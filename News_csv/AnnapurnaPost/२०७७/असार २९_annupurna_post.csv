शीर्षक,विवरण
बाढीको विनाश,"वर्षायाम सुरु भएसँगै आएको बाढी र पहिरोले मुलुकभर अर्बौं रुपैंयाबराबरको धनमाल क्षति पुर्याएको छ। दर्जनौं व्यक्तिको ज्यान गइसकेको छ। थुपै्र व्यक्ति वेपत्ता छन्। यो क्रम अझै रोकिएको छैन। यो विपत्ति कहिलेसम्म सहनुपर्ने हो अनुमान गर्न कठिन छ। बाढी वा पहिरोले घर बगाएपछि मानिसको ज्यान जान्छ, त्यसपछि सरकारी तथा गैरसरकारी संयन्त्रले प्रभावितको उद्धार गर्छन् र केही दिनको अभियानपछि यो क्रम त्यत्तिमै रोकिन्छ। यस्ता परम्परागत शैली बदल्दै अहिले तत्कालका लागि पीडितको उद्धारकार्य प्रभावकारी बनाउनुपर्छ। बाढीपहिरोले हरेक वर्ष किन यति धेरै व्यक्तिको ज्यान लिन्छ ? के कारणले अर्बौंको भौतिक सम्पत्ति नष्ट भइरहेको छ र यसको रोकथामको उपाय के हुन्छ भन्ने विषयमा अध्ययन गरिँदैन। भएका अध्ययनले देखाएको बाटो र उनीहरूले दिएको सुझाव मनन गरेको पाइँदैन। यिनै समस्याका कारण यस्ता प्राकृतिक प्रकोपले हरेक वर्ष धेरैलाई पिरोलिरहन्छ। जुन नियति यस वर्ष पनि दोहोरिँदैछ। प्राकृतिक विपत् जोखिमको हिसाबले नेपाल विश्वको बीऔं मुलुकभित्र पर्छ। यस्ता समस्याबारे छलफल गर्न आयोजना गरिने राष्ट्रिय तथा अन्तर्राष्ट्रिय मञ्चहरूमा नेपालका समस्याबारे ठूलाठूला भाषण पनि हुन्छन्, तर काम भने शून्यजस्तै देखिन्छ। प्राकृतिक विपत् रोकथामका लागि प्रधानमन्त्रीको अध्यक्षतामा जोखिम न्यूनीकरण तथा व्यवस्थापन राष्ट्रिय परिषद् र सम्बन्धित मन्त्रीको अध्यक्षतामा कार्यकारी समिति छ। प्रदेशमा पनि मुख्यमन्त्रीको अध्यक्षतामा प्रदेश विपत् व्यवस्थापन परिषद् र प्रदेश विपत् कार्यकारी समिति कानुनमन्त्रीको अध्यक्षतामा छ। प्रमुख जिल्ला अधिकारीको अध्यक्षतामा प्रत्येक जिल्लामा जिल्ला विपत् व्यवस्थापन समिति छ। यी सबै संयन्त्र सरकारी अधिकारीलाई अन्तर्राष्ट्रिय मञ्चमा भाषण गर्दा देखाउने वहाना मात्र बनेका छन्। यस्ता समितिको काम भैपरि योजना बनाउनमै सीमित छ। यस्ता संयन्त्रबाट बाढीपहिरो पीडितलाई तत्काल उद्धार गर्ने र केही राहत वितरण गरिन्छ तर अर्को वर्ष पनि यस्ता समस्या आउन सक्छ है भन्ने विषयमा उनीहरूले हेक्का राख्दैनन्। प्राकृतिक प्रकोपबाट हुने हानि न्यूनीकरण गर्ने हो भने वर्षायाम सुरु नहुँदै कुन जिल्लाको कुन स्थानमा बाढीपहिरोको जोखिम बढी छ भन्ने विषयमा यी समितिले अध्ययन गर्नुपर्छ। कुन कुन वस्ती जोखिममा छन् र यस्ता जोखिमबाट हुने नोक्सानीलाई कसरी रोक्न सकिन्छ भन्ने विषयमा ठोस पहल गर्नुपर्छ। वस्ती नै जोखिममा देखिन्छ भने त्यहाँका वासिन्दालाई सम्भव भए स्थायी रूपमा नभए अस्थायी रूपमै भए पनि अन्यत्र लैजानुपर्छ। हामीकहाँ बाढी, पहिरोलगायतका विपत्को पूर्व जानकारी गराउने संयन्त्र पनि प्रभावकारी छैन। यस्ता विपत्तिबारे पूर्व सूचना दिन केही ठाउँमा जडान गरिएका यन्त्र बिग्रेका छन्। यसको प्रयोगलाई मुलुकभर विस्तार गर्न सकियो भने कमसेकम जनताले केही समयअघि मात्रै भए पनि सम्भावित जोखिमबारे जानकारी पाउने थिए। कहिलेकाहीं सानो सूचनाले पनि धेरै धनजनको क्षति रोक्न मद्दत पुर्याएका थुपै्र उदाहरण छन्। मानवीय तथा भौतिक क्षति रोक्न सरकारले यो कामलाई अघि बढाउनुपर्छ। कतिपय अवस्थामा चेतनाको कमीका कारण पनि नागरिकले ज्यान गुमाइरहेका छन्। प्राकृतिक विपत्ति के हो ? यो कसरी आउँछ र यसले कसरी मानवीय तथा भौतिक क्षति गर्छ भन्ने बारेमा जनतालाई पर्याप्त चेतना फैलाउन जरुरी छ। सानो हेलचक्र्याईंले नागरिकले आफ्नो ज्यान गुमाइरहेका छन्। यसबारे चेतना फैलाउन अहिले सबैभन्दा प्रभावकारी अभियान स्थानीय तहले सञ्चालन गर्न सक्छ। हरेक स्थानीय तहले माइकिङ, भित्तेलेखन तथा नागरिकको घरघरमै गएर भए पनि वर्षायाम सुरु भएसँगै आउन सक्ने प्राकृतिक प्रकोप, यसबाट हुन सक्ने क्षति र बच्ने उपायबारे जनचेतना फैलाउनुपर्छ। प्राकृतिक प्रकोपले क्षति पुर्याएपछि उद्धार तथा राहतमा लाग्नेभन्दा निकै कम खर्चमा यस्तो काम सम्पन्न गर्न सकिन्छ। कहिलेकाहीं मानवीय गतिविधिले पनि प्राकृतिक विपत्ति निम्त्याएको छ। खोला तथा नदीको जोखिम देख्दादेख्दै पनि वस्ती बसाल्ने, वस्ती जोगाउने नाममा खोला छेक्ने तथा उनीहरूको बाटो साँघुरो बनाउने जस्ता प्रकृतिविरोधी काम रोक्नुपर्छ। थोरै जग्गाको लोभ गरेर घर बनाउनेले भोलि खोला वस्तीमा पस्यो भने पूरै सम्पत्ति नाश गर्छ भन्ने हेक्का राख्नुपर्छ। यस मामिलामा स्थानीय सरकारले अर्जुनदृष्टि लगाउनुपर्छ।"
कहाँ कहाँ छ आज र भोली बाढीको जोखिम ?,"असार २९ कोसी र नारायणी नदीमा बहाव सतर्कता तह आसपास हुने । केही सहायक नदीमा खतरासम्म पुग्न सक्ने । कर्णाली, महाकाली र यसका सहायक नदीमा बहाव बढ्दो क्रममा हुने । तर, सतर्कता तह नकट्ने । प्रदेश १, २, बागमती प्रदेश र गण्डकी प्रदेशका मध्यपहाडी, चुरे र तराईबाट बहने ससाना नदीहरूमा बहाव बढेर सतर्कता आसपास हुने । केहीमा खतरासम्म पुग्न सक्ने । असार ३० कोसी, नारायणी र तिनका सहायक नदीमा बहाव सतर्कता आसपास रहने । कर्णाली, महाकाली र तिनका सहायक नदीमा बहाव सामान्य घटबढ हुने । तर, सतर्कता तहभन्दा तलै हुने । कन्काई, कमला, बागमती, पश्चिम राप्ती, बबई, तिनाउ र तिनका सहायक नदीमा बहाव केही घटबढ हुने । तर सबैमा सतर्कता आसपास हुने । कन्काई, कमला, बागमती र तिनका केही ससाना सहायक नदीमा खतरा तह आसपाससम्म पुग्न सक्ने । प्रदेश १, २, बागमती, गण्डकी र प्रदेश ५ का मध्यपहाडी, तराई र चुरेका भूभाग भई बहने ससाना नदीमा बहाव बढ्ने र केही ससाना नदीमा सतर्कता तह आसपाससम्म पुग्न सक्ने । (स्रोत :जल तथा मौसम विज्ञान विभाग, बाढी पूर्वानुमान महाशाखा)"
"३२ बिघाको नक्कली धनी, सहसचिवसहित १३ विरुद्ध मुद्दा","काठमाडौं : नक्कली जग्गाधनी खडा गरी ३२ बिघा २ कट्ठा १७२५ धुर जग्गा बिक्री वितरणमा सहसचिवसहित १३ जना तानिएका छन् । अख्तियार दुरुपयोग अनुसन्धान आयोगले सहसचिव टीकाराम ज्ञवालीसहित १३ जनाविरुद्ध विशेष अदालतमा मुद्दा दायर गरेको हो । उक्त घटना हुँदा ज्ञवाली नवलपरासीका प्रमुख मालपोत अधिकृत थिए । अभियुक्तविरुद्ध ५ करोड ५ लाख ४२ हजार बिगो कायम गरिएको छ । नवलपरासीको साबिक सनई गाविस८ ख कित्ता नम्बर १२१, २५१, २९७ समेतका जग्गा हदबन्दी रोक्का रहेकोमा नक्कली जग्गाधनी खडा गरी बिक्री गरेको भन्ने व्यहोराको उजुरी अख्तियारमा परेको थियो । त्यसउपर अनुसन्धान हुँदा अभियुक्तहरूले भ्रष्टाचार गरेको देखिएको अख्तियार प्रवक्ता एवं सहसचिव प्रदीपकुमार कोइरालाले बताए । भूमिसुधार, मालपोत नवलपरासीका कर्मचारीसहित स्थानीय निकायबाट सिफारिस दिने कर्मचारी र स्थानीयलाई पनि भ्रष्टाचारजन्य कसुरमा संलग्न भएको प्रमाणित हुन आएकाले उनीहरूविरुद्ध सजायको मागदाबी गरिएको अख्तियारले गरेको छ । तत्कालीन प्रमुख मालपोत अधिकृत ज्ञवाली, भूमिसुधार अधिकारी ईश्वरप्रकाश कलवार, मालपोत अधिकृत मनोहरप्रसाद पन्थीलाई प्रतिवादी बनाइएको छ । तत्कालीन नायबसुब्बाहरू बुद्धिसागर तिवारी, रमेशमान श्रेष्ठ, कम्प्युटर अपरेटर सुवास खड्का, खरिदारहरू नेत्रबहादुर चौधरी, अमृतकुमार काम्मु मगर, खगेन्द्र पराजुलीविरुद्ध अख्तिारले मुद्दा चलाएको छ । ज्ञवाली, कलवार, पन्थी, नायबसुब्बाद्वय श्रेष्ठ र तिवारी, कम्प्युटर अपरेटर खड्का, खरिदारद्वय चौधरी र पराजुलीलाई ८ देखि १० वर्ष कैद सजायको माग गरिएको छ । अख्तियारले ३ जना तत्कालीन गाविस सचिवविरुद्ध पनि मुद्दा चलाएको छ । नन्दलाल दास, बुद्धिसागर सुवेदी, नन्दलाल कुम्हाल कोहारलाई प्रतिवादी बनाएर २ वर्ष कैद सजाय माग गरिएको छ । गेरमी गाउँपालिका५ बस्ने रविकुमार खत्रीलाई पनि प्रतिवादी बनाइएको छ । तत्कालीन भूमिसुधार अधिकारी कलवारले गलत कागजातका आधारमा कानुनविपरीत ३ परिवार संख्या कायम गर्ने गरी गैरकानुनी निर्णय गरेको अभियोग लगाइएको छ । सोही निर्णयलाई कार्यान्वयन गराएको भनी प्रमुख मालपोत अधिकृत र स्थानीय निकायसमेत प्रलोभनमा परेको जनाइएको छ । उनीहरूले भारतमा बसोबास गर्ने र भारतमै मृत्यु भएका व्यक्तिलाई नेपालमै बसोबास गर्ने, नेपालको गेरमी गाविसमै मृत्यु भएको भनी नाता प्रमाणित गरेको अनुसन्धानले देखाएको छ । मृत्युदर्ता प्रमाणपत्रलगायत गलत कागजात बनाई सम्बन्धित हकवाला व्यक्ति नै फरक पारी साबिक मुलुकी ऐन अपुतालीको महलको १७ नम्बर तथा मुलुकी देवानी संहिता २०७४ को दफा २४८ बमोजिम नेपाल सरकारको नाममा आउनुपर्ने जग्गासमेत भारतीय नागरिक अनुप मेहराबाट बिक्री वितरण गराउने गरेका थिए । अस्तित्वमै नरहेका प्रेमशरण खत्रीका नाममा कायम रहेका जग्गा सम्बन्धित सरकारी कर्मचारी र गलत प्रवृत्तिका व्यक्तिसँगको मिलेमतोमा अनुप मेहरा भन्ने भारतीय नागरिकलाई अनुपकुमार खत्री बनाई निजकै नामबाट बिक्री वितरण गरेको पाइएको छ । उक्त जग्गा हाल देवेन्द्रसिंह सैथवार, आशकुमार सैथवार, बृजमनि सैथवार, इन्द्रावती सैथवार, अमनसिंह सैथवार (नाबालक), तेजप्रतापसिंह सैथवार (नाबालक), रीतुकुमारी सैथवार, शिवलाल चमार, प्रदीप सुनार, तेजश्व सोनकर, पूर्णिमाकुमारी बर्मा सुनार र प्रियंकाकुमारी बर्मासमेतको नाममा कायम छ । उनीहरूलाई प्रतिवादी कायम गरी यो जग्गा कायम रहेको मोहियानी हक सुरक्षित हुने गरी नेपाल सरकारको नाममा कायम हुन मागदाबीसहित विशेष अदालतमा आरोपपत्र दायर गरिएको छ । अर्का प्रमुख मालपोत अधिकृतविरुद्ध मुद्दा कपिलवस्तुका तत्कालीन प्रमुख मालपोत अधिकृत रेशमबहादुर थापा क्षेत्रीसहित ५ जनाविरुद्ध सरकारी सम्पत्ति हिनामिना आरोपमा मुद्दा दायर गरिएको छ । नायबसुब्बा मोदनाथ पौडेल, रजिस्ट्रेसन फाँटका खरिदार बद्रीनाथ रेग्मी, मोठ फाँटका खरिदार बालकृष्ण अर्याल र मतिबुल हसन खाँलाई प्रतिवादी बनाइएको हो । मालपोत कपिलवस्तुबाट रजिस्ट्रेसन नं २५८१ २०४७ पुस २९ को हालैको बकसपत्रको लिखत सम्बन्धमा नापी तथा मालपोतमार्फत प्राप्त फिल्डबुक उतारबमोजिम जिल्ला कपिलवस्तु साबिक गापं छो भगवानपुर५ को कित्ता नं ९४ को जग्गा हालैको बकसपत्रले मतिबुल हसन खाँबाट श्रीमतीको नाममा र त्यसपश्चात् अर्को व्यक्तिको नाममा आएको देखिएको छ । अख्तियारको अनुसन्धानमा गलत लिखत तयार गर्ने कार्यमा संलग्न रही सार्वजनिक सम्पत्तिको हिनामिना, हानिनोक्सानी र मास्ने बदनियतले उक्त कार्य गरेको, हसन खाँलाई उक्त लिखत पारित गर्दा जग्गाको मूल्य खुल्ने रकम २८ हजार ३ हजारबराबरको गैरकानूनी लाभ पुयाउने, सार्वजनिक सम्पत्तिको हिनामिना र दुरुपयोग गर्ने कार्य गरेको प्रमाणित हुन आएको छ । उक्त जग्गा साबिक वीरपुर ९ हाल शिवराज नगरपालिका५ का मतिबुल हसन खाँले हालैको बकसपत्रमार्फत श्रीमतीका नाममा नामसारी गरी बिक्री वितरण हुँदै साबिक कृष्णनगर गाविस३ बस्ने व्यक्तिको नाममा कायम भएको भन्नेसमेत व्यहोराको उजुरी परेको थियो । त्यसमा अनुसन्धान हुँदा गलत लिखत तयार गरी सरकारी सम्पत्तिको हानिनोक्सानी गरी भ्रष्टाचार भएको देखिएको आरोपपत्रमा उल्लेख छ । यस्तै, वाणिज्य, आपूर्ति तथा उपभोक्ता संरक्षण विभागका तत्कालीन निर्देशक लक्ष्मण श्रेष्ठसहित ३ जना सरकारी सम्पत्ति हिनामिना तानिएका छन् । गुणस्तर परीक्षण गर्न लिएका सुनचाँदीका गहना तथा हीरा, हीरा जवाहरातजस्ता बहुमूल्य धातु गायब पार्ने विभागका तत्कालीन निर्देशकहरू लक्ष्मण श्रेष्ठ र हरिनारायण बेल्बासे र नायबसुब्बा रामबहादुर थापा मगरविरुद्ध मुद्दा चलाइएको हो । यी ३ जनाले विभागबाट विभिन्न समयमा भएका अनुगमनका क्रममा व्यापारीबाट नमुना परीक्षणका लागि भन्दै लिएको ४९५२ ग्राम सुन र ७७४२ ग्राम चाँदीका गहना गायब बनाएको देखिएको अख्तियारले दायर गरेको आरोपपत्रमा उल्लेख छ । विभागका तत्कालीन निर्देशक श्रेष्ठले २०७३ माघ ७ गते काठमाडौं न्युरोडको नोज पिन हाउस र २०७३ चैत ३० गते पोखराका विभिन्न सुनचाँदी पसलबाट गहना गायब गरेको पाइएको अख्तियारले जनाएको छ । २०७३ चैत ३० गते दलबहादुर एन्ड सुनचाँदी पसल, दि युनाइटेड ज्वेलर्स प्रालि, गोरखा एन्ड बराह ज्वेलरी इन्डस्ट्रिज प्रालि, फेवा सन्तोष सुनचाँदी दोकान र अर्जुन पुम्दीभुम्दी सुनचाँदी पसल, पोखरामा अनुगमन गरी संकलन गरिएका गहनाहरूका सम्बन्धमा जिल्ला प्रशासन कार्यालय कास्कीबाट उल्लिखित पसलका गहना जफत हुने ठहर्छ भन्ने फैसला हुँदासमेत उक्त सरकारी सम्पत्ति सम्बन्धित कार्यालयमा फिर्ता नगरी सरुवा भएपश्चात् पनि उक्त गहनाहरू नबुझाई आफ्नो साथमा राखी हिनामिना गरेको देखिन्छ, आरोपपत्रमा भनिएको छ । निर्देशक बेल्वासेले सूर्यबहादुर एन्ड सन्स ज्वेलर्स, ओटु काठमाडौंमा अनुगमन गरी संकलन गरिएका गहनाका सम्बन्धमा काठमाडौं जिल्ला अदालतबाट अभियोग दाबी नपुग्ने गरी फैसला हुँदासमेत उक्त सरकारी सम्पत्ति आफू सरुवा भै गएपश्चात् पनि उक्त पसलमा फिर्ता नगरी हिनामिना गरेको अनुसन्धानमा देखिएको छ । नायबसुब्बा मगरले ओम ज्वेलर्स विशालबजार, नटराज ज्वेलर्स विशालबजार, समृृद्धि ज्वेलर्स न्युरोड, श्री गणेशाय ज्वेलर्स, न्युरोड, ब्लु हर्ष ज्वेलर्स प्रालि न्युरोड र श्री गणेशाय ज्वेलर्स न्युरोड काठमाडौंमा लक्ष्मण श्रेष्ठको नेतृत्वमा अनुगमन गरी संकलन गरिएका स्टोरकिपरको रूपमा आफूले जिम्मा बुझेका गहना सम्बन्धित पसलमा फिर्ता नगरी हिनामिना गरेको देखिएको अख्तियारले जनाएको छ ।"
असारमा ९६ अर्ब राजस्व,"काठमाडौं : राजस्व असारमा ह्वात्तै बढेको छ। करिब तीन महिना लामो बन्दाबन्दीमा करदाताले नतिरेको कर एकैपटक तिरेपछि राजस्व संकलन बढेको हो। अर्थ मन्त्रालयका अनुसार गत आर्थिक वर्षको असारको तुलनामा यो असारमा राजस्व संकलन उल्लेख्य वृद्धि भएको छ। गत आवको असार १ देखि २७ गतेसम्म ६४ अर्ब ९१ करोड रुपैयाँ मात्रै राजस्व संकलन भएको थियो। तर, यो आवको सोही अवधिमा ९६ अर्ब ५ करोड रुपैयाँ संकलन भएको छ। आर्थिक वर्ष सकिन तीन दिन बाँकी छ। २७ गतेसम्मको राजस्व संकलनको अवस्था हेर्दा यो आवमा पोहोरकै हाराहारीमा राजस्व उठ्ने अनुमान गरिएको छ। समग्रमा चालु आवको असार २७ सम्म ७ खर्ब ८८ अर्ब ५५ करोड रुपैयाँ राजस्व संकलन भएको छ। पोहोर सोही अवधिमा ७ खर्ब ९३ अर्ब २६ करोड रुपैयाँ उठेको थियो। यसपालि राजस्व संकलन पोहोरको तुलनामा ४ अर्ब ७१ करोड रुपैयाँ मात्रै कम छ। पोहोरको कुल राजस्व संकलन ८ खर्ब ३९ अर्ब ६६ करोड रुपैयाँ थियो। यसबाट राजस्व संकलन पोहोरकै हाराहारी पुग्ने देखिएको छ। शनिबारसम्म संकलन भएको राजस्वमध्ये ८६ अर्ब ७२ करोड रुपैयाँ स्थानीय तह र प्रदेशमा बाँडफाँट हुन्छ। यसअघि बन्दाबन्दी लम्बिँदै जाने तर करदातालाई कर तिराउन दबाब दिएको भन्दै सरकारको चर्काे आलोचना भएको थियो। खासगरी आन्तरिक राजस्व विभागले कर नतिरेमा जरिवाना लगाउने जस्तो धम्कीपूर्ण पत्र पठाएको भन्दै करदाता आक्रोशित भए। अर्थ मन्त्रालयको निर्देशनमा विभागले पुनः कर तिर्ने म्याद थपिएको सूचना नै सार्वजनिक गर्नुपयो। तर यो विषय अदालतसम्म पुग्यो। अदालतले बन्दाबन्दी नखुलेसम्म कर तिर्न दबाब नदिन आदेश जारी गरेपछि सरकारलाई अप्ठेरो पयो। थर्काएर कर उठाउने नीतिले अप्ठेरोमा परेको अर्थ मन्त्रालयले करदातालाई फकाउन थाल्यो। ठूला व्यवसायी र उद्योगीलाई राजस्व सचिव आफै फोन गर्दै कर तिर्न अनुरोध गरिरहेको अर्थ मन्त्रालय स्रोत बताउँछ। आयकर र गैरकर दोब्बर असारमा मूल्य अभिवृद्धि कर (भ्याट), अन्तःशुल्क, आयकर र गैरकर राजस्वमा ठूलो वृद्धि भएको छ। आयकर र गैरकर राजस्वमा दोब्बरभन्दा बढीले वृद्धि भएको छ। पोहोरको असार १ देखि २७ गतेसम्ममा १० अर्ब ६४ करोड रुपैयाँ मात्रै आयकर संकलन भएको थियो। तर, यसपालि २४ अर्ब ५९ करोड रुपैयाँ आयकर संकलन भएको छ। सरकारले बन्दाबन्दी घोषणा गरेलगत्तै फागुनयताको अन्तिम किस्ता बुझाउन समय थपेको थियो। तीन महिनापछि एकमुष्ट आयकर संकलन हुँदा असारमा बढी देखिएको हो। अन्तःशुल्क र मूल्य अभिवृद्धि कर समेत बन्दाबन्दीको अवधिमा संकलन भएको थिएन। त्यसैले असारमा धमाधम कर चुक्ता भइरहेको छ। आन्तरिक राजस्व उल्लेख्य असार १ देखि २७ सम्म आन्तरिक राजस्व विभागले संकलन गर्ने राजस्व पोहोरको सोही अवधिको तुलनामा झन्डै दोब्बर बढी छ। पोहोर यस अवधिमा २५ अर्ब रुपैयाँ राजस्व संकलन गरेको विभागले यसपालि ४८ अर्ब ८३ करोड रुपैयाँ राजस्व संकलन गरेको छ। साउनदेखि असार २७ सम्ममा पनि विभागले ठूलै राजस्व संकलन गरेको छ। पोहोर यसअवधिमा ३ खर्ब २५ अर्ब संकलन गरेकोमा यसपटक ३ खर्ब ५१ अर्ब रुपैयाँ छ। भन्सार राजस्व प्रभावित भन्सार राजस्व भने यो वर्ष खासै सुधार हुन सकेन। चालु आवको सुरुदेखि नै भन्सार महसुल कम संकलन हुँदै आएकोमा बन्दाबन्दी सुरु भएपछि झनै प्राभवित बन्यो। भन्सार महसुल पोहोरको तुलनामा कम छ। साउनदेखि असार २७ सम्म एक खर्ब ३३ अर्ब रुपैयाँ मात्रै भन्सार महसुल उठेको छ। पोहोर सोही अवधिमा एक खर्ब ५२ अर्ब रुपैयाँ थियो। बढी मात्रामा विदेशी मुद्रा बाहिरिएको भन्दै सरकारले गाडीको आयातसँगै अन्य वस्तुमा समेत कडाइ गर्दा भन्सार महसुल प्रभावित भएको छ। विभागबाट संकलन भएको राजस्व पनि पोहोरको तुलनामा कम छ। पोहोर ३ खर्ब ५० अर्ब रुपैयाँ संकलन गरेको विभागले यसपालि दुई खर्ब ९१ अर्ब रुपैयाँ मात्रै संकलन गरेको छ।"
विश्वविद्यालयमा प्रधानमन्त्रीलाई कुलपति नबनाउन सुझाव,"काठमाडौं : नेपालका अधिकांश विश्वविद्यालयमा प्रधानमन्त्री नै कुलपति रहने व्यवस्था छ । तर, प्रस्तावित योगमाया विश्वविद्यालयमा प्रधानमन्त्रीलाई कुलपति बनाउने प्रावधान हटाउन सांसद र विज्ञले संसदीय समितिलाई सुझाव दिएका छन् । राष्ट्रिय सभाको विधायन व्यवस्थापन समितिमा योगमाया आयुर्वेद विश्वविद्यालय विधेयकमाथि अहिले सैद्धान्तिक छलफल चलिरहेको छ । आइतबार विधेयकमाथिको छलफलमा विज्ञ तथा सांसदहरूले प्रधानमन्त्री विश्वविद्यालयको कुलपति बन्न नसक्ने प्रावधानसहित कानुन बनाउनुपर्ने विषय उठाएका हुन् । शिक्षा, विज्ञान तथा प्रविधि मन्त्रालयद्वारा प्रस्तावित विधेयकमा योगमाया आयुर्वेद विश्वविद्यालय प्रधानमन्त्रीलाई नै कुलपति बनाउने प्रावधान राखिएको छ । प्रस्तावित विधेयकको दफा१९ मा प्रधानमन्त्री विश्वविद्यालयको कुलपति हुने, उक्त कुलपति विश्वविद्यालयको प्रमुख र सभाको अध्यक्ष हुने प्रावधान छ । तर, समितिमा आमन्त्रित विज्ञले भने प्रधानमन्त्रीलाई कुलपति बनाउने व्यवस्था हटाउन सुझाव दिए । खुला विश्वविद्यालयका उपकुलपति लेखनाथ शर्माले कुनै पनि विश्वविद्यालयलाई राज्यले आर्थिक र प्रशासनिक स्वायत्तता दिनुपर्ने बताए । मिनिस्ट्री र युनिभर्सिटीको बीच एउटा कन्ट्र्याक्ट नै होस् न, युनिभर्सिटीको नेतृत्वले त्यो कन्ट्र्याक्टबमोजिम काम गर्न सकेन भने त्यसलाई बिदा गरियोस्, शर्माले भने,प्रधानमन्त्री चान्सलर हुँदा ठूलो फरक त पर्ने होइन तर हेडअफ स्टेट त्यहाँ बस्दा बिनाकारण दोष लिनुपर्ने बाध्यता हुन्छ, मन्त्री, प्रधानमन्त्री चान्सलर भएर युनिभर्सिटीले राम्रो काम गर्न सकेन भने को जिम्मेवार ? त्यसैले मिनिस्टर, प्राइम मिनिस्टर चान्सलर बन्ने कुरा म सिफारिस गर्दिनँ । सांसद प्रकाश पन्थले प्रधानमन्त्रीलाई विश्वविद्यालय प्रमुख बनाउने प्रावधान हटाउनुपर्ने बताए । प्रधानमन्त्रीलाई ६० भन्दा बढी निकायको प्रमुख बनाउँदा सबै ठाउँमा ध्यान हुँदैन, विश्वविद्यालयमा पनि उपकुलपति बनाउँदा सबै ठाउँमा नजर पुग्दैन, उनले भने, यसरी सबै ठाउँमा ध्यान नपुग्दा त्यहाँका समस्या सामधान नहुन सक्छन् । सांसद विमला राई पौड्यालले प्रधानमन्त्री कुलपति नरहँदा विश्वविद्यालय राम्रो हुन्छ भने समितिले राम्रो कुरा नै अवलम्बन गर्नुपर्ने बताइन् । त्यस्तै सांसद प्रमिला कुमारीले प्रधानमन्त्री, मन्त्री र सचिवलाई सिनेटमा राखेर कुनै पनि विश्वविद्यालयले प्रगति गर्न नसकेको र अब विज्ञको सुझावअनुसार नै विधेयक तयार हुनुपर्ने बताइन् । अर्को सांसद जितेन्द्रनारायण देवले पनि विश्वविद्यालयको संरचनामा सुधार गर्नुपर्ने बेला आएको बताए । युनिभर्सिटीको सम्पूर्ण जिम्मेवारी भीसीको हातमा हुन्छ, युनिभर्सिटीलाई माथि पुयाउने र तल झार्ने काम पनि भीसीकै हुन्छ, त्यसैले रजिस्ट्रार र रेक्टरलाई भीसीले नियुक्त गर्ने प्रणालीमा जाने हो कि भनेर पनि सोच्नुपर्छ, उनले भने । समितिद्वारा आमन्त्रित कानुनविज्ञ खिमलाल देवकोटाले विश्वविद्यालयलाई काउन्सिल प्रणालीमा लग्नुपर्ने बताए । उनका अनुसार विश्वविद्यालयका पदाधिकारी नियुक्ति पनि काउन्सिल गर्नुपर्ने प्रावधान ल्याउनुपर्छ । त्यस्तै आमन्त्रित अर्का विज्ञ कृष्णमान प्रधानले नयाँ किसिमको विश्वविद्यालय बनाउने हो भने विधेयकलाई नै पुनर्लेखन गर्नुपर्ने सुझाव दिए । नियमित विश्वविद्यालयभन्दा फरक बनाउने हो भने अहिले आएको प्रस्तावलाई पूर्णरूपमा पुनर्लेखन गर्नुपर्छ, यसमा प्रदेश र स्थानीय तहको पनि संलग्नता हुनुपर्छ उनले भने ।"
किन सम्झने भानुलाई,"आदिकवि भानुभक्त आचार्य (विसं १८७११९२५) को जन्मथलो तनहुँको चुँदीरम्घा गाउँ हो। भानु जयन्तीभन्दा अघिपछिका समयमा भानुलाई सम्झिराख्ने टन्टो गरिराख्नुभन्दा वर्षको एकपटक असार २९ गते यसो केही लेखेपछि तारिख थाम्ने काम पूरा भएजस्तो ठान्ने प्रवृत्ति नेपाल सरकार तथा गैरसरकारी र सामुदायिक क्षेत्रमा पनि भए झैं लाग्छ। यस्तै कर्मकाण्ड पंक्तिकारले पनि पूरा गर्दै छ। बाजेबाट संस्कारित जुम्लाको सिन्जा क्षेत्रमा प्रारम्भिक अवस्थिति बनाई कालान्तरमा तनहुँको चुँदीरम्घामा मूल घर कायम गर्ने कौण्डिन्य गोत्री आचार्यका मूल पुरुषका रूपमा श्रीकृष्ण आचार्य (विसं १८१०१८८९) लाई लिइन्छ। अग्निश्वरोपाध्यायका सन्तति शिशु अवस्थामै मर्ने गरेकाले श्रीकृष्ण जन्मेपछि त्यतिबेलाको चलनअनुसार उनलाई गोबरसँग जोखिएको थियो। यसो गर्दा बच्चा बाँच्न सक्छ भन्ने लौकिक विश्वास थियो। बालक श्रीकृष्णलाई जोखेर बचाइएको हुनाले स्थानीय इष्टमित्र छरछिमेकले यिनलाई जोखुपाध्ये पनि भन्ने गर्थे। श्रीकृष्णभन्दा पहिले आठौं पुस्तामाथि सूर्योपाध्यायसम्म चुँदीरम्घाको आचार्य वंशावलीमा एकसरो नाम समावेश भएको छ। तर तिनका सन्तानबारे खासै सूचना पाइएको छैन। नक्षत्र बलिदान विधि, कपुृर स्तोत्र, तीर्थ श्राद्ध, कार्तिक महात्म्य, ज्योतिष रत्नमाला आदि पुस्तक श्रीकृष्णले कतिपय आफैं रचेका र कतिपय अनुसारित गरी संग्रहित गरेका थिए। यस्ता बाजेको अधीन, अनुशासन र अध्यापन भानुभक्तका लागि निकै उपयोगीसिद्ध भयो। नेपाली भाषामा रामायण लेखेर भाषिक, साहित्यिक र सांस्कृतिक हिसाबले नेपाललाई एकीकरण गर्न सकेका भानुको देन राष्ट्रियताका सन्दर्भमा उच्चतम रहिआएको छ। कविवर भानुभक्तले आफ्नो परिचय दिँदा उनी बाजे श्रीकृष्ण आचार्यका नाति भएको कवितामा यसरी उल्लेख गरेका छन् पाहाड्को अति बेस देश् तनहुँमा श्रीकृष्ण ब्राह्मण् थिया खूब् उच्चाकुल आर्यवंशि हुन गै सत्कर्ममा मन् दिया। विद्यामा पनि जो धुरन्धुर भई शिक्षा मलाई दिया उन्को नाति म भानुभक्त भनी हूँ यो जानिचिन्ही लिया।। भानुभक्तले बाजेका नामबाट आफ्नो कुलीनता देखाउने चेष्टा गर्दा बाबु धनञ्जयको नाम छायाँमा परेको देखिन्छ। धनञ्जय जागिरे पनि भएका कारण छोराको पढाइलेखाइमा त्यति ध्यान दिन सकेका थिएनन् या भानुलाई चाहिने अध्यापनको स्तरीयता यिनबाट निर्बाह हुन गाह्रो भएकाले नै होला, बाजेको नाम अगाडि आएको। गंगादत्त र भानुभक्त आदिकवि भानुभक्त आचार्यको सच्चा जीवन चरित्र (२०३६ दोस्रो संस्करण) का लेखक पं कविराज नरनाथ आचार्यले श्रीकृष्ण आचार्यका ६ भाइ छोरालाई चिनाउन यसरी लेखेका छन् जेठाको शुभनाम् धनञ्जय थियो श्रीकाशिनाथ् माहिला साइँला हुन पद्मनाभ तुलसीराम् जी थिया काइँला गङ्गादत्तजि ठाहिँला अति ठुला ज्योतीषि व्याकर्णि हुन् कान्छा इन्द्रविलास खूब रकमी कम्ती रहन्थ्या र कुन् ? माथिको तेस्रो पंक्तिबाट स्पष्ट थाहा हुन्छ श्रीकृष्णका छोराहरूमा ठाहिँला छोरा गंगादत्त (विसं १८५२१९१३) को विद्वता उच्चस्तरको थियो। यसैकारण भतिजा भानुलाई पढाउन यिनको योगदान स्मरणीय छ। यिनी कर्मयोगी, सनातनी, ज्योतिषविद् र व्याकरणका धुरन्धर ज्ञाता थिए। यिनले स्वयं रचित रचना र वेद, भागवत, पुराण, उपनिषद्, कर्मकाण्ड, अमरकोश, कौमुदी, चण्डी, रुद्री, गीता, मुहूर्त चिन्तामणि, अग्निस्थापना, हस्तरेखा विज्ञानजस्ता ग्रन्थ तथा हितोपदेश, पञ्चतन्त्र एवं संस्कृत साहित्यका कविका कृतिहरू लेखोटमा लिपिबद्ध गरी घरमा राखेका थिए। अंशबन्डा हुँदा श्रीकृष्ण आचार्यको सगोलको घर गंगादत्तका भागमा परेकाले बाजेका पालादेखिकै लेखोट कागजात पनि यिनकै घरमा रहे होलान् भन्ने अनुमान गर्न सकिन्छ। भतिजा भानुभक्तलाई पढाउने क्रममा पनि ती पुस्तक गंगादत्तकहाँ आइपुगेको पनि हुन सक्छ। भानुभक्तले आफ्ना ठाहिँला बालाई लेखेको पत्र पनि गंगादत्तपछिका पुस्ताका घरमा पाइएको छ। औलो उन्मूलन भएपछि विसं २०२० देखि रम्घा गाम (लेक) बाट स्थायी किसिमले नै बेंसी झर्ने लहरै चल्यो। गंगादत्तका खलक पनि सो घरमा ताला लगाई बेंसी सरे। कोही पनि मान्छे घरमा नबसेको अवस्थामा उट्पट्याङ केटाकेटीले ढुंगा हानी घरको छानो फुटाइदिँदा छानाबाट पानी, हावाहुरी पसेर पुराना कागजात बारी, गराभरि यत्रतत्र छ्यालब्याल भए। मौकाले सो स्थानमा पुगेका केही व्यक्तिले ती अव्यवस्थित हस्तलिखित किताब अथवा लेखोटहरू डोकामा उठाई संग्रह गरी हेर्दा ४४० किसिमका ग्रन्थ सूचीकृत भएको जानकारीमा आयो (डा जयराज आचार्य, केही नयाँ कुरा, कान्तिपुर, कोसेली २०७० असार २९)। यसरी छरिएकामध्ये पानाहरू जोडी दसपन्ध्र हातजति लामो पट्याएर बनाएको ज्योतिष विज्ञानका कुरा लेखिएको ग्रन्थ पनि रहेको बुझिएको छ (डा व्रतराज आचार्य)। यौटा ध्रुवसत्य कुरा के हो भने स्वयं विद्वान् तथा धर्मानुरागी नभइकन त्यस प्रकारका पुस्तकहरूको संग्रह कदापि हुँदैन। यस अर्थमा गंगादत्तका घरमा पाइएका सामग्रीबाटै यस कुराको पुष्टि हुन्छ। भतिजा भानु पनि काकाको अध्यापन कुशलताबाट लाभान्वित नहुने कुरै भएन। पंक्तिकार स्वयंले पनि सो रम्घा गामको मध्यपुरस्थित घरमा एक तलामाथि उक्लनासाथ बायाँतिर मानों पुस्तकालयजस्तो देखिने गरी कोठामा तख्ता बनाई राखिएका ती लेखोट प्रत्यक्ष देखेका थिए। वास्तवमा व्यक्तिविशेषका घरमा यस्तो राष्ट्रिय सम्पत्ति रहनुभन्दा यसलाई खोजी गरी सुरक्षित राख्नु नेपाल सरकार, प्रज्ञा प्रतिष्ठान, अभिलेखालय, राष्ट्रिय पुस्तकालयजस्ता आधिकारिक निकायको दायित्व हो। घाँसीभानु संवाद घाँसी र भानुको संवाद नेपाली साहित्यिक इतिहासमा यौटा अद्वितीय घटना मान्नुपर्छ। यस्ता क्षणले यौटा अभूतपूर्व आयाम सिर्जना गरिदिन्छ, जसले दर्शन, चेतना र जीवन जगत्प्रतिको दृष्टिकोणलाई अलग किसिमले सोच्न बाध्य गराउँछ। युधिष्ठिरयक्ष र पृथ्वीनारायण शाहबिसे नगर्चीबीचको संवादले मानव सभ्यता र राज्यप्रशासनका परिदृश्यलाई नै भूत र वर्तमानमा विभाजित गरिदिएको हामीलाई थाहा छ। आफ्नै थातथलो चिनाउने भानुको नाम अन्तर्हृदयमा बसेकाले नै होला सालिक फालिए पनि जनकपुरवासीको जनजिब्रोले त्यस चोकलाई भानुचोक भन्न छाडेको छैन। विचारको प्रार्दुभाव आन्तरिक मनको यौटा मौलिक, निःस्वार्थ र शाश्वत भावबाट हुन्छ, जुन पढेलेखेका व्यक्तिसँग मात्र हुन्छ भन्नु सर्वथा गलत हो। बरु पढेलेखकाले कृत्रिम रूप दिन पनि सक्छन्। घाँसीले आफ्नो तहबाट गर्न सक्ने लोकको हित कुवा खनाउनु थियो भने भानुले रामायण लेख्नु। प्रत्येक व्यक्ति कीर्ति राख्न सक्ने हुनु भनेको असल मान्छे बन्नु र समाजका लागि केही गर्छु भन्ने प्रतिज्ञा वा शपथ हो। भानुघाँसीको संवादबाट प्राप्त यही प्रेरणा नै भावी पुस्ताका लागि अनमोल उपहार मान्नुपर्छ। मूलतः घाँसीसँगको कुराकानीपछि भानुले यस् घाँसीले कसरी आज दिएछ अर्ती, धिक्कार हो मकन बस्नु नराखी कीर्ति लेखेकोबाट मान्छेले आफ्नो जीवनकालमा कुनै न कुनै कीर्ति राख्ने काम गर्नुपर्छ भन्ने सन्देश अभिभूत गर्न सकिन्छ। कीर्ति भन्नु भावी पुस्ताका लागि उपयोगी र तिनले सम्झने कुनै असल कर्म नै हो। साना दुक्खले आज्र्याको होइन भानुभक्तकालीन परिवेश र भाषिक प्रयोग अहिलेको सँग मिल्दैन। आजको स्थिति अबको दुई सय वर्षमा आनको तान फरक पर्छ। तत्कालीन ब्राह्मण समाज मात्रले बुझ्ने संस्कृत भाषामा लिखित अध्यात्म रामायणलाई नेपाली भाषामा तयार पार्दा भानुले पनि समाजबाट कम खप्की खाएका थिएनन्। यस अर्थमा नेपाली भाषाको रामायण भानुभक्तले साना दुक्खले आज्र्याको कृति होइन। राष्ट्र निर्माण गर्ने र राष्ट्रियता बचाउन योगदान गर्ने महान् व्यक्तित्वहरूको आह्वानभाव एकै खालको हुन्छ भन्ने लाग्छ, सबैलाई चेतना भया। धर्मशाला, साउनेपारि र भानुपार्क धर्मशाला क्षेत्रमा रम्घालीहरूको ठूलै बस्ती थियो। यसैको कुनै एक भागमा रहेको घर शिखर कटेरी मा भानुभक्त जन्मेका थिए। गंगादत्तका सन्तानले धर्मशालामा त्यस क्षेत्रकै उदाहरणीय चौतारो बनाएको र अक्षय तृतीयाका दिन खुदोपानीसातु वितरण गरी एक महिनाका लागि गामबेंसी गर्ने बटुवाका निम्ति त्यसै चौतारोमा खानेपानी राख्ने गर्दथे। वैशाखको प्रचण्ड गर्मीमा यस्तो सेवा अन्य आचार्य, पण्डित, ढकाल थरकाले पनि गर्न थालेका थिए भन्ने बुझिन्छ। यस्तो धर्मको काम गरिने भएकाले त्यस ठाउँलाई धर्मशाला भन्नु स्वाभाविकै रह्यो। श्रीकृष्ण आचार्यका ६ भाइ छोराहरू छुट्टीभिन्न हुँदा गंगादत्तका भागमा बेंसीको साउने खोल्सीभन्दा पश्चिमको पुरान्डी (पुरानोडिही) नामको पाखो जग्गा परेको थियो। रम्घाका अरु धेरैजसो आचार्य, पण्डित, ढकाल, नेवार, घर्तीको डिही पूर्वतर्फ रहेकाले तिनीहरूले गंगादत्तका सन्तानलाई साउनेपारिका खलक भन्ने गर्थे, अद्यापि यो छँदै छ। यिनै साउनेपारिका खलकमा गंगादत्त पछि वेदशर्मा, लक्ष्मीनाथ हुँदै दिग्विजयका सन्तान रामभक्त, विश्वराज, विजयराजले केही निःशुल्क र केही नाममात्रको रकम लिई पुरान्डिहीको १८ रोपनी जग्गा भानुपार्कका लागि प्रदान गरेका छन्। आचार्य वंशको कुलपूजास्थलसँगै रहेको यो पार्क जन्मस्थल भ्रमणमा आउनेका लागि ठूलो आकर्षण बनेको छ। जनकपुरका भानुभक्त दुक्ख त यस कुरामा लाग्छ हाम्रै नेपालको एउटा सांस्कृतिक, धार्मिक नगरी जनकपुरले मधेस आन्दोलनमा भानुभक्तको सालिक गुमायो। भानुले धर्मानुरागी, शालीन र विद्वान् प्रतापि राजा जनक तथा उनकी पुत्री सीता एवं राजा दशरथ, उनका छोरा मर्यादा पुरुषोत्तम रामचन्द्रको गाथा रामायण लेखे। संस्कृतमा भएको अध्यात्म रामायणलाई नेपाली भाषामा लेखेर भानुभक्तले पहाडी समुदाय र विश्वलाई जनकपुरअयोध्या चिनाएका थिए। भानुभक्तकै रामायणलाई मैथिली भाषामा छायानुवाद गर्ने महोत्तरीका बदरीनारायण बर्मालाई भानु महोत्सवका अवसरमा तनहुँको चुँदीरम्घामा नेपालका प्रथम राष्ट्रपति डा रामवरण यादवद्वारा २०६८ सालमा अभिनन्दन पनि गरिएको थियो। आफ्नै थातथलो चिनाउने भानुको नाम अन्तर्हृदयमा बसेकाले नै होला सालिक फालिए पनि जनकपुरवासीको जनजिब्रोले त्यस चोकलाई भानुचोक भन्न छाडेको छैन। भानुको सालिक पुनस्र्थापन गरेपछि मात्रै भानुले जनकपुरलाई लगाएको गुनको शोधभर्ना हुन सक्ला। सहयोगी हातहरू हुन त प्रतिभावान् व्यक्तिलाई उसैका सिर्जनाले उजागर गर्छ। तर पनि औपचारिक र अभिलेखबद्ध प्रमाण भने भानुभक्तका पहिलो जीवनीकार मोतीराम भट्टले नै दिएका हुन्। नेपाल सरकार, नेपाली समुदाय, सिक्किम, दार्जिलिङका नेपालीभाषी, गैरआवासीय नेपाली संघ आदिले विद्यालय, संस्था, क्लब, पुस्तकालय आदिसँग भानुभक्तलाई जोडेर अमर बनाएका छन्। हालमा रम्घा डाँडोको धर्मशालामा नेपाल सरकारद्वारा थालनी गरिएको रामायण भवन निर्माणाधीन अवस्थामा छ। सोही क्षेत्रमा शिखरकटेरी नामको भानुगृह पनि पश्चिमाञ्चल विकास मञ्चले निकट भविष्यमा बनाउने लक्ष्य राखेको छ। अन्त्यमा, बेलायतको उत्तरपश्चिम इलाकामा रहेको वर्डस्वर्थ समाधि क्षेत्र र स्ट्र्याट्फोर्डस्थित संग्रहालयमा परिणत सेक्सपियरको घरघडेरीलाई यस लेखकले केही वर्षअघि प्रत्यक्ष हेर्ने मौका पाएको थियो। भानु जन्मस्थललाई त्यस्तै रूप दिएर साहित्यिक तीर्थस्थलका रूपमा विकास गर्न सके काठमाडौंपोखराको मध्यभागमा रहेको यस स्थानले पनि स्वदेशीविदेशी पर्यटक तान्न सक्ने प्रशस्त सम्भावना देखिन्छ। यस कार्यमा सरकारी होस्टे, निजी क्षेत्रको हैंसे, लेखकपत्रकारको प्रचार, समुदायको अग्रसरता र नेतृत्वको प्रतिबद्धता नितान्त आवश्यक छ। आचार्य व्यवस्थापनविद् हुन्।"
बैंकमा थुप्रियो पैसा,"काठमाडौं : बैंक तथा वित्तीय संस्थामा पैसा थुप्रिन थाले पनि ब्याजदर करिडोरमार्फत व्यवस्थापन गर्न राष्ट्र बैंक तयार नभएको बैंकरले गुनासो गरेका छन्। राष्ट्र बैंकले मौद्रिक नीतिमार्फत खुला बजार कारोबारलाई ब्याजदर करिडोरको अंकुशमा राख्ने बताएको थियो। बैंकमा लगानी गर्ने पैसा आवश्यकताभन्दा बढी हुँदा केन्द्रीय बैंकले निक्षेप किनिदिनुपर्छ। चाहिने जति पैसा पनि नपाएर लगानी गर्न नसक्ने बैंकलाई एकदुई साताका लागि राष्ट्र बैंकले सापटी दिएर सहज बनाउनुपर्ने हुन्छ। बैंक तथा वित्तीय संस्था र केन्द्रीय बैंकबीच हुने यस्तो दोहोरो कारोबारको माध्यमलाई ब्याजदर करिडोर भनिएको हो। अहिलेको व्यवस्थाअनुसार बैंकहरुबीच एक रातको सापटी कारोबारको ब्याजदर २ प्रतिशतभन्दा कम भएमा राष्ट्र बैंकले २ प्रतिशत ब्याजमा बैंकसँग निक्षेप किनिदिनुपर्ने थियो। तर हाल अन्तरबैंक कारोबार शून्य दशमलव २ प्रतिशतसम्म झर्दा पनि राष्ट्र बैंकले ब्याजदर करिडोरको कार्यान्वयन नगरेको बैंकर बताउँछन्। नेपाल बैंकर्स संघका अध्यक्ष भुवन दाहालले राष्ट्र बैंक खुला बजार कारोबार सुरु गर्न तयार नहुँदा बैंक ठूलो रकम निष्कृय पुँजीका रुपमा राख्न बाध्य भएको बताए। यसबाट बैंकको नाफामा असरपर्ने उनी बताउँछन्। अर्का एक बैंकरले भने राष्ट्र बैंकले ब्याज तिर्नुपर्ने लोभमा खुला बजार कारोबार सञ्चालन नगरेको आरोप लगाए। बैंकमा थुप्रिएको पैसा राष्ट्र बैंकले लगिदिने हो भने बैंकलाई २ प्रतिशतको दरले ब्याज तिर्नुपर्ने हुन्छ। आइतबार बैंकिङ प्रणालीमा १ खर्ब ६६ अर्ब रुपैयाँ अधिक तरलता रहेको राष्ट्र बैंकका प्रवक्ता डा गुणाकर भट्टले जानकारी दिए। जतिबेला पनि ऋण दिन सकिने यस्तो रकम बैंकमा तीव्र दरमा बढिरहेको छ। गत शुक्रबार बैंक तथा वित्तीय संस्थामा यस्तो अधिक तरलता १ खर्ब ५० अर्ब रुपैयाँ थियो। त्यसो दुई दिनअघि १ खर्ब ३७ अर्ब रुपैयाँ रहेको राष्ट्र बैंकले जनाएको छ। यसरी लगातार बैंकमा पैसा थुप्रिन थालेको छ। यसरी थुप्रिएको पैसा राष्ट्र बैंकले किनिदिने हो भने सरकारी ढुकुटीमा आउने ठूलो रकम बैंकलाई नै ब्याज तिर्नुपर्ने हुन्छ। आइतबारको अधिक तरलता राष्ट्र बैंकले उठाइदिने हो भने हरेक दिन ९१ लाख रुपैयाँ राष्ट्र बैंकले अरु बैंकलाई ब्याज तिर्नुपर्ने हुन्छ। राष्ट्र बैंकले २२ असारमा १० करोड रुपैयाँको अल्पकालीन ऋणपत्र (९१ दिने ट्रेजरी बिल्स) जारी गरेको थियो। त्यसमा बैंक वित्तीय संस्थाले ८० करोड रुपैयाँ बोलकबोल गरेका थिए, त्यो पनि १ प्रतिशतभन्दा सस्तो ब्याजमा। यसले पनि बैंक लगानी बढाउन कति आतुर छन् भन्ने देखाउँछ। सरकारले आगामी मंगलबार पनि थप २३ अर्ब रुपैयाँको यस्तै अल्पकालीन ऋणपत्र बिक्री गर्दै छ। यसबाट बैंकमा थुप्रिएको पैसाको चाप कम गर्न थोरै भए पनि मद्दत पुग्नेछ। बैंकमा पैसा थुप्रिँदा दुई किसिमका जोखिम हुन्छन्। धेरै पैसा भएपछि बैंकले आफ्ना विश्वासिला व्यापारीलाई ज्यादै सस्तो ब्याजमा जथाभावि ऋण दिनसक्छन्। त्यस्तो ऋणले अर्थतन्त्रमा विभिन्न किसिमका समस्या निम्त्याउन सक्छ। यसबाट बजारको प्रतिस्पर्धात्मक प्रणाली बिग्रन सक्ने, उपभोग र घजग्गाजस्ता क्षेत्रमा बढी लगानी हुने र पछि चाहिएको बेलामा पैसाको अभाव हुनसक्छ। अर्कोतिर निक्षेपकर्ताको ब्याजदर घटाउन पनि मद्दत पुग्छ। राष्ट्र बैंकले ब्याज आम्दानी र ब्याज खर्चको अनुपातबीच साढे ४ प्रतिशतभन्दा बढीको अन्तर हुन नपाउने भनेको छ। बैंकमा धेरै पैसा थुप्रिएपछि आम्दानीको तुलनामा ब्याजमा हुने खर्च बढी देखिन्छ। त्यसलाई हिसाबमिलान गर्न बैंकले निक्षेपकर्तालाई अझै कम ब्याज दिनसक्छन्। राष्ट्र बैंकका प्रवक्ता भट्ट भने अहिले असामान्य स्थिति रहेको र संसारभर नै लगानी सहजताको खोजी भएका बेला नेपालमा पनि सरकारले बजारको पैसा खिच्न असहज भएको बताए। सामान्य अवस्था भएको भए हामीले बजारलाई नियमित राख्न ब्याजदर करिडोर चलाउनुपर्ने थियो, उनले भने, तर अहिले हामी बढीभन्दा बढी लगानी होस् भन्ने सोचमा छौं। भट्टले संसारभर नै केन्द्रीय बैंक ज्यादातर तरलता बजारमा पठाएर लगानी प्रबद्र्धन गर्न जोडबल गरिरहेको बेला नेपालमा मात्रै उल्टो बाटो समात्न नसकिने बताए। हामी कुन अवस्थामा केकस्तो मक्सदले काम गर्ने भन्ने कुरालाई विचार गर्नुपर्छ, उनले भने। बजारमा पुँजी प्रवाह बढाउनुपर्ने बेला राष्ट्र बैंकले निक्षेप किन्न थाल्ने हो भने अहिले थलापरेको अर्थतन्त्र उकास्न कठिन पर्ने उनले बताए। उनले भने, अर्थतन्त्र सामान्य अवस्थामा फर्किएपछि हामी पनि खुला बजार कारोबार सामान्य ढंगले नै सञ्चालन गर्छौं।"
पहिरोले विस्थापितको बिजोग,"जाजरकोट : पहिरोले विस्थापित दानबहादुर नेपाली आइतबार दिनभर हेलिकप्टरको प्रतीक्षामा रहे। बारेकोट गाउँपालिका४ मैनाका नेपाली हेलिकप्टरले खानेकुरा बोकेर ल्याउने आसमा थिए। तर, खराब मौसमका कारण हेलिकप्टर अवतरण हुन नसकेपछि उनको पेट भर्ने धोको अधुरै रह्यो। वन तथा वातावरणमन्त्री शक्तिबहादुर बस्नेतसहित जिल्लाका सांसद राहत सामग्री लिएर आउने हल्ला शनिबारदेखि चलेको थियो। विस्थापितहरू राहत पाउने आसमा थिए। तर, खराब मौसमका कारण गोठगाउँ पुगिसकेको हेलिकप्टर त्यहाँ अवतरण हुन नसकेर लिम्सा खोला किनार र ठकुरी जिरीस्थित मकै बारीमा बस्नु परेको थियो। खाद्यान्न र गैरखाद्यसामग्री त्यही छोडेर विस्थापितसम्म नपुगी मन्त्रीसहितको टोली फर्किएको छ। नेपालीको ६ जनाको परिवार पहिरोको त्रासले घर छाडेर स्थानीय एक विद्यालयमा बसिरहेको छ। तर, उनीसँग खाने अन्न छैन। न ओढ्ने कपडा छ न त खाने गाँस नै, उनले भने। अन्न र कपडा नहुँदा धेरै विस्थापित परिवारको बिचल्ली भएको छ। बारेकोट५ भैलोखानाका पृथ्वीबहादुर नेपालीका परिवारमा १० जना छन्। उनीहरूले तीन दिनदेखि स्थानीय कालिका आधारभूत विद्यालय सिनचौरमा आश्रय लिएका छन्। यही विद्यालयमा २ सयभन्दा बढी कोचाकोच गरेर बसेका छन्। खानेकुरा नहुँदा समस्यामा परेको उनले बताए। दानबहादुर र पृथ्वीबहादुरजस्तै ५ सयभन्दा बढी विस्थापित परिवारको बिचल्ली भएको छ। उनीहरू गाँस, बास र कपासको समस्यामा परेका छन्। विस्थापित परिवार अधिकांश विपन्न छन्। गरिबीकै कारण भिरालो जमिनमा घर बनाएर बस्न बाध्य उनीहरू पहिरोले गर्दा ठूलो विपत्तिमा परेका छन्। उनीहरू थातथलो छाडेर अन्यत्र जान सक्ने अवस्था पनि छैन। अत्यधिक वर्षात्ले जमिन पूरै थिलोथिलो भएको वीरेन्द्र ऐश्वर्य मावि लिम्साका प्रधानाध्यापक गोरखबहादुर सिंहले बताए। बर्सेनि यतिबेला खाद्य संकट पर्ने बारेकोटमा पहिरोले थप संकटको जोखिम बढाएको उनको भनाइ छ। बारेकोटमा स्थलमार्गबाट खाद्यान्न ढुवानी गर्न सक्ने अवस्था छैन। पहिरोले गाउँ बगाउन थालेपछि बारेकोटमा ५ सयभन्दा बढी परिवारका २ हजार ५ सयभन्दा बढी विस्थापित भएका छन्। प्रहरीले संकलन गरेको तथ्यांकअनुसार तीन दिनयता बारेकोटमा ५ सय घर विस्थापित भएका छन्। त्यसमा २ हजार ५ सयभन्दा बढी व्यक्ति रहेका जिल्ला प्रहरी प्रमुख डीएसपी किशोर श्रेष्ठले बताए। पहिरोको त्रासले गाउँपालिका अध्यक्ष महेन्द्र शाह, वडा नम्बर ५ का वडाध्यक्ष अजवीर सिंह र निमित्त प्रमुख प्रशासकीय अधिकृत गोविन्द सिंहका परिवार पनि विस्थापित भएका छन्। अध्यक्ष शाहले आफ्नो परिवार विस्थापित भएर विद्यालयमा बसिरहेको बताए। तापनि आफू बेपत्ताको खोजी र विस्थापितको राहत तथा व्यवस्थापनमा जुटिरहेको उनको भनाइ छ। वडाध्यक्ष र निमित्त प्रशासकीय अधिकृत पनि गाउँपालिकाको काम, उद्धार र बेपत्ताको व्यवस्थापनमा जुटिरहेका छन्। पानी निरन्तर परिरहेकाले जमिन भासिने र पहिरो नरोकिँदा बारेकोटका जिरी, तल्लो जिरी, धौलाकोट, मैना, तोलखाना, कालाखोली, भैलोखाना, धुमालगायत गाउँ बग्ने खतरा बढेको गाउँपालिका अध्यक्ष शाहले बताए। पहिरोको डरले घर छाडेका स्थानीय विद्यालय, आफन्त, गोठ र सार्वजनिक चउरमा त्रिपाल हालेर बसिरहेका छन्। ठूलो संख्यामा विस्थापित भएकाले व्यवस्थापनमा कठिनाइ भएको अध्यक्ष शाहको भनाइ छ। वनमन्त्री बस्नेत, कर्णाली प्रदेशका मुख्यमन्त्री महेन्द्रबहादुर शाही, सांसद सत्या पहाडी, भैरवसुन्दर श्रेष्ठ र मायाप्रसाद शर्मासहितको टोेली त्रिपाल र खाद्यान्नलगायत राहत सामग्री लिएर आइतबार दिउँसो हेलिकप्टरबाट बारेकोट पुगेको थियो। तर, खराब मौसमका कारण हेलिकप्टर बस्न र राहत सामग्री खसाल्न तय गरिएको स्थानमा बस्न नसकेर फर्किएको प्रमुख प्रशासकीय अधिकृत गोविन्द सिंहले बताए। गोठगाउँ, सिनाचौर, लिम्सा र जिरीमा हेलिकप्टर बस्ने भनिए पनि बस्न नसकेर लिम्सा खोला किनार र ठकुरी जिरीमा बसेर राहत सामग्री छोडेर गएको उनको भनाइ छ। त्यहाँबाट राहत सामग्री विस्थापितसम्म पुर्याउन पैदलै ५६ घण्टा लाग्न सक्ने अवस्था छ।"
'राष्ट्रिय स्वाभिमानविरुद्ध मिडियाबाजी अक्षम्य',"भारतीय केही मिडिया र टीभी च्यानलले सार्वभौमसत्ता सम्पन्न मुलुक नेपालका प्रधानमन्त्री केपी शर्मा ओलीबारे अनर्गल सामग्री प्रसारण गर्दै आएकामा कानुनविद्, वुद्धिजीवी र नागरिक अभियान्ताहरूले खेद व्यक्त गरेका छन्। अन्नपूर्ण मिडिया नेटवर्कले आइतबार तीनकुनेस्थित मुख्यालयमा आयोजना गरेको यससम्बन्धी राउन्ड टेबल छलफलमा उनीहरूले यस्ता कदमविरुद्ध अन्तर्राष्ट्रिय अदालतसम्म जान सकिने सरकारलाई सुझाव दिए। प्रस्तुत छ उक्त छलफलमा व्यक्त विचारहरूको सम्पादित अंश डा सुन्दरमणी दिक्षित, नागरिक अभियन्ता नेपालका प्रधानमन्त्री र चिनियाँ राजदूतको सम्बन्धलाई जोडेर भारतका केही मिडियाले अश्लिल सामग्री प्रसारण गरेका छन्। यसको प्रमुख कारण नेपालले हालै जारी गरेको नयाँ नक्सा नै हो। हाम्रो भूमि हाम्रो नक्सामा राखेका हौं। यसमा विवाद गर्नुपर्ने कुनै कारण छैन। सुगौली सन्धी अनुसार त्यो भूमि नेपालको हो भन्ने स्पष्ट छ। यसका लागि सरकारलाई धन्यवाद दिनुपर्छ। भारतले पनि वार्ता गर्नुपर्छ भनेर भनिसकेको छ। अहिले कसरी सार्थक वार्ता गर्ने भन्ने महत्वपूर्ण विषय हो। ६० वर्षदेखि भारतीय सेना हाम्रो भूमिमा छन्। उनीहरुलाई फिर्ता पठाउन त्यति सहज छैन। त्यसका लागि निरन्तरको कूटनीतिक संवाद आवश्यक छ। तर, जसरी भारतीय मिडियाले समाचार सामग्री प्रसारण गरिरहेका छन् त्यसलाई म अश्लिलता भन्न रुचाउँछु। हाम्रा प्रधानमन्त्रीका बारेमा जस्ता खालका सामग्री भइरहेका छन् त्यसमा भारत सरकारले रोक लगाउनुपर्छ। भारत लोकतान्त्रिक मुलुक हो। त्यहाँ प्रेस स्वतन्त्रता छ। तर, प्रेस स्वतन्त्रताका नाममा अर्काे देशका प्रधानमन्त्रीका बारेमा अनर्गल र चरित्रहत्या गर्ने गरी समाचार सामग्री प्रसारण हुनु पत्रकारिताको मर्यादाभित्र पर्दैन। त्यसैले म फेरी पनि भन्छु भारतका केही मिडिया त्यसमा पनि जी न्यूजले समाचारका नाममा अश्लिलता देखाइरहेको छ। नेपाल भारतबीच राम्रो सम्बन्ध छ। सम्बन्धमा आँच ल्याउने काम भारतका केही मिडियाले निरन्तर गरिररहेका छन्। हाम्रा प्रधानमन्त्रीमाथि जुन खालका सामग्री त्यहाँका मिडियामा प्रसारण भइरहेका छन् त्यस्तै सामग्री नेपालका मिडियाले पनि त्यहाँका प्रधानमन्त्रीका बारेमा प्रसारण गरे के हुन्छ ? त्यसकारण दुई देशबीचको सम्बन्धमा दरार ल्याउने गरी भारतीय मिडियाले गरिरहेको गलत हर्कतलाई रोक्न त्यहाँको सरकारले पहल गर्नैपर्छ। तर, किन त्यहाँको सरकारले यसबारेमा चासो दिइरहेको छैन म अचम्ममा छु। जहाँसम्म भारतीय समाचार च्यालनको प्रसारण नेपालमा रोक लगाउने कुरा छ यसमा मेरो असहमति छ। नेपालमा कम्युनिष्ट सरकार छ। कम्युनिष्ट सरकारले मिडियाको प्रसारणमा रोक लगायो भनेर फेरि यसलाई गलत तरिकाले प्रचार गर्न सक्छन्। भारतीय सञ्चारमाध्यमले जस्ता खालका सामग्री प्रसारण गरिरहेका छन् सरकारले त्यसलाई वेवास्ता गर्नुपर्छ। किनकि त्यसले त आखिर उनीहरुलाई नै जनताका बीचमा उदांगो पार्ने काम गरिरहेको छ। बरु नेपाल भारत सम्बन्ध विगार्ने गरी भारतका मिडियाले प्रसारण गरिरहेका अनर्गल सामग्रीमाथि भारत सरकारले नै रोक लगाउनुपथ्र्याे। मलाई अचम्म चाहीँ के लागिरहेको छ भने किन भारत सरकार यसबारे मौन छ ? नेपालका प्रधानमन्त्रीबारे अश्लिल सामग्री प्रसारण हुँदा पनि त्यहाँको सरकारको मौनता अर्थपूर्ण छ। कतै सरकारको समर्थन त छैन भन्ने प्रश्न उब्जिएको छ। अश्लिल सामग्री प्रसारण गरेर टीआरपी बढाउने भारतीय केही टेलिभिजनको शैली उदेक लाग्दो छ। उनीहरुको दिमागमै अश्लिलताबाहेक अरु केही छैन। अनि उनीहरुले डकार्ने त्यही अश्लिलताबाहेक अरु के हुन्छ ? नेपालका मिडिया अत्यन्तै जिम्मेवार देखिए। भारतीय सञ्चारमाध्यमले तल्लो तहमा गिरेर हाम्रा प्रधानमन्त्री र मुलुकबारे अनर्गल र भ्रमपूर्ण समाचार सार्वजनिक गरिरहेका छन्। त्यस्तो बेलामा पनि नेपालका सञ्चारमाध्यमले भारत सरकार र भारतविरुद्ध कुनै पनि गलत समाचार प्रकाशन प्रसारण गरेका छैनन्। दुई मुलुकबीचको सम्बन्धलाई बिगार्ने गरी कुनै पनि सामग्री प्रसारण गरेका छैनन्। नेपालका मिडिया साँच्चिकै जिम्मेवार र संवदेशनशील देखिएका छन्। जी न्यूजमा भारतीय जनता पार्टी निकट व्यक्तिको लगानीको कुरा आएको छ। उसका समाचार सामग्री हेर्दा पनि भारतीय जनता पार्टी र त्यहाँको सरकारका पक्षमा बढी आउँछन्। भाजपाको प्रभाव टिभिमा देखिन्छ। त्यस्तो अवस्थामा जी न्यूजले प्रसारण गरिरहेका सामग्रीमा भारत सरकारले कुनै रोक नलगाउनु सन्देहपूर्ण छ। तर, हामीले वास्ता गर्नु हुँदैन। फोहोर नाली गन्हाउँछ। हाम्रो चासो भूमि फिर्ताको हो। हामी भूमि फिर्तामा लाग्नुपर्छ। हाम्रो ध्यान यतातर्फ केन्द्रित गर्नुपर्छ। कूटनीतिक संवादमै जोड दिनुपर्छ डा चन्द्रकान्त ज्ञवाली, संविधानविद् एवम् अन्तर्राष्ट्रिय सम्बन्ध विज्ञ कालापानी, लिपुलेक र लिम्पियाधुरासहितको भूमि समेटेर भारतले राजनीतिक र प्रशासनिक नक्सा सार्वजनिक गरेपछि नेपालले पनि नयाँ नक्सा सार्वजनिक गरेको यथार्थ हो। संविधानमा हामीले अहिले नक्सामा समेटिएको भूमि छुटाएका थियौं। त्यतिबेला गल्ती भएकै हो। तर, संविधान निर्माणका क्रममा बहस नभएको होइन। त्यतिबेला यी भूमि समेटेर संविधानमा राख्दा संविधान नै जारी नहुने अवस्था आउँला कि भन्ने आशंकाले नराखिएको हो। हरेक मुलुकको मूल कुरा भनेको राष्ट्रिय स्वार्थ नै हो। यो कुरा मिडियामा पनि लागू हुन्छ तर त्यो असीमित हुँदैन। दुई देशबीचका सन्धि सम्झौतालाई नजरअन्दाज गर्न मिल्दैन। हाम्रा प्रधानमन्त्री र चिनियाँ राजदूतलाई जोडेर जस्ता सामग्री प्रचार गरिएको छ त्यो आपत्तिजनक छ। प्रधानमन्त्री भनेको व्यक्ति होइन संस्था हो। त्यसलाई आक्षेप लगाउने काम आपत्तिजनक छ। भारतकै संविधानको धारा १९ को ३ को ए मा विचार तथा अभिव्यक्ति स्वतन्त्रताका बारेमा उल्लेख छ। त्यसमा कानुन बनाएर नियमन गर्न सकिने प्रष्ट उल्लेख छ। त्यहाँको मिडियालाई असीमित सुविधा दिएको छैन। भारतकै संविधानको धारा ५१ को ए मा अन्तर्राष्ट्रिय सन्धि सम्झौता भएका मुलुकसँग दौत्य सम्बन्ध राख्ने भन्ने छ। आईसीपीआरको धारा १९ ए को २ मा पनि अभिव्यक्ति स्वतन्त्रताका बारेमा उल्लेख छ। त्यसमा पनि असीमित अधिकार दिइएको छैन। कुनै पनि व्यक्तिको प्रतिष्ठासँग जोडिए त्यो अन्तर्राष्ट्रिय कानुनसँग जोडिने उल्लेख छ। त्यस्तै संयुक्त राष्ट्रसंघको बडापत्रमा पनि दुई मुलुकबीचको सम्बन्धबारे प्रष्ट व्यवस्था गरिएको छ। विदेशी मुलुकसँग मित्रवत् सम्बन्धका बारेमा उल्लेख छ। हाम्रो संविधानमा पनि प्रेस स्वतन्त्रताबारे प्रष्ट उल्लेख छ। पूर्ण प्रेस स्वतन्त्रता भन्ने संविधानमा उल्लेख छ। तर, देशको सार्वभौमिकता, अखण्डता, कुनै पनि व्यक्तिको गाली बेइज्जतीलाई निषेध गरेको छ। मिडियाले स्वस्थ र स्वच्छ तरिकाले आलोचना गर्न सक्छ। तर, असीमित तरिकाले यसको दुरुपयोग गर्न कानुनले छुट दिएको छैन। जहाँसम्म भारतीय च्यानल बन्द गर्ने कुरा छ त्यसको आधार हामीले प्रष्ट पार्नुपर्छ। हामीले राष्ट्रिय स्वार्थ र वैदेशिक सम्बन्धलाई जोडेर हेर्नुपर्छ। यस्ता विषयलाई ख्याल गर्नुपर्छ। सरकारका विभिन्न निकाय छन्। परराष्ट्र मन्त्रालयअन्तर्गत भारत हेर्ने शाखा छ। दूतावास छन्। यी निकायहरूबाट प्रक्रिया अगाडि बढाउन सकिन्छ। दुई मुलुकबीचको सम्बन्धमा नै आँच आउने गरी हामीले कुनै कदम चाल्नु हुँदैन। सरकारले अहिले कुनै अध्ययन वा कूटनीतिक प्रक्रिया नै नगरी हतारमा भारतीय च्यानल बन्द गर्ने काम गरेको पाइयो। यस्तो नगरेको भए हुन्थ्यो। मेरो विचारमा त्यहाँको सरकारी मिडियाले नेपालका बारेमा कुनै पनि अनर्गल प्रचार गरेको छैन। निजी मिडियाले प्रसारण गरेका सामग्रीले दुई देशबीचको सम्बन्धलाई बिर्गाछ भन्नेमा मलाई विश्वास छैन। चिनियाँ राजदूतलाई पनि जोडेर सामग्री प्रसारण गरेको छ जुन भियना अभिसन्धिविरुद्ध छ। भियना अभिसन्धिको पक्षराष्ट्र भारत पनि हो। कुनै पनि विदेशी कुटनीतिज्ञविरुद्ध गाली बेइज्जती हुने खालका सामग्री प्रसारण गर्न नपाइने भियना अभिसन्धिमा प्रष्ट उल्लेख छ। यसप्रति भारतीय सरकार उत्तिकै सचेत हुनुपर्ने हो तर त्यो नभएको पाइयो। नेपालले भारतीय न्युज च्यानल बन्द गरिसकेको छ, अब यसलाई निरन्तरता दिँदै कूटनीतिक संवादमै जोड दिनुपर्छ। सञ्चारमाध्यममा आएका सामग्रीतिर ध्यान दिनुभन्दा हामीले भूमि फिर्ताका लागि वार्तामा जोड दिनुपर्छ। काली नदीको मुहान लिम्पियाधुरा भएको प्रमाण हामीसँग छन्। त्यसका आधारमा हामीले वार्ताका ढोका सधैं खुल्ला राख्नुपर्छ। दूतावास, परराष्ट्रसचिव, परराष्ट्रमन्त्री र प्रधानमन्त्री तहबाट निरन्तर वार्ताका लागि पहल गर्नुपर्छ। हामीले संविधान संशोधन गरिसकेका छौं। संविधान संशोधन गर्नुको अर्थ अब हाम्रो सार्वभौमिकता एक इन्च पनि तलमाथि हुँदैन भन्ने हो। यो असंशोधनीय प्रावधान हो। यदि नेपालको निरन्तरको प्रयासले भारत संवादमा आउन चाहँदैन भने हामी राष्ट्रसंघमा जान सक्नुपर्छ। त्यतिमात्र नभएर अन्तर्राष्ट्रिय अदालतको ढोका ढकढक्याउन पनि नेपाल पछि पर्नु हुन्न। भारतीय मिडियामा सिनो फोबिया रतन भण्डारी, अध्येता एवं लेखक भारतीय मिडियाको चरित्र उदांगो भएको छ। नेपाल सरकारले नयाँ नक्सा जारी गरेपछिको भारत सरकारको व्यवहारलाई नजिकबाट हेर्नुपर्छ। यो कुरा यो पहिलो घटनाक्रम होइन। नेपाल सरकारले तालुकवाला मन्त्रालयलाई अघि सारेर कुरा अगाडि बढाइरहेको अवस्था छ। तर, भारत सरकारबाट औपचारिक रूपमा कुरा आएका छैन। नक्सा जारी भएपछि भारतले कुनै औपचारिक प्रतिक्रिया दिएको छैन। न भारतका विदेशमन्त्री, न प्रधानमन्त्री नै बोलेका छन्। नोभेम्बर २ पछि नेपालका प्रधानमन्त्री केपी शर्मा ओली र परराष्ट्रमन्त्री प्रदीप ज्ञवालीले पटकपटक औपचारिक रूपमा वार्ताका लागि आग्रह गरिरहनु भएको छ। यो विषयमा विदेश मन्त्रालयसँग जोडिएको हो। तर, रक्षामन्त्री बोलिरहेका छन्। सडक पनि रक्षामन्त्रीले उद्घाटन गरे। वार्ताका कुरा उनै गरिरहेका छन्। तालुकवाला मन्त्रालय पनि बोलेका छैनन्। हाम्रा सरकारी मिडियासमेत बोलिरहेका छन्। तर, उनीहरूका सरकारी मिडिया पनि चुप छन्। केही निजी मिडिया आक्रामक देखिएका छन्। उनीहरूका गतिविधि आचारसंहिता विपरीतका छन्। भारत रणनीतिक शैलीमा आएको भान हुन्छ। गोयब्लस शैली भारतले अपनाएको छ। डिले, डिनाई, ड्यामेज एन्ड डाइभर्टको नीति भारतले अख्तियार गरिरहेको भान हुन्छ। बात लगाउने काम गरिरहेको छ। चरित्र हत्यापछि सकियो। वार्तालाई ओझेलमा पार्ने उनीहरूको रणनीति नै हो। भारतलाई कोभिड संक्रमण गतिलो निहुँ भएको छ। भारत वार्तालाई पन्छाउन खोजिरहेको छ। उसले चीनसँग गलवानको विषयमा पटकपटक वार्ता गरिसक्यो, टेलिफोन वार्ता पनि भइरहेको छ। शक्ति राष्ट्रसँग वार्ता गर्ने तर हामीसँग किन नगर्ने ? नक्सा बनाएको विषयलाई भारतले सकारात्मक रूपमा लिएको छैन। बहानाबाजी र जानाजान भाग्न खोजिरहेको छ। विश्वमा कही नभएको जात्रा उनीहरूले गरिरहेका छन्। चिनियाँ राजदूतबारेमा निराधार रूपमा अनर्गल प्रचार गरिरहेका छन्। भारतीय मिडियाले नेपालका प्रधानमन्त्रीसँग चिनियाँ राजदूतलाई जोडेर जुन हर्कत गरिरहेका छन् यो अत्यन्त निन्दनीय कुरा हो। भियना कन्भेन्सन विपरीत भारतीय सञ्चारमाध्यमले मनपरि गरिरहेका छन्। भियना सन्धिअनुसार विदेशी उच्च अधिकारी राजदूत, कर्मचारीको सम्मान गर्नुपर्छ। सम्मानमा चोट आउने दिनु हुँदैन। सरकारले भारतीय राजदूतलाई बोलाएर यस बारेमा स्पष्टीकरण सोध्नुपर्छ। यो हुन सकेको छैन। भारतीय केही निजी मिडियाले योभन्दा अगाडि पनि नेपालविरुद्ध विष वमन नगरेका होइनन्। राजीव गान्धीको हत्यामा मिलाप चन्द जैन कमिसन बनेको थियो। रिपोर्ट सार्वजनिक भएपछि इन्डिया टुडेमा तत्कालीन रानी ऐश्वर्य र उहाँका एडीसी आदित्य शमशेरसम्म जोडेका थिए। नेपालले आपत्ति जनाएपछि केभी राजनले प्रष्टीकरण दिएका थिए। नेपालबाट भारतीय हवाईजहाज हाइज्याक हुँदा सुनल ताम्राकारलाई जोडेर जी न्युजले अनर्गल समाचार प्रसारण गरेको थियो। सिन्धुपाल्चोकका भूपालमान दमाईलाई फसाइँयो। उहाँ १४ वर्ष जेल बसेर २०७० चैतमा रिहाइ भएर आउनु भएको छ। राई थरका व्यक्ति आईएसआईको एजेन्ट भनेर प्रचार गरे। यस्तो काम भारतीय मिडियाको गलत रिपोर्टिङले भएको हो। नेपाल, चीन र पाकिस्तान मात्रै होइन, नोबल पुरस्कार विजेता अमत्य सेनको विषयमा पनि अनर्गल प्रचार गरियो। भारतभित्र बुद्धिजीवी सर्कल अरु समुदाय पनि पीडित छ। यहाँका मिडिया गरिब, निमुखा, सीमान्तकृत वर्गका आवाज कहिल्यै उठाउँदैनन्, यस्ता विषयले स्पेस नै पाउँदैनन्। १० जनाले रेप गरिरहेको हुन्छ, अभिताभ बच्चनको जन्मदिनको समाचारले प्रमुखता पाउँछ। अर्को कुरा उनीहरू सिनो फोबिया चीनसँग डराउने रोगबाट ग्रस्त छन्। चीनसँग डराएर उनीहरूले १८ वटा चेकपोस्टसमेत नेपालको उत्तरी सीमामा राखे। सन् १९६२ युद्धपछि त एसियाका नेता बनेका नेहरूको शिर निहुरेको हो। त्यहाँदेखि नै चीनसँग शिर निहुरिरहेका छ। जबजब भारतमा बाढी आउँछ नेपालले पानी छोडिदिएको भन्छन्। उनीहरूले सबै ब्यारेज बनाएका छन्। त्यसको सञ्चालन, नियन्त्रण भारतले गरिरहेका छन्। चीनको आदेशपछि हामीले पानी छोड्यौ भन्छन्। मिडियाले जनता जनताबीचको सम्बन्ध खल्बल्याउने काम गरिरहेका छन्। साइलेन्स इग्नोर गरौ डा नम्रता पाण्डे, स्वतन्त्र सामाजिक परामर्शदाता हामी सानो भूगोलमा छौ। तर, आत्मसम्मान, राष्ट्रियता ठूलो छ। भारत ठूलो भए पनि उसले बुद्धिमता देखाएको छैन। अहिले ताप्के तात्नेभन्दा बिँड तात्ने काम भएको छ। प्रधानमन्त्री, परराष्ट्रमन्त्रीबीच किन कुरा भइरहेको छैन। नागरिक शक्ति ठूलो हुन्छ, त्यहाँका मिडियाले बुझ्नुपर्छ। नेपालले भारतीय मिडिया बन्द गर्नुभन्दा साइलेन्स इगनोर गर्नुपर्छ। सीधै प्रतिक्रिया दिनु उपयुक्त हुँदैन। सरकारी स्तरमा पहल गनुपर्छ। छिमेकी त छिमेकी नै हो। भारतले भन्दा हामीले उसलाई धेरै सहयोग गरिरहको छांै। जति भारतले सहयोग गरेको छ त्योभन्दा धेरै सहयोग हामीले गरेका छौं। देश सानो वा ठूलो जस्तो भए पनि भावनात्मक सम्बन्ध छ। हामीमाथि खनिनु भारतको कमजोरी हो। हामीले किन कूटनीतिक पहल गरेनौं ? हामीले सञ्चारमाध्यम बन्द गर्नेभन्दा पनि कूटनीतिक पहलतिर लाग्नुपर्छ। कानुनी रूपमा जानुपर्छ। हामी संयुक्त राष्ट्रसंघ जान सक्छौं, अन्तर्राष्ट्रियरूपमा जान सक्छौं। तर, हामी छिमेकी हौं। नक्सा हामीले ल्यायौं तर भूमिको स्वामित्व कायम गर्ने विषयमा गम्भीर हुनुपर्छ। मिडिया बन्द गर्दा दीर्घकालीन असर के पर्छ त्यसमा मनन् गर्नुपर्छ। सम्बन्धित सरोकारवालाले चासो दिनुपर्छ। वार्ताबाटै समस्याको समाधान गर्नुको विकल्प छैन। लालपुर्जा र नक्सा हुँदाहुँदै उनीहरूले लिम्पियाधुरालगायतको हाम्रो भूमि अतिक्रमण गरिरहेका छन्। हामी नेपाली मिचिएको अवस्थामा छौं। भारतबाट बुद्धिमानी भएको छैन। हामीले वार्ताको पहल गर्न सकेका छैनौं। नक्साको विषयमा हामी सेलाएका छौं। यो बेला कूटनीतिक पहल नगरे कहिले गर्ने पहलकदमी छिटो हुनु जरुरी छ। वार्ताको विकल्प छैन डा राजेश अहिराज, अभियन्ताअध्येता अखण्डता, सार्वभौमसत्ता र आत्मसम्मान यी मापनको विषय होइन भन्ने कुरा केही भारतीय मिडियाले नबुझेको हो। अध्ययन, अनुसन्धान र ज्ञान अभावमा भ्रमको खेती सिर्जना गरे दूरी कायम गर्न सकिन्छ भन्ने अभ्यास उनीहरूले गरिरहेका छन्। उग्रतामा रमाउनेहरू त्यो अभ्यासमा खुसी भए होलान् तर पत्रकारिता बुझ्नेले भारतीय सञ्चारमाध्यमले पत्रकारिताको सामान्य सिद्धान्त पनि पालना गरेनन् भन्ने बुझे। भारतीय मिडियाले नेपाल भारतको सम्बन्ध, महत्व, अपरिहार्यता र भविष्य नबुझेको देखियो। भारतीय मिडियाको उचाइ आम नागरिकबाट स्वात्तै घटेको छ। उनीहरूले नेपाल भारतको शदीयौं वर्षदेखिको सम्बन्ध नबुझेको देखियो। प्रधानमन्त्री भनेको व्यक्ति होइन संस्था हो। उनीहरूले नेपालको प्रधानमन्त्रीमाथि गरेको व्यवहार सह्य हुने कुरा होइन। आमनागरिकको नजरमा उचाइ घट्यो। सम्बन्ध बलियो र दीर्घजीवी हुनुपर्छ। भौगलिक सीमा, दायित्व सीमा, भूमिकाको सीमा हो। यसबारेमा प्रेस काउन्सिल नेपालले भारतीय प्रेस काउन्सिललाई पत्राचार गरेको छ। पत्रकार महासंघले अडान राखेको छ। केबल नेटवर्कले प्रतिक्रिया दिइसक्यो। नेपाली मिडियाबाट भारतीय मिडियाले धेरै कुरा सिक्नुपर्ने रहेछ। उनीहरूभन्दा हाम्रा सञ्चार माध्यम कति अब्बल रहेछन्। त्यसको दृष्टान्त पनि यो घटनाले देखायो। कति बोल्न मिल्ने र नमिल्ने थाहा छ। हाम्रा सञ्चार माध्यम पाकिस्तान र भारतका भन्दा धेरै माथि रहेका छन्। यत्रो विषयमा भारतीय सरकार र भारतीय दूतावासको धारणा नआउनु गम्भीर विषय हो। यस्तो कर्म हँुदा भारत सरकारको अविलम्ब धारणा आउनु पथ्र्यो। हामीले यति हतारमा भारतीय मिडिया बन्द नगरेको भए हुन्थ्यो। उनीहरू कति हदसम्म जान्थे थप कुण्ठा आउँथ्यो कि, त्यसको मूल्यांकन गर्ने मौका मिल्थ्यो। त्यो नेपाली जनताले छर्लंग थाहा पाउँथे। त्यसका लागि हामीले केही समय कुरेको भएर राम्रो हुन्थ्यो। आँखा र कान बन्द गरेर बस्ने अवस्थामा नेपाली छैनन्। हरेक कुरा मूल्यांकन गर्ने क्षमता, दक्षता नेपाली नागरिकमा छ। भारत र नेपालको सम्बन्ध एउटा व्यक्ति, मिडिया र एउटा सरकारले बनाएको होइन। विवादित विषयमा कुनै दिन मिल्नै पर्छ। छिमेकी सार्ने कुरा पनि होइन। अहिले भारतीय मिडिया र बुद्धिजीवीले समाजिक सञ्जालमा लेखिरहेका छन्। त्यो नबुझेर गरिरहेका छन्। हाम्रो भूमि हामीले कायम राख्ने हो फिर्ता गर्ने होइन। हामीले भारत र चीनलाई युनिटको रूपमा हेरेका छौं। उनीहरूले पनि हामीलाई युनिटकै रूपमा हेरिदिनु पयो। सरकार टु सरकार हेर्ने हो। दलित, मधेसी भनेर उनीहरूले चासो राख्नु जरुरी छैन। यी हाम्रा घरेलु विषय हुन्। नेपालको प्रधानमन्त्री को हुने भन्ने उनीहरूको चासो र सरोकारको विषय होइन। हाम्रो घरेलु राजनीतिमा उनीहरूको हस्तक्षेप सह्य हुँदैन। लिम्पियाधुरा, लिपुलेक, कालपानी नेपालको भूमि थियो, छ र रहन्छ। बंगलादेशको भूमि फिर्ता गरे भारतले नेपालको पनि जस्तै एक एक इन्च भूमि फिर्ता गर्नुपर्छ। भारत वार्तामा नआई हुँदैन। वार्ताको विकल्प छैन। सुस्ता, पशुपतिनगर तथा चीनतिरका कुराको पनि छिटो छिनोफानो गर्नुपर्छ।"
विचौलियाबाट बच्न मन्त्रीको निर्देशन,"काठमाडौं : संस्कृति, पर्यटन तथा नागरिक उड्डयनमन्त्री योगेश भट्टराईले अमूक विचौलियाबाट बच्न पशुपति क्षेत्र विकास कोषका पदाधिकारी र कर्मचारीलाई निर्देशन दिएका छन्। कोषको समीक्षा बैठकमा आइतबार बोल्दै उनले बृहत्तर पाशुपत क्षेत्रको हितमा लाग्न पनि सुझाव दिए। कोषअन्तर्गतका हरेक योजना सो क्षेत्रबाट प्रतिनिधित्व गर्ने संघीय, प्रदेश तथा स्थानीय तहका जनप्रतिनिधि, राजनीतिक दलका प्रतिनिधि र स्थानीय अगुवा राखेर सार्वजानिक सुनुवाई गरी काम अघि बढाउन पनि मन्त्री भट्टराईले निर्देशन दिए। उनले भने, बिचौलियाका स्वार्थमा पनि काम हुने गरेको सुन्नमा आएको छ, त्यस्तो काम जसले गरेको भए पनि राम्रो होइन। जे गर्ने हो, पशुपतिको हितलाई ध्यानमा राखेर मात्र काम गर्नोस्। गत पुस २६ मा भट्टराईले ८ घण्टा पाशुपत क्षेत्रकोे स्थलगत भ्रमण गरेका थिए। उनले त्यतिबेलै तत्कालीन र दिर्घकालीन रूपमा गर्नुपर्ने कामबारे ४८ बुँदे निर्देशन दिएका थिए। त्यसको कार्यान्वयनको अवस्थाबारे बुझ्न ६ महिनापछि उनले कोषको कार्यालयमै समीक्षा बैठक राखेका थिए। बैठकमा भट्टराईले यस्ता प्रकृतिका सार्वजनिक संस्थाहरूको सम्पत्तिमा व्यक्ति तथा समूहको आँखा पर्ने गरेको उल्लेख गर्दै भने, निजी स्वार्थका निम्ति पशुपतिको सम्पत्तिमा दख्खल दिने कार्य गर्नुभएन। कोषको गोठाटारको जग्गा अतिक्रमणबारे हिजो मात्रै विभिन्न सञ्चारमाध्यममा समाचारप्रति ध्यानाकर्षण भएको उनले बताए। उनले भने, छिट्टै चार किल्ला निश्चित गरेर जग्गामा तारबार गर्नुस्, कसैले संरचना बनाएको भए तत्काल हटाउनुस्। गतवर्ष कोषको वार्षिक बजेट कार्यक्रम आर्थिक वर्ष सुरु भएको तीन महिनापछि आएको स्मरण गराउँदै उनले यो वर्ष साउनको दोस्रो साताभित्रै बजेट ल्याउन पनि निर्देशन दिए। मुलुक कोरोनाको त्रासबाट बिस्तारै माथि उठ्दै गरेको र सार्वजानिक सवारीसाधन चल्न थालेकाले स्वास्थ्य सुरक्षासम्बन्धी प्रोटोकल बनाएर पशुपतिनाथको दर्शन पनि खुला गर्ने गरी तयारी थाल्न पनि उनले निर्देशन दिए। बैठकमा मन्त्रालयका सचिव केदारबहादुर अधिकारी, कोषका सदस्य सचिव डा प्रदीप ढकाल र कार्यकारीनिर्देशक डा घनश्याम खतिवडाले पाशुपत क्षेत्रमा गरिने निर्माण, विगतका योजनाको समीक्षा र आगामी योजनाका सम्बन्धमा जानकारी गराएका थिए। बैठकमा कोषले तयार पारेको कोषको वेवसाइट, फेसबुक, ट्विटर र एप्स साउनको पहिलो सोमबारबाट सञ्चालनमा ल्याउन लागेको जानकारी दिइयो।"
नेपालमा पछिल्लो कोरोना संक्रमण दर २ प्रतिशत,"काठमाडौं : सरकारले समुदायमा संक्रमण भए नभएको पत्ता लगाउन पीसीआर परीक्षण र नमुना संकलनको दायरा बढाउने भएको छ। काठमाडौं उपत्यकाका तीन जिल्लामा पछिल्लो समय संक्रमण वृद्धि भएपछि समुदायमा कोरोना संक्रमण फैलिएको आंशका बढेको छ। स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी) का निर्देशक डा वासुदेव पाण्डेले भने, संक्रमितको संख्या पूर्ण रूपमा घटेको हो होइन भनेर परीक्षण र नमुना संकलनको दायरा बढाउँछौं। अहिले मुलुकका २५ वटा प्रयोगशालामा पीसीआर विधिबाट परीक्षण भइरहेको छ। हरेक दिन झन्डै ४ हजार व्यक्तिको पीसीआर परीक्षण हुँदै आएको छ। क्वारेन्टाइनमा बसिरहेका व्यक्तिको मात्र नमुना लिने गरिएकोमा दायरा विस्तार गर्न लागिएको ईडीसीडीका निर्देशक डा पाण्डेले जानकारी दिए। कोरोनाको उच्च जोखिमका रूपमा रहेका मुलुकका १० वटा जिल्लामा थप नमुना संकलन लिइने भएको छ। संक्रमण दर २ प्रतिशत असारको पहिलो साता ११ प्रतिशतको हाराहारीमा कोरोना संक्रमणको दर थियो। असार १९ गते संक्रमण दर वृद्धि भई १७ प्रतिशतसम्म पुगेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले बताए। असार १९ गते सर्वाधिक सात सय ४० जनामा संक्रमण पुष्टि भएको थियो। डा गौतमका अनुसार अहिले संक्रमण दर २ प्रतिशत रहेको छ। आइतबार आयोजित प्रेस ब्रिफिङमा बोल्दै डा गौतमले थप ८२ जनामा कोरोना संक्रमण देखिएको जानकारी दिए। योसँगै मुलुकमा पुष्टि भएका संक्रमितको संख्या १६ हजार ८ सय १ पुगेको छ। संक्रमितमध्ये ८ हजार ५ सय ८९ निको भइसकेका छन। यो कुल संक्रमितको आधारमा ५११ प्रतिशत निको भएको प्रवक्ता डा गौतमले बताए। पछिल्लो २४ घण्टामा १ सय ४७ जना कोरोना संक्रमित निको भएर घर फर्किएको स्वास्थ्य मन्त्रालयले जनाएको छ। जोखिममा दीर्घरोगी कोरोना भाइरसबाट ज्यान गुमाउनेमध्ये अधिकांश दीर्घरोगी भएको पाइएको छ। हालसम्म कोरोना भाइरसबाट ३८ जनाको मृत्यु भएको छ। डा पाण्डेका अनुसार, प्रतिशतका आधारमा शून्य दशमलव २१ प्रतिशतको कोरोना भाइरसबाट मृत्यु भएको हो। ज्यान गुमाएको ३८ मध्ये २४ जनालाई केही न केही खालको दीर्घरोग रहेको छ। डा पाण्डेले भने, दम, क्यान्सर, मिर्गौलाको रोग, कलेजो रोग, रक्सी पिउने व्यक्ति, अरू विभिन्न खालका लक्षण भएका व्यक्तिमा मृत्यु भएको देखिन्छ। खासगरी ५० वर्ष माथिका व्यक्ति दीर्घरोगी भएको उनको दाबी छ। संक्रमितमध्ये अधिकांश लक्षणविहीन छन्। शून्य दशमलव तीन प्रतिशत संक्रमितमा मात्र केही लक्षण देखिएको छ। खोकी लाग्ने, ज्वरो आउने र अन्य साधारण खालको लक्षण देखिएका छन्। त्रिवि शिक्षण अस्पताल महाराजगन्जका वरिष्ठ छाती रोग विशेषज्ञ डा निरज बम समुदायमा संक्रमण फैलिएको अवस्थामा ज्येष्ठ नागरिक र दीर्घ रोगीलाई जोगाउन चुनौती हुने बताउँछन्। समुदायमा संक्रमणको अवस्था पत्ता लगाउन दोस्रो चरणमा असार २५ गतेबाट मुलुकभर ४५ हजार नमुना लिइने तयारी गरिएको छ। त्यसमध्ये काठमाडौंबाट पाँच हजार नमुना संकलन गरिनेछ। जोखिम क्षेत्र पहिचान भएका र सेवा प्रवाह हुने स्थानबाट नमुना लिइने डा पाण्डेले बताए। त्यस्तै सेरो प्रेभिलेन्स सर्भेमार्फत समुदायमा समस्या कति छ ? भनी सातै प्रदेशबाट नमुना संकलन गरिने भएको छ। त्यसका लागि भौगोलिक रूपमा हिमाल, पहाड र तराईबाट नमुना लिइनेछ। सबै जिल्लाको प्रतिनिधित्व हुने गरी २१ हजार स्याम्पल लिएर सर्भे गरिने डा पाण्डेले जानकारी दिए। ट्राभल हिस्ट्री नभएका संक्रमित घरबाहिर कतै यात्रा नगरेका व्यक्तिमा समेत संक्रमण देखिएपछि समुदायमा संक्रमण फैलिएको आशंका गरिएको छ। ईडीसीडीका निर्देशक डा पाण्डेका अनुसार, समुदायमा संक्रमण भएको आशंकामा उपत्यकाका १२ वटा ठाउँमा नमुना जाँच गरिएको छ। ललितपुरको नक्खुटोल, काठमाडौंको कोटेश्वर, शंखमूल, डिल्लीबजार, टोखा, बूढानीलकण्ठ, कपन, कागेश्वरी मनहरा, भक्तपुरको बोडेलगायत विभिन्न स्थानको नमुना लिइएको थियो। डा पाण्डेले भने, ३ हजार नमुनामध्ये ३ जनामा संक्रमण भएको देखिन्छ। हाल भीडभाड हुने बैंक, मालपोत, कर कार्यालय, ज्वरो नाप्ने स्थान ( फिभर केन्द्र ) र उपचारमा संलग्न स्वास्थ्यकर्मीबाट नमुना लिने कार्य अघि बढाइएको छ।"
"कमलाको त्रास, बर्सेनि उठीबास","जनकपुरधामपरासी गुल्मी : बाढीले खेत बगाएर लान्छ, घर डुबानमा पर्छ। चुरेबाट आएको भेलले खेत बगर बनाउँछ। यो त हाम्रो बर्सेनि नियति नै बनेको छ। धनुषा र सिरहाको सिमाना छुट्ट्याउने कमला नदी तटीय क्षेत्रका बाढीपीडित कमलदेव यादवको यो पीडा नदी तटीय क्षेत्रका दर्जनौं गाउँलेको हजारौंको पीडा हो। मनसुन सक्रिय भएसँगै भारतले जयनगरस्थित तटबन्धको ढोका आफू अुनुकूल खोल्दा र लगाउँदा धनुषा र सिरहाका हजारौं खेतीयोग्य जमिन र घर डुबानमा पर्छ। बाढीले गत वर्ष मात्र धनुषामा ६ जनाको ज्यान गएको थियो। जनकनन्दनी गाउँपालिका १ का रत्नेश्वरलाल गोइत भन्छन्, प्रत्येक वर्ष कमला नदीको बाढी पसरै गाउँमा त्राहिमाम मच्चाउँछ। गाउँलेहरू जोगिन अग्लो ठाउँ स्कुल, सार्वजनिक भवनमा सहारा लिनुपर्छ। सिमाक्षेत्र डुबानको प्रमुख कारण भारतीय पक्षले बनाएको बाँध हो, तर कसैले आवाज नउठाएका कारण बर्सेनि बाढीपानीको नियति बनेको हो, कमला नगरपालिका हथमुण्डाका कमल मण्डलले भने। प्रदेश २ प्राकृतिक विपद् तथा व्यवस्थापन समितिका सभापति रामचन्द्र मण्डलका अनुसार चुरे संरक्षण नहुँदा फँडानी र दोहनका कारण पनि नदीनालाको सतह पुरिँदै छ। कमला नदीको पूर्वी तटमा अवस्थित सिरहाको बसपिरा, बरेरवा, सिरहा मखनाहा, महसोथा, रमौल, हथमुण्डा धनुषाको बरेरवा, सघारा, भलुवाही, टरिया, लगमा, माँची, लक्कड, मडान, सखुवालगायतका बस्ती डुबानमा पर्दै आएको छ। गत वर्ष बाढीले झन्डै हजार घर भत्किएको थियो। यस वर्ष क्षति न्यूनीकरणका लागि स्थानीय तहसँग मिलेर विपद्को तयारी गरिसकेको धनुषाका प्रमुख जिल्ला अधिकारी कोषहरि निरौलाले जानकारी दिए। त्रासमा गण्डकबासी हरेक वर्षको वर्षायाम सुरुसँगै पश्चिम नवलपरासी दक्षिण भेगका स्थानीय त्रासमै बस्ने गरेका छन्। नहरमा काम गर्दा नेपाली पक्षलाई लागत अनुमान र कामको प्रकृतिका बारेमा जानकारी दिनुपर्ने सहमति छ। तर नेपाली पक्षलाई जानकारी नदिने गरिएको गण्डक सिँचाइ व्यवस्थापन डिभिजन समेरीका प्रमुख मदन मोहन झाले बताए। गण्डक नहर अहिले पनि गण्डक नहरमा पानीको बहाव बढ्दै गएको छ। शुक्रबार बिहान पानीको बहाव बढेर १० दशमलब ४५ मिटर पुगेको थियो। ११ मिटरपछि उच्च खतरा मानिन्छ। पानीको बहाव बढ्दै गए ब्यारेजका ढोका खोल्न भारतीय पक्षसँग आग्रह गर्छौं। अहिले स्थानीयलाई सजग हुन र सुरक्षित स्थानको खोजीका लागि सरोकारवालासँग समन्वय गरिरहेका छौं, प्रमुख जिल्ला अधिकारी सागरमणि पाठकले भने। एक सय घर जोखिममा गुल्मीको इष्मा गाउँपालिकाकी उपाध्यक्ष विमला खत्रीले पालिकाका १ सय १६ घरपरिवार पहिरोको जोखिममा रहेको जानकारी दिइन्। उनले जोखिम घरपरिवारका सदस्यलाई गाउँकै विद्यालयमा लिएर राखिएको बताइन्। कतिपय स्थानमा गाउँका खरबारी हुँदै खोलो पसेर पहिरो गएको छ भने कतिपय ठाउँमा डोजरले सडक खनेपछि पहिरो गएको स्थानीयले बताए। इष्मामा पहिरोमा पुरिएर दुई जनाको ज्यान गएको छ। इष्मा गाउँपालिका४ रहेको कालिका निमावि पहिरोले बगाएको छ। दोहोलीमा २१, अमरपुरमा ७ तथा मालिका गाउँपालिकाको दर्जनभन्दा बढी घरपरिवार पहिरोको जोखिममा रहेको गाउँपालिकाले जनाएको छ।"
सत्य ब्रह्म झैं बलवान् हुन्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले हिमवत्खण्डको भूगोल र संस्कृति व्यापक भएको बताएका छन्। मदन भण्डारी कला साहित्य प्रतिष्ठानद्वारा आदिकवि भानुभक्त आचार्यको २०७ औँ जन्मजयन्तीका अवसरमा आज अपराह्न प्रधानमन्त्री निवास बालुवाटारमा आयोजित समारोहमा उनले हिमवत्खण्ड नै ज्ञानको स्रोत रहेको पनि बताए। उनले नेपालीका आदिकवि भानुभक्त आचार्यले रामायणमा नेपाली लोकभाषाको प्रयोग गरी त्यसका माध्यमबाट मानिसलाई जोड्दै राष्ट्रियतालाई बलियो बनाएको बताउनुभयो। प्रधानमन्त्रीले अर्को प्रसङ्गमा अनुकूल प्राकृतिक वातावरणका कारण दोहोरी नेपालमा मात्र सम्भव भएको बताए। अयोध्या हाम्रो वीरगञ्ज शहरदेखि नजीकै छ, त्यतिबेला जनकपुरबाट नेपाली छोरी सीताको विवाह अयोध्याका राजकुमार रामसँग हुनु अनौठो होइन, प्रधानमन्त्री ओलीले भने निःसन्तान राजा दशरथले पुत्रेष्टि यज्ञ नेपालकै रिडीमा गरेकाले राम पनि नेपाली जस्ता लाग्छन्। उनले मिथिलाको जनकपुर ज्ञान केन्द्र रहेको र त्यतिबेला विद्वान्विदुषीबीच विमर्श गर्ने परम्परा रहेको उल्लेख गर्दै नारायणीको सुरम्य किनारमा बाल्मीकिको आश्रम हुनु, कोशी तटमा कौशिकी रहनु, आयुर्वेदका प्रणेता धन्वन्तरि र चरक यतैका हुनाले हिमवत्खण्ड नै ज्ञानभूमि तपोभूमि हो भन्ने बुझिन्छ भने। 'हिमवत्खण्डमा सूक्ष्म जीव र गँड्यौलादेखि हात्ती र एकसिंगे गैंडाजस्ता भीमकाय जीव पनि छन्, जमीनमा खोस्रेर निकाल्नुपर्ने यार्सागुम्बादेखि अग्लाअग्ला देवदारु वृक्षसम्म छन्, चट्टानैचट्टानबाट झर्नाहरू निस्केका छन् र तिनमा छन्द छ, लय छ। यहाँ रोदी हुन्छ, र दोहोरी नेपालजस्तो प्राकृतिक सौन्दर्यले घनीभूत भूमिमा मात्र सम्भव हुन्छ। हाम्रा पाखोमा घाँस काट्ता लय गुन्जन्छ र त्यो लय नै हाम्रो काव्यलाई जीवित गराउने महत्वपूर्ण तत्व बनेको छ। त्यो गद्यजस्तो बिर्सिइँदैन, युगौंयुगसँग कण्ठमा रहन्छ', प्रधानमन्त्रीले आफूले बाल्यकालमा पढेका एक दुई कविता कण्ठाग्र सुनाउँदै छन्द र लयको महत्वमाथि जोड दिँदै भने, 'त्यसैले भानुभक्तीय रामायण सम्भवतः सबैभन्दा बढी पढिएको काव्य हुनुपर्छ।' संस्थाहरू अनन्त ज्वाला जस्तो ननिभ्ने वा स्वचालित घडी झैं चलायमान भइरहनुपर्नेमा दाउरा ठोसे मात्र हुरुक्क बल्ने नत्र धिपधिप गर्ने आगोझैं भएको अनुभव सुनाउँदै ओलीले भने 'कुनै कुनै घडी चलाउन शरीर हल्लाउनुपर्ने हुन्छ।' अर्को प्रसङ्गमा उनले सत्य ब्रह्मझैं बलवान् हुने कुरा बताए। संसद्मा आफूले केहीअघि मात्र बोलेको प्रसङ्ग निकाल्दै प्रधानमन्त्री ओलीले भने सत्यमेव जयते हाम्रै पुर्खाको ध्वनि हो। यो हाम्रै हो। सत्यका पछाडि लाग्न छाड्न मिल्दैन। कार्यक्रममा प्रधानमन्त्री ओलीले दुई वर्षअघि चन्द्रागिरिमा सम्पन्न हिमवत्खण्ड कलासाहित्य सम्मिलन २०७५ को स्मारिकाको विमोचनसमेत गरेका थिए। सो अवसरमा नेपाल प्रज्ञाप्रतिष्ठानका कुलपति गङ्गाप्रसाद उप्रेतीले नेपाली वाङ्मयले साहित्य र कलाको महत्वलाई राम्ररी बुझ्ने प्रधानमन्त्रीको नेतृत्व पाएको बताए। प्रज्ञाप्रतिष्ठानका उपकुलपति डा जगमान गुरुङले आप्रवासी नेपालीको साहित्यिक संस्थाका प्रतिनिधिसँग प्रतिष्ठानले सहकार्य गर्न चाहेको उल्लेख गर्दै भानुभक्तको घर चुँदी रम्घा, ससुराली मानुङ र मावली भोर्लेटार समेटेर काठमाडौंको बालाजु र भारतको बनारससम्म भानु परिपथ बनाउने योजनाको प्रस्ताव अघि सार्दै यसमा सरकारको सहयोग तथा समर्थनका लागि अनुरोध गरे। आयोजक संस्थाका अध्यक्ष तथा संघीय सांसद डा विजय सुब्बाले राष्ट्रियताका पक्षमा र यस समयको सत्य बोलेवापत चारैतिरबाट प्रधानमन्त्री ओलीलाई नियोजित प्रहार भइरहेका बेलामा कलाकार एवं साहित्यकारले सत्यका पक्षमा आवाज उठाउन नसकेको स्वीकारे। डा सुब्बाले नेपालमा हिमवत्खण्डको साङ्गीतिक महासम्मिलन गर्ने प्रस्ताव राख्दा सभाले समर्थनमा तालीले समर्थन गरेको थियो। समारोहमा गायिका लोचन भट्टराई, सांसद तथा गायिका कोमल वली र कवि डा रत्नावली शर्माले रामायणका सुन्दरकाण्ड र अरण्यकाण्डका केही अंश वाचन गरेका थिए। प्रतिष्ठानका महासचिव तथा प्राज्ञ डा देवी नेपालले भानुभक्त विश्वभरका नेपाली जातिका प्रतीक बनेको बताए।"
ओलीले ५ वर्ष सरकार चलाए नेकपा सखाप हुन्छ : झलनाथ,"काठमाडौं : नेपाल कम्युनिस्ट पार्टी (नेकपा)का वरिष्ठ नेता झलनाथ खनालले प्रधानमन्त्री केपी शर्मा ओलीलाई पाँच वर्षमा सञ्चालन गर्न दिए नेकपा सखाप हुने बताएका छन्। सोमबार सहाना प्रधान स्मृति प्रतिष्ठानले आयोजना गरेको जुम मिटिङमा बोल्दै खनालले सरकारमा ओली रहिरहे आगामी निर्वाचनमा नेकपा सखाप हुने बताएका हुन्। 'अहिले जसरी ओलीले सरकार सञ्चालन गरिरहनु भएको छ। त्यसरी ५ वर्ष उहाँलाई सरकार सञ्चालन गर्न दिने हो भने नेकपा रुट आउट हुन्छ' खनालले भने, कम्युनिस्ट पार्टीले ७१ वर्षमा जुन उपलब्धी हासिल गरेका छौं, त्यो गुम्छ नै र भविष्य अनिश्चित हुन्छ।नयाँ ढंगले नसोची हुँदैन। सुधार नगरी हुँदैन। त्यस्तो गर्न सक्यो भने मात्रै पुनर्जीवन पाउने सम्भावना छ उनले भने। नेता खनालका अनुसार ओलीले कुनै विषयमा पनि पार्टीमा संस्थागत रुपमा छलफल नगराई एकलौटी ढंगले गर्ने गरेको बताए। उनले ओली नेतृत्वका सरकार अनियमितताको संलग्न भएको आरोप लगाए। अहिलेको संघर्ष ओली गुट र पार्टीबीचको संघर्ष उनले स्पस्ट पारे। अहिले जारी स्थायी कमिटीको बैठकमा उतारचढाव देखिए पनि अब चाँडै निष्कर्षमा पुग्ने उनले विश्वास व्यक्त गरे। ओलीले पार्टी फुटको त्रास देखाएर सत्तामा टिक्न खोजेको उनले बताए।"
विचौलियाबाट बच्न मन्त्रीको निर्देशन,"काठमाडौं : संस्कृति, पर्यटन तथा नागरिक उड्डयनमन्त्री योगेश भट्टराईले अमूक विचौलियाबाट बच्न पशुपति क्षेत्र विकास कोषका पदाधिकारी र कर्मचारीलाई निर्देशन दिएका छन्। कोषको समीक्षा बैठकमा आइतबार बोल्दै उनले बृहत्तर पाशुपत क्षेत्रको हितमा लाग्न पनि सुझाव दिए। कोषअन्तर्गतका हरेक योजना सो क्षेत्रबाट प्रतिनिधित्व गर्ने संघीय, प्रदेश तथा स्थानीय तहका जनप्रतिनिधि, राजनीतिक दलका प्रतिनिधि र स्थानीय अगुवा राखेर सार्वजानिक सुनुवाई गरी काम अघि बढाउन पनि मन्त्री भट्टराईले निर्देशन दिए। उनले भने, बिचौलियाका स्वार्थमा पनि काम हुने गरेको सुन्नमा आएको छ, त्यस्तो काम जसले गरेको भए पनि राम्रो होइन। जे गर्ने हो, पशुपतिको हितलाई ध्यानमा राखेर मात्र काम गर्नोस्। गत पुस २६ मा भट्टराईले ८ घण्टा पाशुपत क्षेत्रकोे स्थलगत भ्रमण गरेका थिए। उनले त्यतिबेलै तत्कालीन र दिर्घकालीन रूपमा गर्नुपर्ने कामबारे ४८ बुँदे निर्देशन दिएका थिए। त्यसको कार्यान्वयनको अवस्थाबारे बुझ्न ६ महिनापछि उनले कोषको कार्यालयमै समीक्षा बैठक राखेका थिए। बैठकमा भट्टराईले यस्ता प्रकृतिका सार्वजनिक संस्थाहरूको सम्पत्तिमा व्यक्ति तथा समूहको आँखा पर्ने गरेको उल्लेख गर्दै भने, निजी स्वार्थका निम्ति पशुपतिको सम्पत्तिमा दख्खल दिने कार्य गर्नुभएन। कोषको गोठाटारको जग्गा अतिक्रमणबारे हिजो मात्रै विभिन्न सञ्चारमाध्यममा समाचारप्रति ध्यानाकर्षण भएको उनले बताए। उनले भने, छिट्टै चार किल्ला निश्चित गरेर जग्गामा तारबार गर्नुस्, कसैले संरचना बनाएको भए तत्काल हटाउनुस्। गतवर्ष कोषको वार्षिक बजेट कार्यक्रम आर्थिक वर्ष सुरु भएको तीन महिनापछि आएको स्मरण गराउँदै उनले यो वर्ष साउनको दोस्रो साताभित्रै बजेट ल्याउन पनि निर्देशन दिए। मुलुक कोरोनाको त्रासबाट बिस्तारै माथि उठ्दै गरेको र सार्वजानिक सवारीसाधन चल्न थालेकाले स्वास्थ्य सुरक्षासम्बन्धी प्रोटोकल बनाएर पशुपतिनाथको दर्शन पनि खुला गर्ने गरी तयारी थाल्न पनि उनले निर्देशन दिए। बैठकमा मन्त्रालयका सचिव केदारबहादुर अधिकारी, कोषका सदस्य सचिव डा प्रदीप ढकाल र कार्यकारीनिर्देशक डा घनश्याम खतिवडाले पाशुपत क्षेत्रमा गरिने निर्माण, विगतका योजनाको समीक्षा र आगामी योजनाका सम्बन्धमा जानकारी गराएका थिए। बैठकमा कोषले तयार पारेको कोषको वेवसाइट, फेसबुक, ट्विटर र एप्स साउनको पहिलो सोमबारबाट सञ्चालनमा ल्याउन लागेको जानकारी दिइयो।"
भारतका कारण तराई बर्षेनि डुबानमा : गृहमन्त्री थापा,"काठमाडौं : गृहमन्त्री रामबहादुर थापा बादलले भारतको हेपाहा रवैयाका कारण नेपालको तराई क्षेत्र वर्षेनी डुबानमा परेको बताएका छन्। सोमबार प्रतिनिधिसभाको राज्य व्यवस्था तथा सुशासन समितिको बैठकमा बोल्दै गृहमन्त्री थापाले बाह्य हस्तक्षेप रोक्न नसक्दा पनि वर्षेनी यस्तो समस्या ब्यहोर्नु परेको गृहमन्त्री थापाले बताएका हुन्। भारतीय पक्षले बाँध, सडक बनाउँदा नेपालको तराई क्षेत्रमा डुबानमा पर्यो। यो हस्तक्षेप नै हो गृहमन्त्री थापाले भने भारतले बनाएको बाँध सडकले पानीको निकास रोक्यो। पानीको निकास त चाहियो नि। गृहमन्त्री थापाले भारतसँग पटक पटक पहल र वार्ता भए पनि भारतीय पक्षबाट सम्झौता कार्यन्वयन नगरेको बताए। उनले नेपालको तराई क्षेत्र डुबानबाट बचाउनको लागि भारतीय पक्षले निकास दिनुपर्ने बताए।"
नेकपाको रडाको र अबको रोडम्याप,"एउटा निर्धन मानिसले हिँड्दा हिँड्दै एक करोड रुपैयाँ भेट्यो। नहुँदा एउटा पीर, भए हजार पीर भने झैं त्यो पैसा कसरी खर्च गर्ने भाउँतोले उभित्र भय, त्रासले डेरा जमाउन थाल्यो। जीवनमा पहिलोपटक यत्रो पैसा देखेको उसलाई धन प्राप्तिपछिको जीवन थाल खाउँ कि भात खाउँजस्तै बन्यो। त्यो पैसाले न जीवन समृद्ध बन्यो, न बचतको लय नै पक्रिन सक्यो। पैसाको सुरक्षा कसरी गर्ने भन्ने चिन्ताले अशान्त हुँदै गयो। हिजो केही नहुँदाको जीवन जसरी शान्त र सौम्य ढंगले चलेको थियो, पैसा भएपछि बैचनी बढ्यो। एक कान दुई कान हुँदै धनराशी झोलाको रहस्य लुटेराको कानमा पर्यो। त्यो पैसा हाकाहाकी लुटेर उनीहरू बेपत्ता भए। उसले बनाएका सपनाका महल मनभित्रै ढले। दृष्टिकोण स्पष्ट नहुँदाको परिणाम भाग्य उदय भए पनि उसको जीवन अन्ततः उजाडको उजाडै बन्यो। नेकपाले पाएको सफलता त्यही भित्ते करोडपतिको जस्तै छ। संघ, प्रदेश र स्थानीय तहमा पार्टीले वर्चस्व जमाए पनि काम गर्ने शैली न हाँस, न बकुल्लाको जस्तो छ। कम्युनिस्ट हुनुलाई सर्वाधिक ठूलो योग्यता मानिएको छ। सरकारी कर्मचारीसमेत छानीछानी भजनमण्डली खोज्ने अस्वस्थ प्रतिस्पर्धा तीव्र छ। असल, सक्षम र बौद्धिक व्यक्तित्व निरीह, खोटो सावित ठहर्ने संस्कृति हावी छ। सलामी र गुलामीका अघिल्तिर विशुद्ध प्रज्ञा र चेतना निरीह सावित बन्दै गएका छन्। इतिहासकै सर्वाधिक शक्तिशाली सरकार हो यो। नेपालका थुप्रै राजनीतिक प्रयोगपछि जनताले शक्तिशाली सरकार कल्पना गरी यो म्याण्डेट दिएका हुन्। तीन दशकयताको बहुदलीय शासन पद्धतिलाई हेर्ने हो भने कुन रंगको सरकार बनेन ? कांग्रेसको बहुमत सरकारदेखि एमाले हुँदै सूर्यबहादुर, लोकेन्द्रबहादुरलाई सारथि बनाएर समेत सरकार चलाइए। राजा स्वयं सर्वाधिकार सम्पन्न सरकार र राष्ट्रप्रमुख भए। गणतन्त्रपछि कांग्रेसएमाले, माओवादी कांग्रेस, एमालेमाओवादी सबै रंगका सरकार बने। त्यसले पनि एन्टिबायोटिकको काम नगरेपछि जनमतमार्फत दुईतिहाइको कम्युनिस्ट पार्टीको सरकार बनेको हो। यी सबैखाले रंगले पनि जनताको दुखको क्यानभासमा सुखको रंग लगाउन सकेनन्। बरु भएको रंग खुइल्याउने प्रयत्न भए। गरिबको गीत गाएर सत्तामा जानेहरू धनी बन्दै गए। शोषणविरुद्ध जिन्दगी घर्काएका नेता स्वयं शोषक भएको पत्तै पाएनन्। राजाको विलासी जीवनविरुद्ध विषवमन गर्नेहरू राजाको ऐयासीमा लोभिए। किताब पढेर कम्युनिस्ट भएकाहरूले सिद्धान्तलाई लौरो बनाए। खोलो तरेपछि लौरोको औचित्य समाप्त गरियो। चुनाव प्रणाली नै यस्तो बनाइएको छ कि पैसाविना न टिकिन्छ, न बिकिन्छ। यसको प्रभाव जोगी हुन राजनीति गरेको हैन भन्ने अघोषित नवसिद्धान्त विकास हुँदै गयो। संस्कृतको जतिसुकै विद्वान भए पनि वेदमा दुई शब्द थप्ने सामथ्र्य कसैसँग रहँदैन। कुरान, बाइबल, धम्मपद होस या मुन्दुम कतै पनि कमा, फुलस्पट थप्न निषेध छ। कम्युनिस्टहरूको शास्त्र मानिने माक्र्सवाद यस्तो ग्रन्थ हो, जो अन्धाले छामेको हात्तीजस्तै हो। आफूलाई लागेजस्तो व्याख्या गर्ने अधिकार उसलाई छ। आफू भोकायो भने जनताको नाममा माक्र्सवादी भएर भुँडीभरी खान बन्देज छैन। नेता धनी भए, जनता धनी भएको अर्थ लगाउन पाइन्छ। व्यभिचार, भ्रष्टाचारमा मुछिएर कारबाही भए जनतामाथिको षड्यन्त्र भनेर उम्किने बाटाहरू प्रशस्तै मिल्नेछ। जनता प्रकृति हो, उसको शब्दकोषमा प्रतिरक्षा हुन्न। कम्युनिस्ट भनेको समभावको अर्को नाम हो। लेनिन यस्ता कम्युनिस्ट थिए, जसले सबै जनताको पहुँचमा रोटी नपुगुन्जेलसम्म केक काट्ने अधिकारबाट सबैलाई वञ्चित गरेका थिए। गुलियो चिया जनताको खप्परमा नलेखिएसम्म उनले जीवनभर खल्लो चिया खाए। यहाँ त स्टिलको गिलासमा विलासी रक्सी भरेर पानी खाएको ढोंग गर्नेहरू राजनीतिको उच्च आसनमा छन्। मुलुक यत्रो विपत्तिको घडीमा गुज्रिँदा सत्तारुढ दलका शीर्ष नेताहरू कुर्सीको लडाइँमा छन्। नैतिकता कुन चरीको नाम हो ? नेकपामा विद्धान क्षमतावान् नेता नभएका होइनन्। उनीहरूको क्षमतालाई खुम्चाउने काम भन्दा पनि क्षमताको प्रयोग हुने गरी जिम्मेवारी दिन आवश्यक छ। केही दिनअघि न्युजिल्यान्डका स्वास्थ्यमन्त्री डेभिड क्लार्कले राजीनामा दिए। कोरोना भाइरस नियन्त्रणमा सरकारको कदम र स्वास्थ्यमन्त्री आफंैले लकडाउन उल्लंघन गरेको भन्दै व्यापक आलोचना भएपछि मन्त्रीले पत्रकार सम्मेलन गरी राजीनामा घोषणा गरेका हुन्। गत अप्रिलमा लकडाउन उल्लंघन गर्दै परिवारसहित समुद्री किनारमा घुम्न गएपछि स्वास्थ्यमन्त्री क्लार्कको कडा आलोचना भएको थियो। क्लार्कले आफू स्वास्थ्यमन्त्रीको पदमा बसिरहँदा कोरोना भाइरसको रोकथाम र नियन्त्रणमा सरकारले चालेका कदमप्रति नकारात्मक टिप्पणी बढ्ने भन्दै राजीनामा दिएको बताए। नैतिक प्राणवायुमा चलेको यस्तो अवस्था हाम्रा निम्ति सधैं मिथक बन्ने स्पष्ट छ। नेपालका कम्युनिस्ट पार्टीहरूको समग्र निर्माण प्रक्रिया र सञ्चालन विधि हेर्ने हो भने अधिकांशको अवस्था आदेशपालकभन्दा माथि जान सकेको देखिँदैन। कम्युनिस्ट पार्टी अनुशासित, सिर्जनशील र आलोचनात्मक चेतसहितको हुनुपर्ने हो तर यहाँ तानाशाह सोच हावी बन्दैछ। अनुशासित हुनु भनेको आफैंले आफैंमाथिको शासन हो। जुन आफैंमा चुनौतीपूर्ण हुन्छ। जनताको सियोसम्म पनि लिनु हुन्न भन्ने माओको आदेश माओवादीबाटै लिलाम भएको सबैले भोगिसकेका छन्। सुशासनका नाममा अहिले त झन् नीतिगतदेखि लिएर सलाईको बट्टा खरिद गर्दासमेत कमिसनको चक्कर चलेको खुलेआम देख्न सकिन्छ। फलामजस्तो सरकार किन भयो काँच ? यसलाई यसरी छिमल्न सकिन्छ। गुट, फुट र झुटको वर्चस्व पार्टी एकता प्रक्रियालाई पूर्णता दिन भएको ढिलाइ, पार्टीको आधिकारिक र व्यवस्थित प्रकाशन, प्रचारप्रशिक्षण र स्कुलिङको अभाव हुँदा अहिले नेकपाको संगठन अन्योलग्रस्त अवस्थामा छ। नेकपाको अर्को समस्याका भनेको पार्टी संस्थागत छैन। बरु विभिन्न प्रकारका गुटहरू झाँगिदै जान थालेका छन्। पार्टीभित्र घात, अन्तर्घात र अराजकताका प्रवृत्ति बढिरहेका छन्। नेकपाको अर्को समस्या भनेको आलोचना, आत्मआलोचना, राम्रो काम गर्नेलाई प्रोत्साहन, गल्ती गर्नेलाई दुरुत्सान गर्ने लगायतका विषयमा ध्यान जान सकेको छैन। गतिशील कम्युनिस्ट पार्टीको निम्ति अनिवार्य विधि र प्रणालीको पालना भएको छैन। यस्ता समस्या समाधानका लागि विचार र विधिमा स्पष्ट भएर दृढ इच्छाशक्ति र संकल्पका साथ अगाडि बढ्नुपर्ने देखिन्छ। जिल्लाको पार्टीको जिम्मा लिएका नेता मन्त्रालय र नगर चलाउनै भ्याइनभ्याइ भएपछि पार्टी कसरी चल्छ ? केन्द्रमा पार्टी कामको जिम्मा पाएकाहरूलाई सरकारलाई कसरी समस्या थुपार्ने भन्ने काममै चटारो देखिन्छ। पार्टी एकतादेखि नै नेकपाभित्र यस्तो रोगको प्रकोप देखिँदै आएको हो। नेताहरू बाहिर मिलेजस्तो गरे पनि भित्रभित्र असमझदारी र बेमेल पुरानै रोग हो। भावनात्मक रूपमा पार्टी एक भएकै छैन। तल्लो तहमा पानी बाराबारको अवस्था छ। सुरुदेखि नै एकतालाई तल्लो तहबाटै मजबुत बनाउनुपर्नेमा नेकपाको नेतृत्व पंक्ति यसमा चुक्यो। देश र जनताको हितका लागि पार्टी एकता गरिएको भने पनि नेताहरूबीचको सत्ता स्वार्थ असरल्ल देखियो। पछिल्लोपटक शक्ति संघर्ष झन् उत्कर्षमा पुगेको छ। कहाँ चुक्यो सरकार ? संघीयता कार्यान्वयनमा रहेको दुईतिहाइको नेकपाको सरकार मियो बनेर अरूलाई डोर्याउनुपर्ने दायित्वमा थियो। संघीयताको अभ्यास आफैं फलामा चिउरा बनेको थियो। यस विषयमा सरकार यति बेखवर बन्यो कि न सरकारले गरेका राम्रा कामको व्यवस्थित ढंगले आमनागरिकमा प्रचार हुन सक्यो न सरकारलाई कमीकमजोरीबाट बचाउन पार्टीले नेतृत्वदायी भूमिका नै खेल्न सक्यो। सरकारभित्र दुईतिहाइको दम्भ हावी भयो। संघीयताको प्रभावकारी कार्यान्वयनका लागि संघ, प्रदेश र स्थानीय सरकारको क्षेत्राधिकार स्पष्ट पार्न आवश्यक कतिपय महत्वपूर्ण ऐन अझै निर्माण हुन सकेका छैनन्। निजामती सेवासँग सम्बन्धित छाता ऐनदेखि नागरिकतासम्बन्धी ऐनसम्म बन्न ढिला भएको छ। सुशासन, भ्रष्टाचार नियन्त्रण र सामाजिक सुरक्षाको क्षेत्रमा सरकारको प्रयास भइरहेको भए पनि खास प्रगतिको अनभूति नभएको जनगुनासो स्थानीय स्तरदेखि केन्द्रसम्म सुनिन्छ। तत्काल जनताले परिणाम देख्ने र राहत महसुस गर्ने ससाना काम र योजनामा सरकारको ध्यान कम जाने गरेको जनगुनासो छ। बाढी, पहिरो भूक्षय, लगायत भैपरि आउने विपद्मा समन्वय गर्न नसक्नु अर्को कमजोरी हो। दिनदिनै हुने गरेका दुर्घटना र जनधनको क्षति रोक्न नीति, योजना र कार्यक्रम निर्माण एवं बजेट विनियोजनमा सरकारको ध्यान जान जरुरी छ। निर्वाचनका बेला जनतासमक्ष व्यक्त गरिएका प्रतिवद्धता र घोषणा पत्रमा उल्लेख गरेका एजेन्डा सम्बोधन गर्न नसक्नु अर्को कमजोरी हो। अबको रोडम्याप अरूलाई आंैला उठाउन सक्ने हुनका लागि पहिला आफूमा इमानदारी र नैतिकता हुन आवश्यक छ। सत्ता र शक्ति कमाउने र रमाउने थलो नभएर दायित्व हो भन्ने चेत आउन जरुरी छ। आफूलार्ई अनुशासनमा राखेर सरकार सरकार, सरकार र कर्मचारी अनि सरकार र सम्बन्धित निकायबीच समन्वय गरी अघि बढ्नुको विकल्प छैन। प्रधानमन्त्री केपी शर्मा ओलीले एक पदबाट राजीनामा दिँदा जमिनै भासिन्छ भन्ने बुझाइ उचित होइन। समस्या समाधान हुन्छ भने एक पट छोड्न तयार हुनुपर्छ। अब नयाँ पुस्तालाई काम गर्ने अवसर दिनुपर्छ। विधि र प्रक्रियामा चलाउनु कोसिस गर्नुपर्छ। स्थायी कमिटीको बैठक राख्न नसक्ने अनि जुनसुकै कार्य गर्दा पनि विनासल्लाह आफ्नै हात जगन्नाथ गर्न थालेको परिणाम हो अहिलेको नेकपाको अवस्था। पार्टीको आन्तरिक जीवनमा सुधार गरेर मात्र समस्या समाधान हुँदैन। कोरोनाको कहरमा जीवन अगाडि बढाएका आम नागरिक, व्यवसायी, समग्र देशको समस्या समाधानमा विहंगम दृष्टि पुर्याउनु जरुरी छ। विभिन्न आयोग, समितिमा नियुक्त गर्दा कार्यकर्ताभन्दा दक्षता र क्षमतावान् व्यक्तिलाई नियुक्ति दिँदा प्रभावकारी नतिजा आउन सक्छ। नेकपामा विद्धान क्षमतावान् नेता नभएका होइनन्। उनीहरूको क्षमतालाई खुम्चाउने काम भन्दा पनि क्षमताको प्रयोग हुने गरी जिम्मेवारी दिन आवश्यक छ। वृद्ध भत्ताका लागि योग्य नभएर एक्काइसौं शताब्दीको आईफोन पुस्तालाई नेतृत्व गर्न सक्ने पिढी राजनीतिमा अबको आवश्यकता हो।"
'राष्ट्रिय स्वाभिमानविरुद्ध मिडियाबाजी अक्षम्य',"भारतीय केही मिडिया र टीभी च्यानलले सार्वभौमसत्ता सम्पन्न मुलुक नेपालका प्रधानमन्त्री केपी शर्मा ओलीबारे अनर्गल सामग्री प्रसारण गर्दै आएकामा कानुनविद्, वुद्धिजीवी र नागरिक अभियान्ताहरूले खेद व्यक्त गरेका छन्। अन्नपूर्ण मिडिया नेटवर्कले आइतबार तीनकुनेस्थित मुख्यालयमा आयोजना गरेको यससम्बन्धी राउन्ड टेबल छलफलमा उनीहरूले यस्ता कदमविरुद्ध अन्तर्राष्ट्रिय अदालतसम्म जान सकिने सरकारलाई सुझाव दिए। प्रस्तुत छ उक्त छलफलमा व्यक्त विचारहरूको सम्पादित अंश सम्बन्धमा आँच ल्याउन भारतका केही मिडिया लागेका छन् डा सुन्दरमणी दिक्षित, नागरिक अभियन्ता नेपालका प्रधानमन्त्री र चिनियाँ राजदूतको सम्बन्धलाई जोडेर भारतका केही मिडियाले अश्लिल सामग्री प्रसारण गरेका छन्। यसको प्रमुख कारण नेपालले हालै जारी गरेको नयाँ नक्सा नै हो। हाम्रो भूमि हाम्रो नक्सामा राखेका हौं। यसमा विवाद गर्नुपर्ने कुनै कारण छैन। सुगौली सन्धी अनुसार त्यो भूमि नेपालको हो भन्ने स्पष्ट छ। यसका लागि सरकारलाई धन्यवाद दिनुपर्छ। भारतले पनि वार्ता गर्नुपर्छ भनेर भनिसकेको छ। अहिले कसरी सार्थक वार्ता गर्ने भन्ने महत्वपूर्ण विषय हो। ६० वर्षदेखि भारतीय सेना हाम्रो भूमिमा छन्। उनीहरुलाई फिर्ता पठाउन त्यति सहज छैन। त्यसका लागि निरन्तरको कूटनीतिक संवाद आवश्यक छ। तर, जसरी भारतीय मिडियाले समाचार सामग्री प्रसारण गरिरहेका छन् त्यसलाई म अश्लिलता भन्न रुचाउँछु। हाम्रा प्रधानमन्त्रीका बारेमा जस्ता खालका सामग्री भइरहेका छन् त्यसमा भारत सरकारले रोक लगाउनुपर्छ। भारत लोकतान्त्रिक मुलुक हो। त्यहाँ प्रेस स्वतन्त्रता छ। तर, प्रेस स्वतन्त्रताका नाममा अर्काे देशका प्रधानमन्त्रीका बारेमा अनर्गल र चरित्रहत्या गर्ने गरी समाचार सामग्री प्रसारण हुनु पत्रकारिताको मर्यादाभित्र पर्दैन। त्यसैले म फेरी पनि भन्छु भारतका केही मिडिया त्यसमा पनि जी न्यूजले समाचारका नाममा अश्लिलता देखाइरहेको छ। नेपाल भारतबीच राम्रो सम्बन्ध छ। सम्बन्धमा आँच ल्याउने काम भारतका केही मिडियाले निरन्तर गरिररहेका छन्। हाम्रा प्रधानमन्त्रीमाथि जुन खालका सामग्री त्यहाँका मिडियामा प्रसारण भइरहेका छन् त्यस्तै सामग्री नेपालका मिडियाले पनि त्यहाँका प्रधानमन्त्रीका बारेमा प्रसारण गरे के हुन्छ ? त्यसकारण दुई देशबीचको सम्बन्धमा दरार ल्याउने गरी भारतीय मिडियाले गरिरहेको गलत हर्कतलाई रोक्न त्यहाँको सरकारले पहल गर्नैपर्छ। तर, किन त्यहाँको सरकारले यसबारेमा चासो दिइरहेको छैन म अचम्ममा छु। जहाँसम्म भारतीय समाचार च्यालनको प्रसारण नेपालमा रोक लगाउने कुरा छ यसमा मेरो असहमति छ। नेपालमा कम्युनिष्ट सरकार छ। कम्युनिष्ट सरकारले मिडियाको प्रसारणमा रोक लगायो भनेर फेरि यसलाई गलत तरिकाले प्रचार गर्न सक्छन्। भारतीय सञ्चारमाध्यमले जस्ता खालका सामग्री प्रसारण गरिरहेका छन् सरकारले त्यसलाई वेवास्ता गर्नुपर्छ। किनकि त्यसले त आखिर उनीहरुलाई नै जनताका बीचमा उदांगो पार्ने काम गरिरहेको छ। बरु नेपाल भारत सम्बन्ध विगार्ने गरी भारतका मिडियाले प्रसारण गरिरहेका अनर्गल सामग्रीमाथि भारत सरकारले नै रोक लगाउनुपथ्र्याे। मलाई अचम्म चाहीँ के लागिरहेको छ भने किन भारत सरकार यसबारे मौन छ ? नेपालका प्रधानमन्त्रीबारे अश्लिल सामग्री प्रसारण हुँदा पनि त्यहाँको सरकारको मौनता अर्थपूर्ण छ। कतै सरकारको समर्थन त छैन भन्ने प्रश्न उब्जिएको छ। अश्लिल सामग्री प्रसारण गरेर टीआरपी बढाउने भारतीय केही टेलिभिजनको शैली उदेक लाग्दो छ। उनीहरुको दिमागमै अश्लिलताबाहेक अरु केही छैन। अनि उनीहरुले डकार्ने त्यही अश्लिलताबाहेक अरु के हुन्छ ? नेपालका मिडिया अत्यन्तै जिम्मेवार देखिए। भारतीय सञ्चारमाध्यमले तल्लो तहमा गिरेर हाम्रा प्रधानमन्त्री र मुलुकबारे अनर्गल र भ्रमपूर्ण समाचार सार्वजनिक गरिरहेका छन्। त्यस्तो बेलामा पनि नेपालका सञ्चारमाध्यमले भारत सरकार र भारतविरुद्ध कुनै पनि गलत समाचार प्रकाशन प्रसारण गरेका छैनन्। दुई मुलुकबीचको सम्बन्धलाई बिगार्ने गरी कुनै पनि सामग्री प्रसारण गरेका छैनन्। नेपालका मिडिया साँच्चिकै जिम्मेवार र संवदेशनशील देखिएका छन्। जी न्यूजमा भारतीय जनता पार्टी निकट व्यक्तिको लगानीको कुरा आएको छ। उसका समाचार सामग्री हेर्दा पनि भारतीय जनता पार्टी र त्यहाँको सरकारका पक्षमा बढी आउँछन्। भाजपाको प्रभाव टिभिमा देखिन्छ। त्यस्तो अवस्थामा जी न्यूजले प्रसारण गरिरहेका सामग्रीमा भारत सरकारले कुनै रोक नलगाउनु सन्देहपूर्ण छ। तर, हामीले वास्ता गर्नु हुँदैन। फोहोर नाली गन्हाउँछ। हाम्रो चासो भूमि फिर्ताको हो। हामी भूमि फिर्तामा लाग्नुपर्छ। हाम्रो ध्यान यतातर्फ केन्द्रित गर्नुपर्छ। कूटनीतिक संवादमै जोड दिनुपर्छ डा चन्द्रकान्त ज्ञवाली, संविधानविद् एवम् अन्तर्राष्ट्रिय सम्बन्ध विज्ञ कालापानी, लिपुलेक र लिम्पियाधुरासहितको भूमि समेटेर भारतले राजनीतिक र प्रशासनिक नक्सा सार्वजनिक गरेपछि नेपालले पनि नयाँ नक्सा सार्वजनिक गरेको यथार्थ हो। संविधानमा हामीले अहिले नक्सामा समेटिएको भूमि छुटाएका थियौं। त्यतिबेला गल्ती भएकै हो। तर, संविधान निर्माणका क्रममा बहस नभएको होइन। त्यतिबेला यी भूमि समेटेर संविधानमा राख्दा संविधान नै जारी नहुने अवस्था आउँला कि भन्ने आशंकाले नराखिएको हो। हरेक मुलुकको मूल कुरा भनेको राष्ट्रिय स्वार्थ नै हो। यो कुरा मिडियामा पनि लागू हुन्छ तर त्यो असीमित हुँदैन। दुई देशबीचका सन्धि सम्झौतालाई नजरअन्दाज गर्न मिल्दैन। हाम्रा प्रधानमन्त्री र चिनियाँ राजदूतलाई जोडेर जस्ता सामग्री प्रचार गरिएको छ त्यो आपत्तिजनक छ। प्रधानमन्त्री भनेको व्यक्ति होइन संस्था हो। त्यसलाई आक्षेप लगाउने काम आपत्तिजनक छ। भारतकै संविधानको धारा १९ को ३ को ए मा विचार तथा अभिव्यक्ति स्वतन्त्रताका बारेमा उल्लेख छ। त्यसमा कानुन बनाएर नियमन गर्न सकिने प्रष्ट उल्लेख छ। त्यहाँको मिडियालाई असीमित सुविधा दिएको छैन। भारतकै संविधानको धारा ५१ को ए मा अन्तर्राष्ट्रिय सन्धि सम्झौता भएका मुलुकसँग दौत्य सम्बन्ध राख्ने भन्ने छ। आईसीपीआरको धारा १९ ए को २ मा पनि अभिव्यक्ति स्वतन्त्रताका बारेमा उल्लेख छ। त्यसमा पनि असीमित अधिकार दिइएको छैन। कुनै पनि व्यक्तिको प्रतिष्ठासँग जोडिए त्यो अन्तर्राष्ट्रिय कानुनसँग जोडिने उल्लेख छ। त्यस्तै संयुक्त राष्ट्रसंघको बडापत्रमा पनि दुई मुलुकबीचको सम्बन्धबारे प्रष्ट व्यवस्था गरिएको छ। विदेशी मुलुकसँग मित्रवत् सम्बन्धका बारेमा उल्लेख छ। हाम्रो संविधानमा पनि प्रेस स्वतन्त्रताबारे प्रष्ट उल्लेख छ। पूर्ण प्रेस स्वतन्त्रता भन्ने संविधानमा उल्लेख छ। तर, देशको सार्वभौमिकता, अखण्डता, कुनै पनि व्यक्तिको गाली बेइज्जतीलाई निषेध गरेको छ। मिडियाले स्वस्थ र स्वच्छ तरिकाले आलोचना गर्न सक्छ। तर, असीमित तरिकाले यसको दुरुपयोग गर्न कानुनले छुट दिएको छैन। जहाँसम्म भारतीय च्यानल बन्द गर्ने कुरा छ त्यसको आधार हामीले प्रष्ट पार्नुपर्छ। हामीले राष्ट्रिय स्वार्थ र वैदेशिक सम्बन्धलाई जोडेर हेर्नुपर्छ। यस्ता विषयलाई ख्याल गर्नुपर्छ। सरकारका विभिन्न निकाय छन्। परराष्ट्र मन्त्रालयअन्तर्गत भारत हेर्ने शाखा छ। दूतावास छन्। यी निकायहरूबाट प्रक्रिया अगाडि बढाउन सकिन्छ। दुई मुलुकबीचको सम्बन्धमा नै आँच आउने गरी हामीले कुनै कदम चाल्नु हुँदैन। सरकारले अहिले कुनै अध्ययन वा कूटनीतिक प्रक्रिया नै नगरी हतारमा भारतीय च्यानल बन्द गर्ने काम गरेको पाइयो। यस्तो नगरेको भए हुन्थ्यो। मेरो विचारमा त्यहाँको सरकारी मिडियाले नेपालका बारेमा कुनै पनि अनर्गल प्रचार गरेको छैन। निजी मिडियाले प्रसारण गरेका सामग्रीले दुई देशबीचको सम्बन्धलाई बिर्गाछ भन्नेमा मलाई विश्वास छैन। चिनियाँ राजदूतलाई पनि जोडेर सामग्री प्रसारण गरेको छ जुन भियना अभिसन्धिविरुद्ध छ। भियना अभिसन्धिको पक्षराष्ट्र भारत पनि हो। कुनै पनि विदेशी कुटनीतिज्ञविरुद्ध गाली बेइज्जती हुने खालका सामग्री प्रसारण गर्न नपाइने भियना अभिसन्धिमा प्रष्ट उल्लेख छ। यसप्रति भारतीय सरकार उत्तिकै सचेत हुनुपर्ने हो तर त्यो नभएको पाइयो। नेपालले भारतीय न्युज च्यानल बन्द गरिसकेको छ, अब यसलाई निरन्तरता दिँदै कूटनीतिक संवादमै जोड दिनुपर्छ। सञ्चारमाध्यममा आएका सामग्रीतिर ध्यान दिनुभन्दा हामीले भूमि फिर्ताका लागि वार्तामा जोड दिनुपर्छ। काली नदीको मुहान लिम्पियाधुरा भएको प्रमाण हामीसँग छन्। त्यसका आधारमा हामीले वार्ताका ढोका सधैं खुल्ला राख्नुपर्छ। दूतावास, परराष्ट्रसचिव, परराष्ट्रमन्त्री र प्रधानमन्त्री तहबाट निरन्तर वार्ताका लागि पहल गर्नुपर्छ। हामीले संविधान संशोधन गरिसकेका छौं। संविधान संशोधन गर्नुको अर्थ अब हाम्रो सार्वभौमिकता एक इन्च पनि तलमाथि हुँदैन भन्ने हो। यो असंशोधनीय प्रावधान हो। यदि नेपालको निरन्तरको प्रयासले भारत संवादमा आउन चाहँदैन भने हामी राष्ट्रसंघमा जान सक्नुपर्छ। त्यतिमात्र नभएर अन्तर्राष्ट्रिय अदालतको ढोका ढकढक्याउन पनि नेपाल पछि पर्नु हुन्न। भारतीय मिडियामा सिनो फोबिया रतन भण्डारी, अध्येता एवं लेखक भारतीय मिडियाको चरित्र उदांगो भएको छ। नेपाल सरकारले नयाँ नक्सा जारी गरेपछिको भारत सरकारको व्यवहारलाई नजिकबाट हेर्नुपर्छ। यो कुरा यो पहिलो घटनाक्रम होइन। नेपाल सरकारले तालुकवाला मन्त्रालयलाई अघि सारेर कुरा अगाडि बढाइरहेको अवस्था छ। तर, भारत सरकारबाट औपचारिक रूपमा कुरा आएका छैन। नक्सा जारी भएपछि भारतले कुनै औपचारिक प्रतिक्रिया दिएको छैन। न भारतका विदेशमन्त्री, न प्रधानमन्त्री नै बोलेका छन्। नोभेम्बर २ पछि नेपालका प्रधानमन्त्री केपी शर्मा ओली र परराष्ट्रमन्त्री प्रदीप ज्ञवालीले पटकपटक औपचारिक रूपमा वार्ताका लागि आग्रह गरिरहनु भएको छ। यो विषयमा विदेश मन्त्रालयसँग जोडिएको हो। तर, रक्षामन्त्री बोलिरहेका छन्। सडक पनि रक्षामन्त्रीले उद्घाटन गरे। वार्ताका कुरा उनै गरिरहेका छन्। तालुकवाला मन्त्रालय पनि बोलेका छैनन्। हाम्रा सरकारी मिडियासमेत बोलिरहेका छन्। तर, उनीहरूका सरकारी मिडिया पनि चुप छन्। केही निजी मिडिया आक्रामक देखिएका छन्। उनीहरूका गतिविधि आचारसंहिता विपरीतका छन्। भारत रणनीतिक शैलीमा आएको भान हुन्छ। गोयब्लस शैली भारतले अपनाएको छ। डिले, डिनाई, ड्यामेज एन्ड डाइभर्टको नीति भारतले अख्तियार गरिरहेको भान हुन्छ। बात लगाउने काम गरिरहेको छ। चरित्र हत्यापछि सकियो। वार्तालाई ओझेलमा पार्ने उनीहरूको रणनीति नै हो। भारतलाई कोभिड संक्रमण गतिलो निहुँ भएको छ। भारत वार्तालाई पन्छाउन खोजिरहेको छ। उसले चीनसँग गलवानको विषयमा पटकपटक वार्ता गरिसक्यो, टेलिफोन वार्ता पनि भइरहेको छ। शक्ति राष्ट्रसँग वार्ता गर्ने तर हामीसँग किन नगर्ने ? नक्सा बनाएको विषयलाई भारतले सकारात्मक रूपमा लिएको छैन। बहानाबाजी र जानाजान भाग्न खोजिरहेको छ। विश्वमा कही नभएको जात्रा उनीहरूले गरिरहेका छन्। चिनियाँ राजदूतबारेमा निराधार रूपमा अनर्गल प्रचार गरिरहेका छन्। भारतीय मिडियाले नेपालका प्रधानमन्त्रीसँग चिनियाँ राजदूतलाई जोडेर जुन हर्कत गरिरहेका छन् यो अत्यन्त निन्दनीय कुरा हो। भियना कन्भेन्सन विपरीत भारतीय सञ्चारमाध्यमले मनपरि गरिरहेका छन्। भियना सन्धिअनुसार विदेशी उच्च अधिकारी राजदूत, कर्मचारीको सम्मान गर्नुपर्छ। सम्मानमा चोट आउने दिनु हुँदैन। सरकारले भारतीय राजदूतलाई बोलाएर यस बारेमा स्पष्टीकरण सोध्नुपर्छ। यो हुन सकेको छैन। भारतीय केही निजी मिडियाले योभन्दा अगाडि पनि नेपालविरुद्ध विष वमन नगरेका होइनन्। राजीव गान्धीको हत्यामा मिलाप चन्द जैन कमिसन बनेको थियो। रिपोर्ट सार्वजनिक भएपछि इन्डिया टुडेमा तत्कालीन रानी ऐश्वर्य र उहाँका एडीसी आदित्य शमशेरसम्म जोडेका थिए। नेपालले आपत्ति जनाएपछि केभी राजनले प्रष्टीकरण दिएका थिए। नेपालबाट भारतीय हवाईजहाज हाइज्याक हुँदा सुनल ताम्राकारलाई जोडेर जी न्युजले अनर्गल समाचार प्रसारण गरेको थियो। सिन्धुपाल्चोकका भूपालमान दमाईलाई फसाइँयो। उहाँ १४ वर्ष जेल बसेर २०७० चैतमा रिहाइ भएर आउनु भएको छ। राई थरका व्यक्ति आईएसआईको एजेन्ट भनेर प्रचार गरे। यस्तो काम भारतीय मिडियाको गलत रिपोर्टिङले भएको हो। नेपाल, चीन र पाकिस्तान मात्रै होइन, नोबल पुरस्कार विजेता अमत्य सेनको विषयमा पनि अनर्गल प्रचार गरियो। भारतभित्र बुद्धिजीवी सर्कल अरु समुदाय पनि पीडित छ। यहाँका मिडिया गरिब, निमुखा, सीमान्तकृत वर्गका आवाज कहिल्यै उठाउँदैनन्, यस्ता विषयले स्पेस नै पाउँदैनन्। १० जनाले रेप गरिरहेको हुन्छ, अभिताभ बच्चनको जन्मदिनको समाचारले प्रमुखता पाउँछ। अर्को कुरा उनीहरू सिनो फोबिया चीनसँग डराउने रोगबाट ग्रस्त छन्। चीनसँग डराएर उनीहरूले १८ वटा चेकपोस्टसमेत नेपालको उत्तरी सीमामा राखे। सन् १९६२ युद्धपछि त एसियाका नेता बनेका नेहरूको शिर निहुरेको हो। त्यहाँदेखि नै चीनसँग शिर निहुरिरहेका छ। जबजब भारतमा बाढी आउँछ नेपालले पानी छोडिदिएको भन्छन्। उनीहरूले सबै ब्यारेज बनाएका छन्। त्यसको सञ्चालन, नियन्त्रण भारतले गरिरहेका छन्। चीनको आदेशपछि हामीले पानी छोड्यौ भन्छन्। मिडियाले जनता जनताबीचको सम्बन्ध खल्बल्याउने काम गरिरहेका छन्। साइलेन्स इग्नोर गरौ डा नम्रता पाण्डे, स्वतन्त्र सामाजिक परामर्शदाता हामी सानो भूगोलमा छौ। तर, आत्मसम्मान, राष्ट्रियता ठूलो छ। भारत ठूलो भए पनि उसले बुद्धिमता देखाएको छैन। अहिले ताप्के तात्नेभन्दा बिँड तात्ने काम भएको छ। प्रधानमन्त्री, परराष्ट्रमन्त्रीबीच किन कुरा भइरहेको छैन। नागरिक शक्ति ठूलो हुन्छ, त्यहाँका मिडियाले बुझ्नुपर्छ। नेपालले भारतीय मिडिया बन्द गर्नुभन्दा साइलेन्स इगनोर गर्नुपर्छ। सीधै प्रतिक्रिया दिनु उपयुक्त हुँदैन। सरकारी स्तरमा पहल गनुपर्छ। छिमेकी त छिमेकी नै हो। भारतले भन्दा हामीले उसलाई धेरै सहयोग गरिरहको छांै। जति भारतले सहयोग गरेको छ त्योभन्दा धेरै सहयोग हामीले गरेका छौं। देश सानो वा ठूलो जस्तो भए पनि भावनात्मक सम्बन्ध छ। हामीमाथि खनिनु भारतको कमजोरी हो। हामीले किन कूटनीतिक पहल गरेनौं ? हामीले सञ्चारमाध्यम बन्द गर्नेभन्दा पनि कूटनीतिक पहलतिर लाग्नुपर्छ। कानुनी रूपमा जानुपर्छ। हामी संयुक्त राष्ट्रसंघ जान सक्छौं, अन्तर्राष्ट्रियरूपमा जान सक्छौं। तर, हामी छिमेकी हौं। नक्सा हामीले ल्यायौं तर भूमिको स्वामित्व कायम गर्ने विषयमा गम्भीर हुनुपर्छ। मिडिया बन्द गर्दा दीर्घकालीन असर के पर्छ त्यसमा मनन् गर्नुपर्छ। सम्बन्धित सरोकारवालाले चासो दिनुपर्छ। वार्ताबाटै समस्याको समाधान गर्नुको विकल्प छैन। लालपुर्जा र नक्सा हुँदाहुँदै उनीहरूले लिम्पियाधुरालगायतको हाम्रो भूमि अतिक्रमण गरिरहेका छन्। हामी नेपाली मिचिएको अवस्थामा छौं। भारतबाट बुद्धिमानी भएको छैन। हामीले वार्ताको पहल गर्न सकेका छैनौं। नक्साको विषयमा हामी सेलाएका छौं। यो बेला कूटनीतिक पहल नगरे कहिले गर्ने पहलकदमी छिटो हुनु जरुरी छ। वार्ताको विकल्प छैन डा राजेश अहिराज, अभियन्ताअध्येता अखण्डता, सार्वभौमसत्ता र आत्मसम्मान यी मापनको विषय होइन भन्ने कुरा केही भारतीय मिडियाले नबुझेको हो। अध्ययन, अनुसन्धान र ज्ञान अभावमा भ्रमको खेती सिर्जना गरे दूरी कायम गर्न सकिन्छ भन्ने अभ्यास उनीहरूले गरिरहेका छन्। उग्रतामा रमाउनेहरू त्यो अभ्यासमा खुसी भए होलान् तर पत्रकारिता बुझ्नेले भारतीय सञ्चारमाध्यमले पत्रकारिताको सामान्य सिद्धान्त पनि पालना गरेनन् भन्ने बुझे। भारतीय मिडियाले नेपाल भारतको सम्बन्ध, महत्व, अपरिहार्यता र भविष्य नबुझेको देखियो। भारतीय मिडियाको उचाइ आम नागरिकबाट स्वात्तै घटेको छ। उनीहरूले नेपाल भारतको शदीयौं वर्षदेखिको सम्बन्ध नबुझेको देखियो। प्रधानमन्त्री भनेको व्यक्ति होइन संस्था हो। उनीहरूले नेपालको प्रधानमन्त्रीमाथि गरेको व्यवहार सह्य हुने कुरा होइन। आमनागरिकको नजरमा उचाइ घट्यो। सम्बन्ध बलियो र दीर्घजीवी हुनुपर्छ। भौगलिक सीमा, दायित्व सीमा, भूमिकाको सीमा हो। यसबारेमा प्रेस काउन्सिल नेपालले भारतीय प्रेस काउन्सिललाई पत्राचार गरेको छ। पत्रकार महासंघले अडान राखेको छ। केबल नेटवर्कले प्रतिक्रिया दिइसक्यो। नेपाली मिडियाबाट भारतीय मिडियाले धेरै कुरा सिक्नुपर्ने रहेछ। उनीहरूभन्दा हाम्रा सञ्चार माध्यम कति अब्बल रहेछन्। त्यसको दृष्टान्त पनि यो घटनाले देखायो। कति बोल्न मिल्ने र नमिल्ने थाहा छ। हाम्रा सञ्चार माध्यम पाकिस्तान र भारतका भन्दा धेरै माथि रहेका छन्। यत्रो विषयमा भारतीय सरकार र भारतीय दूतावासको धारणा नआउनु गम्भीर विषय हो। यस्तो कर्म हँुदा भारत सरकारको अविलम्ब धारणा आउनु पथ्र्यो। हामीले यति हतारमा भारतीय मिडिया बन्द नगरेको भए हुन्थ्यो। उनीहरू कति हदसम्म जान्थे थप कुण्ठा आउँथ्यो कि, त्यसको मूल्यांकन गर्ने मौका मिल्थ्यो। त्यो नेपाली जनताले छर्लंग थाहा पाउँथे। त्यसका लागि हामीले केही समय कुरेको भएर राम्रो हुन्थ्यो। आँखा र कान बन्द गरेर बस्ने अवस्थामा नेपाली छैनन्। हरेक कुरा मूल्यांकन गर्ने क्षमता, दक्षता नेपाली नागरिकमा छ। भारत र नेपालको सम्बन्ध एउटा व्यक्ति, मिडिया र एउटा सरकारले बनाएको होइन। विवादित विषयमा कुनै दिन मिल्नै पर्छ। छिमेकी सार्ने कुरा पनि होइन। अहिले भारतीय मिडिया र बुद्धिजीवीले समाजिक सञ्जालमा लेखिरहेका छन्। त्यो नबुझेर गरिरहेका छन्। हाम्रो भूमि हामीले कायम राख्ने हो फिर्ता गर्ने होइन। हामीले भारत र चीनलाई युनिटको रूपमा हेरेका छौं। उनीहरूले पनि हामीलाई युनिटकै रूपमा हेरिदिनु पयो। सरकार टु सरकार हेर्ने हो। दलित, मधेसी भनेर उनीहरूले चासो राख्नु जरुरी छैन। यी हाम्रा घरेलु विषय हुन्। नेपालको प्रधानमन्त्री को हुने भन्ने उनीहरूको चासो र सरोकारको विषय होइन। हाम्रो घरेलु राजनीतिमा उनीहरूको हस्तक्षेप सह्य हुँदैन। लिम्पियाधुरा, लिपुलेक, कालपानी नेपालको भूमि थियो, छ र रहन्छ। बंगलादेशको भूमि फिर्ता गरे भारतले नेपालको पनि जस्तै एक एक इन्च भूमि फिर्ता गर्नुपर्छ। भारत वार्तामा नआई हुँदैन। वार्ताको विकल्प छैन। सुस्ता, पशुपतिनगर तथा चीनतिरका कुराको पनि छिटो छिनोफानो गर्नुपर्छ।"
विश्वविद्यालयमा प्रधानमन्त्रीलाई कुलपति नबनाउन सुझाव,"काठमाडौं : नेपालका अधिकांश विश्वविद्यालयमा प्रधानमन्त्री नै कुलपति रहने व्यवस्था छ । तर, प्रस्तावित योगमाया विश्वविद्यालयमा प्रधानमन्त्रीलाई कुलपति बनाउने प्रावधान हटाउन सांसद र विज्ञले संसदीय समितिलाई सुझाव दिएका छन् । राष्ट्रिय सभाको विधायन व्यवस्थापन समितिमा योगमाया आयुर्वेद विश्वविद्यालय विधेयकमाथि अहिले सैद्धान्तिक छलफल चलिरहेको छ । आइतबार विधेयकमाथिको छलफलमा विज्ञ तथा सांसदहरूले प्रधानमन्त्री विश्वविद्यालयको कुलपति बन्न नसक्ने प्रावधानसहित कानुन बनाउनुपर्ने विषय उठाएका हुन् । शिक्षा, विज्ञान तथा प्रविधि मन्त्रालयद्वारा प्रस्तावित विधेयकमा योगमाया आयुर्वेद विश्वविद्यालय प्रधानमन्त्रीलाई नै कुलपति बनाउने प्रावधान राखिएको छ । प्रस्तावित विधेयकको दफा१९ मा प्रधानमन्त्री विश्वविद्यालयको कुलपति हुने, उक्त कुलपति विश्वविद्यालयको प्रमुख र सभाको अध्यक्ष हुने प्रावधान छ । तर, समितिमा आमन्त्रित विज्ञले भने प्रधानमन्त्रीलाई कुलपति बनाउने व्यवस्था हटाउन सुझाव दिए । खुला विश्वविद्यालयका उपकुलपति लेखनाथ शर्माले कुनै पनि विश्वविद्यालयलाई राज्यले आर्थिक र प्रशासनिक स्वायत्तता दिनुपर्ने बताए । मिनिस्ट्री र युनिभर्सिटीको बीच एउटा कन्ट्र्याक्ट नै होस् न, युनिभर्सिटीको नेतृत्वले त्यो कन्ट्र्याक्टबमोजिम काम गर्न सकेन भने त्यसलाई बिदा गरियोस्, शर्माले भने,प्रधानमन्त्री चान्सलर हुँदा ठूलो फरक त पर्ने होइन तर हेडअफ स्टेट त्यहाँ बस्दा बिनाकारण दोष लिनुपर्ने बाध्यता हुन्छ, मन्त्री, प्रधानमन्त्री चान्सलर भएर युनिभर्सिटीले राम्रो काम गर्न सकेन भने को जिम्मेवार ? त्यसैले मिनिस्टर, प्राइम मिनिस्टर चान्सलर बन्ने कुरा म सिफारिस गर्दिनँ । सांसद प्रकाश पन्थले प्रधानमन्त्रीलाई विश्वविद्यालय प्रमुख बनाउने प्रावधान हटाउनुपर्ने बताए । प्रधानमन्त्रीलाई ६० भन्दा बढी निकायको प्रमुख बनाउँदा सबै ठाउँमा ध्यान हुँदैन, विश्वविद्यालयमा पनि उपकुलपति बनाउँदा सबै ठाउँमा नजर पुग्दैन, उनले भने, यसरी सबै ठाउँमा ध्यान नपुग्दा त्यहाँका समस्या सामधान नहुन सक्छन् । सांसद विमला राई पौड्यालले प्रधानमन्त्री कुलपति नरहँदा विश्वविद्यालय राम्रो हुन्छ भने समितिले राम्रो कुरा नै अवलम्बन गर्नुपर्ने बताइन् । त्यस्तै सांसद प्रमिला कुमारीले प्रधानमन्त्री, मन्त्री र सचिवलाई सिनेटमा राखेर कुनै पनि विश्वविद्यालयले प्रगति गर्न नसकेको र अब विज्ञको सुझावअनुसार नै विधेयक तयार हुनुपर्ने बताइन् । अर्को सांसद जितेन्द्रनारायण देवले पनि विश्वविद्यालयको संरचनामा सुधार गर्नुपर्ने बेला आएको बताए । युनिभर्सिटीको सम्पूर्ण जिम्मेवारी भीसीको हातमा हुन्छ, युनिभर्सिटीलाई माथि पुयाउने र तल झार्ने काम पनि भीसीकै हुन्छ, त्यसैले रजिस्ट्रार र रेक्टरलाई भीसीले नियुक्त गर्ने प्रणालीमा जाने हो कि भनेर पनि सोच्नुपर्छ, उनले भने । समितिद्वारा आमन्त्रित कानुनविज्ञ खिमलाल देवकोटाले विश्वविद्यालयलाई काउन्सिल प्रणालीमा लग्नुपर्ने बताए । उनका अनुसार विश्वविद्यालयका पदाधिकारी नियुक्ति पनि काउन्सिल गर्नुपर्ने प्रावधान ल्याउनुपर्छ । त्यस्तै आमन्त्रित अर्का विज्ञ कृष्णमान प्रधानले नयाँ किसिमको विश्वविद्यालय बनाउने हो भने विधेयकलाई नै पुनर्लेखन गर्नुपर्ने सुझाव दिए । नियमित विश्वविद्यालयभन्दा फरक बनाउने हो भने अहिले आएको प्रस्तावलाई पूर्णरूपमा पुनर्लेखन गर्नुपर्छ, यसमा प्रदेश र स्थानीय तहको पनि संलग्नता हुनुपर्छ उनले भने ।"
वडाध्यक्ष २५ हजार धरौटीमा रिहा,कञ्चनपुर : महिलामाथि अभद्र व्यवहार गरेको आरोपमा पक्राउ परेका भीमदत्त नगरपालिका९ का वडाध्यक्ष राम नाथलाई आज जिल्ला अदालतले धरौटीमा रिहा गरेको छ। अदालतले आज वडाध्यक्ष्य नाथलाई रु २५ हजार धरौटीमा रिहा गरेको हो। अभद्र व्यवहार गरेका भन्दै ब्रम्देवकी एक महिलाले नाथविरुद्ध जिल्ला प्रहरी कार्यालयमा जबरजस्ती करणीको जाहेरी दर्ता गराएकी थिइन्। जाहेरी दर्तापछि अदालतको आदेशमा नाथलाई १० दिन थुनामा राखी अनुसन्धान गरिएको थियो।
स्वास्थ्य राज्यमन्त्री रावत उपचारपछि घर फिर्ता,काठमाडौं : स्वास्थ्य तथा जनसङ्ख्या राज्यमन्त्री नवराज रावत सोमबार उपचारपछि घर फर्किएका छन्। बाँसबारीस्थित शहीद गङ्गालाल हृदय केन्द्रमा मुटको उपचार गराएका उनी पूर्णरुपमा स्वस्थ्य भई साँझ घर गएको उनका निजी सचिवालयका सदस्य भीमराज सिंहले जानकारी दिए। उनको मुटुमा समस्या आएपछि आइतबार मुटुको सानो एन्जिओप्लास्टी शल्यक्रिया गरिएको थियो। केन्द्रका निर्देशक डा चन्द्रमणि अधिकारीको नेतृत्वको टोलीले उनको मुटुको शल्यक्रिया गरेको थियो। आइतबार मुटुमा समस्या आएपछि वीर अस्पतालमा उपचार गराएका राज्यमन्त्री रावतलाई त्यहाँबाट गङ्गालाल केन्द्र रिफर गरिएको थियो।
३८ क्वीन्टल सुन तस्करी प्रकरण : अभियुक्तको आरडीटी पोजिटिभ आएपछि अदालतले फिर्ता पठायो,"विराटनगर : अनुसन्धानका क्रममा खुलेको करिव ३८ क्वीन्टल सुन तस्करी र मोरङ उर्लाबारीका सनम शाक्य हत्या प्रकरणमा जोडिएका अभियुक्त हरिशरण खड्कालाई सोमबार जिल्ला अदालत मोरङमा उपस्थित गराइएको छ। तर उनीमाथिको कारबाहीको सबै प्रक्रिया तत्काललाई रोकिएको छ। आरडीटी विधिबाट परीक्षण गर्दा कोरोना रिपोर्ट पोजिटिभ आएपछि थप प्रक्रिया रोकेर अदालतले उनलाई फिर्ता पठाएको हो। गत शनिबार पक्राउ परेका सुन तस्करी प्रकरणका अभियुक्त खड्कालाई आइतबार राति ११ बजे मोरङ ल्याइपुर्याइएको थियो। उनको आरडीटी परीक्षण गर्दा रिपोर्ट पोजिटिभ आएको थियो। कारबाही प्रक्रिया अघि बढाउने क्रममा प्रहरीले उनलाई सोमबार बुझाए पनि अदालतले पिसीआर विधिबाट परीक्षण गरेर रिपोर्टसहित उपस्थित गराउन अनुमति दिएर फिर्ता पठाएको छ। प्रहरीले कुनै घटनामा संलग्न अभियुक्तलाई पक्राउ गरेर अदालतमा बुझाउनु अघि कोरोना भाइरसको संक्रमण भए नभएको पुष्टि गर्न आरडीटी परीक्षण गर्ने गरेको हो। अदालतले फिर्ता पठाएपछि सुन तस्करी र शाक्य हत्या प्रकरणका अभियुक्त खड्काको बयान लिनेदेखि लिएर सबै काम तत्काललाई रोकिएको छ। पिसीआर विधिबाट परीक्षण गरेपछि रिपोर्टसहित उनलाई अदालतमा पुनः पेस गरिने मोरङ प्रहरी प्रमुख एसपी सन्तोष खड्काले जानकारी दिए। एसपी खड्काका अनुसार पिसीआर परीक्षणका लागि उनको स्वाब संकलन भइसकेको छ। अभियुक्त खड्कालाई कोही कसैको सम्पर्कमा नहरने गरी तत्काल आइसोलेसनमा राख्ने तयारी भइरहेको उनले बताए। अदालतका स्रेस्तेदार इश्वरमणि ओझाले खड्काको पिसीआर रिपोर्ट आएपछि मात्रै कारबाहीको बाँकी प्रक्रिया अघि बढ्ने जानकारी दिए। अदालतको आदेशअनुसार पिसीआर विधिबाट परीक्षण गरेर रिपोर्टसहित प्रहरीले बुझाउने छ उनले भने त्यसपछि मात्रै अदालतबाट बयानलगायत कारबाहीको थप प्रक्रिया अघि बढ्ने छ। प्रहरी स्रोतका अनुसार उनलाई दुबईमै हुँदा कोरोना संक्रमण भएको थियो। उपचारपछि निको भएर नेपाल आउने क्रममा इन्टरपोलको रेकर्नर नोटिसमा रहेका खड्कालाई शनिबार त्रिभुवन विमानस्थलबाट पक्राउ गरिएको थियो। १४ वर्ष अघि कामदारका रुपमा दुबई गएका काभ्रे बेथानचोक गाउँपालिका४ घर भएका ४२ वर्षीय खड्का सुन प्रकरणपछि भने उतै लुकेर बसेका थिए। फरार सूचीमा राखेर उनको खोजी भइरहेको थियो। मोरङ उर्लाबारीका गोरे भनिने चूडामणि उप्रेती समूहले दुबईबाट २०७४ साल माघ ल्याएको साढे ३३ किलो सुन त्रिभुवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाइएको थियो। अनुसन्धानबाट हराएकोसहित अरु पनि सुन तस्करीमा खड्काको संलग्नता रहेको पत्ता लगाएको थियो। तस्करीको सुन गायब भएपछि गोरे समूहले यातना दिएर २०७४ साल फागुन १९ गते शाक्यको हत्या गरेपछि घटना बाहिर आएको थियो। अहिलेसम्म पनि उक्त सुन कहाँ छ भन्नेबारेमा केही खुलेको छैन्। सुन तस्करी प्रकरणमा गृह मन्त्रालयले गठन गरेको ईश्वरराज पौडेल नेतृत्वको छानबिन समितिले मोरङ प्रहरी हुँदै सरकारी वकिल कार्यालयमार्फत २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान मुद्दा दायर गरेको थियो। सो मुद्दामा १७ अर्ब एक करोड ८० लाख ७१ हजार चार सय ७३ रुपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्वीन्टल) अवैध रुपमा सुन आयात गरिएको दाबी गरिएको छ। सुन तस्करीमा प्रहरीका उच्च अधिकारीको पनि मिलेमतो रहेको खुलेको थियो। पूर्व डीआईजी गोविन्द निरौला, एसएसपी श्याम खत्री, दिवेश लोहनी, एसपी विकाशराज खनाल, डीएसपीहरु प्रजित केसी, सञ्जयबहादुर राउत, सइ बालकृष्ण सञ्जेललगायत छानबिनमा तानिएका थिए।"
"पहिरो गएको दुई दिनपछि पुग्यो प्रहरी, एकको शव निकालियो","विराटनगर : मोरङको केराबारी गाउँपालिका२ सिंहदेवीको खानी गाउँमा पहिरोमा परेर एक महिलाको मृत्यु भएको छ। पहिरोले पुरिएर मृत्यु भएकी ५९ वर्षीया धनकुमारी आङ्वो लिम्बूको शव घटना भएको दुई दिनपछि सोमबार दिउँसो भेटियो। शनिबारराति १० बजे घर माथिबाट झरेको पहिरोमा परेर उनी बेपत्ता भएकी थिइन्। मोरङ प्रहरी प्रमुख एसपी सन्तोष खड्काका अनुसार घरमाथिबाट पहिरो झरेको थाहा पाएर उनी भाग्न खोजेको पाइएको छ। भाग्ने क्रममा पहिरोले श्रीमानसँगै घरमा बसेकी उनलाई पुरेको थियो। श्रीमान भने भागेर बाँच्न सफल भएको एसपी खड्काले बताए। पहिरोले लिम्बूको एउटा घर र दुई वटा गोठ पनि बगाएको प्रहरीले जनाएको छ। मोरङको सबै भन्दा दुर्गम मानिने सिंहदेवीमा घटना भएको दुई दिनपछि सोमबार दिउँसो २ बजे मात्रै प्रहरी पुग्न सकेको थियो। सञ्चार सम्पर्कविहीन रहेको घटनास्थलमा निक्कै कष्टपूर्ण यात्रा गरेर प्रहरी पुग्न सकेको एसपी खड्काको भनाइ छ। घटनास्थलमा पुगेको प्रहरीले दुःखका साथ महिलाको शव पहिरोबाट बाहिर निकाल्दै कानुनी प्रक्रिया पूरा गर्यो। वडाध्यक्ष प्रेम लिम्बूले वर्षासँगै ठाउँठाउँमा गएको पहिरोले बाटो अवरुद्ध हुँदा घटनास्थलमा पुग्न निक्कै कठिन परेको बताए। खोर्साने, केराबारी, चुलाचुली हुँदै सिंहदेवीसम्म पुग्ने पहाडी सडकको विभिन्न ठाउँमा पहिरो झरेर समस्या भएकाले घटनास्थलमा पुग्न समय लागेको उनको भनाइ छ। यसैबीच मोरङको रंगेलीमा खोलाले बगाएर ल्याएको अवस्थामा एक पुरुषको शव फेला परेको छ। रंगेली नगरपालिका८ मा चिसाङ खोलाले बगाएर ल्याएको अवस्थामा अन्दाजी ४०४५ वर्षीय पुरुषको शव भेटिएको हो। इलाका प्रहरी कार्यालय रंगेलीका प्रहरी निरीक्षक लेखनाथ दाहालले खोला किनारमा आइतबारराति भेटिएको शवको पहिचान हुन नसकिरहेको जानकारी दिए। अहिलेसम्म चिनजानका कोही पनि सम्पर्कमा नआएको र शवलाई रंगेली अस्पतालमा राखेर घटनाको अनुसन्धान सुरु गरिएको दाहालको भनाइ छ।"
१४४ जना कोरोना संक्रमित थपिए,"काठमाडौं : पछिल्लो २४ घण्टामा १४४ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार योसँगै संक्रमितको संख्या १६ हजार ९ सय ४५ जना पुगेको छ। सोमबार सातवटै प्रदेशमा कोरोनाका बिरामी भेटिएका छन्। जसमध्ये प्रदेश १ मा ६ जना, प्रदेश २ मा ४१ जना, बागमती प्रदेशमा १३, गण्डकी प्रदेशमा ८ जना, प्रदेश ५ मा १४ जना, कर्णाली प्रदेशमा ४६ जना र सुदूरपश्चिम प्रदेशमा १६ जना गरी १४४ जनामा संक्रमण देखिएको मन्त्रालयले पुष्टि गरेको छ। गत २४ घन्टामा ५ हजार ८ सय ५६ जनाको कोरोनाको परीक्षण भएको छ। नेपालमा हालसम्म १० हजार २९४ जनालाई कोरोना निको भएको छ। सोमबार १ हजार ७०५ जनाले कोरोना जितेका छन् । प्रवक्ता गौतमका अनुसार हाल २३ हजार ४ सय ७० जना क्वारेन्टाइनमा छन्। हाल ६ हजार ६ सय १३ जनाको कोरोना उपचार भइरहेको छ।"
एकै दिन १ हजार ७०५ जनाले जिते कोरोना,"काठमाडौं : सोमबार एकैदिन १ हजार ७०५ जनाले कोरोना भाइरस संक्रमण जितेका छन्। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमका अनुसार सोमबार एकै दिन १ हजार ७०५ जनाले कोरोना जितेर घर फर्किएका छन्। योसहित कोरोना जित्नेको कुल संख्या १० हजार २९४ पुगेको छ। यस्तै मन्त्रालयका अनुसार काठमाडौं उपत्यकाका ९ जनासहित १४४ जनामा कोरोना संक्रमण देखिएको छ। सोमबार सातवटै प्रदेशमा कोरोनाका बिरामी भेटिएका छन्। जसमध्ये प्रदेश १ मा ६ जना, प्रदेश २ मा ४१ जना, बागमती प्रदेशमा १३, गण्डकी प्रदेशमा ८ जना, प्रदेश ५ मा १४ जना, कर्णाली प्रदेशमा ४६ जना र सुदूरपश्चिम प्रदेशमा १६ जना गरी १४४ जनामा संक्रमण देखिएको मन्त्रालयले पुष्टि गरेको छ। मन्त्रालयका अनुसार पछिल्लो २४ घण्टामा ५ हजार ८५६ जनाको पीसीआर नमुना परीक्षण भएको छ ।क्वारेन्टाइनमा रहनेको संख्या २३ हजार ४७० पुगेको छ भने आइसोलेसनमा ६ हजार ६१३ जनाको उपचार भइराखेको छ । यस्तै ४ जिल्ला महोत्तरी, रौतहट, कैलाली र बाजुरामा कोरोनाका ५ सय बढी बिरामी रहेका छन् भने पाँच जिल्ला कोरोनामुक्त भएका छन्। धनकुटा, भोजपुर, मुस्ताङ, मनाङ र हुम्ला गरी पाँच जिल्ला कोरोनामुक्त भएको मन्त्रालयका प्रवक्ता डागौतमले जानकारी दिए। मन्त्रालयका अनुसार हालसम्म कोरोनाबाट ३८ जनाको मृत्यु भइसकेो छ। १४४ जना कोरोना संक्रमित थपिए काठमाडौं उपत्यकामा थपिए ९ कोरोना संक्रमित"
पाल्पाबुटवल सडक पहिरोले अवरुद्ध,बुटवल : सिद्धार्थ राजमार्गको बुटवलपाल्पा सडक खण्ड पहिरोले अवरुद्ध भएको छ। तिनाउ गाउँपालिकाको दोभान प्रहरी चौकी नजिकै खसेको पहिरोले सडक अवरुद्ध भएको हो। सडक माथिबाट पहिरो झरेपछि ५ बजेदेखि सडक अवरुद्ध भएको प्रदेश ट्राफिक प्रहरी कार्यालयले जानकारी दिएको छ। सडक अवरुद्ध भएपछि पाल्पाबाट आउने र बुटवलबाट जाने यातायातका साधन रोकिएका छन्। सडक डिभिजनले पहिरो हटाउन थालेको छ। पहिरोमा यातायातका साधन पुरिए या नपुरिएको भने एकिन नभएको प्रहरीले जनाएको छ। यो क्षेत्रमा हरेक वर्षायाममा निरन्तर पहिरो बग्दै आएको छ। बुटवलदेखि झुम्सासम्मको सडकलाई असुरक्षित मानिन्छ।
काठमाडौं उपत्यकामा थपिए ९ कोरोना संक्रमित,"काठमाडौं : काठमाडौं उपत्यकामा ९ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार काठमाडौंका ३, भक्तपुरका १ र ललितपुरका ५ जना गरी सोमबार ९ जना संक्रमित भएका हुन्। आइतबार काठमाडौं उपत्यकामा ६ जनालाई कोरोना संक्रमण भएको थियो। जसमा काठमाडौंका ५ जना र ललितपुरका एक जनामा कोरोना संक्रमण भएको थियो। त्यस्तै पछिल्लो २४ घण्टामा देशभर १४४ जनामा कोरोना संक्रमण पुष्टि भएको मन्त्रालयका प्रवक्ता गौतमले जानकारी दिए। मन्त्रालयका अनुसार पछिल्लो २४ घण्टामा पीसीआर विधिबाट तीन हजार ९ सय १६ जनाको नमुना परीक्षण गरिएको छ। अहिले क्वारेन्टाइनमा २३ हजार सात सय ८४ जना छन्। आइसोलेसन ८ हजार एक सय ७४ संक्रमित र सम्भावित संक्रमितको उपचार भइराखेको छ। पछिल्लो २४ घण्टामा १४७ जनाले कोरोना जितेका छन्। योसँगै कोरोना जित्नेको कुल संख्या आठ हजार पाँच सय ८९ पुगेको छ। प्रवक्ता गौतमका अनुसार यो संख्या कुल संक्रमितमध्ये ५११ प्रतिशत हो।"
शिक्षण पेशामा भ्रष्टाचार बढ्दै,"काठमाडौं : पछिल्लो समय विद्यालयका प्रधानाध्यापक, शिक्षक भ्रष्टाचारमा पक्राउ पर्न थालेका छन्। घुस लिने, विद्यालयका विकास निर्माणमा भ्रष्टाचार र नक्कली प्रमाण पत्र पेस गरेर जागिर खाने शिक्षकको बिगबिगी नै छ। सोमबार मात्रै बैतडीस्थित बटैराज प्राथमिक विद्यालयका तत्कालीन प्रधानाध्यापक रतनसिंह भण्डारी र विद्यालय व्यवस्थापन समितिका अध्यक्ष टेकसिंह भण्डारीविरुद्ध सरकारी रकम हिनामिना गरेको आरोपमा अख्तियारले मुद्दा चलाएको छ। उनीहरुविरुद्ध ८३, हजार १ सय विगो कायम गरिएको छ। जिल्ला शिक्षा कार्यालय बैतडीका तत्कालीन जिल्ला शिक्षा अधिकारी, पूर्व जिल्ला शिक्षा अधिकारी, स्रोत व्यक्तिसमेतको मिलेमतोमा कर्तव्य ज्यान मुद्दामा दोषी ठहर भएका भण्डारीलाई निलम्वन नगरी विद्यालयबाट पाउने तलब भत्ता सुविधा प्रदान गरिएको थियो । सो कार्यका विरुद्ध उजुरी परेको थियो। अनुसन्धानमा प्रअ भण्डारीले विद्यालय व्यवस्थापन समितिका अध्यक्ष भण्डारीको सहमतिमा सरकारी रकम बुझिलिएको देखिएको अख्तियारको आरोपमा उल्लेख छ। उनीहरुविरुद्ध भ्रष्टाचार निवारण ऐन बमोजिम हिनामिना गरेको बिगो असुलउपर गरी पाउन माग दावीसहित विशेष अदालत, काठमाडौंमा आरोपपत्र दायर गरिएको छ। त्यस्तै बैतडीकै जसलिङ्ग प्राथमिक विद्यालयका तत्कालीन शिक्षक र प्रधानाध्यापक महानन्द कपाडी, विद्यालय व्यवस्थापन समितिका अध्यक्ष देवराज कपाडी र स्रोत व्यक्ति हरिनाथविरुद्ध भ्रष्टाचार मुद्दा दायर गरिएको छ। अख्तियारले उनीहरुविरुद्ध ८१ हजार ९ सय विगो कायम गर्दै मुद्दा दायर गरेको छ। शिक्षक कपाडी कर्तव्य ज्यान मुद्दामा दोषी ठहर भएपश्चात उनलाई निलम्बन नगरी विद्यालयबाट पाउने तलब भत्ता सुविधा दिइएको थियो । त्यो सुविधा लिने कपाडी तथा विद्यालय व्यवस्थापन समितिका अध्यक्ष देवराज कपाडी र स्रोत व्यक्ति हरिनाथविरुद्ध भ्रष्टाचार निवारण ऐन बमोजिम सजायको माग दाबी गरिएको छ। उनीविरुद्ध हिनामिना गरेको बिगो असुलउपर गरी पाउन माग दावीसहित विशेष अदालतमा आरोपपत्र दायर गरिएको छ। सिक्टहन मावि रुपन्देहीमा तत्कालीन विद्यालय व्यवस्थापन समितिको अध्यक्ष सन्तप्रसाद कुर्मी, जय नेपाल आधारभूत विद्यालय र प्रावि धरमपानी, तनहुँका शिक्षक पुष्पा गुरुङ विरुद्ध शैक्षिक योग्यताको नक्कली (झुठ्ठा) प्रमाणपत्र सम्बन्धी मुद्दा चलाइएको छ। सन्तप्रसाद कुर्मी (सन्तप्रसाद चौधरी भनेर चिनिने) नक्कली शैक्षिक योग्यताको प्रमाणपत्र पेश गरी विद्यालयको व्यवस्थापन समितिको अध्यक्ष पदमा नियुक्त भएका थिए। उनले माध्यमिक शिक्षा परिषद्, उत्तर प्रदेश इलाहावादबाट हाइस्कुल परीक्षा उत्तीर्ण गरेको नक्कली शैक्षिक योग्तयताको प्रमाणपत्र पेश गरी विद्यालय व्यवस्थापन समितिको अध्यक्षको पदमा छनौट भएको अख्तियारको आरोप पत्रमा उल्लेख छ। त्यस्तै गुरुङले बिहार विद्यालय परीक्षा समिति, पटनाबाट हाइस्कुल उत्तीर्ण गरेको नक्कली शैक्षिक योग्यताको प्रमाणपत्र पेश गरी शिक्षक पदमा नियुक्ति भएका थिए । उनी हालसम्म कार्यरत रही सरकारी लाभ तथा सुविधा लिइरहेका थिए । कुर्मी र गुरुङविरुद्ध भ्रष्टाचार निवारण ऐन बमोजिम सजायको मागदावीसहित विशेष अदालत काठमाडौंमा आरोपपत्र दायर गरिएको छ।"
बाढी पहिरोले पुर्याएको क्षतिप्रति दु:खित छु : पूर्वराजा शाह,"काठमाडौं : वर्षातको कारण देशको विभिन्न भागमा बाढी र पहिरोले नागरिकको ज्यान लिएपछि पूर्वराजा ज्ञानेन्द्र शाहले दु:ख व्यक्त गरेका छन्। सोमबार पूर्वराजा शाहले एक सन्देश जारी गर्दै दु:ख व्यक्त गरेका हुन्। 'डुबानबाट धेरैले ज्यान गुमाएको, घाइते हुनु परेको र जायजेथा गुमाउनु परेको र धेरै घरवार विहिन भएको सुन्दा, देख्दा र बुझ्दा म अत्यन्त दुखित भएको छु' पूर्वराजा शाहले भनेका छन् 'शोक, वियोग, व्यथा र वेदनाको यो स्थितिमा सबैबाट सबैको राहत, उद्धार र उपचार होस्। विनासको यो बेला पर्याप्त सहयोग, सुब्यवस्था तथा निगरानी पुगोस् भन्ने मेरो आग्रह छ।' उनले पर्वतीय मुलुकमा बाढी, डुबान र भूक्षयको जोखिम हरेक वर्ष हुने प्रकृया रहेको उल्लेख गरेका छन्। त्यसैले यसको रोकथाम र सजगताको निम्ति समयमै पर्याप्त ध्यान दिन सके क्षति न्यूनिकरणमा योगदान पुग्ने जारी सन्देशमा लेखिएको छ। 'प्रतिकूल मौसमी प्रकृतिका कारण उत्पन्न प्रकोप र पीडाबाट जनताले मुक्तिको सास फेर्न पाउन् भन्ने मेरो ईश्वरमा प्रार्थना छ। प्राकृतिक विपदको यो समयमा म शोक सन्तप्त पिडित सबैमा हार्दिक समवेदना व्यक्त गर्दै घाईते भएका सबैको शिध्र स्वास्थ्यलाभको कामना गर्दछु' जारी सन्देशमा भनिएको छ।"
"तनहुँका विभिन्न ठाउँमा पहिरो : ६ जनाको मृत्यु, ६ बेपत्ता","दमौली : तनहुँका विभिन्न भागमा पहिरोले पुर्दा ६ जनाको ज्यान गएको छ। अरु ६ जना बेपत्ता छन्। पहिरोमा पुरी ऋषिङमा एकै परिवारका १ को मृत्यु ४ जना बेपत्ता भएका छन्। रिसिङ गाउँपालिका८ भैसींकिलेमा गएराति गएको पहिरोमा परी एकै परिवारका पाँच वेपत्ता भएका थिए। प्रहरीका अनुसार राती करिब १ बजे घर माथिबाट पहिरो खस्दा आनबहादुर थापाको परिवारका ६ जना पुरिएकोमा आनबहादुरकी श्रीमती ज्योतिमाया थापालाई उद्धार गरेर उपचारका लागि पोखरा पठाइएको छ। पहिरोमा आनबहादुरका साहिला छोरा भेषबहादुर र भेषबहादुरकी श्रीमती नानुमाया, छोरा महादेव, छोरी अमिषा र मनिसरा थापा बेपत्ता भएका थिए। जसमध्ये भेषबहादुरको शव उद्धार टोलीले झिकेको गाउँपालिकाका दानबहादुर श्रेष्ठले जानकारी दिए। घटनास्थलमा गाउँपालिका अध्यक्ष राजेन्द्रकृष्ण श्रेष्ठसहितको टोली उद्धार टोलीले खोजी कार्य जारी राखेको छ। प्रहरी टोली राति नै पुगेको भएपनि लगातार पानी परिरहेकाले उद्धारमा कठिनाइ उत्पन भएको ऋषिङ प्रहरी चौकीका इन्चार्ज क्षेत्रबहादुर थापाले बताए। त्यहाँ बेपत्ताको खोजीका लागि सशस्त्र प्रहरी बल सँगै तीन प्रहरी युनिट खटिएको प्रहरी उपरीक्षक अरुण पौडेलले जानकारी दिए। माझफाटमा ४ को मृत्यु, १ बेपत्ता व्यास९ माझफाटमा केशवबहादुर थापाको घर पहिरोले पुर्दा तीन जनाको मृत्यु भएको छ भने एक बेपत्ता छन् । घटनामा परी केशबकी श्रीमती ३५ वर्षीया कमला थापा, २४ वर्षका मनोज थापा र २१ वर्षकी अन्जना थापाको ज्यान गएको छ। सोही परिवारका २० वर्षका राजेश थापा २० बेपत्ता छन्। सोही ठाउँका मानबहादुर घर्तीको घर भत्किँदा उनकी आमा ७० वर्षीया मैती घर्तीको ज्यान गएको छ। यता, व्यास११ राम्चेमा पहिरोले पुर्दा एक बेपत्ता छन्। भाइको घर गएका पदम चेपाङ पहिरोले पुरेर बेपत्ता भएका हुन्। उनको खोजी जारी रहेको वडाध्यक्ष नीरबहादुर खड्काले जानकारी दिए। तनहुँमा केही दिनयता निरन्तर वर्षा भइरहेको थियो। शनिबार र आइतबार धेरै ठाँउमा अविरल वर्षा भएकाले क्षति बढेको छ। म्याग्देमा एकको मृत्यु म्याग्दे६ बेलौतीडाडामा घरमा पहिरो खस्दा घाइते लक्ष्मी विकको उपचारका क्रममा ज्यान गएको प्रहरीले जनाएको छ।"
बाढी र डुबानको मौका छोपेर तस्करी,"विराटनगर : बाढी र डुबानको मौका छोपेर मोरङका सीमावर्ती नाकाहुँदै भारतबाट अवैधरुपमा तस्करी हुन थालेको पाइएको छ । तस्करी चलाउने उपयुक्त समयको खोजीमा रहेका तस्करले सुरक्षाकर्मी बाढी र डुबानका कारण पीडित भएकाको उद्धारमा केन्द्रीत भएका बेला आफ्नो धन्दा चलाउन थालेका हुन् । भारतबाट मोटरसाइकलमा तस्करी गरेर ल्याउँदै गरेको कपडा मोरङको जहदा गाउँपालिका१ बुधनगरबाट इलाका प्रहरी कार्यालय बुधनगरको टोलीले नियन्त्रणमा लिएको छ । सुरक्षाकर्मी बाढी र डुबान केन्द्रीत भएको मौका छोपेर तस्करीले लाइन चलाउन थालेको पुष्टि भएको हो । इलाका प्रहरी कार्यालय रानीका प्रहरी निरीक्षक दीपक थापाले को ३८ प ६६३९ नम्बरको मोटरसाइकलमा राखेर ल्याउँदै गरेको कपडा बरामद गरिएको पुष्टि गरे । उनकाअनुसार आइतबार साँझ बरामद गरिएको महिलाले लगाउने एक सय १९ थान कपडा ३७ हजार मूल्य बराबरको छ । कपडा तस्करीमा संलग्न व्यक्ति प्रहरीलाई देख्न साथ मोटरसाइकल र कपडा छाडेर भागेको प्रहरीले जनाएको छ । मोटरसाइकल कसको हो भन्ने नखुलेको र नम्बरका आधारमा तस्करीमा संलग्नको खोजी भइरहेको प्रहरीको भनाइ छ । प्रहरीकाअनुसार कपडा र मोटरसाइकल भने आवश्यक कारबाहीका लागि सोमबार विराटनगर भन्सार कार्यालयमा बुझाइएको छ । उपयुक्त मौका पर्खिएर बस्ने तस्कर समूहले सुरक्षाकर्मीलाई छल्न साथ सामान अवैध रुपमा भित्राउने गरेको यस घटनाले पुष्टि गर्छ । 'नेपालभारत सीमा क्षेत्रमा खटिने सुरक्षाकर्मी कहाँ र कतिबेला कुन काममा व्यस्त हुन्छन् भन्ने कुरा तस्करीमा संलग्नले बिचार गरिरहेका हुन्छन्, प्रहरी स्रोतले भन्यो, 'कसरी र कुन बाटोबाट सहज रुपमा तस्करीका सामान नेपाल भित्राउन सकिन्छ भन्ने तरिका उनीहरुलाई नै थाहा हुन्छ ।' त्यही भएकाले कुनै काममा सुरक्षाकर्मी व्यस्त हुन साथ सलवलाउने तस्कर समूहले आफ्नो धन्दा चलाउने गरेको प्रहरीले जनाएको छ । मोरङ प्रहरी प्रमुख एसपी सन्तोश खड्काको निर्देशनमा तस्करीलाई शून्यमा झार्ने गरी नेपालभारत सीमा क्षेत्रमा प्रहरीले निगरानी बढाएर कडाई थालेको छ । एसपी खड्का तस्करी नियन्त्रणमा आफै सक्रिय भएर लागेका छन् । उनकै निर्देशनमा भारततर्फ मरिच र मटरको तस्करी गर्दै आएका विराटनगर महानगरपालिका१५ का ३९ वर्षीय रामजी मण्डललाई प्रहरीले गत शुक्रबार राती पक्राउ गरेर अभद्र व्यवहार मुद्दा चलाउन म्याद थप गरेर अनुसन्धान अघि बढाएको छ । ड्युटीमा खटिने सुरक्षाकर्मीलाई विभिन्न धम्की दिँदै तस्करीको लाइन चलाउन दबाब दिने गरेको पाइएपछि मण्डललाई पक्राउ गरिएको एसपी खड्काले बताए । प्रहरीले नेपालबाट भारततर्फ तस्करी गर्दै गरेको अवस्थामा असार १४ गते राती विराटनगर१६ दरैयाबाट ठूलो परिणामको मटर बरामद गरेको थियो । त्यतिबेला एक लाख ९५ हजार मूल्य बढीको दुई हजार चार सय २५ किलो मटर र मटर लोड गरिएको को १ त ६२१९ नम्बरको ट्याक्टरलाई प्रहरीले नियन्त्रणमा लिएको थियो । उक्त मटर तस्करीको नेत्रृत्व मण्डलले नै गरेको प्रहरी दाबी छ । त्यस्तै प्रहरीले असार २४ गते तस्करीका सामानसहित पाँच जनालाई पक्राउ गरेको थियो । लकडाउनका कारण दुई देशिय सीमा नाका सिल रहेको भए पनि सुरक्षाकर्मीलाई छल्दै नेपालबाट भारत र भारतबाट नेपालतर्फ सामान वारपार हुने गरेको पाइएपछि कडाई गरिएको सुरक्षा स्रोतको भनाइ छ । फेन्सी सामान र कपडा तस्करी गर्दै गर्दा विराटनगर महानगरपालिका१६ भट्टीमोडबाट विराटनगर १५ का २५ वर्षीय मुन्ना मण्डल र २८ वर्षीय मोहम्मद सोरहा पक्राउ परे । पानीपुरी, कपडा तथा किराना मालसामान भारतबाट ल्याउँदै गर्दा विराटनगर  १६ दरैयाबाट २६ वर्षीय अरुण साह पक्राउ परेका थिए । जहदा गाउँपालिका२ जयरामचौकबाट दुईवटा टेलिभिजन सेट तस्करी गरेर ल्याउँदै गर्दा धनपालथान गाउँपालिका२ का २६ वर्षीय सचिन मण्डल र जहदा७ का ४० वर्षीय प्रशान्त मण्डल पक्राउ परेका थिए । दुईवटा ३२ इन्चको एलइडी टेलिभिजन सेट ल्याउँदै गर्दा को २७ प ४७७४ नम्बरको मोटरसाइकलसहित उनीहरु पक्राउ परेका हुन् । प्रहरीले तस्करीको सामानसहित पक्राउ पर्नेहरुलाई प्रहरीले आवश्यक कारबाहीका लागि भन्सार कार्यालयमा बुझाउने गरेको छ । अवैध सामानसहित पक्राउ परेकाहरु नेपालभारत सीमा क्षेत्रमा तस्करीको लाइन चलाउने पुराना तस्कर रहेको प्रहरीको दाबी छ ।"
सिन्धुलीको बुद्धनगरमा तीन सय किलोको बुद्ध मूर्ति,सिन्धुली : सिन्धुलीको कमलामाई नगरपालिकाको वडानम्बर ७ बुद्धनगरमा तिन सय किलोग्राम तौल भएको भगवान गौतम बुद्धको मूर्ति अनावरण गरिएको छ । सोमबार कमलामाई नगरपालिका सिन्धुलीका प्रमुख खड्गबहादुर खत्रीले बौद्ध परम्पराअनुसार बौद्ध धर्मको पूजाआजासँगै बुद्धको मूर्ति अनावरण गरेका हुन् । जिल्ला सदरमुकामको बीच बजारमा रहेको बुद्धनगर चोकलाई धार्मिक तथा पर्यटकीय दृष्टिले समेत गन्तव्य स्थलका रुपमा विकास गर्न शान्तिका दूत गौतम बुद्धको मूर्ति अनावरण गरिएको नगर प्रमुख खत्रीको भनाइ छ । बुद्ध मूर्ति स्थापना गर्न कमलामाई नगरपालिकाले १५ लाख र ३ लाख ७५ हजार रुपैयाँ बराबरको जनश्रमदानबाट मूर्ति स्थापना गरिएको उक्त वडाका वडाअध्यक्ष कर्णबहादुर घिसिङले जानकारी दिए ।
स्वास्थ्य राज्यमन्त्री रावतको अवस्था सुधारोन्मुख,काठमाडौं : स्वास्थ्य तथा जनसङ्ख्या राज्यमन्त्री नवराज रावत अस्वस्थ भएपछि बाँसबारीस्थित शहीद गङ्गालाल हृदय केन्द्रमा उपचार गराइरहेका छन्। उनको मुटुमा समस्या आएपछि आइतबार मुटुको एन्जीओप्लास्टी (शल्यक्रिया) गरिएको उनको निजी सचिवालय सदस्य भीमराज सिंहले जानकारी दिए। उनका अनुसार राज्यमन्त्री रावतको स्वास्थ्यावस्था सुधारोन्मुख छ। केन्द्रका निर्देशक डा चन्द्रमणि अधिकारी नेतृत्वको टोलीले राज्यमन्त्री रावतको शल्यक्रिया गरेको थियो। उपचारपछि आजै राज्यमन्त्री रावतलाई घर पठाइने बताइएको छ।
म्याग्दीमा फेरि देखियो सलह,"बेनी : म्याग्दीको माथिल्लो क्षेत्रमा सलह किरा फेरि भित्रिएको छ । धवलागिरी गाउँपालिकाको खाम्ला र अन्नपूर्ण गाउँपालिकाको दानामा सलहको नयाँ झुण्ड प्रवेश गरेको हो । सोमबार बिहान देखिएको सलहले मकै, धान र कोदो, सुन्तला, केरा र वनका रुखको पात खाएर नष्ट गरेको खाम्लाकी केशरी शर्माले बताइन् । 'चार लाखभन्दा धेरै संख्यामा भित्रिएको सलहले गाउँनै छोपेको छ, 'उनले भनिन्, 'भगाउने प्रयास गर्दा गर्दै बाली र बोटबिरुवाको पात नष्ट गरेको छ ।' अन्नपूर्ण गाउँपालिकाको विभिन्न ठाउँमा देखिएको सलहले खेतिबाली नष्ट गरेको स्थानीय गंगा पुनले बताए । दुई हप्ताअघि म्याग्दीको लुलाङ, मुना, बगर, मुदी, सिस्नेरी, घार, सिंगा, भकुण्डे लगायतका क्षेत्रमा सलह पानी परेपछि हराएको थियो । पहिरो र कोरोनाको कहरका बीचमा भित्रिएको सलहले बाली नष्ट गरेपछि कृषक निराश भएका छन् । कृषि ज्ञान केन्द्रका प्रमुख गोविन्दराज कोइरालाले आइतबार बाबियाचौरको दरुङमा देखिएको सलहको झुण्ड खाम्ला पुगेको हुन सक्ने बताए । 'बाबियाचौरमा देखिएको सलह पहिरो प्रभावित क्षेत्रमा उडेको हेलिकप्टरको आवाजले तितरबितर भएका थिए,' उनले भने, 'सलह भित्रिएपनि क्षतिको जानकारी आएको छैन् ।' सलहले पार्न सक्ने सम्भावित क्षति न्युनिकरणका लागि सतर्कता अपनाउन कोइरालाले कृषकलाई आग्रह गरे । एक किलो सलह नियन्त्रणमा लिनेलाई धवलागिरी गाउँपालिकाले २० र रघुगंगा गाउपालिकाले पन्ध्र रुपैयाँका दरले व्यवस्थापन खर्च उपलब्ध गराउने घोषणा गरेका छन् । आगो फुक्ने, चर्को स्वर आउने बाध्ययन्त्रहरु बजाउने, रुख हल्लाउने, छोप्ने वा धपाउने गरेमा सलहले क्षति पुर्याउन नपाउने कृषि ज्ञान केन्द्रका बाली संरक्षण अधिकृत गोविन्द पाण्डेले बताए। म्याग्दीमा अहिले खेतको मकैबाली भित्र्याउने काम अन्तिम चरणमा छ । बारीमा लगाएको मकैबाली धोगा लाग्दैछ छ । बारीमा कोदो र खेतमा धान रोप्ने चटारो छ । व्यावसायिक रुपमा टनेलबाहिर लगाएको तरकारीबालीमा क्षति पुर्याउन सक्ने भएकाले कृषकलाई सचेत हुन आग्रह गरिएको छ । यो समूहमा उड्ने तर एकै ठाउँमा नबस्ने जातको किरा हो ।"
"मोरङमा बाढीपहिरो : दुईजना बेपत्ता, एक बालकको मृत्यु","विराटनगर : मोरङमा बाढी र पहिरोमा परेर एक महिलासहित दुईजना बेपत्ता भएका छन् । बाढीका कारण जमेको पानीमा डुबेर एक बालकको मृत्यु भएको छ । रतुवा खोलाले बगाउँदा रतुवामाई नगरपालिका७ डाँगीटोलका २४ वर्षीय अरुण ऋषिदेव आइतबार साँझ बेपत्ता भएका छन् । इलाका प्रहरी कार्यालय सिजुवाका प्रहरी निरीक्षक मोहन रायमाझीकाअनुसार तरेर झापाको गौरीगञ्जतर्फ जाने क्रममा ऋषिदेवलाई रतुवामाई३ बाट खोलाले बगाएको हो । आफन्त, परिवारका सदस्य, स्थानीय बासिन्दा र प्रहरीले निरन्तर खोजी जारी राखे पनि अहिलेसम्म फेला पार्न नसकिएको जानकारी उनले दिए । रायमाझीकाअनुसार पौडी खेलेर तर्न खोज्दा ऋषिदेवलाई खोलाले बगाएर बेपत्ता बनाएको हो । उनीसँगै खोलामा पसेका रतुवामाई७ का बासु ऋषिदेव भने पौडीएर खोला तर्दै गौरीगञ्ज पुग्न सफल भएका छन् । त्यस्तै मोरङको केराबारी गाउँपालिका२ सिंहदेवीको खानी गाउँमा पहिरोले पुरिएर एक महिला बेपत्ता भएकी छन् । शनिबारराति १० बजे गएको पहिरोले घरसँगै पुरिएकी महिलाको अहिलेसम्म पहिचान खुल्न सकेको छैन । माथिबाट खसेको पहिरोले घरसँगै महिलालाई पुरेको जानकारी मात्रै प्रहरीलाई आएको छ । सुगम जिल्ला मोरङको सबै भन्दा दुर्गम मानिने सिंहदेवीमा अहिलेसम्म प्रहरी पुग्न सकेको छैन । सञ्चार सम्पर्कबिहीन रहेको ठाउँमा घटनाबारे खबर पाउने वित्तिकै आइतबार हिँडेको प्रहरी टोली अहिलेसम्म घटनास्थल पुगेको जानकारी प्राप्त भइनसकेको जिल्ला प्रहरी कार्यालय मोरङले जनाएको छ । प्रहरी घटनास्थलमा पुग्न नसक्दा पहिरोमा पुरिएकी महिलालाई बाहिर निकाल्न नसकिएको बताइएको छ । वडा अध्यक्ष प्रेम लिम्बू पनि सोमबार बिहान घटनास्थलतर्फ लागेका छन् । 'बाटैभरी पहिरै पहिरो छ । घटनास्थलमा पुग्न धेरै कठिन भइरहेको छ,' अन्नपूर्णसँगको टेलिफोन सम्पर्कमा उनले भने, 'पहिरोले दुई दिनदेखि घरसँगै पुरिएकी महिलाको नाम खुलिसकेको छैन । थप विवरण घटनास्थलमा पुगिसकेपछि मात्रै पाउन सकिने छ ।' त्यस्तै विराटनगर महानगरपालिका१६ दरैयामा बाढीका कारण जमेको पानीमा परेर आइतबार साँझ एक बालकको मृत्यु भएको छ । शोभालाल कामतका ५ वर्षीय छोरा रोमनको घर नजिकै जमेको पानीमा डुबेर मृत्यु भएको इलाका प्रहरी कार्यालय रानीका प्रहरी निरीक्षक दीपक थापाले बताए । विराटनगर र सुनसरीको सीमाना भएर बग्ने केसलिया खोलाको बाढी 'ओभरफ्लो' भएर बस्तीमा पसेको थियो । खोला पसेर जमेको पानीमा बालक साँझ ५ बजेदेखि बेपत्ता बनेका थिए । खोजी गर्ने ७ बजे जमेको पानीमा डुबेर अचेत भएको अवस्थामा उनलाई भेटिएको थियो । उपचारका लागि कोसी अस्पताल ल्याइएकोमा चिकित्सकले साँझ मृत घोषित गरेको जानकारी थापाले दिए । प्रहरीले घटनाका बारेमा अनुसन्धान सुरु गरिएको जनाएको छ ।"
यी हुन् कोरोना परीक्षण गर्न अनुमति पाएका निजी प्रयोगशाला,"काठमाडौं : सरकारले छ वटा निजी प्रयोगशालालाई कोरोना भाइरस कोभिड१९ को पिसिआर परीक्षणको अनुमति दिएको छ। स्वास्थ्य तथा जनसङ्ख्या मन्त्रालय राष्ट्रिय जनस्वास्थ्य प्रयोगशालाले मापदण्ड पुगेका छ निजी प्रयोगशालालाई पिसिआर परीक्षण गर्न अनुमति दिएको प्रयोगशालाका सूचना अधिकारी राजेशकुमार गुप्ताले जानकारी दिए। उनका अनुसार स्टार अस्पताल काठमाडौं, काठमाडौँ मेडिकल कलेज काठमाडौँ, सेन्ट्रल डाइग्नोस्टिक ल्याब्रोटोरी काठमाडौँ र सूर्या हेल्थ केयर सेन्टर रहेका छन्। यस्तै उपत्यकाका बाहिर नेशनल प्याथल्याब बुटवल र वागेश्वरी प्रयोगशाला कोहलपुर बाँकेले अनुमति पाएका छन्। प्रयोगशालाले पिसिआरको परीक्षणको दायरा बढाउनका लागि गत जेठ २२ गते इच्छुक निजी प्रयोगशालालाई प्रस्ताव आह्वान गरेको थियो। उक्त प्रस्तावमा १९ वटा प्रयोगशालाले आफूले पिसिआरको परीक्षण गर्न प्रस्ताव दर्ता गराएका थिए। 'हामीले प्रस्ताव दर्ता गराएका प्रयोगशालाको मापदण्ड हेरेर पहिलो चरणमा छ वटा प्रयोगशालालाई परीक्षण गर्न दिएका छौँ', उनले भने 'अन्य प्रयोशाला मापदण्ड पुगेपछि अनुगमन गरेर परीक्षणका लागि अनुमति दिन्छौँ।' ती १९ मध्ये नौ वटा प्रयोगशालाको भने आफ्नै पिसिआर परीक्षण गर्ने मेसिन रहेको थियो। ती छ प्रयोगशालाले आफैँ नमूना सङ्कलन गर्ने नभई मन्त्रालयले उपलब्ध गराएको नमूना परीक्षण गर्नेछन्। यसरी परीक्षण गरेबापत ती प्रयोशगालाले एक वटा नमूना परीक्षणको रु पाँच हजार ५०० शुल्क लिन पाउनेछन्। कोभिड १९ को परीक्षणको दायरा बढाउनका लागि मन्त्रालयले निजीलाई समेत कोभिड १९ को पिसिआर विधिबाट परीक्षण दिने निर्णय गरेको थियो। अहिले मुलुकभरि २५ वटा प्रयोगशालाबाट पिसिआर प्रविधिबाट परीक्षण हुँदै आएको छ। अहिलेसम्म दुई लाख ८३ हजार ५१५ जनाको पिसिआर परीक्षण गरिएको छ। यसअघि सरकारले सातै प्रदेशका सरकारी एकएक प्रयोगशालामा पाँच हजार ५०० रुपैयाँ शुल्कमा पिसिआर विधि परीक्षण गर्न पाउने व्यवस्था गरेको छ। ती प्रयोगशालामा प्रदेश नं १ मा कोशी अस्पताल, प्रदेश नं २ मा नारायणी अस्पताल, गण्डकी प्रदेशमा पोखरा स्वास्थ्य विज्ञान प्रतिष्ठान, प्रदेश नं ५ मा लुम्बिनी अस्पताल बुटवल, कर्णाली प्रदेशमा प्रादेशिक जनस्वास्थ्य प्रयोगशाला सुर्खेत र सुदूरपश्चिम प्रदेशमा प्रादेशिक प्रयोगशाला धनगढीको प्रयोगशाला रहेका छन्। ती प्रयोगशालामामा निर्देशिका भन्दा बाहेकका व्यक्तिले पनि आफूलाई इच्छ्याएका बेला शुल्क तिरेर नमूना परीक्षण गर्न पाउने छन्।"
पहिरोले जाजरकोटका ग्रामिण सडक अवरुद्ध,"जाजरकोट : कुशे गाउँपालिकाका ९ वटै वडामा सडक पुगेको छ । सदरमुकाम खलंगासँग पनि सडकको पहुँच पुगेको छ । तर बर्खा सुरु हुने वित्तिकै कुशेको सदरमुकामसँगको यातायातको पहुँच टुटिसकेको छ । बर्षे भेलले खलंगापाँचकाटियाभार्मा सडक अवरुद्ध गरिदिएपछि गाउँपालिका र सदरमुकाम बीचको यातायात सम्बन्ध विच्छेद भएको हो । गाउँपालिकाले डोजर प्रयोग गरेर खनेका ग्रामिण सडक ठाउँ ठाउँमा पहिरो गएका कारण अवरुद्ध छन् । कुशेमा मात्र होइन जिल्लाका सातवटै स्थानीय तह र सडक डिभिजनले खनेका सडक सबै अवरुद्ध अवस्थामा छन् । जाजरकोट सदरमुकाम खलंगा जोड्ने अधिकांश सडक अवरुद्ध भएका छन् । विगतका वर्षको तुलनामा यस वर्ष धेरै वर्षा भएको र जथाभावी डोजरले खनिएका सडकमा पहिरो जाँदा दर्जन बढी ग्रामिण सडक अवरुद्ध भएका हुन् । सडक अवरुद्ध भएपछि मानिस घण्टौं पैदल हिँड्न बाध्य भएका छन् भने दैनिक उपभोग्य मालसमान र अन्य निर्माण सामग्री ढुवानीमा समस्या परेको छ । केही दिनअघि परेको वर्षातले जिल्लाका दर्जन बढी सडक बन्द भइसकेका छन् । तर ती सडकमा गएको पहिरो हटाउन सडक डिभिजनले कुनै पहल गरेको छैन । सामान्य बजेटले सडक खुलाउन सक्ने अवस्था छैन । भिरालो जमिनमा जथाभावी रुपमा सडक खन्दा जिल्ला सदरमुकाम र ग्रामिण भेगमा पहिरोको जोखिम बढेको छ । मापदण्ड विपरित जथाभावी सडक खन्नु, सडकमा नाली र ढल निकासको व्यवस्था नहुनु, भिरालो जमिनमा जथाभावी डोजर चलाउँदा पनि पहिरोको जोखिम बढेको हो । पहिरोले छेप्काकैन, कालिमाटिलहाँ, खलंगापाँचकाटियापैक, दशेरा सुयाडा, भुरस्याउली, जगतिपुर छिपे्रना, छेडाथलह, थलहलुहादहलगायतका दर्जन बढी सडक अवरुद्ध भएका छन् । तर ती सकड खुलाउन सम्बन्धित निकायले पहल गरेका भने छैनन् । नालीबिनाको सडक भेलले चिराचिरा पारेको छ । सडकमा गएका ठूलो पहिरो पन्छाउन, जाली भर्न र मेसिनरी पर्खाल लगाउन प्रदेश सरकार र संघीय सरकारलाई आग्रह गर्दा पनि सुनुवाई नभएको भेरी नगरपालिकाका नगरप्रमुख चन्द्रप्रकाश घर्तीले बताए । 'स्थानीय सरकारको बजेटले सक्ने अवस्था छैन, सडक मर्मत र स्तरोन्नतीका लागि अन्य निकायले चासो देखाउँदैनन्,' उनले भने हामीलाई प्रकृतिले पनि ठगेको छ।' पहिरोले दुई साताअघि भेरी नगरपालिका ११ जगतिपुर भनारीगाँउका दुई वर्षीय पुष्कर वरको ज्यान गएको छ । एक साता अघि झुम्रे खोला तर्नेक्रममा नलगाड नगरपालिका ४ का ५० वर्षीय शान्तबहादुर सार्की बेपत्ता छन् । झुम्रे खोलामा आएको बाढीले स्थानीयका दुई सय रोपनी धानखेत बगाइ दिएको छ ।"
क्वारेन्टाइन भवनभित्र बाढी पस्यो,"स्याङ्जा : पुतलीबजार नगरपालिका १ को त्रिभुवन आदर्श क्याम्पसस्थित क्वारेन्टाइनमा भेलसहितको बाढी पसेको छ । कोठाभित्र पसेको बाढीले मानवीय क्षति भने पुर्याएको छैन । भवनका झ्याल, उपकरणमा क्षति पुगका छन्। सिद्धार्थ राजमार्ग छेवैमा रहेको आइतबार साँझदेखि परेको अविरल वर्षाले बिष्णुपधेरा र चौकीका जमिन गलेर ठूलो पहिरो गएको छ। पहिरो र भेलबाढीले क्याम्पसको पछाडि पट्टीको झ्याल फोरेरभित्र छिरेको हो। पहिराका कारण चौका २ वटा निजी घर र एउटा सार्वजनिक शौचालय समेत जोखिममा परेको छ। पहिराका कारण क्याम्पसको ४ वटा कोठाका शिशा फुटेका र ४ वटा कम्प्युटरमा क्षति पुगेको प्रहरीले जनाएको छ । पुतलीबजार नगरपालिकाले सोही क्याम्पसलाई क्वारेन्टाइनस्थल बनाएको छ । क्वारेन्टाइनमा सोमबार बिहान ३३ जना रहेको नगर स्वास्थ्य शाखा प्रमुख बिष्णुप्रसाद काफलेले जानकारी दिए । यसैगरी, सदरमुकाममा बस्दै आएका ७९ वर्षीय बुद्धिबहादुर नेपालीको घरभित्र पसेको बाढीले अठ्याउँदा उनी घाइते भएका छन् । उनको स्याङजा जिल्ला अस्पतालमा उपचार भइरहेको प्रहरी नायब उपरीक्षक राजेन्द्रप्रसाद अधिकारीले जानकारी दिए । गण्डकी यातायात कम्पनीको कार्यालयमा समेत क्षति पुगेको छ । त्यस वरपरिका ५ घर जोखिममा रहेको र ४० जनालाई सुरक्षित स्थानमा स्थानान्तरणको तयारी भइरहेको छ । बाढी पहिरोका कारण सिद्धार्थ राजमार्गका दर्जनौं स्थानमा सडक अवरुद्ध बनेका छन् । सदरमुकामका २ दर्जनभन्दा बढी घरहरुमा क्षति पुगेको छ।"
सिन्धुलीमा बन्ने भयो अत्याधुनिक सभाहल,"सिन्धुली : सिन्धुलीको कमलामाई नगरपालिकाले झण्डै साढे १६ करोड रुपैयाँ खर्चेर अत्याधुनिक सभाहल बनाउने भएको छ ।नगरविकास कोषसँग ऋण लिएर नगरपालिकाले सपिङ महलसहितको चार तले सभाहल निर्माण गर्न लागेको हो। कमलामाई नगरपालिका ६ स्थित जिल्ला समन्वय समितिको पुरानो सभाहललाई भत्काएर अत्याधुनिक सभाहल निर्माण गर्नेगरी आइतबार नगरपालिका र नगरविकास कोषबीच सम्झौता भएको नगरपालिकाका सूचना अधिकृत सागरकुमार ढकालले जनाए । सभाहल निर्माणका लागि ऋण सम्झौता पत्रमा कमलामाई नगरपालिकाका मेयर खड्ग खत्री र नगर विकास कोषका निमित्त कार्यकारी निर्देशक राजेश कुमार भोछिभोयबीच ऋण आइतबार हस्ताक्षर भएको हो ।'उक्त सभाहल निर्माणका लागि कोषबाट ११ करोड रुपैयाँ ऋण दिने र नगरपालिकाले झण्डै साँढे पाँच करोड रुपैयाँ लगानी गर्ने छ,' उनले भने । सभाहल निर्माणका लागि १६ करोड ४७ लाख ८४ हजार रुपैयाँ लाग्ने अनुमान गरिएको छ । 'चारतले उक्त भवनमा जमिनमुनी पार्किङ, पहिलो र दोस्रो तालमा सपिङ मल र तेस्रो तलामा कम्तिमा ५ सय जना अटाउने सुविधा सम्पन्न सभाहल निर्माण गरिनेछ,' ढकालले भने । लिफ्टसहित निर्माण गरिने उक्त भवन २ वर्षभित्र सक्ने योजनासहित सम्झौतमा हस्ताक्षर भएको हो ।"
अनिश्चितकालका लागि बन्द भए ठूला होटल : एक लाख ५० हजारको रोजगारी गुम्यो,"विराटनगर : प्रदेश राजधानी विराटनगरसहित प्रदेश १ का ठूला होटल धमाधम अनिश्चितकालका लागि भन्दै बन्द गर्न थालिएका छन्। कोरोना भाइरसको महामारीसँगै मुलुकमा सुरु भएको लकडाउनयता होटल सञ्चालन हुन सकेका थिएनन्। व्यवसायीले अहिलेसम्म खुल्ने कुनै छाँटकाँट नदेखिएको भन्दै ठूलो लगानी लगाएर सञ्चालन गरेका होटलहरु सम्बन्धित निकायसँग समन्वय गरेर धमाधम आधिकारिक रुपमै बन्द गर्न थालेका हुन्। प्रदेश १ मा ४० करोडमाथि लगानीका दुई हजार पाँच सय बढी होटल रहेको होटल व्यवसायी संघले जनाएको छ। संघकाअनुसार सबैजसो होटल अहिले पूर्णरुपमा बन्द गरिसकिएका छन्। करोडौं लगानीका होटल बन्द हुँदा त्यहाँ काम गर्ने कर्मचारी र मजदुर पनि मारमा परेका छन्। व्यवस्थापन पक्षले उनीहरुलाई पाउने केही सेवा सुविधासहित बिदा दिइसकेको होटल व्यवसायी संघ प्रदेश १ का वरिष्ठ उपाध्यक्ष भविषकुमार श्रेष्ठले बताए। उनकाअनुसार होटल व्यवसाय पूर्ण रुपमा बन्द गर्नु पर्ने अवस्था आएपछि एक लाख ५० हजार बढीको रोजगारी गुमेको छ। कोरोना संक्रमणसँगै सुरु भएको लकडाउनले हामी व्यवसायी मारमा पर्यौं, उनले भने, होटल बन्द गर्नु पर्ने अवस्था आएपछि एक लाख ५० हजार बढीको रोजगारी गुम्यो। उनकाअनुसार एउटा होटलमा ४० देखि ८० जनासम्म कामदार र कर्मचारी थिए। श्रेष्ठले सबैजसो होटल अनिश्चितकालका लागि बन्द गरिएकाले भविष्यमा सञ्चालनमा अन्योलता देखिएको पनि बताए। अहिलेसम्म हामीले केही उपाय लाग्छ कि भनेर पर्खिएर बसेका थियौं। तर सरकारले होटल सञ्चालनका लागि कुनै अनुमति दिएन, उनले भने, आफूखुसी सञ्चालन गर्न सक्ने अवस्था पनि भएन। मुल गेट नै बन्द गरेर कर्मचारी र कामदारलाई बिदा दिँदै पूर्ण रुपमा बन्द गर्नु पर्ने अवस्था आयो। आर्थिक संकट थपिएसँगै बैंकको ऋण तिर्न नसक्दा ठूला होटल सञ्चालन गर्ने सबैजसो व्यवसायी डुबेको उनको भनाइ छ। श्रेष्ठका अनुसार पर्यटन वर्ष २०२० लाई लक्षित गर्दै व्यवसायीले बैंकबाट ऋण लिएर धमाधम ठूला होटल सञ्चालनमा ल्याएका थिए। बैंकबाट लिएको ऋणको किस्ता तिर्न नसक्ने अवस्था आएपछि व्यवसायीमा भागाभागको अवस्था नै आएको उनले बताए। स्वास्थ्य सम्बन्धी सुरक्षा अपनाएर भए पनि होटल सञ्चालन गर्न दिन सरकारसँग माग गरेका थियौं। तर त्यो पनि सम्भव भएन, विराटनगरको इष्ट्रन स्टार होटलका सञ्चालकसमेत रहेका श्रेष्ठले भने, हामी व्यवसायीबीचको छलफलबाट पनि पूर्ण रुपमा बन्द गरेर कामदार र कर्मचारीलाई बिदा दिनुको विकल्प नभएको निस्कर्ष निकाल्यौं। यदि बन्द भएका होटल खुलिहाले भने पनि कसरी चलाउन सकिन्छ भन्ने यकिन छैन। उनकाअनुसार भ्रमण वर्षलाई लक्षित गरेर प्रदेश १ का पर्यटकीय स्थल एवं ठूला शहरमा धमाधम करोडौं लगानी गरेर ठूला होटल सञ्चालनमा ल्याइएका थिए। कतिपय बन्ने क्रममा थिए। नयाँ निर्माण हुँदै गरेका होटलको काम पनि बन्द भएको छ। प्राय पुराना होटलले पनि संरचना थप गरेर सुविधासम्पन्न बनाएका थिए। कतिपय नयाँ होटल बनेर सञ्चालनको अवस्थामा थिए, श्रेष्ठले थपे, सबै बन्द भएकाले अबका दिनमा के हुन्छ र कसरी अगाडि बढ्न सकिन्छ भन्ने अन्योलता छाएको छ। बैंकबाट ऋण लिएर खोलिएको होटलहरु धमाधम बन्द भएपछि आर्थिक भारले व्यवसायी थलिएको जानकारी उनले दिए। सबै सावधानी अपनाएर सरकारले खोल्न दियो भने केही राहत हुन्थ्यो कि भन्ने अपेक्षा थियो, श्रेष्ठले भने, बैंकको किस्ता कसरी तिर्ने भन्ने समस्या झन् जटिल बनेपछि तनावमाथि तनाव थपिएको छ। विराटनगरको पहिलो ठूलो लगानीमा सञ्चालन भएको होटल जेनियल आधिकारिक रुपमा बन्दको घोषणा गरिएको छ। २२ वर्षदेखि सञ्चालनमा रहेको तीन तारे होटल कोरोना महामारीसँगै आर्थिक भार थेग्न नसकेर बन्द गर्ने निर्णय सञ्चालक टिमले गरेको हो। केही सुरक्षा गार्ड र सरसफाई कर्मचारी बाहेक ४३ जना कामदार र कर्मचारीलाई नियमअनुसार विदा दिएर सम्बन्धित निकायसँगको समन्वयमा अनिश्चितकालका लागि होटल बन्द गरिएको सञ्चालक हरिभक्त सिटौलाले बताए। होटलमा सबै गरेर ६५ जना कर्मचारी थिए। सिटौलाले श्रम कार्यालय र ट्रेड युनियनका प्रतिनिधि राखेर नियमअनुसार पाउने उपदान, सुविधा दिएरै कामदार र कर्मचारीलाई बिदा गर्दै असार ११ बाट होटल पूर्ण रुपमा बन्द गरिएको बताए। चीनमा कोरोना संक्रमण देखिएसँगै होटलमा मन्दी सुरु भएको थियो, उनले भने, नेपालमा पनि सरकारले लकडाउन गरेपछि होटल ठप्पै भयो। सिटौलाले होटल चल्छ कि भनेर केही समय पर्खिएर बसे पनि दिन प्रतिदिन अवस्था नाजुक बन्दै गएपछि आधिकारिक रुपमै बन्द गरिएको बताए। अब पुनः होटल सञ्चालन गर्न सक्ने सम्भावना कम रहेको उनको भनाइ छ। २०५५ साल पुस ५ बाट होटल सञ्चालन गरिएको थियो। एउटा स्वीमिङपुलसहितको होटल जेनियलमा ४८ वटा कोठा, तीनवटा कार्यक्रम हल, दुईवटा मिटिङ हल र दुईवटा रेस्टुरेन्ट थिए। होटल नचले पनि कर्मचारीको तलब भत्ता र आन्तरिक व्यवस्थापनमा गरेर मासिक २० लाख बढी खर्च भइरहेको थियो, सिटौलाले भने, त्यत्तिकै कर्मचारी र कामदारलाई राखेर खर्च धान्न सक्ने अवस्था नै भएन।होटल व्यवसायी संघ विराटनगरका अध्यक्ष राजन श्रेष्ठले कोरोना महामारीले होटल व्यवसायमा ठूलो धक्का लागेको बताए। उनका अनुसार विराटनगरका ठूला भनिएका स्वागतम, रत्ना, विग, इष्टर्न स्टार, नमस्कार, जेनियल, भिन्तुना लगायतका सबै होटलहरु बन्द गरिसकिएका छन्। पछिल्लो समस्याले पर्यटन र होटल व्यवसायमा ठूलो क्षति पुग्यो, श्रेष्ठले भने, व्यवसायदेखि लिएर रोजगारीसम्म चौपट बन्यो। उनकाअनुसार विराटनगरमा मात्रै ३० वटा ठूला होटल छन्। साना र ठूला गरेर तीन सय हाराहारीमा रहेका सबै होटल कोरोना महामारीसँगै गरिएको लकडाउनले बन्द भएको जानकारी श्रेष्ठले दिए। उनका अनुसार विराटनगरमा मात्रै ३० अर्ब रुपैयाँ भन्दा बढी होटल व्यवसायमा लागानी थियो। सार्वजनिक यातायात, सीमा नाका र एयरलाइन्स खुले भने बन्द भएका मध्ये केही होटल सञ्चालनमा आउन सक्ने जानकारी श्रेष्ठले दिए।"
एक वर्ष नपुग्दै भासियो नारायणगढमुग्लिन सडक,चितवन : नारायणगढमुग्लिन सडकखण्डको १७ किलोमा सडक थप भासिएपछि सवारी साधन एकतर्फि सञ्चालन गरिएको छ। आज बिहान भासिएको सो ठाउँमा ग्राबेल हालेर दुईतर्फी याातयात सञ्चालनका लागि काम भइरहेको छ। डिभिजन सडक कार्यालय भरतपुरका प्रमुख कृष्णराज अधिकारीका अनुसार यसअघि भासिएको ठाउँमा थप भासिएपछि समस्या भएको हो। सो सकडखण्डको १७ र २६ किलो भन्ने स्थानमा सडक बिस्तार गरेको एक वर्ष नपुग्दै भासिएका थियो। उनले १७ किलोमा तीनदेखि ३ दशमलब ५ मिटर फराकिलो ३५ मिटर लामो क्षेत्रमा एक फिटजति सडक भासिएको बताए। सो ठाउँमा सडक नौ मिटर फराकिलो छ। सडक ग्राबेलिङ गरेपछि दुईतर्फी सवारी सञ्चालन गर्न सकिने उनले जानकारी दिए। सो ठाउँमा विसं २०६० मा सडकमुनिबाट एङ्कर वाल दिएर निर्माण गरिएको थियो। यसैमा समस्या आएको जनाइएको छ। सो क्षेत्रमा तलबाट त्रिशूली नदीले काटेका कारण एङ्कर वालले काम गर्न छाडेको हो। दुई वर्षअघि सो सडक विस्तारको काम गरिएको हो। सडक निर्माण गरिएको एक वर्ष नपुग्दै सो ठाउँ र २६ किलोमा ६ दशमलव ५ मिटर फराकिलो सडक ७० मिटर लामो भाग भासिएको छ। ती दुवै ठाउँमा मर्मतका लागि बोलपत्र आह्वान गरिएको भए पनि बोलपत्र नपरेको सडक विभागले जनाएको छ। सडक विभागका महानिर्देशक केशवकुमार शर्माले मर्मतका लागि दुईपटक बोलपत्र आह्वान गर्दासमेत कोही पनि नआएको बताउनुभयो। प्राविधिकरुपमा दक्ष भएको ठेकेदार कम्पनीले मात्र काम गर्नसक्ने भएकाले जो कोहीले आँट नगरेको बुझिएको छ। ठेक्का नपरेपछि यस वर्षको वर्षात्मा पनि यत्तिकै सडक सञ्चालन गर्नुपर्ने भएको हो। भासिएको क्षेत्र बढेमा वर्षात्को समयमा समस्या आउनसक्ने अनुमान गरिरहेका बेला सो ठाउँमा सडक थप भासिएको हो। यस सडक राजधानी भित्रने र बाहिरिने प्रमुख मार्ग हो। सडकमा दैनिक १० हजार सवारीसाधन आवागमन गर्ने गर्दछन्।
"बाढी पहिरोमा ८५ जनाको मृत्यु, ४६ बेपत्ता","काठमाडौं : सरकारले यस वर्षको मनसुन शुरु भएयता बाढी र पहिरोमा परी ८५ जनाको मृत्यु हुनका साथै ४६ जना बेपत्ता भएको जानकारी दिएको छ। प्रतिनिधिसभा, राज्यव्यवस्था तथा सुशासन समितिको आजको बैठकमा मुलुकका विभिन्न भागमा भएका बाढी र पहिरोका घटनाबाट १३४ घर पूर्णक्षति भएको गृह मन्त्रालयका सचिव महेश्वर न्यौपाने बताए। विसं २०७२ को भूकम्पबाट अतिप्रभावित सिन्धुपाल्चोक, गोरखा र रसुवालगायतका जिल्ला नै बाढी पहिरोबाट अति जोखिम क्षेत्रका रुपमा रहेको जानकारी दिँदै गृहमन्त्रालयले हालसम्मको अवस्था विश्लेषणबाट प्रदेश नं २ का जिल्लामध्ये रौतहट बढी प्रभावित पाइएको बताएको छ। बाढी पहिरोबाट १४ जिल्लाका ११ हजार घर उच्च जोखिमा रहेकामा ७०७ घर भने तत्काल स्थानान्तरण गर्नुपर्ने अवस्थामा रहेको जानकारी दिइएको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका कार्यकारी निर्देशक अनिल पोखरेलले बाढी र पहिरोबाट मध्यपहाडी र डुबानबाट तराईका जिल्ला अति जोखिममा रहेको जानकारी दिए। उनले भने 'विगत १० वर्षको मनसुनको अध्ययन विश्लेषण गर्दा मनसुन शुरु भएको ३० दिनको पहिलो अवधि बाढी पहिरोका हिसाबले डरलाग्दो हुने गरेको छ।' बाढी पहिरोका जोखिमलाई दृष्टिगत गरी विपद् व्यवस्थापन प्रतिकार्य योजना बनाएर काम गरिरहेको जनाउँदै मन्त्रालयले विभिन्न स्थानमा राहत र उद्धार सामान व्यवस्थापन गोदाम र मानवीय सहायता केन्द्र स्थापना गरेको जनाएको छ। बाढी पहिरोबाट हालसम्म पर्वत, पाल्पा, बझाङ, गुल्मी, सिन्धुपाल्चोक, रुकुम, कास्की, जाजरकोट, दोलखा, सर्लाही, तनहुँ र सखुवासभा जिल्लामा जनधन को क्षति भएको छ। प्रधानमन्त्री दैवी प्रकोप उद्धार कोषमा अहिले एक अर्ब ८० करोड रकम मौज्दात रहेको सो अवसरमा जानकारी दिइयो। भूकम्पले धाँजा बनाएको पहाड, लगातार धेरै वर्षात् र अवैज्ञानिक तवरमा हुने विकास निर्माणले बाढी पहिरोका घटनालाई बढाउन सहयोग पुयाएको मन्त्रालयको भनाइ रहेको छ। बाढी पहिरोबाट धनजन क्षति भएका परिवारलाई भूकम्प पीडितलाई दिइएको राहत र सहयोगअनुरुपकै विधि र प्रक्रियाका आधारमा राहत उपलब्ध गराउने सरकारले तयारी गरेको छ। सो अवसरमा सांसदहरुले राहत र उद्धारका योजना राम्रा भए पनि कार्यान्वयन फितलो रहेकाले तीन तहकै सरकार र स्थानीय नागरिकको समन्वयमा प्रभावकारी राहत र उद्धारका कार्यक्रम गर्न सरकारलाई सुझाव दिए।"
कोरोना भाइरस : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या १६ हजार ८०१ पुगेको छ। ३८ जनाले कोरोनाकै कारण ज्यान गुमाइसकेका छन्। लाइभ
तीन सय नेपालीलाई घर फर्किन साउदीले दियो भिसा,"साउदी अरेबिया : साउदी अरबस्थित नेपाली दुतावास रियादले वहिर्गमन भिसा पाउने नेपालीको नामावली सार्वजनिक गरेको छ। हालसम्म ३ सय ८ जनाले वहिर्गमन भिसा प्राप्त गरेका छन्। दुतावासका अनुसार साउदीको विभिन्न कम्पनी, प्रतिष्ठानहरुमा कार्यरत रहँदा अनुमतिपत्र (अकामा) नवीकरण नगरिएका कारण स्वदेश फर्कन चाहने नेपालीलाई स्वदेश फर्काउन आवश्यक वहिर्गमन भिसा सहज र सरल रुपमा प्रदान गर्नको लागि साउदी सरकारलाई लामो समयदेखि आव्हान गरेको थियो। साउदी सरकारले थप वहिर्गमन भिसा प्रदान गर्ने प्रकृयाको थालनी गरेको छ भने हालसम्म वहिर्गमन भिसाको लागि २ हजार भन्दा बढि नेपालीले फारम भरेका छन्। साथै वहिर्गमन भिसाको लागि ४ महिनादेखि निवेदन दिएका मध्ये दूतावासले विभिन्न समयमा सम्बन्धित नेपालीबाट संकलन गरेका विवरण साउदी सरकारलाई उपलब्ध गराएको थियो भने कोरोना भाइरसका कारण प्रक्रियामा ढिलाइसमेत भएको थियो। कोरोनाको महामारीसँगै वहिर्गमन भिसा प्राप्त गरेका मध्ये १५० बढि चार्टर उडानबाट स्वदेश फिर्तासमेत भएका छन्।"
गाउँपालिकामा खानेपानी शुद्धता नाप्ने प्रयोगशाला,"डडेल्धुरा : डडेल्धुराको एक गाउँपालिकामा पानीको शुद्धता तथा परीक्षण गर्ने प्रयोगशाला स्थापना गरिएको छ । जिल्लाका अन्य स्थानीय तहभन्दा प्रथक काम गर्दै आएको अजयमैरु गाउँपालिकामा खानेपानीको शुद्धता नाप्ने प्रयोगशाला स्थापना गरिएको हो । पानीको शुद्धता नाप्ने प्रयोगशाला स्थापना भएसँगै स्थानीयले निर्माण गरिरहेको खानेपानी आयोजनाको शुद्धता समेत नापिने जनाइएको छ ।हालसम्म ग्रामीण क्षेत्रमा खानेपानी पिउन योग्य छ वा छैन कसैलाई जानकारी थिएन । गाउँपालिका अध्यक्ष उमेश प्रसाद भट्टले भने, 'आजबाट हामीले गाउँपालिकामै पानीको शुद्धता परीक्षण गर्न ल्याब स्थापना गरेका छौं, अब हामीले धनगढीलगायतका स्थानमा यहाँको खानेपानीको शुद्धता जाँच गर्न पठाउनुपर्ने समस्या समाधन भएको छ ।' पानीमा धमिलोपना चेक, धमिलो पना कम की बढी भएको छ, केमिकलजन्य पदार्थ मात्रा कति छ, दिशाजन्य पदार्थ छ की छैन् र पानीमा कोलोरिनको मात्रा कति छ भनेर प्रयोगशालामा जाँच गरिने छ । योजनाबाट नमुनाका रुपमा ल्याइएको पानी ल्याबमा २४ घण्टाभित्र परीक्षण गरिने गाउँपालिकाले जनायो ।बेलाबेलामा हुने झाडापाखाला, आउँ, हैजाजस्ता रोगहरु दूषित खानेपानीकै कारणले सर्नेबारे जानकारी हुँदा समेत प्रयोगशाला नहुँदा शुद्धता जाँच नगरि सिदै पिउने गरिन्थ्यो । तर प्रयोगशाला स्थापनापछि गाउँपालिकाभर रहेका खानेपानीमा मुल तथा आयोजनाका पानीको शुद्धता जाँच गरी सूचकआधारमा पिउनयोग्य बनाइने अजयमेरु गाउँपालिकाले जनाएको छ ।अब पानीका कारण कसैले रोगी र बिरामी बन्नु पर्दैन । पानी परीक्षण गर्ने प्रयोगशाला स्थापना भएसँगै स्थानीयले पिउँदै आएको पानी र नयाँ योजना लागु गर्नुपूर्व र पछि समेत शुद्धता जाँच गरिने भएको छ । पानीको मापन जाँच गरी खानेपानीको शुद्धतामा सुधार ल्याउने जनाइएको छ ।सोमबार एक कार्यक्रमका बीच उद्घाटन गरिएको उक्त प्रयोगशालाले पानीको शुद्धता परीक्षण गर्ने गाउँपालिका अध्यक्ष उमेशप्रसाद भट्टले बताए । अन्य नयाँ योजना लागू गर्नु पूर्वसमेत पानीको शुद्धता जाँच गरी योजना विस्तार गर्न सजिलो हुने अध्यक्ष भट्टले बताए । आधारभूत पानी परीक्षण प्रयोगशालाले खानेपानीका योजना निर्माण गर्दा वा ग्रामिण क्षेत्रमा पानी ल्याउँदा खानेपानीको शुद्धता मापन गरी मुल छनौट गर्न समेत टेवा पुग्ने जनाइएको छ । खानेपानी योजना सर्भेक्षण गर्दा कम्तिमा पनि आधारभूत मानक परीक्षण गर्ने र आवश्यकताअनुसार डिजाइनमा न्युनिकरणका लागि समावेस गर्ने ग्रामिण जलस्रोत व्यवस्थापन परियोजनाकी कार्यक्रम अधिकृत सिद्धु बोहराले बताइन्। ग्रामिण खानेपानी योजना लागू हुन पूर्व खानेपानी पिउन योग्य छ छैन शुद्धता परीक्षण गरिने र मानहरुका आधारमा योजना लागू गरी आयोजना सम्पन्नपछि पुन: ती मानक परीक्षण गर्ने समेत अधिकृत बोहराले जानकारी दिइन्। खानेपानी सुरक्षा योजना तयार गरी लागु गर्न ग्रामिण जलस्रोत परियोजनाको सहयोगमा स्थापना गरिएको उक्त प्रयोगशालाले अजयमैरुका जनताले शुद्ध पानीको प्रयोग गर्ने विश्वास लिएको गाउँपालिकाले जनाएको छ ।"
बलात्कारमा पनि मिलापत्र : चार वर्षमा ३७ जना बलात्कृत,"रोल्पा : रोल्पामा कतिपय बलात्कारका घटनालाई मिलापत्रमा टुंग्याउने गरिएपनि पछिल्लो समयमा उजुरी संख्या बद्ढै गएको छ । एकाध बलात्कारका घटनाबारे प्रहरीलाई कुनै सुईको नदिएर गाउँमै गुपचुपमा मिलापत्र गरिएपनि चार वर्षयता प्रहरीमा ३७ वटा बलात्कार घटना उजुरीका रुपमा आएका छन् । जिल्लाको पश्चिमी माडी गाउँपालिकाको एक गाउँमा गत वर्ष एक बालिका बलात्कारमा परिन् । घटनालाई गाउँमै पैसामा मिलाउने प्रयास भयो । पैसाको लेनदेनमा कुरा नमिलेपछि अन्ततः घटना मुद्दामा परिणत भयो । २०७६ जेठ २८ गते त्रिवेणी गाउँपालिका७ को एक गाउँकी २८ महिने बालिका माथि जबरजस्ती करणी भयो । बलात्कार गरेको आरोपमा ३२ वर्षीय नातेदार एक पुरुष पक्राउ परे । आरोपितलाई पक्राउ गरी घटनाबारे थप अनुसन्धान भइरहेको जिल्ला प्रहरी प्रमुख प्रहरी नायव उपरीक्षक चित्रबहादुर गुरुङले जनाए । प्रहरी कार्यालयको मुद्दा शाखाका अनुसार चालु आर्थिक वर्ष २०७६०७७ को असार २३ गतेसम्म १४ वटा बलात्कारका घटना दर्ता भएका छन् । जबरजस्ती करणी उद्योगको एउटा घटना दर्ता भएको छ । गत आवको तुलनामा यो आवमा बलात्कारका घटना वृद्धि भएको छ । गत आर्थिक वर्ष (२०७५०७६) मा ८ वटा बलात्कार घटना र जबरजस्ती करणी उद्योगको एउटा घटना दर्ता भएका थिए । आर्थिक वर्ष २०७२०७३ मा बलात्कारको उजुरी २ र जबरजस्ती करणी उद्योगको घटना १ मात्र थियो । आव २०७३०७४ मा बलात्कारका घटना ८ र जबरजस्ती करणी उद्योगका ३ घटना प्रहरीकोमा पुगे । आव २०७४०७५ मा ५ वटा बलात्कार र ३ वटा जबरजस्ती करणी उद्योगको मुद्दा दायर भएको छ । आव २०७२०७३ यता मात्र बलात्कारका ३७ र जबरजस्ती करणी उद्योगका घटना ९ पुगेका छन् । बालिकादेखि परिपक्क महिला समेत बलात्कारमा पर्ने गरेका छन् । उत्तरी कुरेलीमा गतवर्ष एक युवतीमाथि सामुहिक बलात्कार भएको थियो । बलात्कारपछि हत्याको तहमा घटना नभएपनि घटनाबारे कसैलाई नभन्न पीडितलाई धम्काउने, डर र त्रास खडा गर्ने गरिएको पाईएको छ । कतिपय बलात्कारका घटनामा बलात्कारीलाई पैसा तिराएर छाडिएको समेत सुन्नमा आउँछ ।'गाउँका एक सामाजिक अगुवाले भने, 'पीडित महिला विवाहित रहिछन् भने बलात्कारीबाट असुलेको पैसा पतीले राखेर पत्नीलाई घरबाट निकाला गरेको समेत पाइन्छ ।' मदिरा सेवन पश्चात् बलात्कारका घटना भएका उदारहण पनि रहेको प्रहरीले जनाएको छ । बलात्कारका घटनाबारे गाउँमै कचहरी भइ छलफल हुने र ढिला उजुरी आउने गरेका कारण घटनाबारे विस्तृत अनुसन्धानमा वाधा पुग्छ । जसका कारण कतिपय घटनामा प्रमाण लोप हुने अवस्था समेत हुन्छन् । बलात्कार र जबरजस्ती करणी उद्योगका घटना न्यूनिकरणका लागि व्यापक जनचेतना फैलाउन आवश्यक रहेको छ । उजुरी गर्ने संस्कृतिको निर्माणले दोषीले सजाय पाइ दण्डहिनताको अन्त्य हुन सघाउने छ ।"
पहिरोले २७ परिवार विस्थापित,"लमजुङ : अविरल वर्षाले मध्य नेपाल नगरपालिका६ का दुई घर पहिरोले बगाएको छ । पहिरोले आज बिहान देवी कुँवर र बमबहादुर कुँवरको घर बगाएको स्थानीयवासी रामचन्द्र पौडेलले बताए। त्यस्तै शिरमणि भट्टराई, दीपेश भट्टराई, एकमाया दुरा र हरिमाया परियारको घर पहिरोले पुरेको स्थानीयवासी पौडेलको भनाइ छ । एक्साभेटरले पहिरो हटाउने कार्य गरिरहेको छ । सो वडास्थित रानीपानीका १३ घर र लामासोतीका १४ घर गरी २७ घर विस्थापित भएको प्रहरीले जनाएको छ । उनीहरुलाई सोही वडाको इशानेश्वर माध्यमिक विद्यालयमा राखिएको छ । सो क्षेत्रका विभिन्न घर तथा बस्ती जोखिममा रहेको र विभिन्न स्थानमा बाढीपहिराले क्षति पुगेको प्रहरी नायब उपरीक्षक गंगाबहादुर थापाले बताए। सो क्षेत्रमा प्रहरी र स्थानीयवासी मिलेर स्थानीयवासीलाई सुरक्षित स्थानमा लैजाने कार्य भइरहेको उनको भनाइ छ । सो क्षेत्रका गुम्बाखोला, रिस्तीखोला, चर्दीखोला, गलाडीखोलामा आएको बाढीले विभिन्न स्थानमा क्षति पुगेको स्थानीयवासीको भनाइ छ ।"
ब्याज तिर्न नसक्ने भन्दै व्यवसायी आन्दोलित,सुर्खेत : बैंकिङ कारोबार बहिस्कार गर्दै यहाँका व्यवसायीले सोमबार वीरेन्द्रनगर बजार बन्द गरेका छन्। बैंकिङ कारोबार बहिस्कार गर्दै आन्दोलनमा उत्रिएका व्यवसायीले पसलसमेत बन्द गरेका छन्। लकडाउन खुलेको एक हप्तामा बैंकहरुको ब्याज तिर्न नसक्ने भन्दै व्यवसायी आन्दोलित भएका हुन्। सुर्खेत उद्योग वाणिज्य संघका महासचिव लक्ष्मण कंडेलले कोरोना महामारीको विषम परिस्थितिमा पनि बैंकहरुले ब्याज बुझाउन ताकेता गरेको भन्दै व्यवसायीहरु आन्दोलित भएको बताए। व्यवसायीले बैंकिङ कारोबार बहिस्कार गरी पसलसमेत बन्द गर्न थालेपछि उपभोक्ता मारमा परेका छन्। उनीहरुले सुर्खेतस्थित बैंकहरुमा बैंकिङ कारोबार बहिस्कार गरिएको व्यानरसमेत टाँसेका छन्। आन्दोलनमा लागि गठित संयुक्त संघर्ष समितिले कर्णालीका मुख्यमन्त्री महेन्द्रबहादुर शाहीलाई भेटेर २७ बुँदे मागपत्र र सांकेतिक साँचो बुझाएको छ। सरकारले व्यवसायीहरुलाई राहत उपलब्ध गराउनुको सट्टा कर तथा ब्याज उठाउन लकडाउन खोलेको व्यवसायीको आरोप छ। माग पत्र बुझ्दै मुख्यमन्त्री शाहीले माग सम्बोन्धनका लागि संघीय सरकारसँग पहल गर्ने बताए। सरकारले राहत उपलब्ध नगराए थप चरणबद्ध आन्दोलनका कार्यक्रम सार्वजनिक गर्ने व्यवसायीको चेतावनी छ।
गर्भवतीको हेलिकोप्टरबाट उद्धार,अछाम : अछाममा गर्भवतीको हेलिकोप्टरबाट उद्धार गरिएको छ।पञ्चदेव बिनायक नगरपालिका ८ बारलाकी २१ वर्षीया रमना विकको हेलिकोप्टरमार्फत उद्धार गरिएको हो । सुत्केरी व्यथा लागेर जिल्ला अस्पताल मंगलसेनमा ल्याए पनि उपचार सम्भव नभएपछि रेफर गरिएको हो । सुत्केरी व्यथा लागेको र शरीर काप्नेलगायत अन्य स्वास्थ समस्या देखिएपछि रमनालाई थप उपचारका लागि सुर्खेत लगिएको प्रजिअ पुण्य विक्रम पौडेले बताए । जिल्ला प्रशासन कार्यालय अछाम र जिल्ला अस्पताल अछामको पहलमा सुदूरपश्चिम सामाजिक विकास मन्त्रालय कैलालीको आर्थिक सहयोगमा मध्यपश्चिम पृतना हेटक्वाटर सुर्खेतबाट नेपाली सेनाको हेलिकोप्टरमार्फत उद्धार गरिएको उनले बताए । कोरोनाको कहर र लकडाउनको यो चार महिनाको अवधिमा जिल्लामा ५ जना सुत्केरी तथा गर्भवतीको हेलिकोप्टरबाट उद्धार गरिएको प्रजिअ पौडेलले बताए ।
अत्याधुनिक सडक निर्माणका लागि सम्झौता,"धनगढी : एसियाली विकास बैंकको ऋण सहयोगमा धनगढीमा अत्याधुनिक सडक निर्माणका लागि सम्झौता भएको छ । क्षेत्रीय शहरी विकास आयोजना र निर्माण कम्पनी कालिका कन्स्ट्रक्सन प्रालिबीच अबको २ वर्षभित्र धनगढीका छुट्टाछुट्टै सात वटा सडक निर्माणका लागि सम्झौता भएको हो । गत वर्ष जेठमा टेण्डर आव्हान गरिएका सातवटा सडक गरेर १० दशमलब १ सय ८७ किलोमिटर सडक र २० दशमलब चार सय ६६ किलोमिटर नाली निर्माण हुनेछन् । आयोजनाका लागि ६८ करोड पाँच लाख ९८ हजार सात सय चार रुपैयाँ लागत रहेको छ । संघीय आयोजना कार्यान्वयन इकाइ धनगढीका सूचना अधिकारी इञ्जिनियर श्याम बुढाथोकीले सम्झौता भएको २१ दिनभित्र निर्माण कार्यको थालनी हुने बताए । उनले भने, 'सम्झौता मितिदेखि २१ दिनसम्म कामको तयारीका लागि निर्माण कम्पनीलाई समयावधि तोकिएको छ ।' यहि साउन १८ गतेदेखि सडक तथा नाली निर्माणको काम अघि बढ्ने छ । यी सडक निर्माण कम्पनीले २०७७ साउन १८ गतेदेखि लागू हुनेगरी २०७९ साउन १८ गतेभित्र (दुई वर्ष) मा सम्पन्न गरिसक्नुपर्ने सो सम्झौता पत्रमा उल्लेख छ । पहिलो चरणमा निर्माण गर्ने सम्झौता भएका सडकमा धनगढी मेनरोड (ट्राफिक चौराहदेखि कैलाली नाला) एक किलोमिटर ३८ मिटर, गुल्मचर्च सडक दुई किलोमिटर सात मिटर, र चटकपुरदेखि क्याम्पस गेटसम्म तीन किलोमिटर ६५ मिटर रहेका छन् । त्यस्तै, धनगढीक्याम्पसगेटजोखरताल सडक ७० मिटर, धनगढीखुटिया (स्याउले) सडक ८७ मिटर, हसनपुर रोड एक किलोमिटर १५ मिटर र मालपोत रोड ४३ मिटर रहेका छन् । अब बन्ने पूर्वाधारमा सौर्यबत्ती, फुटपाथ, ढल निकास, मिड ड्रेन, साइड ड्रेन, डिभाइडर, सोलार सडक बत्ती, अण्डरग्राउण्ड विद्युतीकरण निर्माणसहितको चार लेन र दुई लेनका सडक निर्माण हुने गरी विस्तृत परियोजना प्रतिवेदन (डीपीआर) तयार गरिएको छ । धनगढी उपमहानगरपालिकाका नगर प्रमुख नृपबहादुर वडले पहिलो चरणको काम समयमै सम्पन्न भए दोस्रो चरणको कामको प्रारम्भ गरिने बताए । उनले भने, 'हामी निर्माण कम्पनीले तोकिएकै अवधिमा काम सम्पन्न गराउनमा लागि पर्नेछौं, यसमा सबैको सहयोग आवश्यक छ ।' एसियाली विकास बैंकको ऋण सहयोगमा सुदूरपश्चिममा नेपाल सरकारले कैलालीको धनगढी उपमहानगरपालिका, गोदावरी, शुक्लाफाँटा र भीमदत्त नगरपालिकामा ११ अर्ब रुपैयाँको लागत हुने गरी क्षेत्रीय सहरी विकास आयोजना लागू गरेको हो । संरचना आफै हटाउनेलाई सम्मान गरिने क्षेत्रीय सहरी विकास आयोजनाअन्तर्गतको सडक निर्माणमा सहयोग पुर्याउने घरधनीलाई उपमहानगरपालिकाले सम्मान गर्ने भएको छ । धनगढी उपमहानगरपालिकाका प्रमुख नृपबहादुर वडले आयोजना निर्माणका क्रममा सडकको क्षेत्राधिकार भित्र पर्ने संरचना हटाएर सहयोग गर्न नगरबासीलाई आग्रह गरे। 'आफ्नो संरचना आफै हटाउनेलाई उपमहानगरपालिकाले सम्मान गर्ने योजना बनाएको छ,' नगरप्रमुख वडले भने। यस्ता घरधनीको नक्सा दर्तामा छुट, अगाडिको भत्काइएको भागमा रंग रोगन समेत गरिने छ ।आयोजना निर्माणका क्रममा सडकको क्षेत्राधिकारभित्र समेत निजी संरचना छन् ।"
पहिरोमा परी एकै परिवारका ५ जना बेपत्ता,"दमौली : रिसिङ८ भैंसीकिलेमा गएराति गएको पहिरोमा परी एकै परिवारका ५ जना बेपत्ता भएका छन् । प्रहरीका अनुसार राति करिब १ बजे घरमाथिबाट पहिरो खस्दा आनबहादुर थापाको परिवारका ५ सदस्य बेपत्ता भएका हुन् । घटनामा परी आनबहादुर साहिला छोरा भेषबहादुर र भेषबहादुरकी श्रीमती नानुमाया, छोरा महादेव, छोरी अमिषा र मनिसरा थापा बेपत्ता भएका छन् ।आनबहादुरकी श्रीमती ज्योतिमाया थापालाई भने उद्धार गरी उपचारका लागि पोखरा पठाइएको छ। ऋषिङ प्रहरी चौकिका इन्चार्ज क्षेत्रबहादुर थापाले उद्धारको प्रयास भइरहे पनि पानी परिरहेकाले समस्या परेको बताए। घटनास्थलमा गाउँपालिका अध्यक्ष राजेन्द्रकृष्ण श्रेष्ठसहितको टोली उद्धारका लागि पुगेको छ ।प्रहरी टोली राति नै पुगे पनि घर पूरै पुरेकाले उद्धारमा कठिनाई आएको प्रहरी सहायक निरीक्षक थापाको भनाइ छ। म्याग्देका एकको मृत्यु म्याग्दे ६ बेलौतीडाडामा घरमा पहिरो खस्दा घाइते लक्ष्मी विकको उपचारका क्रममा ज्यान गएको प्रहरीले जनाएको छ।"
"कमलाको त्रास, बर्सेनि उठीबास","जनकपुरधामपरासी गुल्मी : बाढीले खेत बगाएर लान्छ, घर डुबानमा पर्छ। चुरेबाट आएको भेलले खेत बगर बनाउँछ। यो त हाम्रो बर्सेनि नियति नै बनेको छ। धनुषा र सिरहाको सिमाना छुट्ट्याउने कमला नदी तटीय क्षेत्रका बाढीपीडित कमलदेव यादवको यो पीडा नदी तटीय क्षेत्रका दर्जनौं गाउँलेको हजारौंको पीडा हो। मनसुन सक्रिय भएसँगै भारतले जयनगरस्थित तटबन्धको ढोका आफू अुनुकूल खोल्दा र लगाउँदा धनुषा र सिरहाका हजारौं खेतीयोग्य जमिन र घर डुबानमा पर्छ। बाढीले गत वर्ष मात्र धनुषामा ६ जनाको ज्यान गएको थियो। जनकनन्दनी गाउँपालिका १ का रत्नेश्वरलाल गोइत भन्छन्, प्रत्येक वर्ष कमला नदीको बाढी पसरै गाउँमा त्राहिमाम मच्चाउँछ। गाउँलेहरू जोगिन अग्लो ठाउँ स्कुल, सार्वजनिक भवनमा सहारा लिनुपर्छ। सिमाक्षेत्र डुबानको प्रमुख कारण भारतीय पक्षले बनाएको बाँध हो, तर कसैले आवाज नउठाएका कारण बर्सेनि बाढीपानीको नियति बनेको हो, कमला नगरपालिका हथमुण्डाका कमल मण्डलले भने। प्रदेश २ प्राकृतिक विपद् तथा व्यवस्थापन समितिका सभापति रामचन्द्र मण्डलका अनुसार चुरे संरक्षण नहुँदा फँडानी र दोहनका कारण पनि नदीनालाको सतह पुरिँदै छ। कमला नदीको पूर्वी तटमा अवस्थित सिरहाको बसपिरा, बरेरवा, सिरहा मखनाहा, महसोथा, रमौल, हथमुण्डा धनुषाको बरेरवा, सघारा, भलुवाही, टरिया, लगमा, माँची, लक्कड, मडान, सखुवालगायतका बस्ती डुबानमा पर्दै आएको छ। गत वर्ष बाढीले झन्डै हजार घर भत्किएको थियो। यस वर्ष क्षति न्यूनीकरणका लागि स्थानीय तहसँग मिलेर विपद्को तयारी गरिसकेको धनुषाका प्रमुख जिल्ला अधिकारी कोषहरि निरौलाले जानकारी दिए। त्रासमा गण्डकबासी हरेक वर्षको वर्षायाम सुरुसँगै पश्चिम नवलपरासी दक्षिण भेगका स्थानीय त्रासमै बस्ने गरेका छन्। नहरमा काम गर्दा नेपाली पक्षलाई लागत अनुमान र कामको प्रकृतिका बारेमा जानकारी दिनुपर्ने सहमति छ। तर नेपाली पक्षलाई जानकारी नदिने गरिएको गण्डक सिँचाइ व्यवस्थापन डिभिजन समेरीका प्रमुख मदन मोहन झाले बताए। गण्डक नहर अहिले पनि गण्डक नहरमा पानीको बहाव बढ्दै गएको छ। शुक्रबार बिहान पानीको बहाव बढेर १० दशमलब ४५ मिटर पुगेको थियो। ११ मिटरपछि उच्च खतरा मानिन्छ। पानीको बहाव बढ्दै गए ब्यारेजका ढोका खोल्न भारतीय पक्षसँग आग्रह गर्छौं। अहिले स्थानीयलाई सजग हुन र सुरक्षित स्थानको खोजीका लागि सरोकारवालासँग समन्वय गरिरहेका छौं, प्रमुख जिल्ला अधिकारी सागरमणि पाठकले भने। एक सय घर जोखिममा गुल्मीको इष्मा गाउँपालिकाकी उपाध्यक्ष विमला खत्रीले पालिकाका १ सय १६ घरपरिवार पहिरोको जोखिममा रहेको जानकारी दिइन्। उनले जोखिम घरपरिवारका सदस्यलाई गाउँकै विद्यालयमा लिएर राखिएको बताइन्। कतिपय स्थानमा गाउँका खरबारी हुँदै खोलो पसेर पहिरो गएको छ भने कतिपय ठाउँमा डोजरले सडक खनेपछि पहिरो गएको स्थानीयले बताए। इष्मामा पहिरोमा पुरिएर दुई जनाको ज्यान गएको छ। इष्मा गाउँपालिका४ रहेको कालिका निमावि पहिरोले बगाएको छ। दोहोलीमा २१, अमरपुरमा ७ तथा मालिका गाउँपालिकाको दर्जनभन्दा बढी घरपरिवार पहिरोको जोखिममा रहेको गाउँपालिकाले जनाएको छ।"
पहिरोले विस्थापितको बिजोग,"जाजरकोट : पहिरोले विस्थापित दानबहादुर नेपाली आइतबार दिनभर हेलिकप्टरको प्रतीक्षामा रहे। बारेकोट गाउँपालिका४ मैनाका नेपाली हेलिकप्टरले खानेकुरा बोकेर ल्याउने आसमा थिए। तर, खराब मौसमका कारण हेलिकप्टर अवतरण हुन नसकेपछि उनको पेट भर्ने धोको अधुरै रह्यो। वन तथा वातावरणमन्त्री शक्तिबहादुर बस्नेतसहित जिल्लाका सांसद राहत सामग्री लिएर आउने हल्ला शनिबारदेखि चलेको थियो। विस्थापितहरू राहत पाउने आसमा थिए। तर, खराब मौसमका कारण गोठगाउँ पुगिसकेको हेलिकप्टर त्यहाँ अवतरण हुन नसकेर लिम्सा खोला किनार र ठकुरी जिरीस्थित मकै बारीमा बस्नु परेको थियो। खाद्यान्न र गैरखाद्यसामग्री त्यही छोडेर विस्थापितसम्म नपुगी मन्त्रीसहितको टोली फर्किएको छ। नेपालीको ६ जनाको परिवार पहिरोको त्रासले घर छाडेर स्थानीय एक विद्यालयमा बसिरहेको छ। तर, उनीसँग खाने अन्न छैन। न ओढ्ने कपडा छ न त खाने गाँस नै, उनले भने। अन्न र कपडा नहुँदा धेरै विस्थापित परिवारको बिचल्ली भएको छ। बारेकोट५ भैलोखानाका पृथ्वीबहादुर नेपालीका परिवारमा १० जना छन्। उनीहरूले तीन दिनदेखि स्थानीय कालिका आधारभूत विद्यालय सिनचौरमा आश्रय लिएका छन्। यही विद्यालयमा २ सयभन्दा बढी कोचाकोच गरेर बसेका छन्। खानेकुरा नहुँदा समस्यामा परेको उनले बताए। दानबहादुर र पृथ्वीबहादुरजस्तै ५ सयभन्दा बढी विस्थापित परिवारको बिचल्ली भएको छ। उनीहरू गाँस, बास र कपासको समस्यामा परेका छन्। विस्थापित परिवार अधिकांश विपन्न छन्। गरिबीकै कारण भिरालो जमिनमा घर बनाएर बस्न बाध्य उनीहरू पहिरोले गर्दा ठूलो विपत्तिमा परेका छन्। उनीहरू थातथलो छाडेर अन्यत्र जान सक्ने अवस्था पनि छैन। अत्यधिक वर्षात्ले जमिन पूरै थिलोथिलो भएको वीरेन्द्र ऐश्वर्य मावि लिम्साका प्रधानाध्यापक गोरखबहादुर सिंहले बताए। बर्सेनि यतिबेला खाद्य संकट पर्ने बारेकोटमा पहिरोले थप संकटको जोखिम बढाएको उनको भनाइ छ। बारेकोटमा स्थलमार्गबाट खाद्यान्न ढुवानी गर्न सक्ने अवस्था छैन। पहिरोले गाउँ बगाउन थालेपछि बारेकोटमा ५ सयभन्दा बढी परिवारका २ हजार ५ सयभन्दा बढी विस्थापित भएका छन्। प्रहरीले संकलन गरेको तथ्यांकअनुसार तीन दिनयता बारेकोटमा ५ सय घर विस्थापित भएका छन्। त्यसमा २ हजार ५ सयभन्दा बढी व्यक्ति रहेका जिल्ला प्रहरी प्रमुख डीएसपी किशोर श्रेष्ठले बताए। पहिरोको त्रासले गाउँपालिका अध्यक्ष महेन्द्र शाह, वडा नम्बर ५ का वडाध्यक्ष अजवीर सिंह र निमित्त प्रमुख प्रशासकीय अधिकृत गोविन्द सिंहका परिवार पनि विस्थापित भएका छन्। अध्यक्ष शाहले आफ्नो परिवार विस्थापित भएर विद्यालयमा बसिरहेको बताए। तापनि आफू बेपत्ताको खोजी र विस्थापितको राहत तथा व्यवस्थापनमा जुटिरहेको उनको भनाइ छ। वडाध्यक्ष र निमित्त प्रशासकीय अधिकृत पनि गाउँपालिकाको काम, उद्धार र बेपत्ताको व्यवस्थापनमा जुटिरहेका छन्। पानी निरन्तर परिरहेकाले जमिन भासिने र पहिरो नरोकिँदा बारेकोटका जिरी, तल्लो जिरी, धौलाकोट, मैना, तोलखाना, कालाखोली, भैलोखाना, धुमालगायत गाउँ बग्ने खतरा बढेको गाउँपालिका अध्यक्ष शाहले बताए। पहिरोको डरले घर छाडेका स्थानीय विद्यालय, आफन्त, गोठ र सार्वजनिक चउरमा त्रिपाल हालेर बसिरहेका छन्। ठूलो संख्यामा विस्थापित भएकाले व्यवस्थापनमा कठिनाइ भएको अध्यक्ष शाहको भनाइ छ। वनमन्त्री बस्नेत, कर्णाली प्रदेशका मुख्यमन्त्री महेन्द्रबहादुर शाही, सांसद सत्या पहाडी, भैरवसुन्दर श्रेष्ठ र मायाप्रसाद शर्मासहितको टोेली त्रिपाल र खाद्यान्नलगायत राहत सामग्री लिएर आइतबार दिउँसो हेलिकप्टरबाट बारेकोट पुगेको थियो। तर, खराब मौसमका कारण हेलिकप्टर बस्न र राहत सामग्री खसाल्न तय गरिएको स्थानमा बस्न नसकेर फर्किएको प्रमुख प्रशासकीय अधिकृत गोविन्द सिंहले बताए। गोठगाउँ, सिनाचौर, लिम्सा र जिरीमा हेलिकप्टर बस्ने भनिए पनि बस्न नसकेर लिम्सा खोला किनार र ठकुरी जिरीमा बसेर राहत सामग्री छोडेर गएको उनको भनाइ छ। त्यहाँबाट राहत सामग्री विस्थापितसम्म पुर्याउन पैदलै ५६ घण्टा लाग्न सक्ने अवस्था छ।"
लागुऔषधसहित दुईजना पक्राउ,"सिरहा : प्रहरीले सिरहाको दुई स्थानबाट लागुऔषधसहित दुईजना पक्राउ गरेको छ।पक्राउ पर्नेमा सीमावर्ती बरियारपट्टि गाउँपालिका २ श्रीपुरका २० वर्षीय चन्दन कुमार यादव र नवराजपुर गाउँपालिका ४ का रामपुकार शर्मा रहेको प्रहरीले जनाएको छ । यादवलाई बरियारपट्टि गाउँपालिका ३ बाट र शर्मा लहान बजारबाट पक्राउ गरेको हो । जिल्ला प्रहरी कार्यालय सिरहाका प्रवक्ता तथा डिएसपी विनोद घिमिरेका अनुसार यादव पैदल यात्रीलाई सादा पोशाकको प्रहरीले चेकजाँचको क्रममा पक्राउ गरिएको हो । उनको साथबाट लागुऔषध अल्प्राजोल्याम ट्याब्लेट १८०० पीस र पेन्टाजोसाईन २८६ एम्पुल बरामद भएको छ । यसैगरी इलाका प्रहरी कार्यालय लहानबाट खटिएको प्रहरी टोलीले शर्मालाई चेकजाँचको क्रममा पक्राउ गरेको हो । उनको साथबाट लागुऔषध डाइजिल्याब ४६ एम्पुल, फेनारागन ४७ एम्पुल, नोफिन ४६ एम्पुल गरी जम्मा १३९ एम्पुल बरामद भएको छ । शर्माले प्रयोग गरेका १६० सीसीको अपाचे अनटेष्ट मोटरसाइकल पनि प्रहरी नियन्त्रणमा लिएका छन् । घटनाबारे थप अनुसन्धान भइरहेको डिएसपी घिमिरेले बताए ।"
कहाँ कहाँ छ आज र भोली बाढीको जोखिम ?,"असार २९ कोसी र नारायणी नदीमा बहाव सतर्कता तह आसपास हुने । केही सहायक नदीमा खतरासम्म पुग्न सक्ने । कर्णाली, महाकाली र यसका सहायक नदीमा बहाव बढ्दो क्रममा हुने । तर, सतर्कता तह नकट्ने । बबई, पश्चिम राप्तीलगायतमा बहाव बढ्दो हुने । तर, सतर्कता तलै हुने । कन्काई, कमला, बागमती नदीमा बहाव सतर्कता आसपास हुने । केही सहायक नदीमा खतरा आसपास हुने । प्रदेश १, २, बागमती प्रदेश र गण्डकी प्रदेशका मध्यपहाडी, चुरे र तराईबाट बहने ससाना नदीहरूमा बहाव बढेर सतर्कता आसपास हुने । केहीमा खतरासम्म पुग्न सक्ने । असार ३० कोसी, नारायणी र तिनका सहायक नदीमा बहाव सतर्कता आसपास रहने । कर्णाली, महाकाली र तिनका सहायक नदीमा बहाव सामान्य घटबढ हुने । तर, सतर्कता तहभन्दा तलै हुने । कन्काई, कमला, बागमती, पश्चिम राप्ती, बबई, तिनाउ र तिनका सहायक नदीमा बहाव केही घटबढ हुने । तर सबैमा सतर्कता आसपास हुने । कन्काई, कमला, बागमती र तिनका केही ससाना सहायक नदीमा खतरा तह आसपाससम्म पुग्न सक्ने । प्रदेश १, २, बागमती, गण्डकी र प्रदेश ५ का मध्यपहाडी, तराई र चुरेका भूभाग भई बहने ससाना नदीमा बहाव बढ्ने र केही ससाना नदीमा सतर्कता तह आसपाससम्म पुग्न सक्ने । (स्रोत :जल तथा मौसम विज्ञान विभाग, बाढी पूर्वानुमान महाशाखा)"
"३२ बिघाको नक्कली धनी, सहसचिवसहित १३ विरुद्ध मुद्दा","काठमाडौं : नक्कली जग्गाधनी खडा गरी ३२ बिघा २ कट्ठा १७२५ धुर जग्गा बिक्री वितरणमा सहसचिवसहित १३ जना तानिएका छन् । अख्तियार दुरुपयोग अनुसन्धान आयोगले सहसचिव टीकाराम ज्ञवालीसहित १३ जनाविरुद्ध विशेष अदालतमा मुद्दा दायर गरेको हो । उक्त घटना हुँदा ज्ञवाली नवलपरासीका प्रमुख मालपोत अधिकृत थिए । अभियुक्तविरुद्ध ५ करोड ५ लाख ४२ हजार बिगो कायम गरिएको छ । नवलपरासीको साबिक सनई गाविस८ ख कित्ता नम्बर १२१, २५१, २९७ समेतका जग्गा हदबन्दी रोक्का रहेकोमा नक्कली जग्गाधनी खडा गरी बिक्री गरेको भन्ने व्यहोराको उजुरी अख्तियारमा परेको थियो । त्यसउपर अनुसन्धान हुँदा अभियुक्तहरूले भ्रष्टाचार गरेको देखिएको अख्तियार प्रवक्ता एवं सहसचिव प्रदीपकुमार कोइरालाले बताए । भूमिसुधार, मालपोत नवलपरासीका कर्मचारीसहित स्थानीय निकायबाट सिफारिस दिने कर्मचारी र स्थानीयलाई पनि भ्रष्टाचारजन्य कसुरमा संलग्न भएको प्रमाणित हुन आएकाले उनीहरूविरुद्ध सजायको मागदाबी गरिएको अख्तियारले गरेको छ । तत्कालीन प्रमुख मालपोत अधिकृत ज्ञवाली, भूमिसुधार अधिकारी ईश्वरप्रकाश कलवार, मालपोत अधिकृत मनोहरप्रसाद पन्थीलाई प्रतिवादी बनाइएको छ । तत्कालीन नायबसुब्बाहरू बुद्धिसागर तिवारी, रमेशमान श्रेष्ठ, कम्प्युटर अपरेटर सुवास खड्का, खरिदारहरू नेत्रबहादुर चौधरी, अमृतकुमार काम्मु मगर, खगेन्द्र पराजुलीविरुद्ध अख्तिारले मुद्दा चलाएको छ । ज्ञवाली, कलवार, पन्थी, नायबसुब्बाद्वय श्रेष्ठ र तिवारी, कम्प्युटर अपरेटर खड्का, खरिदारद्वय चौधरी र पराजुलीलाई ८ देखि १० वर्ष कैद सजायको माग गरिएको छ । अख्तियारले ३ जना तत्कालीन गाविस सचिवविरुद्ध पनि मुद्दा चलाएको छ । नन्दलाल दास, बुद्धिसागर सुवेदी, नन्दलाल कुम्हाल कोहारलाई प्रतिवादी बनाएर २ वर्ष कैद सजाय माग गरिएको छ । गेरमी गाउँपालिका५ बस्ने रविकुमार खत्रीलाई पनि प्रतिवादी बनाइएको छ । तत्कालीन भूमिसुधार अधिकारी कलवारले गलत कागजातका आधारमा कानुनविपरीत ३ परिवार संख्या कायम गर्ने गरी गैरकानुनी निर्णय गरेको अभियोग लगाइएको छ । सोही निर्णयलाई कार्यान्वयन गराएको भनी प्रमुख मालपोत अधिकृत र स्थानीय निकायसमेत प्रलोभनमा परेको जनाइएको छ । उनीहरूले भारतमा बसोबास गर्ने र भारतमै मृत्यु भएका व्यक्तिलाई नेपालमै बसोबास गर्ने, नेपालको गेरमी गाविसमै मृत्यु भएको भनी नाता प्रमाणित गरेको अनुसन्धानले देखाएको छ । मृत्युदर्ता प्रमाणपत्रलगायत गलत कागजात बनाई सम्बन्धित हकवाला व्यक्ति नै फरक पारी साबिक मुलुकी ऐन अपुतालीको महलको १७ नम्बर तथा मुलुकी देवानी संहिता २०७४ को दफा २४८ बमोजिम नेपाल सरकारको नाममा आउनुपर्ने जग्गासमेत भारतीय नागरिक अनुप मेहराबाट बिक्री वितरण गराउने गरेका थिए । अस्तित्वमै नरहेका प्रेमशरण खत्रीका नाममा कायम रहेका जग्गा सम्बन्धित सरकारी कर्मचारी र गलत प्रवृत्तिका व्यक्तिसँगको मिलेमतोमा अनुप मेहरा भन्ने भारतीय नागरिकलाई अनुपकुमार खत्री बनाई निजकै नामबाट बिक्री वितरण गरेको पाइएको छ । उक्त जग्गा हाल देवेन्द्रसिंह सैथवार, आशकुमार सैथवार, बृजमनि सैथवार, इन्द्रावती सैथवार, अमनसिंह सैथवार (नाबालक), तेजप्रतापसिंह सैथवार (नाबालक), रीतुकुमारी सैथवार, शिवलाल चमार, प्रदीप सुनार, तेजश्व सोनकर, पूर्णिमाकुमारी बर्मा सुनार र प्रियंकाकुमारी बर्मासमेतको नाममा कायम छ । उनीहरूलाई प्रतिवादी कायम गरी यो जग्गा कायम रहेको मोहियानी हक सुरक्षित हुने गरी नेपाल सरकारको नाममा कायम हुन मागदाबीसहित विशेष अदालतमा आरोपपत्र दायर गरिएको छ । अर्का प्रमुख मालपोत अधिकृतविरुद्ध मुद्दा कपिलवस्तुका तत्कालीन प्रमुख मालपोत अधिकृत रेशमबहादुर थापा क्षेत्रीसहित ५ जनाविरुद्ध सरकारी सम्पत्ति हिनामिना आरोपमा मुद्दा दायर गरिएको छ । नायबसुब्बा मोदनाथ पौडेल, रजिस्ट्रेसन फाँटका खरिदार बद्रीनाथ रेग्मी, मोठ फाँटका खरिदार बालकृष्ण अर्याल र मतिबुल हसन खाँलाई प्रतिवादी बनाइएको हो । मालपोत कपिलवस्तुबाट रजिस्ट्रेसन नं २५८१ २०४७ पुस २९ को हालैको बकसपत्रको लिखत सम्बन्धमा नापी तथा मालपोतमार्फत प्राप्त फिल्डबुक उतारबमोजिम जिल्ला कपिलवस्तु साबिक गापं छो भगवानपुर५ को कित्ता नं ९४ को जग्गा हालैको बकसपत्रले मतिबुल हसन खाँबाट श्रीमतीको नाममा र त्यसपश्चात् अर्को व्यक्तिको नाममा आएको देखिएको छ । अख्तियारको अनुसन्धानमा गलत लिखत तयार गर्ने कार्यमा संलग्न रही सार्वजनिक सम्पत्तिको हिनामिना, हानिनोक्सानी र मास्ने बदनियतले उक्त कार्य गरेको, हसन खाँलाई उक्त लिखत पारित गर्दा जग्गाको मूल्य खुल्ने रकम २८ हजार ३ हजारबराबरको गैरकानूनी लाभ पुयाउने, सार्वजनिक सम्पत्तिको हिनामिना र दुरुपयोग गर्ने कार्य गरेको प्रमाणित हुन आएको छ । उक्त जग्गा साबिक वीरपुर ९ हाल शिवराज नगरपालिका५ का मतिबुल हसन खाँले हालैको बकसपत्रमार्फत श्रीमतीका नाममा नामसारी गरी बिक्री वितरण हुँदै साबिक कृष्णनगर गाविस३ बस्ने व्यक्तिको नाममा कायम भएको भन्नेसमेत व्यहोराको उजुरी परेको थियो । त्यसमा अनुसन्धान हुँदा गलत लिखत तयार गरी सरकारी सम्पत्तिको हानिनोक्सानी गरी भ्रष्टाचार भएको देखिएको आरोपपत्रमा उल्लेख छ । यस्तै, वाणिज्य, आपूर्ति तथा उपभोक्ता संरक्षण विभागका तत्कालीन निर्देशक लक्ष्मण श्रेष्ठसहित ३ जना सरकारी सम्पत्ति हिनामिना तानिएका छन् । गुणस्तर परीक्षण गर्न लिएका सुनचाँदीका गहना तथा हीरा, हीरा जवाहरातजस्ता बहुमूल्य धातु गायब पार्ने विभागका तत्कालीन निर्देशकहरू लक्ष्मण श्रेष्ठ र हरिनारायण बेल्बासे र नायबसुब्बा रामबहादुर थापा मगरविरुद्ध मुद्दा चलाइएको हो । यी ३ जनाले विभागबाट विभिन्न समयमा भएका अनुगमनका क्रममा व्यापारीबाट नमुना परीक्षणका लागि भन्दै लिएको ४९५२ ग्राम सुन र ७७४२ ग्राम चाँदीका गहना गायब बनाएको देखिएको अख्तियारले दायर गरेको आरोपपत्रमा उल्लेख छ । विभागका तत्कालीन निर्देशक श्रेष्ठले २०७३ माघ ७ गते काठमाडौं न्युरोडको नोज पिन हाउस र २०७३ चैत ३० गते पोखराका विभिन्न सुनचाँदी पसलबाट गहना गायब गरेको पाइएको अख्तियारले जनाएको छ । २०७३ चैत ३० गते दलबहादुर एन्ड सुनचाँदी पसल, दि युनाइटेड ज्वेलर्स प्रालि, गोरखा एन्ड बराह ज्वेलरी इन्डस्ट्रिज प्रालि, फेवा सन्तोष सुनचाँदी दोकान र अर्जुन पुम्दीभुम्दी सुनचाँदी पसल, पोखरामा अनुगमन गरी संकलन गरिएका गहनाहरूका सम्बन्धमा जिल्ला प्रशासन कार्यालय कास्कीबाट उल्लिखित पसलका गहना जफत हुने ठहर्छ भन्ने फैसला हुँदासमेत उक्त सरकारी सम्पत्ति सम्बन्धित कार्यालयमा फिर्ता नगरी सरुवा भएपश्चात् पनि उक्त गहनाहरू नबुझाई आफ्नो साथमा राखी हिनामिना गरेको देखिन्छ, आरोपपत्रमा भनिएको छ । निर्देशक बेल्वासेले सूर्यबहादुर एन्ड सन्स ज्वेलर्स, ओटु काठमाडौंमा अनुगमन गरी संकलन गरिएका गहनाका सम्बन्धमा काठमाडौं जिल्ला अदालतबाट अभियोग दाबी नपुग्ने गरी फैसला हुँदासमेत उक्त सरकारी सम्पत्ति आफू सरुवा भै गएपश्चात् पनि उक्त पसलमा फिर्ता नगरी हिनामिना गरेको अनुसन्धानमा देखिएको छ । नायबसुब्बा मगरले ओम ज्वेलर्स विशालबजार, नटराज ज्वेलर्स विशालबजार, समृृद्धि ज्वेलर्स न्युरोड, श्री गणेशाय ज्वेलर्स, न्युरोड, ब्लु हर्ष ज्वेलर्स प्रालि न्युरोड र श्री गणेशाय ज्वेलर्स न्युरोड काठमाडौंमा लक्ष्मण श्रेष्ठको नेतृत्वमा अनुगमन गरी संकलन गरिएका स्टोरकिपरको रूपमा आफूले जिम्मा बुझेका गहना सम्बन्धित पसलमा फिर्ता नगरी हिनामिना गरेको देखिएको अख्तियारले जनाएको छ ।"
