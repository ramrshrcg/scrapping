शीर्षक,विवरण
विप्लवका ६ कार्यकर्तासहित २५ कैदीमा कोरोना पुष्टि,बुटवल : रुपन्देहीको बुटवल र भैरहवामा रहेका २५ कैदीबन्दीमा कोरोना संक्रमण देखिएको छ। बुटवलको इलाका प्रहरी कार्यालय बुटवलमा हिरासतमा रहेका नेत्रविक्रम चन्द विप्लव नेतृत्वको नेकपा माओवादीका ६ जना कार्यकर्तासहित १० जनामा कोरोना भाइरस संक्रमण देखिएको छ। भैरहवाका १५ कैदीबन्दी कोरोना संक्रमित भएका छन्। साउन १६ गते बुटवल उपमहानगरपालिका१७ रानीगञ्जबाट पक्राउ परेका १० कार्यकर्तामध्ये छ जनालाई बुधबार कोरोना संक्रमण पुष्टि भएको हो। पक्राउ परेका १० जनामध्ये पाँच जनालाई रुपन्देही जिल्ला अदालतमा हातहतियार तथा खरखजाना मुद्दा दर्ता गरिएको छ भने पाँच जनालाई जिल्ला प्रशासन कार्यालय रुपन्देहीमा अभद्र व्यवहार मुद्दा लगाइएको छ। जिल्ला प्रशासन कार्यालय रुपन्देहीले अभद्र व्यवहार मुद्दा लगाइएका पाँच जनालाई बुधबार नै जनही सातसात हजार रुपैया धरौटीमा छाड्ने आदेश दिएको छ। रुपन्देहीका प्रमुख जिल्ला अधिकारी महादेव पन्थको आदेशबाट धरौटीमा रिहा भएका दुई जनालाई कोरोना पुष्टि भएको हो। यसैगरी हातहतियार तथा खरखजाना मुद्दामा बुधबार नै रुपन्देही जिल्ला अदालत उपस्थित गराइएका चार जनालाई पनि कोरोना देखिएको छ। अदालतमा वयान लिनुअघि कोरोना परीक्षण गर्ने क्रममा उनीहरुमा कोरोना देखिएको हो। वयानका लागि उपस्थित गराइएका थुनुवाहरुमा कोरोना देखिएपछि उनीहरुको वयान पनि सर्ने भएको छ। रुपन्देही जिल्ला अदालतका सूचना अधिकारी गंगाप्रसाद अधिकारीका अनुसार विप्लव माओवादीका तीन र अर्का एक जना गरी चार जनालाई कोरोना देखिएको हो। अदालत उपस्थित गराइएका थुनुवामै कोरोना देखिएपछि जिल्ला अदालतको कामकारबाही थप प्रभावित हुने भएको छ। अदालत निर्मलीकरण गर्नुपर्ने भएकाले केही दिन अदालतका कामकारबाही स्थगित गरिएको सूचना अधिकारी अधिकारीले बताए। लकडाउनका कारण अदालतमा पेशी र तारेखको काम प्रभावित हुँदै आएकोमा थुनुवामै कोरोना देखिएपछि अदालतको सम्पूर्ण काम कारबाही प्रभावित हुने भएको हो। प्रदेश नं ५ का मुख्यमन्त्रीको सुरक्षामा खटिएका इलाका प्रहरी कार्यालय बुटवलमा कार्यरत तीन सुरक्षाकर्मीमा मंगलबार कोरोना पुष्टि भएकोमा बुधबार थुनुवामा समेत कोराना देखिएपछि इलाका प्रहरी कार्यालय बुटवलमा हिरासतमा रहेका अन्य थुनुवाहरु त्रासमा परेका छन्। बुटवल १७ स्थित गम बहादुर थारुको घरमा बैठक बसेका बेला विप्लव माओवादीका रुपन्देही जिल्ला ईन्चार्ज संगम पुनसहित १० जनालाई साउन १६ गते प्रहरीले पक्राउ गरेको हो।
५१ नेपाली सेनासहित बाँकेमा ७७ जनालाई कोरोना,"नेपालगन्ज : बाँकेमा बुधबार एकैदिन ७७ जनालाई कोरोना संक्रमण भएको छ। जिल्ला कोभिड१९ संकट व्यवस्थापन केन्द्रका संयोजक बाँकेका प्रमुख जिल्ला अधिकारी रामबहादुर कुरुम्वाङका अनुसार संक्रमितमध्ये ५१ जना नेपाली सेना रहेका छन्। उनीहरु कोहलपुरको कौशिलानगरस्थित ब्यारेकका हुन्। नेपाली सेनाको सबै स्वाब परीक्षण बाँकेको एक मात्र नीजि प्रयोगशाला बागेश्वरी डाइग्नोष्टिक एण्ड पोलिक्लिनिक सेन्टरमा गरिएको थियो। पोलिक्लिनिकका सञ्चालक विमल बुढाथोकीले एक सय जना सेनाको स्वाब परीक्षण गर्दा ५१ जनाको रिपोर्ट पोजेटिभ आएको बताए। बुधबार कोरोना रिपोर्ट पोजेटिभ आउनेमा भेरी अस्पतालका थप एक जना डाक्टर, ८ जना नेपाल टेलिकमका कर्मचारी, एक जना नेपालगन्जको पुरैना स्वास्थ्य चौकीका स्वास्थ्यकर्मी, माछापुच्छ्रे बैंकका एक कर्मचारीलगायत रहेको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले बताए। योसँगै बाँके जिल्लामा कोरोना संक्रमितको संख्या ९ सय १९ पुगेको छ। जसमध्ये निको भएर घर फर्केका ६ सय ६० र दुई सय ५४ जना आइसोलेसनमा छन्। कोरोनाबाट बाँकेमा अहिलेसम्म ५ जनाको ज्यान गएको छ।"
गेलुन खोला हाइड्रो विवाद : स्थानीयलाई मुद्दाबारे आपत्ति,"काठमाडौं : सिन्धुपाल्चोकको बलेफी गाउँपालिकामा निर्माणाधीन गेलुन खोला हाइड्रोपावर कम्पनीको पावर हाउसदेखि चौतारा सवस्टेसनसम्म प्रसारण लाइन बिस्तारका क्रममा उत्पन्न विवादलाई मुद्दा मामिलामा जोडेको भन्दै विवादित बनेको छ। हाइड्रोपावर कम्पनीले विद्युत प्रसारण अनुमतिबिना नै जवर लाइन बिस्तार गरेको र स्थानीयले प्रतिरोध गर्दा मुद्दा लगाएको भन्दै रास्ट्रिय युवा संघ सिन्धुपाल्चोकका नेता सुमित काफ्लेले एक विज्ञप्ति मार्फत आपत्ति जनाएका हुन्। स्थानीयले ३३ केभीको हाइभोल्टेज लाइन घरबस्ती आसपासबाट लैजाँदा बस्ती नै जोखिमा पर्ने भन्दै वैकल्पिक मार्गको प्रस्ताव गर्दासमेत कम्पनी तयार नभएको उनले उल्लेख गरेका छन्। बस्ती आसपास कालोतार प्रयोग गर्न स्थानीयको मागलाई समेत बेवास्ता गरेको उनले जनाएका छन्। कम्पनीले जिल्ला प्रसासन कार्यालयको आडमा दर्जनौं प्रहरी परिचालन गरि जवरजस्ती गरेको भन्दै सच्चिन सुझाएका छन्। कम्पनीले तत्काल मुद्दा फिर्ता लिइ विद्युत प्रसारणको कानुनी प्रक्रिया पूरा गरि स्थानीयसँगको छलफल र सल्लाहमा काम गर्न माग गरेका छन्। विवादमा गेलुङ हाइड्रोपावर कानुनी प्रक्रिया नै पूरा नगरेको हाइड्रोपावरसँग मिलेर स्थानीयलाई दु:ख दिएको भन्दै उनले जिल्ला प्रसासन कार्यालको भूमिका शंकास्पद रहेको समेत बताएका छन्। सम्बन्धित निकायबाट अनुमतीसमेत नपाएको कम्पनीको विद्युत विस्तार गर्न पटकपटक जिल्ला प्रशासन कार्यालय र जिल्ला प्रहरी कार्यालयका प्रतिनिधि स्थानीयको गुनासोको वास्ता नगरी एकलौटी कम्पनीको पक्षमा परिचालित हुनुले दालमा कुछ काला हे भन्ने उक्तिलाई चरितार्थ गरेको छ' उनले भनेका छ्न् जनतालाई न्याय दिलाउनुपर्नेमा सत्यतथ्य नबुझी कम्पनीको गैह्रकानुनी हर्कतको समर्थनमा लाग्ने कानुनी निकायका प्रतिनिधिहरुको यस्तो व्यवहारको समेत खोजविन हुन जरुरी छ। विद्युत विभागबाट अनुमती नै नलिइ प्रसारण लाइन विस्तार गरेको गेलुन खोला हाइड्रोपावर कम्पनीले आफ्नो काममा अवरोध भएको १४ जना स्थानीयविरुद्ध मुद्दा दायर गरेको थियो। गेलुङ खोला हाइड्रोपावर कम्पनीले स्थानीय बासिन्दाको निजी सम्पत्ति दुरुपयोग गरेको भन्दै सिन्धुपाल्चोकको चौतारासाँगा चोकगढी नगरपालिका२ का बासिन्दा आन्दोलित बनेका थिए। जुगल गाउँपालिकास्थित गेलुङ खोला पावर हाउसबाट चौतारा सबस्टेसनसम्मको १० किलोमिटरको दूरीमा २ सय १० वटा विद्युत् पोल गाड्ने योजना कम्पनीले सुरु गरेको थियो। स्थानीय बासिन्दासँग समन्वय नगरी बलजफ्ती योजना सुरु गरिएको उनीहरूको आरोप छ। राजनीतिक पहुँचका आधारमा निजी विद्युत् कम्पनीले प्राकृतिक सम्पदाको दोहन गरी स्थानीयको जग्गा मिचेर जोखिममा पारेको स्थानीय बासिन्दाको आरोप छ। अनुमतिबेगर पोल गाड्ने योजना सुरु गरिँदा करिब ६० घरधुरी जोखिममा परेको स्रोतले जनाएको छ। कम्पनीले भने प्रमुख जिल्ला अधिकारीको रोहवरमा नियमअनुसार पोल गाड्ने काम सुरु गरेको दाबी गरेको छ। कम्पनीका अध्यक्ष चूर्णप्रसाद श्रेष्ठले प्रतिपोल बराबर १५ हजारका दरले स्थानीय बासिन्दा र वन उपभोक्ता समितिलाई मुआव्जा दिइएको बताए। हालसम्म मुआव्जामा ३० लाख रुपैयाँ वितरण भइसकेको छ, श्रेष्ठले भने, दुईतीन पोल गाड्ने विषयमा मात्रै समस्या आएको हो। सरकारी बाटोमा पोल गाड्ने काम सुरु भएकाले कसैलाई पनि असर नगर्ने उनले दाबी गरे। श्रेष्ठले दाबी गरे पनि केही स्थानीय बासिन्दाको जग्गा हाइटेन्सन लाइनमुनि परेको छ। हाइटेन्सन लाइनमुनि जग्गा परेको मलेफी गाउँपालिका १ की हरिदेवी श्रेष्ठले कम्पनीविरुद्ध जिल्ला अदालतमा मुद्दा हालेकी छन्। श्रेष्ठले जग्गा अतिक्रमण गरी पोल गाडेको भन्दै तीन करोड रुपैयाँ क्षतिपूर्तिको माग गरेकी छन्। कम्पनीले पनि विकासको काममा अवरोध पुर्याएको भन्दै उनीसहित १४ जना स्थानीयविरुद्घ मुद्दा दर्ता गराएको छ। ३२ मेगावाट क्षमताको गेलुङ खोला आयोजनाले प्रसारणलाइन निर्माणका क्रममा अनुमतिबिनै पोल गाड्ने काम सुरु गरेको विद्युत् विकास विभागका इन्जिनियर दुर्गा नारायण भुसालले जानकारी दिए। यो आयोजनाले हालसम्म प्रसारणलाइन निर्माणको अनुमति नै पाएको छैन, भुसालले भने, अनुमति नपाएको अवस्थामा कुनै पनि काम अघि बढाउन पाइँदैन। अनुमतिबेगर प्रसारणलाइन निर्माणको काम अघि बढाएको भन्दै विभागले विद्युत् ऐनअनुसार आयोजनाबाट ५ लाख रुपैयाँ जरिवानाको सिफारिस गरेको छ। विद्युत् ऐन २०४९ ले विद्युत्को प्रसारणलाइन निर्माणका लागि पनि विद्युत् विकास विभागमा छुट्टै आवेदन दिनुपर्ने व्यवस्था गरेको छ। आवेदन दिँदा आवेदन शुल्कबापत प्रतिवर्ष १० हजार रुपैयाँ बुझाउनुपर्छ। अहिले विभागमा एकैपटक दुई वर्षको २० हजार रुपैयाँ शुल्कसहित आवश्यक कागजात बुझाउनुपर्ने व्यवस्था छ। विवादित उक्त आयोजनाले शुल्क नबुझाएकाले गत चैतमै विभागले आवेदन खारेज गरेको थियो। अघिल्लो पटकको आवेदन खारेजमा परेपछि गत साउनको अन्तिम साता आवश्यक प्रक्रिया पूरा गरी प्रसारणलाइन निर्माणका लागि पुनः यो आयोजनाले आवेदन दिएको भुसालले जानकारी दिए। आयोजनाको विवाद अदालतसम्म पुगेकाले प्रसारणलाइन निर्माणका लागि अनुमति दिने बाटो तत्कालका लागि अवरुद्घ भएको छ, भुसालले भने। पावर हाउसदेखि सबस्टेसनसम्मको १२ किलोमिटरभित्र बन्ने प्रसारणलाइनका लागि अनुमति लिन नपर्ने प्राप्त जानकारीको आधारमा आफूले काम सुरु गरेको अध्यक्ष श्रेष्ठको दाबी छ। पावर हाउसबाट चौतारा सबस्टेसनको दूरी करिब १० किलोमिटर भएको हुँदा विभागकै जानकारीअनुसार काम सुरु गरिएको श्रेष्ठले बताए। स्थानीय बासिन्दाको चर्को विरोध, कोभिड १९ र अनुमति प्रक्रियाका कारण आयोजनाले हाल पोल गाड्ने काम स्थगित गरेको छ। २०६५ सालमा कम्पनी दर्ता भएको गेलुङखोला आयोजनाले २०७१ मा निर्माण कार्य सकेर उत्पादन गर्ने लक्ष्य राखेको थियो। ५५ करोड लागतमा आयोजनाको निर्माण कार्य सुरु गरिएको भए पनि अहिले आयोजनाको लागत करिब ८० करोड रुपैयाँ पुगेको छ। बैंक ब्याज मात्रै करिब २२ करोड रुपैयाँ पुगेको कम्पनीले जनाएको छ। अनुमतिबेगर निर्माण सुरु गर्दा ६० घरधुरी जोखिममा परेका छन्।"
बुवाको मृत्यु भएको २० दिनपछि कोरोनाले छोरीको ज्यान लियो,"विराटनगर : बुवाको निधन भएको २० दिनपछि कोरोना भाइरस (कोभिड१९) संक्रमणबाट छोरीको मृत्यु भएको छ। विराटनगर महानगरपालिका११ की ४४ वर्षीया महिलाको बुवाको निधन भएको २० दिनपछि मृत्यु भएको हो । ७० वर्षीय बुवाको निधन भएपछि मृत्यु संस्कारमा बसेकी उनलाई त्यही बीचमा निमोनियाको समस्या देखिएको थियो । स्वास्थ्यमा पहिलेदेखि नै समस्या रहेको उनको बुवाको साउन २३ गते मृत्यु भएको परिवारले जनाएको छ । मृत्युपछि स्वाब संकलन गरेर पीसीआर परीक्षण गराउँदा वृद्धको भने रिपोर्ट नेगेटिभ आएको परिवारको भनाइ छ । काजकिरियाका क्रममा बिरामी परेकी महिलाको बावुको निधन भएको २० दिनपछि कोरोनाले ज्यान लिएको छ । बुवाको काममा बसेका बेला उनलाई ज्वरो आउने लगायत समस्या देखिएको परिवारले जनाएको छ । उपचार गराउने क्रममा उनलाई निमोनिया रहेको पुष्टि भएको परिवारले जनाएको छ । 'बुवाको काममा बस्दा देखिनै दिदी बिरामी पर्नु भएको थियो, 'मृतकका भाइले भने, 'पछि निमोनियाको समस्या देखियो ।' उनका अनुसार दिदीलाई त्यसअघि पनि एकपटक निमोनिया भइसकेको थियो । 'यसअघि पहिलो पटक देखिएको निमोनियाका कारण दिदी गम्भीर बिरामी पर्नु भएको थियो, 'भाइले भने, 'पुनः दोहोरिएको निमोनियाले भने यसपटक लगेरै छाड्यो ।' बुवाकै काममा बसेका बेला बिरामी परे पनि परिवार नै दुःखमा रहेका कारण त्यो समयमा प्रभावकारी उपचार गराउन नपाउँदा बिरामले च्याप्दै लगेको उनको भनाइ छ । दिदीमा कोरोना संक्रमण पुष्टि भए पनि मृत्युको कारण भने निमोनियानै भएको हुनसक्ने उनले बताए । मोरङको बूढीगंगा गाउँपालिका२ स्थित टंकीसिनवारीमा रहेको विराट शिक्षण अस्पतालमा उपचारका क्रममा मंगलबारराति ८ बजेतिर श्रेष्ठ थरकी महिलाको मृत्यु भएको थियो । श्वासप्रश्वासमा समस्या भएपछि महिलालाई दिउँसो उपचारका लागि अस्पताल भर्ना गरिएको थियो । अस्पतालका अनुसार विराटनगर १५ मिल्स एरिया घर भए पनि मृतक महिला विराटनगर११ स्थित माइतीमा बस्दै आएको खुलेको छ । स्वाब संकलन गरेर कोशी अस्पतालको प्रयोगशालामा गरिएको पीसीआर परीक्षण रिपोर्ट महिलाको मृत्यु हुनुभन्दा केही बेरअघि मात्रै पोजेटिभ आएको शिक्षण अस्पतालका प्रशासन प्रमुख सुधीर राठौरले बताए । रिपोर्ट पोजेटिभ आएर कोरोना पुष्टि भएको केही बेरमै उपचाररत महिलाको मृत्यु भएको जानकारी उनले दिए । 'सुरुमा श्वासप्रश्वासमा समस्या भएको भन्दै आफन्तले ल्याएपछि आकस्मिक कक्षमा राखेर उपचार थालिएको थियो,' राठौरले भने, 'रिपोर्ट पोजिटिभ आएपछि शिक्षण अस्पतालकै आइसोलेसनमा भर्ना गर्न नपाइकन महिलाको आकस्मिक कक्षमै मृत्यु भएको हो ।' विराटका कोभिड फोकल पर्सन डा पुरु कोइरालाले ज्वरो आउने लगायत कोरोनासँग मिल्ने लक्षण देखिएकी महिलामा निमोनियाको पनि समस्या रहेको बताए । 'कोरोनसँग मिल्ने लक्षण भए पनि अन्तिम अवस्थामा बिरामी ल्याएकाले आइसोलेसनमा नलगिकन तत्काल आकस्मिक कक्षबाटै उपचार थालिएको थियो, 'उनले भने, 'थप समस्या बढ्दै गएपछि भेन्टिलेटरमा राख्ने तयारी हुँदै गर्दा महिलाको मृत्यु भयो ।' उनका अनुसार भर्ना गर्नुअघि बिरामीका आफन्तले कोरोना परीक्षणका लागि स्वाब दिएको जानकारी गराएका थिए । तर कोरोनासँग मिल्ने लक्षण देखिँदा पनि उपचारमा ढिलाई हुने भएकाले आइसोलेसनमा नराखिकन तत्काल आकस्मिकबाटै उपचार थालेर अन्तिम प्रयास गर्दासमेत बिरामीलाई बचाउन नसकिएको विराटका छात्ती रोग विशेषज्ञसमेत रहेका डा कोइरालाको भनाइ छ । विराट शिक्षण अस्पतालले बिहीबारदेखि संक्रमितको उपचार गर्ने गरी ६० बेडको आइसोलेसन सञ्चालनमा ल्याएको छ । महिलाको मृत्युसँगै कोरोनाका कारण हालसम्म विराटनगरका ११ जनाले ज्यान गुमाइसकेका छन् । मृत्यु हुनेमा दुई महिला र नौ पुरुष छन् ।"
उत्तर कोरियामा आँधीको खतरा,उत्तर कोरियाका नेता किम जोङले कोरोना भाइरस र आँधीविरुद्ध लड्न तयारी अवस्थामा रहन सबैलाई आह्वान गरेका छन्। तेस्रो उच्चस्तरीय सम्मेलनमा निकै कमै सहभागी हुने नेता अनले देशमा कोरोना भाइरसको संक्रमणले महामारीको रुप लिने खतराको संकेत देखिएको भन्दै तयारी अवस्थामा रहन अपिल गरेका हुन् । उनले बिहीबार देशमा आँधी आउने पुर्वानुमान समेत गरिएको जानकारी पनि मंगलबार दिएका थिए । सत्तारुढ दल वर्कर्स पार्टीको सो बैठकमा उनले अनपेक्षित चोट पुग्न सक्ने चिन्ता पनि व्यक्त गरेका थिए । किमले आँधीका कारण हुने क्षती न्युनिकरणका लागि तत्काल पर्याप्त तयारी र प्रयासहरु गर्न पनि आग्रह गरेका छन्। अत्यधिक बर्षा र बाढीका कारण ठूलो क्षती भएको एक हप्तामै उत्तर कोरियामा अर्को क्षती हुनेगरी आँधी आउन लागेको हो। दुबै घटनाले देशको अर्थतन्त्रमा धेरै नकारात्मक असर पर्ने पनि नेता किमले चिन्ता व्यक्त गरेका छन्। कोरोना र आँधीसँग जुद्नका लागि सवै तह र क्षेत्रमा पार्टी र सरकारको तर्फबाट विभिन्न संयन्त्रहरु बनाउन पनि उनले निर्देशन दिएका छन् ।
कानून विपरीत लिएको घरभाडामा अख्तियारको छानबिन,"बुटवल : ५ नम्बर प्रदेशसभामा भएको अनियमितता माथि अख्तियार दुरुपयोग अनुसन्धान आयोग बुटवलले छानबिन थालेको छ। अन्नपूर्ण पोष्ट्ले प्रदेशसभाका कर्मचारीले कानून विपरीत सुबिधा लिएको र गाडी मर्मतमा अस्वभाविक खर्च गरेको समाचार प्रकाशन गरेपछि सार्वजनिक लेखा समितिले छानबिन गरिरहेको छ। यही विषयमा अख्तियारमा समेत उजुरी परेपछि छानबिन थालिएको अख्तियार बुटवलका प्रवक्ता सुरेश भुसालले जानकारी दिए। अख्तियारले प्रकाशन भएका समाचारलाई समेत उजुरी मानेर अनुसन्धान गर्ने गर्छ। प्रदेशसभाका सचिव सचिव दुर्लभ कुमार पुन र लेखा अधिकृत आलोक अग्रहरीले कानून विपरीत मासिक रुपमा घरभाडा लिने गरेका छन्। अख्तियारले यीसहित गाडी मर्मतमा भएको ६३ लाख भन्दा बढी खर्चको फाइल मागेको छ। छानबिनका लागि गाडी मर्मतमा भएको खर्चको फाइल अख्तियारले पत्रद्वारा मागेको छ' प्रदेशसभाका एक कर्मचारीले भने। प्रदेशसभाका कर्मचारीले लिए कानून विपरीत सुविधा कोरोना महामारीका बेला नागरिकलाई छाक टार्न मुस्किल भइरहँदा प्रदेशसभाले करोडका गाडी खरिददेखि मनपरी खर्च गरिरहेको थियो। सभामुख पूर्णबहादुर घर्तीका लागि एक करोडको गाडी खरिद भएको थियो। सभामुखका लागि यसअघि नै दुई वटा गाडी रहेका थिए। प्रदेशसभामा अहिले दुई र चार पांग्रे गरी ३२ वटा गाडी रहेका छन्। प्रदेशसभाको अनियमितताको विषयमा सार्वजनिक लेखा समितिले समेत छानबिन गरिरहेको छ। समितिका सभापति डिल्ली चौधरीले पत्रपत्रिकामा आएका समाचारका आधारमा खर्च विवरणको फाइल अध्ययन भइरहेको बताए। सचिव र लेखाअधिकृतलाई लाखौं भाडा प्रदेशसभाका सचिव दुर्लभ कुमार पुन र लेखा अधिकृत आलोक अग्रहरीले लाखौं रकम भाडा वापत बुझेका छन्। प्रदेशसभाका लागि स्टोर भाडामा लिएको कागजात बनाएर उनीहरुले आफू बस्ने डेराको भाडा रकम बुझेका हुन्। स्टोर भवन पायक पर्ने स्थानमा हुन्छन्। यी दुई स्टोरमध्ये एउटा तिलोत्तमा नगरपालिका वडा नम्बर २ र अर्को बुटवलको सुख्खानगरमा रहेको छ। तिलोत्तममा सचिव पुन र सुख्खानगरमा लेखाअधिकृत अग्रहरी बस्दै आएका छन्। पुनले भाडा वापत वार्षिक १ लाख ९० हजार ८ सय रुपैया बुझेका छन्। उनी नियुक्त भएदेखि नै यसरी घरभाडाको नाममा मासिक १५ हजार ९ सय रुपैया बुझेका हुन्। पुनले पहिलेका सचिवले नै त्यसरी भाडामा लिएको र आफू त्यसैमा बसेको लेखासमितिको बयानमा भनेका छन्। लेखाअधिकृत अग्रहरीले गत आर्थिक वर्षको साउनदेखि यता एक वर्षको भाडा रकम बुझेका छन्। उनले मासिक १३ हजार ५ सयका दरले एक वर्षमा १ लाख ६२ हजार बुझेका हुन्। यस विषयमा समाचार प्रकाशन भएपछि चालु आर्थिक वर्षमा भने भुक्तानी लिएका छैनन्। प्रदेशसभाका सचिव पुनले गत असारदेखि सम्झौताम्याद सकिएकाले रकम भुक्तानी नभएको समितिको बैठकमा बताएका छन्। प्रदेशसभामा खरिद भएको सफ्टवेयरमा समेत अनियमितता भएको बताइएको छ। १९ लाख ५१ हजारमा उक्त सफ्टवेयर खरिद गरिएको थियो। चैतको लकडाउन अघि खरिद गरिएको उक्त सफ्टवेयर प्रणाली अहिलेसम्म प्रयोगमा छैन्। प्रदेशसभाको स्रोतका अनुसार बिना प्रतिष्पर्धा उक्त सफ्टवेयर खरिद गरिएको हो। ललितपुरको गर्भन्मेन्ट अटोमेसन सलुसनले उक्त सफ्टवेयर विक्री गरेको थियो। खरिद अघि नै विक्रेतासंगको मिलोमतोमा सफट्वेयर खरिद गरिएको बताइएको छ। कागजी रुपमा तीन वटा कम्पनीको प्रस्ताव पेश गरिएको छ, तर पहिले नै विक्रेतासंग डिल गरिएको थियो' स्रोतले भन्यो। विधेयकलाई सफट्वेयर प्रणालीमा राख्ने र कार्यालयलाई पेपरलेस बनाउने योजना रहेको बताइएको छ। यो सफ्टवेयर सञ्चालन नै हुन नसकेको प्रदेशसभाका एक कर्मचारीले बताए। प्रदेशसभाले चल्दै नचलेको सफट्वेयर स्तरोन्नतीका लागि थप ५ लाख छुट्याएको छ। सार्वजनिक लेखा समितिले यी सबै विषयसहित मन्त्रालयको खर्च बारेमा समेत छानबिन गरिरहेको सभापति चौधरीले बताए।"
कुकुरले टोकेका तीनको मृत्यु : गलत भ्याक्सिन दिएको आरोपमा स्वास्थ्यकर्मी पक्राउ,"दोलखा : डेढ महिनाअघि दक्षिणी दोलखाको मेलुङ गाउँपालिकामा छाडा कुकुरले टोकेकामध्ये ३ जनाको मृत्यु भएको छ। असार २६ गते मेलुङ गाउँपालिका६, तिनपिप्लेमा २ घण्टाको अवधिमा छाडा कुकुरले १० जनालाई टोकेको थियो। त्यसमध्ये विभिन्न समयमा ३ पुरुषको मृत्यु भएको छ। मेलुङ गाउँपालिका६, तिनपिप्लेका ३२ वर्षीय रामचन्द्र भण्डारीको बुधबार बिहान पाटन अस्पतालमा मृत्यु भएपछि छाडा कुकुरले टोकेर मृत्यु भएको घटना बाहिर आएको हो। रेविज रोगकै कारण भण्डारीको मृत्यु भएको पाटन अस्पताल ललितपुरले पुष्टि गरेको मेलुङ गाउँपालिका स्वास्थ्य शाखाका प्रमुख हरिराम चापागाईंले जानकारी दिए। गाउँपालिकाले प्राप्त गरेको तथ्याङमा १० जनालाई छाडा कुकुरले टोकेको र बाँकी ७ जनामा रेविज रोगको लक्षण नदेखिएको शाखा प्रमुख चापागाईंले बताए। छाडा कुकुरले टोकेर मृत्यु हुनेमा मेलुङ गाउँपालिका५ का १५ वर्षीय सुरेश विक र बैत्यश्वर गाउँपालिका घर भएर मेलुङ मामाघर गएको बेला कुकुरले टोकेर घाइते भएर प्राथमिक स्वास्थ्य केन्द्र चरिकोटमा उपचारको क्रममा ८ वर्षीय कुशल नेपालीको मृत्यु भएको मेलुङ गाउँपालिका६ का वडाध्यक्ष राजुकुसुम लामाले जानकारी दिए। बुधबार मृत्यु भएका भण्डारीलाई मेलुङ गाउँपालिका६, स्थित स्थानीय मेडिकलले रेविज रोगको गलत भ्याक्सिन दिएको आरोपमा स्थानीयले मेडिकल तोडफोड गरेको प्रहरीले जनाएको छ। सीएमए पास गरेर स्थानीय बजारमा मेडिकल र फार्मेसी खोलेका स्वास्थ्यकर्मीले रेविज विरुद्धको भ्याक्सिन दिएको पाइएकोले प्रहरीले नियन्त्रणमा लिएर चरिकोट ल्याइएको छ। मुलुकी अपराधसंहिता, २०७४ को दफा २३० को उपदफा१ बमोजिम नियन्त्रणमा लिईएको र सो अनुसार कसुर गरेको पाईएमा मुद्धा दर्ता गरेर कारवाही गरिने दोलखाका प्रहरी प्रमुख डीएसपी रेवतीरमण पोखरेलले बताए। स्वास्थ्य कार्यालय दोलखाका प्रमुख विभुकुमार झाले सीएमए पास गरेकोले मात्र त मेडिकल खोल्न पाउने कानुन विद्यमान नभएको बताए।"
"विद्यासुन्दर काममा असफल भए, १०१ होइन १५ वटा मात्रै काम गरौं : केशव स्थापित","काठमाडौं : काठमाडौं महानगरपालिका पूर्वमेयर केशव स्थापितले मेयर विद्यासुन्दर शाक्य काममा असफल भएको बताएका छन्। सामाजिक सञ्जालमार्फत स्थापितले शाक्यलाई एक सयमा शून्य नम्बर दिने उल्लेख गरेका छन्। स्थापितले शाक्यलाई काँधमा बोकेर जिताएको उल्लेख गरेका छन्। त्यस्तै उनले काठमाडौंको १०१ योजना आफुले ल्याएको पनि दाबी गरेका छन्। 'विद्यासुन्दर शाक्यलाई मैले काँधमा बोकेर जिताएको हो। १०१ योजना मैले ल्याएको हो। मैले दिएको १०१ काम गर्यो भने मेयर भयो। हुदैँ भएन। मेयर असफल भयो भनेर निर्मम भएर भन्ने हो' स्थापितले लेखेका छन् 'तपाईको मुल्यांकनमा १०० मा कति अंक दिनुहुन्छ मेयरलाई? म १०० अंकमा ०० दिन्छु।' त्यस्तै उनले अर्को स्ट्याटस लेख्दै शाक्यको लागि निस्वार्थ रुपमा काम गरिदिने दाबी गरेका छन्। उनले आफुले लेखेर दिएको १०१ काम गर्न नसकेको भन्दै त्यसलाई १५ वटामा झारेर जनतालाई अनुभूति हुने काम गर्न पनि सुझाएका छन्। 'अहिले पनि निस्वार्थ रुपमा काम गरिदिन्छु विद्यासुन्दर शाक्यको लागि। मैले लेखेर दिएको १०१ कार्यक्रम सम्पन्न भएन, अब त्यसलाई १५ वटामा झारौं, जनतालाई अनुभूत हुने काम गरौं।'"
कोरोना संक्रमितको शव जलाइयो,"विराटनगर : कोरोना संक्रमणका कारण मृत्यु भएकी विराटनगर महानगरपालिका११ की ४४ वर्षीया महिलाको शव धार्मिक परम्परा अनुसार जलाइएको छ। संक्रमितको मृत्यु हुँदा चिता बनाएर शव जलाइएको यो नै पहिलो घटना हो। संक्रमितको मृत्यु भएमा यसअघि शव नेपाली सेनाको टोलीले लगेर खाल्डो खन्दै पुरेर व्यवस्थापन गर्ने गरेको थियो। तर महिलाको शव भने विराटनगरकै सिंघीया घाटमा जलाइएको हो। सामान्य अवस्थामा मृत्यु भएकाको अन्त्येष्टि गर्ने स्थानभन्दा केहीपर संक्रमित महिलाको शवको दाहसंस्कार परिवारका सदस्य, आफन्त र नातेदारको उपस्थितिमा भएको हो। जिल्ला स्तरीय कोरोना क्राइसिस म्यानेजमेन्ट सेन्टरबाटै निर्णय गरेर संक्रमितको शव जलाउन परिवारलाई अनुमित दिइएको मोरङका सहायक प्रमुख जिल्ला अधिकारी मुकेश केसरीले जानकारी दिए। उनका अनुसार कोभिड१९ले मृत्यु भएका व्यक्तिको शव व्यवस्थापन सम्बन्धी संक्षिप्त कार्यविधि २०७६ लाई आधार मानेर मृतकका परिवारले दाहसंस्कार गर्न पाउनु पर्ने माग राख्दै निवेदन दिएपछि संक्रमितको शव परिवारलाई जलाउन दिने निर्णय गरिएको हो। कुनै संक्रमितको मृत्यु हुँदा आफन्तले धार्मिक परम्परा अनुसार दाहसंस्कार गर्न चाहेमा स्वास्थ्य सुरक्षा सम्बन्धी मापदण्ड पूरा गरेर सजगकता अपनाउँदै नेपाली सेनाको सहयोग र व्यवस्थापनमा शवको अन्त्येष्टि गर्न पाउने कुरा कार्यविधिमा उल्लेख रहेको केसरीको भनाइ छ। संक्रमितको दाहसंस्कारमा सहभागी हुने परिवारका सदस्य, आफन्त एवं नातेदारले पीपीई लगाएको हुनु पर्ने, १० जनाभन्दा बढी मलामी सहभागी हुन नपाइने, अन्तिम संस्कारबाट फर्किएपछि क्वारेन्टाइनमा बस्नु पर्ने, शव नजिक गएर छुन वा चलाउन नपाइने र शव व्यवस्थापनका लागि आवश्यक सबै कुरा परिवारले मिलाउनु पर्ने नियम रहेको उनको भनाइ छ। सबै नियम पूरा गर्दै परिवार र आफन्तले संक्रमित महिलाको शवको दाहसंस्कार गरेको सहायक प्रजिअ केसरीले बताए। कसैको धार्मिक परम्परा र संस्कारमा ठेस पुर्याउने कुरा भएन, उनले भने, त्यही भएर परिवारको माग बमोजिम कार्यविधिलाई आधार मानेर नियमअनुसार शव जलाउन दिने निर्णय गरिएको हो। उच्च अदालत विराटनगरले कोरोना भाइरस संक्रमणका कारण मृत्यु भएका व्यक्तिका परिवारका सदस्य, आफन्त वा नातेदारलाई अन्तिम संस्कारमा उपस्थित गराउन सोमबार अन्तरिम आदेश जारी गरेको थियो। मुख्य न्यायाधीश तिलप्रसाद श्रेष्ठ र प्रेमराज कार्कीको संयुक्त इजालसले जारी गरेको आदेशमा भनिएको छ, उपचारको क्रममा कुनै संक्रमितको मृत्यु भएमा दाहसंस्कारमा आफन्त वा नातेदारको उपस्थित हुने अधिकार रहने हुँदा आवश्यक सुरक्षाको मापदण्डको अधिनमा रही दाहसंस्कारमा उपस्थित हुने वातावरण मिलाउनू। सहायक प्रजिअ केसरीले शव व्यवस्थापन कार्यविधिसँगै अदालतको आदेशले पनि दाहसंस्कार गर्न चाहने परिवारका सदस्यलाई शव जिम्मा लगाउन बाटो खुल्ला गरेको बताए। उनका अनुसार मृत्यु भएको अस्पतालबाट उठाएर शव नेपाली सेनाको टोलीले घाटसम्म पुर्याएको थियो। त्यसअघि परिवारका सदस्य र आफन्तले जलाउनका लागि घाटमा चिता बनाएर ठिक्क पारिसकेका थिए। सेनाको टोलीले चितामा लगेर सुरक्षित हिसाबले शव राखिदिएसँगै मृतकका श्रीमानले दागबत्ती दिएर दाहसंस्कार सुरु गरिएको थियो। शव चितामा राखिदिएपछि सेनाको टोली फर्किएको थियो भने मलामी गएका आफन्त शव जलिसकेपछि फर्किए। दाहसंस्कारमा उपस्थित एक आफन्तले संक्रमितको शव व्यवस्थापनमा आवश्यक सबै सावधानी अपनाइएको बताए। चिता हामीले बनाएका हौं। सेनाले ल्याएर शव राखिदियो, उनले भने, सबै सावधानी अपनाएर दाहसंस्कार गरियो। अब हामी सबै दुई साता क्वरोन्टाइनमा बस्छौं। आफूहरुले धार्मिक संस्कार अनुसार शवको अन्येष्टि गर्ने इच्छा व्यक्त गरेपछि प्रशासनले सहयोग गरेको उनको भनाइ छ। उनले दाहसंस्कार गर्नु अघि र पछि सेनीटाइज गर्ने लगायत स्वास्थ्य सुरक्षा सम्बन्धी मापदण्ड सबै पालना गरिएको बताए। मोरङको बूढीगंगा गाउँपालिका२ स्थित टंकीसिनवारीमा रहेको विराट शिक्षण अस्पतालमा उपचारका क्रममा मंगलबारराति ८ बजेतिर श्रेष्ठ थरकी महिलाको मृत्यु भएको हो। श्वासप्रश्वासमा समस्या भएपछि विराटनगर१५ मिल्स एरिया घर भएर विराटनगर११ माइतीमा बस्दै आएकी महिलालाई दिउँसो उपचारका लागि अस्पताल भर्ना गरिएको थियो। कोशी अस्पतालको प्रयोगशालामा गरिएको पीसीआर परीक्षण रिपोर्ट महिलाको मृत्यु हुनुभन्दा केही बेरअघि मात्रै पोजेटिभ आएको शिक्षण अस्पतालका प्रशासन प्रमुख सुधीर राठौरले बताए।"
कोरोना लक्षण नभएका बिरामीलाई अस्पतालमा नराख्न स्वास्थ्य मन्त्रालयको निर्देशन,काठमाडौं : स्वास्थ्य तथा जनसङ्ख्या मन्त्रालयले कोरोना भाइरस (कोभिड १९)को सङ्क्रमितमा लक्षण नभएका र सामान्य अवस्था भए बिरामीलाई घर पठाउन निर्देशन दिएको छ। मन्त्रालयको स्वास्थ्य आपतकालिन कार्य सञ्चालन केन्द्रले सातवटै प्रदेशका सामाजिक विकास मन्त्रालय र सबै कोभिड१९ अस्पताललाई पत्र लेख्दै कोभिड१९ का लक्षण नभएका र सामान्य अवस्थाका सङ्क्रमितलाई पिसिआर परीक्षण गरी बढीमा १४ दिनभित्र घर पठाउन निर्देशन दिएको मन्त्रालयका प्रवक्ता डा जागेश्वर गौतमले जानकारी दिए। 'केन्द्रले कोभिड१९ को लक्षण नभएको र सामान्य अवस्थाका बिरामीलाई १० दिनमा पिसिआर गरी डिस्चार्ज गरेर घर पठाउन निर्देशन दिएको छ' उनले भने 'यही १० दिनमा सङ्क्रमण पुनः देखिएका १४ दिनभित्र पिसिआर परीक्षण नगरिकन डिस्चार्ज गर्न प्रदेश मन्त्रालयलाई र सबै कोभिड१९ अस्पतालाई निर्देशन पुनः दिइएको छ।' मन्त्रालयले १४ दिनभन्दा बढी लक्षण नभएका र सामान्य अवस्थाका सङ्क्रमितका विरामीलाई अस्पतालमा नराख्न निर्देशन दिइएको हो। मन्त्रालयका प्रवक्ता डा गौतमले १४ दिनभन्दा बढी राखेमा सरकारले सोध भर्ना नगर्नेसमेत जानकारी दिए। नेपालमा अहिलेसम्म ३४ हजार ४१८ जना सङ्क्रमित फेला परेकोमा १४ हजार ७३९ जना सक्रिय सङ्क्रमित रहेका छन् भने १९ हजार ५०४ जना निको भएर घर फर्किसकेका र १७५ जनाको सङ्क्रमणको कारणले निधन भइसकेको छ।
कारागारमा उच्च सतर्कता अपनाउन मानव अधिकार आयोगको आग्रह,"काठमाडौं : राष्ट्रिय मानव अधिकार आयोगले क्षमताभन्दा अधिक संख्यामा कैदीबन्दी रहेका कारागारमा कोभिड१९ को सङ्क्रमणप्रति संवेदनशील भई कैदीबन्दी, सुरक्षाकर्मी तथा कर्मचारीको स्वास्थ्य सुरक्षामा उच्च सतर्कता अपनाउन सरकारलाई आग्रह गरेको छ। आयोगमा सचिव वेदप्रसाद भट्टराईले आज जारी गरेको प्रेस विज्ञप्तिमा नयाँ कैदीबन्दीको पिसीआर परीक्षण गरिए पनि पछि सङ्क्रमण हुनसक्ने सम्भावना रहेकाले कारागारमा पठाइने नयाँ कैदीबन्दीलाई निश्चित अवधिका लागि अन्य कैदीबन्दीबाट छुट्टै राख्ने व्यवस्था गर्न आग्रह गरिएको छ। साथै, कारागारभित्र रहेका कैदीबन्दीको स्वास्थ्य सम्बन्धी हक र बाँच्नपाउने अधिकार संरक्षण गर्न सरकारलाई आग्रह गरिएको छ। काठमाडौंको केन्द्रीय कारागार तथा बाँके, सुनसरी, सिराहा, पर्सालगायतका कारागारमा रहेका कैदीबन्दी तथा कारागारको सुुरक्षार्थ खटिएका सुरक्षाकर्मी एवम् कर्मचारीमा समेत कोभिड१९ को सङ्क्रमण बढ्दै जाँदा उत्पन्न त्रासको अवस्थाप्रति आयोगको ध्यानाकर्षण भएको जनाइएको छ। कारागारमा भएका कैदीबन्दीका विषयमा आयोगले आज कारागार व्यवस्थापन विभागसँग जानकारी लिएको छ। देशका ७१ कारागारमा हाल २१ हजारभन्दा बढी कैदीबन्दी रहेका छन्। देशका अधिकांश कारागारमा क्षमताभन्दा अधिक सङ्ख्यामा विगत लामो समयदेखि कैदीबन्दी रहेको आयोगको यस अघिको अनुगमनबाट पाइएको छ। कोभिड१९ को सङ्क्रमण बढेसँगै कारागारमा अत्यधिक संख्यामा रहेका कैदीबन्दीले असुरक्षित महसुस गरी स्वास्थ्य सुरक्षा र जीवन रक्षाका लागि आयोगसमक्ष अनुरोध गरेको आयोगले जनाएको छ। कारागारको सुरक्षार्थ खटिएका सुरक्षाकर्मी र कर्मचारीमा समेत त्रास सिर्जना भएको पाइएको छ। बिरामी भएका कैदीबन्दीलाई उपचार गर्न लैजाँदा तथा कारागारभित्र नयाँ कैदीबन्दी भित्रिँदासमेत कोरोनाको जोखिम उच्च रहने देखिएको बताइएको छ।"
३ महिनाको शिशुमा कोरोना : आमाको रिपोर्ट नेगेटिभ,"भक्तपुर : भक्तपुरमा बुधबार ३ महिने एक शिशुमा कोरोना भाइरस संक्रमण पुष्टि भएको छ। भक्तपुरको सूर्यविनायक नपा २ बालकोटका ती बच्चालाई कन्ट्याक्ट ट्रेसिङ गर्ने क्रममा बुधबार संक्रमण पुष्टि भएको हो। कन्ट्याक्ट ट्रेसिङ गर्दा ती बच्चासँगै उनकै सात वर्षीय दाजुमा समेत कोरोना भाइरस संक्रमण पुष्टि भएको सूर्यविनायक नपा स्वास्थ्य शाखा प्रमुख वसन्त चापागाईंले जानकारी दिए। दुई बच्चाका आमाको कोरोना भाइरस परीक्षण भने नेगेटिभ आएको उनले बताए। प्रमुख चापागाईंका अनुसार यसअघि ती बच्चाका बाबु र काका गरी एकै परिवारका दुईजनामा कोरोना भाइरस संक्रमण पुष्टि भएको थियो। बाबु र काकालाई संक्रमण भएपछि कन्ट्याक्ट टेसिङ गर्दा बुधबार दुई छोरामा संक्रमण भएको पुष्टि भयो, उनले भने, आमाको परीक्षणको रिपोर्ट भने नेगेटिभ आयो। संक्रमण पुष्टि भएपछि उनीहरुलाई होम आइसोलेसनमै राखिएको छ। उनीहरुमा कोरोना भाइरसको कुनै लक्षण नदेखिएको प्रमुख चापागाईंले जानकारी दिए। बुधबार भक्तपुरमा २४ जना कोरोना भाइरस संक्रमित थपिएका थिए। जसअनुसार सूर्यविनायक नपामा मात्रै तीन महिना बच्चा र सात वर्षको बालकसँगै ११ जनामा संक्रमण पुष्टि भएको थियो। त्यस्तै चार जनाको दोस्रोपटकको कोरोना परीक्षण गर्दा पनि पोजिटिभ आएको स्वास्थ्य शाखाले जनाएको छ। शाखाका अनुसार बुधबारसम्म सूर्यविनायक नपामा कोरोना भाइरस संक्रमितको संख्या ४९ पुरुष र ४४ महिला गरी ९३ जना पुगेको छ। त्यस्तै बुधबार मध्यपुर थिमि नपाका ९ जना संक्रमित थपिएका छन्। यससँगै मध्यपुर थिमिमा संक्रमितको संख्या १ सय १७ पुगेको छ। भक्तपुर नपामा बुधबार एकजना महिला संक्रमित थपिएका छन्। यससँगै भक्तपुर नपामा संक्रमितको संख्या ५३ जना पुगेको छ। चाँगुनारायण नपामा भने ४० जना संक्रमित रहेका छन्। बुधबार स्वास्थ्य मन्त्रालयले पुष्टि गरेका भक्तपुरका २४ जनामध्ये दुई जना सम्पर्क बाहिर रहेको र एकजनाको अघिल्लो दिनको दोहोरिएको स्वास्थ्य कार्यालय भक्तपुरकी जनस्वास्थ्य अधिकृत निष्ठा बल्लले जानकारी दिइन्। उनका अनुसार बुधबार प्राप्त सम्पूर्ण विवरण कन्ट्याक्ट ट्रेसिङको आधारमा स्वाब पठाएकाहरुमा संक्रमण पुष्टि भएको हो। कोरोनाले थप एकको मृत्यु यसबीच कोरोना भाइरस संक्रमणको कारण भक्तपुरमा मर्नेको संख्या ३ पुगेको छ। तीनैजना सूर्यविनायक नगरपालिकाका छन्। बुधबार काभ्रेको धुलिखेल अस्पतालका उपचाररत सूर्यविनायक नपा ८ की ५३ वर्षीया महिलाको मृत्यु भएको थियो। मुटुसम्बन्धी तथा थाइराइडको समस्या भई धुलिखेल अस्पतालमा उपचार गराउन गएकी उनका कोरोना भाइरस संक्रमण पुष्टि भएको थियो। यसअघि सूर्यविनायक नपा १ की ६१ वर्षीया महिलाको उपचारको क्रममा पाटन अस्पतालमा मृत्यु भएको हो। त्यस्तै काठमाडौंको मेडिकेयर अस्पतालमा उपचाररत सूर्यविनायक नपा ८ का ७३ वर्षीय संक्रमित पुरुषको मृत्यु भएको हो।"
नवलपरासीमा १५ गतेसम्म निषेधाज्ञा,"परासी : जिल्ला प्रशासन कार्यालय पश्चिम नवलपरासीले निषेधाज्ञाको समयलाई बढाएर भदौ १५ गतेसम्म पुर्याएको छ। साउन ३१ देखि लागू भएको निषेधाज्ञाको समय थप गरेको यो तेस्रो पटक हो। जिल्ला सुरक्षा समिति, राजनीतिक दलका प्रतिनिधि, संघीय तथा प्रदेश सभा सदस्यलगायत बुधबार परासीमा बसेको सर्वदलीय बैठकले समुदायमा कोरोना संक्रमणको अवस्था फैलँदो रहेकाले निषेधाज्ञाको समय थप गर्ने निर्णय गरेको प्रमुख जिल्ला अधिकारी सागरमणि पाठकले जानकारी दिए। त्यसैगरी यसअघि हरेक स्थानीय तहमा निर्माण गरिने भनिएको ५० बेडको आइसोलेसनलाई कार्यान्वयन गर्ने निर्णयसमेत भएको छ। ७ स्थानीय तह रहेको जिल्लाका अधिकांश स्थानीय तहले ८ देखि २५ बेडसम्मको आइसोलेसन बनाएका छन्। अधिकांश स्थानीय तह आइसोलेसन सुविधायुक्त नभएको गुनासो छ। संक्रमितको संख्या बढ्दै गएकाले सबै स्थानीय तहको समन्वयमा भेन्टिलेटर व्यवस्थासहितको आइसोलेसन बनाउन प्राविधिक अध्ययन गर्ने सर्वदलीयले निर्णय गरेको प्रजिअ पाठकले बताए। निषेधाज्ञा अवधिभर भेला, गोष्ठी, सेमिनार, सामुहिक जमघट गर्न र अनावश्यक रुपमा हिंडडुल गर्न पाइने छैन। बैंक तथा वित्तीय संस्थाले अति आवश्यक भएका व्यक्तिलाई सेवा दिनका लागि कुनै एक कर्मचारीलाई सम्पर्क व्यक्ति तोकेर काम गर्न सक्ने व्यवस्था मिलाइएको छ। जिल्लामा दिनहुँ संक्रमितको संख्या थपिंदै गएको छ। हालसम्म १ सय ९५ पुगेको स्वास्थ्य कार्यालयका प्रमुख गौरब ढकालले बताए। ५ सय ३० जनाको पीसीआर रिपोर्ट आउन अझै बाँकी छ। कोरोनाका कारण एक जनाको मृत्यु भएको छ।"
कर्मचारीमा कोरोना देखिएपछि इलाका प्रशासन र स्वास्थ्य चौकी सिल,"दाङ : तुलसीपुरमा समुदायस्तरमा कोरोना संक्रमण देखिएपछि स्थानीय सरकार विभिन्न ठाउँमा सिल गर्न थालेको छ। बुधबार आएको पीसीआर परीक्षणमा चारजना समुदाय स्तरका व्यक्तिमा कोरोना संक्रमण देखिए विभिन्न ठाउँ सिल भएका छन्। नगरप्रमुख घनश्याम पाण्डेको अध्यक्षतामा भएको बसेको बैठकले तत्काल कोरोना परीक्षणको दायरा बढाउने निर्णयसमेत गरेको छ। यसका साथै संक्रमण देखिएका कार्यालयहरु पूर्ण रुपमा सिल गर्नका लागि सम्बन्धित निकायसँग पहल गर्ने निर्णय समेत गरेको विपद शाखा प्रमुख भीमप्रकाश खत्रीले जानकारी दिए। तुलसीपुर इलाका प्रशासन कार्यालयका चालकमा कोरोना संक्रमण पोजिटिभ आएकाले कम्तीमा पनि ७ दिनसम्म कार्यालय सिल गर्ने भन्ने विषयमा प्रमुख जिल्ला अधिकारीसँग कुरा भएको छ, नगरप्रमुख पाण्डेले भने। उनले वडा नम्बर ११ को बेलटाकुरामा रहेको स्वास्थ्य चौकीका कर्मचारीमा पनि कोरोना देखिएपछि उक्त कार्यालय पनि सिल गरिने जानकारी दिए। यसैबीच तुलसीपुर उपमहानगरपालिकाले ठूलो परिमाणमा सामुदायिकस्तरमा कोरोना परीक्षण गरेर के गर्ने भन्ने निर्णय गर्ने नगरप्रमुख पाण्डेले जानकारी दिए। अहिलेलाई तत्काल कन्ट्याक्ट टेसिङ्ग र सामुदायिक स्तरमा धेरै संख्यामा परिक्षण गरिनेछ त्यसपछिको नतिजाले के गर्ने भन्ने निर्णय हुने पाण्डेले बताए। संक्रमणको सम्भावना भएकाले अत्यावश्यक कामबाहेक बाहिर नआउनका लागि सबै जनतामा अपिल गरिएको छ। जोखिम बढ्दै गएकाले अत्यावश्यक कामबाहेक घरमै बसिदिन समेत सबैलाई अनुरोध गरिएको छ। वडा कार्यालयदेखि सबै सरकारी कार्यालयमा सचेत भएर काम गर्न उनको अनुरोध छ।"
काठमाडौंका सांसदको बैठकः सांसद विकास कोषको रकम आइसोलेसन निर्माणमा,"काठमाडौं : काठमाडौं जिल्लाबाट प्रतिनिधत्व गर्ने सबै दलका सांसदले सांसद विकास कोषको रकम आइसोलेन सेन्टर निर्माणमा खर्च गर्ने सहमति जनाएका छन्। काठमाडौं उपत्यकामा कोरोना भाइरस (कोभिड१९) संक्रमितको संख्या बढेसँगै सांसदले पनि आफ्नो सक्रियता बढाएका हुन्। कांग्रेस सांसद एवं पूर्व रक्षामन्त्री भीमसेन दास प्रधानको संयोजनमा बुधबार बसेको काठमाडौं जिल्लाबाट प्रतिनिधित्व गर्ने सांसदको बैठकले संसद विकास कोष र बाँकी विकास बजेट कोरोना नियन्त्रणमा खर्च गर्ने निर्णय गरेका हुन्। काठमाडौं जिल्ला १९ मध्ये बुधबारको बैठकमा १० सांसदको उपस्थिति रहेको थियो। आजको बैठकले सांसद विकास कोषको रकम खर्च हुन पाएको छैन, त्यसलाई आइसोलेसन सेन्टर निर्माणमा खर्च गर्ने सहमति भएको छ, भेलाको संयोजन गरेका सांसद प्रधानले भने, अरु विकास बजेट पनि खर्च भएको छैन। अहिले सबै बजेट कोरोना नियन्त्रणमा खर्च गर्नुपर्छ भन्नेमा हामी एकमत भएका छौं। सांसद प्रधानले काठमाडौं उपत्यकामा तत्काल १० हजार शैय्याको आइसोलेसन सेन्टर आवश्यक रहेको बताए । सांसदको भेलाले कोरोना नियन्त्रणमा तीनै तहको सरकारले गर्नुपर्ने कामका बारेमा सुझाव प्रतिवेदन तयार गर्ने र प्रधानमन्त्रीलाई बुझाउने निर्णय गरेको सांसद प्रधानले अन्नपूर्णलाई जानकारी दिए। कुन सरकारले के गर्ने भनेर हामी सांसदकातर्फबाट तीनै तहको सरकारलाई सुझाव दिन्छौं, उनले भने, यसले कोरोना नियन्त्रणलाई सघाउ पुग्ने हाम्रो विश्वास छ। प्रतिवेदन लेख्नका लागि सांसद प्रधानसहित गगन थापा र विन्दा पाण्डेलाई जिम्मेवारी दिइएको छ। २०७० सालको संविधान सभा निर्वाचनपछि काठमाडौं उपत्यका लागि कसरी बस्न योग्य बनाउन सकिन्छ भनेर काठमाडौं जिल्लाबाट प्रतिनिधित्व गर्ने सांसदको संस्था गठन गरिएको थियो। त्यतिबेला सांसदले सुझावसहितको प्रतिवेदन तयार गरेर तत्कालीन प्रधानमन्त्री सुशील कोइरालालाई बुझाएका थिए। त्यसपछि सांसदको उक्त संस्था निष्क्रिय बन्दै आएको थियो। अहिले सांसदको भूमिका देखिएन भनेर गुनासो आउन थालेपछि हामीले हाम्रातर्फबाट पनि केही पहल गर्न सकिन्छ भनेर फेरि छलफललाई निरन्तरता दिएका छौं, सांसद प्रधानले भने, अब यस्तो खालको बैठक निरन्तर गर्ने निर्णय गरेका छौं। विश्व स्वास्थ्य संगठनको मापदण्ड अनुसार आइसोलेसन सेन्टर निर्माण गर्नुपर्नेमा सांसदहरुको जोड छ। सरकारले दैनिक २३ हजारको स्वाब परीक्षण क्षमता रहेको दाबी गरेपनि त्यो अनुसार आइसोलेसन सेन्टर छैनन्। चिकित्सकमाथि भएको दुर्व्यवहारको निन्दा त्यस्तै सांसदले चिकित्सक र स्वास्थ्यकर्मीमाथि भइरहेको दुव्र्यवहारको निन्दा गर्दै सरकारलाई त्यस्ता गतिविधिमा संलग्नलाई कारवाही गर्न माग गरेको छ। स्वास्थ्यकर्मीलाई होटलमा राख्नु उचित हुने सुझाव सांसदको छ। कोभिड१९ बाट संक्रमित भएर निको भएका व्यक्तिको रगत संकलनका लागि प्लाज्मा बैंकको व्यवस्था गर्नुपर्ने सुझाव सांसदको छ। कोभिड र ननकोभिड अस्पताल छुट्याउन पनि उनीहरुले माग गरेका छन्। सबैलाई एउटै अस्पतालमा उपचार गर्दा दीर्घरोगी भएका बिरामीलाई कोरोना संक्रमणको संभावना उच्च हुनेतर्फ सरकारको ध्यानाकर्षण गराएका छन्। बैठकमा सांसद शशी श्रेष्ठ, विन्दा पाण्डे, गगनकुमार थापा, भीमसेनदास प्रधान, दीव्यमणि राजभण्डारी, रामकुमारी झाक्री, कृष्ण गिरी लगायतको उपस्थितिे थियो।"
झापामा स्थानीय र प्रहरीबीच झडप : गोली लागेर एकको मृत्यु,झापा : झापा गाउँपालिका३ को कामाटोली बजारमा गोली चल्दा १ जनाको मृत्यु भएको छ। स्थानीयले सुरक्षाकर्मीमाथि आक्रमण गरेपछि आत्मरक्षाका लागि सशस्त्र प्रहरीले चलाएको गोली लागेर कामाटोलीका ३८ वर्षीय रमिकुल आलमको मृत्यु भएको हो। घाइते आलमको बी एण्ड सी अस्पताल विर्तामोडमा उपचारको क्रममा बुधबार साँझ सवा ७ बजे मृत्यु भएको हो। स्थानीयले गोरु काटेको सूचना पाएर प्रहरी घटनास्थलमा पुगेको थियो। प्रहरीले स्थानीयलाई पक्राउ गर्न जाँदा झडप भएको थियो। प्रहरीको टोलीले काटिएको गोरुको टाउको र खुट्टा बरामद गरेर फर्कने क्रममा स्थानीय आक्रोशित भएर प्रहरीमाथि आक्रमण गरेपछि झडप भएको जिल्ला प्रहरी कार्यालय झापाका प्रवक्ता राकेश थापाले जानकारी दिए। स्थानीयको आक्रमणपछि थप प्रहरी टोली घटनास्थलमा गएको थियो। सयौँको संख्यामा स्थानीयले टायर बालेर प्रहरीमाथि आक्रमण गरेपछि स्थिति नियन्त्रण बाहिर गएको थियो। स्थिति नियन्त्रणमा लिन प्रहरीले गोली चलाउँदा स्थानीय एकजनाको मृत्यु भएको प्रहरीको भनाइ छ। प्रहरीको गोली लागेर एकको मृत्यु भएपछि कामाटोली बजार तनावग्रस्त रहेको झापा गाउँपालिका अध्यक्ष जयनारायण शाहले जानकारी दिए।
कोरोना खोप आगामी वर्षको शुरुसम्ममा बन्ने,"काठमाडौं : विश्व स्वास्थ्य सङ्गठनको नेपालस्थित कार्यालयका प्रतिनिधि जोस भ्यानडिलिएरले विश्वमा कोभिड१९ को खोप आगामी वर्ष (सन् २०२१) को शुरुसम्ममा बन्ने विश्वास व्यक्त गरेका छन्। स्वास्थ्य तथा जनसङ्ख्या मन्त्रालयका प्रवक्ता डा जागेश्वर गौतमसँग कोभिड१९ को अवस्था र बच्ने उपायका बारेमा कुराकानी गर्दै उनले धेरै देशले खोपको अध्ययनमा लागेकाले त्यो सफल हुने धारणा राखेका छन्। रसिया, चीनलगायत देशमा खोपको परीक्षण अन्तिम चरणमा रहेको उहाँको भनाइ छ। खोप आइसकेपछि त्यसले कति समयमा र कसरी काम गर्छ भनी यकीन हुने उनको भनाइ छ। उनले भने 'खोपको डोज कति चाहिन्छ, पर्याप्त संरक्षण गर्छ गर्दैन, त्यसले कति समयसम्म काम गर्छ भन्ने हेर्नुपर्छ।' खोप तयार हुँदा दुई ठूलो परिमाणमा तयार हुने र पहिलो चरणमा जोखिममा रहेका समुदायले पाउने उनको भनाइ छ। पहिलो चरणमा स्वास्थ्यकर्मी, अरु रोग भएका व्यक्ति पछि मात्रै सर्वसाधरणसम्म त्यो खोप पुग्नेछ। खोप सबै देशले पाउने उनले विश्वास व्यक्त गरे। उनले भने 'विकास भएको खोप गरिब देशले पनि सहुलियतमा वा निःशुल्क पाउने प्रणाली रहेको छ।' भाइरस थुकलगायत छिटाबाट सर्ने हुँदा त्यसबाट जोगिएर रोगबाट बच्न सकिने उनको धारणा छ। माक्सको प्रयोग गरेर र अरु व्यक्तिसँग दूरी कायम गर्नुपर्ने उनको सुझाव छ। नेपालमा स्वास्थ्यकर्मीलाई भइरहेको नराम्रो ब्यबहारका कारण कुनै दिन अस्पतालमा डाक्टर र नर्स नहुन सक्नेतर्फ उनले सबैलाई सजग गराएका छन्। कसैले पनि आफूलाई सङ्क्रमण नहोस् भन्ने चाहेको भन्दै उनले स्वास्थ्यकर्मलाई दोष लगाउन नहुने बताए। उनका अनुसार आफू जोखिममा रहेर पनि नियमित रुपमा उपचारमा संलग्न हुने स्वास्थ्यकर्मीलाई सबैले सम्मान गर्न खाँचो छ। विश्वका सबै देशमा सङ्क्रमितको उपचारमा अग्रपङ्तिमा रहेर उपचारमा संलग्न हुने भएकाले स्वास्थ्यकर्मी बढी जोखिममा रहने उनको भनाइ छ। सबै व्यक्तिको कल्याण स्वास्थ्कर्मीमा निर्भर रहने उनले बताए। उनले भने 'कोभिड र त्यसबाहेकका अरु रोगको उपचारका लागि स्वास्थ्कर्मी नै चाहिन्छ।'"
विज्ञसँग स्वास्थ्यमन्त्रीको छलफल : कसले के दिए सुझाव ?,"काठमाडौं : स्वास्थ्य तथा जनसंख्यामन्त्री भानुभक्त ढकालले कोरोना भाइरस (कोभिड१९) रोकथाम तथा नियन्त्रणका सम्बन्धमा भइरहेका कामको विषयमा विज्ञसँग छलफल गरेका छन्। बुधबार स्वास्थ्य तथा जनसंख्या मन्त्रालयका उच्चअधिकारीसहित मन्त्री ढकालले भर्चुवल माध्यमबाट स्वास्थ्य क्षेत्रका विज्ञसँग छलफल गरेका हुन्। छलफलमा मन्त्री ढकालले सबैको प्रयासले नै कोभिड १९ नियन्त्रणमा सफलता मिल्ने भन्दै निरन्तर सुझावको अपेक्षा राखेको बताए। मन्त्री ढकालले कोभिड१९ नियन्त्रणमा देखा परेका चुनौतिको सामना सामूहिक प्रयासबाट गर्नुपर्ने बताए। कोरोनाविरूद्ध पहिलो भागमा राखेर खटिरहेका चिकित्सक, नर्स, स्वास्थयकर्मी, सुरक्षाकर्मी लगायतलाई धन्यवाद दिँदै सबैले उनहरूको हौसला बढाउनुपर्ने बताए। छलफलमा सहभागी हुँदै डा महेश मास्केले सूचना व्यवस्थापन राम्रोसँग गर्नुपर्ने बताए। उनले कोरोना संक्रमण नियन्त्रणभन्दा बाहिर नगएको भन्दै संक्रमितिको संख्या धेरै देखिए पनि संक्रमणको दर घट्दोक्रममा रहेको बताए। प्राडाजीवन शेरचनले मास्क ठूलो मात्रामा उत्पादन गरेर जनतामा वितरण गर्नुपर्ने बताए। उनले कतिपय नागरिक मास्क किन्न सक्ने हैसियामा समेत नरहेको भन्दै उनीहरू पनि घरबाहिर निस्कनु पर्ने र काममा जानुपर्ने अवस्था रहेको भन्दै मास्क सरकारले निःशुल्क वितरणको व्यवस्था मिलाउनुपर्ने बताए। छलफलमा सहभागी नेपाल मेडिकल काउन्सिलका अध्यक्ष प्रा डा भगवना कोइरालालले दशै लगायतका महत्वपूर्ण चाड नजिकै आइसकेको सन्दर्भमा प्रोटोकल बनाएर नागरिकलाई सहजिकरण गर्नुपर्ने बताए। छलफलमा नेपाल चिकित्सक संघका अध्यक्ष लोचन कार्कीले स्वास्थ्यकर्मीको सुरक्षाको सवालमा अलिबढी ध्यान दिनुपर्ने बताए। टेकु अस्पतालका अस्पताल डा अनुप बास्तोलाले भेन्टिलेटरमा जाने भन्दा पनि अक्सिजन थेरापीलाई महत्वका साथ अघि बढाउनुपर्ने बताए। उनले अक्सिजन थेरामी भेन्टिलेटर भन्दा राम्रो र प्रभावकारी रहेको बताए। छलफलमा स्वास्थ्य मन्त्रालयकाका तर्फबाट सचिव लक्ष्मण अर्याल, मन्त्रीका सल्लाहकार डा खेमबहादुर कार्की, सहसचिव डा गुणराज लोहनी, प्रवक्ता प्राडा जागेश्वर गौतम, डा गुणनीधि शर्मालगायत सहभागी थिए।"
६० सहसचिवको सरुवा (सूचीसहित),"काठमाडौं : सरकारले ६० सहसचिवको सरुवा गरेको छ । सरकारले प्रधानमन्त्री तथा मन्त्रिपरिषद्को कार्यालयका सहसचिव दिनेशकुमार घिमिरेलाई मुख्यमन्त्री तथा मन्त्रिपरिषद्को कार्यालय प्रदेश १ विराटनगर पठाइएको छ । त्यसैगरी सञ्चार तथा सूचना प्रविधि मन्त्रालयकी सहसचिव राधिका अर्याललाई मुख्यमन्त्री तथा मन्त्रिपरिषद्को कार्यालय, बागमती प्रदेश, हेटौँडा पठाइएको छ । सँगै राष्ट्रिय पुननिर्माण प्रधिकरणका चुडामणि पौडेललाई आन्तरिक मामिला तथा कानुन मन्त्रालय, सुदूरपश्चिम प्रदेश, धनगढी पठाइएको छ । गृहमन्त्रालयका सहसचिव महादेव पन्थलाई सामाजिक विकास मन्त्रालय, प्रदेश ५, बुटबल खटाइएको छ भने स्वास्थ्य तथा जनसंख्या मन्त्रालयका रघुराम विष्ट सामाजिक विकास मन्त्रालय, सुदूरपश्चिम प्रदेश, धनगढी खटाइएको छ । कुन सहसचिवको सरुवा कता सूची हेर्नुहोस्"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। लाभइ
'बिना शर्त कामदार फर्काऊ',"काठमाडौं : गैरआवासीय नेपाली संघले उच्च स्वास्थ्य सावधानीका मापदण्ड अपनाएर अन्तर्राष्ट्रिय उडान नियमित बनाउन तथा बेखर्ची भएर अलपत्र परेकालाई बिना शर्त वैदेशिक रोजगार कल्याणकारी कोषमार्फत् उद्धार गर्न सरकारसँग माग गरेको छ। संघले उपप्रधान तथा रक्षा मन्त्री एवं कोरोना नियन्त्रण तथा रोकथाम उच्चस्तरीय समन्वय समितिका संयोजक ईश्वर पोखरेललाई ज्ञापनपत्र बुझाउँदै उडान नियमित गर्न आग्रह गरेको हो। खाडी लगायत अन्य मुलुकमा अलपत्र परेका र काम नै गुमाएर दैनिक गुजारा गर्नसम्म हम्मे परेका नेपालीको संख्या ठूलो भएको भन्दै सरकारले ती कामदारको उद्धारमा ध्यान दिन आग्रह गरेको हो। अध्यक्ष कुमार पन्तले विदेशी भूमिमा रोग र भोकको भयमा बस्नुपरेका, प्रवेशाज्ञा सकिएर अलपत्र परेका र अन्य विविध कारण विदेश मै रोकिएकाकाको यथार्शीघ उद्घार गर्न आग्रह गरे। सरकारले विदेशबाट ५२ हजारलाई स्वदेश फर्काएको छ। अझै हजारौं नेपाली उतै रोकिएकाले चिन्ता बढाएको भन्दै संघले तत्काल फिर्ता ल्याउन सरकारलाई भनेको हो। अन्तर्राष्ट्रिय उडान पुनः स्थगित गर्ने वा सीमित उद्धार गर्ने जस्ता अस्पष्ट निर्णयले विदेशमा अलपत्र नेपालीको समस्या सम्वोधनमा अझै अनिश्चतता थपेको छ, ज्ञापनपत्रमा भनिएको छ। एकातिर चार्टर्ड उडानको अति नै महंगो भाडा तिर्नुपर्ने बाध्यता र अर्कोतिर फर्कन पाउने वा नपाउने भन्ने अन्योलले थप पिरोलेको भन्दै उडान नियमित गर्नुपर्ने सघंले जनाएको छ। नेपालमा फर्किइसकेका नेपालीको व्यवस्थापन, रोजगारीको सुनिश्चितता जस्ता कयौं प्रश्न अझै अनुत्तरित भएको भन्दै रोजगारी सिर्जनामा पनि सरकारको ध्यानाकर्षण गराएको हो। देशको कूल गार्हस्थ्य उत्पादनको करिब एक तिहाई बराबरको योगदान विदेशमा रहेका नेपालीले गर्दै आएका छन्। लाखौको संख्यामा विदेशबाट फर्कने नेपालीको व्यवस्थापन गर्न नसके अर्थतन्त्र तथा सामाजिक सन्तुलनमा असर पर्ने निश्चित भएको पन्तले बताए। गैरआवासीय नेपालीहरु आफूले आर्जन गरेका ज्ञान र सीपलाई मुलुकको समृद्धिका लागि पनि प्रयोग गर्न लालायित भएको बताइएको छ। महामारीको यस कठिन घडीमा सरकारसंग थप सहकार्य गर्न संघ तयार रहेको बताइएको छ। कोभिड१९ महामारीका कारण विश्वभरका नेपाली प्रभावित छन्। संघले विदेशमा बसेका नेपालीको अवस्था अद्यावधिक गर्नेदेखि एक उच्चस्तरीय समिति गठन गरी हटलाइन सेवा, राहत वितरण, उद्धार उडानमा सहजीकरण, स्वास्थ्य सामग्री एवं खाद्यान्न वितरण लगायत सहायताका कार्य गर्दै आएको छ। संघले विश्वभर ५० देशमा २१ हजारभन्दा बढी स्वयंसेवक परिचालन गरी करिब ८० हजारभन्दा बढी नेपालीलाई राहत, स्वास्थ्य सामग्री तथा आर्थिक सहायता दिएको जनाएको छ।"
एसीडको पीडा : दिनदिनै मरेजस्तै हुन्छ,"बाहिरी संसार नै कहालीलाग्दो लाग्छ। हरेक दिन मरेको फिल गरेर बाच्नुपर्छ। कहिले मनमा आउने गथ्र्यो,म मरिसकेँ। साच्चै निकै पीडादायी, भयावह रुपले पोल्छ एसीडले। एसिडले एक पटक होइन जीवनभर, सास रहुन्जेल पोल्छ। आफन्त, साथीभाइ, सामाजिक रुपमै बहिष्कार गरिए जस्तै लाग्छ आफूलाई। शरीरसँगैै आत्मविश्वास र मन पनि जलाउछ एसीडले, २०७१ सालमा वसन्तपुरमा ट्युसन कक्षामा एसीड आक्रमणमा परेकी संगीता मगरले कुराकानीको क्रममा एसीडको पीडा सम्झिइन्। संगीता अहिले पनि समयसमयमा तर्सिरहन्छिन्। एसीडले दिएको पीडा एकपछि अर्को देखिन्छ। घाममा हिँड्न हुन्न, रुघा लाग्यो भने अति गाह्रो हुन्छ । हरेक पल ख्याल गर्नुपर्छ। उनलाई एसीडले पोलेको दाग आफ्नै हो भनेर स्वीकार गर्न समय लाग्यो। तीन वर्ष त कोठाभित्रै थुनिइन पनि। मलाई नै किन भएको होला भनेर आत्तिरहन्थिन् उनी। सामाजिक रुपमा खुलेर आउनु अर्को चुनौती हो एसीडपिडितलाई। तपाई मेडिकल जानुस, औषधि माग्नुस। डाक्टरको पुर्जी मागिन्छ। तर पसलमा जानुस र एसीड माग्नुस बिना रोकतोक सजिलै पाउनुहुन्छ। एसीडको विक्री वितरणमा कुनै रोकतोक छैन। यसैले पनि एसीडआक्रमणका घटना दोहोरिरहन्छन्। गत साउन ८ गते सितापाइलामा २२ वर्षीय पवित्रा कार्कीमाथि एसीडप्रहार गरियो। प्रहार गर्ने चिनजानकै व्यक्ति थिए। हाल कीर्तिपुर अस्पतालमा उपचारमा रहेकी उनको मुख, घाँटी र कपालको केही भाग जलेको छ। पवित्रा र संगीता मात्रै होइन गएको वर्ष धेरै व्यक्ति एसीड आक्रमणमा परे। नेपाल प्रहरी प्रधान कार्यालयको तथ्याङ अनुसार गत ६ वर्षमा नेपालमा २० वटा एसीड आक्रमणका घटना भए। यसमध्ये १८ जना महिला र ४ जना पुरुष एसीड आक्रमणमा परेका छन्। अपराध गर्न २५ पुरुष र २ जना महिला संग्लन भएको देखिन्छ। ७५ भदौमा एसीड आक्रमणमा परेकी रौतहटकी सम्झना दासले ज्यान गुमाउन बाध्य भइन्। ७६ जेठमा राजधानीमा आफ्नै श्रीमानबाट जेनी खड्कामाथि पनि एसीड प्रहार भयो। बाबुआमासँगको पारिवारिक विवादमा ६ महिने बालकमाथि एसीड प्रहार गर्दा अछाममा बालकको ज्यान गयो। यस्तै भरतपुरकी डोल्मा रुम्वालाई ७५ पुसमा श्रीमान वीरेन श्रेष्ठले एसीडछ्यापे। स्कुल जाने क्रममा गत भदौमा वीरगन्जकी मुस्कान खातुनमाथि पनि संम्साद मियाले एसीड प्रहार गरे। यस्तै छिमेकी विमल श्रीपालीले २०७५ असोजमा नवलपरासीकी बसन्ती परियारमाथि एसीड हाने। यी त प्रतिनिधी घटना मात्रै हुन् एसीड प्रहारका घटना दिनप्रतिदिन बढ्दो क्रममा छ। एक पटक छ्यापीएको एसीडको कालो दाग बोकेर जीवनभर बाच्न विवस छन् महिला। पवित्रालाई एसीड आक्रमण गर्ने मोहम्मद आलम र फैयाज आलमलाई पक्राउ गरी प्रहरीले अनुुसन्धान गरिरहेको छ। उनीहरुलाई सजाय पनि होला। तर उसलाई दिने कुन सजायले पवित्राको जलनको पीडालाई सम्बोधन गर्ला र ? मुलुकी अपराध संहिता २०७४ को दफा १९३ मा तेजाव वा अन्य रासायनिक, जैवीक वा विषालु पदार्थ बाट गरिने अपराधलाई संबोधन गरेको छ। अपराधको प्रकृति हेरेर पाँच वर्षदेखी आठ वर्षसम्म कैद र एक लाख रुपैयाँदेखि पाँच लाख रुपैयाँसम्म जरिवाना तोकिएको पनि छ। फोैजदारी कानुनमा जे भनिए पनि एसीड आक्रमणमा अपराधीलाई दिइने सजाय समय अनुकुल भने छैन। अधिवक्ता प्रियहरि भण्डारीका अनुसार जनकल्याणकारी राज्यमा हिंसा पीडित व्यक्तिका सहयोगका लागि राज्यका निकायले प्रभावकारी काम गरेका छैनन्। पीडितको पुनस्थापनाको लागि राज्यकोषबाट रकम छुट्टाइए पनि स्थानीय स्तरमा यस्तो सहयोग पुग्न सकेको छैन। एसीड पीडितलाई घटनाको लगत्तै उपचारको लागि प्रशस्तै रकमको जरुरत पर्ने गर्छ। यसमा सरकारले सहयोग गरेको खासै देखिन्न। एसीड प्रहारको दाग र पीडा मानिस बाचुन्जेलसम्म रहने भएकाले पनि यस्तो अपराध अन्य अपराधको तुलनामा फरक छ। कुनै पनि बहानामा अपराधीले कानुनी कारवाही बाट उन्मुक्ति पाउन हुँदैन। एसीड बेच्नको लागि लाइसेन्स अनिवार्य हुनुपर्ने व्यवस्था गर्न आवश्यक छ। किन्ने व्यक्तिले पनि परिचयपत्र बुझाउनु पर्ने नियम भएमा एसीडको दुरुपयोग कम हुन सक्छ। प्रहरी महानिरीक्षक शैलेश थापाले साउन १९ गते संसदको कानुन, न्याय तथा मानवअधिकार समितिमा बोल्दै धेरैजसो एसीडप्रहार बदला लिनको लागि गरिने बताएका थिए। उनका अनुसार पछिल्लो १७ वटा एसीड आक्रमणलाई हेर्दा प्राय एकोहोरो प्रेमका कारण अनुहार बिगार्ने वा कुरुप बनाउने अभिप्रायले एसीड प्रहार गरिएको छ। एसीड प्रहारबाट युवती बढी पीडित हुने गरेको र चिनजानेको तथा आफन्तबाटै प्रहार गरिएको पाइन्छ। एसीड आक्रमण व्यक्तिको सन्काहपनका कारण हुने गरेको मनोविदको भनाइ छ। प्रहरीको तथ्यांक हेर्दा पनि अधिकाशं घटनामा पुरुषले महिलालाई एसीड छ्यापेको देखिन्छ। विशेषत स्कुल पढ्दै गरेका कलिला युवती भर्खर विवाह बन्धनमा बाँधिएका महिला पुरुषको मानसिक विकृतिको सिकार हुने गरेका छन्। एकोहोरो प्रेम गर्ने र स्वीकार नगरेको अवस्थामा उसको अनुहार नै बिगार्ने नियतले प्राय एसीडअनुहारमा छयापीने गरेको देखिन्छ। महिला कानुन र विकास मञ्चका कार्यकारी निर्देशक तथा अधिवक्ता सविन श्रेष्ठका अनुसार २०७२ सालसम्म नेपालमा एसीडसम्बन्धी कुनै पनि व्यवस्था थिएन। अपराधको प्रकृति हेरेर ज्यान मार्ने उद्योगमा मुद्दा चलाइन्थ्यो। संगीता मगरकै घटनामै पनि आरोपी जीवन विकलाई ज्यान मार्ने उद्योग अनुसार कारबाही गरिएको थियो। पहिलो पटक २०७२ साल असोजमा लैङगिक समानता कायम गरेर लैङगिक हिंसा अन्त्य गर्ने विधेयक ल्याइएको थियो । यहि विधेयकका आधारमा मुलुकी अपराध संहिताले एसीड आक्रमण अपराधलाई सम्बोधन गरेको हो। अहिलेको कानुनमा अपराधीलाई कैदसँगै जरिवाना पनि तोकिएको छ। अपराध संहिताको दफा १९३ को उपदफा ३ अनुसार जरिवाना बापत प्राप्त पुरै रकम पीडितलाई क्षतिपूर्ति बापत दिनुपर्छ भन्ने व्यवस्था छ। एसीड आक्रमणको घटनालाई २०७४ पछि सरकारवादी मुद्दाको रुपमा अनुसन्धान गरिन्छ। यसको अन्तिम फैसला सर्वोच्च अदालतबाट हुने गर्छ। एसीड प्रहार भैसके पछि सबैभन्दा पहिलो काम छिटो उपचार गर्नु नै हो। श्रेष्ठका अनुसार पहिलेको तुलनामा अहिलेको कानुन केही राम्रो देखिए पनि प्रभावकारी रुपमा पीडित मैत्री हुन सकेको छैन। सरकारले उपचार ग्यारेन्टी गर्ने गरी कानुन बन्न जरुरी छ। एसीड प्रहारको उपचार निकै महङ्गो र कठिन हुने भएकाले यसको पटक पटक उपचार गर्नुपर्छ। लाखौँ खर्च गर्नुपर्ने हुन्छ। पीडितले पाउने सहयोग सरकारको स्वविवेकमा भर पर्ने हुँदा यसको निश्चित ग्यारेन्टी छैन। सरकारले एक पटक उपचार खर्च दिए पनि मात्रै पनि पुग्दैन। अर्को कुरा जरिवानाको व्यवस्थाले पीडकले जरिवाना तिर्न सक्यो भने पो पीडितले पाउछ तर उसले तिर्ने सकेन भने के गर्ने त ? कसले तिर्ने ? यो अन्योलमै छ। यसैबीच नेपालमा एसीड आक्रमणका घटना बढ्न थालेपछि प्रतिनिधि सभाको महिला तथा सामाजिक समितीले सरकारलाई निर्देशन दिएको छ। साउन १९ गते बसेको समितिको बैठकले यस्तो निर्देशन दिएको हो। समितीकी सभादेवी निरुदेवी पालका अनुसार एसीड पीडितको समाजमा पुन स्थापनाको लागि सरकारी सेवाका रोजगारीमा प्राथमिकता दिन निर्देशन दिइएको हो। यसका साथै एसीड खरिदकर्ताको विस्तृत विवरण अनिवार्य अभिलेखिकरण गर्न पनि निर्देशन दिइएको छ। समितिले प्रभावकारी रुपमा औषधि उपचारको अनिवार्य व्यवस्था तत्काल मिलाउन र सुनिश्चित गर्न, कानुनी सहायता तथा मनोपरामर्श प्रदान गर्न, शिक्षा उच्च शिक्षामा छात्रवृतिको व्यवस्था गर्न पनि निर्देशन दिएको छ। यसका साथै सीपमुलक तालिम उपलबध गराउन, जीवीकोपार्जनलाई सहज बनाउन र सामाजिक पुनस्र्थापना सम्बन्धमा कार्यक्रम तुरुन्त तयार गरी कार्यान्वयन गर्न गराउन समितिको निर्देशनमा भनिएको छ। पालका अनुसार समितिको बैठकले उत्पीडन तथा एसीड आक्रमण सम्बन्धी कानुनी व्यवस्था र दण्ड सजायलाई समय सापेक्ष परिमार्जन गर्न आवश्यक देखिएको निष्कर्ष निकालेको छ। समितिले अहिले विद्यमान कानुनमा आवश्यक संशोधन गर्ने कार्यलाई तत्काल अगाडि बढाउन गृहमन्त्रालयलाई पनि निर्देशन दिएको छ। तर सरकारबाट कुनै पनि निर्देशन जारी गरिसकिएको भने छैन।"
उपत्यकामा थप ३०१ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप ३०१ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा थप ३०१ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। सोमबार २२४ जना र मंगलबार २३२ जनामा कोरोना संक्रमण पुष्टि भएको थियो। काठमाडौंका २३० जना, भक्तपुरका २४ जना र ललितपुरका ४७ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै मन्त्रालयका अनुसार पछिल्लो २४ घण्टामा ८८५ जनामा कोरोना भाइरस (कोभिड१९) संक्रमण पुष्टि भएको छ भने ३८५ जना कोरोना जितेर डिस्चार्ज भएका छन्। १४ हजार ७३९ जना आइसोलेसनमा रहेका छन्। जसममध्ये ६ हजार २८ जना होम आइसोलेसनमा छन् भने ८ हजार ७११ जना संस्थागत आइसोलेसनमा रहेका छन्। मन्त्रालयका अनुसार पाँचवटा जिल्लामा ५ सय बढी संक्रमित रहेका छन्। मोरङ, पर्सा, बारा सर्लाही, रौतहट, महोत्तरी र काठमाडौंमा ५ सय बढी संक्रमित छन्। प्रवक्ता गौतमका अनुसार मुस्ताङ र हुम्ला संक्रमणमुक्त रहेका छन्। यस्तै १५१ जनाको आइसीयूमा उपचार भइरहेको छ भने १४ जनाको भेन्टिलेटरमा छन्। नेपालमा कोरोनाबाट १७५ जनाको मृत्यु भएको मन्त्रालयले पुष्टि गरेको छ।"
कोरोना संक्रमितले आइसोलेसन व्यवस्थापनका लागि ५० हजार सहयोग गर्ने,मुगु : सोमबार कणाली स्वास्थ्य विज्ञान प्रतिष्ठान गरिएको स्वाब परीक्षणमा गर्दा कोरोना भाइरस पोजिटिभ पुष्टि भएका स्वास्थ्य सेवा कार्यालयका मुगुका लेखापालले सुरेश केसीले जिल्ला कारागार भवनमा निर्माण गरिएको आइसोलेसनको व्यवस्थापनका लागि ५० हजार नगद सहयोग गर्ने भएका छन्। जिल्ला स्वास्थ्य सेवा कार्यालको लेखा फाँटमा कार्यरत लेखापालले सुरेश केसीले आफनो पीसीआर परिक्षण गर्दा पोजिटिभ रिपोर्ट आएपछि आफ्नै डेराको होम आइसोलेनमा बस्दै आफनो दोस्रो रिपोर्ट नेगेटिभ आए जिल्ला कारागार भवनमा निमार्ण गरिएको ५० बेडको आइसोलेसन व्यवस्थापनका लागि आफनो दुई महिनाको तलबबाट ५० हजार नगद सञ्चारकर्मीको रोहबरमा प्रमुख जिल्ला अधिकारीलाई हस्तान्तरण गर्ने आफ्नो फेसबुक स्ट्याटस मार्फत जानकारी दिएका हुन्। जिल्लामा रहेका चार वटा स्थानीय तह मध्य खत्याड गाउँपालिकामा यसअघि देखिएका ३ जना संक्रमितमध्य २ जनाले कोरोना जितेर घर फर्किसकेका छन्। सोही गाउँपालिकाको एक जना महिला रातापानी आइसोलेसनमा रहेकी छन्। सोमबार कोरोना पोजिटिभ देखिएका छायाँनाथ रारा नगरपालिका क्षेत्रभित्र रहेको जिल्ला स्वास्थ्य सेवा कार्यालयका लेखापाल आफ्नै क्वाटरमा सेल्फ आइसोलेसनमा बसेका छन्। जिल्लाका सोरु र मुगुम कार्मारोङ्ग गाउँपालिकामा शून्य संक्रमित रहेका छन्। कोरोना भाईरस पोजेसटिभ देखिएका लेखपाल सुरेश केसिले आईसोलेसन ब्यवस्थापनकालागी ५० हजार नगद सहयोग गर्ने प्रतिबद्धता आफनो फेसबुक स्र्टाटर्स। फोटो केसिको फेसबुक
२४ घण्टामा १३ हजारको पीसीआर परीक्षण : ८८५ संक्रमित,काठमाडौं : पछिल्लो २४ घण्टामा ८८५ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुार १३ हजार २५३ जनाको पीसीआर परीक्षण गर्दा ८८५ जनामा कोरोना पुष्टि भएको हो। योसँगै नेपालमा कुल संक्रमितको संख्या ३४ हजार ४१८ पुगेको छ। मन्त्रालयका अनुसार २४ घण्टामा ३८५ जना डिस्चार्ज भएका छन्। योसँगै कोरोना जित्नेको संख्या १९ हजार ५०४ पुगेको छ। १४ हजार ७३९ जना आइसोलेसनमा रहेका छन्। जसममध्ये ६ हजार २८ जना होम आइसोलेसनमा छन् भने ८ हजार ७११ जना संस्थागत आइसोलेसनमा रहेका छन्। नेपालमा पीसीआर परीक्षणको कुल संख्या ६ लाख ३५ हजार २५२ पुगेको छ।
मेरा नातेदारले सम्बन्धको दुरुपयोग गरेका छैनन् : ईश्वर पोखरेल,"काठमाडौं : उपप्रधान तथा रक्षामन्त्री ईश्वर पोखरेलले आफ्नो नाता वा सम्बन्धमा रहेका व्यक्तिले पद वा सम्बन्धको दुरुपयोग नगरेको दाबी गरेका छन्। आफ्नो नाता सम्बन्धका व्यक्तिले लाभको पद लिएर कानुनी व्यवस्थाको उल्लंघन नगरेको उनको दाबी छ। बुधबार विज्ञप्ति सार्वजनिक गर्दै मन्त्री पोखरेलले त्यस्ता समाचारमा सत्यता नभएको दाबी गरेका हुन्। केही दिनयता मलाई केन्द्रीत गरी कतिपय संचार माध्यमले समाचार सम्प्रेषण गरेका छन्। ती समाचारप्रति मेरो गम्भीर ध्यानाकर्षण भएको छ, मन्त्री पोखरेलले भनेका छन्, मेरो परिवारका कुनै सदस्य वा मेरा कुनै नाता सम्बन्धमा रहेका व्यक्तिहरूद्वारा पद वा मसितको सम्बन्धको दुरूपयोग गरी विद्यमान क़ानूनी व्यवस्थालाई उल्लंघन गरेर लाभ लिएको वा पद प्राप्त गरेको भन्ने विषयमा कुनै सत्यता छैन। पोखरेलले सबै काम विधिसम्मत, पारदर्शितासहित र संस्थागत निर्णयका आधारमा भएको दाबीसमेत गरेका छन्। उनले कतै अन्यथा भएको पाइएमा वा प्रमाणित भएमा सजायको भागिदार हुने प्रतिवद्धतासमेत जनाएका छन्। आफ्नो विषयमा तथ्यहीन र गलतत मनसायका साथ सार्वजनिक भएका विषयको भ्रममा नपर्न उनले सबैलाई आग्रहसमेत गरेका छन्। अन्यथा भएको पाइएमा वा प्रमाणित भएमा सार्वजनिक रूपमा सजायको भागिदार हुने समेत विश्वास दिलाउन चाहन्छु। मेरो यो दृढता र विश्वासलाई लाञ्छित गर्ने हिसाबले तथ्यहीन र अत्यन्त गलत मनसायका साथ सार्वजनिक भएका गरिएका कुराहरूप्रति खेद व्यक्त गर्दछु, पोखरेलले थप भनेका छन्, यस्तो विषयका कारण दुःखित हुनुभएका मप्रति सद्भाव राख्ने, मलाई माया गर्ने, समर्थन गर्नुहुने आदरणीय मित्रहरूलाई कुनै पनि किसिमको भ्रममा नपर्न अनुरोध गर्दछु। मन्त्री पोखरेलले राजाको शासनमा घरको पानी ट्यांकीमा पैसा राखेको कुप्रचार भएको सम्झना गर्दै शाही शासनका मतियारहरु नयाँ ढंगले आफू विरुद्ध उरालिएको भन्दै आपत्ति प्रकट गरेका छन्। विगतमा राजाले सम्पूर्ण शासन सत्ता आफ्नो हातमा लिएको र त्यसविरूद्ध संघर्ष गरेका कारण यातनापूर्ण बन्दी जीवन बिताइरहेका बेला सम्पूर्ण रूपमा बदनाम र चरित्रहत्या गर्ने हिसावले घरको पानी ट्यांकीमा पैसा राखेको कुप्रचार गरिएको थियो। अहिले विगतको निरंकुश शाही शासनका तिनै दुष्ट मतियारहरू समेत नयाँ ढंगले मेरो बिरूद्धमा स्वर उरालिरहेका छन् ! म ती सबैलाई चुनौती दिदै घृणापूर्वक अस्वीकार गर्दछु, मन्त्री पोखरेलले थप भनेका छन्, सम्पूर्ण शुभचिन्तक, समर्थक, मित्रहरू तथा आम जनतालाई विश्वास दिलाउन चाहन्छु। तपाईंहरूको विश्वास र भरोसालाई म कहिल्यै र कहिल्यै कमजोर हुन दिने छैन। राष्ट्रिय वाणिज्य बैंकको सञ्चालक समिति सदस्य प्राडा उपेन्द्र कोइराला नियुक्त भएपछि मन्त्री पोखरेलको चर्को आलोचना भएको थियो । उपप्रधान तथा रक्षामन्त्री पोखरेलका सम्धी कोइरालालाई राजनीतिक नियुक्ति दिइएको भन्दै चौतर्फी रुपमा आलोचना भएपछि उनले विज्ञप्ति सार्वजनिक गरेका हुन् । विज्ञप्ति जस्ताको तस्तै सबै महानुभावहरूमा अनुरोध ! केही दिनयता मलाई केन्द्रीत गरी कतिपय संचार माध्यमहरूले समाचार सम्प्रेषण गरेका छन् । ती समाचारहरूप्रति मेरो गंभीर ध्यानाकर्षण भएको छ । मेरो परिवारका कुनै सदस्य वा मेरा कुनै नाता सम्बन्धमा रहेका व्यक्तिहरूद्वारा पद वा मसितको सम्बन्धको दुरूपयोग गरी विद्यमान क़ानूनी व्यवस्थालाई उल्लंघन गरेर लाभ लिएकाे वा पद प्राप्त गरेको भन्ने विषयमा कुनै सत्यता छैन । भएका काम विधिसम्मत, पारदर्शितासहित र संस्थागत निर्णय प्रक्रियाका आधारमा मात्रै भएका छन् । कहींकतै पनि मेराे अबाञ्छित चासो वा हस्तक्षेप नभएको कुरा जानकारी गराउँदछु । यदि अन्यथा भएको पाइएमा वा प्रमाणित भएमा सार्वजनिक रूपमा सजायको भागिदार हुने समेत विश्वास दिलाउन चाहन्छु । मेरो यो दृढता र विश्वासलाई लाञ्छित गर्ने हिसाबले तथ्यहीन र अत्यन्त गलत मनसायका साथ सार्वजनिक भएका गरिएका कुराहरूप्रति खेद व्यक्त गर्दछु । यस्ताे विषयका कारण दु:खित हुनुभएका मप्रति सद्भाव राख्ने, मलाई माया गर्ने, समर्थन गर्नुहुने आदरणीय मित्रहरूलाई कुनै पनि किसिमको भ्रममा नपर्न अनुरोध गर्दछु । विगतमा राजाले सम्पूर्ण शासन सत्ता आफ्नो हातमा लिएको र त्यसविरूद्ध संघर्ष गरेका कारण यातनापूर्ण बन्दी जीवन विताइरहेका बेला सम्पूर्ण रूपमा बदनाम र चरित्रहत्या गर्ने हिसावले घरको पानी ट्यांकीमा पैसा राखेको कुप्रचार गरिएको थियो । अहिले विगतको निरंकुश शाही शासनका तिनै दुष्ट मतियारहरू समेत नयाँ ढंगले मेराे बिरूद्धमा स्वर उरालिरहेका छन् ! म ती सबैलाई चुनौती दिदै घृणापूर्वक अस्वीकार गर्दछु । सम्पूर्ण शुभचिन्तक, समर्थक, मित्रहरू तथा आम जनतालाई विश्वास दिलाउन चाहन्छु  तपाईंहरूको विश्वास र भरोसालाई म कहिल्यै कहिल्यै कमजोर हुन दिने छैन  किमार्थ टुट्न दिने छैन !!  ईश्वर पोखरेल १० भदाै २०७७"
नातिनी बलात्कार गरेको आरोपमा हजुरबुवा पक्राउ,उदयपुर : उदयपुरको त्रियुगा नगरपालिकाका८ वर्षीया आफ्नै नातिनीलाई बलात्कार तथा यौन दुर्व्यवहार गरेको आरोपमा प्रहरीले ५४ वर्षीय हजुर बुवालाई बिहीबार पक्राउ गरेको छ। बुधबार घरका सदस्य नभएको मौकाछोपी आरोपितले बालिकालाई यौनाङ्ग देखाउने र यौन दुर्व्यवहार गरेको जाहेरीका आधारमा पक्राउ गरिएको जिल्ला प्रहरी कार्यालयका एसपी भीमबहादुर दाहालले बताए। आरोपितले साउन १२ गतेसमेत बालिकालाई बलात्कार गरेको प्रारम्भिक बयानबाट खुलेको उनले बताए। पक्राउ परेका आरोपितलाई प्रहरी हिरासतमा राखी थप अनुसन्धान सुरु गरिएको एसपी दाहालले जानकारी दिए।
वर्सेनि डुब्छन् भक्तपुर औद्योगिक क्षेत्रका उद्योग,"भक्तपुर : सोमबार राती परेको अविरल वर्षाले भक्तपुर नगरपालिका २ सानो व्यासीस्थित भक्तपुर औद्योगिक क्षेत्रभित्रका दर्जनौं उद्योग डुबानमा परे। वर्षाको पानीले निकास नपाउँदा उद्योगभित्रै करिब चार फिट पानी जमेको उद्योगीहरु बताउँछन्। जसले गर्दा उद्योगको भुइँतलामा रहेका मेसिन तथा उपकरण, कच्चापदार्थ र उत्पादित वस्तुमा क्षति पुर्यायो। उनीहरुका अनुसार डुबानले भएको क्षति संकलन हुँदैछ। निषेधाज्ञाको कारण उद्योग बन्द छ। मजदुर कोही छैनन्। त्यसैले डुबान हुँदा कच्चापदार्थ तथा उत्पादित वस्तुसमेत बचाउन सकिएन। यसपटकको डुबानले बढी क्षति पुगेको उद्योगीहरु बताउँछन्।निषेधाज्ञाको कारण उद्योग बन्द थियो। मजदुरहरु कोही थिएनन्, उद्योगी राजेश शिल्पकारले भने, वर्षाको भेल पसेर जमिन तलामा ४ फिट पानी जमेको थियो। जसले गर्दा कच्चापदार्थ र उत्पादित वस्तु जोगाउन सकिएन। वर्षायाममा औद्योगिक क्षेत्र वर्सेनि डुबानमा पर्दै आएको छ। उद्योगीका अनुसार पूर्वमा महाकाली, चोछें, यालाछें र ठूलो व्यासी तथा दक्षिणमा भक्तपुर दरबार क्षेत्र, इताछें, इन्द्रायणीपीठ, सहिद स्मृति उद्यान, दूधपाटीदेखिको वर्षाको पानी भेलसरी औद्योगिक क्षेत्रभित्र पस्छ। त्यसमा औद्योगिक क्षेत्रकै पानी थपिन्छ। तर औद्योगिक क्षेत्र भइ बाहिरिने ढल निकास भने सानो छ। त्यसमाथि वर्षाको भेलसँगै आउने माटोबालुवाले निकास झनै साँघुरिएको उद्योगीहरु बताउँछन्। सानो र पुरानो ढल निकास यसै वर्ष भक्तपुर औद्योगिक व्यवस्थापनले मर्मतसुधार गरेको थियो। तर यसै वर्ष १० वर्षको अवधिमा बढी डुबानमा परेको उद्योगी शिल्पकार बताउँछन्।यसवर्ष ढल निकास मर्मतसुधार गरिएको थियो, उनले भने, यसै वर्ष झन बढी १६ पटकसम्म उद्योग डुबानमा परिसक्यो। उनका अनुसार १८ इन्चको पुरानो निकासलाई २४ इन्च फराक बनाइएको थियो। तैपनि औद्योगिक क्षेत्रमा आइपुग्ने वर्षाको भेलले निकास पाएन। भक्तपुर औद्योगिक क्षेत्र उद्योग संघका कोषाध्यक्ष सुरेश शुक्लाले प्रत्येक वर्ष डुबानको समस्या भएपछि यस वर्ष निकास फराक गर्ने र एउटा अर्को निकास थप्ने काम भएको बताए। तैपनि डुबानको समस्या नहटेको उनी बताउँछन्।वर्सेनि हुने डुबानले उद्योग सञ्चालन गर्नमात्रै होइन उद्योगलाई कच्चापदार्थ ल्याउन र उत्पादन बजार पठाउनसमेत समस्या हुँदै आएको छ, कोषाध्यक्ष शुक्लाले भने, वर्षा सुरु भयो कि उद्योगमा मेसिन चलाउनै बन्द गर्नुपर्ने बाध्यता छ। अहिले निषेधाज्ञाले उद्योग बन्द हुँदा पनि डुबानले दुःख दिन नछोडेको उनी दुःखेसो पोख्छन्। उनले डुबानको समस्या समाधान गर्न औद्योगिक क्षेत्र व्यवस्थापन, काठमाडौं उपत्यका खानेपानी लिमिटेड, भक्तपुर नगरपालिका र सडक विभागसमक्ष माग गर्दै आएका जानकारी दिए। भक्तपुर औद्योगिक क्षेत्र व्यवस्थापनले भने समस्या समाधानको पहल भइरहेको बताएको छ। व्यवस्थापन प्रमुख बलराम बोगटीले औद्योगिक क्षेत्रतर्फको ढल निकासलाई फराक गर्ने प्रक्रिया अघि बढाइएको जानकारी दिए।साँघुरो ढल निकासलाई फराक बनाउनेबारे प्राविधिक अध्ययन भइरहेको छ, प्रमुख बोगटीले भने, यसको लागि काठमाडौं उपत्यका खानेपानी लिमिटेड, सडक विभाग र भक्तपुर नगरपालिकासँग समन्वय भइरहेको छ। औद्योगिक क्षेत्र भक्तपुर नगरको होचो ठाउँमा रहेकाले चारैतिरको वर्षाको भेल यहीं आउने गर्दा डुबानको समस्या झेल्नुपरेको उनको भनाइ थियो। त्यसमाथि ठूलो वर्षा हुँदा यहाँको ढल निकास रहेको हाकुफल्चास्थित मंगालको भेल उल्टै औद्योगिक क्षेत्र फर्कने गर्दा झन् बढी डुबान हुने उनी बताउँछन्।त्यसैले हाकुफल्चास्थित मंगलदेखि सल्लाघारी वा खसाङखुसुङ खोलामा निर्माण भइरहेको करिडोरको ढलसम्म फराकिलो ढल निकास नभएसम्म औद्योगिक क्षेत्र वर्सेनि डुबानमा पर्ने देखिन्छ, प्रमुख बोगटीले भने। औद्योगिक क्षेत्रभित्र ३७ वटा उद्योग रहेका छन् तर निषेधाज्ञाको कारण अत्यावश्यकीय वस्तु उत्पादन गर्ने चारवटा दाना र तीनवटा डेरी उद्योगमात्रै सञ्चालनमा रहेको व्यवस्थापनले जनाएको छ।"
पर्सामा १९ संक्रमित थपिए,"वीरगन्ज : पर्सामा थप १९ जनामा कोरोना संक्रमण पुष्टि भएको छ। वीरगन्ज स्थित नारायणी अस्पतालको प्रयोगशालामा बुधबार बिहान गरिएको पीसीआर परिक्षणमा पर्साका ४ महिला र १५ पुरुष गरि थप १९ जनामा संक्रमण पुष्टि भएको हो। पर्सामा थपिएका १९ जना मध्ये पर्सागढी नगरपालिकाकाको वडा नम्बर ४ का मात्रै १२ जना छन्। यस्तै वीरगन्ज महानगरपालिका वडा नम्बर ४, ५, १९, १५, १६ र २२ का ११ जनामा संक्रमण भेटिएको जिल्ला प्रशासन कार्यालय पर्साले जनाएको छ। यस्तै धोबिनी गाउँपालिका वडा नम्बर ३ का १ जनामा पनि संक्रमण पुष्टि भएको छ। बुधबार १९ जना संक्रमित थपिएसंगै पर्सामा संक्रमितको संख्या १ हजार ९ सय ९८ पुगेको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए।"
अस्पतालमा कोरोना संक्रमणको जोखिम उच्च,"बेलायतमा वैज्ञानिकहरूले गरेको एक अध्ययनमा हजारौँ मानिसहरू अस्पतालबाटै कोरोना भाइरस संक्रमित भएका हुनसक्ने देखिएको छ । किङ्स कलेज लण्डनले यूकेका १० अस्पताल अनि इटलीको एक अस्पतालमा गरेको अध्ययनमा त्यहाँ उपचाररत प्रत्येक आठमध्ये एक बिरामीमा अस्पतालमै संक्रमण भएको बताइएको छ । अनुसन्धानकर्ताहरुकाअनुसार, यो अनुपात तुलनात्मक रूपमा कम नै हो र यसले अस्पतालहरूमा प्रभावकारी संक्रमण नियन्त्रणका उपाय अपनाइएको देखिन्छ।उनीहरूले एप्रिल २८ सम्म १५ सय संक्रमितहरूको आँकडा केलाएका थिए। त्यतिखेर यूकेमा संक्रमण उच्च तहमा पुगेको थियो । मुख्य अनुसन्धानकर्ता डा बेन कार्टरकाअनुसार, 'यी अधिकांश बिरामी पहिले देखिनै अस्पतालमा थिए। उनीहरू वृद्धवृद्धा, कमजोर र अन्य रोग लागेकाहरू थिए।' तर उनीहरूको उपचार पनि अरूको तुलनामा बढ्ता सफल रह्यो । शायद उनीहरूको रोग पहिचान र उपचार चाँडै हुन सक्यो । अस्पतालमा भर्ना भएको १५ दिन वा त्योभन्दा धेरै दिनपश्चात् संक्रमित भएकाहरूलाई मात्र अस्पतालबाट संक्रमित भएको मानिएको छ । यदि अस्पतालमा भर्ना भएको ५ देखि १४ दिनको अवधिमा संक्रमित भएकालाई पनि स्वीकार्ने हो भने यो अनुपात २३ प्रतिशतमा उक्लन्छ । तर भाइरसको संक्रमणपश्चात् शरीरमा भाइरस सक्रिय हुने वा लक्षण देखापर्ने अवधि लामो हुने भएकाले अस्पतालबाटै संक्रमित भनेर यकिन गर्न असम्भव हुन्छ । अक्सफोर्ड विश्वविद्यालयका सघन उपचारसम्बन्धी विज्ञ प्राध्यापक डन्कन यङ्काअनुसार यस्तो अध्ययनले छोटो समयको अस्पताल बसाइमा संक्रमित भएकाहरू समेट्न नसकेको हुनसक्छ । साथै यो अध्ययनले ती बिरामीमात्र समेट्न सक्यो जो थला परेर अस्पतालमा उपचार लिन बाध्य भए । जबकि अधिकांश त्यस्ता मानिस जो अस्पतालमा संक्रमित भए तर जसलाई कुनै उल्लेखनीय असर देखिएन र घरमै विनाउपचार निको भए । यो अध्ययनले अस्पतालबाट संक्रमण फैलिने जोखिम तुलनात्मक कम नै रहेको देखाएको छ ।"
"शंकास्पदको स्वाब संकलन, कोरोना रिपोर्ट नआउँदै धमाधम घर फिर्ता","जाजरकोट : जाजरकोट सदरमुकाम खलंगामा कोरोना परीक्षणका लागि स्वाब संकलन गरेकाहरुलाई रिपोर्ट नआउँदै घर पठाइएको छ । शंकास्पदको पीसीआर परीक्षणका लागि स्वाब संकलन गरिएपछि रिपोर्ट नआउँदासम्म क्वारेन्टाइनमा राख्नुपर्नेमा प्रावधान भएपनि त्यसो नगरेर सिधै घर पठाउने गरिएको छ । केही दिनअघि स्वाब संकलन गरेर पीसीआर परीक्षणका लागि पश्चिम रुकुमको चौरजहारीस्थित मिसन अस्पताल (कोरोना अस्पताल) पठाइएका २० मध्ये १९ जनामा कोरोना संक्रमण भएको पुष्टि भएको थियो । विभिन्न सरकारी कार्यलयमा कार्यरत कर्मचारी र स्थानियमा कोरोना देखिएपछि उनीहरुको संम्पर्कमा रहेका तीन सयजनाको स्वाव संकलन गरेर सुर्खेत पठाइएको छ । स्वास्थ्य सेवा कार्यालय, भेरीनगरपालिका, जिल्ला प्रशासन कार्यालय, प्रहरी र नेपाली सेनाका गरी तीन सय जनाको स्वाव संकलन गरी सुर्खेतस्थित प्रदेश अस्पताल पशुपंक्षी रोग अन्वेशण प्रयोगशालामा पठाईएको स्वास्थ्य सेवा कार्यालयका महामारी फोकल व्यक्ति कृष्णबहादुर खत्रीले बताए । मंगलबार पठाइएका स्वाबको रिपोर्ट आउन कम्तिमा १० दिन लाग्ने भएको छ । त्यतिबेलासम्म स्वाब संकलन गरिएका कसैको निगरानीमा हुँदैनन्। होम क्वारेन्टाइनमा बस्नु भनिएको छ तर उनीहरु निर्वाध घुमफिर गर्ने र परिवारका अन्य सदस्यसँग हेलमेल गरिरहेका छन् । 'नतिजा आउँदासम्म उनीहरुले अरु सयौसँग सम्पर्कमा गइसकेका हुन्छन् । यदि पोजिटिभ रिपोर्ट आए अवस्था झन खतरा हुने भेरी नगरपालिका ४ का विष्णु भडेलले बताए ।' 'संक्रमण देखिएको सदरमुकामका सबैलाई परीक्षण गरिनुपथ्र्यो, त्यो पनि गरिएन, जोजसले परीक्षण गराए उनीहरुलाई पनि नतिजा नआउँदासम्म क्वारेन्टाइनमा राख्नु पथ्र्यो त्यो पनि भएन,'उनले भने ।संक्रमित १९ जनालाई त्रिभुवन माविमा बनाइएको आइसोलेसनमा राखेर उपचार थालिएको छ । तर उनीहरुसँग सम्पर्कमा आएकाको कन्ट्रयाक टेसिङ् गरिएको छैन। करीब पाँच सय बढी व्यक्ति उनीहरुको सम्पर्कमा गएको आशंका छ । तर, संक्रमण भएकाहरुको परिवार तथा छिमेकको समेत परीक्षण नगरिनु दु:खद र लापरवाही हो भेरी नगरपालिका वडा नम्बर ४ का वडाध्यक्ष खम्बजंग शाहले भने, ' महामारीमा हेल्चक्रयाई गर्नु हुँदैन । स्थानीय सरकार र सम्बन्धित निकायले यस कुरालाई गम्भीरतापूर्वक लिनुपर्छ ।' सदरमुकाममा कोरोना संक्रमण बढ्दै गएपछि स्थानीय प्रशासनले १५ भदौसम्मका लागि निशेषज्ञा जारी गरेको छ ।"
"ट्रयाक्टर दुर्घटना : एकको मृत्यु, पाँच जना घाइते","दार्चुला : जिल्लाको मार्मा गाउँपालिका वडा नम्बर १ रातापानीमा बुधबार दिउँसो एक बजे ट्रयाक्टर दुर्घटना हुँदा एक जना पुरुषको मृत्यु भएको छ भने अन्य पाँच जना गम्भीर घाइते भएका छन्। मार्मा गाउँपालिकाका वडा नम्बर २ सेलभिसाबाट चामल र मानिस बोकेर अपि हिमाल गाउँपालिकाको मकरीगाड जाँदै गरेको से ४ क ४०४७ नम्बरको ट्रयाक्टर रातापानीमा दुर्घटना भएको हो। मृत्यु हुनेमा मार्मा गाउँपालिका वडा नम्बर ६ का ४० वर्षीय गणेश धामी रहेका छन्। मार्मा गाउँपालिका वडा नम्बर १ का १६ वर्षीय विकास नेपाली, सोही ठाउँका ५३ वर्षीय रामसिंह महरा, १९ वर्षीय कृष्ण नेपाली, २२ वर्षीय सागर नेपाली र अपि हिमाल गाउँपालिका वडा नम्बर २ का विरसिंह लोथ्याल गम्भीर घाइते भएको इलाका प्रहरी कार्यालय लटिनाथका प्रहरी निरीक्षक कमलबहादुर बिष्टले बताए। उनले भने, 'घाइते पाँचै जनालाई उपचारका लागि गोकुलेश्वर अस्पताल लगिएको छ। मृतक धामी मार्मा गाउँपालिका वडा नम्बर २ सेलभिसामा पसल सञ्चालन गर्दै आएका थिए।' दुर्घटनाको कारण भने खुल्न नसकेको उनले बताए।"
मोरङका छ स्थानीय तहले एक साता थपे लकडाउन,"विराटनगर : कोरोना भाइरसको संक्रमण नियन्त्रणलाई प्रभावकारी बनाउन भन्दै मोरङका छ वटा स्थानीय तहले एक साताका लागि लकडाउनथप गरेका छन्। रंगेली, सुनवर्षी, रतुवामाई नगरपालिका तथा धनपालथान, कटहरी र जहदा गाउँपालिकाले लकडाउनको समयअवधि एक साता थप गरेका हुन्। बुधबार रंगेलीमा बसेको सबै स्थानीय तहका प्रमुख एवं प्रशासकीय अधिकृत तथा सुरक्षा अधिकारी सम्मिलित बैठकले कोरोना नियन्त्रणमा लकडाउन प्रभावकारी भएको निस्कर्ष निकाल्दै एक साता लम्ब्याउने निर्णय गरेका हुन्। मोरङको दक्षिणी क्षेत्रमा रहेका कटहरीबाहेक पाँचवटा स्थानीय तह भारतसँग सीमा जोडिएका छन्। सबै स्थानीय तहले यसअघि गरेको लकडाउनको समयअवधि बुधबारराति सकिंदै थियो। अगाडि गरिएको लकडाउन सकिनुअघि बसेको बैठकले १७ गतेसम्म त्यसलाई निरन्तरता दिने निर्णय गरेको सुनवर्षी नगरपालिकाका मेयर कालीप्रसाद दासले बताए। अब हुने लकडाउनमा बिहान ६ बजेबाट १२ बजेसम्म सुरक्षा सावधानी अपनाउँदै व्यापार, व्यवसाय र बैंक तथा वित्तीय संस्था सञ्चालन गर्न दिइने भएको छ। बैठकले कोरोना नियन्त्रणमा प्रदेश १ सरकार र जिल्ला प्रशासनले समन्वय नगरेको निस्कर्ष पनि निकालेको छ। संक्रमितको राम्रो उपचार नभएको, बिरामीलाई बेवास्था गरिएको, आवश्यक समन्वय नगरिएको विषयमा सरकार र प्रशासनको ध्यानआकर्षण गराउने निर्णय पनि बैठकमा भएको दासले बताए।"
उपचार नपाएका बिरामीको सहयोगमा वीरगन्जका युवा,"वीरगन्ज : वीरगन्जमा अस्पतालले भर्ना लिन नमानेपछि उपचार नपाएर दिनहु बिरामीको मृत्यु हुन थालेपछि साउन २६ मा स्थानीय युवाको सक्रियतामा सहायताका लागि कोभिड एक्सन टिम (क्याट) गठन गरियो। गठन भएकै दिन क्याटका पदाधिकारी र सदस्यले कोभिड वा अन्य कुनै पनि रोगका बिरामीको उपचारमा सहायता चाहिए सम्पर्क गर्न आग्रह गर्दै आआफ्नो मोबाइल नम्बर सामाजिक सन्जाल फेसबुकमा सार्वजनिक गरे। क्याटका सदस्यको सक्रियताका कारण साउन २६ यता वीरगन्जमा उपचारको अभावमा कसैले पनि ज्यान गुमाउनु परेको छैन। कारण कुनै पनि अस्पतालले बिरामीलाई भर्ना लिन आनाकानी गरेको खबर पाए लगत्तै क्याटका सदस्य बिरामी भएको ठाँउमा पुगिहाल्छन्। अस्पतालका चिकित्सक र सन्चालकसँग समन्वय गरेर बिरामीको उपचारका व्यवस्था मिलाउँछन्। क्याटका सदस्य एवम् जसपाका युवा नेता तबरेज अहमद भन्छन्,कुनै पनि हस्पिटलले भर्ना लिन मानेन भने बिरामीका परिवारले हामीलाई मोबाइलमा फोन गरेर खबर गर्छन्, लगत्तै हामी त्यहाँ पुग्छौं। डाक्टरसँग कुरा गरेर बिरामीको उपचारको व्यवस्था मिलाउछौं।' साउन २६ मा क्याट गठन भए यता वीरगन्जमा कोहि पनि बिरामीले उपचारको अभावमा ज्यान नगुमाएको भन्दै अहमद भन्छन्, अहिले एम्बुलेन्स पाउन पनि गाह्रो छ। क्याटले एम्बुलेन्सका लागि पनि सहजीकरण गर्दै आइरहेका छ।' साउन २६ यता ८३ जना बिरामीको उपचारमा क्याटले सहायता र समन्वय गरिसकेको अहमद बताउँछन्। कोभिडको महमारीमा बिरामीको उपचारमा सहायत गर्ने मुख्य उदेश्य राखेर क्याट गठन गरिएको क्याटका सदस्य एंव नेपाली कांग्रेस पर्साका सचिव श्याम पटेल बताउँछन्। उनि भन्छन्,जति बेला फोन आउँछ हामी रात दिन भन्दैनौं। खबर पाएलगत्तै बिरामी भएको ठाँउमा पुगिहाल्छौं। त्यो अस्पतालमा बेड खाली भए त्यहीं भर्ना गराउँछौं , खाली नभएको अवस्थामा अर्को अस्पतालमा लगेर बिरामी भर्ना गराउँछौं।' कोभिड महामारीमा बिरामीको उपचारमा सहायता गर्न युवाले थालेको यो प्रयासको अवधारण सम्भवत नेपालमै पहिलो भएको पटेल बताउँछन्। क्याटले कोभिड १९ संक्रमणका कारण मृत्यु भएकाको शव व्यवस्थापनमा पनि सहजीकरण गर्दै आएको क्याटका संयोजक नेक महम्मद अन्सारी बताउँछन्। 'संक्रमितको शव व्यवस्थापामा वीरगन्जमा पनि समस्या देखियो। त्यसपछि हामीले जनप्रतिनिधिसँग संवाद र समन्वय गर्दै आएका छौं', उनी भन्छन्,अहिलेसम्म हामीले नेपाली सेनाको सहयोगमा ४ जना संक्रमितको शव व्यवस्थापन गरि सकेका छौं।' बिरामीको उपचारमा सहायता प्रदान गर्दै आएको क्याटले पछिल्लो ३ दिनदेखि अस्पतालका बिरामी र निधेषधाज्ञाका कारण मर्कामा परेकालाई खाना खुवाउन काम पनि थालेको छ। अस्पतालमा भर्नामा रहेका बिरामी , तीनका कुरुवा र निषेधाज्ञाका कारण कामधन्दा गर्न नपाएर समस्यामा परेका मजदुर, विपन्नहरुलाई गत सोमबारदेखि निशुल्क खाना खुवाउन थालेको क्याटका सदस्य अहमदले बताए। 'दैनिक करिब २ सय जनालाई खाना खुवाउँदै आएका छौं', अहमद भन्छन्, 'यसमा वडा नम्बर १३ का वडा अध्यक्ष तुफान अन्सारीले सहयोग गर्नु भएको छ।' खाना वितरणका लागि क्याटले १० जना स्वयम्सेवक पनि परिचानलन गरेको अहमदले बताए।"
काठमाडौंमा भूकम्पको धक्का महसुस,काठमाडौं : काठमाडौंमा भूकम्पको धक्का महसुस भएको छ। बुधबार दिउँसो दुई दशमलव ९ रेक्टर स्केलको भूकम्प गएको हो। राष्ट्रिय भूकम्प मापन तथा अनुसन्धान केन्द्र केन्द्रका अनुसार भूकम्पको केन्द्र बिन्दू कालिमाटी रहेको छ।
प्रहरीको संरक्षणमा जबरजस्ती मन्दिर खोल्न लगाएर बिहे,"बेनी : समुदाय स्तरमा तीब्र रुपमा कोरोना (भाइरस) फैलिरहेको अवस्थामा म्याग्दीको बेनी नगरपालिका९ गलेश्वरमा बुधबार प्रहरीको दवाव र संरक्षणमा जबरजस्ति मन्दिर खोल्न लगाएर विवाह र भोज भतेर गरेका छन्। गत चैत ९ गतेदेखि पुजाआजाका लागि बन्द गरिएको गलेश्वर मन्दिर खुलाएर नागरिक समाज म्याग्दीका संयोजक सुदर्शनकुमार श्रेष्ठका छोरा सुदिप र नेपाल प्रहरीका सेवानिवृत्त प्रहरी निरिक्षक भीमबहादुर श्रेष्ठकी छोरी सरस्वतीको बिवाह गरेका हुन्। कोरोना फैलिन नदिन सरकारले भोज, भतेर गर्न र मन्दिर लगायत धार्मिक स्थलमा पुजाआजाका लागि बन्द गरेको छ। अन्तर जिल्ला आवत जावतमा रोक लगाएको जिल्ला प्रशासन कार्यालयले एउटै घरमा भएका परिवारका सदस्यहरुको उपस्थितिमा मात्र चाडपर्व मनाउन सार्वजनिक सूचना जारी गरेको छ। संक्रमण रोकथामका लागि अगुवाई गर्नुपर्ने जिम्मेवार ब्यक्तिबाट सामान्य स्वास्थ्य सुरक्षा मापदण्डको पालना समेत नगरि प्रहरी र प्रशासनको संरक्षणमा धार्मिक संस्थामा बिवाह तथा होटेलमा भोज भतेर गरेका स्थानीयबासीले गुनासो गरेका छन्। गलेश्वर शिवालय क्षेत्र विकास कोषका उपाध्यक्ष पण्डित भिमनाथ पराजुलीले कोषको अनुमति बिना प्रहरीको उपस्थितिमा प्रवेशद्धार खोलेर मन्दिर परिसरमा पुजा र बिवाह गराई भोज खान होटलमा गएका बताए।हामीले दिएका थिएनौ, गलेश्वर प्रहरी चौकीकै असई आएर ताला खोलेर मानिसहरुलाई भित्र लैजानुभयो, उनले भने प्रहरीकै उपस्थितिमा आफैले बाहिरबाट पण्डित ल्याएर करिब आधा घण्टा धार्मिक बिधि अनुसार बिवाह गरेर गए। विवाह हुने अवधिसम्म गलेश्वर प्रहरी चौकीका असई गोर्वद्धन दुरा मन्दिर परिसरमा थिए। केटा र केटी पक्षका २५ जना भन्दा बढी मन्दिर परिसरमा पुगेका थिए। उनहरुले मास्क लगाएका र भौतिक दुरि कायम गरेका थिएनन्। मन्दिर परिसरमा बिवाह गरेपछि गलेश्वर स्थित शसस्त्र प्रहरीको क्याम्प अगाडी रहेको प्याराडाइज होटलमा भोज गरेका थिए। प्रहरीकै उपस्थितिमा जर्वजस्ति मन्दिर खोल्न लगाएर बिवाह गरिनु र शसस्त्रको क्याम्प अगाडी सँयौ मानिसहरु उपस्थित भएर करिब चार घण्टा भोज भतेर गर्दा समेत सुरक्षा निकाय तथा प्रशासनले उदाशिनता देखाको गलेश्वरका बासिन्दाले बताए। प्रमुख जिल्ला अधिकारी उमाकान्त अधिकारीले मन्दिरमा धेरै मानिस भेला भएर बिवाह गर्न लागेको सुचना पाउने बित्तिकै प्रहरी पठाएर रोक्न लगाएको र भोज भतेरमा तोकिएको भन्दा बढी संख्यामा भेला हुन नदिएको प्रतिक्रिया दिए। डिएसपी किरनजंग कुँवरले प्रहरीले बिवाह र भोज भतेर गराउन संरक्षण गरेको आरोपको खण्डन गर्दै धेरै मानिस भेला हुन नदिएको तर्क गरे। दुलाहका बुवा सुर्दशन श्रेष्ठले परिवारका सदस्यहरुको उपस्थितिमा मात्र बिवाह र माइति पक्षको आग्रहमा भोज भएको बताए। नागरिक समाज म्याग्दीका संयोजक र कानुन व्यवसायी समेत रहेका श्रेष्ठले भदौ २ गते जिल्ला प्रशासन कार्यालयले बेनीमा आयोजना गरेको सर्वपक्षीय बैठकमा कोरोना रोकथामका लागि जिल्लाका सुरक्षा निकाय, प्रशासन र स्थानीय तहहरु असफल भएको भन्दै आलोचना गरेका थिए। म्याग्दीमा हालसम्म एक जना प्रहरी सहित ४९ जनामा कोरोना संक्रमण पुष्टि भएको छ। ४८ जना निको भएर घर गएका छन्। भदौ १ गते पोखराबाट आएका एक प्रहरी जवानमा कोरोना पुष्टि भएपछि बेनीमा त्रास छाएको छ।"
विराटनगरका ४३ सहित प्रदेश १ मा १०८ नयाँ संक्रमित थपिए,"विराटनगर : प्रदेश १ मा बुधबार एक सय आठ जना कोरोना भाइरसका नयाँ संक्रमित थपिएका छन् । एक हजार तीन सय ५७ जनाको पीसीआर परीक्षण गरिएकोमा ३६ महिला ७२ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ । नयाँ थपिएका संक्रमितमा मोरङमा ४८, सुनसरीमा २४, झापामा १६, तेहथुममा आठ, पाँचथरमा चार, उदयपुर र खोटाङमा एकएक र प्रदेश १ बाहिरका छ जना रहेका छन् । प्रदेश १ को राजधानी विराटनगर महानगरपालिकामा बुधबार ४३ जनामा संक्रमण देखिएको छ । संक्रमण देखिएकामा १३ महिला र ३० पुरुष छन् । मोरङको बूढीगंगामा तीन महिला, एक पुरुष, सुन्दरहरैँचामा एक पुरुषको रिपोर्ट पोजिटिभ आएको मन्त्रालयले जनाएको छ । मन्त्रालयका अनुसार सुनसरीको इटहरीमा पाँच महिला, नौ पुरुष, इनरुवामा एक महिला, तीन पुरुष, बर्जुमा एक महिला, दुई पुरुष, दुहवीमा दुई पुरुष, धरानमा एक महिला, झापाको दमकमा छ महिला, नौ पुरुष, र गौरीगञ्जकी एक महिलामा संक्रमण देखिएको छ । तेहथुमको म्याङलुङमा चार महिला, चार पुरुष, पाँचथरको फिदिममा चार पुरुष, उदयपुर र खोटाङमा स्थानीय तह नखुलेका एक महिला र एक पुरुषको रिपोर्ट पोजेटिभ आएको छ । प्रदेश १ बाहिरका एक महिला र पाँच पुरुषमा कोरोना पुष्टि भएको मन्त्रालयले जनाएको छ । प्रदेश १ मा हालसम्म कोरोना संक्रमितको संख्या दुई हजार नौ सय ४० पुगेको छ । मन्त्रालयका अनुसार बुधबारसम्म प्रदेशमा ८२ हजार एक सय दुई जनाको पीसीआर परीक्षण भएको छ । प्रदेश १ मा बुधबार ८१ जना डिस्चार्ज भएका छन् । हाल सम्म डिस्चार्ज हुनेको संख्या एक हजार तीन सय ८५ पुगेको छ ।"
थप ११ जनाको मृत्यु : कोरोनाले ज्यान गुमाउनेको संख्या १७५,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या १७५ पुगेको छ । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार पछिल्लो २४ घण्टामा थप ११ जनाको मृत्यु भएको हो । दुई महिला र ९ पुरुषको पछिल्लो २४ घण्टामा मृत्यु भएको हो । बुधबार मृत्यु हनेमा मोरङकी ४६ र भक्तपुरकी ५३ वर्षीया महिला र अन्य ९ पुरुष छन् । मृतक पुरुषमा कैलालीका ४५ र ५० वर्षीय दुई, महोत्तरीका ६०, ७२ र ७५ वर्षीय तीन, बाराका ४१ र ४६ वर्षीय दुई, बाँकेका ३७ एक, काठमाडौंका ५१ वर्षीय एक पुरुष गरेर ११ जनाको मृत्यु भएको मन्त्रालयका प्रवक्ता गौतमले जानकारी दिए । योसँगै कोरोनाले नेपालमा ज्यान गुमाउनेको संख्या १७५ पुगेको छ । पछिल्लो २४ घण्टामा ८८५ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता गौतमका अनुार १३ हजार २५३ जनाको पीसीआर परीक्षण गर्दा ८८५ जनामा कोरोना पुष्टि भएको हो। योसँगै नेपालमा कुल संक्रमितको संख्या ३४ हजार ४१८ पुगेको छ। मन्त्रालयका अनुसार २४ घण्टामा ३८५ जना डिस्चार्ज भएका छन्। योसँगै कोरोना जित्नेको संख्या १९ हजार ५०४ पुगेको छ। १४ हजार ७३९ जना आइसोलेसनमा रहेका छन्। जसममध्ये ६ हजार २८ जना होम आइसोलेसनमा छन् भने ८ हजार ७११ जना संस्थागत आइसोलेसनमा रहेका छन्। नेपालमा पीसीआर परीक्षणको कुल संख्या ६ लाख ३५ हजार २५२ पुगेको छ। कोरोना अपडेट : स्वास्थ्य मन्त्रालयको पत्रकार सम्मेलन (लाइभ) उपत्यकामा थप ३०१ जनामा कोरोना संक्रमण विराटनगरका ४३ सहित प्रदेश १ मा १०८ नयाँ संक्रमित थपिए कोरोना संक्रमितको शव जलाइयो ५१ नेपाली सेनासहित बाँकेमा ७७ जनालाई कोरोना विज्ञसँग स्वास्थ्यमन्त्रीको छलफल : कसले के दिए सुझाव ? पछिल्लो २४ घण्टामा काठमाडौं उपत्यकामा थप ३०१ जनामा कोरोना भाइरस संक्रमण पुष्टि भएको छ। काठमाडौंका २३०, भक्तपुरका २४ जना र ललितपुरका ४७ जनामा कोरोना संक्रमण पुष्टि भएको मन्त्रालयले प्रवक्ता गौतमले जानकारी दिए। मन्त्रालयका अनुसार पाँचवटा जिल्लामा ५ सय बढी संक्रमित रहेका छन्। मोरङ, पर्सा, बारा सर्लाही, रौतहट, महोत्तरी र काठमाडौंमा ५ सय बढी संक्रमित छन्। प्रवक्ता गौतमका अनुसार मुस्ताङ र हुम्ला संक्रमणमुक्त रहेका छन्।"
एफएओका चार कर्मचारीलाई कोरोना संक्रमण,"दोलखा : सरकारी कर्मचारीको चर्को दबाबले आयोजना गरिएको तालिममा सहभागीमध्ये राष्ट्र संघीय खाद्य तथा कृषि संगठन (एफएओ)का ४ कर्मचारी कोरोना संक्रमित भएको खुलेको छ। खाद्य सुरक्षा र पोषणसँग सम्बन्धित नेपाल सरकारका वरिष्ठ कृषि अधिकृतको दबाबमा चितवनमा आयोजना गरिएको दुई हप्ते तालिममा दोलखाबाट सहभागी भएका एफएओका कृषि संकायका ३ महिला र एक पुरुष गरी ४ जनामा कोरोना संक्रमण देखिएको हो। सरकारले तालिम, गोष्ठी सञ्चालन र सामूहिक भोज गर्न प्रतिबन्ध लगाउँदा लगाउँदै १४ दिन लामो प्राविधिक सहायकस्तरका लागि बाली उत्पादन कृषक पाठशाला सहजकर्ता प्रशिक्षक प्रशिक्षणले दोलखाका समुदायस्तरमा पनि कोरोना फैलाउन मद्दत गरेको अनुमान गरिएको छ। कृषि तथा पशुपन्छि विकास मन्त्रालयको खाद्य तथा पोषण सुधार आयोजनाले साउनको १५ गतेदेखि २८ गतेसम्म ८ जिल्लाका ३२ जना सहभागी गराई आयोजना गरिएको तालिमका १२ जनालाई मंगलबारसम्ममा कोरोना संक्रमण पुष्टी भइसकेको छ। एफएओको स्थानीय साझेदार संस्था टुकी संघका एक कर्मचारीका अनुसार तालिम नचलाउन गरेको अनुरोधलाई सरकारी कर्मचारीले नै बेवास्ता गर्दै दवाब सिर्जना गरेर सहभागी पठाउँदा संक्रमित भएर फर्किएका हुन्। तालिमलगायतको सेक्टर हेर्ने सरकारी कर्मचारीकै कारण एफएओले तालिम राख्न बाध्य भएको र सोही कारण कर्मचारी संक्रमित हुनु परेकोले लामो इतिहास बोकेको टुकी संघ पनि बद्नाम हुन पुगेको ति कर्मचारीको भनाई छ। दोलखामा एफएओको कार्यक्षेत्र तामाकोशी र कालिञ्चोक गाउँपालिका रहेको छ। कालिञ्चोक गाउँपालिकामा एफएओमार्फत कार्यरत कोरोना संक्रमित महिला बीउ विजन बाँड्न समुदायसम्म पुगेकी कन्ट्याक्ट ट्रेसिङबाट खुल्न आएको छ। ति महिला लगायतको सम्पर्कमा पुगेका भीमेश्वर नगरपालिका र कालिञ्चोक गाउँपालिका गरी ७२ जनाको स्वाब संकलन गरी परीक्षणका लागि पठाइएको छ। एउटा सरकारीका कर्मचारीको भत्ता मोहले राज्यको ठूलो स्रोत र समय खर्च हुन पुगेकोमा चौतर्फी आलोचना भइरहेको छ। दोलखाका प्रमुख जिल्ला अधिकारी भीमकान्त शर्माले तालिम अत्यावश्यक कार्यभित्र नपर्ने हुँदा हुँदै पनि ति कर्मचारीले गर्दा धेरै मान्छेले दु:ख पाएका छन्।"
विदेश पढन् जानेका लागि एनओसी खुल्ला,काठमाडौं : गत फागुनदेखि रोकिएको वैदेशिक अध्ययन अनुमति पत्र (एनओसी) खुल्ला भएको छ। कोभिड १९ को संक्रमण त्रास बढेको भन्दै सरकारले एनओसी रोक्ने निर्णय गरेको थियो। उच्च शिक्षा अध्ययनका लागि विदेश जान चाहने विद्यार्थीलाई एनओसी अनिवार्य मानिन्छ। एनओसी रोकिंदा नेपालमै बसेर अनलाइन पढ्न चाहने तथा विदेशमा भिसाको म्याद थप्न खोज्ने विद्यार्थीलाई समस्या परेको थियो। हिजो बसेको मन्त्रिपरिषदको बैठकले खुल्ला गरेको शिक्षामन्त्रीका स्वकीय सचिव पुरन केसीले बताए। एनओसी खुल्ला गरिएपछि विद्यार्थीले तत्काल विदेश जान नपाए पनि भर्नाका लागि सिट सुरक्षित गर्न सक्छन्। नेपाल शैक्षिक परामर्श संघ (इक्यान) का अध्यक्ष प्रकाश पाण्डेका अनुसार छात्रवृत्ति कोटा सुरक्षित गर्न सक्छन्। कलेज तथा विविमा शुल्क तिर्न पाउँछन्। एनओसी जारी नहुँदा विदेश जाने प्रक्रियामा रहेका विद्यार्थी समस्यामा परेका थिए। अवस्था सामान्य भएको अवस्थामा दैनिक एक हजारको हाराहारीमा विद्यार्थीले एनओसी लिने गरेका थिए।
पत्रकार र कलाकारको संचारसमाग्री चोरियो,"पशुपतिनगर : महोत्तरीको बर्दिबास नगरपालिका९ पशुपतिनगरबाट पत्रकार र कलाकारको संचार समाग्री चोरी भएको छ। पत्रकार अमृतकुमार महतो, रोचकघोचकका हाँस्यकलाकार कृष्णाकुमार महतो लगायतको ल्यापटप, मोबाइल, बैंकको एटिम कार्ड लगायतको सरसमान चोरी भएको हो। जनसहयोगी युवा सञ्जाल बर्दिबास महोत्तरीले पशुपतिनगरस्थित राष्ट्रिय माध्यमिक विद्यालय पशुपतिनगरमा जनस्तरबाट बालउद्यान निर्माण गरिरहेको छ। निर्माण काममा खटिएका पत्रकार, कलाकार, सञ्जालका सविच मनोज महतो, ट्रयाक्टर चालक धर्मेन्द्रप्रसाद चौधरीको ल्यापटप, मोबाइल, बैंकको एटिम लगायत झण्डै चार लाख बराबरको सरसमान चोरी भएको हो। घटनाको अनुसन्धान गर्न इलाका प्रहरी कार्यालय बर्दिबासका इन्स्पेक्टर सोनु साहको नेतृत्वमा टोली खटिएको छ।"
दोषी ठहरिएका धमाधम पक्राउ,"बेनी : म्याग्दीमा अदालतले विभिन्न मुद्दामा दोषी ठहर गरे पनि फरार भएका व्यक्तिहरु धमाधम पक्राउ पर्न थालेका छन्। दसौं वर्ष पहिले फैसला भएका मुद्दाका दोषीहरु पक्राउ परेका हुन्। २० वर्षअघि कर्तब्य ज्यान मुद्दामा अदालतबाट दोषी ठहर भएका धवलागिरी गाउँपालिका३ (साविक मुना गाविस७) दरका ४४ वर्षीय चन्द्रवल घर्तिलाई सोमबार पक्राउ गरेको प्रहरीले मंगलबार सवारी ज्यान मुद्दाका अर्का फरार व्यक्तिलाई समात्यो। पक्राउ पर्नेमा पर्वत जिल्ला अदालतले २०६७ जेठ २४ गते तीन महिना पाँच दिन कैद सजायको फैसला गरेका मालिका गाउँपालिका७ बिमका २९ वर्षीय प्रकाश सुनार रहेका छन्। घर्ति र सुनार दुवैलाई लाई सजाय भुक्तानका लागि जिल्ला कारागार म्याग्दी चलान गरिएको डिएसपी किरनजंग कुँवरले बताए। घर्ति समेतले २०५७ कात्तिक २१ गते दरका २२ वर्षीय गर्बे पाइजालाई मकैबारीमा बञ्चरो प्रहार गरि हत्या गरेको मुद्दामा अदालतले २० वर्ष (जन्मकैद)को फैसला सुनाएको थियो। म्याग्दीमा पछिल्लो २ महिनामा कर्तब्य ज्यान, डाकाचोरी, लागु औषध, सवारी ज्यान लगायतका मुद्दाका १४ फरार कसुरदार व्यक्ति पक्राउ परेका छन्। विभिन्न आवरणमा लुकिछिपी रहेका फरार व्यक्तिहरुको पहिचान र पक्राउ गर्न बिशेष टोली परिचालन गरेका छौ छौ, डिएसपी कुँवरले भने अदालतको फैसला कार्यान्वयन र पिडितले न्याय पाउने अपेक्षा गरेका छौ।"
शान्ति मिसनबाट फर्किएपछि अनिवार्य क्वारेन्टाइनमा,"काठमाडौं : संयुक्त राष्ट्रसंघीय शान्ति मिसनबाट फर्किएका ३ सय ७६ सैनिक अधिकारी क्वारेन्टाइनमा छन्। कोरोना संक्रमण जोखिम कम गर्न मिसनबाट फर्किएको फौजलाई उपत्यकाका विभिन्न ९ स्थानका क्वारेन्टाइनमा राखिएको छ। पछिल्लोपटक भदौ ५ गते दक्षिणी सुडानबाट दोस्रो रोटेसन फ्लाइटमा १ सय ५० जनाको फौज नेपाल फर्किएको छ। साउनयता दक्षिणी सुडान, कार, माली र इराकबाट ६ सय ७७ जना शान्ति सेना फर्किएका छन्। तीमध्ये ३ सय १ जना घर फर्किएका छन्। साउन २ गते कारबाट ६० जना र मालीबाट ९८ जना फर्किएका थिए। इराकबाट साउन २१ मा ३५ सैनिक स्वदेश फर्किएका छन्। साउन १४ र भदौ ५ गते दक्षिण सुडानबाट दुई लटमा ४ सय ८४ शान्ति सेना फर्किएका हुन्। सैनिक प्रवक्तासहायक रथी सन्तोष वल्लभ पौड्यालले कोरोना भाइरसको जोखिम न्यूनीकरण गर्न शान्ति मिसनबाट फर्किएका फौजलाई अनिवार्य क्वारेन्टाइनमा राखिएको बताए। उनले भने, क्वारेन्टाइनमा रहेका सबै फौजको पीसीआर परीक्षण गरेपछि मात्र घर बिदामा छाड्छौं। जंगी अड्डाले पोजिटिभ रिपोर्ट आउनेलाई तत्काल आइसोलेसनमा पठाउने र कन्ट्याक्ट टेसिङ गर्ने व्यवस्था मिलाएको छ। साउन १४ गते दक्षिणी सुडानबाट फर्किएकामध्ये दुई सैनिक अधिकारीमा कोरोना संक्रमण देखिएपछि लगत्तै कन्ट्याक्ट ट्रेसिङ गरिएको थियो। संक्रमित २ र कन्ट्याक्ट ट्रेसिङ मा परेका ६ गरी ८ सैनिक अधिकारी निको भएर घर फर्किएका जंगी अड्डा स्रोतले जनाएको छ। फागुन अन्तिम साता दक्षिणी सुडानमा रहेको फौज बदलिने क्रममा थियो। कोरोना संक्रमण जोखिमको कारण देखाउँदै राष्ट्रसंघले त्यस बेला फौज अदलीबदलीमा रोक लगाएको थियो। राष्ट्रसंघले साउन पहिलो साताबाट शान्ति सेना पुनः लैजान थालेको हो। शान्ति मिसन पूरा गरी फर्कने तयारीमा रहेको फौजलाई सबै मिसनले कोराना परीक्षण गर्दैनन्। अधिकांश मिसनले क्वारेन्टाइनमा रहेको फौजलाई सीधै सम्बन्धित मुलुक पठाउने गरेको छ। जंगी अड्डाले भने शान्ति मिसनमा जाने र फर्किने फौजको अनिवार्य पीसीआर परीक्षण गर्छ। सैनिक प्रवक्ता पौड्यालले भने, ७२ घण्टाअघिको रिपोर्ट दिएर मात्र फौजलाई शान्ति मिसन पठाउँछौं। कोरोना संक्रमणको जोखिमलाई ध्यानमा राख्दै जंगी अड्डाले मिसनबाट फर्किएको फौजलाई अनिवार्य क्वारेन्टाइनमा राख्ने र स्वाब रिपोर्टका आधारमा मात्र घर बिदा दिने गरेको छ। अधिकृत तहका सैनिक अधिकारीले दुई हप्ता र अन्य दर्जाले १ महिना घर बिदा पाउँछन्। बिदा सकिएर फर्किएपछि समेत उनीहरू १४ दिन क्वारेन्टाइनमा बस्नुपर्छ। संक्रमणको लक्षण नदेखिएका मात्र नियमित काममा फर्कन्छन्। राष्ट्रसंघले कोरोना संक्रमणको जोखिम बढेको भन्दै फागुन अन्तिम साता सुडान जान लागेका ६ सय ९९ सैनिक अधिकारीलाई रोकेको थियो। पछिल्लो तथ्यांकअनुसार राष्ट्रसंघका विभिन्न मिसनमा ५ हजार ९६ सैनिक अधिकारी तैनाथ छन्। राष्ट्रसंघको आग्रहमा नेपाली सेनाले कंगो, दक्षिणी सुडान, सुडान, वेस्टर्न सहारा, लेबनान, इजरायल, इराक, माली, सिरिया, लिबिया र सेन्ट्रल अफ्रिकन रिपब्लिकमा शान्ति सेना पठाउँदै आएको छ।"
स्वास्थ्य मन्त्रालयले ल्यायो कोभिड डाटा पोर्टल,"काठमाडौं : नेपाल सरकार स्वास्थ्य तथा जनसंख्या मन्त्रालयले कोभिड १९ लक्षित डाटा पोर्टल संचालनमा ल्याएको छ । कोभिड१९ को संक्रमणको आधिकारिक विवरण प्रदान गर्न संचालनमा रहेको पोर्टल : मा तथ्यांकहरुलाई सर्वसाधारणको पहूचमा सजिलै लैजान सकियोस् भन्ने उदेश्यले यो पोर्टल मन्त्रालयले संचालनमा ल्याएको हो । पहिलो चरणको बन्दाबन्दिसँगै सुरु भएको कोभिड १९ पोर्टल अहिले थप विवरण तथा तथ्यांकसहित अद्यावधिक गरिएको छ । अहिले मन्त्रालयले कोभिड१९ सूचना तथा गतिविधिको सम्प्रेषण गर्न भाइबर ग्रुप, फेसबुक, त्ट्वीटर, कोभिड (१९ प्रेस ब्रिफिङ, मोबाइल एप्स 'हाम्रो स्वास्थ्य', कोभिड१९ पोर्टल लगायतका डिजिटल माध्याम संचालन गर्दै आएको छ । मन्त्रालयले जारी गरेको मोबाइल एप्स हाम्रो स्वास्थ्य एन्ड्रोइड र आइओएस गरि दुई लाखपटक भन्दा धेरैपटक डाउनलोड भइसकेको छ । कोभिड सूचना प्रदान गर्ने भाइबर ग्रुप एमओएचपी नेपाल कोभिड १९ मा साढे चार लाखभन्दा बढी प्रयोगकर्ता सक्रिय छन्, आधिकारिक फेसबुक पेजमा साढे छ लाख फलोअर रहेका छन् । मन्त्रालयले आफ्नो डिजिटल उपस्थिति संक्रमणको जोखिम बढेसंगै थप सक्रिय गर्दै लगेको छ । के के छन् नयाँ विशेषता ? नयाँ डाटा पोर्टलमा पुरानो पोर्टलमा रहेका कोभिड१९ बारे जानकारी, स्वमुल्यांकन, आइइसी सामग्री, धेरै सोधिने प्रश्न, सूचना तथा समाचार र सिचुएसन रिपोर्ट यथावत रहेका छन् । यसका अलावा यस डाटा पोर्टलले प्रयोगकर्ताअनुकुल संक्रमणको विभिन्न तथ्यांकलाई नक्शामा हेर्न सक्नेछन् । संक्रमणको प्रादेशिक विवरण, जिल्लागत महिला पुरुषको विवरण, उमेर समूहअनुरुपको बिस्तृत विवरण, लिङ्गका आधारमा संक्रमण हेर्न सकिने छ । प्रयोगकर्ताले हालसम्मका संक्रमण विवरण नक्शामा छनोट गरि हेर्न सक्ने छन् । नयाँ पोर्टलमा प्रयोगकर्ताले पछिल्लो २४ घण्टामा भएका संक्रमणको अवस्था हेर्न सक्ने छन् साथै एक प्रदेशको संक्रमण अर्को प्रदेश संग तुलना गर्न पनि सक्ने छन्। प्रयोगकर्ताले आफुले चाहे बमोजिम पछिल्ला हप्ता, महिना वा आफ्नो रोजाई अनुरुप मिति छनोट गरि संक्रमणको अवस्था हेर्न सक्ने छन् । नयाँ पोर्टलमा संक्रमणको अवस्था पुरा नेपाल, प्रदेश, जिल्लाको आधारमा नक्शामा र संगै रहेको टेबुलमा हेर्न सकिने छ । प्रदेशहरुको संक्रमणको अवस्था र एक अर्काको तुलना रेखाचित्रमा देखाईएको छ, यसमा नेपालको सम्पूर्ण संक्रमणको अवस्था पनि बार चार्टमा देखाइएको छ । लिङ्गको आधारमा संक्रमणको अवस्था पाइ चार्टमा देख्न सकिन्छ। प्रादेशिक संक्रमणको अवस्था बार चार्टमा छ । देशका ७७ वटै जिल्लाको विवरण बार चार्टमा उपलब्ध छ । उमेर समूह अनुसारको संक्रमणको अवस्था । कुनै निश्चित दिनको संक्रमणको अवस्था यसमा उपलब्ध छ । पोर्टलको अन्त्यमा संक्रमित, डिस्चार्ज र मृत्यूको तुलना भएको पाईचार्ट उपलब्ध छ । योसँगै पोर्टलमा मन्त्रालयको आधिकारिक फेसबुक र ट्वीटर र अत्यावश्यक सेवा वा जानकारी लिनपरे हटलाइन नम्बर पनि राखिएको छ । 'हाम्रो स्वास्थ्य' मोबाइल एप केही समयअघि मन्त्रालयले आफ्नो आधिकारिक मोबाइल एप्स हाम्रो स्वास्थ्य एन्ड्रोइड र आइओएसका प्रयोगकर्ताहरुको लागि अपडेट सार्वजनिक गरेको थियो । मोबाइल एप्समा प्रयोगकर्ताले दैनिक आफ्नो स्वास्थ्यको स्व(मुल्यांकन भर्न सक्नेछन् । भरिएका स्व(मुल्यांकन विवरणका आधारमा मन्त्रालय मातहतका विज्ञ स्वास्थ्यकर्मीले सम्भावित संक्रमणको लक्षण भएका प्रयोगकर्तालाई फोनमार्फत् थप सल्लाह सुझाव तथा आवस्यक परे नजिकैको स्वास्थ्य संस्थासम्म जान प्रवन्ध समेत गर्नेछन् । नयाँ अपडेटमा मन्त्रालयले कन्ट्रयाक्ट ट्रेसिंगमा सहयोग होस् भन्ने हेतुले ब्लुटुथ ट्रेसिंग सार्वजनिक गरेको थियो । ब्लुटुथ ट्रेसिंग प्रयोगकर्ताको गोपनियता मैत्री कोभिड१९ विरुद्धको सुरक्षात्मक अवधारणा हो। हाम्रो स्वास्थ्य मोबाइल एपमा हामीले प्रयोगकर्तामा कोभिड१९ को संक्रमणको जोखिम कम गर्न ब्लुटुथ ट्रेसिंगको सुरुवात गरेका छौं । मोबाइल एप खोलेपछि प्रयोगकर्तालाई मोबाइलको ब्लुटुथ ट्रेसिंग खुल्ला गर्न एपले अनुरोध गर्दछ, प्रयोगकर्ताले अनुमति दिएमा मोबाइल एपले ब्लुटुथ ट्रेसिंग सुरु गर्दछ। यो एपले १० मिटर भित्रको दुरीमा रहेका ब्लुटुथ उपकरणहरुको हार्डवेयर परिचय नम्बर 'म्याक आइडी' संकलन गर्दछ, संकलित म्याक आइडी ती उपकरणहरुको ब्लुटुथको मात्र हो यसले मोबाइल नम्बर वा मोबाइल उपकरणको आइडी संकलन गर्दैन, प्रयोगकर्ता कहाँ बाट कहाँ गयो, कसलाई भेट्यो, कति समय सो व्यक्तिको नजिक रह्यो जस्ता विवरण संकलन हुदैनन् । यसले प्रयोगकर्ता कतिवटा ब्लुटुथको उपकरणको नजिक कतिसमय रह्यो मात्र संकलित हुन्छ जसले उक्त उपकरणको परिचय आइडीको आधारमा को हो भन्ने खुल्दैन। यसो हुनाले ब्लुटुथ ट्रेसिंग जीपीएस वा मोबाइल फोनको सिग्नल ट्रयाकिंगको तुलनामा प्रयोगकर्ताको गोपनियतामैत्री छ । यसरी संकलित म्याक आइडी 'हाम्रो स्वास्थ्य' प्रयोगकर्ताको उपकरणमा मात्र संकलित हुन्छ र १४ दिनपछि स्वस्त मेटिएर जान्छ। यदि कुनै व्यक्तिलाई संक्रमण भएमा र उसले हाम्रो स्वास्थ्यमार्फत् ब्लुटुथ ट्रेसिंग प्रयोग गरेको भए वा एप प्रयोग नगरेको भए पनि ब्लुटुथ खुल्ला गरेको रहेछ र सो आइडी अन्य हाम्रो स्वास्थ्य प्रयोगकर्ताको ब्लुटुथ सम्पर्कमा आएको रहेछ भने स्वास्थ्य मन्त्रालयका प्राविधिकहरुले हाम्रो स्वास्थ्यको ड्यासबोर्ड मा गएर संक्रमितको ब्लुटुथ आइडी सर्भरमा सूचीकरण गर्न सक्ने छन् । ब्लुटुथको ट्रेसिंग बन्द गरेका उपकरणहरुमापनि समय समयमा अपडेट चेक आइरहन्छ, यसले सर्भरमा कुनै संक्रमित नयाँ ब्लुटुथको डिभाइस आइडी अद्यावधिक छ वा छैन भनेर चेक गर्छ। यदि सर्भरमा रहेको कुनै डिभाइस आइडी प्रयोगकर्ताको मोबाइल उपकरणमा संकलित डिभाइस आइडीसंग मेल खाएमा सर्वप्रथम त्यो डिभाइस आइडी आफ्नो हो कि हैन भनेर पहिचान गर्दछ र त्यसपछि आफ्नो उपकरणमा संकलित डिभाइस आइडीहरुसंग दाजिन्छ । त्यसपछि मोबाइल एपले सर्भरमा आफ्नो लगमा रहेका सम्पूर्ण आइडीहरुलाई पठाउँछ। यतिबेला मात्र प्रयोगकर्ताको मुख्य मोबाइलको परिचय नम्बर र फोन नम्बर सर्भरमा जान्छ । यसरि सर्भरमा सम्भावित संक्रमित वा उच्च जोखिममा रहेका डिभाइस आइडीहरुको एउटा टेबल बनेर रहन्छ जसबाट थप कन्ट्रयाक्ट ट्रेसिंग गर्न सहयोग पुग्छ । टेबलमा प्रयोगकर्ताको ब्लुटुथ आइडी, समय, मिति र संक्रमित र आफ्नो अनुमानित दूरीको रेकर्ड रहेको हुन्छ । हाम्रो स्वास्थ्य मोबाइल एपमा रहेको ब्लुटुथ ट्रेसिंग, आफूलाई संक्रमण भएको अवस्था वा संक्रमणको आशंका भएमा स्वास्थ्य संस्थाको सम्पर्कमा पुग्ने सबैभन्दा छरितो माध्यम हो ।"
शिक्षक सेवा आयोगको अध्यक्ष र सदस्य नियुक्तिका लागि सर्च कमिटी गठन,"काठमाडौं : शिक्षक सेवा आयोगको अध्यक्ष र सदस्य नियुक्तिका लागि सिफारिस गर्न सर्च कमिटी गठन गरिएको छ। मन्त्रिपरिषदको मंगलबार बसेको वैठकले यस्तो निर्णय गरेको हो। लोक सेवा आयोगको अध्यक्षको संयोजकत्वमा गठन गरिएको समितिको सदस्यहरुमा शिक्षा मन्त्रालयका सचिव सञ्जय शर्मा र त्रिभुवन विश्वविद्यालयका उपकुलपति प्राध्यापक डा धर्मकान्त बास्कोटा सदस्य छन्। आयोगका अध्यक्ष ताना गौतमको पदावधि असोज १४ गतेसम्म छ। दुई जना सदस्यमध्य ज्ञानी यादव गत असार १८ गते पदावधि सकेको थियो। अर्का सदस्य सिताराम पोखरेलको पदावधि एक वर्ष अघि नै सकिएको थियो। सरकारी लगानीका विद्यालयमा आन्तरिक तथा खुल्ला परीक्षाबाट शिक्षक नियुक्तिका लागि परीक्षा सञ्चालन गर्ने, नतिजा सार्वजनिक गर्ने तथा पाठ्यक्रम बनाउने लगायतका काम आयोगले गर्छ।"
एक सातादेखि सुनको मूल्यमा लगातार गिरावट,काठमाडौं : नेपाली बजारमा पछिल्लो एक सातादेखि सुनको मूल्यमा निरन्तर गिरावट आएको छ। नेपाल सुनचाँदी व्यवसायी महासङ्घका अनुसार यही भदौ ३ गतेदेखि स्थानीय बजारमा सुनको मूल्यमा निरन्तर गिरावट आएको छ। गत बुधबार प्रतितोला रु एक लाख ४०० पुगेको छापावाला सुनको मूल्य त्यसयता लगातार घटिरहेको छ। एक सातामा नेपाली बजारमा सुनको मूल्य प्रतितोला रु तीन हजार ६०० ले घटेको छ। महासङ्घका अनुसार आज पनि छापावाला सुनको मूल्य प्रतितोला रु ४०० ले घटेको छ। बुधबारका लागि छापावाला सुनको मूल्य प्रतितोला रु ९६ हजार ८०० र तेजाबी सुनको मूल्य प्रतितोला र ९६ हजार ३०० तोकिएको छ। मङ्गलबार छापालावा सुनको मूल्य प्रतितोला रु ९७ हजार २०० र तेजाबी सुनको मूल्य प्रतितोला रु ९६ हजार ७०० थियो। यस्तै चाँदी पनि प्रतितोला रु १० ले घटेर तोलाको रु एक हजार ३१० पुगेको छ। पछिल्लो समय अन्तर्राष्ट्रिय बजारमा सुनको मूल्य ओरालो लागेकाले स्थानीय बजारमा पनि त्यसको प्रभाव परेको महासङ्घले जनाएको छ। पछिल्ला केही महिनादेखि सुनको मूल्यमा उच्च वृद्धि हुँदै आएको थियो। नेपाली बजारमा गत साउन २३ गते सुनको मूल्य अहिलेसम्मकै उच्च बिन्दुमा पुगेको थियो। त्यसदिन छापावाला सुनको मूल्य प्रतितोला रु एक लाख तीन हजार ५०० र तेजाबी सुनको मूल्य एक लाख तीन हजार पुगेको थियो।
कोरोना कहरबीच सुदूरपश्चिममा गौरा मनाइँदै,"महेन्द्रनगर : कञ्चनपुरलगायत सुदूरपश्चिम प्रदेशमा बुधबार कोरोना कहरकाबीच घर घरमा गौरा पर्व मनाइँदै छ । विगतका वर्षहरुमा देवी देवताको मन्दिरमा गएर गौरा पर्व मनाइने गरिन्थ्यो। यस वर्ष भने कोरोनाका कारण घरघरमै गौरा पर्व मनाइँदैछ। भाद्र शुक्ल अष्टमीका दिनमा मनाइने गौरापर्वको अवसरमा भगवान् शिवपार्वतीको पूजा गर्ने चलन रही आएको छ । भदौ शुक्ल पञ्चमीदेखि आरम्भ हुने सुदूरपश्चिमेलीहरुको महान् पर्व गौराको पहिलो दिन महिलाहरुले घरघरमा तामाको भाँडामा बिरुडा (पाँच प्रकारका अन्न) भिजाएर गौरा पर्वको विधिवत रुपमा सुरुवात हुन्छ । भाद्र कृष्ण सप्तमीका दिन गौराघर र मन्दिरमा परम्परागत रुपमा गौरा भित्र्याएर अष्टमीका दिन गौरा खलो (गौरा मनाइने ठाउँ)मा गएर गौरा पूजन गर्ने चलन छ । विवाहित महिलाहरुले सप्तमीको दिन गौरा पूजन गर्ने ठाउँमा गई दुबधागो गौरालाई चढाउने र नयाँ धागो घाँटीमा लगाउने परम्परा छ । भाद्र शुक्ल पञ्चमीका दिन भिजाइएको मास, गहत, गहुँ, केराउ, गुराउँस गरी पाँच प्रकारका गेडागेडी पन्चबिरुडाले गौरा महेश्वर अर्थात शिव पार्वतीको पूजा गर्ने चलन रहिआएको ब्रतालु अम्बिका जोशीले बताइन् । पौराणिक कालमा भगवान शिव महेश्वरको प्राप्तिका लागि गौरा गौरी देवी अर्थात् पार्वतीले निराहार नित्य आराधना गरी शिव प्राप्ति भएको विश्वास छ । त्यती बेलादेखि गौरा र महेश्वरको विवाहको सम्झनाका रुपमा यो पर्व मनाउने परम्परा चल्दै आएको जोशीको भनाइ छ । 'गौराष्टमीका दिन व्रत बसेर महिला बिहानैदेखि गौराखलो गौरा मनाउने स्थलमा फाग गाएर पूजाआजा गर्छन्,' जोशीले भनिन, 'साँझपख अभिषेक गरेर दुबधागो घाँटीमा लगाएर देवीको पूजा गर्ने र सोही दिन महिलाले प्रसादका रुपमा बिरुडा ग्रहण गरी आफ्ना घर परिवारका सदस्यको टाउकोमा पुजने र निधारमा बिरुडा थापेर दिर्घायुको कामना गर्ने चलन छ ।' महिलाले आफ्नो अटल सौभाग्य, समृद्धि, सन्तान र परिवारमा सुख शान्तिका लागि व्रत बसी पूजाआजा गर्छन्। गौरा पर्वको मुख्य आकर्षणको रुपमा रहेको देउडामा पौराणिक कथा, देवी देवताका गाथा गाउने, चैतली, धुमरी, ढुस्को लगायतका भाकामा देउडा खेल खेल्ने चलन भएपनि यस वर्ष कोरोनाका कारण गौरा पर्व घर घरमा मात्रै समिति भएको साहित्यकार रमेश पन्त मितबन्धुले बताए । 'यो वर्ष हामीले गौरा विगतका वर्षको जसरी मनाउन पाएनौं,' उनले भने, 'सिमित महिलाहरुले मात्रै गौरा पुजन गरेर मनाउँदैछन्। अन्य देउडा डुस्सो दुमारी जस्ता खेलहरु यस पटक भएनन् ।'गौरामा भरीभराउ हुने यहाँका धार्मिकस्थल, मठ मन्दिरहरु यस पटक भने सुनसान छन्।"
काठमाडौंमा भदौ १७ गतेसम्म निषेधाज्ञा,"काठमाडौं : काठमाडौं उपत्यकामा भदौ १७ गतेसम्म निषेधाज्ञा हुने भएको छ। काठमाडौं, भक्तपुर र ललितपुरका प्रमुख जिल्ला अधिकारीको बुधबार बसेको बैठकले भदौ १० गतेसम्मको निषेधाज्ञालाई सात दिन थप गर्ने निर्णय गरेको हो। उपत्यकाका तीन जिल्लाको जिल्ला संकट व्यवस्थापन केन्द्रको बैठकले १० गतेसम्मको निषेधाज्ञा एक साता थप गर्ने निर्णय गर्दै मंगलबार सिफारिस गृहमन्त्रालयमा पठाएको थियो। बुधबार गृहमन्त्रालयले सो निर्णय सिफारिस गरेको हो। यसअघि भदौ २ गते बसेको उपत्यकाका तीन जिल्लाका सीडीओको बैठकले भदौ ३ गते राति १२ बजेदेखि भदौ १० गते राति १२ बजेसम्म एक साता निषेधाज्ञाको निर्णय गरेको थियो। निषेधाज्ञाको समयमा अत्यावश्यकबाहेकका सेवा ठप्प रहनेछन्। यसअघि सरकारले उपत्यका प्रवेशमा कडाइ गरेको थियो। उपत्यकामा मात्र संक्रमितको संख्या तीन हजार नाघिसकेको छ। काठमाडौंमा मात्र करिब २८ सयमा संक्रमण पुष्टि भएको छ। सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ।"
कोरोना संक्रमण रोक्न एसएमएस अभियान,"दैलेख : समुदायस्तरमा फैलिइसकेको कोरोना भाइरसको संक्रमण रोकथाम नियन्त्रणका लागि जिल्ला प्रशासन कार्यालय दैलेखले नयाँ अभियान थालनी गरेको छ ।स्थानीय प्रशासनले कोरोना रोकथामका लागि सुरक्षा सजगताका लागि 'एसएमएस अभियान' संचालन गरेको हो। जिल्लास्थित नागरिक समाजका अगुवाहरुसँगको बैठकमा कोभिड१९ संकट व्यवस्थापन समितिका अध्यक्ष, प्रमुख जिल्ला अधिकारी सन्तबहादुर सुनारले अभियानको जानकारी गराएका हुन् । एक हप्ताअघि प्रमुख जिल्ला अधिकारीको जिम्मेवारी सम्हालेका प्रमुख जिल्ला अधिकारी सुनारले 'एसएमएस अभियान' अभियान थाल्ने जानकारी दिए । कर्णाली प्रदेशको दैलेखमा सक्रिय कोरोना संक्रमितको संख्या ५७ जना मात्रै छ । बुधबारसम्म कोरोना भाइरस (कोभिड१९) संक्रमितको संख्या एक हजार ३८ जना छ । ती मध्ये ९ सय ८१ जना निको भइसकेको स्वास्थ्य सेवा कार्यालय दैलेखका कोभिड १९ फोकल पर्सन थीरप्रसाद रेग्मीले जानकारी दिए । नेपाली सेनाको इन्द्र दल गुल्मका सेनानी बिकेसिंह बिश्वकर्मा, प्रहरी नायव उपरीक्षक हरिबहादुर ओली, दैलेख अस्पतालका डा निरञ्जन पन्त र सहायक प्रमुख जिल्ला अधिकारी इन्द्रबहादुर क्षेत्री समेत सहभागि बैठकमा सरकारी र गैरसरकारी संस्थाहरुको साझेदारीमा अभियान थालीएको हो । सामाजिक दुरी कायम गर्ने, अनिवार्य मास्क लगाउने र सेनिटाइजरको प्रयोगले कोरोना रोकथाममा तीनवटा सुरक्षा सीप प्रयोग गराउन एसएमएस अभियान सुरु गरिएको हो । स्थानीय प्रशासनले चालेको कदममा स्थानीय गैरसरकारी निकायहरुले हातेमालो गर्ने भएका छन् । सामाजिक सेवा केन्द्र (सोसेक) नेपाल दैलेखका उपकार्यकारी निर्देशक बसन्त श्रेष्ठ, एभरेष्ट क्लवका अध्यक्ष दीपक शाही, गैसस महासंघका राधा मल्ल लगायतले कोरोना रोकथामका लागि संञ्चालन गर्न लागिएका परियोजना कार्यक्रमहरुले एसएमएस अभियानलाई सहयोग गर्ने बताए ।"
'भान्छामै पाइने मसला कोरोनासँग लड्ने अचुक औषधि,"काठमाडौं : भान्छामा प्रयोग हुने विभिन्न खाले मसलाहरु कोरोनासँग लड्ने अचुक औषधिका रूपमा काम गर्न सक्ने डा रामआधार यादवले बताएका छन् ।राष्ट्रिय आयुर्वेद अनुसन्धान तथा तालिम केन्द्र कीर्तिपुरका कार्यकारी निर्देशक डा यादवले हामीले भान्छामा प्रयोग गर्दै आएका सुँठो, मरिच, पिप्ला, दालचिनी, अलैंची, असुरो, जेठी मधु, पुदिना, तुलसी, गुर्जोलगायतको नियमित सेवनले शरीरमा रोग प्रतिरोधात्मक क्षमता बढाएर कोरोनाविरुद्ध लड्न सहयोग पुर्याउने बताए। क्रियाशील पत्रकार महिला (डब्लुडब्लुजे)ले बेलायतको बर्नमाउथ विश्वविद्यालयको सहयोगमा आयोजना गरेको कार्यक्रममा डा यादवले जडिबुटीका प्रयोगले कसरी कोरोनाबाट बच्न सकिन्छ भन्ने विषयमा जानकारी गराए । विशेषगरी उमेर पुगेका पाका व्यक्ति र दिर्घ रोगीहरूलाई कोरोनाको जोखिम बढी हुने भएकाले गुर्जोको सेवन अमृतसमान हुने पनि उनले जानकारी दिए । गुर्जो तीतो हुने हुँदा यसलाई सेवन गर्दा रक्तचाप घट्छ भन्ने आम धारणा गलत रहेको पनि उनले औंल्याए । त्यसैगरी कोरोना लाग्दा श्वासप्रश्वासमा अप्ठेरो पर्ने भएकाले यस्तो समस्या हुनै नदिन असुरोको पातको काँडा बनाएर सेवन गर्दा रोगसँग लड्ने क्षमता बढ्ने उनको भनाइ छ । कोरोना पोजिटिभ देखिएका बिरामीसँग भौतिक दूरी कायम राखे पनि भावनात्मक दूरी भने कायम राख्न हुने उनको धारणा छ । डा यादवले भने, 'उनीहरूलाई ढाडस र साहस प्रदान गरेर बिरामीको सधैं मनोबल उच्च राख्नुपर्छ ।' रोग लागेपछि उपचार गर्नुभन्दा रोग लाग्नै नदिनु उत्तम भएको बताउँदै सकेसम्म फ्रिजमा राखेको खानेकुरा नखाने, ताजा बनाएर खाने बानी बसाल्ने, भान्छा प्रयोग हुने ७० प्रतिशतभन्दा बढी मसलामा औषधिजन्य गुण हुने भएकाले त्यसको प्रयोग गर्नुपर्ने उनको सुझाव छ । कोरोना महामारीपछि स्यानिटाइजरको प्रयोग व्यापक बनेको छ । तर घर र कार्यालयमा स्यानिटाइजर प्रयोग गर्नुभन्दा सकेसम्म साबुन पानीले हात धुने बानी बसाल्नुपर्ने सुझाव उनको छ । कार्यक्रममा संस्थाकी उपाध्यक्ष निर्मला आचार्यको जिज्ञासामा डा यादवले हालसम्म कीर्तिपुर अस्पतालमा २९६ जना बिरामी आएकामा २०९ जनाको पीसीआर परीक्षणमा पोजिटिभ देखिएको बताए । पोजिटिभ देखिएका बिरामीलाई पुन एक सातापछि अर्को परीक्षण गराउने गरिएको पनि उनले जानकारी दिए । हालसम्म कोरोना निको भइ नेगेटिभ देखिएर १८४ जना घर फर्किसकेका पनि उनले बताए । कार्यक्रममा बरिष्ठ पत्रकार लीला शाहले आफ्नै घर आँगनमा पाइने र पैसा पनि नपर्ने जडिबुटीले पनि कोरोनालाई परै राख्न सहयोग पुर्याउने ज्ञान डायादवमार्फत पाएको प्रतिक्रिया दिइन् । डब्लुडब्लुजेकी कोषाध्यक्ष रुक्मीणी पोखरेलले सञ्चालन गरेकी कार्यक्रममा संस्थाकी अध्यक्ष अमिका राजथलाले आयुर्वेदको प्रयोगले चीनमा पनि कोरोना नियन्त्रणमा ठूलो भूमिका निभाएकाले नेपालमा पनि यसको प्रयोग गरि फाइदा लिन सकिने बताइन् । कार्यक्रममा बरिष्ठ पत्रकार एवं नेपालको पहिलो महिला सरोदबादक रुपा न्यौपाने, रमिता लामा, शोभा मानन्धर, लक्ष्मी बस्नेत, डम्मर आचार्य, कालिका खड्का, सावित्री गिरी, एमुना राना, कोकिला केसीलगायतले सहभागिता जनाएका थिए ।"
कोसीको बाटो केराउ तस्करी,"राजविराज : लकडाउनमा मानिसको चहलपहल कम छ । भारतमा कोरोना संक्रमण बढेसँगै प्रदेश २ मा पनि संक्रमितको संख्या ह्वात्तै बढेकाले जनजीवन त्रसित छ । कोभिड१९ रोकथाम र नियन्त्रणका लागि निष्ुोधाज्ञा र लकडाउन गरिएको छ । प्रवेश विन्दु तोकिएका कतिपय सीमानाका पनि बन्द गरिएको छ । निषेधाज्ञा र लकडाउन कार्यान्वयन गर्न नेपाल प्रहरी दिनरात खटिएका छन् । इलाका प्रहरी कार्यालय हनुमाननगर सप्तरीका निमित्त प्रमुख प्रहरी सहायक निरीक्षक रमेश मुखियाको गस्ती टोली पनि सोमबार रातको २ बजेसम्म गस्ती गरेर कार्यालय फर्कियो । आफ्नो क्षेत्र सुनसान र चहलपहल शून्य पाएपछि गस्तीबाट रातको २ बजे कार्यालय प्रवेश गरेको मुखियाले बताए । प्रहरी ढुक्क भएर कार्यालय प्रवेश गरेपछि सुनसान रहेको हनुमाननगर कंकालिनी नगरपालिका११ सखुवास्थित कोसी नदी किनारमा चहलपहल सुरु भयो । कोसी किनारको हनुमानगगर, टिकुलिया, बनरझुला क्षेत्रमा भण्डारण गरिएको सेतो केराउ (मटर) का बोरा डुंगामा लोड हुन थाल्यो । भारतको कुनौली निर्यात गर्न कोसी किनारमा राखिएका ६ वटा डुंगामा २० किलोका १ सय ७५ बोरा केराउ लोड हुँदा सम्म प्रहरीले चाल नै पाएन । स्थानीयबासी प्रहरी र तस्करीबीच सेटिङ रहेकाले प्रहरी जाग्राम रहुञ्जेल तस्कर मौन बस्ने र प्रहरी गस्तीबाट कार्यालय फर्किनासाथ सल्बलाउने गरेको आरोप लगाउँछन् । लाखौँ रुपैयाँको ठूलो परिमाणको अवैध समान प्रहरीसँगको मिलेमतो बिना तस्करी हुनै नसक्ने हनुमाननगर कंकालिनी१० का राहुल मण्डलको दाबी छ । नेपाल र भारततर्फको प्रहरीलाई मिलाएरै सजिलै तस्करी हुने गरेको उनको भनाइ छ । सहायक निरीक्षक मुखियाले तस्करी हुने गरेको स्वीकारे पनि मिलेमतो भने अस्विकार गरे । मुखियाले भने, बिहानपखसम्म गस्तीमा रह्यौ, कुनै चाल नै पाएनौ । नयाँ नियुक्तिका साथ केही काम गरेर देखाउने उत्साहले खटिएको बताएका मुखियाले प्रहरीको हरेक गतिविधिबारे तस्करले जानकारी पाउने गरेको अनुमान लगाए । उनले भने, प्रहरी टोली कार्यालयभित्र प्रवेश गरेको सूचना पाएपछि विहानपख तस्कर सल्वलाएको हुनुपर्छ । ठूलो परिमाणमा केराउ तस्कर हुन लागेको घटना बिहान बाहिरिएपछि उनले प्रहरी कार्यालयको आसपासमै तस्करलाई सूचना दिने सुराकी भएको बताए । यता नेपाल प्रहरीले तस्करबारे सुइको नपाए पनि सशस्त्र प्रहरी रातभर कोसी नदी भित्र डुंगामै पासो थापेर बस्यो । सशस्त्र प्रहरीले गौंडा ढुकेर बसेको बारे प्रहरी र तस्करले पत्तो पाएनन् । दिनभर चहलपहल नगरेर चुपचाप बसेको सशस्त्र प्रहरीको टोलीमाथि तस्करको समेत ध्यान पुगेन । केराउका बोरा डुंगामा लोड गरेर मजदुर गएको निकै बेरसम्म कोही नआए पछि सशस्त्र प्रहरीले केराउसहित ६ वटा डुंगा बिहान झिसमिसेमा नियन्त्रणमा लियो । सशस्त्र प्रहरीका अनुसार अवैधरूपमा भारतको कुनौलीतर्फ लैजान तयार गरिएको केराउ लोड भएपछि सम्भवतः तस्करले सशस्त्र प्रहरीको उपस्थिति चाल पाएर ओसार्न आएनन् । सशस्त्र प्रहरीले १८ दिन अघि पनि ५० बोरा केराउ बरामद गरेको थियो । सशस्त्र प्रहरी बल गण नम्बर ६ राजविराजका गणपति सशस्त्र प्रहरी उपरीक्षक राजु श्रेष्ठले नियन्त्रणमा लिइएको २ लाख ४७ हजार ५ सय रुपैयाँको केराउसहितको ६ वटा डुंगा कुनौलीबेल्ही भन्सार कार्यालय बुझाएको बताए । नेपालमा तेस्रो मुलुकबाट वीरगन्ज नाका हुँदै अनुदानमा आउने केराउ प्रतिकिलो ६५ रुपैयाँमा किनेर ७० मा बिक्री गर्ने गरेको राजविराजका व्यापारी अनन्तलाल साहले बताए । लकडाउनसँगै तस्करीलाई झनै सजिलो भएको स्थानीय सुनाउँछन् । लकडाउनकै कारण सुनसान अवस्थाको फाइदा उठाएर तस्करी गर्दै आएका सक्रिय भएको र लकडाउने फुर्सद भएका र बेरोजगार बनेकाहरू पनि संलग्न हुने गरेको पाइएको छ । सशस्त्र र नेपाल प्रहरीको नयाँ एसपी, इन्स्पेक्टर आएको केही दिन अवैध समान बरामद हुने गरे पनि सेटिङ मिलेपछि बरामद हुनै छाड्ने गरेको अनुभव स्थानीयको छ । दुई वर्ष अघि भदौमा सिमास्थित चौकीमा कार्यरत प्रहरीहरूलाई स्थानान्तरण गरी नयाँ टोली पठाएपछि नेपालबाट भारततर्फ लैजान लागिएको ४१ क्विन्टल बढी केराउ दुई दिनमा बरामद भएपनि पछि बरामद हुन छाडेको थियो । भारतबाट पोकामा आउने समान रोकिने गरे पनि बोराका बोरा समान जाने गरेको बताउने स्थानीयबासी दिनहुँजसो तस्करी हुने र कहिलेकाहीँ समान बरामद हुने गरे पनि तस्कर भने पक्राउ नपर्ने गरेको बताउँछन् । सीमानाका आसपासका क्षेत्रमा गोदाम नै राखेर भण्डारण गर्ने र रातको समयमा तस्करी गर्ने गरेको स्थानीय बताउँछन् । लकडाउन र निषेधाज्ञाका कारण नेपालभारत सीमाक्षेत्रस्थित नाकामा कडाइपछि तस्कर कोसी नदीबाट डुंगामार्फत समान ओसारपसार गर्ने काममा मोडिएका हुन् । प्रदेश २ का ८ वटै जिल्लाबाट तस्करी हुने केराउ पछिल्लो समय अन्य नाकामा कडाइ भएपछि तस्करले कोसी क्षेत्रलाई सुरक्षित नाकाका रूपमा प्रयोग गर्न थालेका हुन् ।"
उत्तर कोरियाली राजनीतिमा किमकी बहिनीको खास भूमिका के हो ?,"सिओल : अहिले उत्तर कोरियामा सर्वोच्च नेता किम जोन उनपछि उनका बहिनी किम यो जोङ शक्तिशाली रहेको दाबी गरिएको छ। यससँगै जोङ नै उनका उत्तराधिकारी बन्ने चर्चा गरिदै आएको छ। यो कुराले दक्षिण कोरियाको राजनीतिसँगै र विश्लेषकहरूको विश्लेषण पनि चुलिएको छ। तर जोङको राजनीतिक भूमिका र भविष्यका बारे यहाँका नेताहरूको मत भने बाझिएको छ। कतिपयले जोङलाई दाइ उनले धेरै अधिकार प्रदान गरिसकेको बताएका छन् भने कतिपयले अहिले नै ग्यारेन्टीका साथ जोङको भूमिका बारे भन्न नसकिने बताएका छन्। एक संसदीय समितिलाई सम्बोधन गर्दै एकीकरण मन्त्री ली इनयोङले अहिले नै जोङको भूमिकाबारे निष्कर्ष निकाल्न निसकिने बताए। मंगलबार गरेको उक्त सम्बोधनमा उनले त्यसबारे प्रर्याप्त प्रमाण नभएकाले यसै निक्र्यौल गर्न नमिल्ने बताएका हुन्। यस्तै मंगलबार नै विभिन्न समितिमा बोल्दै रक्षामन्त्री जेयोङ कियोङदुले जोङ निकै शक्तिशाली रहेको आफूलाई विश्वास लागेको बताएका छन्। जोङले सत्तासिन वर्कस पार्टीको संगठन तथा मार्गनिर्देशन विभाग (ओजीडी) सम्हालेको बताएका छन्। उक्त विभागले पार्टीको दार्शनिक विचार, पार्टी संगठन तथा राजनीतिक नियुक्तिमा भूमिका खेल्ने गरेको छ। ओजीडी उत्तर कोरियाली राजनीतिको निकै महत्वपूर्ण जिम्मेवारी रहेको विभाग हो। यसले जोङलाई निकट भविष्यमै शक्तिशाली बनाउने संकेत गरेको मन्त्री जेयोङले बताए। मन्त्री जेयोङको यो भनाइले गत साता किम जोङ उनले आफ्नी बहिनी जोङलाई केही अधिकार प्रदान गरेको कुरालाई अझ टेवा दिएको छ। सर्वोच्च नेता उनले आफ्नो कार्यभार कम गर्न बहिनीलाई शक्ति प्रदान गरेको बताइएको छ। जोङलाई दाइ उनप्रति बफादार र निष्ठावान् रहेको बताइदै आइएको छ। जोङले केही समयअघि उत्तर कोरियाली प्रोपोगान्डाको नेतृत्व गरेकी थिइन्। अहिले उनले वर्कस पार्टीको वरिष्ठ अंगका रूपमा पोलिटब्यूरो सदस्यको भूमिका निर्बाह गरिरहेकी छिन्। जोङ शक्तिमा आउने चर्चा दाइ उनको स्वास्थ्यमा समस्या आएको अफवाहसँगै बाहिर आएको हो। वर्षको सुरुवातमा उन केही साता सार्वजनिक कार्यक्रममा देखिएका थिएनन्। त्यहीबेला उनको स्वास्थ्य स्थिति खराब रहेको समाचार आएको थियो। तर पछि उनी सकुशल सार्वजनिक कार्यक्रममा देखिएका थिए। यद्दपि उनको स्वास्थ्यमा केही खराबी आएको बताइएको छ। यस्तै केही दिनअघि उन कोमामा गएको खबर पनि सार्वजनिक भएको थियो। (सीएनएनबाट)"
५५ जनाको राजीनामापछि नोबेलको आकस्मिक सेवा अवरुद्ध,"विराटनगर : विराटनगरको नोबेल शिक्षण अस्पतालमा कार्यरत नर्सिङ स्टाफ र पारामेडिक्स गरेर ५५ जनाले एकैपटक राजीनामा दिएका छन् । आकस्मिक सेवामा कार्यरत उनीहरुले मंगलबार साँझ अस्पताल प्रशासनलाई राजीनामा बुझाएका हुन् । आकस्मिक विभागमा स्टाफ नर्स र पारामेडिक्स गरेर ५५ जना कार्यरत थिए । उनीहरुले एकै पटक राजीनामा दिएपछि अस्पतालको आकस्मिक सेवा बुधबारबाट अवरुद्ध बनेको छ । अस्पतालका जनसम्पर्क अधिकृत नारायण दाहालले सेवा सुविधाका विषयमा प्रशासनसँग कुरा नमिलेपछि ५५ जनाले राजीनामा दिएको पुष्टि गरे । राजीनामाका कारण सेवा अवरुद्ध भएपछि अरु विभागमा कार्यरतहरुलाई ल्याएर आकस्मिक सेवा सञ्चालन गर्ने तयारी भइरहेको जानकारी दाहालले दिए । नर्सिङ स्टाफ र पारामेडिक्सले पारिश्रमिक वृद्धि नगरिएको, व्यक्तिगत सुरक्षामा अस्पतालले ध्यान नदिएको, पारिश्रमिक नियमित नभएको, प्रोत्साहन भत्ता नदिएको र आवश्यक सुरक्षा सामग्री बिनानै काममा लगाउने गरिएको भन्दै राजीनामा दिएका हुन् । अधिकृत दाहालले सबैको राजीनामा अस्पताल प्रशासनले स्वीकृत गरिसकेको बताउँदै त्यसबाट उत्पन्न समस्याको समाधान आन्तरिक रुपमै खोज्ने प्रयास भइरहेको जानकारी दिए । उनका अनुसार अस्पतालमा छ सय ५० जना स्टाफ नर्स कार्यरत छन् । अरु विभागमा कार्यरतलाई परिचालन गरेर आकस्मिक सेवा सञ्चालनको प्रयास भइरहेको उनको भनाइ छ । दाहालले पाइरहेको पारिश्रमिकका पाँच हजार रुपैयाँ थप गर्नु पर्ने माग राजीनामा दिएकाहरुको रहेको बताए । तर प्रशासन चार हजार रुपैयाँ थप गर्न सहमत भए पनि उनीहरुले त्यसलाई अस्वीकार गर्दै राजीनामा दिएको उनको भनाइ छ । कोरोना महामारीका बेला अस्पतालमा कार्यरत ठूलो संख्याका स्वास्थ्यकर्मीले एकै पटक राजनीनामा दिएपछि बिरामीको उपचारमा थप समस्या उत्पन्न हुने अवस्था रहेको स्रोतले बतायो । नोबेल शिक्षण अस्पतालमा कार्यरत पाँच चिकित्सकसहित २७ जनामा हालसम्म कोरोना भाइरसको संक्रमण पुष्टि भइसकेको दाहालले बताए ।"
"बारामा थप दुईको मृत्यु, एकैदिन चार जनाले ज्यान गुमाए",बारा : कोरोना संक्रमणबाट बारामा एकै दिन चारजनाको मृत्यु भएको छ। संक्रमण भइ गण्डकस्थित कोभिड अस्पतालमा उपचारका क्रममा चारजनाको ज्यान गएको हो। जिल्ला प्रहरी कार्यालय बाराका प्रहरी प्रवक्ता डिएसपी गौतम मिश्रका अनुसार मंगलबार बिहान र राती दुईदुई जनाले ज्यान गुमाएका हुन्। राती ज्याउ गुमाउनेमा कलैया उपमहानगरपालिका १ का ७० वर्षीय वृद्ध र विश्रामपुर गाउँपालिका १ छतवाका ४२ वर्षीय पुरुष रहेको डिएसपी मिश्रले बताए। यसअघि मंगलबार बिहान विश्रामपुर गाउँपालिका ५ का ७२ वर्षीय वृद्ध र महागढीमाई नगरपालिका ४ का ५९ वर्षीय पुरुषको उपचारको क्रममा मृत्यु भएको थियो। मृतक चारजनाको स्वास्थ्यमा समस्या देखिएपछि कोरोना परीक्षण गरिएको थियो। कोरोनो पोजिभिट देखिएपछि उपचाररत रहेका उनीहरुको अस्पतालको शैयामै ज्यान गएको हो। योसँगै बारामा कोरोनाबाट मृत्यु हुनेको संख्या १४ पुगेको छ। यसअघि बारामा १० जनाले ज्यान गुमाइसकेका छन्। बारामा बुधबारसम्म सक्रिय कोरोना संक्रमितको संख्या चार सय १६ रहेको छ। संक्रमितमध्ये ८२ जना कलैयास्थित गंगापुर आइसोलेसन केन्द्रमा छन् भने तीन सय १९ जना घरमै आइशोलेट भएर बसेका छन्। संक्रमण भइ उपचारपश्चात बारामा हालसम्म दुई सय ९० जना घर फर्किसकेका छन्। बुधबार मात्रै बारामा १५ जना संक्रमित थपिएका छन्।
उच्च अदालतका न्यायाधीशमा कोरोना संक्रमण,विराटनगर : उच्च अदालत विराटनगरका एक जना न्यायाधीशसहित दुईजनामा कोरोना संक्रमण देखिएको छ । कोशी अस्पतालको प्रयोगशालामा गरिएको पीसीआर परीक्षणको रिपोर्ट मंगलबार साँझ पोजिटिभ आएको हो । संक्रमित हुनेमा ४८ वर्षीय न्यायाधीश र उनका सवारी चालक रहेको अदालतका सूचना अधिकारी ओम सुवेदीले जानकारी दिए । सुवेदीका अनुसार सवारी चालकमा केही दिनदेखि ज्वरो र रुघाखोकीको समस्या देखिएपछि न्यायाधीश उनका अंगरक्षक र सवारी चालक तीनै जनाले भदौ ७ गते आइतबार स्वाब परीक्षणका लागि दिएका थिए । स्वाब परीक्षण गराएकामध्ये मंगलबार साँझ दुईजनाको पोजिटिभ र अंगरक्षकको रिपोर्ट भने नेगेटिभ आएको उनको भनाइ छ । कुनै लक्षण नदेखिएको तथा केही पनि समस्या नरहेका कारण संक्रमण पुष्टि भएका न्यायाधीश अहिले होम आइसोलेसनमै रहेको जानकारी सुवेदीले दिए । सवारी चालकलाई भने उपचारका लागि कोभिड अस्पताल भर्ना गरिएको छ । यसअघि जिल्ला अदालत मोरङका न्यायाधीशमा पनि कोरोना देखिएको थियो । उच्चका सूचना अधिकारी सुवेदीले न्यायाधीशमा कोरोना पुष्टि भए पनि अदालतको काम कारबाही भने नियमितनै चल्ने जानकारी दिए ।
विदेशबाट आउँदा पीसीआर रिपोर्ट नेगेटिभ भए क्वारेन्टाइनमा बस्नु नपर्ने,"काठमाडौं : विदेशबाट पीसीआर परीक्षण गरी रिपोर्ट नेगेटिभ लिएर आउनेहरुले नेपालमा होटल क्वारेन्टाइनमा बस्नु नपर्ने भएको छ। विदेशबाट आउने यात्रुले पीसीआर रिपोर्ट नेगेटिभ रहेमा उनीहरु सिधै विमानस्थलबाट होम क्वारेन्टाइनमा जान सक्ने पर्यटनमन्त्री भट्टराईले बताए। सरकारले विभिन्न देशबाट स्वदेश फर्किने नागरिकले नेपाल आएपछि ७ दिन आफ्नै खर्चमा होटल क्वारेन्टाइनमा बस्नुपर्ने निर्णय गरेको छ। कोरोना सङ्क्रमणको दर कम भएका र पीसीआर परीक्षण सहज भएका मुलुकबाट पीसीआर रिपोर्ट नेगेटिभ भएपछि मात्रै नेपाल ल्याइने र उनीहरुले होटल क्वारेन्टाइनमा बस्नुनपर्ने मन्त्री भट्टराईको भनाइ छ। 'पीसीआर गरेका यात्रुहरुले सरकारले वेवसाइटमा राखेको फर्म भर्नुपर्छ। नेपालको ठेगाना स्पष्ट लेख्नुपर्छ र नेपाल आइसकेपछि एयरपोर्टबाट रिपोर्ट नेगेटिभ देखाउँदा भने १४ दिन आफ्नो घरमा होम क्वारेन्टाइनमा बस्ने प्रतिबद्धतासहित घर जान दिइन्छ', उनले भने। पीसीआर परीक्षण नगरी नेपाल आउने नागरिकले होटल क्वारेन्टाइनमा बस्नुपर्ने छ। मन्त्री भट्टराईका अनुसार ११ हजारमा ७ रात र ८ दिनको होटल क्वारेन्टाइनमा बस्न सकिने प्याकेज बनाएको छ। सम्बन्धित मुलुकबाट आउने यात्रुले नेपाल आउनुपूर्वनै होटल बुकिङ गर्नुपर्नेछ। होटलहरु पर्यटकस्तर, बुटिक होटल र महङ्गा तारे होटल तय गरिएको छ। पर्यटनमन्त्रीले विदेशमा अलपत्र परेका, स्वदेश फर्किन सक्ने कुनै पनि आधार नभएका नागरिकलाई भने सरकारी खर्चमा उद्धार गरिनेछ। 'विदेशमा अलपत्र परेका, फर्किने कुनै आधार नभएका व्यक्तिलाई श्रम कल्याणकारी कोषबाट सरकारले टिकट पनि काटिदिने व्यवस्था मिलाएको छ। यहाँ आएर होटल क्वारेन्टाइनको विषय पनि सरकारले व्यहोर्छ र पीसीआर खर्च पनि सरकारले व्यहोर्छ', उनले भने। सरकारले भदौ १६ गतेदेखि आन्तरिक र बाह्य उडान सञ्चालन गर्ने भएको छ। उडान तालिका अनुरुप एक महिनामा ६० वटा नियमित उडान र २७ वटा चार्टर उडान हुने भएका छन्। रासस विदेशबाट आउनेलाई राख्ने होटलको सूची र मूल्य सार्वजनिक विदेशबाट फर्किने नेपालीलाई होटलले सेवा उपलब्ध गराउने अनुमतिको पर्खाइमा १३ हवाई कम्पनी भदौ १६ गतेदेखि अन्तर्राष्ट्रिय उडान : आन्तरिक उडान हिमाली र पहाडी भेगमा मात्र"
भदौ १६ गतेदेखि अन्तर्राष्ट्रिय उडान : आन्तरिक उडान हिमाली र पहाडी भेगमा मात्र,"काठमाडौं : सरकारले भदौ १६ गतेदेखि आन्तरिक उडान सञ्चालन गर्ने भएको छ। नजिकिएको चाडबाडलाई मध्यनजर गर्दै सरकारले आन्तरिक उडान सञ्चालनको तयारी गरेको हो। तथापि, पहिलो चरणको आन्तरिक उडान राजधानी काठमाडौँबाट हिमाली तथा पहाडी भेगमा मात्र हुनेछ। बन्दाबन्दीको पाँच महिनापछि निश्चित शर्तसहित नियमित अन्तर्राष्ट्रिय उडान सञ्चालन गर्ने निर्णय गरेको सरकारले आन्तरिक उडान पनि सोही मितिदेखि शुरु गर्ने भएको हो। संस्कृति, पर्यटन तथा नागरिक उड्डयनमन्त्री योगेश भट्टराईले दशैं, तिहारजस्ता चाडपर्वलाई मध्यनजर गर्दै छिट्टै आन्तरिक उडान पनि शुरु गरिने बताए। पर्यटनमन्त्री भट्टराईले केही पहाडी तथा हिमाली जिल्लाबाट आन्तरिक उडान सञ्चालन गरिने जानकारी दिए। उनले भने, 'अहिले देशका विभिन्न स्थानमा लकडाउन र निषेधाज्ञाको स्थिति भएकाले आन्तरिक उडान चलिहाल्ने अवस्था छैन। तर पनि मन्त्रालयकोतर्फबाट केही पहाडी र हिमाली जिल्लाबाट उडान सुचारु गर्नका लागि छलफलमै छौँ। निजी क्षेत्रका वायुसेवा कम्पनीसँग छलफल गरेर मन्त्रिपरिषद्मा प्रस्ताव लैजान्छौँ।' कोभिड१९ महामारीको सङ्क्रमणको जोखिमलाई मध्यनजर गर्दै तत्कालै तराईका जिल्लाका विमानस्थलमा आन्तरिक उडान नहुने पनि मन्त्री भट्टराईले स्पष्ट पारे। यसअघि भदौँ १ गतेदेखि आन्तरिक तथा अन्तर्राष्ट्रिय उडान शुरु गर्ने निर्णय गरेको सरकारले कोभिड१९ को सङ्क्रमण राजधानीसहित विभिन्न जिल्लामा बढेपछि पुनः उडान स्थगन गरेको थियो। नियमित अन्तर्राष्ट्रिय उडान तालिका सार्वजनिक पर्यटन मन्त्रालयले भदौ १६ अर्थात सेप्टेम्बर १ देखि ३० सम्म हुने एक महिनाको अन्तर्राष्ट्रिय उडान तालिका सार्वजनिक गरेको छ। उडान तालिका अनुरुप एक महिनामा ६० वटा नियमित उडान र २७ वटा चार्टर उडान हुने भएका छन्। मन्त्रालयका अनुसार नियमित उडानतर्फ मलेसियाको मालिन्दो एयर तथा मलेसियन एयरलायन्स, टर्किको टर्किस एयरलायन्स, हङकङको क्याथे ड्रयागन, कोरियाको कोरियन एयर, चीनको चाइना साउर्दन, एयर चाइना, साउदी अरबको एयर अरेबिया, कतारको कतार एयरवेज र दुबईको फ्लाई दुबई गरि १० वटा वायुसेवालाई उनीहरुका गन्तव्यबाट नियमित उडान भर्न अनुमति दिएको छ। त्यस्तै, स्वदेशी वायुसेवातर्फ नेपाल वायुसेवा निगम (नेपाल एयरलाइन्स) लाई जापानको नारिता, दुबई, मलेसिया र हङकङ उडानको अनुमति दिएको छ। अर्को हिमालय एयरलायन्सलाई चीनको छोङकुइन, मलेसिया र आबुदाबीमा उडानको अनुमति दिइएको छ। यो एक महिनाको अवधिमा १० विदेशी र दुई नेपाली गरी १२ वटा वायुसेवाले ६० वटा उडान गर्नेछन्। सरकारले सहजै रुपमा कोरोना परिक्षण गर्न पाउने मुलुकबाट नियमित उडान र अन्य मुलुकबाट चार्टर उडान गर्ने शर्तसहित अन्तर्राष्ट्रिय उडान सुरु गर्ने निर्णय गरेको थियो। दैनिक ५०० यात्रु नबढ्नेगरी अन्तर्राष्ट्रिय उडान हुनेछ। मन्त्रालयले मङ्गलबार त्रिभुवन अन्तर्राष्ट्रिय विमानस्थल सञ्चालन गर्ने नागरिक उड्डयन प्राधिकरणलाई कोभिड१९ को माहामारी कायमै भएकाबेला सरकारले तोकेका नियम तथा शर्तहरु पालना गराउँदै उडान गराउन निर्देशन दिएको छ। त्यसैगरी मन्त्रालयले कोभिड१९ को परीक्षण सहज नभएका मुलुकबाट नियमित उडान खुला गरेको छैन। तर, ती मुलुकमा अलपत्र परेका नेपाली ल्याउन एक महिनामा २७ वटा चार्टर उडान गर्न अनुमति दिएको छ। चार्टर उडान हुने गन्तव्यमा माल्दिभ्स, दोहा, कुवेत, जेद्दा, दमाम र रियाद छन्। यी गन्तव्यबाट नेपाल वायुसेवा निगम, हिमालय एयरलायन्स, कतार एयरवेज, जजिरा एयर र सलाम एयरले चार्टर उडान गर्ने छन्। त्यसैगरी नियमित तथा चार्टर उडानबाट नेपालमा भएका सबै दूतावासका कर्मचारी, संयुक्त राष्ट्र संघका १८ वटा एजेन्सी र नेपालमा काम गरिरहेका १५ वटा विकास साझेदार संस्थाका कर्मचारी तथा प्रतिनिधिलाई पनि आउन दिने मन्त्रालयले जनाएको छ। नेपालमा १० चैतबाट सबै प्रकारका व्यवसायिक उडान बन्द छन्। चैत ११ देखि साउन ६ गतेसम्म देशभर बन्दाबन्दी लागू गरिएको थियो।"
"आयात घट्यो, निर्यात बढ्यो","काठमाडौं : चालु आर्थिक वर्षको पहिलो महिना साउनमा वैदेशिक व्यापारमा सामान्य सुधार आएको छ। साउनमा व्यापार घाटा सुधार हुनुका साथै आयात र कुल वैदेशिक व्यापारमा पनि घटेको छ। निर्यात केही वृद्धि भएको छ। निर्यात घटेका कारण व्यापार घाटामा कमी आएको हो। भन्सार विभागको तथ्यांकअनुसार आव २०७६।७७ को साउनको तुलनामा व्यापार घाटा २२१७ अर्थात् २१ अर्ब ७० करोड रुपैयाँ कम भएको छ। गत साउनमा नेपालको ७६ अर्ब १८ करोड ७९ लाख व्यापार घाटा भएको छ। अघिल्लो वर्ष यही महिना ९७ अर्ब ८८ करोड ८२ लाख घाटा थियो। साउनमा ८५ अर्ब ८० करोड ७९ लाख रुपैयाँको विभिन्न वस्तु नेपालमा आयात भएको थियो। गत वर्षको साउनमा १ खर्ब ६ अर्ब ७२ करोड रुपैयाँको वस्तु आयात भएको थियो। नेपालले ९१ मुलुकसँग वैदेशिक व्यापार गर्र्दै आएको छ। अघिल्लो वर्षको साउनको तुलनामा यो साउनमा ८८६ प्रतिशतले निर्यात दर वृद्धि भएर ९ अर्ब ६२ करोड रुपैयाँको नेपालबाट विभिन्न प्रकारको उत्पादन निर्यात भएको थियो। अघिल्लो वर्षको साउनमा भने ८ अर्ब ८३ करोड रुपैयाँ बराबरको निर्यात भएको थियो। अघिल्लो वर्षको साउनको तुलनामा यो साउनमा १७४२ प्रतिशतले गिरावट आएर कुल ९५ अर्ब ४२ करोड ८० लाख रुपैयाँको वैदेशिक व्यापार भएको छ। अघिल्लो वर्षको साउनमा १ खर्ब १५ अर्ब ५६ करोड रुपैयाँको कुल वैदेशिक व्यापार भएको थियो। कुल वैदेशिक व्यापारमा आयातको हिस्सा ८९९२ र निर्यातको हिस्सा १००८ प्रतिशत छ। आयात अवस्था चालु आवको साउनमा सबैभन्दा बढी कृषिजन्य वस्तु आयात भएको छ। कृषिजन्य वस्तुको आयातमा १२ अर्ब ४६ करोड रुपैयाँ बिदेसिएको छ। कृषिजन्य वस्तुमध्ये सबैभन्दा बढी खाद्यान्न (धान, चामल, गहुँ, मकै, कोदो) ६ अर्ब रुपैयाँको आयात भएको छ। यस्तै फलफूल १ अर्ब ६१ करोड, कफी तथा चिया ७० करोड, माछा ७ करोड ८९ लाख, डेरीजन्य उत्पादन, अण्डा र मह १७ करोड ५४ लाख, पुष्पसम्बन्धी विभिन्न प्रकार बिरुवा ४६ लाख, तरकारी ३ अर्ब २४ करोड र मासु ८८ लाख रुपैयाँको आयात भएको छ। यसैगरी इन्धन र बिटुमिन ८ अर्ब ८४ करोड ८० लाख, खानीजन्य वस्तु १ अर्ब १० करोड, औषधि १ अर्ब ८८ करोड, रासायनिक मल १ अर्ब २३ करोड , केमिकल १ अर्ब ५७ करोड र प्लास्टिक ३ अर्ब ४८ करोडको आयात भएको छ। आइरन तथा स्टिल ६ अर्ब ५४ करोड, आइरन तथा स्टिलका सामग्री १ अर्ब १७ करोड, बोइलर र मेसिनरी ५ अर्ब ७२ करोड, विद्युतीय उपकरण ८ अर्ब २९ करोड, सवारीसाधान ४ अर्ब ५३ करोड, सेनाका हातहतियार १ अर्ब ७४ करोड रुपैयाँको आयात भएको छ।"
फुच्चे र्यापरको कमाल,"गाजा : प्यालेस्टाइनको गाजा सहरको अलशान्ति विद्यालयका ११ वर्षीय विद्यार्थी अब्देल रहमान एकाएक भाइरल भएका छन्। हाल कक्षा ७ मा अध्ययनरत उनले ९ वर्ष हुँदादेखि नै र्याप गाउन थालेका थिए। यसपटक उनी आफूले गाएको र्यापकै कारण गाजाको राष्ट्रिय चासोको विषय बन्न पुगेका छन्। अब्देलले आफ्नो विद्यालय परिसरमा आफूलाई मन पर्ने गायकको र्याप गाएको भिडियो सामाजिक सञ्जालमा पोस्ट् गरेका थिए। गाउँदा स्पष्ट र आत्मविश्वासी देखिने उनको भिडियोमा दस लाखभन्दा बढी भ्युज पुगेको छ। उनलाई विश्वका प्रसिद्ध र्यापरहरूले समेत प्रशंसा गरिरहेका छन्। तर अब्देलले गाएको र्यापको विषय र अर्थका कारण भने उनी संकटमा परेका छन्। र्यापको सन्देशबारे एक रसियन समाचार आउटलेटले प्रश्न गर्दा अब्देलले भनेका छन्, म हामी (गाजा) र इजरायलबीच मेलमिलाप र सद्भाव फैलाउन चाहन्छु। झगडा र युद्धको कुनै कारण छैन। हामीले दुई देशबीच सम्बन्ध राम्रो बनाउनु पर्छ। अब्देलको यो टिप्पणीप्रति गाजामा कडा आलोचना भएको छ। गाजा लामो समयदेखि आतंकवादी समूह हमासको नेतृत्वमा चलिरहेको छ। इजरायलले प्यालेस्टाइन भनेर कब्जा गरेको भूमि फिर्ता लिन खोजिरहेका उनीहरू इजरायलविरुद्ध लड्न वकालत गरिरहेका छन्। अब्देललाई प्यालेस्टाइनसम्बन्धी सही शिक्षा नदिएको भन्दै सामाजिक सञ्जालमा उनका बुवा सालेहको पनि आलोचना भइरहेको छ। यसरी विवाद र आलोचनाको सरगर्मीबीच सालेहले नयाँ भिडियो बनाएर पोस्ट् गरे, जसमा अब्देलले इजरायलसँग शान्ति र प्रेम खोजेको अर्थ नभई विश्वमा शान्ति छाउनुपर्ने अर्थ लगाएको बताएका छन्। उनकै आग्रहमा रसियन आउटलेट, रसिया टुडेले उनीसँग पहिले गरिएको कुराकानीको भिडियो अहिले हटाएको छ। अब्देल जम्मा ११ वर्षका छन्। उनले गलत हिज्जे बोले, बुवा सालेहले भनेका छन्, या ऊ निकै थाकेका कारण यस्तो भएको हुन सक्छ। अब्देलका बुवाको सो अभिव्यक्ति सामाजिक सञ्जालका थुप्रै प्रयोगकर्ताले स्वीकारेका छन्। ११ वर्षे बालकले बोलेको कुरालाई आलोचनात्मक विषयका रूपमा हेर्न नहुने उनीहरूले बताएका छन्। केहीले भने अब्देलले भनेका कुरामा सहमति जनाउँदै इजरायलसँग शान्तिपूर्ण अवस्थामा बस्न किन सम्भव छैन भन्दै प्रश्न उठाएका छन्। अब्देलको भाइरल बनेको र्याप भिडियो उनकै बुवाले सामाजिक सञ्जालमा पोस्ट् गरेका हुन्। अब्देलका अनुसार त्यो भिडियोले गाजामा रहेका प्यालेस्टाइनवासीको पीडा सम्बोधन गरेको छ, जसको आर्थिक अवस्था इजरायल र इजिप्टले गरेको नाकाबन्दीका कारण दयनीय अवस्थामा पुगेको छ। प्यालेस्टाइनका र्यापरहरूले समेत अब्देलमा ठूलो सम्भावना देखेको बताएका छन्। उनीसँग प्रवाह, गति, खुबी र कथा छ, इजरायलका र्यापर टेमर नाफर भन्छन्, सही प्रशिक्षण पाएमा अबको केही वर्षमा अब्देल अन्तर्राष्ट्रिय स्तरमा उत्रन सक्छन्। अर्का प्यालेस्टाइनीअमेरिकी र्यापर वाहिब नासानले पनि अब्देलको तारिफ गर्दै शक्तिशाली र प्रेरणादायी सिर्जना भन्दै थपेका छन्, ऊ सकारात्मक सन्देश फैलाउन चाहन्छ भन्ने मैले देखेको छु। अब्देलले गाएको भाइरल र्यापको सुरुआतमा उनले भनेका छन्, सबैभन्दा पहिला यो हाम्रो देश हो। यो कसरी चलिरहेको छ, मलाई बताउन दिनुहोस्। संयुक्त राष्ट्रसंघद्वारा गाजामा सञ्चालित विद्यालयमा अध्ययनरत अब्देलले अनलाइनमा अंग्रेजी र्याप सुन्दै गाउन सिकेको बताउँछन्। उनले केही र्यापका कभर रेकर्ड गराइसकेका छन् भने अहिले र्यापका लागि आफ्नै रचना पनि तयार पार्दैछन्। अब्देलले सबभन्दा रुचाउने अमेरिकी र्यापर इमिनेम हुन्। भविष्यको योजना नै अब्बल र्यापर भई अमेरिका भ्रमण गर्नु रहेको उनी बताउँछन्। द न्युयोर्क टाइम्स"
शिक्षणलाई नम्बर एक बनाऔं,"देशको भविष्यरेखा वर्तमानको कक्षाकोठामा कोरिन्छ। भोलि देश हाँक्ने व्यक्तिलाई पढाउने शिक्षक आफ्नो पेसाप्रति सन्तुष्ट छैन भने उसको शिक्षण जागिरे मात्रै हुन्छ। अर्कातिर स्वयं शिक्षक नै कमजोर र अयोग्य भएमा त्यसको मूल्य विद्यार्थी र देशले चुकाउनुपर्छ। कक्षाभित्र पसेर पढाइमा ट्यालेन्ट भनिएका विद्यार्थीलाई भोलि तिमी के बन्न खोज्दै छौ भनेर सोध्ने हो भने उनीहरूले डाक्टर, इन्जिनियर, सीए बन्ने चाहना प्रकट गर्छन्। कत्तिले विदेश जाने भन्न भ्याइहाल्छन्। आज कक्षाको अघिल्लो बेन्चमा बस्ने विद्यार्थी पाएसम्म शिक्षक बन्न चाहन्न। पढाइमा कमजोर विद्यार्थी भोलि शिक्षक बन्दै छन्। देशले भोलि यसको झन् ठूलो चुकाउनुपर्ने हुन सक्छ। चक र च्यालेन्ज को सामना गर्न ब्रिलियन्ट र ब्रेभ नै चाहिन्छ। शिक्षण व्यक्तिको अन्तिम विकल्प बनेको छ। शिक्षाशास्त्र संकायमा भर्ना हुने विद्यार्थी अक्सर कम ग्रेड ल्याएका हुन्छन् भन्ने थाहा पाउँदा पनि शिक्षा मन्त्रालय नयाँ भिजन का साथ अगाडि आउँदैन। तीक्ष्ण मस्तिष्कलाई शिक्षणमा आकर्षित नगरी कहिल्यै पनि शिक्षामा क्रान्ति आउँदैन। आइन्स्टाइन, अब्दुल कलाम, स्टेफन हकिङ, जिम्मी कार्टरसँग कक्षाकोठाभित्र अद्भुत पढाउने कला थियो वा थिएन थाहा भएन, तर यी व्यक्तिको भौतिक उपस्थितिले मात्रै विद्यार्थीमा सकारात्मक ऊर्जा सञ्चार हुन्थ्यो भन्ने अनुमान गर्नचाहिँ सकिन्छ। अन्तर्राष्ट्रिय शिक्षण संस्थाहरू नोबेल पुरस्कार विजेतालाई सम्मानका साथ खोजीखाजी पढाउन बोलाउँछन्। पाएसम्म प्रतिभाशाली व्यक्तिलाई शिक्षणमा निम्त्याउनुपर्छ भन्ने यसको सन्देश हो। पर्फेक्ट शिक्षक उत्पादन शिक्षाशास्त्र संकायले शिक्षक उत्पादनको जिम्मा पाएको छ। सर्वप्रथम यो संकायमा जागरण आउनुपर्छ। आधुनिकीकरण नभईकन नयाँ खालका शिक्षक यसले तयार गर्न सक्दैन। मनोविज्ञान, शिक्षा र पाठ्यक्रमका एउटा किताब घोकाएर मात्रै शिक्षक तयार भइसकेको हुन्न। युरोप, अमेरिकातिर शिक्षक बन्न ठूलो परि श्रमबाट गुज्रनुपर्ने हुन्छ। चारपाँच वर्षसम्म सैद्धान्तिक र व्यावहारिक तालिम र प्रशिक्षणबाट खारेर शिक्षक जन्माइन्छ। बेर्टिन भन्छन्, विद्यार्थीमाथि के खन्याइयो त्यसले खास अर्थ राख्दैन, विद्यार्थीभित्र के रोपियो, त्यसले अर्थ राख्छ। विद्यार्थीमा आविष्कारको भोक रोप्न सक्ने शिक्षक तयार पार्न आवश्यक छ। शिक्षकजस्तो गर्विलो पेसालाई हामीले हलुका बनाइदिएका छौं। जोकोहीलाई शिक्षक बनाइदिएका छौं। मेडिकल साइन्स, नर्सिङ, इन्जिनियरिङको पढाइ जति विशिष्ट हुन्छ शिक्षाको पढाइ त्यति विशिष्ट छैन। यसले शिक्षकको योग्यतालाई कम महत्व दिएको छ। शिक्षकको गरिमालाई खस्काइदिएको छ। महान् शिक्षक उदयका लागि शिक्षकको सम्मानका सबै बाटो खोलिनुपर्छ। एउटा अयोग्य इन्जिनियरका कारण एउटा पुल मात्र भत्किन्छ तर एउटा अयोग्य शिक्षकका कारण देशको भविष्य भत्किन्छ। शिक्षणलाई सस्तो पेसा बनाइएको छ। आर्टस्, म्यानेजमेन्ट, साइन्स पढ्ने पनि शिक्षक बनेका छन्। घरमा बसेर एकबर्से बीएडको किताब घोक्ने, परीक्षा दिने र पास भएपछि शिक्षा संकायबाहेकको व्यक्तिले शिक्षणको लाइसेन्स पाइहाल्छ। उसका लागि स्थायी शिक्षक बन्ने बाटो खुल्छ। प्राइभेट स्कुलमा त्यति पनि चाहिँदैन, जे पढेको भए पनि हुन्छ। यस्तो सम्म गर्न मिल्छ भने शिक्षाशास्त्र संकाय खारेज गरिदिए पनि हुन्छ। डाक्टरलाई बिरामी जाँच्न लाइसेन्स चाहिन्छ। वकिललाई अदालतमा वकालत गर्न लाइसेन्स चाहिन्छ, तर शिक्षण गर्न लाइसेन्स नभए पनि हुने बनाइएको छ। शिक्षाशास्त्र संकाय र शिक्षक सेवा आयोगका बीचमा गहन छलफल हुन्छ जस्तो लाग्दैन। कुनकुन विषयका, कस्ताकस्ता उत्कृष्ट शिक्षक, कसरी उत्पादन गर्ने, शिक्षक लाइसेन्स दिन वैज्ञानिक परीक्षा कसरी लिने, देशलाई चाहिएको कस्ता शिक्षक हुन् भन्ने कुरामाथि गहिरो छलफल आवश्यक पथ्र्यो। एकपटक साहस गरौं ट्यालेन्ट विद्यार्थीलाई शिक्षणमा आकर्षण गर्ने प्रमुख हतियार भनेकै तलब हो। साहस गरेर हालको तलबमा एकपटक सय प्रतिशत वृद्धि गरिदिने हो भने शिक्षाशास्त्र पढ्न विद्यार्थीको भीड लाग्छ। त्यहाँबाट छानेर ब्रिलियन्ट स्टार लाई शिक्षाशास्त्र पढाउने हो भने ऊर्जाशील र उत्कृष्ट शिक्षक देशले पाउँछ। विद्यार्थी देश विकासको निर्माणाधीन मेरुदण्ड हो। शिक्षक मेरुदण्डका आर्किटेक्ट हुन्। स्विट्जरल्यान्डमा शिक्षकको तलब एक लाख डलरभन्दा माथि छ। अस्ट्रेलिया अमेरिकामा शिक्षकले ६० देखि एक लाख अमेरिकी डलरसम्म पाउँछन्। रसिया, जर्मनी, नर्वे, फिनल्यान्ड सबै देशमा शिक्षण एक आकर्षक र लोभलाग्दो पेसा हो। देश यत्तिकै बन्दैन। त्यहाँ शिक्षक हुन पाएपछि अरू केही कुराको चिन्ता गर्नुनपर्ने अवस्था छ। सामाजिक र आर्थिक रूपमा सम्मानित छन्। तर, हाम्रोमा शिक्षक भइसकेपछि पनि व्यक्तिले पाएसम्म अरू विकल्पको खोजीमा दौडिरहेको हुन्छ। निजी शिक्षण संस्थामा चारचार महिनामा शिक्षक फेरिइरहँदा पनि काम चलेकै छ। निजी स्कुलका शिक्षकको अवस्था अझ दर्दनाक छ। कैयन् निजी स्कुलमा सरकारी स्केलभन्दा आधा तलबमा शिक्षकहरू काम गर्न बाध्य छन्। देशमा बढ्दो बेरोजगारको फाइदा उठाएर निजी स्कुलका सञ्चालकले शिक्षकको चरम श्रम शोषण गरेका छन्। कोरोनाका कारण देखाएर लाखौं निजी शिक्षकलाई तलब दिइएन। तिनै शिक्षकले काममा जोतिएर विद्यार्थीको ग्रेड सरकारीको भन्दा राम्रो ल्याइदिएका छन्। शिक्षकमाथिको यो चरम अपमान हो। कपालमा कैंची चलाउने हजामले शरीरमा कैंची चलाउन थाल्यो भने के हुन्छ ? डाक्टरको काम हजामले गर्न खोज्दा दुर्घटना हुन्छ। शिक्षाभन्दा परका शिक्षाको मर्म नबुझेका व्यापारीले शिक्षा क्षेत्रमा पसेर यसलाई विकृत बनाएका छन्। ठेकेदार, नक्सा कोर्ने इन्जिनियर, राजनीतिक नेता स्कुलका सञ्चालक हुन्छन्। विद्यार्थी, शिक्षक र कर्मचारीको आवश्यकतासँग यिनीहरूको खास सरोकार रहन्न। निजी स्कुलका विद्यार्थीलाई कहिल्यै यही देशमा काम गर्ने हो भन्ने सिकाइन्न। उनीहरूका सपना सानोमा कतारमलेसिया र ठूलोमा अस्ट्रेलियाअमेरिका हुन्छ। त्यहाँका ट्यालेन्ट विद्यार्थीको बालमस्तिष्कमा सानैदेखि शिक्षण दुःखको पेसा हो भनेर सिकाइएको हुन्छ। हरेक दिन एसेम्ब्ली मा राष्ट्रिय गीत गाउन त लगाइन्छ तर कक्षाकोठाभित्र विदेशी कामदार बन्ने योग्यता निर्माण गरिदिएको हुन्छ। डाक्टर कि टिचर ? एकजना डाक्टरले पाँच मिनेट बिरामी जाँच्छ र पाँच सय रुपैयाँ लिन्छ। एकजना शिक्षकले एक घन्टा विद्यार्थी पढाउँछ र पाँच सय नै लिन्छ। यहाँ, डाक्टरको पाँच मिनेट बराबर शिक्षकको एक घन्टा हुन्छ। विद्यार्थीले यति मात्र देखेको छ। यसकारण सकेसम्म आजका विद्यार्थी, शिक्षक हैन डाक्टर नै बन्न चाहन्छ। बुद्ध, ओशो, कृष्णमूर्ति, विवेकानन्द, परमहंस, विकासानन्दहरूलाई डाक्टरका रूपमा हैनन्; महान् गुरुका रूपमा दुनियाँले सम्मान गर्छ भन्ने विद्यार्थीले सुनेको हुन्न। शिक्षक गुरुकै एक रूप हो। आखिर शिक्षण सबै पेसा जन्माउने पेसा हो। डाक्टर शिक्षकले बनाउँछ तर डाक्टरले शिक्षक बनाउन सक्दैन। हाम्रो संस्कारमा गुरुपूर्णिमा छ तर डाक्टर पूर्णिमा भन्ने छैन। समाज विकासका क्रममा शिक्षण एउटा पेसा बन्यो। पुँजीवादी समाजमा शिक्षकले पनि बाँच्नु त पर्यो। शिक्षण पनि कमाउने एउटा भाँडोका रूपमा रूपान्तरण भयो। हाम्रा शिक्षक हेलमेट टिचर मा रूपान्तरण भए। सरकारले शिक्षकलाई पुग्ने गरी सेवासुविधाको ग्यारेन्टी गर्न सकेन। गुरु भन्ने ओजपूर्ण शब्द मास्टर मा संकुचित भयो। यसकारण प्रतिभाशाली व्यक्ति शिक्षक बन्न सकेसम्म इन्कार गर्दैछ। हजार दिनको कठोर अध्ययनभन्दा महान् शिक्षकसँगको एक दिन बढी उपलब्धिपूर्ण हुन्छ यो जापानिज भनाइ यत्तिकै जन्मिएको हैन। शिक्षणको प्रतिफल बेलुका नै देखिन्छ भन्ने छैन। यो अदृश्य रूपमा रहन्छ र दशौं वर्षपछि देखिन सक्छ। स्कुल पढाएका शिक्षकका कतिपय स्वभाव हामी आज आएर पछ्याइरहेका हुन्छौं। महान् शिक्षक उदयका लागि शिक्षकको सम्मानका सबै बाटो खोलिनुपर्छ। शिक्षणप्रति आकर्षण बढाउन अरू कर्मचारीलाई भन्दा शिक्षकलाई बढी सेवासुविधा दिइनुपर्छ, तब अब्बल व्यक्तिले शिक्षणमा अब सामाजिक सम्मान र आर्थिक सुनिश्चितता भेट्नेछ। यो टपर्सहरूको सपनाको पेसा बन्नेछ। महान् शिक्षकले मात्र देशको भविष्यको कल्पना चित्र कक्षाकोठामा उतार्छ।"
लमजुङमा २० नेपाली सेनासहित २३ जनामा कोरोना संक्रमण,"बेंसीसहर : लमजुङमा एकैदिन २३ जनामा कोरोना भाइरस (कोभिड१९) संक्रमण पुष्टि भएको छ । लमजुङमा कार्यरत २० जना नेपाली सेनासहित २३ जनामा बुधबार कोरोना संक्रमण पुष्टि भएको जिल्ला प्रशासन कार्यालयले जनाएको छ । प्रमुख जिल्ला अधिकारी कृष्णप्रसाद शर्माका अनुसार कन्ट्रयाक ट्रेसिङका आधारमा स्वाब संकलन गरिएका उनीहरुलाई कोरोना देखिएको हो । कोरोना संक्रमित हुनेमा सुन्दरबजार नगरपालिका ९ सिउँडीबारस्थित नेपाली सेनाको कृषि तथा व्यवसायिक तालिम केन्द्रमा कार्यरत २० जना छन् । यसैगरी संक्रमित हुने अन्य ३ जनामा ग्लोबल आईएमई बैंकमा कार्यरत बेंसीसहर नगरपालिका ८ का ३२ वर्षीय पुरुष, ८ कै २५ वर्षीय पुरुष र बेंसीसहर ७ का ५१ वर्षीय पुरुष रहेका छन् । उनीहरुलाई पनि कन्ट्रयाक ट्रेसिङको आधारमा स्वाब संकलन गरि गण्डकी प्रदेश प्रयोगशाला पठाइएको संक्रमितहरुलाई नमुना सामुदायिक अस्पताल सुन्दरबजार र सहरी विकास कार्यालयको भवन सहजीमा राखिएको प्रशासनले जनाएको छ । यसअघि गत शनिबार नेपाली सेनाको कृषि तथा व्यवसायिक तालिम केन्द्र सिउँडीबारमा कार्यरत सैनिक जवान बाग्लुङ नगरपालिका २ का २९ वर्षीय पुरुषमा कोरोना देखिएको थियो । साउन २९ गते बाग्लुङस्थित घर विदामा गएका सैनिक जवानमा संक्रमण पुष्टि भएपछि उनको सम्पर्कमा रहेका सेनाको पनि कन्ट्रयाक ट्रेसिङ गरिएको थियो । उदीपुरस्थित श्रीजंग गणका गणपति प्रमुख सेनानी जयराम थापाका अनुसार एक सैनिक जवानमा कोरोना रिपोर्ट पोजेटिभ आएपछि कन्ट्रयाक ट्रेसिङमा उनी संग रहेका २५ जनाको थ्रोट स्वाब संकलन गरी पोखरा पठाइएको र २० जनाको पोजिटिभ आएको हो । ५ जनाको रिपोर्ट भने नेगेटिभ आएको छ । श्रीजंग गण भने सुरक्षित रहेको उनले बताए । लमजुङमा बुधबार २३ जना कोरोना संक्रमित थप भएसँगै संक्रमितको संख्या १ सय ३९ पुगेको छ । महिला ९ र पुरुष १ सय ३० जनामा कोरोना देखिएको हो । ९ महिला र १ सय २ पुरुष गरी १ सय ११ जना भने निको भएर घर फर्किसकेका छन् । हाल आइसोलेसनमा २८ जना पुरुष रहेको प्रजिअ शर्माले बताए ।"
कोरोनाबाट बाँकेमा थप एकको मृत्यु,"नेपालगन्ज : बाँके जिल्लामा कोरोनाबाट थप एक जनाको मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार नेपालगन्ज उपमहानगरपालिका १ का ३७ वर्षका पुरुषको बुधबार बिहान १:३० बजेतिर नेपालगन्ज मेडिकल कलेज शिक्षण अस्पताल कोहलपुरमा उपचारको क्रममा मृत्यु भएको हो। उनलाई दुबै फोक्सोमा निमोनिया भएको थियो। उनी ८ भदौको बिहान १० बजे नेपालगन्ज मेडिकल कलेज शिक्षण अस्पताल नेपालगन्जमा छाती समस्या भएर भर्ना भएका थिए। सोही दिन उनको स्वाब संकलन गरिएको थियो। स्वास्थ्य अवस्था बिग्रँदै गएपछि मंगलबार राति ९ बजे शिक्षण अस्पताल कोहलपुरको भेन्टिलेटरसहितको उपचारका लागि स्थानान्तरण गरिएको थियो। योसँगै बाँके जिल्लामा कोरोनाबाट मृत्यु हुनेको संख्या ५ पुगेको छ। यसअघि नरैनापुर गाउँपालिका ५ का २५ वर्षका युवा, बैजनाथ गाउँपालिका ६ की ४६ वर्षीया महिला, कोहलपुरनगरपालिका २ की ७० वर्षीया वृद्धा र नेपालगन्ज उपमहानगरपालिका ५ का ६० वर्षीयका वृद्धको मृत्यु भइसकेको छ। कोरोनाबाट विराटनगरकी महिलाको मृत्यु पाटन अस्पतालमा कोरोना संक्रमित पुरुषको मृत्यु"
लेबनानबाट सिक्नुपर्ने पाठ,"आर्थिक संकट आइपर्यो भने बेरुतको सडकमा झैं काठमाडौंमा पनि राजनीतिक आस्थाको घेरा तोडेर पोलिटिकल इलिटविरुद्ध जनता उत्रनेछन् लेबनानको राजधानी बेरुत कुनै समय मध्यपूर्वको पेरिस भनेर चिनिन्थ्यो। कला र सांस्कृतिक विविधता अनि परम्परागत र आधुनिक फेसनको फ्युजन बेरुतको परिचय थियो। गत अगस्त ४ को मध्यदिनमा त्यही बेरुतको आकाश विशाल धुवाँकोे मुस्लोले ढाक्यो। आकाशमा च्याउ आकारको धुवाँको मुस्लो, छिमेकी देश साइप्रससम्म सुनिने आवाज, इजरायल, सिरिया, टर्कीलगायत युरोपका केही भाग हल्लिने गरी उत्पन्न ३३ म्याग्निच्युडको कम्पनले लेबनान मात्र तर्सिएन, सारा विश्व नै झस्कियो। सञ्चारमाध्यममा देखिएको भयानक दृश्यले ७५ वर्षपछाडि कतै हिरोसिमा र नागसाकी त दोहरिएन भन्ने अड्कल पनि काटिए। बेरुत बन्दरगाहस्थित एक गोदाममा भण्डारण गरिएको २७५० टन एमोनियम नाइट्रेटको विस्फोटनका कारण बेरुतको आकाश बारुदमय भएको भन्ने खबरले ती अड्कलबाजीलाई तत्कालै खारेज गरिदियो। यो आलेख तयार गर्दासम्मको पछिल्लो तथ्यांकअनुसार उक्त विस्फोटनमा १७१ जनाले ज्यान गुमाएका छन्, पाँच हजारभन्दा बढी घाइते भएका छन् भने तीन लाखभन्दा बढी जनता घरविहीन भएका छन्। झन्डै १० देखि १५ अर्ब डलरबराबरको भौतिक क्षति भएको छ। देशले निरन्तर भोगेको आर्थिक संकट, कोरोनाको कहर त्यसमाथि विस्फोटनको विपत्ले लेबनानको हालत अस्तव्यस्त बनेको छ। विस्फोटनको पीडाका बीच पनि जनता सडकमा उत्रिएर लेबनानका राजनीतिक इलिटहरू विरुद्ध आक्रोश पोखिरहेका छन्। बेरुतजस्तो घना आबादी भएको सहरनजिक त्यति ठूलो परिमाणमा एमोनियम नाइट्रेटजस्तो विस्फोटक पदार्थ ६ वर्षसम्म कसरी रह्यो ? किन समयमा व्यस्थापन गरिएन ? कसको कमजोरीले विस्फोट भयो ? जनता प्रश्नमाथि प्रश्न गरिरहेका छन्। उनीहरू सरकारको विरोध मात्र गरिरहेका छैनन्, विस्फोटनले भत्किएका भग्नावशेष सफा पनि गरिरहेका छन्। असफल राष्ट्र बनाउने सरकार र त्यसको नेतृत्वलाई आतंककारी भन्दै सत्ता छाड्न भनिरहेकै बेला प्रधानमन्त्री हसन डायबले राजीनामा दिए। सडकमा सुरक्षाकर्मीबाहेक सरकारको उपस्थिति छैन। जनताको प्रश्नको सामना गर्ने सामथ्र्य त्यहाँका राजनीतिक नेतृत्वसँग छैन। लेबनानमाथि आर्थिक, राजनीतिक, सामाजिक र मानवीय संकट एकैसाथ आइपरेका छन्। समस्याको अग्लो पहाड छ तर समाधानका उपाय सीमित छन्। अस्थिर विगत, जटिल राजनीतिक संरचना, बाह्य शक्तिका प्रोक्सीप्रभाव र भ्रष्ट राजनीतिक नेतत्व लेबनान असफल राज्यउन्मुख हुनको कारण मानिन्छन्। जटिल राजनीतिक प्रणाली चार सय वर्षसम्म अटोमन साम्राज्यको अधीनमा रहेको लेबनान पहिलो विश्वयुद्धपश्चात् सन् १९२० मा फ्रान्सको उपनिवेश बन्यो। आफूलाई बहुसंख्यक समुदाय मान्ने क्याथोलिक क्रिस्चियनको एक खेमा म्यारोनाइट क्रिस्चियनले फ्रान्सको अधीनतालाई स्वीकार गर्यो। फ्रान्स प्रशासित रहँदैको बखत सन् १९२६ मा लेबनानी प्रतिनिधि परिषद्ले एकत्रित लेबनानी गणराज्यको संविधान जारी गर्यो। सन् १९४० मा हिटलरको जर्मनीले फ्रान्सलाई नै कब्जा गरेपछि भने उसको अधीनमा रहेको लेबनानलाई स्वतन्त्र हुने सहज बाटो खुल्यो। सन् १९४४ मा लेबनान फ्रान्सको उपनिवेशबाट औपचारिक रूपमा स्वतन्त्र भयो। स्वतन्त्रताको घोषणा गर्नभन्दा पहिले सन् १९३२ को जनगणनामुताबिक सबै धार्मिक समुदायको समान प्रतिनिधित्व हुने गरी सरोकारवालाका बीचमा अलिखित सहमति भएको थियो, जसअनुरूप राष्ट्रपतिमा म्यारोनाइट क्रिस्चियन, प्रधानमन्त्रीमा सुन्नी मुस्लिम र सदनको सभामुखमा सिया समुदायको हुनुपर्ने व्यवस्था गरियो। इनफ इज इनफ भनेर अहिल्यै गैरराजनीतिक युवाहरू सडकमा उत्रिएका छन्। महामारीको चपेटामा आर्थिक अनुशासन र सावधानी नअपनाउने कुनै पनि राष्ट्र आर्थिक संकटमा फस्न सक्छन्। लेबनानको अस्थिरताको प्रमुख कारण हो त्यहाँको धार्मिक पन्थमा आधारित राजनीतिक प्रणाली जसलाई कन्फेसनालिज्म (विश्वासवाद) भनिन्छ। विश्वका अन्य देशहरूले अभ्यास गरेको प्रजातन्त्रभन्दा फरक तर जटिल प्रजातन्त्र लेबनानमा पाइन्छ। लेबनान धार्मिक विविधताको देश हो। क्रिश्चियन समुदायका बाह्र, मुस्लिम समुदायका चार रद्रुज र यहुदीका एकएक गरी आधिकारिक रूपमा १८ वटा धार्मिक पन्थ अर्थात् सेक्ट छन्। ती सबैको प्रतिनिधित्व हुने गरी संसद्मा एक सय २८ सिट संख्या तोकिएको छ। यसमा क्रिश्चियन समुदायका लागि ६४, सुन्नी २७, सिया २७, अलावेत २ र द्रुज ८ गरी जम्मा ६४ सिट छुट्ट्याइएको छ। निश्चित समुदायले त्यहींभित्रका उम्मेदवारलाई मतदान गर्छन्। फ्री प्याट्रियोटिक मुभमेन्ट, लेबनानी फोर्स अमल पार्टीलगायतका अन्य राजनीतिक पार्टीहरू छन् तर तिनीहरूको राजनीतिक भूमिका प्रजातान्त्रिक औपचारिकता पूरा गर्ने खालको मात्र हुन्छ। कसैले पनि बहुमत ल्याउने अवस्था नहुँदा प्रायः मिलिजुली सरकार बन्छ। सदनले ६ वर्षका लागि राष्ट्रपति चुन्छ र राष्ट्रपतिले सदनसँग सल्लाह गरेर प्रधानमन्त्री र उपप्रधानमन्त्री नियुक्त गर्छन्। धार्मिक समानुपातिक संरचना खल्बलिन्छ भनेर सन् १९३२ देखि लेबनानको आधिकारिक जनगणना नै भएको छैन। धार्मिक सेक्टमा आधारित सेक्टिेरियन राजनीतिले लेबनानको आन्तरिक व्यवस्थामा तीन किसिमको असर पारेको छ। पहिलो धार्मिक समुदायहरूका बीचमा पहिचानको अन्तर्संघर्ष अशान्ति र अस्थिरताको कारण बनेको छ। १५ वर्ष लामो गृहयुद्ध हुनुमा धार्मिक समूहको अन्तर्संघर्ष नै प्रमुख कारण थियो। दोस्रो ती समुदायको धार्मिक आस्थासँग समानता राख्ने देशहरूसँगको सम्बन्धले ती समुदाय आफैं प्रोक्सी समूहहरूका रूपमा परिणत भएका छन्। उदाहरणका लागि म्यारोनाइट क्रिस्चियन समुदाय फ्रान्स र भ्याटिकन सिटीसँग निकट सम्बन्ध राख्छ र उनीहरूको स्वार्थअनुरूप काम गर्छ। सुन्नी साउदी अरबसँग निकट सम्बन्ध राख्छ र उसको स्वार्थअनुरूप काम गर्छ भने इरानसँग निकट रहेको सिया उसैको स्वार्थअनुरूप काम गर्छ। तेस्रो जनतासँग प्रतिनिधि छान्ने सीमित दायरा भएकाले पटकपटक तिनै मानिस दोहोरिन्छन्, भ्रष्टाचार गर्छन् र विदेशी बैंकहरूमा रकम थुपार्छन्। देश चरम आर्थिक संकटमा गुज्रिरहेका बेला प्रधानमन्त्री हुँदाका बखत नै पूर्वप्रधानमन्त्री साद हरेरीले एकजना दक्षिणी अफ्रिकी मोडेललाई एक करोड ६० लाख डलर उपहार दिएको समाचार गत वर्ष न्युयोर्क टाइम्सले प्रकाशित गरेको थियो। आम जनता गरिबीमै बाँच्ने तर राजनीतिक इलिट वर्ग धनी हुँदै जाने लेबनानको तीतो यथार्थ बनेको छ। गृहयुद्धको महँगो मूल्य सन् १९४८ मा इजरायलले स्वतन्त्र राज्यको मान्यता पाएपछि त्यहाँका प्यालेस्टाइनीहरू लेबनानमा सर्न थाले। प्यालिस्टाइनहरूको बसाइँसराइले क्रिस्चियन र मुस्लिम समुदायबीचको जनसंख्याको अनुपात खल्बलियो। जसका कारण सन् १९५८ मा राजनीतिक संकट उत्पन्न हुँदा र तत्कालीन राष्ट्रपति केमिलीचामा उनले सत्ता जोगाउन अमेरिकालाई गुहारेको थिए। सन् १९६० मा शक्ति बाँडफाँटमा आपसी सहमति गरेका दुई धार्मिक समुदाय म्यारोनाइट क्रिस्चियन र मुस्लिमबीच चरम ध्रुवीकरणमा विभाजित भयो। सरकारको नेतृत्व गर्ने म्यारोनाइट क्रिस्चियन समूह पश्चिमी देशहरूको गठबन्धनका पक्षमा र मुस्लिम समुदाय अरबिक देशहरूको गठबन्धन अरब लिगका पक्षमा उभियो। सन् १९६७ को इजराइल अरब युद्धमा तटस्थ रहेको लेबनानले युद्धपछि भने ठूलो मूल्य चुकाउनुपर्यो। प्यालेस्टाइनी लिबरेसन अर्गनाइजेसन (पीएलओ) ले लेबनानलाई अधार बनाएर इजरायलमा आक्रमण गर्न थालेपछि लेबनानको सम्प्रभुतामाथि मात्रै चुनौती दिएन; इजराइली सेनालाई लेबनानी भूमिमा आउन बाध्य पार्यो। शीतयुद्धका सम्बन्धमा पनि लेबनान विभाजित भयो। मुस्लिम खेमाले अरब लिगसँग मिलेर रूसका साथमा उभिनुपर्ने मत राख्यो भने म्यारोनाइट क्रिस्चियन समुदाय अमेरिकासँग उभिन पुग्यो। यावत् कारणले ध्रुवीकृत लेबनानमा सन् १९७५ अप्रिल १३ मा गृहयुद्धको आगो सल्कियो। उक्त दिन म्यारोनाइट क्रिस्चियन समुदायसँग सम्बन्ध राख्ने मिलिएसिया ग्रुप फलान्जिस्टका एकजना बन्दुकधारीले बसमा सवार २२ जना प्यालेस्टाइनीहरूको हत्या गरेपछि मुस्लिम लेबनाननिज नेसनल मुभमेन्टले (एमएलएनएम) पीएलओसँग गठबन्धन गरी म्यारोनाइट क्रिस्चियनविरुद्ध युद्ध सुरु गर्यो। लेबनानमा इजराइली उपस्थितिले सिरियाका लागि खतरा हुन सक्ने निक्र्योल गर्दै सिरियाले आफ्नो नीति प्रो पीएलओ हुँदाहुँदै पनि उसैको विरुद्ध लड्न सरकारको सहायताका लागि सेना पठायो। इजराइलले पीएलओका आधार शिविरहरू ध्वस्त पार्न सन् १९७८ र सन् १९८२ मा लेबनानमा घुसेरै आक्रमण गर्यो। लेबनानमा इजराइलको दबदबालाई काउन्टर गर्न इरानले सिया मुस्लिमको लडाकु दस्ता हिजबुल्लाह जन्मायो। एवं रीतले लेबनान आन्तरिक र बाह्य स्वार्थ समूहहरूको युद्धभूमिमा परिणत भयो। १५ वर्षसम्म जारी गृहयुद्धमा एक लाख २० हजार मानिस मारिए, ७६ हजार विस्थापित भए भने १० लाखभन्दा बढी शरणार्थी भएर अन्य देशमा गए र सन् १९८९ मा साउदी अरबमा भएको ट्याफ सम्झौतामार्फत गृहयुद्धको अन्त्य भयो। हेजबुल्लाहको उदय र आर्थिक अराजकता गृहयुद्धपश्चात् हेजबुल्लाह जबर्जस्त शक्तिका रूपमा उदायो। उसको प्रो इरान र एन्टिइजराइल रणनीतिले लेबनानको स्थिरतामा पटकपटक चुनौती दियो। सन् २००५ मा तत्कालीन प्रधानमन्त्री रफिक हरेरीको हत्या भयो र उनको हत्यामा हेजबुल्लाहकै हात रहेको निष्कर्ष संयुक्त राष्ट्रसंघको समर्थन प्राप्त जाँजबुझ आयोगले निकाल्यो। २००६ को जुलाईमा हेजबुल्लाहका लडाकुहरू इजराइली दुई इजराइली सिपाहीलाई अपहरण गरी हत्या गरेपछि इजरायलले पाँच हप्तासम्म लेबनानमाथि आक्रमण गर्यो। प्राइभेट टेलिकम संस्थान खोलेर जासुसी क्यामारा जोड्ने, सरकारविरोधी प्रदर्शन गर्ने, सरकार गिराउने, सिरियामा छट्टै लडाकु दस्ता पठाउने इजराइललाई बेलाबेलामा जिस्काउने यावत् कामले हेजबुल्लाह लेबनानको प्रभावशाली तर अस्थिरताको कारक बन्दै आएको छ। गृहयुद्धले तहसनहस भएको लेबनानको निर्माण पहिलो प्राथमिकतामा थियो र त्यसैअनुरूप पुनर्निर्माणको थालनी भयो। सन् १९९२ देखि १९६६ सम्म कुल ग्रार्हस्थ उत्पादनमा (जीडीपी) ६२ को बढोत्तरी गरेको थियो तर १९९७ देखि २००६ मा जीडीपी वृद्धिदर घटेर १९ मा पुग्यो। सन् २००७ देखि २०१० को अवधिमा ९५ को दरले वृद्धि भएको जीडीपी त्यसपछि पुनः खुम्चिन थाल्यो र २०१७ सम्म आइपुग्दा १८१ का दरले घट्यो र हालसम्म त्यही अनुपातमा घट्ने क्रम जारी छ। लेबनानको आर्थिक संकटमा विभिन्न कारण छन्। पुनर्निर्माणका क्रममा सरकारले आन्तरिक र बाह्य ऋण अन्धाधुन्धा लियो जो जीडीपीको १५३ प्रतिशतसम्म पुग्यो। पर्यटन, प्रत्यक्ष वैदेशिक लगानी र खाडी राष्ट्रनिर्भर रेमिट्यान्समा आधारित अर्थतन्त्र भएकाले वैदेशिक लगानी र रेमिट्यान्समा गिरावट आउनासाथ अर्थतन्त्रमा धक्का लाग्यो। सिरियामा जारी गृहयुद्धका कारण विस्थापित शरणार्थीको भीडले लेबनानी आर्थिक अवस्था झन् नाजुक बन्न पुग्यो। प्रमुख वित्तीय संस्थाहरू अधिकांशमा राजनीतिक इलिटहरू सेयर होल्डर रहे। वित्तीय संस्थाहरूले निक्षेपमा १० देखि १२ प्रतिशत ब्याजदर दिन थालेपछि नागरिकले बैंकमा रकम जम्मा गर्न थाले। उक्त पैसा सरकारले रियल स्टेटमा लगानी गर्यो र राजनीतिक इलिटहरूले व्यापक भ्रष्टाचार गरे। आर्थिक संकटका बीचमा पहुँचवालाहरूले रकम निकालेर वैदेशिक बैंकमा स्थानान्तरण गरे। आम जनताको पैसा बैंकको स्टेटमेन्टमा छ तर बैंकसँग पैसा छैन। बैंकिङ सिस्टममा भएको तर त्योअनुसारको मुद्रा नभएकाले इरानी पाउन्डलाई लोलर भन्न थालिएको छ। कुनै समय मध्यपूर्वको स्विजरल्यान्ड भनिने गरिएको लेबनान हाल मध्यपूर्वको भेनेजुयला भन्न थालिएको छ। एकतिहाइ जनता गरिबीको रेखामुनि छन्। बढ्दो बेरोजगार, चरम महँगी, खानेपानीको अभाव, अलपत्र फोहोर, दैनिक लोडसेडिङले जीवन अस्तव्यस्त भएपछि नागरिकहरू कोरोनाको कहर नभनी सडकमा आएका छन्। धार्मिक समुदायको सीमारेखा काटेर बाहिर निस्किएको युवा जगत्ले आन्दोलनको नेतृत्व गरेको छ। उनीहरूले एउटै नारा लगाएका छन, रिभोलुसन अर रिफर्मेसन क्रान्ति या पुनर्संरचना। लेबनानको विकासको वाधक धार्मिक आस्थामा आधरित सेक्टेरियन राजनीतिलाई जरैदेखि उखेलेर धर्मका नाममा देश लुट्ने राजनीतिक इलिटहरूलाई सदाका लागि हटाउन चाहन्छन्। नेपालका लागि पाठ लेबनानको जस्तो धार्मिक आस्थामा आधारित जटिल राजनीतिक प्रणाली नेपालमा छैन तर राजनीतिक स्थिरताको अभ्यासमा नेपाल परिपक्व भइसकेको छैन। झन्डै दुईतिहाइ बहुमतको सत्तारुढ दलभित्रको हालको सत्ता संघर्षले त्यो देखाउँछ। सत्ता र कर्पोरेट घरानाहरूको साँठगाँठ र त्यसअनुरूप गरिने अपारदर्शी खरिदबिक्री र ठेक्कापट्टा भ्रष्टाचारको प्रमुख कारण बन्न सक्छ। नेपालमा मौजुदा राष्ट्रिय ऋण नै कुल ग्राहस्थ उत्पादनको ३१९० प्रतिशत छ भनिएको छ। प्रत्येक वर्ष पुँजीगत खर्चका तुलनामा चालु खर्चका अत्यधिक बढ्ने गरेको छ। छुट्ट्याइएको पुँजीगत खर्च पनि सबै खर्च हुन सक्तैन। कोरोनाले त्यसै पनि विश्वव्यापी अर्थतन्त्रलाई प्रभाव पारेको छ। लेबनानजस्तै नेपालको अर्थतन्त्रमा पर्यटन र रेमिट्यान्सको महत्वपूर्ण भूमिका छ। तर कोरोना महामारीले पर्यटन क्षेत्र थला परेको छ भने रेमिट्यान्स २० प्रतिशतले झर्ने आकलन गरिएको छ। इनफ इज इनफ भनेर अहिल्यै गैरराजनीतिक युवाहरू सडकमा उत्रिएका छन्। महामारीको चपेटामा आर्थिक अनुशासन र सावधानी नअपनाउने कुनै पनि राष्ट्र आर्थिक संकटमा फस्न सक्छन्। नेपालले त्यो जोखिमलाई सावधानी अपनाएन र आर्थिक संकट आइपर्यो भने बेरुतको सडकमा झैं काठमाडौंमा पनि राजनीतिक आस्थाको घेरा तोडेर पोलिटिकल इलिटविरुद्ध जनता उत्रनेछन्।"
हे राम न्याय देऊ !,"गत असारमा प्रधानमन्त्री केपी शर्मा ओलीले भानु जयन्तीका अवसरमा असली रामजन्मभूमि नेपालको ठोरीमा भएको भनी एउटा अप्रत्यासित अभिव्यक्ति दिए। उनको उक्त अभिव्यक्ति अकल्पनीय किसिमको लागे पनि उनी प्रधानमन्त्रीको हैसियतमा दिएको अभिव्यक्तिलाई सामान्य ढंगले लिन मिल्दैन। प्रधानमन्त्रीको अभिव्यक्तिपश्चात् विभिन्न कोणबाट ओलचनाको वेग बढ्दै जाँदा परराष्ट्र मन्त्रालयले अयोध्याबारे प्रधानमन्त्रीको अभिव्यक्तिबारे स्पष्टीकरण दिएको थियो। प्रधानमन्त्रीको अभिव्यक्ति राजनीतिक विषयसँग जोडिएको छैन र कसैको भावनामा चोट पुर्याउने आशय नरहेको, परराष्ट्रले भन्यो। तैपनि प्रधानमन्त्रीको आलोचना भने रोकिएन। भारत र नेपाल दुवै देशका करोडौं हिन्दुले प्रधानमन्त्रीको अभिव्यक्तिलाई आलेचना गरिनै रहे। आलोचना हिन्दु धर्मप्रति आस्था राख्नेले मात्र गरेनन्, प्रधानमन्त्रीको उक्त भनाइलाई उनकै पार्टी नेकपाका कतिपय नेताले बेमैसमी बयानबाजीको संज्ञा दिए र नेकपाइतरका राजनीतिक दल तथा बौद्धिक समाजबाट समेत ओलीले आलोचना आउनु स्वाभाविक नै भयो। इतिहासविद् महेशराज पन्तले त, इतिहासको व्याख्या र प्रामाणिकता केलाउने कुरामा बहकिएर बोल्नुको अर्थ नरहेको धारणा राख्दै अल्पज्ञानका भरमा आसेपासेले भरिदिएको चेतना लिएर प्रधानमन्त्री ओलीले इतिहासको अवव्याख्या गरिरहेको भनी सार्वजनिक रूपमा भनेका छन्। पंक्तिकारको मत अलि फरक छ। के यो राम नामकै चमत्कार हो कि धर्मलाई अफिमको संज्ञा दिने कम्युनिस्टका नेता हाम्रा प्रधानमन्त्रीले राम मन्दिर नै बनाउनुपर्छ भने मनस्थितिमा पुग्नुभयो त ! प्रधानमन्त्रीको शपथ लिँदा भगवान्लाई साक्षी नमान्ने र कम्युनिस्टहरूले काल माक्र्सको पूजा गर्नुपर्छ भनी चर्चा गर्ने कम्युनिस्ट पार्टीका नेताको रामप्रतिको झुकावले ठूलो अर्थ लाग्छ। राम र राम मन्दिर निर्माणलाई लिएर प्रधानमन्त्रीको इच्छाको वेग यहाँसम्म देख्नमा आयो कि उहाँ गएको साउन २३ गते चितवनको माडी नगरपालिका ९ का वडाध्यक्षलाई काठमाडौं बोलाएरै राम जन्मभूमिबारे चासो देखाउन भ्याए भनी समाचार बाहिर आएको रहेछ। नेपालको अयोध्यापुरी नै सक्कली अयोध्या हो त्यसकारण यसका गतिविधि बढाउन मात्र भनेनन्; ओलीले ठोरीमा रामायणमा वर्णन गरिएका प्रमुख पात्रहरू राम, लक्ष्मण र सीताको प्रतिमासहितको राममन्दिर निर्माण कार्य सुरु गर्न आदेशसमेत दिएका रहेछन्। ओलीले ठोरी नै रामको वास्तविक जन्मभूमि भएको उल्लेख गर्दै त्यहाँ अयोध्या धाम निर्माण गर्नसमेत निर्देशन दिए र उक्त योजनामार्फत गर्न लाग्ने पैसा संघीय सरकारले व्यवस्था गर्ने भनी विश्वस्त बनाएर पठाए। नेपालमा कम्युनिस्टको बलियो सरकार छ। नेपालका कम्युनिस्ट धारका पार्टीभित्र धर्ममा आस्था राख्नेहरूको ठूलो जमात छ। जसले पार्टीभित्र पनि भ्रातृ संगठनहरू खोलेका छन्। कुनै व्यक्ति कुनै राजनीतिक दलप्रति आस्था राख्नु भनेको उक्त दलको नीति तथा सिद्धान्त मन पराउनु हो। कम्युनिस्टहरूको विश्व इतिहास हेर्ने हो भने उनीहरूको सिद्धान्त धर्मका पक्षमा देखिँदैन। नेपालका कम्युनिस्टहरूका पनि धर्मप्रति सकारात्मक देखिएको थिएन (छन् ? ) यद्यपि धर्मकर्ममा विश्वास गर्ने कम्युनिस्टहरू आफ्नो पार्टीको सिद्धान्तसँग कसरी सहमत छन् भने विषय सोचनीय रहँदै आएको छ। राम जन्मभूमिको मुद्दा भारतमा कयौं वर्षदेखि उठ्दै आएको थियो। उक्त मुद्दाले भारतीय राजनीतिमा ल्याएको गहन बहसका कारण राम जन्मभूमिको चर्चा अन्तर्राष्ट्रिय स्तरमै चर्चाको विषय बन्दै आएको छ। रामको जन्म नेपालमा भएको रहेछ भने हाम्रा प्रधानमन्त्रीले राम कार्ड फ्याँक्नुको अर्थ नेपालको ऐतिहासिक एवं पुरातात्विक महत्वप्रति सचेत र गम्भीर रहेको दर्शाउने छ। यसको इतिहासबारे अध्ययन गर्दै जाँदा यसको जडा १५२६ बाट सुरु भएको बुभिन्छ। सन् १५२६ को कुरा हो। जब दिल्लीको सल्तनत (सत्ता) माथि बाबरले आक्रमण गर्यो र दिल्लीका बादशाह (राजा) इब्राहिम लोदी पराजित हुन पुगे अनि भारतमा मुगल शासनकाल प्रारम्भ भयो। त्यसको दुई वर्षपश्चात् अर्थात् सन् १५२८ मा बाबरका सेनापति मीर बाकीले बाबरी मस्जिदको निर्माण गर्न लगाएका थिए भनी भारतीय इतिहासमा उल्लेख छ। उन्नाईसौं शताब्दीमा सन्त रघुवर दासले मस्जिदको प्रांगणमा भगवान् रामको जन्मभूमि रहेको र त्यहाँ पूजापाठ गर्नका लागि रामचबुतरा र सीता रसोइ को निर्माण गरे। हिन्दु र मुस्लिम दुवै धर्मावलम्बीको आस्था रहेकाले विगतका समयमा अनेक दंगा भड्किएका थिए तत्कालीन भारतमा। मुगल साम्राज्यको अन्त्यपश्चात् १८५८ मा ब्रिटिस सरकारले विवाद हल गर्नका लागि मस्जिद र चबुतराबीच पर्खाल निर्माण गरे तर विवादले कुनै निकास पाएन। झन्डै ४६४ वर्षसम्म अयोध्यामा कायम रहेको बाबरी मस्जिद विभिन्न हिन्दु संगठनको योजनाअन्तर्गत ६ डिसेम्बर १९९२ मा ढालियो। भारतीय जनता पार्टीका तत्कालीन अध्यक्ष लालकृष्ण आडवाणीले सोमनाथदेखि आयोध्यासम्मको रथयात्रा निकालेका थिए। र त्यहीबेलादेखि नै मस्जिद तोड्ने योजना बन्न थालेको इतिहास छ। बाबरी मस्जिदको अवसानभन्दा ४३ वर्षअगाडि सन् १९४९ मा अचानक मस्जिदको मध्यभागमा रामललाको मूर्ति प्रकट भयो। हिन्दु संगठनहरूले भगवान् राम स्वयं आफ्नो जन्मस्थलमा प्रकट भएको दाबी गरे। यो मुद्दा अदालतमा पुग्यो। र अदालतले मूर्ति यथावत् राखी मस्जिद र त्यसको प्रांगणमा रहेको रामचबुतरा र सीता रसोई पनि सील गर्ने आदेश दियो। पछिल्लो समय अदालतले नै उत्त ठाउँमा राम मन्दिर बनाउने आदेश पनि दियो। अगस्त ५ तारिखमा आयोध्यामा राम मन्दिरको शिलान्न्यास गरिएको छ। विश्वका हिन्दुहरूका लागि ५ अगस्त ऐतिहासिक दिनका रूपमा दर्ज हुन पुगेको छ। शिलान्न्यासकै दिन तत्कालीन मिथिलाको राजधानी तथा सीताको जन्मभूमि जनकपुरमा अवस्थित जानकी मन्दिरका महन्थले पाँचवटा चाँदीका इँटा लिई राममन्दिर शिलान्न्यासको साक्षी बन्न अयोध्या पुगे। त्यति मात्रै होइन; काठमाडौंलगायत नेपालको अधिकतम ठाउँमा हिन्दु र हिन्दुवादी संगठनहरूले ५ अगस्तमा अयोध्यामा बन्न लागेको बहुप्रतीक्षित राम मन्दिरको उपलक्ष्यमा दीप प्रज्ज्वलनसमेत गरेका थिए। हाम्रो प्रधानमन्त्रीले त्यस्ता समाचार आवश्यक पढ्नु भएको होला भने आशा छ मलाई। तैपनि प्रधानमन्त्रीलाई लागेको छ कि होइन, असली अयोध्या हाम्रै नेपालमा छ र रामको जन्मभूमि पनि नेपालै हो भने एउटा कुशल अनुसन्धानको खाँचो छ। चितवनको माडीमा अयोध्यापुरी पुरातत्व विभागले अनुसन्धान सुरु गरेको थियो। त्यसको प्रतिवेदन अहिलेसम्म बाहिर आउन सकेको छैन। म त के भन्छु भने, नेपाल सरकारले बरु भारतसँग मिलेर संयुक्त रूपमै अनुसन्धान थाल्नुपर्छ। अनुसन्धान वस्तुपरक ढंगले भयो भने त्यसले ल्याउने वास्तविकताले अर्थ राख्ने छ। वास्तवमै रामको जन्म नेपालमा भएको रहेछ भने हाम्रा प्रधानमन्त्रीले राम कार्ड फ्याँक्नुको अर्थ नेपालको ऐतिहासिक एवं पुरातात्विक महत्वप्रति सचेत र गम्भीर रहेको दर्शाउने छ। अन्यथा, कम्युनिस्टका नाममा आफ्ना समर्थकलाई अँध्यारोमा राख्न र धर्मको सहारा लिन बाध्य भए भनी बुझिने छ।"
पाटन अस्पतालमा कोरोना संक्रमित पुरुषको मृत्यु,ललितपुर : पाटन अस्पतालमा उपचार गराइरहेका कोरोना संक्रमित पुरुष मृत्यु भएको छ। कोरोना संक्रमण देखिएपछि साउन २३ गतेदेखि पाटन अस्पताल भर्ना भएका ५४ वर्षीय पुरुषको उपचारका क्रममा मंगलबार राति ९:३० बजे मृत्यु भएको जिल्ला स्वास्थ्य कार्यालय ललितपुरले जनाएको छ। स्वास्थ्य कार्यालयका अनुसार मृतक पुरुष काठमाडौंका हुन् ।
भक्तपुरका कोरोना संक्रमितको धुलिखेल अस्पतालमा मृत्यु,भक्तपुर : भक्तपुर सुर्यविनायक ८ घर भई धुलिखेल अस्पतालमा कोरोना संक्रमित एक जनाको मृत्यु भएको छ। मंगलबार राति ११५५ बजे उपचारको क्रममा मृत्यु भएको स्वास्थ्य कार्यालय काभ्रेका प्रमुख डा नरेन्द्रकुमार झाले जानकारी दिए। ५५ वर्षीय कोरोना संक्रमितको मुटु र थाईराईड रोगबाटसमेत पीडित थिए। तीन दिन अघि अस्पतालमा भर्ना भएका उनलाई परीक्षणको क्रममा कोरोना समेत देखिएको थियो। अन्त्यष्टी नेपाली सेनाले पशुपतिमा रहेको विद्युत्तिय शवदाह गृहमा गर्ने तयारी गरेको छ। यस अघि धुलिखेल अस्पतालमा उपचारको क्रममा ९८ वर्षीय जेष्ठ नागरिकको मृत्यु भएको थियो भने धुलिखेल अस्पतालमा सिन्धुपाल्चोक जिल्ला घर भई कोरोना संक्रमण पुष्टि भएर उपचार नहुँदै सुत्केरी महिलाको मृत्यु भएको थियो।
मंगलाको सपना : राजनीतिमा महिला सशक्तीकरण,"नेपालमा प्रजातन्त्रको सुनौलो बिहानी ल्याउन र महिलाको राजनीतिक, आर्थिक, सामाजिक एवं सांस्कृतिक सशक्तीकरण गर्ने मंगलादेवी सिंहको सपना अधुरै छ। मुलुकमा प्रजातान्त्रिक शासन व्यवस्थाको महसुुस गर्दै २००३ सालमा नेपाली राष्ट्रिय कांग्रेसको स्थापना भयो। राणाहरूको जगजगी भएका बेला निरंकुशताको जन्जिर तोड्न, महिलालाई दासत्व, शोषण, दमन र उत्पीडनबाट मुक्ति दिलाउन जागरुक बनाउनु थियो। यसका लागि पनि भूमिगत रूपमा सम्पूर्ण महिलाको एउटै छहारी संस्था नेपाल महिला संघ २००४ सालमा स्थापना भएको थियो। तर आजसम्म पनि हरेक राजनीतिक दलको निर्णायक तहमा महिला कम पुगेका छन्। नेपालमा राजनीतिक परिवर्तन जसरी द्रूत गतिमा हुन सक्यो त्यही अनुपातमा महिलाको भूमिका आर्थिक, सामाजिक अवस्था एवं नेतृत्व तहमा पुग्न सकेन। राजनीतिमा महिला र पुरुषको समान र सक्रिय भूमिकाविना समग्र राष्ट्रको परिवर्तन सम्भव छैन। त्यसकारण राजनीतिक तथा सामाजिक आन्दोलन र विकास दुवै क्षेत्रमा महिलाको अर्थपूर्ण प्रतिनिधित्व हुन जरुरी छ। विश्वभरिका महिलाले महिला अधिकार, समानता र न्यायका लागि गरेको संघर्षको फलस्वरूप आज महिला राष्ट्रपति बन्न सफल भएका छन्। राजनीतिक सशक्तीकरणका लागि मंगलादेवीको नेतृत्वमा २००४ सालमा पहिलोपटक महिला मताधिकार माग्न संघर्ष भएको थियो। त्यसैको फलस्वरूप २०१० सालमा भएको स्थानीय तहको निर्वाचनमा महिलाले मताधिकार र उम्मेदवार बन्ने मौका पाए। यसअघि सन् १९८९ मा योगमाया न्यौपानेको नेतृत्वमा सती प्रथा, विधवा विवाहलगायतका विकृतिविरुद्ध सामाजिक अभियान सञ्चालन भएको थियो। समाज सुधारका लागि छब्बीस बुँदे माग लिएर उनीहरू प्रधानमन्त्री जुद्धशम्शेरकहाँ गएका थिए। माग पूरा नभएपछि आठजना महिलाले जलसमाधि लिए। अर्को कुरा २०१५ सालमा प्रतिनिधिसभाको निर्वाचन भयो। त्यतिबेला गठित सरकारमा द्वारिकादेवी ठकुरानीले स्वास्थ्य सहायकमन्त्री भएर महिला नेतृत्वको ढोका खोलेकी थिइन्। राजनीतिक र राज्य तहमा महिलाको प्रतिनिधित्व भएको त्यो नै पहिलोपटक थियो। नेपाली समाजको बनोट आफैंमा विविधतायुक्त छ। राजनीतिक चेतना अभिन्न अंग बनेको छ। महिला समस्या र तिनका स्वरूप पनि फरकफरक छन् तापनि उनीहरूका साझा सरोकार र अपेक्षा समान छन्। महिलाका आकांक्षा, राजनीतिमा अग्रसरता, प्रतिनिधित्वको सवाल र संघर्ष हुन्, जुन समकालीन विश्वको गतिविधिबाट अछूतो छैन। महिला आन्दोलनको लामो पृष्ठभूमि, नेतृत्वका लागि निरन्तर संघर्ष, महिला अगुवाहरूको ठूलो सञ्जाल, महिला अधिकारकर्मीमा चुलिएको जागरण एकातिर छ भने अर्कातिर हरेक दलको पार्टी संरचना लैंगिकमैत्री छैन। राजनीतिक मुद्दाहरू गुन्जिए पनि सामाजिक व्यवहार, धरातल, दलका नेताहरूको महिला प्रतिनिधित्वप्रतिको सोच र शैली पुरातनै छ। गणतन्त्रमा पनि नेतृत्व तहमा महिलाको उपस्थिति निराशाजनक देखिनुको यो एउटा प्रमुख कारण हो। नेपाली राजनीतिमा महिला नेतृत्वमा आउन नसक्नु र सक्रियता पनि कमै देखिनुको एउटा कारण यो पनि हो। एक्काईसौं शताब्दी महिलाको शताब्दी हो। तर राजनीतिक दलभित्र निर्णयक तहमा महिलाको उपस्थिति नहुनु दुःखद पक्ष हो। राजनीतिक परिर्वतनपछि बनेका लोकतान्त्रिक सरकार एवं दलहरूको सांगठनिक संरचनामा महिलाको उपस्थिति देखिँदैन। संघीय संरचनामा आइपुग्दा पनि हरेक दलका अध्यक्ष वा सभापतिमा पुरुष नै छन् भने पदाधिकारी तहमा महिलाको नेतृत्व न्यून देखिन्छ। राजनीतिक सहभागिता र सदस्य पदमा मात्र महिलालाई लैजाने प्रवृत्ति फेरिएको छैन। नेपाली कांग्रेसको अहिलेसम्म केन्द्रीय समितिमा शैलजा आचार्य उपसभापति, चित्रलेखा यादव र सीतादेवी यादव कोषाध्यक्ष भएको देखिन्छ। यस्तै कम्युनिस्ट पार्टीको इतिहास पल्टाउँदा सहाना प्रधान, विद्यादेवी भण्डारी र पम्फा भुसाल पार्टी नेतृत्व तहमा पुगेका देखिन्छन्। यतिखेर दुई प्रमुख दल नेकपा र नेपाली कांग्रेस महाधिवेशनको सँघारमा छन्। पार्टीभित्र नेतृत्वको बहस हुँदा महिला नेतृत्वको बहस हुँदैन। नेकपाको स्थायी समितिमा ५५५ प्रतिशत र केन्द्रीय समितिमा १२५ प्रतिशत महिला रहेका छन्, तर एकजना पनि पदाधिकारी छैनन्। यस्तै कांग्रेस केन्दीय समितिमा २० प्रतिशत महिला छन्। एकजना मात्र पदाधिकारी छन्। कांग्रेसको पछिल्लो संशोधित विधानमा तल्लो निकायदेखि माथिल्लो निकायसम्म ३३ प्रतिशतको सुनिश्चितता गरे पनि पदाधिकारी तहमा केवल एकजना सहमहामन्त्री पदमा मात्र आरक्षण गरिएको छ। उपसभापति, महामन्त्री पदमा महिला नेताहरूले प्रतिस्पर्धा गर्नैपर्ने अवस्था छ। अहिलेको सरकारमा महिला प्रतिनिधित्व हेर्ने हो भने ज्यादै न्यून देखिन्छ। नेपालको संविधानले राज्यका हरेक नीति निर्माण तहमा महिलाको ३३ प्रतिशतको सुनिश्चितता गरेको छ तर पनि व्यवहारमा कार्यान्यवन भएको छैन। केन्द्रीय सरकारमा १२५ प्रतिशत महिला मन्त्री छन् भने सातवटै प्रदेशमा क्याबिनेट मन्त्री सदस्य पनि न्यून छन्। महिला मुख्यमन्त्री एकजना पनि छैनन्। संघीय संसद्मा महिलाको ३३ प्रतिशत, प्रदेश सरकारमा ३४५ प्रतिशत र स्थानीय तहमा ४१ प्रतिशत पुगेका छन्। तर समानुपातिकबाट सांसद बनाउने र स्थानीयमा उपमा मात्र झुन्ड्याइएको छ। यसरी हेर्दा हरेक दलका नेताहरूले महिलाको नेतृत्वलाई स्वीकार गरेको देखिँदैन। अबको महाधिवेशनमा महिलालाई सहभागितामा मात्र होइन; नेतृत्व तहमै सशक्त भूमिका दिन जरुरी छ। हरेक राजनीतिक दलको सांगठनिक संरचनामा महिला नेतृत्वको विगतदेखि वर्तमानसम्मको उपस्थिति केलाउने हो भने केवल सदस्य पदमा मात्र सहभागी गराइएको देखिन्छ। हरेक आमनिर्वाचन होस् वा पार्टीले सञ्चालन गरेका गतिविधिमा होस्, पार्टीका झन्डा र डन्डा बोक्न महिला सहभागिता बढाउने तर निर्णायक पदमा प्रभावकारी र सशक्त भूमिका नदिने परिपार्टीले नै महिला नेतृत्वमा आउन वञ्चित छन्। अबको महाधिवेशनमा महिलाले केवल आरक्षण पदमा मात्र प्रतिस्पर्धा गरेर हुँदैन, पदाधिकारीमा पनि पुग्न जरुरी छ। राजनीतिक गर्ने महिलालाई विभिन्न आरोप र लाञ्छना लाग्ने गर्छ। अवसर पाए पनि उनीहरू त्यसको सदुपयोग गर्न सक्दैनन् भन्ने देखिन्छ। नेतृत्व गर्ने अवसर पाए भने पार्टीलाई सशक्त, गतिशील, ऊर्जाशील बनाउन सक्छन् तर हरेक पार्टीभित्र मौलाएको गुटबन्दी पनि धेरै मात्रामा कम हुने छ। जो नेतृत्व तहमा पुग्न सफल भएका छन्, त्यस्ता महिला नेतृत्वले अवसरको सदुपयोग गर्दै आफ्नो भूमिका प्रभावकारी बनाउन सक्नुपर्छ। महिला नेताहरूले पनि आफ्नो राजनीतिक योग्यता र क्षमता विकास गर्न जरुरी छ। समयसापेक्ष मुद्दाहरू पहिचान गर्न मेहनत र अध्ययनशील हुनुपर्दछ। कमीकमजोरी सुधार्दै सबैसँग सहकार्य गर्ने, महिला मुद्दामा लबिङ गर्ने, पार्टी नेताहरूलाई दबाब दिने र राज्यलाई खबरदारी गर्नेतर्फ अग्रसर हुन जरुरी छ। महिला नेताहरूलाई पारिवारिक सहयोग पनि उत्तिकै चाहिन्छ। राजनीतिक गर्ने पारिवारिक वातावरण भएन भने उनीहरू अगाडि बढ्न सक्दैनन्। नेपाली राजनीतिमा महिला नेतृत्वमा आउन नसक्नु र सक्रियता कमै देखिनुको एउटा कारण यो पनि हो। त्यसैले महिला नेताहरूले पारिवारिक सहयोग लिएर आफ्नो राजनीतिक यात्रा अगाडि बढाउन चुनौतीपूर्ण अवस्था छ नै तर त्यसलाई चिरेर अगाडि बढे नेतृत्व तहमा महिला सहभागिता बढ्नेमा दुईमत छैन। नेपाली राजनीतिको आधा आकाश महिला नेताहरूको हो। त्यसमा महिला नेताहरूले स्वतः दाबी गर्न पाउने छन्। त्यतिबेला मात्र मंगलादेवी माको सपना पनि साकार भएको मानिने छ।"
विवेकशील पार्टीको दस्तावेज : १८ वर्ष पुगेकाले सबै पदमा उठ्न पाउनुपर्ने,"काठमाडौं : विवेकशील नेपाली दलले पार्टीको नयाँ दस्तावेज सार्वजनिक गरेको छ । रोल्पाको लिवाङमा सम्पन्न नीति सम्मेलन र जनकपुरमा सम्पन्न पार्टीको राष्ट्रिय सम्मेलनबाट प्रस्तावित नीतिहरूमा वृहत विमर्शपश्चात नयाँ दस्तावेज सार्वनकि गरिएको विवेकशील पार्टीका अध्यक्ष मिलन पाण्डेले जानकारी दिए। २०६९ सालबाट विवेकशील अभियानको रुपमा रहेको समूहलाई २०७१ सालमा विवकेशील नेपाली दलका रुपमा निर्वाचन आयोगमा दर्ता गरिएको थियो । विवेकशीलले २०७४ साल साउन ११ गते रवीन्द्र मिश्रको नेतृत्वमा रहेको साझा पार्टीसँग एकता गरेको थियो । २०७५ पुसमा छुट्एिको पुनः छुट्टिएर छुट्टै पार्टी बनाएको हो। नयाँ दस्तावेजअनुसार पार्टीको दर्शन 'सबै नेपाली अटाउने गतिशील लोकतान्त्रिक बहुलवाद' र दलको सिद्धान्त सहभागितामुलक लोकतन्त्र, गतिशील मध्यमार्ग, सामाजिक न्याय र दिगोआत्मनिर्भर अर्थतन्त्र रहेको अध्यक्ष पाण्डेले बताए। अन्य पार्टीको जस्तो केही नेताको सहभागितामा मात्रै दस्तावेज तयार गरिएको नभइ आम कार्यकर्ताहरूको धारणालाई समेटिएको अध्यक्ष पाण्डे दावी गरे । पार्टीभित्र मात्रै नभइ, बुद्धिजिवी, नागरिकहरूको समेत राय दस्तावेजमा समेटिएको उनको भनाइ छ। 'विवेकशील नेपाली दल २१औँ शताब्दीका नेपालीलाई प्रतिनिधित्व गरेर आम नागरिकको सपना साकार गर्न परिपक्व भएर आएको छ।' अध्यक्ष पाण्डेले भने । लोकतन्त्रको बाजा बजाएर रझाई गर्दै गरेको काँग्रेस अनि निम्न वर्गको नाममा महलबाट राजनीति गर्ने नक्कली कम्युनिस्टहरूको विकल्पमा विवेकशील मैदानमा आएको उनको दावी छ । विवेकशील आफ्नो दस्तावेजमा वर्तमान संविधानमा रहेको व्यवस्थाअनुसार संघीयता, धर्मनिरपक्षता र गणतन्त्रलाई थप मजबुत बनाउदैँ अघि बढ्ने नीति अघि सारेको छ । युवालाई राजनीतिको मूलधारमा ल्याउनका लागि १८ वर्ष पुगेका प्रत्येक नागरिकले निर्वाचनमा जुनसुकै पदमा उमेद्वारी दिन पाउनु पर्ने नीति पार्टीको रहेको दस्तावेजमा उल्लेख छ। विवेकशीलको दस्तावेज"
मेस्सीले बार्सिलोना छाड्न चाहेको पुष्टि,"स्टार फुटबल खेलाडी लियोनेल मेस्सीले बार्सिलोना छाड्न चाहेको पुष्टि भएको छ । उनले छाड्न चाहेको पत्र फ्याक्स मार्फत् क्लबलाई मंगलबार प्राप्त भएको क्लबले जनाएको हो । बार्सिलोनाले च्याम्पियन्स लिगको क्वाटर फाइनलमा बायर्न म्युनिकसँग ८२ ले लज्जास्पद हार व्यहोरेपछि मेस्सीले क्लब छाड्ने चर्चा चलेको थियो । उनले बार्सिलोनासँगको करिब दुई दशक लामो कन्ट्राक्ट अन्त्य गर्न चाहेका हुन् । उनको कन्ट्राक्ट सन् २०२१ मा सकिदैछ । मेस्सीले सन् २००४ मा बार्सिलोनामा डेब्यू गरेका थिए । मेस्सीले क्लबलाई १० स्पेनिस लिग उपाधि र ४ च्याम्पियन्स लिग जिताएका थिए । त्यस्तै ६ पटकसम्म बालन डिअर जितेर रेकर्ड कायम गरेका छन् । मेस्सीले बार्सिलोना छोड्न चाहेको समाचारमा क्लबका पूर्व कप्तान कार्ल पुयोलले उनको चाहनालाई सम्मान गर्नुपर्ने प्रतिक्रिया दिएका छन् । लियोलाई सम्मान र प्रशंसा छ, उनले ट्वीटरमा भनेका छन् ।"
इटहरीकी उपमेयर गुर्जो खोज्दै,"इटहरी : इटहरी उपमहानगरपालिकाले आइसोलेसनमा रहेका कोरोना संक्रमिलाई गुर्जो बाँड्न थालेको छ । उपमेयर लक्ष्मी गौतमले जंगलबाट गुर्जो ल्याएर बाँड्न थालेकी हुन् । होम आइसोलेसनमा बसेका कोरोना संक्रमितलाई घरमै गएर भेटिरहेकी उपमेयर गौतमले जंगलबाट गुर्जो संकलन गरेर बाँड्न थालेको बताइन्। 'कोरोना भाइरस संक्रमितलाई संचो हुने प्रतिक्रिया पाएपछि र स्वास्थ्यकर्मीले पनि सिफारिस गरेपछि गुर्जो संकलन गरेर बाँड्न थालेका हौं,' उनले भनिन्, 'फलफूलसँगै गुर्जो पनि लगेर दिने गरिएको छ ।' इटहरीमा तीन हजार बढीको स्वाब परीक्षण भइसकेको छ। जसमध्ये १०१ जनामा संक्रमण भेटिएको छ। धेरैजसो बिरामी होम आइसोलेसनमा छन् ।"
वीरगन्जमा बाराका दुई कोरोना संक्रमितको मृत्यु,"वीरगन्ज : वीरगंजको कोभिड अस्पतालमा थप दुई जना संक्रमितको मृत्यु भएको छ। गण्डक बहुअरीस्थित वीरगन्ज हेल्थकेयर अस्थायी कोभिड अस्पतालमा मंगलबार राति बाराका दुई संक्रमितको उपचारका क्रममा मृत्यु भएको हो। बाराको विश्रामपुर गाँउपालिका १ छतवाका ४२ वर्षीय पुरुषको मंगलबार राति पौने ११ बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। उनका अनुसार छतवाका ४२ वर्षीय पुरुषलाई श्वासप्रश्वासमा समस्या देखिनुका साथै ज्वरोसमेत आएपछि मंगलबार पीसीआर जाँच गराउँदा कोरोना पोजिटिभ पुष्टि भएपछि दिउँसो वीरगंज हेल्थकेयर अस्थायी कोभिड अस्पतालमा भर्ना भएका थिए। यस्तै वीरगन्ज हेल्थकेयर अस्थायी कोभिड अस्पतालमै ७ दिनदेखि उपचाररत बाराकै कलैया उपमहानगरपालिका१ का ७० वर्षीय पुरुषको पनि मंगलबार राति मृत्यु भएको छ। श्वास प्रश्वासमा समस्या देखिएपछि भदौ २ गते पीसीआर परीक्षण गर्दा उनमा कोरोना पोजिटिभ देखिएपछि उनी त्यहिदिन वीरगन्ज हेल्थकेयर अस्थायी कोभिड अस्पतालमा भर्ना भएका थिए। उपचारका क्रममा उनको मंगलबार राति ८ बजे मृत्यु भएको डाक्टर चौरसीयाले जानकारी दिए। यसअघि मंगलबार बिहान बाराकै दुई जना संक्रमित पुरुषको वीरगन्जको गण्डकस्थित अर्को कोभिड अस्पतालमा उपचारका क्रममा मृत्यु भएको थियो। वीरगन्जमा कोरोनाका कारण मृत्यु हुनेको संख्या ४२ पुगेको छ। साउन यतामा मात्रै ३८ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ४२ जनामध्ये १ बेवारिसे युवकसहित पर्साका ३१ जना, बाराका ९ जना र रौतहटका २ जना रहेका छन्।"
समृद्धि यात्रामा अन्तरतह समन्वय,"समयक्रमसँगै आमनागरिकका आकांक्षा क्षीण हुँदै जान थालेका छन्। यो अवस्था संघ, प्रदेश र स्थानीय तहले अपेक्षित कार्यसम्पादन गर्न नसकेकाले आएको हो। सात दशक लामो राजनीतिक संघर्षपश्चात् संविधानसभाबाट निर्मित संविधानले मुलुकको शासन प्रणाली संघीय संरचनामा रूपान्तरण भएसँगै नागरिक आकांक्षा उत्कर्षमा पुगेको थियो। आमजनताले तीनै तहको निर्वाचनपश्चात् गठित सरकारप्रति दिगो आर्थिक, सामाजिक रूपान्तरणका तीव्र अपेक्षा व्यक्त गरेका थिए। यसै क्रममा सरकारले मुलुकलाई एक समृद्ध मुलुकका रूपमा स्थापित गर्न समृद्ध नेपाल, सुखी नेपालीको दीर्घकालीन लक्ष्य राखेको छ। विसं २०७९ सम्म नेपाललाई अति कम विकसित मुलुकबाट विकासशील देशमा स्तरोन्नति गर्ने, विसं २०८७ सम्म दिगो विकासको लक्ष्य प्राप्त गर्दै मध्यम आय भएका मुलुकको स्तरमा पुर्याउने र विसं २१०० सम्म समुन्नत मुलुकको स्तरमा पुर्याउने लक्ष्य छ। यी लक्ष्य प्राप्त गर्न सरकारको कठोर प्रयास आवश्यक हुन्छ। यसमा अन्य कुराहरूका अतिरिक्त संघ, प्रदेश र स्थानीय तहले आआफ्ना जिम्मेवारी प्रभावकारी तवरले निर्वाह गर्नु अपरिहार्य हुन्छ। मुलुकले अघि सारेको आर्थिक, सामाजिक रूपान्तरणका लक्ष्यहरू पूरा गर्न जनताका आधारभूत आवश्यकता पूरा गर्दै व्याप्त गरिबी घटाउने, शिक्षा, स्वास्थ्यजस्ता आधारभूत पक्षहरूमा यथेष्ट लगानी गर्ने, समानुपातिक विकासका माध्यमबाट प्रादेशिक असन्तुलन कम गर्दै लैजाने, मुलुकमै थप रोजगारीका अवसर सिर्जना गर्दै वैदेशिक रोजगारीप्रतिको बाध्यता कम गर्दै लैजाने, निर्यात प्रवद्र्धन र आयात प्रतिस्थापनका माध्यमबाट राष्ट्रिय अर्थतन्त्रलाई मजबुत बनाउँदै लगी व्यापारमा आधारित अर्थतन्त्रलाई उत्पादनमुखी अर्थतन्त्रमा रूपान्तरण गर्ने राष्ट्रिय लक्ष्यहरूमा अपेक्षित सफलता पाउन सकिएको छैन। समयक्रमसँगै आमनागरिकका आकांक्षा क्षीण हुँदै जान थालेका छन्। यो अवस्था संघ, प्रदेश र स्थानीय तहले अपेक्षित कार्यसम्पादन गर्न नसकेकाले आएको हो। यसका पछाडि थुप्रै कारणमध्ये एक तहका सरकारले अर्को तहको सरकारबाट अपेक्षित सहयोग र समन्वय पाउन नसक्नु हो। खासगरी स्थानीय तह र प्रदेश सरकारलाई संघीय सरकारबाट आवश्यक सहयोग प्राप्त हुन नसकेको अभिव्यक्ति आउन थालेको छ। मुलुकले अंगीकार गरेको संघीय प्रणालीमा संघ, प्रदेश र स्थानीय तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित हुने संवैधानिक व्यवस्था छ। यसैगरी संविधानका अनुसूचीहरूमा तहगत सरकारका एकल तथा साझा सूचीहरूसमेत स्पष्ट उल्लेख गरिएका छन्। यसलाई कार्यान्मुख बनाउन सरकारले कार्यविश्लेषण गरी कार्यविस्तृतीकरणसमेत गरिसकेको छ। अन्तरतह समन्वयसम्बन्धी संरचनाहरू प्रदेश समन्वय परिषद्, अन्तरप्रदेश परिषद्, अन्तरसरकार वित्त परिषद्, राष्ट्रिय प्राकृतिक स्रोत तथा वित्त आयोग, मन्त्रालय स्तरका विषयगत समन्वय संरचनाहरू निर्माण भएका छन्। तथापि किन यस्तो अवस्था सिर्जना भयो ? गहन छलफलको विषय टड्कारो रूपमा देखा परेको छ। असामञ्जस्यताको प्रकृति संघ, प्रदेश र स्थानीय तहबीचको असामञ्जस्यता आउनमा अधिकार क्षेत्रमा दोहोरोपना वा अतिक्रमण, लोकप्रिय कार्यक्रमलाई आआफूले सञ्चालन गर्ने चाहना, क्षेत्राधिकारबाहिरको जिम्मेवारी थोपर्ने प्रवृत्ति, एकले अर्कालाई नियन्त्रण गर्ने सोच गरी चार प्रकृतिका देखिएका छन्। काठमाडौं महानगर र संघबीच उत्पन्न बहाल करको दर र अभिलेख हस्तान्तरणलाई लिएर विवादको सुरुआत भयो। संविधानले बहाल कर स्थानीय तहको कार्यक्षेत्रमा राखेको भए पनि आन्तरिक राजस्व विभागले संस्थागत बहाल आयकरभित्र पर्ने व्याख्या गरेसँगै यो विवाद सिर्जना भएको हो। संविधानले राष्ट्रिय वन व्यवस्थापन र संरक्षण प्रदेशको क्षेत्राधिकारमा राखेको छ। प्रदेश सरकार गठनयता गण्डकी प्रदेशले प्रदेश गौरवको आयोजनाका रूपमा अगाडि बढाउन खोजेको दुम्कीबासत्रिवेणी सडक खण्ड वन क्षेत्रभित्र पर्ने भएकाले काम अगाडि बढ्न सकेको छैन। यसको निर्णय संघीय मन्त्रालय हुँदै नेपाल सरकारबाट हुनुपर्छ। सागरनाथ वन विकास परियोजना संघीय सरकार मातहत ल्याउने निर्णय मुद्दाको चरणमा प्रवेश गरेसँगै संघीय सरकारले निर्णय फिर्ता लिएको छ। वन ऐनले डिभिजन वन अधिकृत संघ मातहत राख्ने व्यवस्थाप्रति प्रदेशहरूले असन्तोष व्यक्त गरेका छन्। उक्त मुद्दा सम्मानित सर्वोच्च अदालतमा विचाराधीन छ। यसैगरी प्रदेश र स्थानीय तहको क्षेत्राधिकारमा पर्ने आयोजनाहरूप्रति संघको मोह भंग हुन नसकेको प्रदेश र स्थानीय तहको भनाइ छ। प्रदेश र स्थानीय तहको क्षेत्राधिकारमा पर्ने १३ हजारभन्दा बढीका आयोजनाकार्यक्रम संघीय सरकारको वार्षिक कार्यक्रममा समावेश छन्। भौतिक पूर्वाधार मन्त्रालयले स्थानीय सडक तथा पुल निर्माण कार्यक्रममा ७ लाखसम्मका ११ सयभन्दा बढी आयोजनाले आफ्नो कार्यक्रम पुस्तिकामा समेट्नु यसको ज्वलन्त उदाहरण हो। यस्तै खानेपानी मन्त्रालयले हजार जति यस्ता आयोजना राखेको छ। संविधान र यसको कार्यविश्लेषण प्रतिवेदनअनुसार यी योजनाको आवश्यकता पहिचानदेखि कार्यान्वयनसम्मको जिम्मेवारी प्रदेश र स्थानीय सरकारमा पर्दछ। यस प्रकारका आयोजना नराख्ने विकासे मन्त्रालय विरलै होलान्। एउटै ग्रामीण सडक संघ, प्रदेश र स्थानीय तहको कार्यक्रममा पर्नु सामान्यजस्तै भएको छ। जिरीदेखि खिम्तीखोला रामेछापसम्मको ९ किलोमिटर सडकमा डिभिजन सडक कार्यालय, पूर्वाधार विकास कार्यालय र प्रादेशिक सडक कार्यालय गरी तीन निकायले ठेक्का लगाएका छन्। संघीयताको कार्यान्वयन र अधिकार निक्षेपणमा अगुवाइ गर्नुपर्ने संघीय मामिला तथा सामान्य प्रशासन मन्त्रालयले प्रदेशिक तथा स्थानीय सडक निर्माण सुधार कार्यक्रम आफैंले सुरु गरेको छ। यस्तै अन्य कार्यक्रम पनि आधा दर्जनभन्दा बढी छन्। हालै कोभिड१९ महाव्याधि नियन्त्रणका लागि सरकारले संक्रामक रोग ऐन २०२० लागू गरेको छ। यो ऐन संविधानसापेक्ष बनाउन २०७५ फागुनमा पछिल्लो संशोधन भएको हो। यस ऐनमा स्थानीय तहको भूमिका र जिम्मेवारीबारे कतै उल्लेख गरिएको छैन। जबकि, जनचेतनामूलक कार्य, अलपत्र यात्रुको जीवन संरक्षण, क्वारेन्टाइन, निर्मलीकरण, आइसोलेसनदेखि सीमामा अलपत्र यात्रुलाई उद्धार र पीसीआर परीक्षण गराउने (केहीले) सम्मका कार्य स्थानीय तहले सम्पादन गर्दै आइरहेका छन्। यो संकटको घडीमा स्थानीय तहको क्रियाशीलताले नै आमनागरिकलाई केही हदसम्म भए पनि राज्यको अनुभूति गराएको छ। यसबाट अधिकार र स्रोतमा कन्जुस्याइँ गर्ने तर कार्यकारी आदेशबाट जिम्मेवारी थोपर्ने प्रवृत्ति प्रस्ट देख्न सकिन्छ। यसैगरी संघीय सरकारमा प्रदेश र स्थानीय तहको प्रशासनिक नियन्त्रणको चाहना प्रकट हुन थालेको छ। स्थानीय तहका प्रमुख प्रशासकीय अधिकृतको तारन्तार सरुवा भइरहेको छ। प्रदेशमा वर्ष दिन नाघेका प्रमुख सचिव पाउनै मुस्किल छ। आधारभूत तहको जनशक्तिको अभाव छ। संघीय निजामती सेवा ऐन नबन्दा प्रदेश र स्थानीय तहको प्रशासन सञ्चालनसम्बन्धी कानुन बन्न र प्रणाली स्थापना हुन सकेको छैन। समस्याका कारण कार्यसूचीमा अस्पष्टता : संविधानले तीन तहको कार्यसूची र अधिकारका साझा सूची निर्धारण गरेको छ। तापनि यसको खण्डीकरण तथा कार्यविस्तृतीकरणका क्रममा अधिकार र कार्यक्षेत्रका विषयमा कानुनी अस्पष्टता देखिएका छन्। खासगरी प्रदेश र स्थानीय तहको एकल अधिकारमा परेका केही विषय एकआपसमा बाझिएका, दोहोरिएका कारण कार्यक्षेत्रगत अस्पष्टता सिर्जना भएका छन्। प्रदेशको एकल अधिकारमा दक्खल पुग्ने गरी संघीय कानुनहरू (शिक्षा, वन, नगर विकास, स्थानीय प्रशासन) बन्नाले अस्पष्टता झनै बढाएको छ। राष्ट्रिय योजना आयोगले जारी गरेको आयोजनाको वर्गीकरण मापदण्डका बाबजुद न संघीय सरकार आयोजना हस्तान्तरण गर्न इच्छुक देखिन्छ न त प्रदेश सरकार खुद्रे कार्यक्रम बनाउन छाड्न नै तयार छन्। प्रदेशको कार्यक्रम पुस्तिकासमेत हजारे आयोजनाले भरिभराउ छन्। त्यसमाथि पनि विभिन्न विवादित कार्यक्रमहरू जस्तैः संघीय र प्रदेश तहका सांसदको मनोमानीमा खर्च हुने स्थानीय साझेदारी विकास कार्यक्रमनिर्वाचन क्षेत्र विकास कार्यक्रमहरू, मन्त्रालयले पठाउने टुक्रे आयोजनाले तहगत सरकारका कार्यक्षेत्रको सीमा झनै धुमिल बनाएका छन्। तहगत कार्यजिम्मेवारी र अधिकार क्षेत्रका बारेमा बुझाइ फरक पर्दा विवादको स्वरूप ग्रहण गर्ने क्रम बढिरहेको छ। कमजोर योजनागत अन्तरसम्बन्ध : तीनै तहका सरकारहरू आआफ्नो कार्यक्षेत्रमा पर्ने विकास कार्यका लागि प्रयासरत रहे पनि तहगत सरकारका योजनाहरूबीचको अन्तरआबद्धता र परिपूरक सम्बन्ध निकै कमजोर छ। राष्ट्रिय योजना आयोगले लिएको राष्ट्रिय लक्ष्यलाई स्थानीयकरण गरी यसका के कस्ता सूचक प्रदेश तहले पूरा गर्नुपर्ने हो र के कस्ता सूचक स्थानीय तहले पूरा गर्न सक्छ भन्नेमा प्रदेश र स्थानीय तह अस्पष्ट देखिन्छन्। सबै काम सबै तहले गर्ने मानसिकता व्याप्त छ। जसले गर्दा काममा दोहोरोपना आउने र अपेक्षित लक्ष्य प्राप्त गर्न कठिन हुने देखिन्छ। यसैगरी स्थानीय तहले आफ्नो अधिकार क्षेत्र माथिका योजना प्रदेश र प्रदेशले आफ्नो अधिकार क्षेत्र माथिका योजना संघीय योजनामा समावेश गर्न चाल्नुपर्ने प्रक्रिया र आआफ्ना योजना तर्जुमामा परामर्श प्रणाली स्थापित गर्न सकेका छैनन्। जनशक्ति अभाव र प्रशासनमा अस्थिरता : कर्मचारी समायोजनका क्रममा संघमा अधिकतम् संख्यामा कर्मचारी समायोजन हुनुको फलस्वरूप प्रदेश र स्थानीय तहमा कर्मचारीहरू अत्यन्त न्यून भए। समायोजनपश्चात् संघको कुल दरबन्दीमा १७ प्रतिशत मात्र रिक्त रहेको तर प्रदेश र स्थानीय तहमा ३७ प्रतिशत रिक्त रहेको, यसमा पनि विकास आयोजना सम्बद्ध (इन्जिनियरिङ, स्वास्थ्य, प्रशासन) अधिकृत तहको समायोजन अत्यन्त न्यून रह्यो। प्रदेश र स्थानीय तहका प्रमुख जिम्मेवारीका पदहरूमा संघीय निजामती सेवाबाट खटिने प्रमुख पदहरूको रिक्तता र निरन्तरको सरुवाले ती तहको कार्यसम्पादन प्रत्यक्ष प्रभावित भएका छन्। यसले एकातर्फ प्रदेश र स्थानीय तहको विकास आयोजना कार्यान्वयन क्षमता कमजोर रह्यो भने अर्कोतर्फ संघले प्रदेश र स्थानीय तहको क्षमता कमजोर रहेका कारण देखाई कार्य जिम्मेवारीअनुसारका आयोजना हस्तान्तरण नगर्ने र कतिपय हस्तान्तरण भएका योजना फिर्ता लिनसमेत बल पुग्यो। संस्थागत विकास प्रदेश र स्थानीय तहको संस्थागत विकास अपेक्षित रूपमा हुन सकिरहेको छैन। जसले गर्दा व्यवस्थित योजना, आयोजनामा आधारित बजेटजस्ता योजना र खर्च प्रणाली निकै कमजोर छन्। प्रदेश नितान्त नयाँ संरचना भएकाले आफ्नो संस्थागत संरचना बनाउने चरण नै पार गर्न सकेका छैनन्। स्थानीय तहहरू पनि दीर्घकालीनभन्दा तत्कालीन योजनामा बढी लालयित भएका छन्। कार्यसम्पादनको गुणस्तरमा धेरै प्रश्न उठ्ने गरेका छन्। विकासका नाममा हेलो सर्भेका भरमा डोजरले डाँडाकाँडा भत्काउँदाको परिणाम देखिँदै छ। अझै ६१ वटा स्थानीय तहले चालू वर्षको बजेट नै स्वीकृत नगराई कर उठाइरहेका र खर्च गरिरहेका छन्। आगामी कार्यदिशा मुलुकले निर्दिष्ट गरेको समृद्धिको आकांक्षालाई साकार पार्न सबै तहका सरकारहरूको उत्तिकै भूमिका र जिम्मेवारी हुन्छ। यसका निमित्त सर्वप्रथम सबै तहका सरकारले संविधानप्रदत्त आआफ्नो भूमिका इमानदारीपूर्वक निर्वाह गर्नु आवश्यक छ। संघीय सरकार अभिभावक भएकाले प्रदेश र स्थानीय तहको वास्तविक समस्या र अप्ठ्यारो अवस्था एवं संविधानप्रदत्त जिम्मेवारीलाई ध्यानमा राखेर अधिकार र स्रोतसाधन हस्तान्तरणमा कुनै कन्जुस्याइँ गर्नु हुँदैन। संघ, प्रदेश र स्थानीय तहबीच अधिकारमा देखिएका द्विविधा हटाउन आवश्यक छ। यसका निमित्त साझा अधिकार बाँडफाँट सम्बन्धमा साझा धारणाको विकास गरी तदअनुसार कानुनी व्यवस्थाका अतिरिक्त एक तहले अर्को तहको अधिकारमा हस्तक्षेप नगर्ने पद्धति र स्वअनुशासनको आवश्यकता पर्दछ। तहगत सरकारहरूलाई सफल बनाउन प्रणालीगत रूपमा निगरानी र सहजीकरण गर्न आवश्यक हुन्छ। सामान्यतः संघीय संसद्को माथिल्लो सदन स्थानीय तह र प्रदेशबाट निर्वाचित हुने र उनीहरूको ट्रस्टीकै रूपमा रहने भएकाले अन्तरतह समन्वयको रेखदेख गर्ने महत्वपूर्ण सरोकार यसै सदनसँग जोडिने हुन्छ। यस सदनमा अन्तरतह समन्वयसम्बन्धी समिति गठन गरी संघीयताको कार्यान्वयन अवस्था, तीन तहको सरकारको कामकारबाही र अधिकारको प्रयोगजस्ता विषय हेर्ने व्यवस्था गर्नु उचित हुन्छ। यसैगरी समग्र विकासमा तहगत योजनाहरूबीच समन्वय र संगति आवश्यक छ। प्रदेश र स्थानीय तहका विकास योजना राष्ट्रिय विकास योजनाका परिपूरक हुन्। मुलुकको २५ वर्षे दीर्घकालीन, मध्यम आयस्तरको विकासशील मुलुकमा स्तरोन्नति हुने लक्ष्य दिगो विकास लक्ष्यहरू पूरा गर्ने कार्यमा तीनै तहका सरकारको उत्तिकै महत्वपूर्ण भूमिका रहन्छ। राष्ट्रिय लक्ष्य पूरा गर्न तल्लो तहबाटै सुरु गर्नुपर्दछ। त्यसैले तीनै तहका योजनाहरूबीच अन्तरसम्बन्ध, समन्वय र सहयोगको आवश्यकता अपरिहार्य छ।"
कोरोनाबाट विराटनगरकी महिलाको मृत्यु,"विराटनगर : विराटनगर महानगरपालिका११ मा बस्दै आएकी ४४ वर्षीया महिलाको कोरोना भाइरसको संक्रमणका कारण मंगलबार राति मृत्यु भएको छ। मोरङको बूढीगंगा गाउँपालिका२ स्थित टंकीसिनवारीमा रहेको विराट शिक्षण अस्पतालमा उपचारका क्रममा राति ८ बजेतिर श्रेष्ठ थरकी महिलाको मृत्यु भएको हो। श्वासप्रश्वासमा समस्या भएपछि संक्रमित महिलालाई दिउँसो उपचारका लागि अस्पतालमा भर्ना गरिएको थियो। अस्पतालका अनुसार विराटनगर १५ मिल्स एरिया घर भएपनि मृतक महिला विराटनगर११ स्थित माइतीमा बस्दै आएको खुलेको छ। स्वाब संकलन गरेर कोशी अस्पतालको प्रयोगशालामा गरिएको पीसीआर परीक्षण रिपोर्ट महिलाको मृत्यु हुनुभन्दा केही बेरअघि मात्रै पोजेटिभ आएको थियो। विराट शिक्षण अस्पतालका प्रशासन प्रमुख सुधीर राठौरले रिपोर्ट पोजिटिभ आएर कोरोना पुष्टि भएको केही बेरमै उपचाररत महिलाको मृत्यु भएको बताए। सुरुमा श्वासप्रश्वासमा समस्या भएको भन्दै आफन्तले ल्याएपछि आकस्मिक कक्षमा राखेर उपचार थालिएको थियो, राठौरले भने, रिपोर्ट पोजेटिभ आएपछि शिक्षण अस्पतालकै आइसोलेसनमा भर्ना गर्न नपाइकन महिलाको आकस्मिक कक्षमै मृत्यु भएको हो। विराटका कोभिड फोकल पर्सन डा पुरु कोइरालाले ज्वरो आउने लगायत कोरोनासँग मिल्ने लक्षण देखिएकी महिलामा निमोनियाको पनि समस्या थपिएको पाइएको बताए। कोरोनासँग मिल्ने लक्षण भएपनि अन्तिम अवस्थामा बिरामी ल्याएकाले आइसोलेसनमा नलगिकन तत्काल आकस्मिक कक्षबाटै उपचार थालिएको थियो, उनले भने, थप समस्या बढ्दै गएपछि भेन्टिलेटरमा राख्ने तयारी हुँदै गर्दा महिलाको मृत्यु भयो। उनका अनुसार भर्ना गर्नुअघि बिरामीका आफन्तले कोरोना परीक्षणका लागि स्वाब दिएको जानकारी गराएका थिए। तर कोरोनासँग मिल्ने लक्षण देखिँदा पनि उपचारमा ढिलाई हुने भएकाले आइसोलेसनमा नराखिकन तत्काल आकस्मिकबाटै उपचार थालेर अन्तिम प्रयास गर्दासमेत बिरामीलाई बचाउन नसकिएको विराटका छात्ती रोग विशेषज्ञसमेत रहेका डा कोइरालाको भनाइ छ। विराट शिक्षण अस्पतालले बिहीबारदेखि संक्रमितको उपचार गर्ने गरी ६० बेडको आइसोलेसन सञ्चालनमा ल्याएको छ। महिलाको मृत्युसँगै कोरोनाका कारण हालसम्म विराटनगरका ११ जनाले ज्यान गुमाइसकेका छन्। मृत्यु हुनेमा दुई महिला र नौ पुरुष छन्।"
जोगिएर गौरा पर्व मनाऔं : राष्ट्रपति,"काठमाडौं : राष्ट्रपति विद्यादेवी भण्डारीले कोरोना भाइरसबाट जोगिन सरकारले लागू गरेका स्वास्थ्यसम्बन्धी नियम पालना गर्दै गौरा पर्व मनाउन आग्रह गरेकी छन्। राष्ट्रपति भण्डारीले गौरा पर्व २०७७ का अवसरमा स्वदेश तथा विदेशमा रहेका नेपालीमा सुख, शान्ति, समृद्धि, दीर्घायु तथा उत्तरोत्तर प्रगतिका लागि शुभकामना दिएकी छन्। गौराले परिवार तथा सामाजिक जीवनमा आपसी प्रेम, विश्वास र सद्भावलाई प्रगाढ बनाउनाका साथै राष्ट्रिय एकताको भावनालाई सुदृढ तुल्याउन महत्वपूर्ण भूमिका खेल्ने विश्वास राष्ट्रपतिले व्यक्त गरेकी छन्। गौराजस्तो विशिष्ट सांस्कृतिक चाडका माध्यमबाट फरक भौगोलिक क्षेत्रमा बसोबास गर्ने विविध जातजाति, भाषाभाषी र सांस्कृतिक परम्परा बोकेका नेपालीबीचको भावनात्मक एकतालाई थप प्रगाढ बनाउन मद्दत पुगोस् भनी उनले शुभेच्छा पनि व्यक्त गरेकी छन्। मध्य तथा सुदूरपश्चिम क्षेत्रमा प्रमुख चाडका रूपमा गौरा पर्व मनाइन्छ। यस पर्वमा कामविशेषले परदेश गएकाहरू घर फर्कने र विवाहित महिला माइत जाने गर्छन्। यस अवसरमा पाँच प्रकारका अन्नको मि श्रणबाट बनेको बिरुडालाई प्रसादका रूपमा ग्रहण गरी देउडा, धमारी र ढुस्को खेलेर रमाइलो गर्ने चलन छ। हरेक वर्ष भाद्र शुक्ल पञ्चमीदेखि अष्टमीसम्म गौरा र महादेवको आराधना गरी यो पर्व मनाइन्छ।"
"विराटनगर १९ मा छैन कोरोना, अरु वडाको अवस्था भयावह","विराटनगर : कोरोना भाइरस संक्रमणका कारण प्रदेश १ मा सबैभन्दा बढी प्रभावित बनेको स्थानीय तह हो विराटनगर महानगरपालिका । समुदायस्तरमै संक्रमण फैलिएको प्रदेश राजधानीसमेत रहेको विराटनगरलाई कोरोनाले दिनप्रतिदिन नराम्ररी गाँज्दै लगेको छ । दैनिक रुपमा थपिने संक्रमितको बढ्दो ग्राफले अवस्था भयावह बनाएको छ। कोरोना त्रासले नराम्ररी पिरोलेको विराटनगरमा मंगलबारसम्ममा आठ सय ५७ जनामा संक्रमण पुष्टि भइसकेको महानगरले जनाएको छ । कोरोनाका कारण ११ जनाले ज्यान गुमाइसकेका छन् । मृत्यु हुनेमा वडा नम्बर २, ३, ५, ६, १०, ११ र १५ का एकएक जना छन् । ८ र ९ का दुईदुई जनाले कोरोनाका कारण ज्यान गुमाएका छन् । सबैभन्दा कम संक्रमित भेटिएका वडामध्ये विराटनगर१८ मा चार जना छन् । सबैभन्दा बढी वडा नम्बर १२ मा एक सय १६ जनामा संक्रमण देखिएको छ । अरु वडामा १० जनाभन्दा माथिमा संक्रमण पुष्टि भइसकेको छ । हालसम्म वडा नम्बर १ मा १३, २ मा ५०, ३ मा ५३, ४ मा २२, ५ मा ५४, ६ मा ७९, ७ मा ४३, ८ मा ६५, ९ मा ७४, १० मा ३१, ११ मा ५५, १५ मा एक सय १६, १३ मा २१, १४ मा १६, १५ मा ४१, १६ मा २७, १७ मा २६ र १८ नम्बर वडामा चार जनामा कोरोना देखिएको छ । संक्रमितमध्ये ६७ जनाको वडा खुलेको छैन । उनीहरु बाहिर स्थायी ठेगाना भएर विराटनगरमा बासोबास गर्दै आएकाहरु भएको हुन सक्ने महानगरले जनाएको छ । तर विभिन्न वडामा दैनिक ठूलो संख्यामा संक्रमित भेटिँदै गर्दा हालसम्म विराटनगर महानगरपालिका१९ बैजनाथपुरमा भने संक्रमण मुक्त छ । एक सय जना जतिको स्वाब संकलन गरेर पीसीआर परीक्षण गर्दा एक जनामा पनि संक्रमण नपाइएको वडाले जनाएको छ । विराटनगर१९ मा सुनसान देखिएको विराटनगरविराटचौक सडक खण्ड । मोरङको साविकको बैजनाथपुर गाविसलाई विराटनगरको वडा नम्बर १९ बनाइएको हो । यो वडामा दुई हजार एक सय २२ परिवारको बसोबास छ । यहाँका अधिकांश बासिन्दा खेती किसानी र ज्यालामजदुरी गरेर जीविका चलाउँछन् । 'हामीले धेरै जना शंकास्पदहरुको पीसीआर परीक्षण गर्यौं,' वडा अध्यक्ष बद्रीनारायण सरदारले भने, तर एक जनामा पनि कोरोना संक्रमण देखिएन ।' उनले कोरोनाविरुद्ध जारी राखिएको जनचेतना, सर्वसाधारणमा यसबाट बच्नलाई सिकाइएको उपाय र अपनाइएको सावधानीकै कारण अहिलेसम्म वडा सुरक्षित रहेको जानकारी दिए । 'गाउँमा कोही नयाँ मान्छे बाहिरबाट आएमा त्यहाँका बासिन्दाले मलाई खवर गरिहाल्छन्, उनले भने, 'तरुन्तै लगेर 'क्वारेन्टाइन'मा राख्दै पीसीआर परीक्षण गरेर रिपोर्ट यकिन गर्छौ ।' सरदारले वडाका बासिन्दा सचेत हुनाले पनि कोरोनाको जोखिम नरहेको स्पष्ट पारे । 'यहाँका अधिकांश मान्छे खेतीकिसानी र ज्यालामजदुरी गरेर जीविका चलाउँछन् । आफ्नै काममा व्यस्त हुने भएकाले पनि उनीहरु बाहिरफेरो गएर अरुसँग भेटघाट र जमघट एवं घुलमिल गर्नै पाउँदैनन्,' उनले भने, 'संक्रमणका विषयमा सबै सचेत पनि छन् । घरदेखि वरपर गर्दा पनि मास्क लगाउने लगायत सुरक्षात्मक उपायको अवलम्बन गर्छन् ।' जनप्रतिनिधिको सक्रियता एवं जनताको बारम्बारको खवरदारी र सावधानीले पनि वडामा अहिलेसम्म कोरोनाले प्रवेश नपाएको वडा अध्यक्ष सरदारको भनाइ छ । भविष्यमा पनि वडालाई कोरोनामुक्त बनाउने हिसाबमै अघि बढिएको उनले बताए । 'वडामा एकजना पनि संक्रमित भएर 'आइसोलेसन' मा बस्नु परेको छैन,'उनले भने, 'बेलैदेखि विशेष सावधानी अपनाएर सबैलाई सचेत गराइएकै कारण कोरोनाले ठाउँ नपाएको हो ।' विराटनगर महानगरपालिकाका जनस्वास्थ्य निरीक्षक हैदर अलीले वडाका बासिन्दाले सावधानी अपनाउनु नै कोरोनाबाट बच्ने मुख्य आधार रहेको बताए । कोरोनाबाट बच्नलाई सबैले विराटनगर१९ बैजनाथपुरबाट सिक्नु पर्ने भएको छ,'उनले भने, 'त्यहाँ अपनाइएको उच्च सावधानीकै कारण अहिलेसम्म उक्त वडा कोरोनामुक्त छ ।' बढी खेतीयोग्य जमिन रहेको उक्त वडामा विराटनगरका अरु वडाभन्दा बस्ती र जनघनत्व कम छ । एकअर्कामा भीडभाड नगर्ने, कोहीसँग भेट्नै परे सुरक्षात्मक उपाय अपनाउने, एकआपसमा भेलाजम्मा नहुने, बाहिरका मान्छेसँग छुलमिल नगर्ने, आफ्नै नियमित काममा मात्रै व्यस्त हुने त्यहाँका बासिन्दाको विशेषता जस्तै रहेको अलीको भनाइ छ । उनका अनुसार संक्रमण नदेखिएको बैजनाथरपुरमा महानगरपालिकाले संक्रमितलाई उपचारका लागि राख्ने गरी होल्डिङ आइसोलेसन बनाएको छ । स्वास्थ्य चौकीको भवनमा रहेको आइसोलेसनमा अन्यत्रका संक्रमित लगेर राखिन्छ । आफ्नो वडामा संक्रमित नदेखिए पनि बाहिरकालाई उपचारका लागि लैजाँदा कुनै अवरोध र विरोध नगरेर त्यहाँका बासिन्दाले मानवीयता प्रस्तुत गरेको जनस्वास्थ्य निरीक्षक अलीले बताए । २० जना क्षमताको बैजनाथपुर आइसोलेसनमा अहिले पाँच महिला र १२ पुरुष गरेर १७ जनालाई राखिएको छ । त्यहाँबाट १९ जना उपचारपछि डिस्चार्ज भइसकेका छन् । हालसम्म विराटनगर महानगरपालिकामा दुई सय नौ जना उपचारपछि निको भएर कोरोना जित्दै घर फर्किसकेका छन् ।"
कैलालीमा कोरोना संक्रमितको मृत्यु,धनगढी : कैलालीको गोदावरी नगरपालिकाका एकजना कोरोना संक्रमितको मृत्यु भएको छ । मंगलबार साँझ मात्रै कोरोना संक्रमण पुष्टि भएको गोदावरी नगरपालिका ११ ओलानीका ४५ वर्षीय पुरुषको उपचारका क्रममा मृत्यु भएको सेती प्रादेशिक अस्पतालले जानकारी दिएको छ । स्वास्थ्यमा गम्भीर समस्या देखिएपछि उनको धनगढीको निसर्ग हस्पिटलको आइसीयूमा उपचार भइरहेको थियो । मंगलबार साँझ कोरोना पुष्टि भएपछि उनलाई निसर्ग हस्पिटलको आइसीयूबाट सेती प्रादेशिक अस्पतालमा सारिएको थियो । उपचारका क्रममा बुधबार बिहान सेती प्रादेशिक अस्पतालमा मृत्यु भएको गोदावरी नगरपालिका स्वास्थ्य शाखाका प्रमुख बिरबहादुर कुँवरले पुष्टि गरेका हुन्। मृतक पुरुषको यसअघि ३ पटक कोरोना परीक्षण भइसकेको उनले बताए । सुरुमा साउन १९ गते नगरपालिकाले कोरोना परीक्षणका लागि स्बाव संकलन गरेको गरेपनि रिपोर्ट ढिलो आउँदा धनगढीकै सेती प्रादेशिक अस्पतालमा परीक्षण गरिएको थियो । सुरुमा सेती प्रादेशिक अस्पतालवाट स्वाब संकलन गरी परीक्षण गर्दा नेगेटिभ आएको र पछि नगरपालिकाले संकलन गरेको स्वाबको परिक्षण गर्दा पोजिटिभ रिपोर्ट आएको थियो । फेरी मंगलबार परीक्षण गर्दा रिपोर्ट पोजिटिभ आएको थियो । मृतक पुरुषको शव नेपाली सेनाले व्यवस्थापन गर्ने भएको छ ।
कांग्रेस महाधिवेशन : सभापति ताक्दै ११ नेता,"काठमाडौं : कांग्रेसमा तीन समूह सक्रिय छन्। तीनै समूहबाट गरी ११ नेता आगामी महाधिवेशनमा सभापति पदका आकांक्षी देखिएका छन्। एउटै समूहबाट धेरैले सभापति पद ताकेपछि नेता मिलाउन सकस देखिएको छ। सभापति शेरबहादुर देउवा, वरिष्ठ नेता रामचन्द्र पौडेल, तेस्रो समूहको नेतृत्व गर्दै आएका नेता कृष्णप्रसाद सिटौला सम्भावित उम्मेदवार हुन्। देउवा समूहका उपसभापति विमलेन्द्र निधि र गोपालमान श्रेष्ठ, पौडेल समूहका महामन्त्री डा शशांक कोइराला, नेता प्रकाशमान सिंह र डा शेखर कोइरालाले आआफ्नो तयारी थालेका छन्। पौडेल समूहबाटै डा रामशरण महत र अर्जुननरसिंह केसी सभापति पदका आकांक्षी छन्। सिटौला समूहबाट गगनकुमार थापाले सभापति पदमा उम्मेदवारी दिने बताएका छन्। पौडेल समूहमा नेता मिलाउन सिंह र केसी लागेका छन्। देउवा भने निधि नउठ्नेमा ढुक्क रहेको उनीनिकट स्रोत बताउँछ। देउवा, पौडेल र सिटौलाबीच १३औं महाधिवेशनमा सभापति पदमा प्रतिस्पर्धा भएको थियो। पहिलो चरणमा कुनै पनि उम्मेदवारले ५० प्रतिशत मत नल्याएपछि दोस्रो चरणमा सिटौलाको समर्थनमा देउवा निर्वाचित भएका थिए। पार्टीको १४औं महाधिवेशन आगामी फागुन ७ देखि १० गतेसम्म काठमाडौंमा हुने तय भएको छ। ४ वर्षमा हुनुपर्ने महाधिवेशन असाधारण कारण सम्भव नभए एक वर्ष थप गर्न मिल्ने पार्टी विधानको सुविधा कांग्रेसले उपयोग गरिसकेको छ। तर, नेताहरूले कोभिड१९ का कारण महाधिवेशन प्रभावित हुने निश्चितजस्तै रहेको बताउन थालेका छन्। यसअघि ४ महिना लकडाउनका कारण महाधिवेशन गतिविधि ठप्प भएको थियो। कोरोना संक्रमण तीव्र भएसँगै महाधिवेशन अनिश्चित बन्ने आशंका गर्न थालिएको छ। फागुनमा सम्भव नभए २०७८ भदौभित्र महाधिवेशन गर्नैपर्ने संवैधानिक बाध्यता छ। महाधिवेशन आउन ६ महिना बाँकी रहे पनि चहलपहल भने सुरु भइसकेको छ। देउवाले नेताकार्यकर्तासँगको भेटघाटसँगै पार्टीभित्र प्रभाव बलियो बनाउन विभाग गठन र मनोनयन धमाधम गरिररहेका छन्। संस्थापनइतर समूहको चर्काे विरोधका बीच पनि उनले विभागलाई पूर्णता दिने काम रोकेका छैनन्। थप विभाग गठनको तयारीसमेत गरिरहेको उनीनिकट स्रोतले जनाएको छ। देउवा अन्तिमपटक भन्दै कांग्रेसको नेतृत्वमा दोहोरिन चाहन्छन्। उहाँले अहिलेसम्म म लड्दिनँ भन्नुभएको छैन। यसको अर्थ उहाँ फेरि सभापतिमा दोहोरिन चाहनुहुन्छ भन्ने प्रस्ट हुन्छ, देउवानिकट केन्द्रीय सदस्य मीन विश्वकर्माले भने। नेता विश्वकर्माका अनुसार देउवा आफूलाई असफल बनाउन अर्काे समूह सुरुदेखि लागेको निष्कर्षमा छन्। मैले सुरुदेखि नै सबैलाई मिलाएर लैजान खोजेको हुँ। तर, उहाँहरू पार्टीमा मलाई कसरी असफल बनाउन सकिन्छ भन्नेमै बढी केन्द्रित हुनुभयो, देउवाको भनाइ उद्धृत गर्दै नेता विश्वकर्माले भने, अब म पार्टीलाई बलियो बनाउँछु र आसन्न आमनिर्वाचनमा पहिलो पार्टी बनाउँछु भन्ने सभापतिज्यूको दृढता छ। संस्थापन समूहकै नेता निधिले देउवासहित वरिष्ठ नेता पौडेल, महामन्त्री डा कोइराला लगायतसँग भेटेर आफू सभापतिको तयारीमा रहेको जानकारी गराएका छन्। उनले पार्टीलाई एकढिक्का बनाउन महाधिवेशनबाट सर्वसम्मत नेतृत्व चयनको प्रस्तावसमेत गरेका छन्। महाधिवेशन केवल नेतृत्व परिवर्तन मात्र होइन, यसले पार्टीको स्पष्ट राजनीतिक एजेन्डा तय गर्न सक्नुपर्छ, उनले भने, कांग्रेसलाई आमनिर्वाचनमा जिताउने वातावरण र हैसियत बनाउन महाधिवेशन गर्ने हो। मेरो प्राथमिकता यही हो। देउवाले आफू नेतृत्वमा दोहोरिने बताइरहेका बेला निधिको तयारीलाई चासोका साथ हेरिएको छ। निधिले भने देउवाकै समर्थनमा आफूले सभापति पदमा उम्मेदवारी दिने तयारी गरेको दाबी गरेका छन्। वरिष्ठ नेता पौडेल नेतृत्वका लागि बलिया दाबेदार हुन्। तर, आफूले नेतृत्व गरेको समूहकै थुप्रै नेता सभापति पदका आकांक्षी देखिएपछि उनी अप्ठेरोमा परेका छन्। उनले आफ्नो नेतृत्वमा सबै नेताको व्यवस्थापन गर्न सकिने बताउँदै आएका छन्। आसन्न महाधिवेशनबाट जसरी पनि देउवालाई रोक्ने पौडेल पक्षको तयारी छ। देउवा र पौडेलबीच नै फेरि प्रतिस्पर्धा हुने आकलन गर्न थालिएको छ। महामन्त्री डा कोइरालाले पनि सभापति पदका लागि सक्रियता व्यापक बनाएका छन्। कोइरालाले सभापति देउवालाई आफूले मात्रै पराजित गर्न सक्ने दाबी गर्दै आएका छन्। कांग्रेसभित्र रहेको गुटको राजनीति अन्त्य गर्न पनि आफू सभापति बन्न खोजेको दाबी उनले गरे। गुट त महाधिवेशनमा पो हुने हो। महाधिवेशन सकिएपछि केको गुट ? उनले अन्नपूर्णसँग भने, गुटका कारण पनि कांग्रेस कमजोर भएको हो। म सभापति निर्वाचित भइसकेपछि पार्टीमा गुटहरू हुँदैनन्। सभापति पदका अर्का आकांक्षी पूर्वउपसभापति सिंह हुन्। संसदीय दलको उपनेता भइसकेका सिंहले दलका नेतामा देउवासँग प्रतिस्पर्धा गरेका थिए। आफू सभापति पदका लागि स्वाभाविक दाबेदार भएको उनको दाबी छ। प्रतिबन्धित कालदेखि विद्यार्थी राजनीति हुँदै काठमाडौं जिल्ला सभापति, पार्टी केन्द्रीय सदस्य, उपसभापति, महामन्त्री भइसकें, उनले भने, सरकारमा पनि उपप्रधानमन्त्री भएर काम गरिसकेको छु। मैले एकैपटक सभापति ताकेको होइन। उनी १२औं महाधिवेशनअघि देउवा समूहमा थिए। सिटौला १३औं महाधिवेशनमा तेस्रो धार खडा गरेर प्रतिस्पर्धामा उत्रिएका थिए। पार्टीभित्र सम्मानजनक उपस्थिति बनाउन सफल तेस्रो धार महाधिवेशनसम्मै कायम रहने नेता सिटौलाको भनाइ छ। उनले सभापतिका लागि उम्मेदवारी घोषणा नगरे पनि महाराजगन्ज चन्डोलमा सम्पर्क कार्यालय खोलेका छन्। कतिपयले तेस्रो धारलाई बार्गेनिङ समूहका रूपमा पनि टिप्पणी गर्ने गर्छन्। डा शेखर कोइरालाले १३औं महाधिवेशनमा केन्द्रीय सदस्यमा सबैभन्दा बढी मत ल्याएका थिए। उनी त्यही बेला महामन्त्री पदका दाबेदार थिए। केन्द्रीय सदस्य निर्वाचित भएलगत्तै देश दौडाहामा निस्किएका कोइराला काठमाडौंमा विरलै भेटिन्छन्। त्यो दौडधुपले नै उनी सभापतिका उम्मेदवारका रूपमा देखिएका थिए। उनी सभापतिको सबैभन्दा बढी आलोचना गर्ने नेताका रूपमा चिनिन्छन्। उमेर र सक्रियताका हिसाबले पनि अर्काेपटक कुर्न सक्ने अवस्था नरहेको उनको भनाइ छ। उहाँ कुनै पनि हालतमा ब्याक हुनुहुन्न। सकेसम्म संस्थापन इतर समूहबाटै साझा उम्मेदवारका रूपमा चुनावी मैदानमा जानहुन्छ। त्यसो नभए उहाँ आफ्नो टिम बनाएर पनि सभापति लड्नुहुन्छ, कोइरालानिकट एक जिल्ला सभापतिले भने, उहाँको उम्मेदवारीले कांग्रेसमा तरंग ल्याएको छ। उहाँकै नेतृत्वमा टिम बनाउने गरी पनि छलफल भइरहेको छ। अर्का नेता महतले पौडेलपछि संगठनमा आफू वरिष्ठ भएकाले सभापतिमा दाबेदारी स्वाभाविक भएको आफूनिकट नेतालाई बताउने गरेका छन्। त्यस्तै केसीले पनि सभापति पदको उम्मेदवार भएको बताइसकेका छन्। उनी १३औं महाधिवेशनमा देउवा समूहबाट महामन्त्रीका उम्मेदवार थिए। पूर्वउपसभापति श्रेष्ठले भने देउवा नउठे मात्र आफ्नो दाबी हुने बताएका छन्। देउवा समूहमा आफू वरिष्ठ नेता भएको दाबी उनको छ। पुस्तान्तरणको मुद्दा उठाउँदै आएका नेता थापाले युवाहरू मिलेर महाधिवेशनमा जानुपर्ने प्रस्ताव गरेका छन्। कि तपाईंहरूमध्ये कोही सभापतिमा उठ्नुस् म सहयोग गर्छु, होइन भने म उठ्छु तपाईंहरू मलाई सहयोग गर्नूस्, युवा नेता सहभागी कार्यक्रममा उनले भने, होइन भने कोठे बैठकमा गरिएका छलफलको कुनै अर्थ छैन। अघिल्लो महाधिवेशनमा आफूलाई महामन्त्रीमा सहयोग गर्ने वचन दिए पनि मत माग्दा एक्लै हुनु परेको गुनासो उनको थियो। कांग्रेसभित्र भने उनलाई महामन्त्रीको उम्मेदवारका रूपमा हेरिएको छ।"
विराटनगरमा कोरोनाबाट महोत्तरीका पुरुषको मृत्यु,विराटनगर : विराटनगरको न्युरो अस्पतालमा उपचाररत एक पुरुषको कोरोना भाइरस संक्रमणका कारण मृत्यु भएको छ । महोत्तरी घर भएका ६० वर्षीय पुरुषको उपचारका क्रममा मंगलबार राति ११ बजे मृत्यु भएको अस्पतालका डाइरेक्टर इञ्जिनियर रञ्जीतराज बस्नेतले जानकारी दिए । उनका अनुसार टाउकोको नसा सुकेर हातखुट्टा एवं शरीर चलाउन नसक्ने अवस्था आएपछि ती पुरुषलाई उपचारका लागि गत साउन ३१ गते अस्पतालमा भर्ना गरिएको थियो । कोरोनाको आंशकामा उनको भदौ ३ गते स्वाब संकलन गरी परीक्षणका लागि प्रयोगशालामा पठाइएको थियो । भदौ ७ गते रिपोर्ट पोजेटिभ आएको अस्पतालको कोभिड १९ मेनेजमेन्ट एण्ड रेस्पोन्स कमिटीको संयोजक समेत रहेका बस्नेतले बताए । उनका अनुसार रिपोर्ट पोजेटिभ आएपछि पुरुषलाई संक्रमितको उपचारका लागि अस्पतालले तयार गरेको आइसोलेसनमा भर्ना गरेर भेन्टिलेटरमा उपचार गर्ने काम भइरहेकोमा बचाउन धेरै प्रयास गरे पनि सम्भव भएन । मृतकको शव व्यवस्थापनका लागि सम्बन्धित निकायसँग समन्वय भइरहेको जानकारी बस्नेतले दिए ।
फरक आस्थाका कारण नथुन्नू,"काठमाडौं : सर्वोच्च अदालतले फरक राजनीतिक आस्था राखेकै कारण पक्राउ गर्ने र थुन्ने कार्य नगर्न गृहमन्त्री र सुरक्षा निकायलाई मंगलबार आदेश दिएको छ। नेत्रविक्रम चन्द विप्लवका दाइ वीरजंग भनिने चन्द्रबहादुर चन्दको रिहाइका लागि दायर बन्दी प्रत्यक्षीकरण रिटमा गृहमन्त्री रामबहादुर थापा बादल र प्रहरी प्रधान कार्यालयका नाममा यस्तो आदेश जारी भएको हो। यो आदेश सर्वोच्चबाट मंगलबारै गृह र प्रहरी निकायमा पुगेको छ। पक्राउपछि वस्तुनिष्ठ आधार कारण बिना एउटै व्यक्तिलाई चारवटा मुद्दा चलाइएको दाबीसहित सर्वोच्चमा बन्दी प्रत्यक्षीकरण रिट दायर भएको थियो। चन्द विप्लव नेतृत्वको नेकपाका केन्द्रीय सदस्य हुन्। उनलाई साउन १५ गते काभ्रेबाट पक्राउ गरी भोजपुर लगिएको थियो। उनी दुईवटा फरक मुद्दामा अदालतले मागेको ७५ हजार रुपैयाँ बुझाउन नसकी जिल्ला कारागारमा छन्। सर्वोच्चका न्यायाधीश दीपककुमार कार्की र प्रकाशमानसिंह राउतको संयुक्त इजलासले दिएको उक्त आदेशमा पक्राउ गरिएका व्यक्तिलाई जिल्ला अदालतबाट स्पष्ट आधार बिना धरौटी माग गर्न र थुनामा पठाउने कार्य रोक्नसमेत भनिएको छ। चन्दलाई भोजपुर प्रहरीले संगठित अपराधमा तीनवटा मुद्दा र एउटा आगजनी मुद्दा चलाएको छ। साउन १५ गते काभ्रे प्रहरीले पक्राउ गरे पनि सोही दिन भोजपुरमा पक्राउ गरिएको दाबी रिटमा थियो। भोजपुर अदालतले एउटा मुद्दामा १५ हजारका दरले ६० हजार धरौटी मागेको थियो। भोजपुर जिल्ला न्यायाधीश गेहेन्द्रराज पन्तको इजलासले उक्त धरौटी रकम मागेको थियो। चन्द यसअघि पनि अघिल्लो वर्षको असोज ३० गते दाङमा पक्राउ परेका थिए। त्यहाँ पनि संगठित अपराध मुद्दा चलाइएको थियो। दाङ जिल्ला अदालतले तारेखमा छाड्न १५ हजार रुपैयाँ धरौटी माग गरे पनि बुझाउन नसकेर उनी थुनामै थिए। उक्त मुद्दामा गत असार १५ गते धरौटी बुझाएर थुनामुक्त भएका थिए। सोही दिनबाटै पुनः पक्राउ परेका चन्दलाई काभ्रे ल्याएर संगठित अपराधमा तीनवटा र आगजनीमा एकवटा मुद्दा चलाइयो। काभ्रे अदालतबाट साउन १५ गते साधारण तारेखमा छुटेपछि पुनः पक्राउ गरी भोजपुर पुर्याइएको दाबीसहित पुष्कर चन्दले रिट दिएका हुन्। सर्वोच्चले कुनै पनि व्यक्तिलाई पक्राउ गरी थुनामा राख्दा कानुनसम्मत, उचित कारण, तथा वस्तुनिष्ठ आधार उल्लेख हुनुपर्ने बन्दी प्रत्यक्षीकरण आदेशमा जनाएको छ। थुनामा राखेर अनुसन्धान गर्नुपर्ने वा धरौटी मागेर दिन नसकेको अवस्थामा थुनामा राख्नुपर्ने अवस्था सुरक्षा निकायले खुलाउन नसकेको सर्वोच्चको आदेशमा जनाइएको छ। स्पष्ट आधार र कारण बिना प्रवृत्त भावनाले निवेदकलाई केवल फरक विचार र आस्था राखेकै आधारमा मात्र पक्राउ गर्ने र अनुसन्धानका क्रममा भनी राख्ने कार्य न्यायिक दृष्टिकोणबाट समेत औचित्यपूर्ण नहुँदा, सर्वोच्चको आदेशमा उल्लेख छ। चन्दलाई मंगलबारै भोजपुर अदालतका न्यायाधीशको रोहबरमा थुनामुक्त गर्न भनिएको छ। बन्दीको रिहाइमा बहस गर्ने वरिष्ठ अधिवक्ता एकराज भण्डारीले चन्दलाई एउटा अदालतले छाडे पनि पक्रँदै मुद्दामाथि मुद्दा चलाउँदै आएको बताए। जुन दिन काभ्रेबाट पक्राउ गरिएको थियो, त्यही दिन भोजपुरमा समातिएको भनिएको छ। जुन सम्भव छैन, भण्डारीले अन्नपूर्णसँग भने, जुन न्यायाधीशले चर्को धरौटी मागेर तिर्न नसकेपछि थुनामा पठाएका थिए, आखिर उनैको रोहबरमा छाड्नू भन्ने गजबको आदेश भयो। सर्वोच्चले रिहाइको आदेश मंगलबारै विद्युतीय माध्यममार्फत प्रहरी प्रधान कार्यालय, भोजपुर प्रहरी र भोजपुर अदालतलाई पठाएको छ।"
महामारीलाई जिस्क्याउँदै राजनीतिक दल,"धादिङ : कोरोना संक्रमणसँगै मृत्युदर बढ्दो छ। सरकारले संक्रमण समुदायस्तरमा फैलिन नदिन तीन महिनासम्म सिंगो देशलाई नै लकडाउनमा राख्यो। लकडाउनलाई केही खुकुलो गर्दा संक्रमण झनै बढ्न थालेपछि अहिले स्थानीयस्तरमै लकडाउन गरिन थालेको छ। संक्रमणलाई थप फैलिन नदिन २५ जनाभन्दा बढी भेला हुन नपाउने, धार्मिक कार्यक्रम, भेला, जमघट, बैठकजस्ता काममा कडाइ गरिरहेका बेला धादिङका जिम्मेवार राजनीतिक दलहरूले भने बेवास्ता गर्दै पार्टी प्रवेश गराउन बृहत् भेला तथा अधिवेशनका कार्यक्रमहरू गरिरहेका छन्। जेठ ३१ गते मध्यरातमा कांग्रेसका सभापति रमेश धमलासहित जिल्ला तहका नेताहरूको उपस्थितिमा नीलकण्ठ नगरपालिका१४ स्थित धुवाँकोटमा बृहत् पार्टी प्रवेशको कार्यक्रम आयोजना गर्यो। मध्यरातको समयमा गरिएको उक्त कार्यक्रममा तीन सयभन्दा बढी सहभागी थिए। त्यसको २० दिनपछि सोही ठाउँमा नेकपाका वाग्मती प्रदेशका नेता रामबहादुर भण्डारी र प्रदेश सांसद डा रामकुमार अधिकारीसमेत सोही गाउँमा गएर दुई सयभन्दा बढी मानिसको भेला गरी पार्टी छाडेकाहरूलाई फिर्ता बोलाए। धुवाँकोट धादिङको कोरोना संक्रमित देखिएका क्षेत्रमध्ये अति संवेदनशील क्षेत्र हो। सोही ठाउँका तुलबहादुर तामाङ कोरोनाकै कारण ज्यान गएको छ। त्यस्तै, असार १२ मा नीलकण्ठ नगरपालिका७ मा नेकपा नीलकण्ठ नगरअध्यक्ष दीपक विश्वकर्माको गाउँबाट नेपाली कांग्रेसले ३५ भन्दा बढी नेता कार्यकर्तालाई कार्यक्रमको आयोजना गरी पार्टी प्रवेश गरायो। त्यसैको काउन्टरस्वरूप नीलकण्ठ नगरपालिका७ कै डाडाँगाउँ पुगेर साउन २३ गते प्रदेश सांसद रामकुमार अधिकारीले पनि २२ जना कांग्रेस कार्यकर्तालाई नेकपा प्रवेश गराए। असार २० नीलकण्ठ २ मा कांग्रेस सभापति धमलाले ८० जना कार्यकर्ता कांग्रेस भित्र्याए भने सोही दिन खनियाँबास गाउँपालिकामा नेकपा वाग्मती प्रदेशका नेता प्रदीप फ्युवाले ५० भन्दा बढी भेला गरेर अन्य पार्टीबाट नेकपा प्रवेश गराए। लकडाउन भए यता धादिङमा पार्टी प्रवेश गराउने होडबाजी यतिसम्म छ कि काठमाडौंमै थुनिएका नेता कार्यकर्तालाई केन्द्रीय कार्यालयमै लगेर पार्टी प्रवेश गराइएको छ। भीडभाड गरेर पार्टी प्रवेश गराउने काममा नेपाली कांग्रेसका नेता कार्यकर्ताहरू अघि देखिएका छन्। नेपाली कांग्रेसको जिल्ला अधिवेशन नजिकिएकाले आफ्नो प्रभाव देखाउन स्थानीय नेताहरू अन्य पार्टीबाट आफ्नो पार्टीमा कार्यकर्ता भित्र्याउँदै जोखिम बढाइरहेको कांग्रेसकै नेताहरूले बताएका छन्। देश नै महामारीसँग जुधिरहेको बेला सरकारको नियम पालना गराउनुको साटो देशका जिम्मेवार राजनीतिक पार्टीहरूले नै नीति नियम उल्लंघन गर्दै भीडभाडसहित कार्यक्रम गराउन थालेपछि सर्वत्र आलोचना हुन थालेको छ। नीलकण्ठ३ का स्थानीय दशरथ भण्डारीले भने, दलका नेताहरूको नजरमा भोट नै सबैभन्दा ठूलो कुरा हो, विश्व नै महामारीसँग संघर्ष गरिरहेको बेला दलगत स्वार्थबाट माथि उठ्न नसक्नु निकै निन्दनीय छ। रोचक त के भने, सामान्य नागरिकले गरेको पारिवारिक कार्यक्रमलाई समेत अवरोध गरिरहेको स्थानीय प्रशासनले राजनीतिक दलहरूले ठूलो संख्यामा भेला गराएर कार्यक्रम गरिरहँदा मूकदर्शक बनेको छ। स्थानीय आशिष लम्साल भन्छन्, राजनीतिक कार्यक्रम राख्दा कोरोना नसर्ने रहेछ कि क्या हो ? भोलि भयावह अवस्था आयो भने को जिम्मेवार हुने ? संघीयता छ, समन्वय छैन"
सीपीएल : ४ खेलमा सन्दीपको ५ विकेट,"ट्रिनीडाड : क्याराबिन प्रिमियर लिग(सीपीएल) यस सिजनको चौथो खेलमा नेपालका लेग स्पीनर सन्दीप लापमछानेले समान्य प्रदर्शन गरेका छन् । बुधबार बिहान भएको खेलमा सन्दीपको टोली जमैका ताल्लवाजले गुइना अमेजन बारियर्ससँग प्रतिस्पर्धा गरेको थियो । ट्रिनीडाडको क्वीन्स पार्क ओभलमा भएको खेलमा जमैकाले टस जितेर बलिङ रोजेको थियो । पहिले ब्याटिङमा उत्रिएको गुयनालाई जमैकाले २० ओभरमा ९ विकेट लिएर १०९ रनमै रोक्न सफल भयो । जमैकाले यस खेलमा ५ विकेटको जित निकाल्न सफल भएको छ । १८ ओभरमा ५ विकेट गुमाएर ११३ रन बनाउँदै जित हात पारेको हो । यस क्रममा सन्दीप लामिछानेले १ विकेट लिन सफल भए । पूरा ४ ओभर बलिङ गर्दा १२ रन मात्रै दिए । १०औं ओभरमा बलिङमा आएका उनले ३ रन दिए । १२औं ओभरको पहिलो बलमा नै रदरफोर्डलाई असिफ अलीबाट क्याच आउट गराए । यस ओभरमा ४ रन दिए । त्यसपछि १४औं ओभरमा १ रन र १६औं ओभरमा ४ रन दिएका उनले थप विकेट भने लिनज सकेनन। यस खेलमा जमैकाका लागि अफगानी अफब्रेक स्पीनर मुजिव रहमानले उत्कृत्ष्ट बलिङ गरे । उनले ४ ओभरमा उनले ११ रन मात्रै दिएर ३ विकेट लिन सफल भए । फिडेल इडवार्डले पनि गुयनाको ३ विकेट लिए । गुयनाका लागि न्युनिल्याण्डका ब्याट्सम्यान रोस टेलरले बनाएको २३ रन नै उच्च स्कोर रह्यो । १०९ रनको झिनो लक्ष्य पछ्याएको जमैकाका व्याट्सम्यानले सुरुमा खुलेर व्याटिङ गर्न सकेनन् । जमैकाका लागि बोनरले सर्वाधिक ३० रन बनाए ओपनर ग्लेन फिलिप्सले २६ रन, जेरमाइन्ड ब्लाकवुड २३ र रसेलले २३ रनको योगदान थिए । आफ्ना ४ खेलमा जमैका दोस्रो जित निकाल्न"
"संघीयता छ, समन्वय छैन","काठमाडौं : मुलुकमा संघ, प्रदेश र स्थानीय गरी तीन तहका सरकार छन्। तर, संघीयताको मर्मअनुरूप समन्वय र सहकार्य हुन सकेको देखिँदैन। तीनै तहका सरकारबीचको समन्वय अभाव कोरोना भाइरस संक्रमण नियन्त्रणमा देखिएको छ। प्रादेशिक योजनाविद् डा खिमलाल देवकोटा तीन तहबीच समन्वय संयन्त्र नभएका कारण कोरानाले भयावह रूप लिएको बताउँछन्। तीन तहका सरकारबीच समन्वय हुने गरी सर्वदलीय, सर्वपक्षीय संयन्त्र बनाएर अघि बढेको भए विकराल अवस्था आउने थिएन, उनी भन्छन्। अझै संयन्त्र बनाएर अघि बढे कोराना नियन्त्रण सहज हुने उनको ठम्याइ छ। समन्वयको अधिकार पाएको प्रदेश सरकारलाई यो जिम्मेवारी दिनुपर्ने उनी बताउँछन्। उनका अनुसार ५ सय ५० प्रदेश सांसद, २ सय ७५ संघीय सांसद र ३५ हजार जनप्रतिनिधि हुँदा पनि परिचालन गर्न सकिएको छैन। स्थानीय जनप्रतिनिधिको के कुरा, मन्त्रीमन्त्रीबीच नै समन्वय भएन, उनी भन्छन्, जनप्रतिनिधिलाई नै अगाडि लगाउनुपर्छ। सुरुमा स्थानीय तहले क्वारेन्टाइन, आइसोलेसन सेन्टर निर्माणलगायत सकारात्मक काम गरेको उनको भनाइ छ। स्थानीय शासनविज्ञ डा श्याम भुर्तेलका अनुसार स्थानीय सरकारबीच भने समन्वय देखिएको छ। स्थानीय तहबाट धेरै राम्रा काम भए तर त्यसको अनुगमन नहुँदा राहत वितरणलगायत काममा बदमासी पनि भयो, डा भुर्तेल भन्छन्, गर्न सक्ने जति गरेका हुन् तर न पैसा दिइयो, न जनशक्ति पुर्याइयो। स्थानीय तहले आफ्ना जनतालाई गाडी नै लिएर ओसारपसार गरेका थिए। स्थानीय शासनविज्ञ कृष्णप्रसाद सापकोटाका अनुसार संघले प्रदेश राजधानीसम्म, प्रदेशले जिल्ला सदरमुकामसम्म र स्थानीय तहले आआफ्नो ठाउँ लाने गरी समन्वय गरेको भए धेरै उत्तम हुन्थ्यो। प्रदेशको अधिकारको सूचीमा १ नम्बरमा प्रदेश प्रहरी प्रशासन र शान्ति सुरक्षाको कुरा राखेकाले त्यो प्रदेशलाई नै छाडिदिनुपर्ने डा देवकोटा बताउँछन्। स्थानीय तहलाई सुरक्षा अधिकारभन्दा विकासका कुरी बढी दिनुपर्ने सापकोटाको भनाइ छ। नयाँ संविधान बनेको पाँच वर्ष हुन लागेको छ। संविधानले नै संघीय, प्रादेशिक, स्थानीय गरी तीन तहका सरकारको व्यवस्था गरेको हो। तीनै तहका निर्वाचन भएको पनि तीन वर्ष भइसकेको छ। तापनि, व्यवहारमा संघीयताको अभ्यास हुन सकेको छैन। संघीयतामा अझै सकस देखिएको छ। नेतृत्व एकात्मक केन्द्रीकृत मानसकिता र सोचबाट मुक्त हुन सकेको देखिँदैन। संघले प्रदेश र स्थानीय तहको अधिकारमाथि हस्तक्षेप गरिरहेको छ। प्रदेश र स्थानीय तह आफ्ना अधिकार केन्द्रले हस्तान्तरण नगरेको गुनासो गरिरहेका छन्। केन्द्रले भने प्रदेश र स्थानीय तहले अधिकार नै लिन नसकेको भन्दै आएको छ। संघ, प्रदेश र स्थानीय तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित हुने व्यवस्था संविधानले गरेको छ। सुविधा लिन सिंहदबार ठान्ने र अधिकार प्रयोग गर्न केन्द्रको मुख ताक्ने प्रवृत्ति पनि स्थानीय तह र प्रदेशमा देखिएको छ। त्यसो त प्रदेशको आवश्यकतामाथि प्रश्न खडा हुन थालेको छ। संविधानले संघलाई रक्षा, सेनासहित ३५ वटा एकल अधिकार प्रदान गरेको छ। प्रदेश प्रहरी प्रशासन र शान्ति सुरक्षासहित २१ अधिकारको सूची प्रदेशलाई छ। संविधानमा प्रदेश र संघका २५ साझा अधिकार सूचीको व्यवस्था छ। स्थानीय तहका २२ एकल अधिकारका सूची छन्। संघ, प्रदेश र स्थानीय तहका साझा अधिकार सूची १५ वटा छन्। स्थानीय शासनविज्ञ डा भुर्तेल संविधानको मर्मअनुसार अधिकार बाँडफाँट हुन नसकेको बताउँछन्। तीन तहका सरकारबीच संवाद र सहकार्य नै नभएको उनको भनाइ छ। संघीयता कार्यान्वयन गर्न १० वर्षे गुरुयोजना आवश्यक पर्ने आवाज उठ्दै आएको छ। तर, सरकारले त्यसतर्फ कुनै ध्यान दिएन। स्थानीय निकाय पुनःसंरचना आयोगका सदस्यसमेत भइसकेका डा भुर्तेल संघीयता कार्यान्वयन गर्न अल्पकालीन, मध्यकालीन र दीर्घकालीन योजना बनाएर अघि बढ्नुपर्ने सुझाव दिँदै आएको सुनाउँछन्। पहिलो निर्वाचनको पाँच वर्षमा त्यति काम सक्ने, त्यसपछि अरू काम गर्दै जाने भनेर गुरुयोजना बनाउनुपथ्र्यो। तर, त्यसमा कसैको ध्यान गएन, उनी भन्छन्, हात्ती ल्याएर माउते नभएजस्तै भएको छ। तीन तहमध्ये तुलनात्मक रूपमा स्थानीय सरकारको भूमिका सकारात्मक रहेको उनी बताउँछन्। प्रदेश कमजोर देखिएको उनको ठम्याइँ छ। प्रदेश त स्थानको खोजीमै छन्। आफ्नो पहिचान र भूमिका नै बुझ्न सकेनन, उनी भन्छन्, संघ र स्थानीय तहबीचको समन्वयकारी भूमिका रहेको प्रदेशले त्यो भूमिका नै निर्वाह गर्न सकेको छैन। संघले आफ्नो काम बुझेन। बरु स्थानीय तहको भूमिका मिश्रित छ। संघीयता कार्यान्वयन गर्न संयन्त्र नै नभएको उनको भनाइ छ। भएको संघीय मन्त्रालय पनि कर्मचारीमै सीमित देखिएको छ। सबै दल बसेर संघीयता कार्यान्वयन गर्न आयोग वा प्राधिकरण बनाउनुपर्ने हो। त्यो पनि बनाएनन्। स्थानीय तहले आफूले जानेको काम गरे, जसबाट शक्तिको दुरुपयोग भयो। भ्रष्टाचार मौलायो। प्रादेशिक योजनाविद् डा देवकोटा समन्वय अभावले संघीयता नै कमजोर देखिएको बताउँछन्। उनका अनुसार संघ, प्रदेश र स्थानीय तहबीच धेरै काममा ओभरल्यापिङ र डुप्लिकेसन भएका छन्। अधिकार क्षेत्रको मापदण्ड बनाएर काम गर्न नसक्दा यो अवस्था आएको हो। जसले गर्दा योजना प्रणाली नै कमजोर भएको छ। उनका अनुसार बजेट घोषणाको प्रणालीसमेत गलत छ। स्थानीय तह, प्रदेश हुँदै संघले बजेट ल्याउनुपर्ने हो। तर, पहिला संघले बजेट ल्याउँछ, त्यसपछि मात्रै प्रदेश र स्थानीय तहले। योजनाविद् डा देवकोटा बजेट ल्याउने टप टु बटम प्रणाली गलत भएको बताउँछन्। ठूला विद्युत्, सिँचाइ, सडक योजनामा मात्रै संघले हात हाल्ने हो। त्यस्तै, अन्तरप्रादेशिक योजना हात लिने हो। प्रदेशले अन्तरपालिकाका हात हाल्ने हो भने पालिकाभित्रका योजना सञ्चालन गर्ने हो। जता हेर्यो उतै बर्बाद रहेको उनी बताउँछन्। सत्तारूढ पार्टी बलियो र मजबुत नहुनु र विपक्षीले खबरदारी गर्न नसक्दा संघीयता कार्यान्वयनमा समस्या भएको उनको ठहर छ। स्थानीय शासनविज्ञ सापकोटा पहिलाको एकात्मक व्यवस्थाभन्दा अहिले बढी केन्द्रीकृत भएको बताउँछन्। संरचना परिवर्तन भए पनि केन्द्रीकृत मानसिकता नगएको उनको बुझाइ छ। स्थानीय तहलाई प्रोत्साहन गर्ने काम नभएको उनको टिप्पणी छ। संविधानले प्रदेश र स्थानीय तहलाई स्वायत्त भने पनि त्यो व्यवहारमा नदेखिएको उनको भनाइ छ। कर्मचारी व्यवस्थापनमा झमेला तीन तहका निर्वाचन भई देशमा तीन तहका सरकार त बने तर लामो समय कर्मचारी संयन्त्रको पुनःसंरचना भएन। कर्मचारीको पुनःसंरचना गरेर निर्वाचन गर्नुपथ्र्यो तर निर्वाचनको वर्षपछि बल्ल नीतिगत रूपमा कर्मचारी समायोजन गरियो। कर्मचारी समायोजन ऐन २०७५ फागुनमा ल्याइयो तर त्यो समायोजन केन्द्रीकृत मानसिकताका आधारमै भयो। तथापि प्रक्रियामा गयो। तीनै तहमा कर्मचारी समायोजन गरियो। तर, कर्मचारीहरू समायोजनपछि प्रदेश र स्थानीय तहमा जान मानेनन्। त्यसमाथि संघीय निजामती सेवा ऐन नै बन्न सकेको छैन। यो ऐन नबन्दा प्रदेश निजामती ऐन बनेको छैन। अहिले समायोजन ऐनविपरीत सरकारले कर्मचारी समायोजनका सम्बन्धमा नीतिगत निर्णय गरेको छ। मन्त्रिपरिषद्को निर्णयले समायोजन भएका कर्मचारीलाई सरुवाको बाटो खोलेको छ। यो संविधान र संघीयताको मर्मविपरीत भएको विज्ञ बताउँछन्। योजनाविद् डा देवकोटा ऐनविपरीत सरकारले निर्णय गर्नु गलत भएको बताउँछन्। संसद्ले बनाएको ऐन मन्त्रिपरिषद्ले परिवर्तन गर्न नसक्ने उनको भनाइ छ। उनका अनुसार यो संघीयता र संविधानविरोधी काम हो। संघीय निजामती सेवा ऐन छिटो बनाएर कर्मचारीको व्यवस्था गर्नुपर्ने उनी बताउँछन्। यससम्बन्धी विधेयक डेढ वर्षदेखि संसद्मा गिजोलिरहेको छ। कर्मचारी अभावमा प्रदेश र स्थानीय तहका विकास निर्माण नै प्रभावित हँुदै आएका छन्। प्रदेश र स्थानीय तहमा सबैभन्दा ठूलो समस्या कर्मचारी अभाव हो। संघमा कर्मचारी थुप्रिएका छन्। प्रदेश र स्थानीय तहमा जानै मान्दैनन्। स्थानीय शासनविज्ञ सापकोटा सेवाप्रवाह, उत्पादन र विकास निर्माण गर्ने ठाउँमा कर्मचारी नै नभएको बताउँछन्। जहाँ चाहिने हो त्यहाँ कर्मचारी छैनन्। संघमा आवश्यकताभन्दा बढी कर्मचारी थुपारेको छ, उनी भन्छन्, त्यसरी कसरी अथतन्त्र सबल हुन्छ ? समृद्धि आउँछ ? डा भुर्तेल पनि प्रशासनिक बन्दोबस्त नै मिलाउन नसकेको बताउँछन्। संघमा धेरै छन्, तल नपुग्ने अवस्था छ, उनी भन्छन्। गतिविधि शून्य अन्तरप्रदेश परिषदसंविधानले अन्तरप्रदेश परिषद्को व्यवस्था गरे पनि त्यसले आफ्नो गतिविधि गर्न सकेको छैन। संविधानको भाग २० ले संघ, प्रदेश र स्थानीय तहबीच अन्तरसम्बन्ध विषयमा चर्चा गरेको छ। सोही भागको धारा २३४ मा अन्तरप्रदेश परिषद्को व्यवस्था छ। संघ र प्रदेशबीच कुनै अधिकारका विषयमा विवाद भए त्यसलाई समाधान गर्न परिषद्को परिकल्पना संविधानले गरेको हो। धारा २३४ मा लेखिएको छ, संघ र प्रदेशबीच तथा प्रदेशप्रदेशबीच उत्पन्न राजनीतिक विवाद समाधान गर्न देहायबमोजिमको एक अन्तरप्रदेश परिषद् रहनेछ। प्रधानमन्त्री अध्यक्ष रहने परिषद्मा ९ जना सदस्य रहनेछन्। सातै प्रदेशका मुख्यमन्त्रीहरू यसका सदस्य रहन्छन्। साथै संघीय सरकारका गृहमन्त्री र अर्थमन्त्री पनि प्रदेश परिषद्को सदस्य रहने संवैधानिक व्यवस्था छ। धारा २३५ मा संघ, प्रदेश र स्थानीय तहबीचको समन्वयको व्यवस्था छ। समन्वय कायम गर्न संघीय संसदले आवश्यक कानुन बनाउने उल्लेख छ। प्रदेश, गाउँपालिका वा नगरपालिकाबीच समन्वय कायम गर्न र कुनै राजनीतिक विवाद भए प्रदेशसभाले सम्बन्धित गाउँपालिका, नगरपालिका र जिल्ला समन्वय समितिसँग समन्वय गरी त्यस्तो विवादको समाधान गर्न सक्ने व्यवस्था छ। प्रधानमन्त्री नै त्यसमा प्रतिबद्ध नदेखिएको डा भुर्तेल बताउँछन्। संघ, प्रदेश र स्थानीय तहबीचको समन्वय कायम गर्ने कानुनसमेत बन्न सकेको छैन।"
"जहाँ अस्पताल, त्यहाँ उपचार","सरकारले सबै प्रकारका अस्पताललाई कोभिड अस्पतालमा रूपान्तरण गरेर कोरोना संक्रमितको उपचारलाई सहज बनाउने कोसिस गरेको छ। तोकिएको अस्पतालबाट मात्रै उपचार गर्न हम्मे परेपछि यस्तो व्यवस्था भएको हो। अस्पतालमा बेड नपाएर छट्पटिनुपर्ने कठिन अवस्थासँग जुध्न स्वास्थ्य मन्त्रालयले गरेको निर्णय प्रशंसनीय छ। सँगसँगै कार्यान्वयन पनि चुनौतीपूर्ण छ। सरकारी निर्णय कार्यान्वयनका लागि सबै प्रकारका अस्पताल व्यवस्थापनको सहयोग अपरिहार्य छ। यो विषम परिस्थतिको सामना गर्न सबै क्षेत्रले हातेमालो गर्नुपर्छ। कोभिड अस्पतालमा रूपान्तरण गर्ने सरकारी निर्णयबाट केन्द्रीय, शिक्षण, प्रादेशिक, जिल्ला तथा निजीलगायत सबै प्रकारका अस्पताल आकर्षित हुनेछन्। संक्रमितको उपचारका लागि यसअघि सरकारले अस्पताललाई तीन तहमा वर्गीकरण गरेको थियो। यही वर्गीकरणमा परेका अस्पतालले मात्र संक्रमितलाई सेवा दिन्थे। सातवटा लेभल १, १८ वटा लेभल दुई र २३ वटा लेभल तीन अस्पतालबाट संक्रमितको उपचार हुन्थ्यो। पछिल्लो समय संक्रमितको संख्या दैनिक बढ्दै गएपछि यी सीमित अस्पतालबाट मात्रै उपचार दिन सकस भएको थियो। अहिलेको कोराना अस्पतालमा बेडको अभाव भएको छ। अबदेखि सबै प्रकारका अस्पतालमा कोभिडका बिरामी आएमा छुट्टै सेवा दिनुपर्छ। अन्य रोगका बिरामी आउँदैनन् भनेर अस्पतालले कोभिडका बिरामी भर्ना गर्दिनँ भन्नु हँदैन। हरेक अस्पतालमा कोभिड र अन्य रोगका बिरामीका लागि छुट्टाछुट्टै सेवा दिनुपर्छ। आवश्यकताअनुसार कोभिड र ननकोभिड बिरामीका लागि फरकफरक ठाउँको व्यवस्था गर्नुपर्छ। यो निर्णयपछि कुनै पनि अस्पतालले विशेष कारणविना कोरोना रहेको आशंकाका भरमा अन्य अस्पताल रिफर गर्न पाउने छैनन्। अहिले निजी स्तरबाट सञ्चालित अधिकांश अस्पतालले कोभिडको आंशका गरिएका बिरामीलाई भर्ना लिन आनाकानी गरेका छन्। घाउ, चोटपटक लागेका तथा प्रत्यक्ष रोग देखिने बिरामीलाई सहजै भर्ना लिन्छन्। तर कोभिडको लक्षणसँग मिल्दोजुल्दो व्यथा लिएर गएकाहरू अस्पतालबाटै फर्कर्नुपर्ने अवस्था छ। भर्ना भएर कोभिड पुष्टि भएमा अन्यत्रै रिफर गर्ने चलन छ। सरकारी निर्णयले कोरोना संक्रमितको उपचारलाई सहज बनाउन मद्दत पुग्नेछ। तर यो निर्णय कार्यान्वयन भने सहज छैन। सेवाका नाममा नाफा मात्र कमाउन पल्केका अस्पतालहरू सरकारी निर्णयबाट झस्केका छन्। किनकि एउटा मात्रै कोरोना संक्रमितको उपचार गरिरहेको पाइएमा सम्बन्धित अस्पतालमा अन्य रोगका बिरामी जानै नमान्ने अवस्था छ। अब भने न त अस्पताल सञ्चालकलाई यो छुट छ, न बिरामी पनि अर्को अस्पतालतर्फ तर्कन पाउनेछन्। यो व्यवस्थाबाट कोभिडलाई सामान्य ठान्ने तर प्रशस्त सचेतना अपनाउनुपर्ने रोग ठान्नुपर्ने बाध्यता भएको छ। व्यक्तिगत सुरक्षामा ध्यानु दिनुपर्ने आवश्यकता अझ टड्कारो भएको छ। सबै अस्पताल अब कोभिड सरकारी निर्णयलाई पक्कै पनि सबै प्रकारका अस्पतालले पालना गर्लान्। तर यसलाई यत्तिकै छाड्न भने हुँदैन। निर्णय कार्यान्वयन भएको छ कि छैन भन्ने विषयमा अस्पतालभित्र दरो अनुगमन संयन्त्र आवश्यक पर्छ। यसको नेतृत्व स्वास्थ्य मन्त्रालयले लिनुपर्छ। केन्द्रदेखि स्थानीय स्तरसम्मै अनुगमन समिति बनाउनुपर्छ। भएका समितिलाई सक्रिय बनाउनुपर्छ। यस्ता समितिले आफूमातहत रहेका स्वास्थ्य संस्था र त्यहाँ भइरहेको उपचार अवस्थाबारेमा निरन्तर समीक्षा गर्नुपर्छ। बिरामीलाई अनावश्यक झन्झट दिने, उपचारमा आनाकानी गर्नेलगायतका संस्थालाई सचेत गराउने र आवश्यक परेको अवस्थामा कारबाही पनि गर्नुपर्छ। किनकि अस्पतालहरूले सामान्य कारण देखाएर पनि बिरामीलाई भर्ना लिन इन्कार नगर्लान् भन्न सकिँदैन। सबै अस्पतालाई एकै प्रकारको अनुमान गर्न मिल्दैन, तर विगतका क्रियाकलाप हेर्दा केही अस्पतालमाथि यस्तो शंका लाग्नु अस्वाभाविक होइन। जे भए पनि अन्य प्रकारका बिरामी वा कोरोना संक्रमितलाई कुनै पनि बहानामा उपचारबाट वञ्चित गर्नु हुँदैन। आधारभूत स्वास्थ्य सेवा पाउने नागरिकको संवैधानिक अधिकार कसैले पनि हनन गर्नु हुँदैन। यस्तो अवस्थामा स्वास्थ्य संस्थाहरूले पनि सेवाको भावना देखाउनुपर्छ। सधैं नाफा मात्रै कमाउने होइन, परेका बेलामा राज्यलाई सघाउँछु, राज्यले दिएको निर्देशन पालना गरेको छु भन्ने देखाउने समय आएको छ। विपद्मा उनीहरूले देखाउने सदासयतालाई जनताले पनि मूल्यांकन गर्नेछन्। अस्पतालले विवेक प्रयोग गरेर कोरोना संक्रमितलाई उपचारको वातावरण बनाउनुपर्छ। बरु कोरोनाको उपचारमा प्रयोग गरिने स्वास्थ्य सामग्री वा उपकरण उपलब्ध नभएमा सरकारबाट सहयोग लिन सकिन्छ। तर जसरी भए पनि सबै प्रकारका बिरामीलाई सहजरूपमा स्वास्थ्य सेवा उपलब्ध हुने वातावरण निर्माण गर्नुपर्छ।"
फ्रन्टलाइनर सिपाहीलखेट्ने हर्कत !,"चिकित्सक तथा स्वास्थ्यकर्मी कुनै अस्पतालका कर्मचारी मात्र होइनन्; फ्रन्टलाइनमा उभिएर कोरोनासँग लडिरहेका राष्ट्रका सिपाही पनि हुन्। उनीहरूलाई अपमान गर्ने वा लखेट्ने हर्कत कृपया बन्द गरौं। राजधानीको बानेश्वरमा स्वास्थ्यकर्मीलाई होस्टेलबाट लखेट्न टोलवासीले घेराउ गरेको घटनाको चर्चा गर्नुअघि एकजना डाक्टर सापको ट्वीटबाट सुरु गरौं। म एउटा काठमाडौंको केन्द्रमा रहेको अस्पतालमा कार्यरत छु। राज्यले जोखिम भत्ता भनेर भाषणमा भन्यो तर हाम्रो अस्पतालमा कसैले बुझेको मेरो जानकारीमा छैन। जोखिम भत्ता त धेरै टाढाको कुरा, ९५ मास्क पनि आफैं किनेर लगाइरहेका छौं। पीपीईचाहिँ महावीर पुन सरबाट जुटाएर लगाउने धेरै छन्। जय होस ! सिभिल अस्पतालमा कार्यरत मेडिकल डाक्टर सञ्जय गेलालले अगस्त २० मा गरेको ट्वीट हो यो। उनको यो ट्वीटबाट थाहा हुन्छ कोरोना कहरमा दिनरात खटिएका हाम्रा स्वास्थ्यकर्मीको सुरक्षा र सुविधाको हालत कति दयनीय छ भन्ने कुरा। यो सञ्जयको मात्र सकस होइन; सबै स्वास्थ्यकर्मीले सामना गरिरहेको नमीठो सत्य हो। अरूलाई बचाउन खटिएका स्वास्थ्यकर्मीको सुविधा र सुरक्षाप्रति राज्य विल्कुल उदासीन देखिएको छ। कोरोना रोकथामका नाममा साउन मसान्तसम्म झन्डै १२ अर्ब खर्च भइसकेको छ। तर फ्रन्टलाइनमा कोरोनासँग लडेका स्वास्थ्यकर्मीले यो १२ अर्बबाट कति राहत र सुविधा पाए ? डा सञ्जयको ट्वीटले यसको उत्तर दिएको छ। यो त राज्यबाट भएको व्यवहारको कुरा भयो। अब ती स्वास्थ्यकर्मीमाथि हामी नागरिकले कस्तो व्यवहार गर्दैछौं ? त्यो पनि हेरौं। सिभिलमै कार्यरत स्वास्थ्यकर्मीमाथि हालै भएको अभद्र व्यवहारको घटना नै यसका लागि पर्याप्त छ। राजधानीको केन्द्रमा रहेको होस्टेलमा स्वास्थ्यकर्मीलाई निकाल्न हुलहुज्जतसहित घेराउ गरेको घटनाले यतिबेला सामाजिक सञ्जाल तरंगित भएको छ। काठमाडौं बानेश्वरको मिलन चोकस्थित लर्ड बुद्ध होस्टलमा बस्ने सिभिल अस्पतालका स्वास्थ्यकर्मीलाई निकाल्न दबाब दिँदै स्थानीयले साउन ७ गते डेढ घन्टा होस्टल घेराउ गरे, सञ्चालकलाई हातखुट्टा भाँच्ने धम्की दिए। कोरोना प्रहरीले हस्तक्षेप गरेपछि अवस्था सामान्य बन्यो। हुलहुज्जत गर्ने टोलवासीको माग र आरोप अचम्मलाग्दो थियो। स्वास्थ्यकर्मीले अस्पतालबाट कोरोना ल्याउँछन् भन्ने आरोप अनि होस्टेलबाट हटाउनुपर्ने माग। कोरोनाको कहरमा ज्यान जोखिममा राखेर अहोरात्र खटिएका स्वास्थ्यकर्मीमाथि भएको यो व्यवहारले हाम्रो समाजमा लुकेको छुद्र चित्र र चरित्र उदांग भएको छ। यो आफैंमा निन्दनीय घटना हो। काठमाडौंबाहिर यस्ता खालका घटना र व्यवहार यसअघि पनि छिटफुट रूपमा हुँदै आएका थिए। तर राजधानीको केन्द्रमा भएको यो घटनाले सबै स्वास्थ्यकर्मीलाई दुःखी मात्र होइन; सिंगो समाजलाई स्तब्ध बनाएको छ। कोरोना महामारीको ६ महिनाको अवधिमा स्वास्थ्यकर्मीले जुन तनाव र दबाबमा काम गरेका छन्, अरू कुनै पेसाकर्मीले त्यो अवस्था भोग्नुपरेको छैन। परिवार र निजी जीवनलाई बेवास्ता गर्दै उनीहरू कोरोना संक्रमितको जाँच तथा उपचारमा दिनरात खटिएका छन्। परिवारसँग राम्ररी बस्न पाएका छैनन्। बिदा भन्न पाएका छैनन्। निजी रहर अनि रमाइलो सबै त्याग्नुपरेको छ। घरमा पाकेको मीठोमसिनो तातै खान पाएका छैनन्। अनेक अभाव र सकस सहेर उनीहरू सेवामा अविचलित खटिएका छन्। न राज्यले उनीहरूलाई कुनै सुविधा तथा सुरक्षा प्रदान गरेको छ न कार्यरत रहेको संस्थाले नै त्यो प्रत्याभूति दिएको छ। बरु उनीहरूले नानाथरी आक्षेप, अपमान र अपजस समाना गर्नुपरेको छ। छिमेक तथा विदेशमा कोरोनासँग जुधिरहेका चिकित्सक तथा स्वास्थ्यकर्मीलाई राज्य तथा नागरिक दुवैतिरबाट सम्मान तथा अभिनन्दन गरिएका दृश्य हिट भइरहेका बेला हामीकहाँ भने स्वास्थ्यकर्मीलाई लखेट्न खोजेका तथा दुर्व्यवार गरेका भिडियो भाइरल भइरहेका छन्।हामी सबैका लागि यो लज्जा र हीनताबोधको विषय हो। छिमेक तथा विदेशमा कोरोनासँग जुधिरहेका चिकित्सक तथा स्वास्थ्यकर्मीलाई राज्य तथा नागरिक दुवैतिरबाट सम्मान तथा अभिनन्दन गरिएका दृश्य हिट भइरहेका बेला हामीकहाँ भने स्वास्थ्यकर्मीलाई लखेट्न खोजेका तथा दुर्व्यवार गरेका भिडियो भाइरल भइरहेका छन्।कोरोनाबाट हामीलाई बचाउन ज्यान हत्केलामा राखेर अनवरत खटिएका स्वास्थ्यकर्मीमाथि हामीले कस्तो व्यवहार गर्दै छौं ? हामी सबैका लागि यो लज्जा र हीनताबोधको विषय हो। मन्दिर, मस्जिदमा समेत ताला लागेका बेला अस्पताल चालु अनि स्वास्थ्यकर्मी उपलब्ध छन्। मालिकको चाहनाले मात्र त्यो सम्भव हुन सक्दैन; तीनै डाक्टर अनि स्वास्थ्यकर्मीको तत्परता अनि सेवाभावले यो सबै सहज भएको हो। छरछिमेकमा बस्ने डाक्टर तथा स्वास्थ्यकर्मीलाई अस्पतालबाट कोरोना ल्याउँछन् भन्दै टोलटोलबाट लखेट्ने अनि भोलि कोरोना लाग्यो भने उपचार गर्न कहाँ कोसँग जाने ? एकछिन सोचौं त। त्यो अवस्था कति कहालीलाग्दो हुन्छ होला ? कोराना नलाग्दै हाम्रो दिमाग किन यति कुँजिएको होला ? यस्तो सोच र शैलीले कोरोनासँगको युद्ध कसरी अनि कहिले जित्न सक्छौं हामीले ? महत्वपूर्ण प्रश्न अहिले यो हो। अग्रपंक्तिमा रहेर कोरोनासँग लडिरहेका स्वास्थ्यकर्मी नै सबैभन्दा बढी जोखिममा छन् यतिबेला। झन्डै पाँच सयजति स्वास्थ्यकर्मी संक्रमित भइसकेका छन्। उनीहरूको खटाइमा तलब भत्ताको आकर्षण होइन, मानव मूल्यप्रतिको सम्मान अनि सेवाभाव बढी जोडिएको छ। यतिखेर हरेक नागरिक अनि सिंगो मुलुकले स्वास्थ्यकर्मीको समर्पण र सेवालाई सराहना गर्दै सलाम गर्नुपर्ने बेला हामीबाट हुने यस्ता अछूत व्यवहार ले उनीहरूको मन कति नमीठो र अमिलो भएको होला ? यसले उनीहरूको मनोबलमा कति नकारात्मक असर पर्छ होला ? यस्ता नीच व्यवहारबाट दिक्क भएर भोलि अस्पतालअस्पतालमा डाक्टर, नर्स तथा स्वास्थ्यकर्मीले हात उठाउने अवस्था आयो भने के हुन्छ हालत ? के हामीले कहिल्यै सोचेका छौं यसतर्फ ? भलै हाम्रा जिम्मेवार स्वास्थ्यकर्मीबाट त्यस्तो गल्ती कहिल्यै हुँदैन। डाक्टरी पेसा सजिलो छैन। डाक्टर बन्न गर्नुपर्ने संघर्षको आफ्नै कथा छ। पाँच वर्षको एमबीबीएस पढाइ तथा अभ्यास अनि फेरि एमडी गरेर व्यावसायिक डाक्टर बन्न कम्तीमा करोडभन्दा बढी लगानी चाहिन्छ। अझ व्यक्तिले गर्ने मेहनत, परिश्रम र लगनशीलताको मूल्य यसमा जोडिएको हुँदैन। लगानी, मेहनत र संघर्षको तुलनामा अहिलेको नयाँ पुस्ताले पाउने तलब भत्ता वा उनीहरूको कमाइ खासै आकर्षक छैन। पुरानाले नेपालमै पनि धेरै कमाए होलान् तर नयाँ पुस्ताका डाक्टरहरूको व्यथा आफ्नै खालको छ। अरूजस्तै उनीहरू पनि पीआर वा ग्रीन कार्ड लिएर विदेश जान सक्थे होलान्। यहाँभन्दा आकर्षक तलबभत्तासहितको जागिर अनि आरामदायी जिन्दगी हुन्थ्यो होला त्यहाँ। तर त्यो सबै छाडेर मातृभूमिमै सेवा गर्न रमाएका स्वास्थ्यकर्मीलाई हामीले प्रोत्साहित गर्नुपर्छ। उनीहरूको सेवाभावको प्रशंसा गर्नुपर्छ। स्वास्थ्य क्षेत्रमा पनि थुप्रै विकृति तथा समस्या छन्। अस्पताल तथा स्वास्थ्य संस्थाबाट केही कमजोरी तथा लापरबाही पनि भएका छन्। यसमा स्वास्थ्यकर्मीको नियतभन्दा पनि मेडिकल मालिकहरूको नाफाखोर मनोवृत्ति जोडिएको छ। यसको समीक्षा र बहस गर्ने उपयुक्त अहिले समय होइन। यतिबेला सिंगो समाज कोरोना कहरमा छ। पूरै विश्व आक्रान्त छ। अर्थतन्त्र पूरै थला परेको छ। समाज ठप्प छ। सबै घरघरमा खुम्चिएका छन्। मानिसका कयौं सपना, महत्वाकांक्षा र योजना पनि होम क्वारेन्टाइनमा कैद भएका छन् भने कति रहर लकडाउनसँगै 'लक' भएका छन्। गत डिसेम्बरमा चीनको वुहानबाट फैलिएको कोरोनाले आठ महिनामा सम्पूर्ण विश्व ढाकिसकेको छ। विश्वव्यापी महामारीका रूपमा फैलिएको कोरोना संक्रमणबाट विश्वभर आठ लाखभन्दा बढी मानिसको ज्यान गइसकेको छ भने दुई करोडभन्दा बढी मानिस संक्रमित भइसकेका छन्। नेपालमा पनि डेढ सयको मृत्यु भइसकेको छ भने ३२ हजार बढी मानिस संक्रमित भएका छन्। अहिलेसम्म कोरोनाको कुनै भ्याक्सिन तथा औषधि उपलब्ध छैन। यद्यपि अनुसन्धान जारी छ। अहिलेका लागि कोरोनाको यसको सबैभन्दा उत्तम दबाइ भनेकै आत्मविश्वास, स्वस्थ खानपिन, सक्रिय दैनिकी अनि सकारात्मक सोच हो। कोरोना कहरमा कहिलेसम्म यसरी कुँजिएर क्वारेन्टाइनमा बस्नुपर्ने हो ? त्यसको पनि टुंगो छैन। मृत्यु र संक्रमितको अंकगणित आफ्नो ठाउँमा छ तर यसले आम मानिस र समाजमा सिर्जना गरेको त्रास र संकट कहालीलाग्दो छ। हरेक व्यक्ति, संस्था, समाज र राष्ट्रको जीवनमा कोरोनाको पीडा असाध्यै गहिरो र दीर्घकालीन हुनेछ। चिकित्सक तथा स्वास्थ्यकर्मी कुनै अस्पतालका कर्मचारी मात्र होइनन्; फ्रन्टलाइनमा उभिएर कोरोनासँग लडिरहेका राष्ट्रका सिपाही पनि हुन्। हाम्रो साथ, सम्मान र सद्भाव नै कोरोनालाई पराजित गर्ने उनीहरूको बलियो हतियार हुन सक्छ। उनीहरूको मनोबल जति बलियो हुन्छ, हामी सबै कोरोनाबाट त्यति सुरक्षित हुनेछौं। मानव मूल्य नै संकटमा परेका बेला हामीले यस्तो असहिष्णुता प्रदर्शन गर्ने होइन; आपसमा सम्मान र सद्भाव बाँड्न वा साट्न सिक्नुपर्छ। कोरोना कुनै पूर्वजन्मको पाप वा अभिशाप होइन; यो सबैलाई लाग्न सक्ने भाइरल वा संक्रमण हो। त्यसैले संक्रमितलाई सम्मान र सक्दो स्नेह प्रदान गरौं आआफ्नो क्षेत्र र समुदायमा। जाँच र उपचार गर्ने स्वास्थ्यकर्मीको व्यावसायिक सम्मान, स्वाभिमान र सुरक्षामा आँच आउने वा ठेस पुर्याउने कुनै पनि हल्ला र हर्कत कसैले नगरौं। जति सकिन्छ हार्दिकता र हौसला प्रदान गरौं। 'फ्रन्टलाइनर सिपाही' लाई अपमान गर्ने र लखेट्ने हर्कत कृपया बन्द गरौं।"
समृद्धि यात्रामा अन्तरतह समन्वय,"समयक्रमसँगै आमनागरिकका आकांक्षा क्षीण हुँदै जान थालेका छन्। यो अवस्था संघ, प्रदेश र स्थानीय तहले अपेक्षित कार्यसम्पादन गर्न नसकेकाले आएको हो। सात दशक लामो राजनीतिक संघर्षपश्चात् संविधानसभाबाट निर्मित संविधानले मुलुकको शासन प्रणाली संघीय संरचनामा रूपान्तरण भएसँगै नागरिक आकांक्षा उत्कर्षमा पुगेको थियो। आमजनताले तीनै तहको निर्वाचनपश्चात् गठित सरकारप्रति दिगो आर्थिक, सामाजिक रूपान्तरणका तीव्र अपेक्षा व्यक्त गरेका थिए। यसै क्रममा सरकारले मुलुकलाई एक समृद्ध मुलुकका रूपमा स्थापित गर्न समृद्ध नेपाल, सुखी नेपालीको दीर्घकालीन लक्ष्य राखेको छ। विसं २०७९ सम्म नेपाललाई अति कम विकसित मुलुकबाट विकासशील देशमा स्तरोन्नति गर्ने, विसं २०८७ सम्म दिगो विकासको लक्ष्य प्राप्त गर्दै मध्यम आय भएका मुलुकको स्तरमा पुर्याउने र विसं २१०० सम्म समुन्नत मुलुकको स्तरमा पुर्याउने लक्ष्य छ। यी लक्ष्य प्राप्त गर्न सरकारको कठोर प्रयास आवश्यक हुन्छ। यसमा अन्य कुराहरूका अतिरिक्त संघ, प्रदेश र स्थानीय तहले आआफ्ना जिम्मेवारी प्रभावकारी तवरले निर्वाह गर्नु अपरिहार्य हुन्छ। मुलुकले अघि सारेको आर्थिक, सामाजिक रूपान्तरणका लक्ष्यहरू पूरा गर्न जनताका आधारभूत आवश्यकता पूरा गर्दै व्याप्त गरिबी घटाउने, शिक्षा, स्वास्थ्यजस्ता आधारभूत पक्षहरूमा यथेष्ट लगानी गर्ने, समानुपातिक विकासका माध्यमबाट प्रादेशिक असन्तुलन कम गर्दै लैजाने, मुलुकमै थप रोजगारीका अवसर सिर्जना गर्दै वैदेशिक रोजगारीप्रतिको बाध्यता कम गर्दै लैजाने, निर्यात प्रवद्र्धन र आयात प्रतिस्थापनका माध्यमबाट राष्ट्रिय अर्थतन्त्रलाई मजबुत बनाउँदै लगी व्यापारमा आधारित अर्थतन्त्रलाई उत्पादनमुखी अर्थतन्त्रमा रूपान्तरण गर्ने राष्ट्रिय लक्ष्यहरूमा अपेक्षित सफलता पाउन सकिएको छैन। समयक्रमसँगै आमनागरिकका आकांक्षा क्षीण हुँदै जान थालेका छन्। यो अवस्था संघ, प्रदेश र स्थानीय तहले अपेक्षित कार्यसम्पादन गर्न नसकेकाले आएको हो। यसका पछाडि थुप्रै कारणमध्ये एक तहका सरकारले अर्को तहको सरकारबाट अपेक्षित सहयोग र समन्वय पाउन नसक्नु हो। खासगरी स्थानीय तह र प्रदेश सरकारलाई संघीय सरकारबाट आवश्यक सहयोग प्राप्त हुन नसकेको अभिव्यक्ति आउन थालेको छ। मुलुकले अंगीकार गरेको संघीय प्रणालीमा संघ, प्रदेश र स्थानीय तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित हुने संवैधानिक व्यवस्था छ। यसैगरी संविधानका अनुसूचीहरूमा तहगत सरकारका एकल तथा साझा सूचीहरूसमेत स्पष्ट उल्लेख गरिएका छन्। यसलाई कार्यान्मुख बनाउन सरकारले कार्यविश्लेषण गरी कार्यविस्तृतीकरणसमेत गरिसकेको छ। अन्तरतह समन्वयसम्बन्धी संरचनाहरू प्रदेश समन्वय परिषद्, अन्तरप्रदेश परिषद्, अन्तरसरकार वित्त परिषद्, राष्ट्रिय प्राकृतिक स्रोत तथा वित्त आयोग, मन्त्रालय स्तरका विषयगत समन्वय संरचनाहरू निर्माण भएका छन्। तथापि किन यस्तो अवस्था सिर्जना भयो ? गहन छलफलको विषय टड्कारो रूपमा देखा परेको छ। असामञ्जस्यताको प्रकृति संघ, प्रदेश र स्थानीय तहबीचको असामञ्जस्यता आउनमा अधिकार क्षेत्रमा दोहोरोपना वा अतिक्रमण, लोकप्रिय कार्यक्रमलाई आआफूले सञ्चालन गर्ने चाहना, क्षेत्राधिकारबाहिरको जिम्मेवारी थोपर्ने प्रवृत्ति, एकले अर्कालाई नियन्त्रण गर्ने सोच गरी चार प्रकृतिका देखिएका छन्। काठमाडौं महानगर र संघबीच उत्पन्न बहाल करको दर र अभिलेख हस्तान्तरणलाई लिएर विवादको सुरुआत भयो। संविधानले बहाल कर स्थानीय तहको कार्यक्षेत्रमा राखेको भए पनि आन्तरिक राजस्व विभागले संस्थागत बहाल आयकरभित्र पर्ने व्याख्या गरेसँगै यो विवाद सिर्जना भएको हो। संविधानले राष्ट्रिय वन व्यवस्थापन र संरक्षण प्रदेशको क्षेत्राधिकारमा राखेको छ। प्रदेश सरकार गठनयता गण्डकी प्रदेशले प्रदेश गौरवको आयोजनाका रूपमा अगाडि बढाउन खोजेको दुम्कीबासत्रिवेणी सडक खण्ड वन क्षेत्रभित्र पर्ने भएकाले काम अगाडि बढ्न सकेको छैन। यसको निर्णय संघीय मन्त्रालय हुँदै नेपाल सरकारबाट हुनुपर्छ। सागरनाथ वन विकास परियोजना संघीय सरकार मातहत ल्याउने निर्णय मुद्दाको चरणमा प्रवेश गरेसँगै संघीय सरकारले निर्णय फिर्ता लिएको छ। वन ऐनले डिभिजन वन अधिकृत संघ मातहत राख्ने व्यवस्थाप्रति प्रदेशहरूले असन्तोष व्यक्त गरेका छन्। उक्त मुद्दा सम्मानित सर्वोच्च अदालतमा विचाराधीन छ। यसैगरी प्रदेश र स्थानीय तहको क्षेत्राधिकारमा पर्ने आयोजनाहरूप्रति संघको मोह भंग हुन नसकेको प्रदेश र स्थानीय तहको भनाइ छ। प्रदेश र स्थानीय तहको क्षेत्राधिकारमा पर्ने १३ हजारभन्दा बढीका आयोजनाकार्यक्रम संघीय सरकारको वार्षिक कार्यक्रममा समावेश छन्। भौतिक पूर्वाधार मन्त्रालयले स्थानीय सडक तथा पुल निर्माण कार्यक्रममा ७ लाखसम्मका ११ सयभन्दा बढी आयोजनाले आफ्नो कार्यक्रम पुस्तिकामा समेट्नु यसको ज्वलन्त उदाहरण हो। यस्तै खानेपानी मन्त्रालयले हजार जति यस्ता आयोजना राखेको छ। संविधान र यसको कार्यविश्लेषण प्रतिवेदनअनुसार यी योजनाको आवश्यकता पहिचानदेखि कार्यान्वयनसम्मको जिम्मेवारी प्रदेश र स्थानीय सरकारमा पर्दछ। यस प्रकारका आयोजना नराख्ने विकासे मन्त्रालय विरलै होलान्। एउटै ग्रामीण सडक संघ, प्रदेश र स्थानीय तहको कार्यक्रममा पर्नु सामान्यजस्तै भएको छ। जिरीदेखि खिम्तीखोला रामेछापसम्मको ९ किलोमिटर सडकमा डिभिजन सडक कार्यालय, पूर्वाधार विकास कार्यालय र प्रादेशिक सडक कार्यालय गरी तीन निकायले ठेक्का लगाएका छन्। संघीयताको कार्यान्वयन र अधिकार निक्षेपणमा अगुवाइ गर्नुपर्ने संघीय मामिला तथा सामान्य प्रशासन मन्त्रालयले प्रदेशिक तथा स्थानीय सडक निर्माण सुधार कार्यक्रम आफैंले सुरु गरेको छ। यस्तै अन्य कार्यक्रम पनि आधा दर्जनभन्दा बढी छन्। हालै कोभिड१९ महाव्याधि नियन्त्रणका लागि सरकारले संक्रामक रोग ऐन २०२० लागू गरेको छ। यो ऐन संविधानसापेक्ष बनाउन २०७५ फागुनमा पछिल्लो संशोधन भएको हो। यस ऐनमा स्थानीय तहको भूमिका र जिम्मेवारीबारे कतै उल्लेख गरिएको छैन। जबकि, जनचेतनामूलक कार्य, अलपत्र यात्रुको जीवन संरक्षण, क्वारेन्टाइन, निर्मलीकरण, आइसोलेसनदेखि सीमामा अलपत्र यात्रुलाई उद्धार र पीसीआर परीक्षण गराउने (केहीले) सम्मका कार्य स्थानीय तहले सम्पादन गर्दै आइरहेका छन्। यो संकटको घडीमा स्थानीय तहको क्रियाशीलताले नै आमनागरिकलाई केही हदसम्म भए पनि राज्यको अनुभूति गराएको छ। यसबाट अधिकार र स्रोतमा कन्जुस्याइँ गर्ने तर कार्यकारी आदेशबाट जिम्मेवारी थोपर्ने प्रवृत्ति प्रस्ट देख्न सकिन्छ। यसैगरी संघीय सरकारमा प्रदेश र स्थानीय तहको प्रशासनिक नियन्त्रणको चाहना प्रकट हुन थालेको छ। स्थानीय तहका प्रमुख प्रशासकीय अधिकृतको तारन्तार सरुवा भइरहेको छ। प्रदेशमा वर्ष दिन नाघेका प्रमुख सचिव पाउनै मुस्किल छ। आधारभूत तहको जनशक्तिको अभाव छ। संघीय निजामती सेवा ऐन नबन्दा प्रदेश र स्थानीय तहको प्रशासन सञ्चालनसम्बन्धी कानुन बन्न र प्रणाली स्थापना हुन सकेको छैन। समस्याका कारण कार्यसूचीमा अस्पष्टता : संविधानले तीन तहको कार्यसूची र अधिकारका साझा सूची निर्धारण गरेको छ। तापनि यसको खण्डीकरण तथा कार्यविस्तृतीकरणका क्रममा अधिकार र कार्यक्षेत्रका विषयमा कानुनी अस्पष्टता देखिएका छन्। खासगरी प्रदेश र स्थानीय तहको एकल अधिकारमा परेका केही विषय एकआपसमा बाझिएका, दोहोरिएका कारण कार्यक्षेत्रगत अस्पष्टता सिर्जना भएका छन्। प्रदेशको एकल अधिकारमा दक्खल पुग्ने गरी संघीय कानुनहरू (शिक्षा, वन, नगर विकास, स्थानीय प्रशासन) बन्नाले अस्पष्टता झनै बढाएको छ। राष्ट्रिय योजना आयोगले जारी गरेको आयोजनाको वर्गीकरण मापदण्डका बाबजुद न संघीय सरकार आयोजना हस्तान्तरण गर्न इच्छुक देखिन्छ न त प्रदेश सरकार खुद्रे कार्यक्रम बनाउन छाड्न नै तयार छन्। प्रदेशको कार्यक्रम पुस्तिकासमेत हजारे आयोजनाले भरिभराउ छन्। त्यसमाथि पनि विभिन्न विवादित कार्यक्रमहरू जस्तैः संघीय र प्रदेश तहका सांसदको मनोमानीमा खर्च हुने स्थानीय साझेदारी विकास कार्यक्रमनिर्वाचन क्षेत्र विकास कार्यक्रमहरू, मन्त्रालयले पठाउने टुक्रे आयोजनाले तहगत सरकारका कार्यक्षेत्रको सीमा झनै धुमिल बनाएका छन्। तहगत कार्यजिम्मेवारी र अधिकार क्षेत्रका बारेमा बुझाइ फरक पर्दा विवादको स्वरूप ग्रहण गर्ने क्रम बढिरहेको छ। कमजोर योजनागत अन्तरसम्बन्ध : तीनै तहका सरकारहरू आआफ्नो कार्यक्षेत्रमा पर्ने विकास कार्यका लागि प्रयासरत रहे पनि तहगत सरकारका योजनाहरूबीचको अन्तरआबद्धता र परिपूरक सम्बन्ध निकै कमजोर छ। राष्ट्रिय योजना आयोगले लिएको राष्ट्रिय लक्ष्यलाई स्थानीयकरण गरी यसका के कस्ता सूचक प्रदेश तहले पूरा गर्नुपर्ने हो र के कस्ता सूचक स्थानीय तहले पूरा गर्न सक्छ भन्नेमा प्रदेश र स्थानीय तह अस्पष्ट देखिन्छन्। सबै काम सबै तहले गर्ने मानसिकता व्याप्त छ। जसले गर्दा काममा दोहोरोपना आउने र अपेक्षित लक्ष्य प्राप्त गर्न कठिन हुने देखिन्छ। यसैगरी स्थानीय तहले आफ्नो अधिकार क्षेत्र माथिका योजना प्रदेश र प्रदेशले आफ्नो अधिकार क्षेत्र माथिका योजना संघीय योजनामा समावेश गर्न चाल्नुपर्ने प्रक्रिया र आआफ्ना योजना तर्जुमामा परामर्श प्रणाली स्थापित गर्न सकेका छैनन्। जनशक्ति अभाव र प्रशासनमा अस्थिरता : कर्मचारी समायोजनका क्रममा संघमा अधिकतम् संख्यामा कर्मचारी समायोजन हुनुको फलस्वरूप प्रदेश र स्थानीय तहमा कर्मचारीहरू अत्यन्त न्यून भए। समायोजनपश्चात् संघको कुल दरबन्दीमा १७ प्रतिशत मात्र रिक्त रहेको तर प्रदेश र स्थानीय तहमा ३७ प्रतिशत रिक्त रहेको, यसमा पनि विकास आयोजना सम्बद्ध (इन्जिनियरिङ, स्वास्थ्य, प्रशासन) अधिकृत तहको समायोजन अत्यन्त न्यून रह्यो। प्रदेश र स्थानीय तहका प्रमुख जिम्मेवारीका पदहरूमा संघीय निजामती सेवाबाट खटिने प्रमुख पदहरूको रिक्तता र निरन्तरको सरुवाले ती तहको कार्यसम्पादन प्रत्यक्ष प्रभावित भएका छन्। यसले एकातर्फ प्रदेश र स्थानीय तहको विकास आयोजना कार्यान्वयन क्षमता कमजोर रह्यो भने अर्कोतर्फ संघले प्रदेश र स्थानीय तहको क्षमता कमजोर रहेका कारण देखाई कार्य जिम्मेवारीअनुसारका आयोजना हस्तान्तरण नगर्ने र कतिपय हस्तान्तरण भएका योजना फिर्ता लिनसमेत बल पुग्यो। संस्थागत विकास प्रदेश र स्थानीय तहको संस्थागत विकास अपेक्षित रूपमा हुन सकिरहेको छैन। जसले गर्दा व्यवस्थित योजना, आयोजनामा आधारित बजेटजस्ता योजना र खर्च प्रणाली निकै कमजोर छन्। प्रदेश नितान्त नयाँ संरचना भएकाले आफ्नो संस्थागत संरचना बनाउने चरण नै पार गर्न सकेका छैनन्। स्थानीय तहहरू पनि दीर्घकालीनभन्दा तत्कालीन योजनामा बढी लालयित भएका छन्। कार्यसम्पादनको गुणस्तरमा धेरै प्रश्न उठ्ने गरेका छन्। विकासका नाममा हेलो सर्भेका भरमा डोजरले डाँडाकाँडा भत्काउँदाको परिणाम देखिँदै छ। अझै ६१ वटा स्थानीय तहले चालू वर्षको बजेट नै स्वीकृत नगराई कर उठाइरहेका र खर्च गरिरहेका छन्। आगामी कार्यदिशा मुलुकले निर्दिष्ट गरेको समृद्धिको आकांक्षालाई साकार पार्न सबै तहका सरकारहरूको उत्तिकै भूमिका र जिम्मेवारी हुन्छ। यसका निमित्त सर्वप्रथम सबै तहका सरकारले संविधानप्रदत्त आआफ्नो भूमिका इमानदारीपूर्वक निर्वाह गर्नु आवश्यक छ। संघीय सरकार अभिभावक भएकाले प्रदेश र स्थानीय तहको वास्तविक समस्या र अप्ठ्यारो अवस्था एवं संविधानप्रदत्त जिम्मेवारीलाई ध्यानमा राखेर अधिकार र स्रोतसाधन हस्तान्तरणमा कुनै कन्जुस्याइँ गर्नु हुँदैन। संघ, प्रदेश र स्थानीय तहबीच अधिकारमा देखिएका द्विविधा हटाउन आवश्यक छ। यसका निमित्त साझा अधिकार बाँडफाँट सम्बन्धमा साझा धारणाको विकास गरी तदअनुसार कानुनी व्यवस्थाका अतिरिक्त एक तहले अर्को तहको अधिकारमा हस्तक्षेप नगर्ने पद्धति र स्वअनुशासनको आवश्यकता पर्दछ। तहगत सरकारहरूलाई सफल बनाउन प्रणालीगत रूपमा निगरानी र सहजीकरण गर्न आवश्यक हुन्छ। सामान्यतः संघीय संसद्को माथिल्लो सदन स्थानीय तह र प्रदेशबाट निर्वाचित हुने र उनीहरूको ट्रस्टीकै रूपमा रहने भएकाले अन्तरतह समन्वयको रेखदेख गर्ने महत्वपूर्ण सरोकार यसै सदनसँग जोडिने हुन्छ। यस सदनमा अन्तरतह समन्वयसम्बन्धी समिति गठन गरी संघीयताको कार्यान्वयन अवस्था, तीन तहको सरकारको कामकारबाही र अधिकारको प्रयोगजस्ता विषय हेर्ने व्यवस्था गर्नु उचित हुन्छ। यसैगरी समग्र विकासमा तहगत योजनाहरूबीच समन्वय र संगति आवश्यक छ। प्रदेश र स्थानीय तहका विकास योजना राष्ट्रिय विकास योजनाका परिपूरक हुन्। मुलुकको २५ वर्षे दीर्घकालीन, मध्यम आयस्तरको विकासशील मुलुकमा स्तरोन्नति हुने लक्ष्य दिगो विकास लक्ष्यहरू पूरा गर्ने कार्यमा तीनै तहका सरकारको उत्तिकै महत्वपूर्ण भूमिका रहन्छ। राष्ट्रिय लक्ष्य पूरा गर्न तल्लो तहबाटै सुरु गर्नुपर्दछ। त्यसैले तीनै तहका योजनाहरूबीच अन्तरसम्बन्ध, समन्वय र सहयोगको आवश्यकता अपरिहार्य छ।"
कोरोनाबाट चार घण्टामा एक जनाको मृत्यु,"काठमाडौं : कोरोना भाइरस संक्रमणबाट मृत्युदर ह्वात्तै बढेको छ। भदौका १० दिनमा ६० जनाको मृत्यु भएको छ। यस हिसाबले हेर्दा सरदर दैनिक ६ जना र प्रतिघण्टा ४ जनाको ज्यान जान थालेको छ। स्वास्थ्य मन्त्रालयका अनुसार, साउनसम्म कोरोनाका कारण मृत्युदर ०४ प्रतिशत थियो। अहिले वृद्धि भई ०५ प्रतिशत पुगेको छ। साउन ३२ गतेसम्म कोरोनाले ज्यान गुमाउनेको संख्या १ सय ४ थियो। मंगलबार १ सय ६४ पुगेको छ। नेपालमा संक्रमितको पहिलो मृत्यु जेठ २ गते भएको थियो। मंगलबार काठमाडौंका ३ सहित ७ जनाको मृत्यु भएको छ। स्वास्थ्य मन्त्रालयका प्रवक्ता डाजागेश्वर गौतमका काठमाडौंकी ७४ र ७१ वर्षीया महिलासहित ६६ वर्षीय पुरुषको निधन भएको हो। त्यस्तै धनुषाका ७६, पर्साका ६८, रूपन्देहीका ५६ र सिरहाका २२ वर्षीय पुरुषको मृत्यु भएको छ। मृत्यु भएकामध्ये सबैभन्दा बढी प्रदेश २ का छन्। प्रदेश २ का हालसम्म ६८ जनाको कोरोना संक्रमणबाट ज्यान गएको हो। वाग्मती प्रदेशमा चिनियाँ नागरिकसहित ३५ जनाको मृत्यु भएको छ। प्रदेश ५ मा २२, प्रदेश १ मा १९, गण्डकी र सुदूरपश्चिम प्रदेशमा ८८ जनाको ज्यान गएको छ। मृत्यु हुनेमा सबैभन्दा कम कर्णाली प्रदेशमा ४ जना छन्। हालसम्म सबैभन्दा बढी भदौ ५ गते ११ जनाको मृत्यु भएको छ। भदौ ८ गते १० जनाको ज्यान गएको छ। त्यस्तै भदौ ९ गते ७ जनाको ज्यान गएको छ। १० दिन सातायता संक्रमणदर वृद्धि हुनुका साथै मृत्युदर पनि बढेको छ। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारीका अनुसार मृत्यु हुनेमा पहिलादेखि दीर्घ समस्यासँग जुधिरहेका र औषधि सेवन गरिरहेका व्यक्ति छन्। संक्रमण ६० वर्षभन्दा कम उमेरकामा बढी भए पनि मृत्युदर भने त्यसभन्दा बढी उमेरमा बढी छ। त्रिवि शिक्षण अस्पताल महाराजगन्जका वरिष्ठ छाती रोग विशेषज्ञ डा निरज बमका अनुसार, कम संक्रमित भएकै उमेर समूहमा मृत्युदर बढी हुनु गम्भीर संकेत हो। समुदायमा फैलँदै गएको खण्डमा मृत्युदर झन् बढ्न सक्छ, उनले भने। ८५५संक्रमित थपिए काठमाडौं उपत्यकामा निषेधाज्ञा जारी गरेको ६ दिन बित्दा संक्रमितको संख्या दिनानुदिन वृद्धि भइरहेको छ। कोरोेना संक्रमणको दर बढेर भयावह उन्मुख भएपछि निषेधाज्ञा थप गरिएको छ। मंगलबार काठमाडौंका १ सय ९९, भक्तपुरका १४ र ललितपुरका १९ गरेर उपत्यकामा २ सय ३२ सहित ८ सय ५५ जनामा कोरोना संक्रमण पुष्टि भएको छ। हालसम्म संक्रमितको संख्या ३३ हजार ५ सय ३३ पुगेको मन्त्रालयका प्रवक्ता डा गौतमले बताए। सोमबार उपत्यकाका २ सय २४ जनामा कोरोना संक्रमण पुष्टि भएको थियो। मन्त्रालयका अनुसार १४ हजार २ सय ५० जना कोरोनाका सक्रिय बिरामी छन्। संस्थागत आइसोलेसनमा ८ हजार ५ सय ८१ जनाको उपचार भइरहेको छ। होम आइसोलेसनमा भने ५ हजार ६ सय ६९ जनाको उपचार भइरहेको छ। क्वारेन्टाइनमा १० हजार ८ सय ५३ जना छन्। कोरोना संक्रमणबाट डिस्चार्ज हुनेको संख्या १९ हजार १ सय १९ पुगेको छ। पछिल्लो २४ घण्टामा ३ सय १३ जना डिस्चार्ज भएका छन्। मन्त्रालयका अनुसार सात जिल्लामा पाँच सयभन्दा बढी संक्रमित छन्। ती जिल्लामा मोरङ, पर्सा, बारा सर्लाही, रौतहट, महोत्तरी र काठमाडौं छन्। मुस्ताङ र हुम्ला संक्रमणमुक्त छन्।"
"जहाँ अस्पताल, त्यहाँ उपचार","सरकारले सबै प्रकारका अस्पताललाई कोभिड अस्पतालमा रूपान्तरण गरेर कोरोना संक्रमितको उपचारलाई सहज बनाउने कोसिस गरेको छ। तोकिएको अस्पतालबाट मात्रै उपचार गर्न हम्मे परेपछि यस्तो व्यवस्था भएको हो। अस्पतालमा बेड नपाएर छट्पटिनुपर्ने कठिन अवस्थासँग जुध्न स्वास्थ्य मन्त्रालयले गरेको निर्णय प्रशंसनीय छ। सँगसँगै कार्यान्वयन पनि चुनौतीपूर्ण छ। सरकारी निर्णय कार्यान्वयनका लागि सबै प्रकारका अस्पताल व्यवस्थापनको सहयोग अपरिहार्य छ। यो विषम परिस्थतिको सामना गर्न सबै क्षेत्रले हातेमालो गर्नुपर्छ। कोभिड अस्पतालमा रूपान्तरण गर्ने सरकारी निर्णयबाट केन्द्रीय, शिक्षण, प्रादेशिक, जिल्ला तथा निजीलगायत सबै प्रकारका अस्पताल आकर्षित हुनेछन्। संक्रमितको उपचारका लागि यसअघि सरकारले अस्पताललाई तीन तहमा वर्गीकरण गरेको थियो। यही वर्गीकरणमा परेका अस्पतालले मात्र संक्रमितलाई सेवा दिन्थे। सातवटा लेभल १, १८ वटा लेभल दुई र २३ वटा लेभल तीन अस्पतालबाट संक्रमितको उपचार हुन्थ्यो। पछिल्लो समय संक्रमितको संख्या दैनिक बढ्दै गएपछि यी सीमित अस्पतालबाट मात्रै उपचार दिन सकस भएको थियो। अहिलेको कोराना अस्पतालमा बेडको अभाव भएको छ। अबदेखि सबै प्रकारका अस्पतालमा कोभिडका बिरामी आएमा छुट्टै सेवा दिनुपर्छ। अन्य रोगका बिरामी आउँदैनन् भनेर अस्पतालले कोभिडका बिरामी भर्ना गर्दिनँ भन्नु हँदैन। हरेक अस्पतालमा कोभिड र अन्य रोगका बिरामीका लागि छुट्टाछुट्टै सेवा दिनुपर्छ। आवश्यकताअनुसार कोभिड र ननकोभिड बिरामीका लागि फरकफरक ठाउँको व्यवस्था गर्नुपर्छ। यो निर्णयपछि कुनै पनि अस्पतालले विशेष कारणविना कोरोना रहेको आशंकाका भरमा अन्य अस्पताल रिफर गर्न पाउने छैनन्। अहिले निजी स्तरबाट सञ्चालित अधिकांश अस्पतालले कोभिडको आंशका गरिएका बिरामीलाई भर्ना लिन आनाकानी गरेका छन्। घाउ, चोटपटक लागेका तथा प्रत्यक्ष रोग देखिने बिरामीलाई सहजै भर्ना लिन्छन्। तर कोभिडको लक्षणसँग मिल्दोजुल्दो व्यथा लिएर गएकाहरू अस्पतालबाटै फर्कर्नुपर्ने अवस्था छ। भर्ना भएर कोभिड पुष्टि भएमा अन्यत्रै रिफर गर्ने चलन छ। सरकारी निर्णयले कोरोना संक्रमितको उपचारलाई सहज बनाउन मद्दत पुग्नेछ। तर यो निर्णय कार्यान्वयन भने सहज छैन। सेवाका नाममा नाफा मात्र कमाउन पल्केका अस्पतालहरू सरकारी निर्णयबाट झस्केका छन्। किनकि एउटा मात्रै कोरोना संक्रमितको उपचार गरिरहेको पाइएमा सम्बन्धित अस्पतालमा अन्य रोगका बिरामी जानै नमान्ने अवस्था छ। अब भने न त अस्पताल सञ्चालकलाई यो छुट छ, न बिरामी पनि अर्को अस्पतालतर्फ तर्कन पाउनेछन्। यो व्यवस्थाबाट कोभिडलाई सामान्य ठान्ने तर प्रशस्त सचेतना अपनाउनुपर्ने रोग ठान्नुपर्ने बाध्यता भएको छ। व्यक्तिगत सुरक्षामा ध्यानु दिनुपर्ने आवश्यकता अझ टड्कारो भएको छ। सरकारी निर्णयलाई पक्कै पनि सबै प्रकारका अस्पतालले पालना गर्लान्। तर यसलाई यत्तिकै छाड्न भने हुँदैन। निर्णय कार्यान्वयन भएको छ कि छैन भन्ने विषयमा अस्पतालभित्र दरो अनुगमन संयन्त्र आवश्यक पर्छ। यसको नेतृत्व स्वास्थ्य मन्त्रालयले लिनुपर्छ। केन्द्रदेखि स्थानीय स्तरसम्मै अनुगमन समिति बनाउनुपर्छ। भएका समितिलाई सक्रिय बनाउनुपर्छ। यस्ता समितिले आफूमातहत रहेका स्वास्थ्य संस्था र त्यहाँ भइरहेको उपचार अवस्थाबारेमा निरन्तर समीक्षा गर्नुपर्छ। बिरामीलाई अनावश्यक झन्झट दिने, उपचारमा आनाकानी गर्नेलगायतका संस्थालाई सचेत गराउने र आवश्यक परेको अवस्थामा कारबाही पनि गर्नुपर्छ। किनकि अस्पतालहरूले सामान्य कारण देखाएर पनि बिरामीलाई भर्ना लिन इन्कार नगर्लान् भन्न सकिँदैन। सबै अस्पतालाई एकै प्रकारको अनुमान गर्न मिल्दैन, तर विगतका क्रियाकलाप हेर्दा केही अस्पतालमाथि यस्तो शंका लाग्नु अस्वाभाविक होइन। जे भए पनि अन्य प्रकारका बिरामी वा कोरोना संक्रमितलाई कुनै पनि बहानामा उपचारबाट वञ्चित गर्नु हुँदैन। आधारभूत स्वास्थ्य सेवा पाउने नागरिकको संवैधानिक अधिकार कसैले पनि हनन गर्नु हुँदैन। यस्तो अवस्थामा स्वास्थ्य संस्थाहरूले पनि सेवाको भावना देखाउनुपर्छ। सधैं नाफा मात्रै कमाउने होइन, परेका बेलामा राज्यलाई सघाउँछु, राज्यले दिएको निर्देशन पालना गरेको छु भन्ने देखाउने समय आएको छ। विपद्मा उनीहरूले देखाउने सदासयतालाई जनताले पनि मूल्यांकन गर्नेछन्। अस्पतालले विवेक प्रयोग गरेर कोरोना संक्रमितलाई उपचारको वातावरण बनाउनुपर्छ। बरु कोरोनाको उपचारमा प्रयोग गरिने स्वास्थ्य सामग्री वा उपकरण उपलब्ध नभएमा सरकारबाट सहयोग लिन सकिन्छ। तर जसरी भए पनि सबै प्रकारका बिरामीलाई सहजरूपमा स्वास्थ्य सेवा उपलब्ध हुने वातावरण निर्माण गर्नुपर्छ।"
एसीडको पीडा : दिनदिनै मरेजस्तै हुन्छ,"बाहिरी संसार नै कहालीलाग्दो लाग्छ। हरेक दिन मरेको फिल गरेर बाच्नुपर्छ। कहिले मनमा आउने गथ्र्यो,म मरिसकेँ। साच्चै निकै पीडादायी, भयावह रुपले पोल्छ एसीडले। एसिडले एक पटक होइन जीवनभर, सास रहुन्जेल पोल्छ। आफन्त, साथीभाइ, सामाजिक रुपमै बहिष्कार गरिए जस्तै लाग्छ आफूलाई। शरीरसँगैै आत्मविश्वास र मन पनि जलाउछ एसीडले, २०७१ सालमा वसन्तपुरमा ट्युसन कक्षामा एसीड आक्रमणमा परेकी संगीता मगरले कुराकानीको क्रममा एसीडको पीडा सम्झिइन्। संगीता अहिले पनि समयसमयमा तर्सिरहन्छिन्। एसीडले दिएको पीडा एकपछि अर्को देखिन्छ। घाममा हिँड्न हुन्न, रुघा लाग्यो भने अति गाह्रो हुन्छ । हरेक पल ख्याल गर्नुपर्छ। उनलाई एसीडले पोलेको दाग आफ्नै हो भनेर स्वीकार गर्न समय लाग्यो। तीन वर्ष त कोठाभित्रै थुनिइन पनि। मलाई नै किन भएको होला भनेर आत्तिरहन्थिन् उनी। सामाजिक रुपमा खुलेर आउनु अर्को चुनौती हो एसीडपिडितलाई। तपाई मेडिकल जानुस, औषधि माग्नुस। डाक्टरको पुर्जी मागिन्छ। तर पसलमा जानुस र एसीड माग्नुस बिना रोकतोक सजिलै पाउनुहुन्छ। एसीडको विक्री वितरणमा कुनै रोकतोक छैन। यसैले पनि एसीडआक्रमणका घटना दोहोरिरहन्छन्। गत साउन ८ गते सितापाइलामा २२ वर्षीय पवित्रा कार्कीमाथि एसीडप्रहार गरियो। प्रहार गर्ने चिनजानकै व्यक्ति थिए। हाल कीर्तिपुर अस्पतालमा उपचारमा रहेकी उनको मुख, घाँटी र कपालको केही भाग जलेको छ। पवित्रा र संगीता मात्रै होइन गएको वर्ष धेरै व्यक्ति एसीड आक्रमणमा परे। नेपाल प्रहरी प्रधान कार्यालयको तथ्याङ अनुसार गत ६ वर्षमा नेपालमा २० वटा एसीड आक्रमणका घटना भए। यसमध्ये १८ जना महिला र ४ जना पुरुष एसीड आक्रमणमा परेका छन्। अपराध गर्न २५ पुरुष र २ जना महिला संग्लन भएको देखिन्छ। ७५ भदौमा एसीड आक्रमणमा परेकी रौतहटकी सम्झना दासले ज्यान गुमाउन बाध्य भइन्। ७६ जेठमा राजधानीमा आफ्नै श्रीमानबाट जेनी खड्कामाथि पनि एसीड प्रहार भयो। बाबुआमासँगको पारिवारिक विवादमा ६ महिने बालकमाथि एसीड प्रहार गर्दा अछाममा बालकको ज्यान गयो। यस्तै भरतपुरकी डोल्मा रुम्वालाई ७५ पुसमा श्रीमान वीरेन श्रेष्ठले एसीडछ्यापे। स्कुल जाने क्रममा गत भदौमा वीरगन्जकी मुस्कान खातुनमाथि पनि संम्साद मियाले एसीड प्रहार गरे। यस्तै छिमेकी विमल श्रीपालीले २०७५ असोजमा नवलपरासीकी बसन्ती परियारमाथि एसीड हाने। यी त प्रतिनिधी घटना मात्रै हुन् एसीड प्रहारका घटना दिनप्रतिदिन बढ्दो क्रममा छ। एक पटक छ्यापीएको एसीडको कालो दाग बोकेर जीवनभर बाच्न विवस छन् महिला। पवित्रालाई एसीड आक्रमण गर्ने मोहम्मद आलम र फैयाज आलमलाई पक्राउ गरी प्रहरीले अनुुसन्धान गरिरहेको छ। उनीहरुलाई सजाय पनि होला। तर उसलाई दिने कुन सजायले पवित्राको जलनको पीडालाई सम्बोधन गर्ला र ? मुलुकी अपराध संहिता २०७४ को दफा १९३ मा तेजाव वा अन्य रासायनिक, जैवीक वा विषालु पदार्थ बाट गरिने अपराधलाई संबोधन गरेको छ। अपराधको प्रकृति हेरेर पाँच वर्षदेखी आठ वर्षसम्म कैद र एक लाख रुपैयाँदेखि पाँच लाख रुपैयाँसम्म जरिवाना तोकिएको पनि छ। फोैजदारी कानुनमा जे भनिए पनि एसीड आक्रमणमा अपराधीलाई दिइने सजाय समय अनुकुल भने छैन। अधिवक्ता प्रियहरि भण्डारीका अनुसार जनकल्याणकारी राज्यमा हिंसा पीडित व्यक्तिका सहयोगका लागि राज्यका निकायले प्रभावकारी काम गरेका छैनन्। पीडितको पुनस्थापनाको लागि राज्यकोषबाट रकम छुट्टाइए पनि स्थानीय स्तरमा यस्तो सहयोग पुग्न सकेको छैन। एसीड पीडितलाई घटनाको लगत्तै उपचारको लागि प्रशस्तै रकमको जरुरत पर्ने गर्छ। यसमा सरकारले सहयोग गरेको खासै देखिन्न। एसीड प्रहारको दाग र पीडा मानिस बाचुन्जेलसम्म रहने भएकाले पनि यस्तो अपराध अन्य अपराधको तुलनामा फरक छ। कुनै पनि बहानामा अपराधीले कानुनी कारवाही बाट उन्मुक्ति पाउन हुँदैन। एसीड बेच्नको लागि लाइसेन्स अनिवार्य हुनुपर्ने व्यवस्था गर्न आवश्यक छ। किन्ने व्यक्तिले पनि परिचयपत्र बुझाउनु पर्ने नियम भएमा एसीडको दुरुपयोग कम हुन सक्छ। प्रहरी महानिरीक्षक शैलेश थापाले साउन १९ गते संसदको कानुन, न्याय तथा मानवअधिकार समितिमा बोल्दै धेरैजसो एसीडप्रहार बदला लिनको लागि गरिने बताएका थिए। उनका अनुसार पछिल्लो १७ वटा एसीड आक्रमणलाई हेर्दा प्राय एकोहोरो प्रेमका कारण अनुहार बिगार्ने वा कुरुप बनाउने अभिप्रायले एसीड प्रहार गरिएको छ। एसीड प्रहारबाट युवती बढी पीडित हुने गरेको र चिनजानेको तथा आफन्तबाटै प्रहार गरिएको पाइन्छ। एसीड आक्रमण व्यक्तिको सन्काहपनका कारण हुने गरेको मनोविदको भनाइ छ। प्रहरीको तथ्यांक हेर्दा पनि अधिकाशं घटनामा पुरुषले महिलालाई एसीड छ्यापेको देखिन्छ। विशेषत स्कुल पढ्दै गरेका कलिला युवती भर्खर विवाह बन्धनमा बाँधिएका महिला पुरुषको मानसिक विकृतिको सिकार हुने गरेका छन्। एकोहोरो प्रेम गर्ने र स्वीकार नगरेको अवस्थामा उसको अनुहार नै बिगार्ने नियतले प्राय एसीडअनुहारमा छयापीने गरेको देखिन्छ। महिला कानुन र विकास मञ्चका कार्यकारी निर्देशक तथा अधिवक्ता सविन श्रेष्ठका अनुसार २०७२ सालसम्म नेपालमा एसीडसम्बन्धी कुनै पनि व्यवस्था थिएन। अपराधको प्रकृति हेरेर ज्यान मार्ने उद्योगमा मुद्दा चलाइन्थ्यो। संगीता मगरकै घटनामै पनि आरोपी जीवन विकलाई ज्यान मार्ने उद्योग अनुसार कारबाही गरिएको थियो। पहिलो पटक २०७२ साल असोजमा लैङगिक समानता कायम गरेर लैङगिक हिंसा अन्त्य गर्ने विधेयक ल्याइएको थियो । यहि विधेयकका आधारमा मुलुकी अपराध संहिताले एसीड आक्रमण अपराधलाई सम्बोधन गरेको हो। अहिलेको कानुनमा अपराधीलाई कैदसँगै जरिवाना पनि तोकिएको छ। अपराध संहिताको दफा १९३ को उपदफा ३ अनुसार जरिवाना बापत प्राप्त पुरै रकम पीडितलाई क्षतिपूर्ति बापत दिनुपर्छ भन्ने व्यवस्था छ। एसीड आक्रमणको घटनालाई २०७४ पछि सरकारवादी मुद्दाको रुपमा अनुसन्धान गरिन्छ। यसको अन्तिम फैसला सर्वोच्च अदालतबाट हुने गर्छ। एसीड प्रहार भैसके पछि सबैभन्दा पहिलो काम छिटो उपचार गर्नु नै हो। श्रेष्ठका अनुसार पहिलेको तुलनामा अहिलेको कानुन केही राम्रो देखिए पनि प्रभावकारी रुपमा पीडित मैत्री हुन सकेको छैन। सरकारले उपचार ग्यारेन्टी गर्ने गरी कानुन बन्न जरुरी छ। एसीड प्रहारको उपचार निकै महङ्गो र कठिन हुने भएकाले यसको पटक पटक उपचार गर्नुपर्छ। लाखौँ खर्च गर्नुपर्ने हुन्छ। पीडितले पाउने सहयोग सरकारको स्वविवेकमा भर पर्ने हुँदा यसको निश्चित ग्यारेन्टी छैन। सरकारले एक पटक उपचार खर्च दिए पनि मात्रै पनि पुग्दैन। अर्को कुरा जरिवानाको व्यवस्थाले पीडकले जरिवाना तिर्न सक्यो भने पो पीडितले पाउछ तर उसले तिर्ने सकेन भने के गर्ने त ? कसले तिर्ने ? यो अन्योलमै छ। यसैबीच नेपालमा एसीड आक्रमणका घटना बढ्न थालेपछि प्रतिनिधि सभाको महिला तथा सामाजिक समितीले सरकारलाई निर्देशन दिएको छ। साउन १९ गते बसेको समितिको बैठकले यस्तो निर्देशन दिएको हो। समितीकी सभादेवी निरुदेवी पालका अनुसार एसीड पीडितको समाजमा पुन स्थापनाको लागि सरकारी सेवाका रोजगारीमा प्राथमिकता दिन निर्देशन दिइएको हो। यसका साथै एसीड खरिदकर्ताको विस्तृत विवरण अनिवार्य अभिलेखिकरण गर्न पनि निर्देशन दिइएको छ। समितिले प्रभावकारी रुपमा औषधि उपचारको अनिवार्य व्यवस्था तत्काल मिलाउन र सुनिश्चित गर्न, कानुनी सहायता तथा मनोपरामर्श प्रदान गर्न, शिक्षा उच्च शिक्षामा छात्रवृतिको व्यवस्था गर्न पनि निर्देशन दिएको छ। यसका साथै सीपमुलक तालिम उपलबध गराउन, जीवीकोपार्जनलाई सहज बनाउन र सामाजिक पुनस्र्थापना सम्बन्धमा कार्यक्रम तुरुन्त तयार गरी कार्यान्वयन गर्न गराउन समितिको निर्देशनमा भनिएको छ। पालका अनुसार समितिको बैठकले उत्पीडन तथा एसीड आक्रमण सम्बन्धी कानुनी व्यवस्था र दण्ड सजायलाई समय सापेक्ष परिमार्जन गर्न आवश्यक देखिएको निष्कर्ष निकालेको छ। समितिले अहिले विद्यमान कानुनमा आवश्यक संशोधन गर्ने कार्यलाई तत्काल अगाडि बढाउन गृहमन्त्रालयलाई पनि निर्देशन दिएको छ। तर सरकारबाट कुनै पनि निर्देशन जारी गरिसकिएको भने छैन।"
फरक आस्थाका कारण नथुन्नू,"काठमाडौं : सर्वोच्च अदालतले फरक राजनीतिक आस्था राखेकै कारण पक्राउ गर्ने र थुन्ने कार्य नगर्न गृहमन्त्री र सुरक्षा निकायलाई मंगलबार आदेश दिएको छ। नेत्रविक्रम चन्द विप्लवका दाइ वीरजंग भनिने चन्द्रबहादुर चन्दको रिहाइका लागि दायर बन्दी प्रत्यक्षीकरण रिटमा गृहमन्त्री रामबहादुर थापा बादल र प्रहरी प्रधान कार्यालयका नाममा यस्तो आदेश जारी भएको हो। यो आदेश सर्वोच्चबाट मंगलबारै गृह र प्रहरी निकायमा पुगेको छ। पक्राउपछि वस्तुनिष्ठ आधार कारण बिना एउटै व्यक्तिलाई चारवटा मुद्दा चलाइएको दाबीसहित सर्वोच्चमा बन्दी प्रत्यक्षीकरण रिट दायर भएको थियो। चन्द विप्लव नेतृत्वको नेकपाका केन्द्रीय सदस्य हुन्। उनलाई साउन १५ गते काभ्रेबाट पक्राउ गरी भोजपुर लगिएको थियो। उनी दुईवटा फरक मुद्दामा अदालतले मागेको ७५ हजार रुपैयाँ बुझाउन नसकी जिल्ला कारागारमा छन्। सर्वोच्चका न्यायाधीश दीपककुमार कार्की र प्रकाशमानसिंह राउतको संयुक्त इजलासले दिएको उक्त आदेशमा पक्राउ गरिएका व्यक्तिलाई जिल्ला अदालतबाट स्पष्ट आधार बिना धरौटी माग गर्न र थुनामा पठाउने कार्य रोक्नसमेत भनिएको छ। चन्दलाई भोजपुर प्रहरीले संगठित अपराधमा तीनवटा मुद्दा र एउटा आगजनी मुद्दा चलाएको छ। साउन १५ गते काभ्रे प्रहरीले पक्राउ गरे पनि सोही दिन भोजपुरमा पक्राउ गरिएको दाबी रिटमा थियो। भोजपुर अदालतले एउटा मुद्दामा १५ हजारका दरले ६० हजार धरौटी मागेको थियो। भोजपुर जिल्ला न्यायाधीश गेहेन्द्रराज पन्तको इजलासले उक्त धरौटी रकम मागेको थियो। चन्द यसअघि पनि अघिल्लो वर्षको असोज ३० गते दाङमा पक्राउ परेका थिए। त्यहाँ पनि संगठित अपराध मुद्दा चलाइएको थियो। दाङ जिल्ला अदालतले तारेखमा छाड्न १५ हजार रुपैयाँ धरौटी माग गरे पनि बुझाउन नसकेर उनी थुनामै थिए। उक्त मुद्दामा गत असार १५ गते धरौटी बुझाएर थुनामुक्त भएका थिए। सोही दिनबाटै पुनः पक्राउ परेका चन्दलाई काभ्रे ल्याएर संगठित अपराधमा तीनवटा र आगजनीमा एकवटा मुद्दा चलाइयो। काभ्रे अदालतबाट साउन १५ गते साधारण तारेखमा छुटेपछि पुनः पक्राउ गरी भोजपुर पुर्याइएको दाबीसहित पुष्कर चन्दले रिट दिएका हुन्। सर्वोच्चले कुनै पनि व्यक्तिलाई पक्राउ गरी थुनामा राख्दा कानुनसम्मत, उचित कारण, तथा वस्तुनिष्ठ आधार उल्लेख हुनुपर्ने बन्दी प्रत्यक्षीकरण आदेशमा जनाएको छ। थुनामा राखेर अनुसन्धान गर्नुपर्ने वा धरौटी मागेर दिन नसकेको अवस्थामा थुनामा राख्नुपर्ने अवस्था सुरक्षा निकायले खुलाउन नसकेको सर्वोच्चको आदेशमा जनाइएको छ। स्पष्ट आधार र कारण बिना प्रवृत्त भावनाले निवेदकलाई केवल फरक विचार र आस्था राखेकै आधारमा मात्र पक्राउ गर्ने र अनुसन्धानका क्रममा भनी राख्ने कार्य न्यायिक दृष्टिकोणबाट समेत औचित्यपूर्ण नहुँदा, सर्वोच्चको आदेशमा उल्लेख छ। चन्दलाई मंगलबारै भोजपुर अदालतका न्यायाधीशको रोहबरमा थुनामुक्त गर्न भनिएको छ। बन्दीको रिहाइमा बहस गर्ने वरिष्ठ अधिवक्ता एकराज भण्डारीले चन्दलाई एउटा अदालतले छाडे पनि पक्रँदै मुद्दामाथि मुद्दा चलाउँदै आएको बताए। जुन दिन काभ्रेबाट पक्राउ गरिएको थियो, त्यही दिन भोजपुरमा समातिएको भनिएको छ। जुन सम्भव छैन, भण्डारीले अन्नपूर्णसँग भने, जुन न्यायाधीशले चर्को धरौटी मागेर तिर्न नसकेपछि थुनामा पठाएका थिए, आखिर उनैको रोहबरमा छाड्नू भन्ने गजबको आदेश भयो। सर्वोच्चले रिहाइको आदेश मंगलबारै विद्युतीय माध्यममार्फत प्रहरी प्रधान कार्यालय, भोजपुर प्रहरी र भोजपुर अदालतलाई पठाएको छ।"
कोरोनाबाट चार घण्टामा एक जनाको मृत्यु,"काठमाडौं : कोरोना भाइरस संक्रमणबाट मृत्युदर ह्वात्तै बढेको छ। भदौका १० दिनमा ६० जनाको मृत्यु भएको छ। यस हिसाबले हेर्दा सरदर दैनिक ६ जना र प्रतिघण्टा ४ जनाको ज्यान जान थालेको छ। स्वास्थ्य मन्त्रालयका अनुसार, साउनसम्म कोरोनाका कारण मृत्युदर ०४ प्रतिशत थियो। अहिले वृद्धि भई ०५ प्रतिशत पुगेको छ। साउन ३२ गतेसम्म कोरोनाले ज्यान गुमाउनेको संख्या १ सय ४ थियो। मंगलबार १ सय ६४ पुगेको छ। नेपालमा संक्रमितको पहिलो मृत्यु जेठ २ गते भएको थियो। मंगलबार काठमाडौंका ३ सहित ७ जनाको मृत्यु भएको छ। स्वास्थ्य मन्त्रालयका प्रवक्ता डाजागेश्वर गौतमका काठमाडौंकी ७४ र ७१ वर्षीया महिलासहित ६६ वर्षीय पुरुषको निधन भएको हो। त्यस्तै धनुषाका ७६, पर्साका ६८, रूपन्देहीका ५६ र सिरहाका २२ वर्षीय पुरुषको मृत्यु भएको छ। मृत्यु भएकामध्ये सबैभन्दा बढी प्रदेश २ का छन्। प्रदेश २ का हालसम्म ६८ जनाको कोरोना संक्रमणबाट ज्यान गएको हो। वाग्मती प्रदेशमा चिनियाँ नागरिकसहित ३५ जनाको मृत्यु भएको छ। प्रदेश ५ मा २२, प्रदेश १ मा १९, गण्डकी र सुदूरपश्चिम प्रदेशमा ८८ जनाको ज्यान गएको छ। मृत्यु हुनेमा सबैभन्दा कम कर्णाली प्रदेशमा ४ जना छन्। हालसम्म सबैभन्दा बढी भदौ ५ गते ११ जनाको मृत्यु भएको छ। भदौ ८ गते १० जनाको ज्यान गएको छ। त्यस्तै भदौ ९ गते ७ जनाको ज्यान गएको छ। १० दिन सातायता संक्रमणदर वृद्धि हुनुका साथै मृत्युदर पनि बढेको छ। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारीका अनुसार मृत्यु हुनेमा पहिलादेखि दीर्घ समस्यासँग जुधिरहेका र औषधि सेवन गरिरहेका व्यक्ति छन्। संक्रमण ६० वर्षभन्दा कम उमेरकामा बढी भए पनि मृत्युदर भने त्यसभन्दा बढी उमेरमा बढी छ। त्रिवि शिक्षण अस्पताल महाराजगन्जका वरिष्ठ छाती रोग विशेषज्ञ डा निरज बमका अनुसार, कम संक्रमित भएकै उमेर समूहमा मृत्युदर बढी हुनु गम्भीर संकेत हो। समुदायमा फैलँदै गएको खण्डमा मृत्युदर झन् बढ्न सक्छ, उनले भने। ८५५संक्रमित थपिए काठमाडौं उपत्यकामा निषेधाज्ञा जारी गरेको ६ दिन बित्दा संक्रमितको संख्या दिनानुदिन वृद्धि भइरहेको छ। कोरोेना संक्रमणको दर बढेर भयावह उन्मुख भएपछि निषेधाज्ञा थप गरिएको छ। मंगलबार काठमाडौंका १ सय ९९, भक्तपुरका १४ र ललितपुरका १९ गरेर उपत्यकामा २ सय ३२ सहित ८ सय ५५ जनामा कोरोना संक्रमण पुष्टि भएको छ। हालसम्म संक्रमितको संख्या ३३ हजार ५ सय ३३ पुगेको मन्त्रालयका प्रवक्ता डा गौतमले बताए। सोमबार उपत्यकाका २ सय २४ जनामा कोरोना संक्रमण पुष्टि भएको थियो। मन्त्रालयका अनुसार १४ हजार २ सय ५० जना कोरोनाका सक्रिय बिरामी छन्। संस्थागत आइसोलेसनमा ८ हजार ५ सय ८१ जनाको उपचार भइरहेको छ। होम आइसोलेसनमा भने ५ हजार ६ सय ६९ जनाको उपचार भइरहेको छ। क्वारेन्टाइनमा १० हजार ८ सय ५३ जना छन्। कोरोना संक्रमणबाट डिस्चार्ज हुनेको संख्या १९ हजार १ सय १९ पुगेको छ। पछिल्लो २४ घण्टामा ३ सय १३ जना डिस्चार्ज भएका छन्। मन्त्रालयका अनुसार सात जिल्लामा पाँच सयभन्दा बढी संक्रमित छन्। ती जिल्लामा मोरङ, पर्सा, बारा सर्लाही, रौतहट, महोत्तरी र काठमाडौं छन्। मुस्ताङ र हुम्ला संक्रमणमुक्त छन्।"
समृद्धि यात्रामा अन्तरतह समन्वय,"समयक्रमसँगै आमनागरिकका आकांक्षा क्षीण हुँदै जान थालेका छन्। यो अवस्था संघ, प्रदेश र स्थानीय तहले अपेक्षित कार्यसम्पादन गर्न नसकेकाले आएको हो। सात दशक लामो राजनीतिक संघर्षपश्चात् संविधानसभाबाट निर्मित संविधानले मुलुकको शासन प्रणाली संघीय संरचनामा रूपान्तरण भएसँगै नागरिक आकांक्षा उत्कर्षमा पुगेको थियो। आमजनताले तीनै तहको निर्वाचनपश्चात् गठित सरकारप्रति दिगो आर्थिक, सामाजिक रूपान्तरणका तीव्र अपेक्षा व्यक्त गरेका थिए। यसै क्रममा सरकारले मुलुकलाई एक समृद्ध मुलुकका रूपमा स्थापित गर्न समृद्ध नेपाल, सुखी नेपालीको दीर्घकालीन लक्ष्य राखेको छ। विसं २०७९ सम्म नेपाललाई अति कम विकसित मुलुकबाट विकासशील देशमा स्तरोन्नति गर्ने, विसं २०८७ सम्म दिगो विकासको लक्ष्य प्राप्त गर्दै मध्यम आय भएका मुलुकको स्तरमा पुर्याउने र विसं २१०० सम्म समुन्नत मुलुकको स्तरमा पुर्याउने लक्ष्य छ। यी लक्ष्य प्राप्त गर्न सरकारको कठोर प्रयास आवश्यक हुन्छ। यसमा अन्य कुराहरूका अतिरिक्त संघ, प्रदेश र स्थानीय तहले आआफ्ना जिम्मेवारी प्रभावकारी तवरले निर्वाह गर्नु अपरिहार्य हुन्छ। मुलुकले अघि सारेको आर्थिक, सामाजिक रूपान्तरणका लक्ष्यहरू पूरा गर्न जनताका आधारभूत आवश्यकता पूरा गर्दै व्याप्त गरिबी घटाउने, शिक्षा, स्वास्थ्यजस्ता आधारभूत पक्षहरूमा यथेष्ट लगानी गर्ने, समानुपातिक विकासका माध्यमबाट प्रादेशिक असन्तुलन कम गर्दै लैजाने, मुलुकमै थप रोजगारीका अवसर सिर्जना गर्दै वैदेशिक रोजगारीप्रतिको बाध्यता कम गर्दै लैजाने, निर्यात प्रवद्र्धन र आयात प्रतिस्थापनका माध्यमबाट राष्ट्रिय अर्थतन्त्रलाई मजबुत बनाउँदै लगी व्यापारमा आधारित अर्थतन्त्रलाई उत्पादनमुखी अर्थतन्त्रमा रूपान्तरण गर्ने राष्ट्रिय लक्ष्यहरूमा अपेक्षित सफलता पाउन सकिएको छैन। समयक्रमसँगै आमनागरिकका आकांक्षा क्षीण हुँदै जान थालेका छन्। यो अवस्था संघ, प्रदेश र स्थानीय तहले अपेक्षित कार्यसम्पादन गर्न नसकेकाले आएको हो। यसका पछाडि थुप्रै कारणमध्ये एक तहका सरकारले अर्को तहको सरकारबाट अपेक्षित सहयोग र समन्वय पाउन नसक्नु हो। खासगरी स्थानीय तह र प्रदेश सरकारलाई संघीय सरकारबाट आवश्यक सहयोग प्राप्त हुन नसकेको अभिव्यक्ति आउन थालेको छ। मुलुकले अंगीकार गरेको संघीय प्रणालीमा संघ, प्रदेश र स्थानीय तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित हुने संवैधानिक व्यवस्था छ। यसैगरी संविधानका अनुसूचीहरूमा तहगत सरकारका एकल तथा साझा सूचीहरूसमेत स्पष्ट उल्लेख गरिएका छन्। यसलाई कार्यान्मुख बनाउन सरकारले कार्यविश्लेषण गरी कार्यविस्तृतीकरणसमेत गरिसकेको छ। अन्तरतह समन्वयसम्बन्धी संरचनाहरू प्रदेश समन्वय परिषद्, अन्तरप्रदेश परिषद्, अन्तरसरकार वित्त परिषद्, राष्ट्रिय प्राकृतिक स्रोत तथा वित्त आयोग, मन्त्रालय स्तरका विषयगत समन्वय संरचनाहरू निर्माण भएका छन्। तथापि किन यस्तो अवस्था सिर्जना भयो ? गहन छलफलको विषय टड्कारो रूपमा देखा परेको छ। असामञ्जस्यताको प्रकृति संघ, प्रदेश र स्थानीय तहबीचको असामञ्जस्यता आउनमा अधिकार क्षेत्रमा दोहोरोपना वा अतिक्रमण, लोकप्रिय कार्यक्रमलाई आआफूले सञ्चालन गर्ने चाहना, क्षेत्राधिकारबाहिरको जिम्मेवारी थोपर्ने प्रवृत्ति, एकले अर्कालाई नियन्त्रण गर्ने सोच गरी चार प्रकृतिका देखिएका छन्। काठमाडौं महानगर र संघबीच उत्पन्न बहाल करको दर र अभिलेख हस्तान्तरणलाई लिएर विवादको सुरुआत भयो। संविधानले बहाल कर स्थानीय तहको कार्यक्षेत्रमा राखेको भए पनि आन्तरिक राजस्व विभागले संस्थागत बहाल आयकरभित्र पर्ने व्याख्या गरेसँगै यो विवाद सिर्जना भएको हो। संविधानले राष्ट्रिय वन व्यवस्थापन र संरक्षण प्रदेशको क्षेत्राधिकारमा राखेको छ। प्रदेश सरकार गठनयता गण्डकी प्रदेशले प्रदेश गौरवको आयोजनाका रूपमा अगाडि बढाउन खोजेको दुम्कीबासत्रिवेणी सडक खण्ड वन क्षेत्रभित्र पर्ने भएकाले काम अगाडि बढ्न सकेको छैन। यसको निर्णय संघीय मन्त्रालय हुँदै नेपाल सरकारबाट हुनुपर्छ। सागरनाथ वन विकास परियोजना संघीय सरकार मातहत ल्याउने निर्णय मुद्दाको चरणमा प्रवेश गरेसँगै संघीय सरकारले निर्णय फिर्ता लिएको छ। वन ऐनले डिभिजन वन अधिकृत संघ मातहत राख्ने व्यवस्थाप्रति प्रदेशहरूले असन्तोष व्यक्त गरेका छन्। उक्त मुद्दा सम्मानित सर्वोच्च अदालतमा विचाराधीन छ। यसैगरी प्रदेश र स्थानीय तहको क्षेत्राधिकारमा पर्ने आयोजनाहरूप्रति संघको मोह भंग हुन नसकेको प्रदेश र स्थानीय तहको भनाइ छ। प्रदेश र स्थानीय तहको क्षेत्राधिकारमा पर्ने १३ हजारभन्दा बढीका आयोजनाकार्यक्रम संघीय सरकारको वार्षिक कार्यक्रममा समावेश छन्। भौतिक पूर्वाधार मन्त्रालयले स्थानीय सडक तथा पुल निर्माण कार्यक्रममा ७ लाखसम्मका ११ सयभन्दा बढी आयोजनाले आफ्नो कार्यक्रम पुस्तिकामा समेट्नु यसको ज्वलन्त उदाहरण हो। यस्तै खानेपानी मन्त्रालयले हजार जति यस्ता आयोजना राखेको छ। संविधान र यसको कार्यविश्लेषण प्रतिवेदनअनुसार यी योजनाको आवश्यकता पहिचानदेखि कार्यान्वयनसम्मको जिम्मेवारी प्रदेश र स्थानीय सरकारमा पर्दछ। यस प्रकारका आयोजना नराख्ने विकासे मन्त्रालय विरलै होलान्। एउटै ग्रामीण सडक संघ, प्रदेश र स्थानीय तहको कार्यक्रममा पर्नु सामान्यजस्तै भएको छ। जिरीदेखि खिम्तीखोला रामेछापसम्मको ९ किलोमिटर सडकमा डिभिजन सडक कार्यालय, पूर्वाधार विकास कार्यालय र प्रादेशिक सडक कार्यालय गरी तीन निकायले ठेक्का लगाएका छन्। संघीयताको कार्यान्वयन र अधिकार निक्षेपणमा अगुवाइ गर्नुपर्ने संघीय मामिला तथा सामान्य प्रशासन मन्त्रालयले प्रदेशिक तथा स्थानीय सडक निर्माण सुधार कार्यक्रम आफैंले सुरु गरेको छ। यस्तै अन्य कार्यक्रम पनि आधा दर्जनभन्दा बढी छन्। हालै कोभिड१९ महाव्याधि नियन्त्रणका लागि सरकारले संक्रामक रोग ऐन २०२० लागू गरेको छ। यो ऐन संविधानसापेक्ष बनाउन २०७५ फागुनमा पछिल्लो संशोधन भएको हो। यस ऐनमा स्थानीय तहको भूमिका र जिम्मेवारीबारे कतै उल्लेख गरिएको छैन। जबकि, जनचेतनामूलक कार्य, अलपत्र यात्रुको जीवन संरक्षण, क्वारेन्टाइन, निर्मलीकरण, आइसोलेसनदेखि सीमामा अलपत्र यात्रुलाई उद्धार र पीसीआर परीक्षण गराउने (केहीले) सम्मका कार्य स्थानीय तहले सम्पादन गर्दै आइरहेका छन्। यो संकटको घडीमा स्थानीय तहको क्रियाशीलताले नै आमनागरिकलाई केही हदसम्म भए पनि राज्यको अनुभूति गराएको छ। यसबाट अधिकार र स्रोतमा कन्जुस्याइँ गर्ने तर कार्यकारी आदेशबाट जिम्मेवारी थोपर्ने प्रवृत्ति प्रस्ट देख्न सकिन्छ। यसैगरी संघीय सरकारमा प्रदेश र स्थानीय तहको प्रशासनिक नियन्त्रणको चाहना प्रकट हुन थालेको छ। स्थानीय तहका प्रमुख प्रशासकीय अधिकृतको तारन्तार सरुवा भइरहेको छ। प्रदेशमा वर्ष दिन नाघेका प्रमुख सचिव पाउनै मुस्किल छ। आधारभूत तहको जनशक्तिको अभाव छ। संघीय निजामती सेवा ऐन नबन्दा प्रदेश र स्थानीय तहको प्रशासन सञ्चालनसम्बन्धी कानुन बन्न र प्रणाली स्थापना हुन सकेको छैन। समस्याका कारण कार्यसूचीमा अस्पष्टता : संविधानले तीन तहको कार्यसूची र अधिकारका साझा सूची निर्धारण गरेको छ। तापनि यसको खण्डीकरण तथा कार्यविस्तृतीकरणका क्रममा अधिकार र कार्यक्षेत्रका विषयमा कानुनी अस्पष्टता देखिएका छन्। खासगरी प्रदेश र स्थानीय तहको एकल अधिकारमा परेका केही विषय एकआपसमा बाझिएका, दोहोरिएका कारण कार्यक्षेत्रगत अस्पष्टता सिर्जना भएका छन्। प्रदेशको एकल अधिकारमा दक्खल पुग्ने गरी संघीय कानुनहरू (शिक्षा, वन, नगर विकास, स्थानीय प्रशासन) बन्नाले अस्पष्टता झनै बढाएको छ। राष्ट्रिय योजना आयोगले जारी गरेको आयोजनाको वर्गीकरण मापदण्डका बाबजुद न संघीय सरकार आयोजना हस्तान्तरण गर्न इच्छुक देखिन्छ न त प्रदेश सरकार खुद्रे कार्यक्रम बनाउन छाड्न नै तयार छन्। प्रदेशको कार्यक्रम पुस्तिकासमेत हजारे आयोजनाले भरिभराउ छन्। त्यसमाथि पनि विभिन्न विवादित कार्यक्रमहरू जस्तैः संघीय र प्रदेश तहका सांसदको मनोमानीमा खर्च हुने स्थानीय साझेदारी विकास कार्यक्रमनिर्वाचन क्षेत्र विकास कार्यक्रमहरू, मन्त्रालयले पठाउने टुक्रे आयोजनाले तहगत सरकारका कार्यक्षेत्रको सीमा झनै धुमिल बनाएका छन्। तहगत कार्यजिम्मेवारी र अधिकार क्षेत्रका बारेमा बुझाइ फरक पर्दा विवादको स्वरूप ग्रहण गर्ने क्रम बढिरहेको छ। कमजोर योजनागत अन्तरसम्बन्ध : तीनै तहका सरकारहरू आआफ्नो कार्यक्षेत्रमा पर्ने विकास कार्यका लागि प्रयासरत रहे पनि तहगत सरकारका योजनाहरूबीचको अन्तरआबद्धता र परिपूरक सम्बन्ध निकै कमजोर छ। राष्ट्रिय योजना आयोगले लिएको राष्ट्रिय लक्ष्यलाई स्थानीयकरण गरी यसका के कस्ता सूचक प्रदेश तहले पूरा गर्नुपर्ने हो र के कस्ता सूचक स्थानीय तहले पूरा गर्न सक्छ भन्नेमा प्रदेश र स्थानीय तह अस्पष्ट देखिन्छन्। सबै काम सबै तहले गर्ने मानसिकता व्याप्त छ। जसले गर्दा काममा दोहोरोपना आउने र अपेक्षित लक्ष्य प्राप्त गर्न कठिन हुने देखिन्छ। यसैगरी स्थानीय तहले आफ्नो अधिकार क्षेत्र माथिका योजना प्रदेश र प्रदेशले आफ्नो अधिकार क्षेत्र माथिका योजना संघीय योजनामा समावेश गर्न चाल्नुपर्ने प्रक्रिया र आआफ्ना योजना तर्जुमामा परामर्श प्रणाली स्थापित गर्न सकेका छैनन्। जनशक्ति अभाव र प्रशासनमा अस्थिरता : कर्मचारी समायोजनका क्रममा संघमा अधिकतम् संख्यामा कर्मचारी समायोजन हुनुको फलस्वरूप प्रदेश र स्थानीय तहमा कर्मचारीहरू अत्यन्त न्यून भए। समायोजनपश्चात् संघको कुल दरबन्दीमा १७ प्रतिशत मात्र रिक्त रहेको तर प्रदेश र स्थानीय तहमा ३७ प्रतिशत रिक्त रहेको, यसमा पनि विकास आयोजना सम्बद्ध (इन्जिनियरिङ, स्वास्थ्य, प्रशासन) अधिकृत तहको समायोजन अत्यन्त न्यून रह्यो। प्रदेश र स्थानीय तहका प्रमुख जिम्मेवारीका पदहरूमा संघीय निजामती सेवाबाट खटिने प्रमुख पदहरूको रिक्तता र निरन्तरको सरुवाले ती तहको कार्यसम्पादन प्रत्यक्ष प्रभावित भएका छन्। यसले एकातर्फ प्रदेश र स्थानीय तहको विकास आयोजना कार्यान्वयन क्षमता कमजोर रह्यो भने अर्कोतर्फ संघले प्रदेश र स्थानीय तहको क्षमता कमजोर रहेका कारण देखाई कार्य जिम्मेवारीअनुसारका आयोजना हस्तान्तरण नगर्ने र कतिपय हस्तान्तरण भएका योजना फिर्ता लिनसमेत बल पुग्यो। संस्थागत विकास प्रदेश र स्थानीय तहको संस्थागत विकास अपेक्षित रूपमा हुन सकिरहेको छैन। जसले गर्दा व्यवस्थित योजना, आयोजनामा आधारित बजेटजस्ता योजना र खर्च प्रणाली निकै कमजोर छन्। प्रदेश नितान्त नयाँ संरचना भएकाले आफ्नो संस्थागत संरचना बनाउने चरण नै पार गर्न सकेका छैनन्। स्थानीय तहहरू पनि दीर्घकालीनभन्दा तत्कालीन योजनामा बढी लालयित भएका छन्। कार्यसम्पादनको गुणस्तरमा धेरै प्रश्न उठ्ने गरेका छन्। विकासका नाममा हेलो सर्भेका भरमा डोजरले डाँडाकाँडा भत्काउँदाको परिणाम देखिँदै छ। अझै ६१ वटा स्थानीय तहले चालू वर्षको बजेट नै स्वीकृत नगराई कर उठाइरहेका र खर्च गरिरहेका छन्। आगामी कार्यदिशा मुलुकले निर्दिष्ट गरेको समृद्धिको आकांक्षालाई साकार पार्न सबै तहका सरकारहरूको उत्तिकै भूमिका र जिम्मेवारी हुन्छ। यसका निमित्त सर्वप्रथम सबै तहका सरकारले संविधानप्रदत्त आआफ्नो भूमिका इमानदारीपूर्वक निर्वाह गर्नु आवश्यक छ। संघीय सरकार अभिभावक भएकाले प्रदेश र स्थानीय तहको वास्तविक समस्या र अप्ठ्यारो अवस्था एवं संविधानप्रदत्त जिम्मेवारीलाई ध्यानमा राखेर अधिकार र स्रोतसाधन हस्तान्तरणमा कुनै कन्जुस्याइँ गर्नु हुँदैन। संघ, प्रदेश र स्थानीय तहबीच अधिकारमा देखिएका द्विविधा हटाउन आवश्यक छ। यसका निमित्त साझा अधिकार बाँडफाँट सम्बन्धमा साझा धारणाको विकास गरी तदअनुसार कानुनी व्यवस्थाका अतिरिक्त एक तहले अर्को तहको अधिकारमा हस्तक्षेप नगर्ने पद्धति र स्वअनुशासनको आवश्यकता पर्दछ। तहगत सरकारहरूलाई सफल बनाउन प्रणालीगत रूपमा निगरानी र सहजीकरण गर्न आवश्यक हुन्छ। सामान्यतः संघीय संसद्को माथिल्लो सदन स्थानीय तह र प्रदेशबाट निर्वाचित हुने र उनीहरूको ट्रस्टीकै रूपमा रहने भएकाले अन्तरतह समन्वयको रेखदेख गर्ने महत्वपूर्ण सरोकार यसै सदनसँग जोडिने हुन्छ। यस सदनमा अन्तरतह समन्वयसम्बन्धी समिति गठन गरी संघीयताको कार्यान्वयन अवस्था, तीन तहको सरकारको कामकारबाही र अधिकारको प्रयोगजस्ता विषय हेर्ने व्यवस्था गर्नु उचित हुन्छ। यसैगरी समग्र विकासमा तहगत योजनाहरूबीच समन्वय र संगति आवश्यक छ। प्रदेश र स्थानीय तहका विकास योजना राष्ट्रिय विकास योजनाका परिपूरक हुन्। मुलुकको २५ वर्षे दीर्घकालीन, मध्यम आयस्तरको विकासशील मुलुकमा स्तरोन्नति हुने लक्ष्य दिगो विकास लक्ष्यहरू पूरा गर्ने कार्यमा तीनै तहका सरकारको उत्तिकै महत्वपूर्ण भूमिका रहन्छ। राष्ट्रिय लक्ष्य पूरा गर्न तल्लो तहबाटै सुरु गर्नुपर्दछ। त्यसैले तीनै तहका योजनाहरूबीच अन्तरसम्बन्ध, समन्वय र सहयोगको आवश्यकता अपरिहार्य छ।"
महामारीलाई जिस्क्याउँदै राजनीतिक दल,"धादिङ : कोरोना संक्रमणसँगै मृत्युदर बढ्दो छ। सरकारले संक्रमण समुदायस्तरमा फैलिन नदिन तीन महिनासम्म सिंगो देशलाई नै लकडाउनमा राख्यो। लकडाउनलाई केही खुकुलो गर्दा संक्रमण झनै बढ्न थालेपछि अहिले स्थानीयस्तरमै लकडाउन गरिन थालेको छ। संक्रमणलाई थप फैलिन नदिन २५ जनाभन्दा बढी भेला हुन नपाउने, धार्मिक कार्यक्रम, भेला, जमघट, बैठकजस्ता काममा कडाइ गरिरहेका बेला धादिङका जिम्मेवार राजनीतिक दलहरूले भने बेवास्ता गर्दै पार्टी प्रवेश गराउन बृहत् भेला तथा अधिवेशनका कार्यक्रमहरू गरिरहेका छन्। जेठ ३१ गते मध्यरातमा कांग्रेसका सभापति रमेश धमलासहित जिल्ला तहका नेताहरूको उपस्थितिमा नीलकण्ठ नगरपालिका१४ स्थित धुवाँकोटमा बृहत् पार्टी प्रवेशको कार्यक्रम आयोजना गर्यो। मध्यरातको समयमा गरिएको उक्त कार्यक्रममा तीन सयभन्दा बढी सहभागी थिए। त्यसको २० दिनपछि सोही ठाउँमा नेकपाका वाग्मती प्रदेशका नेता रामबहादुर भण्डारी र प्रदेश सांसद डा रामकुमार अधिकारीसमेत सोही गाउँमा गएर दुई सयभन्दा बढी मानिसको भेला गरी पार्टी छाडेकाहरूलाई फिर्ता बोलाए। धुवाँकोट धादिङको कोरोना संक्रमित देखिएका क्षेत्रमध्ये अति संवेदनशील क्षेत्र हो। सोही ठाउँका तुलबहादुर तामाङ कोरोनाकै कारण ज्यान गएको छ। त्यस्तै, असार १२ मा नीलकण्ठ नगरपालिका७ मा नेकपा नीलकण्ठ नगरअध्यक्ष दीपक विश्वकर्माको गाउँबाट नेपाली कांग्रेसले ३५ भन्दा बढी नेता कार्यकर्तालाई कार्यक्रमको आयोजना गरी पार्टी प्रवेश गरायो। त्यसैको काउन्टरस्वरूप नीलकण्ठ नगरपालिका७ कै डाडाँगाउँ पुगेर साउन २३ गते प्रदेश सांसद रामकुमार अधिकारीले पनि २२ जना कांग्रेस कार्यकर्तालाई नेकपा प्रवेश गराए। असार २० नीलकण्ठ २ मा कांग्रेस सभापति धमलाले ८० जना कार्यकर्ता कांग्रेस भित्र्याए भने सोही दिन खनियाँबास गाउँपालिकामा नेकपा वाग्मती प्रदेशका नेता प्रदीप फ्युवाले ५० भन्दा बढी भेला गरेर अन्य पार्टीबाट नेकपा प्रवेश गराए। लकडाउन भए यता धादिङमा पार्टी प्रवेश गराउने होडबाजी यतिसम्म छ कि काठमाडौंमै थुनिएका नेता कार्यकर्तालाई केन्द्रीय कार्यालयमै लगेर पार्टी प्रवेश गराइएको छ। भीडभाड गरेर पार्टी प्रवेश गराउने काममा नेपाली कांग्रेसका नेता कार्यकर्ताहरू अघि देखिएका छन्। नेपाली कांग्रेसको जिल्ला अधिवेशन नजिकिएकाले आफ्नो प्रभाव देखाउन स्थानीय नेताहरू अन्य पार्टीबाट आफ्नो पार्टीमा कार्यकर्ता भित्र्याउँदै जोखिम बढाइरहेको कांग्रेसकै नेताहरूले बताएका छन्। देश नै महामारीसँग जुधिरहेको बेला सरकारको नियम पालना गराउनुको साटो देशका जिम्मेवार राजनीतिक पार्टीहरूले नै नीति नियम उल्लंघन गर्दै भीडभाडसहित कार्यक्रम गराउन थालेपछि सर्वत्र आलोचना हुन थालेको छ। नीलकण्ठ३ का स्थानीय दशरथ भण्डारीले भने, दलका नेताहरूको नजरमा भोट नै सबैभन्दा ठूलो कुरा हो, विश्व नै महामारीसँग संघर्ष गरिरहेको बेला दलगत स्वार्थबाट माथि उठ्न नसक्नु निकै निन्दनीय छ। रोचक त के भने, सामान्य नागरिकले गरेको पारिवारिक कार्यक्रमलाई समेत अवरोध गरिरहेको स्थानीय प्रशासनले राजनीतिक दलहरूले ठूलो संख्यामा भेला गराएर कार्यक्रम गरिरहँदा मूकदर्शक बनेको छ। स्थानीय आशिष लम्साल भन्छन्, राजनीतिक कार्यक्रम राख्दा कोरोना नसर्ने रहेछ कि क्या हो ? भोलि भयावह अवस्था आयो भने को जिम्मेवार हुने ?"
कांग्रेस महाधिवेशन : सभापति ताक्दै ११ नेता,"काठमाडौं : कांग्रेसमा तीन समूह सक्रिय छन्। तीनै समूहबाट गरी ११ नेता आगामी महाधिवेशनमा सभापति पदका आकांक्षी देखिएका छन्। एउटै समूहबाट धेरैले सभापति पद ताकेपछि नेता मिलाउन सकस देखिएको छ। सभापति शेरबहादुर देउवा, वरिष्ठ नेता रामचन्द्र पौडेल, तेस्रो समूहको नेतृत्व गर्दै आएका नेता कृष्णप्रसाद सिटौला सम्भावित उम्मेदवार हुन्। देउवा समूहका उपसभापति विमलेन्द्र निधि र गोपालमान श्रेष्ठ, पौडेल समूहका महामन्त्री डा शशांक कोइराला, नेता प्रकाशमान सिंह र डा शेखर कोइरालाले आआफ्नो तयारी थालेका छन्। पौडेल समूहबाटै डा रामशरण महत र अर्जुननरसिंह केसी सभापति पदका आकांक्षी छन्। सिटौला समूहबाट गगनकुमार थापाले सभापति पदमा उम्मेदवारी दिने बताएका छन्। पौडेल समूहमा नेता मिलाउन सिंह र केसी लागेका छन्। देउवा भने निधि नउठ्नेमा ढुक्क रहेको उनीनिकट स्रोत बताउँछ। देउवा, पौडेल र सिटौलाबीच १३औं महाधिवेशनमा सभापति पदमा प्रतिस्पर्धा भएको थियो। पहिलो चरणमा कुनै पनि उम्मेदवारले ५० प्रतिशत मत नल्याएपछि दोस्रो चरणमा सिटौलाको समर्थनमा देउवा निर्वाचित भएका थिए। पार्टीको १४औं महाधिवेशन आगामी फागुन ७ देखि १० गतेसम्म काठमाडौंमा हुने तय भएको छ। ४ वर्षमा हुनुपर्ने महाधिवेशन असाधारण कारण सम्भव नभए एक वर्ष थप गर्न मिल्ने पार्टी विधानको सुविधा कांग्रेसले उपयोग गरिसकेको छ। तर, नेताहरूले कोभिड१९ का कारण महाधिवेशन प्रभावित हुने निश्चितजस्तै रहेको बताउन थालेका छन्। यसअघि ४ महिना लकडाउनका कारण महाधिवेशन गतिविधि ठप्प भएको थियो। कोरोना संक्रमण तीव्र भएसँगै महाधिवेशन अनिश्चित बन्ने आशंका गर्न थालिएको छ। फागुनमा सम्भव नभए २०७८ भदौभित्र महाधिवेशन गर्नैपर्ने संवैधानिक बाध्यता छ। महाधिवेशन आउन ६ महिना बाँकी रहे पनि चहलपहल भने सुरु भइसकेको छ। देउवाले नेताकार्यकर्तासँगको भेटघाटसँगै पार्टीभित्र प्रभाव बलियो बनाउन विभाग गठन र मनोनयन धमाधम गरिररहेका छन्। संस्थापनइतर समूहको चर्काे विरोधका बीच पनि उनले विभागलाई पूर्णता दिने काम रोकेका छैनन्। थप विभाग गठनको तयारीसमेत गरिरहेको उनीनिकट स्रोतले जनाएको छ। देउवा अन्तिमपटक भन्दै कांग्रेसको नेतृत्वमा दोहोरिन चाहन्छन्। उहाँले अहिलेसम्म म लड्दिनँ भन्नुभएको छैन। यसको अर्थ उहाँ फेरि सभापतिमा दोहोरिन चाहनुहुन्छ भन्ने प्रस्ट हुन्छ, देउवानिकट केन्द्रीय सदस्य मीन विश्वकर्माले भने। नेता विश्वकर्माका अनुसार देउवा आफूलाई असफल बनाउन अर्काे समूह सुरुदेखि लागेको निष्कर्षमा छन्। मैले सुरुदेखि नै सबैलाई मिलाएर लैजान खोजेको हुँ। तर, उहाँहरू पार्टीमा मलाई कसरी असफल बनाउन सकिन्छ भन्नेमै बढी केन्द्रित हुनुभयो, देउवाको भनाइ उद्धृत गर्दै नेता विश्वकर्माले भने, अब म पार्टीलाई बलियो बनाउँछु र आसन्न आमनिर्वाचनमा पहिलो पार्टी बनाउँछु भन्ने सभापतिज्यूको दृढता छ। संस्थापन समूहकै नेता निधिले देउवासहित वरिष्ठ नेता पौडेल, महामन्त्री डा कोइराला लगायतसँग भेटेर आफू सभापतिको तयारीमा रहेको जानकारी गराएका छन्। उनले पार्टीलाई एकढिक्का बनाउन महाधिवेशनबाट सर्वसम्मत नेतृत्व चयनको प्रस्तावसमेत गरेका छन्। महाधिवेशन केवल नेतृत्व परिवर्तन मात्र होइन, यसले पार्टीको स्पष्ट राजनीतिक एजेन्डा तय गर्न सक्नुपर्छ, उनले भने, कांग्रेसलाई आमनिर्वाचनमा जिताउने वातावरण र हैसियत बनाउन महाधिवेशन गर्ने हो। मेरो प्राथमिकता यही हो। देउवाले आफू नेतृत्वमा दोहोरिने बताइरहेका बेला निधिको तयारीलाई चासोका साथ हेरिएको छ। निधिले भने देउवाकै समर्थनमा आफूले सभापति पदमा उम्मेदवारी दिने तयारी गरेको दाबी गरेका छन्। वरिष्ठ नेता पौडेल नेतृत्वका लागि बलिया दाबेदार हुन्। तर, आफूले नेतृत्व गरेको समूहकै थुप्रै नेता सभापति पदका आकांक्षी देखिएपछि उनी अप्ठेरोमा परेका छन्। उनले आफ्नो नेतृत्वमा सबै नेताको व्यवस्थापन गर्न सकिने बताउँदै आएका छन्। आसन्न महाधिवेशनबाट जसरी पनि देउवालाई रोक्ने पौडेल पक्षको तयारी छ। देउवा र पौडेलबीच नै फेरि प्रतिस्पर्धा हुने आकलन गर्न थालिएको छ। महामन्त्री डा कोइरालाले पनि सभापति पदका लागि सक्रियता व्यापक बनाएका छन्। कोइरालाले सभापति देउवालाई आफूले मात्रै पराजित गर्न सक्ने दाबी गर्दै आएका छन्। कांग्रेसभित्र रहेको गुटको राजनीति अन्त्य गर्न पनि आफू सभापति बन्न खोजेको दाबी उनले गरे। गुट त महाधिवेशनमा पो हुने हो। महाधिवेशन सकिएपछि केको गुट ? उनले अन्नपूर्णसँग भने, गुटका कारण पनि कांग्रेस कमजोर भएको हो। म सभापति निर्वाचित भइसकेपछि पार्टीमा गुटहरू हुँदैनन्। सभापति पदका अर्का आकांक्षी पूर्वउपसभापति सिंह हुन्। संसदीय दलको उपनेता भइसकेका सिंहले दलका नेतामा देउवासँग प्रतिस्पर्धा गरेका थिए। आफू सभापति पदका लागि स्वाभाविक दाबेदार भएको उनको दाबी छ। प्रतिबन्धित कालदेखि विद्यार्थी राजनीति हुँदै काठमाडौं जिल्ला सभापति, पार्टी केन्द्रीय सदस्य, उपसभापति, महामन्त्री भइसकें, उनले भने, सरकारमा पनि उपप्रधानमन्त्री भएर काम गरिसकेको छु। मैले एकैपटक सभापति ताकेको होइन। उनी १२औं महाधिवेशनअघि देउवा समूहमा थिए। सिटौला १३औं महाधिवेशनमा तेस्रो धार खडा गरेर प्रतिस्पर्धामा उत्रिएका थिए। पार्टीभित्र सम्मानजनक उपस्थिति बनाउन सफल तेस्रो धार महाधिवेशनसम्मै कायम रहने नेता सिटौलाको भनाइ छ। उनले सभापतिका लागि उम्मेदवारी घोषणा नगरे पनि महाराजगन्ज चन्डोलमा सम्पर्क कार्यालय खोलेका छन्। कतिपयले तेस्रो धारलाई बार्गेनिङ समूहका रूपमा पनि टिप्पणी गर्ने गर्छन्। डा शेखर कोइरालाले १३औं महाधिवेशनमा केन्द्रीय सदस्यमा सबैभन्दा बढी मत ल्याएका थिए। उनी त्यही बेला महामन्त्री पदका दाबेदार थिए। केन्द्रीय सदस्य निर्वाचित भएलगत्तै देश दौडाहामा निस्किएका कोइराला काठमाडौंमा विरलै भेटिन्छन्। त्यो दौडधुपले नै उनी सभापतिका उम्मेदवारका रूपमा देखिएका थिए। उनी सभापतिको सबैभन्दा बढी आलोचना गर्ने नेताका रूपमा चिनिन्छन्। उमेर र सक्रियताका हिसाबले पनि अर्काेपटक कुर्न सक्ने अवस्था नरहेको उनको भनाइ छ। उहाँ कुनै पनि हालतमा ब्याक हुनुहुन्न। सकेसम्म संस्थापन इतर समूहबाटै साझा उम्मेदवारका रूपमा चुनावी मैदानमा जानहुन्छ। त्यसो नभए उहाँ आफ्नो टिम बनाएर पनि सभापति लड्नुहुन्छ, कोइरालानिकट एक जिल्ला सभापतिले भने, उहाँको उम्मेदवारीले कांग्रेसमा तरंग ल्याएको छ। उहाँकै नेतृत्वमा टिम बनाउने गरी पनि छलफल भइरहेको छ। अर्का नेता महतले पौडेलपछि संगठनमा आफू वरिष्ठ भएकाले सभापतिमा दाबेदारी स्वाभाविक भएको आफूनिकट नेतालाई बताउने गरेका छन्। त्यस्तै केसीले पनि सभापति पदको उम्मेदवार भएको बताइसकेका छन्। उनी १३औं महाधिवेशनमा देउवा समूहबाट महामन्त्रीका उम्मेदवार थिए। पूर्वउपसभापति श्रेष्ठले भने देउवा नउठे मात्र आफ्नो दाबी हुने बताएका छन्। देउवा समूहमा आफू वरिष्ठ नेता भएको दाबी उनको छ। पुस्तान्तरणको मुद्दा उठाउँदै आएका नेता थापाले युवाहरू मिलेर महाधिवेशनमा जानुपर्ने प्रस्ताव गरेका छन्। कि तपाईंहरूमध्ये कोही सभापतिमा उठ्नुस् म सहयोग गर्छु, होइन भने म उठ्छु तपाईंहरू मलाई सहयोग गर्नूस्, युवा नेता सहभागी कार्यक्रममा उनले भने, होइन भने कोठे बैठकमा गरिएका छलफलको कुनै अर्थ छैन। अघिल्लो महाधिवेशनमा आफूलाई महामन्त्रीमा सहयोग गर्ने वचन दिए पनि मत माग्दा एक्लै हुनु परेको गुनासो उनको थियो। कांग्रेसभित्र भने उनलाई महामन्त्रीको उम्मेदवारका रूपमा हेरिएको छ।"
"संघीयता छ, समन्वय छैन","काठमाडौं : मुलुकमा संघ, प्रदेश र स्थानीय गरी तीन तहका सरकार छन्। तर, संघीयताको मर्मअनुरूप समन्वय र सहकार्य हुन सकेको देखिँदैन। तीनै तहका सरकारबीचको समन्वय अभाव कोरोना भाइरस संक्रमण नियन्त्रणमा देखिएको छ। प्रादेशिक योजनाविद् डा खिमलाल देवकोटा तीन तहबीच समन्वय संयन्त्र नभएका कारण कोरानाले भयावह रूप लिएको बताउँछन्। तीन तहका सरकारबीच समन्वय हुने गरी सर्वदलीय, सर्वपक्षीय संयन्त्र बनाएर अघि बढेको भए विकराल अवस्था आउने थिएन, उनी भन्छन्। अझै संयन्त्र बनाएर अघि बढे कोराना नियन्त्रण सहज हुने उनको ठम्याइ छ। समन्वयको अधिकार पाएको प्रदेश सरकारलाई यो जिम्मेवारी दिनुपर्ने उनी बताउँछन्। उनका अनुसार ५ सय ५० प्रदेश सांसद, २ सय ७५ संघीय सांसद र ३५ हजार जनप्रतिनिधि हुँदा पनि परिचालन गर्न सकिएको छैन। स्थानीय जनप्रतिनिधिको के कुरा, मन्त्रीमन्त्रीबीच नै समन्वय भएन, उनी भन्छन्, जनप्रतिनिधिलाई नै अगाडि लगाउनुपर्छ। सुरुमा स्थानीय तहले क्वारेन्टाइन, आइसोलेसन सेन्टर निर्माणलगायत सकारात्मक काम गरेको उनको भनाइ छ। स्थानीय शासनविज्ञ डा श्याम भुर्तेलका अनुसार स्थानीय सरकारबीच भने समन्वय देखिएको छ। स्थानीय तहबाट धेरै राम्रा काम भए तर त्यसको अनुगमन नहुँदा राहत वितरणलगायत काममा बदमासी पनि भयो, डा भुर्तेल भन्छन्, गर्न सक्ने जति गरेका हुन् तर न पैसा दिइयो, न जनशक्ति पुर्याइयो। स्थानीय तहले आफ्ना जनतालाई गाडी नै लिएर ओसारपसार गरेका थिए। स्थानीय शासनविज्ञ कृष्णप्रसाद सापकोटाका अनुसार संघले प्रदेश राजधानीसम्म, प्रदेशले जिल्ला सदरमुकामसम्म र स्थानीय तहले आआफ्नो ठाउँ लाने गरी समन्वय गरेको भए धेरै उत्तम हुन्थ्यो। प्रदेशको अधिकारको सूचीमा १ नम्बरमा प्रदेश प्रहरी प्रशासन र शान्ति सुरक्षाको कुरा राखेकाले त्यो प्रदेशलाई नै छाडिदिनुपर्ने डा देवकोटा बताउँछन्। स्थानीय तहलाई सुरक्षा अधिकारभन्दा विकासका कुरी बढी दिनुपर्ने सापकोटाको भनाइ छ। नयाँ संविधान बनेको पाँच वर्ष हुन लागेको छ। संविधानले नै संघीय, प्रादेशिक, स्थानीय गरी तीन तहका सरकारको व्यवस्था गरेको हो। तीनै तहका निर्वाचन भएको पनि तीन वर्ष भइसकेको छ। तापनि, व्यवहारमा संघीयताको अभ्यास हुन सकेको छैन। संघीयतामा अझै सकस देखिएको छ। नेतृत्व एकात्मक केन्द्रीकृत मानसकिता र सोचबाट मुक्त हुन सकेको देखिँदैन। संघले प्रदेश र स्थानीय तहको अधिकारमाथि हस्तक्षेप गरिरहेको छ। प्रदेश र स्थानीय तह आफ्ना अधिकार केन्द्रले हस्तान्तरण नगरेको गुनासो गरिरहेका छन्। केन्द्रले भने प्रदेश र स्थानीय तहले अधिकार नै लिन नसकेको भन्दै आएको छ। संघ, प्रदेश र स्थानीय तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित हुने व्यवस्था संविधानले गरेको छ। सुविधा लिन सिंहदबार ठान्ने र अधिकार प्रयोग गर्न केन्द्रको मुख ताक्ने प्रवृत्ति पनि स्थानीय तह र प्रदेशमा देखिएको छ। त्यसो त प्रदेशको आवश्यकतामाथि प्रश्न खडा हुन थालेको छ। संविधानले संघलाई रक्षा, सेनासहित ३५ वटा एकल अधिकार प्रदान गरेको छ। प्रदेश प्रहरी प्रशासन र शान्ति सुरक्षासहित २१ अधिकारको सूची प्रदेशलाई छ। संविधानमा प्रदेश र संघका २५ साझा अधिकार सूचीको व्यवस्था छ। स्थानीय तहका २२ एकल अधिकारका सूची छन्। संघ, प्रदेश र स्थानीय तहका साझा अधिकार सूची १५ वटा छन्। स्थानीय शासनविज्ञ डा भुर्तेल संविधानको मर्मअनुसार अधिकार बाँडफाँट हुन नसकेको बताउँछन्। तीन तहका सरकारबीच संवाद र सहकार्य नै नभएको उनको भनाइ छ। संघीयता कार्यान्वयन गर्न १० वर्षे गुरुयोजना आवश्यक पर्ने आवाज उठ्दै आएको छ। तर, सरकारले त्यसतर्फ कुनै ध्यान दिएन। स्थानीय निकाय पुनःसंरचना आयोगका सदस्यसमेत भइसकेका डा भुर्तेल संघीयता कार्यान्वयन गर्न अल्पकालीन, मध्यकालीन र दीर्घकालीन योजना बनाएर अघि बढ्नुपर्ने सुझाव दिँदै आएको सुनाउँछन्। पहिलो निर्वाचनको पाँच वर्षमा त्यति काम सक्ने, त्यसपछि अरू काम गर्दै जाने भनेर गुरुयोजना बनाउनुपथ्र्यो। तर, त्यसमा कसैको ध्यान गएन, उनी भन्छन्, हात्ती ल्याएर माउते नभएजस्तै भएको छ। तीन तहमध्ये तुलनात्मक रूपमा स्थानीय सरकारको भूमिका सकारात्मक रहेको उनी बताउँछन्। प्रदेश कमजोर देखिएको उनको ठम्याइँ छ। प्रदेश त स्थानको खोजीमै छन्। आफ्नो पहिचान र भूमिका नै बुझ्न सकेनन, उनी भन्छन्, संघ र स्थानीय तहबीचको समन्वयकारी भूमिका रहेको प्रदेशले त्यो भूमिका नै निर्वाह गर्न सकेको छैन। संघले आफ्नो काम बुझेन। बरु स्थानीय तहको भूमिका मिश्रित छ। संघीयता कार्यान्वयन गर्न संयन्त्र नै नभएको उनको भनाइ छ। भएको संघीय मन्त्रालय पनि कर्मचारीमै सीमित देखिएको छ। सबै दल बसेर संघीयता कार्यान्वयन गर्न आयोग वा प्राधिकरण बनाउनुपर्ने हो। त्यो पनि बनाएनन्। स्थानीय तहले आफूले जानेको काम गरे, जसबाट शक्तिको दुरुपयोग भयो। भ्रष्टाचार मौलायो। प्रादेशिक योजनाविद् डा देवकोटा समन्वय अभावले संघीयता नै कमजोर देखिएको बताउँछन्। उनका अनुसार संघ, प्रदेश र स्थानीय तहबीच धेरै काममा ओभरल्यापिङ र डुप्लिकेसन भएका छन्। अधिकार क्षेत्रको मापदण्ड बनाएर काम गर्न नसक्दा यो अवस्था आएको हो। जसले गर्दा योजना प्रणाली नै कमजोर भएको छ। उनका अनुसार बजेट घोषणाको प्रणालीसमेत गलत छ। स्थानीय तह, प्रदेश हुँदै संघले बजेट ल्याउनुपर्ने हो। तर, पहिला संघले बजेट ल्याउँछ, त्यसपछि मात्रै प्रदेश र स्थानीय तहले। योजनाविद् डा देवकोटा बजेट ल्याउने टप टु बटम प्रणाली गलत भएको बताउँछन्। ठूला विद्युत्, सिँचाइ, सडक योजनामा मात्रै संघले हात हाल्ने हो। त्यस्तै, अन्तरप्रादेशिक योजना हात लिने हो। प्रदेशले अन्तरपालिकाका हात हाल्ने हो भने पालिकाभित्रका योजना सञ्चालन गर्ने हो। जता हेर्यो उतै बर्बाद रहेको उनी बताउँछन्। सत्तारूढ पार्टी बलियो र मजबुत नहुनु र विपक्षीले खबरदारी गर्न नसक्दा संघीयता कार्यान्वयनमा समस्या भएको उनको ठहर छ। स्थानीय शासनविज्ञ सापकोटा पहिलाको एकात्मक व्यवस्थाभन्दा अहिले बढी केन्द्रीकृत भएको बताउँछन्। संरचना परिवर्तन भए पनि केन्द्रीकृत मानसिकता नगएको उनको बुझाइ छ। स्थानीय तहलाई प्रोत्साहन गर्ने काम नभएको उनको टिप्पणी छ। संविधानले प्रदेश र स्थानीय तहलाई स्वायत्त भने पनि त्यो व्यवहारमा नदेखिएको उनको भनाइ छ। कर्मचारी व्यवस्थापनमा झमेला तीन तहका निर्वाचन भई देशमा तीन तहका सरकार त बने तर लामो समय कर्मचारी संयन्त्रको पुनःसंरचना भएन। कर्मचारीको पुनःसंरचना गरेर निर्वाचन गर्नुपथ्र्यो तर निर्वाचनको वर्षपछि बल्ल नीतिगत रूपमा कर्मचारी समायोजन गरियो। कर्मचारी समायोजन ऐन २०७५ फागुनमा ल्याइयो तर त्यो समायोजन केन्द्रीकृत मानसिकताका आधारमै भयो। तथापि प्रक्रियामा गयो। तीनै तहमा कर्मचारी समायोजन गरियो। तर, कर्मचारीहरू समायोजनपछि प्रदेश र स्थानीय तहमा जान मानेनन्। त्यसमाथि संघीय निजामती सेवा ऐन नै बन्न सकेको छैन। यो ऐन नबन्दा प्रदेश निजामती ऐन बनेको छैन। अहिले समायोजन ऐनविपरीत सरकारले कर्मचारी समायोजनका सम्बन्धमा नीतिगत निर्णय गरेको छ। मन्त्रिपरिषद्को निर्णयले समायोजन भएका कर्मचारीलाई सरुवाको बाटो खोलेको छ। यो संविधान र संघीयताको मर्मविपरीत भएको विज्ञ बताउँछन्। योजनाविद् डा देवकोटा ऐनविपरीत सरकारले निर्णय गर्नु गलत भएको बताउँछन्। संसद्ले बनाएको ऐन मन्त्रिपरिषद्ले परिवर्तन गर्न नसक्ने उनको भनाइ छ। उनका अनुसार यो संघीयता र संविधानविरोधी काम हो। संघीय निजामती सेवा ऐन छिटो बनाएर कर्मचारीको व्यवस्था गर्नुपर्ने उनी बताउँछन्। यससम्बन्धी विधेयक डेढ वर्षदेखि संसद्मा गिजोलिरहेको छ। कर्मचारी अभावमा प्रदेश र स्थानीय तहका विकास निर्माण नै प्रभावित हँुदै आएका छन्। प्रदेश र स्थानीय तहमा सबैभन्दा ठूलो समस्या कर्मचारी अभाव हो। संघमा कर्मचारी थुप्रिएका छन्। प्रदेश र स्थानीय तहमा जानै मान्दैनन्। स्थानीय शासनविज्ञ सापकोटा सेवाप्रवाह, उत्पादन र विकास निर्माण गर्ने ठाउँमा कर्मचारी नै नभएको बताउँछन्। जहाँ चाहिने हो त्यहाँ कर्मचारी छैनन्। संघमा आवश्यकताभन्दा बढी कर्मचारी थुपारेको छ, उनी भन्छन्, त्यसरी कसरी अथतन्त्र सबल हुन्छ ? समृद्धि आउँछ ? डा भुर्तेल पनि प्रशासनिक बन्दोबस्त नै मिलाउन नसकेको बताउँछन्। संघमा धेरै छन्, तल नपुग्ने अवस्था छ, उनी भन्छन्। गतिविधि शून्य अन्तरप्रदेश परिषदसंविधानले अन्तरप्रदेश परिषद्को व्यवस्था गरे पनि त्यसले आफ्नो गतिविधि गर्न सकेको छैन। संविधानको भाग २० ले संघ, प्रदेश र स्थानीय तहबीच अन्तरसम्बन्ध विषयमा चर्चा गरेको छ। सोही भागको धारा २३४ मा अन्तरप्रदेश परिषद्को व्यवस्था छ। संघ र प्रदेशबीच कुनै अधिकारका विषयमा विवाद भए त्यसलाई समाधान गर्न परिषद्को परिकल्पना संविधानले गरेको हो। धारा २३४ मा लेखिएको छ, संघ र प्रदेशबीच तथा प्रदेशप्रदेशबीच उत्पन्न राजनीतिक विवाद समाधान गर्न देहायबमोजिमको एक अन्तरप्रदेश परिषद् रहनेछ। प्रधानमन्त्री अध्यक्ष रहने परिषद्मा ९ जना सदस्य रहनेछन्। सातै प्रदेशका मुख्यमन्त्रीहरू यसका सदस्य रहन्छन्। साथै संघीय सरकारका गृहमन्त्री र अर्थमन्त्री पनि प्रदेश परिषद्को सदस्य रहने संवैधानिक व्यवस्था छ। धारा २३५ मा संघ, प्रदेश र स्थानीय तहबीचको समन्वयको व्यवस्था छ। समन्वय कायम गर्न संघीय संसदले आवश्यक कानुन बनाउने उल्लेख छ। प्रदेश, गाउँपालिका वा नगरपालिकाबीच समन्वय कायम गर्न र कुनै राजनीतिक विवाद भए प्रदेशसभाले सम्बन्धित गाउँपालिका, नगरपालिका र जिल्ला समन्वय समितिसँग समन्वय गरी त्यस्तो विवादको समाधान गर्न सक्ने व्यवस्था छ। प्रधानमन्त्री नै त्यसमा प्रतिबद्ध नदेखिएको डा भुर्तेल बताउँछन्। संघ, प्रदेश र स्थानीय तहबीचको समन्वय कायम गर्ने कानुनसमेत बन्न सकेको छैन।"
कांग्रेस महाधिवेशन : सभापति ताक्दै ११ नेता,"काठमाडौं : कांग्रेसमा तीन समूह सक्रिय छन्। तीनै समूहबाट गरी ११ नेता आगामी महाधिवेशनमा सभापति पदका आकांक्षी देखिएका छन्। एउटै समूहबाट धेरैले सभापति पद ताकेपछि नेता मिलाउन सकस देखिएको छ। सभापति शेरबहादुर देउवा, वरिष्ठ नेता रामचन्द्र पौडेल, तेस्रो समूहको नेतृत्व गर्दै आएका नेता कृष्णप्रसाद सिटौला सम्भावित उम्मेदवार हुन्। देउवा समूहका उपसभापति विमलेन्द्र निधि र गोपालमान श्रेष्ठ, पौडेल समूहका महामन्त्री डा शशांक कोइराला, नेता प्रकाशमान सिंह र डा शेखर कोइरालाले आआफ्नो तयारी थालेका छन्। पौडेल समूहबाटै डा रामशरण महत र अर्जुननरसिंह केसी सभापति पदका आकांक्षी छन्। सिटौला समूहबाट गगनकुमार थापाले सभापति पदमा उम्मेदवारी दिने बताएका छन्। पौडेल समूहमा नेता मिलाउन सिंह र केसी लागेका छन्। देउवा भने निधि नउठ्नेमा ढुक्क रहेको उनीनिकट स्रोत बताउँछ। देउवा, पौडेल र सिटौलाबीच १३औं महाधिवेशनमा सभापति पदमा प्रतिस्पर्धा भएको थियो। पहिलो चरणमा कुनै पनि उम्मेदवारले ५० प्रतिशत मत नल्याएपछि दोस्रो चरणमा सिटौलाको समर्थनमा देउवा निर्वाचित भएका थिए। पार्टीको १४औं महाधिवेशन आगामी फागुन ७ देखि १० गतेसम्म काठमाडौंमा हुने तय भएको छ। ४ वर्षमा हुनुपर्ने महाधिवेशन असाधारण कारण सम्भव नभए एक वर्ष थप गर्न मिल्ने पार्टी विधानको सुविधा कांग्रेसले उपयोग गरिसकेको छ। तर, नेताहरूले कोभिड१९ का कारण महाधिवेशन प्रभावित हुने निश्चितजस्तै रहेको बताउन थालेका छन्। यसअघि ४ महिना लकडाउनका कारण महाधिवेशन गतिविधि ठप्प भएको थियो। कोरोना संक्रमण तीव्र भएसँगै महाधिवेशन अनिश्चित बन्ने आशंका गर्न थालिएको छ। फागुनमा सम्भव नभए २०७८ भदौभित्र महाधिवेशन गर्नैपर्ने संवैधानिक बाध्यता छ। महाधिवेशन आउन ६ महिना बाँकी रहे पनि चहलपहल भने सुरु भइसकेको छ। देउवाले नेताकार्यकर्तासँगको भेटघाटसँगै पार्टीभित्र प्रभाव बलियो बनाउन विभाग गठन र मनोनयन धमाधम गरिररहेका छन्। संस्थापनइतर समूहको चर्काे विरोधका बीच पनि उनले विभागलाई पूर्णता दिने काम रोकेका छैनन्। थप विभाग गठनको तयारीसमेत गरिरहेको उनीनिकट स्रोतले जनाएको छ। देउवा अन्तिमपटक भन्दै कांग्रेसको नेतृत्वमा दोहोरिन चाहन्छन्। उहाँले अहिलेसम्म म लड्दिनँ भन्नुभएको छैन। यसको अर्थ उहाँ फेरि सभापतिमा दोहोरिन चाहनुहुन्छ भन्ने प्रस्ट हुन्छ, देउवानिकट केन्द्रीय सदस्य मीन विश्वकर्माले भने। नेता विश्वकर्माका अनुसार देउवा आफूलाई असफल बनाउन अर्काे समूह सुरुदेखि लागेको निष्कर्षमा छन्। मैले सुरुदेखि नै सबैलाई मिलाएर लैजान खोजेको हुँ। तर, उहाँहरू पार्टीमा मलाई कसरी असफल बनाउन सकिन्छ भन्नेमै बढी केन्द्रित हुनुभयो, देउवाको भनाइ उद्धृत गर्दै नेता विश्वकर्माले भने, अब म पार्टीलाई बलियो बनाउँछु र आसन्न आमनिर्वाचनमा पहिलो पार्टी बनाउँछु भन्ने सभापतिज्यूको दृढता छ। संस्थापन समूहकै नेता निधिले देउवासहित वरिष्ठ नेता पौडेल, महामन्त्री डा कोइराला लगायतसँग भेटेर आफू सभापतिको तयारीमा रहेको जानकारी गराएका छन्। उनले पार्टीलाई एकढिक्का बनाउन महाधिवेशनबाट सर्वसम्मत नेतृत्व चयनको प्रस्तावसमेत गरेका छन्। महाधिवेशन केवल नेतृत्व परिवर्तन मात्र होइन, यसले पार्टीको स्पष्ट राजनीतिक एजेन्डा तय गर्न सक्नुपर्छ, उनले भने, कांग्रेसलाई आमनिर्वाचनमा जिताउने वातावरण र हैसियत बनाउन महाधिवेशन गर्ने हो। मेरो प्राथमिकता यही हो। देउवाले आफू नेतृत्वमा दोहोरिने बताइरहेका बेला निधिको तयारीलाई चासोका साथ हेरिएको छ। निधिले भने देउवाकै समर्थनमा आफूले सभापति पदमा उम्मेदवारी दिने तयारी गरेको दाबी गरेका छन्। वरिष्ठ नेता पौडेल नेतृत्वका लागि बलिया दाबेदार हुन्। तर, आफूले नेतृत्व गरेको समूहकै थुप्रै नेता सभापति पदका आकांक्षी देखिएपछि उनी अप्ठेरोमा परेका छन्। उनले आफ्नो नेतृत्वमा सबै नेताको व्यवस्थापन गर्न सकिने बताउँदै आएका छन्। आसन्न महाधिवेशनबाट जसरी पनि देउवालाई रोक्ने पौडेल पक्षको तयारी छ। देउवा र पौडेलबीच नै फेरि प्रतिस्पर्धा हुने आकलन गर्न थालिएको छ। महामन्त्री डा कोइरालाले पनि सभापति पदका लागि सक्रियता व्यापक बनाएका छन्। कोइरालाले सभापति देउवालाई आफूले मात्रै पराजित गर्न सक्ने दाबी गर्दै आएका छन्। कांग्रेसभित्र रहेको गुटको राजनीति अन्त्य गर्न पनि आफू सभापति बन्न खोजेको दाबी उनले गरे। गुट त महाधिवेशनमा पो हुने हो। महाधिवेशन सकिएपछि केको गुट ? उनले अन्नपूर्णसँग भने, गुटका कारण पनि कांग्रेस कमजोर भएको हो। म सभापति निर्वाचित भइसकेपछि पार्टीमा गुटहरू हुँदैनन्। सभापति पदका अर्का आकांक्षी पूर्वउपसभापति सिंह हुन्। संसदीय दलको उपनेता भइसकेका सिंहले दलका नेतामा देउवासँग प्रतिस्पर्धा गरेका थिए। आफू सभापति पदका लागि स्वाभाविक दाबेदार भएको उनको दाबी छ। प्रतिबन्धित कालदेखि विद्यार्थी राजनीति हुँदै काठमाडौं जिल्ला सभापति, पार्टी केन्द्रीय सदस्य, उपसभापति, महामन्त्री भइसकें, उनले भने, सरकारमा पनि उपप्रधानमन्त्री भएर काम गरिसकेको छु। मैले एकैपटक सभापति ताकेको होइन। उनी १२औं महाधिवेशनअघि देउवा समूहमा थिए। सिटौला १३औं महाधिवेशनमा तेस्रो धार खडा गरेर प्रतिस्पर्धामा उत्रिएका थिए। पार्टीभित्र सम्मानजनक उपस्थिति बनाउन सफल तेस्रो धार महाधिवेशनसम्मै कायम रहने नेता सिटौलाको भनाइ छ। उनले सभापतिका लागि उम्मेदवारी घोषणा नगरे पनि महाराजगन्ज चन्डोलमा सम्पर्क कार्यालय खोलेका छन्। कतिपयले तेस्रो धारलाई बार्गेनिङ समूहका रूपमा पनि टिप्पणी गर्ने गर्छन्। डा शेखर कोइरालाले १३औं महाधिवेशनमा केन्द्रीय सदस्यमा सबैभन्दा बढी मत ल्याएका थिए। उनी त्यही बेला महामन्त्री पदका दाबेदार थिए। केन्द्रीय सदस्य निर्वाचित भएलगत्तै देश दौडाहामा निस्किएका कोइराला काठमाडौंमा विरलै भेटिन्छन्। त्यो दौडधुपले नै उनी सभापतिका उम्मेदवारका रूपमा देखिएका थिए। उनी सभापतिको सबैभन्दा बढी आलोचना गर्ने नेताका रूपमा चिनिन्छन्। उमेर र सक्रियताका हिसाबले पनि अर्काेपटक कुर्न सक्ने अवस्था नरहेको उनको भनाइ छ। उहाँ कुनै पनि हालतमा ब्याक हुनुहुन्न। सकेसम्म संस्थापन इतर समूहबाटै साझा उम्मेदवारका रूपमा चुनावी मैदानमा जानहुन्छ। त्यसो नभए उहाँ आफ्नो टिम बनाएर पनि सभापति लड्नुहुन्छ, कोइरालानिकट एक जिल्ला सभापतिले भने, उहाँको उम्मेदवारीले कांग्रेसमा तरंग ल्याएको छ। उहाँकै नेतृत्वमा टिम बनाउने गरी पनि छलफल भइरहेको छ। अर्का नेता महतले पौडेलपछि संगठनमा आफू वरिष्ठ भएकाले सभापतिमा दाबेदारी स्वाभाविक भएको आफूनिकट नेतालाई बताउने गरेका छन्। त्यस्तै केसीले पनि सभापति पदको उम्मेदवार भएको बताइसकेका छन्। उनी १३औं महाधिवेशनमा देउवा समूहबाट महामन्त्रीका उम्मेदवार थिए। पूर्वउपसभापति श्रेष्ठले भने देउवा नउठे मात्र आफ्नो दाबी हुने बताएका छन्। देउवा समूहमा आफू वरिष्ठ नेता भएको दाबी उनको छ। पुस्तान्तरणको मुद्दा उठाउँदै आएका नेता थापाले युवाहरू मिलेर महाधिवेशनमा जानुपर्ने प्रस्ताव गरेका छन्। कि तपाईंहरूमध्ये कोही सभापतिमा उठ्नुस् म सहयोग गर्छु, होइन भने म उठ्छु तपाईंहरू मलाई सहयोग गर्नूस्, युवा नेता सहभागी कार्यक्रममा उनले भने, होइन भने कोठे बैठकमा गरिएका छलफलको कुनै अर्थ छैन। अघिल्लो महाधिवेशनमा आफूलाई महामन्त्रीमा सहयोग गर्ने वचन दिए पनि मत माग्दा एक्लै हुनु परेको गुनासो उनको थियो। कांग्रेसभित्र भने उनलाई महामन्त्रीको उम्मेदवारका रूपमा हेरिएको छ।"
"संघीयता छ, समन्वय छैन","काठमाडौं : मुलुकमा संघ, प्रदेश र स्थानीय गरी तीन तहका सरकार छन्। तर, संघीयताको मर्मअनुरूप समन्वय र सहकार्य हुन सकेको देखिँदैन। तीनै तहका सरकारबीचको समन्वय अभाव कोरोना भाइरस संक्रमण नियन्त्रणमा देखिएको छ। प्रादेशिक योजनाविद् डा खिमलाल देवकोटा तीन तहबीच समन्वय संयन्त्र नभएका कारण कोरानाले भयावह रूप लिएको बताउँछन्। तीन तहका सरकारबीच समन्वय हुने गरी सर्वदलीय, सर्वपक्षीय संयन्त्र बनाएर अघि बढेको भए विकराल अवस्था आउने थिएन, उनी भन्छन्। अझै संयन्त्र बनाएर अघि बढे कोराना नियन्त्रण सहज हुने उनको ठम्याइ छ। समन्वयको अधिकार पाएको प्रदेश सरकारलाई यो जिम्मेवारी दिनुपर्ने उनी बताउँछन्। उनका अनुसार ५ सय ५० प्रदेश सांसद, २ सय ७५ संघीय सांसद र ३५ हजार जनप्रतिनिधि हुँदा पनि परिचालन गर्न सकिएको छैन। स्थानीय जनप्रतिनिधिको के कुरा, मन्त्रीमन्त्रीबीच नै समन्वय भएन, उनी भन्छन्, जनप्रतिनिधिलाई नै अगाडि लगाउनुपर्छ। सुरुमा स्थानीय तहले क्वारेन्टाइन, आइसोलेसन सेन्टर निर्माणलगायत सकारात्मक काम गरेको उनको भनाइ छ। स्थानीय शासनविज्ञ डा श्याम भुर्तेलका अनुसार स्थानीय सरकारबीच भने समन्वय देखिएको छ। स्थानीय तहबाट धेरै राम्रा काम भए तर त्यसको अनुगमन नहुँदा राहत वितरणलगायत काममा बदमासी पनि भयो, डा भुर्तेल भन्छन्, गर्न सक्ने जति गरेका हुन् तर न पैसा दिइयो, न जनशक्ति पुर्याइयो। स्थानीय तहले आफ्ना जनतालाई गाडी नै लिएर ओसारपसार गरेका थिए। स्थानीय शासनविज्ञ कृष्णप्रसाद सापकोटाका अनुसार संघले प्रदेश राजधानीसम्म, प्रदेशले जिल्ला सदरमुकामसम्म र स्थानीय तहले आआफ्नो ठाउँ लाने गरी समन्वय गरेको भए धेरै उत्तम हुन्थ्यो। प्रदेशको अधिकारको सूचीमा १ नम्बरमा प्रदेश प्रहरी प्रशासन र शान्ति सुरक्षाको कुरा राखेकाले त्यो प्रदेशलाई नै छाडिदिनुपर्ने डा देवकोटा बताउँछन्। स्थानीय तहलाई सुरक्षा अधिकारभन्दा विकासका कुरी बढी दिनुपर्ने सापकोटाको भनाइ छ। नयाँ संविधान बनेको पाँच वर्ष हुन लागेको छ। संविधानले नै संघीय, प्रादेशिक, स्थानीय गरी तीन तहका सरकारको व्यवस्था गरेको हो। तीनै तहका निर्वाचन भएको पनि तीन वर्ष भइसकेको छ। तापनि, व्यवहारमा संघीयताको अभ्यास हुन सकेको छैन। संघीयतामा अझै सकस देखिएको छ। नेतृत्व एकात्मक केन्द्रीकृत मानसकिता र सोचबाट मुक्त हुन सकेको देखिँदैन। संघले प्रदेश र स्थानीय तहको अधिकारमाथि हस्तक्षेप गरिरहेको छ। प्रदेश र स्थानीय तह आफ्ना अधिकार केन्द्रले हस्तान्तरण नगरेको गुनासो गरिरहेका छन्। केन्द्रले भने प्रदेश र स्थानीय तहले अधिकार नै लिन नसकेको भन्दै आएको छ। संघ, प्रदेश र स्थानीय तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित हुने व्यवस्था संविधानले गरेको छ। सुविधा लिन सिंहदबार ठान्ने र अधिकार प्रयोग गर्न केन्द्रको मुख ताक्ने प्रवृत्ति पनि स्थानीय तह र प्रदेशमा देखिएको छ। त्यसो त प्रदेशको आवश्यकतामाथि प्रश्न खडा हुन थालेको छ। संविधानले संघलाई रक्षा, सेनासहित ३५ वटा एकल अधिकार प्रदान गरेको छ। प्रदेश प्रहरी प्रशासन र शान्ति सुरक्षासहित २१ अधिकारको सूची प्रदेशलाई छ। संविधानमा प्रदेश र संघका २५ साझा अधिकार सूचीको व्यवस्था छ। स्थानीय तहका २२ एकल अधिकारका सूची छन्। संघ, प्रदेश र स्थानीय तहका साझा अधिकार सूची १५ वटा छन्। स्थानीय शासनविज्ञ डा भुर्तेल संविधानको मर्मअनुसार अधिकार बाँडफाँट हुन नसकेको बताउँछन्। तीन तहका सरकारबीच संवाद र सहकार्य नै नभएको उनको भनाइ छ। संघीयता कार्यान्वयन गर्न १० वर्षे गुरुयोजना आवश्यक पर्ने आवाज उठ्दै आएको छ। तर, सरकारले त्यसतर्फ कुनै ध्यान दिएन। स्थानीय निकाय पुनःसंरचना आयोगका सदस्यसमेत भइसकेका डा भुर्तेल संघीयता कार्यान्वयन गर्न अल्पकालीन, मध्यकालीन र दीर्घकालीन योजना बनाएर अघि बढ्नुपर्ने सुझाव दिँदै आएको सुनाउँछन्। पहिलो निर्वाचनको पाँच वर्षमा त्यति काम सक्ने, त्यसपछि अरू काम गर्दै जाने भनेर गुरुयोजना बनाउनुपथ्र्यो। तर, त्यसमा कसैको ध्यान गएन, उनी भन्छन्, हात्ती ल्याएर माउते नभएजस्तै भएको छ। तीन तहमध्ये तुलनात्मक रूपमा स्थानीय सरकारको भूमिका सकारात्मक रहेको उनी बताउँछन्। प्रदेश कमजोर देखिएको उनको ठम्याइँ छ। प्रदेश त स्थानको खोजीमै छन्। आफ्नो पहिचान र भूमिका नै बुझ्न सकेनन, उनी भन्छन्, संघ र स्थानीय तहबीचको समन्वयकारी भूमिका रहेको प्रदेशले त्यो भूमिका नै निर्वाह गर्न सकेको छैन। संघले आफ्नो काम बुझेन। बरु स्थानीय तहको भूमिका मिश्रित छ। संघीयता कार्यान्वयन गर्न संयन्त्र नै नभएको उनको भनाइ छ। भएको संघीय मन्त्रालय पनि कर्मचारीमै सीमित देखिएको छ। सबै दल बसेर संघीयता कार्यान्वयन गर्न आयोग वा प्राधिकरण बनाउनुपर्ने हो। त्यो पनि बनाएनन्। स्थानीय तहले आफूले जानेको काम गरे, जसबाट शक्तिको दुरुपयोग भयो। भ्रष्टाचार मौलायो। प्रादेशिक योजनाविद् डा देवकोटा समन्वय अभावले संघीयता नै कमजोर देखिएको बताउँछन्। उनका अनुसार संघ, प्रदेश र स्थानीय तहबीच धेरै काममा ओभरल्यापिङ र डुप्लिकेसन भएका छन्। अधिकार क्षेत्रको मापदण्ड बनाएर काम गर्न नसक्दा यो अवस्था आएको हो। जसले गर्दा योजना प्रणाली नै कमजोर भएको छ। उनका अनुसार बजेट घोषणाको प्रणालीसमेत गलत छ। स्थानीय तह, प्रदेश हुँदै संघले बजेट ल्याउनुपर्ने हो। तर, पहिला संघले बजेट ल्याउँछ, त्यसपछि मात्रै प्रदेश र स्थानीय तहले। योजनाविद् डा देवकोटा बजेट ल्याउने टप टु बटम प्रणाली गलत भएको बताउँछन्। ठूला विद्युत्, सिँचाइ, सडक योजनामा मात्रै संघले हात हाल्ने हो। त्यस्तै, अन्तरप्रादेशिक योजना हात लिने हो। प्रदेशले अन्तरपालिकाका हात हाल्ने हो भने पालिकाभित्रका योजना सञ्चालन गर्ने हो। जता हेर्यो उतै बर्बाद रहेको उनी बताउँछन्। सत्तारूढ पार्टी बलियो र मजबुत नहुनु र विपक्षीले खबरदारी गर्न नसक्दा संघीयता कार्यान्वयनमा समस्या भएको उनको ठहर छ। स्थानीय शासनविज्ञ सापकोटा पहिलाको एकात्मक व्यवस्थाभन्दा अहिले बढी केन्द्रीकृत भएको बताउँछन्। संरचना परिवर्तन भए पनि केन्द्रीकृत मानसिकता नगएको उनको बुझाइ छ। स्थानीय तहलाई प्रोत्साहन गर्ने काम नभएको उनको टिप्पणी छ। संविधानले प्रदेश र स्थानीय तहलाई स्वायत्त भने पनि त्यो व्यवहारमा नदेखिएको उनको भनाइ छ। कर्मचारी व्यवस्थापनमा झमेला तीन तहका निर्वाचन भई देशमा तीन तहका सरकार त बने तर लामो समय कर्मचारी संयन्त्रको पुनःसंरचना भएन। कर्मचारीको पुनःसंरचना गरेर निर्वाचन गर्नुपथ्र्यो तर निर्वाचनको वर्षपछि बल्ल नीतिगत रूपमा कर्मचारी समायोजन गरियो। कर्मचारी समायोजन ऐन २०७५ फागुनमा ल्याइयो तर त्यो समायोजन केन्द्रीकृत मानसिकताका आधारमै भयो। तथापि प्रक्रियामा गयो। तीनै तहमा कर्मचारी समायोजन गरियो। तर, कर्मचारीहरू समायोजनपछि प्रदेश र स्थानीय तहमा जान मानेनन्। त्यसमाथि संघीय निजामती सेवा ऐन नै बन्न सकेको छैन। यो ऐन नबन्दा प्रदेश निजामती ऐन बनेको छैन। अहिले समायोजन ऐनविपरीत सरकारले कर्मचारी समायोजनका सम्बन्धमा नीतिगत निर्णय गरेको छ। मन्त्रिपरिषद्को निर्णयले समायोजन भएका कर्मचारीलाई सरुवाको बाटो खोलेको छ। यो संविधान र संघीयताको मर्मविपरीत भएको विज्ञ बताउँछन्। योजनाविद् डा देवकोटा ऐनविपरीत सरकारले निर्णय गर्नु गलत भएको बताउँछन्। संसद्ले बनाएको ऐन मन्त्रिपरिषद्ले परिवर्तन गर्न नसक्ने उनको भनाइ छ। उनका अनुसार यो संघीयता र संविधानविरोधी काम हो। संघीय निजामती सेवा ऐन छिटो बनाएर कर्मचारीको व्यवस्था गर्नुपर्ने उनी बताउँछन्। यससम्बन्धी विधेयक डेढ वर्षदेखि संसद्मा गिजोलिरहेको छ। कर्मचारी अभावमा प्रदेश र स्थानीय तहका विकास निर्माण नै प्रभावित हँुदै आएका छन्। प्रदेश र स्थानीय तहमा सबैभन्दा ठूलो समस्या कर्मचारी अभाव हो। संघमा कर्मचारी थुप्रिएका छन्। प्रदेश र स्थानीय तहमा जानै मान्दैनन्। स्थानीय शासनविज्ञ सापकोटा सेवाप्रवाह, उत्पादन र विकास निर्माण गर्ने ठाउँमा कर्मचारी नै नभएको बताउँछन्। जहाँ चाहिने हो त्यहाँ कर्मचारी छैनन्। संघमा आवश्यकताभन्दा बढी कर्मचारी थुपारेको छ, उनी भन्छन्, त्यसरी कसरी अथतन्त्र सबल हुन्छ ? समृद्धि आउँछ ? डा भुर्तेल पनि प्रशासनिक बन्दोबस्त नै मिलाउन नसकेको बताउँछन्। संघमा धेरै छन्, तल नपुग्ने अवस्था छ, उनी भन्छन्। गतिविधि शून्य अन्तरप्रदेश परिषदसंविधानले अन्तरप्रदेश परिषद्को व्यवस्था गरे पनि त्यसले आफ्नो गतिविधि गर्न सकेको छैन। संविधानको भाग २० ले संघ, प्रदेश र स्थानीय तहबीच अन्तरसम्बन्ध विषयमा चर्चा गरेको छ। सोही भागको धारा २३४ मा अन्तरप्रदेश परिषद्को व्यवस्था छ। संघ र प्रदेशबीच कुनै अधिकारका विषयमा विवाद भए त्यसलाई समाधान गर्न परिषद्को परिकल्पना संविधानले गरेको हो। धारा २३४ मा लेखिएको छ, संघ र प्रदेशबीच तथा प्रदेशप्रदेशबीच उत्पन्न राजनीतिक विवाद समाधान गर्न देहायबमोजिमको एक अन्तरप्रदेश परिषद् रहनेछ। प्रधानमन्त्री अध्यक्ष रहने परिषद्मा ९ जना सदस्य रहनेछन्। सातै प्रदेशका मुख्यमन्त्रीहरू यसका सदस्य रहन्छन्। साथै संघीय सरकारका गृहमन्त्री र अर्थमन्त्री पनि प्रदेश परिषद्को सदस्य रहने संवैधानिक व्यवस्था छ। धारा २३५ मा संघ, प्रदेश र स्थानीय तहबीचको समन्वयको व्यवस्था छ। समन्वय कायम गर्न संघीय संसदले आवश्यक कानुन बनाउने उल्लेख छ। प्रदेश, गाउँपालिका वा नगरपालिकाबीच समन्वय कायम गर्न र कुनै राजनीतिक विवाद भए प्रदेशसभाले सम्बन्धित गाउँपालिका, नगरपालिका र जिल्ला समन्वय समितिसँग समन्वय गरी त्यस्तो विवादको समाधान गर्न सक्ने व्यवस्था छ। प्रधानमन्त्री नै त्यसमा प्रतिबद्ध नदेखिएको डा भुर्तेल बताउँछन्। संघ, प्रदेश र स्थानीय तहबीचको समन्वय कायम गर्ने कानुनसमेत बन्न सकेको छैन।"
विवेकशील पार्टीको दस्तावेज : १८ वर्ष पुगेकाले सबै पदमा उठ्न पाउनुपर्ने,"काठमाडौं : विवेकशील नेपाली दलले पार्टीको नयाँ दस्तावेज सार्वजनिक गरेको छ । रोल्पाको लिवाङमा सम्पन्न नीति सम्मेलन र जनकपुरमा सम्पन्न पार्टीको राष्ट्रिय सम्मेलनबाट प्रस्तावित नीतिहरूमा वृहत विमर्शपश्चात नयाँ दस्तावेज सार्वनकि गरिएको विवेकशील पार्टीका अध्यक्ष मिलन पाण्डेले जानकारी दिए। २०६९ सालबाट विवेकशील अभियानको रुपमा रहेको समूहलाई २०७१ सालमा विवकेशील नेपाली दलका रुपमा निर्वाचन आयोगमा दर्ता गरिएको थियो । विवेकशीलले २०७४ साल साउन ११ गते रवीन्द्र मिश्रको नेतृत्वमा रहेको साझा पार्टीसँग एकता गरेको थियो । २०७५ पुसमा छुट्एिको पुनः छुट्टिएर छुट्टै पार्टी बनाएको हो। नयाँ दस्तावेजअनुसार पार्टीको दर्शन 'सबै नेपाली अटाउने गतिशील लोकतान्त्रिक बहुलवाद' र दलको सिद्धान्त सहभागितामुलक लोकतन्त्र, गतिशील मध्यमार्ग, सामाजिक न्याय र दिगोआत्मनिर्भर अर्थतन्त्र रहेको अध्यक्ष पाण्डेले बताए। अन्य पार्टीको जस्तो केही नेताको सहभागितामा मात्रै दस्तावेज तयार गरिएको नभइ आम कार्यकर्ताहरूको धारणालाई समेटिएको अध्यक्ष पाण्डे दावी गरे । पार्टीभित्र मात्रै नभइ, बुद्धिजिवी, नागरिकहरूको समेत राय दस्तावेजमा समेटिएको उनको भनाइ छ। 'विवेकशील नेपाली दल २१औँ शताब्दीका नेपालीलाई प्रतिनिधित्व गरेर आम नागरिकको सपना साकार गर्न परिपक्व भएर आएको छ।' अध्यक्ष पाण्डेले भने । लोकतन्त्रको बाजा बजाएर रझाई गर्दै गरेको काँग्रेस अनि निम्न वर्गको नाममा महलबाट राजनीति गर्ने नक्कली कम्युनिस्टहरूको विकल्पमा विवेकशील मैदानमा आएको उनको दावी छ । विवेकशील आफ्नो दस्तावेजमा वर्तमान संविधानमा रहेको व्यवस्थाअनुसार संघीयता, धर्मनिरपक्षता र गणतन्त्रलाई थप मजबुत बनाउदैँ अघि बढ्ने नीति अघि सारेको छ । युवालाई राजनीतिको मूलधारमा ल्याउनका लागि १८ वर्ष पुगेका प्रत्येक नागरिकले निर्वाचनमा जुनसुकै पदमा उमेद्वारी दिन पाउनु पर्ने नीति पार्टीको रहेको दस्तावेजमा उल्लेख छ। विवेकशीलको दस्तावेज"
जोगिएर गौरा पर्व मनाऔं : राष्ट्रपति,"काठमाडौं : राष्ट्रपति विद्यादेवी भण्डारीले कोरोना भाइरसबाट जोगिन सरकारले लागू गरेका स्वास्थ्यसम्बन्धी नियम पालना गर्दै गौरा पर्व मनाउन आग्रह गरेकी छन्। राष्ट्रपति भण्डारीले गौरा पर्व २०७७ का अवसरमा स्वदेश तथा विदेशमा रहेका नेपालीमा सुख, शान्ति, समृद्धि, दीर्घायु तथा उत्तरोत्तर प्रगतिका लागि शुभकामना दिएकी छन्। गौराले परिवार तथा सामाजिक जीवनमा आपसी प्रेम, विश्वास र सद्भावलाई प्रगाढ बनाउनाका साथै राष्ट्रिय एकताको भावनालाई सुदृढ तुल्याउन महत्वपूर्ण भूमिका खेल्ने विश्वास राष्ट्रपतिले व्यक्त गरेकी छन्। गौराजस्तो विशिष्ट सांस्कृतिक चाडका माध्यमबाट फरक भौगोलिक क्षेत्रमा बसोबास गर्ने विविध जातजाति, भाषाभाषी र सांस्कृतिक परम्परा बोकेका नेपालीबीचको भावनात्मक एकतालाई थप प्रगाढ बनाउन मद्दत पुगोस् भनी उनले शुभेच्छा पनि व्यक्त गरेकी छन्। मध्य तथा सुदूरपश्चिम क्षेत्रमा प्रमुख चाडका रूपमा गौरा पर्व मनाइन्छ। यस पर्वमा कामविशेषले परदेश गएकाहरू घर फर्कने र विवाहित महिला माइत जाने गर्छन्। यस अवसरमा पाँच प्रकारका अन्नको मि श्रणबाट बनेको बिरुडालाई प्रसादका रूपमा ग्रहण गरी देउडा, धमारी र ढुस्को खेलेर रमाइलो गर्ने चलन छ। हरेक वर्ष भाद्र शुक्ल पञ्चमीदेखि अष्टमीसम्म गौरा र महादेवको आराधना गरी यो पर्व मनाइन्छ।"
फरक आस्थाका कारण नथुन्नू,"काठमाडौं : सर्वोच्च अदालतले फरक राजनीतिक आस्था राखेकै कारण पक्राउ गर्ने र थुन्ने कार्य नगर्न गृहमन्त्री र सुरक्षा निकायलाई मंगलबार आदेश दिएको छ। नेत्रविक्रम चन्द विप्लवका दाइ वीरजंग भनिने चन्द्रबहादुर चन्दको रिहाइका लागि दायर बन्दी प्रत्यक्षीकरण रिटमा गृहमन्त्री रामबहादुर थापा बादल र प्रहरी प्रधान कार्यालयका नाममा यस्तो आदेश जारी भएको हो। यो आदेश सर्वोच्चबाट मंगलबारै गृह र प्रहरी निकायमा पुगेको छ। पक्राउपछि वस्तुनिष्ठ आधार कारण बिना एउटै व्यक्तिलाई चारवटा मुद्दा चलाइएको दाबीसहित सर्वोच्चमा बन्दी प्रत्यक्षीकरण रिट दायर भएको थियो। चन्द विप्लव नेतृत्वको नेकपाका केन्द्रीय सदस्य हुन्। उनलाई साउन १५ गते काभ्रेबाट पक्राउ गरी भोजपुर लगिएको थियो। उनी दुईवटा फरक मुद्दामा अदालतले मागेको ७५ हजार रुपैयाँ बुझाउन नसकी जिल्ला कारागारमा छन्। सर्वोच्चका न्यायाधीश दीपककुमार कार्की र प्रकाशमानसिंह राउतको संयुक्त इजलासले दिएको उक्त आदेशमा पक्राउ गरिएका व्यक्तिलाई जिल्ला अदालतबाट स्पष्ट आधार बिना धरौटी माग गर्न र थुनामा पठाउने कार्य रोक्नसमेत भनिएको छ। चन्दलाई भोजपुर प्रहरीले संगठित अपराधमा तीनवटा मुद्दा र एउटा आगजनी मुद्दा चलाएको छ। साउन १५ गते काभ्रे प्रहरीले पक्राउ गरे पनि सोही दिन भोजपुरमा पक्राउ गरिएको दाबी रिटमा थियो। भोजपुर अदालतले एउटा मुद्दामा १५ हजारका दरले ६० हजार धरौटी मागेको थियो। भोजपुर जिल्ला न्यायाधीश गेहेन्द्रराज पन्तको इजलासले उक्त धरौटी रकम मागेको थियो। चन्द यसअघि पनि अघिल्लो वर्षको असोज ३० गते दाङमा पक्राउ परेका थिए। त्यहाँ पनि संगठित अपराध मुद्दा चलाइएको थियो। दाङ जिल्ला अदालतले तारेखमा छाड्न १५ हजार रुपैयाँ धरौटी माग गरे पनि बुझाउन नसकेर उनी थुनामै थिए। उक्त मुद्दामा गत असार १५ गते धरौटी बुझाएर थुनामुक्त भएका थिए। सोही दिनबाटै पुनः पक्राउ परेका चन्दलाई काभ्रे ल्याएर संगठित अपराधमा तीनवटा र आगजनीमा एकवटा मुद्दा चलाइयो। काभ्रे अदालतबाट साउन १५ गते साधारण तारेखमा छुटेपछि पुनः पक्राउ गरी भोजपुर पुर्याइएको दाबीसहित पुष्कर चन्दले रिट दिएका हुन्। सर्वोच्चले कुनै पनि व्यक्तिलाई पक्राउ गरी थुनामा राख्दा कानुनसम्मत, उचित कारण, तथा वस्तुनिष्ठ आधार उल्लेख हुनुपर्ने बन्दी प्रत्यक्षीकरण आदेशमा जनाएको छ। थुनामा राखेर अनुसन्धान गर्नुपर्ने वा धरौटी मागेर दिन नसकेको अवस्थामा थुनामा राख्नुपर्ने अवस्था सुरक्षा निकायले खुलाउन नसकेको सर्वोच्चको आदेशमा जनाइएको छ। स्पष्ट आधार र कारण बिना प्रवृत्त भावनाले निवेदकलाई केवल फरक विचार र आस्था राखेकै आधारमा मात्र पक्राउ गर्ने र अनुसन्धानका क्रममा भनी राख्ने कार्य न्यायिक दृष्टिकोणबाट समेत औचित्यपूर्ण नहुँदा, सर्वोच्चको आदेशमा उल्लेख छ। चन्दलाई मंगलबारै भोजपुर अदालतका न्यायाधीशको रोहबरमा थुनामुक्त गर्न भनिएको छ। बन्दीको रिहाइमा बहस गर्ने वरिष्ठ अधिवक्ता एकराज भण्डारीले चन्दलाई एउटा अदालतले छाडे पनि पक्रँदै मुद्दामाथि मुद्दा चलाउँदै आएको बताए। जुन दिन काभ्रेबाट पक्राउ गरिएको थियो, त्यही दिन भोजपुरमा समातिएको भनिएको छ। जुन सम्भव छैन, भण्डारीले अन्नपूर्णसँग भने, जुन न्यायाधीशले चर्को धरौटी मागेर तिर्न नसकेपछि थुनामा पठाएका थिए, आखिर उनैको रोहबरमा छाड्नू भन्ने गजबको आदेश भयो। सर्वोच्चले रिहाइको आदेश मंगलबारै विद्युतीय माध्यममार्फत प्रहरी प्रधान कार्यालय, भोजपुर प्रहरी र भोजपुर अदालतलाई पठाएको छ।"
काठमाडौंका सांसदको बैठकः सांसद विकास कोषको रकम आइसोलेसन निर्माणमा,"काठमाडौं : काठमाडौं जिल्लाबाट प्रतिनिधत्व गर्ने सबै दलका सांसदले सांसद विकास कोषको रकम आइसोलेन सेन्टर निर्माणमा खर्च गर्ने सहमति जनाएका छन्। काठमाडौं उपत्यकामा कोरोना भाइरस (कोभिड१९) संक्रमितको संख्या बढेसँगै सांसदले पनि आफ्नो सक्रियता बढाएका हुन्। कांग्रेस सांसद एवं पूर्व रक्षामन्त्री भीमसेन दास प्रधानको संयोजनमा बुधबार बसेको काठमाडौं जिल्लाबाट प्रतिनिधित्व गर्ने सांसदको बैठकले संसद विकास कोष र बाँकी विकास बजेट कोरोना नियन्त्रणमा खर्च गर्ने निर्णय गरेका हुन्। काठमाडौं जिल्ला १९ मध्ये बुधबारको बैठकमा १० सांसदको उपस्थिति रहेको थियो। आजको बैठकले सांसद विकास कोषको रकम खर्च हुन पाएको छैन, त्यसलाई आइसोलेसन सेन्टर निर्माणमा खर्च गर्ने सहमति भएको छ, भेलाको संयोजन गरेका सांसद प्रधानले भने, अरु विकास बजेट पनि खर्च भएको छैन। अहिले सबै बजेट कोरोना नियन्त्रणमा खर्च गर्नुपर्छ भन्नेमा हामी एकमत भएका छौं। सांसद प्रधानले काठमाडौं उपत्यकामा तत्काल १० हजार शैय्याको आइसोलेसन सेन्टर आवश्यक रहेको बताए । सांसदको भेलाले कोरोना नियन्त्रणमा तीनै तहको सरकारले गर्नुपर्ने कामका बारेमा सुझाव प्रतिवेदन तयार गर्ने र प्रधानमन्त्रीलाई बुझाउने निर्णय गरेको सांसद प्रधानले अन्नपूर्णलाई जानकारी दिए। कुन सरकारले के गर्ने भनेर हामी सांसदकातर्फबाट तीनै तहको सरकारलाई सुझाव दिन्छौं, उनले भने, यसले कोरोना नियन्त्रणलाई सघाउ पुग्ने हाम्रो विश्वास छ। प्रतिवेदन लेख्नका लागि सांसद प्रधानसहित गगन थापा र विन्दा पाण्डेलाई जिम्मेवारी दिइएको छ। २०७० सालको संविधान सभा निर्वाचनपछि काठमाडौं उपत्यका लागि कसरी बस्न योग्य बनाउन सकिन्छ भनेर काठमाडौं जिल्लाबाट प्रतिनिधित्व गर्ने सांसदको संस्था गठन गरिएको थियो। त्यतिबेला सांसदले सुझावसहितको प्रतिवेदन तयार गरेर तत्कालीन प्रधानमन्त्री सुशील कोइरालालाई बुझाएका थिए। त्यसपछि सांसदको उक्त संस्था निष्क्रिय बन्दै आएको थियो। अहिले सांसदको भूमिका देखिएन भनेर गुनासो आउन थालेपछि हामीले हाम्रातर्फबाट पनि केही पहल गर्न सकिन्छ भनेर फेरि छलफललाई निरन्तरता दिएका छौं, सांसद प्रधानले भने, अब यस्तो खालको बैठक निरन्तर गर्ने निर्णय गरेका छौं। विश्व स्वास्थ्य संगठनको मापदण्ड अनुसार आइसोलेसन सेन्टर निर्माण गर्नुपर्नेमा सांसदहरुको जोड छ। सरकारले दैनिक २३ हजारको स्वाब परीक्षण क्षमता रहेको दाबी गरेपनि त्यो अनुसार आइसोलेसन सेन्टर छैनन्। चिकित्सकमाथि भएको दुर्व्यवहारको निन्दा त्यस्तै सांसदले चिकित्सक र स्वास्थ्यकर्मीमाथि भइरहेको दुव्र्यवहारको निन्दा गर्दै सरकारलाई त्यस्ता गतिविधिमा संलग्नलाई कारवाही गर्न माग गरेको छ। स्वास्थ्यकर्मीलाई होटलमा राख्नु उचित हुने सुझाव सांसदको छ। कोभिड१९ बाट संक्रमित भएर निको भएका व्यक्तिको रगत संकलनका लागि प्लाज्मा बैंकको व्यवस्था गर्नुपर्ने सुझाव सांसदको छ। कोभिड र ननकोभिड अस्पताल छुट्याउन पनि उनीहरुले माग गरेका छन्। सबैलाई एउटै अस्पतालमा उपचार गर्दा दीर्घरोगी भएका बिरामीलाई कोरोना संक्रमणको संभावना उच्च हुनेतर्फ सरकारको ध्यानाकर्षण गराएका छन्। बैठकमा सांसद शशी श्रेष्ठ, विन्दा पाण्डे, गगनकुमार थापा, भीमसेनदास प्रधान, दीव्यमणि राजभण्डारी, रामकुमारी झाक्री, कृष्ण गिरी लगायतको उपस्थितिे थियो।"
कोरोना लक्षण नभएका बिरामीलाई अस्पतालमा नराख्न स्वास्थ्य मन्त्रालयको निर्देशन,काठमाडौं : स्वास्थ्य तथा जनसङ्ख्या मन्त्रालयले कोरोना भाइरस (कोभिड १९)को सङ्क्रमितमा लक्षण नभएका र सामान्य अवस्था भए बिरामीलाई घर पठाउन निर्देशन दिएको छ। मन्त्रालयको स्वास्थ्य आपतकालिन कार्य सञ्चालन केन्द्रले सातवटै प्रदेशका सामाजिक विकास मन्त्रालय र सबै कोभिड१९ अस्पताललाई पत्र लेख्दै कोभिड१९ का लक्षण नभएका र सामान्य अवस्थाका सङ्क्रमितलाई पिसिआर परीक्षण गरी बढीमा १४ दिनभित्र घर पठाउन निर्देशन दिएको मन्त्रालयका प्रवक्ता डा जागेश्वर गौतमले जानकारी दिए। 'केन्द्रले कोभिड१९ को लक्षण नभएको र सामान्य अवस्थाका बिरामीलाई १० दिनमा पिसिआर गरी डिस्चार्ज गरेर घर पठाउन निर्देशन दिएको छ' उनले भने 'यही १० दिनमा सङ्क्रमण पुनः देखिएका १४ दिनभित्र पिसिआर परीक्षण नगरिकन डिस्चार्ज गर्न प्रदेश मन्त्रालयलाई र सबै कोभिड१९ अस्पतालाई निर्देशन पुनः दिइएको छ।' मन्त्रालयले १४ दिनभन्दा बढी लक्षण नभएका र सामान्य अवस्थाका सङ्क्रमितका विरामीलाई अस्पतालमा नराख्न निर्देशन दिइएको हो। मन्त्रालयका प्रवक्ता डा गौतमले १४ दिनभन्दा बढी राखेमा सरकारले सोध भर्ना नगर्नेसमेत जानकारी दिए। नेपालमा अहिलेसम्म ३४ हजार ४१८ जना सङ्क्रमित फेला परेकोमा १४ हजार ७३९ जना सक्रिय सङ्क्रमित रहेका छन् भने १९ हजार ५०४ जना निको भएर घर फर्किसकेका र १७५ जनाको सङ्क्रमणको कारणले निधन भइसकेको छ।
"विद्यासुन्दर काममा असफल भए, १०१ होइन १५ वटा मात्रै काम गरौं : केशव स्थापित","काठमाडौं : काठमाडौं महानगरपालिका पूर्वमेयर केशव स्थापितले मेयर विद्यासुन्दर शाक्य काममा असफल भएको बताएका छन्। सामाजिक सञ्जालमार्फत स्थापितले शाक्यलाई एक सयमा शून्य नम्बर दिने उल्लेख गरेका छन्। स्थापितले शाक्यलाई काँधमा बोकेर जिताएको उल्लेख गरेका छन्। त्यस्तै उनले काठमाडौंको १०१ योजना आफुले ल्याएको पनि दाबी गरेका छन्। 'विद्यासुन्दर शाक्यलाई मैले काँधमा बोकेर जिताएको हो। १०१ योजना मैले ल्याएको हो। मैले दिएको १०१ काम गर्यो भने मेयर भयो। हुदैँ भएन। मेयर असफल भयो भनेर निर्मम भएर भन्ने हो' स्थापितले लेखेका छन् 'तपाईको मुल्यांकनमा १०० मा कति अंक दिनुहुन्छ मेयरलाई? म १०० अंकमा ०० दिन्छु।' त्यस्तै उनले अर्को स्ट्याटस लेख्दै शाक्यको लागि निस्वार्थ रुपमा काम गरिदिने दाबी गरेका छन्। उनले आफुले लेखेर दिएको १०१ काम गर्न नसकेको भन्दै त्यसलाई १५ वटामा झारेर जनतालाई अनुभूति हुने काम गर्न पनि सुझाएका छन्। 'अहिले पनि निस्वार्थ रुपमा काम गरिदिन्छु विद्यासुन्दर शाक्यको लागि। मैले लेखेर दिएको १०१ कार्यक्रम सम्पन्न भएन, अब त्यसलाई १५ वटामा झारौं, जनतालाई अनुभूत हुने काम गरौं।'"
बुवाको मृत्यु भएको २० दिनपछि कोरोनाले छोरीको ज्यान लियो,"विराटनगर : बुवाको निधन भएको २० दिनपछि कोरोना भाइरस (कोभिड१९) संक्रमणबाट छोरीको मृत्यु भएको छ। विराटनगर महानगरपालिका११ की ४४ वर्षीया महिलाको बुवाको निधन भएको २० दिनपछि मृत्यु भएको हो । ७० वर्षीय बुवाको निधन भएपछि मृत्यु संस्कारमा बसेकी उनलाई त्यही बीचमा निमोनियाको समस्या देखिएको थियो । स्वास्थ्यमा पहिलेदेखि नै समस्या रहेको उनको बुवाको साउन २३ गते मृत्यु भएको परिवारले जनाएको छ । मृत्युपछि स्वाब संकलन गरेर पीसीआर परीक्षण गराउँदा वृद्धको भने रिपोर्ट नेगेटिभ आएको परिवारको भनाइ छ । काजकिरियाका क्रममा बिरामी परेकी महिलाको बावुको निधन भएको २० दिनपछि कोरोनाले ज्यान लिएको छ । बुवाको काममा बसेका बेला उनलाई ज्वरो आउने लगायत समस्या देखिएको परिवारले जनाएको छ । उपचार गराउने क्रममा उनलाई निमोनिया रहेको पुष्टि भएको परिवारले जनाएको छ । 'बुवाको काममा बस्दा देखिनै दिदी बिरामी पर्नु भएको थियो, 'मृतकका भाइले भने, 'पछि निमोनियाको समस्या देखियो ।' उनका अनुसार दिदीलाई त्यसअघि पनि एकपटक निमोनिया भइसकेको थियो । 'यसअघि पहिलो पटक देखिएको निमोनियाका कारण दिदी गम्भीर बिरामी पर्नु भएको थियो, 'भाइले भने, 'पुनः दोहोरिएको निमोनियाले भने यसपटक लगेरै छाड्यो ।' बुवाकै काममा बसेका बेला बिरामी परे पनि परिवार नै दुःखमा रहेका कारण त्यो समयमा प्रभावकारी उपचार गराउन नपाउँदा बिरामले च्याप्दै लगेको उनको भनाइ छ । दिदीमा कोरोना संक्रमण पुष्टि भए पनि मृत्युको कारण भने निमोनियानै भएको हुनसक्ने उनले बताए । मोरङको बूढीगंगा गाउँपालिका२ स्थित टंकीसिनवारीमा रहेको विराट शिक्षण अस्पतालमा उपचारका क्रममा मंगलबारराति ८ बजेतिर श्रेष्ठ थरकी महिलाको मृत्यु भएको थियो । श्वासप्रश्वासमा समस्या भएपछि महिलालाई दिउँसो उपचारका लागि अस्पताल भर्ना गरिएको थियो । अस्पतालका अनुसार विराटनगर १५ मिल्स एरिया घर भए पनि मृतक महिला विराटनगर११ स्थित माइतीमा बस्दै आएको खुलेको छ । स्वाब संकलन गरेर कोशी अस्पतालको प्रयोगशालामा गरिएको पीसीआर परीक्षण रिपोर्ट महिलाको मृत्यु हुनुभन्दा केही बेरअघि मात्रै पोजेटिभ आएको शिक्षण अस्पतालका प्रशासन प्रमुख सुधीर राठौरले बताए । रिपोर्ट पोजेटिभ आएर कोरोना पुष्टि भएको केही बेरमै उपचाररत महिलाको मृत्यु भएको जानकारी उनले दिए । 'सुरुमा श्वासप्रश्वासमा समस्या भएको भन्दै आफन्तले ल्याएपछि आकस्मिक कक्षमा राखेर उपचार थालिएको थियो,' राठौरले भने, 'रिपोर्ट पोजिटिभ आएपछि शिक्षण अस्पतालकै आइसोलेसनमा भर्ना गर्न नपाइकन महिलाको आकस्मिक कक्षमै मृत्यु भएको हो ।' विराटका कोभिड फोकल पर्सन डा पुरु कोइरालाले ज्वरो आउने लगायत कोरोनासँग मिल्ने लक्षण देखिएकी महिलामा निमोनियाको पनि समस्या रहेको बताए । 'कोरोनसँग मिल्ने लक्षण भए पनि अन्तिम अवस्थामा बिरामी ल्याएकाले आइसोलेसनमा नलगिकन तत्काल आकस्मिक कक्षबाटै उपचार थालिएको थियो, 'उनले भने, 'थप समस्या बढ्दै गएपछि भेन्टिलेटरमा राख्ने तयारी हुँदै गर्दा महिलाको मृत्यु भयो ।' उनका अनुसार भर्ना गर्नुअघि बिरामीका आफन्तले कोरोना परीक्षणका लागि स्वाब दिएको जानकारी गराएका थिए । तर कोरोनासँग मिल्ने लक्षण देखिँदा पनि उपचारमा ढिलाई हुने भएकाले आइसोलेसनमा नराखिकन तत्काल आकस्मिकबाटै उपचार थालेर अन्तिम प्रयास गर्दासमेत बिरामीलाई बचाउन नसकिएको विराटका छात्ती रोग विशेषज्ञसमेत रहेका डा कोइरालाको भनाइ छ । विराट शिक्षण अस्पतालले बिहीबारदेखि संक्रमितको उपचार गर्ने गरी ६० बेडको आइसोलेसन सञ्चालनमा ल्याएको छ । महिलाको मृत्युसँगै कोरोनाका कारण हालसम्म विराटनगरका ११ जनाले ज्यान गुमाइसकेका छन् । मृत्यु हुनेमा दुई महिला र नौ पुरुष छन् ।"
कोरोना खोप आगामी वर्षको शुरुसम्ममा बन्ने,"काठमाडौं : विश्व स्वास्थ्य सङ्गठनको नेपालस्थित कार्यालयका प्रतिनिधि जोस भ्यानडिलिएरले विश्वमा कोभिड१९ को खोप आगामी वर्ष (सन् २०२१) को शुरुसम्ममा बन्ने विश्वास व्यक्त गरेका छन्। स्वास्थ्य तथा जनसङ्ख्या मन्त्रालयका प्रवक्ता डा जागेश्वर गौतमसँग कोभिड१९ को अवस्था र बच्ने उपायका बारेमा कुराकानी गर्दै उनले धेरै देशले खोपको अध्ययनमा लागेकाले त्यो सफल हुने धारणा राखेका छन्। रसिया, चीनलगायत देशमा खोपको परीक्षण अन्तिम चरणमा रहेको उहाँको भनाइ छ। खोप आइसकेपछि त्यसले कति समयमा र कसरी काम गर्छ भनी यकीन हुने उनको भनाइ छ। उनले भने 'खोपको डोज कति चाहिन्छ, पर्याप्त संरक्षण गर्छ गर्दैन, त्यसले कति समयसम्म काम गर्छ भन्ने हेर्नुपर्छ।' खोप तयार हुँदा दुई ठूलो परिमाणमा तयार हुने र पहिलो चरणमा जोखिममा रहेका समुदायले पाउने उनको भनाइ छ। पहिलो चरणमा स्वास्थ्यकर्मी, अरु रोग भएका व्यक्ति पछि मात्रै सर्वसाधरणसम्म त्यो खोप पुग्नेछ। खोप सबै देशले पाउने उनले विश्वास व्यक्त गरे। उनले भने 'विकास भएको खोप गरिब देशले पनि सहुलियतमा वा निःशुल्क पाउने प्रणाली रहेको छ।' भाइरस थुकलगायत छिटाबाट सर्ने हुँदा त्यसबाट जोगिएर रोगबाट बच्न सकिने उनको धारणा छ। माक्सको प्रयोग गरेर र अरु व्यक्तिसँग दूरी कायम गर्नुपर्ने उनको सुझाव छ। नेपालमा स्वास्थ्यकर्मीलाई भइरहेको नराम्रो ब्यबहारका कारण कुनै दिन अस्पतालमा डाक्टर र नर्स नहुन सक्नेतर्फ उनले सबैलाई सजग गराएका छन्। कसैले पनि आफूलाई सङ्क्रमण नहोस् भन्ने चाहेको भन्दै उनले स्वास्थ्यकर्मलाई दोष लगाउन नहुने बताए। उनका अनुसार आफू जोखिममा रहेर पनि नियमित रुपमा उपचारमा संलग्न हुने स्वास्थ्यकर्मीलाई सबैले सम्मान गर्न खाँचो छ। विश्वका सबै देशमा सङ्क्रमितको उपचारमा अग्रपङ्तिमा रहेर उपचारमा संलग्न हुने भएकाले स्वास्थ्यकर्मी बढी जोखिममा रहने उनको भनाइ छ। सबै व्यक्तिको कल्याण स्वास्थ्कर्मीमा निर्भर रहने उनले बताए। उनले भने 'कोभिड र त्यसबाहेकका अरु रोगको उपचारका लागि स्वास्थ्कर्मी नै चाहिन्छ।'"
कर्मचारीमा कोरोना देखिएपछि इलाका प्रशासन र स्वास्थ्य चौकी सिल,"दाङ : तुलसीपुरमा समुदायस्तरमा कोरोना संक्रमण देखिएपछि स्थानीय सरकार विभिन्न ठाउँमा सिल गर्न थालेको छ। बुधबार आएको पीसीआर परीक्षणमा चारजना समुदाय स्तरका व्यक्तिमा कोरोना संक्रमण देखिए विभिन्न ठाउँ सिल भएका छन्। नगरप्रमुख घनश्याम पाण्डेको अध्यक्षतामा भएको बसेको बैठकले तत्काल कोरोना परीक्षणको दायरा बढाउने निर्णयसमेत गरेको छ। यसका साथै संक्रमण देखिएका कार्यालयहरु पूर्ण रुपमा सिल गर्नका लागि सम्बन्धित निकायसँग पहल गर्ने निर्णय समेत गरेको विपद शाखा प्रमुख भीमप्रकाश खत्रीले जानकारी दिए। तुलसीपुर इलाका प्रशासन कार्यालयका चालकमा कोरोना संक्रमण पोजिटिभ आएकाले कम्तीमा पनि ७ दिनसम्म कार्यालय सिल गर्ने भन्ने विषयमा प्रमुख जिल्ला अधिकारीसँग कुरा भएको छ, नगरप्रमुख पाण्डेले भने। उनले वडा नम्बर ११ को बेलटाकुरामा रहेको स्वास्थ्य चौकीका कर्मचारीमा पनि कोरोना देखिएपछि उक्त कार्यालय पनि सिल गरिने जानकारी दिए। यसैबीच तुलसीपुर उपमहानगरपालिकाले ठूलो परिमाणमा सामुदायिकस्तरमा कोरोना परीक्षण गरेर के गर्ने भन्ने निर्णय गर्ने नगरप्रमुख पाण्डेले जानकारी दिए। अहिलेलाई तत्काल कन्ट्याक्ट टेसिङ्ग र सामुदायिक स्तरमा धेरै संख्यामा परिक्षण गरिनेछ त्यसपछिको नतिजाले के गर्ने भन्ने निर्णय हुने पाण्डेले बताए। संक्रमणको सम्भावना भएकाले अत्यावश्यक कामबाहेक बाहिर नआउनका लागि सबै जनतामा अपिल गरिएको छ। जोखिम बढ्दै गएकाले अत्यावश्यक कामबाहेक घरमै बसिदिन समेत सबैलाई अनुरोध गरिएको छ। वडा कार्यालयदेखि सबै सरकारी कार्यालयमा सचेत भएर काम गर्न उनको अनुरोध छ।"
गेलुन खोला हाइड्रो विवाद : स्थानीयलाई मुद्दाबारे आपत्ति,"काठमाडौं : सिन्धुपाल्चोकको बलेफी गाउँपालिकामा निर्माणाधीन गेलुन खोला हाइड्रोपावर कम्पनीको पावर हाउसदेखि चौतारा सवस्टेसनसम्म प्रसारण लाइन बिस्तारका क्रममा उत्पन्न विवादलाई मुद्दा मामिलामा जोडेको भन्दै विवादित बनेको छ। हाइड्रोपावर कम्पनीले विद्युत प्रसारण अनुमतिबिना नै जवर लाइन बिस्तार गरेको र स्थानीयले प्रतिरोध गर्दा मुद्दा लगाएको भन्दै रास्ट्रिय युवा संघ सिन्धुपाल्चोकका नेता सुमित काफ्लेले एक विज्ञप्ति मार्फत आपत्ति जनाएका हुन्। स्थानीयले ३३ केभीको हाइभोल्टेज लाइन घरबस्ती आसपासबाट लैजाँदा बस्ती नै जोखिमा पर्ने भन्दै वैकल्पिक मार्गको प्रस्ताव गर्दासमेत कम्पनी तयार नभएको उनले उल्लेख गरेका छन्। बस्ती आसपास कालोतार प्रयोग गर्न स्थानीयको मागलाई समेत बेवास्ता गरेको उनले जनाएका छन्। कम्पनीले जिल्ला प्रसासन कार्यालयको आडमा दर्जनौं प्रहरी परिचालन गरि जवरजस्ती गरेको भन्दै सच्चिन सुझाएका छन्। कम्पनीले तत्काल मुद्दा फिर्ता लिइ विद्युत प्रसारणको कानुनी प्रक्रिया पूरा गरि स्थानीयसँगको छलफल र सल्लाहमा काम गर्न माग गरेका छन्। विवादमा गेलुङ हाइड्रोपावर कानुनी प्रक्रिया नै पूरा नगरेको हाइड्रोपावरसँग मिलेर स्थानीयलाई दु:ख दिएको भन्दै उनले जिल्ला प्रसासन कार्यालको भूमिका शंकास्पद रहेको समेत बताएका छन्। सम्बन्धित निकायबाट अनुमतीसमेत नपाएको कम्पनीको विद्युत विस्तार गर्न पटकपटक जिल्ला प्रशासन कार्यालय र जिल्ला प्रहरी कार्यालयका प्रतिनिधि स्थानीयको गुनासोको वास्ता नगरी एकलौटी कम्पनीको पक्षमा परिचालित हुनुले दालमा कुछ काला हे भन्ने उक्तिलाई चरितार्थ गरेको छ' उनले भनेका छ्न् जनतालाई न्याय दिलाउनुपर्नेमा सत्यतथ्य नबुझी कम्पनीको गैह्रकानुनी हर्कतको समर्थनमा लाग्ने कानुनी निकायका प्रतिनिधिहरुको यस्तो व्यवहारको समेत खोजविन हुन जरुरी छ। विद्युत विभागबाट अनुमती नै नलिइ प्रसारण लाइन विस्तार गरेको गेलुन खोला हाइड्रोपावर कम्पनीले आफ्नो काममा अवरोध भएको १४ जना स्थानीयविरुद्ध मुद्दा दायर गरेको थियो। गेलुङ खोला हाइड्रोपावर कम्पनीले स्थानीय बासिन्दाको निजी सम्पत्ति दुरुपयोग गरेको भन्दै सिन्धुपाल्चोकको चौतारासाँगा चोकगढी नगरपालिका२ का बासिन्दा आन्दोलित बनेका थिए। जुगल गाउँपालिकास्थित गेलुङ खोला पावर हाउसबाट चौतारा सबस्टेसनसम्मको १० किलोमिटरको दूरीमा २ सय १० वटा विद्युत् पोल गाड्ने योजना कम्पनीले सुरु गरेको थियो। स्थानीय बासिन्दासँग समन्वय नगरी बलजफ्ती योजना सुरु गरिएको उनीहरूको आरोप छ। राजनीतिक पहुँचका आधारमा निजी विद्युत् कम्पनीले प्राकृतिक सम्पदाको दोहन गरी स्थानीयको जग्गा मिचेर जोखिममा पारेको स्थानीय बासिन्दाको आरोप छ। अनुमतिबेगर पोल गाड्ने योजना सुरु गरिँदा करिब ६० घरधुरी जोखिममा परेको स्रोतले जनाएको छ। कम्पनीले भने प्रमुख जिल्ला अधिकारीको रोहवरमा नियमअनुसार पोल गाड्ने काम सुरु गरेको दाबी गरेको छ। कम्पनीका अध्यक्ष चूर्णप्रसाद श्रेष्ठले प्रतिपोल बराबर १५ हजारका दरले स्थानीय बासिन्दा र वन उपभोक्ता समितिलाई मुआव्जा दिइएको बताए। हालसम्म मुआव्जामा ३० लाख रुपैयाँ वितरण भइसकेको छ, श्रेष्ठले भने, दुईतीन पोल गाड्ने विषयमा मात्रै समस्या आएको हो। सरकारी बाटोमा पोल गाड्ने काम सुरु भएकाले कसैलाई पनि असर नगर्ने उनले दाबी गरे। श्रेष्ठले दाबी गरे पनि केही स्थानीय बासिन्दाको जग्गा हाइटेन्सन लाइनमुनि परेको छ। हाइटेन्सन लाइनमुनि जग्गा परेको मलेफी गाउँपालिका १ की हरिदेवी श्रेष्ठले कम्पनीविरुद्ध जिल्ला अदालतमा मुद्दा हालेकी छन्। श्रेष्ठले जग्गा अतिक्रमण गरी पोल गाडेको भन्दै तीन करोड रुपैयाँ क्षतिपूर्तिको माग गरेकी छन्। कम्पनीले पनि विकासको काममा अवरोध पुर्याएको भन्दै उनीसहित १४ जना स्थानीयविरुद्घ मुद्दा दर्ता गराएको छ। ३२ मेगावाट क्षमताको गेलुङ खोला आयोजनाले प्रसारणलाइन निर्माणका क्रममा अनुमतिबिनै पोल गाड्ने काम सुरु गरेको विद्युत् विकास विभागका इन्जिनियर दुर्गा नारायण भुसालले जानकारी दिए। यो आयोजनाले हालसम्म प्रसारणलाइन निर्माणको अनुमति नै पाएको छैन, भुसालले भने, अनुमति नपाएको अवस्थामा कुनै पनि काम अघि बढाउन पाइँदैन। अनुमतिबेगर प्रसारणलाइन निर्माणको काम अघि बढाएको भन्दै विभागले विद्युत् ऐनअनुसार आयोजनाबाट ५ लाख रुपैयाँ जरिवानाको सिफारिस गरेको छ। विद्युत् ऐन २०४९ ले विद्युत्को प्रसारणलाइन निर्माणका लागि पनि विद्युत् विकास विभागमा छुट्टै आवेदन दिनुपर्ने व्यवस्था गरेको छ। आवेदन दिँदा आवेदन शुल्कबापत प्रतिवर्ष १० हजार रुपैयाँ बुझाउनुपर्छ। अहिले विभागमा एकैपटक दुई वर्षको २० हजार रुपैयाँ शुल्कसहित आवश्यक कागजात बुझाउनुपर्ने व्यवस्था छ। विवादित उक्त आयोजनाले शुल्क नबुझाएकाले गत चैतमै विभागले आवेदन खारेज गरेको थियो। अघिल्लो पटकको आवेदन खारेजमा परेपछि गत साउनको अन्तिम साता आवश्यक प्रक्रिया पूरा गरी प्रसारणलाइन निर्माणका लागि पुनः यो आयोजनाले आवेदन दिएको भुसालले जानकारी दिए। आयोजनाको विवाद अदालतसम्म पुगेकाले प्रसारणलाइन निर्माणका लागि अनुमति दिने बाटो तत्कालका लागि अवरुद्घ भएको छ, भुसालले भने। पावर हाउसदेखि सबस्टेसनसम्मको १२ किलोमिटरभित्र बन्ने प्रसारणलाइनका लागि अनुमति लिन नपर्ने प्राप्त जानकारीको आधारमा आफूले काम सुरु गरेको अध्यक्ष श्रेष्ठको दाबी छ। पावर हाउसबाट चौतारा सबस्टेसनको दूरी करिब १० किलोमिटर भएको हुँदा विभागकै जानकारीअनुसार काम सुरु गरिएको श्रेष्ठले बताए। स्थानीय बासिन्दाको चर्को विरोध, कोभिड १९ र अनुमति प्रक्रियाका कारण आयोजनाले हाल पोल गाड्ने काम स्थगित गरेको छ। २०६५ सालमा कम्पनी दर्ता भएको गेलुङखोला आयोजनाले २०७१ मा निर्माण कार्य सकेर उत्पादन गर्ने लक्ष्य राखेको थियो। ५५ करोड लागतमा आयोजनाको निर्माण कार्य सुरु गरिएको भए पनि अहिले आयोजनाको लागत करिब ८० करोड रुपैयाँ पुगेको छ। बैंक ब्याज मात्रै करिब २२ करोड रुपैयाँ पुगेको कम्पनीले जनाएको छ। अनुमतिबेगर निर्माण सुरु गर्दा ६० घरधुरी जोखिममा परेका छन्।"
५१ नेपाली सेनासहित बाँकेमा ७७ जनालाई कोरोना,"नेपालगन्ज : बाँकेमा बुधबार एकैदिन ७७ जनालाई कोरोना संक्रमण भएको छ। जिल्ला कोभिड१९ संकट व्यवस्थापन केन्द्रका संयोजक बाँकेका प्रमुख जिल्ला अधिकारी रामबहादुर कुरुम्वाङका अनुसार संक्रमितमध्ये ५१ जना नेपाली सेना रहेका छन्। उनीहरु कोहलपुरको कौशिलानगरस्थित ब्यारेकका हुन्। नेपाली सेनाको सबै स्वाब परीक्षण बाँकेको एक मात्र नीजि प्रयोगशाला बागेश्वरी डाइग्नोष्टिक एण्ड पोलिक्लिनिक सेन्टरमा गरिएको थियो। पोलिक्लिनिकका सञ्चालक विमल बुढाथोकीले एक सय जना सेनाको स्वाब परीक्षण गर्दा ५१ जनाको रिपोर्ट पोजेटिभ आएको बताए। बुधबार कोरोना रिपोर्ट पोजेटिभ आउनेमा भेरी अस्पतालका थप एक जना डाक्टर, ८ जना नेपाल टेलिकमका कर्मचारी, एक जना नेपालगन्जको पुरैना स्वास्थ्य चौकीका स्वास्थ्यकर्मी, माछापुच्छ्रे बैंकका एक कर्मचारीलगायत रहेको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले बताए। योसँगै बाँके जिल्लामा कोरोना संक्रमितको संख्या ९ सय १९ पुगेको छ। जसमध्ये निको भएर घर फर्केका ६ सय ६० र दुई सय ५४ जना आइसोलेसनमा छन्। कोरोनाबाट बाँकेमा अहिलेसम्म ५ जनाको ज्यान गएको छ।"
६० सहसचिवको सरुवा (सूचीसहित),"काठमाडौं : सरकारले ६० सहसचिवको सरुवा गरेको छ । सरकारले प्रधानमन्त्री तथा मन्त्रिपरिषद्को कार्यालयका सहसचिव दिनेशकुमार घिमिरेलाई मुख्यमन्त्री तथा मन्त्रिपरिषद्को कार्यालय प्रदेश १ विराटनगर पठाइएको छ । त्यसैगरी सञ्चार तथा सूचना प्रविधि मन्त्रालयकी सहसचिव राधिका अर्याललाई मुख्यमन्त्री तथा मन्त्रिपरिषद्को कार्यालय, बागमती प्रदेश, हेटौँडा पठाइएको छ । सँगै राष्ट्रिय पुननिर्माण प्रधिकरणका चुडामणि पौडेललाई आन्तरिक मामिला तथा कानुन मन्त्रालय, सुदूरपश्चिम प्रदेश, धनगढी पठाइएको छ । गृहमन्त्रालयका सहसचिव महादेव पन्थलाई सामाजिक विकास मन्त्रालय, प्रदेश ५, बुटबल खटाइएको छ भने स्वास्थ्य तथा जनसंख्या मन्त्रालयका रघुराम विष्ट सामाजिक विकास मन्त्रालय, सुदूरपश्चिम प्रदेश, धनगढी खटाइएको छ । कुन सहसचिवको सरुवा कता सूची हेर्नुहोस्"
नवलपरासीमा १५ गतेसम्म निषेधाज्ञा,"परासी : जिल्ला प्रशासन कार्यालय पश्चिम नवलपरासीले निषेधाज्ञाको समयलाई बढाएर भदौ १५ गतेसम्म पुर्याएको छ। साउन ३१ देखि लागू भएको निषेधाज्ञाको समय थप गरेको यो तेस्रो पटक हो। जिल्ला सुरक्षा समिति, राजनीतिक दलका प्रतिनिधि, संघीय तथा प्रदेश सभा सदस्यलगायत बुधबार परासीमा बसेको सर्वदलीय बैठकले समुदायमा कोरोना संक्रमणको अवस्था फैलँदो रहेकाले निषेधाज्ञाको समय थप गर्ने निर्णय गरेको प्रमुख जिल्ला अधिकारी सागरमणि पाठकले जानकारी दिए। त्यसैगरी यसअघि हरेक स्थानीय तहमा निर्माण गरिने भनिएको ५० बेडको आइसोलेसनलाई कार्यान्वयन गर्ने निर्णयसमेत भएको छ। ७ स्थानीय तह रहेको जिल्लाका अधिकांश स्थानीय तहले ८ देखि २५ बेडसम्मको आइसोलेसन बनाएका छन्। अधिकांश स्थानीय तह आइसोलेसन सुविधायुक्त नभएको गुनासो छ। संक्रमितको संख्या बढ्दै गएकाले सबै स्थानीय तहको समन्वयमा भेन्टिलेटर व्यवस्थासहितको आइसोलेसन बनाउन प्राविधिक अध्ययन गर्ने सर्वदलीयले निर्णय गरेको प्रजिअ पाठकले बताए। निषेधाज्ञा अवधिभर भेला, गोष्ठी, सेमिनार, सामुहिक जमघट गर्न र अनावश्यक रुपमा हिंडडुल गर्न पाइने छैन। बैंक तथा वित्तीय संस्थाले अति आवश्यक भएका व्यक्तिलाई सेवा दिनका लागि कुनै एक कर्मचारीलाई सम्पर्क व्यक्ति तोकेर काम गर्न सक्ने व्यवस्था मिलाइएको छ। जिल्लामा दिनहुँ संक्रमितको संख्या थपिंदै गएको छ। हालसम्म १ सय ९५ पुगेको स्वास्थ्य कार्यालयका प्रमुख गौरब ढकालले बताए। ५ सय ३० जनाको पीसीआर रिपोर्ट आउन अझै बाँकी छ। कोरोनाका कारण एक जनाको मृत्यु भएको छ।"
झापामा स्थानीय र प्रहरीबीच झडप : गोली लागेर एकको मृत्यु,झापा : झापा गाउँपालिका३ को कामाटोली बजारमा गोली चल्दा १ जनाको मृत्यु भएको छ। स्थानीयले सुरक्षाकर्मीमाथि आक्रमण गरेपछि आत्मरक्षाका लागि सशस्त्र प्रहरीले चलाएको गोली लागेर कामाटोलीका ३८ वर्षीय रमिकुल आलमको मृत्यु भएको हो। घाइते आलमको बी एण्ड सी अस्पताल विर्तामोडमा उपचारको क्रममा बुधबार साँझ सवा ७ बजे मृत्यु भएको हो। स्थानीयले गोरु काटेको सूचना पाएर प्रहरी घटनास्थलमा पुगेको थियो। प्रहरीले स्थानीयलाई पक्राउ गर्न जाँदा झडप भएको थियो। प्रहरीको टोलीले काटिएको गोरुको टाउको र खुट्टा बरामद गरेर फर्कने क्रममा स्थानीय आक्रोशित भएर प्रहरीमाथि आक्रमण गरेपछि झडप भएको जिल्ला प्रहरी कार्यालय झापाका प्रवक्ता राकेश थापाले जानकारी दिए। स्थानीयको आक्रमणपछि थप प्रहरी टोली घटनास्थलमा गएको थियो। सयौँको संख्यामा स्थानीयले टायर बालेर प्रहरीमाथि आक्रमण गरेपछि स्थिति नियन्त्रण बाहिर गएको थियो। स्थिति नियन्त्रणमा लिन प्रहरीले गोली चलाउँदा स्थानीय एकजनाको मृत्यु भएको प्रहरीको भनाइ छ। प्रहरीको गोली लागेर एकको मृत्यु भएपछि कामाटोली बजार तनावग्रस्त रहेको झापा गाउँपालिका अध्यक्ष जयनारायण शाहले जानकारी दिए।
विराटनगरका ४३ सहित प्रदेश १ मा १०८ नयाँ संक्रमित थपिए,"विराटनगर : प्रदेश १ मा बुधबार एक सय आठ जना कोरोना भाइरसका नयाँ संक्रमित थपिएका छन् । एक हजार तीन सय ५७ जनाको पीसीआर परीक्षण गरिएकोमा ३६ महिला ७२ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ । नयाँ थपिएका संक्रमितमा मोरङमा ४८, सुनसरीमा २४, झापामा १६, तेहथुममा आठ, पाँचथरमा चार, उदयपुर र खोटाङमा एकएक र प्रदेश १ बाहिरका छ जना रहेका छन् । प्रदेश १ को राजधानी विराटनगर महानगरपालिकामा बुधबार ४३ जनामा संक्रमण देखिएको छ । संक्रमण देखिएकामा १३ महिला र ३० पुरुष छन् । मोरङको बूढीगंगामा तीन महिला, एक पुरुष, सुन्दरहरैँचामा एक पुरुषको रिपोर्ट पोजिटिभ आएको मन्त्रालयले जनाएको छ । मन्त्रालयका अनुसार सुनसरीको इटहरीमा पाँच महिला, नौ पुरुष, इनरुवामा एक महिला, तीन पुरुष, बर्जुमा एक महिला, दुई पुरुष, दुहवीमा दुई पुरुष, धरानमा एक महिला, झापाको दमकमा छ महिला, नौ पुरुष, र गौरीगञ्जकी एक महिलामा संक्रमण देखिएको छ । तेहथुमको म्याङलुङमा चार महिला, चार पुरुष, पाँचथरको फिदिममा चार पुरुष, उदयपुर र खोटाङमा स्थानीय तह नखुलेका एक महिला र एक पुरुषको रिपोर्ट पोजेटिभ आएको छ । प्रदेश १ बाहिरका एक महिला र पाँच पुरुषमा कोरोना पुष्टि भएको मन्त्रालयले जनाएको छ । प्रदेश १ मा हालसम्म कोरोना संक्रमितको संख्या दुई हजार नौ सय ४० पुगेको छ । मन्त्रालयका अनुसार बुधबारसम्म प्रदेशमा ८२ हजार एक सय दुई जनाको पीसीआर परीक्षण भएको छ । प्रदेश १ मा बुधबार ८१ जना डिस्चार्ज भएका छन् । हाल सम्म डिस्चार्ज हुनेको संख्या एक हजार तीन सय ८५ पुगेको छ ।"
विप्लवका ६ कार्यकर्तासहित २५ कैदीमा कोरोना पुष्टि,बुटवल : रुपन्देहीको बुटवल र भैरहवामा रहेका २५ कैदीबन्दीमा कोरोना संक्रमण देखिएको छ। बुटवलको इलाका प्रहरी कार्यालय बुटवलमा हिरासतमा रहेका नेत्रविक्रम चन्द विप्लव नेतृत्वको नेकपा माओवादीका ६ जना कार्यकर्तासहित १० जनामा कोरोना भाइरस संक्रमण देखिएको छ। भैरहवाका १५ कैदीबन्दी कोरोना संक्रमित भएका छन्। साउन १६ गते बुटवल उपमहानगरपालिका१७ रानीगञ्जबाट पक्राउ परेका १० कार्यकर्तामध्ये छ जनालाई बुधबार कोरोना संक्रमण पुष्टि भएको हो। पक्राउ परेका १० जनामध्ये पाँच जनालाई रुपन्देही जिल्ला अदालतमा हातहतियार तथा खरखजाना मुद्दा दर्ता गरिएको छ भने पाँच जनालाई जिल्ला प्रशासन कार्यालय रुपन्देहीमा अभद्र व्यवहार मुद्दा लगाइएको छ। जिल्ला प्रशासन कार्यालय रुपन्देहीले अभद्र व्यवहार मुद्दा लगाइएका पाँच जनालाई बुधबार नै जनही सातसात हजार रुपैया धरौटीमा छाड्ने आदेश दिएको छ। रुपन्देहीका प्रमुख जिल्ला अधिकारी महादेव पन्थको आदेशबाट धरौटीमा रिहा भएका दुई जनालाई कोरोना पुष्टि भएको हो। यसैगरी हातहतियार तथा खरखजाना मुद्दामा बुधबार नै रुपन्देही जिल्ला अदालत उपस्थित गराइएका चार जनालाई पनि कोरोना देखिएको छ। अदालतमा वयान लिनुअघि कोरोना परीक्षण गर्ने क्रममा उनीहरुमा कोरोना देखिएको हो। वयानका लागि उपस्थित गराइएका थुनुवाहरुमा कोरोना देखिएपछि उनीहरुको वयान पनि सर्ने भएको छ। रुपन्देही जिल्ला अदालतका सूचना अधिकारी गंगाप्रसाद अधिकारीका अनुसार विप्लव माओवादीका तीन र अर्का एक जना गरी चार जनालाई कोरोना देखिएको हो। अदालत उपस्थित गराइएका थुनुवामै कोरोना देखिएपछि जिल्ला अदालतको कामकारबाही थप प्रभावित हुने भएको छ। अदालत निर्मलीकरण गर्नुपर्ने भएकाले केही दिन अदालतका कामकारबाही स्थगित गरिएको सूचना अधिकारी अधिकारीले बताए। लकडाउनका कारण अदालतमा पेशी र तारेखको काम प्रभावित हुँदै आएकोमा थुनुवामै कोरोना देखिएपछि अदालतको सम्पूर्ण काम कारबाही प्रभावित हुने भएको हो। प्रदेश नं ५ का मुख्यमन्त्रीको सुरक्षामा खटिएका इलाका प्रहरी कार्यालय बुटवलमा कार्यरत तीन सुरक्षाकर्मीमा मंगलबार कोरोना पुष्टि भएकोमा बुधबार थुनुवामा समेत कोराना देखिएपछि इलाका प्रहरी कार्यालय बुटवलमा हिरासतमा रहेका अन्य थुनुवाहरु त्रासमा परेका छन्। बुटवल १७ स्थित गम बहादुर थारुको घरमा बैठक बसेका बेला विप्लव माओवादीका रुपन्देही जिल्ला ईन्चार्ज संगम पुनसहित १० जनालाई साउन १६ गते प्रहरीले पक्राउ गरेको हो।
वर्सेनि डुब्छन् भक्तपुर औद्योगिक क्षेत्रका उद्योग,"भक्तपुर : सोमबार राती परेको अविरल वर्षाले भक्तपुर नगरपालिका २ सानो व्यासीस्थित भक्तपुर औद्योगिक क्षेत्रभित्रका दर्जनौं उद्योग डुबानमा परे। वर्षाको पानीले निकास नपाउँदा उद्योगभित्रै करिब चार फिट पानी जमेको उद्योगीहरु बताउँछन्। जसले गर्दा उद्योगको भुइँतलामा रहेका मेसिन तथा उपकरण, कच्चापदार्थ र उत्पादित वस्तुमा क्षति पुर्यायो। उनीहरुका अनुसार डुबानले भएको क्षति संकलन हुँदैछ। निषेधाज्ञाको कारण उद्योग बन्द छ। मजदुर कोही छैनन्। त्यसैले डुबान हुँदा कच्चापदार्थ तथा उत्पादित वस्तुसमेत बचाउन सकिएन। यसपटकको डुबानले बढी क्षति पुगेको उद्योगीहरु बताउँछन्।निषेधाज्ञाको कारण उद्योग बन्द थियो। मजदुरहरु कोही थिएनन्, उद्योगी राजेश शिल्पकारले भने, वर्षाको भेल पसेर जमिन तलामा ४ फिट पानी जमेको थियो। जसले गर्दा कच्चापदार्थ र उत्पादित वस्तु जोगाउन सकिएन। वर्षायाममा औद्योगिक क्षेत्र वर्सेनि डुबानमा पर्दै आएको छ। उद्योगीका अनुसार पूर्वमा महाकाली, चोछें, यालाछें र ठूलो व्यासी तथा दक्षिणमा भक्तपुर दरबार क्षेत्र, इताछें, इन्द्रायणीपीठ, सहिद स्मृति उद्यान, दूधपाटीदेखिको वर्षाको पानी भेलसरी औद्योगिक क्षेत्रभित्र पस्छ। त्यसमा औद्योगिक क्षेत्रकै पानी थपिन्छ। तर औद्योगिक क्षेत्र भइ बाहिरिने ढल निकास भने सानो छ। त्यसमाथि वर्षाको भेलसँगै आउने माटोबालुवाले निकास झनै साँघुरिएको उद्योगीहरु बताउँछन्। सानो र पुरानो ढल निकास यसै वर्ष भक्तपुर औद्योगिक व्यवस्थापनले मर्मतसुधार गरेको थियो। तर यसै वर्ष १० वर्षको अवधिमा बढी डुबानमा परेको उद्योगी शिल्पकार बताउँछन्।यसवर्ष ढल निकास मर्मतसुधार गरिएको थियो, उनले भने, यसै वर्ष झन बढी १६ पटकसम्म उद्योग डुबानमा परिसक्यो। उनका अनुसार १८ इन्चको पुरानो निकासलाई २४ इन्च फराक बनाइएको थियो। तैपनि औद्योगिक क्षेत्रमा आइपुग्ने वर्षाको भेलले निकास पाएन। भक्तपुर औद्योगिक क्षेत्र उद्योग संघका कोषाध्यक्ष सुरेश शुक्लाले प्रत्येक वर्ष डुबानको समस्या भएपछि यस वर्ष निकास फराक गर्ने र एउटा अर्को निकास थप्ने काम भएको बताए। तैपनि डुबानको समस्या नहटेको उनी बताउँछन्।वर्सेनि हुने डुबानले उद्योग सञ्चालन गर्नमात्रै होइन उद्योगलाई कच्चापदार्थ ल्याउन र उत्पादन बजार पठाउनसमेत समस्या हुँदै आएको छ, कोषाध्यक्ष शुक्लाले भने, वर्षा सुरु भयो कि उद्योगमा मेसिन चलाउनै बन्द गर्नुपर्ने बाध्यता छ। अहिले निषेधाज्ञाले उद्योग बन्द हुँदा पनि डुबानले दुःख दिन नछोडेको उनी दुःखेसो पोख्छन्। उनले डुबानको समस्या समाधान गर्न औद्योगिक क्षेत्र व्यवस्थापन, काठमाडौं उपत्यका खानेपानी लिमिटेड, भक्तपुर नगरपालिका र सडक विभागसमक्ष माग गर्दै आएका जानकारी दिए। भक्तपुर औद्योगिक क्षेत्र व्यवस्थापनले भने समस्या समाधानको पहल भइरहेको बताएको छ। व्यवस्थापन प्रमुख बलराम बोगटीले औद्योगिक क्षेत्रतर्फको ढल निकासलाई फराक गर्ने प्रक्रिया अघि बढाइएको जानकारी दिए।साँघुरो ढल निकासलाई फराक बनाउनेबारे प्राविधिक अध्ययन भइरहेको छ, प्रमुख बोगटीले भने, यसको लागि काठमाडौं उपत्यका खानेपानी लिमिटेड, सडक विभाग र भक्तपुर नगरपालिकासँग समन्वय भइरहेको छ। औद्योगिक क्षेत्र भक्तपुर नगरको होचो ठाउँमा रहेकाले चारैतिरको वर्षाको भेल यहीं आउने गर्दा डुबानको समस्या झेल्नुपरेको उनको भनाइ थियो। त्यसमाथि ठूलो वर्षा हुँदा यहाँको ढल निकास रहेको हाकुफल्चास्थित मंगालको भेल उल्टै औद्योगिक क्षेत्र फर्कने गर्दा झन् बढी डुबान हुने उनी बताउँछन्।त्यसैले हाकुफल्चास्थित मंगलदेखि सल्लाघारी वा खसाङखुसुङ खोलामा निर्माण भइरहेको करिडोरको ढलसम्म फराकिलो ढल निकास नभएसम्म औद्योगिक क्षेत्र वर्सेनि डुबानमा पर्ने देखिन्छ, प्रमुख बोगटीले भने। औद्योगिक क्षेत्रभित्र ३७ वटा उद्योग रहेका छन् तर निषेधाज्ञाको कारण अत्यावश्यकीय वस्तु उत्पादन गर्ने चारवटा दाना र तीनवटा डेरी उद्योगमात्रै सञ्चालनमा रहेको व्यवस्थापनले जनाएको छ।"
कुकुरले टोकेका तीनको मृत्यु : गलत भ्याक्सिन दिएको आरोपमा स्वास्थ्यकर्मी पक्राउ,"दोलखा : डेढ महिनाअघि दक्षिणी दोलखाको मेलुङ गाउँपालिकामा छाडा कुकुरले टोकेकामध्ये ३ जनाको मृत्यु भएको छ। असार २६ गते मेलुङ गाउँपालिका६, तिनपिप्लेमा २ घण्टाको अवधिमा छाडा कुकुरले १० जनालाई टोकेको थियो। त्यसमध्ये विभिन्न समयमा ३ पुरुषको मृत्यु भएको छ। मेलुङ गाउँपालिका६, तिनपिप्लेका ३२ वर्षीय रामचन्द्र भण्डारीको बुधबार बिहान पाटन अस्पतालमा मृत्यु भएपछि छाडा कुकुरले टोकेर मृत्यु भएको घटना बाहिर आएको हो। रेविज रोगकै कारण भण्डारीको मृत्यु भएको पाटन अस्पताल ललितपुरले पुष्टि गरेको मेलुङ गाउँपालिका स्वास्थ्य शाखाका प्रमुख हरिराम चापागाईंले जानकारी दिए। गाउँपालिकाले प्राप्त गरेको तथ्याङमा १० जनालाई छाडा कुकुरले टोकेको र बाँकी ७ जनामा रेविज रोगको लक्षण नदेखिएको शाखा प्रमुख चापागाईंले बताए। छाडा कुकुरले टोकेर मृत्यु हुनेमा मेलुङ गाउँपालिका५ का १५ वर्षीय सुरेश विक र बैत्यश्वर गाउँपालिका घर भएर मेलुङ मामाघर गएको बेला कुकुरले टोकेर घाइते भएर प्राथमिक स्वास्थ्य केन्द्र चरिकोटमा उपचारको क्रममा ८ वर्षीय कुशल नेपालीको मृत्यु भएको मेलुङ गाउँपालिका६ का वडाध्यक्ष राजुकुसुम लामाले जानकारी दिए। बुधबार मृत्यु भएका भण्डारीलाई मेलुङ गाउँपालिका६, स्थित स्थानीय मेडिकलले रेविज रोगको गलत भ्याक्सिन दिएको आरोपमा स्थानीयले मेडिकल तोडफोड गरेको प्रहरीले जनाएको छ। सीएमए पास गरेर स्थानीय बजारमा मेडिकल र फार्मेसी खोलेका स्वास्थ्यकर्मीले रेविज विरुद्धको भ्याक्सिन दिएको पाइएकोले प्रहरीले नियन्त्रणमा लिएर चरिकोट ल्याइएको छ। मुलुकी अपराधसंहिता, २०७४ को दफा २३० को उपदफा१ बमोजिम नियन्त्रणमा लिईएको र सो अनुसार कसुर गरेको पाईएमा मुद्धा दर्ता गरेर कारवाही गरिने दोलखाका प्रहरी प्रमुख डीएसपी रेवतीरमण पोखरेलले बताए। स्वास्थ्य कार्यालय दोलखाका प्रमुख विभुकुमार झाले सीएमए पास गरेकोले मात्र त मेडिकल खोल्न पाउने कानुन विद्यमान नभएको बताए।"
कानून विपरीत लिएको घरभाडामा अख्तियारको छानबिन,"बुटवल : ५ नम्बर प्रदेशसभामा भएको अनियमितता माथि अख्तियार दुरुपयोग अनुसन्धान आयोग बुटवलले छानबिन थालेको छ। अन्नपूर्ण पोष्ट्ले प्रदेशसभाका कर्मचारीले कानून विपरीत सुबिधा लिएको र गाडी मर्मतमा अस्वभाविक खर्च गरेको समाचार प्रकाशन गरेपछि सार्वजनिक लेखा समितिले छानबिन गरिरहेको छ। यही विषयमा अख्तियारमा समेत उजुरी परेपछि छानबिन थालिएको अख्तियार बुटवलका प्रवक्ता सुरेश भुसालले जानकारी दिए। अख्तियारले प्रकाशन भएका समाचारलाई समेत उजुरी मानेर अनुसन्धान गर्ने गर्छ। प्रदेशसभाका सचिव सचिव दुर्लभ कुमार पुन र लेखा अधिकृत आलोक अग्रहरीले कानून विपरीत मासिक रुपमा घरभाडा लिने गरेका छन्। अख्तियारले यीसहित गाडी मर्मतमा भएको ६३ लाख भन्दा बढी खर्चको फाइल मागेको छ। छानबिनका लागि गाडी मर्मतमा भएको खर्चको फाइल अख्तियारले पत्रद्वारा मागेको छ' प्रदेशसभाका एक कर्मचारीले भने। प्रदेशसभाका कर्मचारीले लिए कानून विपरीत सुविधा कोरोना महामारीका बेला नागरिकलाई छाक टार्न मुस्किल भइरहँदा प्रदेशसभाले करोडका गाडी खरिददेखि मनपरी खर्च गरिरहेको थियो। सभामुख पूर्णबहादुर घर्तीका लागि एक करोडको गाडी खरिद भएको थियो। सभामुखका लागि यसअघि नै दुई वटा गाडी रहेका थिए। प्रदेशसभामा अहिले दुई र चार पांग्रे गरी ३२ वटा गाडी रहेका छन्। प्रदेशसभाको अनियमितताको विषयमा सार्वजनिक लेखा समितिले समेत छानबिन गरिरहेको छ। समितिका सभापति डिल्ली चौधरीले पत्रपत्रिकामा आएका समाचारका आधारमा खर्च विवरणको फाइल अध्ययन भइरहेको बताए। सचिव र लेखाअधिकृतलाई लाखौं भाडा प्रदेशसभाका सचिव दुर्लभ कुमार पुन र लेखा अधिकृत आलोक अग्रहरीले लाखौं रकम भाडा वापत बुझेका छन्। प्रदेशसभाका लागि स्टोर भाडामा लिएको कागजात बनाएर उनीहरुले आफू बस्ने डेराको भाडा रकम बुझेका हुन्। स्टोर भवन पायक पर्ने स्थानमा हुन्छन्। यी दुई स्टोरमध्ये एउटा तिलोत्तमा नगरपालिका वडा नम्बर २ र अर्को बुटवलको सुख्खानगरमा रहेको छ। तिलोत्तममा सचिव पुन र सुख्खानगरमा लेखाअधिकृत अग्रहरी बस्दै आएका छन्। पुनले भाडा वापत वार्षिक १ लाख ९० हजार ८ सय रुपैया बुझेका छन्। उनी नियुक्त भएदेखि नै यसरी घरभाडाको नाममा मासिक १५ हजार ९ सय रुपैया बुझेका हुन्। पुनले पहिलेका सचिवले नै त्यसरी भाडामा लिएको र आफू त्यसैमा बसेको लेखासमितिको बयानमा भनेका छन्। लेखाअधिकृत अग्रहरीले गत आर्थिक वर्षको साउनदेखि यता एक वर्षको भाडा रकम बुझेका छन्। उनले मासिक १३ हजार ५ सयका दरले एक वर्षमा १ लाख ६२ हजार बुझेका हुन्। यस विषयमा समाचार प्रकाशन भएपछि चालु आर्थिक वर्षमा भने भुक्तानी लिएका छैनन्। प्रदेशसभाका सचिव पुनले गत असारदेखि सम्झौताम्याद सकिएकाले रकम भुक्तानी नभएको समितिको बैठकमा बताएका छन्। प्रदेशसभामा खरिद भएको सफ्टवेयरमा समेत अनियमितता भएको बताइएको छ। १९ लाख ५१ हजारमा उक्त सफ्टवेयर खरिद गरिएको थियो। चैतको लकडाउन अघि खरिद गरिएको उक्त सफ्टवेयर प्रणाली अहिलेसम्म प्रयोगमा छैन्। प्रदेशसभाको स्रोतका अनुसार बिना प्रतिष्पर्धा उक्त सफ्टवेयर खरिद गरिएको हो। ललितपुरको गर्भन्मेन्ट अटोमेसन सलुसनले उक्त सफ्टवेयर विक्री गरेको थियो। खरिद अघि नै विक्रेतासंगको मिलोमतोमा सफट्वेयर खरिद गरिएको बताइएको छ। कागजी रुपमा तीन वटा कम्पनीको प्रस्ताव पेश गरिएको छ, तर पहिले नै विक्रेतासंग डिल गरिएको थियो' स्रोतले भन्यो। विधेयकलाई सफट्वेयर प्रणालीमा राख्ने र कार्यालयलाई पेपरलेस बनाउने योजना रहेको बताइएको छ। यो सफ्टवेयर सञ्चालन नै हुन नसकेको प्रदेशसभाका एक कर्मचारीले बताए। प्रदेशसभाले चल्दै नचलेको सफट्वेयर स्तरोन्नतीका लागि थप ५ लाख छुट्याएको छ। सार्वजनिक लेखा समितिले यी सबै विषयसहित मन्त्रालयको खर्च बारेमा समेत छानबिन गरिरहेको सभापति चौधरीले बताए।"
कोरोना संक्रमितको शव जलाइयो,"विराटनगर : कोरोना संक्रमणका कारण मृत्यु भएकी विराटनगर महानगरपालिका११ की ४४ वर्षीया महिलाको शव धार्मिक परम्परा अनुसार जलाइएको छ। संक्रमितको मृत्यु हुँदा चिता बनाएर शव जलाइएको यो नै पहिलो घटना हो। संक्रमितको मृत्यु भएमा यसअघि शव नेपाली सेनाको टोलीले लगेर खाल्डो खन्दै पुरेर व्यवस्थापन गर्ने गरेको थियो। तर महिलाको शव भने विराटनगरकै सिंघीया घाटमा जलाइएको हो। सामान्य अवस्थामा मृत्यु भएकाको अन्त्येष्टि गर्ने स्थानभन्दा केहीपर संक्रमित महिलाको शवको दाहसंस्कार परिवारका सदस्य, आफन्त र नातेदारको उपस्थितिमा भएको हो। जिल्ला स्तरीय कोरोना क्राइसिस म्यानेजमेन्ट सेन्टरबाटै निर्णय गरेर संक्रमितको शव जलाउन परिवारलाई अनुमित दिइएको मोरङका सहायक प्रमुख जिल्ला अधिकारी मुकेश केसरीले जानकारी दिए। उनका अनुसार कोभिड१९ले मृत्यु भएका व्यक्तिको शव व्यवस्थापन सम्बन्धी संक्षिप्त कार्यविधि २०७६ लाई आधार मानेर मृतकका परिवारले दाहसंस्कार गर्न पाउनु पर्ने माग राख्दै निवेदन दिएपछि संक्रमितको शव परिवारलाई जलाउन दिने निर्णय गरिएको हो। कुनै संक्रमितको मृत्यु हुँदा आफन्तले धार्मिक परम्परा अनुसार दाहसंस्कार गर्न चाहेमा स्वास्थ्य सुरक्षा सम्बन्धी मापदण्ड पूरा गरेर सजगकता अपनाउँदै नेपाली सेनाको सहयोग र व्यवस्थापनमा शवको अन्त्येष्टि गर्न पाउने कुरा कार्यविधिमा उल्लेख रहेको केसरीको भनाइ छ। संक्रमितको दाहसंस्कारमा सहभागी हुने परिवारका सदस्य, आफन्त एवं नातेदारले पीपीई लगाएको हुनु पर्ने, १० जनाभन्दा बढी मलामी सहभागी हुन नपाइने, अन्तिम संस्कारबाट फर्किएपछि क्वारेन्टाइनमा बस्नु पर्ने, शव नजिक गएर छुन वा चलाउन नपाइने र शव व्यवस्थापनका लागि आवश्यक सबै कुरा परिवारले मिलाउनु पर्ने नियम रहेको उनको भनाइ छ। सबै नियम पूरा गर्दै परिवार र आफन्तले संक्रमित महिलाको शवको दाहसंस्कार गरेको सहायक प्रजिअ केसरीले बताए। कसैको धार्मिक परम्परा र संस्कारमा ठेस पुर्याउने कुरा भएन, उनले भने, त्यही भएर परिवारको माग बमोजिम कार्यविधिलाई आधार मानेर नियमअनुसार शव जलाउन दिने निर्णय गरिएको हो। उच्च अदालत विराटनगरले कोरोना भाइरस संक्रमणका कारण मृत्यु भएका व्यक्तिका परिवारका सदस्य, आफन्त वा नातेदारलाई अन्तिम संस्कारमा उपस्थित गराउन सोमबार अन्तरिम आदेश जारी गरेको थियो। मुख्य न्यायाधीश तिलप्रसाद श्रेष्ठ र प्रेमराज कार्कीको संयुक्त इजालसले जारी गरेको आदेशमा भनिएको छ, उपचारको क्रममा कुनै संक्रमितको मृत्यु भएमा दाहसंस्कारमा आफन्त वा नातेदारको उपस्थित हुने अधिकार रहने हुँदा आवश्यक सुरक्षाको मापदण्डको अधिनमा रही दाहसंस्कारमा उपस्थित हुने वातावरण मिलाउनू। सहायक प्रजिअ केसरीले शव व्यवस्थापन कार्यविधिसँगै अदालतको आदेशले पनि दाहसंस्कार गर्न चाहने परिवारका सदस्यलाई शव जिम्मा लगाउन बाटो खुल्ला गरेको बताए। उनका अनुसार मृत्यु भएको अस्पतालबाट उठाएर शव नेपाली सेनाको टोलीले घाटसम्म पुर्याएको थियो। त्यसअघि परिवारका सदस्य र आफन्तले जलाउनका लागि घाटमा चिता बनाएर ठिक्क पारिसकेका थिए। सेनाको टोलीले चितामा लगेर सुरक्षित हिसाबले शव राखिदिएसँगै मृतकका श्रीमानले दागबत्ती दिएर दाहसंस्कार सुरु गरिएको थियो। शव चितामा राखिदिएपछि सेनाको टोली फर्किएको थियो भने मलामी गएका आफन्त शव जलिसकेपछि फर्किए। दाहसंस्कारमा उपस्थित एक आफन्तले संक्रमितको शव व्यवस्थापनमा आवश्यक सबै सावधानी अपनाइएको बताए। चिता हामीले बनाएका हौं। सेनाले ल्याएर शव राखिदियो, उनले भने, सबै सावधानी अपनाएर दाहसंस्कार गरियो। अब हामी सबै दुई साता क्वरोन्टाइनमा बस्छौं। आफूहरुले धार्मिक संस्कार अनुसार शवको अन्येष्टि गर्ने इच्छा व्यक्त गरेपछि प्रशासनले सहयोग गरेको उनको भनाइ छ। उनले दाहसंस्कार गर्नु अघि र पछि सेनीटाइज गर्ने लगायत स्वास्थ्य सुरक्षा सम्बन्धी मापदण्ड सबै पालना गरिएको बताए। मोरङको बूढीगंगा गाउँपालिका२ स्थित टंकीसिनवारीमा रहेको विराट शिक्षण अस्पतालमा उपचारका क्रममा मंगलबारराति ८ बजेतिर श्रेष्ठ थरकी महिलाको मृत्यु भएको हो। श्वासप्रश्वासमा समस्या भएपछि विराटनगर१५ मिल्स एरिया घर भएर विराटनगर११ माइतीमा बस्दै आएकी महिलालाई दिउँसो उपचारका लागि अस्पताल भर्ना गरिएको थियो। कोशी अस्पतालको प्रयोगशालामा गरिएको पीसीआर परीक्षण रिपोर्ट महिलाको मृत्यु हुनुभन्दा केही बेरअघि मात्रै पोजेटिभ आएको शिक्षण अस्पतालका प्रशासन प्रमुख सुधीर राठौरले बताए।"
कारागारमा उच्च सतर्कता अपनाउन मानव अधिकार आयोगको आग्रह,"काठमाडौं : राष्ट्रिय मानव अधिकार आयोगले क्षमताभन्दा अधिक संख्यामा कैदीबन्दी रहेका कारागारमा कोभिड१९ को सङ्क्रमणप्रति संवेदनशील भई कैदीबन्दी, सुरक्षाकर्मी तथा कर्मचारीको स्वास्थ्य सुरक्षामा उच्च सतर्कता अपनाउन सरकारलाई आग्रह गरेको छ। आयोगमा सचिव वेदप्रसाद भट्टराईले आज जारी गरेको प्रेस विज्ञप्तिमा नयाँ कैदीबन्दीको पिसीआर परीक्षण गरिए पनि पछि सङ्क्रमण हुनसक्ने सम्भावना रहेकाले कारागारमा पठाइने नयाँ कैदीबन्दीलाई निश्चित अवधिका लागि अन्य कैदीबन्दीबाट छुट्टै राख्ने व्यवस्था गर्न आग्रह गरिएको छ। साथै, कारागारभित्र रहेका कैदीबन्दीको स्वास्थ्य सम्बन्धी हक र बाँच्नपाउने अधिकार संरक्षण गर्न सरकारलाई आग्रह गरिएको छ। काठमाडौंको केन्द्रीय कारागार तथा बाँके, सुनसरी, सिराहा, पर्सालगायतका कारागारमा रहेका कैदीबन्दी तथा कारागारको सुुरक्षार्थ खटिएका सुरक्षाकर्मी एवम् कर्मचारीमा समेत कोभिड१९ को सङ्क्रमण बढ्दै जाँदा उत्पन्न त्रासको अवस्थाप्रति आयोगको ध्यानाकर्षण भएको जनाइएको छ। कारागारमा भएका कैदीबन्दीका विषयमा आयोगले आज कारागार व्यवस्थापन विभागसँग जानकारी लिएको छ। देशका ७१ कारागारमा हाल २१ हजारभन्दा बढी कैदीबन्दी रहेका छन्। देशका अधिकांश कारागारमा क्षमताभन्दा अधिक सङ्ख्यामा विगत लामो समयदेखि कैदीबन्दी रहेको आयोगको यस अघिको अनुगमनबाट पाइएको छ। कोभिड१९ को सङ्क्रमण बढेसँगै कारागारमा अत्यधिक संख्यामा रहेका कैदीबन्दीले असुरक्षित महसुस गरी स्वास्थ्य सुरक्षा र जीवन रक्षाका लागि आयोगसमक्ष अनुरोध गरेको आयोगले जनाएको छ। कारागारको सुरक्षार्थ खटिएका सुरक्षाकर्मी र कर्मचारीमा समेत त्रास सिर्जना भएको पाइएको छ। बिरामी भएका कैदीबन्दीलाई उपचार गर्न लैजाँदा तथा कारागारभित्र नयाँ कैदीबन्दी भित्रिँदासमेत कोरोनाको जोखिम उच्च रहने देखिएको बताइएको छ।"
३ महिनाको शिशुमा कोरोना : आमाको रिपोर्ट नेगेटिभ,"भक्तपुर : भक्तपुरमा बुधबार ३ महिने एक शिशुमा कोरोना भाइरस संक्रमण पुष्टि भएको छ। भक्तपुरको सूर्यविनायक नपा २ बालकोटका ती बच्चालाई कन्ट्याक्ट ट्रेसिङ गर्ने क्रममा बुधबार संक्रमण पुष्टि भएको हो। कन्ट्याक्ट ट्रेसिङ गर्दा ती बच्चासँगै उनकै सात वर्षीय दाजुमा समेत कोरोना भाइरस संक्रमण पुष्टि भएको सूर्यविनायक नपा स्वास्थ्य शाखा प्रमुख वसन्त चापागाईंले जानकारी दिए। दुई बच्चाका आमाको कोरोना भाइरस परीक्षण भने नेगेटिभ आएको उनले बताए। प्रमुख चापागाईंका अनुसार यसअघि ती बच्चाका बाबु र काका गरी एकै परिवारका दुईजनामा कोरोना भाइरस संक्रमण पुष्टि भएको थियो। बाबु र काकालाई संक्रमण भएपछि कन्ट्याक्ट टेसिङ गर्दा बुधबार दुई छोरामा संक्रमण भएको पुष्टि भयो, उनले भने, आमाको परीक्षणको रिपोर्ट भने नेगेटिभ आयो। संक्रमण पुष्टि भएपछि उनीहरुलाई होम आइसोलेसनमै राखिएको छ। उनीहरुमा कोरोना भाइरसको कुनै लक्षण नदेखिएको प्रमुख चापागाईंले जानकारी दिए। बुधबार भक्तपुरमा २४ जना कोरोना भाइरस संक्रमित थपिएका थिए। जसअनुसार सूर्यविनायक नपामा मात्रै तीन महिना बच्चा र सात वर्षको बालकसँगै ११ जनामा संक्रमण पुष्टि भएको थियो। त्यस्तै चार जनाको दोस्रोपटकको कोरोना परीक्षण गर्दा पनि पोजिटिभ आएको स्वास्थ्य शाखाले जनाएको छ। शाखाका अनुसार बुधबारसम्म सूर्यविनायक नपामा कोरोना भाइरस संक्रमितको संख्या ४९ पुरुष र ४४ महिला गरी ९३ जना पुगेको छ। त्यस्तै बुधबार मध्यपुर थिमि नपाका ९ जना संक्रमित थपिएका छन्। यससँगै मध्यपुर थिमिमा संक्रमितको संख्या १ सय १७ पुगेको छ। भक्तपुर नपामा बुधबार एकजना महिला संक्रमित थपिएका छन्। यससँगै भक्तपुर नपामा संक्रमितको संख्या ५३ जना पुगेको छ। चाँगुनारायण नपामा भने ४० जना संक्रमित रहेका छन्। बुधबार स्वास्थ्य मन्त्रालयले पुष्टि गरेका भक्तपुरका २४ जनामध्ये दुई जना सम्पर्क बाहिर रहेको र एकजनाको अघिल्लो दिनको दोहोरिएको स्वास्थ्य कार्यालय भक्तपुरकी जनस्वास्थ्य अधिकृत निष्ठा बल्लले जानकारी दिइन्। उनका अनुसार बुधबार प्राप्त सम्पूर्ण विवरण कन्ट्याक्ट ट्रेसिङको आधारमा स्वाब पठाएकाहरुमा संक्रमण पुष्टि भएको हो। कोरोनाले थप एकको मृत्यु यसबीच कोरोना भाइरस संक्रमणको कारण भक्तपुरमा मर्नेको संख्या ३ पुगेको छ। तीनैजना सूर्यविनायक नगरपालिकाका छन्। बुधबार काभ्रेको धुलिखेल अस्पतालका उपचाररत सूर्यविनायक नपा ८ की ५३ वर्षीया महिलाको मृत्यु भएको थियो। मुटुसम्बन्धी तथा थाइराइडको समस्या भई धुलिखेल अस्पतालमा उपचार गराउन गएकी उनका कोरोना भाइरस संक्रमण पुष्टि भएको थियो। यसअघि सूर्यविनायक नपा १ की ६१ वर्षीया महिलाको उपचारको क्रममा पाटन अस्पतालमा मृत्यु भएको हो। त्यस्तै काठमाडौंको मेडिकेयर अस्पतालमा उपचाररत सूर्यविनायक नपा ८ का ७३ वर्षीय संक्रमित पुरुषको मृत्यु भएको हो।"
उपत्यकामा थप ३०१ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप ३०१ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा थप ३०१ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। सोमबार २२४ जना र मंगलबार २३२ जनामा कोरोना संक्रमण पुष्टि भएको थियो। काठमाडौंका २३० जना, भक्तपुरका २४ जना र ललितपुरका ४७ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै मन्त्रालयका अनुसार पछिल्लो २४ घण्टामा ८८५ जनामा कोरोना भाइरस (कोभिड१९) संक्रमण पुष्टि भएको छ भने ३८५ जना कोरोना जितेर डिस्चार्ज भएका छन्। १४ हजार ७३९ जना आइसोलेसनमा रहेका छन्। जसममध्ये ६ हजार २८ जना होम आइसोलेसनमा छन् भने ८ हजार ७११ जना संस्थागत आइसोलेसनमा रहेका छन्। मन्त्रालयका अनुसार पाँचवटा जिल्लामा ५ सय बढी संक्रमित रहेका छन्। मोरङ, पर्सा, बारा सर्लाही, रौतहट, महोत्तरी र काठमाडौंमा ५ सय बढी संक्रमित छन्। प्रवक्ता गौतमका अनुसार मुस्ताङ र हुम्ला संक्रमणमुक्त रहेका छन्। यस्तै १५१ जनाको आइसीयूमा उपचार भइरहेको छ भने १४ जनाको भेन्टिलेटरमा छन्। नेपालमा कोरोनाबाट १७५ जनाको मृत्यु भएको मन्त्रालयले पुष्टि गरेको छ।"
स्वास्थ्य मन्त्रालयले ल्यायो कोभिड डाटा पोर्टल,"काठमाडौं : नेपाल सरकार स्वास्थ्य तथा जनसंख्या मन्त्रालयले कोभिड १९ लक्षित डाटा पोर्टल संचालनमा ल्याएको छ । कोभिड१९ को संक्रमणको आधिकारिक विवरण प्रदान गर्न संचालनमा रहेको पोर्टल : मा तथ्यांकहरुलाई सर्वसाधारणको पहूचमा सजिलै लैजान सकियोस् भन्ने उदेश्यले यो पोर्टल मन्त्रालयले संचालनमा ल्याएको हो । पहिलो चरणको बन्दाबन्दिसँगै सुरु भएको कोभिड १९ पोर्टल अहिले थप विवरण तथा तथ्यांकसहित अद्यावधिक गरिएको छ । अहिले मन्त्रालयले कोभिड१९ सूचना तथा गतिविधिको सम्प्रेषण गर्न भाइबर ग्रुप, फेसबुक, त्ट्वीटर, कोभिड (१९ प्रेस ब्रिफिङ, मोबाइल एप्स 'हाम्रो स्वास्थ्य', कोभिड१९ पोर्टल लगायतका डिजिटल माध्याम संचालन गर्दै आएको छ । मन्त्रालयले जारी गरेको मोबाइल एप्स हाम्रो स्वास्थ्य एन्ड्रोइड र आइओएस गरि दुई लाखपटक भन्दा धेरैपटक डाउनलोड भइसकेको छ । कोभिड सूचना प्रदान गर्ने भाइबर ग्रुप एमओएचपी नेपाल कोभिड १९ मा साढे चार लाखभन्दा बढी प्रयोगकर्ता सक्रिय छन्, आधिकारिक फेसबुक पेजमा साढे छ लाख फलोअर रहेका छन् । मन्त्रालयले आफ्नो डिजिटल उपस्थिति संक्रमणको जोखिम बढेसंगै थप सक्रिय गर्दै लगेको छ । के के छन् नयाँ विशेषता ? नयाँ डाटा पोर्टलमा पुरानो पोर्टलमा रहेका कोभिड१९ बारे जानकारी, स्वमुल्यांकन, आइइसी सामग्री, धेरै सोधिने प्रश्न, सूचना तथा समाचार र सिचुएसन रिपोर्ट यथावत रहेका छन् । यसका अलावा यस डाटा पोर्टलले प्रयोगकर्ताअनुकुल संक्रमणको विभिन्न तथ्यांकलाई नक्शामा हेर्न सक्नेछन् । संक्रमणको प्रादेशिक विवरण, जिल्लागत महिला पुरुषको विवरण, उमेर समूहअनुरुपको बिस्तृत विवरण, लिङ्गका आधारमा संक्रमण हेर्न सकिने छ । प्रयोगकर्ताले हालसम्मका संक्रमण विवरण नक्शामा छनोट गरि हेर्न सक्ने छन् । नयाँ पोर्टलमा प्रयोगकर्ताले पछिल्लो २४ घण्टामा भएका संक्रमणको अवस्था हेर्न सक्ने छन् साथै एक प्रदेशको संक्रमण अर्को प्रदेश संग तुलना गर्न पनि सक्ने छन्। प्रयोगकर्ताले आफुले चाहे बमोजिम पछिल्ला हप्ता, महिना वा आफ्नो रोजाई अनुरुप मिति छनोट गरि संक्रमणको अवस्था हेर्न सक्ने छन् । नयाँ पोर्टलमा संक्रमणको अवस्था पुरा नेपाल, प्रदेश, जिल्लाको आधारमा नक्शामा र संगै रहेको टेबुलमा हेर्न सकिने छ । प्रदेशहरुको संक्रमणको अवस्था र एक अर्काको तुलना रेखाचित्रमा देखाईएको छ, यसमा नेपालको सम्पूर्ण संक्रमणको अवस्था पनि बार चार्टमा देखाइएको छ । लिङ्गको आधारमा संक्रमणको अवस्था पाइ चार्टमा देख्न सकिन्छ। प्रादेशिक संक्रमणको अवस्था बार चार्टमा छ । देशका ७७ वटै जिल्लाको विवरण बार चार्टमा उपलब्ध छ । उमेर समूह अनुसारको संक्रमणको अवस्था । कुनै निश्चित दिनको संक्रमणको अवस्था यसमा उपलब्ध छ । पोर्टलको अन्त्यमा संक्रमित, डिस्चार्ज र मृत्यूको तुलना भएको पाईचार्ट उपलब्ध छ । योसँगै पोर्टलमा मन्त्रालयको आधिकारिक फेसबुक र ट्वीटर र अत्यावश्यक सेवा वा जानकारी लिनपरे हटलाइन नम्बर पनि राखिएको छ । 'हाम्रो स्वास्थ्य' मोबाइल एप केही समयअघि मन्त्रालयले आफ्नो आधिकारिक मोबाइल एप्स हाम्रो स्वास्थ्य एन्ड्रोइड र आइओएसका प्रयोगकर्ताहरुको लागि अपडेट सार्वजनिक गरेको थियो । मोबाइल एप्समा प्रयोगकर्ताले दैनिक आफ्नो स्वास्थ्यको स्व(मुल्यांकन भर्न सक्नेछन् । भरिएका स्व(मुल्यांकन विवरणका आधारमा मन्त्रालय मातहतका विज्ञ स्वास्थ्यकर्मीले सम्भावित संक्रमणको लक्षण भएका प्रयोगकर्तालाई फोनमार्फत् थप सल्लाह सुझाव तथा आवस्यक परे नजिकैको स्वास्थ्य संस्थासम्म जान प्रवन्ध समेत गर्नेछन् । नयाँ अपडेटमा मन्त्रालयले कन्ट्रयाक्ट ट्रेसिंगमा सहयोग होस् भन्ने हेतुले ब्लुटुथ ट्रेसिंग सार्वजनिक गरेको थियो । ब्लुटुथ ट्रेसिंग प्रयोगकर्ताको गोपनियता मैत्री कोभिड१९ विरुद्धको सुरक्षात्मक अवधारणा हो। हाम्रो स्वास्थ्य मोबाइल एपमा हामीले प्रयोगकर्तामा कोभिड१९ को संक्रमणको जोखिम कम गर्न ब्लुटुथ ट्रेसिंगको सुरुवात गरेका छौं । मोबाइल एप खोलेपछि प्रयोगकर्तालाई मोबाइलको ब्लुटुथ ट्रेसिंग खुल्ला गर्न एपले अनुरोध गर्दछ, प्रयोगकर्ताले अनुमति दिएमा मोबाइल एपले ब्लुटुथ ट्रेसिंग सुरु गर्दछ। यो एपले १० मिटर भित्रको दुरीमा रहेका ब्लुटुथ उपकरणहरुको हार्डवेयर परिचय नम्बर 'म्याक आइडी' संकलन गर्दछ, संकलित म्याक आइडी ती उपकरणहरुको ब्लुटुथको मात्र हो यसले मोबाइल नम्बर वा मोबाइल उपकरणको आइडी संकलन गर्दैन, प्रयोगकर्ता कहाँ बाट कहाँ गयो, कसलाई भेट्यो, कति समय सो व्यक्तिको नजिक रह्यो जस्ता विवरण संकलन हुदैनन् । यसले प्रयोगकर्ता कतिवटा ब्लुटुथको उपकरणको नजिक कतिसमय रह्यो मात्र संकलित हुन्छ जसले उक्त उपकरणको परिचय आइडीको आधारमा को हो भन्ने खुल्दैन। यसो हुनाले ब्लुटुथ ट्रेसिंग जीपीएस वा मोबाइल फोनको सिग्नल ट्रयाकिंगको तुलनामा प्रयोगकर्ताको गोपनियतामैत्री छ । यसरी संकलित म्याक आइडी 'हाम्रो स्वास्थ्य' प्रयोगकर्ताको उपकरणमा मात्र संकलित हुन्छ र १४ दिनपछि स्वस्त मेटिएर जान्छ। यदि कुनै व्यक्तिलाई संक्रमण भएमा र उसले हाम्रो स्वास्थ्यमार्फत् ब्लुटुथ ट्रेसिंग प्रयोग गरेको भए वा एप प्रयोग नगरेको भए पनि ब्लुटुथ खुल्ला गरेको रहेछ र सो आइडी अन्य हाम्रो स्वास्थ्य प्रयोगकर्ताको ब्लुटुथ सम्पर्कमा आएको रहेछ भने स्वास्थ्य मन्त्रालयका प्राविधिकहरुले हाम्रो स्वास्थ्यको ड्यासबोर्ड मा गएर संक्रमितको ब्लुटुथ आइडी सर्भरमा सूचीकरण गर्न सक्ने छन् । ब्लुटुथको ट्रेसिंग बन्द गरेका उपकरणहरुमापनि समय समयमा अपडेट चेक आइरहन्छ, यसले सर्भरमा कुनै संक्रमित नयाँ ब्लुटुथको डिभाइस आइडी अद्यावधिक छ वा छैन भनेर चेक गर्छ। यदि सर्भरमा रहेको कुनै डिभाइस आइडी प्रयोगकर्ताको मोबाइल उपकरणमा संकलित डिभाइस आइडीसंग मेल खाएमा सर्वप्रथम त्यो डिभाइस आइडी आफ्नो हो कि हैन भनेर पहिचान गर्दछ र त्यसपछि आफ्नो उपकरणमा संकलित डिभाइस आइडीहरुसंग दाजिन्छ । त्यसपछि मोबाइल एपले सर्भरमा आफ्नो लगमा रहेका सम्पूर्ण आइडीहरुलाई पठाउँछ। यतिबेला मात्र प्रयोगकर्ताको मुख्य मोबाइलको परिचय नम्बर र फोन नम्बर सर्भरमा जान्छ । यसरि सर्भरमा सम्भावित संक्रमित वा उच्च जोखिममा रहेका डिभाइस आइडीहरुको एउटा टेबल बनेर रहन्छ जसबाट थप कन्ट्रयाक्ट ट्रेसिंग गर्न सहयोग पुग्छ । टेबलमा प्रयोगकर्ताको ब्लुटुथ आइडी, समय, मिति र संक्रमित र आफ्नो अनुमानित दूरीको रेकर्ड रहेको हुन्छ । हाम्रो स्वास्थ्य मोबाइल एपमा रहेको ब्लुटुथ ट्रेसिंग, आफूलाई संक्रमण भएको अवस्था वा संक्रमणको आशंका भएमा स्वास्थ्य संस्थाको सम्पर्कमा पुग्ने सबैभन्दा छरितो माध्यम हो ।"
पर्सामा १९ संक्रमित थपिए,"वीरगन्ज : पर्सामा थप १९ जनामा कोरोना संक्रमण पुष्टि भएको छ। वीरगन्ज स्थित नारायणी अस्पतालको प्रयोगशालामा बुधबार बिहान गरिएको पीसीआर परिक्षणमा पर्साका ४ महिला र १५ पुरुष गरि थप १९ जनामा संक्रमण पुष्टि भएको हो। पर्सामा थपिएका १९ जना मध्ये पर्सागढी नगरपालिकाकाको वडा नम्बर ४ का मात्रै १२ जना छन्। यस्तै वीरगन्ज महानगरपालिका वडा नम्बर ४, ५, १९, १५, १६ र २२ का ११ जनामा संक्रमण भेटिएको जिल्ला प्रशासन कार्यालय पर्साले जनाएको छ। यस्तै धोबिनी गाउँपालिका वडा नम्बर ३ का १ जनामा पनि संक्रमण पुष्टि भएको छ। बुधबार १९ जना संक्रमित थपिएसंगै पर्सामा संक्रमितको संख्या १ हजार ९ सय ९८ पुगेको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए।"
विदेश पढन् जानेका लागि एनओसी खुल्ला,काठमाडौं : गत फागुनदेखि रोकिएको वैदेशिक अध्ययन अनुमति पत्र (एनओसी) खुल्ला भएको छ। कोभिड १९ को संक्रमण त्रास बढेको भन्दै सरकारले एनओसी रोक्ने निर्णय गरेको थियो। उच्च शिक्षा अध्ययनका लागि विदेश जान चाहने विद्यार्थीलाई एनओसी अनिवार्य मानिन्छ। एनओसी रोकिंदा नेपालमै बसेर अनलाइन पढ्न चाहने तथा विदेशमा भिसाको म्याद थप्न खोज्ने विद्यार्थीलाई समस्या परेको थियो। हिजो बसेको मन्त्रिपरिषदको बैठकले खुल्ला गरेको शिक्षामन्त्रीका स्वकीय सचिव पुरन केसीले बताए। एनओसी खुल्ला गरिएपछि विद्यार्थीले तत्काल विदेश जान नपाए पनि भर्नाका लागि सिट सुरक्षित गर्न सक्छन्। नेपाल शैक्षिक परामर्श संघ (इक्यान) का अध्यक्ष प्रकाश पाण्डेका अनुसार छात्रवृत्ति कोटा सुरक्षित गर्न सक्छन्। कलेज तथा विविमा शुल्क तिर्न पाउँछन्। एनओसी जारी नहुँदा विदेश जाने प्रक्रियामा रहेका विद्यार्थी समस्यामा परेका थिए। अवस्था सामान्य भएको अवस्थामा दैनिक एक हजारको हाराहारीमा विद्यार्थीले एनओसी लिने गरेका थिए।
काठमाडौंमा भदौ १७ गतेसम्म निषेधाज्ञा,"काठमाडौं : काठमाडौं उपत्यकामा भदौ १७ गतेसम्म निषेधाज्ञा हुने भएको छ। काठमाडौं, भक्तपुर र ललितपुरका प्रमुख जिल्ला अधिकारीको बुधबार बसेको बैठकले भदौ १० गतेसम्मको निषेधाज्ञालाई सात दिन थप गर्ने निर्णय गरेको हो। उपत्यकाका तीन जिल्लाको जिल्ला संकट व्यवस्थापन केन्द्रको बैठकले १० गतेसम्मको निषेधाज्ञा एक साता थप गर्ने निर्णय गर्दै मंगलबार सिफारिस गृहमन्त्रालयमा पठाएको थियो। बुधबार गृहमन्त्रालयले सो निर्णय सिफारिस गरेको हो। यसअघि भदौ २ गते बसेको उपत्यकाका तीन जिल्लाका सीडीओको बैठकले भदौ ३ गते राति १२ बजेदेखि भदौ १० गते राति १२ बजेसम्म एक साता निषेधाज्ञाको निर्णय गरेको थियो। निषेधाज्ञाको समयमा अत्यावश्यकबाहेकका सेवा ठप्प रहनेछन्। यसअघि सरकारले उपत्यका प्रवेशमा कडाइ गरेको थियो। उपत्यकामा मात्र संक्रमितको संख्या तीन हजार नाघिसकेको छ। काठमाडौंमा मात्र करिब २८ सयमा संक्रमण पुष्टि भएको छ। सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ।"
काठमाडौंमा भूकम्पको धक्का महसुस,काठमाडौं : काठमाडौंमा भूकम्पको धक्का महसुस भएको छ। बुधबार दिउँसो दुई दशमलव ९ रेक्टर स्केलको भूकम्प गएको हो। राष्ट्रिय भूकम्प मापन तथा अनुसन्धान केन्द्र केन्द्रका अनुसार भूकम्पको केन्द्र बिन्दू कालिमाटी रहेको छ।
एफएओका चार कर्मचारीलाई कोरोना संक्रमण,"दोलखा : सरकारी कर्मचारीको चर्को दबाबले आयोजना गरिएको तालिममा सहभागीमध्ये राष्ट्र संघीय खाद्य तथा कृषि संगठन (एफएओ)का ४ कर्मचारी कोरोना संक्रमित भएको खुलेको छ। खाद्य सुरक्षा र पोषणसँग सम्बन्धित नेपाल सरकारका वरिष्ठ कृषि अधिकृतको दबाबमा चितवनमा आयोजना गरिएको दुई हप्ते तालिममा दोलखाबाट सहभागी भएका एफएओका कृषि संकायका ३ महिला र एक पुरुष गरी ४ जनामा कोरोना संक्रमण देखिएको हो। सरकारले तालिम, गोष्ठी सञ्चालन र सामूहिक भोज गर्न प्रतिबन्ध लगाउँदा लगाउँदै १४ दिन लामो प्राविधिक सहायकस्तरका लागि बाली उत्पादन कृषक पाठशाला सहजकर्ता प्रशिक्षक प्रशिक्षणले दोलखाका समुदायस्तरमा पनि कोरोना फैलाउन मद्दत गरेको अनुमान गरिएको छ। कृषि तथा पशुपन्छि विकास मन्त्रालयको खाद्य तथा पोषण सुधार आयोजनाले साउनको १५ गतेदेखि २८ गतेसम्म ८ जिल्लाका ३२ जना सहभागी गराई आयोजना गरिएको तालिमका १२ जनालाई मंगलबारसम्ममा कोरोना संक्रमण पुष्टी भइसकेको छ। एफएओको स्थानीय साझेदार संस्था टुकी संघका एक कर्मचारीका अनुसार तालिम नचलाउन गरेको अनुरोधलाई सरकारी कर्मचारीले नै बेवास्ता गर्दै दवाब सिर्जना गरेर सहभागी पठाउँदा संक्रमित भएर फर्किएका हुन्। तालिमलगायतको सेक्टर हेर्ने सरकारी कर्मचारीकै कारण एफएओले तालिम राख्न बाध्य भएको र सोही कारण कर्मचारी संक्रमित हुनु परेकोले लामो इतिहास बोकेको टुकी संघ पनि बद्नाम हुन पुगेको ति कर्मचारीको भनाई छ। दोलखामा एफएओको कार्यक्षेत्र तामाकोशी र कालिञ्चोक गाउँपालिका रहेको छ। कालिञ्चोक गाउँपालिकामा एफएओमार्फत कार्यरत कोरोना संक्रमित महिला बीउ विजन बाँड्न समुदायसम्म पुगेकी कन्ट्याक्ट ट्रेसिङबाट खुल्न आएको छ। ति महिला लगायतको सम्पर्कमा पुगेका भीमेश्वर नगरपालिका र कालिञ्चोक गाउँपालिका गरी ७२ जनाको स्वाब संकलन गरी परीक्षणका लागि पठाइएको छ। एउटा सरकारीका कर्मचारीको भत्ता मोहले राज्यको ठूलो स्रोत र समय खर्च हुन पुगेकोमा चौतर्फी आलोचना भइरहेको छ। दोलखाका प्रमुख जिल्ला अधिकारी भीमकान्त शर्माले तालिम अत्यावश्यक कार्यभित्र नपर्ने हुँदा हुँदै पनि ति कर्मचारीले गर्दा धेरै मान्छेले दु:ख पाएका छन्।"
कोरोना कहरबीच सुदूरपश्चिममा गौरा मनाइँदै,"महेन्द्रनगर : कञ्चनपुरलगायत सुदूरपश्चिम प्रदेशमा बुधबार कोरोना कहरकाबीच घर घरमा गौरा पर्व मनाइँदै छ । विगतका वर्षहरुमा देवी देवताको मन्दिरमा गएर गौरा पर्व मनाइने गरिन्थ्यो। यस वर्ष भने कोरोनाका कारण घरघरमै गौरा पर्व मनाइँदैछ। भाद्र शुक्ल अष्टमीका दिनमा मनाइने गौरापर्वको अवसरमा भगवान् शिवपार्वतीको पूजा गर्ने चलन रही आएको छ । भदौ शुक्ल पञ्चमीदेखि आरम्भ हुने सुदूरपश्चिमेलीहरुको महान् पर्व गौराको पहिलो दिन महिलाहरुले घरघरमा तामाको भाँडामा बिरुडा (पाँच प्रकारका अन्न) भिजाएर गौरा पर्वको विधिवत रुपमा सुरुवात हुन्छ । भाद्र कृष्ण सप्तमीका दिन गौराघर र मन्दिरमा परम्परागत रुपमा गौरा भित्र्याएर अष्टमीका दिन गौरा खलो (गौरा मनाइने ठाउँ)मा गएर गौरा पूजन गर्ने चलन छ । विवाहित महिलाहरुले सप्तमीको दिन गौरा पूजन गर्ने ठाउँमा गई दुबधागो गौरालाई चढाउने र नयाँ धागो घाँटीमा लगाउने परम्परा छ । भाद्र शुक्ल पञ्चमीका दिन भिजाइएको मास, गहत, गहुँ, केराउ, गुराउँस गरी पाँच प्रकारका गेडागेडी पन्चबिरुडाले गौरा महेश्वर अर्थात शिव पार्वतीको पूजा गर्ने चलन रहिआएको ब्रतालु अम्बिका जोशीले बताइन् । पौराणिक कालमा भगवान शिव महेश्वरको प्राप्तिका लागि गौरा गौरी देवी अर्थात् पार्वतीले निराहार नित्य आराधना गरी शिव प्राप्ति भएको विश्वास छ । त्यती बेलादेखि गौरा र महेश्वरको विवाहको सम्झनाका रुपमा यो पर्व मनाउने परम्परा चल्दै आएको जोशीको भनाइ छ । 'गौराष्टमीका दिन व्रत बसेर महिला बिहानैदेखि गौराखलो गौरा मनाउने स्थलमा फाग गाएर पूजाआजा गर्छन्,' जोशीले भनिन, 'साँझपख अभिषेक गरेर दुबधागो घाँटीमा लगाएर देवीको पूजा गर्ने र सोही दिन महिलाले प्रसादका रुपमा बिरुडा ग्रहण गरी आफ्ना घर परिवारका सदस्यको टाउकोमा पुजने र निधारमा बिरुडा थापेर दिर्घायुको कामना गर्ने चलन छ ।' महिलाले आफ्नो अटल सौभाग्य, समृद्धि, सन्तान र परिवारमा सुख शान्तिका लागि व्रत बसी पूजाआजा गर्छन्। गौरा पर्वको मुख्य आकर्षणको रुपमा रहेको देउडामा पौराणिक कथा, देवी देवताका गाथा गाउने, चैतली, धुमरी, ढुस्को लगायतका भाकामा देउडा खेल खेल्ने चलन भएपनि यस वर्ष कोरोनाका कारण गौरा पर्व घर घरमा मात्रै समिति भएको साहित्यकार रमेश पन्त मितबन्धुले बताए । 'यो वर्ष हामीले गौरा विगतका वर्षको जसरी मनाउन पाएनौं,' उनले भने, 'सिमित महिलाहरुले मात्रै गौरा पुजन गरेर मनाउँदैछन्। अन्य देउडा डुस्सो दुमारी जस्ता खेलहरु यस पटक भएनन् ।'गौरामा भरीभराउ हुने यहाँका धार्मिकस्थल, मठ मन्दिरहरु यस पटक भने सुनसान छन्।"
दोषी ठहरिएका धमाधम पक्राउ,"बेनी : म्याग्दीमा अदालतले विभिन्न मुद्दामा दोषी ठहर गरे पनि फरार भएका व्यक्तिहरु धमाधम पक्राउ पर्न थालेका छन्। दसौं वर्ष पहिले फैसला भएका मुद्दाका दोषीहरु पक्राउ परेका हुन्। २० वर्षअघि कर्तब्य ज्यान मुद्दामा अदालतबाट दोषी ठहर भएका धवलागिरी गाउँपालिका३ (साविक मुना गाविस७) दरका ४४ वर्षीय चन्द्रवल घर्तिलाई सोमबार पक्राउ गरेको प्रहरीले मंगलबार सवारी ज्यान मुद्दाका अर्का फरार व्यक्तिलाई समात्यो। पक्राउ पर्नेमा पर्वत जिल्ला अदालतले २०६७ जेठ २४ गते तीन महिना पाँच दिन कैद सजायको फैसला गरेका मालिका गाउँपालिका७ बिमका २९ वर्षीय प्रकाश सुनार रहेका छन्। घर्ति र सुनार दुवैलाई लाई सजाय भुक्तानका लागि जिल्ला कारागार म्याग्दी चलान गरिएको डिएसपी किरनजंग कुँवरले बताए। घर्ति समेतले २०५७ कात्तिक २१ गते दरका २२ वर्षीय गर्बे पाइजालाई मकैबारीमा बञ्चरो प्रहार गरि हत्या गरेको मुद्दामा अदालतले २० वर्ष (जन्मकैद)को फैसला सुनाएको थियो। म्याग्दीमा पछिल्लो २ महिनामा कर्तब्य ज्यान, डाकाचोरी, लागु औषध, सवारी ज्यान लगायतका मुद्दाका १४ फरार कसुरदार व्यक्ति पक्राउ परेका छन्। विभिन्न आवरणमा लुकिछिपी रहेका फरार व्यक्तिहरुको पहिचान र पक्राउ गर्न बिशेष टोली परिचालन गरेका छौ छौ, डिएसपी कुँवरले भने अदालतको फैसला कार्यान्वयन र पिडितले न्याय पाउने अपेक्षा गरेका छौ।"
शिक्षक सेवा आयोगको अध्यक्ष र सदस्य नियुक्तिका लागि सर्च कमिटी गठन,"काठमाडौं : शिक्षक सेवा आयोगको अध्यक्ष र सदस्य नियुक्तिका लागि सिफारिस गर्न सर्च कमिटी गठन गरिएको छ। मन्त्रिपरिषदको मंगलबार बसेको वैठकले यस्तो निर्णय गरेको हो। लोक सेवा आयोगको अध्यक्षको संयोजकत्वमा गठन गरिएको समितिको सदस्यहरुमा शिक्षा मन्त्रालयका सचिव सञ्जय शर्मा र त्रिभुवन विश्वविद्यालयका उपकुलपति प्राध्यापक डा धर्मकान्त बास्कोटा सदस्य छन्। आयोगका अध्यक्ष ताना गौतमको पदावधि असोज १४ गतेसम्म छ। दुई जना सदस्यमध्य ज्ञानी यादव गत असार १८ गते पदावधि सकेको थियो। अर्का सदस्य सिताराम पोखरेलको पदावधि एक वर्ष अघि नै सकिएको थियो। सरकारी लगानीका विद्यालयमा आन्तरिक तथा खुल्ला परीक्षाबाट शिक्षक नियुक्तिका लागि परीक्षा सञ्चालन गर्ने, नतिजा सार्वजनिक गर्ने तथा पाठ्यक्रम बनाउने लगायतका काम आयोगले गर्छ।"
'भान्छामै पाइने मसला कोरोनासँग लड्ने अचुक औषधि,"काठमाडौं : भान्छामा प्रयोग हुने विभिन्न खाले मसलाहरु कोरोनासँग लड्ने अचुक औषधिका रूपमा काम गर्न सक्ने डा रामआधार यादवले बताएका छन् ।राष्ट्रिय आयुर्वेद अनुसन्धान तथा तालिम केन्द्र कीर्तिपुरका कार्यकारी निर्देशक डा यादवले हामीले भान्छामा प्रयोग गर्दै आएका सुँठो, मरिच, पिप्ला, दालचिनी, अलैंची, असुरो, जेठी मधु, पुदिना, तुलसी, गुर्जोलगायतको नियमित सेवनले शरीरमा रोग प्रतिरोधात्मक क्षमता बढाएर कोरोनाविरुद्ध लड्न सहयोग पुर्याउने बताए। क्रियाशील पत्रकार महिला (डब्लुडब्लुजे)ले बेलायतको बर्नमाउथ विश्वविद्यालयको सहयोगमा आयोजना गरेको कार्यक्रममा डा यादवले जडिबुटीका प्रयोगले कसरी कोरोनाबाट बच्न सकिन्छ भन्ने विषयमा जानकारी गराए । विशेषगरी उमेर पुगेका पाका व्यक्ति र दिर्घ रोगीहरूलाई कोरोनाको जोखिम बढी हुने भएकाले गुर्जोको सेवन अमृतसमान हुने पनि उनले जानकारी दिए । गुर्जो तीतो हुने हुँदा यसलाई सेवन गर्दा रक्तचाप घट्छ भन्ने आम धारणा गलत रहेको पनि उनले औंल्याए । त्यसैगरी कोरोना लाग्दा श्वासप्रश्वासमा अप्ठेरो पर्ने भएकाले यस्तो समस्या हुनै नदिन असुरोको पातको काँडा बनाएर सेवन गर्दा रोगसँग लड्ने क्षमता बढ्ने उनको भनाइ छ । कोरोना पोजिटिभ देखिएका बिरामीसँग भौतिक दूरी कायम राखे पनि भावनात्मक दूरी भने कायम राख्न हुने उनको धारणा छ । डा यादवले भने, 'उनीहरूलाई ढाडस र साहस प्रदान गरेर बिरामीको सधैं मनोबल उच्च राख्नुपर्छ ।' रोग लागेपछि उपचार गर्नुभन्दा रोग लाग्नै नदिनु उत्तम भएको बताउँदै सकेसम्म फ्रिजमा राखेको खानेकुरा नखाने, ताजा बनाएर खाने बानी बसाल्ने, भान्छा प्रयोग हुने ७० प्रतिशतभन्दा बढी मसलामा औषधिजन्य गुण हुने भएकाले त्यसको प्रयोग गर्नुपर्ने उनको सुझाव छ । कोरोना महामारीपछि स्यानिटाइजरको प्रयोग व्यापक बनेको छ । तर घर र कार्यालयमा स्यानिटाइजर प्रयोग गर्नुभन्दा सकेसम्म साबुन पानीले हात धुने बानी बसाल्नुपर्ने सुझाव उनको छ । कार्यक्रममा संस्थाकी उपाध्यक्ष निर्मला आचार्यको जिज्ञासामा डा यादवले हालसम्म कीर्तिपुर अस्पतालमा २९६ जना बिरामी आएकामा २०९ जनाको पीसीआर परीक्षणमा पोजिटिभ देखिएको बताए । पोजिटिभ देखिएका बिरामीलाई पुन एक सातापछि अर्को परीक्षण गराउने गरिएको पनि उनले जानकारी दिए । हालसम्म कोरोना निको भइ नेगेटिभ देखिएर १८४ जना घर फर्किसकेका पनि उनले बताए । कार्यक्रममा बरिष्ठ पत्रकार लीला शाहले आफ्नै घर आँगनमा पाइने र पैसा पनि नपर्ने जडिबुटीले पनि कोरोनालाई परै राख्न सहयोग पुर्याउने ज्ञान डायादवमार्फत पाएको प्रतिक्रिया दिइन् । डब्लुडब्लुजेकी कोषाध्यक्ष रुक्मीणी पोखरेलले सञ्चालन गरेकी कार्यक्रममा संस्थाकी अध्यक्ष अमिका राजथलाले आयुर्वेदको प्रयोगले चीनमा पनि कोरोना नियन्त्रणमा ठूलो भूमिका निभाएकाले नेपालमा पनि यसको प्रयोग गरि फाइदा लिन सकिने बताइन् । कार्यक्रममा बरिष्ठ पत्रकार एवं नेपालको पहिलो महिला सरोदबादक रुपा न्यौपाने, रमिता लामा, शोभा मानन्धर, लक्ष्मी बस्नेत, डम्मर आचार्य, कालिका खड्का, सावित्री गिरी, एमुना राना, कोकिला केसीलगायतले सहभागिता जनाएका थिए ।"
एसीडको पीडा : दिनदिनै मरेजस्तै हुन्छ,"बाहिरी संसार नै कहालीलाग्दो लाग्छ। हरेक दिन मरेको फिल गरेर बाच्नुपर्छ। कहिले मनमा आउने गथ्र्यो,म मरिसकेँ। साच्चै निकै पीडादायी, भयावह रुपले पोल्छ एसीडले। एसिडले एक पटक होइन जीवनभर, सास रहुन्जेल पोल्छ। आफन्त, साथीभाइ, सामाजिक रुपमै बहिष्कार गरिए जस्तै लाग्छ आफूलाई। शरीरसँगैै आत्मविश्वास र मन पनि जलाउछ एसीडले, २०७१ सालमा वसन्तपुरमा ट्युसन कक्षामा एसीड आक्रमणमा परेकी संगीता मगरले कुराकानीको क्रममा एसीडको पीडा सम्झिइन्। संगीता अहिले पनि समयसमयमा तर्सिरहन्छिन्। एसीडले दिएको पीडा एकपछि अर्को देखिन्छ। घाममा हिँड्न हुन्न, रुघा लाग्यो भने अति गाह्रो हुन्छ । हरेक पल ख्याल गर्नुपर्छ। उनलाई एसीडले पोलेको दाग आफ्नै हो भनेर स्वीकार गर्न समय लाग्यो। तीन वर्ष त कोठाभित्रै थुनिइन पनि। मलाई नै किन भएको होला भनेर आत्तिरहन्थिन् उनी। सामाजिक रुपमा खुलेर आउनु अर्को चुनौती हो एसीडपिडितलाई। तपाई मेडिकल जानुस, औषधि माग्नुस। डाक्टरको पुर्जी मागिन्छ। तर पसलमा जानुस र एसीड माग्नुस बिना रोकतोक सजिलै पाउनुहुन्छ। एसीडको विक्री वितरणमा कुनै रोकतोक छैन। यसैले पनि एसीडआक्रमणका घटना दोहोरिरहन्छन्। गत साउन ८ गते सितापाइलामा २२ वर्षीय पवित्रा कार्कीमाथि एसीडप्रहार गरियो। प्रहार गर्ने चिनजानकै व्यक्ति थिए। हाल कीर्तिपुर अस्पतालमा उपचारमा रहेकी उनको मुख, घाँटी र कपालको केही भाग जलेको छ। पवित्रा र संगीता मात्रै होइन गएको वर्ष धेरै व्यक्ति एसीड आक्रमणमा परे। नेपाल प्रहरी प्रधान कार्यालयको तथ्याङ अनुसार गत ६ वर्षमा नेपालमा २० वटा एसीड आक्रमणका घटना भए। यसमध्ये १८ जना महिला र ४ जना पुरुष एसीड आक्रमणमा परेका छन्। अपराध गर्न २५ पुरुष र २ जना महिला संग्लन भएको देखिन्छ। ७५ भदौमा एसीड आक्रमणमा परेकी रौतहटकी सम्झना दासले ज्यान गुमाउन बाध्य भइन्। ७६ जेठमा राजधानीमा आफ्नै श्रीमानबाट जेनी खड्कामाथि पनि एसीड प्रहार भयो। बाबुआमासँगको पारिवारिक विवादमा ६ महिने बालकमाथि एसीड प्रहार गर्दा अछाममा बालकको ज्यान गयो। यस्तै भरतपुरकी डोल्मा रुम्वालाई ७५ पुसमा श्रीमान वीरेन श्रेष्ठले एसीडछ्यापे। स्कुल जाने क्रममा गत भदौमा वीरगन्जकी मुस्कान खातुनमाथि पनि संम्साद मियाले एसीड प्रहार गरे। यस्तै छिमेकी विमल श्रीपालीले २०७५ असोजमा नवलपरासीकी बसन्ती परियारमाथि एसीड हाने। यी त प्रतिनिधी घटना मात्रै हुन् एसीड प्रहारका घटना दिनप्रतिदिन बढ्दो क्रममा छ। एक पटक छ्यापीएको एसीडको कालो दाग बोकेर जीवनभर बाच्न विवस छन् महिला। पवित्रालाई एसीड आक्रमण गर्ने मोहम्मद आलम र फैयाज आलमलाई पक्राउ गरी प्रहरीले अनुुसन्धान गरिरहेको छ। उनीहरुलाई सजाय पनि होला। तर उसलाई दिने कुन सजायले पवित्राको जलनको पीडालाई सम्बोधन गर्ला र ? मुलुकी अपराध संहिता २०७४ को दफा १९३ मा तेजाव वा अन्य रासायनिक, जैवीक वा विषालु पदार्थ बाट गरिने अपराधलाई संबोधन गरेको छ। अपराधको प्रकृति हेरेर पाँच वर्षदेखी आठ वर्षसम्म कैद र एक लाख रुपैयाँदेखि पाँच लाख रुपैयाँसम्म जरिवाना तोकिएको पनि छ। फोैजदारी कानुनमा जे भनिए पनि एसीड आक्रमणमा अपराधीलाई दिइने सजाय समय अनुकुल भने छैन। अधिवक्ता प्रियहरि भण्डारीका अनुसार जनकल्याणकारी राज्यमा हिंसा पीडित व्यक्तिका सहयोगका लागि राज्यका निकायले प्रभावकारी काम गरेका छैनन्। पीडितको पुनस्थापनाको लागि राज्यकोषबाट रकम छुट्टाइए पनि स्थानीय स्तरमा यस्तो सहयोग पुग्न सकेको छैन। एसीड पीडितलाई घटनाको लगत्तै उपचारको लागि प्रशस्तै रकमको जरुरत पर्ने गर्छ। यसमा सरकारले सहयोग गरेको खासै देखिन्न। एसीड प्रहारको दाग र पीडा मानिस बाचुन्जेलसम्म रहने भएकाले पनि यस्तो अपराध अन्य अपराधको तुलनामा फरक छ। कुनै पनि बहानामा अपराधीले कानुनी कारवाही बाट उन्मुक्ति पाउन हुँदैन। एसीड बेच्नको लागि लाइसेन्स अनिवार्य हुनुपर्ने व्यवस्था गर्न आवश्यक छ। किन्ने व्यक्तिले पनि परिचयपत्र बुझाउनु पर्ने नियम भएमा एसीडको दुरुपयोग कम हुन सक्छ। प्रहरी महानिरीक्षक शैलेश थापाले साउन १९ गते संसदको कानुन, न्याय तथा मानवअधिकार समितिमा बोल्दै धेरैजसो एसीडप्रहार बदला लिनको लागि गरिने बताएका थिए। उनका अनुसार पछिल्लो १७ वटा एसीड आक्रमणलाई हेर्दा प्राय एकोहोरो प्रेमका कारण अनुहार बिगार्ने वा कुरुप बनाउने अभिप्रायले एसीड प्रहार गरिएको छ। एसीड प्रहारबाट युवती बढी पीडित हुने गरेको र चिनजानेको तथा आफन्तबाटै प्रहार गरिएको पाइन्छ। एसीड आक्रमण व्यक्तिको सन्काहपनका कारण हुने गरेको मनोविदको भनाइ छ। प्रहरीको तथ्यांक हेर्दा पनि अधिकाशं घटनामा पुरुषले महिलालाई एसीड छ्यापेको देखिन्छ। विशेषत स्कुल पढ्दै गरेका कलिला युवती भर्खर विवाह बन्धनमा बाँधिएका महिला पुरुषको मानसिक विकृतिको सिकार हुने गरेका छन्। एकोहोरो प्रेम गर्ने र स्वीकार नगरेको अवस्थामा उसको अनुहार नै बिगार्ने नियतले प्राय एसीडअनुहारमा छयापीने गरेको देखिन्छ। महिला कानुन र विकास मञ्चका कार्यकारी निर्देशक तथा अधिवक्ता सविन श्रेष्ठका अनुसार २०७२ सालसम्म नेपालमा एसीडसम्बन्धी कुनै पनि व्यवस्था थिएन। अपराधको प्रकृति हेरेर ज्यान मार्ने उद्योगमा मुद्दा चलाइन्थ्यो। संगीता मगरकै घटनामै पनि आरोपी जीवन विकलाई ज्यान मार्ने उद्योग अनुसार कारबाही गरिएको थियो। पहिलो पटक २०७२ साल असोजमा लैङगिक समानता कायम गरेर लैङगिक हिंसा अन्त्य गर्ने विधेयक ल्याइएको थियो । यहि विधेयकका आधारमा मुलुकी अपराध संहिताले एसीड आक्रमण अपराधलाई सम्बोधन गरेको हो। अहिलेको कानुनमा अपराधीलाई कैदसँगै जरिवाना पनि तोकिएको छ। अपराध संहिताको दफा १९३ को उपदफा ३ अनुसार जरिवाना बापत प्राप्त पुरै रकम पीडितलाई क्षतिपूर्ति बापत दिनुपर्छ भन्ने व्यवस्था छ। एसीड आक्रमणको घटनालाई २०७४ पछि सरकारवादी मुद्दाको रुपमा अनुसन्धान गरिन्छ। यसको अन्तिम फैसला सर्वोच्च अदालतबाट हुने गर्छ। एसीड प्रहार भैसके पछि सबैभन्दा पहिलो काम छिटो उपचार गर्नु नै हो। श्रेष्ठका अनुसार पहिलेको तुलनामा अहिलेको कानुन केही राम्रो देखिए पनि प्रभावकारी रुपमा पीडित मैत्री हुन सकेको छैन। सरकारले उपचार ग्यारेन्टी गर्ने गरी कानुन बन्न जरुरी छ। एसीड प्रहारको उपचार निकै महङ्गो र कठिन हुने भएकाले यसको पटक पटक उपचार गर्नुपर्छ। लाखौँ खर्च गर्नुपर्ने हुन्छ। पीडितले पाउने सहयोग सरकारको स्वविवेकमा भर पर्ने हुँदा यसको निश्चित ग्यारेन्टी छैन। सरकारले एक पटक उपचार खर्च दिए पनि मात्रै पनि पुग्दैन। अर्को कुरा जरिवानाको व्यवस्थाले पीडकले जरिवाना तिर्न सक्यो भने पो पीडितले पाउछ तर उसले तिर्ने सकेन भने के गर्ने त ? कसले तिर्ने ? यो अन्योलमै छ। यसैबीच नेपालमा एसीड आक्रमणका घटना बढ्न थालेपछि प्रतिनिधि सभाको महिला तथा सामाजिक समितीले सरकारलाई निर्देशन दिएको छ। साउन १९ गते बसेको समितिको बैठकले यस्तो निर्देशन दिएको हो। समितीकी सभादेवी निरुदेवी पालका अनुसार एसीड पीडितको समाजमा पुन स्थापनाको लागि सरकारी सेवाका रोजगारीमा प्राथमिकता दिन निर्देशन दिइएको हो। यसका साथै एसीड खरिदकर्ताको विस्तृत विवरण अनिवार्य अभिलेखिकरण गर्न पनि निर्देशन दिइएको छ। समितिले प्रभावकारी रुपमा औषधि उपचारको अनिवार्य व्यवस्था तत्काल मिलाउन र सुनिश्चित गर्न, कानुनी सहायता तथा मनोपरामर्श प्रदान गर्न, शिक्षा उच्च शिक्षामा छात्रवृतिको व्यवस्था गर्न पनि निर्देशन दिएको छ। यसका साथै सीपमुलक तालिम उपलबध गराउन, जीवीकोपार्जनलाई सहज बनाउन र सामाजिक पुनस्र्थापना सम्बन्धमा कार्यक्रम तुरुन्त तयार गरी कार्यान्वयन गर्न गराउन समितिको निर्देशनमा भनिएको छ। पालका अनुसार समितिको बैठकले उत्पीडन तथा एसीड आक्रमण सम्बन्धी कानुनी व्यवस्था र दण्ड सजायलाई समय सापेक्ष परिमार्जन गर्न आवश्यक देखिएको निष्कर्ष निकालेको छ। समितिले अहिले विद्यमान कानुनमा आवश्यक संशोधन गर्ने कार्यलाई तत्काल अगाडि बढाउन गृहमन्त्रालयलाई पनि निर्देशन दिएको छ। तर सरकारबाट कुनै पनि निर्देशन जारी गरिसकिएको भने छैन।"
"ट्रयाक्टर दुर्घटना : एकको मृत्यु, पाँच जना घाइते","दार्चुला : जिल्लाको मार्मा गाउँपालिका वडा नम्बर १ रातापानीमा बुधबार दिउँसो एक बजे ट्रयाक्टर दुर्घटना हुँदा एक जना पुरुषको मृत्यु भएको छ भने अन्य पाँच जना गम्भीर घाइते भएका छन्। मार्मा गाउँपालिकाका वडा नम्बर २ सेलभिसाबाट चामल र मानिस बोकेर अपि हिमाल गाउँपालिकाको मकरीगाड जाँदै गरेको से ४ क ४०४७ नम्बरको ट्रयाक्टर रातापानीमा दुर्घटना भएको हो। मृत्यु हुनेमा मार्मा गाउँपालिका वडा नम्बर ६ का ४० वर्षीय गणेश धामी रहेका छन्। मार्मा गाउँपालिका वडा नम्बर १ का १६ वर्षीय विकास नेपाली, सोही ठाउँका ५३ वर्षीय रामसिंह महरा, १९ वर्षीय कृष्ण नेपाली, २२ वर्षीय सागर नेपाली र अपि हिमाल गाउँपालिका वडा नम्बर २ का विरसिंह लोथ्याल गम्भीर घाइते भएको इलाका प्रहरी कार्यालय लटिनाथका प्रहरी निरीक्षक कमलबहादुर बिष्टले बताए। उनले भने, 'घाइते पाँचै जनालाई उपचारका लागि गोकुलेश्वर अस्पताल लगिएको छ। मृतक धामी मार्मा गाउँपालिका वडा नम्बर २ सेलभिसामा पसल सञ्चालन गर्दै आएका थिए।' दुर्घटनाको कारण भने खुल्न नसकेको उनले बताए।"
उच्च अदालतका न्यायाधीशमा कोरोना संक्रमण,विराटनगर : उच्च अदालत विराटनगरका एक जना न्यायाधीशसहित दुईजनामा कोरोना संक्रमण देखिएको छ । कोशी अस्पतालको प्रयोगशालामा गरिएको पीसीआर परीक्षणको रिपोर्ट मंगलबार साँझ पोजिटिभ आएको हो । संक्रमित हुनेमा ४८ वर्षीय न्यायाधीश र उनका सवारी चालक रहेको अदालतका सूचना अधिकारी ओम सुवेदीले जानकारी दिए । सुवेदीका अनुसार सवारी चालकमा केही दिनदेखि ज्वरो र रुघाखोकीको समस्या देखिएपछि न्यायाधीश उनका अंगरक्षक र सवारी चालक तीनै जनाले भदौ ७ गते आइतबार स्वाब परीक्षणका लागि दिएका थिए । स्वाब परीक्षण गराएकामध्ये मंगलबार साँझ दुईजनाको पोजिटिभ र अंगरक्षकको रिपोर्ट भने नेगेटिभ आएको उनको भनाइ छ । कुनै लक्षण नदेखिएको तथा केही पनि समस्या नरहेका कारण संक्रमण पुष्टि भएका न्यायाधीश अहिले होम आइसोलेसनमै रहेको जानकारी सुवेदीले दिए । सवारी चालकलाई भने उपचारका लागि कोभिड अस्पताल भर्ना गरिएको छ । यसअघि जिल्ला अदालत मोरङका न्यायाधीशमा पनि कोरोना देखिएको थियो । उच्चका सूचना अधिकारी सुवेदीले न्यायाधीशमा कोरोना पुष्टि भए पनि अदालतको काम कारबाही भने नियमितनै चल्ने जानकारी दिए ।
नातिनी बलात्कार गरेको आरोपमा हजुरबुवा पक्राउ,उदयपुर : उदयपुरको त्रियुगा नगरपालिकाका८ वर्षीया आफ्नै नातिनीलाई बलात्कार तथा यौन दुर्व्यवहार गरेको आरोपमा प्रहरीले ५४ वर्षीय हजुर बुवालाई बिहीबार पक्राउ गरेको छ। बुधबार घरका सदस्य नभएको मौकाछोपी आरोपितले बालिकालाई यौनाङ्ग देखाउने र यौन दुर्व्यवहार गरेको जाहेरीका आधारमा पक्राउ गरिएको जिल्ला प्रहरी कार्यालयका एसपी भीमबहादुर दाहालले बताए। आरोपितले साउन १२ गतेसमेत बालिकालाई बलात्कार गरेको प्रारम्भिक बयानबाट खुलेको उनले बताए। पक्राउ परेका आरोपितलाई प्रहरी हिरासतमा राखी थप अनुसन्धान सुरु गरिएको एसपी दाहालले जानकारी दिए।
कोरोना संक्रमितले आइसोलेसन व्यवस्थापनका लागि ५० हजार सहयोग गर्ने,मुगु : सोमबार कणाली स्वास्थ्य विज्ञान प्रतिष्ठान गरिएको स्वाब परीक्षणमा गर्दा कोरोना भाइरस पोजिटिभ पुष्टि भएका स्वास्थ्य सेवा कार्यालयका मुगुका लेखापालले सुरेश केसीले जिल्ला कारागार भवनमा निर्माण गरिएको आइसोलेसनको व्यवस्थापनका लागि ५० हजार नगद सहयोग गर्ने भएका छन्। जिल्ला स्वास्थ्य सेवा कार्यालको लेखा फाँटमा कार्यरत लेखापालले सुरेश केसीले आफनो पीसीआर परिक्षण गर्दा पोजिटिभ रिपोर्ट आएपछि आफ्नै डेराको होम आइसोलेनमा बस्दै आफनो दोस्रो रिपोर्ट नेगेटिभ आए जिल्ला कारागार भवनमा निमार्ण गरिएको ५० बेडको आइसोलेसन व्यवस्थापनका लागि आफनो दुई महिनाको तलबबाट ५० हजार नगद सञ्चारकर्मीको रोहबरमा प्रमुख जिल्ला अधिकारीलाई हस्तान्तरण गर्ने आफ्नो फेसबुक स्ट्याटस मार्फत जानकारी दिएका हुन्। जिल्लामा रहेका चार वटा स्थानीय तह मध्य खत्याड गाउँपालिकामा यसअघि देखिएका ३ जना संक्रमितमध्य २ जनाले कोरोना जितेर घर फर्किसकेका छन्। सोही गाउँपालिकाको एक जना महिला रातापानी आइसोलेसनमा रहेकी छन्। सोमबार कोरोना पोजिटिभ देखिएका छायाँनाथ रारा नगरपालिका क्षेत्रभित्र रहेको जिल्ला स्वास्थ्य सेवा कार्यालयका लेखापाल आफ्नै क्वाटरमा सेल्फ आइसोलेसनमा बसेका छन्। जिल्लाका सोरु र मुगुम कार्मारोङ्ग गाउँपालिकामा शून्य संक्रमित रहेका छन्। कोरोना भाईरस पोजेसटिभ देखिएका लेखपाल सुरेश केसिले आईसोलेसन ब्यवस्थापनकालागी ५० हजार नगद सहयोग गर्ने प्रतिबद्धता आफनो फेसबुक स्र्टाटर्स। फोटो केसिको फेसबुक
प्रहरीको संरक्षणमा जबरजस्ती मन्दिर खोल्न लगाएर बिहे,"बेनी : समुदाय स्तरमा तीब्र रुपमा कोरोना (भाइरस) फैलिरहेको अवस्थामा म्याग्दीको बेनी नगरपालिका९ गलेश्वरमा बुधबार प्रहरीको दवाव र संरक्षणमा जबरजस्ति मन्दिर खोल्न लगाएर विवाह र भोज भतेर गरेका छन्। गत चैत ९ गतेदेखि पुजाआजाका लागि बन्द गरिएको गलेश्वर मन्दिर खुलाएर नागरिक समाज म्याग्दीका संयोजक सुदर्शनकुमार श्रेष्ठका छोरा सुदिप र नेपाल प्रहरीका सेवानिवृत्त प्रहरी निरिक्षक भीमबहादुर श्रेष्ठकी छोरी सरस्वतीको बिवाह गरेका हुन्। कोरोना फैलिन नदिन सरकारले भोज, भतेर गर्न र मन्दिर लगायत धार्मिक स्थलमा पुजाआजाका लागि बन्द गरेको छ। अन्तर जिल्ला आवत जावतमा रोक लगाएको जिल्ला प्रशासन कार्यालयले एउटै घरमा भएका परिवारका सदस्यहरुको उपस्थितिमा मात्र चाडपर्व मनाउन सार्वजनिक सूचना जारी गरेको छ। संक्रमण रोकथामका लागि अगुवाई गर्नुपर्ने जिम्मेवार ब्यक्तिबाट सामान्य स्वास्थ्य सुरक्षा मापदण्डको पालना समेत नगरि प्रहरी र प्रशासनको संरक्षणमा धार्मिक संस्थामा बिवाह तथा होटेलमा भोज भतेर गरेका स्थानीयबासीले गुनासो गरेका छन्। गलेश्वर शिवालय क्षेत्र विकास कोषका उपाध्यक्ष पण्डित भिमनाथ पराजुलीले कोषको अनुमति बिना प्रहरीको उपस्थितिमा प्रवेशद्धार खोलेर मन्दिर परिसरमा पुजा र बिवाह गराई भोज खान होटलमा गएका बताए।हामीले दिएका थिएनौ, गलेश्वर प्रहरी चौकीकै असई आएर ताला खोलेर मानिसहरुलाई भित्र लैजानुभयो, उनले भने प्रहरीकै उपस्थितिमा आफैले बाहिरबाट पण्डित ल्याएर करिब आधा घण्टा धार्मिक बिधि अनुसार बिवाह गरेर गए। विवाह हुने अवधिसम्म गलेश्वर प्रहरी चौकीका असई गोर्वद्धन दुरा मन्दिर परिसरमा थिए। केटा र केटी पक्षका २५ जना भन्दा बढी मन्दिर परिसरमा पुगेका थिए। उनहरुले मास्क लगाएका र भौतिक दुरि कायम गरेका थिएनन्। मन्दिर परिसरमा बिवाह गरेपछि गलेश्वर स्थित शसस्त्र प्रहरीको क्याम्प अगाडी रहेको प्याराडाइज होटलमा भोज गरेका थिए। प्रहरीकै उपस्थितिमा जर्वजस्ति मन्दिर खोल्न लगाएर बिवाह गरिनु र शसस्त्रको क्याम्प अगाडी सँयौ मानिसहरु उपस्थित भएर करिब चार घण्टा भोज भतेर गर्दा समेत सुरक्षा निकाय तथा प्रशासनले उदाशिनता देखाको गलेश्वरका बासिन्दाले बताए। प्रमुख जिल्ला अधिकारी उमाकान्त अधिकारीले मन्दिरमा धेरै मानिस भेला भएर बिवाह गर्न लागेको सुचना पाउने बित्तिकै प्रहरी पठाएर रोक्न लगाएको र भोज भतेरमा तोकिएको भन्दा बढी संख्यामा भेला हुन नदिएको प्रतिक्रिया दिए। डिएसपी किरनजंग कुँवरले प्रहरीले बिवाह र भोज भतेर गराउन संरक्षण गरेको आरोपको खण्डन गर्दै धेरै मानिस भेला हुन नदिएको तर्क गरे। दुलाहका बुवा सुर्दशन श्रेष्ठले परिवारका सदस्यहरुको उपस्थितिमा मात्र बिवाह र माइति पक्षको आग्रहमा भोज भएको बताए। नागरिक समाज म्याग्दीका संयोजक र कानुन व्यवसायी समेत रहेका श्रेष्ठले भदौ २ गते जिल्ला प्रशासन कार्यालयले बेनीमा आयोजना गरेको सर्वपक्षीय बैठकमा कोरोना रोकथामका लागि जिल्लाका सुरक्षा निकाय, प्रशासन र स्थानीय तहहरु असफल भएको भन्दै आलोचना गरेका थिए। म्याग्दीमा हालसम्म एक जना प्रहरी सहित ४९ जनामा कोरोना संक्रमण पुष्टि भएको छ। ४८ जना निको भएर घर गएका छन्। भदौ १ गते पोखराबाट आएका एक प्रहरी जवानमा कोरोना पुष्टि भएपछि बेनीमा त्रास छाएको छ।"
पत्रकार र कलाकारको संचारसमाग्री चोरियो,"पशुपतिनगर : महोत्तरीको बर्दिबास नगरपालिका९ पशुपतिनगरबाट पत्रकार र कलाकारको संचार समाग्री चोरी भएको छ। पत्रकार अमृतकुमार महतो, रोचकघोचकका हाँस्यकलाकार कृष्णाकुमार महतो लगायतको ल्यापटप, मोबाइल, बैंकको एटिम कार्ड लगायतको सरसमान चोरी भएको हो। जनसहयोगी युवा सञ्जाल बर्दिबास महोत्तरीले पशुपतिनगरस्थित राष्ट्रिय माध्यमिक विद्यालय पशुपतिनगरमा जनस्तरबाट बालउद्यान निर्माण गरिरहेको छ। निर्माण काममा खटिएका पत्रकार, कलाकार, सञ्जालका सविच मनोज महतो, ट्रयाक्टर चालक धर्मेन्द्रप्रसाद चौधरीको ल्यापटप, मोबाइल, बैंकको एटिम लगायत झण्डै चार लाख बराबरको सरसमान चोरी भएको हो। घटनाको अनुसन्धान गर्न इलाका प्रहरी कार्यालय बर्दिबासका इन्स्पेक्टर सोनु साहको नेतृत्वमा टोली खटिएको छ।"
"शंकास्पदको स्वाब संकलन, कोरोना रिपोर्ट नआउँदै धमाधम घर फिर्ता","जाजरकोट : जाजरकोट सदरमुकाम खलंगामा कोरोना परीक्षणका लागि स्वाब संकलन गरेकाहरुलाई रिपोर्ट नआउँदै घर पठाइएको छ । शंकास्पदको पीसीआर परीक्षणका लागि स्वाब संकलन गरिएपछि रिपोर्ट नआउँदासम्म क्वारेन्टाइनमा राख्नुपर्नेमा प्रावधान भएपनि त्यसो नगरेर सिधै घर पठाउने गरिएको छ । केही दिनअघि स्वाब संकलन गरेर पीसीआर परीक्षणका लागि पश्चिम रुकुमको चौरजहारीस्थित मिसन अस्पताल (कोरोना अस्पताल) पठाइएका २० मध्ये १९ जनामा कोरोना संक्रमण भएको पुष्टि भएको थियो । विभिन्न सरकारी कार्यलयमा कार्यरत कर्मचारी र स्थानियमा कोरोना देखिएपछि उनीहरुको संम्पर्कमा रहेका तीन सयजनाको स्वाव संकलन गरेर सुर्खेत पठाइएको छ । स्वास्थ्य सेवा कार्यालय, भेरीनगरपालिका, जिल्ला प्रशासन कार्यालय, प्रहरी र नेपाली सेनाका गरी तीन सय जनाको स्वाव संकलन गरी सुर्खेतस्थित प्रदेश अस्पताल पशुपंक्षी रोग अन्वेशण प्रयोगशालामा पठाईएको स्वास्थ्य सेवा कार्यालयका महामारी फोकल व्यक्ति कृष्णबहादुर खत्रीले बताए । मंगलबार पठाइएका स्वाबको रिपोर्ट आउन कम्तिमा १० दिन लाग्ने भएको छ । त्यतिबेलासम्म स्वाब संकलन गरिएका कसैको निगरानीमा हुँदैनन्। होम क्वारेन्टाइनमा बस्नु भनिएको छ तर उनीहरु निर्वाध घुमफिर गर्ने र परिवारका अन्य सदस्यसँग हेलमेल गरिरहेका छन् । 'नतिजा आउँदासम्म उनीहरुले अरु सयौसँग सम्पर्कमा गइसकेका हुन्छन् । यदि पोजिटिभ रिपोर्ट आए अवस्था झन खतरा हुने भेरी नगरपालिका ४ का विष्णु भडेलले बताए ।' 'संक्रमण देखिएको सदरमुकामका सबैलाई परीक्षण गरिनुपथ्र्यो, त्यो पनि गरिएन, जोजसले परीक्षण गराए उनीहरुलाई पनि नतिजा नआउँदासम्म क्वारेन्टाइनमा राख्नु पथ्र्यो त्यो पनि भएन,'उनले भने ।संक्रमित १९ जनालाई त्रिभुवन माविमा बनाइएको आइसोलेसनमा राखेर उपचार थालिएको छ । तर उनीहरुसँग सम्पर्कमा आएकाको कन्ट्रयाक टेसिङ् गरिएको छैन। करीब पाँच सय बढी व्यक्ति उनीहरुको सम्पर्कमा गएको आशंका छ । तर, संक्रमण भएकाहरुको परिवार तथा छिमेकको समेत परीक्षण नगरिनु दु:खद र लापरवाही हो भेरी नगरपालिका वडा नम्बर ४ का वडाध्यक्ष खम्बजंग शाहले भने, ' महामारीमा हेल्चक्रयाई गर्नु हुँदैन । स्थानीय सरकार र सम्बन्धित निकायले यस कुरालाई गम्भीरतापूर्वक लिनुपर्छ ।' सदरमुकाममा कोरोना संक्रमण बढ्दै गएपछि स्थानीय प्रशासनले १५ भदौसम्मका लागि निशेषज्ञा जारी गरेको छ ।"
मेरा नातेदारले सम्बन्धको दुरुपयोग गरेका छैनन् : ईश्वर पोखरेल,"काठमाडौं : उपप्रधान तथा रक्षामन्त्री ईश्वर पोखरेलले आफ्नो नाता वा सम्बन्धमा रहेका व्यक्तिले पद वा सम्बन्धको दुरुपयोग नगरेको दाबी गरेका छन्। आफ्नो नाता सम्बन्धका व्यक्तिले लाभको पद लिएर कानुनी व्यवस्थाको उल्लंघन नगरेको उनको दाबी छ। बुधबार विज्ञप्ति सार्वजनिक गर्दै मन्त्री पोखरेलले त्यस्ता समाचारमा सत्यता नभएको दाबी गरेका हुन्। केही दिनयता मलाई केन्द्रीत गरी कतिपय संचार माध्यमले समाचार सम्प्रेषण गरेका छन्। ती समाचारप्रति मेरो गम्भीर ध्यानाकर्षण भएको छ, मन्त्री पोखरेलले भनेका छन्, मेरो परिवारका कुनै सदस्य वा मेरा कुनै नाता सम्बन्धमा रहेका व्यक्तिहरूद्वारा पद वा मसितको सम्बन्धको दुरूपयोग गरी विद्यमान क़ानूनी व्यवस्थालाई उल्लंघन गरेर लाभ लिएको वा पद प्राप्त गरेको भन्ने विषयमा कुनै सत्यता छैन। पोखरेलले सबै काम विधिसम्मत, पारदर्शितासहित र संस्थागत निर्णयका आधारमा भएको दाबीसमेत गरेका छन्। उनले कतै अन्यथा भएको पाइएमा वा प्रमाणित भएमा सजायको भागिदार हुने प्रतिवद्धतासमेत जनाएका छन्। आफ्नो विषयमा तथ्यहीन र गलतत मनसायका साथ सार्वजनिक भएका विषयको भ्रममा नपर्न उनले सबैलाई आग्रहसमेत गरेका छन्। अन्यथा भएको पाइएमा वा प्रमाणित भएमा सार्वजनिक रूपमा सजायको भागिदार हुने समेत विश्वास दिलाउन चाहन्छु। मेरो यो दृढता र विश्वासलाई लाञ्छित गर्ने हिसाबले तथ्यहीन र अत्यन्त गलत मनसायका साथ सार्वजनिक भएका गरिएका कुराहरूप्रति खेद व्यक्त गर्दछु, पोखरेलले थप भनेका छन्, यस्तो विषयका कारण दुःखित हुनुभएका मप्रति सद्भाव राख्ने, मलाई माया गर्ने, समर्थन गर्नुहुने आदरणीय मित्रहरूलाई कुनै पनि किसिमको भ्रममा नपर्न अनुरोध गर्दछु। मन्त्री पोखरेलले राजाको शासनमा घरको पानी ट्यांकीमा पैसा राखेको कुप्रचार भएको सम्झना गर्दै शाही शासनका मतियारहरु नयाँ ढंगले आफू विरुद्ध उरालिएको भन्दै आपत्ति प्रकट गरेका छन्। विगतमा राजाले सम्पूर्ण शासन सत्ता आफ्नो हातमा लिएको र त्यसविरूद्ध संघर्ष गरेका कारण यातनापूर्ण बन्दी जीवन बिताइरहेका बेला सम्पूर्ण रूपमा बदनाम र चरित्रहत्या गर्ने हिसावले घरको पानी ट्यांकीमा पैसा राखेको कुप्रचार गरिएको थियो। अहिले विगतको निरंकुश शाही शासनका तिनै दुष्ट मतियारहरू समेत नयाँ ढंगले मेरो बिरूद्धमा स्वर उरालिरहेका छन् ! म ती सबैलाई चुनौती दिदै घृणापूर्वक अस्वीकार गर्दछु, मन्त्री पोखरेलले थप भनेका छन्, सम्पूर्ण शुभचिन्तक, समर्थक, मित्रहरू तथा आम जनतालाई विश्वास दिलाउन चाहन्छु। तपाईंहरूको विश्वास र भरोसालाई म कहिल्यै र कहिल्यै कमजोर हुन दिने छैन। राष्ट्रिय वाणिज्य बैंकको सञ्चालक समिति सदस्य प्राडा उपेन्द्र कोइराला नियुक्त भएपछि मन्त्री पोखरेलको चर्को आलोचना भएको थियो । उपप्रधान तथा रक्षामन्त्री पोखरेलका सम्धी कोइरालालाई राजनीतिक नियुक्ति दिइएको भन्दै चौतर्फी रुपमा आलोचना भएपछि उनले विज्ञप्ति सार्वजनिक गरेका हुन् । विज्ञप्ति जस्ताको तस्तै सबै महानुभावहरूमा अनुरोध ! केही दिनयता मलाई केन्द्रीत गरी कतिपय संचार माध्यमहरूले समाचार सम्प्रेषण गरेका छन् । ती समाचारहरूप्रति मेरो गंभीर ध्यानाकर्षण भएको छ । मेरो परिवारका कुनै सदस्य वा मेरा कुनै नाता सम्बन्धमा रहेका व्यक्तिहरूद्वारा पद वा मसितको सम्बन्धको दुरूपयोग गरी विद्यमान क़ानूनी व्यवस्थालाई उल्लंघन गरेर लाभ लिएकाे वा पद प्राप्त गरेको भन्ने विषयमा कुनै सत्यता छैन । भएका काम विधिसम्मत, पारदर्शितासहित र संस्थागत निर्णय प्रक्रियाका आधारमा मात्रै भएका छन् । कहींकतै पनि मेराे अबाञ्छित चासो वा हस्तक्षेप नभएको कुरा जानकारी गराउँदछु । यदि अन्यथा भएको पाइएमा वा प्रमाणित भएमा सार्वजनिक रूपमा सजायको भागिदार हुने समेत विश्वास दिलाउन चाहन्छु । मेरो यो दृढता र विश्वासलाई लाञ्छित गर्ने हिसाबले तथ्यहीन र अत्यन्त गलत मनसायका साथ सार्वजनिक भएका गरिएका कुराहरूप्रति खेद व्यक्त गर्दछु । यस्ताे विषयका कारण दु:खित हुनुभएका मप्रति सद्भाव राख्ने, मलाई माया गर्ने, समर्थन गर्नुहुने आदरणीय मित्रहरूलाई कुनै पनि किसिमको भ्रममा नपर्न अनुरोध गर्दछु । विगतमा राजाले सम्पूर्ण शासन सत्ता आफ्नो हातमा लिएको र त्यसविरूद्ध संघर्ष गरेका कारण यातनापूर्ण बन्दी जीवन विताइरहेका बेला सम्पूर्ण रूपमा बदनाम र चरित्रहत्या गर्ने हिसावले घरको पानी ट्यांकीमा पैसा राखेको कुप्रचार गरिएको थियो । अहिले विगतको निरंकुश शाही शासनका तिनै दुष्ट मतियारहरू समेत नयाँ ढंगले मेराे बिरूद्धमा स्वर उरालिरहेका छन् ! म ती सबैलाई चुनौती दिदै घृणापूर्वक अस्वीकार गर्दछु । सम्पूर्ण शुभचिन्तक, समर्थक, मित्रहरू तथा आम जनतालाई विश्वास दिलाउन चाहन्छु  तपाईंहरूको विश्वास र भरोसालाई म कहिल्यै कहिल्यै कमजोर हुन दिने छैन  किमार्थ टुट्न दिने छैन !!  ईश्वर पोखरेल १० भदाै २०७७"
लमजुङमा २० नेपाली सेनासहित २३ जनामा कोरोना संक्रमण,"बेंसीसहर : लमजुङमा एकैदिन २३ जनामा कोरोना भाइरस (कोभिड१९) संक्रमण पुष्टि भएको छ । लमजुङमा कार्यरत २० जना नेपाली सेनासहित २३ जनामा बुधबार कोरोना संक्रमण पुष्टि भएको जिल्ला प्रशासन कार्यालयले जनाएको छ । प्रमुख जिल्ला अधिकारी कृष्णप्रसाद शर्माका अनुसार कन्ट्रयाक ट्रेसिङका आधारमा स्वाब संकलन गरिएका उनीहरुलाई कोरोना देखिएको हो । कोरोना संक्रमित हुनेमा सुन्दरबजार नगरपालिका ९ सिउँडीबारस्थित नेपाली सेनाको कृषि तथा व्यवसायिक तालिम केन्द्रमा कार्यरत २० जना छन् । यसैगरी संक्रमित हुने अन्य ३ जनामा ग्लोबल आईएमई बैंकमा कार्यरत बेंसीसहर नगरपालिका ८ का ३२ वर्षीय पुरुष, ८ कै २५ वर्षीय पुरुष र बेंसीसहर ७ का ५१ वर्षीय पुरुष रहेका छन् । उनीहरुलाई पनि कन्ट्रयाक ट्रेसिङको आधारमा स्वाब संकलन गरि गण्डकी प्रदेश प्रयोगशाला पठाइएको संक्रमितहरुलाई नमुना सामुदायिक अस्पताल सुन्दरबजार र सहरी विकास कार्यालयको भवन सहजीमा राखिएको प्रशासनले जनाएको छ । यसअघि गत शनिबार नेपाली सेनाको कृषि तथा व्यवसायिक तालिम केन्द्र सिउँडीबारमा कार्यरत सैनिक जवान बाग्लुङ नगरपालिका २ का २९ वर्षीय पुरुषमा कोरोना देखिएको थियो । साउन २९ गते बाग्लुङस्थित घर विदामा गएका सैनिक जवानमा संक्रमण पुष्टि भएपछि उनको सम्पर्कमा रहेका सेनाको पनि कन्ट्रयाक ट्रेसिङ गरिएको थियो । उदीपुरस्थित श्रीजंग गणका गणपति प्रमुख सेनानी जयराम थापाका अनुसार एक सैनिक जवानमा कोरोना रिपोर्ट पोजेटिभ आएपछि कन्ट्रयाक ट्रेसिङमा उनी संग रहेका २५ जनाको थ्रोट स्वाब संकलन गरी पोखरा पठाइएको र २० जनाको पोजिटिभ आएको हो । ५ जनाको रिपोर्ट भने नेगेटिभ आएको छ । श्रीजंग गण भने सुरक्षित रहेको उनले बताए । लमजुङमा बुधबार २३ जना कोरोना संक्रमित थप भएसँगै संक्रमितको संख्या १ सय ३९ पुगेको छ । महिला ९ र पुरुष १ सय ३० जनामा कोरोना देखिएको हो । ९ महिला र १ सय २ पुरुष गरी १ सय ११ जना भने निको भएर घर फर्किसकेका छन् । हाल आइसोलेसनमा २८ जना पुरुष रहेको प्रजिअ शर्माले बताए ।"
मंगलाको सपना : राजनीतिमा महिला सशक्तीकरण,"नेपालमा प्रजातन्त्रको सुनौलो बिहानी ल्याउन र महिलाको राजनीतिक, आर्थिक, सामाजिक एवं सांस्कृतिक सशक्तीकरण गर्ने मंगलादेवी सिंहको सपना अधुरै छ। मुलुकमा प्रजातान्त्रिक शासन व्यवस्थाको महसुुस गर्दै २००३ सालमा नेपाली राष्ट्रिय कांग्रेसको स्थापना भयो। राणाहरूको जगजगी भएका बेला निरंकुशताको जन्जिर तोड्न, महिलालाई दासत्व, शोषण, दमन र उत्पीडनबाट मुक्ति दिलाउन जागरुक बनाउनु थियो। यसका लागि पनि भूमिगत रूपमा सम्पूर्ण महिलाको एउटै छहारी संस्था नेपाल महिला संघ २००४ सालमा स्थापना भएको थियो। तर आजसम्म पनि हरेक राजनीतिक दलको निर्णायक तहमा महिला कम पुगेका छन्। नेपालमा राजनीतिक परिवर्तन जसरी द्रूत गतिमा हुन सक्यो त्यही अनुपातमा महिलाको भूमिका आर्थिक, सामाजिक अवस्था एवं नेतृत्व तहमा पुग्न सकेन। राजनीतिमा महिला र पुरुषको समान र सक्रिय भूमिकाविना समग्र राष्ट्रको परिवर्तन सम्भव छैन। त्यसकारण राजनीतिक तथा सामाजिक आन्दोलन र विकास दुवै क्षेत्रमा महिलाको अर्थपूर्ण प्रतिनिधित्व हुन जरुरी छ। विश्वभरिका महिलाले महिला अधिकार, समानता र न्यायका लागि गरेको संघर्षको फलस्वरूप आज महिला राष्ट्रपति बन्न सफल भएका छन्। राजनीतिक सशक्तीकरणका लागि मंगलादेवीको नेतृत्वमा २००४ सालमा पहिलोपटक महिला मताधिकार माग्न संघर्ष भएको थियो। त्यसैको फलस्वरूप २०१० सालमा भएको स्थानीय तहको निर्वाचनमा महिलाले मताधिकार र उम्मेदवार बन्ने मौका पाए। यसअघि सन् १९८९ मा योगमाया न्यौपानेको नेतृत्वमा सती प्रथा, विधवा विवाहलगायतका विकृतिविरुद्ध सामाजिक अभियान सञ्चालन भएको थियो। समाज सुधारका लागि छब्बीस बुँदे माग लिएर उनीहरू प्रधानमन्त्री जुद्धशम्शेरकहाँ गएका थिए। माग पूरा नभएपछि आठजना महिलाले जलसमाधि लिए। अर्को कुरा २०१५ सालमा प्रतिनिधिसभाको निर्वाचन भयो। त्यतिबेला गठित सरकारमा द्वारिकादेवी ठकुरानीले स्वास्थ्य सहायकमन्त्री भएर महिला नेतृत्वको ढोका खोलेकी थिइन्। राजनीतिक र राज्य तहमा महिलाको प्रतिनिधित्व भएको त्यो नै पहिलोपटक थियो। नेपाली समाजको बनोट आफैंमा विविधतायुक्त छ। राजनीतिक चेतना अभिन्न अंग बनेको छ। महिला समस्या र तिनका स्वरूप पनि फरकफरक छन् तापनि उनीहरूका साझा सरोकार र अपेक्षा समान छन्। महिलाका आकांक्षा, राजनीतिमा अग्रसरता, प्रतिनिधित्वको सवाल र संघर्ष हुन्, जुन समकालीन विश्वको गतिविधिबाट अछूतो छैन। महिला आन्दोलनको लामो पृष्ठभूमि, नेतृत्वका लागि निरन्तर संघर्ष, महिला अगुवाहरूको ठूलो सञ्जाल, महिला अधिकारकर्मीमा चुलिएको जागरण एकातिर छ भने अर्कातिर हरेक दलको पार्टी संरचना लैंगिकमैत्री छैन। राजनीतिक मुद्दाहरू गुन्जिए पनि सामाजिक व्यवहार, धरातल, दलका नेताहरूको महिला प्रतिनिधित्वप्रतिको सोच र शैली पुरातनै छ। गणतन्त्रमा पनि नेतृत्व तहमा महिलाको उपस्थिति निराशाजनक देखिनुको यो एउटा प्रमुख कारण हो। नेपाली राजनीतिमा महिला नेतृत्वमा आउन नसक्नु र सक्रियता पनि कमै देखिनुको एउटा कारण यो पनि हो। एक्काईसौं शताब्दी महिलाको शताब्दी हो। तर राजनीतिक दलभित्र निर्णयक तहमा महिलाको उपस्थिति नहुनु दुःखद पक्ष हो। राजनीतिक परिर्वतनपछि बनेका लोकतान्त्रिक सरकार एवं दलहरूको सांगठनिक संरचनामा महिलाको उपस्थिति देखिँदैन। संघीय संरचनामा आइपुग्दा पनि हरेक दलका अध्यक्ष वा सभापतिमा पुरुष नै छन् भने पदाधिकारी तहमा महिलाको नेतृत्व न्यून देखिन्छ। राजनीतिक सहभागिता र सदस्य पदमा मात्र महिलालाई लैजाने प्रवृत्ति फेरिएको छैन। नेपाली कांग्रेसको अहिलेसम्म केन्द्रीय समितिमा शैलजा आचार्य उपसभापति, चित्रलेखा यादव र सीतादेवी यादव कोषाध्यक्ष भएको देखिन्छ। यस्तै कम्युनिस्ट पार्टीको इतिहास पल्टाउँदा सहाना प्रधान, विद्यादेवी भण्डारी र पम्फा भुसाल पार्टी नेतृत्व तहमा पुगेका देखिन्छन्। यतिखेर दुई प्रमुख दल नेकपा र नेपाली कांग्रेस महाधिवेशनको सँघारमा छन्। पार्टीभित्र नेतृत्वको बहस हुँदा महिला नेतृत्वको बहस हुँदैन। नेकपाको स्थायी समितिमा ५५५ प्रतिशत र केन्द्रीय समितिमा १२५ प्रतिशत महिला रहेका छन्, तर एकजना पनि पदाधिकारी छैनन्। यस्तै कांग्रेस केन्दीय समितिमा २० प्रतिशत महिला छन्। एकजना मात्र पदाधिकारी छन्। कांग्रेसको पछिल्लो संशोधित विधानमा तल्लो निकायदेखि माथिल्लो निकायसम्म ३३ प्रतिशतको सुनिश्चितता गरे पनि पदाधिकारी तहमा केवल एकजना सहमहामन्त्री पदमा मात्र आरक्षण गरिएको छ। उपसभापति, महामन्त्री पदमा महिला नेताहरूले प्रतिस्पर्धा गर्नैपर्ने अवस्था छ। अहिलेको सरकारमा महिला प्रतिनिधित्व हेर्ने हो भने ज्यादै न्यून देखिन्छ। नेपालको संविधानले राज्यका हरेक नीति निर्माण तहमा महिलाको ३३ प्रतिशतको सुनिश्चितता गरेको छ तर पनि व्यवहारमा कार्यान्यवन भएको छैन। केन्द्रीय सरकारमा १२५ प्रतिशत महिला मन्त्री छन् भने सातवटै प्रदेशमा क्याबिनेट मन्त्री सदस्य पनि न्यून छन्। महिला मुख्यमन्त्री एकजना पनि छैनन्। संघीय संसद्मा महिलाको ३३ प्रतिशत, प्रदेश सरकारमा ३४५ प्रतिशत र स्थानीय तहमा ४१ प्रतिशत पुगेका छन्। तर समानुपातिकबाट सांसद बनाउने र स्थानीयमा उपमा मात्र झुन्ड्याइएको छ। यसरी हेर्दा हरेक दलका नेताहरूले महिलाको नेतृत्वलाई स्वीकार गरेको देखिँदैन। अबको महाधिवेशनमा महिलालाई सहभागितामा मात्र होइन; नेतृत्व तहमै सशक्त भूमिका दिन जरुरी छ। हरेक राजनीतिक दलको सांगठनिक संरचनामा महिला नेतृत्वको विगतदेखि वर्तमानसम्मको उपस्थिति केलाउने हो भने केवल सदस्य पदमा मात्र सहभागी गराइएको देखिन्छ। हरेक आमनिर्वाचन होस् वा पार्टीले सञ्चालन गरेका गतिविधिमा होस्, पार्टीका झन्डा र डन्डा बोक्न महिला सहभागिता बढाउने तर निर्णायक पदमा प्रभावकारी र सशक्त भूमिका नदिने परिपार्टीले नै महिला नेतृत्वमा आउन वञ्चित छन्। अबको महाधिवेशनमा महिलाले केवल आरक्षण पदमा मात्र प्रतिस्पर्धा गरेर हुँदैन, पदाधिकारीमा पनि पुग्न जरुरी छ। राजनीतिक गर्ने महिलालाई विभिन्न आरोप र लाञ्छना लाग्ने गर्छ। अवसर पाए पनि उनीहरू त्यसको सदुपयोग गर्न सक्दैनन् भन्ने देखिन्छ। नेतृत्व गर्ने अवसर पाए भने पार्टीलाई सशक्त, गतिशील, ऊर्जाशील बनाउन सक्छन् तर हरेक पार्टीभित्र मौलाएको गुटबन्दी पनि धेरै मात्रामा कम हुने छ। जो नेतृत्व तहमा पुग्न सफल भएका छन्, त्यस्ता महिला नेतृत्वले अवसरको सदुपयोग गर्दै आफ्नो भूमिका प्रभावकारी बनाउन सक्नुपर्छ। महिला नेताहरूले पनि आफ्नो राजनीतिक योग्यता र क्षमता विकास गर्न जरुरी छ। समयसापेक्ष मुद्दाहरू पहिचान गर्न मेहनत र अध्ययनशील हुनुपर्दछ। कमीकमजोरी सुधार्दै सबैसँग सहकार्य गर्ने, महिला मुद्दामा लबिङ गर्ने, पार्टी नेताहरूलाई दबाब दिने र राज्यलाई खबरदारी गर्नेतर्फ अग्रसर हुन जरुरी छ। महिला नेताहरूलाई पारिवारिक सहयोग पनि उत्तिकै चाहिन्छ। राजनीतिक गर्ने पारिवारिक वातावरण भएन भने उनीहरू अगाडि बढ्न सक्दैनन्। नेपाली राजनीतिमा महिला नेतृत्वमा आउन नसक्नु र सक्रियता कमै देखिनुको एउटा कारण यो पनि हो। त्यसैले महिला नेताहरूले पारिवारिक सहयोग लिएर आफ्नो राजनीतिक यात्रा अगाडि बढाउन चुनौतीपूर्ण अवस्था छ नै तर त्यसलाई चिरेर अगाडि बढे नेतृत्व तहमा महिला सहभागिता बढ्नेमा दुईमत छैन। नेपाली राजनीतिको आधा आकाश महिला नेताहरूको हो। त्यसमा महिला नेताहरूले स्वतः दाबी गर्न पाउने छन्। त्यतिबेला मात्र मंगलादेवी माको सपना पनि साकार भएको मानिने छ।"
कोरोनाबाट चार घण्टामा एक जनाको मृत्यु,"काठमाडौं : कोरोना भाइरस संक्रमणबाट मृत्युदर ह्वात्तै बढेको छ। भदौका १० दिनमा ६० जनाको मृत्यु भएको छ। यस हिसाबले हेर्दा सरदर दैनिक ६ जना र प्रतिघण्टा ४ जनाको ज्यान जान थालेको छ। स्वास्थ्य मन्त्रालयका अनुसार, साउनसम्म कोरोनाका कारण मृत्युदर ०४ प्रतिशत थियो। अहिले वृद्धि भई ०५ प्रतिशत पुगेको छ। साउन ३२ गतेसम्म कोरोनाले ज्यान गुमाउनेको संख्या १ सय ४ थियो। मंगलबार १ सय ६४ पुगेको छ। नेपालमा संक्रमितको पहिलो मृत्यु जेठ २ गते भएको थियो। मंगलबार काठमाडौंका ३ सहित ७ जनाको मृत्यु भएको छ। स्वास्थ्य मन्त्रालयका प्रवक्ता डाजागेश्वर गौतमका काठमाडौंकी ७४ र ७१ वर्षीया महिलासहित ६६ वर्षीय पुरुषको निधन भएको हो। त्यस्तै धनुषाका ७६, पर्साका ६८, रूपन्देहीका ५६ र सिरहाका २२ वर्षीय पुरुषको मृत्यु भएको छ। मृत्यु भएकामध्ये सबैभन्दा बढी प्रदेश २ का छन्। प्रदेश २ का हालसम्म ६८ जनाको कोरोना संक्रमणबाट ज्यान गएको हो। वाग्मती प्रदेशमा चिनियाँ नागरिकसहित ३५ जनाको मृत्यु भएको छ। प्रदेश ५ मा २२, प्रदेश १ मा १९, गण्डकी र सुदूरपश्चिम प्रदेशमा ८८ जनाको ज्यान गएको छ। मृत्यु हुनेमा सबैभन्दा कम कर्णाली प्रदेशमा ४ जना छन्। हालसम्म सबैभन्दा बढी भदौ ५ गते ११ जनाको मृत्यु भएको छ। भदौ ८ गते १० जनाको ज्यान गएको छ। त्यस्तै भदौ ९ गते ७ जनाको ज्यान गएको छ। १० दिन सातायता संक्रमणदर वृद्धि हुनुका साथै मृत्युदर पनि बढेको छ। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारीका अनुसार मृत्यु हुनेमा पहिलादेखि दीर्घ समस्यासँग जुधिरहेका र औषधि सेवन गरिरहेका व्यक्ति छन्। संक्रमण ६० वर्षभन्दा कम उमेरकामा बढी भए पनि मृत्युदर भने त्यसभन्दा बढी उमेरमा बढी छ। त्रिवि शिक्षण अस्पताल महाराजगन्जका वरिष्ठ छाती रोग विशेषज्ञ डा निरज बमका अनुसार, कम संक्रमित भएकै उमेर समूहमा मृत्युदर बढी हुनु गम्भीर संकेत हो। समुदायमा फैलँदै गएको खण्डमा मृत्युदर झन् बढ्न सक्छ, उनले भने। ८५५संक्रमित थपिए काठमाडौं उपत्यकामा निषेधाज्ञा जारी गरेको ६ दिन बित्दा संक्रमितको संख्या दिनानुदिन वृद्धि भइरहेको छ। कोरोेना संक्रमणको दर बढेर भयावह उन्मुख भएपछि निषेधाज्ञा थप गरिएको छ। मंगलबार काठमाडौंका १ सय ९९, भक्तपुरका १४ र ललितपुरका १९ गरेर उपत्यकामा २ सय ३२ सहित ८ सय ५५ जनामा कोरोना संक्रमण पुष्टि भएको छ। हालसम्म संक्रमितको संख्या ३३ हजार ५ सय ३३ पुगेको मन्त्रालयका प्रवक्ता डा गौतमले बताए। सोमबार उपत्यकाका २ सय २४ जनामा कोरोना संक्रमण पुष्टि भएको थियो। मन्त्रालयका अनुसार १४ हजार २ सय ५० जना कोरोनाका सक्रिय बिरामी छन्। संस्थागत आइसोलेसनमा ८ हजार ५ सय ८१ जनाको उपचार भइरहेको छ। होम आइसोलेसनमा भने ५ हजार ६ सय ६९ जनाको उपचार भइरहेको छ। क्वारेन्टाइनमा १० हजार ८ सय ५३ जना छन्। कोरोना संक्रमणबाट डिस्चार्ज हुनेको संख्या १९ हजार १ सय १९ पुगेको छ। पछिल्लो २४ घण्टामा ३ सय १३ जना डिस्चार्ज भएका छन्। मन्त्रालयका अनुसार सात जिल्लामा पाँच सयभन्दा बढी संक्रमित छन्। ती जिल्लामा मोरङ, पर्सा, बारा सर्लाही, रौतहट, महोत्तरी र काठमाडौं छन्। मुस्ताङ र हुम्ला संक्रमणमुक्त छन्।"
पाटन अस्पतालमा कोरोना संक्रमित पुरुषको मृत्यु,ललितपुर : पाटन अस्पतालमा उपचार गराइरहेका कोरोना संक्रमित पुरुष मृत्यु भएको छ। कोरोना संक्रमण देखिएपछि साउन २३ गतेदेखि पाटन अस्पताल भर्ना भएका ५४ वर्षीय पुरुषको उपचारका क्रममा मंगलबार राति ९:३० बजे मृत्यु भएको जिल्ला स्वास्थ्य कार्यालय ललितपुरले जनाएको छ। स्वास्थ्य कार्यालयका अनुसार मृतक पुरुष काठमाडौंका हुन् ।
"विराटनगर १९ मा छैन कोरोना, अरु वडाको अवस्था भयावह","विराटनगर : कोरोना भाइरस संक्रमणका कारण प्रदेश १ मा सबैभन्दा बढी प्रभावित बनेको स्थानीय तह हो विराटनगर महानगरपालिका । समुदायस्तरमै संक्रमण फैलिएको प्रदेश राजधानीसमेत रहेको विराटनगरलाई कोरोनाले दिनप्रतिदिन नराम्ररी गाँज्दै लगेको छ । दैनिक रुपमा थपिने संक्रमितको बढ्दो ग्राफले अवस्था भयावह बनाएको छ। कोरोना त्रासले नराम्ररी पिरोलेको विराटनगरमा मंगलबारसम्ममा आठ सय ५७ जनामा संक्रमण पुष्टि भइसकेको महानगरले जनाएको छ । कोरोनाका कारण ११ जनाले ज्यान गुमाइसकेका छन् । मृत्यु हुनेमा वडा नम्बर २, ३, ५, ६, १०, ११ र १५ का एकएक जना छन् । ८ र ९ का दुईदुई जनाले कोरोनाका कारण ज्यान गुमाएका छन् । सबैभन्दा कम संक्रमित भेटिएका वडामध्ये विराटनगर१८ मा चार जना छन् । सबैभन्दा बढी वडा नम्बर १२ मा एक सय १६ जनामा संक्रमण देखिएको छ । अरु वडामा १० जनाभन्दा माथिमा संक्रमण पुष्टि भइसकेको छ । हालसम्म वडा नम्बर १ मा १३, २ मा ५०, ३ मा ५३, ४ मा २२, ५ मा ५४, ६ मा ७९, ७ मा ४३, ८ मा ६५, ९ मा ७४, १० मा ३१, ११ मा ५५, १५ मा एक सय १६, १३ मा २१, १४ मा १६, १५ मा ४१, १६ मा २७, १७ मा २६ र १८ नम्बर वडामा चार जनामा कोरोना देखिएको छ । संक्रमितमध्ये ६७ जनाको वडा खुलेको छैन । उनीहरु बाहिर स्थायी ठेगाना भएर विराटनगरमा बासोबास गर्दै आएकाहरु भएको हुन सक्ने महानगरले जनाएको छ । तर विभिन्न वडामा दैनिक ठूलो संख्यामा संक्रमित भेटिँदै गर्दा हालसम्म विराटनगर महानगरपालिका१९ बैजनाथपुरमा भने संक्रमण मुक्त छ । एक सय जना जतिको स्वाब संकलन गरेर पीसीआर परीक्षण गर्दा एक जनामा पनि संक्रमण नपाइएको वडाले जनाएको छ । विराटनगर१९ मा सुनसान देखिएको विराटनगरविराटचौक सडक खण्ड । मोरङको साविकको बैजनाथपुर गाविसलाई विराटनगरको वडा नम्बर १९ बनाइएको हो । यो वडामा दुई हजार एक सय २२ परिवारको बसोबास छ । यहाँका अधिकांश बासिन्दा खेती किसानी र ज्यालामजदुरी गरेर जीविका चलाउँछन् । 'हामीले धेरै जना शंकास्पदहरुको पीसीआर परीक्षण गर्यौं,' वडा अध्यक्ष बद्रीनारायण सरदारले भने, तर एक जनामा पनि कोरोना संक्रमण देखिएन ।' उनले कोरोनाविरुद्ध जारी राखिएको जनचेतना, सर्वसाधारणमा यसबाट बच्नलाई सिकाइएको उपाय र अपनाइएको सावधानीकै कारण अहिलेसम्म वडा सुरक्षित रहेको जानकारी दिए । 'गाउँमा कोही नयाँ मान्छे बाहिरबाट आएमा त्यहाँका बासिन्दाले मलाई खवर गरिहाल्छन्, उनले भने, 'तरुन्तै लगेर 'क्वारेन्टाइन'मा राख्दै पीसीआर परीक्षण गरेर रिपोर्ट यकिन गर्छौ ।' सरदारले वडाका बासिन्दा सचेत हुनाले पनि कोरोनाको जोखिम नरहेको स्पष्ट पारे । 'यहाँका अधिकांश मान्छे खेतीकिसानी र ज्यालामजदुरी गरेर जीविका चलाउँछन् । आफ्नै काममा व्यस्त हुने भएकाले पनि उनीहरु बाहिरफेरो गएर अरुसँग भेटघाट र जमघट एवं घुलमिल गर्नै पाउँदैनन्,' उनले भने, 'संक्रमणका विषयमा सबै सचेत पनि छन् । घरदेखि वरपर गर्दा पनि मास्क लगाउने लगायत सुरक्षात्मक उपायको अवलम्बन गर्छन् ।' जनप्रतिनिधिको सक्रियता एवं जनताको बारम्बारको खवरदारी र सावधानीले पनि वडामा अहिलेसम्म कोरोनाले प्रवेश नपाएको वडा अध्यक्ष सरदारको भनाइ छ । भविष्यमा पनि वडालाई कोरोनामुक्त बनाउने हिसाबमै अघि बढिएको उनले बताए । 'वडामा एकजना पनि संक्रमित भएर 'आइसोलेसन' मा बस्नु परेको छैन,'उनले भने, 'बेलैदेखि विशेष सावधानी अपनाएर सबैलाई सचेत गराइएकै कारण कोरोनाले ठाउँ नपाएको हो ।' विराटनगर महानगरपालिकाका जनस्वास्थ्य निरीक्षक हैदर अलीले वडाका बासिन्दाले सावधानी अपनाउनु नै कोरोनाबाट बच्ने मुख्य आधार रहेको बताए । कोरोनाबाट बच्नलाई सबैले विराटनगर१९ बैजनाथपुरबाट सिक्नु पर्ने भएको छ,'उनले भने, 'त्यहाँ अपनाइएको उच्च सावधानीकै कारण अहिलेसम्म उक्त वडा कोरोनामुक्त छ ।' बढी खेतीयोग्य जमिन रहेको उक्त वडामा विराटनगरका अरु वडाभन्दा बस्ती र जनघनत्व कम छ । एकअर्कामा भीडभाड नगर्ने, कोहीसँग भेट्नै परे सुरक्षात्मक उपाय अपनाउने, एकआपसमा भेलाजम्मा नहुने, बाहिरका मान्छेसँग छुलमिल नगर्ने, आफ्नै नियमित काममा मात्रै व्यस्त हुने त्यहाँका बासिन्दाको विशेषता जस्तै रहेको अलीको भनाइ छ । उनका अनुसार संक्रमण नदेखिएको बैजनाथरपुरमा महानगरपालिकाले संक्रमितलाई उपचारका लागि राख्ने गरी होल्डिङ आइसोलेसन बनाएको छ । स्वास्थ्य चौकीको भवनमा रहेको आइसोलेसनमा अन्यत्रका संक्रमित लगेर राखिन्छ । आफ्नो वडामा संक्रमित नदेखिए पनि बाहिरकालाई उपचारका लागि लैजाँदा कुनै अवरोध र विरोध नगरेर त्यहाँका बासिन्दाले मानवीयता प्रस्तुत गरेको जनस्वास्थ्य निरीक्षक अलीले बताए । २० जना क्षमताको बैजनाथपुर आइसोलेसनमा अहिले पाँच महिला र १२ पुरुष गरेर १७ जनालाई राखिएको छ । त्यहाँबाट १९ जना उपचारपछि डिस्चार्ज भइसकेका छन् । हालसम्म विराटनगर महानगरपालिकामा दुई सय नौ जना उपचारपछि निको भएर कोरोना जित्दै घर फर्किसकेका छन् ।"
भक्तपुरका कोरोना संक्रमितको धुलिखेल अस्पतालमा मृत्यु,भक्तपुर : भक्तपुर सुर्यविनायक ८ घर भई धुलिखेल अस्पतालमा कोरोना संक्रमित एक जनाको मृत्यु भएको छ। मंगलबार राति ११५५ बजे उपचारको क्रममा मृत्यु भएको स्वास्थ्य कार्यालय काभ्रेका प्रमुख डा नरेन्द्रकुमार झाले जानकारी दिए। ५५ वर्षीय कोरोना संक्रमितको मुटु र थाईराईड रोगबाटसमेत पीडित थिए। तीन दिन अघि अस्पतालमा भर्ना भएका उनलाई परीक्षणको क्रममा कोरोना समेत देखिएको थियो। अन्त्यष्टी नेपाली सेनाले पशुपतिमा रहेको विद्युत्तिय शवदाह गृहमा गर्ने तयारी गरेको छ। यस अघि धुलिखेल अस्पतालमा उपचारको क्रममा ९८ वर्षीय जेष्ठ नागरिकको मृत्यु भएको थियो भने धुलिखेल अस्पतालमा सिन्धुपाल्चोक जिल्ला घर भई कोरोना संक्रमण पुष्टि भएर उपचार नहुँदै सुत्केरी महिलाको मृत्यु भएको थियो।
महामारीलाई जिस्क्याउँदै राजनीतिक दल,"धादिङ : कोरोना संक्रमणसँगै मृत्युदर बढ्दो छ। सरकारले संक्रमण समुदायस्तरमा फैलिन नदिन तीन महिनासम्म सिंगो देशलाई नै लकडाउनमा राख्यो। लकडाउनलाई केही खुकुलो गर्दा संक्रमण झनै बढ्न थालेपछि अहिले स्थानीयस्तरमै लकडाउन गरिन थालेको छ। संक्रमणलाई थप फैलिन नदिन २५ जनाभन्दा बढी भेला हुन नपाउने, धार्मिक कार्यक्रम, भेला, जमघट, बैठकजस्ता काममा कडाइ गरिरहेका बेला धादिङका जिम्मेवार राजनीतिक दलहरूले भने बेवास्ता गर्दै पार्टी प्रवेश गराउन बृहत् भेला तथा अधिवेशनका कार्यक्रमहरू गरिरहेका छन्। जेठ ३१ गते मध्यरातमा कांग्रेसका सभापति रमेश धमलासहित जिल्ला तहका नेताहरूको उपस्थितिमा नीलकण्ठ नगरपालिका१४ स्थित धुवाँकोटमा बृहत् पार्टी प्रवेशको कार्यक्रम आयोजना गर्यो। मध्यरातको समयमा गरिएको उक्त कार्यक्रममा तीन सयभन्दा बढी सहभागी थिए। त्यसको २० दिनपछि सोही ठाउँमा नेकपाका वाग्मती प्रदेशका नेता रामबहादुर भण्डारी र प्रदेश सांसद डा रामकुमार अधिकारीसमेत सोही गाउँमा गएर दुई सयभन्दा बढी मानिसको भेला गरी पार्टी छाडेकाहरूलाई फिर्ता बोलाए। धुवाँकोट धादिङको कोरोना संक्रमित देखिएका क्षेत्रमध्ये अति संवेदनशील क्षेत्र हो। सोही ठाउँका तुलबहादुर तामाङ कोरोनाकै कारण ज्यान गएको छ। त्यस्तै, असार १२ मा नीलकण्ठ नगरपालिका७ मा नेकपा नीलकण्ठ नगरअध्यक्ष दीपक विश्वकर्माको गाउँबाट नेपाली कांग्रेसले ३५ भन्दा बढी नेता कार्यकर्तालाई कार्यक्रमको आयोजना गरी पार्टी प्रवेश गरायो। त्यसैको काउन्टरस्वरूप नीलकण्ठ नगरपालिका७ कै डाडाँगाउँ पुगेर साउन २३ गते प्रदेश सांसद रामकुमार अधिकारीले पनि २२ जना कांग्रेस कार्यकर्तालाई नेकपा प्रवेश गराए। असार २० नीलकण्ठ २ मा कांग्रेस सभापति धमलाले ८० जना कार्यकर्ता कांग्रेस भित्र्याए भने सोही दिन खनियाँबास गाउँपालिकामा नेकपा वाग्मती प्रदेशका नेता प्रदीप फ्युवाले ५० भन्दा बढी भेला गरेर अन्य पार्टीबाट नेकपा प्रवेश गराए। लकडाउन भए यता धादिङमा पार्टी प्रवेश गराउने होडबाजी यतिसम्म छ कि काठमाडौंमै थुनिएका नेता कार्यकर्तालाई केन्द्रीय कार्यालयमै लगेर पार्टी प्रवेश गराइएको छ। भीडभाड गरेर पार्टी प्रवेश गराउने काममा नेपाली कांग्रेसका नेता कार्यकर्ताहरू अघि देखिएका छन्। नेपाली कांग्रेसको जिल्ला अधिवेशन नजिकिएकाले आफ्नो प्रभाव देखाउन स्थानीय नेताहरू अन्य पार्टीबाट आफ्नो पार्टीमा कार्यकर्ता भित्र्याउँदै जोखिम बढाइरहेको कांग्रेसकै नेताहरूले बताएका छन्। देश नै महामारीसँग जुधिरहेको बेला सरकारको नियम पालना गराउनुको साटो देशका जिम्मेवार राजनीतिक पार्टीहरूले नै नीति नियम उल्लंघन गर्दै भीडभाडसहित कार्यक्रम गराउन थालेपछि सर्वत्र आलोचना हुन थालेको छ। नीलकण्ठ३ का स्थानीय दशरथ भण्डारीले भने, दलका नेताहरूको नजरमा भोट नै सबैभन्दा ठूलो कुरा हो, विश्व नै महामारीसँग संघर्ष गरिरहेको बेला दलगत स्वार्थबाट माथि उठ्न नसक्नु निकै निन्दनीय छ। रोचक त के भने, सामान्य नागरिकले गरेको पारिवारिक कार्यक्रमलाई समेत अवरोध गरिरहेको स्थानीय प्रशासनले राजनीतिक दलहरूले ठूलो संख्यामा भेला गराएर कार्यक्रम गरिरहँदा मूकदर्शक बनेको छ। स्थानीय आशिष लम्साल भन्छन्, राजनीतिक कार्यक्रम राख्दा कोरोना नसर्ने रहेछ कि क्या हो ? भोलि भयावह अवस्था आयो भने को जिम्मेवार हुने ? संघीयता छ, समन्वय छैन"
५५ जनाको राजीनामापछि नोबेलको आकस्मिक सेवा अवरुद्ध,"विराटनगर : विराटनगरको नोबेल शिक्षण अस्पतालमा कार्यरत नर्सिङ स्टाफ र पारामेडिक्स गरेर ५५ जनाले एकैपटक राजीनामा दिएका छन् । आकस्मिक सेवामा कार्यरत उनीहरुले मंगलबार साँझ अस्पताल प्रशासनलाई राजीनामा बुझाएका हुन् । आकस्मिक विभागमा स्टाफ नर्स र पारामेडिक्स गरेर ५५ जना कार्यरत थिए । उनीहरुले एकै पटक राजीनामा दिएपछि अस्पतालको आकस्मिक सेवा बुधबारबाट अवरुद्ध बनेको छ । अस्पतालका जनसम्पर्क अधिकृत नारायण दाहालले सेवा सुविधाका विषयमा प्रशासनसँग कुरा नमिलेपछि ५५ जनाले राजीनामा दिएको पुष्टि गरे । राजीनामाका कारण सेवा अवरुद्ध भएपछि अरु विभागमा कार्यरतहरुलाई ल्याएर आकस्मिक सेवा सञ्चालन गर्ने तयारी भइरहेको जानकारी दाहालले दिए । नर्सिङ स्टाफ र पारामेडिक्सले पारिश्रमिक वृद्धि नगरिएको, व्यक्तिगत सुरक्षामा अस्पतालले ध्यान नदिएको, पारिश्रमिक नियमित नभएको, प्रोत्साहन भत्ता नदिएको र आवश्यक सुरक्षा सामग्री बिनानै काममा लगाउने गरिएको भन्दै राजीनामा दिएका हुन् । अधिकृत दाहालले सबैको राजीनामा अस्पताल प्रशासनले स्वीकृत गरिसकेको बताउँदै त्यसबाट उत्पन्न समस्याको समाधान आन्तरिक रुपमै खोज्ने प्रयास भइरहेको जानकारी दिए । उनका अनुसार अस्पतालमा छ सय ५० जना स्टाफ नर्स कार्यरत छन् । अरु विभागमा कार्यरतलाई परिचालन गरेर आकस्मिक सेवा सञ्चालनको प्रयास भइरहेको उनको भनाइ छ । दाहालले पाइरहेको पारिश्रमिकका पाँच हजार रुपैयाँ थप गर्नु पर्ने माग राजीनामा दिएकाहरुको रहेको बताए । तर प्रशासन चार हजार रुपैयाँ थप गर्न सहमत भए पनि उनीहरुले त्यसलाई अस्वीकार गर्दै राजीनामा दिएको उनको भनाइ छ । कोरोना महामारीका बेला अस्पतालमा कार्यरत ठूलो संख्याका स्वास्थ्यकर्मीले एकै पटक राजनीनामा दिएपछि बिरामीको उपचारमा थप समस्या उत्पन्न हुने अवस्था रहेको स्रोतले बतायो । नोबेल शिक्षण अस्पतालमा कार्यरत पाँच चिकित्सकसहित २७ जनामा हालसम्म कोरोना भाइरसको संक्रमण पुष्टि भइसकेको दाहालले बताए ।"
कोरोना संक्रमण रोक्न एसएमएस अभियान,"दैलेख : समुदायस्तरमा फैलिइसकेको कोरोना भाइरसको संक्रमण रोकथाम नियन्त्रणका लागि जिल्ला प्रशासन कार्यालय दैलेखले नयाँ अभियान थालनी गरेको छ ।स्थानीय प्रशासनले कोरोना रोकथामका लागि सुरक्षा सजगताका लागि 'एसएमएस अभियान' संचालन गरेको हो। जिल्लास्थित नागरिक समाजका अगुवाहरुसँगको बैठकमा कोभिड१९ संकट व्यवस्थापन समितिका अध्यक्ष, प्रमुख जिल्ला अधिकारी सन्तबहादुर सुनारले अभियानको जानकारी गराएका हुन् । एक हप्ताअघि प्रमुख जिल्ला अधिकारीको जिम्मेवारी सम्हालेका प्रमुख जिल्ला अधिकारी सुनारले 'एसएमएस अभियान' अभियान थाल्ने जानकारी दिए । कर्णाली प्रदेशको दैलेखमा सक्रिय कोरोना संक्रमितको संख्या ५७ जना मात्रै छ । बुधबारसम्म कोरोना भाइरस (कोभिड१९) संक्रमितको संख्या एक हजार ३८ जना छ । ती मध्ये ९ सय ८१ जना निको भइसकेको स्वास्थ्य सेवा कार्यालय दैलेखका कोभिड १९ फोकल पर्सन थीरप्रसाद रेग्मीले जानकारी दिए । नेपाली सेनाको इन्द्र दल गुल्मका सेनानी बिकेसिंह बिश्वकर्मा, प्रहरी नायव उपरीक्षक हरिबहादुर ओली, दैलेख अस्पतालका डा निरञ्जन पन्त र सहायक प्रमुख जिल्ला अधिकारी इन्द्रबहादुर क्षेत्री समेत सहभागि बैठकमा सरकारी र गैरसरकारी संस्थाहरुको साझेदारीमा अभियान थालीएको हो । सामाजिक दुरी कायम गर्ने, अनिवार्य मास्क लगाउने र सेनिटाइजरको प्रयोगले कोरोना रोकथाममा तीनवटा सुरक्षा सीप प्रयोग गराउन एसएमएस अभियान सुरु गरिएको हो । स्थानीय प्रशासनले चालेको कदममा स्थानीय गैरसरकारी निकायहरुले हातेमालो गर्ने भएका छन् । सामाजिक सेवा केन्द्र (सोसेक) नेपाल दैलेखका उपकार्यकारी निर्देशक बसन्त श्रेष्ठ, एभरेष्ट क्लवका अध्यक्ष दीपक शाही, गैसस महासंघका राधा मल्ल लगायतले कोरोना रोकथामका लागि संञ्चालन गर्न लागिएका परियोजना कार्यक्रमहरुले एसएमएस अभियानलाई सहयोग गर्ने बताए ।"
कोरोनाबाट बाँकेमा थप एकको मृत्यु,"नेपालगन्ज : बाँके जिल्लामा कोरोनाबाट थप एक जनाको मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार नेपालगन्ज उपमहानगरपालिका १ का ३७ वर्षका पुरुषको बुधबार बिहान १:३० बजेतिर नेपालगन्ज मेडिकल कलेज शिक्षण अस्पताल कोहलपुरमा उपचारको क्रममा मृत्यु भएको हो। उनलाई दुबै फोक्सोमा निमोनिया भएको थियो। उनी ८ भदौको बिहान १० बजे नेपालगन्ज मेडिकल कलेज शिक्षण अस्पताल नेपालगन्जमा छाती समस्या भएर भर्ना भएका थिए। सोही दिन उनको स्वाब संकलन गरिएको थियो। स्वास्थ्य अवस्था बिग्रँदै गएपछि मंगलबार राति ९ बजे शिक्षण अस्पताल कोहलपुरको भेन्टिलेटरसहितको उपचारका लागि स्थानान्तरण गरिएको थियो। योसँगै बाँके जिल्लामा कोरोनाबाट मृत्यु हुनेको संख्या ५ पुगेको छ। यसअघि नरैनापुर गाउँपालिका ५ का २५ वर्षका युवा, बैजनाथ गाउँपालिका ६ की ४६ वर्षीया महिला, कोहलपुरनगरपालिका २ की ७० वर्षीया वृद्धा र नेपालगन्ज उपमहानगरपालिका ५ का ६० वर्षीयका वृद्धको मृत्यु भइसकेको छ। कोरोनाबाट विराटनगरकी महिलाको मृत्यु पाटन अस्पतालमा कोरोना संक्रमित पुरुषको मृत्यु"
वीरगन्जमा बाराका दुई कोरोना संक्रमितको मृत्यु,"वीरगन्ज : वीरगंजको कोभिड अस्पतालमा थप दुई जना संक्रमितको मृत्यु भएको छ। गण्डक बहुअरीस्थित वीरगन्ज हेल्थकेयर अस्थायी कोभिड अस्पतालमा मंगलबार राति बाराका दुई संक्रमितको उपचारका क्रममा मृत्यु भएको हो। बाराको विश्रामपुर गाँउपालिका १ छतवाका ४२ वर्षीय पुरुषको मंगलबार राति पौने ११ बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। उनका अनुसार छतवाका ४२ वर्षीय पुरुषलाई श्वासप्रश्वासमा समस्या देखिनुका साथै ज्वरोसमेत आएपछि मंगलबार पीसीआर जाँच गराउँदा कोरोना पोजिटिभ पुष्टि भएपछि दिउँसो वीरगंज हेल्थकेयर अस्थायी कोभिड अस्पतालमा भर्ना भएका थिए। यस्तै वीरगन्ज हेल्थकेयर अस्थायी कोभिड अस्पतालमै ७ दिनदेखि उपचाररत बाराकै कलैया उपमहानगरपालिका१ का ७० वर्षीय पुरुषको पनि मंगलबार राति मृत्यु भएको छ। श्वास प्रश्वासमा समस्या देखिएपछि भदौ २ गते पीसीआर परीक्षण गर्दा उनमा कोरोना पोजिटिभ देखिएपछि उनी त्यहिदिन वीरगन्ज हेल्थकेयर अस्थायी कोभिड अस्पतालमा भर्ना भएका थिए। उपचारका क्रममा उनको मंगलबार राति ८ बजे मृत्यु भएको डाक्टर चौरसीयाले जानकारी दिए। यसअघि मंगलबार बिहान बाराकै दुई जना संक्रमित पुरुषको वीरगन्जको गण्डकस्थित अर्को कोभिड अस्पतालमा उपचारका क्रममा मृत्यु भएको थियो। वीरगन्जमा कोरोनाका कारण मृत्यु हुनेको संख्या ४२ पुगेको छ। साउन यतामा मात्रै ३८ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ४२ जनामध्ये १ बेवारिसे युवकसहित पर्साका ३१ जना, बाराका ९ जना र रौतहटका २ जना रहेका छन्।"
शान्ति मिसनबाट फर्किएपछि अनिवार्य क्वारेन्टाइनमा,"काठमाडौं : संयुक्त राष्ट्रसंघीय शान्ति मिसनबाट फर्किएका ३ सय ७६ सैनिक अधिकारी क्वारेन्टाइनमा छन्। कोरोना संक्रमण जोखिम कम गर्न मिसनबाट फर्किएको फौजलाई उपत्यकाका विभिन्न ९ स्थानका क्वारेन्टाइनमा राखिएको छ। पछिल्लोपटक भदौ ५ गते दक्षिणी सुडानबाट दोस्रो रोटेसन फ्लाइटमा १ सय ५० जनाको फौज नेपाल फर्किएको छ। साउनयता दक्षिणी सुडान, कार, माली र इराकबाट ६ सय ७७ जना शान्ति सेना फर्किएका छन्। तीमध्ये ३ सय १ जना घर फर्किएका छन्। साउन २ गते कारबाट ६० जना र मालीबाट ९८ जना फर्किएका थिए। इराकबाट साउन २१ मा ३५ सैनिक स्वदेश फर्किएका छन्। साउन १४ र भदौ ५ गते दक्षिण सुडानबाट दुई लटमा ४ सय ८४ शान्ति सेना फर्किएका हुन्। सैनिक प्रवक्तासहायक रथी सन्तोष वल्लभ पौड्यालले कोरोना भाइरसको जोखिम न्यूनीकरण गर्न शान्ति मिसनबाट फर्किएका फौजलाई अनिवार्य क्वारेन्टाइनमा राखिएको बताए। उनले भने, क्वारेन्टाइनमा रहेका सबै फौजको पीसीआर परीक्षण गरेपछि मात्र घर बिदामा छाड्छौं। जंगी अड्डाले पोजिटिभ रिपोर्ट आउनेलाई तत्काल आइसोलेसनमा पठाउने र कन्ट्याक्ट टेसिङ गर्ने व्यवस्था मिलाएको छ। साउन १४ गते दक्षिणी सुडानबाट फर्किएकामध्ये दुई सैनिक अधिकारीमा कोरोना संक्रमण देखिएपछि लगत्तै कन्ट्याक्ट ट्रेसिङ गरिएको थियो। संक्रमित २ र कन्ट्याक्ट ट्रेसिङ मा परेका ६ गरी ८ सैनिक अधिकारी निको भएर घर फर्किएका जंगी अड्डा स्रोतले जनाएको छ। फागुन अन्तिम साता दक्षिणी सुडानमा रहेको फौज बदलिने क्रममा थियो। कोरोना संक्रमण जोखिमको कारण देखाउँदै राष्ट्रसंघले त्यस बेला फौज अदलीबदलीमा रोक लगाएको थियो। राष्ट्रसंघले साउन पहिलो साताबाट शान्ति सेना पुनः लैजान थालेको हो। शान्ति मिसन पूरा गरी फर्कने तयारीमा रहेको फौजलाई सबै मिसनले कोराना परीक्षण गर्दैनन्। अधिकांश मिसनले क्वारेन्टाइनमा रहेको फौजलाई सीधै सम्बन्धित मुलुक पठाउने गरेको छ। जंगी अड्डाले भने शान्ति मिसनमा जाने र फर्किने फौजको अनिवार्य पीसीआर परीक्षण गर्छ। सैनिक प्रवक्ता पौड्यालले भने, ७२ घण्टाअघिको रिपोर्ट दिएर मात्र फौजलाई शान्ति मिसन पठाउँछौं। कोरोना संक्रमणको जोखिमलाई ध्यानमा राख्दै जंगी अड्डाले मिसनबाट फर्किएको फौजलाई अनिवार्य क्वारेन्टाइनमा राख्ने र स्वाब रिपोर्टका आधारमा मात्र घर बिदा दिने गरेको छ। अधिकृत तहका सैनिक अधिकारीले दुई हप्ता र अन्य दर्जाले १ महिना घर बिदा पाउँछन्। बिदा सकिएर फर्किएपछि समेत उनीहरू १४ दिन क्वारेन्टाइनमा बस्नुपर्छ। संक्रमणको लक्षण नदेखिएका मात्र नियमित काममा फर्कन्छन्। राष्ट्रसंघले कोरोना संक्रमणको जोखिम बढेको भन्दै फागुन अन्तिम साता सुडान जान लागेका ६ सय ९९ सैनिक अधिकारीलाई रोकेको थियो। पछिल्लो तथ्यांकअनुसार राष्ट्रसंघका विभिन्न मिसनमा ५ हजार ९६ सैनिक अधिकारी तैनाथ छन्। राष्ट्रसंघको आग्रहमा नेपाली सेनाले कंगो, दक्षिणी सुडान, सुडान, वेस्टर्न सहारा, लेबनान, इजरायल, इराक, माली, सिरिया, लिबिया र सेन्ट्रल अफ्रिकन रिपब्लिकमा शान्ति सेना पठाउँदै आएको छ।"
कैलालीमा कोरोना संक्रमितको मृत्यु,धनगढी : कैलालीको गोदावरी नगरपालिकाका एकजना कोरोना संक्रमितको मृत्यु भएको छ । मंगलबार साँझ मात्रै कोरोना संक्रमण पुष्टि भएको गोदावरी नगरपालिका ११ ओलानीका ४५ वर्षीय पुरुषको उपचारका क्रममा मृत्यु भएको सेती प्रादेशिक अस्पतालले जानकारी दिएको छ । स्वास्थ्यमा गम्भीर समस्या देखिएपछि उनको धनगढीको निसर्ग हस्पिटलको आइसीयूमा उपचार भइरहेको थियो । मंगलबार साँझ कोरोना पुष्टि भएपछि उनलाई निसर्ग हस्पिटलको आइसीयूबाट सेती प्रादेशिक अस्पतालमा सारिएको थियो । उपचारका क्रममा बुधबार बिहान सेती प्रादेशिक अस्पतालमा मृत्यु भएको गोदावरी नगरपालिका स्वास्थ्य शाखाका प्रमुख बिरबहादुर कुँवरले पुष्टि गरेका हुन्। मृतक पुरुषको यसअघि ३ पटक कोरोना परीक्षण भइसकेको उनले बताए । सुरुमा साउन १९ गते नगरपालिकाले कोरोना परीक्षणका लागि स्बाव संकलन गरेको गरेपनि रिपोर्ट ढिलो आउँदा धनगढीकै सेती प्रादेशिक अस्पतालमा परीक्षण गरिएको थियो । सुरुमा सेती प्रादेशिक अस्पतालवाट स्वाब संकलन गरी परीक्षण गर्दा नेगेटिभ आएको र पछि नगरपालिकाले संकलन गरेको स्वाबको परिक्षण गर्दा पोजिटिभ रिपोर्ट आएको थियो । फेरी मंगलबार परीक्षण गर्दा रिपोर्ट पोजिटिभ आएको थियो । मृतक पुरुषको शव नेपाली सेनाले व्यवस्थापन गर्ने भएको छ ।
इटहरीकी उपमेयर गुर्जो खोज्दै,"इटहरी : इटहरी उपमहानगरपालिकाले आइसोलेसनमा रहेका कोरोना संक्रमिलाई गुर्जो बाँड्न थालेको छ । उपमेयर लक्ष्मी गौतमले जंगलबाट गुर्जो ल्याएर बाँड्न थालेकी हुन् । होम आइसोलेसनमा बसेका कोरोना संक्रमितलाई घरमै गएर भेटिरहेकी उपमेयर गौतमले जंगलबाट गुर्जो संकलन गरेर बाँड्न थालेको बताइन्। 'कोरोना भाइरस संक्रमितलाई संचो हुने प्रतिक्रिया पाएपछि र स्वास्थ्यकर्मीले पनि सिफारिस गरेपछि गुर्जो संकलन गरेर बाँड्न थालेका हौं,' उनले भनिन्, 'फलफूलसँगै गुर्जो पनि लगेर दिने गरिएको छ ।' इटहरीमा तीन हजार बढीको स्वाब परीक्षण भइसकेको छ। जसमध्ये १०१ जनामा संक्रमण भेटिएको छ। धेरैजसो बिरामी होम आइसोलेसनमा छन् ।"
कोरोनाबाट विराटनगरकी महिलाको मृत्यु,"विराटनगर : विराटनगर महानगरपालिका११ मा बस्दै आएकी ४४ वर्षीया महिलाको कोरोना भाइरसको संक्रमणका कारण मंगलबार राति मृत्यु भएको छ। मोरङको बूढीगंगा गाउँपालिका२ स्थित टंकीसिनवारीमा रहेको विराट शिक्षण अस्पतालमा उपचारका क्रममा राति ८ बजेतिर श्रेष्ठ थरकी महिलाको मृत्यु भएको हो। श्वासप्रश्वासमा समस्या भएपछि संक्रमित महिलालाई दिउँसो उपचारका लागि अस्पतालमा भर्ना गरिएको थियो। अस्पतालका अनुसार विराटनगर १५ मिल्स एरिया घर भएपनि मृतक महिला विराटनगर११ स्थित माइतीमा बस्दै आएको खुलेको छ। स्वाब संकलन गरेर कोशी अस्पतालको प्रयोगशालामा गरिएको पीसीआर परीक्षण रिपोर्ट महिलाको मृत्यु हुनुभन्दा केही बेरअघि मात्रै पोजेटिभ आएको थियो। विराट शिक्षण अस्पतालका प्रशासन प्रमुख सुधीर राठौरले रिपोर्ट पोजिटिभ आएर कोरोना पुष्टि भएको केही बेरमै उपचाररत महिलाको मृत्यु भएको बताए। सुरुमा श्वासप्रश्वासमा समस्या भएको भन्दै आफन्तले ल्याएपछि आकस्मिक कक्षमा राखेर उपचार थालिएको थियो, राठौरले भने, रिपोर्ट पोजेटिभ आएपछि शिक्षण अस्पतालकै आइसोलेसनमा भर्ना गर्न नपाइकन महिलाको आकस्मिक कक्षमै मृत्यु भएको हो। विराटका कोभिड फोकल पर्सन डा पुरु कोइरालाले ज्वरो आउने लगायत कोरोनासँग मिल्ने लक्षण देखिएकी महिलामा निमोनियाको पनि समस्या थपिएको पाइएको बताए। कोरोनासँग मिल्ने लक्षण भएपनि अन्तिम अवस्थामा बिरामी ल्याएकाले आइसोलेसनमा नलगिकन तत्काल आकस्मिक कक्षबाटै उपचार थालिएको थियो, उनले भने, थप समस्या बढ्दै गएपछि भेन्टिलेटरमा राख्ने तयारी हुँदै गर्दा महिलाको मृत्यु भयो। उनका अनुसार भर्ना गर्नुअघि बिरामीका आफन्तले कोरोना परीक्षणका लागि स्वाब दिएको जानकारी गराएका थिए। तर कोरोनासँग मिल्ने लक्षण देखिँदा पनि उपचारमा ढिलाई हुने भएकाले आइसोलेसनमा नराखिकन तत्काल आकस्मिकबाटै उपचार थालेर अन्तिम प्रयास गर्दासमेत बिरामीलाई बचाउन नसकिएको विराटका छात्ती रोग विशेषज्ञसमेत रहेका डा कोइरालाको भनाइ छ। विराट शिक्षण अस्पतालले बिहीबारदेखि संक्रमितको उपचार गर्ने गरी ६० बेडको आइसोलेसन सञ्चालनमा ल्याएको छ। महिलाको मृत्युसँगै कोरोनाका कारण हालसम्म विराटनगरका ११ जनाले ज्यान गुमाइसकेका छन्। मृत्यु हुनेमा दुई महिला र नौ पुरुष छन्।"
