शीर्षक,विवरण
वर्षा र पलको अभिनयमा पर्ख तिमीलाई (भिडियो),"काठमाडौं : गायक किशोर शिवाकोटीको पर्ख तिमीलाई बोलको गीतको भिडियो सार्वजनिक भएको छ। गीतकार एकनारायण भण्डारीको शब्द लोकप्रिय गायक तथा संगीतकार सत्य स्वरुपको संगीत रहेको गीतमा नायक पल शाह र नायिका वर्षा शिवाकोटीको अभियन रहेको छ। सुबोल थापाको कोरियोग्राफी रहेको भिडियोको छायांकन बुद्ध थापाकोको रहेको छ। भिडियोको सम्पादन भने विकाश धमलाले गरेका हुन्। केके म्यूजिकबाट बजारमा ल्याइएको भिडियोको निर्देशन निकेश खड्काले गरेका हुन्। गायक शिवाकोटीले यसअघि गुराँस फुल्यो बनैभरी, गुडी जाने रेल, आमा तिमी कहाँ छौ लगायत गीतका भिडियो सार्वजनिक भएका छन्।"
बेलायतमा कोरोना खोप परीक्षणको काम फेरि सुरु भयो,"लण्डन : अक्सफोर्ड विश्वविद्यालय र अस्ट्राजेनिका औषधि कम्पनीको साझेदारीमा तयार हुँदै गरेको कोभिड १९ विरुद्धको खोपको परीक्षण फेरि सुरु भएको छ । अन्तिम चरणमा पुगेको भनिएको उक्त खोप परीक्षण प्रक्रिया परीक्षणमा सहभागी बिरामी परेपछि स्थगित भएको थियो । साथै अन्य स्थानमा भएका खोप विकासका काम पनि यससँगै केही दिनयता रोकिएका थिए । अक्सफोर्ड विश्वविद्यालय र अस्ट्राजेनिका कम्पनी मिलेर तयार पार्न लागेको कोभिड १९ विरुद्धको खोपको काम विश्वमा भएका अन्य प्रयास भन्दा अगाडि रहेको बताइन्छ । साथै अस्ट्राजेनिकाले खोप परीक्षणमा सहभागी व्यक्तिमा देखिएको स्वास्थ्य समस्याबारे अध्ययन गर्न एक स्वतन्त्र समितिले काम गरिरहेको पनि बताइएको छ । कम्पनीले ती व्यक्तिको पहिचान भने खुलाएको छैन । अक्सफोर्डका अनुसार स्वतन्त्र समीक्षा टोली र नियामक निकायबाट स्वतन्त्र छानविनपछि खोप परीक्षण सुरु गरिएको हो । संयुक्तराज्य अमेरिकामा अस्ट्राजेनिकाले ३० हजार व्यक्तिलाई परीक्षणमा सहभागी गराएको छ । बेलायतसहित ब्राजिल, दक्षिण अफ्रिका र अमेरिका लगायत देशमा खोप परीक्षणको काम भइरहेको छ ।"
पीसीआर निःशुल्क गर्न माग गर्दै सर्वोच्चमा रिट,"काठमाडौं : कोरोना भाइरस (कोभिड१९) परीक्षणका लागि गरिने पीसीआर निःशुल्क गर्न माग गर्दै सर्वोच्च अदालतमा रिट दायर भएको छ। आइतबार अधिवक्ताद्वय केशरजंग केसी र लोकेन्द्र ओलीले रिट दायर गरेका हुन्। सरकारले जनस्वास्थ्य सेवा ऐन विपरित पीसीआर परीक्षणको शुल्क लिएको भन्दै सर्वोच्चमा रिट दायर गरेको अधिवक्ता ओलीले अन्नपूर्णलाई जानकारी दिए। जनस्वास्थ्य सेवा ऐनको दफा ३ को उपदफा ४ (ग) मा प्रष्ट रुपमा सरुवा रोगको उपचार निःशुल्क हुने व्यवस्था भए पनि सरकारले शुल्क तोकेको भन्दै रिट दायार गरेको उनको भनाइ छ। रिटमा संविधान र कानुनले गरेको व्यवस्थाविपरीत शुल्क लिन दिने स्वास्थ्य तथा जनसंख्या मन्त्रालयको निर्णय उत्प्रेषणको आदेशले बदर, खारेजी गरी निःशुल्क परीक्षण गराउनु भन्दै स्वास्थ्य तथा जनसंख्या मन्त्रालयको नाममा परमादेश जारी गर्न माग गरिएको छ। अधिवक्ता ओलीका अनुसार परीक्षणका लागि शुल्क तोकिनु संविधान र जनस्वास्थ्य सेवा ऐनको प्रतिकुल हुन्छ। कोभिड१९ लाई विश्व स्वास्थ्य संगठनले नै सरुवा रोग हो भनी घोषणा गरिसकेको छ। संविधानको धारा ३५ मा मौलिक हकका रुपमा स्वास्थ्यसम्बन्धी हकको व्यवस्था छ, सोही धाराको उपधारा १ मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ, रिटमा भनिएको छ, सरुवा रोगको उपचार निःशुल्क पाइने जनस्वास्थ्य सेवा ऐनको दफा ३ को उपदफा ४ (ग) मा प्रस्ट व्यवस्था छ। संविधान र कानुनले गरेको व्यवस्थाविपरीत शुल्क लिन दिने स्वास्थ्य तथा जनसंख्या मन्त्रालयको निर्णय उत्प्रेषणको आदेशले बदर, खारेजी गरी निशुल्क परीक्षण गर्नु र गराउनु भनी स्वास्थ्य तथा जनसंख्या मन्त्रालयको नाममा परमादेश जारी गरी पाउँ। आइतबार सर्वोच्च अदालतमा दर्ता भएको रिट नेवेदनको पेशी भदौ ३० गते (मंगलबार)का लागि तोकिएको छ।"
बुढानिलकण्ठका एक विद्यार्थीले १० परिवारलाई दिए राहत,"काठमाडौं : १० विपन्न दलित परिवारलाई बुढानिलकण्ठ स्कुलमा एक विद्यार्थीले राहत वितरण गरेका छन् । वुढानिलकन्ठ स्कुलमा कक्षा ९ मा अध्ययनरत विद्यार्थी विपिन तिमिल्सनाले नुवाकोटबाट विस्थापित भई काठमाडौं आएका र आर्थिक अवस्था एकदमै कमजोर भएका १० दलित परिवारलाई राहत वितरण गरेका हुन्। नुवाकोट क्षेत्र नम्बर १ का सांसद हितबहादुर तामाङको सिफारिसमा उनले आफन्तसँग पैसा उठाएर काठमाडौंमा दलित परिवारलाई दाल, चामल, तेल, नुन लगायतका खाध्य सामाग्री वितरण गरेका हुन । नुवाकोटबाट विस्थापित भएका उनीहरु पूख्यौली पेशा आरन थाप्ने र अन्य रोजगारी गर्ने भन्दै काठमाडौं आएको बताएका छन् । रोजगारी पाउन नसकेको र र कोभिडका कारण आम्दानी नभएर उनीहरु टोखाको लभुफाटमा छाप्रो हालेर बसिरहेका थिए । उनले प्रति परिवारलाई दुई महिना पुग्ने गरी खाध्य सामाग्री उपलब्ध गराइएको जानकारी दिए । दलितका छोराछोरीको पठनपाठनका लागि उनले केहीदिनपछि स्टेशनरी सामाग्री पनि उपलब्ध गराउने बताए।"
बीमा समितिले दियो निजी प्रयोगशालालाई मान्यता : कोरोना पुष्टि भए भुक्तानी दिने,"काठमाडौं : बीमा समितिले निजी प्रयोगशालामा कोरोना भाइरस (कोभिड१९) संक्रमण पुष्टि भएका बिमीतलाईसमेत मुक्तानी दिने भएको छ। बीमा समितिले आइतबार कोरोना बीमा मापदण्ड, २०७७ तथा कोरोना बीमालेखमा संशोधन गर्दै यो निर्णय गरेको हो। बीमा समितिका कार्यकारी निर्देशक राजु रमण पौडेलका अनुसार बीमा रकम दाबी गर्न निजी र सरकारी प्रयोगशालामा कोरोना संक्रमण पुष्टि भएको सक्कल रिपोर्ट पेस गर्नुपर्नेछ। मापदण्डमा संशोधन भएको जानकारी दिँदै पौडेलले भने, नेपाल सरकार स्वास्थ्य तथा जनसंख्या मन्त्रालयबाट कोभिड१९ परीक्षण गर्न सुचिकृत भएका सरकारी तथा निजी अस्पताल वा प्रयोगशालाबाट पीसीआर परीक्षण गर्दा कोभिड१९ रोग संक्रमण देखिएको सक्कल रिपोर्ट पेश गर्नुपर्र्नेछ। कोरोना बीमा स्थगित भलिबल खेलाडीको कोरोना बीमा गरिने प्रहरी कर्मचारीको कोरोना बीमा : संक्रमितलाई सुविधा दिइने कोरोना बीमा : सरकारीबाट परीक्षण गर्दा पोजिटिभ देखिएकालाई सात दिनभित्र भुक्तानी संशोधन अनुसार अब प्रयोगशालामा काम गर्ने कर्मचारीले आफू कार्यरतबाहेकका प्रयोगशालामा परीक्षण गराएको रिपोर्ट बुझाएमात्र बीमा भुक्तानी पाउने छन्। नेपाल सरकार स्वास्थ्य तथा जनसंख्या मन्त्रालयबाट कोभिड१९९ परीक्षण गर्न स्वीकृत प्राप्त अस्पताल वा प्रयोगशालामा कार्यरत कर्मचारीको बीमा दाबीका लागि आफ्नो अस्पताल वा प्रयोगशाला वा एकै समूहको लगानी भएका अस्पताल वा प्रयोगशालामा बाहेक अन्य स्वीकृत प्राप्त अस्पताल वा प्रयोगशालाबाट पीसीआर परीक्षण गराउनु पर्नेछ, संशोधित मापदण्डमा भनिएको छ।"
"सिन्धुपाल्चोक पहिरो : ११ शव फेला, २० जना अझै बेपत्ता","सिन्धुपाल्चोक : सिन्धुपाल्चोक जिल्लाको बाह्रविसे नगरपालिका७ स्थित नागपुजे, भीरखर्क र नेवार टोलमा गएको पहिलोमा पुरिएका ११ जनाको शव फेला परेको छ । फेला परेका मृतकमा ७ जना महिला ३ जना पुरुष र एक जना बालक रहेको बिहानै देखि खोज तथा उद्धार कार्यमा खटिएको नेपाली सेनाको गोरख बक्स गणले जानकारी दिएको छ । घटनास्थलमा पुगेर फर्किएकका सभामुख अग्निप्रसाद सापकोटाका प्रेस विज्ञ श्रीधर न्यौपालेले दिएको जानकारी अनुसार पहिरोमा परी घाइते भएका ६ जनाको उद्धार गरी उपचारका लागि पठाइएको छ। पहिरोमा अझै २० जना हराइ रहेका छन् । गएराति आएको पहिरोका कारण भीरखर्कका ४, नागपुजेका ११ र नेवार टोलका ७ गरी २२ घर पूर्णरुपमा क्षति भएको छ । १७ घर जोखिममा रहेको न्यौपानेले जानकारी दिएका छन् ।"
भारतीय शैक्षिक संस्थालाई कारबाही गर्न इक्यानको माग,"काठमाडौं : नेपाल शैक्षिक परामर्श संघ(इक्यान)ले भारतीय शैक्षिक संस्थाले सामाजिक सञ्जालमार्फत, अनौपचारिक वा व्यक्तिगत सम्पर्कका आधारमा गैरकानुनी रुपले विद्यार्थी भर्ना लिएकोप्रति ध्यानाकर्षण भएको जनाएको छ। कोरोना महामारीको कठिन परिस्थिति हुँदाहुँदै पनि भारतस्थित केही शैक्षिक संस्था, कलेज र तिनका प्रतिनिधिले सामाजिक सञ्जाल लगायतका माध्यमबाट, नेपाली परामर्शदातालाई अनौपचारिक सम्बन्ध सम्पर्कमा लिँदै तथा व्यक्तिगत सम्पर्कको आधारमा समेत सिधा भर्ना तथा छात्रवृत्ति लगायतको प्रलोभनपूर्ण क्रियाकलाप सञ्चालन गरिरहेकाले त्यस्तो प्रलोभनमा नपर्न अभिभावक तथा विद्यार्थीलाई इक्यानका अध्यक्ष प्रकाश पाण्डेले आग्रह गरेका छन्। यस्ता क्रियाकलाप नेपालमा प्रचलित ऐन कानुन तथा नेपाल सरकार शिक्षा मन्त्रालयद्वारा जारी गरिएको शैक्षिक परामर्श तथा भाषा शिक्षण सम्बन्धि निर्देशिका २०७३ का विरुद्ध रहेको हुँदा यस्ता क्रियाकलाप प्रति हाम्रो गम्भीर ध्यानाकर्षण भएको जनाएको छ। हाम्रो तर्फबाट यस्ता गैह्र कानुनी क्रियाकलापमा संलग्न नहुन, नेपाल सरकार शिक्षा मन्त्रालयको स्वीकृति एवम् प्रचलित ऐन कानुन र निर्देशिकाको व्यवस्था भन्दा बाहिर गएर नेपाली विद्यार्थीलाई भर्ना तथा छात्रवृत्ति लगायतका सुविधाको प्रलोभन नदेखाउन, त्यस्ता भ्रामक विज्ञापन प्रकाशित र प्रशारित नगर्न समेत सम्बन्धित सबैमा आग्रह गर्दछौं इक्यानका महासचिव दिपकराज भुसालले सार्वजनिक गरेको विज्ञप्तिमा उल्लेख छ।"
ओखलढुंगामा एकै दिन १८ संक्रमित थपिए,ओखलढुंगा : ओखलढुंगामा एकै दिन १८ जना कोरोना संक्रमित थपिएका छन् । जिल्लामा संक्रमण पुष्टि भएका व्यक्तिको सम्पर्कमा रहेकाहरुको परीक्षण गर्दा १८ जनामा कोरोना संक्रमण पुष्टि भएको हो । जिल्लाबाट पठाइएको १०२ जनाको स्वाब परीक्षणमा १८ जनामा संक्रमण देखिएको जिल्ला स्वास्थ्य प्रमुख सुमन तिवारीले जानकारी दिए । यसअघि जिल्लामा सकृय संक्रमितको संख्या १२ थियो । थपिएका १८ सहित कुल संक्रमितको संख्या ३० पुगेको छ । २८ जना निको भएका छन् ।
पत्रकारमाथि कुटपिटको विरोधमा प्रदर्शन,धनगढी : धनगढीस्थित दिनेश एफएमको समाचार कक्षमा छिरेर पत्रकारमाथि हातपात भएपछि कैलालीको पत्रकार आन्दोलिनत भएका छन्। दोषीलाई कार्यवाहीको माग गर्दै आइतबार कैलाली पत्रकार महासंघको अगुवाइमा शान्तिपूर्ण विरोध र्याली निकालिएको हो। धनगढी पार्कमोडबाट सुरु भएर जिल्ला प्रशासन कार्यालय कैलालीसम्म र्याली निकालेका हुन् । कुटपिट गर्नेलाई कारवाहीको माग गर्दै किटानी जाहेरी दिएको २ दिन हुन लाग्दा समेत प्रहरीले कसैलाई पक्राउ नगरेको भन्दै पत्रकारहरु शान्तिपूर्ण रुपमा विरोध र्याली निकाल्न बाध्य भएको कैलाली पत्रकार महासंघका अध्यक्ष जगत साउदले बताए । आक्रमणकारीलाई पक्राउ नगरिए चरणबद्ध रुपमा आन्दोलनमा जाने विभिन्न पत्रकारका संघ संस्थाले निर्णय गरेका छन् । शुक्रबार धनगढीको दिनेश संञ्चार गृहको कार्यालयमा पुगेका १५२० जनाको समूहले गृहका सहसम्पादक जनक विष्टलाई कुटपिट गरेका थिए ।
देशविरुद्ध लेख्ने विदेशी पत्रकारलाई अष्ट्रेलियन मन्त्रीको चेतावनी,"सिड्नी : अष्ट्रेलियाका गृहमन्त्रीले अष्ट्रेलियालाई तिरस्कार गर्ने दृष्टिकोण प्रवाह गर्ने विदेशी पत्रकारहरुलाई चेतावनी दिएका छन् । अष्ट्रेलियामा रहेर अष्ट्रेलियाकै विरुद्ध सूचना प्रवाह गर्ने विदेशी पत्रकारहरुलाई संघीय एजेन्सीको छानविनमा आउनुपर्ने भन्दै चेतावनी दिएका छन् । गृहमन्त्री पिटर डुटोनले अष्ट्रेलियन च्यानलसँग अन्तर्वार्ताको क्रममा यस्तो बताएका हुन् । यस क्रममा उनले चीनको नीतिप्रति कडा चुनौती दिएका थिए । चीनलाई लक्षित गर्दै उसको नाम उच्चारण नगरिकन गत साता चीनबाट निकालिएका दुई पत्रकारबारे उनले टिप्पणी गरेका थिए । दुई पत्रकार बील बिर्टल्स र माइक स्मिथलाई गत साता चीनले निकालेपछि अष्ट्रेलियन कुटनीतिक क्षेत्रमा शरण लिएर बसेका थिए । यस्तै सिजिटीएनमा कार्यरत अष्ट्रेलियन पत्रकार चेङ लीलाई पनि चीनले दुई साताअघि नियन्त्रणमा लिएको थियो । यदी यहाँ पत्रकारहरु छन् र उनीहरुले निष्पक्ष रुपमा समाचार रिपोर्टिङ गरिरहेका छन् भने ठीकै छ, तर पत्रकारहरुले खास समुदायलाई तिरस्कृति बिचार प्रदान गर्नु हुँदैन, डुटोनले एबीसी टिभीको कार्यक्रममा अन्तर्वार्ता दिँदै यस्तो चेतावनी दिएका हुन् । चीनले भने पत्रकार बर्टल्स र स्मिथलाई कुटनीतिक संरक्षण दिएकोमा अष्ट्रेलियाले आफ्नो आन्तरिक मामिला र न्यायीक सार्वभौमिकतामा हस्तक्षेप गरेको भन्दै आपत्ति जनाएको छ ।"
रेडपाण्डाको छालासहित ५ जना पक्राउ,"नेपालगन्ज : बाँके प्रहरीले रेड पाण्डाको छालासहित पाँच जनालाई पक्राउ गरेको छ। बैजनाथ गाँउपालिका१ को डेनियाल रेष्टुरेण्टबाट आइतबार बिहान नग्रा, दाँतसहितको रेड पाण्डाको एक थान छालासहित ५ जनालाई पक्राउ गरेको बाँके प्रहरी प्रमुख एसपी ओमबहादुर रानाले आइतबार पत्रकार सम्मेलनमा जानकारी दिए। पक्राउ पर्नेमा जाजरकोट कुसे गाउँपालिका ६ का वर्ष ३२ वर्षका कृष्ण वली, सोही गाउँपालिकाको वडा नं ९ का २८ वर्षका इन्द्रबहादुर नेपाली, सुर्खेतको भेरीगंगा नगरपालिका ५ का वर्ष ३० का जय बहादुर कामी, २५ वर्षका गणेश विक र सोही भेरीगंगा१२ का ३६ वर्षका देवबहादुर बाँठा रहेका छन्। डोल्पा जिल्लाबाट ल्याइएको उक्त छाला इन्द्रबहादुर नेपालीले जाजरकोटकै लोकेश सिंहबाट १० लाख रुपैयाँमा खरिद गरेको प्रहरीलाई प्रारम्भिक बयानमा बताएका छन्। नेपालीले उक्त छाला कृष्ण वलीलाई दिएको, वलीले गणेश विकलाई र विकलगायतले सुर्खेत छिन्चुबाट उक्त छाला ४० लाख रुपैयाँमा बिक्री गर्न बाँकेमा ल्याएको बेलामा प्रहरीले पक्राउ गरेको थियो। रानाले भने, सुरुमा छालाको मोल ६० लाख भनेका रहेछन्। घटाउँदै जाँदा ४० लाख रुपैयाँमा किनबेच हुने तयारी भएको बेला प्रहरीले पक्राउ गर्न सफल भएको हो। राष्ट्रिय निकुन्ज तथा वन्यजन्तु संरक्षण ऐन २०२९ को दफा २६ (क) बमोजिम दुर्लभ वन्यजन्तु बन्यजन्तुको अंग ओसारपसार र बिक्रीमा १० लाख रुपैयाँसम्म जरिवाना र ५ वर्षदेखि १० वर्षसम्म कैद वा दुवै सजाय हुनसक्ने व्यवस्था छ।"
अस्पताल जान नसक्ने बिरामीलाई इजी हेल्थ केयरको सेवा,"काठमाडौं : खल्तीमा टन्न पैसा भएर पनि सहारा दिने व्यक्तिको अभावमा अस्पतालसम्म जान नसक्ने व्यक्तिहरुका लागि इजी हेल्थ केयर १०१ ले विरामीलाई अस्पतालसम्म ल्याउने लैजाने सेवा प्रारम्भ गरेको छ । यो नेपालमा नौलो प्रयोग भएको कम्पनीले जनाएको छ । परिवारका सदस्यको व्यस्ततामा नियमित हेरचाह गर्न नसकेको तर उपचार नभई नहुने विरामीलाई इजी हेल्थका कर्मचारीले घरैमा आएर अस्पतालसम्म पुरयाइदिन्छन् । चिकित्सकसँग भेट गराएर चेक जाँच गराइदिन्छन् र उपचार गरेर घरसम्मै पुरयाइदिन्छन् । विरामीलाई अस्पताल लैजान र ल्याउन कम्पनीले एक जना नर्ससहित सुविधा सम्पन्न विशेष कारको व्यवस्था गरेको छ । कम्पनीका प्रवन्ध निर्देशक अखिल शाक्यका अनुसार विरामी कुन अस्पतालमा जान चाहने हो सोही अनुसार अघिल्लो दिन नै सम्बन्धित चिकित्शकसँग भेटघाटको मिति तय गरिएको हुन्छ । जसका कारण विरामी लामो समयसम्म लाइनमा बस्नु पर्दैन । तर एक दिन अगाडी नै विरामीले अस्पताल जानेबारे जानकारी गराउनुपर्छ । अस्पतालसम्म पुरयाएर चेकजाँच गरिसकेपछि विरामीका लागि चाहिने औषधि, विरामीको स्वास्थ्य रिपोर्ट लगायत सामग्री कम्पनी आफैँले घरसम्म लगिदिन्छ । आवश्यकता अनुसार विरामीको घरैमा पुगेर प्रयोगशालाको लागि स्याम्पल कलेक्सन लगायत काम पनि संस्थाकै कर्मचारीबाट हुन्छ । हरेक व्यक्तिले यो संस्थासँग आवद्ध हुन वार्षिक तीन सय अमेरिकी डलर शुल्क तिर्नुपर्छ । यो शुल्कमा जतिपटक अस्पतालसम्म लैजानु परे पनि कुनै समस्या नहुने शाक्यले बताए । यो शुल्क वाहेक विरामीलाई आवश्यक औषधि, प्रयोगशाला शुल्क लगायत खर्च भने सम्बन्धित विरामीको हुनेछ । हामीले विशेष गरी छोरोछोरी विदेशमा बसेका नागरिकका आमा बाबु, व्यापार लगायत कर्पोरेट हाउसमा काम आवद्ध भएका कारण सन्तानका सदस्यको उपचार सेवामा समय दिन नसक्ने समूहलाई लक्षित गरेर यो सेवा प्रारम्भ गरेका हौँ शाक्यले भने । सेवा प्रारम्भ गरेको छोटो समयमै धेरैले रुचाएको उनले बताए । विरामीको सहज उपचार सेवाका लागि दर्जन भन्दा बढी अस्पतालसँग सम्झौता भइसकेको संस्थाले जनाएको छ ।"
विराटनगर भन्सारको आफ्नै 'आइसोलेसन',"विराटनगर : विराटनगर भन्सार कार्यालयले कोरोना संक्रमण पुष्टि भएका कर्मचारीलाई उपचारका लागि राख्नलाई 'आइसोलेसन' सञ्चालमा ल्याएको छ । विराटनगर महानगरपालिका१७ रानीस्थित भन्सार कार्यालयको पुरानो भवनबाट 'आइसोलेसन' सञ्चालन गरिएको हो । एकीकृत भन्सार जाँच चौकी (आईसीपी) विराटनगर१८ खोक्साहामा सरेर नयाँ भवनबाट काम कारबाही हुन थालेपछि पुरानो भवनलाई 'आइसोलेसन' का रुपमा प्रयोग गरिएको विराटनगर भन्सार प्रमुख शिवप्रसाद भण्डारीले जानकारी दिए । सम्बन्धित निकायसँग समन्वय गर्दै सबै प्रक्रिया र आवश्यक मापदण्ड पूरा गरेर आइसोलेसन सञ्चालन गरिएको उनको भनाइ छ । चिकित्सकसँग आवश्यक परामर्श गर्दै भन्सारले संक्रमित आफ्ना कर्मचारीको उपचार त्यहीँबाट गर्न थालेको छ । आइसोलेसन स्थलमा भने संक्रमण नसरोस् भनेर अरु कर्मचारी र सर्वसाधारणलाई जान रोक लगाइएको भण्डारीले बताए । अहिलेसम्म भन्सारका आठ जना कर्मचारीमा कोरोना संक्रमण पुष्टि भइसकेको छ । तीनजना अधिकृत र पाँचजना नायव सुब्बास्तरका कर्मचारीमा कोरोना देखिएको जानकारी भण्डारीले दिए । सबैलाई उपचारका लागि भन्सारकै 'आइसोलेसन 'मा राखियो । कार्यालयले सञ्चालन गरेको 'आइसोलेसन' बाट सफल उपचारपछि निको भएर डिस्चार्ज हुँदै सातजना कर्मचारी काममा फर्किसकेका छन् । अहिले पनि त्यहीँ उपचाररत एकजना कर्मचारीको भने दोस्रो पटक पीसीआर परीक्षणको तयारी भइरहेको भण्डारीले बताए । कोरोना पुष्टि भएका सबै कर्मचारीको अवस्था सामान्य थियो । सामान्य ज्वरो आउने र रुघा लाग्नेबाहेक जटिल लक्षण थिएन, उनले भने, 'सबैलाई उपचारका लागि आफ्नै भवनको आइसोलेसनमा भर्ना गरियो । सात जना उपचारपछि कोरोना जित्दै डिस्चार्ज भइसकेका छन् भने एकजना कोरोना पराजित गर्ने चरणमा छन् । एकै पटक चार जना कर्मचारीलाई पहिलो पटक भदौ १ गते कोरोना पुष्टि भएको भन्सार कार्यालयकी प्रवक्ता सुनिता पौडेलले जानकारी दिइन् । त्यसपछि शंकास्पद कर्मचारीको स्वाब संकलन गरेर पीसीआर परीक्षण गराउँदा थप चार जनामा संक्रमण देखिएको उनको भनाइ छ । पौडेलले हालसम्म भन्सार प्रमुख भण्डारीसहित ३२ जना कर्मचारीको स्वाब संकलन गरेर परीक्षण गरिसकिएको जानकारी दिइन् । एजेन्टको मृत्युपछि कर्मचारीको परीक्षण कोरोना संक्रमित भन्सार कार्यालयका एक जना एजेन्टको मृत्यु भएपछि कन्ट्याक्ट ट्रेसिङ गर्दै उनको सम्पर्कमा रहेकाहरुलाई परीक्षणको दायरामा ल्याइएको हो । त्यस क्रममा आठ जना कर्मचारी र भन्सारका अन्य दुई जना एजेन्टलाई पनि संक्रमण देखियो । दुवै एजेन्ट उपचारपछि डिस्चार्ज भइसकेका छन् । भन्सारका एजेन्ट विराटनगर१० घर भएका ५८ वर्षीय पुरुषको उपचारका क्रममा बीपी कोइराला स्वास्थ्य विज्ञान प्रतिष्ठान धरानमा साउन २४ गते मृत्यु भएको हो । उपचारका लागि प्रतिष्ठान लैजानुअघि कोशी अस्पतालमा पीसीआर परीक्षण गराउँदा उनको रिपोर्ट पोजेटिभ आएको थियो । तर प्रतिष्ठानले पनि मृत्युपछि स्वाब संकलन गरेर प्रदेश १ जनस्वास्थ्य प्रयोगशालामा परीक्षण गराउँदा रिपोर्ट नेगेटिभ आयो । त्यसकै आधारमा प्रतिष्ठानले जिम्मा लगाएपछि परिवार र आफन्तले बुझेर शवको अन्त्येष्टि गरेका थिए । दाहसंस्कारपछि उनको मृत्यु कोरोनाकै कारण भएको पुष्टि प्रदेश १ सरकारले गर्यो । पुरुषको मृत्यु कोरोनाकै कारण भएको बताउँदै प्रदेश जनस्वास्थ्य प्रयोगशालाका प्रमुख जयवेन्द्र यादवले पछिल्लो पटक स्वाब संकलनमा त्रुटि हुँदा दोस्रो परीक्षण रिपोर्ट नेगेटिभ आएको जानकारी दिए । मृतक एजेन्टबाटै उनको सम्पर्कमा रहेका कर्मचारी र अरु एजेन्टमा संक्रमण सरेको हुन सक्ने भन्सारले जनाएको छ । भन्सार प्रमुख भण्डारीले कर्मचारीलाई संक्रमण देखिए पनि कार्यालयको काम कारबाही भने जारी राखिएको र कुनै दिन नरोकिएको जनाए । 'संक्रमण पुष्टि भएकालाई उपचारका लागि भर्ना गर्दै काम कारबाहीलाई भने निरन्तरता दिइयो,' उनले भने, 'सुरक्षा सावधानी अपनाएर जोखिमकै अवस्थामा कठिनतापूवर्क रुपमा कर्मचारीले अहिले पनि सेवा दिइरहेका छन् ।'भण्डारीले सुरक्षाका सबै विधि अपनाएर कर्मचारीलाई काममा लगाउने गरिएको जानकारी दिए ।"
ब्यारेकका २७ सहित ३१ मा सङ्क्रमण,"धादिङ : जिल्लामा आज ३१ जनामा कोभिड१९ सङ्क्रमण पुष्टि भएको छ। त्रिपुरासुन्दरी गाउँपलिकामा तीन र गल्छी गाउँपलिकामा २८ जनामा कोरोना सङ्क्रमण पुष्टि भएको हो। गल्छीका २१ वर्षका तीन, २० वर्षका चार, ३० वर्षका तीन, ३५ वर्षका चार, १९ वर्षका दुई, ३४ वर्षका दुई, २७ वर्षका दुई, ३३ वर्षका दुई, ३६ वर्षका दुई, २६, ३८, ३७ र २२ वर्षका पुरुषमा कोरोना सङ्क्रमण पुष्टि भएको गाउँपालिका स्वास्थ्य संयोजक रामप्रसाद ज्ञवालीले जानकारी दिए। गल्छीका २८ जना कोरोना सङ्क्रमण भएकामध्ये बैरेनीमा रहेको श्री नं ६ बाहिनी अड्डा ९सेनाको ब्यारेकमा कार्यरत २७ र एकजना गल्छी६ निवासी रहेको ज्ञवालीले बताए। सेनामा कोरोना सङ्क्रमण पुष्टि भएपछि ब्यारेकबाट बाहिर जान रोकिएको छ। यसअघि सो ब्यारेकका ६ जनामा कोरोना सङ्क्रमण पुष्टि भएको थियो। उनीहरुको कन्ट्याक ट्रेसिङको आधारमा गरिएको परीक्षणमा धेरै जनामा सङ्क्रमण पुष्टि भएको हो। यसैगरी त्रिपुरासुन्दरी२ का ४६ र ३६ वर्षीय पुरुष र २५ वर्षीया महिलामा कोरोना सङ्क्रमण पुष्टि भएको त्रिपुरासुन्दरी गाउँपालिका स्वास्थ्य संयोजक यमबहादुर श्रेष्ठले जानकारी दिए। त्रिपुरासुन्दरीबाट ४३ जनाको स्वाब कोरोना परीक्षणका लागि पठाइएकामा आठ जनाको रिपोर्ट पोजिटिभ आएको थियो। आठमध्ये तीनजना नयाँ व्यक्तिमा कोरोना सङ्क्रमण देखिएको हो भने पाँचजना यसअघि नै कोरोना परीक्षण गर्दा पोजिटिभ आएका र १४ दिनपछि पुनः परीक्षणका लागि पठाउँदा पोजिटिभ आएको स्वास्थ्य संयोजक श्रेष्ठले बताउनुभयो। त्रिपुरासुन्दरी गाउँपालिका तीनजना नयाँसहित २१ जना कोरोना सङ्क्रमित आइसोलेसनमा राखेर उपचार गरिरहेको गाउँपालिकाले जनाएको छ। कोरोना सङ्क्रमण पुष्टि भएकाहरु कसैलाई पनि लक्षण नदेखिएको र सबैलाई आइसोलेसनमा राखिएको धादिङ स्वास्थ्य कार्यालयले जनाकारी दिएको छ।"
भक्तपुरमा कोरोना संक्रमित एक हजार नजिक,भक्तपुर : भक्तपुरमा आइतबार अहिलेसम्मकै सबैभन्दा बढी कोरोना भाइरस संक्रमित थपिएका छन्। स्वास्थ्य मन्त्रालयले आइतबार भक्तपुरका ८१ जनामा कोरोना भाइरस संक्रमण पुष्टि गरेको हो। भक्तपुरमा ८२ जना कोरोना भाइरस संक्रमितको विवरण प्राप्त भएको स्वास्थ्य कार्यालय भक्तपुरले जनाएको छ। यससँगै भक्तपुरमा कोरोना भाइरस संक्रमितको संख्या ९ सय ९४ पुगेको छ। कार्यालयकी जनस्वास्थ्य अधिकृत निष्ठा बल्लले आइतबार मध्यपुर थिमि नपामा मात्रै ४६ जना संक्रमित थपिएका छन्। यहाँ ३९ पुरुष र ७ महिला गरी एकैदिन ४६ जना संक्रमित थपिएको हो। यससँगै मध्यपुर थिमिमा कोरोना संक्रमितको संख्या ४ सय ४ पुगेको अधिकृत बल्लले बताइन्। जसमा २ सय ३२ पुरुष र एकसय ७२ महिला रहेका छन्। मध्यपुर थिमि भक्तपुरका चार नपामध्ये सबैभन्दा बढी संक्रमित भएको नगरपालिका हो। त्यस्तै बढी संक्रमितको मृत्यु हुने नपा पनि मध्यपुर थिमि नै हो। शनिबार एकैदिन मध्यपुर थिमिका दुई संक्रमितको मृत्यु भएको थियो। यहाँका ५ पुरुष र ३ महिला गरी आठ जना संक्रमितको मृत्यु भइसकेको छ। भक्तपुरका ९ पुरुष र ५ महिला गरी १४ जना संक्रमितको मृत्यु भइसकेको छ। अधिकृत बल्लका अनुसार आइतबार मध्यपुर थिमिपछि भक्तपुरमा नपामा ९ पुरुष र आठ महिला गरी १७ जना संक्रमित थपिएका छन्। यससँगै यहाँ संक्रमितको संख्या २ सय ४४ पुगेको उनले जानकारी दिइन्। जसमा एकसय २५ पुरुष र एकसय १९ महिला रहेका छन्। त्यस्तै सूर्यविनायक नपामा १० पुरुष र ५ महिला गरी १५ जना संक्रमित थपिए। यहाँका आइतबारसम्ममा संक्रमितको संख्या एकसय २५ पुरुष र ९० महिला गरी २ सय १५ पुगेको छ। आइतबार सबैभन्दा कम चाँगुनारायण नपामा २ जना पुरुष र एकजना महिला गरी जम्मा ३ जना संक्रमित थपिए। स्वास्थ्य कार्यालयका अनुसार यहाँ ८३ पुरुष र ३६ महिला गरी संक्रमितको संख्या एकसय १९ पुगेको छ। आइतबार थपिएका ८२ संक्रमितमध्ये एकजनाको खोजी भइरहेको जनस्वास्थ्य अधिकृत बल्ले जानकारी दिइन्। यससँगै भक्तपुरका १३ जना संक्रमितहरु सम्पर्कमा आएका छैनन्।
पाँच हजार सुरक्षाकर्मीमा कोरोना संक्रमण : सबैभन्दा बढी नेपाल प्रहरी संक्रमित,"काठमाडौं : मुलुकभर कोरोना भाइरस (कोभिड१९) संक्रमितको सङ्ख्या बढेसँगै सुरक्षा निकायमा पनि संक्रमणको दर बढ्दो छ। नेपालका चार सुरक्षा निकाय (नेपाली सेना, नेपाल प्रहरी, सशस्त्र प्रहरी र राष्ट्रिय अनुसन्धान विभाग) बाट प्राप्त विवरणअनुसार आइतबारसम्म पाँच हजार १३५ सुरक्षाकर्मीमा कोभिड१९ देखिसकेको छ। संक्रमितमध्ये दुई हजार १८ जना कोरोना जितेर कार्यक्षेत्रमा खटिइसकेका छन्। निको भएकामा उच्च मनोबल देखिएकाले अन्य प्रहरी कर्मचारीलाई समेत हौसला मिलेको नेपाल प्रहरी प्रवक्ता प्रहरी वरिष्ठ उपरीक्षक कुबेर कडायतको भनाइ छ। गत माघ ९ गते चीनको वुहानबाट आएका एक नेपालीमा कोभिड१९ देखिएपछि त्यसको रोकथामका लागि सरकारले आवश्यक योजना बनाउन थाल्दा नेपाली सुरक्षाकर्मीले सम्भावित जोखिम आङ्कलन गरेर आन्तरिक तयारी थालेका थिए। मुलुकमा अकस्मात आइपर्ने महामारी, राष्ट्रिय विपद् होस् या हूलदङ्गा सबै नियन्त्रणको नेतृत्व लिँदै आमनागरिकलाई सुरक्षाको पूर्णप्रत्याभूति दिलाउने जिम्मेवारी सुरक्षा निकायको काँधमा छ। आइपर्ने जोखिम मोल्न तयार भएर यसपालिको कोभिड१९ विरुद्धको युद्धमा होमिएका सुरक्षाकर्मी यस्तै आपत्विपद् र शान्तिसुरक्षामा खटिएकै बेलामा सङ्क्रमण भएका छन्। आवश्यक स्वास्थ्य सुरक्षा मापदण्ड बनाएर ७७ जिल्लामा अग्रपङ्क्तिमा खटिएका सुरक्षाकर्मीमा पछिल्लो समयमा नियमित सङ्क्रमण देखिन थालेको छ। पछिल्लो एक साताको विवरणले सुरक्षा निकायमा सङ्क्रमणको क्रम बढ्दो देखाउँछ। एक सातामै एक हजार ५०० बढी सुरक्षाकर्मी कोरोना सङ्क्रमित भएका छन्। मुलुकभर सङ्क्रमण दरमा बढिरहेका बेला त्यसको प्रत्यक्ष प्रभाव सुरक्षा निकायमा प्रस्ट देखिन्छ। गत वैशाखबाट सुरक्षा निकायमा सङ्क्रमण देखिएको थियो। जेठको पहिलो सातासम्म १२ सुरक्षाकर्मीमा सङ्क्रमण थियो । नेपाल प्रहरीतर्फ जेठ ३ गते एक प्रहरी जवान पहिलो सङ्क्रमित भएका थिए। सुरक्षा निकायमा देखिएको सङ्क्रमणमध्ये सबैभन्दा बढी नेपाल प्रहरीमा छ। त्यसपछि नेपाली सेनामा बढी देखिएको छ। नेपाल प्रहरीका प्रवक्ता प्रहरी वरिष्ठ उपरीक्षक कडायतले अधिकांश लक्षणविहीन रहेको र धेरै निको भएर घर फर्किसकेको बताए। नेपाल प्रहरीमा सबैभन्दा बढी सङ्क्रमण हालसम्म चार सुरक्षा निकायमध्ये सबैभन्दा बढी नेपाल प्रहरी सङ्क्रमित भएका छन्। सर्वसाधारणसँग प्रत्यक्ष साक्षात्कार हुने भएकाले प्रहरी बढी प्रभावित भएको देखिन्छ। नेपाल प्रहरीमा आइतबारसम्म दुई हजार ८१७ मा सङ्क्रमण भएको छ। उनीहरूमध्ये एक हजार २३३ प्रहरी निको भएर कार्यस्थलमा खटिएको प्रहरी प्रधान कार्यालयले जनाएको छ। प्रहरी जोखिम आङ्कलन गरेरै आवश्यक सुरक्षा सावधानीका साथ कार्यक्षेत्रमा खटिँदै आएको महानगरीय प्रहरी कार्यालय काठमाडौँका प्रमुख प्रहरी नायब महानिरीक्षक विश्वराज पोखरेल बताउँछन्। नेपाली सेनाका १३ सय बढी संक्रमित सैनिक प्रवक्ता सहायक रथी सन्तोषबल्लभ पौडेलका अनुसार नेपाली सेनामा पछिल्लो एक सातामा सङ्क्रमित ह्वात्तै बढेको छ। अहिलेसम्म कूल एक हजार ३८३ मध्ये झण्डै ७०० पछिल्लो एक हप्तामै सङ्क्रमित भएका छन् । सबैभन्दा बढी मध्यपूर्वी पृतनामा १८९ जना सङ्क्रमित छन्। उपत्यकामा १८४, मध्यपश्चिम पृतनामा १५४ मा सङ्क्रमण देखिएको छ। सेनाका ५६ स्वास्थ्यकर्मीसमेत सङ्क्रमित भएका छन्। पौडेलका अनुसार सङ्क्रमितमध्ये २९४ निको भएर कार्यक्षेत्रमा खटिएको र बाँकीको उपचार जारी छ। पछिल्लो एक हप्तामै सङ्क्रमणदर एक्कासि बढ्दा निको हुने प्रतिशत कम देखिएको बताए। सशस्त्र प्रहरीका ९१५ पोजिटिभ सशस्त्र प्रहरी बल नेपालका ९१५ जना सङ्क्रमित भएका छन्। त्यसमध्ये झण्डै ५५ प्रतिशत निको भएका छन्। हाल ४३५ उपचाररत रहेका सशस्त्र प्रहरीका प्रवक्ता प्रहरी नायब महानिरीक्षक राजु अर्यालले बताए। सशस्त्र प्रहरीका अधिकांशमा लक्षण देखिएको छैन। मुख्यगरी सीमा नियन्त्रण, भीडभाड नियन्त्रण, आइसोलेसन व्यवस्थापन, सर्वसाधारणको सुरक्षा, भीडभाड नियन्त्रण, सडक सुरक्षामा बसेका बेला उनीहरू सङ्क्रमित हुन पुगेका अर्यालको भनाइ छ। आवश्यक स्वास्थ्य मापदण्ड अपनाउने गरिए पनि सङ्क्रमण हुने क्रम भने रोकिएको छैन। राष्ट्रिय अनुसन्धानका २० जनामा कोरोना सरकारका लागि सम्भावित जोखिमको सूचना सङ्कलनमा सादा पोसाकमा खटिने राष्ट्रिय अनुसन्धान विभागका २० जनामा पनि कोरोना देखिएको छ। प्राप्त विवरणअनुसार विभागअन्तर्गत रहेको उनीहरूमध्ये अहिले ११ जना उपचाररत छन्। प्रदेश २ मा सबैभन्दा बढी नौ जना सङ्क्रमित छन्। वाग्मती प्रदेश सात, गण्डकी एक, प्रदेश ५ मा दुई र सुदूरपश्चिम प्रदेश एक जनामा सङ्क्रमित देखिएको विभागले जनाएको छ। विभागका एक सुरक्षा अधिकारीले कसैलाई पनि लक्षण नदेखिएको र आइसोलेसनमा भएकाबाहेक सबै उच्च मनोबलका साथ काम गरिरहेको उनले जानकारी दिए। रासस"
घर पायक केन्द्रमा विश्वविद्यालयको परीक्षा,"बुटवल : लुम्बिनी बौद्ध विश्वविद्यालयको बिएएलएलबी पहिलो सेमेष्टर अध्ययनरत रुपन्देही लितोत्तमाकी मञ्जिला ज्ञवालीको परीक्षा दुई पटक स्थगित भयो। कोरोना महामारीका कारण परीक्षा बारम्बार स्थगित हुँदा उनी तनावमा थिइन्। आइतबार भने उनमा उत्साह थियो। स्थगित परीक्षा तेस्रो पटकको प्रयासमा दिन पाइन्। 'तयारी गर्यो परीक्षा रोकिने, विद्यार्थीलाई यो भन्दा तनाव अरु के हुन्छ र ?', उनले भनिन्, एक पटक परीक्षा दिनु नै छ। विश्वविद्यालले घर नजिकै सेन्टर तोकेर परीक्षा सुरु गर्यो। हामी खुसी छौं। उनीमात्रै होइन, सोही संकाय पढ्ने ८५ जना विद्यार्थीको परीक्षा आइतबारबाट सुरु भएको छ। प्रायः सबै विश्वविद्यालयको परीक्षा अन्योल भइरहेका बेला लुम्बिनी बौद्ध विश्वविद्यालयले स्नातकोत्तर तह र स्नातक तहको परीक्षा थालेको हो। विद्यार्थीलाई पायक पर्ने स्थानमै केन्द्र तोकेर परीक्षा सुरु गरेको छ। विद्यार्थीको सेमेष्टर नोक्सान हुन नदिन विश्वविद्यालयले नमुनाशैलीमा परीक्षा गरेको हो। विद्यार्थीको घर पायकमा परीक्षा केन्द्र तोक्ने क्रममा एक जना हुम्लाका विद्यार्थीका लागि उहीं केन्द्र तोकिएको छ। विश्वविद्यालयका रजिष्ट्रार डा तिलक आचार्यले विश्वविद्यालयले चुनौतिपूर्ण अवस्थामा पनि सहज तरिकाले परीक्षा सुरु गरेको बताए। हामीले हुम्लाका एक विद्यार्थीका लागि उही केन्द्र तोकेर परीक्षा लियौं', उनले भने,शैक्षिक कार्यक्रमको अन्योलता हटाउँदै अघि बढ्नुको विकल्प नभएकाले स्वास्थ्य साबधानी सहित परीक्षा सुरु गरेका छौं। लुम्बिनी, काठमाण्डौं, कपिलवस्तु, नवलपरासी, बुटवल, अर्घाखाँची र हुम्लामा परीक्षा केन्द्र तोएिको छ। स्नातकोत्तर तहमा भने अनलाइनमार्फत परीक्षा लिइएको हो। स्नातक तहका विद्यार्थीहरुले परीक्षा केन्द्रमै उपस्थित भएर परीक्षा दिएका छन्। हुम्लाका विद्यार्थी खड्क जैसीले मानसरोवर बहुमुखी क्याम्पसको केन्द्रबाट परीक्षा दिए। परीक्षा केन्द्राध्यक्ष बसन्त रोकायले एकै समया परीक्षा भएको बताए। हुम्लामा प्रश्नपत्र इमेलमार्फत पठाइएको थियो। उत्तरपुस्तिका समेत इमेलबाटै विश्वविद्यालयमा आएको छ। स्नातक तहमा कानून, बुद्धिज्म, भोट विषयमा परीक्षा सुरु भएको हो। स्नातकोत्तर तहमा म्युजोलोजी, आर्कोलोजी विषयको परीक्षा सुरु भएको छ। कानूनतर्फ मात्रै पहिलो समेष्टरका ८५ जना विद्यार्थी परीक्षामा सहभागि भएका छन्। कोरोना महामारीबीच केन्द्रमा आएका विद्यार्थीहरु परीक्षा दिन पाउँदा उत्साहित छन्। परीक्षाको तयारी गर्दै रोकिदै गर्दा तनाव अवस्था थियो, सेमेष्टर नै लस हुन्छ कि भन्ने चिन्ता अव हराएको छ', बुटवलको केन्द्रमा परीक्षा दिन आएकी अनिशा लम्सालले भनिन्। विश्वविद्यालयले बुटवलमै चार स्थानमा केन्द्र तोकेको थियो। प्रत्येक कक्षा कोठामा १५ जना कम विद्यार्थी राखिएको छ। दुई मिटरको दुरीमा रहेर विद्यार्थीले परीक्षा दिएका छन्। परीक्षा केन्द्रमा केन्द्राध्यक्ष र निरीक्षकबाहेकलाई प्रवेश दिइएको छैन। परीक्षापछि कक्षा कोठा निर्मलीकरण गरिएको छ। परीक्षा केन्द्र तोकिएको बुटवलको नबिन औद्योगिक कदरबहादुर माविकका प्राध्यानाध्यापक प्रेम बस्नेतले बौद्ध विश्वविद्यालयको परीक्षा शैली अनुकरणीय भएको बताए। हरेक विश्वविद्यालयले यसैगरी परीक्षा सञ्चालन गर्न सक्नेछन्, यो विश्वविद्यालयले उदाहरणीय तरिकाले परीक्षा गरेर अन्य विश्वविद्यालयलाई बाटो देखाएको छ', उनले भने। परीक्षा केन्द्रमा आउने विद्यार्थीलाई मास्क र सेनिटाइजरको व्यवस्था विश्वविद्यालयले गरेको छ। विविटिटिएम कार्यक्रम संयोजक मोहन भण्डारीले पदाधिकारीको तदारुकताका कारण नै परीक्षा सम्भव भएको बताए। रजिष्ट्रारको योजनामुताविक दुई पटक स्थगित भएको परीक्षा सुचारु भएको छ, विद्यार्थीहरु निकै उत्साहित भएका छ', उनले भने,यसले पठनपाठनको अन्योलता समेत हटेको छ। महामारीले विश्वविद्यालयको अन्तिम परीक्षा दुई पटक रोकिएको थियो। परीक्षा तयारी गरेका विद्यार्थी स्थगित हुँदा तनावमा थिए। भदौं २८ बाट सुरु भएको परीक्षा असोज पहिलो सातासम्म चल्नेछ। बौद्ध विश्वविद्यालयले बिए पहिलो सेमेष्टर, स्नातकोत्तर आर्कोजोलीको पहिलो समेष्टर, म्युजियोलोजीको पहिलो र तेस्रो, बिएएलएलबीको पहिलो, बिए भोट बुद्धिष्टको पहिलो समेष्टरको परीक्षा सुरु गरेको हो। यी परीक्षा लगत्तै बिबिटिटिएम र अन्य स्नातकोत्तर तहका परीक्षा सुरु हुने विश्वविद्यालयले जनाएको छ।"
पोखरामा प्रदेश सभाका उम्मेदवारको निधन,पोखरा : प्रदेश सभा निर्वाचन २०७४ मा नेपाली कांग्रेसबाट कास्की क्षेत्र नम्बर ३ को (ख) का उम्मेदवार ५८ वर्षीय भोजबहादुर गुरुङ (सिकन्दर)को आइतबार निधन भएको छ। हेपाटाइटिस रोगबाट ग्रसित उनको उपचारकै क्रममा पोखराको गण्डकी मेडिकल कलेजमा निधन भएको हो। बिपी कोइराला स्याङ्जा गएका बेला उनीमाथि आक्रमण हुँदा पञ्चायती जत्थासँग गुरुङ भिडेका थिए। त्यो बेला बिपीमाथि पञ्चायती गुन्डाहरुले गोलीसमेत चलाएका थिए। भोजबहादुर पनि बिपीको सुरक्षा दस्तामा तैनाथ थिए। उक्त घटनामा बिपीलाई सकुशल राख्न सफलमध्येका एक कार्यकर्ता भोजबहादुर पनि रहेको नेपाली कांग्रेस कास्कीका सभापति कृष्ण केसी बताउँछन्। २०३६ सालको विद्यार्थी आन्दोलनदेखि नै क्रियाशील उनी कास्की कांग्रेसमा खरो नेताका रुपमा परिचित थिए। उनको सोमबार अन्त्येष्टि हुने भएको छ। गुरुङको निधनमा नेपाली कांग्रेस कास्की र उनीसँग विजयी भएका नेकपाका उम्मेदवार राजीव पहारीले श्रद्धाञ्जली व्यक्त गरेका छन्।
मध्यपहाडी लोकमार्ग १२ घण्टापछि सुचारु,"कुश्मा : अविरल वर्षा सँगै आएको पहिरोले अवरुद्ध बनेको मध्यपहाडी लोकमार्ग १२ घण्टापछि सुचारु भएको छ । मध्यपहाडी लोकमार्ग अन्तर्गत पर्वतबागलुङ सडक खण्डमा पर्ने पर्वतको कुश्मा नगरपालिका वडा नं २ सहस्रधारामा आइतबार बिहान पहिरो जाँदा सडक अवरुद्ध भएको थियो । करिब ५ सय मिटर माथिबाट झरेको पहिरोले सडक पुरेको थियो । ठूलो पहिरो खसेकाले अवरुद्ध भएको १२ घण्टापछि मात्र सुचारु भएको जिल्ला प्रहरी कार्यालय पर्वतले जनाएको छ । कोरोना महामारीको समयमा सडकमा सवारीको चाप घटे पनि सडक अवरुद्ध भएपछि अत्यावश्यक कामका लागि आवातजावत गर्नेहरु समस्यामा परेका थिए। सडक सुचारु भएसँगै बागलुङ, म्याग्दी र मुस्ताङबाट अन्यत्रका लागि छुटेका र अन्यत्रबाट यी जिल्लामा आएका सवारीसाधन गन्तव्यतर्फ लागेको जिल्ला प्रहरी कार्यालय पर्वतका प्रहरी निरीक्षक मनिष श्रेष्ठले जानकारी दिए। बाटो सुचारु भएपनि पहिरो खस्ने क्रम नरोकिएकाले जुनसुकै बेला पनि बन्द हुने अवस्था रहेको छ । अहिले पनि स्काभेटर र सुरक्षाकर्मी परिचालन गरिएको प्रहरीले जनाएको छ । उक्त स्थानमा गत साउनमा पनि पहिरो गएको थियो । पहिरोसँगै खसेको ठूलो ढुंगा फुटाउन नसक्दा अहिलेपनि सडक एकतर्फी जस्तै बनेको छ ।"
शिव मन्दिरमा फोहोर फालेको नाममा झडप : दुई दर्जन घाइते,"जनकपुरधाम : धनुषाको रुपैठामा आइतबारसमेत झडप भएको छ । झडपमा दुई दर्जन युवा घाइते भएका छन् । धनुषाको नगराइन नगरपालिका ७ नवटोलीमा शिव मन्दिरमा फोहोर फालिएको विषयलाई लिएर दुई समुदायबीच झडप भएको हो । जनकपुरधाम उपमहानगरपालिका देवपुरारुपैठामा दुई समुदायबीच भएको झडपको एक दिन नबित्दै फेरि झडप भएको छ । नगराईन ७ को दुधहा पोखरीको डीलमा श्री नवनेश्वर नाथ महादेव मन्दिर निर्माणका लागि गरिएको शिलान्यास स्थलमा मुस्लिम पक्षधरले फोहोर फालेको विषयमा विवाद भएको स्थानीयबासीको भनाइ छ । यद्यपि मुस्लिम समुदायले दुई महिला बीचको विवादलाई साम्प्रदायिकता रंग दिइएको आरोप लगाए । पोखरीको डीलमा मन्दिर निर्माण गर्न नदिने मुस्लिम पक्षधरले अडानपछि विवादको सिर्जना भएको धनुषाका प्रहरी नायब उपरीक्षक मकेन्द्रकुमार मिश्रले जानकारी दिए । बिबाद हुँदा दुई पक्षका गरेर दुई दर्जन बढी घाइते भएका हुन् । प्रहरीका अनुसार झडपमा एउटा पक्षका विनय कुमार यादव, राकेश यादव, कृष्णा यादव, सरोज यादव, मकेश यादव, निभा ठाकुर छन् । त्यसैगरी अर्को पक्षबाट जुमैदा खातुन, मैमुन खातुन, मोबारक नदाफ, गुलाम नदाफ, संजय साफी, तस्लिम नदाफ, हसिना खातुन, हस्मत खातुन, मुमताज नदाफ, जमाहिर नदाफ, समसुद्दिन नदाफ घाइते भएको प्रहरीले जनाएको छ ।"
घरमा शौचालय नहुँदा किशोरी बलात्कृत,राजविराज : सप्तरीको बलान बिहुल गाउँपालिकामा १७ वर्षीया किशोरी गएराति शौचालय जान घर बाहिर निस्किइन्। घरमा शौचालय नभएका कारण रातको ९ बजे निक्लिएका सुस्त मनस्थितीकी किशोरीलाई २१ वर्षीय एक युवकले च्याप्प समाते। उनको मुखमा गम्छाले बाँधेपछि दुई जना साथीलाई फोन गरेर बोलाए। मोटरसाइकलमा आएका उनीहरुसहित मिलेर किशोरीलाई खेतमा पुर्याएपछि सामूहिक बलात्कार गरे। प्रतिवाद गर्दा किशोरीको हातमा चोटपटक लागेको चिकित्सकहरुले बताएका छन्। आफूलाई जवरजस्ती करणी गरेको भन्दै प्रारम्भिक बयान दिएकी किशोरीले आरोपितमध्ये २ जनालाई पहिचान गरेकी छिन्। उनलाई उपचारका लागि राजविराज लगिएको इलाका प्रहरी कार्यालय कडरबोनाले जनाएको छ। उजुरी आएलगत्तै किशोरीको राजविराजस्थित गजेन्द्रनारायण सिंह अस्पतालमा स्वास्थ्य परीक्षण गरिएको इन्स्पेक्टर रामराजा केशरीले बताए। बलात्कापछि युवाहरुले पीडित किशोरीलाई बिहान ३ बजे मोटरसाइकलमा घर नजिकै ल्याएर छाडेको उपचारका लागि सँगै राजविराज आएकी पीडितकी आमाले बताइन्। पक्राउ नपरेकाले आरोपितहरुको नाम प्रहरीले सार्वजनिक गरेको छैन। कोभिड१९ को संक्रमण रोकथामका लागि लकडाउन सुरु भएयता चैत महिनादेखि हालसम्म सप्तरीमा २१ वटा बलात्कारको घटना भएकामध्ये अधिकांशमा बालिका पीडित भएको प्रहरीले जनाएको छ।
प्रदेश प्रमुखलाई बुझाइयो लोकसेवाको प्रतिवेदन,विराटनगर : प्रदेश लोकसेवा आयोगले प्रतिवेदन प्रदेश १ का प्रमुख सोमनाथ अधिकारी प्यासीलाई आइतबार बुझाएको छ। वार्षिक रुपमा प्रदेश प्रमुखसमक्ष प्रतिवेदन बुझाउनु पर्ने प्रवधान अनुरुप आयोगले २०७६०७७ को वार्षिक प्रतिवेदन बुझाएको हो। कर्मचारीमार्फत प्रतिवेदन पुस्तिका पठाएर प्रदेश लोकसेवा आयोगका अध्यक्ष उत्तमकुमार भट्टराईले सञ्चार माध्यममार्फत प्रदेश प्रमुखलाई जानकारी दिए। प्रथम वार्षिक प्रतिवेदनको परिच्छेद १० मा पृष्ठ ३३ देखि ४१ सम्म ध्यानाकर्षण र सुझाव रहेका छन्। प्रतिवेदनको अध्ययन तथा मूल्यांकन गर्दा लोकसेवा आयोगलाई काम गर्न सहज नरहेको देखिने प्रदेश प्रमुख प्यासीले उल्लेख गरेका छन्। प्रतिवेदन अध्ययन गर्दै उनले प्रदेश लोकसेवा आयोगले गराएको ध्यानाकर्षण र सुझावलाई सम्बन्धित निकायले समयमै विचार पुर्याउनु पर्ने सुझाव दिएका छन्। प्रदेश लोकसेवा आयोगमा टीकादत्त राई र सजना दाहाल सदस्य रहेका छन्।
"बालुवाटारमा ओलीप्रचण्ड छलफल, स्थायी समिति बैठकको समीक्षा",काठमाडौं : स्थायी समिति बैठक सकिएपछि पहिलो पटक सत्तारुढ दल नेपाल कम्युनिष्ट पार्टी (नेकपाका) का अध्यक्षद्वय केपी शर्मा ओली र पुष्पकमल दाहाल प्रचण्डबीच छलफल भएको छ । आइतबार साँझ भएको छलफलमा पार्टीका महासचिव विष्णु पौडेल पनि सहभागी थिए । ओलीसँग भेटघाटका लागि प्रचण्ड साँझ ५ बजे बालुवाटार पुगेका थिए । छलफल साँढे ७ बजेसम्म चलेको थियो । भेटघाटका क्रममा भर्खर सम्पन्न स्थायी समितिको बैठकको समीक्षा भएको महासचिव विष्णु पौडेले जानकारी दिए । स्थायी समिति बैठकका क्रममा निकै उतारचढाव देखिएको भए पनि सकारात्मक निष्कर्षका साथ सकिएको धारणा दुवै अध्यक्ष व्यक्त गरेको पौडेले बताए। स्थायी समिति बैठकले एकतालाई बलियो बनाउने र सहमतिकासाथ अधि बढ्ने कुरालाई जोड दिएको निष्कर्ष अध्यक्षद्वयले निकालेको महासचिव पौडेलको भनाइ छ। आसार १० गते सुरु भएको स्थायी समिति बैठक पार्टीको आन्तरिक विवादका कारण पटकपटक रोकिएर भदौ २६ गते सकिएको थियो। यसअघि आइतबार दिउँसो उपाध्यक्ष्य वामदेव गौतमको नेतृत्व रहेको संगठन विभागको बैठक पार्टी कार्यालय धुम्बाराहीका बसेको थियो। त्यस बैठकले पार्टीको महाधिवेशनलाई लक्षित गरी मंसिर महिनाभरमा पार्टी सदस्यता नवीकरण काम सक्ने निर्णय गरेको छ । असोज महिनाभरि सदस्यता अभिलेख एकीकृत गर्ने कार्तिकबाट नवीकरण सुरु गरेर मंसिरसम्म नवीकरण सक्काउने निर्णय गरेको संगठन विभागका सदस्य खगराज भट्टले जानकारी दिए। बैठकले संगठन विभागको सचिवमा बनाउनका लागि केन्द्रीय सदस्य ज्ञान बहादुर भुजेललाई संगठन विभागमा थप गर्न पार्टीलाई सिफरिस गर्ने निर्णय गरेको स्रोतले जानकारी दिएको छ।
सरकारले पीसीआर परीक्षणको मूल्य २४ सय रुपैयाँ घटायो,काठमाडौं : सरकारले कोरोना भाइरस (कोभिड१९) परीक्षणका लागि गरिने पीसीआरको शुल्क घटाएको छ । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार आइतबारबाट लागू हुनेगरी सरकारले पीसीआर परीक्षणको शुल्क दुई हजार रुपैयाँ निर्धारण गरेको हो । सुरुमा सरकारले ५५ सय रुपैयाँमा पीसीआर परीक्षण गर्ने निर्णय गरेको थियो । भदौ १४ गते ११ सय रुपैयाँ शुल्क घटाए ४४ सय रुपैयाँ लिएर पीसीआर गर्न पाइने निर्णय गरेको सरकारले आइतबार थप २४ सय रुपैयाँ घटाएको हो । पीसीआर परीक्षणको शुल्क २४ सय रुपैयाँ घटेसँगै अब दुई हजार रुपैयाँमा कोरोना परीक्षण हुनेछ । सरकारले सरकारी र निजी सबै प्रयोगशालामा अब दुई हजारभन्दा बढी शुल्क लिन नपाउने गरी निर्णय गरेको प्रवक्ता गौतमले जानकारी दिए ।
"९ संक्रमितको मृत्यु, काठमाडौंका मात्रै ६ जना","काठमाडौं : पछिल्लो २४ घण्टामा देशभर ९ जना कोरोना संक्रमितको मृत्यु भएको छ । स्वास्थ्य तथा जनसंख्या मन्त्रालयले दिएको जानकारी अनुसार ६ जना पुरुष र ३ जना महिला संक्रमितको मृत्यु भएको हो । जसमा काठमाडौं जिल्लाका मात्रै ६ जना छन् मन्त्रालयको विवरण अनुसार काठमाडौंका ६५६५ वर्षका दुई जना महिलाको कोरोनाबाट मृत्यु भएको हो । त्यसैगरी काठमाडौंकै ५९, ७०, ६४, ५९ वर्षका चार पुरुष संक्रमितको मृत्यु भएको छ। त्यसैगरी कास्कीकी ४५ वर्षीया महिला, मोरङ ६९ वर्षीय र सिन्धुपाल्चोकका ५९ वर्षीय पुरुषको पनि कोरोनाबाट मृत्यु भएको मन्त्रालयले जानकारी दिएको छ । यो सँगै नेपालमा मृत्यु हुने कोरोना संक्रमितको संख्या ३४५ पुगेको छ ।"
अर्थतन्त्र जोगाउन लकडाउन र निषेधाज्ञा नगर्न उद्योगीको आग्रह,"काठमाडौं : उद्योगीहरुले अर्थतन्त्र चलायमान गर्न लकडाउन(बन्दाबन्दी) निषेषज्ञा गर्न सरकारलाई सुझाएका छन्। नेपाल उद्योग परिसंघका पदाधिकारीले राष्ट्रपति विद्यादेवी भण्डारीसँग भेटी महामारीबाट जोगिनको लागि लकडाउन वा निषेधाज्ञा गर्नु भन्दा सम्बन्धीत क्षेत्रमा मात्रै सिल गर्न आग्रह गरेका छन्। आर्थिक समृद्धि र अर्थतन्त्र चलायमान बनाउनको लागि लकडाउन वा निषेधाज्ञा लगाउने कार्य बन्द गर्नु पर्ने परिसंघको भनाइ छ। यदि कुनै क्षेत्रमा सक्रमण फैलिएमा संक्रमितको राम्रो उपचारको व्यवस्था गरी प्रभावित क्षेत्र मात्र लकडाउन गर्नु पर्छ। उद्योगीहरुले उद्योग व्यवसायलाई चलायमान बनाई राष्ट्रिय अर्थतन्त्रमा नकारात्मक असर पर्न नदिन राष्ट्रपति समक्ष अनुरोध गरे। कर्मचारी र कामदारको मनोवल उच्च बनाइ सुरक्षा उपाय अवलम्बन गरी उद्योग व्यवसाय तथा बजार सञ्चालन गर्नुपर्छ, उद्योगीहरुले भने। वर्तमान अवस्थामा सृजना भएको असहज परिस्थितिलाई मध्यनजर गरी तोकिएको समयावधी भन्दा एक महिना बढीको समय थप गर्ने व्यवस्थाको लागि समेत परिसंघले अनुरोध गरेको थियो। यसबाट निषेधाज्ञा जारी भएको अवस्थामा राजश्व दाखिला गर्नबाट बञ्चित उद्योगी व्यवसायीलाई सहज हुने परिसंघले जनाएको छ। उद्योग व्यवसाय पूर्ण सञ्चालनको माग गर्दै परिसंघका पधाधिकारीले उद्योगमा कार्यरत कर्मचारी र मजदुरलाई सरकारले तोकेका सुरक्षाका मापदण्ड पूर्णरुपमा पालना गर्न लगाउने र कोभिडको सक्रमणबाट जोगाउनको लागि उद्योगी व्यवसायहरु प्रतिवद्ध रहेको जानकारी गराए। परिसंघले यस्तो विषम परिस्थितिमा उ्रद्योगमा कार्यरत कर्मचारी र कामदारको हौसला बढाइ काममा लगाउनु पर्ने बताउँदै आएको छ। यदि उद्योगमा कार्यरत कर्मचारी वा कामदारमा सक्रमण भेटिएमा कन्ट्याक ट्रेसिङको आधारमा कर्मचारी तथा कामदारको पीसीआर टेष्ट गराएर बाँकी कर्मचारी तथा कामदारबाट उद्योग सञ्चालन गर्ने व्यवस्था गर्नुपर्छ, उद्योगीहरुले भने। कोभिडको महामारीबाट पर्यटन क्षेत्र पनि नराम्ररी प्रभावित भएको परिसंघका पदाधिकारीहरुले राष्ट्रपतिसमक्ष जानकारी गराए। पर्यटन क्षेत्रलाई व्यवस्थित गर्दै होटल तथा पर्यटक गन्तव्यलाई पूर्णरुपमा सञ्चालन गर्नको लागि राष्ट्रपति समक्ष अनुरोध गरे। कुनै पनि पर्यटक नेपाल प्रवेष गर्दा हाल भएको चौध दिनसम्मको क्वारेन्टाइनको व्यवस्थालाई परिमार्जन गरी तीन दिनको क्वारेन्टाइनको व्यवस्था गर्नु पर्ने परिसंघले सुझाएको छ। तीनदिनको क्वारेन्टाइन पछि सम्बन्धित पर्यटकको पीसीआर टेष्ट गरी परीक्षण नेगेटिभ आएमा निर्वाधरुपमा घुमफिर गर्ने व्यवस्था मिलाउनु पर्ने उद्योगीहरुले सुझाएका थिए। कोरोनाबाट नराम्ररी प्रभावित पर्यटन क्षेत्रमा केही राहत महशुस भइ पर्यटन क्षेत्रका गतिविधि विस्तारै चलायमान हुने परिसंघको धारणा छ। सो अवसरमा राष्ट्रपति विद्यादेवी भण्डारीले उद्योगी व्यवसायीको सुझावहरुलाई सकारात्मकरुपमा लिई त्यसको कार्यान्वयमा पनि सहयोग गर्ने बताइन्। परिसंघका अध्यक्ष सतिश कुमार मोरको नेतृत्वमा गएको टोलिमा परिसंघका वरिष्ठ उपाध्यक्ष विष्णुकुमार अग्रवाल र उपाध्यक्षहरु अनुज अग्रवाल र निर्वाणा चौधरीको उपस्थिति थियो।"
विप्लव समूहका ताप्लेजुङ सेक्रेटरी मेन्याङ्बो कारागार चलान,ताप्लेजुङ : नेत्रविक्रम चन्द विप्लव नेतृत्वको नेकपाका ताप्लेजुङ सेक्रेटरी किशोर मेन्याङ्बो कारागार चलान भएका छन्। ४२ वर्षीय मेन्याङवोलाई प्रहरीले शनिबार फक्ताङ्लुङ गाउँपालिका३ सिँवाबाट पक्राउ गरेको थियो। उनी आइतबार कारागार चलान भएका हुन्। जिल्ला अदालत ताप्लेजुङले तोकेको २० हजार रुपैयाँ धरौटी नबुझाएपछि कारागार चलान गरिएको ताप्लेजुङ प्रहरी प्रमुख डीएसपी महेन्द्र श्रेष्ठले जानकारी दिए। मेन्याङ्बोविरुद्ध भानु मावि लगायतका स्थानमा बम विस्फोट गराएको घटनामा संलग्न रहेको भनी पहिले नै मुद्दा दर्ता गरेको थियो। ताप्लेजुङकै पाथीभरा याङ्वरक गाउँपालिका२ निवासी मेन्याङ्बोलाई दर्जनौ मोबाइलका सिमकार्ड र विभिन्न दस्तावेजसहित पक्राउ गरिएको श्रेष्ठले दिए। श्रेष्ठका अनुसार वम विस्फोट घटनामा संलग्न रहेको भनी जिल्ला प्रहरी कार्यालयमा मुद्दा दर्ता भएपछि प्रहरीले मेन्याङ्बोको खोजी तिव्र पारेको थियो।
कम्युनिस्ट पार्टीका नेतासहित पाँच जनाविरुद्ध दिल्लीमा दंगा भड्काएको अभियोग,"नयाँदिल्ली : भारतीय कम्युनिस्ट पार्टी (मार्क्सवादी)का महासचिव सीताराम येचुरी, अर्थशास्त्री जयती घोष, दिल्ली विश्वविद्यालयका प्रध्यापक अपूर्वानन्द, फिल्म निर्माता राहुल राय र स्वराज अभियानका नेता योगेन्द्र यादवमाथि दंगा भड्काएको भन्दै अदालतले दोषी ठहर गरिएको छ । २०२० को फेब्रुअरी २३ देखि २६ सम्म भएको दिल्ली दंगामा सघाएको भन्दै उनीहरु पाँच जनालाई अदालतले दोषी ठहर गरेको छ । नेताहरुले भने भारतको संविधानले शान्तिपूर्ण प्रदर्शन गर्ने हक दिएको भन्दै सरकारको आलोचना गरेका छन् । महासचिव येचुरीले दिल्ली प्रहरीको कडा आलोचना गरेका छन् । सामाजिक सञ्जालमा लेख्दै उनले भाजपा सरकारको पनि कडा आलोचना गरे । यस्तै स्वराज अभियानका नेता योगेन्द्र यादव लगायत नेताहरुले आफूमाथिको अभियोग सरासर गलत भएको भन्दै विरोध जनाए । यस्तै भारतको सर्वोच्च अदालतका वकिल प्रशान्त भूषणले दंगा फैलाएको आरोपमा उनीहरुलाई पक्राउ गर्नु हास्यास्पद भएको प्रतिक्रिया दिएका छन् । यसले दिल्ली दंगामा दिल्ली पुलिसको द्वेषपूर्ण स्वभावलाई प्रमाणित गर्दछ। सीताराम येचुरी, योगेन्द्र यादव, जयती घोष र प्राध्यापक अपूर्वानन्दलाई दंगा फैलाउने आरोप लगाउनु हास्यास्पद हो, प्रशान्तले सामाजिक सञ्जालमा लेखेका छन् । सन् २०२० फेब्रुअरी २३ देखि २६ सम्म दिल्लीमा भएको प्रदर्शनको क्रममा ५३ जनाको मृत्यु भएको थियो । प्रहरीको रिपोर्ट अनुसार मृत्यु भएकामध्ये ४० जना मुस्लिम र १३ हिन्दू थिए।"
अब १९ सय ९९ रुपैयाँमै कोरोना परीक्षण,"काठमाडौं : सरकारले तोकेको भन्दा आधा भन्दा कम मूल्यमै कोरोना परीक्षण हुने भएको छ। ललितपुरको विद ल्याबले एक महिनाका लागि भन्दै पीसीआर परीक्षणको शुल्क घटाएको हो। सरकारको कोरोना परीक्षणको दायरा बढाउने नीतिमा सहयोग पुग्नेगरी ४ हजारबाट शुल्क घटाएर १९ सय ९९ रुपैयाँमै पीसीआर परीक्षण गर्ने निर्णय भएको विद ल्याबका अध्यक्ष बिके भण्डारीले जानकारी दिए। सरकारको कोरोना परीक्षणको दायरा बढाउने नीतिमा सहयोग पुग्ने गरी हामीले शुल्क बढी घटाएका हौँ, ल्याबका अध्यक्ष भण्डारीले भने, बढ्दै गएको अवस्थालाई मध्यनजर गर्दै परीक्षण शुल्क घटाएका हौँ। ल्याबमा लाग्ने खर्चमात्र लिएर परीक्षण गर्ने निर्णय भएको भण्डारीले प्रष्ट पारे। सरकारलाई कोरोना परीक्षणको दायर बढाउन सहयोग गर्नेगरी हामीले ल्याबमा लाग्ने खर्चमात्र राखेर पीसीआर गर्ने निर्णय गरेका हौँ, अध्यक्ष भण्डारीले थपे। विद ल्याबले यो योजना ३० दिनका लागि मात्र सञ्चालनमा ल्याएको भण्डारीको भनाइ छ। अहिलेलाई ३० दिनका लागि शुल्क अफरको रुपमा घटाइएका हौँ, उनले भने, ३० दिनपछि शुल्कबारे पुनः सोच्न सकिन्छ। वैदेशिक रोजगारिमा जानेको परीक्षण १९ सयमै सँगै ल्याबले वैदेशिक रोजगारीमा जानेका लागि एक य रुपैयाँ छुट गर्ने निर्णय गरेको छ। अध्यक्ष भण्डारीका अनुसार उनीहरुको १९ सय रुपैयाँमै पीसीआर परीक्षण हुनेछ। देशमा रोजगारी नपाएर विदेश जाने युवाका निम्ति एक सय रुपैयाँ छुट दिएको उनको भनाइ छ। दैनिक चार हजारको परीक्षण क्षमता राख्ने ललितपुरको कुपण्डोलमा रहेको ल्याबले साउन १३ गते सरकारबाट मान्यता पाएको हो। सुरुदेखि नै ल्याबले सरकारले तोकेको शुल्क भन्दा कम मूल्यमै पीसीआर गर्दै आएको छ। सुरुमा सरकारले पीसीआर परीक्षणको मूल्य ५५ सय निर्धारण गर्दा ल्याबले चार हजारमा परीक्षण गर्दै आएको थियो। सरकारले भदौ १४ गतेबाट पीसीआर परीक्षणको शुल्क ११ सय घटाएर ४४ सय रुपैयामा झारेपछि विद ल्याबले शुल्क घटाएर १९ सय ९९ बनाएको हो।"
"२४ घण्टामा १, ०३९ संक्रमित थपिए, १, १७३ जना डिस्चार्ज","काठमाडौं : पछिल्लो २४ घण्टामा १,०३९ जनामा कोरोना संक्रमण पुष्टि भएको छ । स्वास्थ्य तथा जनसंख्या मन्त्रालयको नियमित प्रेस ब्रिफिङका क्रममा प्रवक्ता प्राडा जागेश्वर गौतमले देशभर १०३९ जना कोरोना संक्रमित देखिएको जानकारी दिए। प्रवक्ता गौतमका अनुसार हाल देशभर सक्रीय संक्रमितको संख्या १५, ११७ रहेको छ । यस मध्ये संस्थागत आइसोलेसनमा रहेका संक्रमित ७, ७३०जना रहेका छन्। होम आइसोलेसनमा रहने संक्रमितको संख्या ७, ३८७ छ । हालसम्म नेपालमा संक्रमितकाे सख्या ५४,१५९ पुगेको छ । २४ घण्टामा ९,१६५ पीसीआर परीक्षण भएको छ। पछिल्लो २४ घण्टामा कोरोनामुक्त भई डिस्चार्ज हुनेको संख्या ११७३ रहको छ । हालसम्म डिस्चार्ज हुने जम्मा संख्या ३८,६९७ छ । आइसीयूमा रहने कोरोना संक्रमित देशभर १६९ जना र भेन्टिलेटरमा रहने संक्रमित बिरामीको संख्या २३ रहेको प्रवक्ता गौतमले जानकारी दिएका छन् ।"
कर्मचारीमा कोरोना देखिएपछि महानगरपालिका पाँच दिनका लागि बन्द,विराटनगर : विराटनगर महानगरपालिकाका प्रमुख प्रशासकीय अधिकृत इन्द्रमणि पोखरेललाई कोरोना संक्रमण देखिएको छ । कोरोनासँग मिल्दोजुल्दो लक्षण देखिएपछि पीसीआर परीक्षण गर्न शनिबार स्वाब दिएका उनको रिपोर्ट आइतबार पोजेटिभ आएको हो । महानगरपालिकाका जनस्वास्थ्य महाशाखा प्रमुख रमेश कार्कीले प्रमुख प्रशासकीय अधिृकत पोखरेललाई संक्रमण पुष्टि भएको जानकारी दिए । पोखरेलको रिपोर्ट पोजेटिभ आएपछि महानगरका अधिकांश कर्मचारी 'होम क्वारेन्टाइन 'मा बसेका छन् । प्रमुख प्रशासकीयको सम्पर्कमा रहेकाको पीसीआर परीक्षणको तयारी भइरहेको मेयर भीम पराजुलीले बताए । सोमबारबाट कार्यालयको अत्यावश्यकबाहेकका सेवा पाँच दिन बन्द गरिने जानकारी उनले दिए । यसअघि विराटनगर महानगरपालिका५ का वडा अध्यक्ष मीनकुमार आचार्य र विराटनगर२ का वडा अध्यक्ष कुमार पोखरेलमा कोरोना पुष्टि भइसकेको छ । हालसम्म विराटनगर महानगरभित्र एक हजार तीन सय ६४ जनालाई संक्रमण पुष्टि भइसकेको छ । १७ जना संक्रमितको मृत्यु भइसकेको छ । तीन सय ५० जना उपचारपछि डिस्चार्ज हुँदै कोरोना मुक्त भइसकेका छन् । प्रदेश १ को राजधानी विराटनगर प्रदेशमा कोरोनाबाट सबैभन्दा बढी प्रभावित हुने स्थानीय तह हो ।
सरकार वित्त संकटमा !,"वित्तीय साधन परिचालनमा तत्काल सुधार भएन भने यो अवस्था गम्भीर हुँदै जाने निश्चित छ। मुलुकमा झन्डै सबै किसिमका आर्थिक गतिविधि रोकिएको ६ महिना पुग्न लाग्यो। यस्तो कमजोर आर्थिक अवस्था भएको मुलुकमा यति लामो समयसम्म आर्थिक क्रियाकलाप रोकिँदा अर्थतन्त्र लगभग धराशायी अवस्थामा पुग्नु अस्वाभाविक होइन। यो कमजोर स्वास्थ्य भएको व्यक्ति गम्भीर बिरामी परेजस्तै स्थिति हो। यसबाट सबै तह र तप्काका जनता गम्भीर मर्कामा परेका छन्। समाजका सबैभन्दा पिँधका जनता त भोकमरीमै परेका समाचार आएका छन्। मुलुकको आर्थिक गतिविधिबाट संकलित हुने सरकारको राजस्व आर्थिक गतिविधिमा चर्को संकुचन आएपछि सुक्दै जाने नै भयो। अहिले सरकार त्यही चुनौतीसँग जुधिरहेको छ। सरकारले यसबीच बाह्य स्रोतबाट लिइने सहायता (अनुदान तथा ऋण) पनि धेरै लिइसकेको छ। त्यसमा पनि विकासका लागि पाइने र लिइने वैदेशिक सहायता तलब, भत्ता र पेन्सनमा खर्च गर्न पाइने होइन। त्यसका लागि बजेटरी सपोर्टका रूपमा सहायता पाउनुपर्छ। त्यस्तो रकम निश्चित रूपमा बढी हुँदैन र त्यो पनि लिइसकिएको हुन सक्छ। त्यसैले यतिखेर सरकार वित्तीय साधनको उपलब्धताको दृष्टिले निकै अप्ठ्यारो स्थितिमा पुगेको देखिन्छ। तलका हरफमा वर्णित प्रतिनिधि अंकहरूले यो कुरा पुष्टि गर्छन्। तालिकामा उल्लिखित दिन अन्य कुनै दृष्टिले नभई पछिल्ला दिनहरू भएकाले लिइएको हो। महालेखा नियन्त्रक कार्यालयबाट सार्वजनिक गरिने दैनिक बजेटरी कारोबारअनुसार २०७७ भदौ १५ देखि भदौ २२ गतेसम्मको आठ दिनमा सरकारको ढुकुटीमा जम्मा १० अर्ब १६ करोड ७० लाख जम्मा हुन आएको छ भने १९ अर्ब ७३ करोड २ लाख खर्च भएको छ। यसरी आठ दिनको अवधिमा सरकारलाई नौ अर्ब ५६ करोड २२ लाख घाटा भएको छ। यी आठ दिनमा सरकारको आय औसतमा दैनिक एक अर्ब २७ करोड ९ लाख र औसत दैनिक खर्च दुई अर्ब ४६ करोड ६२ लाख भई औसत दैनिक घाटा एक अर्ब १९ करोड ५३ लाख भएको छ। र, यो घाटा ऋणबाट पूर्ति गरिएको छ। यो वर्ष सरकारले दुई खर्ब २५ अर्ब आन्तरिक ऋण लिने लक्ष्य राखेको भए पनि अहिलेसम्म त्यो ऋण लिएको छैन। त्यसैले बाह्य ऋणबाटै यो घाटा पूर्ति गरिएको होला। सरकारको दैनिक आयव्याय सरकारसँग रकम अभाव भएकाले नै होला ठाउँठाउँका सरकारी कर्मचारीले गरेको साउन महिनाको तलब र सेवानिवृत्त कर्मचारीले पेन्सन पाएको गुनासो सञ्चारमाध्यममा आउन थालेका छन्। सरकारको वित्तीय साधन परिचालनमा तत्काल सुधार भएन (जुन हुने सम्भावना छैन) भने यो स्थिति अझ गम्भीर हँुदै जाने निश्चित छ। त्यस अतिरिक्त असोज महिनामा दसैं खर्चका रूपमा कर्मचारीलाई एक महिनाको थप तलब र सेवानिवृत्तलाई थप एक महिनाको पेन्सन दिनुपर्ने चुनौती सरकारसामु छ। साथै कोभिड १९ को लागि थप खर्च गर्नुपर्ने त छँदै छ, आन्तरिक राजस्व परिचालनमा केही दिनभित्रै चमत्कारिक सुधार हुने सम्भावना नरहेकाले सरकारले तत्कालै यो वर्ष लिने भनिएको आन्तरिक ऋण लिएर सरकारी कर्मचारी र पेन्सन खानेहरूको चित्त बुझाउनुपर्ने छ। त्यसका लागि प्रक्रिया अगाडि बढाइहाल्नुपर्छ। अहिले बजारमा तरलता बढी भएकाले ब्याजदर घट्दै छ। यस्तो बेलामा सरकारले ऋण लिनु हितकर हुन्छ। अर्को विकल्प के छ भने पुँजीगत बजेटअन्तर्गत निकासा गएका तर खर्च भइनसकेको रकम तानेर काम चलाउने। आर्थिक वर्ष भर्खर सुरु भएको र कोभिड १९ को कारणले पनि विकासका काम सुरु नभइसकेकाले रकमान्तरसम्बन्धी नियम परिवर्तन गरेर त्यो रकम उपयोग गर्ने। तर महामारीको अवस्थामा सुधार भएन भने त्यो बजेट पनि काम चलाउनका लागि पर्याप्त नहुन सक्छ। किनभने यो वर्ष पुँजीगत बजेट पनि केवल तीन खर्ब ५२ अर्ब ९२ करोड मात्र विनियोजन गरिएको छ। अर्को विकल्प के छ भने विगतदेखि विभिन्न प्रयोजनका लागि अतिरिक्त कर, शुल्क, महसुल आदि लगाएर विभिन्न कोष खडा गरिएको छ। ती कोषमा न्यूनतममा पनि एक डेढ खर्ब रुपैयाँ जम्मा भएको हुनुपर्छ। त्यही कोषको रकम तानेर खर्च गर्ने। बूढीगण्डकी आयोजनाको निमित्त भनेर पेट्रोलियम पदार्थको आयातमा अतिरिक्त महसुल लगाई कोषमा जम्मा गरिएको रकम नै अहिलेसम्ममा लगभग एक खर्ब पुग्न लाग्यो होला। त्यसैगरी वैदेशिक रोजगारमा जानेहरूबाट रकम उठाएर कोष खडा गरिएको छ। कर्मचारीहरूको तलबको एक प्रतिशत काटेर सामाजिक सुरक्षा कोष खडा गरिएको छ र त्यो कोषमा पनि केही अर्ब रुपैयाँ होला। त्यतिबेलासम्म विदेशी दाताहरूले पनि बजेटरी सपोर्टका रूपमा सके थप अनुदान र नभए ऋण पनि देलान्। सरकारी ढुकुटीबाट तलब खाने राष्ट्रपतिदेखि गाउँपालिकाका पदाधिकारीसम्ममा जनताका आँखा लाग्न थालेका छन्। किनभने लकडाउन सुरु भएदेखि नै यीबाहेक सबैको आम्दानी सुकेको छ। लाखौं मानिसको रोजीरोटी गुमेको छ। कति भोकमरीमा समेत परिसकेका छन्। सरकारले यसतर्फ विचार पुर्याउन आवश्यक छ। सरकारलाई रकम उपलब्ध हुने अर्को अन्तिम विन्डो छ र त्यो हो नोट छाप्ने अर्थात् नेपाल राष्ट्र बैंकबाट अधिविकर्ष (ओभर ड्राफ्ट) लिने। संकटका बेलामा यो विन्डोको पनि उपयोग गर्दा अन्यथा मानिँदैन। तर यसमा जोखिम छन्। पहिलो, केन्द्रीय बैंकसँग लिइने यस्तो अधिविकर्ष ६ महिनाभित्र बजारमा प्रचलित ब्याजदरमा फिर्ता गर्नुपर्ने कानुनी व्यवस्था छ भने दोस्रो यसबाट बजारमा मुद्रा आपूर्ति बढ्न गई मूल्य बढ्न जान्छ। यो दोस्रो जोखिम खतरनाक छ। किनभने लामो लकडाउनका कारणले अर्थतन्त्रको आपूर्ति शृंखला टुट्न गई बजारमा मूल्य आकासिएको अहिलेको अवस्थामा बजारमा अधिक मुद्रा आपूर्ति गरेर थप मूल्य बढाउनु घातक हुन्छ। लामो समयसम्म पेसा व्यवसाय बन्द भएर जनता टाट पल्टिएको बेलामा सरकारले जानीबुझी झन् मूल्य चर्काउने काम गर्नु बुद्धिमानी नहुने भए पनि हेरेर मर्नुभन्दा मर्नु बेस भने झैं संकटका बेलामा यसो पनि गर्नुपर्ने हुन्छ। जहाँसम्म खर्चको कुरा छ, यो केवल कर्मचारीको तलबभत्ता र पेन्सनको मात्र कुरा छैन। आन्तरिक र बाह्य ऋणको सावाँ र ब्याज भुक्तानीको उत्तिकै महŒवपूर्ण खर्च छ। त्यसमा यो वर्ष एक खर्ब १५ करोड ८३ लाखबराबरको बजेट विनियोजन गरिएको छ। यो रकम यति नै लाग्छ भनेर हिसाबकिताब गरेरै राखिएको हुन्छ। तर नेपाली मुद्राको अमेरिकी डलरसँग धेरै अवमूल्यन भयो भने मात्र बाह्य ऋणको सावाँब्याज भुक्तानीका लागि विनियोजन गरिएको रकम नपुग हुन्छ तर अधिमूल्यन भयो भने बचत पनि हुन सक्छ। हुन त यी ऋणका सावाँ र ब्याजको भुक्तानी सबै एकैपटक हुने होइन। तर भुक्तानी गर्न तोकिएको मितिमा भुक्तानी गर्न सकिएन भने आन्तरिक ऋणमा देशभित्र हंगामा हुन सक्छ भने बाह्य ऋणमा मुलुक डिफल्टर हुन सक्छ। त्यसैले यसको लागि आवश्यक रकमको व्यवस्था गरिएको हुनुपर्छ। कोभिड १९ को प्रकोप लम्बियो भने सबैभन्दा तल्लो वर्गका जनतालाई भोकमरीबाट बचाउन पनि सरकारले खर्च गर्नुपर्ने हुन्छ। अहिलेसम्म त आलोचना खेपेर भए पनि सरकार त्यसमा संलग्न भएको छैन र भएको भए पनि सामान्य रूपमा मात्र संलग्न भएको छ। तर प्रकोप लम्बियो भने सरकार त्यो जिम्मेवारीबाट पन्छिन मिल्दैन। त्यसमा कति खर्च लाग्छ भन्ने अनुमान अहिले गर्न सकिँदैन। तर त्यो थोरै तिनै खर्चले पुग्ने काम होइन। त्यस्तो अवस्था कहिलेसम्म रहन्छ भन्न पनि सकिँदैन। त्यस्तो अवस्था आएमा सरकारले पैसा छैन भन्न पाउँदैन। किनभने सरकार नै देशको संरक्षक भएकाले सरकारले नगरे कसले गर्ने ? त्यसका लागिसमेत सरकार मानसिक रूपमा अहिल्यैदेखि नै तयार रहनुपर्छ। यस्तो संकटका बेलामा सुझबुझ भएको, परिपक्व र सरकारको बजेट कारोबार बुझेको अर्थमन्त्री हुनुपर्ने हो। अन्त्यमा, अहिलेसम्म राष्ट्रपति, प्रधानमन्त्रीदेखि लिएर गाउँपालिकाका पदाधिकारीसम्मका जनप्रतिनिधि र सरकारी कर्मचारीले खाइपाइ आएको तलबभत्ता र अन्य सुविधा यथावत् (केही अपवाद छाडेर) रूपमा पाइरहेका छन्। त्यसमा पनि केही कटौती हुनुपर्छ भन्ने आवाज जनस्तरबाट उठिसकेको छ। आउँदा दिनमा यो आवाजले व्यापकता लिने सम्भावना छ। यसमा जनताका आँखा किन लाग्न थालेका छन् भने लकडाउन सुरु भएदेखि नै यीबाहेक सबैको आम्दानी सुकेको छ। लाखौं मानिसको रोजीरोटी गुमेको छ। कति भोकमरीमा समेत परिसकेका छन्। उद्यमी तथा व्यापारीलाई आम्दानीको स्रोत सुकेको बेलामा कर्मचारी पाल्न, बैंकको किस्ता र सरकारलाई कर तिर्नुपर्ने भएकाले उनीहरूले सरकारसँग हारगुहार मागिरहेको स्थिति छ। किसानका उत्पादन बिक्री हुन नसकेर खेर फालिएका छन्। तर माथि उल्लिखित जनप्रतिनिधि र कर्मचारीहरूको मात्र यस्तो संकटको अवस्थामा पनि अहिलेसम्म तलब भत्तामा कुनै घुनपुतली लागेको छैन। साथै उनीहरूलाई यो अवधिमा खास काम पनि गर्नु परिरहेको छैन। यही कारणले जनताका आँखा यसतर्फ लागेका हुन्। यसमा सम्बन्धितले बेलैमा विचार गर्नु वाञ्छनीय हुनेछ।"
सिन्धुपाल्चोकका जोखिम बस्ती सुरक्षित स्थानमा सार्न देउवाको माग,"काठमाडौं : नेपाली कांग्रेसका सभापति शेरबहादुर देउवाले सिन्धुपाल्चोकमा पहिरोको उच्च जोखिमका रहेका बस्तीलाई सुरक्षित स्थानमा सार्न आग्रह गरेका छन्। देउवाले भूगर्भविद्ले औँल्याएका जोखिमका बस्तीका नागरिकलाई सुरक्षित स्थानान्तरण अविलम्ब गर्न प्रधानमन्त्रीको ध्यानाकर्षण गराउँदै सरकारसमक्ष माग गरेका हुन्। सिन्धुपाल्चोकको बाह्रबिसे नगरपालिका७ का नागफुजे, भिरखर्क र नेवार टोलमा पहिरोमा मानवीय क्षतिप्रति दुःख व्यक्त गर्दै उनले सम्पूर्ण पीडितको संवेदनशीलताप्रति पार्टी र आफ्नो व्यक्तिगततर्फबाट सहानुभूति प्रकट गरेका हुन्। देउवाले विज्ञप्तिमार्फत प्राकृतिक विपत्को यस घडीमा बेपत्ताको तीव्रताका साथ खोजी गर्न, घाइतेलाई उपचारको प्रबन्ध गर्न तथा पीडितका परिवारलाई अति आवश्यक सामग्री खाद्यान्न, लत्ताकपडा, भाँडाकुँडा, औषधि र अस्थायी बसोबासको तत्काल व्यवस्था गर्न सरकारसँग आग्रह गरेका छन्। आइतबार बिहान घटेको उक्त घटनामा अहिलेसम्म ९ जनाले ज्यान गुमाइसकेका छन् भने १७ जना अझै वेपत्ता छन्।"
निषेधाज्ञाको अवज्ञा गर्दै परासीमा राजनीतिक दलहरुको नारा जुलुस,"परासी : पश्चिम नवलपरासी जिल्लामा हरेक दिन कोरोना संक्रमणका बिरामी बढ्दै छन्। संक्रमितहरु बढ्दै गएपछि जिल्ला प्रशासन कार्यालयले दलहरुकै सहमतिमा निषेधाज्ञा जारी गरेको छ। तर जिल्लास्थित राजनीतिक दलहरुले भने संक्रमणको बेवास्ता गर्दै हरेक दिनजसो ३४ सयको संख्यामा सदरमुकाम परासीमा नारा जुलुस गर्दै आइरहेका छन्। नेपाली कांग्रेसका जिल्ला उपभासभापति ३८ वर्षीय सुवाचन्द्र गिरीको मृत्यु शंकास्पद भएको जनाउँदै उनीहरुले प्रदर्शन गर्दै आएका हुन्। परासीका व्यवसायी समेत रहेका गिरीको भैरहवास्थित युनिभर्सल कलेज अफ मेडिकल साइन्सेसमा पित्तथैलीको अपरेशन गरिएको थियो। अपरेशनपछि कोराना संक्रमण देखिएका उनको उपचारका क्रममा भदौ १ गते पाटन अस्पतालमा मृत्यु भएको थियो। सोही घटनाको छानविनको माग गर्दै सर्वदलीय संयन्त्र गठन गरेर उनीहरुले प्रदर्शन गर्दै आएका छन्। सर्वदलीयको सुझावका आधारमा जिल्लाका प्रशासन र स्थानीय तहहरुले भेला, जमघट र भिडभाडलाई पूर्ण प्रतिबन्ध लगाउँदै निषेधाज्ञा जारी गरे पनि दलले नै अवज्ञा गरेर जुलुस प्रदर्शन गरेकोमा प्रमुख जिल्ला अधिकारी सागरमणि पाठकले आश्चर्य व्यक्त गरे। दलहरुको मागका बारेमा सम्बन्धित निकायमा जानकारी गराएको उनले बताए। जुलुसमा नेपाल कम्यूनिष्ट पार्टी(नेकपा), नेपाली कांग्रेस, राष्ट्रिय जनता पार्टी, समाजवादी पार्टी, राष्ट्रिय प्रजातन्त्र पार्टी, स्वतन्त्र राजनीतिक समूह, नागरिक समाजका प्रतिनिधिहरुको सहभागिता थियो। जुलुस प्रर्दशनपछि बुद्धचोकमा आयोजित कोणसभामा बोल्ने जिल्ला नेताहरु र कार्यकर्ताहरुले घटनाको छानविन गरेर दोषीलाई कारबाही नगरे शसक्त आन्दोलन गर्ने चेतावनी दिएका थिए। जिल्लामा कोरोना संक्रमणका कारण ४ जनाको मृत्यु भएको छ। ३ सय ५३ जना संक्रमित छन्। अहिले पनि १ सय ५० बढी संक्रिय संक्रमित रहेको स्वास्थ्य कार्यालयले जनाएको छ।"
बाघको जस्तो देखिने ८१ वटा हड्डीसहित नेपाली पक्राउ,"स्याङजा : पुतलीबजार नगरपालिका१३ आहालेका केहरसिंह नेपाली बाघको जस्तो देखिने ८१ वटा ह्डडीसहित पक्राउ परेका छन्। विशेष सुराकीको आधारमा शुक्रबार साँझ नेपालीको घरमा पुगेको प्रहरीले काठको ठेकीभित्र लुकाइ राखेको अवस्थामा ८१ वटा हाड फेला परेको प्रहरी नायब उपरीक्षक राजेन्द्र अधिकारीले जानकारी दिए। स्याङ्जा प्रहरीका सूचना अधिकारी अधिकारीले भने बाघको जस्तो देखिन टाउको, शरीर बङगरासहितको च्यापु समेतको भाग बरामद गरेका छौं। ती हाडहरु नेपाली ती हड्डी दोश्रो तलामा लुकाइराखेको अवस्थामा फेला परेको प्रहरीले जनाएको छ । पक्राउ परेका नेपाली र बरामद हड्डीलाई आवश्यक कारवाहीका लागि डिभिजन वन कार्यालयमा बुझाएको प्रहरी नायब उपरीक्षक अधिकारीले बताए।"
काठमाडौंका ४८३ सहित उपत्यकामा ५९७ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप ५९७ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ५९७ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। काठमाडौंका ४८३ ,भक्तपुरका ८१ र ललितपुरका ३३ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा १ हजार ३९ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ५३ हजार १२० पुगेको स्वास्थ्य मन्त्रालयका प्रवक्ता डा गौतमले जानकारी दिए। १५ हजार ११७ कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ७३८७ रहेका छन् भने संस्थागत आइसोलेसनमा ७ हजार ७३० जना रहेका छन्। क्वारेन्टाइनमा ६ हजार ५३६ जना रहेका छन्। मन्त्रालयका अनुसार नेपालमा २४ घन्टामा ९ हजार १६५ पीसीआर परीक्षण गरिएको छ। पछिल्लो २४ घण्टामा ११ सय ७३ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३८ हजार ६९७ पुगेको छ। यस्तै १६९ जना आइसीयू र २३ जनाको भेन्टिलेटरमा उपचार भइरहेको छ। मन्त्रालयका अनुसार मोरङ, सुनसरी, सर्लाही, काठमाडौं, चितवन, भक्तपुर, ललितपुर र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, मनाङ, मुस्ताङ, म्याग्दी, डोल्ला, मुगु र हुम्लामा संक्रमितको शून्य संख्या रहेको छ। नेपालमा कोरोनाबाट हालसम्म ३४५ जनाको मृत्यु भएको छ। आइतबार मात्रै ९ जनाको मृत्यु भएको छ।"
"सिन्धुपाल्चोक पहिरो अपडेट : ९ जनाको मृत्यु, ५ को जिवितै उद्दार, १७ अझै वेपत्ता","सिन्धुपाल्चोक : बाह्रविसे नगरपालिका७, घुम्थाङको पहिरोमा पुरिएर मृत्यु हुनेको संख्या ९ पुगेको छ। अविरल वर्षासँगै आएको पहिरोले बस्ती पुरिँदा उनीहरुको मृत्यु भएको जिल्ला प्रहरी कार्यालय सिन्धुपाल्चोकका डीएसपी प्रकाश सापकोटाले जानकारी दिए। इलाका प्रहरी कार्यालय बाह्रबिसेका प्रहरी निरीक्षक नवराज न्यौपानले मृतक सबैको सनाखत भएको जानकारी दिए। उनका अनुसार पहिरोमा ज्यान गुमाउनेमा नागपुजे गाउँका ६३ वर्षीया भक्तिमाया श्रेष्ठ, ९८ वर्षीय ट्याक्से शेर्पा, ४२ वर्षीया ज्ञानीमाया प्रधान, भिरखर्क बिक टोलका २३ वर्षीय जुनु विक, २४ वर्षीय सुकुलाल विक, आठ वर्षीय सन्देश विक तथा नेवार टोलका ६० वर्षीया सर्किनी नेवार, ६५ वर्षीय धनलाल नेवार र ४२ वर्षीया हीरामाया श्रेष्ठ रहेका छन् । क्षतिको विवरण संकलन भइरहेको छ । पहिरामा १७ जना अझै बेपत्ता छन् । भिरखर्क पहिरामा बेपत्तामध्ये पाँचजनाको जीवित नै उद्धार गरिएको छ । पुरिएको अवस्थामा फेला परेका उनीहरुलाई उपचारका लागि अस्पताल लगिएको छ । नेपाली सेना, नेपाल प्रहरी र सशस्त्र प्रहरी टोली घटनास्थल पुगेर उद्धार र खोजी कार्य जारी रहेको छ। रासस सिन्धुपाल्चोक पहिरो : उद्धार र खोजीमा सक्रिय नेपाली सेना सिन्धुपाल्चोक पहिरो : दुई जनाको शव भेटियो, २२ बेपत्ता सिन्धुपाल्चोक पहिरो : ७ जनाको शव भेटियो, २४ बेपत्ता सिन्धुपाल्चोक पहिरोमा बेपत्ताको खोजी, उद्दार र राहतमा जुट्न प्रचण्डको आग्रह"
"अफगानतालिबान ऐतिहासिक वार्ता, अफगानिस्तानको २० वर्षे युद्ध अन्त्य गरिँदै","दोहा : अफगानिस्तान र विद्रोही तालिबान समूहबीच कतारको दोहामा वार्ता सुरु भएको छ । यस वार्ताले अफगानिस्तानमा २ दशकदेखि जारी युद्ध अन्त्य हुने अपेक्षा गरिएको छ । अमेरिका र तालिबान समूहबीच गत वर्ष भएको सम्झौताको ६ महिनापछि अफगान प्रतिनिधि र तालिबान समूह पहिलो पटक वार्तामा बसेका हुन् । अघिल्लो वर्ष अमेरिकासँग सम्झौता भए पनि दुबै पक्षबाट सम्झौता उल्लंघन गर्ने काम भएको थियो । २००१ को सेप्टेम्बर ११ मा अमेरिकाको पेन्टागन र ट्वीन टावरमा आतंकवादी आक्रमण गरेको १९ वर्ष पुगेको अवसरमा शान्ति वार्ता सुरु भएको हो । अमेरिकाले आफूमाथि भएको त्यस हमलापछि उसले अफगानिस्तानमा सक्रिय अलकायदामाथि कारवाही सुरु गरेको थियो । सोही हमलाको बदलास्वरुप अमेरिकाले अफगानिस्तानमा तालिबान नेतृत्वको सरकारलाई अपदस्थ गर्दै निरन्तर हमला गर्दैआएको हो । सोही समयदेखि अफगानिस्तानमा अमेरिका नेतृत्वको नेटो गठबन्धनका सेना तैनाथ छन् । यद्यपि अमेरिकाले अघिल्लो वर्ष गरेको सम्झौता अनुसार उसले आफ्ना सेना फिर्ता लैजानेछ । यही शनिबार दोहामा सुरु वार्तालाई महत्वपूर्ण र ऐतिहासिक भनिएको छ । जुन वार्ताले अफगानिस्तानमा स्थायी शान्ति र स्थिरता आउने अपेक्षा गरिएको छ । वार्ताको उद्घाटन सत्रमा अमेरिकासहित पाकिस्तान, भारत, टर्की, संयुक्त राष्ट्रसंघका प्रतिनिधि लगायतको उपस्थिति छ । उनीहरुले अफगानिस्तानलाई शुभकामना पनि दिएका छन् । समारोहमा अमेरिकी विदेशमन्त्री माइक पोम्पियो, भारतीय विदेशमन्त्री एस जयशंकर लगायत नेताहरुले शान्ति वार्ताको सफलताको लागि शुभकामना मन्तव्य दिइसकेका छन् ।"
गत असोजदेखिको तबल नपाएपछि निजी विद्यालयका शिक्षक आन्दोलित,"महेन्द्रनगर : कञ्चनपुरका संस्थागत विद्यालयका शिक्षक लामो समयदेखि पारिश्रमिक नपाएपछि आन्दोलित भएका छन्। निजी विद्यालयका शिक्षकहरु विद्यालय सञ्चालकहरुले लकडाउनको बाहानामा पारिश्रमिक नदिएको भन्दै आइतबार भीमदत्तनगरपालिकामा धर्ना दिएका छन्। पारिश्रमिक पाउनुपर्ने माग राख्दै पटक पटक सम्बन्धित निकायसँग हारगुहार गरे पनि सुनुवाइ नभएपछि बाध्य भएर आन्दोलनमा उत्रिएको उनीहरुको भनाइ छ। संस्थागत विद्यालयका शिक्षकको संगठन 'संस्थागत विद्यालय शिक्षक युनियन'ले गत बिहिबार कञ्चनपुरको भीमदत्त नगरपालिकाको शिक्षा शाखामा लगाएको ताला नगरपालिकाले बिना जानकारी तोडेपछि उनीहरु नगरपालिकाको मुल गेटमा धर्ना दिएका हुन्। पारिश्रमिकका लागि पटक पटक सम्बन्धित निकायसँग हारगुहार गर्दा समेत सुनुवाइ नभएको शिक्षक नरेन्द्र सिंह भण्डारीले बताए। उनले केही विद्यालयले गत शैक्षिकशस्त्रको समेत तलब नदिएको बताए। 'कोरोना भाइरसका कारण चैत्रदेखि विद्यालय बन्द भयो। त्यो भन्दा अगाडि गत असोजदेखिको तलब दिएको छैन', भण्डारीले भने, 'निजी विद्यालयले शिक्षकको श्रमशोषण गरेको छ। तलब माग गर्दा विद्यालय सञ्चालकले हामीसँग पैसा छैन जेजे गनुर्स गनुर्स भन्छन्।' संस्थागत विद्यालय शिक्षक युनियनका अध्यक्ष चन्द्र धामीले सम्बन्धित निकायमा पटक पटक ताकेता गर्दा समेत शिक्षकहरुको मागको सम्बोधन गर्नुको साटो बिना छ्लफल र जानकारी बिना शिक्षकहरुले लगाएको ताला तोडेकाले बाध्य भएर आन्दोलनमा उत्रिनुपरेको बताए। 'हामीले पाउनुपर्ने पारिश्रमिक पाउनुपर्छ। यहाँ निजी विद्यालयहरुले शिक्षकहरुको श्रमशोषण गरिरहेका छन्', उनले भने, 'हामीले पाउनुपर्ने पारिश्रमिक नपाएपछि थप आन्दोलनका कार्यक्रम अगाडि बडढाउँछौं।' भीमदत्तनगरपालिकाले भने शिक्षकहरुको माग सम्बोधनका लागि नगरका सबै निजी विद्यालयहरुलाई पत्र पठाइसकेको जनाएको छ। यता विद्यालय सञ्चालकले विद्यालयले शुल्क उठाउन नपाएपछि शिक्षकलाई तलब दिन नसकिएको बताएका छन्। प्यावसन कञ्चनपुरका अध्यक्ष महाशर्मा न्यौपानेले केन्द्रीय तहमा प्याबसन एनप्यावसन र शिक्षहरुसँग सरकारको मातहतमा भएको छलफलले चैत्रसम्मको तबल उपलब्ध गराउने र बैशाख यताको व्यवहारिक हिसाबले भुक्तानी गर्ने सहमती भएको बताए। 'सरकारको मार्गदर्शन अनुसार विद्यालयले शुल्क लिएवापको ६० प्रतिशत शिक्षकको तलबमा खर्च गर्ने र ४० प्रतिशत व्यवस्थापनका खर्च गर्ने हो', उनले भने, 'अहिलेको अवस्थामा त्यो ६० प्रतिशत खर्च गर्न शुल्क उठेको नहुँदा समस्या भएको हो।' उनले केही विद्यालय धरायशी भएकाले पारिश्रमिक दिए नसकिएको बताए।"
स्थगित अक्स्फोर्ड खोपको परीक्षण सुचारु हुने,लन्डन : अक्स्फोर्ड विश्वविद्यालय र एस्ट्राजेनेकाले विकास गरिरहेको कोरोना खोपको स्थगित परीक्षण सुचारु हुने भएको छ। परीक्षणमा सहभागी भएका व्यक्तिमा समस्या देखिएपछि मंगलबार परीक्षण रोकिएको थियो। परीक्षण रोकिएपछि स्वतन्त्र सुरक्षा समीक्षा समिति र बेलायतको नियामक निकायले सिफारिस गरेपछि खोपको परीक्षण सुचारु हुन लागेको विश्वविद्यालयले शनिबार जानकारी दिएको छ। मंगलबार एस्ट्राजेनेकाले खोपमा केही समस्या भएनभएको बारे अनुसन्धान गर्न परीक्षण स्थगित भएको बताएको थियो। विश्व स्वास्थ्य संगठन (डब्लूएचओ) का अनुसार हालसम्म विश्वभर १८० बराबर कोरोना खोपको परीक्षण भइरहेका छन्। जसमध्ये एक दर्जन बराबर खोपको परीक्षण सकारात्मक देखिएको छ।
असोज १ देखि हटलाइन सेवा संचालन,"जिल्ला प्रशासन कार्यालयले आगामी असोज १ गतेदेखि हटलाइन सेवा सञ्चालन गर्ने भएको छ । जिल्लाको शान्ति सुरक्षा, सुशासन, सार्वजनिक सेवा प्रवाह, विपद् व्यवस्थापनलगायत प्रशासनको कार्य क्षेत्रसँग सम्बन्धित तथा जिल्लास्थित सार्वजनिक निकायका सेवा प्रवाह एवं कार्यक्षेत्रसँग सम्बन्धित गुनासो प्रभावकारी बनाउने उद्देश्यले वार्षिक सुधार कार्ययोजना अनुसार हटलाइन सेवा उक्त मितिदेखि सञ्चालन गरिने भएको हो । आज जिल्ला प्रशासन कार्यालयले एक सूचना जारी गर्दै उक्त कुराको जानकारी गराएको हो । नागरिकको समस्या तथा गुनासो सुन्न तथा समस्याको समाधान गर्न प्रशासनले २४ सै घण्टा हटलाइन सेवा सञ्चालन गर्न लागिएको प्रमुख जिल्ला अधिकारी कृष्णप्रसाद शर्माले बताए । गुनासोको गम्भीरताका आधारमा शान्ति सुरक्षा तथा विपद् व्यवस्थापन सम्बन्धी तत्कालै सम्बोधन गर्नुपर्ने प्रकृतिका गुनासो तत्कालै र अन्य गुनासो सम्बन्धित सार्वजनिक निकायसँगको समन्वयमा सम्बोधन गरिने भएको छ । जिल्लास्थित सरकारी कार्यालय तथा सार्वजनिक संस्थाको सेवा प्रवाह, विपद् व्यवस्थापनलगायतका विषयमा उजुरी तथा गुनासो गर्न सकिने जिल्ला प्रशासन कार्यालयले जनाएको छ । हटलाइन नम्बर ०६६५२१३९९ र सिधै प्रमुख जिल्ला अधिकारीको मोबाइल नम्बर ९८५६०१७७७७ मा समेत गुनासो तथा उजुरी दिन सकिने छ । गुनासो गर्दा तथ्य प्रमाणसहित हुनुपर्ने र गुनासोकर्ताको पहिचान गोप्य राखिने छ । यसका लागि इमेल मार्फत पनि उजुरी तथा गुनासो गर्न सकिने छ।रासस"
विराटनगरका ३८ सहित प्रदेश १ मा ४६ जनामा कोरोना संक्रमण,"विराटनगर : प्रदेश राजधानी विराटनगरमा ३८ सहित प्रदेश १ मा पछिल्लो २४ घण्टामा कोरोना भाइरसका ४६ जना नयाँ संक्रमित भेटिएका छन् । नयाँ थपिएका संक्रमितमा विराटनगरसहित मोरङका ४१, खोटाङ, उदयपुर र झापा एकएक र प्रदेश १ बाहिरका दुई जना रहेका छन् । प्रदेश १ मा पाँच सय ४७ जनाको पीसीआर परीक्षण हुँदा २० महिला र २६ पुरुषको रिपोर्ट पोजेटिभ आएको सामाजिक विकास मन्त्रालयले जनाएको छ । पाँच सय एक जनाको रिपोर्ट नेगेटिभ आएको छ । नयाँ भेटिएका संक्रमितमा सबैभन्दा बढी विराटनगरमा १८ महिला र २० पुरुष गरेर ३८ जनाको रिपोर्ट पोजेटिभ आएको मन्त्रालयले जनाएको छ । विराटनगर कोरोना संक्रमणबाट प्रदेश १ मा सबैभन्दा बढी प्रभावित स्थानीय तह हो । विराटनगरमा हालसम्म संक्रमित संख्या एक हजार चार सय दुई जना पुगेको छ । १७ जना संक्रमितले ज्यान गुमाइसकेका छन् । विराटनगरबाहेक मोरङको धनपालथानमा दुई र कटहरीमा एक पुरुषको रिपोर्ट पोजेटिभ आएको छ । खोटाङको साकेला गाउँपालिकामा एक पुरुष, उदयपुरको स्थानीय तह नखुलेका एक पुरुष, झापाको शिवसताक्षीकी एक महिला र प्रदेश १ बाहिरका एक महिला तथा एक पुरुषमा कोरोना देखिएको जानकारी मन्त्रालयले दिएको छ । प्रदेश १ मा हालसम्म कोरोना संक्रमितको संख्या चार हजार सात सय ४२ पुगेको छ । अहिलेसम्म एक लाख सात हजार पाँच सय ३३ जनाको पीसीआर परीक्षण हुँदा एक लाख दुई हजार सात सय ९१ जनाको रिपोर्ट नेगेटिभ आएको मन्त्रालयले जनाएको छ । प्रदेश १ मा उपचारपछि निको भएर आइतबार सात जना डिस्चार्ज भएका छन् । उनीहरु सबै मेची अस्पताल झापाबाट डिस्चार्ज भएका हुन् । प्रदेश १ मा हालसम्म डिस्चार्ज हुनेको संख्या दुई हजार ६३ पुगेको छ ।"
भारतले उपलब्ध गराएको राहत सामग्री हस्तान्तरण,"काठमाडौं : भारत सरकारले उपलब्ध गराएको राहत सामग्री हस्तान्तरण भएको छ। भारतीय राजदूतावासका नियोग उपप्रमुख नामग्य सीखम्पाले प्रतिनिधिसभा सदस्य तथा नेपालभारत महिला मैत्री समाजका अध्यक्ष चन्दा चौधरीलाई सामग्री हस्तान्तरण गरेकी हुन् । टेन्ट तथा त्रिपाल लगायतका उक्त राहत सामग्री नेपालका पाँच जिल्लाका बाढी तथा पहिरोबाट प्रभावित परिवारलाई वितरण गरिनेछ । बाढी र पहिरोका कारण हालसालै भएको विनास र जनधनको क्षतिलाई ध्यानमा राख्दै यी राहत सामग्रीहरु नेपालभारत महिला मैत्री समाजले प्रदेश नम्बर २, ३, ५ र ७ का कैलाली, महोत्तरी, नवलपरासी, सर्लाही र सिन्धुपाल्चोक जिल्लाका स्थानीय सरकारसँग समन्वय गरी वितरण गर्नेछ । भारत सरकारको नियमित मानवीय सहयोग तथा आपतकालीन राहत सहायता अन्तर्गत यो राहत सामग्री नेपाललाई वितरण गरिएको हो ।"
बँदेल मार्न आफैंले थापेको पासोमा परी मृत्यु,"परासी : बँदेल मार्न आफैंले थापेको पासोमा परी पश्चिम नवलपरासीको रामग्राम नगरपालिका१४ पर्सावलमा एक जनाको मृत्यु भएको छ। बँदेल मार्न घर नजिकैको जंगलमा घेरिएको तारमा ५ जना मिलेर करेन्टको पासो थापेका थिए। तीमध्ये ४५ वर्षीय ओमनारायण यादवको करेन्ट लागेर मृत्यु भएको जिल्ला प्रहरी कार्यालयका प्रवक्ता डिएसपी राजु लामाले बताए। सँगै गएका साथीको मृत्यु भएपछि हतास बनेका अन्य ४ जनाले यादवको शव नजिकैको कुलोमा गाडेका थिए। शुक्रबार रातिसँगै गएका साथी फर्के पनि यादव नफर्केपछि परिवारले उनको खोजी गर्दा गाडिएको अवस्थामा शव फेला परेको हो। शव गाडेर फरार रहेका मध्ये २ जनालाई रुपन्देहीबाट पक्राउ गरिएको डिएसपी लामाले बताए। अन्यको खोजी कार्य भइरहेको छ। पक्राउ परेकासँग गरिएको सोधपुछका क्रममा आफूहरु फसिने डरले साथीलाई गाडेको बयान दिएको प्रहरीले जनाएको छ। घटना र बयानका आधारमा भवितव्य जस्तै देखिन्छ। अन्य अनुसन्धान भइरहेको र त्यसपछि मात्र कुन मुद्दा चलाउने बारे यकिन हुन्छ, डिएसपी लामाले भने।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ५३ हजार १२० पुगेको छ। तीन सय ३६ जनाले कोरोनाकै कारण ज्यान गुमाइसकेका छन्। लाइभ
"अब दुई हजारमै कोरोना परीक्षण, आधी घन्टामै रिपोर्ट","काठमाडौं : कागेश्वरी मनोहरा नगरपालिकाले पहिलो पटक नयाँ प्रविधिबाट कोरोना परीक्षण गर्ने भएको छ। नेपाल सरकारबाट मान्यता प्राप्त एन्टिजेन प्रविधिबाट दुई हजारमै कोरोना परीक्षण गर्न लागेको हो। नगरपालिका ६ स्थित मुलपानी नगर अस्पतालाबाट असोज १ गतेदेखि यो सेवा सुरु गरिने नगरपालिकाका मेयर कृष्णहरी थापाले जानकारी दिए। 'नगरपालिकाले नेपालमा पहिलो पटक एन्टिजेन प्रविधिबाट दुई हजारमै पीसीआर परीक्षण गर्न गइरहेका छ, उनले भने,' मुलपानी नगर अस्पतालबाट यो सेवा असोज एक गते देखि सुरु हुँदैछ। रिपोर्टका लागि २४ धण्टा कुर्नु नपर्ने भएकाले यो सेवा सस्तो, छिटो र भरपर्दो हुने विश्वास लिएका छौं।' उनले एन्टिजेन प्रविधिबाट कोरोना परीक्षण गराउन चाहने जोकोहीलाई मुलपानी नगर अस्पतालमा सम्पर्क राख्न समेत अपिल गरेका छन् । यसअघि नगरपालिकाले नगरवासीका लागि निशुल्क रुपमा कोरोना परीक्षण गराउँदै आएको थियो। यही भदौं २५ गते स्वास्थ्य तथा जनसंख्या मन्त्रालयले कोरोना भाइरसको संक्रमण भएनभएको पत्ता लगाउनका लागि द्रुत एन्टिजेन परीक्षण किटलाई स्वीकृति दिने निर्णय गरेको थियो। पीसीआर महंगो, परीक्षण विधि लामो र रिपोर्ट आउन पनि समय लाग्ने भएपछि एन्टिजेन विधिबाट परीक्षण गर्न लागिएको हो। नगरपालिकामा शुक्रबारसम्म १८२ जनामा कोरोना संक्रमण देखिएको छ। जसमध्ये ११४ जना डिस्चार्ज भएका छन् भने एकजनाको कोरोनाबाट मृत्यु भएको छ। १६ जना कोरोनाका सक्रिय बिरामी रहेको नगरपालिकाले जनाएको छ। ९ र ६ नम्बर वडामा कोरोना संक्रमण बढी देखिएको छ। नगरपालिकाका अनुसार ९ जना नगरअस्पतालको आइसोलेसनमा छन् भने ३७ जना होम आइसोलेसनमा रहेका छन्।"
"सिन्धुपाल्चोक पहिरोमा बेपत्ताको खोजी, उद्दार र राहतमा जुट्न प्रचण्डको आग्रह","काठमाडौं : सत्तारूढ दल नेपाल कम्युनिस्ट पार्टी (नेकपा)का अध्यक्ष पुष्पकमल दाहाल प्रचण्डले सिन्धुपाल्चोक जिल्लामा पहिरोमा परी निधन तथा बेपत्ता भएको खबरप्रति दुख व्यक्त गरेका छन्। उनले आइतबार शोक वक्तव्य जारी गर्दै पहिरोमा बेपत्ताहरुको खोजी, उद्दार र राहतमा जुट्न सम्बन्धित क्षेत्रका पार्टी कार्यकर्ता, सामाजिक अभियन्ता, राष्ट्रिय तथा अन्तर्राष्ट्रिय संघसंस्थासहित सम्पूर्ण नागरिकहरुमा अनुरोध गरेका छन्। शोक वक्तव्य उनले भनेका छन्, सिन्धुपाल्चोक जिल्लाको बाह्रविसे नगरपालिका वडा नं७ घुम्थाङको नागपुजेमा अविरल वर्षाका कारण शनिबार राति गएको पहिरोमा परी ३० जना स्थानीयवासी बेपत्ता भएको खबर सुन्दा अत्यन्त दुःख लागेको छ। प्रचण्डले यस्ता पहिरो जाने सम्भावित स्थानहरुको पहिचान गरी बसोबास गरिरहेका नागरिकहरुको स्थानान्तरण गरी वैकल्पिक बसोबासको व्यवस्था गर्न सरकारसँग आग्रह गरेका छन्। बाह्रविसे नगरपालिका७, घुम्थाङको पहिरोले पुरिएका सात जनाको शव फेला परेको छ भने २४ जना बेपत्ता भएका छन्। पहिरोमा भक्तिमाया श्रेष्ठ, जुनु बिक, शुकलाल बिक,सन्देश बिक, सर्किनी नेवार, धनलाल नेवार र ट्याक्सी शेर्पाको शव फेला परेको हो। नेपाली सेना, नेपाल प्रहरी र सशस्त्र प्रहरी टोली घटनास्थल पुगेर उद्धार र खोजी कार्य जारी रहेको छ।"
कोरोना नियन्त्रणमा सघाउन नारायणकाजीको सचिवालयले बनायो 'स्वयं सेवा टिम',"काठमाडौं : नेकपाका प्रवक्ता तथा राष्ट्रिय सभा सांसद नारायणकाजी श्रेष्ठको सचिवालयले आफ्नो मातहतमा कोरोना भाइरस नियन्त्रणका लागि स्वयं सेवा अभियान सञ्चालन गर्ने भएको छ । श्रेष्ठको निजी सचिवालयले आइतबार प्रेस विज्ञप्ति जारी गर्दै कोभिड१९ स्वयं सेवा(सीभीएस) गठन गरेको जानकारी दिएको हो । सीभीएस टिमले कोभिड१९ महामारी नियन्त्रणका लागि सरकारको कामलाई सफल बनाउने र कोभिड संक्रणको मारमा परेकालाई सहयोग गर्ने विज्ञप्तिमा जानकारी दिइएको छ । तत्कालको मुख्य आवश्यकता भनेको कोभिड१९ को रोकथाम, नियन्त्रण र उपचारमा केन्द्रित भई मानव जीवन रक्षा गर्नु हो। विज्ञप्तिमा भनिएको छ यस आवश्यकतालाई महसुस गर्दै नेपाल कम्युनिष्ट पार्टी (नेकपा) का सचिवालय सदस्य,प्रवक्ता एवं सासद नारायणकाजी श्रेष्ठको निजी सचिवालय अन्तर्गत कोभिड१९ स्वयं सेवाको गठन गर्ने निर्णय गरिएको छ। सीभीएसले कोभिड उपचार सम्बन्धि प्रकिया र उद्धारमा सहजीकरण, समन्वय तथा सहयोग गर्ने, मनोसामाजिक परामर्श दिने काम गर्ने श्रेष्ठको निजी सचिवालयले जानकारी दिएको छ । त्यसैगरी आपतकालिन स्वास्थ्य परामर्श दिने, आप्रवासी श्रमिकको उद्धार तथा सुरक्षित घर फिर्तीमा समन्वय तथा सहयोग गर्ने, कोभिड१९ बारे सचेतना फैलाउने काम गर्ने जानकारी दिइएको छ। नेपाल सरकारको कोभिड१९ रोकथाम, नियन्त्रण र उपचार सम्बन्धी नीति, योजना र निर्देशलाई मुख्य मार्गनिर्देशन मानी त्यसको कार्यान्वयनका लागि काम गर्नु सीभीएसको मुख्य लक्ष्य रहेको बताइएको छ । कोरोना उपचारमा सहजीकरण गर्ने, पीसीआर परीक्षणको रिपोर्ट आएपछि सम्बन्धित व्यक्तिसमक्ष छिटो पुयाउनका लागि सरोकारवाला संस्थासँग समन्वय गरी काम गर्ने जानकारी दिइएको छ । संक्रमित बिरामीको उपचारका लागि अस्पतालको व्यवस्था गर्न तथा घरमै आइसोलेसन बस्नेका लागि सहजीकरणको काम पनि सीभीएसले भनिएको छ । कोभिडका कारण विदेशमा समस्यामा परेकालाई नेपाल फिर्तीका लागि सहयोग गर्ने नेपाल आएर अलपत्र परेमा घरसम्म जाने वातावरण बनाउने काम पनि यसले गर्नेछ । समस्या परेमा सम्पर्क गर्न भन्दै कोभिड१९ स्वयं सेवा(सीभीएस) टीममा सहभागी २८ जनाको सम्पर्क नम्बर समेत दिइएको छ । सम्भव भएसम्मका सेवा गर्न सीभीएस तत्पर रहेको र यस स्वयं सेवा कार्यमा अन्य व्यक्ति पनि जोडिन सक्ने श्रेष्ठको सचिवालयले जानकारी दिएको छ ।"
होम आइसोलेसनमा बसेकी वृद्धाको मृत्यु,चितवन : जिल्लामा होम आइसोलेसनमा बसेकी एक कोरोना सङ्क्रमित वृद्धाको आइतबार बिहान मृत्यु भएको छ । भरतपुर महानगरपालिका५ की ८५ वर्षीया वृद्धाको मृत्यु भएको जिल्ला प्रहरी कार्यालय चितवनका प्रमुख प्रहरी उपरीक्षक नान्तिराज गुरुङले जानकारी दिए । उनको आज बिहान ६ बजे मृत्यु भएको हो । भदौ ११ गते नमूना संकलन गरिएको थियो । भदौ १५ कोरोना सङ्क्रमण पुष्टि भएपछि उनी होम आइसोलेसनमा बसेकी थिइन्। यसअघि खैरहनी नगरपालिकामा १०८ वर्षीया वृद्धाको घरमै मृत्यु भएपछि कोरोना पुष्टि भएको थियो । यससँगै जिल्लाका कोरोना संक्रमण मृत्यु हुनेको संख्या १७ पुगेको छ । बाहिरी जिल्लाकासहित यहाँ उपचारका क्रममा मृत्यु हुनेको संख्या भने २७ पुगेको स्वास्थ्य कार्यालय चितवनले जनाएको छ । रासस
चितुवाको आक्रमणबाट दुईजना घाइते,"बेनी : चितुवाको आक्रमणबाट म्याग्दीको सीमानामा रहेको पर्वतको जलजला गाउँपालिका५ लेकफाँटको सुन्दरडाडामा दुईजना घाइते भएका छन् । स्थानीय नरबहादुर खत्रीको घरभित्र आइतबार बिहान साढे २ बजेतिर पसेको चितुवाले आक्रमण गरेर घाइते बनाएको हो । चितुवाको आक्रमणबाट ३५ वर्षीय खत्री र उनका छिमेकी ४५ वर्षीय थलबहादुर खत्री घाइते भएको स्थानीय केशव पौडेलले बताए । 'कुकुर समान्त घरभित्र छिरेको चितुवा लखेद्टा उल्टै आक्रमण गरेछ,' उनले भने, 'करिब आधा घण्टा चितुवासँग भिड्नुभएका नरबहादुरलाई बचाउन जानुभएका थलबहादुरलाई पनि झम्टिएर घाइते बनाएको छ ।' चितुवा घरभित्र छिरेपछि बन्द भएको ढोका खोलेर भगाउन खोज्दा नरबहादुरलाई आक्रमण गरेको हो । नरबहादुरको टाउको, पाखुरा र छातिमा चोट लागेको छ । उनको घरमा ५ जना थिए । अरु ४ जना भने सकुशल छन् । नरबहादुरसँग भिडेपछि थाकेको चितुवा घरभित्रकै अर्को कोठामा गएर लुकेको थियो । हारगुहार गरेपछि पुगेका थलबहादुरलाई कोठाको ढोका खोल्ने क्रममा चितुवाले झम्टिएको थियो । गाउँमै प्राथमिक उपचार गरी घाइते दुवैजनालाई उपचारका लागि म्याग्दीको बेनी अस्पताल पठाइएको छ । घटनास्थलमा लेकफाट प्रहरी चौकीको टोली समेत पुगेको छ । यसअघि बेनी४ सिंगामा हरियाली ग्रुपले सञ्चालन गरेको कालिज फार्मभित्र शुक्रबार बिहान पसेको चितुवाले ६८ वटा कालिज मारेको थियो । बन्यजन्तुहरु आहराको खोजीमा मानब बस्तीमा आउन थालेका छन् । विशेष गरेर चितुवाले घरपालुवा जनावर मार्ने, खाने, मानिसलाई आक्रमण गर्ने क्रम बढेको छ । अर्कोतर्फ बाँदरले खेतिबाली खाने र नष्ट गरेर किसानलाई सताएको छ । वन्यजन्तु बस्तीमा आउन थालेपछि मानव र वन्यजन्तुबीच द्वन्दव सिर्जना भएको छ ।"
"पहिरोले पुरिएर जैमिनीमा एक महिलाको मृत्यु, एक बेपत्ता","बागलुङ : बागलुङको जैमिनीमा पहिरोले पुरिएर एक महिलाको मृत्यु भएको छ भने एक महिला बेपत्ता भएकी छन्। अविरल वर्षाका कारण घर माथिबाट आएको पहिरोले पुरिएर जैमिनी नगरपालिका१ कुश्मिशेरामा लक्ष्मीदेवी उपाध्यायको मृत्यु भएको जिल्ला प्रहरी कार्यालय बागलुङका प्रहरी निरीक्षक दिपक रिजालले जानकारी दिए। आइतबार बिहान मृत अवस्थामा उनको शव फेला परेको रिजालले बताए। यसैगरी, जैमिनी नगरपालिका५ विनामारेमा पनि घर माथिबाट खसेको पहिरोले पुरिएर एक महिला बेपत्ता भएकी छन्। स्थानीय निलकण्ठ पौडेलको घर पुरिएर जल्पादेवी पौडेल बेपत्ता भएकी हुन्। बेपत्ता पौडेलको खोजी कार्य जारी रहेको प्रहरी निरीक्षक रिजालले बताए। घरमा रहेका अन्य ६ जना भने सामान्य घाइते भएका छन्।"
पितृप्रतिको श्रद्धा नै श्राद्ध,"विविध संस्कार, संस्कृति र परम्पराले भरिएको हिन्दुहरूको आधारशिला सनातन धर्म हो। हाम्रा मूल ग्रन्थ चारवटा वेद हुन्। यी चार वेदमूलक सारांश स्मृति, उपनिषद्, पुराण आादि ग्रन्थमा उल्लेख गरिएका छन्। हाम्रा हरेक ज्ञान र धर्मविज्ञान, विधि विधानका स्रोत यिनै धर्म ग्रन्थ हुन्। जन्मदेखि मृत्युसम्मका हरेक क्रियाकलाप हाम्रा संस्कार हुन् र यसैभित्र हाम्रा संस्कृति चलायमान् हुन्छन्। हाम्रो जीवनको अन्तिम संस्कार मृत्यु संस्कार हो। मृत्युसँग जोडिएको हरेक वर्ष आफ्ना पितृहरूको सम्झना गर्ने संस्कारजन्य परम्परा श्राद्ध हो। सो कुनै जातविशेषले मात्र होइन, सनातन धर्म र परम्परामा विश्वास गर्ने कुनै पनि मानव जातिले आफ्ना पितृहरूको सम्झनामा श्राद्ध गर्न सक्छ। म कुनै धर्मको ज्ञाता त होइन, तर धर्मले कुनै जातविशेषले श्राद्ध गर्ने वा नगर्ने भनेर छुट्ट्याएको जस्तो मलाई लाग्दैन। विधि फरक होलान्, तर हरेक धर्ममा आफ्ना पितृ सम्झने परम्परा रहिआएको छ। हाम्रो धर्ममा श्राद्धलाई धेरै प्रकारमा परिभाषित गरे पनि मु्ख्यतः एउटा मात्र पितृको उद्देश्य लिएर गरिने श्राद्ध एकोद्दिष्ट, धेरै पितृको सम्झनामा गरिने पार्वण या महालय श्राद्ध, मांगलिक कार्य गर्नुअघि गरिने श्राद्ध आभ्युदायिक श्राद्ध वा वृद्धि श्राद्ध भनिन्छ। कुनै पनि पवित्र तीर्थस्थलमा गएर गरिने श्राद्धलाई तीर्थ श्राद्ध भनिन्छ। यसरी हेर्दा श्राद्ध भन्नाले कुनै पिण्ड पकाएर दान गर्ने मात्र बुझिँदैन; कुनै पनि मांगलिक कार्य गर्नुपहिले पितृको सम्झनामा विनापिन्ड दान पितृहरूलाई आह्वान गर्ने सम्झने कार्यलाई पनि श्राद्ध भनिन्छ। कुनै पनि चाडपर्व, तीर्थ, विवाह व्रतबन्ध गर्नुपूर्व आफ्ना पितृहरूको सम्मान, श्रद्धा तथा सम्झनास्वरूप श्राद्ध गर्ने गरिन्छ। हाम्रा जीवनका हरेक सफलता पितृहरूको आशीर्वाद रहेको हुन्छ उनीहरूको श्रद्धा गर्नु सम्झना गर्नु एउटा सन्तानको कर्तव्य नै हो। यिनै श्राद्धभित्रको एउटा श्राद्ध हो सोह्र श्राद्ध। हाम्रा चाडपर्व र तिथिका अवसरमा गरिने श्राद्ध भएकाले यसलाई पार्वण वा महालय श्राद्ध पनि भनिन्छ। वास्तवमा यो १६ दिन पितृहरूको चाड पर्व हो दसैंतिहारजस्तो। त्यसैले पितृहरूलाई प्रसन्न पार्न तथा जानेर वा नजानेर पितृहरूको अनादर भएको छ भने उनीहरूप्रति कृतज्ञता व्यक्त गर्ने तथा क्षमा माग्नका लागि गरिने श्राद्ध नै पितृ संस्कृति हो। हरेक वर्ष लगातार १६ दिनसम्म गरिने श्राद्ध भएकाले यसलाई सोह्र श्राद्ध भनिएको हो र यस अवधिलाई पितृपक्ष पनि भनिन्छ। तिथिअनुसार आश्विन कृष्ण प्रतिपदादेखि औंसीसम्म १५ दिन र भाद्र शुक्ल पूर्णमासीका दिन एक दिन गरी १६ मानिन्छ। पहिलेपहिले सोह्र श्राद्धका सोह्रै दिन श्राद्ध गर्ने प्रचलन थियो। तर अहिले सोह्र श्राद्धको कुनै एउटा दिन श्राद्ध गर्ने र बाँकी दिनमा अन्य श्राद्धमा एक छाकीका दिन बारेसरह चोखोनिधो गरेर बस्ने गरिन्छ। सोह्र श्राद्ध व्यक्तिविशेषको श्राद्ध होइन, यो सबै पितृलोकमा पुगेका पितृहरूको साझा श्राद्ध हो। सामान्यतः व्यक्तिले स्वत्व खोज्ने प्रवृत्ति भएकाले आफ्ना दिवंगत पितृको तिथिलाई लिएर श्राद्ध गर्ने परम्परा प्रचलनमा छ। तर स्वेच्छाले तिथि रोज्नुको अर्थ यसपटक एउटा र अर्कोपटक अर्को तिथि रोज्नु हुँदैन। सुरुमा जुन तिथि समात्यो, जुठो, सूतक वा छोइछिटोले वाधा नपारे त्यही तिथिमा वर्षैपिच्छे श्राद्ध गर्नुपर्छ। आमरूपमा नेपाली परिवेशमा सोह्र श्राद्ध गर्दा पिता (बाबु), पितामह (बाजे) वा प्रपितामह (बूढाबाजे) मध्ये कुनै एकजनाको तिथि समातेर बर्सेनि उक्त दिन श्राद्ध गर्नु राम्रो हुन्छ। तर जसलाई आफ्ना परिजनहरूको मृत्यु तिथि थाहा हुँदैन, तिनीहरूले पनि यस पक्षको पञ्चमी, अष्टमी, द्वादशी, एकादशी वा अमावश्या तिथिका दिन श्राद्ध गर्ने चलन छ। पितृपक्षका बेलामा पितृलोकबाट दिवंगत पितृहरू पिण्ड, पानीको आशाले पितृहरू मत्र्यलोकमा झर्छन् भनी धर्मशास्त्रका हेमाद्रि, वीरमित्रोदय, निर्णयसिन्धुलगायत ग्रन्थमा उल्लेख गरिएको छ। सामान्यतः वर्षमा एक दिन पितृलाई दिएर कसरी तृप्त हुन्छन् भन्ने भनाइ पनि रहेको छ तर हाम्रो धर्मशास्त्रले यस धरतीको सौर्यलोकलाई ३६५ दिनको एक वर्ष र पितृहरू बस्ने पितृलोकलाई ३६५ दिनको एक दिन मानेको छ। हाम्रो शास्त्रअनुसार महालय श्राद्ध गर्दा चारजना ब्राह्मण चाहिने भएकाले अहिले सत्पात्र ब्राह्मणसमेत नपाइने भएकाले ब्राह्मणको प्रतीक स्वरूप कुशको ब्राह्मण स्थापना गरेर श्राद्ध गरिन्छ। पहिलेपहिले पार्वण श्राद्ध गर्दा चारजना ब्राह्मण अगाडि राखेर पूजा गर्ने परम्परा रहेको र शुद्धताको निमित्त श्राद्ध मण्डपमा कुशको ब्राह्मण राखेर श्राद्ध गर्ने परम्परा चलेको हो। दुवैपट्टि दुईदुई ब्राह्मणलाई क्रमशः विश्वदेव र पितृब्राह्मण भनिन्छ। अन्य श्राद्धको विधिजस्तै सुरुमा देवमनुष्यदिव्यपितृ र स्वपितृलाई तर्पण दिइएपछि पार्वण श्राद्ध सुरु हुन्छ। यसपछि प्रत्येक ब्राह्मणलाई निमन्त्रणा गरिन्छ (पहिलेपहिले अघिल्लै दिनमा गरिन्थ्यो) ब्राह्मण निमन्त्रणापछि भूस्वामीलाई अन्नदान गरिसकेपछि चारैजना ब्राह्मणलाई विधिपूर्वक सिधादान गरिन्छ। यसपछि विकर दान गरी पिण्डदानका लागि वेदी बनाएर पूजा गरिन्छ। प्रत्येक पितृलाई पिण्ड दिनुअघि पिण्डासन दिई पितृको नाम लिएर विधिपूर्वक पिण्डदान गरिन्छ। सोह्र श्राद्धमा पितृकूल मातृकूलका तीनतीन पुस्ता, सासूससुरा र गुरुसमेतलाई ससम्मान श्रद्धा गरिन्छ। शास्त्रअनुसार पहिलो पुस्ता पितामाता वसुस्वरूप, दोस्रो पुस्ता हजुरबुबा हजुरआमा रुद्रस्वरूप तथा तेस्रो पुस्ता बूढो हजुरबुवा बूढीहजुरआमा आदित्य स्वरूप भएर श्राद्ध कर्म स्वीकार गर्छन् भन्ने मान्यता रहेको छ। पितृको मृत तिथिमा गरिने एकोद्दिष्ट श्राद्ध तेस्रो प्रहर अर्थात् मध्याह्नकालमा गरिनुपर्छ। अपराह्नकालमा सुरु गरेर सायंकालसम्म गए पनि फरक पर्दैन तर मध्याह्नकाल वा त्यसभन्दा अघि नै भने सोह्र श्राद्ध गर्नु हुँदैन। समयमा नगरे श्राद्धको फल प्राप्त हुँदैन। प्रत्येक गृहस्थिले नियमित श्राद्ध सम्भव भएसम्म घरैमा गर्नुपर्छ। अरूको स्वामित्व भएको घर वा जमिनमा बसेर श्राद्ध गर्दा पितृहरू खुसी हुँदैनन् भन्ने मान्यता छ। तर बन्धुबान्धव र सगोत्रीको स्वामित्व भएको घर वा कोठाचोटामा श्राद्ध गर्दा फरक पर्दैन। अर्काको घर वा डेरामा श्राद्ध गर्दा पितृ अप्रसन्न हुने मात्र होइन, तिनको शक्ति र सामथ्र्यमा पनि कमी आउँछ भन्ने शास्त्रीय मान्यता छ। त्यसैले खासगरी सहरी क्षेत्रमा अरूको स्वामित्वका घरमा डेरा गरी बस्ने श्राद्धकर्ताले श्राद्ध र तर्पणादि कार्य सकेसम्म नजिकको तीर्थ क्षेत्र वा मन्दिरमा गई गर्नु उपयुक्त हुन्छ। मन्दिर वा तीर्थ क्षेत्र पनि नजिकै छैन भने भुइँमा आँगनमा बनाइएको तुलसीको मठ छ भने त्यहाँ श्राद्ध गरेमा दोष लाग्दैन। श्राद्धमा ब्राह्मणलाई अनिवार्य रूपमा खिरको खोजन गराउनुपर्ने मान्यतासमेत रहेको छ। सोह्र श्राद्ध विेशेषगरी भाद्र आश्विन महिनामा पर्छ। वर्षात्पछिको यस समयमा घरआँगन वरपर हिलो रहिरहने र लामखुट्टे पनि लाग्ने हुँदा उहिले औलो मलेरियाको प्रकोप हुने गथ्र्यो। शास्त्रअनुसार उहिले सोह्र दिन नै श्राद्ध गर्नुपर्ने भएकाले हरेक दिन खिर खाँदा त्यसबाट शरीरमा उत्पन्न हुने पित्तले औलो मलेरियाका कीटाणु नाश गर्ने शक्ति प्राप्त भएर औलो मलेरियाजस्ता रोग नलाग्ने भन्ने भनाइसमेत छ। त्यसैगरी श्राद्धमा प्रयोग गरिने जौ, तिल कुशको समेत वैज्ञानिक प्रभाव रहेको बताइन्छ। यसरी श्राद्ध गर्नु हाम्रा ज्ञातअज्ञात पितृहरूप्रति सम्मान तथा श्रद्धा नै हो। चाहे कसैले पिण्डदान गरेर ब्राह्मण भोजन तथा द्रव्यदान गराएर पितृको सम्झना गरून् चाहे कसैले गरिब, दीनदुःखी असहायलाई भोजन गराएर वा सेवा र सहयोग गरेर पितृहरूको सम्झना गरून्, त्यो पितृहरूप्रतिको श्रद्धा नै हो। वास्तवमा धार्मिक मान्यताअनुसार हरेक महिनाको औंसीमा श्राद्ध गर्नुपर्ने र सोह्र श्राद्धमा हरेक दिन श्राद्ध गर्नुपर्ने भनिएको छ भने चारवटा कुशको ब्राम्मण होइन, स्वयं ब्राह्मणलाई पुज्नुपर्ने भनिएको छ तर समय, परिस्थिति र सहजता हेर्दै परम्परालाई परिष्कृत गर्दै ल्याइएको छ र ल्याउनु पनि पर्छ। कोरोनाको महामाहारीको अवस्थामा ब्राह्मण घरघरमा बोलाएर श्राद्ध गराउनुभन्दा आधुनिक प्रविधि प्रयोग गरी अनलाइनबाट भिडियोमार्फत मन्त्रोच्चारण गरी श्राद्ध गर्नु उपयुक्त देखिन्छ वा अन्य उपयुक्त समयमा पछि श्राद्ध गर्न सकिन्छ वा अरू नै माध्यमबाट दीन, दुःखी र असहायलाई सहयोग गरेर पितृहरूको सम्झना वा श्रद्धा गर्नु नै वास्तविक रूपमा पितृहरूको श्राद्ध हुनेछ र यसमै पितृहरू खुसी हुनेछन् भन्ने समय र परिस्थितिअनुसार हामीले स्विकार्नैपर्छ।हाइलाइट कोरोना महामाहारीको अवस्थामा दीन, दुःखी र असहायलाई सहयोग गरेर पितृप्रति श्रद्धा गर्नु नै वास्तविक रूपमा पितृहरूको श्राद्ध हुनेछ।"
नयाँ हुण्डाई औरा नेपालमा सार्वजनिक,"काठमाडौं : नेपालको लागि हुण्डाई मोर्टसको एक मात्र आधिकारिक बिक्रेता लक्ष्मी इन्टर कन्टिनेन्टल प्रालिले नयाँ हुण्डाई औरा नेपालमा सार्वजनिक गरेको छ । यस नयाँ स्टाइलिश सेडान आफ्नो सेगमेंटमा सबैभन्दा शक्तिशाली र सुविधायुक्त ट्रेन्ड सेटरको रूपमा स्थापित हुन तयार रहेको कम्पनीले जनाएको छ। नयाँ हुण्डाई औरा को अनावरण कार्यक्रममा लक्ष्मी इन्टरकन्टिनेन्टल प्रालिका जीएम रूपेश शर्मा भट्टले भने, 'सेडान गाडीहरु नेपाली बजारमा लोकप्रिय छन् र यहि समयमा बजारलाई एक स्टाइलिश, विलासी र आरामदायी सेडान प्रदान गर्नु हुण्डाइको लागि अटो मोबाईल उद्योगमा नयाँ तथा उल्लेखनीय स्तर सेट गर्न सही कदम हुनेछ । यस ब्रान्डले ग्राहकहरुबाट उल्लेखनीय प्रशंसा प्राप्त गर्न को लागि सक्षम भएको छ र हामी निश्चित छौं, यस नयाँ हुण्डाई औरा ले पनि यस लेगसीलाई जारी राख्नेछ र सबै ग्राहकहरूलाई आधुनिक र प्रीमियम अनुभव प्रदान गर्नेछ । नयाँ हुण्डाई औरा एक आकर्षक सेडानको निम्ती विकसित गरिएको हो, ग्राहकहरुको लागि लक्षित गरी बनाइएको छ । यस गाडीको डिजाईन एक उत्कृष्ट नमुना बनेको छ, जसले आधुनिक र प्रभावशाली डिजाईनका साथै हुण्डाईको उत्कृष्ट डिजाईन भाषा 'सेन्सियस स्पोर्टनेसमा बनेको छ । यस गाडीको अग्रभागले       को साथै    को साथ   डिस्प्ले गरेको छ । साइड प्रोफाइलले यसको  जस्तो स्टाईल र विलासी भोल्युमद्वारा युनिक स्पोर्टइनेस दर्साएको छ । औराको विशिष्टरियर डिजाईनमा  ,    डिजाईन र       रहेको छ । यसको ट्रंक कभरमा रहेको क्रोम स्ट्रिपको गार्निश र ग्लोसी कालो र्यापले यसलाई आफ्नो सेग्मेन्तको सबैभन्दा स्टाइलिस सेडान बनाएको छ । नयाँ हुण्डाई औरा को उत्कृष्ट ड्राइभिङ परफोरमेन्स र गतिशीलताले ड्राइभरलाई आनन्द प्रदान गर्नेछ । यस गाडीले विभिन्न कुशल र उन्नत  को छनौट प्रदान गर्दछ । यसको प्रमाणित        ,     ,  उत्पन्न गरी ईन्धनको दक्षता सुधार गर्दछ । हुण्डाईले आजको बजारको आवश्यकतालाई अनुकूल गर्दै विभिन्न उत्पादनहरु प्रदान गर्दै आएको छ । जुन हुण्डाई औराको आराम्दायी सुविधामा देख्न सकिन्छ । यो वास्तवमै स्टाईल, अनुपात, वास्तुकला र टेक्नोलोजीको सबैभन्दा उत्तम मिश्रण बनेको छ ।"
युएस ओपनको उपाधि ओसाकालाई,"न्यूयोर्क: जापानी खेलाडी नाओमी ओसाकाले दोस्रो पटक युएस ओपन टेनिसको उपाधि जितेकी छिन्। २२ वर्षीय ओसाकाले शनिबार राती भएको फाइनलमा बेलारुसकी भिक्टोरिया अजारेन्कालाई हराउँदै उपाधि कब्जा गरेकी हुन्। ओसाकाले उत्कृष्ट पुनरागमन गर्दै १६, ६३, ६३ ले खेल आफ्नो पक्षमा पारेकी हुन्। जितसँगै उनले ग्रान्डस्लामको उपाधि तेस्रो पटक उचालेकी छिन्। यस्तै उनी ग्रान्डस्लामको फाइनल खेलेर सबै जित्ने जेनिफर काप्रिएटी पछि दोस्रो खेलाडी समेत बनेकी छिन्। उनले सन् २०१८ को युएस ओपन, २०१९ को अस्ट्रेलिया ओपन तथा २०२० को युएस ओपन जितेकी हुन्।"
विद्यालयमा कम्प्युटर शिक्षा देखावटी मात्र,"दैलेख : पाठ्यक्रम विकास केन्द्रले २०७० देखि नै कक्षा ६ बाटमाथि कम्प्युटर शिक्षालाई अनिवार्य गरेको छ। तर कम्प्युटर शिक्षा अनिवार्य भए पनि दैलेखमा भने त्यो कार्यान्वयन भएको छैन। सामुदायिक विद्यालयमा न पाठ्यक्रम अनुसारका कम्प्युटर छन्, न त शिक्षक नै। कक्षा ६ देखि ८ सम्म अनिवार्य र कक्षा ९ र १० मा ऐच्छिक कम्प्युटर शिक्षा लागु गर्ने भनिएको छ। तर सरकारले ल्याएको अधुरो शिक्षा नीतिका कारण दुर्गमका विद्यार्थी मारमा परेका छन्। नर्मा नामक नौमुले गाउँपालिका२ को नेपाल राष्ट्रिय माविमा कक्षा ७ मा पढ्छिन्। उनले कक्षा ६ देखि नै कम्प्युटर विषय पढ्न थालेकी हुन् तर अहिलेसम्म कम्प्युटर चलाउन भने जान्दिनन्। उनले कम्प्युटर देख्न नपाएको बताउँछिन्। नर्मा भन्छिन्, विद्यालयमा कम्प्युटर पढाउने शिक्षक हुनुहुन्न, किताब मात्रै घोक्नुपर्छ, प्रयोगात्मक रुपमा त सिकाइँदैन, विषय शिक्षक नहुँदा कम्प्युटरको प्रयोगात्मक कक्षा प्रभावकारी छैन्, उनले भनिन्। नर्मा मात्र होइन, आठबीस नगरपालिका९ सिंहासैनीस्थित पशुपति माविका विद्यार्थी पनि कम्प्युटर खोल्न र बन्द गर्नसमेत जान्दैनन्। कम्प्युटर पढाउने विषयगत शिक्षक छैनन्। सोही विद्यालयमा आधारभुत तहदेखि नै अध्ययन गरेका सुनिल बिकले एसईई उतिर्ण गरिसके। तर, कम्प्युटर चलाउन भने जान्दैनन्। कम्प्युटर किताबमा मात्रै पढ्यौं, प्रयोगात्मक भने कहिल्यै भएन। हामीलाई सरले किताबमा भएको कुरा देखाउँदै पढाउनुहुन्छ, उनले भने, कम्प्युटर देख्न भने पाइएन। छैनन् दक्ष जनशक्ति हाल जिल्लाभर चार सय ४६ वटा सामुदायिक विद्यालय छन्। जिल्ला शिक्षा विकास समन्वय इकाईका अनुसार कक्षा १ देखि ३ सम्म सञ्चालन भएका ३४ वटा, १ देखि ५ सम्मका दुईसय ५६ वटा, १ देखि ८ सम्मका ८८ वटा, १ देखि १० सम्मका ५६ वटा र उमावि सञ्चालन भएका विद्यालयको संख्या १२ वटा छ। एक सय ४४ वटा सामुदायिक विद्यालयमा कम्प्युटर विषय लागू छ। तीमध्ये ९५ वटा विद्यालयमा कम्प्युटर ल्याब स्थापना भईसकेको इकाईको तथ्यांकले देखाउँछ। कम्प्युटर शिक्षा सुरु गरेका सामुदायिक विद्यालयमा व्यवहारिक हुन सकेको छैन। केही अपवाद बाहेक प्रायः विद्यालयमा यो देखावटी मात्र छ। ऐच्छिक विषयको रुपमा कम्प्युटर शिक्षा पढाइ हुने गरे पनि कतिपय विद्यालयमा कम्प्युटर नै छैनन्। नारायण नगरपालिका१ स्थित त्रिभुवन मावीमा प्राविधिकतर्फ कम्प्युटर इन्जिनियरिङ विषय पढाइ हुन्छ। उक्त विद्यालयमा विद्यार्थीका लागि ६९ वटा र शिक्षकका लागि ३ वटा कम्प्युटर छन्। विद्यालयमा कम्प्युटर इन्जिनियरिङ विषय पठनपाठनका लागि आठ जना शिक्षक कार्यरत रहेको प्रधानाध्यापक निरकबहादुर तारामीले बताए। कम्प्युटर इन्जिनियरिङ विषय पठनपाठन हुने यो विद्यालय बाहेक यहाँका अन्य विद्यालयहरुमा विषयगत शिक्षक नहुँदा अन्य शिक्षकहरुको भरमा कम्प्युटर शिक्षा प्रदान गरिरहेका छन्। प्रयोगशाला भएका विद्यालयमा पनि दक्ष जनशक्ति छैनन्। कम्प्युटर शिक्षा सुरु भएको विद्यालयमा कम्प्युटरका लागि छुट्टै दरबन्दी छैन। नारायण नगरपालिका८ तर्ताङस्थित सरस्वती माविका निमित्त प्रधानाध्यापक लोकेन्द्रबहादुर जिसी भन्छन्, कम्प्युटर पढाउने विषय शिक्षक छैनन्, कक्षा ६ देखि ८ सम्म लेखापालले पढाउनुहुन्छ, ९ र १० कक्षालाई नेपाली विषयको शिक्षकले कम्प्युटर पढाउनुहुन्छ। विद्यालयमा २५ वटा कम्प्युटर छन्। तर विद्यार्थीहरुले नियमित सिक्न पाउँदैनन्। हप्ताका पाँच दिन सैद्धान्तिक रुपमा किताब घोक्ने विद्यार्थीहरुले एकदिन मात्रै प्रयोगात्मकमा सहभागि हुन पाउँछन्, विद्यार्थीहरुले कम्प्युटर खोल्न र बन्द गर्नसम्म सिकेका छन्, राम्ररी चलाउन भने जान्दैनन्, निमित्त प्रधानाध्यापक जिसीले भने। प्रविधिमैत्री छैनन् शिक्षक अबको शिक्षा समयसापेक्ष, प्रविधिमैत्री, बालमैत्री र स्थानीय आवश्यकता केन्द्रित हुनुपर्छ। तर, सामुदायिक विद्यालयमा कार्यरत शिक्षकहरु प्रविधिमैत्री हुन सकेका छैनन्। जिल्ला शिक्षा विकास तथा समन्वय इकाईका प्रमुख तेजबहादुर थापा भन्छन्, कम्प्युटर शिक्षा पढाइ हुने विद्यालयमा कम्प्युटर त छ तर धेरैजसो विद्यालयमा नामको मात्रै कम्प्युटर शिक्षा छ। कम्प्युटर विषय अन्तर्गत किताब घोक्ने बाहेक अरु हुन नसकेको उनको भनाइ छ। भएका कम्प्युटरहरु कार्यालय प्रयोजनमा प्रयोग हुँदै आएको उनि बताउँछन्। विद्यार्थीहरुले प्रयोगात्मक रुपमा कम्प्युटर सिक्न पाएका छैनन्, त्यसमा शिक्षकहरुले पनि वेवास्ता गर्नुभएकै हो, प्रविधि मैत्री बन्नुपर्छ भन्ने धारणा शिक्षकहरुमा छैन। छुट्टै दरबन्दी त छैन्, थापाले भने, केहि विद्यालयमा स्थानीय स्रोतबाट शिक्षक राखिएको छ। अधिकांश विद्यालयमा भने कम्प्युटर सम्बन्धी सामान्य ज्ञान सामान्य भएका शिक्षकले नै कम्प्युटर पढाइरहेका छन्। जसले गर्दा सामुदायिक विद्यालयमा कम्प्युटर शिक्षा झारा टार्ने मेलोमा सीमित भएको छ। विद्युत नहुँदा समस्या ठाटीकाँध गाउँपालिका१ मा रहेको कृष्ण माविमा कम्प्युटर पढाउनका लागि विषयगत शिक्षक छैनन्। लेखा शाखाका कर्मचारी र शिक्षकहरुमार्फत विद्यार्थीहरुलाई कम्प्युटर सिकाउने काम भइरहेको विद्यालयका शिक्षक जीवराज रेग्मी बताउँछन्। विद्यालयमा झण्डै ३५ भन्दा बढी कम्प्युटर छन्, रेग्मीले भने, विद्यालयका अंग्रेजी, गणित विषयका शिक्षकहरुले कम्प्युटर विषय पढाउनुहुन्छ, तर किताबमा भएको सैद्धान्तिक ज्ञानबाहेक प्रयोगात्मक सीप प्रदान गर्न सकिरहेका छैनौँ। विषयगत ज्ञान नभए पनि पाठ्यपुस्तक पढाउनैपर्ने बाध्यता रहेको शिक्षक रेग्मीको भनाइ छ। भएका कम्प्युटरहरु पनि खिया लाग्ने अवस्थामा पुगेको उनले बताए। विद्यालयसम्म विद्युत नै विस्तार भइसकेको छैन, सोलारबाट कम्प्युटर सञ्चालन गर्न हम्मेहम्मे पर्छ, उनले भने। दुर्गम भएकाले विद्युत् विस्तार नहुँदा सौर्य बत्तीबाट विद्युतिय सामग्री प्रयोग गर्न समस्या भइरहेको उनको भनाई छ। अपवादबाहेक कम्प्युटर कक्षा सुरु भएका अधिकांश विद्यालयमा कम्प्युटर शिक्षकको स्थायी दरबन्दी छैन। पर्याप्त अध्ययन बिनै पढाइ सुरु भयो। कति कक्षासम्मका विद्यार्थीहरुलाई कम्प्युटर पढाउँदा उचित हुन्छ भन्ने कुनै अध्ययन छैन। आवश्यक जनशक्तिको लेखाजोखा समेत छैन। सबै विद्यालयमा कम्प्युटर शिक्षक नभएको नारायण नगरपालिकाका शिक्षा शाखा प्रमुख हिमालयजंग शाह बताउँछन्। माध्यामिक तहसम्मका ९ वटा र कक्षा ८ सम्म सञ्चालन भएका ८ वटै विद्यालयमा कम्प्युटर कक्षा सुरु भएको छ, शाहले भने, स्कुलैपिच्छे शिक्षक राख्न नगरपालिकाले सक्ने अवस्था छैन, आवश्यकताका आधारमा पहल गर्छौं। कम्प्युटर शिक्षाका लागि विषयगत शिक्षक नहुँदा विद्यार्थीहरुले गुणस्तरीय शिक्षा पाउन सकिरहेका छैनन्, शिक्षक नहुँदा विद्यार्थीले कम्प्युटरको प्रयोगात्मक सिकाइ सिक्न पाएका छैनन्, शिक्षाका लागि राष्ट्रिय अभियान नेपाल दैलेखकाका संयोजक दुर्गा गिरी भन्छिन्। विद्यालयमा विद्युत र इन्टरनेटको सुविधासमेत नहुँदा झनै समस्या पारिरहेको गिरीको भनाइ छ। सरकारले अहिले सामुदायिक विद्यालयमा कम्प्युटर शिक्षा लागु गरेर शिक्षकको व्यवस्था नगर्दा अभिभावकहरु समेत सन्तुष्ट छैनन्। डुङ्गेश्वर गाउँपालिका२ का बीरबहादुर नेपाली भन्छन्, छोराछोरीहरु विद्यालयमा कम्प्युटर विषय पढाइ हुन्छ भन्छन्, तर, चलाउन जान्दैनन्। प्रयोगात्मक कक्षा प्रभावकारी हुन नसकेको उनी बताउँछन्। नेपाल सरकारले नै कम्प्युटर विषय लागू गरेकोले कम्प्युटर शिक्षक र ल्याबको पनि व्यावस्था गरिदिनुपर्छ, उनले भने। जिल्लाका अधिकांश विद्यालयमा औपचारिकता पूरा गर्न कम्प्युटर विषय राखिए पनि शिक्षक नहुँदा विद्यार्थीले न त यसको व्यवहारिक ज्ञानको लाभ लिन पाएका छन् न त विद्यालयले सोचे अनुसारको नतिजा दिन सकेको छ। कतिपय अवस्थामा कम्प्युटर विषय पढाइने भनिएका विद्यालयमै कम्प्युटर नै छैनन्। यस्तै कतिपय विद्यालयमा शिक्षक अभावमा कम्प्युटरको प्रयोगात्मक सिकाइ हुन सकेको छैन। यसले विद्यालयमा कम्प्यूटर शिक्षा केवल देखावटी मात्र बनेको छ।"
"सिन्धुपाल्चोकमा पहिरो : २२ बेपत्ता, दुईको शव भेटियो","सिन्धुपाल्चोक : बाह्रविसे नगरपालिका७, घुम्थाङको नागपुजेमा पहिरोले पुरिँदा २२ जना बेपत्ता भएका छन्। अहिलेसम्म दुईजनाको शव भेटिएको छ। पहिरोले १८ घर बगाएको छ। मृत्यु हुनेमा नागपुजेका ६३ वर्षीया भक्तिमाया श्रेष्ठ र भीरखर्कका जुनु श्रेष्ठ रहेका छन्। दुवै शव फेला परेको जानकारी स्थानीय प्रशासनले दिएको छ। गएरातिको अविरल वर्षासँगै आएको पहिरोले बस्ती पुरिँदा घरमा सुतिरहेका स्थानीय बेपत्ता भएका हुन्। स्थानीयका अनुसार बिहान करिब पौने चार बजे आएको पहिरोले कम्तीमा आठ घर पुरिएको छ।त्यसैगरी भीरखर्कमा कम्तिमा १० घर पुरिएको स्थानीयले जानकारी दिएका छन्। भीरखर्कका पुरिएका घर र बेपत्ता मानिसबारे यकिन विवरण आउन बाँकी रहेको प्रहरीले जनाएको छ। सिन्धुपाल्चोकमा पहिरो : १८ घर पुरिए सिन्धुपाल्चोक नागपुजेमा पहिरो : १२ जनाभन्दा बढी बेपत्ता सिन्धुपाल्चोक पहिरो : दुई जनाको शव भेटियो, २२ बेपत्ता"
क्वारेन्टाइन व्यवस्थापनमा ७५ लाख खर्च,"इलाम : इलामको सूर्योदय नगरपालिकाले कोरोना भाइरस (कोभिड १९) रोकथाम तथा नियन्त्रणमा चैत्र १२ यता ७५ लाख ६६ हजार ७ सय ८ रुपैयाँ खर्च गरेको छ । नगरले क्वारेन्टाइन निर्माण ६८२ जनालाई क्वारेन्टाइनमा राखेर खाना र खाजाको व्यवस्था गर्दा सो रकम खर्च गरेको हो । नगरले कवारेन्टाइनमा बसेको व्यक्तिका लागि औषधि ११ हजार ९४ रुपैयाँ खर्च भएको देखाएको छ । नगरले कोरोना रोकथाम तथा नियन्त्रणका लागि स्थापना गरेको कोरोना कोषमार्फत असार मसान्त सम्ममा क्वारेन्टाइन निर्माण, स्वास्थ्य सामग्री खरीद, राहत वितरण, क्वारेन्टाइनमा बस्नेलाई खाना खर्च, यातायातमा ७५ लाख ६६ हजार ७ सय ८ रुपैयाँ खर्च भएको नगर प्रमुख रणबहादुर राईले बताए । उक्त अवधिमा नगरले निर्माण गरेका क्वारेन्टाइनमा ६ सय ८२ जना बसेको फोकल पर्सन विपुल अधिकारीले जानकारी दिए । फोकल पर्सन अधिकारीले भने,' बिल्कुल नयाँ रोग भएकाले सुरुमा काम गर्न निक्कै कठिन थियो, सीमाना पारी पनि जन सम्पर्क बढाएर अहिले काम गर्न सहज छ ।' नगरपालिकाले स्थापना गरेको कोरोना रोकथाम तथा नियन्त्रण कोषमा संघीय सरकार, प्रदेश सरकार, जिल्ला प्रशासन कार्यालय इलाम, नगरका जनप्रतिनिधि, कर्मचारी, र विभिन्न संघ संस्था तथा व्यक्तिबाट गरी ८७ लाख ९ हजार २७ रुपैयाँ जम्मा भएको थियो । असार मसान्त सम्ममा १० लाख पाँच हजार ९८ रुपैयाँ कोषमा बचत रहेको नगरपालिकाले जनाएको छ । नगरपालिकाले उक्त अवधिमा ३ सय ६६ जनाको आरडीटी र ९ सय ५६ जनाको पीसीआर टेष्ट गरेको नगरपालिकाका कोरोना फोकल पर्सन बिपुल अधिकारीले जानकारी दिए । परीक्षण गरिएकामध्ये १५ जनामा कोरोना संक्रमण देखिएको थियो। जिल्लामा पहिलो पटक सूर्योदय नगरपालिकाको करफोक क्वारेन्टाइनमा पहिलो संक्रमितको मृत्यु भएको थियो। सोही क्वारेन्टाइनमा उपचार नपाउँदा एक २२ वर्षीय युवाको पनि मृत्यु भएको थियो ।"
धरातलीय यथार्थ र विश्वविद्यालयहरू,"विश्वविद्यालय भनेको राष्ट्रिय र अन्तर्राष्ट्रिय क्षेत्रमा मुलुकको पहिचान दिने र संसारलाई आफूतिर आकर्षण गर्ने प्राज्ञिक स्थल हो। विश्वका प्राज्ञ तथा विद्यार्थीलाई तान्न सक्ने गरिमामय संस्था पनि हो। मुलुकको सम्पत्ति भनेकै अनुसन्धान र विश्वविद्यालयले दिने गुणस्तरीय शिक्षा नै हो। विश्वविद्यालयलाई आदरयोग्य संस्थाका रूपमा विकसित गर्न प्राज्ञिकतामा खडेरी लाग्ने गरी प्रभावित गर्न हुँदैन। राष्ट्रको इज्जत नै स्वायत्त विश्वविद्यालय र प्राज्ञिक गरिमा हो। विकास र परिवर्तनको आयामबाट उद्यमशीलताको विकास गरी मुलुकलाई समृद्धितिर लैजानु विश्वविद्यालयहरूको ध्येय हुनुपर्छ। वैज्ञानिक र प्राविधिक ज्ञानमा आधारित जनशक्ति परिपूर्तिका लागि बहुविश्वविद्यालयको अवधारणाअनुरूप खोलिएको विश्वविद्यालयहरू उद्देश्यविपरीत राजनीतिक भागबन्डाको सिकार बन्न पुगे। उच्च प्राविधिक जनशक्ति उत्पादन गर्न र यसको सुनिश्चितता गर्न यसका मठाधीशहरू चुके र विश्वविद्यालयहरूको आधारभूत चरित्र नै भत्किन पुग्यो। आसक्ति र अलोकतान्त्रिक संस्कृति मौलाउँदै गयो। विश्वविद्यालय आफ्नो दायित्व बहन गर्न चुक्दै गए। गुटगत निष्ठाले प्राज्ञिक आधार भत्किए र अहिले विश्वविद्यालयहरू प्रधानमन्त्रीको निजी सचिवालयले चलाइरहेको अवस्था छ। ड्राइभिङ सिटमा दोषी मान्छे भएपछि त्यसभित्र बस्नेहरूसमेतले जोखिम मोल्नुपर्ने अवस्था सिर्जना भयो। अहिले प्राज्ञिक क्षेत्रमा चारित्रिक संकट र विश्वासको संकट मौलाएको छ। बुद्धिजीवीहरू सत्ताको स्तुतिगान गाएर पदमा जाने र जिम्मेवारी र खबरदारी गर्ने दायित्वबाट चुकेका छन्। करिब ४० हजार विद्यार्थीको भविष्य जोडिएको पोखरा विश्वविद्यालय प्रधानमन्त्रीको निजी सचिवालयको हुकुमी शैलीमा चलेको छ। सायद प्रधानमन्त्री केपी ओलीलाई समेत यो कुरा थाहा नभएको हुन सक्छ। जतिसुकै दुर्गन्धित कार्य गरे पनि प्रधानमन्त्रीको संरक्षण पाइन्छ भन्नेमा उनीहरू ढुक्क छन्। अर्कातिर विश्वका कतिपय विश्वविद्यालयहरू नयाँ सोचका साथ अघि बढेको पाइन्छ। त्यसैको सिको गरी नयाँ प्रयोगका रूपमा अघि बढेको गण्डकी प्रादेशिक विश्वविद्यालय विनापूर्वाधार हचुवाका भरमा स्थापना गरेर राखिएको छ। कताकता सुनिन्छ पोखरा विश्वविद्यालयसमेत गाभेर चलाउने। के यो सम्भव होला ? करिब २३ वर्ष पुरानो विश्वविद्यालय र ४० हजार विद्यार्थीको भविष्यप्रति संवेदनशील बन्नैपर्छ। यस्तो विग्रहपूर्ण खेलले वैरभाव मात्र होइन, दुर्भाग्यपूर्ण हुनेछ। यसले पोखरा विश्वविद्यालयको भौतिक सञ्चिती रकममाथि गिद्दे दृष्टि लगाइँदै छ भन्ने पुष्टि गर्छ। यसो गरियो भने विद्रोहको डँडेलो सल्किनेछ। यसले गर्दा विश्वविद्यालय स्थापनामा सहयोग पुर्याउने पोखरेली नागरिक सडकमा उत्रनुपर्ने अवस्था आउन नदिइयोस्। त्यसैले राजनीतिक आधार भत्किएला कि भनेर बन्धक बनाइराख्नुभन्दा सर्वस्वीकार्य प्राज्ञिक व्यक्तिलाई उपकुलपति नियुक्त गर्नेतिर ध्यानदृष्टि दिनुपर्छ। गुटगत स्वार्थलाई हेरी यो धरोहरलाई रुग्ण र निस्तेज बनाउन कदापि पाइन्न। अहिले शासकीय दुरवस्थामा के यसो गर्न सम्भव होला ? संकटमा सिर्जनात्मक बौद्धिकता चाहिन्छ। भागबन्डाको परम्परा तोड्न सक्नुपर्छ। शासकीय अकर्मण्यता र गतिशून्यतामा शिक्षामन्त्री रमाइरहनुभन्दा संकटपूर्ण अवस्था सम्हाल्ने तत्परता देखाउन सक्नुपर्छ। सरकारको रबैयाबाट आजित भएका आमनागरिक, विद्यार्थी र सरोकारवालाले विप्लव को बाटो लिन सक्छन् भन्नेमा सचेत र चनाखो बन्नुपर्छ। पार्टीका दिवंगत नेताका नाममा विश्वविद्यालय स्थापना गर्ने, प्राज्ञिक सुधार मेट्ने र भइरहेका परिवर्तन र सम्भावनाका ढोका बन्द गर्दै जाने हो भने राष्ट्रको प्राज्ञिक क्षेत्रका लागि दुःखद् पक्ष हुनेछ। सरकारलाई घच्घच्याउनुपर्ने प्रमुख प्रतिपक्षी नेपाली कांग्रेससमेत सरकारको प्रतिमूर्ति छाया शिक्षामन्त्रीको पनि शून्य उपस्थिति देखिनु पक्कै पनि उचित होइन। यसका प्राध्यापक, कर्मचारी, विद्यार्थी र अभिभावकको हौसला, धैर्य, उत्साह र जाँगर घोर निरासामा परिणत भएका छन्। राष्ट्रिय चरित्र निर्माणस्थलको यो दुर्दशाप्रति को जिम्मेवार बन्ने हो ? चिन्ता थपिएको छ। विकासको आधारशिला शिक्षाको जग नै भत्किएको छ। यस्ता होनाहार संरचना ध्वस्त पारेर तिनका दिवंगत नेताका नाममा सातआठवटा अनावश्यक विश्वविद्यालय किन खोल्नुपर्यो ? यसको जवाफ राज्यले दिनुपर्छ। प्रजातन्त्रको प्राप्तिपछि विश्वविद्यालयहरू सकारात्मक परिवर्तन नयाँ आधारहरू र सिर्जना हुनेछन् भन्ने आशाका साथ विश्वविद्यालयहरू गतिका साथ अघि बढ्नेछन् भन्ने आशा निराशामा बदलियो। शैक्षिक स्थिरता कल्पनै गर्न नसक्ने यसका मुहान सुके। प्राज्ञिक वर्चश्वहरू क्रमशः ढल्दै गए, आशा र उमंग उज्यालोबाट अन्धकारतिर झन्झन् अगाडि बढे। प्राज्ञिक प्रशासनिक स्वायत्ततामाथि अंकुश लाग्न थाले यसमाथि सौतेनी व्यवहार हुन थाले। यसअघि नियुक्त पदाधिकारी नितान्त पार्टीका कार्यकर्ता भइदिँदा दिनप्रतिदिन विश्वविद्यालय ओरालो लाग्यो। सम्बन्धन प्राप्त कलेजमाथि आस्थाका आधारमा व्यवहार गरिन थालियो। भ्रष्टाचार चरम रूपमा भयो। कतिपय सम्बन्धप्राप्त धरोहरू भत्काउन पदाधिकार नै उद्यत् रहे। इन्जिनियरिङको पाइनियर कलेज (जेठो कलेज) लाई आन्तरिक कलहमा झोस्ने काम यिनैबाट भयो। जसको कारण उक्त कलेज यतिबेला जीवनमरणको दोसाँधमा छ। अदालतको निर्णय कार्यान्वयन भएनन्। मुद्दामा पनि पूर्वाग्रह लिइयो। हुँदाहुँदै उच्च अदालतको न्यायिक फैसला उल्टाई सर्वोच्च अदालतका प्रधानन्यायाधीशले समेत न्याय मारिदिए। मिनिसंसद् भनेको संसदीय समिति (शिक्षा तथा स्वास्थ्य) र सम्बद्ध सांसदहरूको भ्रष्ट र कुरूप सचित्रले समेत कलेजको सार्वभौम अधिकारलाई कुण्ठित बनायो। वदनियतपूर्ण कामलाई उन्मुक्ति दिएर दण्डहीनताको लज्जास्पद प्रकरणको आरम्भ गरियो। ५ भदौ २०७७ बाट नेतृत्वविहीन बनेको पोखरा विश्वविद्यालय अहिले कुनै पदाधिकारी छैनन्। निमित्त उपकुलपति बनेका तत्कालीन इन्जिनियरका डिन बुद्धिराज जोशीलाई जिम्मेवारी दिँदा उनलाई कमाउधन्दाको स्वर्णकाल बन्यो। विश्विद्यालय क्षयीकरण र विचलनको बाटोमा पुगेको छ। यस्तै त्रिभुवन विश्वविद्यालयको बेथितिले उपकुलपति र रजिस्ट्रार कार्यकक्षमा जान सकेका छैनन्। नाक, कान र घाँटीका डाक्टर उपकुलपति बनेको त्रिवि नाक, कान र घाँटीकै रोगले थला परेको छ। यस्तै काठमाडौं विश्वविद्यालयसमेत क्यान्सर रोगबाट ग्रसित छ।हो, विश्वका कतिपय विश्वविद्यालयका अधिकार र कार्यक्रम विकेन्द्रित भएका छन्। ठूला कलेजका बोझहरू क्रमशः कम गर्दै अन्यलाई दिने प्रचलन छ। त्यो राम्रो पक्ष पनि हो। तैपनि नयाँ संरचना नयाँ प्रयोग हुँदा त्यहाँ पनि आवश्यक प्राध्यापकहरू पाउन सकिँदैन। विद्यार्थी पाउन सकिएला तर प्राज्ञिक व्यक्तित्व पाउन कठिन पर्छ। हामीकहाँ पनि भर्खरै प्राक्टिसमा ल्याउन खोजिएको गण्डकी प्रादेशिक विश्वविद्यालयको के अवस्था होला, सहजै अनुमान लगाउन सकिन्छ। न पूर्वाधार न योग्य प्राध्यापक न विद्यार्थी। लहडका भरमा पार्टीका कार्यकर्तालाई भाग पुर्याउन कुलपति नियुक्ति गरेर साधनस्रोतको व्यापक दुरुपयोग हुन पुग्छ। प्राज्ञिकता मर्छ र विश्वविद्यालय आदरयोग्य संस्था बन्न सक्दैन। नियुक्त पदाधिकारीमाथि केवल नकारात्मक सन्देश जान्छ। तसर्थ भइरहेको विश्वविद्यालयलाई सौता हाल्नुभन्दा पोखरा विश्वविद्यालयमा भएका स्रोतसाधन र संरचनालाई व्यापक उपयोग गर्न सक्नु बुद्धिमत्तापूर्ण कार्य हुनेछ। सकारात्मक परिवर्तनका साथ स्वायत्त संस्था बन्न पुग्छ र नयाँ गति साथ अगाडि बढ्न सक्छ। विश्वविद्यालयको प्राज्ञिक स्वायत्तता निर्माण हुन सक्छ। यसको कार्यक्षमता र विश्वसनीयता बढ्छ। अन्तर्राष्ट्रिय विश्वविद्यालय जोडिन पुग्छ र उनीहरूका शैक्षिक कार्यक्रम र प्रविधिसँग आबद्ध भई काम गर्न सकिन्छ। यसैगरी पार्टीका दिवंगत नेताका नाममा विश्वविद्यालय स्थापना गर्ने, प्राज्ञिक सुधार मेट्ने र भइरहेका परिवर्तन र सम्भावनाका ढोका बन्द गर्दै जाने हो भने राष्ट्रको प्राज्ञिक क्षेत्रका लागि दुःखद् पक्ष हुनेछ।"
आत्मघाती फुटको ग्लानिबोध,"२०७५ साल पुस २७ गते राष्ट्रिय एकता दिवसका दिन सत्रमहिने सहकार्यबाट विछोड भएर आआफ्नो पुरानो बाटो फर्केका विवेकशील र साझा पार्टी २० महिनापछि पुनः आपसी संवादमा जुटेका छन्। एकीकृत शक्ति भएर चुनाव लड्दासमेत थोरै मतले राष्ट्रिय पार्टी बन्न नसकेपछि दुई लाख मतदातालाई निराश बनाएका दुई पार्टी पुनः राजनीतिक संवादमा आएका हुन्। यो संवादले कांग्रेसकम्युनिस्टइतर तेस्रो धारको राजनीतिको धरातल र भविष्यबारे अर्थपूर्ण बहस माग गरेको छ। वैकल्पिक राजनीति कसरी अगाडि बढ्ने ? दलहरूमा र देशकै नेतृत्वमा युवा कहिले आउँछन् ? वैकल्पिक पार्टीहरू कहिले मूलधारमा आउँछन् ? अहिलेको अपराध र अराजकतामा अडेको राजनीतिमा सुसंस्कृत तथा सहभागितामूलक लोकतान्त्रिक राजनीति कहिले स्थापित होला भन्ने प्रश्न पीडा र अपेक्षामा रहेका नागरिकको मृगतृष्णा भएका छन्। राजनीतिको दुरवस्था गैरकानुनी रूपमा पेलेर निर्वाचन आयोगमा दर्ता भएको नेकपामा अहं र स्वार्थको जुधाइ पछिल्लो चार महिनामा पाँचभन्दा बढीपटक उछालियो र साम्य भयो। चुनावी वाम गठबन्धनको परिणतिस्वरूप नेकपामा उठेका विवाद आम नागरिक र त्यही दलका सदस्यको समेत सरोकारका विषय नभए पनि तिनले राष्ट्र र नागरिक जीवनका महŒवपूर्ण विषय छोपिरह्यो। सरकार प्रभावहीन छ। दलको संरचना र गठन प्रक्रिया नै त्रुटिपूर्ण छ। प्रतिपक्षी हुनुपर्ने नेपाली कांग्रेस सत्ताकै सहायक भएको छ। राप्रपा होस् या जसपा होस्, पुरानै संरचना, परिभाषा र पुरानै अभ्यासले गर्दा नयाँ युगका नयाँ समस्यामा उनीहरू असान्दर्भिक साबित भएका छन्। केही स्वतन्त्रता, मौलिक हक र आवधिक निर्वाचन जस्ता औपचारिकतामा हाम्रो लोकतन्त्र सीमित भएको छ। लोकतन्त्रमा बाँकी मापक पारदर्शी, जवाफदेहिता, सहभागिता र मुख्यतः सेवाप्रदान पनि लोकतन्त्रका अत्यावश्यक मापक हुन भन्नेतर्फ हामी प्रवेश गर्नै बाँकी छ। नागरिक र राज्यको पुल बन्नुपर्ने दलहरूको प्राथमिकतामा सदस्य र नागरिक हैन विचौलिया र आसेपासे पर्न थालेपछि आन्तरिक लोकतन्त्र, विधिप्रक्रिया तथा राजनीतिक आत्मानुशासन विघटन भएको छ। यो दूरावस्थालाई आंशिक र क्षणिक सुधार या संशोधनले भन्दा मार्गनिर्देशक विचारमा नै आमूल परिवर्तन गरी उन्नत लोकतान्त्रिक अभ्यास मा पदार्पण हुन सक्दैन भने कुनै नयाँ नतिजा असम्भव हुन्छ। यसैकारण नयाँ वैकल्पिक शक्तिको आवश्यकता महसुस भएको हो। अहिलेको वैकल्पिक दलले मूलधारमा पुगुन्जेल वर्तमान ठूला दलकै जस्तो प्रतिनिधिमूलक छद्म लोकतान्त्रिक संरचना र अभ्यास गरेमा त्यो अर्थहीन हुनेछ। नयाँ बन्ने र बनेका दलहरूको आधारशीला सहभागितामूलक लोकतन्त्र नै हुनुपर्छ। राजनीतिको पुनर्गठनको आधार नै सहभागितामूलक लोकतन्त्रको अनिवार्यता हो भन्ने तथ्य स्पष्ट हुँदै गएको छ। प्रतिस्थापक शक्तिको प्रतीक्षा नेपालमा पछिल्लो पटक भएको दलीय अधिवेशन भनेको विवेकशील नेपाली दलको जनकपुर अधिवेशन थियो। संसदभित्र र बाहिरका कुनै दल आवधिक अधिवेशन समेत गर्न असक्षम र अनिच्छुक छन्। अलोकतान्त्रिक कांग्रेस र गैरलोकतान्त्रिक एमाले र माओवादीका अधिवेशन लोकतान्त्रिक मर्ममाथिकै भद्दा मजाकका रूपमा मञ्चित छन्। अहिले कोरोनाको कृपा दलहरूको नेतृत्वमा परे पनि नागरिकले प्रवासमा, दशगजामा, राजमार्गमा, क्वारेन्टिन र आइसोलेसनमा र बन्दाबन्दीका बेला भोकै घरमा जुन पीडा व्यहोर्नु पर्यो यसले राज्यविहीनता र गैरजिम्मेवार नेतृत्वको तस्बिर छर्लंग भयो। यो अभिभावकत्व विहीनता र अराजकताबाट पार पाउन स्वयं सत्तारुढ र प्रमुख प्रतिपक्षी दलकै कार्यकर्ता समेत आतुर छन्। तर, कसैलाई उपयुक्त समयको पर्खाइ छ भने, कसैलाई उद्धारक जंगबहादुर को प्रतीक्षा छ, कोही हामी सुतेर केजरीवालजस्तै हुने सपना देखिरहेका छौं। कुनै पनि राजनीतिक दल नैसर्गिक रूपमा मतदाताप्रति जवाफदेही रहनुपर्छ र भुलवस पनि मुलुकको बृहत्तर हितविपरीत जाने दुस्साहस गर्न मिल्दैन। हामीलाई प्रधानमन्त्री न्युजिल्याण्डकी जस्ती र नेता जापानका जस्ता चाहिएका छन्। तर हामी बिर्सिसक्यौं अघिल्लो पटक त्यही चुनाव चिन्हको भोटो लाएर सात सूर्य सात छाप, भोट हालौं रुखमा, जनता सुखैसुखमा भन्दै यिनै गुटका गठबन्धनलाई भोट हालेका हौं। मतदातालाई पछुतोसँगै पीडा सिर्जित आक्रोश पनि छ। तर वर्तमान प्रपञ्चलाई छेड्ने जोशसहितको बगावत गर्ने आँट आइसकेको छैन। अहिलेको नेतृत्वमा रहेको प्रभुसत्तालाई प्रतिस्थापन नगरी हुन्न भन्ने सबैलाई लागेकै छ तर कुनै नयाँ संगठनमा आशा पलाइसकेको छैन। आफूलाई नयाँ प्रतिस्थापक भन्नेहरूले भेद्य शक्ति सञ्चित गरिसकेका छैनन् र निर्णायक मोर्चा कसिसकेका पनि छैनन्। यद्यपि मतदाताको मनमा दन्केको आगोबाट कुनै न कुनै बेला त्यो बहुप्रतिक्षित प्रतिस्थापक शक्ति ज्वालामुखी भएर निस्किने नै छ। विवेकशील साझा भविष्य विवेकशील नेपाली दलले विगत ७ वर्षमा गरेका नविन लोकतान्त्रिक अभ्यासहरूलाई बृहत्तर तहमा प्रयोगमा लैजान सुधारमुखी र नयाँपुस्ताका सबै नेतृत्व एक ठाउँमा आउनु जरुरी छ। स्वाभाविक रूपमा विवेकशीलको स्थापनापछि भएका वैकल्पिक शक्ति निर्माण प्रयासलाई न्यायसंगत मूल्यांकन गरेर एकीकृत गरी मूलधारमा ल्याउन विवेकशीलले नेतृत्वदायी भूमिका खेल्नुपर्छ। विगतमा विवेकशील साझा पार्टी गठन र बिछोडका बेलाको निर्मम समीक्षा र आत्मालोचनासहित दुई घटकको घुलनसहित नविन दृष्टिकोण लिएर नयाँ गोरेटोमा अघि बढ्न दुवै घटक सहमत हुनुपर्छ। लोकतान्त्रिक राजनीतिक दल प्रथमतः नागरिक र मतदाताप्रति उत्तरदायी हुनुपर्छ न कि नेतृत्व वरिपरिका केही कार्यकर्तासँग मात्र। यो कुरा विवेकशील र साझा दुवै घटकले बुझिसकेका छन्। साझा पार्टी संयोजक रविन्द्र मि श्रले अत्यन्तै विश्वास गरेका चर्चित पात्रले बाटो मोडिसके भने उता विवेकशील दल स्थापनाको श्रेय लिने नेतृत्वमध्येको मुख्य केही मौन रूपमा थकाइ मारिरहेका छन्। गत वर्ष पुस २७ गते पार्टी बिछोड पछि विवेकशील र साझा दुवै घटकमा नयाँ केही अभ्यास भएका छन्। विवेकशीलले आन्तरिक लोकतन्त्रको उन्नत अभ्यास सम्पन्न गर्दै नौलो कार्यदिशासहित परिवर्तनका लागि तृष्ण नेतृत्व चयन गरी निर्मम आत्मसमीक्षा गरेको छ। यता साझाको नेतृत्वमा पनि भुइँ यात्रा को प्रभावले जमिनि हकहितको बोध भएको छ। विवेकशील साझा बनेपछि जोडिएको अहिले साझा पार्टीमा हस्तक्षेपकारी भूमिकामा आएका छन्। विवेकशीलले यथास्थितिवादी र युवादोषी देख्ने तप्का साझाबाट बाहिरिएको छ। सेलिब्रेटी र टेक्नोक्य्राटको सम्मोहनले नागरिकमा चुम्बकीय मताग्रह राख्न सक्छ र यही तप्काले भीमकाय पार्टी बन्नेछ भने भाष्य परिवर्तन भएको छ। समान मताधार र एकै मताग्रह तथा एकै स्रोत प्रदायक भएका यी दुवै दलमा उल्लेख्य नागरिकले आशा राखेका छन्। दुवै घटकले आत्मसमीक्षा र सफा संवाद गरेर ७४ सालको विवेकशील साझा भन्दा उन्नत लोकतान्त्रिक पार्टी बनाउन अघि बढ्नुपर्छ भन्ने सन्देश मतदाताले गत मंसिरको उपचुनावमा समेत दिइसकेका छन्। यी दुई घटकको पुनर्मिलन दुई विछडिएका पार्टीको एकीकरण मात्र नभएर गैरलोकतान्त्रिक र अलोकतान्त्रिक सत्तासीन शक्तिको प्रतिस्थापनको रणनीतिक उद्देश्यका लागि हुनुपर्छ। पछिल्लो १०० वर्षको कालमा नेपालमा जुन राजनीतिक अभ्यास राजनीतिक अधिकार प्राप्तिका लागि भए अब आर्थिकसामाजिक व्यवस्था तथा संरचना परिवर्तनका लागि उन्नत लोकतान्त्रिक युगमा पुग्न विवेकशील साझा पहिलो संस्थागत प्रयास हो। यो प्रयासको आधारनिर्माणमा देखिएका समस्याको समाधान खोजिनुपर्छ। सेवामुखी लोकतन्त्र अर्थात कामकाजी लोकतन्त्र चाहिएको हो नेपाललाई भन्ने विवेकशीलले रोल्पा र जनकपुरबाट थाहा पाएको छ। प्रतिस्थापक शक्तिको अबको दृष्टि तिनै तहको सरकार र सभामा उत्कट परिवर्तनकामी रुपान्तरणकारी युवा नेतृत्वको सत्ता खोस आन्दोलन को उठानतर्फ हुनुपर्छ। यसका लागि मतदाताभित्रको आक्रोश र आकांक्षाको सम्बोधन गर्नुपर्यो। विवेकशील पछिल्लो चरणमा वैकल्पिक राजनीतिको सुरुवात गरेको, युवालाई मूलधारमा लाएर राजनीतिको भाष्य र परिभाषा मात्र हैन अभ्यासलाई समेत बदल्ने साहसको श्रेयको हकदार हो। परन्तु उसले आफूलाई नीतिगत तथा संरचनागत परिस्कार र विस्तारका लागि तयार राख्नुपर्छ। नयाँ यात्रा विवेकशील घटकलाई झस्काउने गरी तत्कालीन साझा पार्टीको मूल नेतृत्वले आन्तरिक लोकतन्त्र र सहकर्मीको आत्मसम्मान रक्षामा जुन अरुची देखाएको थियो त्यसले एउटा आकस्मिक परिस्थितिको निर्माण गर्यो। यो दुर्घटनाको परिणामले दुवैपक्षको क्षणिक अहंपोष गरे पनि सबै पहनाबाजीका वावजुद तत्कालीन नेतृत्वले चालेको कदम आत्मघाती र रणनैतिक अर्थमा प्रत्युत्पादक थियो भन्ने ग्लानिबोधले पिरोलेकै छ। तत्कालीन रूपमा अविश्वासको जगमा आएको एउटा इमेल ले सिर्जना गरेको दुःखद परिस्थितिलाई समीक्षात्मक रूपमा हेर्दा सैद्धान्तिक धारमा ध्रुवीकरण तर संवादहीनता र तदर्थतामा रमाउँदै आन्तरिक लोकतान्त्रिक अभ्यासमा अरुची एवं नेतृत्व व्यवस्थापन क्षमताको कमजोरीले निम्त्याएको दुर्घटनालाई स्वीकार गरेर मतदाता र आम शुभचिन्तकलाई शिरोपर गर्नुको विकल्प छैन। पुस २७ गतेको फुटको औचित्य पुष्टि खोज्दै गर्दा ७४ सालमा भएको एकीकरणको अन्तर्य बिर्सनु हुँदैन। त्यो एकीकरणलाई नागरिकले अनुमोदन गरेको र फुटलाई अस्वीकार गरेको तथ्य नेतृत्व र सदस्यले बुझ्नुपर्छ। पछिल्लो चुनावी परिणाम र सांगठनिक सहवृद्धिको मानकमा जाँच्दा अहिले दुवै घटकको अवस्था चुनावी मैदानमा उत्रने आत्मविश्वास समेत गुमाएको अवस्थामा पुगेको छ। कुनै पनि राजनीतिक दल नैसर्गिक रूपमा मतदाताप्रति जवाफदेही रहनुपर्छ र भुलवस पनि मुलुकको बृहत्तर हितविपरीत जाने दुस्साहस गर्न मिल्दैन। नेपाली मौलिकता र आवश्यकताको आधारमा ताजा पुस्ता को आकांक्षा र अपेक्षा पूर्ति गर्ने राष्ट्रिय शक्तिका लागि नागरिकले गरेको विश्वासको निवेशलाई सम्मान गर्दै खुद्रा प्रयत्नमा विभक्त सत्तासीनइतर सुधारमुखी, सडक आन्दोलनका लोकतन्त्र बचाउने, लुटतन्त्रको विरुद्ध लड्ने शक्ति एकीकृत गर्नुपर्ने युगीन कार्यभारलाई विवेकशील साझाले शिरोपर गर्दै संघीय लोकतान्त्रिक गणतन्त्र संस्थागत गर्न र सहभागितामूलक लोकतान्त्रिक अभ्यासमार्फत आदर्श लोककल्याणकारी राज्यव्यवस्था निर्माण गर्न लोकतान्त्रिक अग्रदस्ताका रूपमा अगुवाइ गर्नुपर्छ। भट्ट विवेकशील पार्टीका संस्थापक सदस्य हुन्।"
"विश्वभर १ करोड ९३ लाख ५० हजार बढी कोरोना संक्रमित निको, ७२ लाख ८ हजार बराबर सक्रिय संक्रमित","न्यूयोर्क : महामारी कोरोना भाइरसबाट विश्वभर १ करोड ९३ लाख ५० हजार बढी संक्रमित निको भएका छन्। त्यस्तै ७२ लाख ७ हजार ६४१ सक्रिय संक्रमित रहेको वल्र्डूमिटरले उल्लेख गरेको छ। गत डिसेम्बरबाट फैलिएको भाइरस संक्रमणका कारण हालसम्म ९ लाख १९ हजार ९४ ले ज्यान गुमाइसकेको जोन्स हप्किन्स विश्वविद्यालयको तथ्यांक रहेको छ। जसमध्ये अमेरिकामा सबभन्दा धेरै १ लाख ९३ हजार ६९३ को ज्यान गएको छ। सबभन्दा बढी आक्रान्त भएको अमेरिकामा हालसम्म ६४ लाख ८५ हजार २१४ संक्रमित भइसकेका छन्। जसमध्ये २४ लाख ३४ हजार ६५८ निको भएका छन्। पछिल्लो समय तीव्र रूपमा संक्रमण फैलिएको भारतमा शनिबार ९४ लाख ४०९ थप संक्रमित भेटिएका छन्। यससँगै संक्रमित हुनेको संख्या ४६ लाख ५९ हजार ९८४ पुगेको छ। जसमध्ये ३७ लाख २ हजार ५९५ निको भइसकेका छन् भने ७८ हजार ५८६ ले ज्यान गुमाएका छन्। सबभन्दा बढी संक्रमित भएका पाँच मुलुक अमेरिका संक्रमित: ६४,८५,२१४, निको: २४,३४,६५८, मृत्यु: १,९३,६९३ भारत संक्रमित: ४६,५९,९८४, निको: ३७,०२,५९५, मृत्यु: ७८,५८६ ब्राजिल संक्रमित: ४३,१५,६८७, निको: ३७,२३,२०६, मृत्यु: १,३१,२१० रुस संक्रमित: १०,५३,६६३, निको: ८,७१,०००, मृत्यु: १८,४२६ पेरु संक्रमित: ७,१६,६७०, निको: ५,५९,३२१, मृत्यु: ३०,४७०"
कालिकोटमा सुविधा सम्पन्न कोरोना विशेष अस्पताल,"कालिकोट : कालिकोटमा भेन्टीलेटर र आइसीयू सेवासहितको कोरोना विशेष अस्पताल संचालनमा आएको छ । कर्णाली प्रदेश सरकारको झण्डै १ करोड ६० लाखको लागत तथा विभिन्न दाताहरुको सहयोगमा सुविधा सम्पन्न कोरोना विशेष अस्पताल आइतबारदेखि संचालनमा आएको हो । आइतबार कर्णाली प्रदेशका मुख्यमन्त्री महेन्द्रबहादुर शाहीले उक्त कोरोना विशेष अस्पतालको औपचारिकरुपमा उद्घाटन गरी संचालनमा ल्याइएको छ । कोरोना भाइरस (कोभिड१९) को महामारीपछि जिल्लामा स्वास्थ्य सेवालाई थप प्रभावकारी बनाउन जिल्ला सदरमुकाममा रहेको एकिकृत भवनमा कोरोना विशेष अस्पताल संचालन गरिएको छ । जसमा एक भेन्टीलेटरसहित ५ वटा आइसीयू सेवा सञ्चालनमा आएको छ । आवश्यक उपकरणहरु जडान भएपछि सघन उपचार कक्ष (आइसीयू) सेवा सञ्चालन गरिएको हो । अस्पताल उद्घाटन कार्यक्रममा डा विज्ञान प्रजापतीले ५४ बेडको यस कोरोना विषेश अस्पतालमा एउटा भेन्टिलेटरसहितको पाँच बेडको आइसीयू, ३ वटा कृतिम अक्सिजन दिने मेसिनसहितको सेवा सञ्चालनमा ल्याइएको बताए । भेन्टिलेटरसहितको आइसीयू सेवा सञ्चालनमा ल्याइसकेकाले जटिल प्रकारका बिरामीको उपचारमा सहज हुने उनले बताए । हाल यस अस्पतालमा १३ जना कोरोना संक्रमित भर्ना गरिएको छ । प्रदेश सरकारको एक करोड ६० लाख बजेटबाट भेन्टिलेटरसहितका सघन उपचार कक्ष (आइसीयू) सञ्चालनमा ल्याइएको हो । डा प्रजापतीका अनुसार नेपाली कांग्रेसका नेता राजिवबिक्रम शाहाले पनि धेरै उपकरणहरु सहयोग गर्नुभएको छ । हाल यस अस्पतालमा जनशक्तिको अभाव छ । बिरामी ५० जनासम्म पुग्ने अवस्था भएपछि ५८ जना डाक्टरसहितको जनशक्ति आवश्यक छ । हाल ३० जना जति जिल्ला अस्पताल, स्थानिय पालिकाबाट काजमा लिएका स्वास्थकर्मीहरुको व्यवस्थापन भएको छ । अस्पताल उद्घाटन गर्दै मुख्यमन्त्री महेन्द्रबहादुर शाहीले कोरोना भाइरसको महामारी रोकथाम तथा नागरिकले पाउनुपर्ने आधारभूत स्वास्थ्य सेवाको ग्यारेन्टी गरिने बताए । उनले अब कर्णलीका कुनै पनि जिल्लामा नागरिकहरुले सामान्य बिरामको उपचार गर्न जिल्ला बाहिर गएर धेरै खर्च गर्नु नपर्ने बताए । उनले भने, कर्णालीमा सर्वसाधारणले बिरामको उपचार गर्न घर खेत बेच्नु पर्ने अवस्था थियो । अब त्यसो गर्नु पर्दैन् । हरेक जिल्लामा सुविधा सम्पन्न अस्पताल संचालन गरी नागरिकले जटिल प्रकारको रोग लाग्दा पनि जिल्लामै उपचार सेवा पाउने वातावरण बनाएका छौँ । कोरोनाबाट जोगिन र व्यक्तिगत तथा घरायसी सरसफाइमा जोड् दिँदै सबै नागरिकहरु सचित भएर काम गर्नुपर्ने उनको भनाइ छ । कार्यक्रममा नेकपाका अध्यक्ष धनजित शाही, नेपाली कांग्रेसका नेता दमन शाही, नेमकिपाका नेता नन्दबहादुर शाही, खाँडाचक्र नगरपालिका प्रमूख जसीप्रसाद पाण्डे, जिल्ला अस्पताल विकास समिति अध्यक्ष सरोज बोगटी लगायतका वक्ताहरुले जिल्लामा भेन्टीलेटर, आइसीयू सेवासहितको कोरोना विशेष अस्पताल संचालनसँगै जिल्लाको स्वास्थ्य सेवामा ठुलो उपलब्धी भएको बताए । उनीहरुले प्रदेश सरकारकै सहयोगमा संचालन भएको यो अस्पताललाई दश जनशक्ति र अन्य व्यवस्थापनमा पनि थप सुधार गर्न सहयोग गर्न मुख्यमन्त्रीलाई आग्रह गरेका थिए ।"
प्राथमिकतामा नपरेका श्रमिक वर्ग,"कोभिड १९ को संक्रमण जोखिम रोकथामका लागि चैत ११ बाट सुरु भएको लकडाउनले निरन्तरता पाउँदै निषेधाज्ञाका नाममा भएको बन्दाबन्दी फेरि जोरबिजोर प्रणालीमा आएर अड्किएको छ। त्यो बन्दाबन्दी साउनमा केही खुकुलो भएको थियो। लकडाउन खुुकुलो गर्नुको कारण संक्रमण जोखिम घटेकाले थिएन, सरकारको आफ्नै अभीष्ट थियो। राज्य सञ्चालनका लागि कर उठाउनु थियो भने अर्कातर्फ राजनीतिक चलखेल पनि थियो। निरन्तरको बन्दाबन्दीले निम्नवर्गीय नागरिकको दैनन्दिनी कष्टकर बन्दै गएको थियो। स्वतस्फूर्त अवज्ञा हुन थालेका थिए। त्यसैले सरकारले आफ्नो आयु लम्ब्याउन बन्दाबन्दीलाई हतियार बनाइरहन सकेन। लकडाउनपूर्व तयारी र पूर्वाधार निर्माणतर्फ ध्यान नदिई कानमा तेल हालेर बसेको सरकारले कोरोना संक्रमणको जोखिम घटाउन सकेन। पुनः बढ्न थालेको चहलपहलले संक्रमणको मात्रा ज्यामितीय मात्रामा बढ्न थाल्यो। फलतः संघीय सरकारले लकडाउनै त गरेन, तर स्थानीय प्रशासनलाई लकडाउन प्रकृतिकै निशेधाज्ञा गर्ने अनुमति भने दियो। यतिबेला राजधानीमा जोरबिजोरसहित मुलुकका सबै जिल्लामा निषेधाज्ञा जारी छ। यो निषेधाज्ञा पनि संघीय सरकारको लकडाउनभन्दा केही फरक छैन। बन्दाबन्दी विशेषगरी पूर्वाधार तयारीका लागि गरिन्छ। विश्का धेरै मुलुकले त्यसै गरे, तर यहाँ बन्दाबन्दीलाई सर्वसाधारणबीचको सम्पर्क हुनै नदिने रणनीतिका रूपमा मात्र लिइयो। अन्य केही गरिएन। त्यसैकारण गरिखाने श्रमिक वर्ग रोगभन्दा भोकले मर्ने अवस्था आएको छ। केहीको अवस्था दयनीय बन्दै गइरहेको छ। तर उनीहरूप्रति न राज्य जिम्मेवार देखिन्छ न त प्रमुख दलहरू नै। राहतका नाममा लकडाउनमा धेरै कार्यक्रम घोषणा गरिए, तर ती राहत आवश्यक श्रमिक वर्गले पाएनन्। संकटका बेला जनप्रतिनिधिको पनि आर्थिक योगदान हुनुपर्ने हो। सरकारले उनीहरूको पारि श्रमिकबाट केही अंश कटौती गरेर गरिबको सहायता गर्नुपर्ने हो, तर यहाँ त पारि श्रमिक कटौती गर्ने हैन, बढाउन मात्रै उद्यत् देखिन्छन्। त्यसैले त त्यो लकडाउनमा सप्तरीका मलर सदा मात्र हैन, कीर्तिपुरको सडकपेटीमा मारिएका सूर्यबहादुर तामाङको पनि मृत्युमा नाम थापियो। त्यस्तो नाममा थपिनेमा कयौं होलान् तर राज्यलाई तिनको कुनै परवाह छैन। पछिल्लो निषेधाज्ञामा त त्यही राहत पनि घोषणा गरिएन। श्रमिकको अवस्था राज्यले सोचेभन्दा दयनीय छ। ती भोका श्रमिकले कुनै दिन राज्यप्रति विद्रोह गर्ने निश्चित छ। किनकि ठेलागाडामा तरकारी बेच्ने, मकै पोल्ने र फुटपाथमा सामान बेचेर आफ्नो परिवार पाल्ने श्रमजीवीलाई निषेधाज्ञा लाग्छ, जोरबिजोर र सामान बिक्रीवितरण गर्न पाउने बार (दिन) को नियम लाग्छ, तर डिपार्टमेन्टल स्टोर सञ्चालन गर्नेलाई केही लाग्दैन। उनीहरू खुलेआम जहिल्यै खुला रहन पाउने वातावरण राज्य संयन्त्रले तयार गरेको छ। स्वरोजगार पेसा अपनाउने टेम्पो, अटो तथा ईरिक्सा, सानो माइक्रो, नाई, ब्युटीपार्लरलाई अझै पनि सरकारको निशेधाज्ञा लागिरहेको छ। तर यिनीहरूले ६ महिनाभन्दा लामो समयदेखि व्यवसाय गर्न नपाउँदा उनीहरूको जीवन कुन हदसम्मको कष्टकर बन्दै छ भन्नेबारे कसैले सोचेको छैन। कुनै राजनीतिक दलले पनि प्राथमिकतामा राखेर मजदुरका पक्षमा आवाज उठाएको देखिँदैन। मजदुरको हकहित संरक्षणका लागि खोलिएका ट्रेड युनियनहरूको छाता संगठन संयुक्त टेड युनियन समन्वय केन्द्रको अगुवाइमा गत साउन १३ गते रोजगारदाताहरूसँग सातबँुदे सहमति गरेर कार्यान्वयनका लागि श्रम मन्त्रालयमा सिफारिस गरेको थियो। त्यो त्यहीं थन्केर राखिएको छ। सहमतिअनुसार रोजगारदाताले बन्दाबन्दी अवधिको पनि निश्चित प्रतिशत पारि श्रमिक दिनुपर्ने हुन्छ, तर सरकारले त्यसलाई अपनत्व लिन ढिलाइ गर्दा रोजगारदाता पनि बाँउठिन थालेका छन्। उनीहरू त्यो सहमति कार्यान्वयन गर्न सक्ने अवस्थामा छैनन्। अनौपचारिक क्षेत्रका दैनिक ज्यालादारी गर्ने श्रमिक मात्र होइन, औपचारिक क्षेत्रअन्र्तगतका निजी क्षेत्रका विद्यालयमा कार्यरत शिक्षकहरू पारि श्रमिकबाट मात्र होइन, रोजगारबाट पनि हात धुन थालेका छन्। उद्योग प्रतिष्ठानहरू श्रमिककर्मचारीलाई सहमतिअनुसारको पारि श्रमिकबाट वञ्चित गरे नै, रोजगारबाट पनि बिदा दिन थाले। नाई, ब्युटीपार्लरजस्ता पेसामा लागेका स्वरोजगार श्रमिकहरू पेसाबाट विस्थापित हुन थालेका छन्। खोलाबगरमा गिटी कुट्ने, गार्मेन्ट, गलैंचा, यातायातमा काम गर्ने तथा ठेला रिक्सा गुडाउने श्रमिकको अवस्था दयनीय छ। लकडाउन चलिरहँदा पनि भारतले कोरोनाबाट प्रभावित जनतालाई यथेष्ट राहतको व्यवस्था गरिरहेको छ। सबै प्रान्तले निर्माण क्षेत्रका करिब दुई करोड मजदुरलाई भारु चार हजार नौ सय ५७ करोड राहतस्वरूप उपलब्ध गराए। यसमध्ये दिल्लीले दुईपटक पाँच हजारका दरले, पन्जाबले ६ हजार, महाराष्ट्रले १५ सयका दरले प्रतिमजदुरका खातामा नगद रकम जम्मा गरिदिए भने कतिपय प्रान्तले राहतस्वरूप खाद्यान्नसमेत वितरण गरे। त्यस्तै दिल्ली प्रान्तीय सरकारले यातायात क्षेत्रमा कार्यरत अटो तथा ट्याक्सीचालकको बैंक खातामा रकम जम्मा गरिदियो। लोकतान्त्रिक गणतन्त्रलाई उत्कर्षमा पुर्याउन अथक सहयोग पुर्याएका श्रमिक वर्गलाई कोरोना कहरका बेलामा न सरकार न त राजनीतिक दल कसैको पनि प्राथमिकतामा नपर्नु दुःखदायी हो। भारतभर ५० प्रतिशत चिया उत्पादन आसाम प्रान्त एक्लैले गर्छ, जहाँ चिया उद्योगमा मात्र करिब २० लाख श्रमिक छन्। लकडाउन सुरु गरेको पहिलो महिना मार्चमा त्यहाँका चिया उद्योग करिब २० दिन बन्द भए। पछि चिया मजदुर युनियनले चिया व्यवसायीको छाता संगठन सीसीपीएसँग वार्ता गरेर त्यो २० दिनको ७० प्रतिशत पारि श्रमिक दिलाए। बाँकी पनि दिलाउने पक्षमा वार्ता भइरहेको छ। त्यहाँ रहेका करिब एक हजार चिया बगानमा उचित मात्रामा स्वास्थ्य सुरक्षा विधि अपनाएर निर्बाध काम भइरहेको छ। नेपालमा प्रतिपक्षले समेत मजदुरलाई परेको मर्कालाई प्राथमिकतामा राखेको देखिँदैन। प्रमुख प्रतिपक्षी दल कांग्रेस पनि आउँदो महाधिवेशनकै मुद्दामा रुमल्लिइरहेको छ। केही औंलामा गन्न सकिने नेताहरूबाहेक दलले संस्थागत तवरबाट श्रमिक मर्काका विषयमा प्राथमिकतामा राखेर बोलेको पाइँदैन। आउँदो महाधिवेशनबाट को सभापति हुने, को महामन्त्री बन्ने भन्ने होडबाजीमै सम्पूर्ण समय खर्च भइरहेको छ। स्थापनाकालमा विराटनगरको जुट मिल आन्दोलन र मजदुरको जगमा स्थापित नेपाली कांगे्रसले प्रतिपक्षका हैसियतले संस्थागत रूपमा श्रमिकका पक्षमा नतिजा ल्याउने गरी बोल्न सकेको छैन। लकडाउनका बेला कांगे्रसले कोभिड १९ को सन्दर्भमा केही समिति गठन गरेको थियो, तर त्यहाँ संस्थागत तवरबाट वास्तविक श्रमिक सम्बद्ध प्रतिनिधि समावेश हुन सकेनन्। अझ त्यस विषयमा केन्द्रीय समितिका नेताहरूले चाहिँ नबोल्नु दुःखलाग्दो पक्ष हो। कांगे्रसको गत महाधिवेशनमा श्रमिकका तर्फबाट करिब चार सयजना महाधिवेशन प्रतिनिधिका रूपमा चुनिएका थिए। निसन्देह पनि यसपटक पनि पक्कै त्योभन्दा बढी नै आउनेछन्। यस्तो विषम परिस्थतिमा आउँदो महाधिवेशनमा ककसले श्रमिकका पक्षमा बोले भनेर पक्कै पनि श्रमिक वर्गबाट चुनिने महाधिवेशन प्रतिनिधिहरूले मूल्यांकन गर्ने नै छन्। देशभर २०१७२०१८ को श्रमिक सर्भेअनुसार औपचारिक तथा अनौपचारिक श्रमिक गरी ७० लाखभन्दा बढी छन्। तिनले उनीहरूले मुख्यतः दुई प्रमुख राजनीतिक दललाई मूल्यांकन गरिरहेका छन्। कोभिड १९ को समस्या झेल्न नसकेर आफ्नो मुलुक सम्झेर बाटो एवं सीमामा दुःखकष्ट व्यहोर्दै आएका श्रमिकहरू फेरि आफ्नो सरकारले वास्ता नगरेपछि रुँदै बाँच्नका लागि पुनः मुग्लान फर्कंदै गरेको लर्को देखिरहेका छौं। श्रमिक नेता गिरिजाप्रसाद कोइरालाको निधनपछि श्रमिकहरू आफ्ना पक्षमा बोलिदिने नेताको खोजीमा छन्। तर आज कोही देखिएको छैन। तत्कालीन राजा ज्ञानेन्द्र शाहको शासन पदच्युत गर्न आन्दोलनरत सबै दलहरूले मजदुरलाई भरपूर परिचालन गरे। ०६२ चैत मसान्तमा ट्रेड युनियनलाई स्थापित गर्नेदेखि दसबुँदे सहमतिसहित मजदुरलाई आन्दोलनमा होमिन अपिल गरियो। ०६२०६३ को जनआन्दोलन उत्कर्षमा पुर्याउन श्रमिकले के मात्र गरेनन्, केन्द्रीय बैंकको ढुकुटी बन्द गर्नेदेखि आफ्नो ट्याक्सी आफैंले ढुंगाले हानेर क्षति पुर्याउन पनि पछि परेनन्। मजदुरकै जगमा आन्दोलन सफल भयो पनि। ती घटना मजदुरले अहिले पनि झल्झली सम्झिरहेका छन्। सम्झिने मात्र हैन, मनमा अनेक तरहका कुरा खेलिरहेको छ के आजकै दिन हेर्न लोकतान्त्रिक गणतन्त्रका लागि ज्यानको बाजी थापिएको थियो त ! नेपाल ट्रेड युनियन कांगे्रसका राष्ट्रिय उपाध्यक्ष राई इन्टरनेसनल ट्रान्सपोर्ट वर्कस फेडेरेसन, बेलायतका बोर्ड मेम्बर हुन्।"
शाओमीको रेडमी ९सी र मी स्मार्टब्यान्ड ५ नेपालमा सार्वजनिक,"काठमाडौं : शाओमी, ग्लोबल टेक्नोलोजी लिडरले रेडमी ९सीका साथ नेपालमा नयाँ उपकरण थपेको घोषणा गरेको छ । ब्राण्डले नेपालमा मी स्मार्टब्यान्ड ५ सार्वजनिक गर्दै पहिलो पटक वेयरेबल श्रेणीमा प्रवेश गरेको जनाएको छ । अडियो श्रेणीमा पनि नयाँ उत्पादनरेडमी सोनिकबेस वायरलेस इयरफोनको घोषणा गरेको हो । शाओमी नेपालका कन्ट्री जनरल म्यानेजर सौरभ कोठारीले भने, प्रत्येक रेडमी उपकरणको साथ हामी सबैका लागि प्रविधि उपलब्ध भएको सुनिश्चितताको नजिक पुगेका छौं । रेडमी सिरिजको लोकप्रियता हाम्रा ग्राहकहरुले हामी प्रति देखाएको विश्वासको प्रमाण हो । रेडमी ९सी को साथ हाम्रो उद्देश्य भनेको हामीले बजेट खण्डमा विकास गरेका प्रविधिहरुलाई सबैमाँझ पुर्याउनु हो । उनले शाओमी एक उत्तम प्रविधि कम्पनी बन्न चाहेको बताउँदै भने, विश्वकै सबैभन्दा ठुलो हार्डवयर इन्क्यूबेटर भएकोले हामीलाई नयाँ युगका उत्पादनहरु सृजना गर्न मद्दत गर्दछ जुन सचेत, जडित र दैनिक जीवनमा सुविधा पुर्याउछ । हामी स्मार्टफोन कम्पनी मात्र होइन । हामीले विभिन्न श्रेणीमा भित्र्याएका हरेक नयाँ उत्पादनहरु त्यसका प्रमाण हुन् । हामी मी स्मार्टब्यान्ड ५ का साथ नेपालमा नयाँ श्रेणी ल्याउँन पाउँदा निकै खुशी छौं र हाम्रा मी फ्यान र प्रयोगकर्ताहरुले मन पराउनेछन् भन्ने आशा राखेका छौं । रेडमी ९सीट्रीपल क्यामेरा च्यामपियनका साथ विशाल डिस्प्ले यो नयाँ इन्ट्री लेबलको स्मार्टफोन इमर्सिभ भ्यूइंग अनुभवका लागि ६५३ इन्च डट ड्रप डिस्प्ले र ५००० एमएएच उच्च क्षमताको ब्याट्रीद्वारा सुसज्जित छ । जसले प्रयोगकर्तालाई अधिक सन्तुष्टि प्रदान गर्दछ । रेडमी ९सी मा मिडियाटेक हेलियो जी३५, अक्टा कोर गेमिंग चिपसेटको विशेषता छ जुन २३जीएचजेड सम्म जान्छ । यसमा एआई ट्रीपल क्यामेरा छ जसले विभिन्न अवस्थामा पनि स्पष्ट तस्वीरहरु खिच्छ । यसमा १३ एमपी मुख्य क्यामेरा, २ एमपी डेप्थ सेन्सर, २ एमपी म्याक्रो क्यामेरा र एलईडी फ्ल्याश छ । एआई सेल्फी क्यामेरा ५ एमपी सेन्सरद्वारा संचालित छ । फोनको पछाडि एक टेक्सचर डिजाइन छ जसले औंलाको छापहरु बस्न दिदैँन ताकी उपकरणले सबै समय आफ्नो यथावत रुप कायम गर्न सक्छ । एआई फेश अनलकले तपाईंको उपकरण अनधिकृत पहुँचबाट सुरक्षित रहेको सुनिश्चित गर्दछ । यस सिरिजका पूर्ववर्तीहरु जस्तै रेडमी ९सीले डुअल ४जी स्ट्यान्डबाई सीम कार्ड र समर्पित माईक्रोएसडी कार्ड स्ल्ट सर्पोट गर्दछ जुन ३५एमएम हेडफोन ज्याकका साथ आउने कम्पनीले जनाएको छ । मी स्मार्टब्यान्ड ५ः सबैका लागि उन्नत फिटनेश ट्रयाकिङ उपभोक्ताहरुको लोकप्रिय फिटनेश अब पहिला भन्दा ठुलो र उत्कृष्ट भएको छ । मी स्मार्ट ब्यान्ड ५ मा ठुलो ११इन्च कलर एमोलेड डिस्प्ले छ जसको स्क्रिन पूर्ववर्तीको भन्दा २० प्रतिशत ठुलो हो । प्रयोगकर्ताहरुले ६५ भन्दा बढि विभिन्न डिस्प्ले र ६ स्लिक ब्यान्ड कलर चयन गरेर आफ्नो अदभुत स्टाइल व्यक्त गर्न सक्नेछन् । भाइब्रेन्ट डिस्प्ले र स्पोर्टी डिजाइनका साथ मी स्मार्टब्यान्ड ५ ले फिटनेशलाई फेशनेबल बनाएको कम्पनीले जनाएको छ । वर्कआउट शैली जे भएपनि मी स्मार्टब्यान्ड ५ ले ग्राहकको आवश्यकतालाई पुरा गरेको कम्पनीको विश्वास छ । ५ एटीएम वाटर रेसिस्टान्ट प्रमाणिकरणका साथ उपकरणलाई प्रयोगकताले पानी भित्र वा बाहिर पुलदेखि ट्रयाक वा पानीको तरंगदेखि शावरसम्म संगै लग्न सक्छन् । ११ वटा व्यायाम मोडहरु सहित इन्डोर साइकलिंग, इलिप्टिकल, योग, रोइंग मेशिन र जम्प रोप सहित मी स्मार्टब्यान्ड ५ ले वर्कआउट प्रगतिको विवरण समेत कैद गर्छ । फिटनेश बाहेक मी स्मार्टब्यान्ड ५ को पीपीजी हार्ट रेट सेन्सर अब ५० प्रतिशत एकुरेट छ । यसका साथै, यस उपकरणले स्वास्थ्य लेबल सहजै बुझ्नका लागि व्यक्तिगत गविविधि इन्टिलिजेन्सका सबै म्याट्रिक्स र आउटपुट संकलन गर्ने जनाइएको छ। रेडमी सोनिकबेस वायरलेस इयरफोन रेडमी सोनिकबेस वायरलेस इयरफोनमा ह्यासल प्रि अनुभवका लागि स्लिक, मिनिलास्टिक र म्याट फिनिश डिजाइनका साथ म्यागनेटिक इयरबड रहेको जनाइएको छ । यो हलुका तौलको समेत रहेको छ भने डुअल पेयरिंग टेक्नोलोजी रेडमी सोनिकबेस वायरलेस इयरफोनको स्ट्यान्डआउट विशेषता हो । जसले नेकब्यान्डलाई एकै पटक दुईवटा उपकरणहरुसंग जडान गर्दै स्वचालित रुपमा दुवैबीच स्वीचिंगको विकल्पसाथ दुवैमा सक्रिय रहन अनुमति दिने बताइएको छ । रेडमी ९सी तीन कलर भेरियन्ट सनराइज ओरेन्ज, ट्वीलाइट ब्लु र मिडनाइट ग्रेमा उपलब्ध रहेको छ ,। २जीबीं३२जीबी भेरियन्टको मूल्य १२,९९९ र ३जीबीं६४जीबी भेरियन्टको मूल्य १४,९९९ कायम गरिएको छ । यस्तै मी स्मार्ट ब्यान्ड ५ को मूल्य रु४,४९९ तोकिएको छ भने रेडमी सोनिकबेस वायरले इयरफोनको मूल्य रु२०,९९ तोकिएको छ । यी सबै उत्पादनहरु आधिकारिक मी स्टोर, अनलाइन पार्टनर र रिटेल पार्टनरहरुमा बिहीबारदेखि नै उपलब्ध रहको कम्पनीले जनाएको छ ।"
"सिन्धुपाल्चोक पहिरो : ७ जनाको शव भेटियो, २४ बेपत्ता","सिन्धुपाल्चोक : बाह्रविसे नगरपालिका७, घुम्थाङको पहिरोले पुरिएर सात जनाको मृत्यु भएको छ। अविरल वर्षासँगै आएको पहिरोले बस्ती पुरिँदा उनीहरुको मृत्यु भएको जिल्ला प्रहरी कार्यालय सिन्धुपाल्चोकका डीएसपी प्रकाश सापकोटाले जानकारी दिए। पहिरोमा भक्तिमाया श्रेष्ठ, जुनु बिक, शुकलाल बिक,सन्देश बिक, सर्किनी नेवार, धनलाल नेवार र ट्याक्सी शेर्पाको शव फेला परेको उनले बताए। पहिरोले नागपुजे र भीरखर्कका १८ घर बगाउँदा २४ जना बेपत्ता भएका छन्। स्थानीयका अनुसार आज बिहान करिब पौने चार बजे पहिरो आएको थियो। नेपाली सेना, नेपाल प्रहरी र सशस्त्र प्रहरी टोली घटनास्थल पुगेर उद्धार र खोजी कार्य जारी रहेको छ। पहिरो प्रभावित क्षेत्रमा सभामुख अग्नि सापकोटासहितको टोली आजै बिहान स्थलमार्गबाट पुगेका छन्।"
गण्डकीमा ६५ कोरोना सङ्क्रमित थपिए,"पोखरा : गण्डकी प्रदेशमा आइतबार बिहान मात्र ६५ जनामा कोरोना सङ्क्रमण पुष्टि भएको छ। प्रदेश स्वास्थ्य निर्देशनालयको पछिल्लो जानकारी अनुसार सङ्क्रमित सबै कन्ट्याक्ट ट्रेसिङका आधारमा पहिचान भएका हुन्। योसँगै गण्डकीमा हालसम्म दुई हजार ९६८ जनामा कोरोना पुष्टि भएको छ। प्रदेशको पछिल्लो अपडेटमा थप २९ जनामा कोरोना पुष्टि भएसँगै एकै दिन ६५ पुगेको हो। ती मध्ये लमजुङको सुन्दरबजार १०, नवलपुरको विनयी त्रिवेणी ६, तनहुँको ब्यास एक, म्याग्दे चार, स्याङ्जाको गल्याङ एक, गोरखाको गोरखा नगरपालिका तथा भीमसेन गाउँपालिकामा सात गरी २९ जनामा कोरोना पुष्टि भएको हो। त्यसैगरी प्रदेशमा ५६१ जना क्वारेन्टिनमा रहेका छन् भने सक्रिय केश एक हजार १८ रहेको छ। आजसम्म एक हजार ८६१ निको भएर घर फर्किएका छन्। गण्डकीमा हालसम्म २४ जनाको कोरोनाका कोरण मृत्यु भएको छ।"
बैतडीमा भेटिए दादुरारुबेलाका बिरामी,"बैतडी : बैतडीमा दादुरा र रुबेलाका बिरामी फेला परेका छन् । यसै महिना बैतडीको पाटनमा दुईजना र दशरथचन्द नगरपालिकाका एकजनामा दादुरा रुबेलाको संक्रमण देखिएको स्वास्थ्य कार्यालयका खोप सुपरभाइजर निरीक्षक हरिश भट्टले जानकारी दिए । दशरथचन्द नगरपालिका २ का २ वर्षीय बालकमा रुबेलाको संक्रमण देखिएको छ भने पाटन नगरपालिका ४ का ४ वर्षीय बालक र पाटन नगरपालिका ६ की १८ वर्षीया किशोरीमा दादुरा देखिएको उनले बताए । दादुरा रुबेला देखिएका दुवै ठाउँमा स्वास्थ्यकर्मीहरुले उच्च सतर्कता साथ उपचार गरिरहेको खोप सुपरभाइजर निरीक्षक भट्टले जानकारी दिए । दादुरा रुबेला देखिएका ठाउँमा स्वास्थ्यकर्मीहरुले अध्ययन गरिरहेका उनले बताए । दादुरा रुबेलाको संक्रमण देखिएका तीनैजनाले यसअघि खोप भने लगाएको पाइएको छ । खोप लगाएर पनि दादुरा रुबेला संक्रमण देखिएकाले यसको विषयमा अध्ययन भइरहेको स्वास्थ्य कार्यालयका प्रमुख योगेशप्रसाद भट्टले बताए । दादुरा भएमा शरीरमा बिमिरा आउने, उच्च ज्वरो आउने, नाकबाट सिगान बग्ने, खोकी लाग्ने लगायतका लक्षण देखा पर्ने गरेका छन् । बालबालिकालाई दादुरा रुबेला रोगबाट बचाउन लागि बच्चा जन्मेको ९ महिनामा पहिलो पटक र १५ महिनामा दोश्रो पटक दादुरा रुबेला खोप लगाउने गरिन्छ । अहिले जिल्लामा ३ जनामा मात्रै दादुरा रुबेलाको संक्रमण देखिएकाले आत्ति हाल्नुपर्ने अवस्था नआएको तर सतर्क रहनुपर्नेमा स्वास्थ्यकर्मीहरुले जोड दिएका छन् ।"
लमजुङमा १६ सेनासहित १७ जनामा कोरोना संक्रमण,"बेंसीसहर : लमजुङमा नेपाली सेनाका १६ जनासहित थप १७ जनामा कोरोना संक्रमण पुष्टि भएको छ। आइतबार बिहान क्षयरोग उपचार केन्द्र पोखरामा भएको परीक्षणमा लमजुङमा रहेको श्रीजंग गणका कृषि तथा पशुपालन तालिम केन्द्रमा कार्यरत १६ जना पुरुषमा कोरना संक्रमण पुष्टि भएको हो। यस्तै बेसीशहर नपा२ का ५२ वर्षीय एक महिलाको चितवन मेडिकल कलेजमा स्वाब संकलन गरी परीक्षण गर्दा पोजेटिभ देखिएको थियो। उनको सोही अस्पतालमा उपचार भइरहेको जिल्ला प्रशासन कार्यालय लमजुङले जनाएको छ। यसअघि पनि लमजुङमा कार्यरत नेपाली सेनाका २२ जनामा कोरोना संक्रमण पुष्टि भएको थिए। योसँगै लमजुङमा कार्यरत नेपाली सेनामा कोरोना संक्रमितको संख्या ३८ जना पुगेको छ। त्यस्तै लमजुङमा कार्यरत नेपाल प्रहरी ३६, संञ्चारकर्मी ७ र स्वास्थ्यकर्मी ७ जनामा कोरोना संक्रमित पुष्टि भएको प्रमुख जिल्ला अधिकारी कृष्णप्रसाद शर्माले जानकारी दिए। लमजुङमा हालसम्म कोरोना संक्रमितको संख्या ३ सय २ जना पुगेको छ। उपचारपछि निको भई १३९ जना घर फर्किसकेका छन्। १ सय ६३ जनाको आइशोलेसनमा उपचार भइरहेको छ।"
सिन्धुपाल्चोकमा पहिरो : १८ घर पुरिए,"सिन्धुपाल्चोक : बाह्रबिसे नगरपालिका७ घुम्थाङको नागपुजेमा गए राति खसेको पहिरोले कम्तीमा आठ घर र भीरखर्कमा कम्तीमा १० घर पुरिएको छ। स्थानीय शिक्षक बजीर भण्डारीका अनुसार नागपुजेमा पुरिएका घरका सबै मानिस बेपत्ता छन्। भीरखर्कका पुरिएका घर र बेपत्ता मानिसबारे नजिक पुगेर जानकारी लिन कठिन रहेको स्थानीयवासीको भनाइ छ। त्यस्तै जुगल गाउँपालिका५ चनौटेमा पहिरो जाँदा केही घरहरु पुरिएको छ। त्यहाँ मानवीय क्षति नभएको बताइएको छ। घटना थाहा हुनेबित्तिकै प्रहरी घटनास्थलतर्फ लागेको प्रमुख जिल्ला अधिकारी उमेशकुमार ढकालले जानकारी दिए। पहिरोपीडितलाई २७ लाख सहयोग गत साउन ३० गते जिल्लाको जुगल गाउँपालिकाको लिदी गाउँमा गएको पहिरोबाट पीडितलाई अहिलेसम्मकै बढी सहयोग रकम शनिबार हस्तान्तरण गरिएको छ। प्रवासमा रहेका तामाङ सङ्घसंस्थाबाट प्राप्त २२ लाख १२ हजार ४९५ रुपैयाँ र सिन्धुपाल्चोक जिल्ला घेदुङको सक्रियताबाट उठेको चार लाख ८९ हजार २२५ रुपैयाँ गरी एकमुष्ट २७ लाख एक हजार ७२० रकम पीडित परिवारसमक्ष राहतस्वरुप हस्तान्तरण गरिएको हो। पीडितहरुको अस्थायी आवास क्षेत्र जुगल१ स्थित बाँसखर्कमै पुगेर नेपाल तामाङ घेदुङका सल्लाहकार तथा सिन्धुपाल्चोक जिल्लाबाट प्रतिनिधित्व गर्ने संविधानसभा सदस्य दावा तामाङ, नेपाल तामाङ घेदुङका सङ्घीय अध्यक्ष मोहन गोलेलगायतको प्रतिनिधि टोलीले उक्त राहत रकम वितरण गरेको हो। नेपाल तामाङ घेदुङका अनुसार पहिरोमा परी मृत्यु भएका १२ धरधुरीलाई ६० हजारका दरले सात लाख २० हजार रुपैयाँ, घर पूर्णक्षति भएका १७ घरधुरीलाई २५ हजारका दरले चार लाख २५ हजार रुपैयाँ र विस्थापित १४१ घरधुरीलाई १० हजारका दरले १४ लाख १० हजार रुपैयाँ राहतस्वरूप हस्तान्तरण गरिएको छ। प्रवासका संस्थाहरु तामाङ समाज बेल्जियमले चार लाख, तामाङ समाज जापानले तीन लाख ७० हजार, तामाङ सङ्घ दक्षिण कोरिया र तामाङ समाज ख्यङसान बुसानले तीन लाख ३२ हजार, तामाङ घेदुङ हङकङले तीन लाख आठ हजार, तामाङ घेदुङ युकेले दुई लाख एक हजार, नेपाल तामाङ घेदुङ बहराइनले एक लाख ५२ हजार रुपैयाँ सहयोग गरेका छन्। त्यस्तै नेपाल तामाङ घेदुङ कतारले एक लाख २० हजार ३८४, नेपाल तामाङ घेदुङ साइप्रसले एक लाख, मकाउ तामाङ घेदुङ एशोसिएशनले एक लाख १० हजार र नेपाल तामाङ घेदुङ मलेशियाले एक लाख चार हजार रुपैयाँ सहयोग उपलब्ध गराएका थिए। नेपाल तामाङ घेदुङ र अन्तर्राष्ट्रिय तामाङ परिषद्ले उक्त सहयोग हस्तान्तरणमा समन्वयकारी भूमिका खेलेका थिए। साउन ३१ गते गएको पहिरोले लिदीका ३७ घर पुरिँदा ३९ जना बेपत्ता भएका थिए। पहिरोमा पुरिएकामध्ये ३७ जनाको शव भेटिएको छ भने दुई अझै बेपत्ता छन्।"
"कंगोको सुनखानीमा पहिरो, ५० को मृत्यु","किन्सासा : प्रजातान्त्रिक गणतन्त्र कंगोकोे पूर्वी क्षेत्रस्थित एक सुनखानीमा पहिरो जाँदा कम्तीमा ५० व्यक्तिको मृत्यु भएको छ। स्थानीय अधिकारीले शनिबार जनाएअनुसार दक्षिण किवु प्रान्तको कमितुगा सहरमा धेरै दिनको भारी वर्षापछि शुक्रबार पहिरो गएको हो। उक्त घटनाबारे थप अनुसन्धान भइरहेको बताइएको छ। प्रान्तीय गभर्नर थेओ एनग्वाबिड्जे कासीले शनिबार बिहान एक विज्ञप्तिमार्फत् घटनाको पुष्टि गरेका छन्। पीडितमध्ये केही बालबालिकासहित अधिकांश युवा छन्, प्रान्तीय प्रशासक कासीले भने, उद्धारकर्ताहरू मृतकको सनाखत गर्न र खानीबाट शवहरू बाहिर निकाल्न निरन्तर खटिरहेका छन्। स्थानीय सञ्चारमाध्यमले घटनामा बच्न सफल स्थानीयलाई उद्धृत गर्दै लेखेका छन्, खानीका लागि खनिएका तीनवटा गहिरा खाडलमा पानी पसेका कारण पहिरो जाँदा उनीहरूको मृत्यु भएको हो। कमितुगा सहरका मेयर अलेकज्यान्डर बुन्ड्याले दुई दिनको शोक घोषणा गरे। उनले स्थानीय बासिन्दालाई जमिनबाट शवहरू निकाल्न उद्धारकर्तालाई सहयोग गर्न आग्रह गरे। दक्षिण किवु प्रान्तमा खानीको अवैज्ञानिक उत्खनन गर्दा हरेक वर्ष स्थानीय बस्ती र वरपरका क्षेत्रमा पहिरो जाने र सयौँ नागरिकले अकालमा ज्यान गुमाउने गर्छन्। (रासससिन्ह्वा)"
हिरासतमा मृत्यु : हत्या कि आत्महत्या ?,"धनगढी : कैलालीको धनगढी उपमहानगरपालिका१४ फूलबारीस्थित सी गाउँ का ४५ वर्षीय अमरबहादुर चन्दले प्रहरी हिरासतमा घाँटी रेटेर आत्महत्या गरे। गत साउन २८ गते बिहान ३ बजे अमरबहादुर चन्द नाम गरेका व्यक्तिले मदिरा सेवन गरी टोल छिमेकमा होहल्ला गरेका भन्दै केही व्यक्तिले इलाका प्रहरी कार्यालय बहुलिया (फूलबारी)मा फोन गरे। लगत्तै प्रहरी घटनास्थल पुग्यो र अमरलाई पक्राउ गरेर चौकीमा ल्यायो। मदिरा सेवन गरेको व्यक्ति भनेर सामान्य रूपमा चौकीको परिसरमै राखेका थियौं, साउन २८ गते दिउँसो साढे १२ बजेतिर शौचालय जान्छु भनेर गए, त्यहाँ (चन्द)उनको मृत शरीर भेटियो, जिल्ला प्रहरी कार्यालय कैलालीका प्रहरी नायब उपरीक्षक प्रतीक विष्टले भने। चन्दले दाह्री काट्ने ब्लेडले आफैं घाँटी रेटेर आत्महत्या गरेको विष्टले बताए। शौचालयमा रगत बगेको थियो, त्यहाँ ब्लेड मात्रै भेटियो, उनको घाँटीमा प्वाल परेको थियो, त्यसैले प्रहरी ब्लेडले घाँटी रेटेर आत्महत्या गरेको निष्कर्षमा पुग्यो, उनले भने। एउटा ब्लेडले आफ्नै घाँटी रेटेर आत्महत्या गरेको खबर पत्याउन नसकिने चर्चा सेलाउन नपाउँदै गत शुक्रबार बिहान जिल्ला प्रहरी कार्यालय कैलालीको थुनुवा कक्षको शौचालयमा १९ वर्षीय युवकले आत्महत्या गरे। प्रहरीले आफ्नै कमिजको पासो बनाएर ती युवकले आत्महत्या गरेको बताएको छ। तर, पीडितका आफन्त भने प्रहरीको कुटपिटपछि हत्या भएको आरोप लगाइरहेका छन्। प्रहरीका अनुसार धनगढी उपमहानगरपालिका५ का १९ वर्षीय युवक रोशन विक, रोहित पार्कीसहित चार जनाले भदौ २१ गते सेती प्रादेशिक अस्पतालमा कार्यरत खगेन्द्रराज पनेरूको मोबाइल खोसेर लगे। पनेरूले नामसहित किटानी जाहेरी दिएपछि रोशन र रोहित पक्राउ परे। अन्य दुईजना फरार छन्। रोशनको साथबाट पनेरूको सामसुङको जे २ मोडेलको मोबाइल फेला परेको डीएसपी विष्टले बताए। दुवै जनालाई चोरीको आरोपमा पाँच दिनका लागि म्याद थपेर जिल्ला प्रहरीको हिरासतमा राखिएको थियो। तर, शुक्रबार बिहान रोशनले थुनुवा कक्षको शौचालयमा पासो लगाए। उनकी आमा मनु विक भने छोराले आत्महत्या गरेको भनेर पत्याएकी छैनन्। भन्छिन्, छोराको एउटा आँखा फुटेको छ। नाकबाट रगत बगिरहेको छ। निधार, मुख र शरीरका विभिन्न भागमा नीलडाम छन्, अनि म कसरी पत्याऊँ उसले पासो लगाएको हो भनेर ? मृतक रोशनको नाकबाट रगत बगेको र निधारमा घाउ भएको तस्बिर सामाजिक सञ्जालमा भाइरल भएको छ। हिरासतमा उनको मृत्यु भएपछि आक्रोशित आफन्तले शुक्रबार दिनभर जिल्ला प्रहरी कार्यालयअगाडि प्रदर्शन गरे। शुक्रबार बेलुकी उनीहरूले शव बुझेर शनिबार बिहान सद्गत गरिसकेका छन्। तर पीडित परिवारले घटनाको निष्पक्ष छानबिनको माग गरेका छन्। पीडित परिवारको मागअनुसार प्रहरीले सशस्त्र प्रहरी गण मुख्यालय धनगढीका एसपी राजीव बस्नेतको अध्यक्षतामा छानबिन समिति बनाएको छ। तर समितिमा पीडित परिवारका कोही मान्छे छैनन्, नागरिक समाजबाट स्वतन्त्र मान्छे पनि छानबिन समितिमा राखिएको छैन, प्रहरीले गरेको छानबिन कसरी विश्वास गर्ने ? मृतक रोशनका माइला काका सिद्धराज विकले भने। घटनापछि राष्ट्रिय मानवअधिकार आयोग क्षेत्रीय कार्यालय, इन्सेक क्षेत्रीय कार्यालय, नेपाल पत्रकार महासंघ र मानवअधिकारवादी संघसंस्थाले थुनुवा कक्षको स्थलगत अनुगमन गरेका छन्। हाल उक्त थुनुवा कक्षा खाली गरिएको छ भने शौचालयको भेन्टिलेसनमा कालो चेक भएको कमिज टाँगिएको छ। प्रारम्भिक रूपमा केही भन्न सकिने अवस्था छैन, घटना रहस्यमय नै लाग्छ, हामीले पोस्टमार्टम रिपोर्ट, घटना मुचुल्कासहितका डकुमेन्ट माग गरेका छौं, आयोगको गम्भीर ध्यानाकर्षण भएको छ, राष्ट्रिय मानवअधिकार आयोगका निमित्त प्रदेश प्रमुख झंकर रावलले भने। हिरासतमा कुटपिट नभए पनि प्रहरीको थुनुवा कक्षमा भइरहेका आत्महत्याले नराम्रो संकेत गरेको उनले बताए। शुक्रबार बिहान थुनुवाहरूले खाना खाने बेला रोशनले आत्महत्या गरेका कैलालीका प्रहरी उपरीक्षक अनुपशमशेर जबराको दाबी छ। भन्छन् थुनुवा कक्षमा १४ जना थिए। खाना खाने बेलामा हामी नाम भनेर बोलाउने गर्छौं, रोशन आएन उनका साथी रोहित पार्कीलाई बोलाउन भनियो। रोहितले शौचालयमा गएर हेर्दा झुन्डिएको अवस्थामा देखेपछि प्रहरीले शौचालयको ढोका तोडेर निकाली अस्पताल लगिएको हो। अस्पताल पुर्याएपछि उनलाई मृत घोषणा गरिएको जबराले बताए। सञ्चार गृहमा तोडफोड प्रहरीले आत्महत्या भनेर पठाएको विज्ञप्तिलाई आधार बनाएर समाचार प्रकाशित गरेको भन्दै पीडितका आफन्तले धनगढीको दिनेश खबर डटकमका सञ्चारकर्मीलाई कुटपिट गरेका छन्। स्टेसन म्यानेजर अमिता कँुवर, सहायक सम्पादक जनक विष्ट र प्राविधिक कल्पना विष्टलाई उनीहरूले कार्यालयभित्र हातपात गरेका हुन्। सो न्युज पोर्टलले प्रहरी नायब उपरीक्षक प्रतीक विष्टको हस्ताक्षरसहितको विज्ञप्ति इमेलमा आएको आधारमा प्रहरी हिरासतमै आत्महत्या शीर्षकको समाचार प्रकाशित गरेका थियो। २०२५ जनाको समूहले धनगढीको उत्तरबेहडीमा रहेको सञ्चारगृहभित्र हातपात गरेका हुन्। दिनेश सञ्चार गृहले ७ जनाको नामै उल्लेख गरी २० जनाविरुद्ध किटानी जाहेरी दिए पनि प्रहरीले शनिबार बेलुकासम्म कसैलाई पक्राउ गरेको छैन। नेपाल पत्रकार महासंघ केन्द्रीय समिति, प्रदेश समिति, जिल्ला समिति, बान, अकोर्याब, प्रेस युनियन, प्रेस संगठन लगायतका संघसंस्थाले सञ्चार गृहभित्रै सञ्चारकर्मी माथि भएको आक्रमणको निन्दा गर्दै दोषीलाई कारबाही गर्न माग गरेका छन्।"
कोरोना संक्रमणमुक्त भएका भारतीय गृहमन्त्री अमित शाह पुनः अस्पताल भर्ना,नयाँ दिल्ली : कोरोना संक्रमणमुक्त भएका भारतीय गृहमन्त्री अमित शाहलाई पुनः अस्पताल भर्ना गरिएको छ। भारतीय सञ्चारमाध्यमका अनुसार शाहलाई करिब दुई हप्तापछि पुनः गए राती दिल्लीस्थित एम्स अस्पताल भर्ना गरिएको हो। गृहमन्त्री शाहले अगस्ट १४ मा कोरोना संक्रमण भएकाले आफू केही दिन घरमै आइसोलेसनमा रहने ट्वीटर मार्फत् बताएका थिए। तर अगस्ट १८ मा स्वास्थ्यमा समस्या आएपछि उनी एम्स अस्पताल भर्ना भएका थिए। अस्पताल भर्ना भएको १३ दिनपछि उनी अगस्ट ३१ मा डिस्चार्ज भएका थिए। अस्पतालले अगस्ट ३० मा उनी निको भएकाले उनलाई डिस्चार्ज गरिएको बताएको थियो। गत डिसेम्बरदेखि फैलिएको कोरोनाबाट हालसम्म भारतमा ४६ लाख ५९ हजार ९८४ संक्रमित भइसकेका छन्। जसमध्ये ३६ लाख २४ हजार १९६ निको भएका छन् भने ७७ हजार ४७२ को ज्यान गएको जोन्स हप्किन्स विश्वविद्यालयको तथ्यांक रहेको छ।
ह्यान्ड स्यानिटाइजर : धेरै सोधिने प्रश्न,"स्यानिटाइजर कसरी बनाइन्छ ? विभिन्न घटक (रसायन)लाई निश्चित मापदण्डमा मिसाएर स्यानिटाइजर तयार पारिन्छ। त्यसलाई निश्चित भाँडोमा तोकिएको परिमाणमा गुणस्तरीय ढंगले तयार पार्नुपर्छ। यसमा मुख्यतः अल्कोहल प्रयोग गरिन्छ। स्यानिटाइजर बनाउने रसायन नेपालमै पाइन्छ कि विदेशबाट ल्याउनुपर्छ ? इथानोल नेपालमा पाइन्छ। आइसोप्रोपाइल अल्कोहल आयात गर्नुपर्छ। मेथानल रसायन मिसाएको पनि पाइएको छ। यो रसायन विषाक्त होइन र ? मेथानल विषाक्त रसायन हो। यसको प्रयोग गर्नु हुँदैन। विषाक्त रसायन मिश्रित उत्पादन कसरी थाहा पाउन सकिन्छ ? स्यानिटाइजरको लेबलमा लेखिएको छ भने पढेर थाहा पाइन्छ। केही विज्ञले गन्धबाट पत्ता लगाउन सक्छन्। स्यानिटाइजरको परीक्षण गरेरै पहिचान गर्न सकिन्छ। स्यानिटाइजरको गन्ध मादक पदार्थजस्तो हुन्छ, किन होला ? मादक पदार्थ र स्यानिटाइजरमा मिसाउने तत्व एकै हुने भएकाले उस्तै गन्ध आएको हो। दुवैमा इथानोल प्रयोग गरिन्छ। गन्ध हटाउन विभिन्न फ्लेबरमा पनि राख्ने गरेको पाइन्छ। गुणस्तरीय र विषाक्त भनेर कसरी थाहा पाउन सकिन्छ ? गुणस्तरीय र विषाक्त के हो भनी यकिन गर्न स्यानिटाइजरमा मिसाइएको रसायनको परीक्षण गर्नुपर्ने हुन्छ। गुणस्तर अनुगमन गर्न साधनस्रोतको अवस्था के छ ? हामीकहाँ साधनस्रोत अभाव छ। तापनि भएको सीमित साधनस्रोतबाटै अघि बढेका छौं। गुणस्तरहीन उत्पादन पाइए कारबाही गर्न सकिन्छ कि सकिँदैन ? गुणस्तरहीन उत्पादन गर्ने उद्योगविरुद्ध कारबाही गर्न सकिन्छ। कारबाही प्रक्रिया अघि बढाएका पनि छौं। एउटा मुद्दा अदालतमा विचाराधीन छ। स्वदेशमा उत्पादित र विदेशबाट आयातीतमध्ये कुन कत्तिका गुणस्तरयुक्त छन् ? हालसम्मको परीक्षणबाट स्वदेशी गुणस्तरहीन पाइएको छ। विदेशी पनि गुणस्तरहीन हुन सक्छन्। स्यानिटाइजर कति पटक प्रयोग गर्ने हो ? साबुनपानीले हात धुन नमिल्ने अवस्थामा स्यानिटाइजर प्रयोग गर्नुपर्छ। संक्रमण हुन सक्ने स्थानमा रहँदा, बस्दा यसको प्रयोग गर्नुपर्छ। तर, धेरै पटक प्रयोग गर्नु उपयुक्त होइन। (अन्नपूर्णकर्मी दिनेश गौतमले औषधि व्यवस्था विभागका महानिर्देशक नारायण ढकालसँग गरेको कुराकानी) पाँच उद्योगका स्यानिटाइजरमा विषाक्त रसायन फेला, बिक्रीमा रोक विषाक्त स्यानिटाइजर छ्यापछ्याप्ती"
उदासी बनेर आए थिरज,"काठमाडौं : गायक थिरज राई आफ्नो नयाँ गीत उदासी लिएर दर्शकमाझ आएका छन्। घनश्याम राईको रचना र गायक राईकै संगीत रहेको गीतको भिडियो टीएनएसपीएमले युट्युबमार्फत सार्वजनिक गरेको हो। प्रकाश लिम्बूले निर्देशन गरेको भिडियोमा जोन पुलामी मगर, अंशु गर्बुजा मगर, अनिता थापालगायतले अभिनय गरेका छन्। यसको पोस्ट् प्रोडक्सनको काम रेन्बो रेन्जले गरेको हो। गायक राईले यो गीतमा कोही पनि प्रकृतिविरुद्ध जान नसक्ने विषय समेटिएको बताए। यही विषयवस्तुमा भिडियो तयार पारिएको अभिनेता मगरको भनाइ छ। गायक राईको यसअअघि गाजलु आँखा बोलको भिडियो सार्वजनिक भएको थियो। यो गीतको भिडियो बनाएपछि लामो समय संगीत, संगीत संयोजनतिर लागें, उनले भने, अहिले आधुनिक गीतसहित आएको छु। उनका यता टाले उता फाट्छ, कलियुग, गाजलु आँखा, लाहुरेको जिन्दगीलगायत गीत चर्चित छन्। उनले अघिपछि, कलियुग र निमन्त्रणा तीन गीति एल्बम प्रकाशन गरेका छन्। २० वर्षदेखि सांगीतिक क्षेत्रमा क्रियाशील उनका एक सयभन्दा बढी गीत रेकर्ड छन्।"
सुरक्षा गार्डविहीन बन्दै जुट मिल्स,"विराटनगर : मुलुककै जेठो उद्योग विराटनगर जुट मिल्सबाट सुरक्षा गार्ड फिर्ता बोलाउने तयारी भएको छ। लामो समयदेखि तलब र सेवासुविधा नदिएको भन्दै उक्त उद्योगबाट सेक्युरिटी कम्पनीले आफ्ना सुरक्षा गार्ड फिर्ता लाने तयारी गरेको हो। उद्योगले चार वर्षदेखि सुरक्षा गार्डलाई तलब उपलब्ध नगराएको सेक्युरिटी कम्पनीको दाबी। जुल मिल्समा सुरक्षा गार्ड खटाउँदै आएको सेक्युरिटी कम्पनी अर्जुनदृष्टि सेक्युरिटी प्रालिले ६ जना गार्डलाई फिर्ता लग्न लागेको हो। उद्योगले चार वर्षदेखि उनीहरूको तलब उपलब्ध गराएको छैन। सेक्युरिटी कम्पनीका प्रमुख व्यवस्थापक तीर्थराज घिमिरेका अनुसार जुट मिल्सले ६ जना सुरक्षा गार्डलाई चार वर्षको १९ लाख ५६ हजार रुपैयाँ तलब दिन बाँकी छ। २०७१ सालदेखि मिल्समा सेक्युुरिटी कम्पनीले सुरक्षा गार्ड खटाएर सुरक्षा प्रदान गर्दै आएको छ। आगामी असोज १ गतेसम्म मिल्स व्यवस्थापनले सबै तलब भुक्तानी नगरेमा सबै गार्डलाई फिर्ता लग्ने तयारी गरेको घिमिरेले बताए। तलब उपलब्ध गराउने विषयमा उक्त कम्पनीले उद्योगमा पत्राचारसमेत गरिसकेको छ। दुई वर्ष नियमित तलब सुविधा दिए पनि २०७३ सालदेखि सुरक्षा गार्डले एक रुपैयाँ पनि पाएका छैनन्, घिमिरेले भने। उद्योगले असोज १ गतेदेखि मिल्समा सुरक्षा गार्ड खटाएर सुरक्षा प्रदान गर्न नसकिने जानकारी गराएको छ। सेक्युरिटी कम्पनीले उक्त पत्रको बोधार्थ प्रदेश १ को आन्तरिक मामिला तथा कानुन, सामाजिक विकास मन्त्रालय, वन, पर्यटन तथा उद्योग मन्त्रालय, मोरङका प्रमुख जिल्ला अधिकारी, श्रम तथा रोजगार कार्यालय विराटनगर, जिल्ला प्रहरी कार्यालय मोरङ र इलाका प्रहरी कार्यालय रानी विराटनगरलाई समेत बुझाएको छ। मुलुकमै सबैभन्दा पहिले जुुट मिल्स स्थापना गरी सञ्चालनमा ल्याइएको थियो। यही मिल्स सञ्चालनमा आएपछि मुलुकमा आद्यौगिक क्षेत्र विस्तारका साथै अन्य उद्योग कलकारखानाको सुरुआत भएको थियो। जुट मिल्सका अध्यक्ष बसन्त वनले सुरक्षाका लागि खटिने सुरक्षा गार्डले तलब नपाएको विषय सत्य नभएको दाबी गरे। जुट मिल्स लामो समयदेखि बन्द छ। स्रोत व्यवस्थापनमा समस्या हुँदा सम्पूर्ण तलब दिन नसकिएको हो, उनले भने, जतिसक्दो चाँडो सञ्चालनमा ल्याएर तलब तथा सेवा सुविधा वापतको बाँकी बक्यौता तिर्दै जाने योजना छ। उद्योगमा सेक्युरिटी कम्पनीले खटाएका ६ जना र आन्तरिक रूपमा राखिएका पाँच जना गरेर ११ जना सुरक्षा गार्ड छन्। १० जना प्रशासनिक कर्मचारी छन्। वनले स्रोत व्यवस्थापनको चाँजोपाँजो मिलाउन नसक्दा लामै समयदेखि सुरक्षा गार्डसहित प्रशासनिक कर्मचारीले पनि तलब पाउन नसकेको बताए। सुरक्षा गार्ड मिल्सलाई आवश्यक पर्ने भएकाले जतिसक्दो तलब भुक्तानीका लागि पहल भइरहेको उनको भनाइ छ। बन्द रहेको मिल्स साउनदेखि सञ्चालन गर्ने तयारी भए पनि कोभिड १९ को संक्रमण, बन्दाबन्दी र निषेधाज्ञाका कारण सञ्चालनमा आउन नसकेको वनले बताए। २०७५ चैतमा परीक्षण उत्पादन भए पनि सञ्चालनमा आउन नपाउँदै मिल्स बन्द भएको थियो। ६७ बिघा क्षेत्रफलमा फैलिएको मिल्सबाट जुटको बोरा र सुतली उत्पादन हुँदै आएको थियो। सरकार र मन्त्री परिवर्तनपिच्छे पदाधिकारी र व्यवस्थापन पक्ष पनि फेरिँदा लामो समयदेखि बन्द रहेको मिल्स पूर्ण क्षमतामा सञ्चालनमा आउन नसकिरहेको स्रोतले बतायो।"
टोकियो ओलम्पिक निर्धारित समयमै,"टोकियो: कोरोना भाइरसको महामारीका कारण एक वर्ष पछि सरेको टोकियो ओलम्पिक समयमै हुनेमा फेरि शंका गरिन थालिएको छ। तर, अन्तर्राष्ट्रिय ओलम्पिक कमिटी (आईओसी) ले भने टोकियो ओलम्पिक निर्धारित समयमै हुने जनाएको छ। आईओसीका अध्यक्ष थोमस बाचले कोरोना भाइरस महामारीको संक्रमण नियन्त्रणमा नआए पनि टोकियो ओलम्पिक गर्नुको विकल्प नभएको बताएका छन्। आईओसी ओलम्पिक आयोजनामा २०२१ भन्दा ढिलो नगर्ने पक्षमा छ। कोभिडलार्ई जित्दै जापानमा ओलम्पिकको तयारी राम्रो भइरहेको छ। सबैखाले सावधानी अपनाएर ओलम्पिक सम्पन्न गर्न आईओसी तयार छ। कोभिड१९ सँगै ओलम्पिक गेम्सका बारेमा हामी आगामी साता जापान सरकार र आयोजक कमिटीसँग छलफल गर्दै छौं। अब ओलम्पिक समयमै गर्नुको विकल्प छैन, थोमसले भनेका छन्। उनले आईओसीले सन् २०२२ मा चीनमा हुने विन्टर ओलम्पिकको विषयमा पनि छलफल हुने बताए। स्वास्थ्य विज्ञहरूले भने कोरोना भाइरसको भ्याक्सिन पत्ता नलागेसम्म विश्व खेलकुदको महाकुम्भ ओलम्पिकजस्तो खेल मेला आयोजना गर्नु जोखिम भएको धारणा राख्दै आएका छन्। कोरोनाको सन्त्रासले गर्दा कतिपय देशले अझै पनि ओलम्पिक सहभागितालाई लिएर अन्योलता प्रकट गरिरहेका छन्। कोरोना संक्रमणको जोखिमकै कारण यसअघि सन् २०२० को जुलाई २४ देखि अगस्ट ९ सम्मका लागि तय भएको ओलम्पिक एक वर्ष पर सरेको थियो। आईओसी, जापान सरकार र आईओसीका सदस्य राष्ट्रको सामूहिक निर्णयमा सन् सन् २०२१ को जुलाई २३ देखि अगस्ट ८ सम्म ओलम्पिक आयोजना गर्ने निर्णय गरिएको थियो। आईओसीले ओलम्पिक गेम्सको खेल तालिकासमेत यसअघि नै सार्वजनिक गरिसकेको छ। तालिकाअनुसार ओलम्पिक सन् २०२१ को जुलाई २३ देखि अगस्ट ८ सम्म हुनेछ। ओलम्पिकको उद्घाटन २३ जुलाईमा हुने भए पनि ओलम्पिकमा समावेश खेलहरू २१ जुलाईबाट सुचारु हुनेछन्। दुई दिनअघि फुटबल र बेसबलका समूह चरणका खेल सञ्चालन हुनेछ। आईओसीले कोरोना भाइरसका कारण ओलम्पिक छनोट खेल पनि सन् २०२१ को जुनसम्म सक्न निर्देशन दिएको छ। कोरोनाले ओलम्पिक छनोट खेलहरू पनि प्रभावित बन्दै आएका छन्। टोकियो ओलम्पिकमा विभिन्न ३३ खेलमा विश्वका दुई सय ६ देशले भाग लिनेछन्। ११ हजार ९१ खेलाडीले तीन सय ३९ पदकका लागि प्रतिस्पर्धा गर्नेछन्। कोरोनाका कारण टोकियो ओलम्पिकसँगै पारा ओलम्पिक पनि एक वर्ष पछि सरिसकेको छ। पारा ओलम्पिक सन् २०२१ कै अगस्ट २४ देखि सेप्टेम्बर ५ सम्म हुनेछ।"
डिभोर्सपछि माइतीमा मलाइका,"मुम्बई : बलिउड अभिनेत्री मलाइका अरोराले करिब दुई वर्षपछि पारिवारिक भेटघाटको कार्यक्रममा सहभागिता जनाएकी छन्। बलिउड अभिनेता सलमान खानका भाइ अरबाज खानसँगको सम्बन्ध विच्छेदपछि उनले खुलेर कुनै पनि पारिवारिक कार्यक्रममा सहभागिता जनाउन पाएकी थिइनन्। झन् पछि अर्जुन कपुरसँगको प्रेम चर्चाका कारण उनी पारिवारिक भेटघाटमा जान छाडेकी थिइन्। अन्तत: लामो समयपछि उनी माइत गएकी हुन्। ओणम् नामक पर्व मनाउन आमाको निम्तोमा मलाइका माइत पुग्दा उनको स्वागतमा विशेष परिकार तयार पारिएको थियो। छोरीको सम्मानमा उनकी आमाले उप्पल, इनजी पुली, कनिमंगाअचर, मंगा अचर, वडुकापुली नारंगा अचार, चमनथी, मोरमुमुलाकु, काया वररथतुलगायत २५ व्यञ्जन तयार पार्न लगाएकी थिइन्। सन् २००५ मै स्टार प्लस च्यानलको नाच बलिए कार्यक्रममा निर्णायक रहिसकेकी मलाइका हाल सोनी च्यानलको इन्डियज बेस्ट डान्सर कार्यक्रममा निर्णायकको भूमिकामा छिन्।"
मोटरसाइकलको ठक्करबाट महिलाको मृत्यु,विराटनगर : विराटनगरमा मोटरसाइकलको ठक्करबाट आइतबार बिहान एक महिलाको मृत्यु भएको छ। को ७ प ५३३१ नम्बरको मोटरसाइकलले ठक्कर दिँदा विराटनगर महानगरपालिका१३ की ४० वर्षीया मीरा ठाकुरको मृत्यु भएको हो। मोरङ ट्राफिक प्रमुख प्रहरी निरीक्षक राकेश पोदारका अनुसार ठाकुरलाई विराटनगर१० शान्ति चोकमा तीव्र गतिमा रहेको मोटरसाइकलले शनिबार दिउँसो १ बजे ठक्कर दिएको हो। टाउकोमा चोट लागेर दुर्घटनामामा घाइते भएकी महिलाको उपचारका क्रममा न्युरो अस्पतालमा आइतबार बिहान ६ बजे मृत्यु भएको जानकारी पोदारले दिए। मोटरसाइकल चालक विराटनगर८ का १९ वर्षीय जीयालाल राजवंशीलाई प्रहरीले नियन्त्रणमा लिएको छ। प्रहरीको प्रारम्भिक अनुसन्धानबाट राजवंशीले सवारी चालक अनुमति पत्र (लाइसेन्स) नलिइकन मोटरसाइकल चलाएको खुलेको छ।
अयोग्यका लागि नियम परिवर्तन,"काठमाडौं : सरकारी स्वामित्वको दुग्ध विकास संस्थान (डीडीसी) मा नियमविपरीत योग्यता नपुगेको कर्मचारीलाई बढुवा प्रणालीमा सहभागी गराइएको छ। आर्थिक चलखेल र पहुँचको आधारमा डीडीसीले आफ्नै विनियमावली उल्टाएर नियमविपरीत अयोग्य उम्मेदवारलाई बढुवा गर्न लागेको हो। डीडीसीले खारेज भइसकेको सातौं संशोधन विनियमावली आकर्षित गरी प्राविधिक इन्जिनियर सेवासमूहतर्फ सिनियर इन्जिनियरिङ अफिसर पदमा बढुवा गर्न लागेको छ। लोक सेवा आयोगको सामान्य सिद्धान्त २०७४ को दफा १५ (१), (२) र (५) विपरित हुने गरी डीडीसीले कर्मचारी बढुवा गर्न खोजेको डीडीसीको व्यवस्थापन र प्रशासनको मिलोमतोमा अयोग्य कर्मचारीलाई बढुवा प्रणालीमा सहभागी गराएर योग्य कर्मचारीलाई पाखा लगाउन खोजिएको छ। डीडीसीको अनियमितताको चाङमा पछिल्लो समय यो नयाँ नीतिगत अनियमितता प्रकरण पनि थपिएको हो। लोक सेवा आयोगको सामान्य सिद्धान्त २०७४ को दफा १५ (१), (२) र (५) विपरित व्याख्या हुने गरी डीडीसीले कर्मचारी बढुवा गर्न खोजेको हो। डीडीसीले २०७६ कात्तिक २९ गते सिनियर इन्जिनियरिङ बढुवाको हकमा सूचना प्रकाशित गरेको थियो। संस्थानको विनियमावली २०६३ को आठौं संशोधन २०७६ को बिनियम ३३ र ३४ अनुसार सूचना प्रकाशित भएको ३० दिनभित्र सम्भाव्य उम्मेदवार मात्र बढुवा प्रक्रियामा सहभागी हुन पाउने व्यवस्थासहित सूचना प्रकाशित गरेको थियो। तर, कर्मचारी प्रशासनले विनियमावली र लोक सेवा आयोगको नियमविपरीत मिलोमतोको आधारमा योग्यता नपुगेको अयोग्य कर्मचारीलाई बढुवा प्रक्रियामा सहभागी गराएको छ, डीडीसीको एक अधिकारीले भने। एक पदका लागि बढुवा प्रक्रियामा २ जना सहभागी भएका थिए। सातांै तहका ओभरसियर निलकण्ठ गौतम र सातांै तहका अर्का मेन्टिनेन्स इन्जिनियर इन्द्रभुषणकुमार यादव बढुवा प्रक्रियामा सहभागी भएका थिए। अनियमितताको चाङमा पछिल्लो समय विनियमावली संशोधन प्रकरण पनि थपिएको आठौं संशोधनको दफा ३४ को (ज) मा सिनियर इन्जिनियरिङ अफिसरमा बढुवाका लागि न्यूनतम शैक्षिक योग्यता इन्जिनियरिङ विषयमा स्नातक उपाधि प्राप्त भएको उम्मेदवार मात्रै सहभागी हुन पाउने व्यवस्था छ। गौतमले इन्जिनियरिङ विषयतर्फ प्रविणता प्र्रमाण पत्र तह मात्रै उत्तीर्ण गरेका छन्। यस्तै यादवले इन्जिनियरिङ विषयमा स्नातक उपाधि प्राप्त गरेका छन्। अर्का पदका प्रत्यासी तुल्सी लामा स्नातक तह उत्तीर्ण गरेर आठ वर्ष सेवा र एकमहिने सेवाकालीन तालिम प्राप्त गरेका थिए। तर, लामाको हकमा सातौ संशोधन विनियमावली नब्युँताइएका कारण उनी बढुवा प्रक्रियामा सहभागी हुनबाट बञ्चित भए। प्रतिस्पर्धामा गौतम र यादव मात्रै सहभागी भएका थिए। सूचनाअनुसार आठौं संशोधन विनियमावलीको सम्पूर्ण मापदण्ड र प्रक्रिया पूरा गरी मेन्टिनेन्स इन्जिनियर यादव बढुवा प्रक्रियामा सहभागी भएका थिए। गौतमको बढुवा फर्म भित्रभित्रै सञ्चालक समितिले बुझेको थियो। २०७६ साउन २७ गते खारेजमा परिसकेको सातौं संशोधन विनियमावली आकर्षित गरी सञ्चालक समितिका अध्यक्ष बसन्त गिरी र प्रशासन व्यवस्थापन विभागका निमित्त प्रमखु पोष्टबहादुर थापाको मिलोमतोमा गौतमलाई बढुवा प्रक्रियामा पश्चदर्शी कानुन लगाएर सहभागी गराइएको हो। २०७६ साउन २७ गतेदेखि डीडीसीले आठौं संशोधनसहितको विनियमावली कार्यान्वयनमा ल्याएको थियो। बढुवासम्बन्धी सूचना प्रकाशित भएको ५७औं दिन (२०७६ पुस २६) सञ्चालक समितिले खारेजमा परेको पुरानो कानुन सातौं संशोधन विनियमावलीलाई कृषि तथा पशुपन्छी विकास मन्त्रालयको स्वीकृतबेगर ब्युँताएर गौतमको बढुवासम्बन्धी फर्मलाई वैद्यता प्रदान गरी योग्य बनाएको डीडीसी आधिकारिक ट्रेड युनियनको विज्ञप्तिमा उल्लेख छ। आर्थिक चलखेलको आधारमा खारेजमा परेको विनियमावली व्युँताएर क्षमतावान र योग्य कर्मचारीलाई पछाडि पार्न खोजिएको छ, आधिकारिक ट्रेड युनियनका अध्यक्ष अर्यालले भने, सञ्चालक समितिले पुरानो विनियमावली उल्टाएर अवैध र गैरकानुनी प्रक्रियालाई वैद्यता दिएको छ। ट्रेड युनियनले यो बढुवा प्रकरण विषयको बिरोध गरी विज्ञप्तिसमेत जारी गरिसकेको छ। बढुवा प्रक्रियामा सहभागी भएका गौतम र यादवबीच विभिन्न प्रकारको मूल्यांकनमार्फत पदपूर्ति समितिले प्रतिस्पर्धा गराएको थियो। यादवको हकमा आठौं संशोधन विनियमावली र गौतमको हकमा आर्थिक चलखेलको आधारमा खारेजमा परेको सातौं संशोधन विनियमावली अनुसार प्रतिस्पर्धा गराइएको थियो। प्रतिस्पर्धामार्फत पदपूर्ति समितिले सिनियर इन्जिनियरिङ पदमा यादवलाई बढुवा गर्ने निर्णय गरेको थियो। उक्त निर्णयअनुसार पदपूर्ति समितिले यादवलाई बढुवा गरिएको विषयमा २०७६ माघ १६ गते गोरखापत्रमा सूचनासमेत प्रकाशित गरेको थियो। गौतमको असन्तुष्टि पदपूर्ति समितिले सिनियर इन्जिनियरिङ पदमा यादवलाई बढुवा गर्ने गरेको निर्णय र बढुवासम्बन्धी प्रकाशित सूचनालाई चुनौती दिँदै गौतमले ३५ दिनभित्र सञ्चालक समितिमा उजुरी दिएका थिए। गौतमले एकमहिने सेवाकालीन तालिमवापत २ नम्बर थप्न पाउँ भन्दै सञ्चालक समितिमा उजुरी दिएका थिए। एकमहिने सेवाकालीन तालिमवापत २ नम्बर थप्ने व्यवस्था आठौं संशोधन विनियमावलीमा छैन। खारेजमा परेको यसअघिको सातौं संशोधन विनियमावलीमा ८ वर्ष सेवा गरेको र एकमहिने सेवाकालीन तालिम लिएको उम्मेदवारको हकमा तल्लो तहको योग्यता भए पनि माथिल्लो पदको बढुवा प्रक्रियामा सहभागी हुन पाउने व्यवस्था एक पटकको लागि गरिएको थियो। तर, लोकसेवाको सामान्य सिद्धान्तअनुसार यस्ता सम्पूर्ण प्रक्रिया खारेज गरी आठौं संशोधन विनियमावली कार्यान्वयनमा छ, अर्यालले भने। सातौं संशोधन विनियमावलीअनुसार नजिर स्थापित हुने गरी बढुवा प्रक्रियामा तालिम वापतको २ नम्बर हालसम्म कसैलाई पनि प्रदान गरिएको छैन। सञ्चालक समितिका अध्यक्ष गिरी र महाप्रबन्धक पौडेललगायतले गौतमलाई तामिलवापत २ नम्बर दिने निर्णय गरेर पदपूर्ति समितिमा पठाएको स्रोतले जनाएको छ। सञ्चालक समितिको २ नम्बर थप्ने निर्णय पदपूर्ति समितिले मान्य नहुने भन्दै फिर्ता पठाएको छ। सञ्चालक समिति र पदपूर्तिसमितिबीच जुहारी पदपूर्ति समितिको निर्णय यादवको पक्षमा र सञ्चालक समिति गौतमको पक्षमा उभिएपछि यो बढुवा प्रक्रिया विवादास्पद बनेको छ। गोरखापत्रमा बढुवा भएको सूचना आए पनि सञ्चालक समिति र व्यवस्थापन पक्षले हालसम्म यादवलाई बढुवासम्बन्धी नियुक्ति पत्र दिएको छैन। विवाद उत्सर्गमा पुगेपछि सञ्चालक समितिले डीडीसीको कानुनी सल्लाहकार शुशील पन्तसँग पनि राय लिएको थियो। यो विषयमा पन्तले गौतमको उम्मेदवारी अवैद्य भएको रायसहित प्रतिवेदन डीडीसीलाई दिएको छ। बढुवा विषयमा छानविन गर्न डीडीसीले सञ्चालक समितिको सदस्य रामकुमार कोइरालाको नेतृत्वमा छानविन समिति पनि गठन गरेको थियो। उक्त बढुवासम्बन्धी छानविन समितिमा सहभागी भएका लोकसेवा आयोगको आमन्त्रित सदस्य नारायण पोखरेलले समेत यादवको उम्मेदवारी वैद्य रहेको सुझाव दिएका छन्। यस्तै संयोजक कोइराला र राष्ट्रिय दुग्ध विकास बोर्डका कार्यकारी निर्देशक डा राजेन्द्रप्रसाद यादवले पनि गौतमको हकमा फरक मत राखेका छन्। डीडीसीका महाप्रबन्धक पौडेलले नियम र प्रक्रिया पुयाएर बढुवा प्रक्रिया अघि बढाइएको दाबी गरे। बढुवा प्रक्रिया आठौं संशोधन र सातौं संशोधन विनियमावलीलाई आधार मानेर अघि बढाइएको हो, महाप्रबन्धक पौडेलले दाबी गर्दै भने, आठौं संशोधन एक वर्षपछि मात्रै लागू हुने भएकाले दुबै विनियमावलीलाई आधार मानिएको छ। कुनै पनि प्रकारको गलत व्याख्या भएको छैन। सञ्चालक समितिका अध्यक्ष गिरीले भने बढुवा विषयमा आफूलाई थाहा नभएकाले महाप्रबन्धकसँग जानकारी लिन भन्दै फोन काटेका छन्। महाप्रबन्धक पौडेलको यो तर्कलाई भने बढुवाका लागि प्रकाशित भएको सूचनाले गलत साबित गर्छ। प्रकाशित सूचनामा भने आठौं संशोधन विनियमावलीलाई आधार लिइएको छ।"
"सिन्धुपाल्चोक पहिरो : दुई जनाको शव भेटियो, २२ बेपत्ता","सिन्धुपाल्चोक : बाह्रविसे नगरपालिका७, घुम्थाङको नागपुजेमा पहिरोले पुरिँदा २२ जना बेपत्ता भएका छन्। अहिलेसम्म दुईजनाको शव भेटिएको छ। पहिरोले १८ घर बगाएको छ। मृत्यु हुनेमा नागपुजेका ६३ वर्षीया भक्तिमाया श्रेष्ठ र भीरखर्कका जुनु श्रेष्ठ रहेका छन्। दुवै शव फेला परेको जानकारी स्थानीय प्रशासनले दिएको छ। गएरातिको अविरल वर्षासँगै आएको पहिरोले बस्ती पुरिँदा घरमा सुतिरहेका स्थानीय बेपत्ता भएका हुन्। स्थानीयका अनुसार बिहान करिब पौने चार बजे पहिरो आएको थियो। पहिरोमा पुरिएका परिवारका कोहि पनि सम्पर्कमा नआएकाले कति बेपत्ता भन्ने एकिन गर्न कठिन भएको जिल्ला प्रहरी कार्यालय सिन्धुपाल्चोकका डीएसपी प्रकाश सापकोटाले बताए। नेपाली सेना, नेपाल प्रहरी र सशस्त्र प्रहरी टोली घटनास्थल पुगेर उद्धार कार्य सुरु गरेको सापकोटाको भनाइ छ। त्यसैगरी भीरखर्कमा कम्तिमा १० घर पुरिएको स्थानीयले जानकारी दिएका छन्। भीरखर्कका पुरिएका घर र बेपत्ता मानिसबारे बुझ्न र उद्धारका लागि प्रहरी घटनास्थलतर्फ जाँदै छ। अहिलेसम्म कति घर पुरिएको हो यकिन विवरण आउन बाँकी रहेको प्रहरीले जनाएको छ। यता सिन्धुपाल्चोकको बाह्रबिसे नगरपालिका ७ का पहिरो प्रभावितलाई भेट्न सभामुख अग्निप्रसाद सापकोटा घटनास्थलतर्फ आउँदै छन्। उनी काठमाडौंबाट बिहानै सिन्धुपाल्चोकको बाह्रबिसे प्रस्थान गरेका हुन्।"
विदेशमा अहिलेसम्म कोरोनाका कारण २४३ नेपालीको मृत्यु,"काठमाडौं : कोरोना भाइरस सङ्क्रमणबाट शनिबार साँझसम्म नेपालबाहिर विभिन्न १६ मुलुकमा मृत्यु भएका नेपालीको सङ्ख्या २४३ पुगेको छ। यो साता मात्रै थप ४३ नेपालीको मृत्यु भएको पुष्टि भएको गैरआवासीय नेपाली सङ्घ स्वास्थ्य समितिका संयोजक डा सञ्जीव सापकोटाले बताए। गत मार्च महिनायता साउदी अरबमा मात्रै ४१ जनाको मृत्यु भएको त्यहाँस्थित राजदूतावासलाई उद्धृत गर्दै स्वास्थ्य समितिले उल्लेख गरेको छ। यो सँगै साउदी अरबमा मात्रै सङ्क्रमणका कारण मृत्यु हुने नेपालीको सङ्ख्या ५२ पुगेको साउदी अरबका लागि नेपाली राजदूत डा महेन्द्रसिंह राजपुतले जानकारी दिए। यो साता कतारमा पनि थप दुई नेपालीको कोरोना सङ्क्रमणका कारण मृत्यु भएको छ। स्वास्थ्य समितिका अनुसार यो साता स्पेन, पोल्याण्ड, भारत, कतार, र साउदी अरबलगायतका मुलुकमा कोरोना सङ्क्रमणदर सामान्यरूपमा वृद्धि भएको छ। समितिका अनुसार हालसम्म विश्वका ४० देशमा रहेका नेपाली कोरोना१९ बाट सङ्क्रमित छन्। कोरोना भाइरसका कारण हालसम्म बेलायत, युएई, साउदी अरब, बहराइन, कुवेत, कतार, आयरल्याण्ड, जापान, टर्की, नेदरल्याण्ड्स, स्वीडेन, भारत, दक्षिण अफ्रिकालगायत १६ देशमा रहेका नेपालीले ज्यान गुमाएका छन्। यस्तै नेपालमा शनिबारसम्म ५३ हजार १२० जना कोरोना भाइरसबाट सङ्क्रमित भएका छन्। तीमध्ये ३७ हजार ५२४ कोरोनामुक्त भएका छन्। यो कूल सङ्क्रमितको ७० दशमलव छ प्रतिशत हो। हालसम्म नेपालमा ३३६ जनाको कोरोना सङ्क्रमणका कारण ज्यान गएको छ। कोरोना सङ्क्रमणका कारण नेपालसहित विश्वभर जम्मा ५७९ जनाको मृत्यु भएको स्वास्थ्य समितिले जनाएको छ। यस्तै विश्वभर ९० हजार ७६७ जनामा नेपालीमा सङ्क्रमण देखिएको छ भने तीमध्ये ७१ हजार ७१७ जना कोरोनामुक्त भएका छन्। नेपालसहित कोरोना सङ्क्रमणबाट मुक्त हुनेको सङ्ख्या औसत ७८ दशमलव सात प्रतिशत रहेको छ। ६१ हजार ७१० को उद्धार कोरोना भाइरसको सङ्क्रमणपछि भएको विश्वव्यापी लकडाउनका कारण विदेशमा अलपत्र परेका, आफन्तकोमा गएर उतै रोकिएका र अन्य विविध कारण स्वदेश फर्कन नपाएका नेपालीको उद्धारकार्य जारी छ। हालसम्म गैरआवासीय नेपाली सङ्घ, नेपाल सरकारका विदेशस्थित दूतावास तथा नियोगहरुको संयुक्त पहलमा ३० देशमा रहेका ६१ हजार ७१० नेपालीको उद्धार गरिएको छ। साउदीमा ६० शव अलपत्र साउदीस्थित नेपाली राजदूतावासका अनुसार साउदी अरबमा कोरोनालगायत अन्य विभिन्न कारणले मृत्यु भएका ६० नेपालीको शव नेपाल ल्याउन बाँकी छ। साउदी अरबका लागि नेपाली राजदूत डा महेन्द्रसिहं राजपुतका अनुसार ती शव नेपाल पठाउने प्रक्रियामा रहेका छन्। हालसम्म विदेशमा विभिन्न कारणले मृत्यु भएका ३०० नेपालीहरुको शव नेपाल ल्याइएको छ। गैरआवासीय नेपाली सङ्घको अनुरोध गैरआवासीय नेपाली सङ्घअन्तर्गतको स्वास्थ्य समितिका संयोजक सापकोटाले विदेशबाट नेपाल फर्किएकालाई १४ दिन अनिवार्य क्वारेन्टिन बस्न अनुरोध गरेका छन्। विदेशमा पिसीआर परीक्षण गराएर नै स्वदेश जाने भए पनि स्वास्थ्य सावधानीका लागि नेपाल सरकारले तोकेअनुसार क्वारेन्टिनमा बस्न र स्वास्थ्य सुरक्षाका मापदण्ड अपनाउन डा सापकोटाले आग्रह गरेका हुनु्। सङ्क्रमण जुनसुकै बेला पनि हुनसक्ने जोखिम रहेकाले यात्रापछि पनि ज्वरो आउने, सास फेर्न गाह्रो हुने, निरन्तर खोकी लाग्नेजस्ता समस्या देखिए तुरुन्त स्वास्थ्य संस्थामा जचाउन पनि उनले अनुरोध गरे। यसका साथै स्वदेश फर्कन चाहने नेपालीलाई पनि संयमित भएर आफ्नो उडानको प्रतीक्षा गर्न र त्यसका लागि आवश्यक पिसीआर परीक्षण समयमै गर्न समेत डा सापकोटाले आग्रह गरे।"
विषाक्त स्यानिटाइजर छ्यापछ्याप्ती,"काठमाडौं : घरमा स्यानिटाइजर। सवारी साधनमा स्यानिटाइजर। अफिसमा स्यानिटाइजर। खल्तीमै स्यानिटाइजर। जहाँ गयो त्यहीं स्यानिटाइजर। सम्झनासाथ हातमा दलिरहने स्यानिटाइजरले के साँच्चै कोरोना भाइरस शरीरमा छिर्न रोकिरहेको होला ? विज्ञहरू भन्छन्, नक्कली र गुणस्तरहीन स्यानिटाइजरका कारण बरु मान्छेको स्वास्थ्यमा गम्भीर आघात पुगिरहेको छ। नेपाल विज्ञान तथा प्रविधि प्रज्ञाप्रतिष्ठान (नास्ट) ले गरेको प्रारम्भिक अनुसन्धानमध्ये बजारमा प्रयोग भइरहेका स्यानिटाइजरमध्ये ४५ प्रतिशत प्रभावहीन (बरु हानिकारक) देखाएको छ। उसले २२ ब्रान्डको नमुना परीक्षण गर्दा ४५ प्रतिशतमा दुईखाले हानिकारक जीवाणु (ब्याक्टेरिया) लाई नष्ट गर्ने क्षमता नभएको पाएको छ। ती मानव स्वास्थ्यका लागि हानिकारकसमेत छन्। नियमन छ तर छैन औषधि उत्पादक संघका अनुसार देशभर ३ सयभन्दा बढी स्यानिटाइजर उद्योग छन्। तर, औषधी व्यवस्था विभागबाट जम्मा ४० वटाले मात्र सञ्चालन अनुमति लिएका छन्। ती सबैको अनुगमन एवं नियमन गर्न विभाग असमर्थ देखिएको छ। विषाक्त स्यानिटाइजर छ्यापछ्याप्ती भएको गुनासोपछि बल्ल उसले ५ वटा उत्पादनलाई प्रतिबन्ध लगाएको छ। विभाग मातहतको राष्ट्रिय औषधि प्रयोगशालाले नमुना परीक्षण गर्दा ती अत्यन्त विषाक्त पाइएका थिए। विभागका महानिर्देशक नारायण ढकालका अनुसार ती उत्पादनले स्यानिटाइजरमा ८३ प्रतिशतसम्म मेथानल प्रयोग गरेका छन्। जब कि मेथानलले मानिसको ज्यानै जान सक्छ। भक्तपुरको नेपाल कायाकल्प उद्योग, काठमाडौंका हाइजिन सोप एन्ड केमिकल प्रालि, आधार केमिकल्स एन्ड फुड इन्डस्ट्रिज प्रालि, सर्च केम कम हर्बल प्रडक्ट्स र सूर्यमुखी हर्बल प्रडक्ट्सका पाँच ब्रान्डका स्यानिटाइजरको नमुना परीक्षण गर्दा तिनमा मानव स्वास्थ्यका लागि हानिकारक मेथानल मिसाएको पाइएको थियो। ठग्दै, छुटको सहुलियत लिँदै प्राणघातक मेथानल मिसावट गरेर स्यानिटाइजर उत्पादन गर्ने ती उद्योगले औषधि व्यवस्था विभागबाट अनुमतिसमेत नलिएको पाइएको छ। कानुनतः ती उद्योगले अनुमति नलिई कारोबार गर्न पाउँदैनन्। तर, विभागले दर्ताबिनै सञ्चालनमा रहेका स्यानिटाइजर उद्योगलाई कारबाही गर्न बेवास्ता गरेको छ। उल्टो, उसले असोजसम्म बिनादर्ता त्यस्ता उद्योग सञ्चालन गर्ने छुट दिएको छ। जनस्वास्थ्यमाथि प्रत्यक्ष प्रभाव पार्ने स्यानिटाइजरको अनियन्त्रित बिक्रीवितरण नियमन गर्न विभाग चुकेको छ। सुरुवातमा स्यानिटाइजरको अनुमति लिन असारसम्मको म्याद दिइएकामा असोजसम्म तन्काइयो। यसले विषाक्त रसायन प्रयोग गरी स्यानिटाइजर उत्पादन तथा बिक्री गरिरहेका उद्योगलाई प्र श्रय दिइरहेको छ। विभागका महानिर्देशक ढकाल आफैं स्वीकार्छन्, हामीले लाइसेन्स लिएर स्यानिटाइजर उत्पादन गर्न ६ महिना दिएका थियौं। कारबाहीमा पर्ने यी उद्योगले अहिलेसम्म विभागबाट अनुमति लिएका थिएनन्। संघका अनुसार चैतयता २० करोड रुपैयाँबराबरको स्यानिटाइजर कारोबार भएको अनुमान छ। विभागलाई स्यानिटाइजर उद्योगको अद्यावधिक अवस्थासमेत थाहा छैन। अधिकांश उद्योगले विभागसँग अनुमति नलिई स्यानिटाइजर उत्पादन तथा बिक्री गरिरहेका छन्, महानिर्देशक नारायण ढकालले भने। सरकारले समयमै दर्ता नभएका उद्योग तथा व्यवसाय बन्द नगराउने हो भने स्थिति भयावह हुने औषधि उत्पादक संघका महासचिव विप्लव अधिकारी बताउँछन्। उनी भन्छन्, अनुगमनबाट मेथानल मिसावट गर्ने पाँचवटा उद्योग पत्ता लाग्यो। तर, ३ सयभन्दा बढी त्यस्ता उद्योगमा मिसावट गर्ने अझै कति होलान् ? जनस्वास्थ्यसँग जोडिएको विषयमा विभाग संवेदनशील देखिएन। जथाभावी बिक्री रोक्न दबाब असार मसान्तमा ह्यान्ड स्यानिटाइजर दर्ताका लागि सरकारले म्याद थप गरेको निर्णयविरुद्ध नेपाल औषधि उत्पादक संघ आन्दोलनमा उत्रिएको थियो। संघको माग थियो दर्ता नभएका फर्मलाई स्यानिटाइजर बिक्री गर्न नदिने र औषधि पसललाई मात्रै बिक्रीको जिम्मा दिने। सरकारले गुणस्तरको सुनिश्चितता गरेर बिक्रीवितरण गर्नुपर्नेमा बिनादर्ता तीन महिना स्यानिटाइजर बिक्री गर्न दिने निर्णय गरेको भन्दै औषधि उत्पादकहरू आन्दोलनमा उत्रिएका थिए। संघले औषधि व्यवस्था विभागमा धर्नासमेत दियो। तर, विभागले संघको मागको कुनै सुनुवाइ गरेन। चाहिन्छ इथानल, मिसाइन्छ मेथानल विभागले प्रतिबन्ध लगाएकामध्ये हाइजिन सोप एन्ड केमिकल्स प्रालिको इन्स्ट्यान्ट ह्यान्ड स्यानिटाइजर ब्रान्डको ५० एमएल स्यानिटाइजरमा ८३ प्रतिशत मेथानल मिसाएको पाइएको छ। मेथानलको थोरै मात्रा पनि स्वास्थ्यका लागि हानिकारक मानिन्छ। मानिसको ज्यानै लिने मेथानल सूर्यमुखी ह्यान्ड स्यानिटाइजरमा ७६३३ प्रतिशत, एडभान्स ह्यान्ड स्यानिटाइजरमा ७० प्रतिशत र एरोसफ्टमा ५९९६ प्रतिशतसम्म मात्रा भेटिएको प्रयोगशालाको परीक्षणमा खुलेको छ। २५ चैत २०७६ मा गरेको बजार अनुगमनका क्रममा विभागले बजारमा बिक्रीवितरण भइरहेका कतिपय ह्यान्ड स्यानिटाइजर मापदण्डअनुसार नभएको गुनासो पाएको थियो। त्यसअनुसार स्यानिटाइजरको मापदण्ड विवरण हेरेर मात्र खरिद र प्रयोग गर्न सर्वसाधारणलाई सचेत गराएको थियो। विभागले न्यून गुणस्तरका स्यानिटाइजर बिक्रीवितरण भइरहेको भन्दै त्यस्तो काम नगर्न निर्देशन दिएको थियो। विश्व स्वास्थ्य संगठनले स्यानिटाइजर बनाउने मापदण्ड तोकेको छ। उक्त मापदण्डअनुसार १०० मिलिलिटर (एमएल) स्यानिटाइजर बनाउन ७८ एमएल इथानल चाहिन्छ। तर इथानलले मात्र स्यानिटाइजर बन्दैन। त्यति नै मात्राको स्यानिटाइजर बनाउन ४१ एमएल हाइड्रोजन पेरोक्साइड, १४ एमएल ग्लिसेरोल र बाँकी डिस्टिल्ड वाटर चाहिन्छ। मेथानल भने मिसाउन पाइँदैन। तर, नेपालका अधिकांश स्यानिटाइजरमा इथानल होइन मेथानल मिसाइएको पाइएको छ। सुरुवातमा कोरोना महामारी फैलिएसँगै स्यानिटाइजरको माग ह्वात्तै बढेपछि धमाधम यसका उद्योग खुलेका थिए। तिनको प्रभावकारी अनुगमन जनशक्ति अभावका कारण हुन नसकेको महानिर्देशक ढकालले बताए। मेथानल कति हानिकारक ? मेथानलको प्रयोगले छालामा असर गर्नुका साथै यसको सेवनले स्नायु प्रणाली, मिर्गौला, आँखामा असर पार्ने विभागका महानिर्देशक ढकालले जानकारी दिए। हामी बेलाबखत लोकल रक्सी पिएर मान्छे मरेको खबर सुन्छौं, उनले भने, त्यस्ता अधिकांश घटनाको मुख्य कारण मदिरामा मेथानलको प्रयोग हो। अनुसन्धानमा सहभागी नास्टकी माइक्रोबायोलोजिस्ट डा टिष्टा प्रसाईका अनुसार अधिकांश स्यानिटाइजरमा इथानलको मात्रा कमी भएकाले प्रभावकारी नभएको हो। उनी भन्छिन्, स्यानिटाइजरमा हुनुपर्ने रसायन इथानल हो। तर त्यसमा मेथानल प्रयोग भएपछि स्यानिटाइजर विषाक्त बन्छ। जीवाणु मार्न इथानलको मात्रा धेरै हुँदा प्रभावकारी हुने डा प्रसाई बताउँछिन्। उनका अनुसार स्यानिटाइजर बनाउँदा विश्व स्वास्थ्य संगठनले सिफारिस गरेअनुसार रसायनको परिमाण मिलाएर राख्नुपर्छ। यो अनुसन्धानका क्रममा कोरोना भाइरसबाट बच्न बजारमा प्रयोग हुँदै आएका स्यानिटाइजरको जीवाणुलाई पारेको प्रभाव हेरिएको थियो। उक्त अनुसन्धान प्रतिवेदन प्रकाशित भने भएको छैन। डा प्रसाईले थप नमुनाहरूमाथि अनुसन्धान भइरहेको बताइन्। विषाक्त रसायन मिसाएर स्यानिटाइजर उत्पादन गर्ने कम्पनीले तीन किसिमका कसुर गरेकाले कस्तो कारबाही गर्ने भन्नेबारे वकिलसँग रायसल्लाह लिइरहेको विभागका महानिर्देशक ढकालले बताए। पहिलो कसुर, इन्स्ट्यान्ट ह्यान्ड स्यानिटाइजर (अल्कोहल बेस्ड) सम्बन्धी स्तर २०७६ मिचेको छ। दोस्रो, मानव स्वास्थ्य प्रतिकूल असर पार्ने मेथानलको प्रयोग भएको छ। तेस्रो उपभोक्ता ठगी गरिएको छ। उनका अनुसार सबैभन्दा गम्भीर किसिमको कसुर मानव स्वास्थ्य प्रतिकूल विषाक्त रसायन प्रयोग भएको छ। कोभिड महामारीको भयावह स्थितिमा औषधिजन्य सामग्रीमा विषाक्तको मिसावट गर्नु गम्भीर अपराध भएकाले कडाभन्दा कडा कारबाही हुने देखिन्छ, उनले भने। पाँच उद्योगका स्यानिटाइजरमा विषाक्त रसायन फेला, बिक्रीमा रोक"
सिन्धुपाल्चोक नागपुजेमा पहिरो : १२ जनाभन्दा बढी बेपत्ता,"सिन्धुपाल्चोक : बाह्रविसे नगरपालिका७, घुम्थाङको नागपुजेमा पहिरोले पुरिँदा १२ जनाभन्दा बढि बेपत्ता भएका छन्। गएरातिको अविरल वर्षासँगै माथिबाट आएको पहिरोले बस्ती पुरिँदा घरमा सुतिरहेका १२ जनाभन्दा बढी बेपत्ता भएका हुन्। स्थानीयका अनुसार बिहान करिब पौने चार बजे आएको पहिरोले सिंगो बस्ती पुरेकाले कति जना बेपत्ता छन् भन्ने एकिन नभएपनि कम्तिमा १२ जना बेपत्ता भएको अनुमान गरिएको छ। पहिरोमा पुरिएका परिवारका कोहि पनि सम्पर्कमा नआएकाले कति बेपत्ता भन्ने एकिन गर्न कठिन भएको जिल्ला प्रहरी कार्यालय सिन्धुपाल्चोकका डीएसपी प्रकाश सापकोटाले बताए। नेपाली सेना, नेपाल प्रहरी र सशस्त्र प्रहरी टोली घटनास्थल पुगेर उद्धार कार्य सुरु गरेको सापकोटाको भनाइ छ। सिन्धुपाल्चोकमा पहिरो : १८ घर पुरिए"
मुस्ताङी आलु हारालुछ,"जोमसोम : मुस्ताङमा स्याउजस्तै मुख्य ब्रान्ड बनेको छ आलु। जिल्लाबाहिरका व्यापारी कोरोना कहरकै बीचमा आलु खरिद गर्न मुस्ताङमा आएका छन्। उनीहरू किसानको घरदैलोमा पुग्ने गरेका छन्। गत वर्ष आलु पाथीको १ सय ३० रुपैयाँमा बिक्री भएको थियो। यसपटक २५ प्रतिशत बेसी मूल्यमा बिक्री गरिरहेको जोमसोमका किसान अजित थकालीले बताए। आफूले यो वर्ष २० मुरी आलु फलाएको उनले सुनाए। व्यापारीले पाथीको १ सय ८० रुपैयाँभन्दा बढी मूल्यमा बारीबाटै आलु उठाएको उनको भनाइ छ। आलुले अप्रत्याशित भाउ पाएपछि उनी उत्साहित बनेका छन्। जानकारका अनुसार एक मुरीमा ६० किलो हुन्छ। २० पाथीको एक मुरी हुन्छ। थासाङ१ टुकुचेका राजन शेर्पाले त एउटै आलु एक किलोभन्दा बढी तौलको फलाए। आफूले ३० मुरी उत्पादन गरेको उनले सुनाए। कोरोना कहर भए पनि मुस्ताङको आलु खरिद गर्न व्यापारीको हानथाप भइरहेको उनको भनाइ छ। मुलुक संघीयतामा जानुअघि कृषिउपजको तथ्यांक साबिक जिल्ला कृषि विकास कार्यालयले राख्थ्यो। अहिले स्थानीय तहको कृषि शाखाले जिम्मा पाए पनि यससम्बन्धी अभिलेख राखेको पाइएको छैन। मुस्ताङको अन्न भण्डारका रूपमा चिनिएको थासाङको कुञ्जो आलु उत्पादनमा प्रसिद्ध छ। तर, त्यहाँ पुग्न कालीगण्डकी नदीमा पुल नहुँदा उत्पादनको बजारीकणमा समस्या हुँदै आएको छ। ढुवानी कम लाग्ने स्थानमा मात्र व्यापारीको आँखा लाग्ने भएकाले सडक जोडिएको गाउँमा मात्र पुग्ने गरेको पाइएको छ। कोरोना कहरका कारण मुस्ताङको पर्यटनमा धक्का लागे पनि कृषि क्षेत्र भने त्यति प्रभावित छैन। आफूले उत्पादन गरेको कृषिउपजको सहज बिक्री नहोला कि भन्ने चिन्ता अहिले गलत सावित भएको छ। ७७ वटै जिल्लामा आलु खेती हुने भए पनि हिमाली जिल्लाको उत्पादनको बेग्लै क्रेज छ। यहाँको आलु तरकारी पकाएर वा उसिनेर टिमुरको छोपसँग खाने चलन छ। तल्लो मुस्ताङबाट उत्तरी कोरला नाकासम्मका गाउँमा आलु उत्पादन हुन्छ। यहाँका किसान मंसिरदेखि फागुन मसान्तसम्म आलु रोप्छन्। भदौ र असोजमा आलु खनिन्छ। हिमपातको चिस्यानले रोग र किटाणु नष्ट गर्ने र भेडाच्यांग्रा र गोरुझोपाको मल प्रयोग गरिने भएकाले मुस्ताङको आलु अग्र्यानिक ब्रान्ड बनेको छ। मुस्ताङमा स्याउ, उवा, जौ, फापरजस्तै आलु खेती यहाँका रैथाने बालीका रूपमा परिचित छ।"
भुईंमान्छेका पीडा,"कोभिड नियन्त्रण तथा न्यूनीकरणतर्फ मात्रै सारा राज्य संयन्त्रको ध्यान खिचिरहेका बेला रोजगार गुमाएका र दैनिक कमाएर खानुपर्ने वर्गका नागरिकको वेदना भने ओझेलमा परेको छ। झन्डै ६ महिनासम्म जारी गरिएको लकडाउनका कारण लाखौं जनताको आम्दानीको स्रोत सुकेको छ। जसले गर्दा उनीहरू अब रोगले भन्दा पनि भोकले मरिन्छ कि भन्ने त्रासमा छन। कोभिड नियन्त्रणसँगै जनताको दैनिकीको विषयलाई गम्भीर भएर मनन नगर्ने हो भने दुवै समस्याले एकैपटक सताउने निश्चित छ। अहिलेसम्म भएका कमजोरी सुधार्दै योजनाबद्ध रूपमा समस्या समाधानतर्फ राज्यका निकाय लाग्नुपर्छ। कोभिड नियन्त्रण गर्न दोस्रोपटक जारी गरिएको लकडाउन विस्तारै खुकुलो हुँदै गएको छ। तैपनि कोभिडको संक्रमण दरमा भने खासै कमी आएको छैन। लकडाउन खुकुलो हुँदा अति समस्यामा परेका र ठूलो आर्थिक बोझ बोकिरहेका समूहले मात्रै जबर्जस्ती व्यवसाय सञ्चालन गर्न खोजे पनि व्यवसाय फस्टाउने अवस्था छैन। लकडाउनअघिकै अवस्थामा आर्थिक गतिविधि फर्कन अझै कति समय लाग्छ अनुमानसमेत गर्न नसक्ने अवस्था छ। परिणामस्वरूप लकडाउन अवधिमा रोजगार गुमाएकाहरू तत्काल काममा फर्कन पाउने छैनन्। पसल, सपिङ मल तथा अन्य सेवा क्षेत्रका व्यवसाय पनि पहिलेकै लयमा आउन समय लाग्नेछ। यसको सबभन्दा ठूलो मार दिनभरि भारी बोकेर बिहानबेलुकाको छाक टार्ने वर्गलाई परेको छ। सडकमा ठेलागाडा गुडाएर आर्जेको कमाइबाट परिवारको पेट भर्नुपर्ने बढी प्रभावित भएका छन्। महिनाभरि काम गरेर अन्त्यमा तलब थाप्ने वर्ग पनि यसबाट प्रभावित छ। कतिपय औद्योगिक प्रतिष्ठानले आर्थिक गतिविधि ठप्प भएकै कारण कर्मचारीलाई तलब दिन सकेका छैनन् भने कतिपयले कोरोनालाई बहाना बनाएर कर्मचारीको तलब तथा सेवासुविधा कटौती गरेका छन्। वास्तविक समस्या बेहोरिरहेका वर्गले केही समय त पीडा लुकाएरै बसे। अब पनि उनीहरू पहिले जसरी नै वेदना खपेर बस्न नसक्ने स्थितिमा पुगिसकेका छन्। सरकारले बेलैमा उनीहरूको समस्या सम्बोधन गर्नुपर्छ। अभावमा जनताको संरक्षकको भूमिका राज्यले निभाउनुपर्छ। कोरोना कहरमा नपरेको क्षेत्र छैन। कसैले ठूलो क्षति बेहोरेका होलान् भने कसैले थोरै। सबै वर्गको घाउमा मलम लगाइदिने दायित्व सरकारको हो। तर यो प्रतिकूल अवस्थामा समाजमा सबभन्दा पिँधमा रहेका नागरिकको छाक टारिदिने विषय सरकारको पहिलो प्राथमिकतामा पर्नुपर्छ। किनकि समाजमा यही वर्ग बढी अपहेलित हुन्छन्। उनीहरूको आवाज बुलन्द पारिदिने कोही पनि हुँदैनन्। दसैं, तिहारलगायतका पर्व नजिकै आइसकेका छन्। पर्व कसरी मान्ने भन्ने चिन्ताले यही समूहलाई बढी पिरोलेको छ। विगतमा भयको रोजगार गुम्नु, दैनिक कमाइ गर्ने पसल बन्द हुनु तथा विगतको कमाइबाट बचत गरेको पैसा पनि सकिसकेको अवस्थामा यी पर्वको खर्च धान्नुपर्ने अवस्था आउँदा उनीहरूलाई सकस भएको छ। राज्यले कोभिड नियन्त्रणका लागि अर्बौं कम खर्च गरेको, करोडौंको सामग्री खरिद गरिरहेको तथा राहत वितरणका कार्यक्रमलाई प्रभावकारी बनाएको भन्ने समाचार प्रकाशन तथा प्रसारण भइरहँदा यिनै निमुखालाई पुर्पुरोमा हात राखेर बस्नुपर्ने अवस्थाको अन्त्य गरिनुपर्छ। कोभिडको असर मुलुकभरि परेको छ। कति जनता यसबाट प्रभावित भएका छन् भन्न सकिने अवस्था पनि छैन। कुनै एक निकायको पहलले मात्रै पनि दुःख पाएका सबै समूहको उद्धार सम्भव छैन। तसर्थ तिनै तहका सरकारको सामूहिक पहलबाट समस्या समाधानको बाटो खोज्नुपर्छ। हरेक स्थानीय तहले आफूमातहतका क्षेत्रमा कष्टपूर्ण जिन्दगी बिताइरहेकाहरूको तथ्यांक संकलन गर्नुपर्छ। कति जनतालाई कस्तो प्रकारको सहयोगको खाँचो पर्छ भन्ने विश्लेषण गर्नुपर्छ र सोहीअनुसार राहत प्याकेज ल्याउनुपर्छ। भुइँ तहका जनतालाई केन्द्रमा राखेर कार्यक्रम तय गर्नुपर्छ। बरु विकास निर्माण तथा अन्य भौतिक संरचना खडा गर्न छुट्ट्याइएको बजेट कटौती गरेर भए पनि तत्काल जनताको छाक टार्ने प्रयास गर्नुपर्छ। विभिन्न व्यावसायिक घरानाबाट रोजगार गुमाएका तथा तलब कटौतीमा परेकाहरूको समस्यामा निजी क्षेत्रले पनि सहयोग गर्नुपर्छ। सधैं कमाउने मात्रै होइन, परेका बेलामा खर्च गरेर फराकिलो दिल भएको पुष्टि गर्नुपर्छ। बहुसंख्यक जनताले भोगिरहेको यस्ता समस्यालाई अहिले हल्कारूपमा लिइयो भने भोलि चोरी, डकैतीलगायतका आपराधिक घटनामा वृद्धि हुन सक्छ। यस्ता समूह संगठित हुँदै गयो भने समाजमा विद्रोह हुन सक्छ भन्नेतर्फ राज्यको ध्यान जान आवश्यक छ।"
यस्तो छ तीन दिनको मौसम,"काठमाडौं : तीन दिन देशका केही स्थानमा भारी वर्षाको सम्भावना रहेको छ। हाल मनसुनको न्युन चापीय रेखा नेपालभन्दा दक्षिणतर्फ अवस्थित रहेको जल तथा मौसम विज्ञान विभागको मौसम पूर्वानुमान महाशाखाले जनाएको छ। महाशाखाका अनुसार अहिले देशभर सामान्य बदली रही प्रदेश १, बागमती प्रदेश, प्रदेश २, गण्डकी प्रदेश र प्रदेश ५ का केही स्थानहरुमा मेघ गर्जन र चट्टयाङसहित वर्षा भइरहेको छ । आइतबार दिउँसो देशभर सामान्यतया बदली रही केही स्थानहरूमा मेघगर्जनचट्याङ्ग सहित हल्कादेखि मध्यम वर्षाको सम्भावना रहेको छ । प्रदेश १, प्रदेश २, बागमती प्रदेश, गण्डकी प्रदेश र प्रदेश ५ एक वा दुई स्थानहरुमा भारी वर्षाको सम्भावना रहेको छ । राती देशभर आंशिक देखि सामान्यतया बदली रही केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ । प्रदेश १, बागमती प्रदेश, प्रदेश २, गण्डकी प्रदेश र प्रदेश ५ का एक वा दुई स्थानहरुमा भारी वर्षाको सम्भावना रहेको छ। सोमबार देशभर सामान्यतया बदली रही केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ । प्रदेश १, बागमती प्रदेश, गण्डकी प्रदेश, प्रदेश २ र प्रदेश ५ एक वा दुई स्थानहरुमा भारी वर्षाको सम्भावना रहेको छ । मंगलबार देशभर सामान्यतया बदली रही केही स्थानहरूमा मेघगर्जनचट्याङसहित मध्यम वर्षाको सम्भावना रहेको छ । प्रदेश १, बागमती प्रदेश, गण्डकी प्रदेश, र प्रदेश ५ का एक वा दुई स्थानहरुमा भारी वर्षाको सम्भावना रहेको महाशाखाले जनाएको छ ।"
बन्द होला टिकटक ?,"काठमाडौं : भूराजनीतिक चासोका बीच संसारका शक्ति राष्ट्रहरू एउटा चिनियाँ एप टिकटकप्रति सशंकित भएका बेला नेपालमा पनि उक्त एपको उपयोगिताबारे अध्ययन भइरहेको बताइएको छ। नियामक निकाय नेपाल दूरसञ्चार प्राधिकरणका निर्देशक विजयकुमार रोयले राज्य र उपभोक्तालाई टिकटकले के दियो भन्नेबारे आफूहरूले अध्ययन गरिरहेको बताए। नेपाल आर्थिक पत्रकार समाज (सेजन)ले आयोजना गरेको एक भर्चुअल अन्तक्र्रियामा निर्देशक रोयले भने, यसको प्रयोग गर्दा र नगर्दा के अन्तर हुन्छ भन्ने अध्ययनले छिट्टै केही ठोस निर्णयमा पुर्याउँछ। उनले टिकटकमाथि प्रतिबन्ध लगाउने वा नलगाउनेबारे भने स्पष्ट पारेनन्।  सुरक्षा चासोलाई लिएर धेरै मुलुकहरूले त्यसबारे अध्ययन सुरु गरेका छन्  अमेरिकाले अर्को साताबाट टिकटकमा प्रतिबन्ध लगाउने बताएको छ तर, इन्टरनेट सेवाप्रदायक संघका अध्यक्ष भोजराज भट्टले भने टिकटकका कारण इन्टरनेट सेवाप्रदायकलाई व्यान्डविद व्यवस्थापनमा जटिल समस्या परेको भन्दै यसबारे सोच्न नियामक निकायसमक्ष आग्रह गरे। उनका अनुसार चैतमा लकडाउन सुरु भएयता नेपालमा इन्टरनेट ब्यान्डविद खपत ४० प्रतिशतसम्म वृद्धि भएको छ। टिकटकले अत्यधिक ब्यान्डविद खपत गरिदिँदा मुलुकभर इन्टरनेट सेवा सुस्त हुन पुगेको अरु सेवाप्रदायकले पनि बताउँदै आएका छन्। यद्यपि, टिकटकको सवालमा इन्टरनेट खपतभन्दा पनि सुरक्षा चासोलाई धेरै मुलुकले बढी गहनताका साथ हेरिरहेका छन्। विश्वमा सबैभन्दा तीव्रतर फैलिएका केही सामाजिक एपमध्ये यो पनि एक हो। बाइट डान्स नामक चिनियाँ प्रविधि कम्पनीले टिकटक सुरु गरेको यही महिना चार वर्ष पुग्दै छ। अहिले नै यो विश्वबजारकै लोकप्रियमध्येको एक हो। नौ महिनाअघिको एक तथ्यांकअनुसार सामाजिक सञ्जालको भीडमा फेसबुक, युट्युब, ह्वाट्सएप, फेसबुक म्यासेन्जर, वीच्याट र इन्स्टाग्रामपछिको लोकप्रिय रहेको बताइएको छ। त्यसबेला ८० करोड प्रयोगकर्ता रहेको भनिएको टिकटक अहिलेसम्म दुई अर्बभन्दा धेरै पटक डाउनलोड भइसकेको समाचार एजेन्सीहरूले उल्लेख गरेका छन्। एजेन्सीका अनुसार संसारका करिब ७ अर्ब ७५ करोड मानिसमध्ये ५ अर्ब १९ करोडले मोबाइल फोन प्रयोग गर्ने गरेका छन्। ४ अर्ब ५४ करोड मान्छे इन्टरनेटको पहुँचमा छन् भने त्यसमध्ये ३ अर्ब ८० करोड मान्छे कुनै न कुनै सामाजिक सञ्जालमा सक्रिय छन्। यति ठूलो बजारमा तीव्रतर फैलिएको टिकटकले १५ सेकेन्डको भिडियो अपलोड गर्ने सुविधा दिएर छोटो समयमा धेरैको मन जितेको छ। तत्कालीन अवस्थामा २० करोडभन्दा धेरै प्रयोगकर्ता भएको भारतले चीनसँगको सीमा विवादमा आफ्ना २० जवानको हत्या भएपछि टिकटकसँगै ५० चिनियाँ एपमाथि प्रतिबन्ध लगाएको थियो। अमेरिकी सञ्चार संस्था फोब्र्सले भारतीय प्रतिबन्धका कारण टिकटकलाई ६ अर्ब डलरको क्षति पुग्ने उल्लेख गरेको थियो। त्यसपछि अमेरिकी राष्ट्रपति डोनाल्ड ट्रम्पले टिकटकका कारण सुरक्षा चुनौती बढ्नसक्ने बताएपछि प्रमुख शक्तिराष्ट्रहरू उक्त एपमाथि निगरानी बढाउने योजनामा छन्। अमेरिकाले टिकटकमाथि प्रतिबन्ध लगाउने कार्यकारी आदेश अर्को साता २० सेप्टेम्बरदेखि कार्यान्वयन गर्ने बताएको छ। अस्ट्रेलियाको खुफिया संस्थाले टिकटकको सूचना व्यवस्थापन र त्यसको उपयोगिताबारे अध्ययन थालिसकेको एजेन्सीले लेखेका छन्। युरोपेली संघमा यसमाथि प्रतिबन्ध लगाउनेबारे औपचारिक छलफल नभए पनि टिकटक प्रयोगकर्ताको निजी सूचनाको संरक्षणबारे चिन्ता सुरु भएको छ। जापानमा सरकारले टिकटकको परीक्षण गर्नुपर्ने माग उठेको छ। इन्डोनेसियाले टिकटकबाट नग्न भिडियो प्रसारित भएको भन्दै अस्थायी प्रतिबन्ध लगाएको छ। सामाजिक सञ्जालप्रति अनुदार टर्कीले पनि यस एपमाथि निगरानी राखेको छ। पाकिस्तानले पनि भल्गर भिडियोहरूको प्रसार नगर्न अन्तिम चेतावनी दिइसकेको छ।"
अझै रंगिने छैन रंगमञ्च,"काठमाडौं : रंगमञ्च वरिपरि दर्शकको भीड, कल्याङमल्याङ आवाज, धिपधिप बलिरहेको मधुरो प्रकाश, पृष्ठभूमिमा बजिरहने सुमधुर संगीत। मञ्चमा जीवन्त अभिनय गरिरहेका कलाकार। एउटा नाटक निर्देशकले सधैं मानसपटलमा सजाउने दृश्य हो यो। लेखक, समीक्षक र प्रश्नकर्तासँग सवालजवाफ गर्दै समाजका विविध विषयमा नाटक पस्कनु हर कोही कलाप्रेमीको चाहना हुन्छ।  सरकारी कार्यालय, व्यापारिक क्षेत्रलगायत खुल्न थाले पनि मनोरञ्जनका क्षेत्र खुलाउने विषयमा सरकारले कुनै निर्णय गरेको छैन।  भर्चुअल माध्यममा नाटक हेर्दा प्लास्टिकको फूल स्पर्श गरेजस्तो अनुभव हुन्छ।  सहरबजारमा अहिले कोरोनाका बिरामी बढिरहेकाले तत्कालै नाटकघर खोल्ने तयारी छैन।  केही कलाकार मिलेर लकडाउनको समयमा भर्चुअल रूपमा नाटकका कार्यक्रम गरिरहे। नाटक होस् या फिल्म, मास समेट्ने विधा हुन् यी। कोरोना त्रासका कारण ६ महिनादेखि नाटकघर, सभा सम्मेलन, छलफल, अन्तक्र्रिया, नाटक निर्माण तथा प्रदर्शनी र फिल्म छायांकन, बन्दप्राय: छन्। यसले गर्दा मनोरञ्जन क्षेत्रमा काम गर्ने धेरै कलाकार तथा प्राविधिक कामविहीन भएका छन्। अहिले सरकारले मोडालिटी परिवर्तन गरी लकडाउन खुला बनाएको छ। सरकारी कार्यालय, व्यापारिक क्षेत्रलगायत पसल, सपिङ मल पनि खुल्न थालेका छन्। तर मनोरञ्जनका क्षेत्र खुलाउने विषयमा भने सरकारले कुनै निर्णय गरेको छैन। हुन त केही कलाकार मिलेर लकडाउनको समयमा पनि भर्चुअल रूपमा नाटकका कार्यक्रम गरिरहेका थिए। यसबीचमा थिएटर मल कीर्तिपुरले पुराना नाटकको भिडियो सामाजिक सञ्जालमार्फत पुन: प्रदर्शन गरेर क्वारेन्टाइन अभियान नाट्य उत्सव सञ्चालन गरेको थियो। थिएटर मलका निर्देशक तथा रंगकर्मी केदार श्रेष्ठका अनुसार लकडाउन पूर्ण नखुलेसम्म नाटकघर खोल्ने स्थिति छैन। कोरोनाको डर पूरै नहट्दासम्म दर्शक ढुक्क भएर हलसम्म जाने अवस्था छैन। नाटक प्रत्यक्ष मञ्चन गरी दर्शकको प्रतिक्रिया पाइने विधा भएकाले यसको निर्माण र प्रदर्शनका लागि कलाकारको समूह र दर्शकको सक्रिय सहभागिता आवश्यक पर्छ। रंगमञ्च भर्चुअल हुन नसक्ने जानकारी दिँदै श्रेष्ठले पुराना नाटकलाई भर्चुअल माध्यमबाट सेयर गर्न सकिने बताए। कोरोनाले रंगकर्मी निकै पीडित भए पनि यो जटिल अवस्थामा पनि आफू सक्रिय रहेको उनले बताए। कलाकारहरू पुस्तक लेखन, अनलाइन छलफल तथा नाटक लेखनतिर लागिरहेको उनको भनाइ छ। कुञ्ज थिएटरका अध्यक्ष कमल ढकाल पनि महामारी अन्त्य हुने अवस्थाको पर्खाइमा छन्। नाटकलाई सुगन्धित फूलको रूपमा बुझेका ढकाल भर्चुअल माध्यममा नाटक हेर्दा प्लास्टिकको फूल स्पर्श गरेजस्तो लाग्ने तर्क गर्छन्। सहरबजारमा अहिले कोरोनाका बिरामी बढिरहेकाले तत्कालै नाटकघर खोल्ने तयारी नभएको बताउँदै उनले सुरक्षित रूपमा नाटकघरमा सिर्जनात्मक लेखन प्रशिक्षण, कथा कविता वाचनका कार्यक्रम गरिरहेको जानकारी दिए। दर्शक तथा पाठकको स्वास्थ्यलाई ध्यानमा राख्दै आफूहरूले नाटकघर बन्द गरेको उनले बताए। घोस्ट राइटिङ नेपालका अध्यक्षसमेत रहेका ढकालले लकडाउनको समयमा पुस्तक लेखनको संख्यामा भने वृद्धि भएको जानकारी दिए। उनी लेखन कर्मलाई शान्त वातावरण र फुर्सदको समय आवश्यक हुने भएकाले यो महामारी अन्त्यसँगै प्रकाशन हुने पुस्तकको संख्या पनि केही बढ्नेमा आशावादी छन्। कुञ्ज थिएटरलाई लेखन मन्दिरका रूपमा अगाडि बढाउन चाहेका ढकालले लकडाउनको समयमा नयाँनयाँ नाटक लेखिएको जानकारी दिए। समय नै सबै समस्याको औषधि भएको बताउँदै उनले नाटक रिहर्सल गर्ने, प्रदर्शन गर्ने, दर्शक बोलाएर छलफल गर्ने काममा फर्कने प्रतीक्षा गरिरहेको बताए। शिल्पी थिएटर पनि महामारी अन्त्य हुने समयको पर्खाइमा छ। शिल्पीले सरकारको कामकारबाहीप्रति बेलाबेला नाटकमार्फत खबरदारी गरिरहेको थियो। लकडाउनकै समयमा कहिले सडक नाटक प्रदर्शन गर्यो त कहिले भर्चुअल माध्यमबाट विरोध जनायो। यस्तै सर्वनाम थिएटर, शैली थिएटरले पनि नाटकका कार्यक्रम भर्चुअल माध्यमबाटै सञ्चालन गरेका थिए। शैली थिएटरले शैली संवाद कार्यक्रम जारी राखेको छ।"
अब लिम्पियाधुरासम्मै विकास,"काठमाडौं : नेपालले आफ्ना भूमि लिपुलेक, कालापानी र लिम्पियाधुरा समेटेर नयाँ नक्सा जारी गरे पनि ती ठाउँमा राज्यको उपस्थिति छैन। दार्चुलाको व्यास गाउँपालिका१ मा पर्ने यी क्षेत्र ६० वर्षदेखि भारतद्वारा अतिक्रमित छन्। भारतले नछाडे पनि स्थानीय र प्रदेश सरकारले यी क्षेत्रको विकासलाई प्राथमिकतामा राख्न थालेका छन्। गाउँपालिकाले आफ्नो नीति तथा कार्यक्रमसहित बजेटमा प्राथमिकताका साथ समेटेको छ। विशेष क्षेत्र घोषणाको माग गर्दै वडाध्यक्ष मंगलसिंह धामीको संयोजकत्वमा अध्ययन कार्यदल बनाइएको छ। अतिक्रमित क्षेत्र नाभी, कुटी, गुन्जीका बासिन्दालाई भारतले विशेष सुविधा दिएर प्रलोभनमा पार्दै आएको थियो। यी ठाउँमा भारतीय सुरक्षा फौजका साथै स्थानीय सौका समुदायको बसोबास छ। व्यास क्षेत्रका लागि मात्रै चालू वर्षमा ७० लाख बजेट विनियोजन गरिएको छ। व्यास क्षेत्रमा छाङरु, टिंकर, नाभी, गुन्जी, कुटी पर्छन्। गाउँपालिकाले कुटी, नाभी, गुन्जीमा बसोबास गर्ने नेपालीले नेपालको नागरिकता लिन चाहे पहल गर्ने भएको छ। गाउँपालिकाका निमित्त प्रशासकीय अधिकृत शेखरचन्द्र ओझाले गाउँसभामा अतिक्रमित क्षेत्रका नागरिकलाई नागरिकता दिनुपर्ने विषय उठेको सुनाए। त्यसपछि नागरिकताका लागि पहल गर्ने निर्णय गरेर नीति तथा कार्यक्रम समेटिएको ओझाको भनाइ छ। नागरिकता लिन चाहनेका लागि गाउँपालिकाले सिफारिस गरिदिन्छ, उनले भने, नागरिकता दिने त संघीय सरकारले नै हो। जोखिमयुक्त ठानिने व्यासटिंकर पदमार्ग स्तरोन्नतिलाई निरन्तरता दिने कार्यक्रममा उल्लेख छ। यसका लागि १५ लाख बजेट छुट्ट्याइएको छ। व्यास क्षेत्रको बासिन्दाका लागि भेडा, च्यांग्रा प्रबद्र्धनका लागि २० लाख बजेट छुट्ट्याइएको छ। लिपुलेक, कालापानी, लिम्पियाधुरासहित गाउँपालिकाकै परिचय झल्कने वृत्तचित्र गाउँपालिकाले बनाउने भएको छ। वडा नम्बर १ मा बाह्रै महिना सुरक्षा उपस्थितिका लागि खाद्यान्न आपूर्ति, सञ्चारलगायत सेवा प्रवाह सहजता गर्न जोड दिइने भएको छ। कालापानी, लिपुलेक, लिम्पियाधुरा क्षेत्रमा पैदल मार्ग विस्तार गर्न पहल गरिने भएको छ। दार्चुलाटिंकर सडकखण्ड विस्तार गर्न पहल गर्ने जनाइएको छ। यसका लागि गाउँपालिकाले २४ लाख बजेट छुट्ट्याएको छ। कैलाश मानसरोवरसम्म पुग्ने द्रुत मार्ग निर्माण गर्न टिमुबाटाबाट बाननी हुँदै मालसम्मको सडक विस्तारको पहल गर्ने कार्यक्रममा उल्लेख छ। टिंकर, छाङरु, कुटी, गुन्जी, नाभीमा बसोबास गर्ने व्यासी सौका समुदायको पहिरन, रहनसहन, भाषा, संस्कृतिको विकासमा जोड दिइने भएको छ। भारत र चीनसँगका सीमा नाकामा छोटी भन्सार कार्यालय पुनःस्थापना गर्न संघीय सरकारसँग माग गर्ने जनाइएको छ। त्यहाँ रहेका छोटी भन्सारलगायत सरकारी कार्यालय द्वन्द्वकालका विस्थापित भएका थिए। हाम्रो नेपाली भूमि लिम्पियाधुराबाट उत्पत्ति भई बग्ने महाकाली नदीका छेउछाउमा रहेका बस्तीहरूमा पहिरोको उच्च जोखिम रहेको र उक्त क्षेत्रको पहिरो रोकथाम तथा नियन्त्रणमा विशेष पहल गर्ने, नीति तथा कार्यक्रममा छ। गाउँपालिकाले स्वाधीनता, सार्वभौमसत्ताको रक्षा, भौगौलिक अखण्डता कायम गरी समुन्नत एवं आत्मनिर्भर व्यास निर्माणको परिकल्पना प्रमुख लक्ष्य राखेको छ। सुदूरपश्चिम प्रदेश सरकारले व्यास क्षेत्रको विकास गर्न ५ करोड बजेट विनियोजन गरेको छ। भारतले झैं शिक्षा, स्वास्थ्य, खाद्यान्नमा विशेष प्याकेज ल्याएर त्यहाँका जनतालाई आकर्षित गर्नुपर्ने स्थानीय बासिन्दाको माग आएको ओझाले बताए। दार्चुला बहुमुखी क्याम्पसका प्रमुख कृष्णसिंह साउदले दशकौंदेखि उपेक्षित व्यास क्षेत्र बल्ल प्राथमिकतामा पर्न थालेको बताए। दार्चुलाटिंकर पदमार्ग पनि तीव्र गतिमा निर्माण भइरहेको साउदको भनाइ छ। उनका अनुसार भारतले पनि त्यो क्षेत्रमा सैनिक गतिविधि बढाएको छ। लडाकु विमानसमेत त्यो क्षेत्रमा ल्याएको छ। अतिक्रमित क्षेत्रका बासिन्दा वर्षौंसम्म राज्यका तर्फबाट उपेक्षामा परेका थिए। नेपालकै अधीनमा रहेका टिंकर र छाङरु जाने बाटोसम्म छैन। त्यहाँ पुग्न पनि भारतीय बाटो प्रयोग गर्नुपर्ने बाध्यता छ। लिम्पियाधुरा, कालापानी, लिपुलेकलाई भारतले निषेधित क्षेत्र घोषणा गरी नेपालीलाई नै जान प्रतिबन्ध लगाउँदै आएको छ। यी क्षेत्र भारतको सैनिक नियन्त्रणमा छन्। कालापानी र नाभिडाङमा त भारतीय सुरक्षा फौज मात्रै छन्।"
