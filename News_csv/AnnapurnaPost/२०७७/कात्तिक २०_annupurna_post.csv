शीर्षक,विवरण
द्वन्द्वपीडितका पीडा,"द्वन्द्वकालीन मुद्दा फस्र्यौट गर्न माओवादी द्वन्द्व साम्य भएको आठ वर्षपछि बल्लतल्ल दुइटा न्यायिक संयन्त्र गठन भए सत्य निरूपण तथा मेलमिलाप र बेपत्ता पारिएका व्यक्तिको छानबिन आयोग। दुवै आयोग गठन भएको ६ वर्ष पूरा हुनै लागिसकेको छ। एक कार्यकाल सकिएपछि दोस्रो कार्यकालका लागि पदाधिकारी नियुक्त भइसकेका छन्, तर द्वन्द्वकालीन मुद्दा जस्ताका तस्तै छन्। पछिल्ला दिनमा दुवै आयोगका अध्यक्ष तथा सदस्यहरूका काम विगतका उजुरीका चाङ हेर्न र फाइल अध्ययन गर्नमै सीमित छ। यो ढिलाइले द्वन्द्वका क्रममा आफन्त तथा नातेदार बेपत्ता पारिएका परिवारका घाउमा नुनचुक छर्ने काम मात्रै भएको छ। ढिलै भए पनि न्याय पाउने आशामा रहेकाहरूलाई निराश बनाएको छ। यो अवस्थाले मुलुकभित्र न्याय, मानव अधिकार र स्वतन्त्र छानबिनप्रति सरकार गम्भीर रहेनछ भन्ने देखाएको छ। साथै अन्तर्राष्ट्रिय जगत्मा समेत मुलुकको बेइज्जत भएको छ। शान्ति स्थापना भएको डेढ दशक बितिसक्दा पनि आफ्नै प्रतिबद्धताअनुसार पीडितलाई न्याय दिन नसक्नु सरकारको ठूलो कमजोरी हो। त्यही द्वन्द्वका आडमा टेकेर तत्कालीन विद्रोही शक्तिहरूले पटकपटक सत्ताको बागडोर सम्हालिसके। राज्यको उच्च ओहोदामा पुगेर मोजमस्ती गरिरहँदा आफन्त वियोगमा छटपटाइरहेका आफ्नै सहयात्री परिवारको वेदना सुन्न नसक्नु भनेको विगत बिर्सनुसरह हो। दुवै आयोगमा गरेर ६३ हजार उजुरी दर्ता छन्। उजुरीकर्ता परिवारलाई आफ्ना प्रियजन कहाँ छन् भन्ने पत्तो छैन। नातेदार जिउँदै छन् कि मरिसके जानकारी नपाउँदा उनीहरूले धार्मिक संस्कारसमेत गर्न पाएका छैनन्। मुलुकमा शान्ति स्थापना भएको वर्षौं बितिसक्दा पनि उनीहरू आफन्तको वास्तविकता जान्न पाऊँ भन्दै छटपटाइरनुपर्ने अवस्था आउनु दुःखद हो। यो अवस्था अन्त्य गरेर आफन्तको स्थिति कस्तो छ भन्ने जान्न पाउने मानव अधिकारसम्बन्धी अन्तर्राष्ट्रिय मान्यता पालना गर्नुपर्छ। जतिसक्दो छिटो यो मुद्दा टुंगोमा पुर्याउनुपर्छ। न्यायको पर्खाइमा रहेका द्वन्द्वपीडितलाई न्याय दिनुपर्छ। ढिलो न्याय दिनु भनेको न्याय नदिनु हो भन्ने मान्यता बदल्नुपर्छ। दुवै आयोगमा पछिल्लोपटक गत चैतमा नयाँ अध्यक्ष र सदस्यहरू नियुक्त भएका थिए। हेर्दा सहमतिजस्तो देखिए पनि यो नियुक्ति पनि दलीय भागबन्डाका आधारमा भएको थियो। भागबन्डामा पदाधिकारी नियुक्ति भएपछि उनीहरूका स्वार्थ पनि फरकफरक हुन्छन् र फरक स्वार्थमा सहमति खोज्न कठिन हुन्छ। विगतदेखि देखिएका समस्या पनि यिनै हुन्। फरकफरक पात्रका फरक स्वार्थका असर संक्रमणकालीन न्याय प्रणालीलाई निष्कर्षमा पुर्याउने अभियानमा परेको छ। आयोगका अधिकारीले काम थाले पनि सशस्त्र द्वन्द्वसँग जोडिएका विभिन्न पक्षका स्वार्थका कारण ती निकायका काम पेचिलो बन्न सकेको छैन। यो मुद्दामा मुख्यगरी सत्ताधारी नेकपा, प्रतिपक्ष कांग्रेस तथा माओवादी द्वन्द्वका समयमा प्रत्यक्ष जोडिएका नेपाली सेना, मानव अधिकारवादी संस्थालगायतका पनि आआफ्नै स्वार्थ छन्। यिनै स्वार्थ एकापसमा बाझिएका कारण आयोगको भूमिका उजुरी संकलन गर्ने काममा सीमित भएको छ। यो अवस्थाबाट उकासेर आयोेगलाई परिणाममुखी काम गर्ने वातावरण सिर्जना गरिदिनुपर्छ। द्वन्द्वका क्रममा पीडा भोगेका सबै पक्षलाई कुनै न कुनै रूपमा न्यायको अनुभूति गराउनुपर्छ। फरगिभ बट नट फरगेट को मान्यता अनुसरण गर्नुपर्छ। विगतमा जुन ठाउँमा रोकिएको थियो, त्यही ठाउँबाट नयाँ पदाधिकारीले काम सुरु गर्नुपर्छ। यो मामिलामा बाँकी रहेका कानुनी अड्चनलाई सहमतिमै हटाउनुपर्छ। जति ढिलो भयो उति आफैंलाई असर गर्ने यो समस्यालाई सकेसम्म चाँडो पार लगाउन सरोकारवाला सबै निकाय एकजुट हुनुपर्छ।"
सम्झौता कार्यान्वयन नभएकोप्रति डा केसीको आपत्ति : फेरि सत्याग्रहको चेतावनी,"काठमाडौं : डा गोविन्द केसीले १९ औं सत्याग्रहका बेला भएका सम्झौता कार्यान्वयन नभएको भन्दै आपत्ति जनाएका छन्। बिहीबार राजधानीमा पत्रकार सम्मेलन गर्दै केसीले सरकारले सम्झौता कार्यान्वयनमा वेवास्था गरेको भन्दै आपत्ति जनाएका हुन् । उनले सम्झौता कार्यान्वयन नभए थप मागसहित पुनः सत्याग्रह गर्ने चेतावनीसमेत दिएका छन् । हामीसँग पछिल्लो सम्झौता भएको अब एक महिना पुग्नै आँटेको छ । सम्झौतामा केही तत्काल गरिहाल्नुपर्ने र अरु लामो समय लाग्ने तर काम शुरु गरिहाल्नु पर्ने बुँदाहरु छन्, डा केसीले भने, विगतमा बारम्बार हामीसँग भएका सम्झौता कार्यान्वयन नभएका तथा प्रधानमन्त्री केपी ओली नेतृत्वको सरकारले यस अगाडि बारम्बार सम्झौता विपरीत काम गरेकाले हामीसँग निरन्तर खबरदारी गर्नुको विकल्प छैन । फेरि पनि सम्झौता कार्यान्वयन नगरे थप मागसहित सत्याग्रह बस्नुको विकल्प छैन । केसीले स्वास्थ्य क्षेत्र र मेडिकल शिक्षामा गुणस्तर र पहुँच विस्तारका दिशामा अहिलेसम्म भएका उपलब्धि आन्दोलनबाटै सम्भव भएको बताएका छन्। अब ती उपलब्धिलाई संस्थागत गर्दै सरकारले हामीसित गरेको सम्झौता कार्यान्वयन गराउनु पनि हामी सबैको कर्तव्य हो, डा केसीले भने, त्यसैले आआफ्नो ठाउँबाट सरकारलाई खबरदारी गर्न सबै सरोकारवालालाई अपिल गर्न चाहन्छौं । डा केसीले सम्झौता इमान्दारीपूर्वक कार्यान्वयन भएमा नेपालमा दुरदराजसम्म स्वास्थ्य सेवा पुयाउने तथा नियामक निकायमा दलीय भागवण्डा रोकेर मेडिकल शिक्षाको गुणस्तर कायम राख्न सकिने बताएका छन् । डा केसीले तत्काल कानुन निर्माणदेखि मेडिकल कलेज निर्माणसम्मका सम्झौता कार्यान्वयनका काम गर्न सरकारलाई दबाब दिनुपर्ने बताएका छन् । पत्रकार सम्मेलनमा डा केसीले प्रधानमन्त्री ओलीले प्रहरीको माध्यमबाट गुण्डागर्दी गरिराखेको आरोपसमेत लगाएका छन् । प्रहरीलाई अहिले ओलीजीले गुण्डाको काम लगाइराख्नु भएको छ, डा केसीले भने। केसीको विज्ञप्ति जस्ताको तस्तै हाम्रो १९औं सत्याग्रहका बेला निरन्तर आफ्नो कर्तव्य पूरा गर्दै जनतालाई सुुसुचित गर्ने तथा सरकारलाई जवाफदेही बनाउने दिशामा नेपालका सञ्चार माध्यमले खेलेको भुमिकालाई सराहना गर्दै सम्पूर्ण पत्रकार तथा सम्पादकहरुलाई धन्यवाद ज्ञापन गर्न चाहन्छौं । हामीसँग पछिल्लो सम्झौता भएको अब एक महिना पुग्नै आँटेको छ । सम्झौतामा केही तत्काल गरिहाल्नुपर्ने र अरु लामो समय लाग्ने तर काम शुरु गरिहाल्नु पर्ने बुँदाहरु छन् । तिनको कार्यान्वयनको प्रक्रिया कहाँ पुग्यो भनेर सरकारलाई ताकेता गर्ने काम पत्रकार मित्रहरुले गरि नै रहनुभएको होला भन्ने हाम्रो विश्वास छ । विगतमा बारम्बार हामीसँग भएका सम्झौता कार्यान्वयन नभएका तथा प्रधानमन्त्री ओली नेतृत्वको सरकारले यस अगाडि बारम्बार सम्झौता विपरीत काम गरेकाले हामीसँग निरन्तर खबरदारी गर्नुको विकल्प छैन । नागरिक समाज, बुद्धिजीवीलगायत सबै आम नागरिकहरुको सहयोग, समर्थन र ऐक्यबद्धता रहेकाले नै सरकारले हामीसित सम्झौता गर्न बाध्य भएको हो । स्वास्थ्य क्षेत्र र मेडिकल शिक्षामा गुणस्तर र पहुँच बिस्तारका दिशामा अहिलेसम्म जेजति उपलब्धि भए, हामी सबैको योगदानका कारण त्यो सम्भव भएको हो । अब ती उपलब्धिलाई संस्थागत गर्दै सरकारले हामीसित गरेको सम्झौता कार्यान्वयन गराउनु पनि हामी सबैको कर्तव्य हो । त्यसैले आआफ्नो ठाउँबाट सरकारलाई खबरदारी गर्न सबै सरोकारवालाहरुलाई अपिल गर्न चाहन्छौं । पछिल्लो सम्झौता इमान्दारीपूर्वक कार्यान्वयन भएमा नेपालमा दुरदराजसम्म स्वास्थ्य सेवा पुयाउने तथा नियामक निकायमा दलीय भागवण्डा रोकेर मेडिकल शिक्षाको गुणस्तर कायम राख्ने दिशामा नेपालले ठूलो फड्को मार्नेछ । त्यसो नभएमा सरकार गैरजिम्मेवार मात्रै हैन, संवेदनहीन र जनपीडक सावित हुनेछ जसलाई शिक्षा र स्वास्थ्यमा खाली व्यापार गर्नुछ, जनतालाई सेवा दिनु छैन । त्यो हाम्रो संविधानको समेत मानमर्दन हुनेछ । २०८० फागुनसम्म प्रत्येक प्रदेशमा कम्तीमा एउटा सरकारी मेडिकल कलेज नखुलेमा त्यो चिकित्सा शिक्षा ऐन २०७५ ले गरेको व्यवस्था विपरीत हुनेछ । पदाधिकारी नियुक्तिका लागि विज्ञहरुका समितिले प्रतिवेदन दिइसकेको अवस्थामा अब पनि तिनका आधारमा नयाँ कानुनी व्यवस्था गरेर वस्तुगत आधारमा नियुक्ति नहुने र दलीय भागवण्डामा नियुक्ति हुने हो भने देशका विश्वविद्यालय र प्रतिष्ठानहरु कार्यकर्ता भर्ती केन्द्र भएर धराशायी हुने अहिलेका अवस्था झनै खराब हुनेछ । त्यसैले तत्काल कानुन निर्माणदेखि मेडिकल कलेज निर्माणसम्मका सम्झौता कार्यान्वयनका कामहरु गरेर यो क्षेत्रका समस्याहरुको दीर्घकालीन समाधान गर्न सरकारको ध्यानाकर्षण गराउँछौं । त्यसो नभएमा नागरिकको जीवनमरणको सवालसित जोडिएको स्वास्थ्य र मेडिकल शिक्षा क्षेत्रमा व्यापार मात्रै गर्न चाहने सरकारलाई दण्डित गर्नु हामी सबै नागरिकको कर्तव्य हुनेछ । डा गोविन्द केसीकाठमाडौं२०७७ कार्तिक २०"
सार्कमा अभौतिक मुद्रा चलाउन नेपालको प्रस्ताव,"काठमाडौं : नेपालले क्षेत्रीय स्तरमै अभौतिक मुद्रा प्रचलनमा ल्याउने विषयमा अध्ययन गर्न समकक्षीहरूसँग प्रस्ताव गरेका छन्। गभर्नर महाप्रसाद अधिकारीले बुधबार आयोजित दक्षिण एसियाली केन्द्रीय बैंकका प्रमुखहरूको भर्चुअल बैठकमा यस्तो प्रस्ताव अघि सारेको नेपाल राष्ट्र बैंकले जनाएको छ। सार्क फाइनान्सअन्तर्गतका केन्द्रीय बैंकहरूले डिजिटल कमन करेन्सी (सर्वमान्य अभौतिक मुद्रा) अवलम्बन गर्न सार्क फाइनान्स स्तरमा एक अध्ययन गर्नुपर्ने धारणा राख्नुभयो, केन्द्रीय बैंकले बुधबार साँझ जारी गरेको वक्तव्यमा लेखिएको छ। दक्षिण एसियाली क्षेत्रीय सहयोग संगठन (सार्क)मा आबद्ध आठै मुलुकका केन्द्रीय बैंकहरूको संगठन हो सार्क फाइनान्स। यसमा नेपाल राष्ट्र बैंकसँगै दा अफघानिस्तान बैंक, बंगलादेश बैंक, रोयल मनीटरी अथोरिटी अफ भुटान, भारतीय रिजर्भ बैंक, माल्दिभ्स मनीटरी अथोरिटी, स्टेट बैंक अफ पाकिस्तान र सेन्ट्रल बैंक अफ श्रीलंका आबद्ध छन्। सार्कका अन्य केन्द्रीय बैंकका गभर्नर र डेपुटी गभर्नरले कोभिड १९ का कारण सिर्जित आर्थिक चुनौतीबाट उम्किनेबारे छलफल गरे पनि नेपालले यस्तो प्रस्ताव राखेको राष्ट्र बैंकका अधिकारीले बताएका छन्। हाल युरोपेली युनियनका २७ मध्ये १९ मुलुकले मात्रै एकल मुद्राको अभ्यास गरिरहेका छन्। सार्क क्षेत्रमा पनि एकल मुद्रा प्रचलनमा ल्याउनेबारे बेलाबखत यस्तो प्रस्ताव आउने गरेको थियो। गभर्नर अधिकारीले भने संसारमा वैधानिक भुक्तानी माध्यमको रूपमा प्रचलनमै नआएको अभौतिक मुद्रालाई क्षेत्रीय स्तरमा स्वीकार गर्ने प्रस्ताव अघि सारेका छन्। राष्ट्र बैंककै कतिपय अधिकारी यदि त्यसो गर्न सकिएमा सार्कका मुलुकबीच हुने क्षेत्रीय व्यापार र भुक्तानी प्रणालीको सहजीकरणमा सघाउ पुग्न सक्ने बताउँछन्।विश्व बैंकको प्रतिवेदनअनुसार अन्य क्षेत्रीय संगठनको तुलनामा सार्कभित्रको आन्तरिक व्यापार सबैभन्दा कमजोर छ। भारत र पाकिस्तानबीचको राजनीतिक द्वन्द्व र कमसल व्यापार पूर्वाधारका कारण क्षेत्रीय व्यापार बढ्न सकेको छैन। अहिलेको डिजिटल युगमा अभौतिक मुद्रालाई क्षेत्रीय व्यापारमा प्रयोग गर्न सके यस क्षेत्रका मुलुकको भुक्तानी प्रणाली सुदृढ गर्न सघाउ पुग्ने अधिकारी बताउँछन्। यसले व्यापारसँगै रोजगारी, लगानी र पर्यटनमा पनि क्षेत्रीय अन्तरआबद्धता बढ्न सक्ने उनीहरूको बुझाइ छ। तर, क्षेत्रीय स्तरमा एकल मुद्राको अभ्यास सजिलो देखिँदैन। यसका लागि निकै लामो राजनीतिक प्रक्रिया पार गर्नुपर्ने हुन्छ। अहिलेको भूराजनीतिक परिवेशमा क्षेत्रीय एकल मुद्राको प्रयोग स्वीकार्य हुने कुनै सम्भावना देखिसकेको छैन, राष्ट्र बैंककै एक अधिकारी भन्छन्। अन्य मुलुकजस्तै नेपालले पनि अभौतिक मुद्राको बजार र यसको बढ्दो प्रयोगलाई आन्तरिक रूपमा अध्ययन गर्नुपर्ने ती अधिकारीको तर्क छ। उनले कुनै पनि केन्द्रीय बैंकले यस्तो प्रस्ताव गर्नुअघि केही सम्भावित आधार प्रस्तुत गर्नुपर्ने बताए। त्यसो गरिएन भने हाम्रो केन्द्रीय बैंकको प्रतिष्ठामै आँच आउन सक्छ, उनले भने। राष्ट्र बैंकको वक्तव्यमा भने त्यस्तो अध्ययनको औचित्य पुष्टि हुने आधार उल्लेख गरिएको छैन।"
२४ घण्टामा थप तीन हजार ५१ संक्रमित थपिए : १८ जनाको मृत्यु,"काठमाडौं : पछिल्लो २४ घण्टामा नेपालमा तीन हजार ५१ कोरोना भाइरस (कोभिड१९) संक्रमित थपिएका छन् । योसँगै नेपालमा संक्रमितको संख्या १ लाख ८५ हजार ९७४ पुगेको छ । स्वास्थ्य तथा जनसंख्या मन्त्रालयका अनुसार २४ घण्टामा तीन हजार ४ सय ३० जना डिस्चार्ज भएका छन् । योसँगै नेपालमा कोरोना जित्नेको संख्या १ लाख ४८ हजार ४०८ पुगेको छ । एकै दिन १८ जनाको मृत्यु भएसँगै नेपालमा कोरोनाले मृत्यु हुनेको संख्या भने हजार ५२ पुगेको मन्त्रालयले जनाएको छ । अहिले ३६ हजार ५१४ जना आइसोलेशनमा छन् । मन्त्रालयका अनुसार २४ घण्टामा काठमाडौं उपत्यकामा ७९७ पुरुष र ६०१ महिला गरेर १३ सय ९८ जनामा संक्रमण पुष्टि भएको छ । अहिले काठमाडौंमा ११ हजार ३५९, भक्तपुरमा १७ सय ३० र ललितपुरमा १८ सय ९१ जना आइसोलेशनमा छन् ।"
अझै बालीघरे प्रथा,"उदयपुर : हिजोजस्तो जोस त छैन, तैपनि काममा रत्तिभर कमी छैन्, अहिले पनि पाँच केजीको हम्बर उचालेर फलाम पिटछु, झन्डै ५० घर बिष्टका फलामे सामग्री बनाएर जीविकोपार्जन गरिरहेको छु। उमेरले ८३ वर्ष पुगेका रौतामाई गाउँपालिका७ का दलमान विश्वकर्माको दैनिकी खन्ती र खलाती कुटेर बितिरहेको छ। सामान्यतया यो उमेर परिवारसँग आराम गर्ने हो। ८३ वर्षसम्म जीवितै रहने मानिसहरू कमै पाइन्छ त्यसमध्येका दलमानमा अहिले पनि युवा जोसजाँगर छ। १३ वर्षदेखि सरकारले दिएको ज्येष्ठ नागरिक भत्ता बुझे पनि उनी त्योभन्दा धेरै गुणा आफैं काम गरेर कमाउने गरेका छन्। उनको त्यो मेहनत र जोसजाँगरको गाउँलेले समेत सम्मान गरेका छन्। समयको परिवर्तनसँगै बजारमा फलामे सामग्री सस्तोमा पाइए पनि उनीप्रतिको विश्वास र गुणस्तरीय काममा बिष्टहरू सन्तुष्ट छन्। ४५ वर्षदेखि निरन्तर फलामको काम कमाउने दिँदै आएका (बालीमा काम गर्न दिएको) खड्गबहादुर खड्का भन्छन्, बजारमा फलामका सामग्री छ्यापछ्याप्ती छ। तर, विश्वास दलमानसँगै छ, उसले गर्छु र सक्छु भनुन्जेलसम्म छोडदिनँ। बजार नहुँदादेखि सहयोग गर्दै आएकाले मानवीय हिसाबले पनि छोड्न नमिल्ने उनको भनाइ छ। जति सक्छन्, उति गर्छन्, कामको बेला हामीलाई खाँचो भएको छैन्, खड्काले भने, शरीरले सकेसम्म र उनले भयो अब अर्को व्यवस्था गर्नु नभनेसम्म छोडिन्न। ५० घर बिष्ट समालेका उनी त्यस क्षेत्रका एक्ला व्यक्ति हुन्। धेरैजसो नगदमा काम गर्ने र केहीले थोरै घरमा मन हार्न नसकेर मात्र काम गर्ने गरेको उनी बताउँछन्। कतिपयले पेसा नै छाडे पनि उनले पुर्खादेखिको पेसा भन्दै सम्हाल्दै आएका छन्। ५० घरपरिवारका बिष्टलाई खुसी पार्नु चानचुने कुरा हैन, उनी भन्छन्, १० वर्षदेखि सुरु गरेको यो पेसा ८३ वर्ष पुगे बिष्टले गाली गरेका छैनन्, बरु सिक्दा बुवाले धेरै गाली गर्नुभयो। अन्य पेसा नभएकाले समयमा नै काम सकेर सामान बुझाउने भएकाले पनि गाली खान नपरेको उनको भनाइ छ। चाडपर्वमा कहिल्यै चामल र मासु किन्नु परेको छैन चाडपर्वमा सहर बजारमा मासु किनेर खाने गरे पनि गाउँघरमा अहिले पनि सबै घरमा खसी, सुँगुर, राँगा काटने चलन छ। र आफूले कमाएको फलामका सामग्री बनाउने र कपडा सिउनेलाई मासु र धानको भाग दिने गरिन्छ। फलामको सामग्री बनाउँदा काम गर्ने घरबाट गर्धन, कपडा सिउनेलाई पुच्छर र धान दिने चलन छ। यो भागको मासु सामान्यतया एक केजीभन्दा माथि नै हुने गर्दछ। र धान वर्षको कम्तीमा १२ पाथी दिने चलन छ। धेरै खेती हुनेको फलामको काम बढी हुने भन्दै आपसी समझदारीमा वर्षको मुरीसम्म लिने चलन छ। यो पुरानै संस्कार हो, जुन अहिलेसम्म पनि गाउँघरमा चल्दै आएको छ। यही चलनका कारण दलमानले यो वर्ष पनि दसंैमा ५० केजी बढी मासु र ३० मुरी बढी धान संकलन गरे। त्यसैबाट वर्षभरि जीविकोपार्जन हुँदै आएको उनी बताउँछन्। आफू फलामका सामग्री नै बनाउन व्यस्त हुने भएपछि मासु र चामलको भाग उठाउन दुईवटी श्रीमती र नाति परिचालन गर्ने गरेका छन्। यसबाट उनको १० जनाको परिवार पालिएको बताउँछन्। ७ वर्षको उमेरदेखिको सीप पहिलो पटक ७ वर्षको उमेरमा चक्सरबाट फलामका सामग्री बनाउन सुरु गरेका विकले १० वर्षको उमेरमा घाँस काट्ने कचिँया बनाउन सुरु गरे। ११ वर्षको उमेरदेखि गाउँमा बिष्ट बनाउन सुरु गरेको उनी बताउँछन्। पुर्खादेखि गर्दै आएको पेसालाई उनले कलिलै उमेरमा सम्हालेका हुन्। बुवाको कामलाई सहयोग गर्दागर्दै ११ वर्षको उमेरदेखि गाउँघरमा चलनचल्तीमा रहेका कचिँया, हँसिया, खुर्पा, खुकुरी, कोदालो, करुवा, फाली, चुप्पी, कट्टीजस्ता सामग्री बनाउन थालेको उनी बताउँछन्। उनी भन्छन्, रानीबास, डुम्रीथुम्का, पुवाँरेका झन्डै ६०७० घर बुवाका बिष्ट थिए, सधंै कामको चाप हुन्थ्यो अलिअलि गर्दागर्दै सिके। नजिकमा विद्यालय नभएपछि पढाइ छोडेर यो पेसा सुरु गरेको उनी बताउँछन्। नजिकमा स्कुल थिएन, बुवाको चाहना पनि स्कुलभन्दा आफ्नो शेषपछि कसरी यो पेसालाई निरन्तरता दिने भन्ने सधै चिन्ता लिनु हुन्थ्यो त्यसैले यतै हात हाले। उनले भने, आगोको रापमा बस्दा र बलको काम गर्दा सुरु सुरुमा त वाक्क लाग्थ्यो। तर, बुवाले अन्य काम गर्न सक्दैनस् यो काम नछोड भनेर सम्झाउनुहुन्थ्यो। त्यति धेरै कमाइ नभए पनि परिवारको पालनपोषण गर्न पुगेको उनी बताउँछन्। बालीघरे प्रथाभन्दा पनि ज्यालामै काम गर्न फाइदा हुने बताउँदै उनी भन्छन्, आफूले त जेनतेन पुरानो संस्कार र प्रथालाई कायम राखे मेरा छोरा नातिले गर्न सक्दैनन्। छोरा नातिलाई पेसा सिकाए पनि उनीहरू ज्यालादारीमै फाइदा भन्दै बालीघरे प्रथा छोडेको उनी बताउँछन्। उनले भने, बालीघरे प्रथाको यो गाउँमा अन्तिम व्यक्ति सायद मै होला। दलितको क्षेत्रमा काम गर्दै आएका अधिकारकर्मीले भने बालीघरे प्रथाको विरोध गर्ने गरेका छन्। दलित अधिकारकर्मी फुन्दे विक भन्छन्, आफैंलाई श्रमको ज्याला नपाएको थाहा छ, तर उनीहरू न आफू बालीघरे प्रथाको विरोध गर्न सक्छन्, न त कसैले उनीहरूको पक्षमा बोली नै दिएको छ। दलितकै नारालाई अघि बढाएर सदनदेखि सत्तासम्म पुग्नेहरूले पनि दलितहरूलाई काम गरेअनुरूपको ज्याला दिलाउन पहल नगरेको उनको गुनासो छ। बालीघरे सदियौँदेखि दलितहरूलाई गरिएको दास प्रथा हो, उनले भने, दलितहरूका वैज्ञानिक कामलाई पूरै अवमूल्यन गरिएको छ, कामअनुसारको दाम पाइरहेका छैनन्।"
चीनतिरै अड्किए नेपालका सामान,"काठमाडौं सिन्धुपाल्चोक त्रिशूली : नेपाली व्यवसायीले चीनमा अर्डर गरेका अर्बौंका सामान खासा, केरुङलगायत चिनियाँ बजारमै अड्किएका छन्। नेपालचीन नाका तातोपानी र रसुवागढीबाट दैनिक ६ देखि ८ कन्टेनर सामान मात्रै आयात भइरहेको छ। नेपाल हिमालय सीमापार वाणिज्य संघका अनुसार कोभिड१९ का कारण पछिल्लो नौ महिनादेखि करिब १७ अर्बको गार्मेन्ट, जुत्ताचप्पल, मोबाइल एसोसरिज, इलेक्ट्रोनिक्सका सामान र उपकरण, विभिन्न प्रकारका कच्चापदार्थलगायत अड्केको हो। चीनले तातोपानी र रसुवागढी नाकाबाट मालसामान ल्याउने बाटो फुकाए पनि पर्याप्त परिमाणमा भने निर्यात गर्न दिएको छैन। ती दुवै नाकाबाट अत्यन्तै थोरै परिमाणमा मालसामानसहितको कन्टेनर आउँदा व्यापारी लगानी डुब्ने चिन्तामा परेका छन् । संघका अध्यक्ष बच्चु पौडेलका अनुसार विगतमा नेपाली व्यवसायीको कन्टेनर तातोपानी हुँदै चीनको खासासम्म सोझै जान पाउँथ्यो। खासामा सामान लोड गरी १५ दिनमा काठमाडौं ल्याइपुर्याउँथे। दैनिक रूपमा उक्त नाकामार्फत ५० देखि १ सय कन्टेनरसम्म सामान आउँथ्यो। रसुवातर्फ केरुङ (चीनतर्फको भूभाग)सम्म नेपाली कन्टेनर जान पाउँथ्यो। तर, पछिल्लो समय कोभिडको समस्या देखाएर केरुङ र खासासम्म नेपाली कन्टेनरलाई जान दिइएको छैन, अध्यक्ष पौडेलले भने। पौडेलका अनुसार चिनियाँ पक्षले कोभिड१९ को समस्या सिर्जना भएपछि नेपाली कन्टेनरलाई तातोपानी र रसुवातर्फको मितेरी पुलसम्म मात्रै जान अनुमति दिएको छ। मितेरी पुलसम्म चिनियाँ पक्षले आफ्ना कन्टेनरमा नेपाली व्यवसायीले मगाएको सामान ल्याइदिन्छन्। त्यहाँबाट नेपाली व्यवसायीले आफ्ना ट्रक र कन्टेनरमा लोड गरी भित्र्याउँदै आएका छन्। नेपाली व्यवसायीले ती दुवै नाकाको मितेरी पुलसम्म दैनिक ५० देखि १ सय कन्टेनरसम्म आउनुपर्ने माग गर्दै आएका छन्। हामी अहिले पनि कोभिड १९ को स्वास्थ्यसम्बन्धी सम्पूर्ण मापदण्ड पालना गरेका छौं, पौडेलले भने, हामीलाई मितेरी पुलमै सामान झारिदिए पनि हुन्छ। तर, कम्तीमा दैनिक ५० देखि १ सय कन्टेनरसम्म झारिदिनुपर्यो। कनिका छरेजस्तो दैनिक ४५ कन्टेनर झारेका कारण आर्थिक मारमा परेको पौडेलको भनाइ छ। नौ महिनादेखि आउन नसकेको करिब १७ सय कन्टेनरको सामान कुन अवस्थामा छ भन्ने सोचेर मानसिक र आर्थिक पीडा थपिएको आयातकर्ता व्यापारीको भनाइ छ। पौडेलका अनुसार यो विषयमा परराष्ट्रसचिबसँग पटकपटक छलफल भएको छ। परराष्ट्रसचिव तातोपानी नाकासमेत घुमेर आए तर हालसम्म कूटनीतिक रुपमा समस्याको कुनै समाधान भएको छैन। उद्योग, वाणिज्य तथा आपूर्तिमन्त्री लेखराज भट्टले यो समस्याको विषयमा आफूले मन्त्रिपरिषद् बैठकका साथै परराष्ट्र मन्त्रालयलाई जानकारी गराएको बताए। यो समस्याको समाधान निकाल्न कूटनीतिक पहल गरिदिन परराष्ट्र मन्त्रालयका अधिकारीसँग प्रत्यक्ष र पत्राचार गरी छलफल भइसकेको छ, मन्त्री भट्टले भने, तर, हालसम्म समस्या समाधान हुन सकेको छैन। यही साता राजधानी गएपछि यो विषयलाई गम्भीर रुपमा छलफल गरी निकास दिन्छौं। उनका अनुसार कोभिड १९ को विषयमा चिनियाँ पक्षलाई आश्वस्त गर्न नसक्दा समस्या सिर्जना भएको हो। मन्त्री भट्टले पछिल्लो समयमा ती दुवै नाकामार्फत दैनिक ४५ कन्टेनर मात्रै आउँदा नेपाली व्यवसायी आर्थिक रुपमा धरासायी बनेको जानकारी दिए। मन्त्रालयका सहसचिव प्रकाश पौडेलले कोभिड१९ का कारण चिनियाँ पक्षले आपूर्ति प्रक्रियामा कडाइ गरेको बताए। दुवैतर्फका कामदारको दुवै पक्षबाट नियमित पीसीआर परीक्षण गरिए पनि चिनियाँ पक्ष सन्तुष्ट नहुँदा आपूर्ति प्रणाली असहज बनेको पौडेलको भनाइ छ। उनका अनुसार चिनियाँ पक्षले जिरो कोभिडको नीति लागू गरेकाले नेपाली पक्षबाट उनीहरू आश्वस्त हुन नसकेका हुन्। हाम्रो परीक्षणमा नेगेटिभ आएको बिरामीको परीक्षण गर्दा उनीहरुले पोजिटिभ भेट्टाउँदा रहेछन्, पौडेलले भने, यसले गर्दा समस्या सिर्जना भएको हो। उनले कूटनीतिक पहलबाट चाँडै यो समस्या समाधान निकाल्ने जानकारी दिए। तातोपानी नाका हुँदै दसैंअघि नै ल्याउने तयारी गरिएका सामान अब खासाबाट काठमाडौं पुर्याउन अझै डेढ महिना लाग्ने देखिएको छ। चिनियाँ पक्षले सीमित मात्र गाडी खासाबाट तातोपानी सुख्खा बन्दरगाहसम्म पठाइरहेका छन्। नाका खुलेको ६ दिनमा जम्मा १६ कन्टेनर सामान मात्र भित्रिएको तातोपानी भन्सार कार्यालय प्रमुख भन्सार अधिकृत लालबहादुर खत्रीले बताए। चिनियाँ पक्षले खासाबाट दुई चिनियाँ र चारवटा नेपाली गाडी छाड्ने भने पनि त्यसअनुसार आयात नभएको खत्रीको भनाइ छ। व्यवसायीले दसैंअघि नै झण्डै १ सय ५० कन्टेनर सामान खासामा स्टोर गरेका थिए। चिनियाँ पक्षले अहिलेकै गतिमा सामान छाड्ने हो भने जाडोका लागि अर्डर गरिएका सामान गर्मी र गर्मीका लागि अर्डर गरिएका सामान जाडोमा आइपुग्छ, सिन्धुपाल्चोक उद्योग वाणिज्य संघका अध्यक्ष वेदबहादुर श्रेष्ठले भने, व्यवसायीको लगानी डुब्ने खतरा बढ्दै गएको छ। खासाबाहेक ल्हासा र सिगात्सेमा रहेका सामानसमेत कसरी ल्याउने भन्ने चिन्ताले सताएको श्रेष्ठको भनाइ छ। खत्रीले चिनियाँ पक्षलाई बढी सामान छाड्न आग्रह गरिए पनि ठोस जवाफ नआएको जानकारी दिए। मन्त्रालय र ल्हासास्थित महावाणिज्य दूतावासमार्फत खासामा रहेका नेपाली व्यवसायीका सामान छिटोभन्दा छिटो ल्याउन पहल भइरहेको छ, उनले टेलिफोनमा भने, चिनियाँ पक्षले पनि यसलाई सकारात्मक रूपमा लिएको छ। छिट्टै निकास निस्केला। उनका अनुसार चिनियाँ पक्षले सामान छाडे तातोपानी भन्सारमा सबै स्वास्थ्य सुरक्षाका उपाय अवलम्बन गरी सामान जाँच पासको प्रक्रिया अपनाइएको छ। खासा भन्सार र अन्य निकायलाई कम्तीमा दैनिक २० वटा गाडी छाड्न आग्रह गरिएको उनको भनाइ छ। खासामा स्टोर भएका सामान क्लियर गरेर थप सामान ल्याउने वातावरण सिर्जना गर्न लागिपरेका छौं, उनले भने, चिनियाँ पक्षले सकारात्मक रूपमा लिएकाले छिट्टै निकास निस्केला। हिमालय सीमापार वाणिज्य संघका पूर्वअध्यक्ष विष्णुबहादुर खत्रीले सरकारले कूटनीतिक पहल नगर्दा व्यवसायीको लगानी डुब्ने अवस्थामा पुगेको बताए। नेपाल र चीन सरकारको स्पष्ट कुरा नआउँदा व्यवसायीका करोडौं रुपैयाँ चिनियाँ स्टोरमा थन्किएको खत्रीको गुनासो छ। यस्तै, रसुवागढी नाकामा कोरोनाका कारण चिनियाँ गाडीबाट मात्र सामान ल्याउने सहमति भएका कारण अर्डरअनुसार आयात हुन सकेको छैन। चीनको केरुङतर्फ सामान लिन नेपाली गाडी जान नपाउने र चीनका पाँच गाडीले मात्र नेपालसम्मको सिमानामा सामान ल्याएर बुझाउने भएका कारण व्यापारीले अर्डर गरेअनुसार जाडोका सामान ल्याउन नपाएका हुन्। व्यापारीका अनुसार १० अर्बभन्दा बढी मूल्यको सामान चीनको केरुङमै रोकिएका छन्। गोसाइकुण्ड गाउँपालिका अध्यक्ष कैसाङ नुर्वु तामाङले चाडपर्व तथा जाडो यामका सामान चीनको केरुङमै रोकिएको जानकारी दिए। रसुवा उद्योग वाणिज्य संघका पूर्वअध्यक्षसमेत रहेका तामाङले सामान आयात बढाउन सरकारले पहल गरिदिनुपर्ने बताए। रसुवाका प्रमुख जिल्ला अधिकारी हरिप्रसाद पन्तले सामानको मात्राका विषयमा कुनै औपचारिक जानकारी नभएको बताए। केही व्यापारीले आफूलाई सहजीकरण गरिदिन माग भने गरेको पन्तको भनाइ छ। रसुवा भन्सार कार्यालय प्रमुख पुण्यविक्रम खड्काले चालु वर्षको चार महिनामा मंगलबारसम्म १२ अर्बको सामान भित्रिएको जानकारी दिए। गत वर्ष यही अवधिमा रसुवागढी हुँदै २७ अर्ब मूल्यका लत्ताकपडा तथा अन्य सामान आयात गरिएको थियो। केरुङबाट दैनिक पाँचवटा चिनियाँ गाडीमा तयारी पोशालगायत सामान रसुवागढी ल्याइदिन्छन्। सामान लोड गर्न नेपालबाट १० वटा कन्टेनर दैनिक रूपमा रसुवागढी पुग्ने गरेका छन्। नेपाली व्यापारीले गत वर्षभन्दा बढी चीनको केरुङमा वडादशैं, तिहार तथा अन्य चाडपर्व र जाडोयामका सामान अर्डर गरेको जनाइएको छ। तर, उताबाट गाडी कम आएपछि विगत वर्षजसरी आयात हुन नसकेको भन्सार प्रमुख खड्काले बताए। नाका सहज रूपमा सञ्चालन भएका बेला दैनिक ४ करोड रुपैयाँसम्म राजस्व संकलन हुँदै आएको थियो। चालु वर्षको असोज र कात्तिकमा २३ करोड रुपैयाँ राजस्व संकलन भएको रसुवा भन्सारले जनाएको छ। पहिलो चार महिनाको राजस्व संकलन निराशाजनक देखिएको छ। गत आवको सोही अवधिमा ४ अर्ब रुपैयाँभन्दा बढी राजस्व संकलन भएको थियो। साउन र भदौमा लक्ष्यभन्दा निकै कम राजस्व संकलन भएको हो। साउनमा ६८ करोड १० लाख ६५ हजार लक्ष्य राखिएकामा २३ करोड ५६ लाख ९८ हजार मात्र उठेको थियो। भदौमा ७९ करोड ३८ लाख ६८ हजार रुपैयाँ लक्ष्य राखिएकामा १५ करोड ३७ लाख राजस्व संकलन भयो। चार महिनामा ८० करोड रुपैयाँ मात्र राजस्व संकलन गरिएको खड्काले बताए। कोरोना भाइरस जोखिमका कारण माघ १५ देखि असार २७ गतेसम्म रसुवागढी नाका बन्द थियो। नाका खुलेपछि पनि नियमित कारोबार हुन सकेको छैन। खड्काका अनुसार १० महिनादेखि अर्डर गरिएका सामान मात्रै चीनवाट आइरहेका छन्। रसुवागढीबाट तयारी कपडा, स्याउ, विद्युतीय सामग्री, निर्माण सामग्री, जुत्ता चप्पल, चस्माको फ्रेमलगायत सामग्री आयात हुने गरेको छ। यस्तै, नेपालबाट बाँसको मुडा, काठका सामग्री, हस्तकलाका सामग्री निर्यात हुने गरेको छ। पछिल्लो समय चीनले नेपालबाट निर्यातका लागि अनुमति दिएको छैन। रसुवागढी नाकालाई चीनले सन् २०१७ को सेप्टेम्वर १ तारिखदेखि अन्तर्राष्ट्रिय नाकाका रूपमा मान्यता दिइसकेको छ। यस्तै, २०७२ सालको भूकम्पपछि बन्द तातोपानी नाका २०७६ जेठदेखि आंशिक रूपमा खुलेको थियो। तर, कोरोना भाइरस संक्रमण बढेपछि बन्द नाकाबाट बीचमा चीन सरकारले सहयोग गरेका स्वास्थ्य सामग्री ल्याइएको थियो। दसैंअघि नाका खोल्ने प्रक्रिया सुरु भएपछि व्यवसायीले खासामा सामान ल्याएर स्टोर गरेका थिए। नाका खुलेकै दिन एक नेपाली कन्टेनर चालकमा कोरोना संक्रमण देखिएपछि चिनियाँ पक्षले एकतर्फी रुपमा नाका बन्द गरेको थियो। त्यसपछि अलपत्र सामान ल्याउन नाका सञ्चालनमा आए पनि औसत तीन गाडीभन्दा बढी सामान ल्याउन नदिएपछि अझै कति समय नेपाली व्यवसायीका सामान खासामा अलपत्र पर्ने हो भन्ने यकिन नहुँदा व्यवसायी चिन्तित छन्।"
पुँजीगत खर्च ७२१ प्रतिशत,"काठमाडौं : चालू आर्थिक वर्षको करिब चार महिनामा पुँजीगत खर्च न्यून देखिएको छ। महालेखा नियन्त्रकको कार्यालयअनुसार यो अवधिमा २५ अर्ब ४५ करोड ७० लाख रुपैयाँखर्च भएको छ। चालू आर्थिक वर्षका लागि पुँजीगततर्फ कुल तीन खर्ब ५२ अर्ब ९१ करोड रुपैयाँबजेट विनियोजन गरिएको छ । कात्तिक १८ गतेसम्म विनियोजित पुँजीगत बजेटको ७२१ प्रतिशत मात्र खर्च भएको हो। कोभिड१९ का कारण पूर्वाधार निर्माणसम्बन्धी काम कम हुँदा पुँजीगत खर्चमा सरकार कमजोर देखिएको हो। गत वर्षको तुलनामा यो वर्ष पुँजीगत खर्च बढेको देखिएको छ। २०७६ कात्तिक १८ गतेसम्म पुँजीगत खर्च ५४४ प्रतिशत भएको थियो। गत आवका लागि ४ खर्ब ८ अर्ब रुपैयाँपुँजीगत बजेट विनियोजन भएकोमा सो अवधिसम्म २२ अर्ब १९ करोड ३१ लाख खर्च भएको थियो। कोभिड१९ कारण विकासका काम प्रभावित भएकाले पुँजीगत खर्च न्यून देखिएको सडक विभागका प्रवक्ता शिवहरि सापकोटाले बताए। विगतमा पनि आर्थिक वर्षको पहिलो तीन, चार महिनामा पुँजीगत खर्च न्यून हुने गरेको थियो। यस वर्ष पुँजीगत खर्ब कमी आउनुमा कोभिड१९प्रमुख कारण हो। पुँजीगत खर्च बढाउन निर्माण व्यवसायी र सरकार गतिशील हुनुपर्ने पूर्वभौतिक पूर्वाधार तथा यातायात सचिव तुलसी सिटौला बताउँछन्। कोभिड१९ कै कारण विकाससम्बन्धी कार्य रोकिन्न हुन्न। कोभिड१९ कहिलेसम्म रहन्छ भन्न सकिने अवस्था छैन। आवश्यक सुरक्षाका उपाय अवलम्बन गरेर अघि बढ्नुपर्छ। विकाससम्बन्धी काम अघि बढाउन ठेकेदारले अग्रसरता देखाउनुपयो। आवश्यक सहयोग गर्न सरकार तत्पर रहनुपयो। दसैंतिहारको समयमा टेन्डर र वर्षात्को मौसम रहने भएकाले पनि विकासका काम सुस्त हुने गरेको थियो। तर, यो वर्ष अघिल्ला वर्षभन्दा परिस्थिति फरक छ। विश्वलाई भयभीत बनाइरहेको महामहारीबीच पुँजीगत खर्च बढाउन सरकार र निर्माण व्यवसायी एकजुट भएर अघि बढ्नुपर्ने सिटौलाले बताए। पुँजीगत खर्च बढाउनेतर्फ सरकारको ध्यान केन्द्रित हुन नसकेको नेपाल निर्माण व्यवसायी महासंघका अध्यक्ष रविसिंह बताउँछन्। मन्त्रिपरिषद्ले असार २९ गते लकडाउनमा म्याद सकिएका र सम्झौता भएर पनि काम सम्पन्न नभएका ठेक्काको म्याद ६ महिनासम्म बढाउने निर्णय नै पुँजीगत खर्च वृद्धि नहोस् भन्नेगरी गरिएको उनी बताउँछन्। लकडाउन अवधिमा सबै प्रकारका विकास निर्माणसम्बन्धी कार्य प्रभावित भएका छन्। तर,लकडाउन अवधिमा म्याद गुजे्रका र भर्खर सम्झौता भएका आयोजनाका हकमा मात्र ६ महिना म्याद थप गर्ने सरकारले निर्णय छ। लकडाउनको अवधिपछि म्याद गुजे्रका आयोजनाको सम्बन्धमा सरकार मौन छ। लकडाउनको समयमा काम गर्न नपाएर म्याद गुज्रेको आयोजनाको काम अघि बढाउँदा कानुनी रूपमा निर्माण व्यवसायीलाई भुक्तानी दिन सम्भव छैन, सिंहले भने, त्यस्ता आयोजनामा काम हुने सम्भवना न्यून छ। विकास निर्माणसम्बन्धी काम गर्ने मौसम सुरु हुन लाग्दा पनि सरकारले निर्माण व्यवसायीले पालना गर्नुपर्ने प्रोटोकल जारी गरेको छैन। स्थानीय तहले पनि आफैं लकडाउन गर्दै आएका छन्। विकास निर्माणतर्फ सरकारको ध्यान केन्द्रित हुन सकेको छैन। सरकारको रवैया परिवर्तन नहुने हो भने यो वर्ष पनि पुँजीगत खर्च गर्न सरकारलाई धौधौ पर्ने जानकारहरूको भनाइ छ।"
दुई ल्याबका दुई थरी रिपोर्ट,"पोखरा : दसैं आउनुभन्दा पाँच दिनअघि पोखरा नयाँ बजारका एक युवकले पोखराको मालेपाटनस्थित कृषि तालिम केन्द्रमा दोस्रो पटक स्वाब दिए। अभिभावकसँगै दसैं मनाउने उद्देश्यले कोरोना पुष्टि भएको १४ दिनमा उनले दोस्रो पटक स्वाब दिएका थिए। दसैं आयो, गयो। ९ दिनअघि दिएको स्वाबको रिपोर्ट आएन। क्षयरोग उपचार केन्द्र पोखराको कोरोना परीक्षण ल्याबमा ताकेता गर्दा पनि कुनै जवाफ आएन। रिपोेर्ट आउने नआउने अलमल भएपछि उनले कात्तिक १३ गते पश्चिमाञ्चल क्षेत्रीय अस्पताल पुगेर फेरि स्वाब परीक्षण गराए। १४ गते बेलुका दुई फरक ल्याबबाट अघिपछि रिपोर्ट आयो। क्षयरोग उपचार केन्द्रबाट रिपोर्ट नेगेटिभ आएको पहिलो खबरसँगै उनी खुसी भए। लगत्तै पश्चिमाञ्चल क्षेत्रीय अस्पतालबाट पनि फोन आयो। फोनमा भनियो, तपाईंको रिपोर्ट फेरि पोजेटिभ आएको छ, १० दिनपछि फेरि चेक गर्न आउनू। उनी झसँग भए। ९ दिनअघिको स्वाब रिपोर्ट नेगेटिभ भएर पुनः परीक्षण गराउँदा पोजेटिभ आएपछि उनी झसँग हुने नै भए। अब कुन रिपोर्टको विश्वास गर्ने। अलमलमा परेका उनी अहिले पनि आइसोलेसनमा छन्। पोखरा बैदामकी एक जना महिलाले दुई घण्टाको फरकमा दुई ठाउँमा दिएको स्वाबको रिपोर्ट पनि फरक आएको छ। पहिले उनले पोखराको न्युरोडस्थित लाइफ केयर डाइग्नोस्टिक रिसर्च सेन्टरमा स्वाब परीक्षण गर्न दिइन्। दुई घण्टापछि पश्चिमाञ्चल क्षेत्रीय अस्पताल पोखरामा पुगेर पनि उनले स्वाब परीक्षण गराइन्। छिटो रिपोर्ट आओस् भनेर दुई ठाउँमा स्वाब दिएको उनले सुनाइन्। लाइफ केयरको रिपोर्ट फेरि पोजेटिभ आयो। उही दिनमा दिएको पश्चिमाञ्चल क्षेत्रीय अस्पतालको रिपोर्ट भने नेगेटिभ छ। अस्पतालको रिपोर्टलाई विश्वास मान्दै ती महिला काममा फर्किएकी छिन्। त्यस्तै पोखरा६ का अर्का युवाको पनि उस्तै खाले रिपोर्ट आएको छ। एक दिनअघि लाइफ केयरमा स्वाब परीक्षण गराउँदा नेगेटिभ रिपोर्ट आयो। भोलिपल्ट पश्चिमाञ्चलमा गरेको पोजेटिभ। ल्याबबाट यस्तो रिपोर्ट आएपछि ती युवा दुविधामा छन्। गण्डकी प्रदेश स्वास्थ्य निर्देशनालयको प्रादेशिक स्वास्थ्य आपत्कालीन कार्यसञ्चालन केन्द्र संयोजक नवराज शर्मा भने यस्तो नहुनुपर्ने बताउँछन्। स्वाब टेस्ट गर्न हामी सरकारीमा रिफर गर्छाैं, निजीमा गर्दैनौं। दुई थरी रिपोर्ट आएको प्रमाण लिएर आउनु के रहेछ म बुझ्छु, उनले भने। फरक ल्याबमा फरक फरक रिपोर्ट आए एउटा रिपोर्ट गलत हुने जनस्वास्थ्यविज्ञ डा रवीन्द्र पाण्डेले बताए। परीक्षण के कसरी गरिएको छ, जनशक्ति कस्तो छ, किट राम्रो छ कि छैन भन्ने मुख्य आधार रहन्छ, तर यस्तो निकै न्यून हुन्छ, उनले भने।"
आयोजना प्रभावितलाई क्षतिपूर्ति,"बेनी : निर्माणको अन्तिम चरणमा पुगेको २२० केभी क्षमताको दानाखुर्कोट प्रसारण लाइनको तारमुनि पर्ने घरजग्गाको १० करोड रुपैयाँ क्षतिपूर्ति वितरण सुरु भएको छ । कालीगण्डकी कोरिडोर प्रसारण लाइन आयोजनाले पर्वतको कुश्मा नगरपालिका१ खुर्कोटदेखि म्याग्दीको अन्नपूर्ण गाउपालिका३ दाना जोड्ने प्रसारण लाइनको अधिकार क्षेत्रमा पर्ने जग्गाधनीलाई क्षतिपूर्ति बाँड्न लागेको हो । ३९ दशमलव ६ किलोमिटर दूरीको प्रसारण लाइनको मध्यभागबाट दायाँ र बायाँ १५१५ मिटरभित्र पर्ने निजी जग्गा र संरचनाका धनीलाई क्षतिपूर्ति वितरण गर्न सुरु गरेको आयोजनाले जनाएको छ । प्रमुख जिल्ला अधिकारी उमाकान्त अधिकारीले सम्बन्धित स्थानीय तह र वडाका जनप्रतिनिधिसहितको बैठकले क्षतिपूर्तिको दररेट निर्धारण गरेपछि वितरणको बाटो खुलेको जानकारी दिए । म्याग्दी खण्डमा तारमुनि पर्ने ४९५ कित्ता जग्गा र १९ वटा संरचनाका धनीलाई १० करोड ५ लाख रुपैयाँ क्षतिपूर्ति दिइने भएको छ । प्रसारण लाइनको अधिकार क्षेत्रभित्र पर्ने जग्गामा संरचना निर्माण र रूखबिरुवा रोप्न नपाउने भएकाले क्षतिपूर्ति दिने व्यवस्था छ । लाइनको अधिकार क्षेत्रमा पर्ने जग्गामा खेतीबाली लगाउन भने पाइन्छ । क्षतिपूर्ति लिनका लागि बैंकमा खाता खोलेर वडा कार्यालयको सिफारिससहितका कागजात लिएर बेनीस्थित कार्यालयमा सम्पर्क गर्न आयोजना प्रमुख चन्दनकुमार घोषले प्रभावितलाई आग्रह गरे । म्याग्दीको अन्नपूर्ण गाउँपालिकाको वडा न १, २, ३, ६, ७, रघुगंगा गाउँपालिकाको १, २ र ३ तथा पर्वतको कुश्मा नगरपालिकाको १, २, जलजला गाउँपालिकाको १, २, ३, ६, ७ र ८ नम्बर वडामा प्रसारण लाइन निर्माण भएको छ । कुल ११४ वटामध्ये ११२ वटा टावर बनिसकेको छ । टावर निर्माण भएका १०० घरधुरीलाई यसअघि ८ करोड रुपैयाँ मुआब्जा वितरण गरिएको थियो । पर्वतमा ५५ र म्याग्दीमा ४० रोपनी निजी जग्गा अधिग्रहण भएको थियो । पर्वतमा ३ करोड ९७ लाख र म्याग्दीमा ४ करोड १७ लाख रुपैयाँ मुआब्जा वितरण भएको छ । टावर निर्माण हुने जग्गालाई चार वर्गमा बाँडेर प्रतिरोपनी पाँच लाखदेखि १३ लाख रुपैयाँका दरले मुआब्जा दिइएको थियो । म्याग्दीको उत्तरी क्षेत्र भएर बग्ने कालीगण्डकी तथा सहायक नदी र मुस्ताङमा निर्माण हुने जलविद्युत् आयोजनाबाट उत्पादित बिजुली केन्द्रीय ग्रिडमा जोड्न एसियाली विकास बैंकको सहयोगमा प्रसारण लाइनका साथै दाना र खुर्कोटमा सबस्टेसन बनाउन लागिएको हो । प्रसारण लाइन र सबस्टेसन बनाउन सन् २०१६ मा दुई अर्ब ९० करोड रुपैयाँमा टाटा प्रोजेक्ट्स र चिन्ट इलेक्ट्रिक जेभीसँग नेपाल विद्युत् प्राधिकरणले ठेक्का सम्झौता गरेको थियो । २०१८ को नोभेम्बरमा सम्पन्न गर्ने लक्ष्य राखिएको आयोजना दुई वर्ष वर्ष ढिला गरी सकिन लागेको हो । पोखरेबगर क्षेत्रमा जग्गाधनीसँगको बिबाद र वन क्षेत्रको जग्गा प्राप्तिमा भएको ढिलाइले आयोजना निर्माण प्रभावित बनेको थियो । पोखरेबगर क्षेत्रमा करिब दुई वर्षदेखि रोकिएको प्रसारण लाइन निर्माणको काम स्थानीय प्रशासनको सहजीकरणमा गत पुस महिनादेखि सञ्चालन भएको थियो । खुर्कोट र दानाको सबस्टेसनमा उपकरण जडान भइसकेको छ । आयोजना निर्माणमा भएको ढिलाइका कारण घलेम्दीखोला जलविद्युत् आयोजनाको ५ मेगावाट विद्युत् खेर गएको छ । १३ मेगावाट क्षमताको थापाखोला जलविद्युत् आयोजना पनि पूर्ण क्षमतामा सञ्चालन हुन सकेको छैन । ४२ मेगावाट क्षमताको मिस्त्रीखोला जलविद्युत् आयोजनाले प्रसारण लाइन र सबस्टेसनसँगै उत्पादन सुरु गर्ने तयारी गरेको छ ।"
अर्गानिक घोषणामा चुनौती,"सुर्खेत : प्रदेश सरकारले निकै महत्व दिएको अर्गानिक कर्णाली प्रदेश घोषणामा चुनौती देखिएको छ । प्रदेश सरकार गठन भएदेखि नै कर्णालीमा अर्गानिक प्रदेश बनाउने अभियान सुरु भएको हो । तर जैविक विषादी प्रयोगशालाको अभावमा अर्गानिक प्रदेश बनाउन कठिन भएको छ । २०७४ फागुन ६ गते बसेको कर्णाली प्रदेश सरकारको पहिलो मन्त्रिपरिषद् बैठकले कर्णालीमा अर्गानिक कृषिको आधार तयार गर्ने निर्णय गरेको थियो । त्यसयता प्रदेशमा थप निर्णय र योजना पनि तयार भए । तर, आवश्यक गुरुयोजना निर्माण, प्रदेशमा कृषि विज्ञको अभाव र जैविक विषादी प्रयोगशाला नहुँदा कर्णालीलाई अर्गानिक प्रदेश घोषणा गर्ने अभियान नै चुनौतीपूर्ण देखिएको हो । २०७६ पुस ९ गते कर्णाली प्रदेश समन्वय परिषद्को दोस्रो बैठकले पनि दुई वर्षभित्र कर्णालीलाई अर्गानिक बनाउने निर्णय गरेको थियो । सोहीअनुसार प्रदेश र स्थानीय सरकारले विषादी प्रयोगमा प्रतिबन्ध लगाउँदै प्रांगारिक मल र अर्गानिक वस्तु उत्पादन गरिरहेका छन् । प्रदेश भित्रिने मुख्य नाका सल्यानको कपुरकोट र सुर्खेतमा विषादी परीक्षण प्रयोगशाला पनि स्थापना भएका छन् । विषादी प्रयोगमा पूर्ण प्रतिबन्ध नलगाएसम्म कर्णालीलाई अर्गानिक प्रदेश बनाउन सम्भव देखिएन, भूमि, व्यवस्था कृषि तथा सहकारीमन्त्री विमला केसीले भनिन्, जैविक विषादी उत्पादन प्रयोगशाला नहुँदासम्म कर्णालीलाई अर्गानिक प्रदेश घोषणा गर्न कठिन देखियो । चालू आर्थिक वर्षमा नै प्रदेशमा जैविक विषादी प्रयोगशाला स्थापनाको प्रक्रिया थाल्ने सरकारको योजना छ । यद्यपि हाल कालीकोट, मुगु, हुम्ला र डोल्पा अर्गानिक जिल्ला घोषणाउन्मुख रहेको सरकारको दाबी छ । जुम्ला भने यसअघि नै अर्गानिक जिल्ला घोषणा भइसकेको छ । त्यहाँ विषादी प्रयोगमा प्रतिबन्ध लगाइएको छ । जैविक विषादी प्रयोगशाला स्थापना भएपछि पहिलो चरणमा कालीकोट, मुगु, हुम्ला र डोल्पालाई अर्गानिक जिल्ला घोषणा गर्न सकिने मन्त्री केसीले बताइन् । अहिले पनि ती जिल्लामा न्यून विषादी प्रयोग भइरहेको भन्दै जैविक विषादी उत्पादन भएपछि मात्र पूर्णरूपमा प्रतिबन्ध लगाउन सकिने उनको भनाइ छ । कर्णालीलाई अर्गानिक प्रदेश बनाउन भन्दै प्रदेश सरकारले अर्गानिक कृषि अनुसन्धानका लागि नेपाल कृषि अनुसन्धान परिषद्सँग पाँच वर्षका लागि सम्झौता गरिसकेको छ । जसअन्तर्गत कृषि अनुसन्धान केन्द्र दशरथपुरले अर्गानिक कृषिसम्बन्धी अनुसन्धान गरिरहेको भूमि व्यवस्था, कृषि तथा सहकारी मन्त्रालयले जनाएको छ । तर, कर्णालीमा तरकारी तथा फलफूलमा आत्मनिर्भर छैन । यसकारण पनि बाहिरबाट भित्रिने विषादीयुक्त तरकारी र फलफूलका कारण पनि प्रदेशलाई अर्गानिक घोषणा गर्न सहज छैन । यसका लागि पनि मुख्य नाकामा विषादी प्रयोगशाला अनिवार्य छ । त्यस्तै दीर्घकालीन रूपमा अर्गानिक कृषि प्रदेश बनाउन अर्गानिक कृषि विषय अध्ययनअध्यापन गराउने सरकारको तयारी छ । यस्तै अर्गानिक उत्पादनलाई बढावा दिन मन्त्रालयले चालू आर्थिक वर्षमा अर्गानिक कृषि वस्तुको प्रमाणीकरण, ब्रान्ड निर्माण, प्याकेजिङ बजारीकरण, प्राविधिक धारका विद्यालयमा कृषि पशुसेवा र स्वास्थ्य कार्यक्रम लागू गर्ने, अर्गानिक नमुना गाउँ कार्यक्रमलाई विस्तार, प्रदेशस्तरीय अर्गानिक मल र जैविक विषादी उत्पादन उद्योगका लागि पूर्वाधार तयार गर्ने मन्त्रालयले जनाएको छ । अर्गानिक प्रदेश बनेको खण्डमा माटोको उर्वराशक्तिलाई बच्ने, उत्पादन बढ्ने र वातावरणीय सन्तुलन कायम हुने सरकारको अपेक्षा छ । यही अभियानअन्तर्गत हाल नमुनाका रूपमा केही स्थानीय तहमा अर्गानिक उत्पादन थालिएको छ ।"
चिकित्सकद्वारा सामूहिक राजीनामा,"काठमाडौं : वीर अस्पतालको आकस्मिक सेवा विभागका १६ जना चिकित्सकले बुधबार सामूहिक राजीनामा दिएका छन्। उनीहरूले आफ्ना मागको सुनुवाइ नभएको, कोरोना संक्रमणका बेला सुरक्षा मापदण्डको व्यवस्था नगरिएको र भत्ता पनि नदिएको जनाएका छन्। अस्पतालका निर्देशक डा केदारप्रसाद सेञ्चुरीसमक्ष दिइएको राजीनामा पत्रमा काम गर्ने सहज वातावरण नभएको उल्लेख छ। राजीनामा दिनेमा डा कौशलेन्द्र चौधरी, डा महेश गिरी, डा राकेशकुमार सिंह, डा कृष्टि थापा, डा आयुषि शर्मा नेपाललगायत चिकित्सक छन्। निर्देशक डा सेञ्चुरीले मेडिकल अधिकृतहरूको माग सम्बोधनका विषयमा छलफल भइरहेको जानकारी दिए।"
विद्यार्थी नै क्याम्पस अध्यक्ष,"राजनीतिक आडमा एकै व्यक्ति विगत सात वर्षदेखि क्याम्पस सञ्चालक समिति अध्यक्ष छन्। कालीकोट : नरहरिनाथ गाउँपालिकामा रहेको नन्दादेवी बहुमुखी क्याम्पस सञ्चालन समितिको अध्यक्षमा सोही क्याम्पसका विद्यार्थी छन्। नरहरिनाथ गाउँपालिका(१ का अग्रबहादुर विष्ट क्याम्पस सञ्चालक समिति अध्यक्षको भूमिकामा छन्। उनी अहिले बीएड तेस्रो वर्षमा अध्ययनरत छन्। विष्ट ३ वर्षअघिको स्थानीय तहको निर्वाचनमा तत्कालीन नेकपा माओवादी केन्द्रबाट पराजित उम्मेदवार हुन्। विद्यार्थी नै क्याम्पस सञ्चालक समिति अध्यक्ष हुन नपाउने प्रावधान छ। तर, विष्ट राजनीतिक आडका आधारमा विगत सात वर्षदेखि सञ्चालक समिति अध्यक्ष छन्। एकै व्यक्ति बिनाप्रतिस्पर्धा सात वर्षदेखि यस्तो जिम्मेवारीमा रहनु प्रावधानविपरीत भएको सरोकारवालाको तर्क छ। विष्ट अध्यक्ष भएदेखि क्याम्पसको साधारणसभासमेत हुन नसकेको र उनी विद्यार्थी भएकाले अध्यक्षबाट राजिनामा गर्नुपर्ने उनीहरूको भनाइ छ। राजनीतिक शक्तिको आडमा विष्टले क्याम्पसको साधारणसभा नगरेका क्याम्पस सञ्चालक समिति सदस्य निर्मल विष्टले बताए। उनका अनुसार सञ्चालक समितिको नियमित बैठकसमेत बस्न सकेको छैन। करिब ३ सय विद्यार्थी भर्ना भएको यो क्याम्पसमा विगत एक वर्षदेखि क्याम्पस प्रमुखसमेत छैनन्। धेरै विषयका विषय शिक्षक पनि छैनन्। विद्यार्थी भने परीक्षा दिन मात्रै पुग्छन्। सोही क्याम्पसका विद्यार्थी विष्णु बोहोराले भने, प्रायः पढाइ नै हँुदैन, हामीहरूले नियमित पढ्न चाहे पनि शिक्षक छैनन्। नन्दादेवी माविका शिक्षकले कहिलेकाहीँ आलोपालो गरेर पढाउने गरेका उनले बताए। समिति अध्यक्ष विष्टले भने पहिला आफू अध्यक्ष र पछि विद्यार्थी भएको स्वीकारे। तर अहिले आफूले बीएड पास गरिसकेको बताउँदै उनले भने, अहिले म विद्यार्थी होइन। गाउँको स्रोत जुटाएर क्याम्पस सञ्चालन गरिरहेका छौँ। क्याम्पसमा प्राचार्य र अन्य शिक्षकको पनि व्यवस्थापन गरिरहेका छौं।"
"नेपालमा बढे, छिमेकमा घटे","काठमाडौं : सार्कमा भारतलगायत अन्य मुलुकले कोरोना संक्रमण र निको हुने दरमा उल्लेख्य प्रगति गरिरहँदा नेपालको अवस्था चिन्ताजनक देखिएको छ। सार्क मुलुकमध्ये नेपालमा सबैभन्दा थोरै संक्रमित निको भएका छन्। पाकिस्तानमा सबैभन्दा बढी ९३८ प्रतिशत निको भएका छन्। त्यसपछि क्रमशः भारतमा ९२ र भुटानमा ९१६, अफगानिस्तानमा ८२५ र बंगलादेशमा ७९८ प्रतिशत छ। नेपालमा निको हुने दर ७९३ प्रतिशत छ। भारतमा सक्रिय संक्रमितको संख्या घटेर ५ लाख ३६ हजारमा झरेको छ। ७६ लाख ५६ हजारभन्दा बढी व्यक्ति निको भई घर फर्किसकेका छन्। कोरोना संक्रमणलाई सामान्य रूपमा लिइयो। सरकार र नागरिक दुवै तहबाट हेलचेक्र्याइँ भयो, जनस्वास्थ्यविद् डा बाबुराम मरासिनीले भने, अहिले अरिंगालको गोलामा ढुंगा हानेजस्तो अवस्था हो। अरिंगाल त रिसाएर टोक्दै हिँडेजस्तो संक्रमितहरूले पनि अरूलाई संक्रमण फैलाउन पुगेका छन्। डा मरासिनीले काठमाडौं उपत्यकालगायत सहरी क्षेत्र अरिंगालको गोलाका रूपमा रहेको बताए। लक्षणविहीन संक्रमित पनि गाउँगाउँ पुगेको उनको भनाइ छ। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डेले संक्रमितको संख्या वृद्धि हुँदा उपचार व्यवस्थापनमा चुनौती थपिएको बताए। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार मुलुक सक्रिय संक्रमितको संख्या ३६ हजार ९ सय ११ छ। पछिल्लो तीन दिनमा मात्रै ९ हजार ३ सय ५६ जना संक्रमित थपिएका छन्। बुधबार ३ हजार ३ सय ९ जनामा कोरोना पुष्टि भएको छ। कोरोनाबाट पछिल्लो २४ घण्टामा ३० जनाको ज्यान गएको छ। नेपालमा संक्रमितमध्ये ६७१ प्रतिशत पुरुष छन्। महिला संक्रमितको संख्या ३२९ प्रतिशत छ। महाशाखाका अनुसार सक्रिय संक्रमित २०२ प्रतिशत छ। पीसीआर परीक्षणमध्ये संक्रमणदर १२३ प्रतिशत छ। प्रवक्ता डा गौतमका अनुसार पोजिटिभमध्ये मृत्युदर ०६ प्रतिशत छ। जम्मा मृत्यु प्रति दश लाख (पोजिटिभमा) ३५४ प्रतिशत छ। ३० हजार संक्रमित घरमै कोरोना संक्रमितले होम (घर) आइसोलेसन र समयमै उपचार नपाएर पनि ज्यान गुमाएको पाइएको छ। ३० हजार १ सय ३१ जना घरमै आइसोलेसनमा बसेका छन्। आईसीयूमा ३ सय ७९ र भेन्टिलेटरमा ७८ जना उपचाररत छन्। प्रवक्ता डा गौतमले घरमै आइसोलेसनमा बसेकाहरूले स्वास्थ्यकर्मीसँग परामर्श नलिएको बताए। कोरोना संक्रमण निको भएकासँग सरसल्लाह गरी विभिन्न औषधि सेवन गरेको पाइएको छ, उनले भने, आइसोलेसनमा बसेका बेला तीन पटक ज्वरो र अक्सिजनको लेभल स्याचुरेसन नाप्नुपर्छ। यदि गाह्रो महसुस भए चिनेको चिकित्सक वा हटलाइनमा फोन गरी सहयोग लिनुपर्छ। मन्त्रालयको इन्सिडेन्ट कमान्ड सिस्टमले पनि सबै कोभिड प्रयोगशाला सञ्चालन गरेका अस्पताल एवं मेडिकल कलेजले होम आइसोलेसनमा टेली कम्युनिकेसन, कन्सल्टेसन र काउन्सिलिङ गर्नुपर्ने निर्णय गरेको छ। अस्पताल नभएका प्रयोगशालाले कुनै सरकारी वा निजी तवरबाट सञ्चालित अस्पतालसँग समन्वय गरी टेली कम्युनिकेसन, कन्सल्टेसन र काउन्सिलिङ गर्नुपर्ने व्यवस्था गरिएको छ। संक्रमितको संख्या बढेसँगै नेपाल प्रहरी अस्पताललाई ३ सय बेडको अस्थायी कोभिड अस्पताल सञ्चालन स्वीकृति प्रदान गरिएको डा गौतमले बताए। ७ प्रदेशमा सक्रिय कोरोना संक्रमितप्रदेश १ ५४२१प्रदेश २ १०४९बागमती प्रदेश २३५८८गण्डकी प्रदेश २६०५लुम्बिनी प्रदेश ३१८७कर्णाली प्रदेश ३१४सुदूरपश्चिम प्रदेश ७४७कुल ३६,९११ स्रोत : स्वास्थ्य तथा जनसंख्या मन्त्रालय"
थिमि नगर उपप्रमुखले बोलाएको कार्यपालिका बैठकमा उनकै दलका ७ सदस्य अनुपस्थित,"भक्तपुर : मेयर मदनसुन्दर श्रेष्ठ र प्रमुख प्रशासकीय अधिकृत उद्धवप्रसाद रिजालबीचको विवाद नटुगिँदा भक्तपुरको मध्यपुर थिमि नगरपालिकाको गतिरोध हट्न सकेको छैन। प्रमुख प्रशासकीय अधिकृत रिजाल मेयर श्रेष्ठको मनोमानीविरुद्ध उभिएपछि नपामा गतिरोध उत्पन्न भएको हो। नपाको गतिरोध नटुगिँदा नगरका ज्येष्ठ नागरिक, अपांगता भएकालगायतले अहिलेसम्म सामाजिक सुरक्षाभत्ता पाउन सकेका छैनन्। अन्य नपामा दसैंअघि नै सामाजिक सुरक्षाभत्ता वितरण गरिएको थियो तर मध्यपुर थिमि नपामा गतिरोध कायमै भए नेपालीहरुको दोस्रो ठूलो चाड तिहारमा पनि यहाँका ज्येष्ठ नागरिक, अपांगता भएकालगायतले सामाजिक सुरक्षाभत्ता पाउनेछैनन्। मेयर श्रेष्ठ र प्रमुख प्रशासकीय अधिकृतको आपसी विवादले नगरका अन्य प्रशासनिक कार्यसमेत प्रभावित भएका छन्। नगरवासीले घर निर्माण गर्न पाएका छैनन्। मेयर श्रेष्ठले अनलाइन नक्सापास प्रणालीबाट प्रमुख प्रशासकीय अधिकृतको युजर नेम र पासवर्ड हटाउन लगाएका कारण नगरवासीको नक्सापास हुने अवस्था छैन। मेयर श्रेष्ठ आफैले नगरवासीको नक्सापासमा हस्ताक्षर गर्न नखोजेको होइन। तर स्थानीय तह सञ्चालन ऐन २०७४ ले उक्त अधिकार नपाका प्रमुख प्रशासकीय अधिकृतलाई मात्रै दिएको छ। त्यसैले नगर प्रमुखले नगरवासीको नक्सापासमा हस्ताक्षर गर्न कानुनी व्यवस्थाको बर्खिलाप हुने भनी कानुनी सल्लाहकारहरुले सुझाव दिएपछि प्रमुख श्रेष्ठ पछाडि हटे। प्रमुख श्रेष्ठले प्रमुख प्रशासकीय अधिकृत रिजाललाई व्यक्तिगत रुपमा कारबाही गरेको भन्दै मन्त्रालयमा फिर्ता गरेको घोषणा गरिसकेका छन्। तर प्रमुख प्रशासकीय अधिकृत रिजाल फिर्ता भएका छैनन्। मन्त्रालयले उनलाई सरुवा गरेर नयाँ प्रमुख प्रशासकीय अधिकृत पनि पठाएको छैन। फिर्ता नभएको प्रमुख प्रशासकीय अधिकृत रिजाललाई प्रमुख श्रेष्ठले काम गर्ने वातावरण पनि बनाइदिएका छैनन्। यसरी मेयर श्रेष्ठ र प्रमुख प्रशासकीय अधिकृत रिजालबीचको विवादले डेडलकको अवस्थाको नपालाई निकास दिन बिहीबार उपप्रमुख अञ्जनादेवी मधिकर्मीले आफ्नो दल नेपाली कांग्रेसको तर्फबाट निर्वाचित कार्यपालिका सदस्यहरुको बैठक बोलाएकी छन्। बैठकमा नपाको गतिरोध के कसरी फुकाउने भन्नेबारे घनीभूत रूपमा छलफल भएको उपप्रमुख मधिकर्मीले बताइन्। तिहार अगाडि जसरी भए पनि सामाजिक सुरक्षाभत्ता वितरण गर्न विशेष पहलगर्ने निर्णय गरेका छौं, उनले भनिन्, यसको लागि मेयर र प्रमुख प्रशासकीय अधिकृतलाई सहमितमा ल्याउन लागिपर्ने छौं। बैठकले मेयर श्रेष्ठलाई भेटेर पहिले गर्दै आएको मनोमानीबाट पछाडि हटी कार्यपालिका बैठकबाट निर्णय गराएर अघि बढ्न आग्रह गर्ने निर्णयसमेत भएको बैठकका सहभागी एवं नपाका प्रवक्ता राम थापामगरले जानकारी दिए। वडा नं २ का अध्यक्षसमेत रहेका उनले मेयर श्रेष्ठले गतिरोध अन्त्य गर्न पहल नगर्ने भए प्रमुख प्रशासकीय अधिकृतलाई काम गर्ने वातावरण भए पनि बनाइनुपर्ने बताए। मेयरज्यूले गतिरोध अन्त्य गर्न पहल गर्नुपर्छ, प्रवक्ता थापामगरले भने, नभए प्रमुख प्रशासकीय अधिकृतलाई काम गर्ने वातावरण बनाइ दिनुपर्छ। मध्यपुर थिमि नपाको नगर कार्यपालिकामा कांग्रेसको दुईतिहाइभन्दा बढी मत छ। १९ सदस्यीय नगर कार्यपालिकामा कांग्रेसका १५ जना जनप्रतिनिधि छन्। तर कांग्रेसका जनप्रतिनिधि दुई गुटमा विभाजित छन्। सोही गुटअनुसार उपमेयर मधिकर्मीले बिहीबार बोलाएको बैठकमा अर्को गुटका ७ जना कार्यपालिका सदस्य उपस्थित भएनन्। बैठकमा वडा नं १, ४, ६ र ९ का अध्यक्षसहित सातजना कार्यपालिका सदस्य उपस्थित भएनन्। उनीहरुले पार्टीसँग सल्लाह नगरी उपमेयरले बैठक डाकेकाले अनुपस्थित भएको बताएका छन्। मध्यपुर थिमि नपा १ का वडा अध्यक्ष सुरज खड्काले पार्टीसँग सल्लाह र समन्वय नगरी कार्यपालिकाको बैठक बोलाइएकाले सहभागी नभएको जानकारी दिए। उनले नपाभित्रको गतिरोध छिटोभन्दा छिटो अन्त्य गर्नुपर्नेमा भने जोड दिए। मध्यपुर थिमि नपा गतिरोधको अवस्थामा छ। त्यसलाई छिटोभन्दा छिटो अन्त्य गर्नु आवश्यक छ, वडा अध्यक्ष खड्काले भने। कांग्रेसका कार्यपालिका सदस्य दुई गुटमा विभाजित भएकाले नेपाल मजदुर किसान पार्टीको सहयोगमा नेकपा (नेकपा) निर्वाचित मेयर श्रेष्ठले कहिले एकगुट तथा कहिले अर्को गुटको साथमा आफ्नो मनोमानी गर्दै आएका छन्। मेयर श्रेष्ठले कांग्रेसका दुवै गुटलाई विकास निर्माणका योजना तथा नपामा हुने विभिन्न नियुक्तिमा भागबन्डा गर्दै नपा आफूखुसी चलाउँदै आएका थिए। तर पछिल्लो समय प्रमुख श्रेष्ठले नगर कार्यपालिकाबाट स्वीकृत नभएका योजनाका उपभोक्ता समितिहरुलाई दसैंको मुखमा पेश्की तथा रकम भुक्तानी दिन खोजेपछि कांग्रेसका दुइटै गुट र प्रमुख प्रशासकीय अधिकृत रिजालले साथ दिएनन्। त्यसबाट तिलमिलाएका मेयर श्रेष्ठले प्रमुख प्रशासकीय अधिकृत रिजाललाई एकतर्फी कारबाही गर्दै मन्त्रालयमा फिर्ता पठाएको पत्रकार सम्मेलन गरी घोषणा गरेका थिए। दलको हस्तक्षेपकै कारण गतिरोध नपाको कार्यपालिका सदस्यहरु नपाको कामकारबाहीमा दलहरुको हस्तक्षेप नै गतिरोधको मूल कारण भएको बताउँछन्। नगर कार्यपालिकालाई निष्पक्ष र स्वतन्त्रतापूर्वक काम गर्न दिनुपर्नेमा दलका नेताहरुले आआफ्नो व्यक्तिगत स्वार्थ पूरा गर्न हस्तक्षेप गर्ने गरेको उनीहरुको भनाइ थियो। कार्यपालिकाको नगरसभासँगै विकास निर्माणका योजना तथा नपामार्फत हुने नियुक्तिमा सहमति र समन्वय गर्न भन्दै नेकपा (नेकपा) र नेपाली कांग्रेसका नगर नेतृत्वहरुको एक कार्यदल गठन गरिएको छ। उक्त कार्यदलको निर्णय नै नगरसभा तथा कार्यपालिकाको बैठकको निर्णय हुन थालेपछि नपामा गतिरोध सुरु भएको वडा नं ३ का अध्यक्ष प्रेमबहादुर कुटु बताउँछन्। त्यहीं सयन्त्रको बलमा नपामा मेयर श्रेष्ठको मनोमानी मौलाएको उनको विश्लेषण थियो। दुई पार्टीको निर्णय नै नपाको सम्पूर्ण निर्णय हुने भए हामी जनताबाट निर्वाचित भएर आउनुको के अर्थ ?, उनी प्रश्न गर्छन्, दलहरुले नै सबै निर्णय गर्ने भए हिजोको दलहरुको सर्वदलीय संयन्त्रबाटै काम चलाएको भए हुन्थ्यो किन स्थानीय तहको निर्वाचन गर्नुपरेको थियो ? उनले दलहरुकै निर्णय संस्थागत गर्न खोजेपछि विधिविधान र ऐनकानुन बाधक देखिएपछि सरकारका प्रतिनिधि प्रमुख प्रशासकीय अधिकृतसँग सधैं लफडा भइरहने अवस्था आएको स्पष्ट पारे। हामी निर्वाचित भएर आएको ३ वर्ष हुँदा ४ जना प्रमुख प्रशासकीय अधिकृत फेरियो, वडा अध्यक्ष कुटुले थपे, मेयरज्यू आफैले रोजेर ल्याएका प्रमुख प्रशासकीय अधिकृतसँगै ऐननियमविपरीत हुँदा विवाद हुनु भनेको व्यक्तिगत जुँगा लडाइँबाहेक केही पनि होइन। मेयर श्रेष्ठले आफूलाई नै नगरपालिका ठान्ने दम्भले समेत मध्यपुर थिमि नपामा गतिरोध आइरहेको उनको भनाइ थियो। मेयरज्यू आफै सिंगो नगरपालिका ठान्नुहुन्छ तर मेयर त कार्यपालिकाको प्रतिनिधिमात्रै हो, उनले भने, मेयरले गर्ने कार्य कार्यपालिकाले निर्णय गर्ने होइन, कार्यपालिकाको निर्णय मेयरले कार्यान्वयन गर्ने हो। वडा अध्यक्ष कुटूले आफ्नो दम्भ र मनोमानीबाट मेयर श्रेष्ठ पछि हटेर कार्यपालिकाबाट निर्णय गरेर अघि बढ्नु नै अहिलेको गतिरोधको निकास भएको स्पष्ट पारे। मेयर श्रेष्ठ खराब, कांग्रेस महाखराब : श्रेष्ठ यता मध्यपुर थिमि नपाका नगरसभा सदस्य एवं नेमकिपा भक्तपुरका पूर्वअध्यक्ष रमेश थापा श्रेष्ठ मेयर श्रेष्ठ र कांग्रेसकै कारण नपामा गतिरोध दोहोरीतेहेरिरहेको बताउँछन्। मध्यपुर थिमि नपा वडा नं ८ बाट सदस्यमा निर्वाचित उनले मेयर श्रेष्ठ खराब र दुईतिहाइभन्दा बढी कार्यपालिका सदस्य रहेको कांग्रेस महाखराब रहेको टिप्पणी गरे। नगरपालिकालाई विधिसम्मत सञ्चालन गरौं र संस्थागत विकास गरौं भन्दा मेयर श्रेष्ठ र कांग्रेसले कहिल्यै सुनेनन्, श्रेष्ठले भने, दुवै विकास निर्माणको योजना र नियुक्तिको भागबन्डामा मात्रै व्यस्त भए। अहिलेको गतिरोध पनि कसले बढी योजना र नियुक्ति हात पार्ने भन्ने झगडाको कारण भएको उनको भनाइ थियो। उनले यस्तै मनोमानी चल्दै जाने भए नपामा कुनै पनि सरकारी कर्मचारी टिक्न नसक्ने र पछि कोही पनि आउन तयार नहुने अवस्था आउने स्पष्ट पारे। निर्वाचन परिणाम आएलगत्तै नेमकिपा र नेकपा (नेकपा) को चुनावी गठबन्धन टुटेको बताउँदै गठबन्धनबाट निर्वाचित भए पनि मेयर श्रेष्ठले कहिल्यै नेमकिपाको सुझाव नमाने उनको जिकिर थियो। मेयर श्रेष्ठले नेकपा (नेकपा) कै नेताहरुको कुरा सुन्दैनन् हाम्रो कुरा कहाँबाट सुन्छन्, श्रेष्ठले भने।"
भारतीय सेनाध्यक्ष नरवणेलाई नेपाली सेनाको गार्ड अफ अनर,काठमाडौं: तीन दिने नेपाल भ्रमणमा रहेका भारतीय सेनाध्यक्ष मनोज कुमार नरवणेलाई नेपाली सेनाले गार्ड अफ अनर प्रदान गरेको छ। उनलाई सेनाले आर्मी हेडक्वाटरमा बिहीबार गार्ड अफ अनर प्रदान गरेको हो । प्रधानसेनापति पूर्णचन्द्र थापाको औपचारिक निमन्त्रणामा नेपालको तीन दिने भ्रमणका लागि उनी बुधबार काठमाडौं आइपुगेका हुन्। नरवणेले आजै बसन्तपुर गएर जीवित देवी कुमारीको दर्शन गरेका छन् । यसैक्रममा बिहान पशुपतिनाथको बाहिरबाटै दर्शन समेत गरे। उनी शुक्रबार स्वदेश फर्किने छन् । सेनाध्यक्ष नरवणेले जङ्गी अड्डा परिसरमा ओखरको बिरुवा रोपे । त्यसलगत्तै प्रधानसेनापति थापा र स्थलसेनाध्यक्ष जनरल नरवणेबीच औपचारिक भेटवार्ता सुरु भएको छ । यसअघि स्थलसेनाध्यक्षले बिहान सैनिक मञ्च टुँडिखेलस्थित वीरस्मारकमा श्रद्धाञ्जलि अर्पण गरे । दुई देशबीचको सुरक्षा सहयोग आदानप्रदानसम्बन्धि तेह्रौँ बैठकमा भएको सहमतिअनुरुप स्थलसेनाध्यक्ष नरवणेले सैनिक मुख्यालयमा केही बेरमै नेपाली सेनालाई स्वास्थ्य सामग्री हस्तान्तरण गर्ने कार्यक्रम छ। राष्ट्रपति विद्यादेवी भण्डारीबाट सेनापति नरवणेलाई आजै दिउँसो सेनाको मानार्थ महारथी दर्जा प्रदान गर्ने कार्यतालिका छ । नेपालका तर्फबाट मानार्थ महारथी प्राप्त गर्ने भारतीय स्थलसेनाध्यक्ष जनरल नरवणे १८औँ सेनापति हुन्।
"पेरिसडाँडामा कानुन व्यवसायीसँग छलफल, बालुवाटारमा ओली र प्रचण्डको भेट","काठमाडौं : सत्तारुढ नेपाल कम्युनिस्ट पार्टी (नेकपा) नेतृत्व विवाद समाधानका लागि विभिन्न चरणमा छलफल भए पनि वार्ता समाधान उन्मुख देखिएका छैनन् । बिहीबार बिहानैदेखि शीर्ष नेतृत्व छलफलमा सक्रिय छ । प्रधानमन्त्रीको सरकारी निवास बालुवाटारमा बसेको मन्त्रिपरिषद् बैठकमा प्रधानमन्त्री केपी ओलीले सरकारविरुद्ध षड्यन्त्र भइरहेको र आफूले त्यसलाई प्रतिवाद गर्ने बताएका छन् । पार्टीमा विभिन्न खेल भइराखेको छ । म त्यसको प्रतिवाद गर्छु, बैठकमा प्रधानमन्त्रीले भनेको कुरा जानकारी दिँदै एक मन्त्रीले भने, उहाँले म छोड्दिन भन्ने कुरा गर्नु भएको छ । पेरिसडाँडामा कानुन व्यवसायीसँग छलफल बालुवाटारमा मन्त्रिपरिषद् बैठक बस्दै गर्दा यता पेरिसडाँडामा भने नेकपा अध्यक्ष पुष्पकमल दाहाल प्रचण्ड र वरिष्ठ नेता माधवकुमार नेपालले कानुन व्यवयीसँग छलफल गरेका छन् । प्रचण्ड र नेपालले आफू निकट कानुन व्यवसायीसँग प्रधानमन्त्रीले चाल्ने सम्भावित कदमको विषयमा परामर्श गरेका हुन् । पेरिसडाँडामा नेपाल बार एशोसिएसनको सिफारिसमा नियुक्त हुने न्याय परिषद्को सदस्यको विषयमा समेत छलफल भएको छ । न्याय परिषद्मासमेत प्रधानमन्त्री ओली र कार्यकारी अध्यक्ष प्रचण्ड समूहले छुट्टाछुट्टै नाम प्रस्ताव गरेका छन् । प्रधानमन्त्री ओलीले महेश नेपालको नाम सिफारिस गरेका छन् भने प्रचण्ड र नेपाल समूहले रामप्रसाद श्रेष्ठको नाम अघि सारेका छन् । ओली र प्रचण्डको भेट बालुवाटारमा पेरिसडाँडामा कानुन व्यवसायीसँग छलफल गरेर प्रचण्ड प्रधानमन्त्री ओलीलाई भेट्न बालुवाटार पुगेका थिए । प्रधानमन्त्री ओलीले नै अघिल्लो छलफलमा पार्टी फुटाउने प्रस्ताव गरेको विषय सार्वजनिक भएपछि नेकपाको विवाद अझ गम्भीर मोडमा पुगेका बेला भएको छलफललाई महत्वका साथ हेरिएको छ । यद्यपि ओली र प्रचण्डबीच बिहीबार बिहान भएको छलफल औपचारिकतामा मात्र सकिएको बालुवाटार स्रोतको दाबी छ । प्रधानमन्त्रीले पार्टी फुटाउने प्रस्ताव गरेको विषय सार्वजनिक भएपछि तरंगित बनेको नेकपाभित्रको विवाद समाधानका लागि विभिन्न समूहमा छलफल जारी छ । सोही क्रममा बिहीबार बिहान ओली र प्रचण्डबीच छलफल भएको हो । प्रचण्डले पार्टी विवादको समाधान सचिवालय बैठकमार्फत् गर्नुपर्ने अडान अगाडि सारेका छन् भने ओलीले दुई अध्यक्षबीच सहमति भएपछि मात्र बैठक बोलाउनुपर्ने अडान लिएका छन् । नेकपाभित्र मन्त्रिपरिषद् पुनर्गठन, कर्णाली विवाद, भारतीय जासुसी संस्थाका प्रमुखको नेपाल भ्रमण र प्रधानमन्त्रीसँगको भेटवार्ता, राजदूत नियुक्तिलगायत विषयमा चर्को विवाद छ । विवाद चर्किदै जाँदा दुई अध्यक्षबीच बालुवाटारमा आज छलफल भएको हो । यसअघि ओली र प्रचण्डबीच शनिबार बालुवाटारमा ११ दिनपछि भेटवार्ता भएको थियो । शनिबारको जस्तै बिहीबारको भेटवार्ता औपचारिकतामा टुंगिएको स्रोतको दाबी छ ।"
भारतीय सेना प्रमुखलाई मानार्थ महारथी उपाधि,काठमाडौं : राष्ट्रपति विद्यादेवी भण्डारीले भारतीय सेनाका प्रमुख मनोज मुकुन्द नरवणेलाई नेपाली सेनाको मानार्थ महारथीको उपाधि प्रदान गरेकी छन् । राष्ट्रपति कार्यालयमा बिहीबार आयोजित विशेष समारोहमा राष्ट्रपति भण्डारीले सेना प्रमुख नरवणेलाई मानार्थ महारथीको उपाधि प्रदान गरेकी हुन् । तीन दिने नेपाल भ्रमणका लागि सेना प्रमुख नरवणे बुधबार काठमाडौं आइपुगेका हुन् । नेपाल र भारतबीच सेनापतिले एक अर्को देशको मानार्थ सेनापतिको उपाधि ग्रहण गर्ने प्रचलन रहेको छ ।
१० लाख घुससहित विद्युत प्राधिकरणका आयोजना प्रमुख पक्राउ,"काठमाडौं : नेपाल विद्युत प्राधिकरण, हेटौंडा भरतपुर बर्दघाट २२० प्रसारण लाइनका आयोजना प्रमुख १० लाख घुससहित पक्राउ परेका छन् । सेवाग्राहीसँग घुस लिदै गर्दा आयोजना प्रमुख इन्जिनियर ईश्वरीप्रसाद जैसवाल (नवौतह) लाई अख्तियार अनुसन्धान आयोगको टोली पक्राउ गरेको हो । उनलाई हेटौंडा नगरपालिका १० बाट पक्राउ गरी अनुसन्धान भइरहेको अख्तियारका प्रवक्ता एवं सहसचिव तारानाथ अधिकारीले जनाकारी दिए।"
"कर्णालीमा कोरोना संक्रमण : संक्रमितको संख्या ६ हजार नाघ्यो, १६ जनाको मृत्यु","दैलेख : कर्णाली प्रदेशमा कोरोना संक्रमितको संख्या ६ हजार नाघेको छ । पछिल्लो २४ घन्टामा थप ५३ जनामा कोरोना भाइरस (कोभिड१९) संक्रमण पुष्टि भएसँगै संक्रमितको संख्या ६ हजार नाघेको हो । दैलेख अस्पताल प्रयोगशाला, प्रदेश अस्पताल पशुपन्क्षी रोग अन्वेषण प्रयोगशाला सुर्खेतमा गरिएको परीक्षणमा थप ५३ जनामा संक्रमण पुष्टि भएको हो । योसँगै कर्णाली प्रदेशमा कोरोना संक्रमितको संख्या ६ हजार ५७ जना पुगेको छ । कर्णाली प्रदेश सरकार, सामाजिक विकास मन्त्रालय अन्तरगर्तको स्वास्थ्य सेवा महाशाखाका अनुसार सबैभन्दा बढी सुर्खेतमा ४०, दैलेखमा आठ, जुम्लामा एक, कालिकोटमा एक, जाजरकोटमा एक र अन्य प्रदेशका दुईजना गरी ५३ जनामा कोरोना संक्रमण पुष्टि भएको हो । महाशाखाका अनुसार कर्णालीका १० जिल्ला मध्ये सबै भन्दा धेरै सुर्खेतमा दुई हजार छ सय जनामा संक्रमण पुष्टि भएको छ । त्यसपछि दैलेखमा एक हजार पाँच सय १५, हुम्लामा ३४, मुगुमा ३२, डोल्पामा १५, जुम्लामा तीन सय २७, कालिकोटमा तीन सय छ, जाजरकोटमा एक सय आठ, रुकुम पश्चिममा एक सय ८० र सल्यानमा पाँच सय २० जनामा संक्रमण पुष्टि भएको छ । अन्य प्रदेशका चार सय १७ जनामा संक्रमण पुष्टि भएको महाशाखाले जनाएको छ । स्वास्थ्य सेवा महाशाखाका स्वास्थ्य शिक्षा अधिकृत एवं जनस्वास्थ्य शाखा प्रमुख नवराज कँडेलका अनुसार पछिल्लो २४ घन्टामा चारजना डिस्चार्ज भएका छन् । यो सँगै कोरोना संक्रमण निको भइ डिस्चार्ज हुनेको संख्या ५ हजार २ सय ६७ पुगेको छ । हाल कर्णालीमा कोरोनाको सक्रिय संक्रमितको संख्या सात सय ९० छ । कर्णालीमा कोरोना भाइरस (कोभिड१९) बाट मृत्यु हुनेको संख्या १६ छ ।"
सर्वोच्चले सरकारलाई सोध्यो : अवहेलनाको मुद्दामा किन कारवाही नगर्ने ?,काठमाडौं : सर्वोच्च अदालतले कोरोनाको परीक्षण र उपचार निःशुल्क गर्न दिएको आदेश कार्यान्वयन नगर्नुको कारण सरकारसँग मागेको छ। असोज १५ गते सर्वोच्चले दिएको परमादेश कार्यान्वयन नगरेको भन्दै अधिवक्ता लोकेन्द्र ओली र केशरजंग केसीले दिएको अवहेलनाको निवेदनमाथि सुनुवाइ गर्दै सर्वोच्चले सरकारसँग कारण मागेको हो। बिहीबार सर्वोच्चका न्यायाधीश ईश्वरप्रसाद खतिवडाको एकल इजलासले सरकारलाई ७ दिनभित्र कारण पेश गर्न आदेश दिएको हो। सर्वोच्चको आदेशमा अदालतको अवहेलनामा कारवाही र सजाय किन हुनु नपर्ने भन्दै स्वास्थ्य तथा जनसंख्या मन्त्रालय र स्वास्थ्यमन्त्री भानुभक्र ढकाललाई सात दिनभित्र आफैं उपस्थित भएर वा आफ्नो प्रतिनिधिमार्फत् जवाफ पेश गर्न आदेश दिएको हो। कोभिडको परीक्षण र उपचार निःशुल्क हुनुपर्ने मागसहित दायर रिटमा सर्वोच्च अदालतले असोज १५ गते परीक्षण र उपचार निःशुल्क गर्न सरकारको नाममा परमादेश दिएको थियो। अधिवक्ता ओली र केसीले दिएको रिटको सुनुवाइ गर्दै सर्वोच्चका न्यायाधीश डा आनन्दमोहन भट्टराई र टंक बहादुर मोक्तानको संयुक्त इजलासले असोज १५ गते प्रधानमन्त्री तथा मन्त्रिपरिषदको कार्यालय र स्वास्थ्य मन्त्रालयका नाममा उक्त परमादेश दिएको थियो।
"प्रधानसेनापति थापा र भारतीय सेनाप्रमुखबीच भेटवार्ता, सहकार्य विस्तारमा जोड","काठमाडौं : नेपाल भ्रमणमा रहेका भारतीय सेनाध्यक्ष मनोज मुकुन्द नरवणेले बिहीबार प्रधानसेनापति पूर्णचन्द्र थापासँग भेटवार्ता गरेका छन्। दुई देशका सेनाप्रमुखहरूबीच जंगीअड्डामा औपचारिक भेटवार्ता भएको हो। भेटवार्तामा दुई सेनाबीचको घनिष्ठ सम्बन्धलाई कायम राख्दै द्धिपक्षीय रक्षा सहकार्य विस्तार जोड दिइएको छ। नेपाली समकक्षी थापासँगको भेटमा सेनाध्यक्ष नरवणेले बिगतका सम्झौताअनुसार नेपाली सेनालाई सैन्य सहायताको आपूर्तिमा थप सहजीकरण गर्नेसमेत प्रतिवद्धता व्यक्त गरेका छन्। यसअघि सेनाध्यक्ष नरवणेले दुईवटा फिल्ड अस्पतालका लागि आवश्यक एक्सरे मेसिनसहितका सामग्री पनि समकक्षी थापालाई हस्तान्तरण गरेका छन् । प्रधानसेनापति पूर्णचन्द्र थापाले नेपालमा बनेको एक लाख थान मेडिकल मास्क तथा शान्तिका प्रतिक भगवान गौतम बुद्धको प्रतिमा हस्तान्तरण गरेका थिए। जंगीअड्डामा दुई सेनाप्रमुखबीच एक्लाएक्लै वार्ता भएपछि प्रतिनिधिसहित शिष्टाचार छलफल तथा नेपाली सेनाका प्रिन्सिपल स्टाफ अफिसर्स (पिएसओज)सहितको छलफल भएको थियो। भारतीय सेनाध्यक्ष नरवणेलाई नेपाली सेनाको इतिहास र वर्तमान भूमिका बारेमा विशेष प्रस्तुतिकरण गरिएको थियो। सेनाप्रमुख नरवणेले बुधबार पनि सेनापति थापासँग अनौपचारिक परामर्श गरेका थिए। भारतले नेपाली सेनाको संस्थागत विकास, तालिम तथा अप्रेशनल पक्षमा निरन्तर सहयोग गर्दै आएको छ। नेपाली सेनाले प्रयोग गर्ने हतियार तथा गोलीगठ्ठाजस्ता घातक र अरू गैरघातक सैन्य सामग्रीहरू भारतबाट आपूर्ति हुने गरेको छ। दुवै देशका सैनिक अधिकारीहरू एक अर्काको देशमा तालिमका लागि आउने जाने क्रम पनि निरन्तर छ। नेपाली सेना र भारतीय सेनाको संयुक्त अभ्यासअपरेसन सूर्य किरणनिरन्तर चल्दै आएको छ। त्यसैगरी नेपाली भारतीय सेनामा सातवटा गोर्खा रेजिमेन्ट अन्तर्गत लगभग ४० वटा बटालियन रहेका र त्यसमा ४० हजारभन्दा बढी नेपाली वा नेपाली मूल भएका व्यक्तिहरू कार्यरत रहेका छन्। सेनापतिको निम्तामा बुधबार काठमाडौं आइपुगेका सेनापति नरवणे बिहीबार जंगी अड्डामा आयोजित विभिन्न कार्यक्रममा सहभागी भएका छन्। भारतीय सेनाप्रमुख जनरल नरवणेलाई जंगीअड्डमा सम्मान गारद प्रदान गरिएको छ। बिहीबार सैनिक मुख्यालयमा भारतीय सेना प्रमुख नरवणेले नेपाली सेनाको सम्मान गारद ग्रहण गरेका हुन्। बिहान सैनिक मञ्चको वीर स्मारकमा पुष्पगुच्छा चढाउनुका साथै वीर सहितप्रति श्रद्धाञ्जलि अपर्ण गरे। यसै अवसरमा उनले जंगी अड्डा परिसरमा ओखरको विरुवा पनि रोपे। दिउँसो जंगी अड्डामा आयोजित एक कार्यक्रममा नरवणेले नेपाली सेनालाई भेन्टिलेटरसहित स्वास्थ्य सामग्री हस्तारण गरे।क्रममा नेपाली सेनाका तर्फबाट महारथी पूर्णचन्द थापाले पनि भारतीय सेनाको लागि नेपालमै निर्मित १ लाख थान मेडिकल मास्क र शान्तिको प्रतिक भगवान बुद्धको प्रतिमा हस्तान्तर गरे। आज साँझ नरवणेलाई राष्ट्रपति विद्यादेवी भण्डारीबाट नेपाली सेनाको मानार्थ महारथी दर्जा प्रदान गर्ने कार्यक्रम रहेको छ। शुक्रबार उनी स्वेदेश फर्किने कार्यक्रम छ। शुक्रबार प्रधानमन्त्रीसँगे विशेष भेटवार्ताको कार्यक्रम छ भने शुक्रबार नै उनी शिवपुरीस्थित सेनाको स्टाफ कलेजमा जाने कार्यक्रम छ।"
धान खरिद गर्दै खाद्य,"महेन्द्रनगर : खाद्य व्यवस्था तथा व्यापार कम्पनी लिमिटेड कञ्चनपुरले बुधबारदेखि किसानका धान खरिद सुरु गरेको छ । कम्पनीले कोरोना जोखिमलाई मध्यनजर गर्दै टोकन प्रणालीबाट धान खरिद गर्न सुरु गरेको खाद्य व्यवस्था तथा व्यापार कम्पनी लिमिटेड कञ्चनपुरका शाखा प्रमुख तपेन्द्र प्रसाद उपाध्यायले जानकारी दिनुभयो । सरकारले गत असार महिनामै धानको समर्थन मूल्य तोके अनुरूप कञ्चनपुरमा पनि टोकन प्रणालीबाट धान खरिद सुरु गरिएको हो । कम्पनीले यस वर्ष कञ्चनपुरमा सात हजार क्वीन्टल धान खरिद गर्ने लक्ष्य लिएको छ । 'हामीले यसपटक ७ हजार क्वीन्टर धान खरिद गर्ने लक्ष्य लिएका छौं,' शाखा प्रमुख उपाध्यायले भने, 'विगतको तुलनामा यस पटक किसानको चाप धेरै छ ।' उनले यसपटक सरकारले धानको मुल्य समयमै तोकेको र धानको मुल्य पनि यसपटक राम्रो भएकाले किसानको चाप बढेको बताए । 'विगतका वर्षमा किसानबाट व्यापारीले धान सस्तोमा दरिद गरेर महंगोमा बेच्थे, उनले भने, 'सरकारले यसपटक किसानले उत्पादनको लाभ लिने गरी मुल्य तोकेको छ ।' उनले बिचौलीयालाई निरुत्साहित गर्न पनि किसानलाई लक्षित गरेर यसपटक खाद्यले धान खरिद गरिरहेको बताए । कम्पनीले विगतमा जिल्लाका अन्य ठाउँमा समेत धान खरिदका लागि केन्द्रहरु स्थापना गर्ने गरेको भएपनि कर्मचारी र भौतिक पूर्वाधारको अभावमा यसवर्ष भने महेन्द्रनगरस्थित कार्यालयमा मात्रै धान खरिद गर्ने जनाएको छ । हाल दैनिक ६ सय क्वीन्टल धान खाद्य व्यवस्था तथा व्यापार कम्पनी लिमिटेड कञ्चनपुरले जनाएको छ । सरकारले मोटा धानको मूल्य प्रतिक्विन्टल २ हजार ७ सय ३५ रुपैयाँ र मध्यम धानको २ हजार ८ सय ८५ रुपैयाँ तोकेको थियो ।"
विज्ञ चिकित्सकसहितको टेलिसेन्टर सञ्चालनमा,"काठमाडौं : नेपाली कांग्रेसका नेता एवं पूर्वमन्त्री नविन्द्रराज जोशीले कोरोना भाइरस संक्रमणबारे नागरिकलाई जानकारी गराउने उद्धेश्यले विज्ञ चिकित्सक रहेको टेलिसेन्टर सञ्चालन ल्याएका छन् । उनले कोरोनाबारे नागरिकलाई सही सूचना दिन र आवश्यकता अनुसार विज्ञचिकित्सकसँग नागरिकले सिधैं परामर्श गर्ने गरी टेलिसेन्टर सञ्चालनमा ल्याएको जानकारी दिए । काठमाडौं निर्वाचन क्षेत्र नं८ का नागरिकलाई लक्षित गरेर सुरु गरिएको टेलिसेन्टर सेवा बिहान, दिउँसो र राति गरी तीनवटै सिफ्टमा २४ घण्टा उपलब्ध हुने बुधबार पत्रकार सम्मेलनमार्फत जानकारी गराए । नागरिकले चिकित्सकसँग सिधै टेलिफोन सम्पर्क गरेर आवश्यक परामर्श लिन सक्नेछन् । टेलिसेन्टरमा दुई जना बरिष्ठ चिकिस्तक डा। रविन्द्र पाण्डे र डा। भूपेन्द्र बस्नेतले आवश्यक परामर्श दिने नेता जोशीले बताए । उनका अनुसार बिहान, दिउँसो र साँझ गरी तीन सिफ्टमा चिकित्सकसँग परामर्श गर्न तीन वटा छुट्टाछुट्टै फोन नम्बर उपलब्ध गराइएको छ । नेता जोशीले टेलिसेन्टरको व्यवस्था देशभरमै आफ्नो निर्वाचन क्षेत्रमा पहिलो भएको दावी गरे । त्यस्तै नेता जोशीले आफ्नो निर्वाचन क्षेत्रका नागरिकलाई लक्षित गरेर घरघरमा अक्सिमिटर, मास्क, औषधि वितरण गर्ने कार्य पनि सुरु गरिने जानकारी दिए । गणेशमान सिंहको १०६ औं जन्मजयन्तीको अवसर पारेर कात्तिक २४ गतेदेखि कोरोनाबाट बच्ने उपायको जानकारीमूलक पम्पलेट, कपडाको मास्क र सिटामोल वितरण गरिने उनले बताए । 'साधन र स्रोतको सीमितताले गर्दा यसपटक काठमाडौं क्षेत्र नं ८ मा मात्र सीमित हुनुपर्ने बाध्यता मलाई छ, उनले पत्रकार सम्मेलनमा भने, 'मैलेजस्तै सबै निर्वाचित जनप्रतिनिधि तथा कांग्रेसका जिम्मेवार साथीहरुलाई आआफ्नो निर्वाचन क्षेत्रमा कोरोनाको संक्रमण नियन्त्रणका लागि नेतृत्वदायी भूमिका निर्वाह गर्न आग्रह गर्दछु ।' उनले कोरोना नियन्त्रणमा सरकार संवेदनशील नभएको दावी गरे । साथै गरिव, मजदूरप्रति सरकार गैरजिम्मेवार बनेको उनको टिप्पणि थियो । जोशी अध्यक्ष रहेको गणेशमान सिंह अध्ययन प्रतिष्ठानले नेपालमा कोरोना संक्रमण देखिएलगत्तै सरकारले गर्नुपर्ने कामका बारेमा विज्ञहरु सम्मिलित अध्ययन समिति बनाएर सरकारलाई लिखित सुझाव प्रतिवेदन बुझाएको थियो ।"
इटहरीका दुई कोरोना संक्रमितको विराटनगरमा मृत्यु,विराटनगर : सुनसरीको इटहरी उपमहानगरपालिका घर भएका कोरोना भाइरस संक्रमित दुई पुरुषको बिहीबार दिउँसो उपचारका क्रममा विराटनगरमा मृत्यु भएको छ । एक जनाको नोबेल शिक्षण र अर्का पुरुषको न्युरो अस्पतालमा ज्यान गएको हो । इटहरी१८ का ५५ वर्षीय पुरुषको दिउँसो ३:३० बजेतिर नोबेल शिक्षण अस्पतालमा मृत्यु भएको हो । अस्पतालका प्रबन्धक नारायण दाहालका अनुसार श्वासप्रश्वासमा समस्या भएकोभन्दै पुरुषलाई उपचारका लागि कात्तिक १७ गते अस्पताल भर्ना गरिएको थियो । पीसीआर परीक्षण गराउँदा भोलिपल्ट रिपोर्ट पोजिटिभ आएपछि थप उपचारका लागि आइसोलेसनमा भर्ना गरिएको दाहालले बताए । उनका अनुसार दमको पुरानै समस्या रहेका पुरुषको उपचारका क्रममा आइसोलेसनमै ज्यान गएको हो । त्यस्तै इटहरी४ का ७१ वर्षीय वृद्ध पुरुषको न्युरो अस्पतालमा दिउँसो ३:१५ बजेतिर मृत्यु भएको छ । श्वासप्रश्वासमा समस्या भएपछि कात्तिक १७ गते उपचारका लागि भर्ना गरिएका उनको पीसीआर परीक्षण गराउँदा त्यही दिन रिपोर्ट पोजेटिभ आएको अस्पतालका प्रशासकीय अधिकृत सुरेश आचार्यले बताए । कोरोना पुष्टि भएपछि आइसोलेसनमा भर्ना गरिएका वृद्धको उपचारकै क्रममा ज्यान गएको उनको भनाइ छ । अस्पतालले मृतकमा मुटुको पुरानै समस्या रहेको जनाएको छ ।
टिपर भिरबाट खस्दा चालक र सहचालकको मृत्यु,नवलपरासी : नवलपुरको विनयीत्रिवेणी गाउँपालिका३ मा टिपर भिरबाट खस्दा बिहीबार दुई जनाको मृत्यु भएको छ। विनयीत्रिवेणी गाउँपालिका३ भुटुकेडाँडा सल्लाघारीस्थित भित्री सडकखण्डमा होङ्सी सिमेन्ट कम्पनीबाट पाप्पाको ज्यामिरे भुटुकेतर्फ जाँदै गरेको २०३००१ क ००७५ नम्बरको टिपर दुर्घटनामा परेको हो । भिरबाट करिब तीन सय मिटर तल टिपर खस्दा चालक बारा सिमरा बस्ने ४२ वर्षीय रामहरी थापा र सहचालक सोही ठाउँ बस्ने ३५ वर्षीय राजेन्द्र चौधरीको घटनास्थलमै मृत्यु भएको जिल्ला प्रहरी कार्यालय नवपुरका सूचना अधिकारी विशाल तामाङले जानकारी दिए ।
सम्झौता कार्यान्वयन नभएकोप्रति डा केसीको आपत्ति : फेरि सत्याग्रहको चेतावनी,"काठमाडौं : डा गोविन्द केसीले १९ औं सत्याग्रहका बेला भएका सम्झौता कार्यान्वयन नभएको भन्दै आपत्ति जनाएका छन्। बिहीबार राजधानीमा पत्रकार सम्मेलन गर्दै केसीले सरकारले सम्झौता कार्यान्वयनमा वेवास्था गरेको भन्दै आपत्ति जनाएका हुन् । उनले सम्झौता कार्यान्वयन नभए थप मागसहित पुनः सत्याग्रह गर्ने चेतावनीसमेत दिएका छन् । हामीसँग पछिल्लो सम्झौता भएको अब एक महिना पुग्नै आँटेको छ । सम्झौतामा केही तत्काल गरिहाल्नुपर्ने र अरु लामो समय लाग्ने तर काम शुरु गरिहाल्नु पर्ने बुँदाहरु छन्, डा केसीले भने, विगतमा बारम्बार हामीसँग भएका सम्झौता कार्यान्वयन नभएका तथा प्रधानमन्त्री केपी ओली नेतृत्वको सरकारले यस अगाडि बारम्बार सम्झौता विपरीत काम गरेकाले हामीसँग निरन्तर खबरदारी गर्नुको विकल्प छैन । फेरि पनि सम्झौता कार्यान्वयन नगरे थप मागसहित सत्याग्रह बस्नुको विकल्प छैन । डा केसीले नागरिक समाज, बुद्धिजीवीलगायत सबै आम नागरिकको सहयोग, समर्थन र ऐक्यबद्धता रहेकाले नै सरकारले सम्झौता गरेको सम्झना गर्दै यसको कार्यान्वयनमा सबै लाग्नुपर्नेमा भने जोड दिए । केसीले स्वास्थ्य क्षेत्र र मेडिकल शिक्षामा गुणस्तर र पहुँच विस्तारका दिशामा अहिलेसम्म भएका उपलब्धि आन्दोलनबाटै सम्भव भएको बताएका छन्। अब ती उपलब्धिलाई संस्थागत गर्दै सरकारले हामीसित गरेको सम्झौता कार्यान्वयन गराउनु पनि हामी सबैको कर्तव्य हो, डा केसीले भने, त्यसैले आआफ्नो ठाउँबाट सरकारलाई खबरदारी गर्न सबै सरोकारवालालाई अपिल गर्न चाहन्छौं । डा केसीले सम्झौता इमान्दारीपूर्वक कार्यान्वयन भएमा नेपालमा दुरदराजसम्म स्वास्थ्य सेवा पुयाउने तथा नियामक निकायमा दलीय भागवण्डा रोकेर मेडिकल शिक्षाको गुणस्तर कायम राख्न सकिने बताएका छन् । डा केसीले तत्काल कानुन निर्माणदेखि मेडिकल कलेज निर्माणसम्मका सम्झौता कार्यान्वयनका काम गर्न सरकारलाई दबाब दिनुपर्ने बताएका छन् । पत्रकार सम्मेलनमा डा केसीले प्रधानमन्त्री ओलीले प्रहरीको माध्यमबाट गुण्डागर्दी गरिराखेको आरोपसमेत लगाएका छन् । प्रहरीलाई अहिले ओलीजीले गुण्डाको काम लगाइराख्नु भएको छ, डा केसीले भने। केसीको विज्ञप्ति जस्ताको तस्तै हाम्रो १९औं सत्याग्रहका बेला निरन्तर आफ्नो कर्तव्य पूरा गर्दै जनतालाई सुुसुचित गर्ने तथा सरकारलाई जवाफदेही बनाउने दिशामा नेपालका सञ्चार माध्यमले खेलेको भुमिकालाई सराहना गर्दै सम्पूर्ण पत्रकार तथा सम्पादकहरुलाई धन्यवाद ज्ञापन गर्न चाहन्छौं । हामीसँग पछिल्लो सम्झौता भएको अब एक महिना पुग्नै आँटेको छ । सम्झौतामा केही तत्काल गरिहाल्नुपर्ने र अरु लामो समय लाग्ने तर काम शुरु गरिहाल्नु पर्ने बुँदाहरु छन् । तिनको कार्यान्वयनको प्रक्रिया कहाँ पुग्यो भनेर सरकारलाई ताकेता गर्ने काम पत्रकार मित्रहरुले गरि नै रहनुभएको होला भन्ने हाम्रो विश्वास छ । विगतमा बारम्बार हामीसँग भएका सम्झौता कार्यान्वयन नभएका तथा प्रधानमन्त्री ओली नेतृत्वको सरकारले यस अगाडि बारम्बार सम्झौता विपरीत काम गरेकाले हामीसँग निरन्तर खबरदारी गर्नुको विकल्प छैन । नागरिक समाज, बुद्धिजीवीलगायत सबै आम नागरिकहरुको सहयोग, समर्थन र ऐक्यबद्धता रहेकाले नै सरकारले हामीसित सम्झौता गर्न बाध्य भएको हो । स्वास्थ्य क्षेत्र र मेडिकल शिक्षामा गुणस्तर र पहुँच बिस्तारका दिशामा अहिलेसम्म जेजति उपलब्धि भए, हामी सबैको योगदानका कारण त्यो सम्भव भएको हो । अब ती उपलब्धिलाई संस्थागत गर्दै सरकारले हामीसित गरेको सम्झौता कार्यान्वयन गराउनु पनि हामी सबैको कर्तव्य हो । त्यसैले आआफ्नो ठाउँबाट सरकारलाई खबरदारी गर्न सबै सरोकारवालाहरुलाई अपिल गर्न चाहन्छौं । पछिल्लो सम्झौता इमान्दारीपूर्वक कार्यान्वयन भएमा नेपालमा दुरदराजसम्म स्वास्थ्य सेवा पुयाउने तथा नियामक निकायमा दलीय भागवण्डा रोकेर मेडिकल शिक्षाको गुणस्तर कायम राख्ने दिशामा नेपालले ठूलो फड्को मार्नेछ । त्यसो नभएमा सरकार गैरजिम्मेवार मात्रै हैन, संवेदनहीन र जनपीडक सावित हुनेछ जसलाई शिक्षा र स्वास्थ्यमा खाली व्यापार गर्नुछ, जनतालाई सेवा दिनु छैन । त्यो हाम्रो संविधानको समेत मानमर्दन हुनेछ । २०८० फागुनसम्म प्रत्येक प्रदेशमा कम्तीमा एउटा सरकारी मेडिकल कलेज नखुलेमा त्यो चिकित्सा शिक्षा ऐन २०७५ ले गरेको व्यवस्था विपरीत हुनेछ । पदाधिकारी नियुक्तिका लागि विज्ञहरुका समितिले प्रतिवेदन दिइसकेको अवस्थामा अब पनि तिनका आधारमा नयाँ कानुनी व्यवस्था गरेर वस्तुगत आधारमा नियुक्ति नहुने र दलीय भागवण्डामा नियुक्ति हुने हो भने देशका विश्वविद्यालय र प्रतिष्ठानहरु कार्यकर्ता भर्ती केन्द्र भएर धराशायी हुने अहिलेका अवस्था झनै खराब हुनेछ । त्यसैले तत्काल कानुन निर्माणदेखि मेडिकल कलेज निर्माणसम्मका सम्झौता कार्यान्वयनका कामहरु गरेर यो क्षेत्रका समस्याहरुको दीर्घकालीन समाधान गर्न सरकारको ध्यानाकर्षण गराउँछौं । त्यसो नभएमा नागरिकको जीवनमरणको सवालसित जोडिएको स्वास्थ्य र मेडिकल शिक्षा क्षेत्रमा व्यापार मात्रै गर्न चाहने सरकारलाई दण्डित गर्नु हामी सबै नागरिकको कर्तव्य हुनेछ । डा गोविन्द केसी काठमाडौं २०७७ कार्तिक २०"
वीरगन्जमा स्कुल खुलेपछि विद्यार्थीलाई मास्क र सेनिटाइजर वितरण,"वीरगन्ज : कोरोना महमारीको जोखीमका बीच सञ्चालनमा आएका विद्यालयमा अध्ययनरत विधार्थीहरुका लागि प्रतिनिधिसभा सदस्य (सांसद) प्रदीप यादवले मास्क र सेनिटाइजर वितरण गरेका छन् । पर्सा क्षेत्र नम्बर १ का सांसद यादवले वीरगन्ज महानगरमा सञ्चालनमा आएका विद्यालयहरुमा मास्क र सेनिटाइजर वितरण गरेका हुन् । उनले आफनो निर्वाचन क्षेत्रमा पर्ने १० वटा सामुदायिक विद्यालयमा अध्ययनरत प्रत्येक विद्यार्थीका लागि पुग्ने गरि मास्क र सेनिटाइजर बाँडेका हुन् । सांसद यादवले बुधबार ५ वटा र बिहीबार ५ वटा विद्यालयमा आफै पुगेर ८ हजार थान मास्क र सेनिटाइजर बाँडेका हुन् । सुरक्षित पठन पाठनको लागि सामुदायिक स्कुलहरूलाई मास्क र सेनिटाइजर वितरण गरेको उनले बताए । कोरोनाको महामारी विद्यमान रहेकै बेला विद्यालयहरु सञ्चालनमा आएकाले विद्यार्थीहरुलाई संक्रमणबाट जोगीन अपरिहार्य भएकाले मास्क र सेनिटाइजर बाडेको सांसद यादवले बताए । कोरोना महामारीका कारण विगत ७ महिनादेखि बन्द रहेका वीरगन्ज महानगरका सामुदायिक स्कुलहरु सोमबारदेखि सञ्चालनमा आएका छन् । वीरगन्ज महानगरपालिकामा आइतबार बसेको सरोकारवाहरुको बैठकले स्वास्थ्य सुरक्षाको मापदण्ड अपनाउँदै ८, ९ र १० कक्षाको मात्रै पठपाठन हुने गरी सामुदायिक विद्यालय सञ्चालन गर्ने निर्णय गरेपछि महानगरका ३१ वटा विद्यालय सञ्चालनमा आएका छन् । महानगरका नगर प्रमुख विजय सरावगीका अनुसार विद्यालयहरुले विधार्थीका लागि अनिवार्य रुपमा मास्क र विद्यालय प्रवेशद्धारमै थर्मल गनले विद्यार्थीको तापक्रम नाप्ने व्यवस्था गर्नु पर्नेछ । यस्तै कक्षा कोठामा भौतिक दूरी कायम गरेर मात्र विद्यार्थीलाई बस्ने व्यवस्था मिलाउनु पर्नेछ । विद्यार्थीहरुको साबुनपानीले हात धुनका लागि महानगरपालिकाले प्रत्येक विद्यालयमा २ थानका दरले रेडिमेड वास बेसन जडान गरिदिने नगर प्रमुख सरावगीले बताए ।"
"उपत्यकामा थप १३ सय ९८ जनामा संक्रमण,काठमाडौंमा मात्रै १६ हजार ३३१ सक्रिय संक्रमित","काठमाडौं : पछिल्लो २४ घण्टामा काठमाडौं उपत्यकामा १३ सय ९८ जना कोरोना भाइरस (कोभिड१९)का संक्रमित थपिएका छन्। ६०१ महिला र ७९७ पुरुष गरी १३ सय९८ जनामा संक्रमण देखिएको मन्त्रालय प्रवक्ता डा जागेश्वर गौतमले जानकारी दिए। यस्तै काठमाडौंमा १६ हजार ३३१ भक्तपुरमा १२ सय ४८ र ललितपुरमा २२ सय ७६ जना कोरोनाका सक्रिय संक्रमित रहेका छन्। हालसम्म कोरोनाबाट काठमाडौंमा २५९ ,भक्तपुरमा ६९ र ललितपुरमा ६५ जनाको मृत्यु भएको छ। नेपालमा कोरोना भाइरस (कोभिड१९) संक्रमितको संख्या १ लाख ८५ हजार ९७४ पुगेको छ। पछिल्लो २४ घण्टामा काठमाडौं उपत्यकाका १३ सय ९८ जनासहित ३ हजार ५१ जनामा संक्रमण देखिएसँगै संक्रमितको संख्या १ लाख ८५ हजार ९७४ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। ३६ हजार ५१४ कोरोनाका सक्रिय संक्रमित छन्। यस्तै मन्त्रालयका अनुसार आइसोलेसनमा ३६ हजार ५१४ जना छन् भने क्वारेन्टाइनमा १२ सय ३२ जना रहेका छन्। मन्त्रालयका अनुसार पछिल्लो २४ घन्टामा १३ हजार ६८ नमूनाको पीसीआर परीक्षण भएको छ। बिहीबार ३४ सय ३० जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या १ लाख ४८ हजार ४०८ पुगेको छ। आइसीयूमा ४२८ जनाको र ७४ जनाको भेन्टिलेटरमा उपचार भइरहेको छ। नेपालमा कोरोनाबाट १ हजार ५२ जनाको मृत्यु भएको छ। बिहीबार मात्रै १८ जनाको मृत्यु भएको मन्त्रालयले पुष्टि गरेको छ।"
जंगीअड्डामा व्यस्त भारतीय सेना प्रमुख,काठमाडौं : तीन दिने नेपाल भ्रमणमा रहेका भारतीय सेनाका प्रमुख मनोज कुमार नरवेण बिहीबार जंगी अड्डामा आयोजित विभिन्न कार्यक्रममा सहभागी भएका छन्। सेना प्रमुख नरवणेले बिहान सैनिक मञ्चको वीर स्मारकमा पुष्पगुच्छा चढाउनुका साथै वीर सहितप्रति श्रद्धाञ्जलि अपर्ण गरे। यसै अवसरमा उनले जंगी अड्डा परिसरमा ओखरको विरुवा पनि रोपे। त्यसपछि उनले नेपाली सेनाका प्रधान सेनापति महारथी पूर्णचन्द थापासँग भेटघाट गरे। भेटवार्ताका क्रममा नेपाली सेनाका प्रधान सेनापति र नरवेणबीच आपसी हित र पारस्मपरिक सम्बन्धका विषयमा द्विपक्षीय छलफल भयो। उक्त छलफलपछि भारतीय सेनाध्यक्ष नरवणेलाई नेपाली सेनाको इतिहास र वर्तमान भूमिकाहरुका बारेमा प्रस्तुतिकरण गरिएको थियो। दिउँसो जंगी अड्डामा आयोजित एक कार्यक्रममा नरवणेले नेपाली सेनालाई भेन्टिलेटरसहित स्वास्थ्य सामग्री हस्तारण गरे। यसै क्रममा नेपाली सेनाका तर्फबाट महारथी पूर्णचन्द थापाले पनि भारतीय सेनाको लागि नेपालमै निर्मित १ लाख थान मेडिकल मास्क र शान्तिको प्रतिक भगवान बुद्धको प्रतिमा हस्तान्तर गरे। आज साँझ नरवणेलाई राष्ट्रपति विद्यादेवी भण्डारीबाट नेपाली सेनाको मानार्थ महारथी दर्जा प्रदान गर्ने कार्यक्रम रहेको छ।
वीरगन्जमा कन्ट्याक्ट ट्रेसिङ र स्वाब संकलन बन्द,"वीरगन्ज : असारसाउनमा कोरोनाको हटस्पट बनेको वीरगन्जमा कोरोना संक्रमितको कन्ट्याक्ट ट्रेसिङ र स्वाब संकलन कार्य बन्द गरिएको छ । वीरगन्ज महानगरपालिकाले महानगरमा गत बुधबारदेखि संक्रमितको कन्ट्याक्ट ट्रेसिङ र स्वाब संकलन कार्य बन्द गरेको हो । संघ सरकारले कोरोनाको परीक्षण र उपचारसम्बन्धित व्यक्ति आफैले शुल्क तिरेर गर्नुपर्ने निर्णय गरेपछि महानगरपालिकाले कन्ट्याक्ट ट्रेसिङ र स्वाब संकलन कार्य पनि बन्द गरिदिएको हो । स्वास्थ्य तथा जनसंख्या मन्त्रालयले कात्तिक २ गते देशभरका सरकारी अस्पताल र प्रयोशगालालाई पठाएको पत्रमा आर्थिक रुपमा विपन्न, ज्येष्ठ नागरिक एक महिला, अपाङगता भएका व्यक्ति, सफाइकर्मी र सुरक्षाकर्मीको मात्रै लक्षण देखिएमा परीक्षण र उपचार निशुल्क गरिने उल्लेख छ । यी बाहेक अन्यले परिक्षण र उपचारको खर्च सम्बन्धित व्याक्ति आफैले व्यवहोर्नु पर्ने सरकारको निर्णय छ । तर मन्त्रालयको पत्रमा संक्रमितको कन्टयाक्ट ट्रेसिङ र स्वाब संकलन रोक्ने व्यवहोरा उल्लेख नै नभएपनि पर्सामा वीरगन्ज महानगरपालिकाले भने कन्टयाक्ट ट्रेसिङ र स्वाब संकलन बन्द गरिदिएको हो । संक्रमितको कन्टयाक्ट ट्रेसिङ र स्वाब संकलन गर्ने जिम्मेवारी स्वास्थ्य कार्यालयको समन्वयमा सम्बन्धित पालिकाको हुन्छ । तर महानगरपालिकाले मन्त्रालयले वीरगन्जस्थित नारायणी अस्पताल र प्रयोगशालालाई पठाएकै पत्रको आधारमा बुधबारदेखि कन्टयाक्ट ट्रेसिङ र स्वाब संकलन बन्द गरेको हो। यसअघि महानगरमा कन्टयाक्ट ट्रेसिङ र स्वाब संकलन कार्यमा खट्दै आएका २१ जना स्वास्थ्यकर्मीलाइ महानगरपालिकाको स्वास्थ्य महाशाखाले बुधबार देखि नै पहिले कार्यरत स्वास्थ्य संस्थामा पठाइ सकेको छ । सरकारले नै शुल्क लाग्ने निर्णय गरेपछि महानगरमा कन्टयाक्ट ट्रेसिङ र स्वाब संकलन दुवै कार्य बन्द गरिएको महानगरपालिकाको स्वास्थ्य महाशाखाका प्रमुख अरुण कुमार महत्तोले बताए । मन्त्रालयबाट आएको निर्देशन सहितको पत्र बारे नारायणी अस्पतालले महानगरपालिकामा जानकारी गराएपछि महानगरमा बुधबारदेखि कन्टयाक्ट ट्रेसिङ र स्वाब संकलन कार्य बन्द गरिएको उनले बताए । नारायणी अस्पतालले निशुल्क स्वाब परिक्षण नगर्ने जानकारी गराएपछि महानगरपालिकाले कन्टयाक्ट ट्रेसिङ र स्वाब संकलन कार्य बन्द गरिएको उनले बताए । महत्तोले भने, ' हामीले स्वाब संकलन गरेर अस्पतालको प्रयोगशालामा पठाउँदा अस्पतालले प्रति स्वाबको २ हजार रुपैया बिल काट्नु पर्छ भन्यो, नत्र परीक्षण हुँदैन भन्ने जवाफ दियो, त्यसपछि महानगरपालिकाले बाध्य भएर यो निर्णय गर्नु परेको हो । दुवै सेवा बन्द भएपछि यसअघि कन्टयाक्ट ट्रेसिङ र स्वाब संकलन कार्यमा बोलाएर खटाइएका स्वास्थ्यकर्मीलाई महानगपालिकाले सम्बन्धित स्वास्थ्य चौकीमा फिर्ता पठाइएको जानकारी पनि उनले दिए । महानगरका नगर प्रमुख विजय सरावगीले पनि गत बुधबारदेखि कन्टयाक्ट ट्रेसिङ र स्वाब संकलन बन्द गरिएको बताए । सरकारको निर्देशन सहित आएको पत्र बारे नारायणी अस्पतालले जानकारी गराएपछि यस विषयमा प्रमुख जिल्ला अधिकारीसंग छलफल गरेर कन्टयाक्ट ट्रेसिङ र स्वाब संकलन बन्द गरिएको सरावगीले बताए । सरावगीले भने,'यस विषयमा सिडिओसँग पनि छलफल गरयौं, उहाँले पनि बन्द गरिदिनुस् भन्नु भयो, त्यसपछि बन्द गरिएको हो ।' तर आर्थिक रुपमा विपन्न , ज्येष्ठ नागरिक , एक महिला , अपाङगता भएका व्याक्ति, सफाइकर्मीको हकमा भने कन्टयाक्ट ट्रेसिङ र स्वाब संकलन बन्द नगरिएको उनले प्रष्ट पारे । पर्साका प्रमुख जिल्ला अधिकारी अस्मान तमाङले भने कन्टयाक्ट ट्रेसिङ र स्वाब संकलन कार्य बन्द नै गर्न आफुले महानगरलाइ नभनेको दाबी गरे । उनले भने,' बन्द नै गर्नुपर्छ भनेर मैले भनेकै होइन , यहा अरुलाइ दोष देखाउन सजिलो हुन्छ , सरकारको पछिल्लो निर्णय बारे के गर्ने विषयमा नगरप्रमुखसँग छलफल मात्रै भएको हो ।' मन्त्रालयले पठाएको पत्रमा परिक्षण र उपचार मात्रै अब निशुल्क नहुने उल्लेख रहेको तर संक्रमितको कन्ट्याक्ट ट्रेसिङ र स्वाब संकलनका विषयमा सरकारको कुनै निर्देशन नआएको पनि उनले बताए । उनले भने,' कन्ट्याक्ट ट्रेसिङ र स्वाब संकलन कार्य , स्वास्थ्य कार्यालयको समन्वयमा सम्बन्धित पालिकाले नै गर्नुपर्ने हुन्छ, त्यसैले महानगरले बन्द गर्न मिल्दैन ,यसका लागि महानगर आफैले व्यवस्था गर्नु पर्छ ।' स्वास्थ्य कार्यालय पर्साका स्वास्थ्य निरिक्षक जयमोद ठाकुरले महानगरपालिकाले स्वास्थ्य कार्यालयसंग कुनै समन्वय नै नगरि अचानक कन्ट्याक्ट ट्रेसिङ र स्वाब संकलन दुवै कार्य बन्द गरेको बताए । मन्त्रालयले परिक्षण र उपचारका विषयमा अस्पताल र प्रयोगशालालाइ मात्रै परिपत्र गरेको तर पालिकाहरुलाइ भने कुनै निर्देशन नदिएको उनले बताए । उनले भने ,मन्त्रालयले पठाएको पत्रमा कन्ट्याक्ट ट्रेसिङ र स्वाब संकलन पनि रोक्नु भनेर कहि कतै उल्लेख गरिएको छैन, तर महानगरपालिकाले अचानक बुधबारदेखि दुवै कार्य बन्द गरिदिएको छ ।' कन्ट्याक्ट ट्रेसिङ र स्वाब संकलनको जिम्मेवारी सम्बन्धित पालिकाले नै गर्नुपर्ने भन्दै उनले भने, 'तर महानगरले के कति कारणले बन्द गरेको हो स्वास्थ्य कार्यालयलाइ थाहा भएन ।' पर्सामा रहेका १४ पालिका मध्ये अन्य १३ पालिकामा भने कन्ट्याक्ट ट्रेसिङ र स्वाब संकलन भइरहेको जानकारी पनि उनले दिए । संक्रमण फेरि तीब्र गतिमा फैलने जोखिम महानगरमा संक्रमितको कन्ट्याक्ट ट्रेसिङ र स्वाब संकलन बन्द हुँदा यसले संक्रमण झन फैलाउने जोखिम बढेको ठाकुरले बताए । नारायणी अस्पतालका चिकित्सक उदय नारायण सिंहले संक्रमितको कन्ट्याक्ट ट्रेसिङ र स्वाब संकलन बन्द गरिँदा महानगरमा फेरि असार साउनकै जस्तै संक्रमण तीब्र गतिमा फैलने जोखिम देखिएको बताए । उनले भने, 'अहिले भेटिएका संक्रमितको कन्ट्याक्ट ट्रेसिङ गरेर शंकास्पद व्यक्तिको स्वाब संकलन गरी परीक्षण भएन भने अब फेरि समुदायस्तरमै संक्रमण फैलने जोखिम बढेको छ ।' वीरगन्ज महानगरपालिकाको स्वास्थ्य शाखाका अनुसार, कार्त्तिक १८ गते सम्म वीगन्ज महानगरका मात्रै ६ हजार जनाको स्वाब संकलन गरी पीसीआर परीक्षण गर्दा २ हजार ६३ जनामा संक्रमण भेटिएको थियो । जसमध्ये अहिले होम आइसोलेसनमा ५३ जना मात्रै रहेको र अरु निको भएर संक्रमणमुक्त भइसकेको स्वास्थ्य शाखाका जहीर अन्सारीले जानकारी दिए ।"
दुर्घटनामा मोटरसाइकल चालकको मृत्यु,विराटनगर : पूर्वपश्चिम राजमार्गअन्तर्गत मोरङको सुन्दरहरैँचा नगरपालिका८ मा सडक पार गर्दै गरेको ट्याक्टरमा मोटरसाइकल ठोक्किएर भएको दुर्घटनामा बिहीबार दिउँसो एकजनाको ज्यान गएको छ । उत्तरतर्फ मोडिँदै गरेको को ३ त १३ नम्बरको ट्याक्टरमा पूर्वबाट पश्चिमतर्फ आउँदै गरेको को १६ प ४८९ नम्बरको मोटरसाइकल दिउँसो २ बजेतिर ठोक्किएको प्रहरीले जनाएको छ । इलाका प्रहरी कार्यालय बेलबारीका प्रहरी निरीक्षक ऋषिराज ढकालका अनुसार दुर्घटनामा परेर मोटरसाइकल चालक सुन्दरहरैँचा९ का ६९ वर्षीय चन्द्रबहादुर कार्कीको मृत्यु भएको हो । दुर्घटनामा परेर गम्भीर घाइते भएपछि उपचारका लागि विराटनगरको न्युरो अस्पताल ल्याइएका कार्कीलाई चिकित्सकले दिउँसो ३ :३० बजेतिर मृत घोषित गरेको जानकारी ढकालले दिए । दुर्घटनामा मोटरसाइकलको पछाडि सवार ४२ वर्षीय नन्दकिशोर मिश्र घाइते भएका छन् । उनको न्युरो अस्पतालमै उपचार भइरहेको प्रहरीले जनाएको छ । प्रहरीले ट्याक्टर र चालकलाई नियन्त्रणमा लिएर घटनाको अनुसन्धान सुरु गरिएको जानकारी दिएको छ ।
सरकारको पुनरावलोकन निवेदन खारेज : अब कोरोनाको उपचार निःशुल्क गर्नुपर्ने,"काठमाडौं : कोरोना भाइरस (कोभिड१९) परीक्षण र उपचार निःशुल्क गर्न सर्वोच्च अदालतले दिएको आदेश पुनरावलोकन गर्न सरकारले दिएको निवेदन खारेज भएको छ । बिहीबार सर्वोच्च अदालतका न्यायाधीश हरिकृष्ण कार्की, सपना मल्ल प्रधान र पुरुषोत्तम भण्डारीको पूर्ण इजलासले सरकारको पुनरावलोकन निवेदन खारेजको फैसला गरेको हो । कोभिडको परीक्षण र उपचार निःशुल्क हुनुपर्ने मागसहित दायर रिटमा सर्वोच्च अदालतले असोज १५ गते परीक्षण र उपचार निःशुल्क गर्न सरकारको नाममा परमादेश दिएको थियो । अधिवक्ता लोकेन्द्रबहादुर ओली र केशरजंग केसीले दिएको रिटको सुनुवाइ गर्दै सर्वोच्चका न्यायाधीश डाआनन्दमोहन भट्टराई र टंक बहादुर मोक्तानको संयुक्त इजलासले असोज १५ गते प्रधानमन्त्री तथा मन्त्रिपरिषदको कार्यालय र स्वास्थ्य मन्त्रालयका नाममा उक्त परमादेश दिएको थियो। सर्वोच्चले संविधानको धारा ३५ मा स्वास्थ्यको हकलाई मौलिक हकभित्र परिभाषित गरेको बताउँदै कोभिडको उपचार निःशुल्क गर्न भनेको थियो। स्वास्थ्य तथा जनसंख्या मन्त्रालयले कोरोना संक्रमणको परीक्षणको शुल्क लिनु संविधान र कानुन सम्मत भएको भन्दै महान्यायाधिवक्ताको कार्यालयमार्फत कात्तिक १७ गते उक्त परमादेश पुनरावलोकनको निवेदन दिएको थियो । सर्वोच्चमा सरकारको पुनरावलोकन निवेदन : कोरोना उपचार र पीसीआर निःशुल्क गर्न सकिँदैन बिहीबारको फैसलाले सरकारको पुनरावलोकन निवेदन खारेज भएसँगै अब सरकारले कोरोना परीक्षण र उपचार निःशुल्क गर्नुपर्ने भएको छ । अधिवक्ता ओली भन्छन्, यो फैसलासँगै अब सरकारले कोभिडको परीक्षण र उपचार शुल्क लिएर गर्ने सबै बाटा सधैंका लागि बन्द भएका छन् ।"
भूकम्प गएको पाँच वर्षपछि इपिसेण्टर विवाद : बारपाकीले गरे धार्चे गाउँपालिकाको नाका बन्द,"गोरखा : इपिसेण्टरलगायतका विषयमा विवाद बढ्दै गएपछि बारपाकका बासिन्दाले धार्चे गाउँपालिका प्रवेश गर्ने नाका बन्द गरेका छन्। बारपाकबाट धार्चे गाउँपालिका प्रवेश गर्ने मुख्य सडकमा बिहीबार सूचना लेखेर अनिश्चितकालका लागि बन्द गरेका हुन्। धार्चे गाउँपालिकाले बारपाक सुलीकोट गाउँपालिका १ र २ सँग इपिसेण्टर सम्बन्धमा, पर्यटन पदमार्ग सम्बन्धमा र सामुदायिक वन क्षेत्रभित्र ढुंगामुढा उत्खनन गरेको सम्बन्धमा समन्वय नगरेसम्म धार्चे गाउँपालिका प्रवेश गर्ने नाका अनिश्चितकालीन बन्द गरिएको छ, सूचना बोर्डमा भनिएको छ। बुधबार गाउँले भेला भएर नाका बन्द गर्ने निर्णय गरेको र बिहीबार बिहानैदेखि धार्चे प्रवेश गर्ने नाका बन्द गरेको बारपाक सुलिकोट गाउँपालिका २ का वडाअध्यक्ष लालबहादुर गुरुङले जानकारी दिए। २०७२ सालको भूकम्पको केन्द्रबिन्दु बारपाक हो भनेर राष्ट्रिय, अन्तर्राष्ट्रिय रुपमा स्थापित भइसकेको विषयलाई पाँच वर्ष वितेपछि धार्चे गाउँपालिकाले इपिसेण्टर तोडमोड गर्न खोज्यो, उनले भने, धार्चे गाउँपालिकाको दाबी हामी बारपाकबासीलाई सह्य र मान्य भएन त्यसैले त्यस बिषयमा माफी नमागेसम्म हामी नाका खुलाउँदैनौँ। धार्चे गाउँपालिकाले भने बहस र छलफलबाट समस्या समाधान गर्नुपर्नेमा अचानक नाका बन्द गरेको भन्दै चिन्ता व्यक्त गरेको छ। धार्चे गाउँपालिका ४ का अध्यक्ष राज गुरुङले गाउँपालिकाले इपिसेण्टर दाबी पनि नगरेको, इपिसेण्टर इड्भेञ्चर ट्रेल मात्र निर्माण गरेको दाबी गरेका छन्। साथै जंगलको ढुंगा पनि गाउँपालिकाले नभै ठेकेदारले टिपेको गुरुङले दाबी गरेका छन्। नाका खुलाउनका लागि स्थानीय प्रहरी चौकीलाई आग्रह गरिएको जिल्ला प्रशासन कार्यालय गोरखाले जनाएको छ। हामीले बाटो खुलाउनका लागि बारपाक प्रहरी चौकीका प्रहरीलाई भनेका छौं, सहायक प्रमुख जिल्ला अधिकारी देवी पाण्डे खत्रीले भनिन्, प्रहरीले आग्रह गर्दा भएन भने फेरि अर्को चरणको प्रयास गर्नुपर्ला।"
चाड पर्वमा अभियान हजुरको मास्क खै ?,"दाङ : कोरोनाको महामारी फैलिरहेको र बजारमा लापरबाही पनि अत्यधिक देखिन थालेपछि दाङमा सामाजिक व्यक्ति तथा संघ संस्थाहरुले हजुरको मास्क खै भन्ने अभियान सुरु गरेका छन्। कोरोना संक्रमण न्यूनीकरण गर्न र आम नागरिकलाई कोरोना सम्बन्धि सचेतना बढाउन जिल्लाका विभिन्न स्थानमा यो अभियान सञ्चान हुँदै आएको छ। पछिल्लो समय यो अभियान गढवामा केन्द्रित गरिएको छ। त्यस क्षेत्रमा क्रियाशील विभिन्न सरकारी तथा गैर सरकारी संस्थाको अगुवाइमा यो अभियान सञ्चालन गरिएको हो। जिल्लामा सबै भन्दा पहिले कोरोना संक्रमण देखिएको, भारतमा बढी आवत जावन हुने तथा भारतीय सीमा जोडिएको स्थान दाङको गढवा गाउँपालिका क्षेत्रमा जिल्लामा क्रियाशील २४ वटा सामाजिक संस्थाका आयोजना र नेपाल प्रहरी तथा स्थानीय सरकारको समन्वयमा हजुरको मास्क खै भन्ने अभियानलाई तिव्रता दिइएको छ। समुदाय स्तरमा कोरानाको जोखिम उच्च हुदा हुदै पनि आम नागरिकहरुको लापरबाही अत्यधिक रहेको हुदा त्यसलाई न्यूनीकरण गर्न यो अभियानलाई समुदायस्तरसम्म पुर्याएर सञ्चालन गरिएको अभियान्तहरुको भनाइ छ। हामीले कोरोना संक्रमणलाई कसरी नियन्त्रण गर्न सक्छौ भन्ने सोचका साथ पहिलो चरणमा स्वास्थ्य सुरक्षामा सम्पूर्ण उपायहरु सडकमै सिकाउँदै हजुरको मास्क खै अभियान चलाएका छौँ, अभियान्ता तथा नेपाल रेडक्रस सोसाइटी गढवा उपशाखामा निवर्तमान सभापति मोहन कुमार पाण्डेले भने, नागरिकहरु सचेतगराउने र स्वास्थ्य सुरक्षा अपनाउनु पर्छ भन्ने उदेश्य हाम्रो रहेको छ। अभियान्ता जया विश्वकर्माले घर र सुमदायसम्म कोरोना पुग्न नदिन सचेतना अभियान चलाएको बताइन्। चाड पर्वको भीडलाई मध्यनजर गर्र्दै आम नागरिकलाई सचेतना र सिकाई दिइरहेको उनले बताइन। यो महामारीमा परिवार र समुदाय बचाउन भन्ने ध्यय हो उनले भनिन, यो अभियानले हात धुने चरणदेखि मास्कको सहिरुपमा प्रयोग सचेतनामुल जानकारी समेत गराइरहेको छ। बजारमा लापरवाही भइरहेको वेलाको यो अभियानले सबैलाई सचेत बनाएको स्थानीय दुखहरण यादवले बताए।"
कोरोना संक्रमणबाट सप्तरीमा थप एक पुरुषको मृत्यु,राजविराज : सप्तरीमा बिहीबार थप एकजना पुरुषको कोरोना संक्रमणबाट मृत्यु भएको छ । बिहान बिष्णपुर गाउँपालिका२ की २६ वर्षीया महिलाको मृत्यु भएकोमा पुनः एकजना पुरुषको कोरोना संक्रमणबाट मृत्यु भएको स्वास्थ्य कार्यालय सप्तरीले जनाएको छ । राजविराज नगरपालिका८ का ६५ वर्षीय पुरुषको सुनसरीको धरानस्थित वीपी कोइराला स्वास्थ्य विज्ञान प्रतिष्ठानमा मृत्यु भएको हो । गत शनिबार कोभिड पुष्टि भएका उनलाई सोही दिन कोभिड अस्पताल भर्ना गरिएको थियो । दुबैजना मृतकको शवलाई नियम अनुसार व्यवस्थानको तयारी भइरहेको प्रतिष्ठानले जनाएको छ ।यससँगै जिल्लामा कोरोना संक्रमणबाट मृत्यु हुनेको संख्या ३२ पुगेको स्वास्थ्य कार्यालय सप्तरीले जनाएको छ ।
प्रदेश १ मा ४०१ संक्रमित थपिए ५९५ डिस्चार्ज,"विराटनगर : पछिल्लो २४ घण्टामा प्रदेश १ मा ५ सय ९५ कोरोना संक्रमित डिस्चार्ज भएका छन्। होमआइसोलेशनमा ५६३, बेलबारी आइसोलेसन केन्द्रबाट १३, इलाम अस्पतालबाट ५, जिल्ला अस्पताल संखुवासभामा ४, विराट मेडिकल कलेज, बैजनाथपुर आइसोलेशन, विजेनरल अस्पताल हरिनगर र धाइजन आइसोलेशन केन्द्र र बीपी कोइराला स्वास्थ्य विज्ञान प्रतिष्ठान धरानबाट २२ जना डिस्चार्ज भएका हुन्। योसँगै प्रदेश १ मा डिस्चार्ज हुनेको संख्या १२ हजार ६ सय ९५ पुगेको छ। प्रदेश १ मा बिहीबार ४०१ जना कोरोना संक्रमित थपिएका छन्। मोरङमा १ सय ३४, झापामा १ सय १८, सुनसरीमा १ सय २, उदयपुरमा १५, धनकुटामा ११, इलाममा ३, संखुवासभामा २, तेह्रथुममा १ र प्रदेश १ बाहिरका १५ जना रहेको सामाजिक विकास मन्त्रालयले जनाएको छ। मोरङको विराटनगरमा ६२, उर्लाबारीमा १६, सुन्दरहरैचामा १५, पथरीशनिश्चरेमा ९, बेलबारीमा ८, रतुवामाईमा ६, रंगेलीमा ५, लेटाङ र केराबारीमा ३३, कटहरीमा २, बुढीगंगा, धनपाल, मिक्लाजुङ, ग्रामथान र सुनबर्षीमा ११ जनाको रिपोर्ट पोजेटिभ आएको छ। झापाको दमकमा ४८, विर्तामोडमा २९, कमल गाउँपालिकामा ९, गौरादहमा ७, बुद्धशान्ति, अर्जुनधारा र हल्दिबारीमा ५५, शिवसताक्षी र भद्रपुरमा ३३, कनकाई र मेचीनगरमा २२ जनाको रिपोर्ट पोजेटिभ आएको सामाजिक विकास मन्त्रालयले जनाएको छ। सुनसरीको धरानमा ४८, इटहरीमा २९, बराहक्षेत्र र इनरुवामा ६६, रामधुनी र बर्जुमा ५५, दुहवीमा २ र भोक्राहानरसिंहमा १, उदयपुरको त्रियुगामा १४, उदयपुरगढीमा १, धनकुटाको धनकुटा नगरपालिकामा १० र साँधुरीगढीमा १, इलामको चुलाचुलीमा २ र देउमाईमा १,संखुवासभाको धर्मदेवी र मादीमा ११, तेहथुमको म्याङलुङमा १ र प्रदेश १ बाहिरका १५ जनामा संक्रमण देखिएको मन्त्रालयले जनाएको छ। प्रदेश १ मा कोरोना संक्रमितको संख्या २० हजार ८ सय २ पुगेको छ। प्रदेश १ मा विहीबार १ हजार ४ सय ६३ जनाको पीसीआर परीक्षण गरिएको छ। परीक्षण गरिएका मध्ये १ सय ५९ महिला र २ सय ४२ पुरुषको रिपोर्ट पोजेटिभ आएको हो। हालसम्म १ लाख ६६ हजार १ सय ३ जनाको पीसीआर परीक्षण गरिएको सामाजिक विकास मन्त्रालयले जनाएको छ।"
विराटनगरमा तीन कोरोना संक्रमितको मृत्यु,"विराटनगर : विराटनगरमा कोरोना भाइरस संक्रमित तीनजनाको मृत्यु भएको छ । दुईजनाको उपचारका क्रममा बिहीबार बिहान अस्पतालमा र एकजनाको बुधबार राती घरमै मृत्यु भएको हो । विराटनगर महानगरपालिका ८ का ७० वर्षीय पुरुषको आफ्नै घरमा बुधबार राति ९ बजेतिर मृत्यु भएको छ । महानगर प्रहरीका निरीक्षक राजन पौडेलका अनुसार मुटुको पुरानै समस्या रहेका उनलाई श्वासप्रश्वासमा एक्कासी समस्या आएपछि पीसीआर परीक्षणका लागि बुधबार दिउँसो स्वाब संकलन गरिएको थियो । नोबेल शिक्षण अस्पतालको प्रयोगशालाबाट साँझ रिपोर्ट पोजेटिभ आएका वृद्धको राति ९ बजेतिर घरमै मृत्यु भएको पौडेलको भनाइ छ । 'रिपोर्ट पोजेटिभ आएको तीन घण्टा पनि वित्न नपाउँदै घरमै वृद्धको मृत्यु भयो, 'उनले भने, 'शव व्यवस्थापनका लागि महानगरले परिवारलाई सहयोग गरेको छ ।' त्यस्तै विराटनगरको म्याक्स अस्पतालमा उपचाररत मोरङको जहदा गाउँपालिका३ का ५५ वर्षीय संक्रमित पुरुषको बिहीबार बिहान ८ बजेतिर मृत्यु भएको छ । अस्पतालका प्रशासन प्रमुख हेमनारायण मेहताका अनुसार कोरोना पुष्टि भएपछि उपचारका लागि कात्तिक १७ गते अस्पताल भर्ना गरिएको थियो । मृतकमा मृगौला र मधुमेहको पुरानै समस्या रहेको मेहताले बताए । विराटनगरको नोबेल शिक्षण अस्पतालमा बिहान ३ बजेतिर सिरहाको विष्णुपुर१ का ८४ वर्षीय पुरुषको मृत्यु भएको छ । अस्पताल प्रबन्धक नारायण दाहालका अनुसार फोक्सोको पुरानै समस्या रहेका वृद्धलाई श्वासप्रश्वासमा समस्या भएकोभन्दै उपचारका लागि भदौ १७ गते अस्पताल भर्ना गरिएको थियो । त्यही दिन स्वाब संकलन गरेर पीसीआर परीक्षण गराउँदा साँझ रिपोर्ट पोजिटिभ आएपछि उपचारका लागि कोभिड अस्पतालको आइसोलेसनमा भर्ना गरिएको दाहालले बताए । वृद्धको उपचारका क्रममा आइसोलेसनमै मृत्यु भएको उनको भनाइ छ ।"
भारतीय सेनाले दियो भेन्टिलेटरसहितका स्वास्थ्य सामग्री,"काठमाडौं : भारतीय सेनाले नेपाली सेनालाई स्वास्थ्य सामग्री प्रदान गरेको छ। बिहीबार एक कार्यक्रमका बीच भारतीय सेनाध्यक्ष मनोज मुकुन्द नरवणेले नेपाली सेनालाई भेन्टिलेटरसहितको स्वास्थ्य सामग्री हस्तान्तरण गरेका हुन्। यसअघि पनि भारतीय सेनाले नेपाली सेनालाई भेन्टिलेटर उपहारस्वरुप प्रदान गरेको थियो । कोभिड१९ महामारी विरुद्धको लडाइमा अझ सघाउ पुर्याउन नेपाली सेनालाई थप भेन्टिलेटरसहित एक्सरे मेसिन, कम्प्युटेड रेडियोग्राफी सिस्टम, आइसीयु भेन्टिलेटर, भिडियो इण्डोस्कोपी युनिट, एनेस्थेसीया मेसिन, ल्याबउपकरण, एम्बुलेन्सलगायतका स्वास्थ्य सामग्री हस्तान्तरण गरेको नेपाली सेनाले जनाएको छ। तीन दिने नेपाल भ्रमणमा रहेका भारतीय सेनाध्यक्ष नरवणेलाई नेपाली सेनाले गार्ड अफ अनर प्रदान गरेको छ। प्रधानसेनापति पूर्णचन्द्र थापाको औपचारिक निमन्त्रणामा नेपालको तीन दिने भ्रमणका लागि उनी बुधबार काठमाडौं आइपुगेका हुन्। राष्ट्रपति विद्यादेवी भण्डारीबाट सेनापति नरवणेलाई आजै दिउँसो सेनाको मानार्थ महारथी दर्जा प्रदान गर्ने कार्यतालिका छ । नेपालका तर्फबाट मानार्थ महारथी प्राप्त गर्ने भारतीय स्थलसेनाध्यक्ष जनरल नरवणे १८औँ सेनापति हुन्।"
कर्मचारीमा कोरोना देखिएपछि त्रियुगा ९ दिनका लागि बन्द,"उदयपुर : एकै पटक ठूलो संख्यामा कर्मचारीमा कोरोना संक्रमण देखिएपछि उदयपुरको त्रियुगा नगरपालिकाको कार्यालयले ९ दिनका लागि अत्यावश्यक बाहेक सबै सेवा बन्द गरेको छ । बुधबार साँझ शाखा प्रमुखसहित प्राविधिक र अन्य गरी आठ जना कर्मचारीमा कोरोना भाइरस पोजिटिभ देखिएपछि नगरपालिकाले कात्तिक २८ गतेसम्मका लागि सेवा बन्द गराएको हो । नगरपालिकाका निमित्त प्रमुख प्रशासकीय अधिकृत विश्वजीत राईले बिहीबार एक सूचना जारी गर्दै कार्यालय र मातहतका शाखाहरुबाट सम्पादन गरिने अत्यावश्यक सेवा (दमकल, फोहोरमैलाको गाडी, नगर प्रहरी, स्वास्थ्य सेवा) वाहेक दैनिक सञ्चालन हुने सेवाहरु बन्द हुने जनाइएको छ । संक्रमण थप फैलन सक्ने खतरा रहेकाले नियन्त्रणका लागि कार्यालयका कामकाज बन्द गर्नु परेको सूचनामा उल्लेख छ । निमित्त राईले पोजिटिभ देखिएका व्यक्तिसँग सम्र्पकमा रहेका सबैलाई होम क्वारेन्टाईनमा बसिदिन र स्वास्थ्य सम्बन्धि समस्या देखिएमा नजिकको स्वास्थ्यचौकीमा सम्पर्क गरी सुरक्षित रहन अनुरोध गरेका छन् । कर्मचारीमा कोरोना संक्रमण भएकोले यहीँ अवस्थामा कार्यालय संचालन गर्दा सेवाग्राहीलाई पनि सर्न सक्ने भएकोले अतिआवश्यक काम बाहेक अन्य सेवाहरु बन्द गरिएको उनले बताए । सूचनामा वडाहरुबाट प्रदान गर्ने सेवाहरु वडा कार्यालयले आआफ्नो तबरले गर्न वा बन्द गर्ने अधिकार वडाध्यक्षलाई दिइएको जनाइएको छ । नगरपालिकाको निर्णयसँगै सदरमुकाम गाईघाट क्षेत्रमा रहेको वडा नं ११ को कार्यालयसमेत बन्द भएको छ । कार्यवाहक वडाध्यक्ष सकुन्तला विकद्वारा जारी सूचनामा नगरपालिकाको कार्यालयसँग जोडिएको वडा कार्यालय भएको र आवतजावत बाक्लो रहेकाले २८ गतेसम्म सेवा बन्द गरिएको जनाइएको छ ।"
गैंडाको माउ र बच्चा मृत फेला,नवलपुर : चितवन राष्ट्रिय निकुञ्जको पश्चिमी क्षेत्रमा गैंडाको माउ र बच्चा मृत फेला परेका छन् । निकुञ्जको लौखानी भन्ने स्थानमा गैंडाको माउ र बच्चा मृत अवस्थामा फेला परेको निकुञ्जका सूचना अधिकारी एवं सहायक संरक्षण अधिकृत अशोक रामले जानकारी दिए । निकुञ्ज सुरक्षार्थ खटिएको नेपाली सेनाको टोलीले गस्ती गर्ने क्रममा बुधबार दिउँसो गैंडाको माउ र बच्चा मृत फेला पारेको उनले बताए। मृत पोथी गैंडाको खाग नभेटिएका कारण तस्करले मारेको हुनसक्ने आशङ्का गरिएको सूचना अधिकारी रामले बताए । उनका अनुसार गएको भदौमा मृतावस्थामा भेटिएको गैंडा र बुधबार मृतावस्थामा भेटिएको गैंडाको मृत्युको प्रकृति एउटै छ । यस आर्थिक वर्षमा मात्रै चितवनमा ११ वटा गैंडाको मृत्यु भइसकेको छ । नौ वटा गैंडा कालगतिले मरेका निकुञ्जले जनाएको छ । सन् २०१५ को गैंडा गणनाअनुसार चितवन राष्ट्रिय निकुञ्जका ६०५ सहित नेपालमा ६४५ वटा गैंडा रहेका छन् ।  रासस
तीन दिनदेखि हराइरहेका दाजुभाइको शव भेटियो,नवलपुर : तीन दिनदेखि हराइरहेका दुई दाजुभाइ मृत अवस्थामा फेला परेका छन्। पूर्वी नवलपरासीको गैंडाकोट नगरपालिका२ का २६ वर्षीय बिजय बाबु पौडेल र २१ वर्षीय संगम पौडेल कात्तिक १७ गतेदेखि हराएको भन्ने सूचनाका आधारमा प्रहरीले खोजतलास गरेको थियो। त्यस क्रममा बुधबार साँझ उनीहरुको शव फेला परेको जिल्ला प्रहरी कार्यालयका सूचना अधिकारी प्रहरी निरीक्षक बिशाल तामाङले जानकारी दिए। मृतक एक जनाको शव गैंडाकोटस्थित जयश्री खोलाको बाँध नजिक तैरिएको अवस्थामा र अर्काको पानीमा डुबेको अवस्थामा फेला परेको उनले जानकारी दिए। घटनाबारे थप अनुसन्धान भइरहेको प्रहरीले जनाएको छ।
प्रधानसेनापति थापा र सेनाअध्यक्ष नरवणेबीच द्विपक्षीय वार्ता सुरु,काठमाडौं : भारतीय स्थलसेनाध्यक्ष जनरल मनोजमुकुन्द नरवणेको सम्मानमा नेपाली सेनाको एक टुकडीले सम्मान गारत अर्पण गरेको छ। सैनिक मुख्यालय जङगीअड्डामा बिहीबार आयोजित समारोहमा सेनाध्यक्ष नरवणेले सो अवसरमा सैनिक टुकडीबाट प्रस्तुत सम्मान गारत निरीक्षण गरे। प्रधानसेनापति पूर्णचन्द्र थापाको औपचारिक निमन्त्रणामा नेपालको तीन दिने भ्रमणका लागि उनी बुधबार यहाँ आइपुगेका हुन्। सेनाध्यक्ष नरवणेले आजै जङ्गी अड्डा परिसरमा ओखरको बिरुवा रोपे। त्यसलगत्तै प्रधानसेनापति थापा र स्थलसेनाध्यक्ष जनरल नरवणेबीच औपचारिक भेटवार्ता सुरु भएको छ। यसअघि स्थलसेनाध्यक्षले बिहान सैनिक मञ्च टुँडिखेलस्थित वीरस्मारकमा श्रद्धाञ्जलि अर्पण गरेका थिए। दुई देशबीचको सुरक्षा सहयोग आदानप्रदानसम्बन्धि तेह्रौँ बैठकमा भएको सहमतिअनुरुप स्थलसेनाध्यक्ष नरवणेले सैनिक मुख्यालयमा केही बेरमै नेपाली सेनालाई स्वास्थ्य सामग्री हस्तान्तरण गर्ने छन्। नेपाली सेना र भारतीय सेनाबीच एकअर्का देशका सैनिक प्रमुखलाई मानार्थ महारथी दर्जा प्रदान गर्ने परम्पराअनुरुप उनी नेपाली सेनाको मानार्थ महारथी ग्रहण गर्न नेपाल आएका हुन्। राष्ट्रपति विद्यादेवी भण्डारीबाट सेनापति नरवणेलाई आजै सेनाको मानार्थ महारथी दर्जा प्रदान गर्ने छन्। नेपालका तर्फबाट मानार्थ महारथी प्राप्त गर्ने भारतीय स्थलसेनाध्यक्ष जनरल नरवणे १८औँ सेनापति हुन्।
बैतडीमा ८४ वडामध्ये १२ वडाको मात्र आफ्नै भवन,"बैतडी : बैतडीका ८४ वडामध्ये १२ वडाका नयाँ भवन निर्माण भएका छन् । स्थानीय तहमा जनप्रतिनिधि आएपछि ३ वर्ष बढीको अवधिमा १२ वडाका मात्रै नयाँ भवन निर्माण भएर सेवा प्रवाह भइरहेको छ। राज्य पुनर्संरचना गर्दा कुनै पनि सरकारी भवन नभएका वडालाई प्राथमिकतामा राखेर भवन निर्माण भएका स्थानीय तहहरुले जनाएका छन् । जिल्लाको सदरमुकामस्थित दशरथचन्द नगरपालिकामा अहिले ७ र ८ को भवन निर्माणाधिन अवस्थामा छ । पाटन नगरपालिकाको वडा नं ९, ७ र ३ मा नयाँ भवन निर्माण भएका छन् भने वडा नं १० र ४ मा भवन निर्माणको काम भइरहेको नगरप्रवक्ता लोकबहादुर भण्डारीले जानकारी दिए । उनले भने, 'हाम्रो नगरपालिकाका १० वडा मध्ये ३ वडामा नयाँ भवन बनेका छन् । २ वडामा यो बर्ष निर्माणाधिन अवस्थामा छन् ।' यस्तै जिल्लाको पञ्चेश्वर गाउँपालिकाका ६ वडा मध्ये ३ मा मात्रै भवन बनेका छ भने अन्य वडाहरुले पुरानै भवनबाट सेवा प्रवाह गरिरहेका गाउँपालिकाका प्रवक्ता दशरथ मंगोलाले जानकारी दिए । उनले भने, 'साविकका गाविस भवन प्रयोग गरेर वडाका सेवाहरु दिइरहेका छौं ।' जिल्लाको शिवनाथ गाउँपालिकामा ३ वडामा अहिले भवन निर्माणको काम भइरहेको उपाध्यक्ष कुस्मा चन्दले जानकारी दिइन् । जिल्लाको मेलौली नगरपालिकाका ९ वडामध्ये ७ र ९ मा मात्रै आफ्ना पुराना भवन छन् भने अन्य वडाहरुमा भाडाका घरमा सञ्चालन भइरहेका छन् । चालु आर्थिक वर्षमा केही वडाका नयाँ भवन बनाउने तयारी भएको नगरप्रवक्ता सुरतसिंह नेगीले जानकारी दिए । यस्तै दोगडाकेदार गाउँपालिकाका ८ वडा मध्ये कुनैमा पनि नयाँ भवन बनेका छैनन् । केही वडाको काम पुराना भवन र केही भाडाका घरबाट प्रवाह भइरहेको गाउँपालिकाका कार्यालय सहायक अम्बादत्त जोशीले जानकारी दिए । जिल्लाको सुर्नया गाउँपालिकाको ३ मा मात्रै नयाँ भवन बनेको छ । अन्य वडा कार्यालयको काम साविकका गाविस भवन र भाडाका घरबाट भइरहेको। पुर्चौंडी नगरपालिकाको ७ मा नयाँ भवनबाट सेवा सुचारु भएको छ भने अन्य ४ वडामा भवन निर्माण कार्य भइरहेको छ । स्थानीय तहमा जनप्रतिनिधि आएपछि सबैभन्दा बढी सिगास गाउँपालिकामा ६ वडाका नयाँ भवन निर्माण भएका छन् । वडा नं १, ३, ४, ५, ७ र ९ मा नयाँ भवनबाट सेवा प्रदान भइरहेको गाउँपालिका अध्यक्ष हरिसिंह धामीले जानकारी दिए । डिलाशैनी गाउँपालिकामा पनि ७ वटै वडामा पुराना भवनबाट सेवा प्रवाह भइरहेको छ ।"
नगरपालिकाका ८ कर्मचारीसहित १० जनामा कोरोना संक्रमण,"उदयपुर : उदयपुरको त्रियुगा नगरपालिकाका ८ जना कर्मचारीसहित १० जनामा बुधबार साँझ कोरोना पोजिटिभ देखिएको छ । सदरमुकाम गाईघाटभित्र रहेको नगरपालिकामा ठूलो संख्यामा कर्मचारीमा कोरोना देखिएपछि गाईघाट बजारमा त्रास फैलिएको छ । प्रादेशिक कोरोना प्रयोगशाला बिराटनगरमा गरिएको परीक्षणबाट ४ जना महिला र ६ जना पुरुषमा कोरोना संक्रमण देखिएको छ। जिल्ला जनस्वास्थ्य कार्यालयका अनुसार २६, ४६, २२, ४१, ३३, १३, ४५, ५६, ३२ र १६ वर्ष उमेर समूहमा कोरोना देखिएको हो । उनीहरु सबैको मंगलबार स्वाब संकलन गरी बिराटनगर पठाइएको थियो । कोरोना पोजिटिभ देखिएका नगरपालिकाका कर्मचारी मध्ये पाँचजना प्राविधिक रहेका छन् । बाँकी अन्य शाखाका रहेका छन् । योसँगै जिल्लामा संक्रमितको संख्या दुई सय ५० जना पुगेको छ । त्यसमध्ये ८० जना महिला र एक सय ७० जना पुरुष रहेका छन् । त्यसैगरी हालसम्म महिला २१ र पुरुष ३२ गरी ५३ जना कोभिड अस्पताल बेल्टारमा उपचाररत अवश्थामा रहेको स्वास्थ्य प्रमुख मोहन सुबेदीले जानकारी दिए । स्वास्थ्य कार्यालयको तथ्यांक अनुसार सबै भन्दा बढि त्रियुगा नगरपालिकामा संक्रमित देखिएका छन् । त्रियुगामा एक सय आठ जना, बेलकामा ५९ जना, कटारीमामा ५६ जना, चौदण्डिगढी नपामा २० जना, ताप्लि गाउँपालिकामा तीन जना, उदयपुरगढी र रौतामाईमा २२ जना रहेका छन् । कार्यालयले दिएको जानकारीअनुसार हालसम्म ६ हजार ९९ जना पुरुष र दुई हजार एक सय ५० जना महिला गरी आठ हजार दुई सय ४९ जनाको पिसिआर टेष्टका लागि स्वाव संकलन गरिएको छ त्यसमध्ये आठ हजार दुई सय ३१ जनाको रिर्पोट आईसकेको छ । कार्यालयका अनुसार हाल क्वारेन्टाइनमा तीनजना महिला र ९ जना पुरुष गरी १२ जना बस्दै आएका छन् भने होम क्वारेन्टाईनमा १८ जना महिला र चार सय ५४ जना पुरुष गरी चार सय ७२ जना रहेका छन् ।"
पूर्वपतिको खुकुरी प्रहारबाट पत्नीको मृत्यु,सोलुखुम्बु : सोताङ गाउँपालिका३ मा पूर्वपतिको खुकुरी प्रहारबाट पत्नीको ज्यान गएको छ। उनन्तीस वर्षीय पूर्वपति होमबहादुर राईको खुकुरी प्रहारबाट २८ वर्षीया सोमा लामाको घटनास्थलमै ज्यान गएको सोलुखुम्बु प्रहरीले जनाएको छ। होमबहादुर र सोमा श्रीमान् श्रीमती भएपनि २०७७ वैशाखदेखि सोमा स्थानीय २७ वर्षीय नन्दराज राईसँग गएर सँगै बस्दै आएको पाइएको छ। स्थानीय कुमार राईको घरमा बुधबार साँझ भेट भई विवाद हुँदा होमबहादुरले खुकुरी प्रहार गरी टाउको तथा शरीरको अन्य विभिन्न भागमा हान्दा सोमाको घटनास्थलमै मृत्यु भएको जिल्ला प्रहरी कार्यालय सोलुखुम्बुका सूचना अधिकारी महेन्द्र दर्नालले जानकारी दिए। घटनाको विषयमा प्रहरीमा जानकारी हुनासाथ इलाका प्रहरी कार्यालय सोताङबाट प्रहरी निरीक्षक अनिल माबोहाङको टोली गई हत्या आरोपमा होमबहादुर राईलाई पक्राउ गरिएको प्रहरीले बताएको छ। प्रहरीका अनुसार महिलाको शव परीक्षणका लागि प्राथमिक स्वास्थ्य केन्द्र सोताङमा राखिएको छ भने आरोपितलाई जिल्ला प्रहरी कार्यालय सल्लेरीतर्फ ल्याइँदै छ।
उपचार खर्च व्यहोर्न नसकेर घर फर्काइएका कोरोना संक्रमितको मृत्यु,"सिन्धुली : कोरोना भाइरस (कोभिड १९) को संक्रमणबाट सिन्धुलीमा थप एकको मृत्यु भएको छ । सिन्धुलीको कमलामाई नगरपालिका ५ जरायोटारका ४८ वर्षीय एक पुरुषको मृत्यु भएको हो । यो सँगै सिन्धुलीमा कोरोना संक्रमणबाट मृत्यु हुनेको संख्या २ पुगेको छ । सिन्धुली अस्पतालमा उपचारका क्रममा ती पुरुषको बिहीबार बिहान ३ बजे मृत्यु भएको सिन्धुली अस्पतालका अध्यक्ष प्रलाद पोखरेलले जनाकारी दिए । एक सातअघि स्वास्थ्यमा समस्या आएपछि उपचारका लागि काठमाडौंस्थित केएमसी अस्पताल भर्ना भएका ती पुरुषको आर्थिक अभावका कारण उपचार सम्भव नभएपछि फर्काएर बुधबार सिन्धुली अस्पताल ल्याइएको थियो । 'राती १० बजे सिन्धुली ल्याइएको थियो । बिहीबार बिहान मृत्यु भयो, पोखरेलले भने । काठमाडौंमा भ्यान्टिलेटरमा राखेर उपचार गर्दा दैनिक ४० हजार बढी खर्च हुन भएपछि उपचार खर्च व्यवस्थापन गर्न नसकेपछि सिन्धुली फर्काइएको मृतकका आफन्तले जनाएका छन् । सर्वोच्च अदालतले कोरोना संक्रमितको उपचार निशुल्क गर्न भनेपनि सरकारले उपचार नगरिदिएको उनीहरुको दुखेसो छ । यसअघि सिन्धुलीमा आइतबार राती कोरोना भाइरस संक्रमणबाट सिन्धुलीको कमलामाई नगरपालिका ६ पानीटंकीकी एक ८४ वर्षीया वृद्धाको मृत्यु भएको थियो । जिल्लाको कमलामाई नगरपालिका कोरोना संक्रमणमा अत्यन्तै उच्च जोखिममा रहेको नगर हो । कोरोना संक्रमण उच्च रहेका देशका २२ स्थानीय तह मध्ये सिन्धुलीको कमलामाई नगर पनि परेको छ । यस्तै दुधौली नगरसहित सुनकोसी गाउँपालिका र तीनपाटन गाउँपालिका कोरोनाको उच्च जोखिममा छन् ।"
स्थानीयले महाकालीभित्रको जग्गा दाबी गरेपछि पुल निमार्णको काम रोकियो,"महेन्द्रनगर : कञ्चनपुरको भीमदत्त नगरपालिका ११ का स्थानीयले नदीभित्रको जग्गा आफ्नो भएको दाबी गर्दै महाकाली नदीमा निमार्ण भइरहेको पक्की पुल निमार्णको काममा अवरोध गरेका छन् । स्थानीय गोवर्धन खड्का, विष्णु जोशीलगायतका केही स्थानीयले महाकाली नदीभित्रको जमिन आफ्नो भएको दाबी गरेपछि महाकाली नदीमा निमार्ण भइरहेको चार लेनको पक्की पुल निमार्णको काम प्रभावित भएको हो। उनीहरुले महाकाली नदीभित्र रहेको जमिनको आफूहरुसँग लालपुर्जा भएको दाबी गरेका छन् । स्थानीयले नदीमा स्पर बनाउन नदिएपछि महाकाली पुल निमार्णको काम प्रभावित बनेको छ । निमार्ण कम्पनीले महाकाली नदीमा स्पर निर्माण गर्न सुरु गरेपछि केही स्थानीयले सो जग्गा आफूहरुको भएको भन्दै काममा बाधा पुगाएका हुन् । तीन वर्षअघि सुरु गरिएको महाकाली पुल आयोजना अन्तर्गत सडक निर्माणस्थलमा करीब एक हजार ३०० मिटर क्षेत्रफल ऐलानी जग्गा, नदीको ड्याम र सार्वजनिक जग्गा परेको थियो । आयोजनाले पहुँचमार्गमा पर्ने जग्गाको यसअघि नै मुआब्जा वितरण गरिसकेको छ । मुआब्जा वितरणका लागि आयोजनाले पटक पटक जग्गाको नापजाँच गरेपनि त्यसबेला नदीभित्रको जमिनको कसैले दावी नगरेको तर पुल निमार्णको आधा काम भइसकेपछि नदी भित्रको जमिन दाबी गरेको महाकाली पुल आयोजनाका कार्यालयले जनाएको छ । स्थानीयले स्पर निर्माण कार्यमा अवरोध गरेपछि पुल आयोजनाको काम प्रभावित हुने भएको छ । निर्माण कम्पनीले आगामी फागुनभित्र निर्माण कार्य सम्पन्न गर्ने गरि पुलसँगै अन्य संरचना निर्माण कार्यलाई तीव्र रुपमा अगाडी बढाएको छ । जसअन्तर्गत आइसल्याण्ड निर्माणका लागि ड्याम तथा स्पर निर्माणको काम अगाडी बढाइएको थियो । तर स्थानीयको अवरोधपछि आयोजनाको काम मात्रै होइन बनेका संरचना समेत प्रभावित हुने महाकाली पुल आयोजनाका इन्जिनियर धुव्रकुमार झाले बताए । उनले रिभर ट्रेनिङ्गका लागि ड्याम निर्माण गर्न पाँच वटा स्पर निर्माण गर्नुपर्नेमा गतवर्ष दुईवटा निर्माण भइसकेको र यसवर्ष तीनवटा स्पर निर्माण कार्य अगाडी बढाउदा स्थानीयले अवरोध गरेको बताए । १०१५ वर्ष पहिले खोलाले बगाएर तटबन्ध भइसकेको जग्गामा अहिले आएर दावी गरिरहेका छन । ' उनले भने, 'कि त पहिले नै गर्नुपर्ने, अहिले आएर दावी गरेर हुँदैन, त्यसो गर्ने हो भने त कुनैपनि विकासका आयोजना बन्न सक्दैनन । उनले यस्तो प्रवृतिले त कुनै पनि गौरवका आयोजना बन्न नसक्ने बताए । उनले वास्तविक पीडितले क्षतिपूर्ति पाउनुपर्ने बताउँदै त्यसका लागि यसअगाडी नै मुआब्जा वितरण भइसकेको बताए । स्पर बनाउन नसकिए रिभर ट्रेनिङ्गका ड्याम बनाउने कार्य अगाडी नबढ्ने बताउदै त्यसले निर्माण भइसकेको चार लेनको पक्की पुलमा समेत क्षति हुने उनको भनाइ छ ।"
विद्यार्थी नै क्याम्पस अध्यक्ष,"राजनीतिक आडमा एकै व्यक्ति विगत सात वर्षदेखि क्याम्पस सञ्चालक समिति अध्यक्ष छन्। कालीकोट : नरहरिनाथ गाउँपालिकामा रहेको नन्दादेवी बहुमुखी क्याम्पस सञ्चालन समितिको अध्यक्षमा सोही क्याम्पसका विद्यार्थी छन्। नरहरिनाथ गाउँपालिका(१ का अग्रबहादुर विष्ट क्याम्पस सञ्चालक समिति अध्यक्षको भूमिकामा छन्। उनी अहिले बीएड तेस्रो वर्षमा अध्ययनरत छन्। विष्ट ३ वर्षअघिको स्थानीय तहको निर्वाचनमा तत्कालीन नेकपा माओवादी केन्द्रबाट पराजित उम्मेदवार हुन्। विद्यार्थी नै क्याम्पस सञ्चालक समिति अध्यक्ष हुन नपाउने प्रावधान छ। तर, विष्ट राजनीतिक आडका आधारमा विगत सात वर्षदेखि सञ्चालक समिति अध्यक्ष छन्। एकै व्यक्ति बिनाप्रतिस्पर्धा सात वर्षदेखि यस्तो जिम्मेवारीमा रहनु प्रावधानविपरीत भएको सरोकारवालाको तर्क छ। विष्ट अध्यक्ष भएदेखि क्याम्पसको साधारणसभासमेत हुन नसकेको र उनी विद्यार्थी भएकाले अध्यक्षबाट राजिनामा गर्नुपर्ने उनीहरूको भनाइ छ। राजनीतिक शक्तिको आडमा विष्टले क्याम्पसको साधारणसभा नगरेका क्याम्पस सञ्चालक समिति सदस्य निर्मल विष्टले बताए। उनका अनुसार सञ्चालक समितिको नियमित बैठकसमेत बस्न सकेको छैन। करिब ३ सय विद्यार्थी भर्ना भएको यो क्याम्पसमा विगत एक वर्षदेखि क्याम्पस प्रमुखसमेत छैनन्। धेरै विषयका विषय शिक्षक पनि छैनन्। विद्यार्थी भने परीक्षा दिन मात्रै पुग्छन्। सोही क्याम्पसका विद्यार्थी विष्णु बोहोराले भने, प्रायः पढाइ नै हँुदैन, हामीहरूले नियमित पढ्न चाहे पनि शिक्षक छैनन्। नन्दादेवी माविका शिक्षकले कहिलेकाहीँ आलोपालो गरेर पढाउने गरेका उनले बताए। समिति अध्यक्ष विष्टले भने पहिला आफू अध्यक्ष र पछि विद्यार्थी भएको स्वीकारे। तर अहिले आफूले बीएड पास गरिसकेको बताउँदै उनले भने, अहिले म विद्यार्थी होइन। गाउँको स्रोत जुटाएर क्याम्पस सञ्चालन गरिरहेका छौँ। क्याम्पसमा प्राचार्य र अन्य शिक्षकको पनि व्यवस्थापन गरिरहेका छौं।"
बाँकेमा उपचाररत ३० कोरोना सङ्क्रमित सिकिस्त,"राँझा : कोरोना सङ्क्रमण भई बाँकेका दुई ठूला अस्पतालमा उपचारारत ३० बिरामी सिकिस्त अवस्थामा पुगेका छन् । भेरी अस्पताल, नेपालगञ्ज र शिक्षण अस्पताल कोहलपुरमा उपचाररत १०१ जना कोरोना सङ्क्रमितमध्ये ३० जना सिकिस्त रहेको स्वास्थ्य कार्यालय, बाँकेका कोरोना स्रोत व्यक्ति नरेश श्रेष्ठले जानकारी दिए। उनका अनुसार, भेरी अस्पतालमा १८ र शिक्षण अस्पताल कोहलपुरमा १२ गरी ३० बिरामी सिकिस्त रहेका छन् । भेरीमा ३६ र कोहलपुरमा १४ गरी मध्यम खालका बिरामी ५० जना रहेका छन् । भेरीमा नौ र कोहलपुरमा १२ जना गरी अस्पतालमा २१ जना सामान्य बिरामी उपचाररत रहेका छन् । बाँके र बाहिरी जिल्लाबाट उपचारका लागि अस्पतालमा भर्ना भएका सङ्क्रमितको दैनिकजसो मृत्यु भइरहेको छ । लक्षण देखिएका बिरामीलाई सामान्य, मध्यम र सिकिस्त तीन चरणमा विभाजन गरेर उपचार दिने गरिएको स्रोत व्यक्ति श्रेष्ठको भनाइ छ । कोरोना सङ्क्रमित सिकिस्त बिरामी जोखिममा रहने गर्दछन् । बाँकेका विभिन्न स्थानीय तहमा १९१ जना कोरोना सङ्क्रमित रहेका छन् । उनीहरु होम आइसोलेसनमा बसेका छन् । नेपालगञ्ज उपमहानगरपालिकामा ९३, कोहलपुर नगरपालिकामा ४१, खजुरा गाउँपालिकामा १०, बैजनाथ गाउँपालिकामा १४, जानकी गाउँपालिकामा १७ र राप्ती सोनारी गाउँपालिकामा ६ जना होम आइसोलेसनमा रहेको स्रोत व्यक्ति श्रेष्ठले जानकारी दिनुभयो । बाँकेमा हालसम्म कोरोनाका कारण १३ महिला र २१ पुरुष गरी ३४ जनाको मृत्यु भएको छ । कोरोना सङ्क्रमितको सङ्ख्या तीन हजार २८७ पुगेको छ भने दुई हजार ९७३ जना निको भई घर फर्किएका छन् ।रासस"
एकैदिन १ सय ११ जना फरार प्रतिवादी पक्राउ,"स्याङ्जा : प्रहरी कार्यालय स्याङजाले एकै दिन बुधबार १ सय ११ जना फरार प्रतिवादी पक्राउ गरेको छ। जिल्लामा रहेका वडा, ईलाका, प्रहरी चौकी र जिल्ला कार्यालयका विभिन्न यूनीट मार्फत फरार प्रतिवादी पक्राउ गरेको हो। विभिन्न मुद्धामा संलग्न भइ फरार सूचिका आरोपितलाई पक्राउ गरी अदालतमा बुझाइएको हो। कर्तव्य ज्यान, जवरजस्ती करणी, मानव बेचबिखन, लागुऔषध, हातहतियार खरखजना, सवारी ज्यान, बहुबिवाह, चेक अनादर, अंशवण्डा, सम्बन्ध विच्छेद, कुटपिट, लगायतका मुद्धामा आरोपित भइ लुकिछिपी बसेका हुन्। पक्राउ पर्नेमा ९७ पुरुष सहित १४ जना महिला रहेका र उनीहरुलाई अदालतमा बुझाइएको प्रहरी नायब उपरीक्षक राजेन्द्र अधिकारीले जानकारी दिए। पक्राउ परेका मध्ये एक सय ५ जना जरिवाना तिरेर छुटेका छन् भने ६ जना प्रहरी नियन्त्रणमा छन्। उनीहरुलाई बिहीबार अदालतमा पेश गरिने र अदालतको आदेश बमोजिम कानूनी कारवाही अघि बढाइने भएको प्रहरी प्रवक्ता समेत रहेका अधिकारीले बताए। उनीहरु कर्तव्य ज्यान, हातहतीयार र जवरजस्ती करणी सम्बन्धी मुद्धाका आरोपित हुन्। प्रहरीले फरार प्रतिवादी पक्राउ अभियानलाई स्याङ्जामा तीव्र पारेको छ। लामो समयदेखि विभिन्न मुद्धामा आरोपित २ सय १९ जना फरार प्रतिवादी पक्राउ गरी अदालतमा बुझाइ कानूनी कारवाही गरिसकेको प्रहरी उपरीक्षक होविन्द्र बोगटीले जानकारी गराए। जिल्ला प्रहरी प्रमुख समेत रहेको वोगटीले भने, अपराध मुक्त समाज हाम्रो अभियान हो, यस कार्यमा निरन्तर लागिरहनेछौं।"
सप्तरीमा कोरोना संक्रमित महिलाको मृत्यु,राजविराज : सप्तरीमा बिहीबार बिहान थप एक जना कोरोना संक्रमित महिलाको मृत्यु भएको छ। मृत्यु हुनेमा सप्तरीको बिष्णपुर गाउँपालिकाको सिम्राहा गाउँकी २३ वर्षीया महिला रहेको मृतकका परिवारका सदस्यले जानकारी दिएका छन्। बिरामी भएपछि शनिबार धरानस्थित बि पी कोइराला स्वास्थ्य विज्ञान प्रतिष्ठानमा भर्ना भएकी उनको स्वास्थ्य अवस्थामा सुधार भएर वार्डमा सारेपछि स्वाब संकलन गरिएको थियो। उनको स्वाबको रिपोर्ट बुधबार पोजिटिभ आएको थियो। पिसाबमा समस्या देखिएपछि १५ दिन अघि विराटनगरमा उपचार पश्चात निको भई राजविराज९ मलेठस्थित माइत फर्किएकी थिइन्। तर शनिबार बान्ता गरेपछि उनलाई धरान लगिएको थियो। मृतकको श्रीमान र २ वर्षीया छोरी छिन्। योसँगै सप्तरीमा कोरोना संक्रमण पुष्टि भएर मृत्यु हुनेको संख्या ३१ पुगेको छ। हाल शव धरानमा रहेको छ।
सुदूरपश्चिममा भूकम्पको धक्का महसुस,बैतडी : सुदूरपश्चिम प्रदेशका केही पहाडी जिल्लामा गएराती भूकम्पको धक्का महसुस भएको छ । प्रदेशका बैतडी र दार्चुला जिल्लामा भूकम्पको धक्का सहसुस गरिएको हो । भूकम्प मापन केन्द्र सुर्खेतका अनुसार ३८ रेक्टर स्केलको भूकम्प गएको हो । गए राती १० बजेर २३ मिनेटमा भूकम्प गएको भूकम्प मापन केन्द्र सुर्खेतका टेक्निकल असिष्टेन्ट तीर्थ दहालले जानकारी दिए । बैतडीको दोगडाकेदार गाउँपालिका  ४ श्रीकेदार केन्द्र बिन्दु बनाएर भूकम्प गएको टेक्निकल असिस्टेन्ट दहालले बताए । भूकम्पको धक्का महसुस हुँदा स्थानीय त्रसित बनेका थिए । भूकम्पको क्षतिबारे कुनै जानकारी नआएको प्रहरीले जनाएको छ ।
भारतीय सेनाध्यक्ष नरवणेलाई नेपाली सेनाको गार्ड अफ अनर,काठमाडौं: तीन दिने नेपाल भ्रमणमा रहेका भारतीय सेनाध्यक्ष मनोज कुमार नरवणेलाई नेपाली सेनाले गार्ड अफ अनर प्रदान गरेको छ। उनलाई सेनाले आर्मी हेडक्वाटरमा बिहीबार गार्ड अफ अनर प्रदान गरेको हो । प्रधानसेनापति पूर्णचन्द्र थापाको औपचारिक निमन्त्रणामा नेपालको तीन दिने भ्रमणका लागि उनी बुधबार काठमाडौं आइपुगेका हुन्। नरवणेले आजै बसन्तपुर गएर जीवित देवी कुमारीको दर्शन गरेका छन् । यसैक्रममा बिहान पशुपतिनाथको बाहिरबाटै दर्शन समेत गरे। उनी शुक्रबार स्वदेश फर्किने छन् । सेनाध्यक्ष नरवणेले जङ्गी अड्डा परिसरमा ओखरको बिरुवा रोपे । त्यसलगत्तै प्रधानसेनापति थापा र स्थलसेनाध्यक्ष जनरल नरवणेबीच औपचारिक भेटवार्ता सुरु भएको छ । यसअघि स्थलसेनाध्यक्षले बिहान सैनिक मञ्च टुँडिखेलस्थित वीरस्मारकमा श्रद्धाञ्जलि अर्पण गरे । दुई देशबीचको सुरक्षा सहयोग आदानप्रदानसम्बन्धि तेह्रौँ बैठकमा भएको सहमतिअनुरुप स्थलसेनाध्यक्ष नरवणेले सैनिक मुख्यालयमा केही बेरमै नेपाली सेनालाई स्वास्थ्य सामग्री हस्तान्तरण गर्ने कार्यक्रम छ। राष्ट्रपति विद्यादेवी भण्डारीबाट सेनापति नरवणेलाई आजै दिउँसो सेनाको मानार्थ महारथी दर्जा प्रदान गर्ने कार्यतालिका छ । नेपालका तर्फबाट मानार्थ महारथी प्राप्त गर्ने भारतीय स्थलसेनाध्यक्ष जनरल नरवणे १८औँ सेनापति हुन्।
सिन्धुलीमा कोभिड अस्पताल,"सिन्धुली : सिन्धुलीमा जनस्तरबाट सहयोग जुटाएर निर्माण गरिएको सुविधासम्पन्न कोभिड१९ युनिट (आइसोलेसन) अस्पताल सञ्चालनमा आएको छ। कमलामाई नगरपालिका६ शिवनगरमा निर्माण गरिएको ५० बेडको कोभिड१९ युनिट अस्पताल सोमबार रातिबाट सञ्चालनमा आएको हो। केही सरकारी अनुदानबाहेक अधिकांश रकम सहयोग र जनश्रमदानबाटै जुटाएर निर्माण गरिएको अस्पताल दुई जना कोरोना संक्रमित भर्ना गरेर सञ्चालनमा ल्याइएको सिन्धुली अस्पतालका व्यवस्थापक विमल श्रेष्ठले जानकारी दिए। प्रदेश सरकार, स्थानीय राजनीतिक दल, निर्माण व्यवसायी, विभिन्न संघसंस्था तथा व्यक्तिको सक्रियतामा करिब दुई महिनामा निर्माण सम्पन्न गरी त्यसको सञ्चालनको जिम्मा सिन्धुली अस्पताललाई दिइएको थियो। १ करोड २२ लाख ३७ हजार नगद र ४७ लाख ?पैयाँ जिन्सी सहयोग गरी हालसम्म १ करोड ६९ लाख ?पैयाँ खर्च गरेर अस्पताल निर्माण गरिएको हो। यहाँ आईसीयू, भेन्टिलेटर, अक्सिजन प्लान्ट (एचबीयू) समेत जडान गरिएको छ। अस्पतालमा हाल पाँच बेडको आईसीयू, २ वेडको भेन्टिलेटर, १२ बेडको एचबीयू जडान गरिएको छ। अस्पतालका ५० वटै बेडमा केही दिनमा अक्सिजन जडान गरिसकिनेछ। अस्पतालमा ३० बेड कोरोना संक्रमितका लागि र २० बेड कोभिडका शंकास्पद बिरामीको उपचारमा प्रयोग गरिनेछ। अस्पतालमा सुरक्षाका लागि कम्पाउन्ड, सीसी क्यामेरा जडान, खानेपानी, शौचालयका साथै वाइफाई, टेलिफोनसमेत जडान गरिएको छ। अस्पतालमा चार जना मेडिकल डक्टर, ६ जना नर्स, ३ जना ल्याब टेक्निसियन, ३ जना एक्सरे तथा अन्य कर्मचारी चौबीसै घण्टा खटिने व्यवस्था मिलाइएको छ। कोभिड१९ युनिट अस्पताल डब्लूएचओको मापदण्डअनुसार निर्माण गरिएको प्रदेशसभा सदस्य राजन दाहालको दाबी छ। कोरोना संक्रमितको संख्या बढ्दै जाँदा जिल्लामा आइसोलेसन बेड अभाव भएपछि जिल्लाका संसद, राजनीतिक दल, सुरक्षा निकाय, सामाजिक संघसंस्था, व्यापारी, शिक्षक र व्यवसायी कोभिड अस्पताल निर्माणमा जुटेका थिए। अस्पताल निर्माणमा बागमती प्रदेश सरकारबाट ९७ लाख, जिल्लाका स्थानीय तह, संघसंस्था र व्यक्तिबाट २ करोड २१ लाख र ४७ लाख ?पैयाँ बराबरको रड, सिमेन्ट, इँटा, ढुंगा बालुवालगायत निर्माण सामग्री सहयोग प्राप्त भएको छ।"
अझै बालीघरे प्रथा,"उदयपुर : हिजोजस्तो जोस त छैन, तैपनि काममा रत्तिभर कमी छैन्, अहिले पनि पाँच केजीको हम्बर उचालेर फलाम पिटछु, झन्डै ५० घर बिष्टका फलामे सामग्री बनाएर जीविकोपार्जन गरिरहेको छु। उमेरले ८३ वर्ष पुगेका रौतामाई गाउँपालिका७ का दलमान विश्वकर्माको दैनिकी खन्ती र खलाती कुटेर बितिरहेको छ। सामान्यतया यो उमेर परिवारसँग आराम गर्ने हो। ८३ वर्षसम्म जीवितै रहने मानिसहरू कमै पाइन्छ त्यसमध्येका दलमानमा अहिले पनि युवा जोसजाँगर छ। १३ वर्षदेखि सरकारले दिएको ज्येष्ठ नागरिक भत्ता बुझे पनि उनी त्योभन्दा धेरै गुणा आफैं काम गरेर कमाउने गरेका छन्। उनको त्यो मेहनत र जोसजाँगरको गाउँलेले समेत सम्मान गरेका छन्। समयको परिवर्तनसँगै बजारमा फलामे सामग्री सस्तोमा पाइए पनि उनीप्रतिको विश्वास र गुणस्तरीय काममा बिष्टहरू सन्तुष्ट छन्। ४५ वर्षदेखि निरन्तर फलामको काम कमाउने दिँदै आएका (बालीमा काम गर्न दिएको) खड्गबहादुर खड्का भन्छन्, बजारमा फलामका सामग्री छ्यापछ्याप्ती छ। तर, विश्वास दलमानसँगै छ, उसले गर्छु र सक्छु भनुन्जेलसम्म छोडदिनँ। बजार नहुँदादेखि सहयोग गर्दै आएकाले मानवीय हिसाबले पनि छोड्न नमिल्ने उनको भनाइ छ। जति सक्छन्, उति गर्छन्, कामको बेला हामीलाई खाँचो भएको छैन्, खड्काले भने, शरीरले सकेसम्म र उनले भयो अब अर्को व्यवस्था गर्नु नभनेसम्म छोडिन्न। ५० घर बिष्ट समालेका उनी त्यस क्षेत्रका एक्ला व्यक्ति हुन्। धेरैजसो नगदमा काम गर्ने र केहीले थोरै घरमा मन हार्न नसकेर मात्र काम गर्ने गरेको उनी बताउँछन्। कतिपयले पेसा नै छाडे पनि उनले पुर्खादेखिको पेसा भन्दै सम्हाल्दै आएका छन्। ५० घरपरिवारका बिष्टलाई खुसी पार्नु चानचुने कुरा हैन, उनी भन्छन्, १० वर्षदेखि सुरु गरेको यो पेसा ८३ वर्ष पुगे बिष्टले गाली गरेका छैनन्, बरु सिक्दा बुवाले धेरै गाली गर्नुभयो। अन्य पेसा नभएकाले समयमा नै काम सकेर सामान बुझाउने भएकाले पनि गाली खान नपरेको उनको भनाइ छ। चाडपर्वमा कहिल्यै चामल र मासु किन्नु परेको छैन चाडपर्वमा सहर बजारमा मासु किनेर खाने गरे पनि गाउँघरमा अहिले पनि सबै घरमा खसी, सुँगुर, राँगा काटने चलन छ। र आफूले कमाएको फलामका सामग्री बनाउने र कपडा सिउनेलाई मासु र धानको भाग दिने गरिन्छ। फलामको सामग्री बनाउँदा काम गर्ने घरबाट गर्धन, कपडा सिउनेलाई पुच्छर र धान दिने चलन छ। यो भागको मासु सामान्यतया एक केजीभन्दा माथि नै हुने गर्दछ। र धान वर्षको कम्तीमा १२ पाथी दिने चलन छ। धेरै खेती हुनेको फलामको काम बढी हुने भन्दै आपसी समझदारीमा वर्षको मुरीसम्म लिने चलन छ। यो पुरानै संस्कार हो, जुन अहिलेसम्म पनि गाउँघरमा चल्दै आएको छ। यही चलनका कारण दलमानले यो वर्ष पनि दसंैमा ५० केजी बढी मासु र ३० मुरी बढी धान संकलन गरे। त्यसैबाट वर्षभरि जीविकोपार्जन हुँदै आएको उनी बताउँछन्। आफू फलामका सामग्री नै बनाउन व्यस्त हुने भएपछि मासु र चामलको भाग उठाउन दुईवटी श्रीमती र नाति परिचालन गर्ने गरेका छन्। यसबाट उनको १० जनाको परिवार पालिएको बताउँछन्। ७ वर्षको उमेरदेखिको सीप पहिलो पटक ७ वर्षको उमेरमा चक्सरबाट फलामका सामग्री बनाउन सुरु गरेका विकले १० वर्षको उमेरमा घाँस काट्ने कचिँया बनाउन सुरु गरे। ११ वर्षको उमेरदेखि गाउँमा बिष्ट बनाउन सुरु गरेको उनी बताउँछन्। पुर्खादेखि गर्दै आएको पेसालाई उनले कलिलै उमेरमा सम्हालेका हुन्। बुवाको कामलाई सहयोग गर्दागर्दै ११ वर्षको उमेरदेखि गाउँघरमा चलनचल्तीमा रहेका कचिँया, हँसिया, खुर्पा, खुकुरी, कोदालो, करुवा, फाली, चुप्पी, कट्टीजस्ता सामग्री बनाउन थालेको उनी बताउँछन्। उनी भन्छन्, रानीबास, डुम्रीथुम्का, पुवाँरेका झन्डै ६०७० घर बुवाका बिष्ट थिए, सधंै कामको चाप हुन्थ्यो अलिअलि गर्दागर्दै सिके। नजिकमा विद्यालय नभएपछि पढाइ छोडेर यो पेसा सुरु गरेको उनी बताउँछन्। नजिकमा स्कुल थिएन, बुवाको चाहना पनि स्कुलभन्दा आफ्नो शेषपछि कसरी यो पेसालाई निरन्तरता दिने भन्ने सधै चिन्ता लिनु हुन्थ्यो त्यसैले यतै हात हाले। उनले भने, आगोको रापमा बस्दा र बलको काम गर्दा सुरु सुरुमा त वाक्क लाग्थ्यो। तर, बुवाले अन्य काम गर्न सक्दैनस् यो काम नछोड भनेर सम्झाउनुहुन्थ्यो। त्यति धेरै कमाइ नभए पनि परिवारको पालनपोषण गर्न पुगेको उनी बताउँछन्। बालीघरे प्रथाभन्दा पनि ज्यालामै काम गर्न फाइदा हुने बताउँदै उनी भन्छन्, आफूले त जेनतेन पुरानो संस्कार र प्रथालाई कायम राखे मेरा छोरा नातिले गर्न सक्दैनन्। छोरा नातिलाई पेसा सिकाए पनि उनीहरू ज्यालादारीमै फाइदा भन्दै बालीघरे प्रथा छोडेको उनी बताउँछन्। उनले भने, बालीघरे प्रथाको यो गाउँमा अन्तिम व्यक्ति सायद मै होला। दलितको क्षेत्रमा काम गर्दै आएका अधिकारकर्मीले भने बालीघरे प्रथाको विरोध गर्ने गरेका छन्। दलित अधिकारकर्मी फुन्दे विक भन्छन्, आफैंलाई श्रमको ज्याला नपाएको थाहा छ, तर उनीहरू न आफू बालीघरे प्रथाको विरोध गर्न सक्छन्, न त कसैले उनीहरूको पक्षमा बोली नै दिएको छ। दलितकै नारालाई अघि बढाएर सदनदेखि सत्तासम्म पुग्नेहरूले पनि दलितहरूलाई काम गरेअनुरूपको ज्याला दिलाउन पहल नगरेको उनको गुनासो छ। बालीघरे सदियौँदेखि दलितहरूलाई गरिएको दास प्रथा हो, उनले भने, दलितहरूका वैज्ञानिक कामलाई पूरै अवमूल्यन गरिएको छ, कामअनुसारको दाम पाइरहेका छैनन्।"
