शीर्षक,विवरण
मध्यपुर थिमिमा सार्वजनिक यातायात सञ्चालनमा रोक,"भक्तपुर : पछिल्लो समय कोरोना भाइरस संक्रमित हुने स्थानीय वासिन्दाको संख्या बढेपछि भक्तपुरको मध्यपुर थिमि नगरपालिका क्षेत्रभित्र सार्वजनिक यातायातका साधन सञ्चालनमा रोक लगाइएको छ। मध्युपुर थिमि नपाको शनिबार बसेको नगरस्तरीय विपद् व्यवस्थापन समितिले आगामी भादै ९ गतेसम्म नगर क्षेत्रभित्र सार्वजनिक यातायातका साधन सञ्चालन बन्द गराउने निर्णय गरेको हो। कोरोना संक्रमितको संख्याको हिसाबले मध्यपुर थिमि नपा जिल्लामै पहिलो स्थानमा रहेको छ। उसले भक्तपुर काठमाडौं ६ लेन सडकमा समेत सार्वजनिक यातायातका साधन सञ्चालन नगर्न संघीय सरकारसँग आग्रह गरेको छ। उक्त सडकमा सार्वजनिक यातायातका साधन सञ्चालन भए पनि मध्यपुर थिमि नगर क्षेत्रभित्र कुनै पनि यात्रु चढाउने र ओराल्न नपाइने निर्णय गरेको छ। समितिको निर्णय सार्वजनिक गर्दै नगर प्रमुख मदनसुन्दर श्रेष्ठले मध्यपुर थिमि नगर क्षेत्रअन्तर्गत भक्तपुर काठमाडौं ६ लेन सडकको पूर्व हनुमन्ते खोला पुलदेखि पश्चिम मनहरा खोला पुलको हकमा सार्वजनिक यातायात रोक्न, यात्रु चढाउन र ओराल्न नपाइने गरी सार्वजनिक यातायात आवतजावत गर्न दिइने जानकारी दिए। उनले अत्यावश्यकबाहेकका सम्पूर्ण पसल व्यवसाय बन्द गर्ने र गराउने समितिले निर्णय गरेको बताए। अति आवश्यकीय खाद्यान्न, पानी, तरकारी, औषधि, ग्यासका पसल व्यवसायभ ने बिहान ११ देखि दिउँसो १ बजेसम्ममात्रै खोल्न पाइने व्यवस्था गरिएको प्रमुख श्रेष्ठले जानकारी दिए। जिल्लामै सबैभन्दा बढी संक्रमित मध्यपुरमा शुक्रबारसम्ममा भक्तपुरमै सबैभन्दा बढी मध्यपुर थिमि नगर क्षेत्रमा कोरोना भाइरस संक्रमित फेला परेका छन्। स्वास्थ्य कार्यालय भक्तपुरका अनुसार शुक्रबारसम्ममा मध्यपुरमा जम्मा ३६ जनामा कोरोना भाइरस संक्रमण भएको छ। जसमा पुरुष १९ र महिला १७ जना रहेको कार्यालय प्रमुख कृष्ण मिजारले जानकारी दिए। मध्यपुर थिमिसँगै सीमा जोडिएको सूर्यविनायक नगरपालिकामा संक्रमितको संख्या २५ जना पुगेको छ। जसअनुसार पुरुष १६ र महिला ९ रहेका छन्। मध्यपुर थिमिपछि सूर्यविनायक नपामा सबैभन्दा बढी संक्रमित फेला परेको छ। त्यस्तै भक्तपुर नपामा पुरुष १३ र महिला ११ गरी २४ जना तथा चाँगुनारायण नपामा १३ पुरुष र ६ जना महिला गरी १९ जनामा कोरोना भाइरस संक्रमण देखिएको छ। स्वास्थ्य कार्यालयका प्रमुख मिजारले मध्यपुर थिमि र सूर्यविनायक नपामा समुदायस्तरमै संक्रमण फैलिएको अनुमान लगाए। मध्यपुर थिमि नपासँग सीमा जोडिएका सूर्यविनायक नपाका वडा नं २, ३ र ४ मा बढी संक्रमित फेला परेकाले पनि संक्रमण समुदायस्तरमा फैलिएको उनले सुनाए। प्रमुख मिजारले बढी संक्रमित फेला परेको मध्यपुर थिमि र सूर्यविनायक नपाका वडाहरुमा समुदायमै कोरोना परीक्षण गर्ने योजना बनेको सुनाए। तर स्थानीय नपाले अहिल्यै समुदायस्तरमा कोरोना परीक्षण आवश्यक नभएको प्रतिक्रिया दिएको उनको भनाइ थियो। नपास्तरमा कोरोना भाइरस संक्रमण नियन्त्रण तथा व्यवस्थापन गर्न कडा व्यवस्था नगरिए संक्रमण भयावह बन्नसक्छ, प्रमुख मिजारले भने, त्यसैले सरकारले अधिकार प्रत्यायोजन गरेअनुसार स्थानीय नगरपालिकाले नै आआफ्नो क्षेत्रमा लकडाउन कडा बनाउनुपर्छ।"
सिरहाका थप ८ जनामा संक्रमण,"सिरहा : शनिबार सिरहामा कोरोना भाइरस(कोभिड१९)का ८ जना नयाँ संक्रमित थपिएका छन्। जसमा सशस्त्र प्रहरी, थुनुवा, स्वास्थ्यकर्मी र समुदायका व्यक्ति छन्। जिल्ला स्वास्थ्य कार्यालय सिरहाका प्रमुख कृष्णदेव यादवका अनुसार लहान नगरपालिकाको इलाका प्रहरी कार्यालयमा रहेका थुनुवा १ जना, सशस्त्र प्रहरी लहानमा कार्यरत २ जना र सोही नगरपालिकाको एक स्वास्थ्यकर्मीमा संक्रमण पुष्टि भएको छ। त्यसैगरी, नवराजपुर गाउँपालिकाको क्वारेन्टाइनमा १ जना, बरियारपट्टि गाउँपालिकाको कर्मचारी १ जना, र सोही गाउँपालिका र मिर्चैया नगरपालिकामा कन्ट्याक्ट टेसिङ्गका आधारमा ११ जनामा कोरोना संक्रमणको पुष्टि भएको हो। योसँगै सिरहामा कोरोनाका सक्रिय बिरामी ५८ जना पुगेको छन्। हालसम्म सिरहामा २ सय ५ जना कोरोना जितेर घर फर्किएका छन्। पछिल्लो समय समुदाय स्तरमा संक्रमण फैलिरहेको छ। गोलबजार नगरपालिका र विष्णुपुर गाउँपालिकाको ११ जनाको कोरोनाबाट मृत्यु भएको छ।"
प्रदेश२ मा सरकार फेरिने चर्चा 'को बन्छ मुख्यमन्त्री ?',"जनकपुरधाम : कोरोनाको महामारीबीच नेकपामा किचलो चलिरहँदा प्रदेश २ मा मुख्यमन्त्री र मन्त्री मण्डलमा नयाँ अनुहार ल्याउने कि पुरानै राख्ने बहस सुरु भएको हो। जेठको पहिलो साता राष्ट्रिय जनता पार्टी नेपाल र संघीय समाजवादी पार्टी एकीकरण भएको थियो। त्यस पश्चात गठन भएको जनता समाजवादी पार्टी (जसपा)को प्रदेश सभाको संसदीय दलको नेता चुन्न लबिङ भइरहेको छ। पार्टी संसदीय दलका नेता जो बन्छ उ नै मुख्यमन्त्री बन्ने छन्। प्रदेश२ मा जसपासँग सरकार गठन गर्ने बहुमत छ। तत्कालीन राजपा र संघीय समाजवादी पार्टी मिलेर प्रदेश२ मा सरकारको नेतृत्व गरेका थिए। जितेन्द्र सोनल राजपाको तर्फबाट संसदीय दलको नेता थिए भने प्रमुख सचेतक प्रमेश्वर साह थिए। संघीय समाजवादी पार्टीबाट लालबाबु राउत संसदीय दलको नेता छनोटपछि उनी मुख्यमन्त्री बनेका थिए। राउतको पार्टीको संसदीय दलको उपनेता प्रदेशसभा सदस्य रामशिष यादव थिए भने, प्रमुख सचेतक शैलेन्द्र यादव। नेपालको संविधान२०७२ को धारा १८९ अनुसार संसदीय दलको नेता छनोट गरिनु पर्ने व्यवस्था छ। संसदीय दलको नेता मात्र मुख्यमन्त्री बन्ने प्रवधान छ। पार्टी एकीकरण पश्चात एउटै दलको नेता चुन्नु पर्ने बाध्यता पार्टीसँग छ। पार्टी एकीकरणपछि प्रदेश२ को मुख्यमन्त्री बनेर सरकारको नेतृत्व गर्न हालका मुख्यमन्त्री लालबाबु राउत, भौतिक पूर्वधारमन्त्री जितेन्द्र सोनल, आर्थिक विकास योजनामन्त्री विजयकुमार यादव, मनिष सुमन, रामअशिष यादवको नाम चर्चामा छ। मुख्यमन्त्री बन्न संसदीय दलको नेता बन्नुपर्छ। मुख्यमन्त्रीका लागि दलको नेता बन्न नेताहरुको दौडधुप छ। पार्टी अध्यक्ष उपेन्द्र यादव, महन्थ ठाकुर, वरिष्ठ नेता राजेन्द्र महतो, अशोक राई, डा बाबुराम भट्टराईलाई भेट्नेको भीड बढेको छ। चार दिन पहिले पार्टीका १४ प्रदेशसभा सदस्यले मुख्यमन्त्री राउतको सरकार पूर्णरुपमा असफल भएको भन्दै पार्टी अध्यक्ष तथा वरिष्ठ नेतालाई भेटेर राउतको टिमलाई फिर्ता बोलाई नयाँ अनुहारकालाई सरकारको नेतृत्वमा लानु पर्ने माग राखेका छन्। आफ्नो कुर्सी बचाउन मुख्यमन्त्रीसहित मन्त्री एक सातादेखि काठमाडौंमा बसेर पार्टी नेता कहाँ लबिङ गरिरहेका छन्। मुख्यमन्त्री लालबाबु राउत, भौतिक पूर्वधारमन्त्री जितेन्द्र सोनल, आर्थिक विकास योजनामन्त्री विजयकुमार यादव, समाजिक विकासमन्त्री नवल किशोर साह, उद्योग, पर्यटन, वन तथा वातावरणमन्त्री रामनरेश राय आफ्नो पद बचाउन काठमाडौंमा बसेर छलफल गरिरहेका छन्। मुख्यन्त्री राउत फेरि संसदीय दलको नेता बनेर मुख्यमन्त्री पद जोगाउन आफ्ना निकट नेतासँग छलफलमा व्यस्त छन्। मन्त्री सोनल र यादव संसदीय दलको नेता बनेर मुख्यमन्त्री पद पड्काउने दाउमा छन्। अर्को थरी प्रदेश सभा सदस्यले तत्कालीन संघीय समाजवादी पार्टीबाट संसदीय दलको उपनेता रहिसकेका स्वच्छ छविका प्रदेशसभा सदस्य रामशिष यादवलाई संसदीय दलको नेता बनाएर मुख्यमन्त्री बनाउन माग गरिहेका छन्। पार्टीका नेता र प्रदेश सभा सदस्यहरुले अर्का प्रदेश सभा सदस्य मनिष सुमनलाई संसदीय दलको नेता बनाएर मुख्यमन्त्री बनाउन पार्टी अध्यक्ष कहाँ लविङ गर्दैछन्। जितेन्द्र सोनल मुख्यमन्त्री बन्न सारा शक्ति लगाइरहेका छन्। उनी पार्टी अध्यक्ष महन्थ ठाकुरको खास मान्छे हुन्। आर्थिक विकासमन्त्री विजयकुमार यादव पनि मुख्यमन्त्री पदका दाबेदार हुन्। उनी पार्टी अध्यक्ष उपेन्द्र यादव नजिकका हुन्। मन्त्री सोनल र यादव संसदीय दलको नेता भएर मुख्यमन्त्री बन्ने दाबी गरिरहँदा पार्टीका कतिपय प्रदेशसभा सदस्य उनीहरुकोे पक्षमा छैनन्। सरकारमा रहँदा सन्तोषजनक काम नगरेको भन्दै उनलाई रुचाउँदैन। पार्टीको तर्फबाट सरकारमा रहेका अधिकांस मन्त्री फेरिनु पर्ने र स्वच्छ छविका नयाँ अनुहारलाई सरकारमा सहभागी गराउनु पर्ने माग प्रदेश सभा सदस्यले गरिरहेका छन्। केही प्रदेशसभा सदस्य लालबाबु राउतलाई नै संसदीय दलको नेता चुनेर हालका मुख्यमन्त्री लालबाबु राउत अगाडि सारेर सबै मन्त्री फेर्नु पर्ने पक्षमा छन्। मधेशमा कोरोना छाडेर पद प्रतिष्ठाको लोभमा नेताहरु दौडधुपमा छन्। जनता समाजवादी पार्टीका ५५ प्रदेशसभा सदस्य छन्। २९ जना तत्कालीन समाजवादी र २५ जना राजपाबाट प्रदेश सभा सदस्य छन्। एक स्वातन्त्र निर्वाचित भएका प्रदेशसभा सदस्य गरेर यो पार्टीको पक्षमा ५५ जना छन्। जसमध्ये सभामुख र उपसभामुख बनेपछि संसदीय दलको चुनावमा मतदान गर्ने मतदातको संख्या ५३ छ। ५३ जना मध्ये एक संसदीय दलको नेता बन्छ। त्यो मुख्यमन्त्री बन्ने छन्।"
दबाबमा देउवा,"काठमाडौं : कांग्रेस सभापति शेरबहादुर देउवा आसन्न १४ औं महाधिवेशनबाट फेरि सभापति पदमा दोहोरिन चाहन्छन्। उनले सार्वजनिक रुपमा सभापतिमा दोहोरिने घोषणा नगरेपनि आफूनिकट नेताहरुलाई यसबारे प्रष्ट जानकारी गराइसकेका छन्। महाधिवेशनलाई नै लक्षित गरेर देउवाले धमाधम विभाग गठन गर्नुका साथै सदस्य मनोनयनलाई तीब्रता दिनु त्यसैको संकेत हो। तर सभापतिमा दोहोरिने देउवाको चाहना भएपनि अघिल्लो पटक जस्तो सहज भने नरहेको कांग्रेस नेताहरु बताउँछन्। १३ औं महाधिवेशनमा देउवालाई सभापति बनाउन उनको समूह एक ढिक्का थियो भने महाधिवेशनको मुखमा तत्कालीन संस्थापन समूह विभाजित बन्न पुग्यो। यतिबेला संस्थापन इतर समूहमा सभापतिका आकांक्षी धेरै भएपनि सबैको एउटै मत छ, सभापतिमा देउवालाई जसरी पनि रोक्ने। महाधिवेशन नजिकिएसँगै संस्थापन समूहभित्रबाटै उपसभापति विमलेन्द्र निधिले पनि सभापति पदका लागि दौडधुप व्यापक बनाएपछि देउवा थप दबाबमा परेका छन्। उहाँ (निधी) चर्चामा आउन हल्काफुल्का रुपमा कुरा गर्ने नेता होइनन्, देउवा निकट एक केन्द्रीय सदस्यले भने, उहाँको कुरा सभापतिज्यूले गम्भीर रुपमा सुन्नुपर्छ र त्यसको समयमै निकास दिनुपर्छ। उपसभापति निधिकै पुस्ताका नेताहरु प्रकाशमान सिंह, शशांक कोइराला, शेखर कोइरालालगायतले सभापतिमा उम्मेदवारी घोषणा गरिसकेका छन्। विद्यार्थी राजनीति हुँदै नेविसंघको अध्यक्ष, पार्टी केन्द्रीय सदस्य, महामन्त्री र अहिले उपसभापतिको जिम्मेवारीमा रहेका निधिको सभापति पदमा दाबेदारी स्वभाविक भएको संस्थापन समूहकै नेताहरु बताउँछन्। उपसभापति निधीले सभापति देउवालाई भेटेरै सभापति पदमा उठ्ने जानकारी गराइसकेका छन्। साथै उनले देउवाको सहयोगसमेत मागेका छन्। मैले सभापतिका लागि तयारी सुरु गरिसके, तपाईको सहयोगमा म सभापति पदमा उठ्छु, बिहीबार दिउँसो दुई नेताबीच वान टु वान वार्तामा निधीले भने, अघिल्लो महाधिवेशनमा अर्काे पटक मलाई सहयोग गर्ने वचन दिनुभएकै हो। त्यो सम्झनुस्। म अगाडि बढिसकेँ। दुई नेताबीच करिब दुई घण्टा भएको एक्लाएक्लै वार्तामा देउवाले यसपकट आफूलाई सहयोग गर्न र १५ औं महाधिवेशनमा सहयोग गर्ने भनेपनि निधिले अस्वीकार गरेको बूढानीलकण्ठ स्रोतले जनाएको छ। सभापतिज्यूले यसपटक म आफैँ उठ्छु। अर्काेपटक तपाई नै हो नि भन्नुभयो, स्रोतले भन्यो, तर निधिले मान्नुभएन। बरु सभापतिज्यूलाई नै अब नदोहोरिन कन्भिन्स गर्न खोज्नुभयो। निधिले कुनै पनि हालतमा आफू सभापतिमा उठ्ने र कांग्रेसलाई एक ढिक्का बनाउन सर्वसम्मत नेतृत्वका पक्षमा आफू रहेको सुनाएपछि देउवा झस्किएका छन्। उपसभापति विमलेन्द्र निधि हाम्रो समूहको सेकेण्ड म्यान हो। उहाँले सभापति पदमा लड्छु भन्नुभएको हो तर देउवासँगै प्रतिस्पर्धा गर्छु भन्नुभएको छैन, केन्द्रीय सदस्य मीनबहादुर विश्वकर्माले अन्नपूर्णसँग भने, यही टीमबाट मलाई सहयोग गर्नुपर्यो। तपाईको सहयोगमा म चुनाव लड्छु भन्ने उहाँको भनाइ हो। निधि अन्तिमसम्म देउवालाई दबाब दिँदै जाने रणनीतिमा छन्। यसबीचमा उनले वरिष्ठ नेता रामचन्द्र पौडेल, महामन्त्री शशांक कोइराला, नेता प्रकाशमान सिंहलगायतसँग आफ्नो उम्मेदवारीबारे छलफल गरेका छन्। सहमतिमा नेतृत्व चयन गरौं र कांग्रेसभित्र गुटको अन्त्य गरौं भन्ने पक्षमा छु। रामचन्द्रजी, प्रकाशमान, शशांकजीसँग छुट्टाछुट्टै कुराकानी भइरहेको छ, उनले भने, पार्टीका नेताहरुसँग पार्टी, महाधिवेशन, समसामयीक राजनीतिका बारेमा छलफल हुने कुरा त स्वभाविक होइन र ?"
नेकपा कार्यदलले काम थाल्यो : पहिलो बैठकले बनायो मिडियासँग नबोल्ने आचारसंहिता,"काठमाडौं : नेपाल कम्युनिस्ट पार्टी (नेकपा) को विवाद समाधानका लागि शुक्रबार गठित कार्यदलले काम सुरु गरेको छ। कार्यदलको पहिलो बैठक शनिबार दिउँसो साढे १२ बजेदेखि साढे ४ बजेसम्म महासचिव विष्णु पौडेलको निवास भैँसेपाटीमा बसेको छ। पहिलो बैठकमा कार्यदलको काम नसकिँदासम्म के छलफल भयो भन्ने विषयमा बाहिर नबताउने गरी आचारसंहिता बनेको छ। शुक्रबार पौडेलको संयोजकत्वमा ६ सदस्यीय कार्यदल गठन भएको हो। बालुवाटारमा प्रधानमन्त्री तथा पार्टी अध्यक्ष केपी शर्मा ओली र अर्का अध्यक्ष पुष्पकमल दाहाल प्रचण्डबीच भएको छलफलपश्चात कार्यदल गठन भएको थियो। कार्यदलका सदस्यमा भीमबहादुर रावल, शङ्कर पोखरेल, जनार्दन शर्मा, पम्फा भुसाल र सुरेन्द्रप्रसाद पाण्डे छन्। कार्यदलले दुई अध्यक्षको कार्यविभाजन, अधिकार बाँडफाँडदेखि एकता महाधिवेशनको कार्यतालिकाबारे सिफारिस गर्नेछ। कार्यदलले पार्टीको वैचारिक राजनीतिक बहस, आलोचना, आत्मआलोचना, मन्त्रिपरिषद् हेरफेर, विवादित नियुक्ति बदर, राजनीतिक नियुक्तिमा संस्थागत निर्णय, मुख्यमन्त्री हेरफेरलगायत समग्र विषयमा केन्द्रित रहेर छलफल गर्नेछ। बिहीबार गठन भएको कार्यदल नेतृत्व विवाद समाधान उन्मुख भइरहेका बेला शीर्ष तीन नेताले सचिवालय बैठक बोलाउन माग गरेका छन्। शनिबार बिहान अध्यक्ष पुष्पकमल दाहाल प्रचण्ड निवास खुमलटारमा पुगेर वरिष्ठ नेताद्वय झलनाथ खनाल र माधव नेपालसँगै प्रवक्ता नारायणकाजी श्रेष्ठले सचिवालय बैठकको माग गरेका हुन्। केपी ओलीले प्रधानमन्त्री र अध्यक्ष दुवै पद छाड्नु हुन्न नेकपा फुट्दैन, ५ दिनमै देख्नु हुनेछ : प्रधानमन्त्री ओली (भिडियोसहित) एकता जोगाउन म चुप लागेको छु नेकपा विवाद समाधान उन्मुख नेकपा विवाद समाधान गर्न महासचिव पौडेलको संयोजकत्वमा कार्यदल गठन लगभग मिल्यो नेकपा विवाद कार्यदल गठनलाई शंकाको दृष्टिले हेर्दै नेताहरुले कार्यदलको कार्यदेशका लागि सचिवालय बैठक माग गरेको स्रोतको दाबी छ। प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। ओलीले अबको ५ दिनभित्रै पार्टीभित्र नयाँ सिनारियो देखिने उल्लेख गरेको भोलीपल्टबाट छलफल अगाडि बढेको थियो। उनले सार्वजनिक गरेको त्यही प्रतिज्ञाअनुसार संकट समाधानका लागि शुक्रबार कार्यदल गठन भएको थियो।"
अर्घाखाँचीका पाँच स्थानीय सरकार कोरोनामुक्त,"सन्धिखर्क : अर्घाखाँचीका पाँच स्थानीय सरकार कोरोनामुक्त भएका छन्। सबै कोरोना संक्रमित निको भएर घर फर्किएपछि पाँच स्थानीय सरकार कोरोनामुक्त बनेका हुन्। जिल्ला सदरमुकाम रहेको सन्धिखर्क नगरपालिका, सितगंगा नगरपालिका, पाणिनी गाउँपालिका, छत्रदेव गाउँपालिका र मालारानी गाउँपालिकामा रहेका सबै २ सय १८ कोरोना संक्रमित निको भएर घर फर्किएका छन्। अहिले भूमिकास्थान नगरपालिकामा मात्र २ जना कोरोना संक्रमित रहेको सहायक प्रमुख जिल्ला अधिकारी विनोद खनालले जानकारी दिए। जिल्लामा कोरोना संक्रमितको संख्या ३ सय २९ रहेकोमा ३ जनाको मृत्यु भएको छ। मृत्यु हुनेमा मालारानी गाउँपालिकाका १ जना, भूमिकास्थान नगरपालिकाका १ जना र सितगंगा नगरपालिकाका एकजना रहेका छन्। सन्धिखर्क नगरपालिकाका ४४ जना, सितगंगा नगरपालिकाका ६५ जना, भूमिकास्थान नगरपालिकाका १ सय ६ जना, मालारानी गाउँपालिकाका ६७ जना, पाणिनी गाउँपालिकाका १४ जना र छत्रदेव गाउँपालिकाका २८ जना गरी ३ सय २४ जनाले कोरोना रोग जितेर घर फर्किएको जिल्ला स्वास्थ्य कार्यालय अर्घाखाँचीका जनस्वास्थ्य निरीक्षक गणेशराज पौडेलले बताए। जिल्ला बाहिर तथा भारतबाट आएका १ सय ५८ जना विभिन्न क्वारेन्टाइनमा रहेका छन्।"
मध्यपहाडी लोकमार्गमा सडक भासियो,"कुश्मा : लगातारको वर्षाका कारण जमिन गलेपछि मध्यपहाडी लोकमार्ग अन्तर्गत पर्वत खण्डमा निर्माणाधीन सडक भासिएको छ। लोकमार्ग अन्तर्गत पोखराबागलुङ सडक खण्डको पर्वत सदरमुकाम कुस्मा नजिकै वडा नं ७ फलामखानीमा शनिबार बिहान भासिएको हो। पोखरा बागलुङ सवारी सञ्चालनका लागि प्रयोग हुँदै आएको पुरानो सडकलाई नै स्तरोन्नति गरेर मध्यपहाडी लोकमार्गमा परिणत गर्न लागिएको सडक भासिएपछि सवारी सञ्चालनमा जोखिम भएको छ। कालोपत्रे गर्ने अन्तिम तयारी अवस्थामा रहेको बेलामा भएको लकडाउनका कारण काम रोकिएको अवस्थामा सडक भासिएको हो। झण्डै एक सय मिटरभन्दा बढी भाग भासिएपछि अहिले एकतर्फी रुपमा सवारी साधन संचालनमा छ। सडकको छेउबाट मध्य भागसम्म भासिएका कारण तत्कालका लागि भासिएको ठाउँमा एकतर्फी रूपमा मात्रै सवारी चलाउन लागिएको जिल्ला प्रहरी कार्यालय पर्वतले जनाएको छ। सडक मर्मत गर्न लामो समय लाग्ने भएकाले अहिलेलाई भासिएको ठाउँमा बार लगाएर कुनापट्टिबाट एकतर्फी सवावरीसाधन सुचारु गरिएको प्रहरी निरीक्षक बुद्धिप्रसाद सुवेदीले जानकारी दिए। सडक भासिएपछि सदरमुकाम कुश्मासँगै छिमेकी जिल्ला म्याग्दी, बागलुङ र मुस्ताङबाट छुट्ने सवारीसाधनले पालो कुरेर बाटो काट्नुपर्ने भएको छ। सवारी चाप हुँदा केही बेर जामसमेत हुने गरेको चालकको गुनासो छ। उक्त स्थान पहिरोको समेत उच्च जोखिममा रहेकाले वर्षात नरोकिए सडक अझै भत्किन सक्ने स्थानीय देवराज पुरीले बताए। तलपट्टि भीर रहेकाल पनि उक्त खण्ड वर्षायाममा जोखिमपूर्ण रहेको उनले बताए। सडकको दीर्घकालीन रुपमा मर्मत नगर्ने हो भने जुनसुकै बेला जोखिम निम्ति सक्ने भएकाले निर्माण पक्षले तत्काल मर्मतका लागि पहल गर्नुपर्ने उनको भनाइ छ। विगतका वर्षमा भन्दा यस वर्ष वर्षा धेरै भएकाले पनि मध्यपहाडी लोकमार्गको पर्वत खण्डमा बढी समस्या आउन थालेको छ। निर्माणाधिन सडकमा हरेक दिनजसो पहिरो खस्न थालेपछि पटकपटक सडक अवरुद्ध हुने गरेको छ।"
ढिलो रिपोर्ट आउँदा कन्ट्याक्ट ट्रेसिङमा समस्या,"भक्तपुर : संक्रमितको विवरण ढिलो गरी प्राप्त हुँदा भक्तपुरमा कोरोना भाइरस संक्रमितको कन्ट्याक्ट ट्रेसिङमा समस्या देखिएको छ। विवरण आउन ढिलो हुँदा संक्रमितको पहिचान गरी उनलाई आइसोलेसनमा लैजानसमेत ढिलो भइरहेको स्वास्थ्य कार्यालय भक्तपुरले जनाएको छ। कार्यालयका अनुसार स्वास्थ्य मन्त्रालयले पत्रकार सम्मेलन गरेर संक्रमितको संख्या सार्वजनिक गरेको एकदिनपछि मात्रै भक्तपुरमा विवरण प्राप्त हुँदा कन्ट्याक्ट ट्रेसिङ गर्न समस्या भएको हो। मन्त्रालयले शुक्रबार भक्तपुरका आठजनालाई कोरोना भाइरस संक्रमण भएको सार्वजनिक गर्यो तर त्यसको विवरण शनिबार बिहानमात्रै पठायो। त्यस्तै शनिबार थप नौजनामा कोरोना भाइरस संक्रमण भएको मन्त्रालयले नियमित पत्रकार सम्मेलनमा जानकारी दियो। त्यसको विवरण पनि आइतबार बिहानमात्रै आउने जानकारी आएको स्वास्थ्य कार्यालयका प्रमुख कृष्ण मिजारले जानकारी दिए। मन्त्रालयले संक्रमितको विवरण उपलब्ध गराउन ढिलो गर्दा कोरोना परीक्षण गराएका र उनको परिवारसमेत तनावमा पर्दै आएको उनको भनाइ थियो। उनका अनुसार कोरोना परीक्षण गरेका र उनका परिवारले कार्यालयमा जानकारी माग्छ तर कार्यालयले यथार्थ दिन सक्ने अवस्था छैन। परीक्षण गराएकामध्ये कसलाई संक्रमण पुष्टि भयो तत्काल भन्न सकिने अवस्था छैन। जसले गर्दा परीक्षण पोजिटिभ नआएका व्यक्ति र उनका परिवारले समेत तनाव लिनुपर्ने बाध्यता रहँदै आएको कार्यालय प्रमुख मिजार बताउँछन्। मन्त्रालयले दिउँसो ४ बजे पत्रकार सम्मेलन गरेर संक्रमितको संख्या सार्वजनिक गर्छ तर हामीकहाँ एकदिनपछि मात्रै विवरण आउँछ, उनले भने, यसले गर्दा संक्रमितको कन्ट्याक्ट ट्रेसिङ गर्न समस्या हुँदै आएको छ। कोरोना परीक्षण गराएका र उनका परिवार पनि तनावमा पर्दै आएका छन्। मन्त्रालयले सार्वजनिक गरेको घन्टौंसम्म आफूलाई आइसोलेसनमा नलगिएपछि संक्रमित आत्तिने गरेको उनको भनाइ थियो। संक्रमितहरुको विवरण ढिलो गरी आउन थालेपछि भक्तपुरमा संक्रमितहरुको व्यवस्थापनमा समस्या बढेको यहाँकी प्रमुख जिल्ला अधिकारी हुमकला पाण्डेले पनि गुनासो गरिन्। संक्रमितहरुको विवरण ढिलो गरी आउँदा उनीहरुलाई कहाँ पठाउने, के गर्ने भन्ने समस्या बढेको उनको भनाइ थियो। पछिल्लो समय काठमाडौं उपत्यकामा संक्रमितहरुको संख्या दिनानुदिन बढिरहेकाले विवरण पठाउन ढिलो हुने गरेको जानकारी आएको प्रजिअ पाण्डेले जानकारी दिइन्। पछिल्लो समय उपत्यकामा संक्रमितहरु बढिरहेका छन्। त्यसैले विवरण आउन ढिलो भइरहेको छ, उनले भनिन्, संक्रमितलाई कुन अस्पतालको आइसोलेसनमा राख्ने भन्ने उतैमाथि भेरिफाई गरेर पठाउने भएकाले पनि विवरण आउन धेरै समय लागेको देखियो। प्रजिअ पाण्डेले कोरोना भाइरस संक्रमण भएर लक्षण नदेखिएकाहरुलाई भक्तपुरमै राख्ने तयारी गरिएकोसमेत जानकारी दिइन्। उनका अनुसार भक्तपुर अस्पतालको आइसोलेसनमा समेत संक्रमितहरुलाई राख्ने क्रम सुरु भएको छ। जसअनुसार शुक्रबार एकजना र शनिबार दुईजना गरी तीनजनालाई भक्तपुर अस्पतालको आइसोलेसनमा राखिएको उनले बताइन्। उनले चाँगुनारायण नपा ७ खरिपाटीमा रहेको क्वारेन्टाइनस्थलमा लक्षण नदेखिएका संक्रमितहरुलाई राख्ने तयारी अघि बढाइएको जानकारी दिइन्। यहीं रफ्तारमा संक्रमितको संख्या बढे कहाँ राख्ने र कसरी उपचार गर्ने भन्ने समस्या हुनसक्ने भन्दै प्रजिअ पाण्डेले भनिन् संक्रमित देखिएका क्षेत्र सिल गर्दै अघि बढ्ने तयारी गरिएको बताइन्। शनिबारसम्ममा भक्तपुरमा संक्रमितहरुको संख्या एकसय २९ पुगेको छ। ५५ जना कोरोना भाइरसलाई जितेर डिस्चार्ज भएका छन्।"
भीरबाट लडेर महिलाको मृत्यु,"रुकुम : रुकुम पश्चिममा भीरबाट लडेर एक महिलाको मृत्यु भएको छ। जिल्लाको बाँफिकोट गाउँपालिका२ जिपुकी रूपा नेपालीको भीरबाट लडेर मृत्यु भएको प्रहरीले जानकारी दिएको छ। घाँस काट्ने जंगलमा गएकी रुपाको स्थानीय मत्थरी जंगलको भीरबाट लडेर मृत्यु भएको जिल्ला प्रहरी कार्यालय रुकुम पश्चिमका प्रमुख, डिएसपी ठगबहादुर केसीले जानकारी दिए। शनिबार बिहान लडेकी उनको शव स्थानीयले दिउँसो भेट्टाएका थिए।"
सरुवा भएर आएका ६ प्रहरीमा कोरोना पुष्टि,"खोटाङ : विराटनगरबाट सरुवा भएर जिल्ला प्रहरी कार्यालय खोटाङ आएका छ प्रहरी जवानमा कोरोना सङ्क्रमण पुष्टि भएको छ । मोरङस्थित पूर्वाञ्चल क्षेत्रीय प्रहरी कार्यालय रानी, विराटनगरबाट यही साउन २३ गते सरुवा भएर खोटाङ कार्यक्षेत्र बनाई आएका ११ प्रहरी जवानमध्ये छ जनामा कोरोना सङ्क्रमण पुष्टि भएको हो । सरुवा भएर खोटाङ आएका सबै प्रहरी जवान क्वारेन्टिनमा रहेको जिल्ला प्रहरी कार्यालय खोटाङका प्रहरी नायब उपरीक्षक नारायणप्रसाद चिमरियाले जानकारी दिए । 'सरुवा भएर खोटाङ आएलगत्तै उनीहरु सबै जनालाई जिल्ला प्रहरी कार्यालयमै निर्माण गरिएको क्वारेन्टिनमा राखिएको छ', उनले भने 'साउन २९ गते पिसीआर परीक्षण गर्न उनीहरुसँगै १३ जनाको स्वाब सङ्कलन गरेर पठाइएकामा छ जनामा कोरोना सङ्क्रमण पुष्टि भएको हो ।' सङ्क्रमित हुने प्रहरी जवानमा २३ र २५ वर्षीय दुईदुई तथा २० र २१ वर्षीय एकएक जना पुरुष रहेका छन् । सङ्क्रमित सबैलाई जिल्ला अस्पताल खोटाङमा निर्माण गरिएको आइसोलेसन वार्डमा राखेर उपचार गर्ने तयारी गरिएको प्रमुख जिल्ला अधिकारी शालीग्राम शर्मा पौडेलले जानकारी दिए । कोरोना सङ्क्रमण पुष्टि भएका सबै जना क्वारेन्टिनमै रहेकाले उच्च सतर्कता अपनाउँदै दैनिक कामकाजलाई समेत निरन्तरता दिइने जनाएको छ । जिल्ला बाहिरबाट सरुवा भएर आएकालाई पिसीआर परीक्षण गरेर मात्र ड्युटीमा खटाउने गरिएको जिल्ला प्रहरी कार्यालय खोटाङका प्रवक्ता प्रहरी निरीक्षक गोविन्द साहले बताए । दश स्थानीय तह रहेको जिल्लामा छ प्रहरीसहित सङ्क्रमित हुनेको सङ्ख्या १९ पुगेको छ । यसअघि सङ्क्रमण देखिएका १२ जना उपचारपछि घर फर्किसकेका छन् भने दिप्रुङ चुइचुम्मा गाउँपालिकाका एक जना उपचाररत रहेका छन् । जिल्लामा भेटिएका सङ्क्रमित सबै बाहिरी देश तथा छिमेकी जिल्लाबाट भित्रिएका मात्र रहेका छन् । वैदेशिक रोजगारीका क्रममा विभिन्न देश तथा छिमेकी जिल्लाबाट आउने जिल्लावासीलाई अनिवार्य १४ दिन क्वारेन्टिनमा राख्नुका साथै पिसीआर रिपोर्ट नेगेटिभ आएपछि मात्र घर पठाउने गरिएको छ । जिल्ला विपद् व्यवस्थापन समिति खोटाङले जिल्लाका १० वटै स्थानीय तहलाई आइसोलेसन वार्डको व्यवस्था गर्न आग्रह गरेको छ । विपद् व्यवस्थापन समितिका अध्यक्ष एवं प्रमुख जिल्ला अधिकारी पौडेलको अध्यक्षतामा गत आइतबार बसेको बैठकले जिल्लाका दुई नगरपालिकालाई २०२० तथा आठ गाउँपालिकालाई १०१० श्ययाको आइसोलेसन वार्ड निर्माण गरेर तयारी अवस्थामा राख्न आग्रह गरेको हो । यसैबीच जिल्लामा कोरोना भाइरसको सङ्क्रमण बढ्दै गएपछि जिल्ला प्रशासन कार्यालय खोटाङले जिल्लास्थित सबै हाटबजार बन्द गराएको छ । बन्दाबन्दी हटेसँगै शुरु भएको भीडभाड बढ्दा कोरोनाको भाइरस सङ्क्रमणको जोखिमसमेत बढेको भन्दै जिल्ला कोभिड१९ सङ्कट व्यवस्थापन केन्द्रको शुक्रबार बसेको बैठकको निर्णयानुसार प्रशासनले जिल्लाका विभिन्न स्थानमा लाग्ने हाटबजार बन्द गराएको हो । कोभिड१९ को सङ्क्रमणको जोखिमलाई मध्यनजर गर्दै अर्को व्यवस्था नभएसम्मका लागि हाटबजार बन्द गराइएको जिल्ला कोभिड१९ सङ्कट व्यवस्थापन केन्द्रका संयोजक एवं प्रमुख जिल्ला अधिकारी पौडेलले बताए । दिनानुदिन जोखिम बढिरहेको समयमा हाटबजारमा भने भीडभाड देखिन थालेपछि प्रशासनले चासो देखाएको हो ।"
वीरगन्जमा कोरोनाले अर्को एक जनाको मृत्यु,"वीरगन्ज : वीरगन्जको नारायणी अस्पतालमा शनिबार बिहान मृत्यु भएका एक पुरुषमा कोरोना संक्रमण पुष्टि भएको छ। नारायणी अस्पतालमा उपचारका क्रममा वीरगन्ज महानगरपालिकाको अठराहा सुगौलीका ४५ वर्षीया पुरुषको शनिबार बिहान ७ बजे तिर मृत्यु भएको थियो। मृत्युपछि उनको स्वाब संकलन गरेर पीसीआर परीक्षणका लागि नारायणीकै प्रयोगशालामा पठाइएको थियो। प्रयोशगशालाबाट शनिबार दिउँसो २ बजे प्राप्त रिपोर्टमा ती मृतक पुरुषको पीसीआर रिपोर्ट पोजिटिभ देखिएको अस्पतालका चिकित्सक डाक्टर उदय नारायण सिंहले जानकारी दिए। शनिबार बिहान अचानक स्वास्थ्यमा समस्या आएपछि परिवारले उनलाई बिहान नारायणी अस्पतालमा ल्याएर भर्ना गराएका थिए। १० दिनदेखि ज्वरो र खोकीले ग्रस्त उनमा शनिबार बिहान अचानक श्वास फेर्न गाह्रो भएपछि अस्पतालमा ल्याइए लगत्तै उनको मृत्यु भएको डाक्टर सिंहले बताए। योसँगै वीरगन्जमा कोरोनाका कारण मृत्यु हुनेको संख्या २७ पुगेको छ। साउनमा मात्रै २३ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका २६ मध्ये पर्साका २०, बाराका ५ र रौतहटका १ छन् । जेठ ३१ गते वीरगन्जको घण्टाघरमा मृत भेटिएका एक संक्रमित युवकको भने हालसम्म पहिचान खुल्न सकेको छैन।"
'हाम्रो किबोर्ड'को नयाँ संस्करण सार्वजनिक,"काठमाडौं : हाम्रो पात्रोले गुगलको प्लेस्टोरमार्फत् हाम्रो किबोर्डको नयाँ संस्करण सार्वजनिक गरेको छ । नयाँ संस्करणमा भ्वाइस टाइपिङ र आफ्नो डिभाइसको स्क्रीन साइजअनुसार किबोर्ड साइज परिवर्तन गर्नसक्ने २ वटा महत्वपूर्ण फिचर समावेश छन्। यसले प्रयोगकर्तालाई अझ सजिलो बनाइदिने विश्वास हाम्रो पात्रोले गरेको छ । हाम्रो किबोर्ड हालसम्म ५० लाखभन्दा बढीपटक डाउनलोड भइसकेको जनाइएको छ । 'प्रयोगकर्ताको आवश्यकता हाम्रो सधैं प्राथमिकतामा रहनेछ', हाम्रो पात्रोका प्रमुख कार्यकारी शंकर उप्रेतीले भने, भ्वाइस टाइपिङ फिचर समावेश गरिएपछि अब प्रयोगकर्ताले फोनमा बोलेर नै नेपाली लेख्न सक्नेछन्, यसले किबोर्ड लेआउट थाहा नभएकाहरुले पनि नेपालीमा टाइप गर्न सक्नेछन्।"
एनसेलले ल्यायो आकर्षक अल्ट्रा वाइफाइ सिम प्लस,"काठमाडौं : एनसेल आजियाटाले ल्यायो आकर्षक अल्ट्रा वाइफाइ सिम प्लस सेवा ल्याएको छ । एनसेल आजियाटा लिमिटेड (पहिले एनसेल प्राइभेट लिमिटेड) ले चौथो पुस्ताको मोबाइल सेवा फोरजीलङ्ग टर्म इभोलुसन (एलटिई) नेटवर्क विस्तार गरिएका देशका सबै स्थानमा उपलब्धहुने गरी अल्ट्रा वाइफाइ सिमप्लस सेवा ल्याएको हो । घर तथा साना कार्यलयको प्रयोजनका लागि उपभोक्ताले अब झन्झट रहित र सुलभ वाइफाइ सेवालिन सक्छन् । अल्ट्रा वाइफाइ सिमप्लस उपभोक्ताका लागि मासिक ४० जीबी डेटा भोलुम बन्डल सहितको एक विषेश सिम कार्ड हो । वाइफाइ सेवाकालागि बन्डल डेटा बाहेक ग्राहकले यो सेवा अन्तर्गत दुई वटा सिम पाउँछन् जसमा प्रत्येक महिना डेटा, अन नेट टक टाइम र डिजिटल कन्टेनहरु बन्डल सेवाका रुपमा पाइन्छ । आफ्नो नयाँथिम प्लसअन्तर्गत कम्पनीले वायरलेस कनेक्टिभिटीको बढ्दो मागलाई संबोधन गर्न देशैभर विस्तार गरिएको फोरजी नेटवर्कमा रहेका उपभोक्तालाई लक्षि गर्दै यो सेवाल्याएको एनसेलले जनाएको छ । ग्राहकले यस योजना अन्तर्गत पाइने सिम कार्डलाई आफ्नो मोबाइल ह्याण्डसेट अथवा कुनै पनि फोरजी सर्पोट गर्ने डिभाइस, मीफी डिभाइस वावायरलेस डिभाइसमा सिम राखि डेटा कनेक्टिभिटी र वाइफाइ हटस्पटको फाइदा लिन सक्छन् । ग्राहकले यस सिमलाई फोरजी डिभाइसमा राखे पछि सबै भन्दा नजिकैको फोरजी टावरसँग यो सिम कनेक्ट हुन्छ र यो टावरले सेवा प्रदान गर्ने क्षेत्रभित्र यो वाइफाइ सेवा उपलब्ध हुनेछ । 'सबै फोरजी कभरेज एरियामा रहेका उपभोक्ताकालागि बन्डल सेवा सहित सुलभ र झन्झट रहित अल्ट्रा वाइफाइ सिम प्लस योजना ल्याउन पाएकोमा हामी हर्षित छौं,' एनसेल आजियाटाका चीफ कमर्सियल अफिसर प्रदीप श्रीवास्तवले भने । 'घर तथा साना व्यवसाय लक्षित यस सेवाले धेरै भन्दा धेरै उपभोक्तालाई इन्टरनेटमा पहुँच प्रदानगर्दै उनीहरुलाई कनेक्टिभिटीले ल्याउने अवसरहरुसँग जोड्न योगदान गर्ने विश्वास लिएका छौं ।' सो सेवाको शुल्क वार्षिक शुल्क योजना अन्तर्गत कर बाहेक मासिक रु ४३० रहेको छ । ग्राहकले यस अल्ट्रा वाइफाइ सिमप्लस सेवामा वायरलेस डेटा सेवाका लागि मासिक रुपमा ४० जीबी वायरफ्री प्लस डेटा पाउँछन् । यसका साथै बन्डल प्याकेजका रुपमा प्रत्येक महिना ५ जीबी डेटा, ५० मिनेट अन नेट टक टाइम र प्रभु टिभी र दामी म्युजिक डिजिटल सेवाहरु पाइने दुई वटा फोरजी सिम पाउँछन् । हप्ताको सातै दिन, २४ सै घण्टा उपलब्ध हुने ग्राहक सेवा यो सेवाको अर्को विषेशता रहेको छ । यस अघि साउन २० गते एनसेल आजियाटाले राउटरको प्रयोग मार्फत उपलब्ध हुने र तुलनात्मक रुपमा धेरे डेटा सेवाको आवश्यकता रहेका ग्राहकहरुलाई ध्यानमा राखी ४० भन्दा बढि जिल्लाहरुमा उपलब्ध हुनेगरी आकर्षक वायरफ्री प्लस वाइफाइ सेवा संचालनमा ल्याएको थियो । यो योजनामा ग्राहकले सिम कार्ड, डिभाइस, डेटा, भ्वाइस, डिजिटल कन्टेन्ट लगायत सेवाहरु सहितको बन्डल सेवा पाउँछन् । अल्ट्रा वाइफाइ सिमप्लस सेवा अन्तर्गत पाइने सेवाहरु हरेक ३० दिनको साइकलमा प्राप्तहुने छन् । ३० दिनको समयावधि भित्र प्रयोग गरि नसकेको वाबाँकी सेवाहरु अर्को नयाँ ३० दिनमा थप हुने अर्थात जोडिने छैन । आफ्नो नयाँ थिम प्लसअन्तर्गत नै रही एनसेल आजियाटाले वायरफ्री प्लस वाइफाइ, आफ्ना फोरजी ग्राहकका लागि आकर्षक ननस्टप युट्युब प्लसका साथै एण्डलेस कुराकानी प्लस र सजिलो सि मप्लस सेवा ल्याइ सकेको छ र ग्राहकका लागि अझै धेरै सेवाहरु ल्याउँदै जाने पनि जनाएको छ । प्लस थिमले नवीन र विशेष सेवाहरुको साथ ग्राहकलाई हरेक पल जहाँ भएपनि सेवामा पहुँच सुनिश्चित गराउने उदेश्य लिएको छ । इच्छुक ग्राहकले नजिकैको एनसेल सेन्टर गई आवश्यक प्रक्रिया पुर्याई सजिलैसँग यो सिमलिन सक्छन् । यो सेवाको बारेमा थपजानकारीको लागि एनसेल आजियाटाका ग्राहकले कल सेन्टर नम्बर ९००८ मा डायल गरी जानकारी लिन सक्नेछन् भने अन्य इच्छुक ग्राहकले ९८०९००८००० मा डायल गरी आवश्यक जानकारी लिन सक्नेछन् ।"
उपत्यकाका ९८ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकाका ९८ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार काठमाडौंमा ८०, ललितपुरमा ९ र भक्तपुरमा ९ सहित ९८ जनाको पीसीआर रिपोर्ट पोजिटिभ आएको हो। ११ हजार ४७ को पीसीआर परीक्षण गर्दा देशभर ४६८ जनामा संक्रमण पुष्टि भएको छ। योसँगै कुल संक्रमितको संख्या २६ हजार १९ पुगेको छ। १४ हजार ४४८ क्वारेन्टाइनमा छन्। पछिल्लो २४ घण्टामा १२४ जना डिस्चार्ज भएसँगै कोरोना जित्नेको संख्या १७ हजार २०१ पुगेको छ। स्वाब दिँदै, सर्वत्र डुल्दै पर्सामा थप २१ जनामा कोरोना पुष्टि प्रदेश २ मा ३५ सयले कोरोना जिते, ४२ जनाको मृत्यु प्रदेश १ मा एकै दिन थप ८६ जनामा संक्रमण कोरोना संक्रमितको संख्या २६ हजार नाघ्यो : १७ हजार २०१ डिस्चार्ज मन्त्रालयका अनुसार पछिल्लो २४ घण्टामा कोरोनाले तीन जनाको मृत्यु भएको छ। योसँगै नेपालमा कोरोनाले मृत्यु हुनेको कुल संख्या १०२ पुगेको छ।"
ज्यान जोखिममा राखेर काठको फड्केमा वारपार !,"बेंसीसहर : बेसीसहर चामे सडक अन्र्तगत लमजुङको घोप्टेखोलाले सडक बगाएपछि सवारी आवागमन ठप्प भएको छ। वारपार गर्न स्थानीयले काठको फड्के बनाएका छन्। सोही भर्याङ प्रयोग गरेर जोखिमपूर्ण ढंगले स्थानीय यात्रा गर्छन्। त्यही भर्याङ पनि पटक पटक बाढीले बगाउँदा समस्या हुने गरेको स्थानीय जीतबहादुर गुरुङले बताए। बिहान फड्के बनायो, राति पहिरो बगाउँछ, गुरुङले भने, दिनदिनै फड्के बनाएर मानिसलाई वारपार गराएका छौं। उनका अनुसार अहिले यो बाटोमा एक्लै हिँड्ने अवस्था छैन। एउटाले फड्के नतरुन्जेल अर्कोले भर्याङ समाइदिनुपर्छ। भर्याङबाट चिप्लिए खोलामा परिन्छ। दिनदिनै जोखिम मोलेर हिड्नुपर्छ, उनले भने। मस्र्याङ्दी गाउँपालिका४, ताघ्रिङको घोप्टे र काप्रेभीरको बीचमा पर्ने घोप्टेखोलामाथिको फड्केमा स्थानीयले आफैं पहरा दिएर बटुवालाई वारपार गराउने गरेका छन्। मानिस ज्यानको बाजी राखेर हिँड्न बाध्य छन्। मस्र्याङ्दी४ का वडाध्यक्ष सुमन गुरुङले फड्केमा वारपार गर्न जोखिम भएकाले यात्रा नगर्न अनुरोध गरिएको बताए। बेलिब्रिज राख्न वडा र गाउँपालिकाले पहल गरिरहेको उनले जानकारी दिए। बेंसीसहरचामे सडक बनेपछि सिंगो मनाङ जिल्लासँगै उत्तरी लमजुङका बासिन्दालाई सहज भएको थियो। बर्खायामको बाढीपहिरोले स्थानीयलाई सधैं समस्यामा पारेको डुम्रेबेंसीसहरचामे सडक योजनाका प्रमुख अमितकुमार श्रेष्ठले बताए। घोप्टेखोलामा एक महिना भित्र बेलिब्रिज बनाउने गरी काम भइहेको उनले बताए। नेपाली सेनाले ट्रयाक खोलेको ७ वर्षअघि २०६९ मा सरकारलाई हस्तान्तरण गरेको सडक स्तरवृद्धिमा ढिलाई हुँदा बर्सेनी समस्या आउने गरेको स्थानीय बताउँछन्। गण्डकी प्रदेश विकास तथा अर्थ समितिका सभापति दिपक कोइरालाको टोलीले सडकको अनुगमन गरेको छ। सडक स्तरवृद्धिका लागि संघीय सरकारलाई घचघचाउने उनले प्रतिवद्धता जनाए। बेंसीसहरचामे सडकको बेंसीसहरदेखि म्यार्दीसम्म लमजुङ खण्ड ३५ किलोमिटर र म्यार्दीदेखि चामेसम्म मनाङखण्ड ३० किलोमिटर छ। मनाङ खण्डको म्यार्दीदेखि सिरानताल, धारापानी क्षेत्रमा बर्सेनी पहिरो खस्ने गरेको छ। लमजुङतर्फ च्याम्चे, स्याँगे, काप्रेभीर, अर्खले, खुदीभुलभुले साथै बेंसीसहर नजिकैको उत्तीसघारी खरखरे, बेलौती बिसौनालगायत क्षेत्रमा बाढीपहिरोले सडक क्षतविक्षत बनाएको छ।"
ओलीमोदी फोनवार्ता : चाँडै दुई पक्षीय सम्बन्धमा छलफल गर्ने सहमति,"काठमाडौं : नेपाल र भारतका प्रधानमन्त्रीबीच दुई पक्षीय सम्बन्धमा निकट भविष्यमा छलफल हुने सहमति भएको छ । भारतको ७४ औं स्वतन्त्रता दिवसको अवसरको अवसरमा टेलिफोन गर्दै प्रधानमन्त्री केपी ओलीले भारतीय समकक्षी नरेन्द्र मोदीसँग दुई पक्षीय सम्बन्धमा निकट भविष्यमै छलफल गर्ने सहमति गरेको परराष्ट्र मन्त्रालयले जनाएको छ । दुई देशका प्रधानमन्त्रीले निकट भविष्यमै दुई पक्षीय सम्बन्धका बारेमा छलफल गर्ने सहमति भएको छ, परराष्ट्र मन्त्रालयले सार्वजनिक गरेको विज्ञप्तिमा उल्लेख छ । कुराकानीमा ओली र मोदीले १० अप्रिल २०२० मा भएको संवादको समेत सम्झना गरेका छन् । शनिबार बिहान भएको टेलिफोन कुराकानीका क्रममा ओली र मोदीबीच विश्वव्यापी महामारीको रुपमा फैलिएको कोरोना भाइरस (कोभिड१९)को असर काम गर्ने विषयमा छलफल भएको छ । कुराकानीका क्रममा दुई देशले कोरोना संक्रमण रोकथामका लागि गरिरहेको कामका बारेमा आफ्नो अनुभवसमेत साटेका छन् । दुई प्रधानमन्त्रीबीच कोरोना असर नियन्त्रणका लागि मिलेर अगाडि बढ्ने सहमतिसमेत भएको परराष्ट्र मन्त्रालयले जनाएको छ । कुराकानीका क्रममा प्रधानमन्त्री ओलीले भारतसहित विश्वका वैज्ञानिकले कोरोनाविरुद्धको खोप बनाउने र यसले कोरोना नियन्त्रणमा लिन सक्ने आशा व्यक्त गरेका छन् । प्रधानमन्त्री ओली र भारतीय समकक्षी मोदीबीच फोनवार्ता त्यसैगरी भारतीय विदेश मन्त्रालयले दुई प्रधानमन्त्रीबीचको कुराकानीमा नेपालका प्रधानमन्त्री ओलीले भारतको सहयोग निरन्तर राखिराख्न अनुरोध गरेको जनाएको छ । नेपालको परराष्ट्र मन्त्रालयको विज्ञप्ति भारतीय विदेश मन्त्रालयको विज्ञप्ति"
प्रदेश १ मा एकै दिन थप ८६ जनामा संक्रमण,"विराटनगर : प्रदेश १ मा शनिबार ८६ जनामा कोरोना संक्रमण देखिएको छ। सबैभन्दा बढी मोरङका ६४ जनामा संक्रमण देखिएको सामाजिक विकास मन्त्रालयले जनाएको छ। मन्त्रालयले सार्वजनिक गरेको तथ्याङ्क अनुसार संक्रमितमध्ये ५४ पुरुष र ३२ महिला रहेको छन्। संक्रमण देखिएका मध्ये ४० जना मात्रै विराटनगरका हुन्। जसमा २१ पुरुष र १९ महिला रहेका छन्। यस्तै मोरङको रंगेलीमा ९, धनपालथान गाउँपालिकामा ५ महिला, जहदामा ३, बुढीगंगामा २, सुन्दरहरैचामा २, सुनवर्षी, कानेपोखरीमा ११ जनालाई संक्रमण पुष्टि भएको छ। शनिबार थपिने संक्रमितमा सुनसरीमा १७ पुरुष र २ महिला गरी १९ जना छन्। त्यसमध्ये सुनसरीको धरानमा ९ पुरुष र २ महिला गरी ११ जना, रामधुनीमा ५ पुरुष र बर्जुमा ३ पुरुषमा कोरोना पुष्टि भएको सामाजिक विकास मन्त्रालयले जनाएको छ। अन्य जिल्लामा ओखलढुङ्गा, तेह्रथुम र उदयपुरमा ११ जनामा संक्रमण देखिएको छ। योसँगै प्रदेश १ मा कोरोना संक्रमितको संख्या १ हजार ९ सय ७ पुगेको छ। अहिलेसम्म प्रदेशमा कोरोनाबाट १३ जनाको मृत्यु भएको छ। जसमध्ये ९ जना मोरङका हुन् भने ४ जना प्रदेश नं २ को रहेको जनाइएको छ।"
सिन्धुलीका पाँच स्थानीयतह सटडाउन,"सिन्धुली : सिन्धुली जिल्लाका नौ वटा स्थानीय तहमध्ये पाँच वटामा सटडाउन गरिएको छ। महामारी कोरोना भाइरस (कोभिड१९) को संक्रमण तीव्र भएपछि दुई नगरपालिका सहित पाँच वटा स्थानीय तहहरु कम्तिमा एक सातादेखि दुई सातासम्मका लागि सटडाउन गरिएको हो। जिल्लाका कमलामाई र दुधौली नगरपालिका, सुनकोसी, मरिण र गोलन्जोर गाउँपालिकामा सटडाउन गरिएको हो। सदरमुकाम क्षेत्रमै कोरोना संक्रमितको संख्या बढ्दै गएपछि कमलामाई नगरपालिकाले गत मंगलबार रातिबाटै एक साताका लागि नगर क्षेत्र लकडाउन गरेको छ। दुधौली नगरपालिकाले शुक्रबार राती १२ बजेबाट लागु हुनेगरी भदौ ६ गते मध्य रातीसम्मका लागि सटडाउन गरेको छ। उक्त समयसम्मका लागि स्वास्थ्य संस्था र सुरक्षा निकाय बाहेक नगरपालिकाभित्रका सम्पूर्ण कार्यालयहरु पूर्ण रुपमा बन्द गरिएको नगर प्रमुख घनश्याम राउतले जानकारी दिए। नगरभित्रका औषधी पसललाई चौबिसै घण्टा खुल्ला राख्न र खाद्यान्न, तरकारी, फलफुल, दुधडेरी पसललाई हरेक दिन बिहान ५ बजेदेखि १० बजेसम्म मात्र सञ्चालन गर्न दिने निर्णय भएको छ, उनले भने, बाँकी सम्पूर्ण व्यवसाय बन्द गरिएको छ। जिल्लाको सुनकोसी गाउँपालिकाले पनि शुक्रबार रातीबाट गाउँपालिका क्षेत्र सटडाउन गरेको छ। गाउँपालिकाकी अध्यक्ष दिपा बोहोराका अनुसार आगामी भदौ १३ गतेसम्मका लागि अत्यावश्यक बाहेकका सम्पूर्ण कार्यालयहरु बन्द गरिएको हो। खाद्यान्न लगायतका अत्यावश्यकीय पसलहरू दिउँसो ३ बजेदेखि ६ बजेसम्म खुल्ने उनले जानकारी दिइन्। त्यस्तै बीपी राजमार्गमा सञ्चालन हुने सवारी साधनहरुमा समेत स्वास्थ्य सुरक्षा अपनाउन कडाइ गरिने छ। गोलन्जोर गाउँपालिकामा पनि गत बिहीबारबाटै सटडाउन गरिएको छ। गाउँपालिकाका प्रमुख प्रशासकीय अधिकृत अर्जुन दर्जीका अनुसार बिहीबारदेखि आगामी भदौ ५ गतेसम्मका लागि अत्यावश्यक बाहेकका सम्पूर्ण सेवा बन्द गरिएको छ। यससँगै पालिका क्षेत्रमा पिसीआर टेष्टलाई तीव्रता दिइएको समेत उनले जनाए। उता मरिण गाउँपालिकाले पनि आइतबार राती १२ बजेबाट लागु हुनेगरी १० दिनका लागि सटडाउन गर्ने निर्णय गरेको छ। गाउँपालिका स्तरीय विपद् व्यवस्थापन केन्द्र (सिएमसी) को शनिबार बसेको बैठकमा साउन ३२ गते आइतबारबाट भदौ १० गतेसम्मका लागि सटडाउन गर्ने निर्णय गरिएको गाउँपालिकाका अध्यक्ष पानिराज बम्जनले जानकारी दिए। गाउँपालिका भित्र यातायातका साधन सञ्चालनमा रोक लगाइएको छ, उनले भने अनावश्यक काममा हिडडुल गर्न र पशु तथा मासुजन्य वस्तुको आयातमा प्रतिबन्ध लगाइएको छ। बैंक तथा वित्तीय संस्था र आन्तरिक बाहेकका कुनैपनि सिफारिसहरु समेत गर्न बन्द भनिएको छ। जिल्लाका मुख्य सडकहरु बीपी, मध्यपहाडी र मदन भण्डारी राजमार्गमा सञ्चालन हुने यातायातका साधनहरुले जिल्ला क्षेत्रभित्र रोक्न, यात्रु चढाउन तथा ओराल्न पाउने छैनन्। राजमार्गका होटलहरु पूर्ण रुपमा बन्द गरिएको छ। उता जिल्लाको हरिहरपुरगढी, तिनपाटन, फिक्कल र घ्याङलेख गाउँपालिकामा भने उच्च स्वास्थ्य सुरक्षा अपनाइएको बताइएको छ। हालसम्म जिल्लामा कोरोना संक्रमितको संख्या ३३ पुगेको छ। जसमध्ये ११ जनाले कोरोना जितेर घर फर्किसकेका छन् भने २२ जना उपचाररत छन्। यसैबीच संक्रमितलाई व्यवस्थापन गर्न कमलामाई नगरपालिका ६ मा रहेको एपोलो अस्पतालमा आइसोलेसन वेड बनाउन थालिएको सिन्धुली अस्पतालका व्यवस्थापक विमल श्रेष्ठले जानकारी दिए। सिन्धुलीमा हालसम्म ३३ वटा आइसोलेसन वेड र ५ सय ३५ वटा क्वारेन्टाईन बेड रहेका छन्। यीमध्ये सदरमुकाममा १४ वटा आइसोलेसन बेड रहेको प्रमुख जिल्ला अधिकारी योगेन्द्र प्रसाद पाण्डेले जानकारी दिए।"
लिदीका १७२ परिवारलाई सुरक्षित स्थानमा सारिने,"सिन्धुपाल्चोक : वाग्मती प्रदेशका मुख्यमन्त्री डोरमणि पौडेलले लिदीमा शुक्रबार गएको पहिरो प्रभावित क्षेत्रमा राहत सामग्रीसहित घटनास्थलको अवलोकन गरेका छन्। मुख्यमन्त्री पौडेलसहित सामाजिक विकासमन्त्री युवराज दुलाल, उद्योग पर्यटन, वन तथा वातावरणमन्त्री अरुण नेपाल, पूर्वमन्त्री शेरबहादुर तामाङ, प्रदेशका अर्थ तथा विकास समिति सरेश नेपाललगायतको टोली पहिरोस्थल पुगी घटनास्थलको अवलोकन गरेको हो। सो अवसरमा प्रदेशबाट पहिरो प्रभावितका लागि राहत तथा अत्यावश्यक सामग्री वितरण गरिएको छ। त्यहाँ क्षति भएका र अन्य गरी १७२ घरधुरीलाई अहिले अस्थायीरूपमा नजिकै सुरक्षित स्थानमा सार्नुपर्ने देखिएको र तत्काल यो कार्य गरिने वाग्मती प्रदेशका सामाजिक विकासमन्त्री युवराज दुलालले जानकारी दिनुभयो। त्यस्तै दीर्घकालीनरूपमा स्थानीय, प्रदेश र सङ्घीय सरकारको समन्वयमा जग्गा खोजेर सुरक्षित स्थानमा सारिने उहाँले बताउनुभयो। वाग्मती प्रदेश सरकारले बाढीपीडितलाई सुरक्षित स्थानमा पूरै घर प्रदेश सरकारले नै निर्माण गरेर हस्तान्तरण गर्ने निर्णय यसअघि नै गरिसकेको छ। जुगल गाउँपालिका२ लिदीमा गएको पहिरोमा परी मृत्यु हुनेको सङ्ख्या १६ पुगेको छ। शुक्रबार बिहान गएको पहिरोमा परेका अझै २३ जना बेपत्ता छन्। लिदी पहिरोमा ३८ जना हराइरहेका भनिए पनि थप एक जना पनि हराएको खुल्न आएको प्रमुख जिल्ला अधिकारी उमेशकुमार ढकाललले जानकारी दिए। नेपाली सेना, प्रहरी र स्थानीयवासीले पहिरो हटाएर शव निकालेका हुन्। पहिरोले एउटा बस्ती नै पुरेको थियो। बेपत्ताको स्थानीय, प्रहरी, नेपाली सेनाबाट खोज तथा उद्धार जारी रहेको प्रमुख जिल्ला अधिकारी ढकालले जानकारी दिए। पहिरोमा परी मृत्यु हुनेमा लिदीका टीकामाया दोङ, छिरिङ दोङ, जिताइ झाँक्री, मिलन दोङ, सानु दोङ, जयबहादुर दोङ, दावाल्हामु दोङ, तारल्हमो दोङ, पिर्ती दोङ, धनमाया दोङ र रिमेक्स दोङ छन्। त्यस्तै माइला पाराङ दोङ, मेकमाया दोङ, च्यामा दोङ, विमला दोङ र कविर दोङको पनि पहिरोमा परी मृत्यु भएको छ। पहिरोमा परी घाइतेहरु रुपबहादुर दोङ, जुनुमाया दोङ, केवरिङ दोङ र पासाङ दोङको चौतारा अस्पतालमा उपचार भइरहेको छ भने यामु लामा दोङको काठमाडौँस्थित सिभिल अस्पतालमा उपचार भइरहेको जुगल गाउँपालिकाका अध्यक्ष होमनारायण श्रेष्ठले जानकारी दिए।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। लाइभ हेर्न यहाँ क्लिक गर्नुहोस्
कोरोना संक्रमितको संख्या २६ हजार नाघ्यो : १७ हजार २०१ डिस्चार्ज,काठमाडौं : नेपालमा कोरोना भाइरस (कोभिड१९) संक्रमितको संख्याले २६ हजार नाघेको छ। पछिल्लो २४ घण्टामा नेपालमा ४६८ जनामा कोरोना भाइरस संक्रमण पुष्टि भएसँगै संक्रमितको संख्या २६ हजार १९ पुगेको हो। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार ११ हजार ४७ को स्वाबको पीसीआर परीक्षण गर्दा ४६८ को रिपोर्ट पोजिटिभ आएको हो। प्रवक्ता गौतमका अनुसार २४ घण्टामा १२४ संक्रमित निको डिस्चार्ज भएका छन्। योसँगै कोरोना जित्नेको कुल संख्या १७ हजार २०१ पुगेको छ। मन्त्रालयका अनुसार पछिल्लो २४ घण्टामा कोरोनाले तीन जनाको मृत्यु भएको छ। योसँगै नेपालमा कोरोनाले मृत्यु हुनेको कुल संख्या १०२ पुगेको छ।
वीरगन्जमा दुई दिनमा ७० जनाले जिते कोरोना,"वीरगन्ज : वीरगन्जमा कोरोनालाई जितेर दुई दिनमा ७० जना संक्रमित कोभिड अस्पतालबाट डिस्चार्ज भएका छन्। कोरोनाले आक्रान्त बनेको वीरगन्जमा पछिल्लो समय संक्रमितको संख्या दैनिक थपिँदै गए पनि दुई दिनमा ७० जना डिस्चार्ज भएका हुन्। वीरगन्जमा रहेका वीरगन्ज हेल्थ केयर र गण्डक अस्थायी कोभिड अस्पतालबाट शुक्रबार साँझ र शनिबार साँझ गरेर ७० जना डिस्चार्ज भएका हुन्। वीरगन्ज हेल्थ केयर अस्थायी कोभिड अस्पतालबाट शनिबार साँझ नेपाली कांग्रेसका केन्द्रीय सदस्य अजय चौरसीया, वीरगन्ज कारगारका प्रमुख श्रवण पाखरेल, वीरगन्ज महानगरपालिका वडा नम्बर ४ का वडा अध्यक्ष जगत साह कानुसहित ३४ जनालाइ डिस्चार्ज गरिएको अस्पतालका सन्चालक डाक्टर अबुल हैश अन्सारीले जानकारी दिए। शनिबार साँझ ८ देखि ६५ वर्ष उमेर समूहका ७ महिला र २७ पुरुष गरेर ३४ जना डिस्चार्ज भएको अन्सारीले बताए। ती मध्ये डायलासिस उपचार सेवा लिइरहेका दुई मिर्गौला रोगी महिला पनि रहेको अन्सारीले जानकारी दिए। शनिबार साँझ डिस्चार्ज भएका ३४ मध्ये पर्सा घर भएका ३२ जना हुन्। धादिङ घर भएका १ प्रहरी र झापा घर भएका वीरगन्ज कारागारका प्रमुख श्रवण पोखरेल रहेको डाक्टर अन्सारीले बताए। अन्सारीका अनुसार, कोभिड अस्पतालमा ल्याएर राखिएपछिको पछिल्लो पीसीआर रिपोर्ट नेगेटिभ आएका ३४ जनालाइ शनिबार साँझ डिस्चार्ज गरिएको हो। यसअघि शुक्रबार साँझ पनि वीरगन्ज हेल्थ केयर अस्थायी कोभिड अस्पतालबाटै २८ संक्रमित डिस्चार्ज भएका थिए। शुक्रबार साँझ अस्पतालबाट डिस्चार्ज हुनेमा २७ जना पर्साका र १ जना बाराका थिए। शुक्रबार साँझ नै गण्डकस्थित अर्को अस्थायी कोभिड अस्पतालबाट पनि ८ संक्रमित निको भएर डिस्चार्ज भएका थिए।"
मोदीले भने धन्यवाद ओली जी,काठमाडौं : प्रधानमन्त्री केपी ओली र भारतीय समकक्षी नरेन्द्र मोदीबीच टेलिफोनमा वार्ता भएको छ । भारतको ७४ औं स्वतन्त्रता दिवसको अवसरमा ओली र मोदीबीच फोनवार्ता भएको हो । सामाजिक सञ्जाल ट्वीटरमा ओलीले दिएको शुभकामनाको रिप्लाइ दिँदै मोदीले लेखेका छन् ' धन्यवाद प्रधानमन्त्री केपी शर्मा ओली जी शुभकामना दिनु भएकोमा।' भारतले अगष्ट १५ मा स्वतन्त्रता दिवस मनाउने गर्छ। यसै क्रममा शनिबार बिहान ७:१५ बजे मोदी भारतको लालकिल्लामा पुगेर भारतीय स्वतन्त्रता दिवसको सामान्य समारोहलाई सम्बोधन गरेका छन् । भारत सन् १९४७ को अगष्ट १५ मा बृटिश साम्राज्यबाट मुक्त भएको थियो । भारतमा शासन गरिरहेको बेलायती सरकार सन् १९४७ मा आजकै दिन भारत छोडेर भागेपछि भारत बेलायती साम्राज्यबाट मुक्त भएको थियो । सोही मुक्तिको स्मरणमा भारतीय नागरिकले स्वतन्त्रता दिवस मनाउने गरेका छन् ।
सिन्धुपाल्चोकको जोखिममा रहेका बस्ती स्थानान्तरण गर्न उपराष्ट्रपतिद्वारा ध्यानाकर्षण,"काठमाडौं :उपराष्ट्रपति नन्दबहादुर पुनले सिन्धुपाल्चोकको लिदीलगायत मुलुकका विभिन्न भागमा बाढीपहिरो तथा अन्य प्राकृतिक प्रकोपका कारण भएको मानवीय तथा भौतिक क्षतिले स्तब्ध बनाएको बताएका छन्। शनिबार एक वक्तव्य जारी गर्दै उहाँले विश्वव्यापी महामारी कोरोना भाइरसको सामना गरिरहेको कठिन परिस्थितिमा सिन्धुपाल्चोक, कालिकोट, जाजरकोट, तनहुँ, गोरखा, दार्चुला, काठमाडौँ, दोलखा, ललितपुर, भोजपुर, मकवानपुर, खोटाङ, ओखलढुङ्गा, काभ्रे, धादिङलगायत जिल्लामा बाढीपहिरोबाट राष्ट्र नै शोकमा पर्ने गरी भएको ठूलो मानवीय तथा भौतिक क्षतिका घटनाप्रति गहिरो दुःख व्यक्त गरे । उपराष्ट्रपतिले बाढीपहिरो, डुबान तथा अन्य प्राकृतिक प्रकोपका कारण ज्यान गुमाएका दिदीबहिनी तथा दाजुभाइमा श्रद्धाञ्जलि तथा मृतकका परिवारजनमा समवेदना व्यक्त गर्दै घाइतेको शीघ्र स्वास्थ्यलाभको कामना गरेका छन् । सिन्धुपाल्चोकको जुगल गाउँपालिका लिदीमा शुक्रबार पहिरोले बस्ती बगाउँदा बेपत्ता भएका नागरिकको खोजीमा सङ्घीय, प्रदेश र स्थानीय सरकारले चालिरहेका कदमको स्रहाना गर्दै उपराष्ट्रपतिले खोजी कार्यलाई अझै प्रभावकारी बनाउन आग्रह गरे । उनले पहिरोबाट विस्थापितका लागि पर्याप्त राहत र घाइतेको उचित उपचारका लागि सरकारले प्रभावकारी काम गर्ने अपेक्षा लिनुभएको उपराष्ट्रपतिका प्रेस संयोजक मनोज घर्ती मगरले जानकारी दिए । भौगर्भिक अवस्थिति तथा पटकपटक गइरहने भूकम्पका कारण देशभरका दर्जनौँ मानव वस्ती पहिरोको जोखिममा रहेको औँल्याउँदै उपराष्ट्रपतिले देशभरका जोखिममा रहेका मानव वस्ती यथाशक्य चाँडो सुरक्षित स्थानमा स्थानान्तरण गर्न सबै तहका सरकारको गम्भीर ध्यानाकर्षण गराए । वर्षाको समय अझै बाँकी रहेको र मौसमविद्ले बाढीपहिरो तथा डुबानको सम्भावना औँल्याइरहेकाले सम्भावित प्राकृतिक प्रकोपबाट जोगिन उच्च सतर्कता अपनाउन र व्यवस्थित पूर्वतयारी गर्न उपराष्ट्रपतिले सबै पक्षलाई आग्रह गरे ।"
"काठमाडौं१४ सिल, घर बाहिर ननिस्कन आग्रह","काठमाडौं : काठमाडौँ महानगरपालिका१४ ले कोभिड१९ को सङ्कमण फैलिन नदिन वडालाई सिल गरेको छ। वडा कार्यालयले आफू र त्यस वरपर क्षेत्रमा सङ्कमण देखिएपछि सम्भावित जोखिम न्यूनीकरण गर्न वडाले आफ्नो क्षेत्रभित्र सञ्चालित सरकारी तथा गैरसरकारी कार्यालय, होटल, रेष्टुरेण्ट, थोक पसललगायत बन्द गर्न निर्देशन दिएको छ। वडा कार्यालयले हाल सञ्चालन गर्दै आएका दैनिक प्रशासनिक कार्य आगामी भदौ १० गतेपछि अवस्था हेरी पुनःसञ्चालन गर्न सकिने जनाएको छ। भीडभाड कम गर्न बैंक तथा वित्तीय क्षेत्रका केही कार्यालयलाई बन्द तथा केही शाखालाई आंशिक सञ्चालन गर्न निर्देशन दिइएको छ। अत्यावश्यकीय सेवाभित्र पर्ने वस्तु आपूर्ति गर्न बिहान ५ देखि ९ बजेसम्म सेवाप्रदायक संस्थालाई समय तोकिएको छ। स्थानीयवासीको सुरक्षालाई दृष्टिगत गर्दै टोलमा सरसफाइ, औषधि छर्काइ तथा सचेतना अभिवृद्धिका लागि माइकिङ गर्नेलगायत कार्यसमेत भइरहेको छ। वडा कार्यालयले स्थानीय उपभोक्ता समिति, विभिन्न क्लब, सामाजिक सङ्घसंस्था, समूहका साथै विभिन्न राजनीतिक दलका प्रतिनिधिलाई समावेश गरी सम्बन्धित क्षेत्रमा अनुगमन गर्ने तथा अनावश्यक भीड गर्ने र पसल खोल्ने व्यवसायीलाई कारवाही गरिने व्यवस्था गरेको वडाध्यक्ष शोभा सापकोटाले जानकारी दिइन्। वडामा अहिलेसम्म ४२ कोरोना सङ्क्रमित फेला परेका छन्। कामपा कार्यालयसँग समन्वय गरी वडा कार्यालयले बल्खु, टेकुसीलगायत स्थानमा निःशुल्क पिसिआर परीक्षण गराएको तथा अन्य स्थानमा समेत परीक्षण बढाउन प्रयास गरेको वडाअध्यक्ष सापकोटाले बताइन्। वडा कार्यालयले आफ्ना वडावासीलाई सामन्यावस्थामा घरदेखि बाहिर ननिस्कन, मास्क प्रयोग गर्न र अति नै आवश्यक कार्यमा निस्कँदा दूरी कायम गरी सुरक्षाका उपाय अपनाउन आग्रहसमेत गरेको छ।"
नेविसंघद्वारा विश्वविद्यालयमा राजनीतिक भागबण्डा अन्त्य माग,"काठमाडौं : नेपाल विद्यार्थी संघले झुटा मुद्दा लगाई प्रहरी हिरासतमा राखिएका भनिएका आफ्ना नेता कार्यकर्ताको रिहाइको माग गर्दै देशभरिका विभिन्न क्याम्पसमा क्याम्पस एकाइमार्फत तालाबन्दी गरेको छ। नेविसंघले काठमाडौँ र वीरगञ्जमा गिरफ्तार गरिएका विद्यार्थी नेता तुरुन्त रिहा गर्न र झुटा मुद्दा खारेज गर्न माग गरेको नेविसंघका महामन्त्री बलदेव तिमल्सिनाले जानकारी दिए। त्रिभुवन विश्वविद्यालयका विकृति अन्त्य र शैक्षिक सुधारको माग गर्दै शान्तिपूर्ण दबाबमूलक कार्यक्रमको सुनुवाइ नभएपछि तालाबन्दी गर्नुपरेको जनाउँदै सो क्रममा नौ नेता एवं कार्यकर्तालाई प्रहरीले पक्राउ गरेको नेविसंघले जनाएको छ। यसैगरी कोरोना भाइरस सङ्क्रमणको रोकथाम र उपचारलाई प्रभावकारी बनाउन माग गर्नेक्रममा वीरगञ्जमा एक कार्यकर्ता पक्राउ परेको उनले बताए। नेविसंघले त्रिविविमा विकृति, विसङ्गति र राजनीतिक भागबण्डाको अन्त्य हुनुपर्ने, पोखरा विश्वविद्यालय र अन्य विश्वविद्यालयमा तत्काल पदाधिकारी नियुक्त गर्नुपर्नेसमेत माग गरेको छ।"
हतारमा पीसीआर परीक्षण नगर्नू : स्वास्थ्य मन्त्रालय,"काठमाडौं : स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले हतारमा पीसीआर परीक्षण नगर्न सर्वसाधारणलाई आग्रह गरेका छन्। शनिबार मन्त्रालयको नियमित प्रेस ब्रिफिङका क्रममा संक्रमित व्यक्तिसँग सम्पर्क भयो भन्दैमा हतारमा परीक्षण नगर्न आग्रह गरेका हुन्। हतारमा परीक्षण गर्दा रिपोर्ट नेगेटिभ आउने तर व्यक्ति संक्रमित पनि हुन सक्ने डा गौतमले बताए। कोभिड१९ पोजिटिभ भएकासँग सम्पर्कमा आएका व्यक्तिले तुरुन्त पीसीआर परीक्षणको लागि स्वाब संकलन गर्ने गरेको पाइको छ, उनले भने, पीसीआर पोजिटिभ आउन ५७ दिन लाग्ने भएकाले त्यसो गर्दा फल्स नेगेटिभ रिजल्ट आउन सक्छ। प्रदेश २ मा ३५ सयले कोरोना जिते, ४२ जनाको मृत्यु प्रदेश १ मा एकै दिन थप ८६ जनामा संक्रमण कोरोना संक्रमितको संख्या २६ हजार नाघ्यो : १७ हजार २०१ डिस्चार्ज उपत्यकाका ९८ जनामा कोरोना संक्रमण प्रवक्ता डा गौतमले त्यसरी संक्रमितसँग सम्पर्कमा आएको ५ दिनपछि मात्र पीसीआर परीक्षण गर्न गराउन आग्रह गरेका छन्। ५ दिन नपुगी जाँच नगर्न नगराउनुहुन सम्बन्धित सबैलाई जानकारी गराइन्छ, उनले भने, ५ दिनसम्म घरमै क्वारेन्टिनमा बस्नुहुन अनुरोध छ।"
"लिदी पहिरोमा मृतकको सङ्ख्या १३, बेपत्ता २६ जनाको खोजी जारी","सिन्धुपाल्चोक : जुगल गाउँपालिका२ लिदी पहिरामा परी मर्नेको सङ्ख्या १३ पुगेको छ । शुक्रबार बिहान गएको पहिरामा ११ शव भेटिएको र आज बिहान थप दुई शव भेटिएपछि मृतकको सङ्ख्या १३ पुगेको हो । अझै २६ जना बेपत्ता भएका छन् । मृत्यु हुनेमा ३६ वर्षीया टिकमाया दोङ, १४ वर्षीय छिरिङ दोङ, ८० वर्षीय जीते झाँक्री, ८ वर्षीय मिलन दोङ, पाँच वर्षीय सानु दोङ, ७० वर्षीय जयबहादुर दोङ, ३० वर्षीय सानुकान्छी दोङ, पाँच वर्षीय प्रीति दोङ, पाँच महिनाकी कान्छी दोङ, ३४ वर्षीय धनमाया तामाङ दोङ र चार महिनाको रेमी दोङ रहेको जिल्ला प्रहरी कार्यालयका प्रहरी नायब उपरीक्षक माधवप्रसाद काफ्लेले जानकारी दिनुभयो । अन्य दुई जनाको सनाखत हुन बाँकी रहेको प्रहरीले जनाएको छ । पहिरामा बेपत्ता २६ जनाको आज बिहानदेखि नेपाली सेना, नेपाल प्रहरी, सशस्त्र प्रहरी तथा स्थानीयवासीद्वारा खोजी भइरहेको बताइएको छ । मृतक ११ जनाको आज सामूहिक रुपमा दाहसंस्कार गरिएको गाउँपालिका अध्यक्ष होमनारायण श्रेष्ठले बताए ।"
"एकै पटक २२ प्रहरी संक्रमित : क्वारेन्टाइनमा बसेकी बेहुली पोजिटिभ, बेहुला नेगेटिभ","राजविराज : प्रदेश प्रहरी तालिम केन्द्र, प्रदेश नम्बर२, जनकपुर सम्पर्क कार्यालय राजविराजका २२ जना प्रहरीमा शनिबार कोरोना पोजिटिभ देखिएको छ। राजविराजस्थित गजेन्द्रनारायण सिंह अस्पतालमा गरिएको परीक्षण अनुसार तालिम केन्द्रका एक ३७ वर्षीय र अरु २१ जना २० देखि २८ वर्षीय रहेका छन्। यसैगरी राजविराज नगरपालिका६ का ७० वर्षीया महिला र डाकनेश्वरी नगरपालिका९ का ५० वर्षीय पुरुषमा समेत कोरोना संक्रमण देखिएको छ। संक्रमित ७० वर्षीया महिलाका श्रीमान ७२ वर्षीय पुरुषको गत साउन २७ गते कोरोना पुष्टि भएसँगै राजविराजस्थित आइसोलेसन केन्द्र ल्याउने क्रममा मृत्यु भएको थियो। प्रहरी तालिम केन्द्रबाट ३५, राजविराज नगरपालिकाबाट १९ र डाक्नेश्वरी नगरपालिकाबाट ७८ जनाको साउन २६ गते संकलन गरिएको स्वाबको पीसीआर परीक्षण गर्दा २४ जनाको रिपोर्ट पोजिटिभ आएको हो। यसअघि पुष्टि भएका तालिम केन्द्रका ६ जना संक्रमित आइसोलेसनमा छन्। यसैगरी बीपी कोइराला स्वास्थ्य विज्ञान प्रतिष्ठानमा गरिएको परीक्षणअनुसार सप्तरीको कञ्चनरुप नगरपालिका२ का २० वर्षीया महिला र वडा नम्बर ३ का २३ वर्षीय पुरुष तथा कोशी अस्पताल प्रयोगशाला विराटनगरमा गरिएको परीक्षणअनुसार वडा नम्बर ११ का ३५ वर्षीय पुरुषलाई कोरोना पोजिटिभ भएको कञ्चनरुप नगरपालिकाको स्वास्थ्य शाखाले जनाएको छ। संक्रमितमध्ये २० वर्षीय महिला २३ वर्षीय पुरुष क्वारेन्टिनमा रहेको र ३५ वर्षीय पुरुष समुदायमै रहेको पाइएको छ। संक्रमित २० वर्षीया महिलालाई बिहे गरेर भारतको सुपौलबाट ल्याएको १० दिन भएको छ। विवाह गरेर घरमा राखेको जानकारी पछि नगरपालिकाले बेहुलाबेहुली दुवै जनालाई क्वारेन्टिनमा राखेर स्वाबको पीसीआर परीक्षण गराएको हो। बेहुलीको रिपोर्ट पोजेटिभ र बेहुलाको नेगेटिभ आएको स्वास्थ्य शाखा कञ्चनरुपले जनाएको छ। यसैगरी कञ्चनरुप नगरपालिका ११ का ३५ वर्षीय पुरुष सुनसरीको रामधुनी नगरपालिकाबाट संक्रमित भएर आएको पाइएको छ। उनी साउन १९ गतेको रक्षाबन्धनका लागि श्रीमतीलाई माइत पुर्याएर फर्किएका थिए। सोही समयमा बिरामी परेर अस्पताल लगिएका उनका जेठानको स्वाब परीक्षण गर्दा पोजिटिभ आएपछि कन्ट्याक्ट ट्रेसिङमा यिनको स्वाब पनि संकलन गरिएको थियो। स्वाब दिएर घर फर्किएका उनको रिपोर्ट शनिबार पोजेटिभ आएको स्वास्थ्य शाखाका सिअहेव अधिकृत डम्बर गुप्ताले जानकारी दिए। सप्तरीमा शनिबार थप भएका २७ जनासहित कोरोना संक्रमितको सङ्ख्या ६६५ पुगेको स्वास्थ्य कार्यालयले जनाएको छ। संक्रमितमध्ये मृतकको सङ्ख्या तीन रहेको स्वास्थ्य कार्यालय सप्तरीका वरिष्ठ मलेरिया निरीक्षक नारायणप्रसाद राउत बरैले जानकारी दिए। यसअघि कोरोना देखिएका सप्तकोसी नगरपालिका१ का ५४ वर्षीय व्यापारी, विष्णुपुर गाउँपालिका१ का ४५ वर्षीय पुरुष, बोदे बर्साइन नगरपालिका २ का ४६ वर्षीय पुरुष, खडक नगरपालिका २ का ४९ वर्षीय पुरुष, वडा नम्बर १० का २० वर्षीय पुरुष र ४५ वर्षीया महिला, राजविराज नगरपालिका २ का २४ वर्षीय पुरुष, वडा नम्बर ४ का ३३, ५५, ६५ वर्षीय पुरुष, वडा नम्बर ५ का १२ वर्षीया महिला, वडा नम्बर ६ का ६७ वर्षीया महिला गरेर १२ जनाको स्वास्थ्य तथा जनसङ्ख्या मन्त्रालयले पुष्टि गरेको छ। सप्तकोशीमा एक व्यापारीलाई कोरोना संक्रमण पुष्टि भएपछि समुदायमा कोरोना फैलिएको भन्दै सप्तकोशी नगरपालिकाले सूचना जारी गरी नागरिकलाई सचेत गराएको छ। एक घरबाट अर्को घर नजान, सम्पूर्ण बजार, पसल बन्द गरी उच्च सतर्कता अपनाउन सूचनामा आग्रह गरिएको छ। नगर प्रमुख उत्तमकुमार शर्माद्वारा जारी सूचनाको वेवास्ता गरी लापरवाही गरे कानुनी कारवाही गर्ने चेतावनी दिँदै सूचना कार्यान्वयनका लागि सहयोग गर्न राजनीतिक दल, व्यापारी, बुद्धिजीवी, संघसंस्था लगायतलाई आग्रह गरिएको छ।"
अघि बढ्यो मेलम्चीको हेडबक्स निर्माण,काठमाडौं : मेलम्ची खानेपानी आयोजनाअन्तर्गत सुरुङमा भएको त्रुटि सच्याउने काम भइरहँदा हेडबक्स निर्माण पनि अघि बढेको छ। आयोजनामा यसअघि कार्यरत कम्पनीले गर्न बाँकी काम सम्पन्न गर्ने गरी सम्झौता भएको चिनियाँ निर्माण कम्पनी सिनो हाइड्रोले हेड बक्स को बाँकी काम अघि बढाएको छ। अहिले त्यहाँ कङ्क्रिट राख्ने काम भइरहेको आयोजनाका सूचना अधिकारी राजेन्द्रप्रसाद पन्तले बताए। उनका अनुसार यसको निर्माण सम्पन्न गर्ने अवधि अझै चार महिना (डिसेम्बर) सम्म रहेकाले कम्पनीले बाँकी काम निर्धारित अवधिमा सकाउने देखिएको छ। उनले भने 'अहिलेसम्म कामको गति हेर्दा हेडबक्स निर्माणमा ढिलाइ हुने देखिँदैन ।' आयोजनाले गत महिना सुरुङको परीक्षणका क्रममा हेडबक्स को निर्माण नसकिएकाले अस्थायी बाँधमार्फत पानी पठाएको थियो। सुरुङमा रहेको ढोका गलत तरिकाले जडान भएकाले सो दुर्घटना भएको पाइएको थियो। अहिले त्रुटि सच्याउने काम भइरहेको छ । त्रुटि सच्याएर सुरुङको पुनः परीक्षण गर्दा अस्थायी बाँधकै प्रयोग गरिने पन्तले बताए। उनले भने 'हेडबक्स बनिसकेपछि मात्रै त्यसमा पानी पठाइनेछ।' दुई दशक पहिले निर्माण शुरु भएको सो आयोजनाका अन्तिम काम भइरहेको छ। यसअघि काम गरेको इटालेली निर्माण कम्पनी सिएमसीले आयोजना अलपत्र छाडेर गएपछि सरकारले गत वर्ष असोजमा बाँकी काम सम्पन्न गर्ने गरी ठेक्का सम्झौता गरेको थियो। आयोजनाअन्तर्गत यसअघि नै सुन्दरीजलमा दुई पानी प्रशोधन केन्द्र निर्माण सम्पन्न भइसकेको छ।
पहिरोले घर पुरिँदा दुई बालक र वृद्धाको मृत्यु,"बागलुङ : शुक्रबार राति अविरल वर्षासँगै आएको पहिरोले निसीखोला गाउँपालिकामा घर पुरिँदा तीन जनाको मृत्यु भएको छ। कारीगाउँमा बालको र धारखर्कमा एक वृद्धाको पहिरोमा परी मृत्यु भएको प्रहरीले जनाएको छ । निसीखोला गाउँपालिका५ कारीगाउँमा स्थानीय हिराबहादुर विकको घर भत्किएर पुरिँदा उनका १३ वर्षीय छोरा देवेन्द्र र ६ वर्षीय नाती प्रवेशको ज्यान गएको हो। पहिरोमा परी विककी श्रीमती ५३ वर्षीया बिलसरा विक घाइते भएकी छिन् । उनको उद्धार गरी उपचारका लागि झिवाखोला पठाइएको निसी प्रहरी चौकीका प्रहरी सहायक निरीक्षक लालमणी भट्टराईले जानकारी दिए। घरको माथिल्लो तलामा सुतेका परिवारका अरु भने सकुशल छन् । यसैगरी, वडा नम्बर ३ को धारखर्कमा पहिरोले पुरिएर एक महिलाको पनि ज्यान गएको छ । निरन्तरको वर्षापछि घर माथिबाट आएको पहिरोले घर भत्किँदा स्थानीय जुठे कामीकी श्रीमती ७२ वर्षीया वली कामीको मृत्यु भएको निसीखोला गाउँपालिका३ का वडा अध्यक्ष जुनविक्रम शाहीले जानकारी दिए । निसीखोलामा केही दिनअघि पनि पहिरोले घर पुरिँदा एक बालकको ज्यान गएको थियो ।"
भारतमा आज ७४ औँ स्वतन्त्रता दिवस मनाइँदै,"भारतमा आज ७४ औँ स्वतन्त्रता दिवस मनाइँदै छ । भारतभर आज अगष्ट १५ का दिन स्वतन्त्रता दिवस मनाउने गरिन्छ। यसै क्रममा आज बिहान ७ः१५ बजे प्रधानमन्त्री नरेन्द्र मोदी भारतको लालकिल्लामा पुगेर भारतीय स्वतन्त्रता दिवसको सामान्य समारोहलाई सम्बोधन गरेका थिए । आज बिहान भारत लालकिल्लास्थित इन्डिया गेटमा उहाँ पुग्दा भारतका रक्षामन्त्री राजनाथ सिंहले स्वागत गरेका थिए । उनलाई लालकिल्लामा आयोजित एक विशेष समारोहमा भारतीय उच्च अधिकारीहरुले स्वागत गरेका थिए । भारत सन् १९४७ को अगष्ट १५ मा बृटिश साम्राज्यबाट मुक्त भएको थियो । भारतमा शासन गरिरहेको बेलायती सरकार सन् १९४७ मा आजकै दिन भारत छोडेर भागेपछि भारत बेलायती साम्राज्यबाट मुक्त भएको थियो । सोही मुक्तिको स्मरणमा आज भारतीय नागरिकले स्वतन्त्रता दिवस मनाउने गरेका छन् । यस अवसरमा भारतको लालकिल्लामा विशेष समारोहको आयोजना गर्ने गरिन्छ । यस अवसरमा प्रधानमन्त्री मोदीले गरेको सम्बोधनमा भारतले छिमेकी मुलुकहरुसँग सामाजिक, आर्थिक तथा सांस्कृतिक सम्बन्ध राम्रो बनाएको बताएका थिए । स्वतन्त्रता दिवसका अवसरमा आज दिल्लीको लालकिल्लामा आयोजित समारोहलाई सम्बोधन गर्दै प्रधानमन्त्री मोदीले दक्षिण एसियाली मुलुकका नेताहरुले यस क्षेत्रको विकासमा मिलेर काम गर्नुपर्ने आवश्यकता औँल्याए । प्रधानमन्त्री मोदीले यस क्षेत्रमा शान्ति आएसँगै मानवताको हितमा कामहरु हुने पनि बताए । उनले केही समयदेखि भारतले पश्चिम एशियासँगको सम्बन्धलाई अझ बलियो बनाएको र ती देशसँग भएका ऊर्जा क्षेत्रको साझेदारी महत्वपूर्ण रहेको बताएका थिए ।"
प्रधानमन्त्री ओली र भारतीय समकक्षी मोदीबीच फोनवार्ता,"काठमाडौं : प्रधानमन्त्री केपी ओली र भारतीय समकक्षी नरेन्द्र मोदीबीच टेलिफोनमा वार्ता भएको छ । प्रधानमन्त्रीका प्रेस सल्लाहकार सूर्य थापाका अनुसार भारतको ७४ औं स्वतन्त्रता दिवसको अवसरमा ओली र मोदीबीच फोनवार्ता भएको हो । सम्माननीय प्रधानमन्त्री केपी शर्मा ओली र भारतीय समकक्षी नरेन्द्र माेदीबीच टेलिफाेन संवाद भएकाे छ, थापाले भने, कुराकानीको थप जानकारी परराष्ट्र मन्त्रालयबाट आउने छ । भारतले अगष्ट १५ मा स्वतन्त्रता दिवस मनाउने गर्छ। यसै क्रममा शनिबार बिहान ७ः१५ बजे मोदी भारतको लालकिल्लामा पुगेर भारतीय स्वतन्त्रता दिवसको सामान्य समारोहलाई सम्बोधन गरेका छन् । भारत सन् १९४७ को अगष्ट १५ मा बृटिश साम्राज्यबाट मुक्त भएको थियो । भारतमा शासन गरिरहेको बेलायती सरकार सन् १९४७ मा आजकै दिन भारत छोडेर भागेपछि भारत बेलायती साम्राज्यबाट मुक्त भएको थियो । सोही मुक्तिको स्मरणमा भारतीय नागरिकले स्वतन्त्रता दिवस मनाउने गरेका छन् । यसै अवसरमा प्रधानमन्त्री ओलीले मोदीलाई टेलिफोन गरेर शुभकामना दिएका हुन् ।"
"प्रचण्ड निवासमा खनाल, नेपाल र श्रेष्ठ : सचिवालय बोलाउन माग","काठमाडौं : नेपाल कम्युनिस्ट पार्टी (नेकपा) नेतृत्व विवाद समाधान उन्मुख भइरहेका बेला शीर्ष तीन नेताले सचिवालय बैठक बोलाउन माग गरेका छन् । शनिबार बिहान अध्यक्ष पुष्पकमल दाहाल प्रचण्ड निवास खुमलटारमा पुगेर वरिष्ठ नेताद्वय झलनाथ खनाल र माधव नेपालसँगै प्रवक्ता नारायणकाजी श्रेष्ठले सचिवालय बैठकको माग गरेका हुन् । शुक्रबार पार्टी महासचिव विष्णु पौडेलको संयोजकत्वमा गठित ६ सदस्यीय कार्यदलको कार्यदेशमााथि जिज्ञासा राख्दै नेताहरुले अध्यक्ष प्रचण्डसँग सचिवालय बैठकको माग गरेका हुन् । पौडेल नेतृत्वको कार्यदल सदस्यमा भीमबहादुर रावल, शङ्कर पोखरेल, जनार्दन शर्मा, पम्फा भुसाल र सुरेन्द्रप्रसाद पाण्डे छन् । कार्यदल गठनलाई शंकाको दृष्टिले हेर्दै नेताहरुले कार्यदलको कार्यदेशका लागि सचिवालय बैठक माग गरेको स्रोतको दाबी छ। प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। ओलीले अबको ५ दिनभित्रै पार्टीभित्र नयाँ सिनारियो देखिने उल्लेख गरेको भोलीपल्टबाट छलफल अगाडि बढेको थियो। उनले सार्वजनिक गरेको त्यही प्रतिज्ञाअनुसार संकट समाधानका लागि शुक्रबार कार्यदल गठन भएको थियो । केपी ओलीले प्रधानमन्त्री र अध्यक्ष दुवै पद छाड्नु हुन्न नेकपा फुट्दैन, ५ दिनमै देख्नु हुनेछ : प्रधानमन्त्री ओली (भिडियोसहित) एकता जोगाउन म चुप लागेको छु नेकपा विवाद समाधान उन्मुख नेकपा विवाद समाधान गर्न महासचिव पौडेलको संयोजकत्वमा कार्यदल गठन लगभग मिल्यो नेकपा विवाद प्रधानमन्त्री ओलीले पार्टीभित्रको विवाद ठूलो समस्या नभएको र आफूले एकता बचाउन चुप बसेर कोसिस गरिरहेको स्पष्ट पारेका थिए। कार्यदल गठनपछि नेकपा विवाद समाधान उन्मुख भएको चर्चा भइरहेका बेला शीर्ष तीन नेताले नयाँ माग अघि सारेका हुन् । प्रचण्डले यस विषयमा अर्का अध्यक्ष एवम् प्रधानमन्त्री केपी ओलीसँग सल्लाह गर्ने आश्वासन दिएका छन् । कार्यदललाई पार्टी विवाद समाधानका लागि लिखित सुझाव मागिएको छ । नेताहरुको नयाँ मागले कार्यदलको कार्यदेशमाथि प्रश्न उठेको छ ।"
बिचौलिया र भ्रष्टाचार रोक्न सर्वोच्चमा विशेष समिति,"काठमाडौं : अदालतभित्र हुने विकृति, भ्रष्टाचार र बिचौलियाको चलखेल रोक्न सर्वोच्च अदालतले विशेष समिति गठन गरेको छ। सर्वोच्चका न्यायाधीश हरिकृष्ण कार्कीको नेतृत्वमा समिति बनाइएको हो। समितिमा न्याय परिषद, महान्यायाधिवक्ता कार्यालय र नेपाल बार एशोसिएसनलाई समेत राखिने भएको छ। कार्की नेतृत्वको समिति गठनको निधो भए पनि सदस्य चयन गर्न भने बाँकी छ। समितिलाई पुराना अनुसन्धान प्रतिवेदनमा समेत अध्ययन गरेर निर्क्यौलमा पुग्न भनिएको छ। तीन महिनाभित्र प्रतिवेदन पेस गर्न कार्यादेश तोकिएको छ। समितिले अदालतमा हुने नाजायज एवम् अवाञ्छित गतिविधि रोक्न कानूनी, संरचनागतलगायत विषयमा उपयुक्त र प्रभावकारी उपाय सुझाउने छ। प्रतिवेदनको समय सिमा तीन महिना तोकिएको छ। समिति गठन भएको छ, स्टेकहोल्डर भएका कारण परिषद, बार र महान्यायाधिवक्ता कार्यालयलाई पनि राख्ने कुरो भएको छ,सर्वोच्च रजिष्ट्रार नारायण पन्थीले अन्नपूर्णसँग भने। समितिमा सर्वोच्चका रजिष्ट्रारसमेत रहने छन्। नेपाल बारले अघिल्लो साता न्यायालय विवादमा फस्दै गएका कारण न्यायिक जनआस्थामा चुनौती मिलेको भन्दै प्रधानन्यायाधीश चोलेन्द्रसमशेर राणालाई ध्यानाकर्षण पत्र बुझाएको थियो। बारले न्यायाधीशहरूको सम्पत्ति छानबिन गरिनुपर्ने, न्यायाधीश नियुक्तिमा राजनीतिक भागबण्डा रोक्नुपर्ने, न्यायपालिकामा शुद्धीकरण गरिनुपर्ने लगायतका १७ बुँदे माग प्रधानन्यायाधीश समक्ष राखेको थियो। सर्वोच्च अदालतका फैसला न्यायीक मूल्य मान्यता बाहिर गएको देखिएको भन्दै कानुन विद्हहरूले समेत उपयुक्त कदम चाल्न बारलाई भनेका थिए। अदालतमा बिचौलियाको चलखेल बढेको भन्दै हस्तक्षेपकारी भूमिका खेल्नसमेत उनीहरुले बारलाई सुझाएका थिए। त्यसअघि पूर्व प्रधानन्यायाधीश र न्यायाधीशको एक भेलाले न्यायपालिकाको समग्र नेतृत्व गर्ने प्रधानन्यायाधीश र सर्वोच्च अदालतका केही न्यायाधीशको कार्य क्षमता र निष्ठा उपर प्रश्न उठेको निश्कर्ष निकालेको थियो। न्यायपालिकाको विश्वसनीयता जोगाउन वैधानिक प्रक्रियाद्वारा समस्याको सम्बोधन गर्न ध्यानाकर्षण गराइएको थियो। पूर्व न्यायाधीशहरुले न्यायिक विवेकको प्रयोग न्यायिक आत्मसंयता, न्यायको मर्म र भावना अनुरूप न्यायसम्मत ढंगले हुनुपर्ने सार्वभौम न्यायिक सिद्धान्तरहेको स्मरण पनि गराएका थिए। समग्र पृष्ठभूमिलाई मनन् गर्दै गुनासा मत्थर गर्न सर्वोच्चले कार्की समिति गठन गरेको हो। सर्वोच्च अदालत बार एशोसिएसनले सात वर्षअघि गरेको एक अध्ययन प्रतिवेदनले अदालतमा विभिन्न आवरणका २९ थरी विचौलिया रहेको ठहरसहित प्रतिवेदन सार्वजनिक गरेको थियो। वरिष्ठ अधिवक्ता श्रीहरी अर्यालको अध्यक्षतामा गठित उक्त समितिले विचौलिया नियन्त्रणका लागि प्रधानन्यायाधीशको भूमिकामा निर्भर हुने भन्दै कानुनी, नीतिगत र प्रसासनिक सुधारका लागि सुझावसमेत दिएको थियो। त्यतिबेलै तत्कालिन प्रधानन्यायाधीश अनुपराज शर्माले विकृती र भ्रष्टाचार पत्ता लगाउन तत्कालिन न्यायाधीश रामप्रसाद श्रेष्ठको संयोजकत्वमा समिति गठन गरेका थिए। उक्त समितिले पनि बार प्रतिवेदनलाई पृष्ठभूमिमा राखेर न्याय सुधारको खाका बुझाएको थियो।"
"प्रदेश २ मा ३५ सयले कोरोना जिते, ४२ जनाको मृत्यु","जनकपुरधाम : प्रदेश२ मा हालसम्म ३५ सयले कोरोना जितेका छन्। सामाजिक विकास मन्त्रालय प्रदेश२ का अनुसार साउन ३० गतेसम्ममा प्रदेश २ का आठ वटै जिल्लाबाट ३ हजार ५ सय ४८ जना कोरोना संक्रमितले कोरोना जितेका हुन्। हाल एक हजार २९ जना संक्रमित कोरोना अस्पतालमा भर्ना छन्। दुई हजार ११ जना संक्रमित होम आइसोलेसनमा छन्। ६ हजार ९ सय २५ जनाको परीक्षणका लागि संकलन गरिएको स्वाबको नतिजा आउन बाँकी छ। बाहिरबाट आएका तथा संक्रमितको सम्पर्कमा आएका १ हजार ६ सय ४५ जना क्वारेन्टाइनमा छन् भने होम क्वारेन्टाइनमा २ हजार २ सय ९९ जना छन्। कोरोनाले ४२ जनाको मृत्यु हालसम्म प्रदेश२ मा कोरोना संक्रमणबाट ४२ जनाले ज्यान गुमाएका छन्। जनस्वास्थ्य निर्देशनालय जनकपुरधामका वरिष्ट जनस्वास्थ्य प्रशासक बिजयकुमार झाले कोरोना संक्रमणले प्रदेश२ आक्रान्त बन्दै गएको र एक सातामा १४ जनाको मृत्यु भएको बताए। उनले भने, 'दीर्घरोगीहरु कोरोना संक्रमणको पहिलो सिकार बन्ने गरेका छन्। संक्रमितले अस्पताल भरिभराउ भएर थप बिरामी नअटेपछि धेरै संक्रमित घरमै छन्। भेन्टिलेटर नपाएर संक्रमितको मृत्यु भइरहेको छ।' प्रदेश२ मा हालसम्म ६९ हजार जनाको पीसीआर विधिबाट कोरोना परीक्षण गरिएको छ। जसमध्ये ६ हजार ६ सय २७ जनाको कोरोना परीक्षण रिपोर्ट पोजिटिभ आएको समाजिक विकास मन्त्रालय प्रदेश२ ले जनाएको छ। दीर्घ रोगी नै बढी संक्रमित छन्। कोरोनासँग लड्न उनीहरुमा रोगप्रतिरोधात्मक क्षमता कम भएकोले ज्यान गइरहेको छ, वरिष्ट प्रशासक झाले भने,संक्रमण बढेपछि मृत्युदर बढ्नु स्वाभिकै हो। भारतबाट आएकाको व्यवस्थापनमा स्थानीय सरकार र प्रदेश सरकार चुक्दा कोरोना संक्रमण र मृतकको ग्राफ उकालो लागेको हो। क्वारेन्टाइन भद्रगोल बन्नु, पीसीआर परीक्षणमा ढिलाइ हुनु, संक्रमितलाई व्यवस्थापनमा ध्यान नदिनु, सीमा नाका खुकुलो हुनु, संक्रमितले भेन्टिलेटर नपाउनु, कारोनालाई ख्यालख्यालमा लिनु जस्ता कारणले प्रदेश२ कोरोनाको उच्च जोखिममा पुगेको हो। प्रदेश२ मा दैनिक ८ सय जनाको कोरोना परीक्षण भइरहेको छ। जनकपुर, राजबिराज र बीरगन्ज गरी तीन स्थानमा कोरोना परीक्षण प्रयोगशाला राखिएको छ। कोरोना नियन्त्रणमा सरकार चुक्यो अन्य प्रदेशभन्दा प्रदेश२ को अवस्था जोखिमपूर्ण बन्दै गएको प्रदेश सभा सदस्य सारदा देवी थापाले औंल्याइन्। क्वारेन्टाइन व्यवस्थानमा सरकार चुकेको र त्यहीं कारणले कोरोना संक्रमण बढेको उनको भनाइ छ।हाम्रो खुल्ला सीमा छ। भारतबाट नेपाल प्रदेश सहजै भइरहेको छ, उनले भनिन्,सरकारको लापरवाहीले संक्रमण फैलियो। संक्रमितको उपचारमा पनि सरकार गम्भीर बन्न सकेको छैन। संक्रमित भेन्टिलेटर नपाएर प्राण त्याग्न बाध्य छन्। मानिस आफैं क्वारेन्टाइनमा बस्न जाने अवसेथ नआएसम्म कोरोना नियन्त्रणमा नआउने उनले बताइन्। प्रदेश२ का आठ जिल्लामा करिब ६० लाख मानिस बसोबास गर्छन्। प्रदेश२ का जिल्लाबाट नेपालभरि सबैभन्दा बढी वैदेशिक रोजगारीमा जान्छन्। भारतबाट घर फर्किनेको संख्या पनि उतिकै छ। तर, कोरोना परीक्षणको दायर भने अझै फराकिलो छैन। मुख्यमन्त्री लालबाबु राउतको सरकार कोभिड१९ नियन्त्रणमा असफल भएको विपक्षी दल नेकपा नेता तथा प्रदेश सभा सदस्य रामचन्द्र मण्डलले बताए। पीसीआर परीक्षण, क्वारेन्टाइन व्यवस्थानमा सरकार चुक्दा प्रदेशभरि कोरोना भाइरसको जोखिम बढ्यो, उनले टिप्पणी गर्दै भने,सरकारले कोरोना नियन्त्रण गर्नै सवालमा कार्ययोजन विनाको लक्ष्य निर्धारण गरेको छ। रणनीतिक लक्ष्य प्राप्तिका लागि कार्ययोजना जे हुनपर्थ्यो त्यो नै छैन। त्यसको मुख्य कारण नेतृत्व आर्थिक लोभमा पर्नु हो। उपकरण खरिददेखि क्वारेन्टाइन व्यवस्थान गर्दासम्म आर्थिक चलखेलकै गन्ध छ।"
सडकको पहिरो र भल व्यवस्थापन नहुँदा मंगलाघाट बजारमा बाढी पस्यो,"बेनी : बस्ती माथिको पाखोमा खनिएको सडकमा खसेको पहिरो र भल व्यवस्थापन नहुँदा बेनी नगरपालिका७ स्थित मंगलाघाट बजारमा गएराती बाढी आएको छ। बेनीपाखापानी सडकको अर्थुङ्गेबाट आएको बाढीले निजी घर, खानेपानी आयोजना, धार्मिक स्थल महारानी थान, सत्यसाइकेन्द्र, खेलमैदान र सडकमा क्षति पुर्याएको हो। जिल्ला सदरमुकाम बेनी बजारको पश्चिमी भागमा अवस्थित मंगलाघाटका बासिन्दा बाढीको त्रासका कारण रातभर जाग्राम बसेका थिए। बबुल केसी, रुद्रबहादुर सुनार याममाया पुन, चित्रकुमारी गौचन, हिस्कमत शेरचन, राजु केसीको घर र त्यहाँ सञ्चालमा रहेका पसलभित्र बाढी पसेर सामान नष्ट भएको मंगलाघाट प्रहरी बिटले जनाएको छ। प्रहरी हवल्दार बालबहादुर सोमै मगरका अनुसार जिवन सापकोटाको म्याग्दी मोटर पाट्र्स एण्ड वर्कसप उद्योगको टहरा, शौचायय र ग्यारेज बाढीले पुरिएको छ। ग्यारेजमा करिब छ लाख रुपैयाँ बराबरको क्षति पुगेको अनुमान गरिएको छ। हिक्मत शेरचनको पलाइउड उद्योगमा बाढी पसेर ३०० गोटा पलाइउड नष्ट हुँदा पाँच लाख बढीको क्षति भएको छ। सत्यसाई केन्द्रको भवन र शौचालयमा बाढी पसेको छ। महारानी थानको डिलको पर्खाल भत्कीएर मंगलाघाटस्थित नगरप्रमुख हरिकुमार श्रेष्ठको बारी पुरिएको छ। गोठमा क्षति पुगेको छ। यसैगरी मंगलाघाटमा रहेका कृषि ज्ञान केन्द्र, भेटेरेनरी अस्पताल तथा पशु सेवा विज्ञ केन्द्र, डिभिजन वन कार्यालय र भूतथा जलाधार संरक्षण कार्यालयको कर्मचारी आवास भवनमा बाढी पसेर ढुवानमा परेका छन्। राती बाढी आएपछि आवास छाडेर बजारमा गएर बसेको वन डिभिजन कार्यालयका लेखापाल कृष्ण रिजालले बताए। १० वटा भवनहरुको भुईतलामा लेदोले हिलाम्मे भएका छन्। महारानीथानको पहिरोले बेनीअर्थुङ्गे हुदै पाखापानी जोड्ने र मंगलाघाटको पहिरोले मंगला, मालिका र धवलागिरी गाउपालिकालाई सदरमुकाम बेनीसँग जोड्ने बेनीदरवाङ सडक अवरुद्ध बनाएको छ। बेनी देखि पोखरा, मुस्ताङ, दरवाङ, बागलुङ जोड्ने सबै सडक अवरुद्ध भएका प्रहरी नायव उपरिक्षक किरनजंग कुँवरले बताए। अवरुद्ध सडक खुलाउन उपकरण परिचालन गरिएको छ। दूधेखोलाबाट पानी ल्याइएको बेनी खानेपानी उपभोक्ता संस्थाको पाइप पहिरोले बगाएको छ। शुक्रबार राति साढे ११ बजेदेखि आउन सुरु गरेको बाढी तर्काउदा तर्काउँदै उज्यालो भएको मंगलाघाटका रबी बानियाले बताए। स्थानीयबासी हिक्मत शेरचनले ढुङ्गा, माटो र काठ सहितको बाढी घर तथा पसल भित्र पसेर क्षति भएको बताए। बेनीअर्थुङ्गे सडकको भल कुरिलाखर्क र आँपरुख खण्डमा खसेको पहिरोमा मिसिएर आउँदा मंगलाघाटमा बाढी आएको स्थानीयबासीले बताएका छन्। यसअघि बेनीको क्याम्पसचोकतर्फ जाने बाढी शुक्रबार दिउँसो अर्थुङ्गेमा रहेको सेनाको ब्यारेक मुनी खसेको पहिरोका कारण मंगलाघाटतर्फ सोझिएको महारानीथानका धु्रबराज शर्माले बताए। महारानी थान हुँदै अग्नीखेत जोड्ने सडकको डिलमा लगाएको पर्खाल चर्किएपछि उपल्लो मंगलाघाटका करिब पन्ध्र घर जोखिममा परेका छन्। बेनी नगरपालिका७ का वडा अध्यक्ष राजेन्द्रकुमार श्रेष्ठले बाढी पन्छाउन नगरपालिकाले एक्साभेटर परिचालन गर्ने बताए। सडकको भल र पहिरोको ब्यवस्थापन तथा नियन्त्रणको काम पनि आजै सुरु हुन्छ, उनले भने।"
पर्सामा थप २१ जनामा कोरोना पुष्टि,"वीरगन्ज : पर्सामा थप २१ जनामा कोरोना संक्रमण पुष्टि भएको छ । वीरगन्जस्थित नारायणी अस्पतालको प्रयोगशालमा शुक्रबार राति आएको रिपोर्टमा पर्साका २१ जनामा संक्रमण पुष्टि भएको नारायणी अस्पतालका मेसु डाक्टर मदन उपाध्यायले जानकारी दिए। संक्रमित हुनेमा ११ वर्षका बालकदेखि ६० वर्षका वृद्घ पुरुष समेत रहेका छन् । शुक्रबार राति संक्रमण पुष्टि हुने पर्साका २१ जनामा वीरगन्जस्थित उच्च अदालत जनकपुर अस्थायी इजलासको सरकारी वकिल कार्यालयका २८ वर्षका १ जना खरिदार, वीरगन्ज बसर्पाकको हिमाल भान्सा घर होटलमा कार्यरत ३५ वर्षीय १ जना कर्मचारी छन्। वीरगन्ज हेल्थ केयर अस्पतालका २ जना कर्मचारी, बयोधा अस्पतालका १ जना कर्मचारी र वयोधा अस्पतालमै रहेको खाजा घरका १ जनामा पनि संक्रमण पुष्टि भएको छ ।यस्तै स्वावलम्बन लघुवित्त वित्तीय संस्थाका ५३ वर्षका उप प्रबन्धकमा समेत संक्रमण पुष्टि भएको छ । वीरगन्ज महानगरपालिका विभिन्न वडाका १३ जना सर्वसाधरण र पर्सा जिल्लाको पर्सागढी नगरपालिका वडा नम्बर ८ हरपुरका २३ बर्षका १ जना पुरुषमा संक्रमण देखिएको मेसु उपाध्यायले जानकारी दिए । शुक्रबार राति थप २१ जनामा संक्रमण पुष्टि भएसंगै पर्सामा संक्रमितको संख्या १ हजार १ सय ९२ पुगेको जिल्ला स्वास्थ्य कार्यालय पर्साले जनाएको छ ।"
चित्तबुझ्दो नतिजा नआएपछि विद्यार्थी आन्दोलित,"काठमाडौं : नेपालका विभिन्न शैक्षिक संस्थामा ए लेभल अध्ययन गरिरहेका विद्यार्थीहरु आन्दोलित भएका छन्। यी क्यामपसहरुलाई ए लेभल पढाइको मान्यता दिएको बेलायतस्थित क्याम्ब्रिज विश्वविद्यालयले नतिजा प्रकाशन गर्दा अनियमितता गरेको गुनासो गर्दै उनीहरु आन्दोलित भएका हुन्। क्याम्ब्रिजले ए लेभको नतिजा गत साता सार्वजनिक गरेको थियो। कोभिड १९ को संक्रमणका कारणले परीक्षा सञ्चालन गर्न नसकेपछि विश्वविद्यालयले विद्यार्थीको मूल्यांकन गरेर अंक पठाउन सम्बन्धित क्याम्पस र शिक्षकलाई अनुमति दिएको थियो। सोही अनुमतिको आधारमा मूल्यांकन गरेर पठाएको अंकमा व्यापक हेरफेर गरेर विश्वविद्यालयले नतिजा प्रकाशन गरेको विद्यार्थीको आरोप छ। क्याम्ब्रिजले नतिजा प्रकाशन गर्दा ए ग्रेड ल्याउन सक्ने विद्यार्थीलाई डी दिएको छ। डी मात्रै ल्याउने क्षमता भएका विद्यार्थीलाई ए दिएको विद्यार्थीको गुनासो छ। नतिजा सच्याउन माग गर्दै विद्यार्थीले ब्रिटीस काउन्सिल अगाडि धर्ना दिंदै आएका छन्। उनीहरुले 'चिठ्ठा सार्वजनिक गरे जसरी नतिजा दिन बन्द गर, शिक्षकलाई विश्वास गर' भन्ने प्लेकार्ड बाकेर काउन्सिल अगाडि धर्ना दिएका थिए। काउन्सिललाई पत्राचार गरेर नतिजा सच्याउन उनीहरुले लिखित अनुरोध समेत गरिसकेका छन्। नेपालमा ए लेभलको परीक्षा सञ्चालन, नतिजा प्रकाशन लगायत अन्य व्यवस्थापन काउन्सिलले गर्छ। मल्पि एकेडेमीमा ए लेभल पढिरहेका एक विद्यार्थीले भने,नतिजामा थुप्रै त्रुटि छन्। राम्रो नतिजा ल्याउने आशामा रहेका विद्यार्थीलाई निराश बनाएको छ। कतिपय विद्यार्थीले सोच्दै नसोचेको ग्रेड पाएका छन्। नतिजा प्रकाशन भएपछि स्नातक तहमा अध्ययन तयारी गरिरहेका थुप्रै विद्यार्थीहरु नतिजा गडबड भएपछि अध्ययनबाट वञ्चित हुने अवस्था आएको उनीहरुको गुनासो छ। उनले भने, थुप्रै साथीहरु विश्वविद्यालयमा छात्रवृत्तिका लागि छनौटसमेत भइसकेका छन्। उनीहरु नतिजा मात्र कुरेर बसेका थिए। तर अकस्मात नतिजा नराम्रो आएपछि छात्रवृत्तिमा पढ्न पाउनु त कता हो कता, स्नातकमा भर्ना नै हुन नपाउने अवस्थामा पुगेका छन्। नतिजाबारे विद्यार्थीले लिखित रुपमै असन्तुष्टि पोखेपछि काउन्सिलले भने दुई चार दिन कुर्न भनेको छ। कलेजहरुले पनि नतिजा चित्तबुझ्दो नआएको भन्दै वास्तविकता के हो भन्ने बारे जानकारी लिइरहेको बताएका छन्। ए लेभलको पढाइ सञ्चालन गरिरहेको जेभिएर इन्टरनेसनल कलेजका प्रमुख कार्यकारी अधिकृत लोक भण्डारीले विद्यार्थीलाई अन्याय हुने गरी नतिजा प्रकाशन भएको बताए। यसबारे सम्बन्धित निकायमा आफूहरुले पहल गरिरहेको उनले बताए।"
कोरोना जित्नेले समाजसँग हारे : घरमा ताला लाइदिने धम्कीपछि होटलको बास,"इटहरी : इटहरी ५ का २७ वर्षीय युवाले शुक्रबार बिहान फेसबुकमा पोष्ट गरे कोरोनाको विश्वयुद्ध जितेर सातौं दिनमा अस्पतालबाट फर्कंदैछु।शनिबार बिहानसम्ममा उनको फेसबुक पोस्टमा ३ सय ३८ जनाले उनलाई स्वागत तथा बधाई भन्दै कमेन्ट गरेका छन्। कमेन्टको वर्षा भइरहँदा उनी धरानस्थित वीपी कोइराला स्वास्थ विज्ञान प्रतिष्ठान छाड्दै थिए। कोरोना भाइरसलाई आफ्नो शरीरबाट निकाल्न सकेकोमा उनी दंग थिए। घर फर्कन पाउने भएर उत्साहित पनि थिए। तर उनलाई थाहा थिएन, उनको लागि अर्को भाइरस उनलाई गाउँघरबाट खेद्न लालायित थियो भनेर। समाजले उनलाई घरमा बस्न दिएन। हामीलाई रोग सरे को जिम्मेवारी हुन्छ भन्दै छिमेकीले बहिष्कार गरे, कोरोना जितेर फर्केका उनले अबुझ समाज जित्न नसकेको बताउँदै भने, घरमा तालाबन्दी गर्नेसम्मको धम्की दिएपछि बाध्य भएर होटलमा बस्न थालेँ। उनले कहिलेसम्म होटलमा बसेर निरोगिता पुष्टि गर्नुपर्ने हो उनलाई थाहा छैन। उनी भन्छन्, आज अरुलाई पर्ने समस्या भोलि आफूलाई पर्छ भन्ने पनि कस्तो नबुझेको, रोगलेभन्दा पनि समाजले मार्ने रहेछ। जनकपुरमा बस्दै आएका उनलाई १८ दिनअघि ज्वरो आएको थियो। उनी १९ गते धरानस्थित वीपी प्रतिष्ठान धरान जँचाउन गए। चिकित्सकको सल्लाहअनुसार उनी स्वाब दिएर घरमा आइसोलेट भएर बसेका थिए। स्वासप्रस्वासमा सामान्य समस्या थियो। साउन २२ गते उनमा कोरोना पोजिटिभ देखियो। उनी गत शुक्रबार अस्पताल भर्ना भएका थिए। उपचारपछि गत बुधबार स्वाब जाँच गर्दा नेगेटिभ आएपछि उनी शुक्रबार घर फर्किएका थिए। घर फर्किन पनि कुनै गाडी पाइनँ, उनले भने, पछि कोरोनाको बिरामी बोक्ने र स्वाब ओसार्ने एम्बुलेन्समा बसेर इटहरी फर्केँ। इटहरी फर्केर उनी घर नजिकै रहेको ठूलोबुवाको खाली रहेको घरमा बस्ने योजना थियो। त्यहीअनुसार तयारी पनि भएको थियो। थप १५ दिन त्यहीं आइसोलेट भएर बस्ने योजना भए पनि समाजले अपशब्द बोल्दै धम्की दिएपछि घर फर्किन सकिनँ, उनले भने। उनी अस्पतालबाट सिधै होटल हान्निए। अहिले उनी होटलमै बसेर घर फर्किने वातावरण बनाइदिन सम्बन्धित निकायसँग हारगुहार गरिरहेका छन्। उपमेयरज्युले वातावरण बनाइदिने आश्वासन दिनुभएको छ, उनले भने, यो देशमा सरकार छ भन्ने विश्वास दिलाउने काम अब जनप्रतिनिधिको जिम्मामा छ।"
कोरोना संक्रमितलाई तिरस्कार,"बुटवल : कोरोना संक्रमितलाई समुदायले असामान्य व्यवहार गरेपछि बुटवलका दुई नाबालक आमासँगै आइसोलेन सेन्टरमा पुगेका छन्। बुटवल माझगाउँकी एक महिलामा बिहीबार कोरोना पोजिटिभ देखिएको थियो। उनका १ र ६ वर्षिय सन्तान छन्। कोरोना पोजिटिभ भए पनि उनी सुरक्षित रुपमै आफ्नै घर बस्न चाहान्थिन्। आइसोलेसनभन्दा घरमै सन्तानको हेरचाह सजिलो हुने थियो। तर टोलका अन्य बासिन्दाले विरोध गरेपछि उनी संक्रमित नभएका नाबालकसहित देविनगरको एन्फा एकेडेमीमा रहेको आइसोलेसन सेन्टरमा पुगेकी छन्। देविनगरको आइसोलेसन सेन्टर बुटवल उपमहानगरपालिकाले व्यवस्थापन गरेको हो। त्यहाँ २१ जना लक्षण नभएका कोरोना संक्रमित छन्। बुटवल उपमहानगरका जनस्वास्थ्य महाशाखा प्रमुख कुन्दनकुमार सिंहले आफन्तले हेरचाह गर्न नसक्ने बताएपछि नाबालकलाई समेत आइसोलेसनमा पुर्याइएको बताए। उहाँहरुलाई एउटै कोठामा राखिएको छ, बच्चाहरुको स्वाब संकलन भएको छ। रिपोर्ट आएको छैन', उनले भने,नातेदारले बालकहरुलाई राख्न मान्नुभएन। कसैले नराखेपछि नगरपालिकाले संरक्षण गर्नु दायित्व हो। शुक्रबार भने महिलाका माइतीले बालकहरुलाई लैजाने प्रस्ताव गरेको उनले बताए। बुटवल उपमहानगरका टोलटोलमा कोरोना संक्रमित छन्। ती संक्रमित र परिवारमाथि समुदायले तिरस्कार गर्ने गरेका छन्। संक्रमित नभएका सदस्यलाई समेत तिरस्कार गर्दा व्यवस्थापनमा कठिनाइ भएको स्वास्थ्यकर्मीले जनाएका छन्। समुदायकै तिरस्कारका कारण बुटवल आदर्शनगरका ७४ वर्षीय वृद्ध संक्रमण भएको पाचौं दिनमा आइसोलेसन सेन्टरमा पुगेका छन्। संक्रमण भएपछि पनि घरमै सुरक्षित बसेका र परिवारबाट स्याहार पाएका उनलाई टोलका बासिन्दाले विरोध गरेर धपाएका हुन्। उनलाई घरमा नराख्न भन्दै नाराबाजी नै भएको थियो। म घरमै बसेको थिएँ। सबै सुरक्षित व्यवस्थापन भएको थियो। परिवारको रेखदेख पाएको थिएँ तर विरोध गरेर बस्नै दिएनन्', ती वृद्धलाई उदृत गर्दै एक स्वास्थ्यकर्मीले भने। छिमेकीहरु नै विरोधमा उत्रिएपछि संक्रमण नभएका आफन्तसमेत तनावमा छन्। बुटवल उपमहानर१३ का एक संक्रमितका छिमेकीले नै चर्को विरोध गरेका छन्। म आइसोलेसन सेन्टरमा छु, घरमा भएका परिवारका सदस्यलाई अन्तै पठाउनुपर्छ भन्दै छिमेकीबाटै विरोध भएको छ, उनले भने,समाजका बुद्धिजीवि भनिनेले नै तिरस्कार गर्छन्। बुटवल उपमहानगरका जनस्वास्थ्य प्रमुख सिहंले बिरामीमाथि असामान्य व्यवहार हुने गरेको बताउँछन्। कतिपय स्थानमा त हामीमाथि नै जाइलाग्ने अवस्था भयो', उनले भने, यसो हुँदा संक्रमित व्यवस्थापन जटिल बन्दै गएको छ। छिमेकमा कोरोना संक्रमित हुँदैमा नसर्ने उनले बताए। छुट्टै शौचालय, कोठा भएमा घरमै बस्न सकिने उनको भनाइ छ। बुटवलमा होम आइसोलेसनमा बस्नका लागि टोल विकास संस्थाको सिफारिसपछि वडा कार्यालयको अनुमति चाहिन्छ। तर धेरै टोल विकास संस्थाले घरमा बस्नै नदिने नीति अपनाएका छन्। यसो हुँदा आइसोलेसन सेन्टरमा संक्रमित राख्न कठिन हुने अवस्था देखिएको छ। बुटवलमा लक्षणसहितका संक्रमितलाई धागो कारखानास्थित कोरोना विशेष अस्पताल र लक्षण नभएकालाई एन्फा एकेडेमीको आइसोलेसन सेन्टरमा राखिएको छ। एन्फा सेन्टरमा अभावकाबीच बस्नु परेको संक्रमितले बताएका छन्। सुत्ने स्थान त ठिकै छ, तर गर्मीमा पंखा छैनन्, म्याट्रेस, पानी तताउने किट्ली, बाल्टी मग निकै कम छन्', एक संक्रमितले भने,पत्रपत्रिका पढ्ने र इन्टरनेटको सुविधा छैन। समय कटाउन कठिन भएको छ। खाजाका रुपमा पत्रु खाना समोसा, पुरी दिने गरिएको गुनासो त्यहाँ बस्नेले गरेका छन्। बिरामीले के खाना खाने भन्ने मापदण्ड बनाइएको छैन। आइसोलेसनमा बसेका संक्रमितले सहयोगदाता संस्थाहरुलाई गुहारेर केही समाग्री सेन्टरमा पुर्याएका छन्। लायन्स क्लव अफ बुटवल देउरालीले म्याट्रेक्स, लाइन्स क्लव अफ बुटवल चौतारीले बाल्टी, मग, इलेक्ट्रिक किट्ली उपलब्ध गराएका छन्। संक्रमण बढ्दै, ५ जिल्ला लकडाउन प्रदेश ५ मा संक्रमण उच्च गतिमा बढिरहेको छ। समुदायमै कोरोना देखिएपछि यसको परीक्षण जटिल बन्दै गएको हो। कन्ट्रयाक ट्रेसिङमा परेकाको स्वाब परीक्षण रिपोर्ट आउने ५७ दिन लागेको छ। त्यसो हुँदा संक्रमण झन फैलिएको हो। प्रदेश ५ को सामाजिक विकास मन्त्रालयका उच्च तहका कर्मचारीमा कोरोना संक्रमण देखिएको छ। मन्त्रालय नै क्वारेन्टाइनमा गएको छ। संक्रमण फैलिएपछि प्रदेशका ५ वटा जिल्ला लकडाउनमा छन्। पश्चिम नवलपरासी, रुपन्देहीका चार नगरपालिका, कपिलवस्तु, बाँके र बर्दियामा लकडाउन छ। महेन्द्र राजमार्गको दाङ खण्डबाहेक अन्य स्थानमा छोटा रुटका यातायाताका साधन चलाउन निषेध गरिएको छ। रुपन्देहीका बुटवल, देवदह, तिलोत्तमा र सिद्धार्थनगर नगरपालिका भदौ ५ गतेसम्म लकडाउन गरिएको छ।"
कोरोनाले कपिलवस्तुका एक पुरुषको बुटवलमा मृत्यु,कपिलवस्तु : कपिलवस्तुका एक ४२ वर्षीय पुरुषको कोरोना संक्रमणका कारण बुटवलस्थित लुम्बिनी प्रादेशिक अस्पतालमा आज मृत्यु भएको छ। मायादेवी गाउँपालिकाका ४२ वर्षीय रामकुमार चौधरीको कोरोना भाइरस संक्रमणले स्वास्थ्य कार्यालयका कोरोना फोकल पर्सन कुमार थापाले बताए। स्वासप्रश्वासमा समस्या देखिएपछि उपचारका लागि चौधरी तीन दिन अघि बुटवलस्थित प्रादेशिक अस्पताल पुगेका थिए। फोक्सोमा समस्या देखिएका चौधरीको सो अस्पतालको आईसीयुमा उपचार भइरहेको थियो। कोरोना संक्रमणकै कारण यस अघि कपिलवस्तु नगरपालिका  २ का ४२ वर्षीय युवाको मृत्यु भएको थियो।
बागलुङका जिसस प्रमुख र वडा अध्यक्षमा कोरोना पुष्टि,"बागलुङ : जिल्लामा पहिलोपटक जनप्रतिनिधिमा कोरोना संक्रमण देखिएको छ। पोखरा स्थित क्षयरोग उपचार केन्द्रमा गरिएको परीक्षणको क्रममा जिल्ला समन्वय समितिका प्रमुख राजेन्द्र ढुंगाना र बडिगाड गाउँपालिका६ का वडा अध्यक्ष मौसम काजी क्षत्रीमा शनिबार कोरोना संक्रमण पुष्टि भएको हो। गत साउन १४ गतेदेखि जिल्ला बाहिरका बैठक र भेटघाटमा भएकाले कन्ट्याक्ट ट्रेसिङमा स्वाब दिइएको र रिपोर्ट पोजिटिभ भएको खबर आएको जिससी प्रमुख ढुंगानाले जानकारी दिए। बाहिरबाट आएलगत्तै स्वाब दिएको हुँ, जिल्लामा त्यस यता कुनै पनि बैठक र कार्यक्रममा निस्किएको छैन, उनले भने, ममा सुगरको पनि केही समस्या छ, त्यसैले सेल्फ आइसोलेसनमा बस्ने कि धौलागिरि अस्पतालमा जाने भन्ने विषयमा निर्णयमा पुग्दैछौं। कोरोना संक्रमण पुष्टि भएका जिसस प्रमुख र वडा अध्यक्ष सेल्फ क्वारेन्टाइनमा बसिरहेकाले सोही स्थानमा राख्ने या आइसोलेसनमा ल्याउने भन्ने विषयमा छलफल भइरहेको स्वास्थ्य कार्यालय बागलुङका प्रमुख सुरज गुरौंले बताए। उनले जनप्रतिनिधिमै देखिएकाले जिल्लामा कोरोना संक्रमण जोखिम रोक्न थप कसरी अगाडि जाने भन्ने विषयमा फेरि योजना बनाइने बताए। जिसस प्रमुख चितवन, पोखरा, काठमाण्डौं लगायतका स्थानमा गएकाले कन्ट्याक्ट ट्रेसिङमा परेर स्वाब लिइएको थियो भने वडा अध्यक्ष बडिगाडको क्वारेन्टाइन व्यवस्थापनमा खटिंदै आएका थिए। कोरोनाका कारण जनप्रतिनिधि नै संक्रमित भएपछि बडिगाड गाउँपालिका सिल गरेर कन्ट्याक्ट ट्रेसिङ गर्ने विषयमा छलफल भएको बडिगाड गाउँपालिका स्वास्थ्य सहसंयोजक चुडामणी कँडेलले बताए। भारतबाट आएका २० जनाको पठाएका थियौं, उहाँहरु सबैको नेगेटिभ रिपोर्ट आएको थियो, उनले भने, जनप्रतिनिधिकै पोजिटिभ आएको छ। यसको स्रोत के हो ? कसरी भयो भन्ने विषयमा गम्भीर प्रश्न खडा भएको छ। अब कसरी परीक्षण गर्ने भन्ने विषयमा छलफल हुँदैछ। बागलुङमा अहिलेसम्म कोरोना संक्रमितको संख्या दुई सय ६५ पुगेको छ। अहिलेसम्म दुई सय ४५ निको भएर घर फर्केका छन्। एक युवाको मृत्यु भएको छ।"
मुख्यमन्त्री पौडेलद्वारा पहिरोस्थलको अवलोकन,"सिन्धुपाल्चोक : लिदीमा शुक्रबार गएको पहिरो प्रभावित क्षेत्रमा राहत सामग्रीसहित वाग्मती प्रदेशका मुख्यमन्त्री डोरमणि पौडेल पुगी घटनास्थलको अवलोकन गरेका छन्। मुख्यमन्त्री पौडेलसहित सामाजिक विकासमन्त्री युवराज दुलाल, उद्योग, पर्यटन, वन तथा वातावरणमन्त्री अरुण नेपाल, पूर्वमन्त्री शेरबहादुर तामाङ, प्रदेशका अर्थ तथा विकास समिति सरेश नेपाललगायतको टोली पहिरोस्थल पुगी घटनास्थलको अवलोकन गरेका हुन्। त्यहाँ क्षति भएका र अन्य गरी १७२ घरधुरीलाई अहिले अस्थायी रुपमा नजीकै सुरक्षित स्थानमा सार्नुपर्ने देखिएको र तत्काल सो कार्य गरिने वाग्मती प्रदेशका सामाजिक विकासमन्त्री दुलालले जानकारी दिए। त्यस्तै दीर्घकालीन रुपमा स्थानीय, प्रदेश र सङ्घीय सरकारको समन्वयमा जग्गा खोजेर सुरक्षित स्थानमा सारिने उनले बताए। पहिरामा परी हालसम्म १२ जनाले ज्यान गुमाइसेका छन् भने अझै २६ जना बेपत्ता छन्। वाग्मती प्रदेश सरकारले बाढीपीडितलाई सुरक्षित स्थानमा प्रदेश सरकारले नै पूरै घर निर्माण गरेर हस्तान्तरण गर्ने निर्णय यसअघि नै गरिसकेको छ।"
टिप्परको ठक्करबाट बालकको मुत्यु,सन्धिखर्क : गोरूसिङगे सन्धिखर्क सडक खण्डको शितगंगा२ राजुबास झोलुङ्गे पुल नजिकै टिप्परले मोटरसाइकललाई ठक्कर दिँदा एक बालकको मृत्यु भएको छ। गोरूसिंगेबाट नरपानि आउँदै गरेको ना ८ ख ६६९८ नम्बरको टिप्परले विपरित दिशाबाट आउँदै गरेको लु ३२ प २३९१ नम्बरको मोटरसाइकललाई ठक्कर दिँदा मोटरसाइकलमा सवार सन्धिखर्क ७ का ३ वर्षीय अभिषेक थापाको घटनास्थलमै मृत्यु भएको जिल्ला प्रहरी कार्यालय अर्घाखाँचीका प्रहरी नायव उपरीक्षक माधव बुढाथोकीले जानकारी दिए। टिप्पर र चालक प्रहरी नियन्त्रणमा रहि अनुसन्धान सुरू भएको प्रहरीले जनाएको छ। प्रहरीका अनुसार मोटरसाइकलमा सवार साना दुई बच्चासहित ४ जना रहेको र अन्य ३ जना सामान्य घाईते भएको प्रहरीले जनाएको छ।
बलत्कार गर्न खोज्ने एक जना पक्राउ,धरान : चारकोसे जङ्गलमा निगुरो टिपिरहेकी ५२ वर्षीया महिलालाई जबरजस्ती बलत्कार गर्न खोजेको आरोपमा एक जना पक्राउ परेका छन् । शुक्रबार सुनसरीको धरान उपमहानगरपालिका १७ स्थित उदय सामुदायिक वन क्षेत्रमा निगुरो टिपिरहेकी महिलालाई खुकुरी देखाएर जबरजस्ती गर्न खोजेको अभियोगमा स्थानिय ३३ वर्षीय तेजकुमार राजधामीलाई फक्रउ गरिएको इलाका प्रहरी कार्यालय धरानका प्रहरी निरीक्षक हेमराज ओलीले बताए । चारकोसे जङ्गलमा निगुरो टिपिरहेकी महिलालाई सुरुमा खुकुरी देखाएर जबरजस्ती गर्न खोजेको र महिलाले प्रतिकार गरेपछि राजधामी गरगहना चोरेर फरार भएका थिए । घटनापश्चात तत्काल पीडित महिलाले प्रहरीमा उजुरी दिए पश्चात राजधामीलाई प्रकाउ गरिएको प्रहरी निरिक्षक ओलीले जानकारी दिए । उनको साथबाट महिलाका गरगहना र घटनामा प्रयोग गरेको खुकुरी बरामत गरिएको उनले बताए । पक्राउ परेका राजधामीलाई प्रहरीले शनिबार सार्वजनिक गरेको छ । अभियुक्तविरुद्ध जबरजस्ती करणी उद्योग तथा चोरी मुद्धा दर्ताका लागि हिरासतमा राखेर आवश्यक अनुसन्धान भइरहेको ओलीले बताए ।
भलिबल खेलाडीको कोरोना बीमा गरिने,"काठमाडौं : लक्ष्मीनारायण श्रेष्ठ मेमोरियल ट्रष्टले नेपाली राष्ट्रिय महिला तथा पुरुष भलिबल टोलीका खेलाडीको कोरोना बीमा गरिदिने भएको छ। ट्रष्टले नेपालमा गत वर्ष मङ्सिरमा सम्पन्न १३ औँ दक्षिण एशियाली खेलकूद (साग) खेलेका महिला तथा पुरुष खेलाडीको बीमा गर्न लागेको हो। खेलाडीको आत्मबल बढाउने उद्देश्यले कोरोना बीमा गर्न लागिएको ट्रष्टद्वारा जारी विज्ञप्तिमा उल्लेख छ। खेलाडीमा सानो भए पनि बीमाबाट राहत मिल्ने ट्रष्टले जनाएको छ। खेलाडीको कोरोना बीमा स्वागतयोग्य कुरा भएको नेपाल भलिबल सङ्घका महासचिव जीतेन्द्रबहादुर चन्दले बताए। 'खेलाडीको कोरोना बीमा अहिलेको आवश्यकता हो, ट्रष्टले यो सराहनीय काम गरेको छ', उनले भने। खेलाडीको प्रशिक्षण भने तत्काल सम्भव नभएको उनको भनाइ छ। खेलाडीको प्रशिक्षण सरकारी निर्णय र कोरोना सङ्क्रमणको अवस्थामा निर्भर रहेको महासचिव चन्दले बताए। तेह्रौँ सागमा नेपाली महिला भलिबल टोलीले रजत पदक प्राप्त गरेको थियो। पुरुष भलिबल टोली भने समूह चरणबाटै बाहिरिएको थियो। हाल भलिबल खेलाडीले आआफ्नै ठाउँमा घरमै शारीरिक व्यायाम गरिरहेको उनले उल्लेख गरे।  रासस"
लिदीको बस्ती स्थानान्तरण हुन्छ : गृहमन्त्री थापा,"काठमाडौं : गृहमन्त्री रामबहादुर थापाले सिन्धुपाल्चोकको जुगल गाउँपालिकास्थित लिदीको बस्ती स्थानान्तरण गरी उचित स्थानमा बासस्थानको व्यवस्था मिलाइने बताएका छन्। पहिराग्रस्त क्षेत्रमा शुक्रबार पुगेर स्थलगत अनुगमनपछि उनले सो कुरा बताएका हुन्। मन्त्री थापाले अझै ठूलो क्षति हुन सक्ने अवस्था देखिए पनि पूर्वसावधानी अपनाउँदा कम क्षति भएको बताए। सरकारका तर्फबाट उद्धारलाई छिटोभन्दा छिटो अघि बढाउने र पुनःनिर्माणको काम तीव्र बनाइने गृहमन्त्रीको भनाइ थियो। शुक्रबार गृहमन्त्री थापा राहत सामग्रीसहित घटनास्थलमा पुगेका थिए। उनले लिदी गाउँ जोखिमयुक्त ठाउँमा रहेको निष्कर्षका आधारमा स्थानीय प्रशासनले सचेतना अपनाउन आग्रह गरे पनि क्षति भएको भन्दै दुःख व्यक्त गरे। मन्त्री थापाले भने, 'उहाँहरु साँझ सरेर अर्कै ठाउँमा बास बसे पनि बिहान घरमा फर्किएको समयमा पहिरो आएकोले क्षति हुन पुग्यो।' पहिलो काम बेपत्ताहरुको खोज तथा उद्धार भएको भन्दै त्यसमा सक्रिय रुपमा सुरक्षाकर्मी खटिरहेको उनले बताए। उद्धार सकिएपछि बस्ती स्थानान्तरण गरी पीडितका लागि उपयुक्त स्थानमा बासस्थानको व्यवस्था मिलाउन प्रक्रिया शुरु गरिने उनले आश्वासन दिए। गृहमन्त्री थापासँगै ४० परिवारका लागि पुग्ने राहत सामग्री पुर्याइएको छ। मन्त्रालयले दिएको जानकारीअनुसार ४० थान चाइनिज पाल, ४० वटा त्रिपाल सेट, ४० सेट भाँडावर्तन, ४० वटा ब्ल्यांकेट, ४० म्याट्रेस, ४० बाल्टिन, ४० जग, ५० प्लाष्टिकको ग्यालिन र ६० थान पञ्जा लगिएको हो। सोहीक्रममा मन्त्री थापाले तत्कालीन राहत सामग्रीका लागि सरकारका तर्फबाट दुई लाख रुपैयाँ हस्तान्तरण गरे। शुक्रबार बिहान खसेको पहिरामा परेर त्यहाँ ११ जनाको मृत्यु भएको छ भने २७ बेपत्ता छन्।"
एक वर्षदेखि कृषि तथा वन विज्ञान विश्वविद्यालय नेतृत्वविहीन,"चितवन : कृषि तथा वन विज्ञान विश्वविद्यालय लामो समयदेखि नेतृत्वविहीन भएको छ। लामो समयदेखि विश्वविद्यालयका उपकुलपति, रजिष्ट्रारको नियुक्ति हुन सकेको छैन। विश्वविद्यालयका सात पदाधीकारीमध्ये अहिले एक जना मात्रै छन्। पदाधिकारीमा अहिले वन संकायका डीन प्राडा बलराम भट्ट मात्रै छन्। उपकुलपति, रजिष्टार, दुई जना डीन र दुई जना शिक्षक प्रतिनिधि नियुक्त हुन सकेका छैनन्। पदाधिकारी नहुँदा विश्वविद्यालय अस्तव्यस्त छ। नेकपाभित्रको आन्तरिक खिचातानीको मारमा कृषि तथा वन विश्वविद्यालय पनि परेको छ। आफू निकटलाई नियुक्त गर्ने अडानले नियुक्ति प्रक्रिया अघि बढ्न सकेको छैन्। नेकपाका अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच नियुक्तिका लागि रस्साकस्सी छ। प्रधानमन्त्री ओली प्राडा शारदा थपलियालाई नै उपकुलपति बनाउने योजनामा छन्। दाहाल प्राडा पुण्य रेग्मीलाई बनाउने कसरतमा छन्। दुई जना बीच कसलाई बनाउने भन्ने सहमति हुन नसक्दा विश्वविद्यालयको नियुक्ति प्रक्रिया अन्योलमा छ। शिक्षा मन्त्रालयबाट सिफारिस प्रक्रिया नै सुरु हुनसकेको छैन। शिक्षा मन्त्रालयले सिफारिस नगर्दासम्म प्रधानमन्त्रीले नियुक्ति गर्न सक्दैनन्। गत वर्ष भदौ ६ गते उपकुलपछि प्राडा इश्वरीप्रसाद ढकालको पदावधि सकिएको थियो। भदौ ७ गतेबाट पशु विज्ञान, पशु चिकित्सा र मत्स्य विज्ञानकी डीन प्राडा शारदा थपलियाले निमित्त कुलपतिको जिम्मेवारी पाएकी थिइन्। एघार महिनादेखि काम चलाउ उपकुलपतिको भरमा विश्वविद्यालय सञ्चालित छ। उनको डीनको पदावधि पनि जेठबाट सकिएको छ। थपलिया कामचलाउ उपकुलपतिका रुपमा भने यथावत रहेकी छिन्। कामचलाउ उपकुलपतिले दीर्घकालीन महत्वका प निर्णय गर्न सक्दैनन्। दीर्घकालीन योजनाका काम हुन सकेका छैनन् उनले भनिन् आर्थिक गतिविधिको काम पनि प्रभावित हुँदा समस्या छ। छ महिनादेखि रजिष्ट्रार नियुक्ति हुन सकेको छैन। यसअघिका रजिष्ट्रार डा मनराज कोलाक्षमपतिको पदावधि २०७६ माघ १२ गते सकिएको हो। लेखा र प्रशासन प्रमुखको जिम्मेवारी रजिष्टारको हुन्छ। यसले पनि प्रशासनिक काममा कठिनाइ भएको छ। विश्वविद्यालय सभाका तीन जना सदस्य राखेर शिक्षा मन्त्रालयले उपकुलपति छनौट समिति बनाउछ। यो समितिले योग्यता पुगेका तीन जनाको सिफारिस गर्छ। यिनै मध्येबाट एक जनालाई प्रधानमन्त्रीले उकुलपति नियुक्ति गर्ने व्यवस्था छ। उक्त विश्वविद्यालयको ऐन अनुसार उपकुलपति हुनका लागि कृषि, वन र पशु विज्ञान मध्ये कुनै एकमा विशिष्टता हासिल गरेको हुनुपर्छ। पूर्वरजिष्टार प्राडा सूर्यकान्त घिमिरेले सरकार विश्वविद्यालयप्रति उदासिन भएको आरोप लगाए। सरकारले विश्वविद्यालयलाई महत्व नदिँदा अभिभावकविहीन भएको घिमिरेले बताए। विश्वविद्यालय भनेको प्राज्ञिक थलो हो यसैको नेतृत्व गर्ने मान्छे नहुँदा धरासयी बन्दै जान्छ उनले भने जसरी घरमा अभिभावक नहुँदा घर लथालिंग हुन्छ अहिले त्यस्तै भएको छ। पदाधीकारी नहुँदा आवश्यक निर्णय लिन कठिन छ। विश्वविद्यालयको केन्द्रीय कार्यालयको मुल ढोकामा तालाबन्दी छ। करार सेवाको माग गर्दै ज्यालादारी कर्मचारीले ताला लगाएका हुन्। उनीहरु दश दिन धर्नामा बसे। अहिले कोरोना संक्रमणको जोखिमका कारण भाद्र सात गतेसम्म धर्ना स्थगित गरिएको छ तर ताला भने खोलेका छैनन्। निमित्त उपकुलपति थपलियाले आफूमा पूर्णजिम्मेवारी नभएको र यसबारे निर्णय गर्न नसक्ने बताएपछि उनीहरु आन्दोलित बनेका हुन्। कृषि तथा वन विश्वविद्यालय अन्र्तगतको नेपाल राष्ट्रिय कर्मचारी संगठनका अध्यक्ष अचल शाक्यले दश सुत्रीय माग राखेर आन्दोलन गरेको बताए। डीन नियुक्ति, कर्मचारी सरुवा, परीक्षाका काम गरेपनि आफूहरुको माग चाँही पूरा गर्न नसक्ने बताएपछि पूर्ण जिम्मेवारीको कुलपति आएपछि मात्रै ताला खोल्ने शाक्यले बताए। निमित्त उपकुलपति भन्दै हामी चुप लागेर बसेका थियौँ तर सबै काम गर्ने हाम्रोमा गर्न मिल्दैन भनेपछि ताला लगाएका हौँ, शाक्यले भने।"
हेलिकप्टरदेखि एम्बुलेन्ससम्मको खोजीमा भौतारिएका कोरोना संक्रमितका परिवार,"परासी : नेपाली कांग्रेस पश्चिम नवलपरासीका जिल्ला उपसभापति सुवासचन्द्र गिरीले आफूलाई कोरोना पोजिटिभ देखिएकाले सम्पर्कमा आएका सबैजना होम क्वारेन्टाइनमा बस्न आग्रह गर्दै अस्पताल शैयाबाट साउन २८ गते फेसबुकमा स्ट्याटस लेखे। मेडिकल कलेज भैरहवामा पित्त थैलीमा रहेको स्टोनको अपरेशन गराएर अस्पतालमै बसेका उनको परीक्षणका क्रममा कोरोना पोजिटिभ देखिएको हो। कोरोनाको लक्षण देखिएको र श्वासप्रश्वासमा समेत केही समस्या देखिएपछि उनलाई लगत्तै बुटवलको कोरोना अस्पतालमा रिफर गरियो। निमोनियाको लक्षणसमेत देखिएका बिरामीको अवस्था कोरोना अस्पतालमा समेत सुधार हुने नदेखेपछि परिवारजनले ललितपुरको पाटन अस्पतालमा लैजाने निधो गरे। पाटन अस्पताल लैजान परिवारजनले २ दिनसम्म हेलिकप्टरको खोजी गर्न थाले। तर व्यवस्था गर्न सकेनन्। शुभचिन्तकहरुले सरकारका मन्त्रीहरुसँग समेत पहुँच पुर्याए। उनीहरुले समेत व्यवस्था गर्न सकेनन्। अन्य बिरामीका लागि हेलिकप्टरको व्यवस्था गर्न सके पनि कोरोना बिरामी लैजानका लागि उडान अनुमति दिन नसक्ने भन्दै जवाफ आएपछि २ दिनसम्मको प्रयास असफल भएको एक शुभचिन्तकले बताए। हेलिकप्टर नपाएपछि गिरी परिवारले चिकित्सकसहितिको सुविधायुक्त एम्बुलेन्सको खोजी गरे। रुपन्देहीदेखि विभिन्न जिल्लामा उक्त सुविधाको एम्बुलेन्स खोजे पनि परिवारले पाउन सकेन। रुपन्देहीका अन्य सामान्य एम्बुलेन्ससमेत जान नमानेको गिरीका भाइ मनोजले दुःखेसो पोखे। सामुदायिक मुटु अस्पताल बुटवलमा भेन्टिलेटरसहितको चिकित्सक सुविधाको एम्बुलेन्स छ। तर उक्त अस्पतालले रिफर गर्नुपर्ने मुटुका बिरामीबाहेक अन्य बिरामीलाई ओसारपसार गर्दैन। हेलिकप्टरदेखि सामान्य एम्बुलेन्स समेत नपाएपछि अन्ततः गिरी परिवारले आफ्नै जिल्ला पश्चिम नवलपरासीमा सञ्चालन हुने एम्बुलेन्स बोलाएर साउन ३० गते साँझ बिरामीलाई पाटन अस्पताल पुर्याए। दुई दिनसम्म हेलिकप्टरका लागि प्रयास गर्यौं कतै पाइएन, बिरामीको अवस्था सुध्रिने भन्दा बिग्रने जस्तो भयो। परिवारमा रुवावासी चलेको थियो। सामान्य एम्बुलेन्ससमेत नपाएपछि परासीबाट एम्बुलेन्स बोलाएर पाटन अस्पताल ल्यायौं', मनोजले भने। बुटवलको कोरोना अस्पतालको सेवा अव्यवस्थित रहेको उनले सुनाए। हामी एक दिन बस्यौं। त्यहाँ उपचार सेवा राम्रो नदेखेकाले दाइलाई छिटो पाटन पुर्याउन खोजेका हौं तर एम्बुलेसन्स समेत पाउन गाह्रो भयो, दाइको उपचारमा पाटन अस्पतालमा रहेका मनोजले मोबाइल कुराकानीमा भने। छिन छिनमा श्वासप्रश्वासमा समस्या आउने भएकाले एम्बुलेन्सबाहेक अर्को गाडीमासमेत अक्सिजन राखेर गिरीलाई पाटन पुर्याइएको हो। उनको अवस्था सुधारोन्मुख रहेको गिरीका भाइ मनोजले बताए। देशका विभिन्न जिल्लामा कोरोना संक्रमित बिरामीलाई अस्पतालले भर्ना लिन नमानेर घर फर्केका घटना आइरहेका छन्। संक्रमितले उचित उपचार नपाएको गुनासो सुनिएका छन्। आफ्नै खर्च लगाएर स्वास्थ्य सुविधा खोज्दा समेत सरकारले व्यवस्था गर्न नसकेकोमा गिरीका भाइ मनोजले निराश व्यक्त गरे। उनले भने,कोरोनाका बिरामीको उपचारमा सरकार गम्भीर बनेन। पैसा हुनेले आफ्नै खर्चमा थप उपचारका लागि जान खोजे पनि सरकारले व्यवस्था गर्न सकेन। पैसा नहुनेहरुको अवस्था कस्तो होला ? नागरिकले पाउने स्वास्थ्य सेवाबारे सरकारसँग उनले प्रश्न गरे।"
पर्खंदै त्यो दिन,"त्यो दिन आउनेछ हाम्रा आशाहरू निभ्नुअघि नै ! अनि त हामी मास्कले अनुहार नछोपी हिँडिरहेका हुनेछौं हातेमालो गर्दै व्यस्त सडकको फुटपाथमा, अल्मलिँदै गल्लीतिर पनि। हो, त्यो दिन जुन बेला हामी सडक किनाराको कुनै सस्तो रेस्टुरेन्टमा पसेर एउटै प्लेटमा तात्तातो समोसा या त मम खाइरहेका हुनेछौं, जेब्रा क्रसिङबाट सडक पार गरेर बजारको भीडको भुँवरीमा मिल्नेछौं हामी सूक्ष्म अणु, त्यो भुँवरीको तरंग्याइले अझ बढी उत्सर्जित हुँदै निरन्तर बढ्दो भीडलाई चिरेर बाटो निकाल्नेछौं अनि मूल सडकमा निस्केर यौटा खचाखच बसभित्र घुस्नेछौं या त धुवाँ निकाल्दै भेटेटेटे हल्ला गर्ने विक्रम टेम्पोमा चढेर सहरको अर्को पाटामा पुग्नेछौं। हाम्रो शब्दभण्डारको यौटा अँध्यारो कुनामा गन्धै पनि नआउने गरी सुकेर उडिसकेको हुनेछ स्यानिटाइजर ! त्यो दिन दर्शकहरूले ड्याम्म भरिएको स्टेडियमभित्र छिरेर हामी फुटबल या क्रिकेट म्याच हेरिरहेका हुनेछौं तिमी एकपट्टिको टिमलाई हौसला चिच्याइरहेकी हुनेछ्यौ म अर्को टिमलाई जोशले कराइरहेको हुनेछु अनि जब समाप्तिको सिट्ठी बज्छ अर्थात् अन्तिम बल फ्याँकिन्छ या अन्तिम ब्याट्सम्यान आउट हुन्छ हामी ज्वारभाटाका उठाइ र बसाइमा पुगिसकेका हुनेछौं। कि त स्टेडियमदेखि केही टाढाको धुलौटे भुइँमा अरू रमितेहरूको बीचमा बेफिक्री थ्याच्च बसेर सडकछेउतिर जादु देखाइहिँड्नेको चटक हेर्दै रमाइलो मानिरहेका हुनेछौं। उर्लिंदो र उम्लिँदो घोर प्रतिवाद जुलुसमा पनि मुट्ठी उज्याउँदै थर्किंदो आवाजमा कराइरहेका हुनेछौं। आउनेछ त्यो दिन अनि हामी बिहेभोजतिर गइरहेका हुनेछौं, आमन्त्रित साथीसित कस्सेर हात मिलाइरहेका या एकअर्काको अँगालोमा बाँधिएका हुनेछौं। केही निम्तारुहरू भीडबाट अलिक अलग्ग उभेर एकार्कासित केही आत्मीय कुरा खुस्खुसाउँदै निश्चिन्त एकार्काको सास सुँघिरहेका हुनेछन्। त्यो दिन, मराउ परेको छिमेकीको घरमा हामी भेला भइरहेका हुनेछौं, मृतकलाई खादा, फूल चढाउन, अनि उसलाई पूरा संस्कारसहित सश्रद्धा बिदा गर्न। फेरि त्यै दिनको साँझपख हामी यौटा बर्थडे पार्टीमा सामेल हुनेछौं अनि समूह स्वरमा स्वर मिलाइरहेका हुनेछौं ह्याप्पी बर्थडे टु यु ! तर, अहिलेलाई चैं, भ्रम र यथार्थको दोसाँधमा झुन्डिएको यो भर्चुअल भेटघाटमा भर्चुअल खुसी मनाउँदै बसौं ! तर ! यतिन्जेल पर्खिराखेको त्यो दिन पनि भर्चुअल मात्र पो भएर आउने पो हो कि ! दार्जिलिङ, भारत"
डर,"मृत्युका कुरा कति सुनिन्छन् अचेल ! रोगबाट मृत्यु, भोकबाट मृत्यु, बाढीपहिरोबाट मृत्यु, सडक दुर्घटनामा मृत्यु। कति पढ्नु, कति सुन्नु अनि कति हेर्नु यस्ता समाचार ?अब त मृत्यु पनि स्वाभाविक पो हो कि भन्ने लाग्न थालेको छ। मनको एउटा कुनामा त्यस्तो लागे पनि अर्को कुनामा मृत्युको भयावह अवस्था कायमै छ। मृत्युलाई सहज र स्वाभाविक भनेर स्वीकार्न सकिरहेको छैन। जीवन सायद यस्तै अन्तद्र्वन्द्वको नाम हो। कस्तो अचम्म ! यतिखेर संसारभरका मान्छे एउटै कुराको भयमा बाँचिरहेका छन् र त्यही भयले मरिरहेका छन्, प्रमेशले मेसेज गरेको रहेछ। अमेरिका जानकै लागि अर्को युवतीसँग कोर्ट म्यारिज गरेर एक वर्षअघि अमेरिका गएको हो प्रमेश। त्यो बेला रिसाएकी थिएँ। अहिले भने ऊसँग रिसाएर सजिलोसँग सास फेर्नै सक्दिनँ। भौगोलिक दूरी मात्र टाढा छ। अचेल हामी पहिलेकै जस्तो प्रेमीप्रेमिका भएका छौं। मृत्यु शाश्वत सत्य थियो र छ पनि। मृत्यु जीवनसँगै टाँसिएको हुन्छ नै। तर, ऊ एक दिन मर्नुपर्छ भन्ने कहिल्यै सोच्दैनथ्यो। सायद जीवनप्रति अत्यधिक आशावादी थियो ऊ। त्यसैले नजाऊ भन्दाभन्दै अमेरिका गयो। हो त नि हगि ? यतिखेर पृथ्वीका सम्पूर्ण मानवलाई एउटै कुराको चिन्ता छ। कोभिड१९, उसको कुरालाई समर्थन गर्दै जवाफ फर्काएँ। अक्सर ऊ भनिरहेको हुन्छ, यी कुइरेहरू त फिटिक्कै नडराउने रैछन्। आफू पनि मर्ने भए, अरूलाई नि मार्ने भए। नेपालमा अमेरिकाजस्तो होइन, हामी आफ्नो सुरक्षाका लागि आफैं बन्दी भएका छौं। यसरी दिनरात घरैमा बस्नुपर्दा धेरैलाई सकस भएको छ। धेरै मान्छे अस्थिर मन लिएर बाँचिरहेका छन् यतिखेर यहाँ। कोरोनाको सन्त्रासअघि सुखी र आनन्दमा पक्कै थिइनँ। मेरा आफ्नै कथाव्यथा थिए। अचानकसँग यो महामारीका अगाडि ती सबै कथाव्यथा एकाएक झिना मसिना भइदिए। जब प्रमेशलाई आफ्नै त हो भनेर सम्झन्छु, संसार उज्यालो लाग्छ। जिन्दगीमा ढकमक्क फूल फुलेर वसन्त भित्रिन्छ। फेरि पलभरमै उसको त आफ्नो छुट्टै दुनियाँ पो छ भनेर पनि सम्झन्छु। तत्कालै मेरो संसारमा डढेलो लागेझैं खरानी भइजान्छन्। शिशिरले चिसो बनाउँछ मलाई। भन्न त ऊ बरोबर भनिरहन्छ, तिम्रो र मेरो उज्ज्वल भविष्यका लागि अमेरिका आएको हुँ। तर भनेर के गर्नु ? म उसका कुरामा चित्त बुझाउनै सक्दिनँ। किनभने यथार्थमा ऊ अहिले अर्कैको अँगालोमा छ। बिहे गरेर गएका हुन्, सँगै बस्दैनन् भनेर कसरी पत्याउनु ? फोन पर्खिन्छु अनि पर्खिन्छु च्याटमा उसका संवाद। भनेका बेला कहाँ हुन्छ र ऊ ? ऊ हँुदा म भेटिन्नँ, म हुँदा ऊ, लुकामारी खेलेजस्तै हुन्छ। समयले गोलमाल गरिरहन्छ र मलाई तनावमय बनाइरहन्छ। पछिल्ला दिनमा उसको आवश्यकता बढी नै महसुस हुन थालेको छ। उसैसित जीवन बिताउने सपना देख्न थालेकी छु अचेल। तैपनि बहस गर्दिनँ, उसको कुरा पत्याइदिन्छुपत्याइदिएजस्तो गर्छु। उसको अँगालोमा भएकी युवतीप्रति एक किसिमको जलन हुन्छ मलाई। तर यो जलनलाई म व्यक्त गर्न सक्दिनँ। त्यसैले आफैं जल्छु भित्रभित्रै। कैलेकाहीँ त लाग्छ, मभित्र खरानीको विशाल पहाड बनिसकेको छ। तिमी कहाँ छौ ?, मेसेन्जरमा टाइप गरेँ। तिमी जहाँ छौ, त्यहीँ छु, उसको बनिबनाउ कुराले नै मक्ख परेँ। सशरीर भेट्न मन छ मलाई तिमीसँग, लभको इमोजी राखेर सेन्ट गरेँ। ऊ पनि उस्तै बनावटी लाइन पठाउँछ, तिम्रो मुटुभित्रै त छु नि म। त्यसपछि केही पनि भन्दिनँ। भन्ने नै के ? माया गर्छ भनेर सोचेँ भने भयंकर माया गर्छ भन्ने लाग्छ। माया गरेका थुप्र्रै प्रमाण आँखाअगाडि थुप्रिन्छन्। तर, खासै माया गर्दैन भनेर सोचेँ भने माया नगर्ने प्रमाण पनि थुप्रिन्छन् पर्याप्तै। अर्जुनले कृष्णको साथ भेटेजस्तै। आँखालाई अरू सपना देख्नु नै छैन। पाइलालाई अरू बढी हिँड्नु नै छैन। अभिलाषा छैन अब केहीको पनि। गीतामा लेखिएको छ, संसारमा प्रिय कुरा गुमाएर त्यसबाट बाहिर निस्कनु जित हो। मोहले गति लिँदैन। तर, मोहबिना कहाँ पुग्नु ? म भन्छु, मोहबिनाको जिन्दगी पनि के जिन्दगी ? लकडाउन भएको ५७औं दिन। घरभित्र दिक्क लागेपछि साँझ छतमा टहलिन निस्किएँ। सडक अनि जताततै मुर्दाशान्तिझैं थियो। उसकै न्यास्रो लागेर दुब्ली भइसकेकी थिएँ। बेचैनीको साम्राज्य फैलिइरहेको थियो मभित्र। मलाई लाग्न थालेको छ, मेरो जीवन निस्सारताको बाटोमा लम्कँदै छ। के अब मेरो जीवनबाट सबै रौनक बिलाएर जान्छन् ? म सोच्छु र आत्तिन्छु। त्यस्तो हुन दिनु छैन। महामारीले सिर्जेका पीडा अनि अप्ठ्यारालाई बिर्सनु छ। फोन पर्खिन्छु अनि पर्खिन्छु च्याटमा उसका संवाद। भनेका बेला कहाँ हुन्छ र ऊ ? ऊ हुँदा म भेटिन्नँ, म हुँदा ऊ, लुकामारी खेलेजस्तै हुन्छ। समयले गोलमाल गरिरहन्छ र मलाई तनावमय बनाइरहन्छ। पछिल्ला दिनमा उसको आवश्यकता बढी नै महसुस हुन थालेको छ। उसैसित जीवन बिताउने सपना देख्न थालेकी छु अचेल। ऊ मेरै साथ भइदेओस्। मेरा कुरा सुनिदेओस्। तनावमा सान्त्वना दिएर आश्वस्त बनाओस्। समय सोचेजस्तो अनुकूल भइदिँदैन। कल्पना गर्छु, नभने पनि उसले मेरा तनाव र पीडालाई बुझेको छ। मेरो एक्लोपनलाई बुझेको छ। मेरै सुन्दर भविष्यको खातिर ऊ गएको हो। लाग्छ, अचानक कुनै दिन सामुन्ने प्रकट हुनेछ र हात समातेर भन्नेछ, म छु नि। कल्पनामै पनि आनन्दित भइदिन्छु कहिलेकाहीँ। तर समय यथावत्। मेरा पीडा यथावत् र यो महामारीको सन्त्रास यथावत्। यो यथावत् हट्छ कहिले ? कहिले जीवनहरू सहज बन्लान् ? कहिले म उन्मुक्त सहरमा घुम्न पाऊँला ? यिनै प्रश्नमा मेरा दिन बित्ने गरेका छन् अचेल। तर प्रश्नको जवाफ भेटेकी छैन। म यो दलदलबाट मुक्ति चाहन्छु। साथ देऊ, म्यासेज पठाएँ। यसपटक उसले सायद मेरो कुरालाई गम्भीरतापूर्वक लियो। समयमै जवाफ दियो, तिमी धेरै नै आत्तिएकी जस्ती छ्यौ, मलाई पनि तिम्रो चिन्ता लाग्न थालेको छ। म आऊँ त नेपाल ? उसले सोधेको थियो मसित। मैले आऊ भनेकी थिएँ। प्रतीक्षा गर्न थालेकी थिएँ उसको। चार्टर्ड प्लेनमा आउने जानकारी दियो। असाध्यै खुसी भएँ। मन हल्का भयो। दिमागबाट हजारौं किलोको भारी हटेजस्तै लाग्यो। मन फुर्तिलो र चंगा भयो। मैले फेरि ऊसित जीवन बिताउने कल्पना गर्न थालेँ। कल्पना जायज पनि थियो। जसले यस्तो अप्ठ्यारोमा साथ दिँदैछ, जीवन उसैसित बिताउनु राम्रो हुन्छ। साथीसंगी यस्तै भन्थे मलाई। तिनका कुरामा विश्वास गर्न मन लागेको थियो। विश्वास दिनप्रतिदिन बलियो हुँदै थियो। दिन गनेर बस्न थालेँ। जीवनमा दोस्रोपटक आफूभित्र प्रेमको यस्तो रुमानी भावहरू पनि रहेछन् भन्ने पाएँ। प्रेमलाई कहिल्यै गम्भीरतापूर्वक नलिने उसले यसपटक मलाई नै प्रेमको अनुभूतिमा गम्भीर बनाएको थियो। अन्ततः ऊसित भेट्ने दिन आयो। प्लेन ल्यान्ड गर्ने एक घण्टाअघि एअरपोर्ट पुगेँ। व्यग्र भई पर्खिन थालेँ। तर, प्रतीक्षाको यस घडीमा मनमा अनेक कुरा खेल्न थाले। के साँच्चै ऊसित जीवन बिताउन सक्छु ? बिहे त उसले अर्कोसँग गरिसकेको छ, भलै त्यो उनीहरूका आआफ्ना स्वार्थपूर्तिका लागि होस्। के म फेरि त्यो बन्धनमा बाँधिन सक्छु ? म उसको अँगालोमा अल्मलिन सक्छु सधैंका लागि ? कि यो मेरो केही दिनको भावुकता मात्र हो ? के यो महामारीले निम्त्याएको डरका कारण मैले कसैको साथ खोजिरहेछु ? मैले साथ खोजिरहेको कि प्रेम ? अन्तिम प्रश्न विकराल बनेर उभियो मेरोअगाडि। त्यो प्रश्न घनजस्तो बनेर मेरो मथिंगलमा प्रहार गर्न थाल्यो। चिट्चिट् पसिना आयो मलाई। उसलाई देख्ने, भेट्ने र अंकमाल गर्ने व्यग्रता पसिनासँगै बग्न लागे। ठीक त्यही बेला उसको प्लेन ल्यान्ड भयो। मैले अचानक ट्याक्सी रोकेँ। मलाई लिएर ट्याक्सी हुइँकियो। केही बेरमा उसको फोन आयो। फोनले मेरो जीवनलाई नै प्रभावित गर्ने खालको हल्ला गरेजस्तै लाग्यो। मैले फोन बन्द गरिदिएँ। अब म हल्का भएकी थिएँ। जीवनबाट डर त हटेको छैन। तर, कसैको अँगालोमा खुम्चिएर त्यो डर भगाउने लालसा पनि अब मभित्र बाँकी छैन। यो डरसित म आफैं लड्नु छ।"
च्याम्पियन्स लिग : बार्सिलोनाको पोस्टमा वार्यनको ८ गोल,"पोर्चुगल : यूइएफए च्याम्पियन्स लिगको क्वाटर फाइनलको खेलमा स्पेनिस महारथी बार्सिलोनाले लज्जास्पद हार व्यहोरेको छ । शनिबार बिहान भएको खेलमा जर्मन क्लब वार्यन म्युनिखले बार्सिलोनालाई ८२ को फराकिलो अन्तरले हराउँदै सेमिफाइनलमा प्रवेश गर्न सफल भएको हो। पोर्चुगालको सिस्बोनस्थित रंगशालामा भएको खेलमा बार्सिलोना वार्यन सामु निरीह सावित भयो । वार्यनका थोमस मुलरले चौथो मिनेट मै गोल गरी खेलमा अग्रता बनाएको थिए । सातौं मिनेटमा वार्यनका डेभिड अल्बाले आत्मघाती गोल गरेपछि खेल बराबरी भयो । त्यसपछि २१औं , २७औं, ३१औं मिनेटमा वार्यनका खेलाडीले गोल गरी पहिलो हाफमा नै ४१ को अग्रता बनाए । ५७औं मिनेटमा लुइज सुवारेजे गोल गरी बार्सिलोनालाई खेलमा फर्काउने कोसिस गरेका थिए । तर ६३औं मिनेटमा वार्यनका लागि किम्मिचले गोल गरी पुन बार्सिलोनालाई निराश बनाए । ८२औं मिनेटमा रोवेर्टा लेवान्दोस्कीले गोल गरे । खेलको अन्तिमतिर ८५औं र ८९औं मिनेटमा यसै सिजन मात्रै बार्सिलोनाबाट वार्यन गएका ब्राजिलियन मिलफिल्डर फिलिप कोटिन्होले गोल गर्दा बार्सिलोना जल्जास्पद हार व्यहोर्न बाध्य भयो । यस सिजन बार्सिलोना उपाधिबिहनी बन्न पुगेको छ । स्पेनिस लिग ला लिगामा उप विजेता मै सीमित भएको बार्सिलोना स्पेनको पुरानो प्रतियोगिता कोपा डेल रेमा पनि अघि बढ्न सकेन । यसअघि फ्रान्सेली क्लब पीएस्सजी र जर्मन क्लब लाइप्जिग सेमिफाइलनमा पुगिसकेका छन् । आइतबार बिहान इङ्लिस क्लब म्यानचेस्टर सिटी र फ्रान्सेली क्लब लिओनबीच प्रतिस्पर्धा हुँदैछ ।"
नेकपा विवाद समाधान : कार्यदलको बैठक बस्दै,"काठमाडौं : नेपाल कम्युनिस्ट पार्टी (नेकपा) को विवाद समाधानका लागि शुक्रबार गठित कार्यदलको बैठक आज बस्दैछ। कार्यदलको पहिलो बैठक दिउँसो साढे १२ बजे आफ्नै निवासमा बस्ने महासचिव एवम् कार्यदलका संयोजक विष्णु पौडेलले जानकारी दिए। उनले कार्यदलले पार्टीको आन्तरिक जीवनमा देखा परेका समस्याहरू के हुन् ? आन्तरिक पार्टी एकता बलियो बनाउन के गर्नुपर्छ ? भन्ने विषयमा केन्द्रित भएर कार्यदलले छलफल गर्ने बताए।पौडेलले भने, अब पार्टी एकताबद्ध भएर अगाडि बढ्छ भन्नेमा कुनै दुविधा रहेन। नेकपाको विग्रहको चाहना राख्ने, त्यस्तो शक्ति तथा प्रवृत्तिहरूले अब आफ्नो धन्दा बन्द गरे हुन्छ। शक्ति तथा प्रवृतिहरुले अब आफ्नो धन्दा बन्द गरे हुन्छ। शुक्रबार पौडेलको संयोजकत्वमा ६ सदस्यीय कार्यदल गठन भएको हो। बालुवाटारमा प्रधानमन्त्री तथा पार्टी अध्यक्ष केपी शर्मा ओली र अर्का अध्यक्ष पुष्पकमल दाहाल प्रचण्डबीच भएको छलफलपश्चात कार्यदल गठन भएको थियो। कार्यदलका सदस्यमा भीमबहादुर रावल, शङ्कर पोखरेल, जनार्दन शर्मा, पम्फा भुसाल र सुरेन्द्रप्रसाद पाण्डे छन्। कार्यदलले दुई अध्यक्षको कार्यविभाजन, अधिकार बाँडफाँडदेखि एकता महाधिवेशनको कार्यतालिकाबारे सिफारिस गर्नेछ। कार्यदलले पार्टीको वैचारिक राजनीतिक बहस, आलोचना, आत्मआलोचना, मन्त्रिपरिषद् हेरफेर, विवादित नियुक्ति बदर, राजनीतिक नियुक्तिमा संस्थागत निर्णय, मुख्यमन्त्री हेरफेरलगायत समग्र विषयमा केन्द्रित रहेर छलफल गर्नेछ। प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। ओलीले अबको ५ दिनभित्रै पार्टीभित्र नयाँ सिनारियो देखिने उल्लेख गरेको भोलीपल्टबाट छलफल सकारात्मक दिशामा अगाडि बढेको छ। उनले सार्वजनिक गरेको त्यही प्रतिज्ञाअनुसार संकट समाधानका लागि निर्णायक पहल सुरु भएको हो। ओलीले पार्टीभित्रको विवाद ठूलो समस्या नभएको र आफूले एकता बचाउन चुप बसेर कोसिस गरिरहेको स्पष्ट पारेका थिए।"
आइसोलेसनमा संक्रमितको कन्तविजोग : उपचार नपाएरै जान्छ ज्यान,"विराटनगर : सिरहाको विष्णुपुर गाउँपालिका१ का ४० वर्षीय पुरुषलाई उपचारका लागि मंगलबार विराटनगरको कोशी अस्पताल भर्ना गरियो। स्वाब संकलन गरेर परीक्षणका लागि दिएपछि कोरोना शंकास्पदलाई प्रारम्भिक उपचारका लागि आइसोलेसनमा भर्ना गरियो। कोरोना रिपोर्ट पोजिटिभ आएको एक घण्टापछि उनको बिहीबार राति ८ बजे मृत्यु भयो। श्वासप्रश्वास र निमोनियाको समस्या तथा मृतकको शरीरमा रगतको कमी रहेको पाइएपछि उनलाई थप उपचारका लागि बीपी कोइराला स्वास्थ्य विज्ञान प्रतिष्ठान धरान पठाउनु पर्नेस्थिति आयो। तर बेड खाली नभएको भन्दै प्रतिष्ठानले बिरामी नपठाउन आग्रह गर्यो। कोरोनाका शंकास्पदलाई राखेर प्रारम्भिक चरणको मात्रै उपचार हुने कोशी अस्पतालको आइसोलेसनमा उपचारकै क्रममा उनको मृत्यु भयो। समयमै सुविधासम्पन्न भेन्टिलेटरसहितको आइसोलेसनमा पुर्याउन पाएको भए बचाउने सम्भावना हुन्थ्यो, एक चिकित्सकले भने, भेन्टिलेटर र अक्सिजन नहुँदा संक्रमितले मृत्युवरण गर्नु पर्यो। त्यस्तै विद्युत् प्राधिकरण विराटनगर वितरण केन्द्रका प्राविधिक विराटनगर महानगरपालिका३ घर भएका ५७ वर्षीय पुरुषको कोशी अस्पताल कोभिड१९ उपचार केन्द्रमा बुधबार मृत्यु भयो। उनलाई कोरोना पोजिटिभ देखिएपछि सोमबार उपचारका लागि लगिएको थियो। श्वासप्रश्वासको समस्या बढ्दै गएर स्वास्थ्य अवस्था असामान्य बनेपछि मधुमेह र दमका पुराना रोगी उनलाई थप उपचारका लागि प्रतिष्ठान पठाउन खोजियो। बेड अभावको कारण देखाउँदै प्रतिष्ठानले बिरामी अस्वीकार गर्यो। तत्काल भेन्टिलेटर र अक्सिजन चाहिएकोमा प्रभावकारी उपचार हुन नसक्दा संक्रमितको मृत्यु भएको एक चिकित्सकले बताए। माथि उल्लेख गरिएका घटना कोरोना संक्रमितले विराटनगरको कोभिड अस्पतालमा प्रभावकारी उपचार नपाएर ज्यान गुमाउनु परेका उदाहरण हुन्। जताततै संक्रमण तीव्र रुपमा फैलिएर संक्रमित बढीरहँदा उपचारको अवस्था भने दयनिय बनेर गएको छ। २०७६ चैत २१ गतेदेखि सञ्चालनमा आएको कोभिड१९ उपचार केन्द्रमा ०७७ वैशाख ५ गतेबाट संक्रमितको उपचार सुरु गरिएको थियो। संक्रमितका लागि १० दिनमै १० वटा भेन्टिलेटरसहित ५० शैयाको सुविधासम्पन्न उपचार केन्द्र सञ्चालनमा ल्याइएको बताउँदै प्रदेश १ सरकारले यसलाई कोरोना विरुद्धको लडाईको उत्कृष्ट कार्य भनेर प्रचार गरिरहेको छ। तर अस्पतालको अवस्था कहालीलाग्दो छ। त्यहाँ उपचारका लागि भर्ना भएका संक्रमितहरुको कन्तविजोग छ। सञ्चालनको पाँच महिना पूरा भइसक्दा पनि न्यूनतम आवश्यक वस्तुको परिपूर्ति गरिएको छैन। जसका कारण संक्रमित पीडा भोगिरहेका छन् भने उपचारमा संलग्न चिकित्सक निरास बन्न थालेका छन्। अतिकांश संक्रमितले एउटै शौचालय प्रयोग गरिरहेका छन्। महिला र पुरुषलाई पनि अलगअलग शौचालयसमेत छैन। शौचालयको दुर्गन्धले वरपर बसिनसक्नु छ। उपचाररत एक संक्रमितले पशुजस्तै व्यवहार भोग्नु परिरहेको गुनासो गरे। भोक लाग्दा खान नपाएर भोकभोकै बस्नु पर्छ। समस्या हुँदा डाक्टर आउँदैनन्, उनले भने, शौचालयको गन्धले बस्नै नसक्ने कोठामा भेडाबाख्रालाई जस्तै कोचेर राखिएका कारण अस्पतालबाट थप संक्रमण फैलने जोखिम छ। संक्रमित महिला र पुरुषलाई कोचाकोच गरेर एउटै कोठामा राखिन्छ। भन्यो भने कसैले सुन्दैनन्, उनले भने, दुर्गन्धले शौचालय पनि प्रयोग गर्न सक्ने अवस्थाका छैनन्। पुशलाई जस्तो अमानवीय व्यवहार भइरहेको छ। अस्पतालभित्रको फोहोर र दुर्गन्धले बस्न सक्ने अवस्था नभएको गुनासो संक्रमितको छ। उपचारका लागि यहाँ आएका हामीले जेल हो कि अस्पताल छुट्याउनै सकेका छैनौं। अपराधीले भन्दा बढी यातना भोग्नु परिरहेको छ, एक संक्रमित महिलाले भनिन्, यहाँबाट नै अन्यत्र संक्रमण फैलिएला भन्ने जोखिम छ। सद्दे मान्छे अस्पतालबाट त्यत्तिकै बिरामी परेर फर्कन्छ। उनकाअनुसार नयाँ र पुराना संक्रमितलाई एकै ठाउँमा राखिन्छ। जसका कारण निको हुँदै गएकालाई पुनः संक्रमणको जोखिम पनि बढेको छ। उपचार केन्द्रका कोअर्डिनेटर डा डेनप्रसाद आचार्यले फेसबुक पेजमा पोस्ट गरेको स्टाटसले पनि अस्पतालको दयनिय अवस्थालाई प्रष्ट झल्काएको छ। स्टाटसमा भनिएको छ,हामीले बाटो बनायौं तर सोच्यौं हामी हिँड्ने छैनौं। अस्पताल बनायौं सोच्यौं तर हामी उपचार गराउने छैनौं। र त मेरो अस्पतालमा म आज बिना अक्सिजन लडिरहेको छु। म मेरो गाउँमा बिरानो भइरहेको छु। कोभिड अस्पतालको स्थापनाकालदेखि कार्यरत डा आचार्यले लेखेको स्टाटसले अस्पताल वास्तवमा अस्पताल जस्तो छैन भन्ने प्रष्ट हुन्छ। अहिले अस्पतालमा श्वासप्रश्वासको समस्या लिएर आउने बिरामीका लागि पर्याप्त अक्सिजन छैन। अस्पतालमा हाई ब्लोअक्सिजन जरुरी भएपनि अहिलेसम्म त्यसको व्यवस्थापन हुन नसकेको एक चिकित्सकले बताए। उनकाअनुसार भेन्टिलेटर नहुँदा स्वास्थ्यमा थप समस्या देखिँदै गएका संक्रमितले ज्यान गुमाउनु पर्ने अवस्था छ। न्यूनतम औषधि र प्राविधिकको व्यवस्था नहुँदा अस्पतालमा रहेका ६ वटा भेन्टिलेटर अहिलेसम्म चलेका छैनन्। जसले गर्दा बिरामी समस्यामा पर्ने बित्तिकै धरान रेफर गर्नु पर्ने अवस्था छ। धरानले बिरामी अस्वीकार गरिदिँदा संक्रमितले मृत्युवरण गर्नुको विकल्प नभएको चिकित्सकहरुको भनाइ छ। अस्पतालमा डबल म्यानिलोल्डको अक्सिजन सिलिण्डर भए ५ घण्टासम्म चल्ने र उपचार सहज हुने त्यहाँ कार्यरत बरिष्ठ फिजिसियन डा दीपक सिग्देलको भनाइ छ। सबै बिरामीलाई भेन्टिलेटरमा राख्न नपरे पनि स्वास्थ्यमा समस्या हुँदै गएकालाई अतिनै आवश्यक पर्ने भएकाले व्यवस्था गर्न सरकारलाई बारम्बार आग्रह गर्ने काम भइरहेको उनको भनाइ छ। अस्पतालका कर्मचारी र चिकित्सकले पटकपटक आग्रह गरे पनि सरकारले भेन्टिलेटरका बारेमा नसुनेको गुनासो गरेका छन्। डा सिग्देल लक्षण भएका बिरामी दिनप्रतिदिन बढ्दै गएको अवस्थामा त्यस्ता बिरामीलाई उपचार दिने गरी अस्पतालको सेवा तत्काल विस्तार गर्न आवश्यक रहेको बताउँछन्। आवश्यक पर्ने आधारभूत स्वास्थ्य उपकरण नहुँदा बिरामीहरुको उपचारमा जटिलता थपिएको उनको भनाइ छ। अस्पतालका मेडिकल सुपरिटेन्डेन डा चुमनलाल दासले भेन्टिलेटर र आवश्यक जनशक्तिको व्यवस्था तत्काल गर्न सरकारलाई आग्रह गरिएको बताउँछन्। आवश्यक न्यूनतम पूर्वाधार पनि नहुँदा बिरामीले अकालमा ज्यान गुमाउनु परिरहेको र संक्रमितको उपचार प्रभावकारी बन्न नसकेको उनको भनाइ छ। सरकारले बढो तामझामका साथ उद्घाटन गरेको अस्पतालमा अहिले लक्षणसहितका संक्रमितले अक्सिजन नपाएर मृत्युवरण गर्नु पर्ने अवस्था रहेको जनस्वास्थ्य विज्ञ डा नवराज सुब्बाको भनाइ छ। गम्भीर अवस्थामा पुगेका बिरामीहरुलाई आवश्यक सेवा दिन अस्पताल असमर्थ देखिएको छ। यसमा सरकारको कमजोरी छ, उनले भने, सरकार राम्रो काम भयो भन्दै प्रचार गरिरहन्छ। तर उपचार नपाएर संक्रमितले अकालमा ज्यान गुमाएका छन् भने उपचाररत संक्रमित थप जोखिममा छन्। प्रदेशमै पहिलो पटक सञ्चालनमा आएको विराटनगरको कोभिड१९ उपचार केन्द्रमा भने न्यूनतम पूर्वाधारको पनि व्यवस्थापन गर्न नसक्दा लक्षण नदेखिएका सामान्य अवस्थाका संक्रमितको मात्रै उपचार हुन्छ। अस्पतालका व्यवस्थापक ज्ञानबहादुर बस्नेत आइसोलेसनमा अहिले ४६ जना उपचाररत रहेको बताउँछन्। आवश्यक उपकरण र जनशक्ति नभएका कारण भेन्टिलेटरको व्यवस्थापन गर्न समस्या भएको छ, उनले भने, अहिले बिरामीलाई अक्सिजनमात्रै दिएर राख्न सक्ने अवस्था भएकाले भेन्टिलेटर केही दिनभित्रै चलाउने योजना छ। कोशीको कोभिड उपचार केन्द्रबाट शुक्रबारसम्म दुई सय ४४ जना डिस्चार्ज भइसकेका छन्। उपचार नपाएर बिरामीले मृत्युवरण गरिरहँदा र अनेक पीडा भोग्नु परेर संक्रमितको कन्तविजोग भइरहँदा प्रदेशका सामाजिक विकास मन्त्री जीवन घिमिरे भने कोरोना पराजित गरेर घर फर्कने तयारीमा रहेकालाई बिदा गर्न फूलमाला लिएर मात्रै कोभिड अस्पताल पुग्ने गरेका छन्। कोभिड अस्पताल सञ्चालन प्रभावकारी रुपमा गर्न नसकेको भनेर निक्कै आलोचित बनेका उनको पछिल्लो भूमिका डिस्चार्ज हुनेलाई फूलमाला दिएर बिदाई गर्नेबाहेक केही पनि नभएको बताइएको छ। तर मन्त्री घिमिरे सरकारले संक्रमितको उपचार र व्यवस्थापनमा कुनै पनि कसर बाँकी नराखेको दाबी गर्छन्।"
वीपी प्रतिष्ठानका दुई नर्समा कोरोना संक्रमण,धरान : वीपी कोइराला स्वास्थय विज्ञान प्रतिष्ठान धरानमा कार्यरत दुई स्टाफ नर्समा कोरोना पोजिटिभ देखिएको छ। बिरामीको उपचारमा संलग्न भएका दुबै जनाको स्वाब संकलन गर्दा कोराना पुष्टि भएको हो। प्रतिष्ठानको एमआईसीयुमा कार्यरत दुई जना स्टाफ नर्समा कोरोना देखिएपश्चात प्रतिष्ठानकै कोभिड अस्पतालमा उपचारका लागि भर्ना गरिएको प्रतिष्ठानको मेडिसन विभाग प्रमुख प्राडा संजिवकुमार शर्माले जानकारी दिए। प्रतिष्ठानको एमआईसियुमा उपचारका लागि भर्ना भएकी एक महिलामा कोरोना पोजिटिभ देखिएपश्चात उनीहरुमा सरेको अनुमान गरिएको छ। उपचाररत महिलामा कोरोना देखिएपश्चात कन्ट्रयाक ट्रेसिङका आधारमा दुबै नर्सहरुको स्वाब संकलन गरिएको थियो। यस अगाडि प्रतिष्ठानकै दुई जना डाक्टरमा समेत कोरोना देखिएपछि उनीहरुपनि उपचारका लागि कोभिड अस्पताल भर्ना गरिएको डा शर्माले बताएका छन्। सुनसरीमा हालसम्म २ सय ८३ जनामा कोरोना पोजेटिभ देखिएको छ।
बिग्रह चाहनेले धन्दा बन्द गरे हुन्छ,"प्रधानमन्त्री एवं अध्यक्ष केपी शर्मा ओली र अर्का अध्यक्ष पुष्पकमल दाहालबीच बिहीबार र शुक्रबार नेकपाको आन्तरिक राजनीतिक विषयमा घनीभूत छलफल भएको छ। सोही छलफलबाट विवाद समाधानका लागि महासचिव विष्णु पौडेलको संयोजकत्वमा कार्यादल बनाइएको छ। त्यसमा ओली पक्षबाट पौडेल, शंकर पोखरेल, दाहालतर्फका पम्फा भुषाल, जर्नादन शर्मा र माधवकुमार नेपाल पक्षका भीम रावल र सुरेन्द्र पाण्डे राखिएका छन्। कार्यदलका संयोजक एवम् महासचिव पौडेलसँगको रामकृष्ण अधिकारले गरेको कुराकानी : नेकपाभित्र देखा परिरहेको विवाद अब मिल्यो ? लगभग मिल्यो। कार्यदल बनाउने सहमतिमा कसरी पुग्नुभयो ? दुई अध्यक्ष लामो समयदेखि संवाद र छलफलमा हुनुहुन्थ्यो। छलफल स्थगित हुने, छलफल जारी रहने प्रक्रिया चलिरहेकै थियो। खासगरी हिजोदेखि छलफल सकारात्मक वातावरणमा अगाडि बढेको थियो। त्यही छलफलबाट अन्ततः उहाँहरू (ओली र दाहाल) एउटा निष्कर्षमा पुग्नुभयो। नेपाल कम्युनिस्ट पार्टीभित्र देखा परेका समस्याहरू समाधान गर्दै हामीले पार्टी एकतालाई अक्षुष्ण राख्नुपर्छ, जोगाउनुपर्छ। त्यसलाई सबल तुल्याउनुपर्छ। नेकपाप्रति जनताले जुन अपेक्षा र विश्वास गरेका छन्, त्यसलाई टुट्न दिनुहुँदैन भन्ने निष्कर्षमा उहाँहरू पुग्नुभयो। त्यो निष्कर्ष अनुरूप अगाडि बढ्नका लागि सुझाव दिन हामी साथीहरू रहेको कार्यदल गठन भएको हो। कार्यदलको सुझावका आधारमा अब हामी संस्थागत निर्णय गर्दै अगाडि बढ्छौं। कार्यदलले केके काम गर्छ ? कार्यक्षेत्र यसका केके हुन्छन् ? पार्टीभित्रका समस्याहरू के के देखिए, समाधानका उपायहरू के हुनसक्छन् भन्नेमा केन्द्रित रहेर सुझाव दिने काम हो कार्यदलको। मूलतः पार्टीभित्रको आन्तरिक एकतालाई कसरी बलियो बनाउने ? देखिएका समस्या कसरी समाधान गर्ने ? र, पार्टी एकतालाई कसरी बलियो बनाउने भन्ने गरी यो कार्यदलले काम गर्छ। महाधिवेशनसम्म कसरी जाने भन्नेमा पनि छलफल गरी प्रस्ताव बनाउँछ ? कार्यदलले कुन कुन विषयमा कसरी छलफल गर्छ र कस्तो निष्कर्ष निस्कन्छ भन्ने विषयमा मैले अग्रिम रूपमा चर्चा गर्नु त्यति उपयुक्त नहोला। यति भन्छु पार्टीको आन्तरिक जीवनमा देखा परेका समस्याहरू के हुन् ? आन्तरिक पार्टी एकता बलियो बनाउन के गर्नुपर्छ ? भन्ने विषयमा केन्द्रित भएर कार्यदलले छलफल गर्छ। कहिलेसम्म तपाईंहरूले काम गर्ने, म्याद तोकिएको होला नि? ठ्याक्कै मिति तय भएको त छैन। तर पनि छिटोभन्दा छिटो काम सकोस् भन्ने अध्यक्षद्वयको अपेक्षा छ। त्यहीअनुसार सक्दो छिटो सक्छौं। त्यसो हो भने तपाईंहरूले आफ्नो सुझाव दुई अध्यक्षलाई नबुझाइकन र त्यसमा दुई अध्यक्षले छलफल गरी एउटा निष्कर्षमा नपुग्दासम्म पार्टीका स्थगित भएका बैठकहरू बस्दैनन्? होइन, धेरै समय लाग्ने अवस्था छैन। कार्यदलले सकेसम्म चाँडो नै आफ्नो काम सक्छ। त्यसपछि प्रतिवेदन बुझाउँछ। त्यसपछि हामी फटाफट अगाडि बढ्छौं। विगतमा दुई अध्यक्ष आआफ्ना जुन खालका अडानमा हुनुहुन्थ्यो, अब त्यो विषय कार्यदल बनेपछि सकियो ? मैले त्यतातिरबाट भन्नुभन्दा पनि नेकपाको आन्तरिक जीवनमा जे समस्या देखा परेका थिए, आजदेखि ती समस्या समाधान गरेर हामी एकताबद्ध भएर अगाडि बढ्छौं भन्ने संकल्प, अठोट र साझा निष्कर्षमा दुई जना अध्यक्ष पुग्नुभएको छ। यो निष्कर्षलाई मेरो विचारमा समग्र पार्टी पंक्तिले, सबै नेता, कार्यकर्ता र सदस्यहरूले हार्दिकतापूर्वक स्वागत गरेका छन्। त्यसो हुनाले अब पार्टी एकताबद्ध भएर अगाडि बढ्छ भन्नेमा कुनै दुविधा रहेन। नेकपाको विग्रहको चाहना राख्ने, त्यस्तो शक्ति तथा प्रवृत्तिहरूले अब आफ्नो धन्दा बन्द गरे हुन्छ। शक्ति तथा प्रवृतिहरुले अब आफ्नो धन्दा बन्द गरे हुन्छ। नेकपा विवाद समाधान गर्न महासचिव पौडेलको संयोजकत्वमा कार्यदल गठन लगभग मिल्यो नेकपा विवाद"
प्रदेश २ मा संक्रमण बढ्दो,"जनकपुरधाम : प्रदेश २ मा कोरोना भाइरसको संक्रमण दर बढ्दै गएको छ। यहाँ कोरोना संक्रमणबाट हालसम्म ४० जनाको मृत्यु भइसकेको छ। पछिल्लो सातामात्र कोरोना संक्रमणका कारण १४ जनाले ज्यान गुमाएका छन्। दीर्घरोगी कोरोना संक्रमणको पहिलो सिकार बन्ने गरेको पाइएको छ भने भ्यान्टिलेटर नपाउँदा संक्रमितको उपचारमा पनि समस्या भएको छ। प्रदेश २ का आइसोलेसन भरिभराउ भएपछि संक्रमित घरमै बस्न बाध्य छन्। यसले समुदायमा संक्रमण फैलिने खतरा बढेको छ। साउन २४ गतेसम्ममा प्रदेश२ मा कोरोना संक्रमितको संख्या पाँच हजार ६ सय ३१ थियो भने मृतकको संख्या २४ थियो। साउन २९ गतेसम्म आइपुग्दा संक्रमितको संख्या ६ हजार ४ सय २८ पुगेको छ। साउन ३० गते सिरहामा एक पुरुषको ज्यान गएपछि प्रदेश २ मा हालसम्म कोरोना भाइरसबाट मृत्यु हुनेको संख्या ४० पुगेको छ। दीर्घरोगी बढी संक्रमित छन्। उनीहरूसँग रोग प्रतिरोधात्मक क्षमता कम हुने भएकाले मृत्युदर पनि बढ्दो छ।, जनस्वास्थ्य निर्देशनालय प्रदेश २ का वरिष्ठ प्रशासक विजयकुमार झाले भने, संक्रमण बढेपछि मृत्युदर बढ्नु स्वाभाविक हो। भारतबाट आएकाको व्यवस्थापनमा स्थानीय सरकार र प्रदेश सरकार चुक्दा कोरोना संक्रमण र मृत्युको ग्राफ उकालो लागेको हो। क्वारेन्टाइन भद्रगोल बन्नु, पीसीआर परीक्षणमा ढिलाइ हुनु, संक्रमित व्यवस्थानमा ध्यान नदिनु, सीमा नाका खुकुलो हुनु, संक्रमितले भेन्टिलेटर नपाउनु जस्ता कारणले प्रदेश २ कोरोनाको उच्च जोखिममा पुगेको बताइएको छ। प्रदेश २ मा हाल दैनिक ८ सय जनाको कोरोना परीक्षण भइरहेको छ।जनकपुर, राजविराज र वीरगन्ज गरी ३ स्थानमा कोरोना परीक्षण प्रयोगशाला राखिएको छ। प्रदेश २ का ८ जिल्लामा करिब ६० लाख जनसंख्या छ। भारतबाट आएका अधिकांशमा कोरोना संक्रमण भेटिए पनि सचेतता भने कम छ।"
सार्न भन्दाभन्दै पुरियो बस्ती,"सिन्धुपाल्चोक : पहिरोको जोखिम बढेपछि निमाछिरिङ दोङसहित गाउँले बस्ती अन्यत्र स्थानान्तरण गरिदिन सरकारको ध्यानाकर्षण गराएर एक साताअघि सदरमुकामबाट घर फर्किए। तर, एक साताभित्रै गाउँ नै पुरेको पहिरोले उनको परिवारका ३ जना बेपत्ता छन्। गाउँमा धाँजा फाट्ने र माथिबाट जमिन खस्नेक्रम सुरु भएपछि जुगल गाउँपालिका२ गोल्चे लिदीका निमासहितको टोलीले तेस्रो पटक यही साउन २३ गते बस्ती स्थानान्तरणका लागि प्रमुख जिल्ला अधिकारीमार्फत अन्य निकायको ध्यानाकर्षण गराएका थिए। उनीहरूले पहलले सार्थकता नपाउँदै पहिरोले निमाका परिवारका ३ सहित गाउँका अन्य २७ जनालाई पहिराले बेपत्ता बनाएको छ। पहिरोमा पुरिएका ११ जनाको शव फेला परेको जिल्ला प्रहरी कार्यालयका प्रवक्ता डीएसपी माधव काफ्लेले बताए। उनका अनुसार पहिरोले पुरिएका २ पुरुष, ४ महिला र ५ बालबालिकाको शव उद्धार टोलीले भेटेको हो। भेटिएकाहरूको सनाखत हुन सकेको छैन। शुक्रबार बिहान साढे ६ बजे स्थानीयले घरमा खाजा खाने समयमा बस्तीको करिब चार सय मिटर माथिबाट बगेको पहिरोले टोलका ३७ घर पुर्दा ठूलो मात्रामा धनजनको क्षति छ। सँगै सुतेकी श्रीमती बच्चा लिएर अर्को घरमा गएका बेला पहिरो खसेको आवाजले झस्किएका निमा हाम फालेर भागे। तर ३७ वर्षीया श्रीमती धनमाया दोङ, ५ महिनाको छोरा र ७२ वर्षीया आमा वाङ्जी लामालाई भने उनले बचाउन सकेनन्। सुतेको घरबाट उठेर श्रीमती बाबु लिएर अर्को घरमा खाजाको लागि छ्याङ बनाउन गएकी थिइन्, लप्सेमा रहेको टहरोमा रात बिताएर आमा पनि भर्खर घर आउनु भएको थियो, निमाले टेलिफोनमा भने, एक्कासि ठूलो आवाजसहित पहिरो आयो म हाम फालेर भाग्न सकें तर, परिवारका कसैलाई बचाउन सकिनँ। गाउँमा पहिरोको जोखिम बढेपछि अधिकांश स्थानीयले अन्यत्र गोठ र टहरो हालेर रात बिताउने गरेका थिए। रात अन्यत्र बिताउन गएका समेत खाजा खान र अन्य काम घर आएका बेला खसेको पहिरोले कसैलाई बाँकी नराखेको निमाले सुनाए। भाग्न सक्ने हामी केही बाँचेका रहेछौं, भाग्ने क्रममा पहिरोको छर्राले लागेर हात र गर्धनमा चोट लागेका निमाले भक्कानिँदै भने, परिवार त गुमाएँ, सिंगो गाउँमा सान्त्वना दिन बाँकी पनि कोही रहेनन्। भौगोलिक रूपमा विकट र यातायातको पहुँचबाट टाढा रहेको लिदीमा घटनाको झन्डै ५ घण्टापछि हेलिकोप्टरमा गएको नेपाली सेना र स्थानीयले घाइतेको उद्धार गरे। यसै क्षेत्रबाट निर्वाचित प्रतिनिधिसभाका सभामुख अग्निप्रसाद सापकोटा चढेर आएको हेलिकोप्टरमा सदरमुकाम चौताराबाट नेपाली सेना पठाएर ५ जना घाइतेको उद्धार गरिएको थियो। बेपत्ताको खोजी तथा उद्धारका लागि हेलिकोप्टरबाट सेनालाई पहिरोस्थल पठाइएको थियो। हेलिकोप्टरबाट घाइतेको उद्धार गरी सदरमुकाम चौतारा ल्याइएपछि सभामुखको टोली घटनास्थल पुगे। कात्तिके प्रहरी चौकीबाट ६ घण्टा पैदल हिँडेर अपराह्न मात्र प्रहरीको टोली घटनास्थल पुगेको जिल्ला प्रहरी कार्यालयले जनाएको छ। बस्तीमा पहिरो खस्ने खतरा देखेपछि तेस्रो पटक सरकार गुहारेको साता नबित्दै गाउँमा ठूलो जनधनको क्षति भएको वडाध्यक्ष प्रताप लामाले बताए। बस्तीमुनि खनिएको जलविद्युत् आयोजनाको सुरुङका कारण पनि पहिरो खसेको स्थानीयको अनुमान छ। गृहमन्त्री रामबहादुर थापा राहत सामग्री लिएर हेलिकप्टरमा पहिरो गएको जुगल गाउँपालिका पुगेका छन्। टोलीमा गृहसचिव महेश्वर न्यौपाने, विपद् व्यवस्थापन प्राधिकरणका प्रमुख कार्यकारी अधिकृत अनिल पोखरेललगायतका अधिकारी छन्। गृहमन्त्रीका प्रेस संयोजक किरण भट्टराईका अनुसार दैनिक उपभोग्य वस्तु, टेन्ट, त्रिपाललगायत लिएर टोली पहिरो गएको स्थलतर्फ आएको हो।"
वीरगन्जमा थप १ संक्रमितको मृत्यु,"वीरगन्ज : वीरगन्जको कोभिड अस्पतालमा उपचारका क्रममा एक संक्रमितको मृत्यु भएको छ । गण्डक स्थित अस्थायी कोभिड अस्पतालमा शुक्रबार बेलुकी वीरगन्ज महानगरपालिका वडा नम्बर १२ मुर्लीका ६० वर्षिय वृद्धको मृत्यु भएको हो । साउन २१ गते पीसीआर रिपोर्ट पोजेटिभ देखिएका ती वृद्धलाई ज्वरो आएपछि साउन २४ गते साँझ गण्डक स्थित कोभिड अस्पतालमा भर्ना गरिएको थियो । उनको उपचारकै क्रममा शुक्रबार बेलुकी ७ बजे मृत्यु भएको कोभिड अस्पतालका कोर्डिनेटर डाक्टर उदय नारायण सिंहले जानकारी दिए । योसँगै वीरगन्जमा कोरोनाका कारण मृत्यु हुनेको संख्या २६ पुगेको छ । साउनमा मात्रै २२ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका २६ मध्ये पर्साका १९, बाराका ५ र रौतहटका १ जना हुन् । जेठ ३१ गते वीरगन्जको घण्टाघरमा वेवारिसे मृत भेटिएका एक संक्रमित युवकको भने हालसम्म पहिचान खुल्न सकेको छैन ।"
लगभग मिल्यो नेकपा विवाद,"काठमाडौं : पार्टी नफुट्ने गरी ५ दिनमा सिनारियो फेरिने प्रधानमन्त्रीले बताएको २ दिनमै नेकपा विवाद टुंगिने मोडमा पुगेको छ। विवाद र असमझदारी सल्ट्याउन त्रिपक्षीय शक्ति सन्तुलनमा रहेका समूहका दुईदुई नेता सम्मिलित सुझाव कार्यादल बनाइएको छ। प्रधानमन्त्री एवं अध्यक्ष केपी शर्मा ओलीको दुवै पदबाट माग भइरहेको राजीनामाको विषय यससँगै सकिएको छ। यससम्बन्धी विवाद अब पार्टी महाधिवेशनबाट छिनोफानो लगाउने गरी प्रक्रिया अघि बढेको छ। अध्यक्षद्वय ओली र पुष्पकमल दाहालबीच बिहीबार र शुक्रबार यसका लागि घनिभूत छलफल भएका थिए। पार्टी जीवनमा देखा परेका सबै समस्याका सन्दर्भमा छलफल गरी एकीकृत प्रस्ताव तयार पार्न कार्यदल बनाउने निचोडमा उनीहरू पुगेका हुन्। कार्यदल महासचिव विष्णु पौडेलको संयोजकत्वमा बनाइएको छ। त्यसमा ओली पक्षबाट पौडेल, शंकर पोखरेल, दाहालतर्फका पम्फा भुसाल, जनार्दन शर्मा र माधवकुमार नेपाल पक्षका भीम रावल र सुरेन्द्र पाण्डे राखिएका छन्। कार्यदलको समय सीमा तोकिएको छैन। तर, छिटोभन्दा छिटो लिखित रूपमै प्रस्ताव तयार पारी बुझाउन दुवै अध्यक्ष (ओली र दाहाल) ले अपेक्षात्मक आग्रह गरेका छन्। कार्यदलले शनिबारै काम सुरु गर्ने संयोजक पौडेलले बताए। दुई अध्यक्षबीच छलफल भयो। पार्टीको आन्तरिक जीवनमा देखिएका समस्याहरूलाई सकारात्मक रूपमा समाधान गर्ने र जनताले पार्टीलाई दिएको जिम्मेवारीलाई निष्कर्षमा पुर्याउने विषयमा सहमति भएको छ, पौडेलले अन्नपूर्णसँग भने, अहिले देखिएको विवाद समाधानका लागि ६ सदस्यीय कार्यदल गठन भएको छ, शनिबारदेखि काम सुरु गरेर चाँडोभन्दा चाँडो अध्यक्षद्वयलाई प्रस्ताव पेस गर्नेछौं। कार्यदलको पहिलो बैठक शनिबार दिउँसो साढे १२ बजे पौडेल निवासमा बोलाइएको छ। कार्यदलले दुई अध्यक्षको कार्यविभाजन, अधिकार बाँडफाँडदेखि एकता महाधिवेशनको कार्यतालिकाबारे सिफारिस गर्नेछ। साथै, पार्टीको वैचारिक राजनीतिक बहस, आलोचना, आत्मआलोचना, मन्त्रिपरिषद् हेरफेर, विवादित नियुक्ति बदर, राजनीतिक नियुक्तिमा संस्थागत निर्णय, मुख्यमन्त्री हेरफेरलगायत समग्र विषयमा केन्द्रित रहेर छलफल गर्नेछ। त्यहीअनुसारको एकीकृत प्रस्ताव तयार पार्नेछ। कार्यदलले दुई अध्यक्षलाई प्रस्ताव बुझाइसकेपछि त्यसलाई सचिवालय हुँदै स्थायी समितिमा लैजाने समझदारी बनेको नेताहरूको भनाइ छ। पार्टीभित्रको विवाद समाधानका लागि गत साउन १३ मा उपाध्यक्ष वामदेव गौतमले अगाडि सारेको ६ बुँदे प्रस्ताव वरिपरि रहेर दुई अध्यक्षबीच बिहीबार र शुक्रबार छलफल भएको थियो। कार्यदलले पनि त्यसकै नजिक रहेर प्रस्ताव बनाउन सक्ने ठानिएको छ। गौतमले प्रतिनिधिसभाको बाँकी कार्यकालसम्म प्रधानमन्त्री र एकता महाधिवेशनसम्म अध्यक्षमा ओली रहने, एकता महाधिवेशनसम्म सम्पूर्ण कार्यकारी अधिकारसहित अध्यक्षको जिम्मेवारी दाहालले लिने, एकता महाधिवेशन सहमतिमा आयोजना गर्ने, मन्त्रिपरिषद् पुनर्गठन, राजनीतिक तथा संवैधानिक नियुक्ति पार्टी सचिवालयको सुझाव र परामर्शका आधारमा गर्ने, सरकारले लिने राष्ट्रिय तथा अन्तर्राष्ट्रिय महŒवका विषयको निर्णयमा पार्टीको सचिवालयमा परामर्श गर्ने जस्ता ६ बुँदे प्रस्ताव अगाडि सारेका थिए। दुई अध्यक्षबीच बालुवाटारमा शुक्रबार झन्डै तीन घण्टा छलफल भएको थियो। ओली र दाहालले कार्यदल गठन गर्ने निर्णय लिएपछि नेकपाका तीनै समूहका नेताहरूले सकारात्मक कदम भनेका छन्। नेकपामा उत्पन्न समस्या र गत्यावरोधको समाधानका लागि कार्यदलमार्फत प्रक्रिया सुरु हुनु सकारात्मक छ। पार्टीलाई वैचारिक र संगठनात्मक रूपमा एकताबद्ध बनाउनुबाहेक अर्को कुनै विकल्प छैन, स्थायी समिति सदस्य तथा पर्यटनमन्त्री योगेश भट्टराईले भने। तत्कालीन एमाले र माओवादीबीचको पार्टी एकतापूर्व दुई अध्यक्षले आलोपालो सरकार सञ्चालन गर्ने लगायतको ५ बुँदे सहमति भएको थियो। त्यसपछि पार्टीभित्र दुई अध्यक्षका बीचमा देखिएको शक्ति संघर्ष गत २०७६ मंसिर ४ मा ओलीले सरकार र दाहालले पार्टीको जिम्मेवारी लिएर काम गर्ने भन्दै अधिकार बाँडफाँडको सहमति गरेका थिए। तर त्यो सहमति पनि कार्यान्वयन नभएको भन्दै दाहालले प्रश्न उठाएपछि ओली र दाहालबीच शक्ति संघर्ष बेलाबेला देखिँदै आएको थियो। वरिष्ठ नेता नेपालले पनि ओलीसँग एक व्यक्ति एक मुख्य जिम्मेवारी, पार्टी विधि, पद्धतिका आधारमा सस्थागत रूपमा चल्नुपर्ने जस्ता विषयमा आवाज उठाउदै आएका थिए। त्यसैका परिणाम नेकपाभित्र ओली एकातिर र दाहालनेपाल अर्कातिर रहेर शक्ति संघर्ष चल्दै आएको थियो। त्यही संघर्ष पेचिलो बन्न पुगेपछि गत असार १० देखि जारी स्थायी समितिमा असार १६ मा दाहाल, नेपाल, झलनाथ खनाललगायतका नेताहरूले ओलीको राजीनामा माग गरेका थिए। ओलीको राजीनामा पार्टी नेताहरूले नै माग गरेपछि बढेको विवाद झन्डै ४६ दिनको रस्साकस्सीबीच शुक्रबारबाट मत्थर हुने बिन्दुमा पुगेको हो। बिग्रह चाहनेले धन्दा बन्द गरे हुन्छ"
पश्चिमतर्फ भारी वर्षा हुने,"काठमाडौं : मुलुकको पश्चिमतर्फका अधिकांश भूभागमा शनिबार भारी वर्षा हुने भएको छ। गण्डकी प्रदेश, प्रदेश ५, कर्णाली र सुदूरपश्चिम प्रदेशका अधिकांश भेगमा दिनभर मौसम प्रभावित बन्दैछ। मनसुनी न्यून चापीय रेखा नेपालको पश्चिम भूभाग नजिक भएकाले यी भेगमा शनिबार निरन्तर वर्षा हुने जल तथा मौसम विज्ञान विभागले जनाएको छ। बाढी, ढुवान र पहिरोको जोखिम बढ्न सक्ने विभागको ठहर छ। मध्य वर्षाद्को समय भएकाले देशैभर हल्का र मध्यम वर्षा हुनु स्वाभाविक हो, तर शनिबार गण्डकी प्रदेशदेखि सुदूरपश्चिम प्रदेशका धेरै ठाउँमा केही बढी वर्षा हुँदैछ, मौसम पूर्वानुमान महाशाखाका मौसमविद् समिर श्रेष्ठले भने। चार वटै प्रदेशका नदी तटीय क्षेत्र, चुरे क्षेत्र भएर बहने खहरे खोला नालामा जलसतह बढ्ने भएकाले आसपासका बस्तीमा सतर्कता अपनाउनुपर्ने उनले बताए। यस्तो असर आइतबार प्रदेश १ र बागमती प्रदेशमा समेत देखिने श्रेष्ठले जानकारी दिए। शुक्रबार पहिरो प्रभावित सिन्धुपाल्चोकको जुगल गाउँपालिका र आसपासका भेगममा एक साता नियमित वर्षा भएपछि जनधनको क्षति भएको मौसम विभागको ठहर छ। एक साताको अवधिमा सिन्धुपाल्चोकको हेलम्बु गाउँपालिकाको शेर्माथानमा ३ सय ५० मिलिमिटर र सदरमुकाम चौतारामा २ सय मिलिमिटरभन्दा बढी वर्षा भएको विभागले जनाएको छ। बाह्रबिसे, धाप, गुम्थाङलगायतका क्षेत्रमा पनि २ सय मिलिमिटरभन्दा बढी पानी परेको विभागको तथ्यांक छ।"
भारतको स्वतन्त्रता दिवसमा प्रधानमन्त्री ओलीको शुभकामना,"काठमाडौं : भारतको ७४औं स्वतन्त्राता दिवसका अवसरमा प्रधानमन्त्री ओलीले भारतीय समकक्षी नरेन्द्र मोदीलाई शुभकामना दिएका छन् । शनिबार बिहान ट्विटरमार्फत ओलीले भारत सरकार र भातरका जनतालाई स्वतन्त्रता दिवसका अवसरमा शुभकामना दिएका हुन्। बधाई तथा शुभकामना छ प्रधानमन्त्री नरेन्द्र मोदी जी ओलीले ट्विटरमा लेखेका छन्, ७४औं स्वतन्त्रता दिवसको अवसरमा भारतीय सरकार र भारतीय जनताको उत्तरोत्तर प्रगती र समृद्धिको कामना गर्दछु । सन १९४७ मा आजकै दिन ब्रिटिस उपनिवेशबाट भारत मुक्त भएको थियो । त्यसयता भारतले यसदिनलाई स्वतन्त्रता दिवसका रुपमा मनाउँदै आएको छ।         ,                                ()  ,"
कोरोना ! म कुन देशको शरणार्थी ?,"असारको बाढीले बगाउँदै ल्याएको काठजस्तै म अहिले समयको बाढीमा बग्न बाध्य छु। अनेक हन्डर खाँदै शरीरको छालाका सबै खाला उप्किएर सेतो हाडजस्तै बनेको बगरको बगे्रठजस्तै हुँ म। चोट खाँदाखाँदा शिथिल मात्र नभई पीडाले थङ्थिलो परेको छु। यति बेला कोही कसैले मलाई काख दिन चाहँदैनन्। स्वर्गको प्यारो काखबाट मनुष्य बन्ने सराप पाएर धर्ती झरेको प्रमिथसजस्तै भएको छु। बग्दैबग्दै बगरमा आएर एउटा शरणार्थीझैं थामिएको छु।, हिजो मेरो छुट्टै शान थियो। आफ्नै रौनक, एक किसिमको बडप्पन र रोब रवाफ ! घरमा गुन्दु्रक र खोले खाएर भए पनि, रिनधन जे गरेर भए पनि सजिसजाउ भएर स्कुल पुग्ने। तपाईंको भाषामा भन्दा म एक गुरु। खासमा म नेपाली भाषाको शिक्षक। मनभरि पीडा गुम्स्याएर बाहिर टाई, सुट र बुटमा सजिने समाजमा सभ्य र भव्य मानिएको एक मास्टर। अहिले त्यही गलपासो गलाको पासो बनेर कसिएको छ। हिजो उमेर छउन्जेल श्रम, समय र लगानी सबै बोर्डिङमा खन्याएँ। कति विद्यार्थीलाई जिल्लामै उत्कृष्ट बनाएर पुरस्कार थापेका हात यिनै हुन्। चारैतिरबाट प्रशंसाका फूल बर्सिएको सम्झँदा अहिले पनि आँखाबाट खुसी बर्सिन्छ। पढाएरै धेरै वर्ष बिताएँ। दिनरात एक गरेर रगत पसिना पनि बगाइयो। आज होला भोलि होला भन्दाभन्दै समय कति छिटो बितिसकेछ। ६७ सालबाट पढाउन थालेको एघारौं वर्ष पनि लागेछ। यसै बीचमा कोरिया गएको मेरो साथीको पोखरामा एउटा राम्रो घर अनि घरको तल पार्किङ गरी राखेको सुन्दर कार छ। उसको लाइफ स्टाइल छुट्टै छ। आज म उसकै घरमा भाडा माग्न जानेजस्तै भएको छु। म जाने हो भने उसले नाइँ कसरी भन्न सक्छ र ? भोलि बस्दा बस्दा छोराछोरीलाई ट्युसन पढाइदेऊ भन्न सक्छ। पढेर ठूलो भइन्छ भन्दै स्कुलका वादविवादहरूमा धनभन्दा विद्या ठूलो भन्ने मेरा विद्यार्थीलाई अब मैले के सिकाउने होला ? यी ओठ काँप्न थाल्छन्। गला त्यसै अवरुद्ध भएर आउँछ। मभित्रको म जमेर चिसो बरफको डल्लोजस्तै हुन्छ। अनि तैंले यतिका वर्षसम्म पनि केही कमाइनस् भन्नुहोला। कमाएँ नि किन कमाइनँ ? कति साहुलाई रोडबाट करोडमा पुर्याएँ। हिजो पाडो चराउनेहरू आज प्राडो चढ्ने भए त कोही आजलाई पुर्याएर भोलिको बारेमा सोच्दैछन्। कुन बैंकमा खाता छैन होला उनीहरूको। सेयर र सहकारी उनीहरूकै छन्। मैलै भात खान पनि सोच्नुपर्छ। उनीहरू आज लन्च खाने भएका छन्। बर्गर र स्यान्डविचमा खाजाको स्वाद फेर्ने भएका छन्। एउटा शिक्षक भएर आज आफ्नी छोरीलाई कापी किन्न पनि सोच्नुपर्ने कताको म ! मेरी उनी र एउटी भएकी सानी छोरी पनि मामाघरतिरै शरणागत भएको चार महिना भइसकेछ। म आफ्नै देशभित्र कसरी शरणार्थी हुन पुगेँ। म तार्किक जवाफ चाहन्छु। के मैले यो देशलाई आजसम्म कुनै योगदान दिइनँ ? अब पनि म देशलाई कहिल्यै नचाहिने हो त ? मलाई अधिकारभन्दा पनि अधिकारको मीठो अनुभूति चाहिएको छ तर एक शरणार्थीको समस्या देशको समस्या कहाँ बन्न सक्छ र ? क्यापुचिनो भन्दै कफीमा रमाउन थालेका छन् उनीहरू। सम्झिँदा पनि मुटु निचोरिएर आउँछ। चार महिनाको लकडाउनपछि जागिर खाने म भन्नुभन्दा जागिरले खाने म भएको छु। यी दुवैमा समानताभन्दा असमानता कति हो कति छन् ? बिहे गरेर आफ्ना रहरहरू नमेट्दै श्रीमान्को असामयिक निधनले धन, मन र यौवन भएर पनि निर्धन भएकी एक दयनीय विधवा नारीजस्तै म विक्षिप्त बनेको छु यति बेला। कोरोनाको कहरले जिन्दगीका सातै रङ खोसिएर भनौं वा मिसिएर एक भएझैं भएको छु म। अन्तिम सत्यरूपी श्वेताम्बर बनाएको छ मलाई, यो निष्ठुर अनि पापी समयले। खै कसरी ढुंग्रोजस्तै कठोर मेरो मन समयको शेरले परिवर्तनको सिकार बनायो। मलाई पत्तो भएन। म उस्तै छु, रात उस्तै छ, दिन दुरुस्तै छ तर मेरो बुझाइ किन फरक ? मेरो सोचाइ किन मिल्दैन ? हिजो र आजको गराइमा किन आकाश र पातालको फरक छ ? अर्कैअर्कै एकान्त बाटो हिँड्न मन लाग्छ। यो भीडबाट अलि पर बरु एकलासमा एक्लै भए पनि एकछिन रमाउन मन लाग्छ। यो माटोको अस्तित्व खोज्न मन लाग्छ, आफ्नै अस्तित्वलाई धरापमा राखेर पनि। म किन किन असमञ्जसमा छु। जताततै समस्या, समस्या अनि समस्या मात्र। तिनै अनुत्तरित समस्याका चाङले थिचिएको यो आङको थेरापी खै कहाँ हुन्छ ? थाहा छैन, यसको अन्तिम स्वरूप कस्तो हुने हो। त्यो पनि अनिश्चित छ। यही अनिश्चित जिन्दगीको निश्चित गोरेटो खोज्दै छु म। एक दिन कसो नभेटिएला र ! आखिर वर्तमानमा जे जस्तो भए पनि भविष्यको झिनो आशाको डोरीमा मानिस डोरिनु पर्दो रहेछ। मित्रबाट भएको घातजस्तै समयको घोडाले हानेको लात असह्य भएको छ। यसरी पीडाका उच्छवासहरू आलाप्दै दिन बिताउन लागेको पनि धेरै भइसक्यो। म सम्झन्छु, पुसतिरै चीनमा कोरोना देखिए पनि उतिसारो ममा परिवर्तन भएको थिएन। नेपालमा सुरुसुरुमा देखिएका कोभिड१९ पोजेटिभले पनि भित्रभित्र डर त पैदा गरिरहेकै थियो तर स्थिति जे जस्तो भए पनि मनस्थिति भने बिगे्रको थिएन। डाँडामा बेलुकापख तातो बताससँगै सुसाउने सल्लेरी वनको आवाज पनि मेरै मनको पीडाको सुसाइजस्तै लाग्छ। वैशाखतिरबाटै यत्रतत्र सर्वत्र रूपमा अनलाइन कक्षा, भर्चुअल क्लास, दूरशिक्षा यी र यस्तै नामको हल्ला फैलिएको थियो। एकातिर कोरोनाको जोखिम र त्रास अर्कोतिर बेरोजगारीको आगलागी। गाँस, बास र कपासको सन्त्रासले मलाई असन्तुलित बनाइरहेको थियो। न सहरमा व्यवस्थित बसाइ न त गाउँमा कुनै व्यवस्था। यता न उता धोबीघाटको कुत्ताजस्तै थिएँ भन्दा कुनै अत्युक्ति हुँदैन। यसबीच कतिपयले शिक्षकलाई तालिम दिएर अनलाइन कक्षा सुरु पनि गरे। हाम्रो पनि सुरु गर्ने वा नगर्ने स्कुलले कुनै कुरा गरेको थिएन। बेलाबेलामा अभिभावकसँग जोडिन भने लगाएकै थियो। दिनहरू केवल अनिर्णयको बन्दी बनेका थिए। महिना जस्ता लामा दिन बिताउन पनि सारै गाह्रो परिरहेको थियो। फागुनको तलब लिएर हिँडेको भए पनि जेठको अन्त्यतिर आएर चैतको तलब पाइयो। त्यसपछि आजसम्म तलबको कुनै खबर आएन। के गर्ने, तलब पाउने वा नपाउने अन्योलमा पिङ खेल्दै भए पनि काम त गर्नै पर्यो। पहिला काम पछि माम। कहिले होला माम खाएर काम गर्ने दिन आउने ? गाउँघरतिर रिनधन गरेरै भए पनि काम चलाइहेको थिएँ। जिन्दगीका दिन घट्दै थिए तर रिन एकदुई दिन गरेर चढ्दै थियो गौरीशंकर हिमाल। उता पोखरामा थुनेर हिँडेको कोठाको भाडाको बिल पनि हावामा घुमिरहेको थियो। बेलाबेलामा हुने सम्पर्कबाट घरधनीले भाडाको आश गरेको थाहा पाएको थिएँ तर फोन गरेर निराश पार्न मन लागेको थिएन। पहिला शक्तिशाली हल्लाले गर्दा होला कोरोना भनेपछि सबैको सातो जान्थ्यो। यसको अलिअलि प्रभाव ममा पनि नपर्ने त कुरै भएन। अहिले कोरोना लागे पनि र नलागे पनि कुनै गुनासो छैन। मनको कुनामा कोरोनाप्रति एक रति पनि डर छैन। त्यो सबै खै कहाँ गयो, केले लुट्यो म भन्न सक्दिनँ। म टोलाएँ। बुढेसकालका वृद्ध आमाबुवा पाल्नुपर्ने बेलामा म उहाँहरूसँगै वृद्धभत्ताबाटै जीवन गुजारिरहेको छु। तीसको दशकमै वृद्धभत्ता खाएर जीवनयापन गर्न पाउने सौभाग्य हो या दुर्भाग्य ? म बिलखबन्दमा पर्छु। सोच्दै जाँदा म एउटै निष्कर्षमा पुग्छु मलाई राज्यले शरणार्थी बनाएको छ। वरिपरि हेर्छु, इच्छा र रहरहरू वनारसको मनिकर्णिका घाटमा जल्ने लास जसरी एकैपटक सयौं जलिरहेका थिए। घर वरिपरि फूल फुलेका छन्। तिनै फूलहरूमा पनि न कुनै सुन्दरता भेटछु न त कुनै सुगन्ध। भेट्दिनँ खोलानालाहरूमा त्यो संगीतको ध्वनि, उत्तरतिर हीराको थुप्रोझैं टल्किरहेका हिमालहरू पनि आज कठ्यांग्रिने चिसो बरफका पहाड जस्ता लाग्छन्। हरियो वनजंगल पनि खै किन किन शिशिर छोप्ने क्षणिक खोल मात्र लाग्न थालेको छ। पाखापर्वतको छाती चिरेर बग्ने ती तरल चाँदीजस्ता निर्झरनिर्झरी पनि आज फगत पानीका खोलानाला लाग्छ। मान्छेहरू देख्दा पनि लहलह खेतीपाती सखाप पार्ने सलहको झुन्डजस्तै लाग्छ। मलाई मेरोभन्दा पनि मेरो पाखुरमा हुर्किरहेका निर्दोष आँकुराहरूको माया छ। आन्दोलन गर्न सडकमा टायर बाल्नुपर्छ, गोजीमा ढुंगा हालेर तोडफोडमा उत्रनुपर्छ या भनौं प्रहरीसँग दोहोरी खेल्नुपर्छ भन्ने पनि छैन। यो एक सशक्त आन्दोलन हो, मेरो कलम आन्दोलन। किनकि कमजोरहरू हतियारसँग युद्ध गर्छन् भने विद्वान्हरू कलमको सहायताले लड्छन्। हुन त मैले आफूलाई त्यस्तो विद्वान् भन्न खोजेको होइन। आन्दोलनको स्वरूप फेर्न यतिको ज्ञानले पनि सकिन्छ भन्न मात्र खोजेको हो। नुनको सोझो गर्नुपर्छ भन्नेहरूले नुनको सोझो गर्नेलाई पनि गुनको सोझो गर्नुपर्छ कि पर्दैन ? आफ्नो स्वार्थ मात्रै हेरेर सुखमा साथ अनि दुःखमा हात दिनुपर्नेमा लात दिनेहरू यस्तै हुन्छन्। त्यसैले बाउ घाती र साहु जाती कहिल्यै हुँदैन भनिन्छ, साँचो हो रहेछ। यहाँ सबै मान्छे गाईको मीठो दूध पिउन चाहन्छन् तर गाई पालेर घाँस, कुँडो दिने र गोबर फाल्न कोही चाहँदैनन्। यस्तै गलत मानसिकता र आफ्नै दुनो मात्र सोझ्याउने दुष्ट प्रवृत्तिका मानिसले संसार भरियो। हिजो नाफाको कुम्लो सुटुक्क जग्गाजमिन जोड्न र सेयरमा लगानी गर्ने अनि अहिले घाटाचाहिँ शिक्षकले पनि बाँड्नुपर्ने कहाँको नियम हो यो ? शिक्षकका नाममा अझै कति दिन शिखण्डी बन्नुपर्ने ? विद्यालय सञ्चालकले एकतर्फी रूपमा चाहिँदाको भाँडो नचाहिँदाको कुन्नि के भने जस्तो गरेर तलब सुविधाबाट वञ्चित गरेका छन्। राज्यले पनि यसमा आफ्नो उपस्थिति देखाउनुपर्छ कि पर्दैन ? हिजो मजाले कर असुल्ने अहिले कानमा तेल हालेर बस्ने राज्यसंयन्त्र कुम्भकर्णझैं किन निदाएको होला ? नियामक निकायको भूमिकामा रहेर निर्णायक बन्नुपर्ने राज्यले लगभग तीन लाख नागरिकको बिचल्लीमा आँखा चिम्लन मिल्छ। यिनै प्रश्नहरू तरबार बनेर उभिन्छन् मेराअगाडि। म नाजवाफ छु। कम्पनी ऐनअन्तर्गत मुनाफा आर्जन गर्न सञ्चालन भएका संस्थागत विद्यालयले विगतका वर्षमा एकाध स्कुलबाहेक मुनाफाको घरघडेरी मात्र बनाएनन्, पलङ बनाए अनि पैसाको बिस्तारामा सुते। सेवामुखीभन्दा नाफामुखी व्यवसाय सञ्चालन गरेर आएका बोर्डिङको भविष्य अझै सुनिश्चित नै छ तर विशुद्ध शिक्षण पेसामा आफ्नो जीवन समर्पण गरेका शिक्षकबाट दधिचिको हाड लिएर बदलामा समस्याको पहाड दिइएको छ। सबैलाई अन्धकारबाट उज्यालो जीवन प्रदान गर्ने गुरुगुरुआमाहरूको पीडामा अहिले हिमालले आँसु बगाएको छ। हावाले आगो बोकेर बहेको छ। जुनले शीत पोखेको छ। विरोधको ज्वाला बालिरहेको छ। गुरुहरूले निर्दोष एकलव्यको श्राप त भोगिरहेका छैनन्। मलाई द्रोणाचार्यप्रति सारै रिस उठ्छ। बोनस ऐन, २०३० को दफा ५ अनुसार प्रत्येक प्रतिष्ठानले आफ्नो मुनाफाको दस प्रतिशत आफ्ना कामदार वा कर्मचारीलाई हिस्सेदार बनाउनुपर्छ। दफा १३ मा बोनस वितरणपछिको रकमबाट ७० प्रतिशत कल्याणकारी कोषमा र ३० प्रतिशत रकम कर्मचारीको हकहितमा व्यवस्था गर्नुपर्ने कानुनी प्रावधान छ। यी सबै कसले कार्यान्वयन गराउने हो, म जिज्ञासु बन्छु। कागजमा भएर के गर्नू ? व्यवहारमा नउतारेपछि। यही बेलामा आंशिक रूपमा भए पनि अनलाइनबाट पढाउन लगाउँदै बोर्डिङले बालुवाबाट तेल निकालिरहेको छ। निचरेको कागती फेरि निचोरिरहेको छ। विगतमा शिक्षकको काँध चढेर प्रगतिको सगरमाथा पुगे पनि शिक्षक नै यस व्यवसायका सारथि हुन्, मूल आधार हुन् र बलिया खम्बा हुन् भन्ने कुरालाई हेक्का राख्नुपर्छ। उनीहरूबाट गुलियो रस चुसेर कपास बनाएर उकेलेर फाल्ने काम कदापि राम्रो होइन भन्ने कुरा बुझ्नुपर्छ। के थाहा ? पछि त्यही उखेलेको कपास जाडोमा आगो ताप्न काम आउन सक्छ। आज आएर संस्थागत स्कुलका शिक्षकले एउटा अभिभावक गुमाएका छन्। घाउमा लगाउने मलम र उनीहरूको आवाजलाई लिपिमा उतार्ने कलम गुमाएका छन्। शिक्षकका नाममा अलिअलि आन्दोलनको छायाँ देखिए पनि त्यसको कुनै निष्कर्ष आएन। मौसमी प्याउली जसरी उठे र बिलाएर गए पनि। संस्थागत स्कुलका रक्षाकवच संस्थाहरूले आन्दोलन भन्दै अनलाइन कक्षा पनि बन्द गरेको अवस्था छ। शिक्षकलाई बिना कुनै राहत बेतलबी बिदाको विज्ञप्ति छापिएको छ। म भावविह्वल हुन्छु। यसले सम्पूर्ण निष्ठावान् शिक्षकको आस्थाको आकाश फाटेको छ, भरोसाको धर्ती भासिएको छ। श्रद्धाको फूल ओइलाएको छ अनि विश्वासको मुटु थिचिएको छ। न्यायको गला रेटिएको छ। धर्मको खुट्टा काटिएको छ अनि कर्तव्यको घाँटी निमोठिएको छ। अहिले हिजोअस्तिको जस्तो सामान्य जनजीवन छैन। यो बेलामा सामान्य खर्चले जीवन चलाउन पनि सारै मुस्किल छ। मुद्रास्फीतिले गर्दा वस्तु र सामानको मूल्य सर्वसाधारणका लागि आकाशको फल बनिसकेको छ। स्कुलले भेडीगोठको गोठालो जसरी शिक्षकलाई उपेक्षा गरेपछि जीवन झन् कठिन बन्यो। कुनै क्षमता नै नभएका हुन् र शिक्षकहरू ? बाटो र माटो दुवै गलत हुनै सक्दैनन्। गलत बनाइएको हो। देवकोटालाई त पागल बनाउन सक्ने यो समाजसँग मलाई निकै डर लाग्छ। हामी जस्ता सामान्य व्यक्तिलाई त झिँगा सम्झन्छ होला। एक चुट्कीको झिँगा। शिक्षकका ताता पसिना चुसेर बनेका ती बालुवाका महलभित्र मानवता मर्दै गएको छ। यता मेरो जीवन झन् कष्टकर बनिरहेको हुँदा अनायासै मुखबाट फुत्क्यो मरेर सहिद हुनेहरू हो जिएर र त हेर, जिउन कति गाह्रो छ। भूपि शेरचनको यही पंक्ति धेरै बेर सुरताल नमिले पनि गुञ्जाउन मन लाग्यो। एक्लो होइन आज हजारौं लाखौं वृहस्पति कसरी झुट्टा साबित भए। म भावुक हुन्छु। मेरो बाध्यता र गरिबीको फाइदा आखिर कहिलेसम्म अझै कतिले उठाउने हुन् ? म अनभिज्ञ छु। यही र यस्तै हुँदै जाँदा समाजमा सबैले बोर्डिङ बहिष्कार गर्ने अवस्था आयो भने के होला ? सञ्चालकहरू कल्पनासम्म पनि गर्न सक्दैनन्। म टोलाएँ। बुढेसकालका वृद्ध आमाबुवा पाल्नुपर्ने बेलामा म उहाँहरूसँगै वृद्धभत्ताबाटै जीवन गुजारिरहेको छु। तीसको दशकमै वृद्धभत्ता खाएर जीवनयापन गर्न पाउने सौभाग्य हो या दुर्भाग्य ? म बिलखबन्दमा पर्छु। सोच्दै जाँदा म एउटै निष्कर्षमा पुग्छु मलाई राज्यले शरणार्थी बनाएको छ। खहरेको झोलुंगे पुलझैं म यता र उता हल्लिएर जीवन चलाइरहेको छु। खै मेरो स्थिरता ? मेरी उनी र एउटी भएकी सानी छोरी पनि मामाघरतिरै शरणागत भएको चार महिना भइसकेछ। म आफ्नै देशभित्र कसरी शरणार्थी हुन पुगेँ। म तार्किक जवाफ चाहन्छु। के मैले यो देशलाई आजसम्म कुनै योगदान दिइनँ ? अब पनि म देशलाई कहिल्यै नचाहिने हो त ? मलाई अधिकारभन्दा पनि अधिकारको मीठो अनुभूति चाहिएको छ तर एक शरणार्थीको समस्या देशको समस्या कहाँ बन्न सक्छ र ? त्यसैले मलाई कसले भनिदिन्छ, म कुन देशको शरणार्थी ?"
"स्वाब दिँदै, सर्वत्र डुल्दै","काठमाडौं : स्वाब परीक्षण गराउनुको अर्थ आफैंलाई कोरोना संक्रमण छ कि भनेर सशंकित हुनु हो। त्यसैले परीक्षणको नतिजा नआउन्जेल सम्बन्धित व्यक्तिले कम्तीमा क्वारेन्टाइनमा बस्नुपर्छ। तर, अवस्था ठीक उल्टो छ। स्वाब दिएर परिणाम नआउञ्जेल भेटघाटमा रमाउने धेरै छन्। नतिजा पोजेटिभ आउनेले त्यहीबीच थुप्रैलाई सारिसकेका हुन्छन्। स्वाब दिएर नतिजा नआउँदै एक जनाले त १३ सय जनालाई भेटिसक्नुभएको रहेछ, सम्पादकहरूसँगको अन्तरक्रियामा हालै स्वास्थ्यमन्त्री भानुभक्त ढकालले यसबारे दुःखेसो गरे, ती मान्छे खोज्दाको हैरान भयो। कम्तीमा घरमै बसिदिएको भए राज्यको साधन, स्रोत र शक्ति जोगिन्थ्यो। यस्ता घटना धेरै छन्। कोरोना पोजेटिभ पुष्टि भएकाहरूलाई सरकारले दिनहुँ खोजी गर्छ। तर, संक्रमितहरू नै लुक्ने वा ढाँट्ने क्रम पनि उत्तिकै छ। त्यसले सबैको कन्ट्याक्ट ट्रेसिङ जटिल बन्दै गएको छ। संक्रमणको जोखिम झन्झन् बढेको छ। संक्रमित पुुष्टि भएका व्यक्तिसँग सम्पर्कमा रहेका अन्य व्यक्तिको खोजी गर्नु नै कन्ट्याक्ट ट्रेसिङ हो। दिनहुँ झन्डै ६ सय संक्रमित पुष्टि हुन थालेका छन्। संक्रमणको पुष्टि भएकामध्ये कतिपयले मोबाइल बन्द गरेका छन्। कतिपयले गलत नम्बर लेखेका र कतिपयले फोन उठाए पनि आफ्नो परिवारका कसैले पनि स्वाब परीक्षण नगरेको बताउने गरेको ट्रेसिङमा संलग्न एक स्वास्थ्य अधिकारीले जानकारी दिए। संक्रमितसँग सम्पर्कमा रहेका व्यक्तिको खोजबिनका लागि अहिले हरेक गाउँपालिकामा १, नगरपालिकामा २, उपमहानगरपालिकामा ३, महानगरपालिकामा ५ टिम बनाइएको छ। तैपनि त्यस्ता व्यक्ति सम्पर्कमा आउन हिचकिचाउँछन् वा खेलाँची गर्छन्। संक्रमितको संख्या वृद्धि भएपछि स्वास्थ्य मन्त्रालयले निजी अस्पतालहरूलाई २० प्रतिशत बेड छुट्ट्याउन निर्देशन दिएको छ। तैपनि संक्रमितहरू बेपत्ता छन्। कसरी खोजिन्छ ? स्वाब परीक्षण गर्नुअघि भराइने फर्ममा नाम, ठेगाना, सम्पर्क नम्बर लेख्नुपर्ने हुन्छ। पोजेटिभ देखिएमा नजिकका स्वास्थ्यकर्मीले फोन सम्पर्क गरी जानकारी दिने गर्छन्। संक्रमितको स्वास्थ्य अवस्था बुझेपछि होम आइसोलेसनको मापदण्डअनुसार घरमै बस्न सक्छ भने त्यसलाई नै प्रेरित गरिन्छ। यदि घरमा बस्न सम्भव नभए एम्बुलेन्स पठाइन्छ। ती व्यक्ति १४ दिनसम्म कहाँ कहाँ गए अनि ककसलाई भेटे खोजिन्छ। मास्क नलगाई १५ मिनेटभन्दा बढी समय एकै ठाउँमा कोकोसँग बसे, पहिचान गरिन्छ। विश्व स्वास्थ्य संगठनका अनुसार, कुनै पनि संक्रमित व्यक्तिले १५ मिनेटसम्म बिना मास्क अर्को व्यक्तिसँग उठबस गरेको छ भने भाइरस सर्ने सम्भावना झन्डै शतप्रतिशत हुन्छ। स्वाब परीक्षणपछि बेपत्ता कोरोना संक्रमण बढी देखिएको बाँके जिल्लामा १२ संक्रमित बेपत्ता छन्। गत साउन २२ गतेदेखि ३ दिनसम्म स्वाब संकलन गरिएकाहरूमध्ये १२ जना सम्पर्क बाहिर रहेका छन्। उनीहरू २ वर्षका बालकदेखि ४५ वर्षसम्मका छन्। स्वाब परीक्षणपछि बेपत्ता हुने संक्रमित काठमाडौंमा समेत छन्। इपिडिमियोलोजी तथा रोग नियन्त्रण महाशाखाअन्तर्गत कन्ट्याक्ट ट्रेसिङमा ७ वटा समूह छ। उक्त समूहले बेपत्ता संक्रमित सबैको पत्ता लगाउन सकेको छैन। यही समूहअन्तर्गत एक टिमका संयोजक डा प्रकाश बुढाथोकीका अनुसार, लकडाउनको अवधिमा नयाँ संक्रमितको संख्या थोरै हुने भएकाले कन्ट्याक्ट ट्रेसिङमा सजिलो हुन्थ्यो। औसतमा कम्तीमा १६ देखि ५० जनासम्मलाई कन्ट्याक्टमा ट्रेसिङमा फेला पार्न सकिन्थ्यो। तर अहिले संक्रमितको संख्या ६ सयको हाराहारीमा पुग्न थालेको छ। स्वास्थ्य मन्त्रालयका अनुसार, शुक्रबार मुलुकभर ५ सय ९४ नयाँ संक्रमित थपिएका छन्। नेपाल चिकित्सक संघका कोषाध्यक्षसमेत रहेका डा बुढाथोकीले भने, लकडाउन खुलेपछि संक्रमितको संख्या सीमित रहेन। संक्रमित बढ्दै जाँदा सबैको कन्ट्याक्ट ट्रेसिङमा सम्भव नै छैन। संक्रमित बिहान उठेपछि बस चढेको होला। कार्यक्रममा गएको होला। जुलुसमा गएको होला। अस्पताल गएको होला। कहाँ कहाँ गयो र को कोसँग सम्पर्कमा रह्यो सबैलाई कन्ट्याक्ट ट्रेसिङको दायरामा ल्याउन सम्भव नै हुँदैन। अहिलेको जोखिम पनि त्यही हो। दुर्व्यवहारको डर कोरोना संक्रमणको पुष्टिपछि विभेद गर्दा धेरै आफूलाई संक्रमण भएको लुकाउने गरेका छन्। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डे संक्रमणको पुष्टि भएपछि समाजमा दुर्व्यवहार हुने डरका कारण कतिपयले रोग लुकाउने गरेको बताउँछन्। उनी भन्छन् संक्रमणको पुष्टि भएपछि एम्बुलेन्स लिन पठाउँदा पनि छिमेकीले थाहा पाउँछन्। आफैं आउँछु भन्ने पनि पाइएका छन्। डा बुढाथोकीका अनुसार, संक्रमितलाई दुर्व्यवहार गर्ने चलन गाउँघरमा बढी देखिन्छ। त्यसकारण पनि संक्रमित र शंकास्पद व्यक्तिले खुलासा गर्न चाहँदैन। कोरोना भएको व्यक्तिले आफ्नो क्लोज कन्ट्याक्टमा रहेको साथीको नाम नै लिँदैन। केटा साथीले केटी साथीको नाम लिँदैन। केटी साथीले केटा साथीको नाम लिँदैन। धेरै नै कन्भिन्स गर्नुपर्छ, उनले भने। संक्रमण भएको पुष्टिपछि सर्वसाधारण मात्र होइन चिकित्सकलाई समेत दुर्व्यवहार भएको पाइएको छ। चितवनस्थित रत्ननगर अस्पतालका मेडिकल सुपरिटेन्डेन्ट डा विश्वबन्धु बगालेलाई कोरोना संक्रमणको पुष्टि भएपछि जनप्रतिनिधिसहित छिमेकीले दुर्व्यवहार गरेका छन्। सोमबार कोरोना संक्रमणको पुष्टिपछि होम आइसोलेसनमा बसिरहेका डा बगालेकी पत्नीमा पनि कोरोना पोजेटिभ पाइएको छ। शुक्रबार बिहानै भरतपुर महानगर ४ का वडाध्यक्षसहितको टोल सुधार समितिका पदाधिकारीहरू आई कोरोना संक्रमितको घर लेखिएको ब्यानर टाँस्न पुगेका थिए। सुरक्षित नठानौं स्वास्थ्य मन्त्रालयका प्रवक्ता डा जागेश्वर गौतम गाउँघर, सहरबजारमा अझैं पनि समूहसमूहमा होटल एवं पसलमा बस्ने प्रवृत्ति रहेको बताउँछन्। घरमा पाहुनपाछा लाग्ने तथा आफैं पनि पाहुना बन्न जाने जस्ता हेलचेक्र्याइँ गर्दै आएको अवस्था छ। यस्तो व्यवहारले कोरोनाको जोखिम बढ्छ। आफूबाहेक अरू सबै संक्रमित हुँ भन्ने सोंचेर व्यवहार गर्नुपर्ने डा गौतमको सुझाव छ। लक्षण देखिन पनि सक्छ। नदेखिन पनि सक्छ। त्यही भएर आफूबाहेक सबै संक्रमित छन् भन्ने सोच राखी आवश्यक नपरी घरबाट बाहिर निस्कन हुँदैन। निस्कन परेमा पनि मास्क लगाउने र भौतिक दूरी कायम राख्नुपर्छ, डा गौतमले भने।"
९० प्रतिशतमा विद्युत पहुँच,"काठमाडौंं। मुलुकभरमा ८६४४ प्रतिशत घरपरिवारमा राष्ट्रिय प्रशारण प्रणालीको विद्युत पुगेको छ। नेपाल विद्युत प्राधिकरणको तथ्याङअनुसार राष्ट्रिय ग्रिडमार्फत सबैभन्दा बढी प्रदेश २ का घरपरिवारमा विद्युत्को पहुँच पुगेको छ भने सबैभन्दा कम कर्णाली प्रदेशमा छ। प्रदेश २ मा राष्ट्रिय प्रसारण प्रणालीमार्फत ९९०५ घरपरिवारमा विद्युत् पुगेको छ। प्राधिकरणले कर्णाली प्रदेशमा ३४७४ प्रतिशत विद्युतीकरण गरेको छ। सरकारले वैकल्पिक ऊर्जा प्रवद्र्धन केन्द्रमार्फत राष्ट्रिय ग्रिड पुग्न नसकेको ठाउँमा सौर्य, लघुजलविद्युत (माइक्रोहाइड्रो) लगायतमार्फत पनि विद्युतीकरण गर्दै आएको छ। ऊर्जा, जलस्रोत तथा सिंचाइ मन्त्रालयको तथ्याङअनुसार, अहिले ९० प्रतिशतभन्दा बढी जनसंख्यामा विद्युत्को पहुँच पुगेको छ। आव २०७२०७३मा ६२१६ प्रतिशत घरपरिवारमा मात्रै विद्युतीकरण भएको थियो, चार वर्षभित्र २३२८ प्रतिशतले विद्युतको पहुँचमा बृद्धि भई अहिले ८६४४ प्रतिशत पुगेको छ, प्राधिकरणका कार्यकारी निर्देशक कुलमान घिसिङले भने। आगामी साढे दुई वर्षभित्र हरेक नेपालीको घरमा विद्युत्को पहँुच पुर्याउने लक्ष्यका साथ विद्युतीकरण अगाडि बढाएका छौ, यसकां लागि बजेटको जोहो भइसकेको छ। एसियाली पूर्वाधार लगानी बैकले कम विद्युतीकरण भएका कर्णाली र सुदूरपश्चिम प्रदेशका लागि सहुलियतपूर्ण ऋण प्रवाह गर्दै छ। सरकारले २०७९ (सन् २०२२) भित्रमा प्रत्येक घरधुरीमा विद्युत् सेवा पुर्याउने र चार वर्षभित्रमा प्रतिव्यक्ति विद्युत खपतलाई ७०० युनिट पुर्याउने लक्ष्य राखेको छ। अहिले प्रतिव्यक्ति ऊर्जा खपत २ सय ६० युनिट पुगेको छ। कर्णाली प्रदेशमा राष्ट्रिय प्रसारण प्रणालीबाट (ग्रिड) ३०५७ र अफ ग्रिडबाट ४१७ प्रतिशत विद्युतीकरण गरिएको छ। कर्णाली प्रदेशका १० जिल्लामध्ये हुम्ला, जुम्ला, डोल्पा, कालिकोट र मुगुमा अहिलेसम्म राष्ट्रिय प्रसारण ग्रिड पुगेको छैन। प्राधिकरणले ती जिल्लामा माइक्रो हाइड्रोमार्फत विद्युत् आपूर्ति गरिरहेको छ। भौगोलिक कठिनाइ तथा विकटताले गर्दा कर्णाली प्रदेशमा विद्युतीकरण चुनौतीपूर्ण रहेको घिसिङले बताए। प्रदेश २ का ८ जिल्लामध्ये सिराहा, धनुषा, महोत्तरी, बारा र पर्सामा ९९ प्रतिशतभन्दा बढी विद्युतीकरण भएको छ। प्रदेश २ पछि बागमती प्रदेशमा सबैभन्दा बढी विद्युतीकरण भएको छ। बागमती प्रदेशमा ९४४४ प्रतिशत विद्युतीकरण भएको हो। यस प्रदेशका काठमाडौं, भक्तपुर र नुवाकोटमा पूर्ण विद्युतीकरण भएको छ। सिन्धुलीमा सबैभन्दा कम ६९५१ प्रतिशत मात्रै विद्युतीकरण भएको छ। गण्डकी प्रदेशमा ९२७९ प्रतिशत विद्युतीकरण भएको छ। यस प्रदेशका ११ जिल्लामध्ये स्याङजा र पर्वतमा पूर्ण विद्युतीकरण भएको छ। मनाङमा सबैभन्दा कम ६४ प्रतिशत मात्रै विद्युतीकरण भएको छ। लमजुङ, तनहुँ, कास्की, म्याग्दी र बाग्लुङमा ९० प्रतिशतभन्दा बढी विद्युतीकरण भएको छ। प्रदेश ५मा ९१ प्रतिशत विद्युतीकरण भएको छ। प्रदेश ५ का १२ जिल्लामध्ये नवलपरासी, कपिलवस्तु र बर्दियामा ९९ प्रतिशतभन्दा बढी विद्युतीकरण भएको छ। गुल्मी, अर्घाखाँची र रुपन्देहीमा ९५ प्रतिशभन्दा बढी र रुकुम पूर्वमा सबैभन्दा कम ११२५ प्रतिशत मात्रै विद्युतीकरण भएको छ। प्रदेश १मा ८२४३ प्रतिशत विद्युतीकरण भएको छ। प्रदेश १मा पर्ने १४ जिल्लामध्ये सबैभन्दा बढी धनकुटामा ९७ प्रतिशत र सबैभन्दा कम सोलुखुम्बुमा १३५५ प्रतिशत विद्युतीकरण भएको छ। झापा, मोरङ र सुनसरीमा ९० प्रतिशतभन्दा बढी विद्युतीकरण भएको छ। सुदूरपश्चिम प्रदेशमा ६४६९ प्रतिशत विद्युतीकरण भएको छ। यस प्रदेशमा पर्ने ९ जिल्लामध्ये सबैभन्दा बढी कञ्चनपुरमा ९२७९ प्रतिशत र कम बझाङमा १०२१ प्रतिशत मात्रै विद्युतीकरण भएको छ। गत आर्थिक वर्ष (आव) २०७६०७७ सम्ममा प्राधिकरणका विद्युत् ग्राहक संख्या करिव ४२ लाख पुगेको छ। यो विगत ४ वर्ष अगाडिको तुलनामा करिव ४२ प्रतिशतले बढी भएको प्राधिकरणका कार्यकारी निर्देशक कुलमान घिसिङले बताए। सामुदायिक र बुटवल पावर कम्पनीकोसमेत गर्दा विद्युत्का कूल ग्राहक संख्या ४८लाख पुगेको छ। ग्रीड पुर्याउन सम्भव नहुने स्थानहरुमा ब्याट्री स्टोरेज प्रणालीसहितको माइक्रोहाइड्रो, सोलार तथा वायु उर्जाको उपयोग गर्ने सरकारको योजना छ।"
कोरोनाको आत्मकथा,"यो पृथ्वी पशुपक्षी, बोटबिरुवा तथा हामीजस्ता करोडौं कीटाणुको पनि हो भन्ने तथ्य मान्छेले कहिल्यै महसुस गरेन। पृथ्वीलाई मात्र होइन; अन्तरिक्ष, चन्द्रमा तथा मंगल ग्रहलाई पनि कब्जा जमाउन मान्छे लालायित छ। मान्छेले चराचर जगत्लाई सहअस्तित्वका रूपमा कहिल्यै सोचेन। हाम्राबारे मात्र होइन, आफूबाहेक अन्य मान्छेबारे समेत सोच्ने चौडा छाती मान्छेसँग भएन। हाम्रा प्राकृतिक बासस्थानमा हमला गर्दा हामीहरू मानिसको बासस्थानमा हमला गर्न बाध्य भएको तथ्य बुझ्नु जरुरी छ। हामी आफ्नै संसारमा रमाइरहेका थियौं। चमेराको कोषमा उसलाई घात नगर्ने गरी बसेका थियौं। चमेराको सालकसँग संसर्ग भएपछि हामी सालकभित्र पस्यौं। चीनको उहानमा कोही भोकका कारण तथा कोही भोगका कारण चमेरा, सालकलगायत नचिनेका प्राणी धमाधम खाइरहेका थिए। उहानको सी फुड मार्केटमा हामी सेप्टेम्बरमै पुगेका थियौं। मान्छेले कुरा गर्दा, खोक्दा, हाच्छ्युँ गर्दा तथा सामानबाट समेत हामी उहानका घरघरमा पुग्न सफल भयौं। उहानमा आँखाको डाक्टरले सिटी स्क्यानबाट हामीलाई चिनेको थियो। तर, उसको मुख थुन्ने काम भयो। धन्यवाद छ, ती मुख थुन्ने अधिकारीलाई। संसारभरका धेरै व्यक्ति मेडिकल साइन्स पढ्न, अनुसन्धान गर्न तथा भ्रमण गर्न उहानमा बसेका थिए। जब डिसेम्बरको अन्तिममा हामी कोरोना भाइरस हौं भन्ने पत्ता लगाए, अधिकांश देशले चार्टर फ्लाइट गरेर आफ्ना नागरिकलाई स्वदेश लिएर गए। उहानका मान्छेहरू अन्य देशमा भ्रमण गर्न जाने प्रक्रिया चलिरहेको थियो। हामी मानव निर्मित हवाईजहाज तथा पानीजहाज चढेर धेरै देशमा पुग्यौं, बिनाभिसा र बिनापैसा। हामीलाई पाहुना बनाएका ती व्यक्तिहरू रोगको लक्षणपूर्वको अवस्थामा थिए। लक्षणपूर्वको अवस्थामा कोरोना संक्रमण सर्ने उर्वर समय हो भन्ने उनीहरूलाई थाहा भएन। युरोप, अमेरिकालगायत देशका मान्छेले हामीलाई स्टेडियम, बार, रेस्टुरेन्ट, क्यासिनो, नाइट क्लब, अस्पताल, फिल्म हल आदिमा पुर्याए। हामीलाई बोकेका मान्छे जता गए, हाम्रो फैलावट दिन दुगुना रात चौगुना हुँदै गयो। अमेरिकाका राष्ट्रपतिले चाइनिज भाइरस भनेर हामीलाई हेपे। ब्राजिलका राष्ट्रपति, रुसका राष्ट्रपति तथा अन्य देशका शक्तिशाली व्यक्तिहरूले हामीलाई हेप्नु हेपे। अमेरिकामा हाम्रोविरुद्ध बन्दुक र्याली भयो। ठूलाठूला क्षेप्यास्त्र र शक्तिशाली बम त बेलुनजस्ता भए भने नाथे बन्दुकले हामीलाई के नै पो हुन्थ्यो र ? हामी कहिले सार्स त कहिले मर्स बनेर पहिले पनि आएका थियौं। हामी पटकपटक आउन सक्छौं भनेर मान्छेले मास्क, पीपीई, आईसीयूको क्षमता, अक्सिजन, भेन्टिलेटर, औषधि तथा खोपमा ध्यान दिनुको साटो मिसाइलमा ट्रिलियन डलर खर्च गरिरहे। कठै ! ती हतियार टिटानसका बासस्थानमा परिणत भए। आणविक रूपमा शक्तिशाली देशको शक्ति संसारले छर्लंग देख्यो, स्वास्थ्य सुविधा उत्कृष्ट भएका देशको कथा पनि संसारले पढ्यो। खाद्य तथा औषधिको स्टोर पनि संसारले छर्लंगै देख्यो। जंगलमा आगो लागेपछि, बस्तीमा भेल पसेपछि, युद्ध सुरु भएपछि तथा महामारी फैलिएपछि कर्ताको पनि केही लाग्दैन। उसले चाहेर पनि नियन्त्रण गर्न सक्दैन। यो महामारी हाम्रो हातबाट अघि बढिसक्यो। जनस्वास्थ्यका मापदण्ड पालना गरेर तथा नियन्त्रणको प्रभावकारी उपाय अवलम्बन गरेर यो महामारीलाई साम्य बनाउन सकिन्छ। मान्छेहरू पैसा कमाउने मेसिनमा परिणत भएका थिए। जति कमायो त्यति तिर्खा लाग्ने रोगले ग्रस्त भएका थिए। उनीहरू आफ्नो परिवारलाई समेत समय दिन नसक्ने पागलपनमा सवार थिए। पैसा, पद, शक्ति, सम्मान तथा सुविधाको नाममा मेसिन भएका मान्छे अहिले ग्यारेजमा थन्किएका छन्। अझै पनि यति घाटा लाग्यो भनेर औंला भाँच्दैछन्। दैनिक काम गरेर खाने मान्छेहरू भोकको कारणले मृत्यु हुँदा पनि यिनका मनमा कहिल्यै हरि पलाएन। मान्छेहरूले यतिविधि हाम्रो घृणा गर्नु जरुरी छैन। हामी सार्सजस्तो १० प्रतिशत मृत्युदर वा मर्सजस्तो ३० प्रतिशत मृत्युदर वा इबोलाजस्तो ५१ प्रतिशत मृत्युदर बोकेर आएको भए अहिले के स्थिति हुन्थ्यो होला ? हामी ९० प्रतिशत मृत्युदर बोकेर आएको भए ? हामी मान्छेलाई मार्न होइन, सबक सिकाउन आएका हौं। हामीले पशुपक्षीलाई केही गरेका छैनौं, वनस्पतिलाई केही गरेका छैनौं, भुसुनालाई समेत केही गरेका छैनौं। अप्रिय मान्छे ! तिमीले पक्कै पनि केही बुझ्यौ कि भन्ने हाम्रो विश्वास छ। अबको युद्ध हतियारले होइन, जीवाणुले हुनेछ भनेर तथ्यबोध गर्नु जरुरी छ। इटाली, न्युयोर्क, लन्डन, ब्राजिल लगायतका ठाउँले हृदयविदारक पीडा भोग्नु पर्यो। मान्छेसँग लड्नका लागि उनीहरूसँग हतियार थियो तर हामीसँग लड्न चाहिने मास्क, पन्जा, चस्मा, पीपीई, औषधि, बेड तथा भेन्टिलेटर पर्याप्त थिएनन्। त्यहाँ हाम्रो आक्रमणले डरका कारण धेरै जनाको मृत्यु भएको थियो। डेथ अडिट गरेको भए सबै जानकारी आउने थियो। आत्मबल बलिया भएका मान्छेसँग हाम्रो केही चल्दैन। हामीलाई मान्छेको शरीरमा पस्न निकै सजिलो छ। नाक, मुख र आँखाबाट हामी मान्छेको फोक्सोमा पुग्छौं। फोक्सोमा भएका कोषलाई हाइज्याक गरेर हामीहरू फोटोकपी गरेजस्तै ठूलो संख्यामा मान्छेको फोक्सोमा रहन्छौं। हामी जीवित कोषमा छोटो जीवन बिताउँछौं, प्रायःजसो केही हप्ता मात्र। तर हाम्रा अनुजहरू रक्तबिज जस्तै फैलिन्छन्, करोडौंको संख्यामा। हामी मान्छेको प्रतिरक्षा प्रणालीमाथि आक्रमण गर्छौं। हामीले कोषहरूलाई नष्ट गर्दै फोक्सोलाई पानी र पीपले भर्छौं। त्यसपछि मान्छेका संवेदनशील अंगहरू जस्तै मस्तिष्क, मुटु, मिर्गौला, कलेजो तथा स्नायुमा अक्सिजन सप्लाई कम वा बन्द गरेर कमजोर बनाउँछौं। रोगसँग लड्ने क्षमता कम भएका व्यक्तिको सजिलै मृत्यु हुन्छ भने उमेरदार र स्वस्थ व्यक्तिलाई मार्न हामी असमर्थ हुन्छौं। त्यति मात्र होइन, हामीले शरीरका विभिन्न भागमा रगत जमाएर ढिक्का बनाउँछौं, यसको दीर्घकालीन असर रहिरहन्छ। हामीले मान्छेले जस्तै आफ्नो स्वरूप फेरिरहन्छौं। म्युटेसन भएपछि कहिले कमजोर हुन्छौं त कहिले शक्तिशाली हुन्छौं। कहिले लक्षणरहित हुन्छौं त कहिले लक्षणयुक्त। हाम्रोबारेमा विश्व स्वास्थ्य संगठनलगायत ठूला संस्था एवं वैज्ञानिकले समेत कुरा फेरिरहन्छन्। सुरुमा विश्व स्वास्थ्य संगठनले भनेको थियो, स्वस्थ व्यक्तिले मास्क लगाउनु पर्दैन। पछि आफ्नो धारणा परिवर्तन गर्यो। पहिले लक्षणविहीन संक्रमितले रोग सार्न सक्दैनन् भन्यो। पछि सक्छन् भन्यो। हाम्राबारे यो संसारमा कोही पनि विज्ञ छैन। जसले अध्ययन र अनुसन्धान गरेर नियमित अपडेट हुन्छ, त्यही नै विज्ञ हो भन्ने हाम्रो बुझाइ छ। मान्छेको मूर्खता देखेर कहिलेकाहीँ हामी हाँस्ने गर्छौं। जब हामीले जोखिम वर्गलाई आक्रमण गर्छौं, उनीहरूको पहिलेदेखि कमजोर अंगलाई फेल गराउँछौं। प्रतिरक्षा प्रणालीमा आक्रमण गर्छौं र उसको मृत्यु हुन्छ। मान्छे भन्छन् ऊ आफ्नो पुरानो रोगले मरेको हो, कोरोना त देखिएको मात्र हो। यो सरासर गलत धारणा हो। हामीले आक्रमण नगरेको भए ती दीर्घबिरामी अरू थप वर्षहरू बाँच्ने थिए। मान्छेका बानी हाम्रा लागि निकै अनुकूल विषय भएका छन्। दिनमा दर्जनौंपटक अनुहार छुने, मास्क नलगाउने, लगाए पनि नाकमुनि वा चिउँड़ोमुनि लगाउने, भीडभाडमा जाने, हामी लुकेर बसेका ठाउँमा छोएपछि हात नधुने, झ्यालढोका बन्द गरेर बस्ने तथा आफ्ना मान्छे भएको ठाउँमा पहिलेजस्तै असुरक्षित व्यवहार गर्दा हाम्रा सिपाहीहरूलाई निकै सजिलो भएको छ। मास्क मात्र नभएको भए मान्छेको कुन हालत हुन्थ्यो कल्पनातीत विषय छ। मान्छेप्रति हामी निकै आभारी छौं। उनीहरूले यातायातका साधन नबनाएका भए हामी उहानमा मात्र सीमित हुने थियौं। चीन सरकार कठोर छ, चिनियाँ जनता धेरै अनुशासित छन्, त्यसैले हामीलाई उनीहरू मन पर्दैन। हामीलाई त मास्क नलगाउने, कोरोना पार्टी गर्ने, बन्द हलभित्र कन्सर्ट गर्ने, गाउने, चिच्याउने, सडकमा जुलुस तथा विरोध प्रदर्शन गर्ने एवं हामीलाई सामान्य रुघाखोकी भनेर बेवास्ता गर्ने व्यक्ति तथा समाज निकै प्रिय लाग्छ। परीक्षण, क्वारेन्टाइन, आइसोलेसन, अस्पताल, लकडाउन तथा कफ्र्यु हामीलाई पटक्कै मन पर्दैन। नेपालमा संक्रमित देशबाट तथा रेड जोनबाट घनाबस्ती भएका ठाउँमा ह्वाहर्वार संक्रमित आएको, उनीहरूलाई नाकामा क्वारेन्टाइनमा नराखेको, अलिकतिलाई टेस्ट गरेर सहर छिर्न दिएको र तीन दिनपछि तपाईं पोजिटिभ हुनुहुन्छ भनेर फोन गएको तथा यो बीचमा ती मान्छेले धेरैलाई संक्रमित बनाएको गतिविधि एकदम मन परेको छ। क्याबात् सरकार ! गुलियो, चिल्लो र जंक फुड खाएर अत्यधिक मोटाउने, शारीरिक श्रम नगरेर सानो उमेरमै दीर्घबिरामी हुने, बाहिरको खाना खाने, घाम नताप्ने, समयमा नसुत्ने लगायतका बानी भएका मान्छे हाम्रा प्रिय बासस्थान हुन्। त्यति मात्र होइन; लोभ, मोह, अहंकार, प्रज्ञापराध लगायतका बानी तथा एकअर्कोलाई सहयोग नगरेर प्रतिस्पर्धा गर्ने बानीले सिर्जित मानसिक तनाव हाम्रा लागि रमाइलो कुरा हो। आफूले आफ्नो आत्मबल घटाउने, अर्को व्यक्तिको प्रगतिमा ईष्र्या गर्ने, जति भए पनि सन्तुष्ट नहुने तथा अतिरिक्त अनुरागको बानीले मान्छेको रोगसँग लड्ने क्षमता घटेको छ। त्यस्ता व्यक्ति हाम्रा लागि सही निशाना हुन्। हामीलाई अचम्म लाग्छ कि स्वास्थ्य सेवालाई व्यापार बनाइएको छ। नजन्मिएको बच्चाले तथा कोमामा पुगेको अर्थात् होश नभएको बिरामीले समेत उपचारको शुल्क तिर्नुपर्ने देशमा सामाजिक सुरक्षाको के कुरा गर्नु ? अस्पतालले उद्योगसँग प्रतिस्पर्धा गर्ने, चिकित्सकले व्यापारीसँग प्रतिस्पर्धा गर्ने तथा औषधि कम्पनीले डिस्टिलरीसँग प्रतिस्पर्धा गर्ने अचम्मको स्वास्थ्य प्रणाली मान्छेले विकास गरेका छन्। हाम्रा पूर्वज सार्स तथा मर्स भाइरसका औषधि र खोप बनाएको भए अहिले हाम्रो जगजगी हुने थिएन। ४० वर्षपहिले देखिएको एचआईभी एड्सको खोप किन बनाइएन ? बर्ड फ्लु, स्वाइन फ्लुमात्र होइन; जनै खटिराको समेत खोप बनाइएको छैन। यसबाट अनुमान गर्न सकिन्छ कि मान्छेहरू आफूलाई बचाउने औषधि र खोपमा पनि नाफाघाटाको हिसाब गर्छन्। हामीले सार्ने कोभिड१९ को कुनै औषधि छैन। तर, औषधि माफियाहरू अहिले चर्को मूल्यमा विभिन्न औषधिको व्यापार गरिरहेका छन्। मलेरियाको औषधि हाइड्रोक्सोक्लोरोक्विनले मान्छेको मुटु तथा आँखामा गम्भीर असर गर्छ। यस्तो घातक औषधिको प्रयोगले धेरै संक्रमितको मृत्यु भएको हामीले सुनेका छौं। इबोला, एचआईभी र एड्स, जापानी इन्फ्लुएन्जा आदिका औषधि अन्धाधुन्ध चलाएको, ती औषधिको ब्ल्याक मार्केट स्थापना गरिएको, संक्रमितलाई उपचारको नाममा सर्वस्वहरण गरेको तथा सुरक्षित मानिएका वनस्पतिजन्य औषधिलाई अवैज्ञानिक भनेर निरुत्साहित गरिएको देख्दा हामी कोरोना भाइरस खुसीले गद्गद् भएका छौं। एउटा रोगका लागि प्रयोग गरिने औषधिले पाँचवटा रोग लाग्ने अवस्था किन भइरहेको छ ? यो विषयमा हामीभन्दा मान्छे विज्ञ छन्। सच्चा भाइरस हामी हौं कि मान्छे भन्ने विषयमा कहिलेकाहीँ हामीलाई संशय हुन्छ। हामी पनि एक ठाउँबाट अर्को ठाउँमा जान्छौं, हामी पनि जसले बस्न दिन्छ त्यसलाई आक्रमण गर्छौं, हामी पनि पस्ने बेला सियो भएर निस्किने बेला हात्ती हुन्छौं, हामी पनि कमजोरलाई आक्रमण गर्छौं। तर हामी मान्छेजस्तो कृतघ्न छैनौं। हामीले मानिसले जस्तो आफ्नो प्रजातिलाई मार्दैनौं, आक्रमण गर्दैनौं। मूर्ख शासक हुनु हाम्रा लागि खुसीको कुरा हो। चाइनिज भाइरस भनेर हेप्ने अमेरिकाका राष्ट्रपति, सानो फ्लु भनेर हेप्ने ब्राजिलका राष्ट्रपति, आफ्नो देशमा यो भाइरस छिर्दैन भन्ने रुसका राष्ट्रपति, महामारीको अनुमान गर्न नसक्ने युरोपका केही देशका शासकहरू, मृतकको संख्या एक तिहाइ मात्र बताउने इराक सरकार लगायतका धेरै नेतृत्वका कारण हामी कोरोना गणलाई महामारी फैलाउन ठूलो सहयोग भएको छ। हामीले १० महिनाको समय दिँदा पनि आफूले तयारी नगर्ने तर जनतालाई गाली गरिरहने पदाधिकारी भएका देश पनि हाम्रा लागि उर्वर भूमि हुन्। टेस्ट, ट्रेस र ट्रिटलाई प्रभावकारी ढंगले कार्यान्वयन नगर्ने सरकारहरूलाई पुरस्कृत गरौं गरौं भन्ने भावना हामीमा आइरहन्छ। इमानदार सरकार र अनुशासित नागरिक भएका देशहरू हामीलाई नष्ट गर्ने काममा सफल भएका छन्। न्युजिल्यान्डकी प्रधानमन्त्री त हामीलाई निमिट्यान्न पारेको खुसियालीमा छमछम नाचेको समाचार हामीले सुन्यौं। सरकारप्रमुख वा स्वास्थ्यमन्त्री विज्ञ भएका देशहरू, महिलाको नेतृत्व भएका देशहरू तथा विज्ञहरूको रोडम्यापमा चलेका देशहरूमा हामीलाई प्रभावकारी ढंगले नियन्त्रण गरेका छन्। भारतको बिहार, उत्तर प्रदेश र पश्चिम बंगाल अबका हाम्रा हट स्पोट हुन्। सिमानामा सुरक्षाकर्मी र स्थानीय जनता परिचालन गरेर चौबीसै घण्टा गस्ती नगरे हामीलाई नेपालमा आफ्नो काम तमाम गर्न सजिलो हुनेछ। काठमाडौंलगायत जनघनत्व धेरै भएको ठाउँमा अहिलेजस्तै लक्षित समूहमा परीक्षण नगर्ने, आवतजावतलाई फिलिली बनाउने, कन्ट्याक्ट ट्रेसिङ नगर्ने तथा उपचारका तयारी नगर्ने हो भने हामी कोरोना भाइरसलाई खुदो हुनेछ। सही तरिकाले अनिवार्य रूपमा मास्क नलगाउने, दूरी कायम नगर्ने, भीडभाड गर्ने, जमघट गरेर पर्व मनाउने, हात नियमित रूपमा सफा नगर्ने, जहाँ पायो त्यहीँ थुक्ने तथा बन्द हलमा कार्यक्रम गर्ने नागरिक हाम्रा लागि अत्यन्तै प्रिय व्यक्ति हुन्। हामीले उनीहरूलाई माया गरेर संक्रमित बनाउनेछौं अनि उनीहरूमार्फत अन्य धेरैलाई संक्रमण सार्नेछौं। आफ्नो धर्म निर्वाह गर्न हामी स्पष्ट छौं, कुशल छौं तथा हाम्रो रणनीति समयअनुसार फेर्न माहिर छौं। नेपाललाई हामीले सुरुमा धेरै दया गरेका थियौं। हवाईजहाज चढेर हामी थोरै मात्र आएका थियौं। चीनबाट युरोप, अमेरिका, बेलायत, ल्याटिन अमेरिका, अफ्रिका, अरब, भारत हुँदै नेपाल आउँदा हामी निकै थाकेका थियौं। यता आएपछि लामो समय हामी आराम गरेर बस्यौं। त्यसैले त लक्षणविहीन र कमजोर भएर बसेका थियौं। भारतसँग १८०० किलोमिटरभन्दा लामो खुला सिमाना भएको देशले पर्याप्त समय हुँदासमेत बोर्डर सिल गरेन। हामी कहाँ छौं भनेर जाँच भएन, अस्पतालको हालत सुधार भएन, आईसीयू बेडको पर्याप्त संख्या बढाइएन, हरेक अस्पतालमा अक्सिजन प्लान्ट स्थापना गरिएन, संसारमै राम्रो काम गरेका औषधि किन्ने काम भएन, भेन्टिलेटर पर्याप्त थपिएन, सम्भावित भोकमरीको वास्ता गरिएन। हामीसँग जनता त्राहिमाम भएको समयमा नेताहरू बकम्फुसे गफ लडाउन र आपसमा चिथोराचिथोर गर्न व्यस्त भए। हाम्रो नाममा भएको ठूलो अनियमितता देखेर हामीसमेत तीनछक पर्यौं अनि सक्रिय हुन बाध्य भयौं। नेपाललाई एउटा ठूलो मौका दिएका थियौं तर नेपालले त्यो मौकाको सदुपयोग गरेन। भुटान, श्रीलंका, माल्दिभ्स, भियतनाम, कम्बोडिया लगायतका देशले यस्तो मौकाको राम्ररी सदुपयोग गरे। हाम्रो मृत्युदरका बारेमा भएका बहस सुन्दा हामी स्तम्भित भएका छौं। हामी सक्रिय उमेरका व्यक्तिमा फैलिएको अवस्थामा मृत्युदर एउटा र जोखिम वर्गमा फैलिएको अवस्थामा मृत्युदर अर्को हुन्छ भन्ने सबैले बुझ्नु जरुरी छ। भाइरसको नाताले हामी के भन्छौं भने जसले पोसिलो खाना खान्छ, नियमित व्यायाम गर्छ, पर्याप्त सुत्छ, तनाव व्यवस्थापन गर्छ, सुरक्षित रहने हरदम प्रयास गर्छ तथा धेरै डर र चिन्ता मान्दैन; त्यस्ता व्यक्तिलाई हामी केही गर्न सक्दैनौं। हाम्रो कमजोरी यही हो। मान्छेहरू सोध्छन् महामारी कहिले नियन्त्रण हुन्छ ? महामारीबाट बच्ने चार अवस्था हुन्छन् :  हामी अर्थात् कोरोना भाइरस म्युटेसन हुँदै जाँदा कमजोर भएमा।  प्रभावकारी खोप आएमा।  मान्छेहरू संक्रमण भएर निको भएमा।  संक्रमण धेरै फैलिएर हर्ड इम्युनिटी प्राप्त गरेमा। अन्त्यमा, एकपटक संक्रमण भएर निको भएको व्यक्तिले अरूलाई रोग सार्न सक्दैन। ऊ आफू पनि इम्युन हुन्छ, अन्य संक्रमित व्यक्तिलाई उसको प्लाज्मा उपयोगी हुनसक्छ। तसर्थ संक्रमण भएका वा निको भएका व्यक्तिलाई हेला गर्ने, अछूत व्यवहार गर्ने गरेमा हामी कोरोना गण मान्छेको अज्ञानता देखेर झन् उत्साहित हुनेछौं। जंगलमा आगो लागेपछि, बस्तीमा भेल पसेपछि, युद्ध सुरु भएपछि तथा महामारी फैलिएपछि कर्ताको पनि केही लाग्दैन। उसले चाहेर पनि नियन्त्रण गर्न सक्दैन। यो महामारी हाम्रो हातबाट अघि बढिसक्यो। जनस्वास्थ्यका मापदण्ड पालना गरेर तथा महामारी नियन्त्रणको प्रभावकारी उपाय अवलम्बन गरेर यो महामारीलाई साम्य बनाएपछि हामी र मान्छेबीच सहअस्तित्वको सम्झौता हुनेछ अनि हामी एकअर्काको बस्तीमा अतिक्रमण गर्ने छैनौं।"
कोरोनाको त्यो कहर,"मार्च महिनाको अन्त्यतिर जसै मेरी श्रीमती आफ्नो नियमित ड्युटी गर्न हस्पिटलतिर लागिन्, किन किन मन एकतमासको भइरहेको थियो। मनमा अनेक कुरा खेलिरहेथ्यो। उनी नाइट ड्युटी जाँदै थिइन्, यस्तो ड्युटी त सधैं जान्थिन्। नियमितता न हो, सामान्य लाग्थ्यो तर त्यो दिन मनमा कस्तो कस्तो भइरहेथ्यो। उनलाई मैले सम्झाएँ, आफ्नो अलिक केयर गर्नू, पीपीई स्ट्रिक्ली लगाउनू। त्यति बेला संसारभर कोरोना संक्रमण एकदमै बढेको थियो। युरोपलाई नराम्ररी छोपेको थियो। बेलायतलाई पनि कोरोना भाइरसले विस्तारै ढाक्दै गएकाले बेलायत सरकारले पूर्ण रूपमा लकडाउन गरिसकेको थियो। सर्वत्र अदृश्य भाइरसको आतंक फैलिइरहेको थियो। नेपालबाट बुवाआमालगायत आफन्तबाट ल है आफ्नो ख्याल राख्नू भन्ने खबर तारन्तार प्राप्त भइरहन्थ्यो। सतर्कताका मायालु खबरले मन झनै बेचैन बनाउँथ्यो। शुभचिन्तकहरू चिन्ता गर्दै उनलाई अस्पतालबाट छुट्टी लिएर घरै बस्न सुझाउँथे। यथार्थभन्दा बढी त्रास फैलिएको थियो। हामी कुरा गथ्र्यौं, डर त नलागेको कहाँ हो र ? सेनामा जागिर खाएपछि लडाइँमा परिन्छ कि भनेर डराएर हुन्छ र ? त्यस्तै हो नर्स भएपछि यस्तो महामारीमा ड्युटी जाने डराएर हुन्छ र ? वातावरण कस्तो थियो भने अस्पतालको नियमित ड्युटी जानु पनि लडाइँमा जानुजस्तै थियो। जब म नेपाल प्रहरीमा थिएँ, दसवर्षे माओवादी जनयुद्धमा खटिँदा पनि यस्तै त्रास थियो। प्रहरी र स्वास्थ्यकर्मीको कामको प्रकृति नै त्यस्तै छ, अलिकति रिस्क त भइहाल्छ नि। यता बेलायती सरकारले वृद्ध अनि कोरोनाबाट खतराको सूचीमा रहेर आवश्यकतामा परेकालाई स्वयंसेवा गर्न भनी दुई लाख ५० हजार स्वयंसेवकका लागि आह्वान गरेको थियो। स्वभावतः मैले पनि स्वयंसेवकका लागि आफ्नो नाम दर्ता गराइसकेको थिएँ; जसको काम हुन्थ्यो वृद्धवृद्धालाई अत्यावश्यक सामान पुर्याइदिने, बिरामीलाई अस्पताल पुर्याइदिने, अस्पतालबाट घर पुर्याइदिने आदि। शुभचिन्तकको चिन्ताले कन्फ्युज बनाइदिन्थ्यो। हेरे, सुने र पढे पनि समाचारमा कोरोनाबाहेक केही नहुने। जताततै कोरोनाले मारिहाल्छ कि भन्ने भान बनाइदिने। उनी ड्युटी गएपछि अमेरिका न्युयोर्कमा रहेकी एक नेपाली नर्सले आफ्नो परिवार नै कोरोना भाइरस आक्रान्त भएर कसरी छुट्कारा हुन सकियो भन्नेबारेमा लेखेको अनुभूति पढ्न पाएँ। कसरी श्रीमान् हुँदै बच्चामा सर्यो ? भन्ने भोगेको कथा रहेछ। श्रीमतीको आत्मविश्वास बढोस् भनेर लिंक फरवार्ड गरिदिएँ, जुन पढेर मेरो आत्मविश्वास बढेको थियो। १५ वर्षे छोरामा पनि उस्तै लक्षण देखियो। दुई वर्षअघि अर्थाइटिस भएर मेडिकेसनमा रहेको उही छोरो जो हाई रिस्कमा थियो। थप सतर्कता अपनायौं। उनीहरूको सेवामा जुट्ने मलाई पनि उस्तै लक्षण देखिन थाल्यो जीउ दुख्ने, थकित हुने आदि। मन एकदमै आत्तियो। अब के होला ? श्रीमती पनि उस्तै। हाई रिस्कमा भएको छोरालाई लक्षण। सबै आतिएलान्, मनोबल गिर्ला भनेर म चुप भएँ। तर, अनुभवी नर्स (श्रीमती)को नजरबाट कसरी छिप्न सक्थ्यो र ? उनले खटिएको वार्डको फोटो खिचेर पठाइन्। पीपीईले फोटोमा श्रीमती पनि छुट्ट्याउन कठिन भयो। मेडिकल वार्डमा उनको जिम्मेवारी थियो। कोभिड१९ संक्रमण बढ्दै गएपछि त्यो वार्डलाई संक्रमितहरूकै हेरचाह गर्न विशेष जिम्मेवारी दिइएको थियो। थुप्रै संक्रमण दिनहुँ थपिइरहेका थिए। भोलिपल्ट बिहान फर्किइन् र सुनाइन् त्यही रात उनले २० संक्रमितको हेरचाह गर्नु पर्यो। हृदयविदारक क्षण थियो त्यो। त्यही अस्पतालका मुटु रोगका डाक्टर नै संक्रमित भएर भर्ना भएका थिए। उनी एकदम आत्तिएर निराश कुरा गर्थिन्। सेवारत डाक्टरको अवस्थाले झस्काएको थियो उनलाई। त्यस रात करिब १२ घण्टा बिरामीसँग बिताइन्। एकपटकमा १०१५ मिनेटका दरले बिरामीलाई समय दिनु पर्यो। कामबाट फर्केकै साँझ हल्का टाउको दुखेको सुनाइन्। सामान्य होला भन्ठान्यौं। अर्को दिन अलि बढी दुख्यो। तेस्रो दिन खोकी पनि लाग्यो। सामान्य रुघाखोकी होला भन्ने भयो। अर्को दिन ज्वरो पनि थपियो, अब शंका गर्यौं। अस्पतालमा सम्पर्क गरेर लक्षण बताएपछि अस्पतालका विशेषज्ञको सल्लाहमा घरमै आइसोलेसनमा बसिन्। जीउ दुख्ने र ज्वरो आउने निरन्तर बढेपछि परीक्षण गराइन्। रिपोर्ट कोभिड पोजिटिभ आयो। भाँडाकँुडादेखि ओछ्यानसम्म सबैमा होशियारी अपनायौं। दुई छोराले समेत घर बस्दा पनि पूरै समय मास्क लाएर बस्यौं। डाक्टरको सल्लाहअनुसार ज्वरो नियन्त्रण गर्न प्यारासिटामोलसँगै नेपाली काइदाको घरेलु औषधि अर्थात दूध, बेसारदेखि अदुवापानीलाई नियमितता दियौं। साता बित्यो। उनी निकै बिरामी परिन्। पहिलो साता त लक्षण थाहा पाउँदै बित्यो। उनको शरीरको पीडा हेर्नै गाह्रो हुन्थ्यो, पन्जा लगाएर शरीर मसाज गरिदिएँ। १५ वर्षे छोरामा पनि उस्तै लक्षण देखियो। दुई वर्षअघि अर्थाइटिस भएर मेडिकेसनमा रहेको उही छोरो जो हाई रिस्कमा थियो। थप सतर्कता अपनायौं। उनीहरूको सेवामा जुट्ने मलाई पनि उस्तै लक्षण देखिन थाल्यो जीउ दुख्ने, थकित हुने आदि। मन एकदमै आत्तियो। अब के होला ? श्रीमती पनि उस्तै। हाई रिस्कमा भएको छोरालाई लक्षण। सबै आतिएलान्, मनोबल गिर्ला भनेर म चुप भएँ। तर, अनुभवी नर्स (श्रीमती)को नजरबाट कसरी छिप्न सक्थ्यो र ? अब १२ वर्षे सानो छोरालाई सुरक्षित राख्ने मुख्य चुनौती थपियो। आमा देख्नेबित्तिकै कोरोना कोरोना भन्दै १२ हात पर भागेर आफ्नो कोठामा थुनिएर बस्नु उसको भव्य विशेषता लाग्यो। त्यही भएर सायद ऊसम्म कोरोना भाइरस पुग्न सकेन। चारमध्ये तीनमा संक्रमण देखिएपछि त मनमा धेरै कुरा खेल्न थाल्यो। आफू बिरामी भएको कुरा अरूलाई थाहा दिन पनि सोच्नुपर्ने ! कुनै शुभचिन्तकले थाहा पाए कि सोसल मिडियामा गेट वेल सुन भन्ने आउला भन्ने डर। नेपालमा वृद्ध बुवाआमा र आफन्तमा कुरो नपुगोस् भनेर नियमित सम्पर्कमा त रह्यौं तर केही भनेनौं। बाहिर निस्कन नमिल्ने तर आवश्यक सामग्री व्यवस्थापन गर्न नजिकैका जेठान दाइ मदनमान श्रेष्ठ र भाउजू रिना श्रेष्ठको सहयोग लियौं। शौचालयदेखि भाँडाकुँडा अनि कपडा सबै भिन्दाभिन्दै उपयोग गर्यौं। १४ दिनसम्म बाहिर निस्किएनौं। त्यो क्षण एकदमै कहालीलाग्दो थियो। मन आत्तिन्थ्यो तर सबैभन्दा ठूलो कुरा मनोबल उच्च बनायौं। संक्रमित र निको भइसकेका साथीहरूसँग कुरा गर्दा झनै सजिलो हुँदै गयो। समाचारले मानसिक तनाव झन् बढ्ने भएपछि टाढै रह्यौं। खानपिनदेखि स्वनुशासनमा एकदम ध्यान दियौं। मन परेको फिल्म हेर्ने, सकारात्मक सन्देश दिने, किताब पढ्ने, देशपरदेशका परिवार र आफन्त अनि साथीभाइसँग सम्पर्कमा रह्यौं; जसले सधैं मनोबल दिन्थ्यो। साथै रचनात्मक काम पनि गर्यौं। बिस्तारै मलाई र छोरालाई लक्षण कम हुँदै गयो। हामी दुईले संक्रमणबाट पार पाउन थालेजस्तो लाग्न थाल्यो। श्रीमतीलाई चाहिँ अझै च्यापेको जस्तो भयो। भन्थिन्, कहिलेकाहीँ त आफ्नो जीउ पनि आफ्नो होइनजस्तो लाग्छ। डाक्टरसँग नियमित सम्पर्कमा बस्यौं। सकारात्मक सोच राख्यौं। सातदेखि दसौं दिनसम्म एकदमै सतायो। एक साँझ त उनले सास फेर्न गाह्रो भयो भन्न थालिन्। अब के गर्ने ? यस्तो बेलामा एम्बुलेन्स बोलाएर अस्पताल लैजानुबाहेक के नै उपाय थियो र ? तर ! अस्पतालमा झन् बढी खतरा ! सम्झँदा अहिले पनि सास रोकिएजस्तो हुन्छ। त्यतिखेर बेलायतमा रहेका नेपालीमा संक्रमण देखिएको र ५० भन्दा बढीको मृत्यु भएको समाचार आइरहेथ्यो। बेलायतकै युवराज चाल्र्स, प्रधानमन्त्री अनि स्वास्थ्यमन्त्री नै संक्रमित। प्रधानमन्त्रीको त आईसीयूमै राखेर उपचार गरिरहेको समाचार आइरहेथ्यो। यस्तो बेलामा सकारात्मक सोच राखेर आशावादी हुनुबाहेक ओखती पनि के थियो र ? आजसम्म औषधि पत्ता नलागेको अवस्थामा डाक्टरको सुझाव नै सबै थोक थियो। डाक्टरले लक्षण सुनेर भोलिबाट असर कम हुँदै जान्छ, नआत्तिनू त भने तर खै ? भन्ने हुन्थ्यो। बिस्तारै उनलाई निको हुँदै गयो। लाग्यो, डाक्टर ज्योतिषी पनि रहेछन्। १३औं दिनपछि भने अलि आराम हुँदै गयो। अबचाहिँ यसबाट बाहिर आउँदै छौं भन्ने अनुभूति भयो। नेपालमा भए पनि आमाले त पहिल्यै शंका गरिसक्नुभएको रहेछ। कुराकानीमा मैले जेठान खानेकुरा लिएर घरबाहिर आउनुभएको छ भनेको रहेछु। आमाले मलाई सोध्नु पनि भएको रहेछ, बाबु, जेठानले किन खानेकुरा ल्याइदिनुभएको ? त्यो क्षण सम्झिन्छु, जब बेलायतको डर्बीमा रहेका दाइले फोनमा एकजना आफन्त पर्ने व्यक्ति बिहान अस्पताल भर्ना भए तर साँझ निधन भयो। त्यो सुन्दा मन एकतमास भएको थियो। एउटा दुःख लाग्ने कुराचाहिँ कोरोना संक्रमित भएर भर्ना भएकालाई हेर्न परिवारका कोही आउँदैनन्, आउन दिइँदैन। यस्तो अवस्थामा पनि आफन्त भेटघाट गर्न नपाउने ? नराम्रो लाग्ने नै भयो, अझ मर्दा पनि छेउमा कोही हुँदैनन् ! न बिरामीले आफ्नो मान्छेलाई मर्ने बेलामा देख्न पाउने, न त आफन्तले नै सदाका लागि यो संसार छाडेर जाँदै गरेका आफन्तलाई अन्तिम बिदाइभेट गर्न पाउने ! योचाहिँ अत्यन्तै पीडादायी लाग्छ। केही समयपछि जब श्रीमतीले अब ड्युटी जोइन गर्न चाहन्छु भनेर अस्पतालमा खबर गरिन्, त्यसपछि भने यो युद्ध पूर्ण पार गरेको महसुस भयो। स्वदेशको छिमेकी भारतमा अहिले अनियन्त्रित तरिकाले फैलिएको अवस्थामा बच्न अपनाउनुपर्ने उपायबारे समयमै सोच्नुपर्ने देखेको छु। रोग लाग्नुभन्दा लाग्नै नदिनेतर्फ लाग्नु बुद्धिमानी रहेछ भन्ने अचुक सूत्र सबैले बेलैमा बुझ्ने कि ? सावधानी अपनाउँदा अपनाउँदै संक्रमित भइहाले पनि आत्तिनु भने हुँदैन। यसबाट बच्न सम्भव छ र विशेष सावधानी अपनाए यसबाट निको हुन सकिन्छ भन्ने उदाहरण म र मेरो परिवार नै छ। थोरै सतर्कताले अरूलाई बचाउँछ, अरूलाई बचाउँदा नै आफू अनि आफ्नो परिवार बचाउने हो।"
कोरोना संक्रमितको संख्या २६ हजार नाघ्यो : १७ हजार २०१ डिस्चार्ज,काठमाडौं : नेपालमा कोरोना भाइरस (कोभिड१९) संक्रमितको संख्याले २६ हजार नाघेको छ। पछिल्लो २४ घण्टामा नेपालमा ४६८ जनामा कोरोना भाइरस संक्रमण पुष्टि भएसँगै संक्रमितको संख्या २६ हजार १९ पुगेको हो। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार ११ हजार ४७ को स्वाबको पीसीआर परीक्षण गर्दा ४६८ को रिपोर्ट पोजिटिभ आएको हो। प्रवक्ता गौतमका अनुसार २४ घण्टामा १२४ संक्रमित निको डिस्चार्ज भएका छन्। योसँगै कोरोना जित्नेको कुल संख्या १७ हजार २०१ पुगेको छ। मन्त्रालयका अनुसार पछिल्लो २४ घण्टामा कोरोनाले तीन जनाको मृत्यु भएको छ। योसँगै नेपालमा कोरोनाले मृत्यु हुनेको कुल संख्या १०२ पुगेको छ।
लगभग मिल्यो नेकपा विवाद,"काठमाडौं : पार्टी नफुट्ने गरी ५ दिनमा सिनारियो फेरिने प्रधानमन्त्रीले बताएको २ दिनमै नेकपा विवाद टुंगिने मोडमा पुगेको छ। विवाद र असमझदारी सल्ट्याउन त्रिपक्षीय शक्ति सन्तुलनमा रहेका समूहका दुईदुई नेता सम्मिलित सुझाव कार्यादल बनाइएको छ। प्रधानमन्त्री एवं अध्यक्ष केपी शर्मा ओलीको दुवै पदबाट माग भइरहेको राजीनामाको विषय यससँगै सकिएको छ। यससम्बन्धी विवाद अब पार्टी महाधिवेशनबाट छिनोफानो लगाउने गरी प्रक्रिया अघि बढेको छ। अध्यक्षद्वय ओली र पुष्पकमल दाहालबीच बिहीबार र शुक्रबार यसका लागि घनिभूत छलफल भएका थिए। पार्टी जीवनमा देखा परेका सबै समस्याका सन्दर्भमा छलफल गरी एकीकृत प्रस्ताव तयार पार्न कार्यदल बनाउने निचोडमा उनीहरू पुगेका हुन्। कार्यदल महासचिव विष्णु पौडेलको संयोजकत्वमा बनाइएको छ। त्यसमा ओली पक्षबाट पौडेल, शंकर पोखरेल, दाहालतर्फका पम्फा भुसाल, जनार्दन शर्मा र माधवकुमार नेपाल पक्षका भीम रावल र सुरेन्द्र पाण्डे राखिएका छन्। कार्यदलको समय सीमा तोकिएको छैन। तर, छिटोभन्दा छिटो लिखित रूपमै प्रस्ताव तयार पारी बुझाउन दुवै अध्यक्ष (ओली र दाहाल) ले अपेक्षात्मक आग्रह गरेका छन्। कार्यदलले शनिबारै काम सुरु गर्ने संयोजक पौडेलले बताए। दुई अध्यक्षबीच छलफल भयो। पार्टीको आन्तरिक जीवनमा देखिएका समस्याहरूलाई सकारात्मक रूपमा समाधान गर्ने र जनताले पार्टीलाई दिएको जिम्मेवारीलाई निष्कर्षमा पुर्याउने विषयमा सहमति भएको छ, पौडेलले अन्नपूर्णसँग भने, अहिले देखिएको विवाद समाधानका लागि ६ सदस्यीय कार्यदल गठन भएको छ, शनिबारदेखि काम सुरु गरेर चाँडोभन्दा चाँडो अध्यक्षद्वयलाई प्रस्ताव पेस गर्नेछौं। कार्यदलको पहिलो बैठक शनिबार दिउँसो साढे १२ बजे पौडेल निवासमा बोलाइएको छ। कार्यदलले दुई अध्यक्षको कार्यविभाजन, अधिकार बाँडफाँडदेखि एकता महाधिवेशनको कार्यतालिकाबारे सिफारिस गर्नेछ। साथै, पार्टीको वैचारिक राजनीतिक बहस, आलोचना, आत्मआलोचना, मन्त्रिपरिषद् हेरफेर, विवादित नियुक्ति बदर, राजनीतिक नियुक्तिमा संस्थागत निर्णय, मुख्यमन्त्री हेरफेरलगायत समग्र विषयमा केन्द्रित रहेर छलफल गर्नेछ। त्यहीअनुसारको एकीकृत प्रस्ताव तयार पार्नेछ। कार्यदलले दुई अध्यक्षलाई प्रस्ताव बुझाइसकेपछि त्यसलाई सचिवालय हुँदै स्थायी समितिमा लैजाने समझदारी बनेको नेताहरूको भनाइ छ। पार्टीभित्रको विवाद समाधानका लागि गत साउन १३ मा उपाध्यक्ष वामदेव गौतमले अगाडि सारेको ६ बुँदे प्रस्ताव वरिपरि रहेर दुई अध्यक्षबीच बिहीबार र शुक्रबार छलफल भएको थियो। कार्यदलले पनि त्यसकै नजिक रहेर प्रस्ताव बनाउन सक्ने ठानिएको छ। गौतमले प्रतिनिधिसभाको बाँकी कार्यकालसम्म प्रधानमन्त्री र एकता महाधिवेशनसम्म अध्यक्षमा ओली रहने, एकता महाधिवेशनसम्म सम्पूर्ण कार्यकारी अधिकारसहित अध्यक्षको जिम्मेवारी दाहालले लिने, एकता महाधिवेशन सहमतिमा आयोजना गर्ने, मन्त्रिपरिषद् पुनर्गठन, राजनीतिक तथा संवैधानिक नियुक्ति पार्टी सचिवालयको सुझाव र परामर्शका आधारमा गर्ने, सरकारले लिने राष्ट्रिय तथा अन्तर्राष्ट्रिय महŒवका विषयको निर्णयमा पार्टीको सचिवालयमा परामर्श गर्ने जस्ता ६ बुँदे प्रस्ताव अगाडि सारेका थिए। दुई अध्यक्षबीच बालुवाटारमा शुक्रबार झन्डै तीन घण्टा छलफल भएको थियो। ओली र दाहालले कार्यदल गठन गर्ने निर्णय लिएपछि नेकपाका तीनै समूहका नेताहरूले सकारात्मक कदम भनेका छन्। नेकपामा उत्पन्न समस्या र गत्यावरोधको समाधानका लागि कार्यदलमार्फत प्रक्रिया सुरु हुनु सकारात्मक छ। पार्टीलाई वैचारिक र संगठनात्मक रूपमा एकताबद्ध बनाउनुबाहेक अर्को कुनै विकल्प छैन, स्थायी समिति सदस्य तथा पर्यटनमन्त्री योगेश भट्टराईले भने। तत्कालीन एमाले र माओवादीबीचको पार्टी एकतापूर्व दुई अध्यक्षले आलोपालो सरकार सञ्चालन गर्ने लगायतको ५ बुँदे सहमति भएको थियो। त्यसपछि पार्टीभित्र दुई अध्यक्षका बीचमा देखिएको शक्ति संघर्ष गत २०७६ मंसिर ४ मा ओलीले सरकार र दाहालले पार्टीको जिम्मेवारी लिएर काम गर्ने भन्दै अधिकार बाँडफाँडको सहमति गरेका थिए। तर त्यो सहमति पनि कार्यान्वयन नभएको भन्दै दाहालले प्रश्न उठाएपछि ओली र दाहालबीच शक्ति संघर्ष बेलाबेला देखिँदै आएको थियो। वरिष्ठ नेता नेपालले पनि ओलीसँग एक व्यक्ति एक मुख्य जिम्मेवारी, पार्टी विधि, पद्धतिका आधारमा सस्थागत रूपमा चल्नुपर्ने जस्ता विषयमा आवाज उठाउदै आएका थिए। त्यसैका परिणाम नेकपाभित्र ओली एकातिर र दाहालनेपाल अर्कातिर रहेर शक्ति संघर्ष चल्दै आएको थियो। त्यही संघर्ष पेचिलो बन्न पुगेपछि गत असार १० देखि जारी स्थायी समितिमा असार १६ मा दाहाल, नेपाल, झलनाथ खनाललगायतका नेताहरूले ओलीको राजीनामा माग गरेका थिए। ओलीको राजीनामा पार्टी नेताहरूले नै माग गरेपछि बढेको विवाद झन्डै ४६ दिनको रस्साकस्सीबीच शुक्रबारबाट मत्थर हुने बिन्दुमा पुगेको हो।"
"स्वाब दिँदै, सर्वत्र डुल्दै","काठमाडौं : स्वाब परीक्षण गराउनुको अर्थ आफैंलाई कोरोना संक्रमण छ कि भनेर सशंकित हुनु हो। त्यसैले परीक्षणको नतिजा नआउन्जेल सम्बन्धित व्यक्तिले कम्तीमा क्वारेन्टाइनमा बस्नुपर्छ। तर, अवस्था ठीक उल्टो छ। स्वाब दिएर परिणाम नआउञ्जेल भेटघाटमा रमाउने धेरै छन्। नतिजा पोजेटिभ आउनेले त्यहीबीच थुप्रैलाई सारिसकेका हुन्छन्। स्वाब दिएर नतिजा नआउँदै एक जनाले त १३ सय जनालाई भेटिसक्नुभएको रहेछ, सम्पादकहरूसँगको अन्तरक्रियामा हालै स्वास्थ्यमन्त्री भानुभक्त ढकालले यसबारे दुःखेसो गरे, ती मान्छे खोज्दाको हैरान भयो। कम्तीमा घरमै बसिदिएको भए राज्यको साधन, स्रोत र शक्ति जोगिन्थ्यो। यस्ता घटना धेरै छन्। कोरोना पोजेटिभ पुष्टि भएकाहरूलाई सरकारले दिनहुँ खोजी गर्छ। तर, संक्रमितहरू नै लुक्ने वा ढाँट्ने क्रम पनि उत्तिकै छ। त्यसले सबैको कन्ट्याक्ट ट्रेसिङ जटिल बन्दै गएको छ। संक्रमणको जोखिम झन्झन् बढेको छ। संक्रमित पुुष्टि भएका व्यक्तिसँग सम्पर्कमा रहेका अन्य व्यक्तिको खोजी गर्नु नै कन्ट्याक्ट ट्रेसिङ हो। दिनहुँ झन्डै ६ सय संक्रमित पुष्टि हुन थालेका छन्। संक्रमणको पुष्टि भएकामध्ये कतिपयले मोबाइल बन्द गरेका छन्। कतिपयले गलत नम्बर लेखेका र कतिपयले फोन उठाए पनि आफ्नो परिवारका कसैले पनि स्वाब परीक्षण नगरेको बताउने गरेको ट्रेसिङमा संलग्न एक स्वास्थ्य अधिकारीले जानकारी दिए। संक्रमितसँग सम्पर्कमा रहेका व्यक्तिको खोजबिनका लागि अहिले हरेक गाउँपालिकामा १, नगरपालिकामा २, उपमहानगरपालिकामा ३, महानगरपालिकामा ५ टिम बनाइएको छ। तैपनि त्यस्ता व्यक्ति सम्पर्कमा आउन हिचकिचाउँछन् वा खेलाँची गर्छन्। संक्रमितको संख्या वृद्धि भएपछि स्वास्थ्य मन्त्रालयले निजी अस्पतालहरूलाई २० प्रतिशत बेड छुट्ट्याउन निर्देशन दिएको छ। तैपनि संक्रमितहरू बेपत्ता छन्। कसरी खोजिन्छ ? स्वाब परीक्षण गर्नुअघि भराइने फर्ममा नाम, ठेगाना, सम्पर्क नम्बर लेख्नुपर्ने हुन्छ। पोजेटिभ देखिएमा नजिकका स्वास्थ्यकर्मीले फोन सम्पर्क गरी जानकारी दिने गर्छन्। संक्रमितको स्वास्थ्य अवस्था बुझेपछि होम आइसोलेसनको मापदण्डअनुसार घरमै बस्न सक्छ भने त्यसलाई नै प्रेरित गरिन्छ। यदि घरमा बस्न सम्भव नभए एम्बुलेन्स पठाइन्छ। ती व्यक्ति १४ दिनसम्म कहाँ कहाँ गए अनि ककसलाई भेटे खोजिन्छ। मास्क नलगाई १५ मिनेटभन्दा बढी समय एकै ठाउँमा कोकोसँग बसे, पहिचान गरिन्छ। विश्व स्वास्थ्य संगठनका अनुसार, कुनै पनि संक्रमित व्यक्तिले १५ मिनेटसम्म बिना मास्क अर्को व्यक्तिसँग उठबस गरेको छ भने भाइरस सर्ने सम्भावना झन्डै शतप्रतिशत हुन्छ। स्वाब परीक्षणपछि बेपत्ता कोरोना संक्रमण बढी देखिएको बाँके जिल्लामा १२ संक्रमित बेपत्ता छन्। गत साउन २२ गतेदेखि ३ दिनसम्म स्वाब संकलन गरिएकाहरूमध्ये १२ जना सम्पर्क बाहिर रहेका छन्। उनीहरू २ वर्षका बालकदेखि ४५ वर्षसम्मका छन्। स्वाब परीक्षणपछि बेपत्ता हुने संक्रमित काठमाडौंमा समेत छन्। इपिडिमियोलोजी तथा रोग नियन्त्रण महाशाखाअन्तर्गत कन्ट्याक्ट ट्रेसिङमा ७ वटा समूह छ। उक्त समूहले बेपत्ता संक्रमित सबैको पत्ता लगाउन सकेको छैन। यही समूहअन्तर्गत एक टिमका संयोजक डा प्रकाश बुढाथोकीका अनुसार, लकडाउनको अवधिमा नयाँ संक्रमितको संख्या थोरै हुने भएकाले कन्ट्याक्ट ट्रेसिङमा सजिलो हुन्थ्यो। औसतमा कम्तीमा १६ देखि ५० जनासम्मलाई कन्ट्याक्टमा ट्रेसिङमा फेला पार्न सकिन्थ्यो। तर अहिले संक्रमितको संख्या ६ सयको हाराहारीमा पुग्न थालेको छ। स्वास्थ्य मन्त्रालयका अनुसार, शुक्रबार मुलुकभर ५ सय ९४ नयाँ संक्रमित थपिएका छन्। नेपाल चिकित्सक संघका कोषाध्यक्षसमेत रहेका डा बुढाथोकीले भने, लकडाउन खुलेपछि संक्रमितको संख्या सीमित रहेन। संक्रमित बढ्दै जाँदा सबैको कन्ट्याक्ट ट्रेसिङमा सम्भव नै छैन। संक्रमित बिहान उठेपछि बस चढेको होला। कार्यक्रममा गएको होला। जुलुसमा गएको होला। अस्पताल गएको होला। कहाँ कहाँ गयो र को कोसँग सम्पर्कमा रह्यो सबैलाई कन्ट्याक्ट ट्रेसिङको दायरामा ल्याउन सम्भव नै हुँदैन। अहिलेको जोखिम पनि त्यही हो। दुर्व्यवहारको डर कोरोना संक्रमणको पुष्टिपछि विभेद गर्दा धेरै आफूलाई संक्रमण भएको लुकाउने गरेका छन्। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डे संक्रमणको पुष्टि भएपछि समाजमा दुर्व्यवहार हुने डरका कारण कतिपयले रोग लुकाउने गरेको बताउँछन्। उनी भन्छन् संक्रमणको पुष्टि भएपछि एम्बुलेन्स लिन पठाउँदा पनि छिमेकीले थाहा पाउँछन्। आफैं आउँछु भन्ने पनि पाइएका छन्। डा बुढाथोकीका अनुसार, संक्रमितलाई दुर्व्यवहार गर्ने चलन गाउँघरमा बढी देखिन्छ। त्यसकारण पनि संक्रमित र शंकास्पद व्यक्तिले खुलासा गर्न चाहँदैन। कोरोना भएको व्यक्तिले आफ्नो क्लोज कन्ट्याक्टमा रहेको साथीको नाम नै लिँदैन। केटा साथीले केटी साथीको नाम लिँदैन। केटी साथीले केटा साथीको नाम लिँदैन। धेरै नै कन्भिन्स गर्नुपर्छ, उनले भने। संक्रमण भएको पुष्टिपछि सर्वसाधारण मात्र होइन चिकित्सकलाई समेत दुर्व्यवहार भएको पाइएको छ। चितवनस्थित रत्ननगर अस्पतालका मेडिकल सुपरिटेन्डेन्ट डा विश्वबन्धु बगालेलाई कोरोना संक्रमणको पुष्टि भएपछि जनप्रतिनिधिसहित छिमेकीले दुर्व्यवहार गरेका छन्। सोमबार कोरोना संक्रमणको पुष्टिपछि होम आइसोलेसनमा बसिरहेका डा बगालेकी पत्नीमा पनि कोरोना पोजेटिभ पाइएको छ। शुक्रबार बिहानै भरतपुर महानगर ४ का वडाध्यक्षसहितको टोल सुधार समितिका पदाधिकारीहरू आई कोरोना संक्रमितको घर लेखिएको ब्यानर टाँस्न पुगेका थिए। सुरक्षित नठानौं स्वास्थ्य मन्त्रालयका प्रवक्ता डा जागेश्वर गौतम गाउँघर, सहरबजारमा अझैं पनि समूहसमूहमा होटल एवं पसलमा बस्ने प्रवृत्ति रहेको बताउँछन्। घरमा पाहुनपाछा लाग्ने तथा आफैं पनि पाहुना बन्न जाने जस्ता हेलचेक्र्याइँ गर्दै आएको अवस्था छ। यस्तो व्यवहारले कोरोनाको जोखिम बढ्छ। आफूबाहेक अरू सबै संक्रमित हुँ भन्ने सोंचेर व्यवहार गर्नुपर्ने डा गौतमको सुझाव छ। लक्षण देखिन पनि सक्छ। नदेखिन पनि सक्छ। त्यही भएर आफूबाहेक सबै संक्रमित छन् भन्ने सोच राखी आवश्यक नपरी घरबाट बाहिर निस्कन हुँदैन। निस्कन परेमा पनि मास्क लगाउने र भौतिक दूरी कायम राख्नुपर्छ, डा गौतमले भने।"
९० प्रतिशतमा विद्युत पहुँच,"काठमाडौंं। मुलुकभरमा ८६४४ प्रतिशत घरपरिवारमा राष्ट्रिय प्रशारण प्रणालीको विद्युत पुगेको छ। नेपाल विद्युत प्राधिकरणको तथ्याङअनुसार राष्ट्रिय ग्रिडमार्फत सबैभन्दा बढी प्रदेश २ का घरपरिवारमा विद्युत्को पहुँच पुगेको छ भने सबैभन्दा कम कर्णाली प्रदेशमा छ। प्रदेश २ मा राष्ट्रिय प्रसारण प्रणालीमार्फत ९९०५ घरपरिवारमा विद्युत् पुगेको छ। प्राधिकरणले कर्णाली प्रदेशमा ३४७४ प्रतिशत विद्युतीकरण गरेको छ। सरकारले वैकल्पिक ऊर्जा प्रवद्र्धन केन्द्रमार्फत राष्ट्रिय ग्रिड पुग्न नसकेको ठाउँमा सौर्य, लघुजलविद्युत (माइक्रोहाइड्रो) लगायतमार्फत पनि विद्युतीकरण गर्दै आएको छ। ऊर्जा, जलस्रोत तथा सिंचाइ मन्त्रालयको तथ्याङअनुसार, अहिले ९० प्रतिशतभन्दा बढी जनसंख्यामा विद्युत्को पहुँच पुगेको छ। आव २०७२०७३मा ६२१६ प्रतिशत घरपरिवारमा मात्रै विद्युतीकरण भएको थियो, चार वर्षभित्र २३२८ प्रतिशतले विद्युतको पहुँचमा बृद्धि भई अहिले ८६४४ प्रतिशत पुगेको छ, प्राधिकरणका कार्यकारी निर्देशक कुलमान घिसिङले भने। आगामी साढे दुई वर्षभित्र हरेक नेपालीको घरमा विद्युत्को पहँुच पुर्याउने लक्ष्यका साथ विद्युतीकरण अगाडि बढाएका छौ, यसकां लागि बजेटको जोहो भइसकेको छ। एसियाली पूर्वाधार लगानी बैकले कम विद्युतीकरण भएका कर्णाली र सुदूरपश्चिम प्रदेशका लागि सहुलियतपूर्ण ऋण प्रवाह गर्दै छ। सरकारले २०७९ (सन् २०२२) भित्रमा प्रत्येक घरधुरीमा विद्युत् सेवा पुर्याउने र चार वर्षभित्रमा प्रतिव्यक्ति विद्युत खपतलाई ७०० युनिट पुर्याउने लक्ष्य राखेको छ। अहिले प्रतिव्यक्ति ऊर्जा खपत २ सय ६० युनिट पुगेको छ। कर्णाली प्रदेशमा राष्ट्रिय प्रसारण प्रणालीबाट (ग्रिड) ३०५७ र अफ ग्रिडबाट ४१७ प्रतिशत विद्युतीकरण गरिएको छ। कर्णाली प्रदेशका १० जिल्लामध्ये हुम्ला, जुम्ला, डोल्पा, कालिकोट र मुगुमा अहिलेसम्म राष्ट्रिय प्रसारण ग्रिड पुगेको छैन। प्राधिकरणले ती जिल्लामा माइक्रो हाइड्रोमार्फत विद्युत् आपूर्ति गरिरहेको छ। भौगोलिक कठिनाइ तथा विकटताले गर्दा कर्णाली प्रदेशमा विद्युतीकरण चुनौतीपूर्ण रहेको घिसिङले बताए। प्रदेश २ का ८ जिल्लामध्ये सिराहा, धनुषा, महोत्तरी, बारा र पर्सामा ९९ प्रतिशतभन्दा बढी विद्युतीकरण भएको छ। प्रदेश २ पछि बागमती प्रदेशमा सबैभन्दा बढी विद्युतीकरण भएको छ। बागमती प्रदेशमा ९४४४ प्रतिशत विद्युतीकरण भएको हो। यस प्रदेशका काठमाडौं, भक्तपुर र नुवाकोटमा पूर्ण विद्युतीकरण भएको छ। सिन्धुलीमा सबैभन्दा कम ६९५१ प्रतिशत मात्रै विद्युतीकरण भएको छ। गण्डकी प्रदेशमा ९२७९ प्रतिशत विद्युतीकरण भएको छ। यस प्रदेशका ११ जिल्लामध्ये स्याङजा र पर्वतमा पूर्ण विद्युतीकरण भएको छ। मनाङमा सबैभन्दा कम ६४ प्रतिशत मात्रै विद्युतीकरण भएको छ। लमजुङ, तनहुँ, कास्की, म्याग्दी र बाग्लुङमा ९० प्रतिशतभन्दा बढी विद्युतीकरण भएको छ।प्रदेश ५मा ९१ प्रतिशत विद्युतीकरण भएको छ। प्रदेश ५ का १२ जिल्लामध्ये नवलपरासी, कपिलवस्तु र बर्दियामा ९९ प्रतिशतभन्दा बढी विद्युतीकरण भएको छ। गुल्मी, अर्घाखाँची र रुपन्देहीमा ९५ प्रतिशभन्दा बढी र रुकुम पूर्वमा सबैभन्दा कम ११२५ प्रतिशत मात्रै विद्युतीकरण भएको छ। प्रदेश १मा ८२४३ प्रतिशत विद्युतीकरण भएको छ। प्रदेश १मा पर्ने १४ जिल्लामध्ये सबैभन्दा बढी धनकुटामा ९७ प्रतिशत र सबैभन्दा कम सोलुखुम्बुमा १३५५ प्रतिशत विद्युतीकरण भएको छ। झापा, मोरङ र सुनसरीमा ९० प्रतिशतभन्दा बढी विद्युतीकरण भएको छ।सुदूरपश्चिम प्रदेशमा ६४६९ प्रतिशत विद्युतीकरण भएको छ। यस प्रदेशमा पर्ने ९ जिल्लामध्ये सबैभन्दा बढी कञ्चनपुरमा ९२७९ प्रतिशत र कम बझाङमा १०२१ प्रतिशत मात्रै विद्युतीकरण भएको छ। गत आर्थिक वर्ष (आव) २०७६०७७ सम्ममा प्राधिकरणका विद्युत् ग्राहक संख्या करिव ४२ लाख पुगेको छ। यो विगत ४ वर्ष अगाडिको तुलनामा करिव ४२ प्रतिशतले बढी भएको प्राधिकरणका कार्यकारी निर्देशक कुलमान घिसिङले बताए। सामुदायिक र बुटवल पावर कम्पनीकोसमेत गर्दा विद्युत्का कूल ग्राहक संख्या ४८लाख पुगेको छ।ग्रीड पुर्याउन सम्भव नहुने स्थानहरुमा ब्याट्री स्टोरेज प्रणालीसहितको माइक्रोहाइड्रो, सोलार तथा वायु उर्जाको उपयोग गर्ने सरकारको योजना छ।"
बिग्रह चाहनेले धन्दा बन्द गरे हुन्छ,"प्रधानमन्त्री एवं अध्यक्ष केपी शर्मा ओली र अर्का अध्यक्ष पुष्पकमल दाहालबीच बिहीबार र शुक्रबार नेकपाको आन्तरिक राजनीतिक विषयमा घनीभूत छलफल भएको छ। सोही छलफलबाट विवाद समाधानका लागि महासचिव विष्णु पौडेलको संयोजकत्वमा कार्यादल बनाइएको छ। त्यसमा ओली पक्षबाट पौडेल, शंकर पोखरेल, दाहालतर्फका पम्फा भुषाल, जर्नादन शर्मा र माधवकुमार नेपाल पक्षका भीम रावल र सुरेन्द्र पाण्डे राखिएका छन्। कार्यदलका संयोजक एवम् महासचिव पौडेलसँगको रामकृष्ण अधिकारले गरेको कुराकानी : नेकपाभित्र देखा परिरहेको विवाद अब मिल्यो ? लगभग मिल्यो। कार्यदल बनाउने सहमतिमा कसरी पुग्नुभयो ? दुई अध्यक्ष लामो समयदेखि संवाद र छलफलमा हुनुहुन्थ्यो। छलफल स्थगित हुने, छलफल जारी रहने प्रक्रिया चलिरहेकै थियो। खासगरी हिजोदेखि छलफल सकारात्मक वातावरणमा अगाडि बढेको थियो। त्यही छलफलबाट अन्ततः उहाँहरू (ओली र दाहाल) एउटा निष्कर्षमा पुग्नुभयो। नेपाल कम्युनिस्ट पार्टीभित्र देखा परेका समस्याहरू समाधान गर्दै हामीले पार्टी एकतालाई अक्षुष्ण राख्नुपर्छ, जोगाउनुपर्छ। त्यसलाई सबल तुल्याउनुपर्छ। नेकपाप्रति जनताले जुन अपेक्षा र विश्वास गरेका छन्, त्यसलाई टुट्न दिनुहुँदैन भन्ने निष्कर्षमा उहाँहरू पुग्नुभयो। त्यो निष्कर्ष अनुरूप अगाडि बढ्नका लागि सुझाव दिन हामी साथीहरू रहेको कार्यदल गठन भएको हो। कार्यदलको सुझावका आधारमा अब हामी संस्थागत निर्णय गर्दै अगाडि बढ्छौं। कार्यदलले केके काम गर्छ ? कार्यक्षेत्र यसका केके हुन्छन् ? पार्टीभित्रका समस्याहरू के के देखिए, समाधानका उपायहरू के हुनसक्छन् भन्नेमा केन्द्रित रहेर सुझाव दिने काम हो कार्यदलको। मूलतः पार्टीभित्रको आन्तरिक एकतालाई कसरी बलियो बनाउने ? देखिएका समस्या कसरी समाधान गर्ने ? र, पार्टी एकतालाई कसरी बलियो बनाउने भन्ने गरी यो कार्यदलले काम गर्छ। महाधिवेशनसम्म कसरी जाने भन्नेमा पनि छलफल गरी प्रस्ताव बनाउँछ ? कार्यदलले कुन कुन विषयमा कसरी छलफल गर्छ र कस्तो निष्कर्ष निस्कन्छ भन्ने विषयमा मैले अग्रिम रूपमा चर्चा गर्नु त्यति उपयुक्त नहोला। यति भन्छु पार्टीको आन्तरिक जीवनमा देखा परेका समस्याहरू के हुन् ? आन्तरिक पार्टी एकता बलियो बनाउन के गर्नुपर्छ ? भन्ने विषयमा केन्द्रित भएर कार्यदलले छलफल गर्छ। कहिलेसम्म तपाईंहरूले काम गर्ने, म्याद तोकिएको होला नि? ठ्याक्कै मिति तय भएको त छैन। तर पनि छिटोभन्दा छिटो काम सकोस् भन्ने अध्यक्षद्वयको अपेक्षा छ। त्यहीअनुसार सक्दो छिटो सक्छौं। त्यसो हो भने तपाईंहरूले आफ्नो सुझाव दुई अध्यक्षलाई नबुझाइकन र त्यसमा दुई अध्यक्षले छलफल गरी एउटा निष्कर्षमा नपुग्दासम्म पार्टीका स्थगित भएका बैठकहरू बस्दैनन्? होइन, धेरै समय लाग्ने अवस्था छैन। कार्यदलले सकेसम्म चाँडो नै आफ्नो काम सक्छ। त्यसपछि प्रतिवेदन बुझाउँछ। त्यसपछि हामी फटाफट अगाडि बढ्छौं। विगतमा दुई अध्यक्ष आआफ्ना जुन खालका अडानमा हुनुहुन्थ्यो, अब त्यो विषय कार्यदल बनेपछि सकियो ? मैले त्यतातिरबाट भन्नुभन्दा पनि नेकपाको आन्तरिक जीवनमा जे समस्या देखा परेका थिए, आजदेखि ती समस्या समाधान गरेर हामी एकताबद्ध भएर अगाडि बढ्छौं भन्ने संकल्प, अठोट र साझा निष्कर्षमा दुई जना अध्यक्ष पुग्नुभएको छ। यो निष्कर्षलाई मेरो विचारमा समग्र पार्टी पंक्तिले, सबै नेता, कार्यकर्ता र सदस्यहरूले हार्दिकतापूर्वक स्वागत गरेका छन्। त्यसो हुनाले अब पार्टी एकताबद्ध भएर अगाडि बढ्छ भन्नेमा कुनै दुविधा रहेन। नेकपाको विग्रहको चाहना राख्ने, त्यस्तो शक्ति तथा प्रवृत्तिहरूले अब आफ्नो धन्दा बन्द गरे हुन्छ। शक्ति तथा प्रवृतिहरुले अब आफ्नो धन्दा बन्द गरे हुन्छ।"
सार्न भन्दाभन्दै पुरियो बस्ती,"सिन्धुपाल्चोक : पहिरोको जोखिम बढेपछि निमाछिरिङ दोङसहित गाउँले बस्ती अन्यत्र स्थानान्तरण गरिदिन सरकारको ध्यानाकर्षण गराएर एक साताअघि सदरमुकामबाट घर फर्किए। तर, एक साताभित्रै गाउँ नै पुरेको पहिरोले उनको परिवारका ३ जना बेपत्ता छन्। गाउँमा धाँजा फाट्ने र माथिबाट जमिन खस्नेक्रम सुरु भएपछि जुगल गाउँपालिका२ गोल्चे लिदीका निमासहितको टोलीले तेस्रो पटक यही साउन २३ गते बस्ती स्थानान्तरणका लागि प्रमुख जिल्ला अधिकारीमार्फत अन्य निकायको ध्यानाकर्षण गराएका थिए। उनीहरूले पहलले सार्थकता नपाउँदै पहिरोले निमाका परिवारका ३ सहित गाउँका अन्य २७ जनालाई पहिराले बेपत्ता बनाएको छ। पहिरोमा पुरिएका ११ जनाको शव फेला परेको जिल्ला प्रहरी कार्यालयका प्रवक्ता डीएसपी माधव काफ्लेले बताए। उनका अनुसार पहिरोले पुरिएका २ पुरुष, ४ महिला र ५ बालबालिकाको शव उद्धार टोलीले भेटेको हो। भेटिएकाहरूको सनाखत हुन सकेको छैन। शुक्रबार बिहान साढे ६ बजे स्थानीयले घरमा खाजा खाने समयमा बस्तीको करिब चार सय मिटर माथिबाट बगेको पहिरोले टोलका ३७ घर पुर्दा ठूलो मात्रामा धनजनको क्षति छ। सँगै सुतेकी श्रीमती बच्चा लिएर अर्को घरमा गएका बेला पहिरो खसेको आवाजले झस्किएका निमा हाम फालेर भागे। तर ३७ वर्षीया श्रीमती धनमाया दोङ, ५ महिनाको छोरा र ७२ वर्षीया आमा वाङ्जी लामालाई भने उनले बचाउन सकेनन्। सुतेको घरबाट उठेर श्रीमती बाबु लिएर अर्को घरमा खाजाको लागि छ्याङ बनाउन गएकी थिइन्, लप्सेमा रहेको टहरोमा रात बिताएर आमा पनि भर्खर घर आउनु भएको थियो, निमाले टेलिफोनमा भने, एक्कासि ठूलो आवाजसहित पहिरो आयो म हाम फालेर भाग्न सकें तर, परिवारका कसैलाई बचाउन सकिनँ। गाउँमा पहिरोको जोखिम बढेपछि अधिकांश स्थानीयले अन्यत्र गोठ र टहरो हालेर रात बिताउने गरेका थिए। रात अन्यत्र बिताउन गएका समेत खाजा खान र अन्य काम घर आएका बेला खसेको पहिरोले कसैलाई बाँकी नराखेको निमाले सुनाए। भाग्न सक्ने हामी केही बाँचेका रहेछौं, भाग्ने क्रममा पहिरोको छर्राले लागेर हात र गर्धनमा चोट लागेका निमाले भक्कानिँदै भने, परिवार त गुमाएँ, सिंगो गाउँमा सान्त्वना दिन बाँकी पनि कोही रहेनन्। भौगोलिक रूपमा विकट र यातायातको पहुँचबाट टाढा रहेको लिदीमा घटनाको झन्डै ५ घण्टापछि हेलिकोप्टरमा गएको नेपाली सेना र स्थानीयले घाइतेको उद्धार गरे। यसै क्षेत्रबाट निर्वाचित प्रतिनिधिसभाका सभामुख अग्निप्रसाद सापकोटा चढेर आएको हेलिकोप्टरमा सदरमुकाम चौताराबाट नेपाली सेना पठाएर ५ जना घाइतेको उद्धार गरिएको थियो। बेपत्ताको खोजी तथा उद्धारका लागि हेलिकोप्टरबाट सेनालाई पहिरोस्थल पठाइएको थियो। हेलिकोप्टरबाट घाइतेको उद्धार गरी सदरमुकाम चौतारा ल्याइएपछि सभामुखको टोली घटनास्थल पुगे। कात्तिके प्रहरी चौकीबाट ६ घण्टा पैदल हिँडेर अपराह्न मात्र प्रहरीको टोली घटनास्थल पुगेको जिल्ला प्रहरी कार्यालयले जनाएको छ। बस्तीमा पहिरो खस्ने खतरा देखेपछि तेस्रो पटक सरकार गुहारेको साता नबित्दै गाउँमा ठूलो जनधनको क्षति भएको वडाध्यक्ष प्रताप लामाले बताए। बस्तीमुनि खनिएको जलविद्युत् आयोजनाको सुरुङका कारण पनि पहिरो खसेको स्थानीयको अनुमान छ। गृहमन्त्री रामबहादुर थापा राहत सामग्री लिएर हेलिकप्टरमा पहिरो गएको जुगल गाउँपालिका पुगेका छन्। टोलीमा गृहसचिव महेश्वर न्यौपाने, विपद् व्यवस्थापन प्राधिकरणका प्रमुख कार्यकारी अधिकृत अनिल पोखरेललगायतका अधिकारी छन्। गृहमन्त्रीका प्रेस संयोजक किरण भट्टराईका अनुसार दैनिक उपभोग्य वस्तु, टेन्ट, त्रिपाललगायत लिएर टोली पहिरो गएको स्थलतर्फ आएको हो।"
प्रदेश२ मा सरकार फेरिने चर्चा 'को बन्छ मुख्यमन्त्री ?',"जनकपुरधाम : कोरोनाको महामारीबीच नेकपामा किचलो चलिरहँदा प्रदेश २ मा मुख्यमन्त्री र मन्त्री मण्डलमा नयाँ अनुहार ल्याउने कि पुरानै राख्ने बहस सुरु भएको हो। जेठको पहिलो साता राष्ट्रिय जनता पार्टी नेपाल र संघीय समाजवादी पार्टी एकीकरण भएको थियो। त्यस पश्चात गठन भएको जनता समाजवादी पार्टी (जसपा)को प्रदेश सभाको संसदीय दलको नेता चुन्न लबिङ भइरहेको छ। पार्टी संसदीय दलका नेता जो बन्छ उ नै मुख्यमन्त्री बन्ने छन्। प्रदेश२ मा जसपासँग सरकार गठन गर्ने बहुमत छ। तत्कालीन राजपा र संघीय समाजवादी पार्टी मिलेर प्रदेश२ मा सरकारको नेतृत्व गरेका थिए। जितेन्द्र सोनल राजपाको तर्फबाट संसदीय दलको नेता थिए भने प्रमुख सचेतक प्रमेश्वर साह थिए। संघीय समाजवादी पार्टीबाट लालबाबु राउत संसदीय दलको नेता छनोटपछि उनी मुख्यमन्त्री बनेका थिए। राउतको पार्टीको संसदीय दलको उपनेता प्रदेशसभा सदस्य रामशिष यादव थिए भने, प्रमुख सचेतक शैलेन्द्र यादव। नेपालको संविधान२०७२ को धारा १८९ अनुसार संसदीय दलको नेता छनोट गरिनु पर्ने व्यवस्था छ। संसदीय दलको नेता मात्र मुख्यमन्त्री बन्ने प्रवधान छ। पार्टी एकीकरण पश्चात एउटै दलको नेता चुन्नु पर्ने बाध्यता पार्टीसँग छ। पार्टी एकीकरणपछि प्रदेश२ को मुख्यमन्त्री बनेर सरकारको नेतृत्व गर्न हालका मुख्यमन्त्री लालबाबु राउत, भौतिक पूर्वधारमन्त्री जितेन्द्र सोनल, आर्थिक विकास योजनामन्त्री विजयकुमार यादव, मनिष सुमन, रामअशिष यादवको नाम चर्चामा छ। मुख्यमन्त्री बन्न संसदीय दलको नेता बन्नुपर्छ। मुख्यमन्त्रीका लागि दलको नेता बन्न नेताहरुको दौडधुप छ। पार्टी अध्यक्ष उपेन्द्र यादव, महन्थ ठाकुर, वरिष्ठ नेता राजेन्द्र महतो, अशोक राई, डा बाबुराम भट्टराईलाई भेट्नेको भीड बढेको छ। चार दिन पहिले पार्टीका १४ प्रदेशसभा सदस्यले मुख्यमन्त्री राउतको सरकार पूर्णरुपमा असफल भएको भन्दै पार्टी अध्यक्ष तथा वरिष्ठ नेतालाई भेटेर राउतको टिमलाई फिर्ता बोलाई नयाँ अनुहारकालाई सरकारको नेतृत्वमा लानु पर्ने माग राखेका छन्। आफ्नो कुर्सी बचाउन मुख्यमन्त्रीसहित मन्त्री एक सातादेखि काठमाडौंमा बसेर पार्टी नेता कहाँ लबिङ गरिरहेका छन्। मुख्यमन्त्री लालबाबु राउत, भौतिक पूर्वधारमन्त्री जितेन्द्र सोनल, आर्थिक विकास योजनामन्त्री विजयकुमार यादव, समाजिक विकासमन्त्री नवल किशोर साह, उद्योग, पर्यटन, वन तथा वातावरणमन्त्री रामनरेश राय आफ्नो पद बचाउन काठमाडौंमा बसेर छलफल गरिरहेका छन्। मुख्यन्त्री राउत फेरि संसदीय दलको नेता बनेर मुख्यमन्त्री पद जोगाउन आफ्ना निकट नेतासँग छलफलमा व्यस्त छन्। मन्त्री सोनल र यादव संसदीय दलको नेता बनेर मुख्यमन्त्री पद पड्काउने दाउमा छन्। अर्को थरी प्रदेश सभा सदस्यले तत्कालीन संघीय समाजवादी पार्टीबाट संसदीय दलको उपनेता रहिसकेका स्वच्छ छविका प्रदेशसभा सदस्य रामशिष यादवलाई संसदीय दलको नेता बनाएर मुख्यमन्त्री बनाउन माग गरिहेका छन्। पार्टीका नेता र प्रदेश सभा सदस्यहरुले अर्का प्रदेश सभा सदस्य मनिष सुमनलाई संसदीय दलको नेता बनाएर मुख्यमन्त्री बनाउन पार्टी अध्यक्ष कहाँ लविङ गर्दैछन्। जितेन्द्र सोनल मुख्यमन्त्री बन्न सारा शक्ति लगाइरहेका छन्। उनी पार्टी अध्यक्ष महन्थ ठाकुरको खास मान्छे हुन्। आर्थिक विकासमन्त्री विजयकुमार यादव पनि मुख्यमन्त्री पदका दाबेदार हुन्। उनी पार्टी अध्यक्ष उपेन्द्र यादव नजिकका हुन्। मन्त्री सोनल र यादव संसदीय दलको नेता भएर मुख्यमन्त्री बन्ने दाबी गरिरहँदा पार्टीका कतिपय प्रदेशसभा सदस्य उनीहरुकोे पक्षमा छैनन्। सरकारमा रहँदा सन्तोषजनक काम नगरेको भन्दै उनलाई रुचाउँदैन। पार्टीको तर्फबाट सरकारमा रहेका अधिकांस मन्त्री फेरिनु पर्ने र स्वच्छ छविका नयाँ अनुहारलाई सरकारमा सहभागी गराउनु पर्ने माग प्रदेश सभा सदस्यले गरिरहेका छन्। केही प्रदेशसभा सदस्य लालबाबु राउतलाई नै संसदीय दलको नेता चुनेर हालका मुख्यमन्त्री लालबाबु राउत अगाडि सारेर सबै मन्त्री फेर्नु पर्ने पक्षमा छन्। मधेशमा कोरोना छाडेर पद प्रतिष्ठाको लोभमा नेताहरु दौडधुपमा छन्। जनता समाजवादी पार्टीका ५५ प्रदेशसभा सदस्य छन्। २९ जना तत्कालीन समाजवादी र २५ जना राजपाबाट प्रदेश सभा सदस्य छन्। एक स्वातन्त्र निर्वाचित भएका प्रदेशसभा सदस्य गरेर यो पार्टीको पक्षमा ५५ जना छन्। जसमध्ये सभामुख र उपसभामुख बनेपछि संसदीय दलको चुनावमा मतदान गर्ने मतदातको संख्या ५३ छ। ५३ जना मध्ये एक संसदीय दलको नेता बन्छ। त्यो मुख्यमन्त्री बन्ने छन्।"
ओलीमोदी फोनवार्ता : चाँडै दुई पक्षीय सम्बन्धमा छलफल गर्ने सहमति,"काठमाडौं : नेपाल र भारतका प्रधानमन्त्रीबीच दुई पक्षीय सम्बन्धमा निकट भविष्यमा छलफल हुने सहमति भएको छ । भारतको ७४ औं स्वतन्त्रता दिवसको अवसरको अवसरमा टेलिफोन गर्दै प्रधानमन्त्री केपी ओलीले भारतीय समकक्षी नरेन्द्र मोदीसँग दुई पक्षीय सम्बन्धमा निकट भविष्यमै छलफल गर्ने सहमति गरेको परराष्ट्र मन्त्रालयले जनाएको छ । दुई देशका प्रधानमन्त्रीले निकट भविष्यमै दुई पक्षीय सम्बन्धका बारेमा छलफल गर्ने सहमति भएको छ, परराष्ट्र मन्त्रालयले सार्वजनिक गरेको विज्ञप्तिमा उल्लेख छ । कुराकानीमा ओली र मोदीले १० अप्रिल २०२० मा भएको संवादको समेत सम्झना गरेका छन् । शनिबार बिहान भएको टेलिफोन कुराकानीका क्रममा ओली र मोदीबीच विश्वव्यापी महामारीको रुपमा फैलिएको कोरोना भाइरस (कोभिड१९)को असर काम गर्ने विषयमा छलफल भएको छ । कुराकानीका क्रममा दुई देशले कोरोना संक्रमण रोकथामका लागि गरिरहेको कामका बारेमा आफ्नो अनुभवसमेत साटेका छन् । दुई प्रधानमन्त्रीबीच कोरोना असर नियन्त्रणका लागि मिलेर अगाडि बढ्ने सहमतिसमेत भएको परराष्ट्र मन्त्रालयले जनाएको छ । कुराकानीका क्रममा प्रधानमन्त्री ओलीले भारतसहित विश्वका वैज्ञानिकले कोरोनाविरुद्धको खोप बनाउने र यसले कोरोना नियन्त्रणमा लिन सक्ने आशा व्यक्त गरेका छन् । प्रधानमन्त्री ओली र भारतीय समकक्षी मोदीबीच फोनवार्ता त्यसैगरी भारतीय विदेश मन्त्रालयले दुई प्रधानमन्त्रीबीचको कुराकानीमा नेपालका प्रधानमन्त्री ओलीले भारतको सहयोग निरन्तर राखिराख्न अनुरोध गरेको जनाएको छ । नेपालको परराष्ट्र मन्त्रालयको विज्ञप्ति भारतीय विदेश मन्त्रालयको विज्ञप्ति"
"प्रचण्ड निवासमा खनाल, नेपाल र श्रेष्ठ : सचिवालय बोलाउन माग","काठमाडौं : नेपाल कम्युनिस्ट पार्टी (नेकपा) नेतृत्व विवाद समाधान उन्मुख भइरहेका बेला शीर्ष तीन नेताले सचिवालय बैठक बोलाउन माग गरेका छन् । शनिबार बिहान अध्यक्ष पुष्पकमल दाहाल प्रचण्ड निवास खुमलटारमा पुगेर वरिष्ठ नेताद्वय झलनाथ खनाल र माधव नेपालसँगै प्रवक्ता नारायणकाजी श्रेष्ठले सचिवालय बैठकको माग गरेका हुन् । शुक्रबार पार्टी महासचिव विष्णु पौडेलको संयोजकत्वमा गठित ६ सदस्यीय कार्यदलको कार्यदेशमााथि जिज्ञासा राख्दै नेताहरुले अध्यक्ष प्रचण्डसँग सचिवालय बैठकको माग गरेका हुन् । पौडेल नेतृत्वको कार्यदल सदस्यमा भीमबहादुर रावल, शङ्कर पोखरेल, जनार्दन शर्मा, पम्फा भुसाल र सुरेन्द्रप्रसाद पाण्डे छन् । कार्यदल गठनलाई शंकाको दृष्टिले हेर्दै नेताहरुले कार्यदलको कार्यदेशका लागि सचिवालय बैठक माग गरेको स्रोतको दाबी छ। प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। ओलीले अबको ५ दिनभित्रै पार्टीभित्र नयाँ सिनारियो देखिने उल्लेख गरेको भोलीपल्टबाट छलफल अगाडि बढेको थियो। उनले सार्वजनिक गरेको त्यही प्रतिज्ञाअनुसार संकट समाधानका लागि शुक्रबार कार्यदल गठन भएको थियो । केपी ओलीले प्रधानमन्त्री र अध्यक्ष दुवै पद छाड्नु हुन्न नेकपा फुट्दैन, ५ दिनमै देख्नु हुनेछ : प्रधानमन्त्री ओली (भिडियोसहित) एकता जोगाउन म चुप लागेको छु नेकपा विवाद समाधान उन्मुख नेकपा विवाद समाधान गर्न महासचिव पौडेलको संयोजकत्वमा कार्यदल गठन लगभग मिल्यो नेकपा विवाद प्रधानमन्त्री ओलीले पार्टीभित्रको विवाद ठूलो समस्या नभएको र आफूले एकता बचाउन चुप बसेर कोसिस गरिरहेको स्पष्ट पारेका थिए। कार्यदल गठनपछि नेकपा विवाद समाधान उन्मुख भएको चर्चा भइरहेका बेला शीर्ष तीन नेताले नयाँ माग अघि सारेका हुन् । प्रचण्डले यस विषयमा अर्का अध्यक्ष एवम् प्रधानमन्त्री केपी ओलीसँग सल्लाह गर्ने आश्वासन दिएका छन् । कार्यदललाई पार्टी विवाद समाधानका लागि लिखित सुझाव मागिएको छ । नेताहरुको नयाँ मागले कार्यदलको कार्यदेशमाथि प्रश्न उठेको छ ।"
नेकपा विवाद समाधान : कार्यदलको बैठक बस्दै,"काठमाडौं : नेपाल कम्युनिस्ट पार्टी (नेकपा) को विवाद समाधानका लागि शुक्रबार गठित कार्यदलको बैठक आज बस्दैछ। कार्यदलको पहिलो बैठक दिउँसो साढे १२ बजे आफ्नै निवासमा बस्ने महासचिव एवम् कार्यदलका संयोजक विष्णु पौडेलले जानकारी दिए। उनले कार्यदलले पार्टीको आन्तरिक जीवनमा देखा परेका समस्याहरू के हुन् ? आन्तरिक पार्टी एकता बलियो बनाउन के गर्नुपर्छ ? भन्ने विषयमा केन्द्रित भएर कार्यदलले छलफल गर्ने बताए।पौडेलले भने, अब पार्टी एकताबद्ध भएर अगाडि बढ्छ भन्नेमा कुनै दुविधा रहेन। नेकपाको विग्रहको चाहना राख्ने, त्यस्तो शक्ति तथा प्रवृत्तिहरूले अब आफ्नो धन्दा बन्द गरे हुन्छ। शक्ति तथा प्रवृतिहरुले अब आफ्नो धन्दा बन्द गरे हुन्छ। शुक्रबार पौडेलको संयोजकत्वमा ६ सदस्यीय कार्यदल गठन भएको हो। बालुवाटारमा प्रधानमन्त्री तथा पार्टी अध्यक्ष केपी शर्मा ओली र अर्का अध्यक्ष पुष्पकमल दाहाल प्रचण्डबीच भएको छलफलपश्चात कार्यदल गठन भएको थियो। कार्यदलका सदस्यमा भीमबहादुर रावल, शङ्कर पोखरेल, जनार्दन शर्मा, पम्फा भुसाल र सुरेन्द्रप्रसाद पाण्डे छन्। कार्यदलले दुई अध्यक्षको कार्यविभाजन, अधिकार बाँडफाँडदेखि एकता महाधिवेशनको कार्यतालिकाबारे सिफारिस गर्नेछ। कार्यदलले पार्टीको वैचारिक राजनीतिक बहस, आलोचना, आत्मआलोचना, मन्त्रिपरिषद् हेरफेर, विवादित नियुक्ति बदर, राजनीतिक नियुक्तिमा संस्थागत निर्णय, मुख्यमन्त्री हेरफेरलगायत समग्र विषयमा केन्द्रित रहेर छलफल गर्नेछ। प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। ओलीले अबको ५ दिनभित्रै पार्टीभित्र नयाँ सिनारियो देखिने उल्लेख गरेको भोलीपल्टबाट छलफल सकारात्मक दिशामा अगाडि बढेको छ। उनले सार्वजनिक गरेको त्यही प्रतिज्ञाअनुसार संकट समाधानका लागि निर्णायक पहल सुरु भएको हो। ओलीले पार्टीभित्रको विवाद ठूलो समस्या नभएको र आफूले एकता बचाउन चुप बसेर कोसिस गरिरहेको स्पष्ट पारेका थिए।"
मोदीले भने धन्यवाद ओली जी,काठमाडौं : प्रधानमन्त्री केपी ओली र भारतीय समकक्षी नरेन्द्र मोदीबीच टेलिफोनमा वार्ता भएको छ । भारतको ७४ औं स्वतन्त्रता दिवसको अवसरमा ओली र मोदीबीच फोनवार्ता भएको हो । सामाजिक सञ्जाल ट्वीटरमा ओलीले दिएको शुभकामनाको रिप्लाइ दिँदै मोदीले लेखेका छन् ' धन्यवाद प्रधानमन्त्री केपी शर्मा ओली जी शुभकामना दिनु भएकोमा।' भारतले अगष्ट १५ मा स्वतन्त्रता दिवस मनाउने गर्छ। यसै क्रममा शनिबार बिहान ७:१५ बजे मोदी भारतको लालकिल्लामा पुगेर भारतीय स्वतन्त्रता दिवसको सामान्य समारोहलाई सम्बोधन गरेका छन् । भारत सन् १९४७ को अगष्ट १५ मा बृटिश साम्राज्यबाट मुक्त भएको थियो । भारतमा शासन गरिरहेको बेलायती सरकार सन् १९४७ मा आजकै दिन भारत छोडेर भागेपछि भारत बेलायती साम्राज्यबाट मुक्त भएको थियो । सोही मुक्तिको स्मरणमा भारतीय नागरिकले स्वतन्त्रता दिवस मनाउने गरेका छन् ।
प्रधानमन्त्री ओली र भारतीय समकक्षी मोदीबीच फोनवार्ता,"काठमाडौं : प्रधानमन्त्री केपी ओली र भारतीय समकक्षी नरेन्द्र मोदीबीच टेलिफोनमा वार्ता भएको छ । प्रधानमन्त्रीका प्रेस सल्लाहकार सूर्य थापाका अनुसार भारतको ७४ औं स्वतन्त्रता दिवसको अवसरमा ओली र मोदीबीच फोनवार्ता भएको हो । सम्माननीय प्रधानमन्त्री केपी शर्मा ओली र भारतीय समकक्षी नरेन्द्र माेदीबीच टेलिफाेन संवाद भएकाे छ, थापाले भने, कुराकानीको थप जानकारी परराष्ट्र मन्त्रालयबाट आउने छ । भारतले अगष्ट १५ मा स्वतन्त्रता दिवस मनाउने गर्छ। यसै क्रममा शनिबार बिहान ७ः१५ बजे मोदी भारतको लालकिल्लामा पुगेर भारतीय स्वतन्त्रता दिवसको सामान्य समारोहलाई सम्बोधन गरेका छन् । भारत सन् १९४७ को अगष्ट १५ मा बृटिश साम्राज्यबाट मुक्त भएको थियो । भारतमा शासन गरिरहेको बेलायती सरकार सन् १९४७ मा आजकै दिन भारत छोडेर भागेपछि भारत बेलायती साम्राज्यबाट मुक्त भएको थियो । सोही मुक्तिको स्मरणमा भारतीय नागरिकले स्वतन्त्रता दिवस मनाउने गरेका छन् । यसै अवसरमा प्रधानमन्त्री ओलीले मोदीलाई टेलिफोन गरेर शुभकामना दिएका हुन् ।"
बिचौलिया र भ्रष्टाचार रोक्न सर्वोच्चमा विशेष समिति,"काठमाडौं : अदालतभित्र हुने विकृति, भ्रष्टाचार र बिचौलियाको चलखेल रोक्न सर्वोच्च अदालतले विशेष समिति गठन गरेको छ। सर्वोच्चका न्यायाधीश हरिकृष्ण कार्कीको नेतृत्वमा समिति बनाइएको हो। समितिमा न्याय परिषद, महान्यायाधिवक्ता कार्यालय र नेपाल बार एशोसिएसनलाई समेत राखिने भएको छ। कार्की नेतृत्वको समिति गठनको निधो भए पनि सदस्य चयन गर्न भने बाँकी छ। समितिलाई पुराना अनुसन्धान प्रतिवेदनमा समेत अध्ययन गरेर निर्क्यौलमा पुग्न भनिएको छ। तीन महिनाभित्र प्रतिवेदन पेस गर्न कार्यादेश तोकिएको छ। समितिले अदालतमा हुने नाजायज एवम् अवाञ्छित गतिविधि रोक्न कानूनी, संरचनागतलगायत विषयमा उपयुक्त र प्रभावकारी उपाय सुझाउने छ। प्रतिवेदनको समय सिमा तीन महिना तोकिएको छ। समिति गठन भएको छ, स्टेकहोल्डर भएका कारण परिषद, बार र महान्यायाधिवक्ता कार्यालयलाई पनि राख्ने कुरो भएको छ,सर्वोच्च रजिष्ट्रार नारायण पन्थीले अन्नपूर्णसँग भने। समितिमा सर्वोच्चका रजिष्ट्रारसमेत रहने छन्। नेपाल बारले अघिल्लो साता न्यायालय विवादमा फस्दै गएका कारण न्यायिक जनआस्थामा चुनौती मिलेको भन्दै प्रधानन्यायाधीश चोलेन्द्रसमशेर राणालाई ध्यानाकर्षण पत्र बुझाएको थियो। बारले न्यायाधीशहरूको सम्पत्ति छानबिन गरिनुपर्ने, न्यायाधीश नियुक्तिमा राजनीतिक भागबण्डा रोक्नुपर्ने, न्यायपालिकामा शुद्धीकरण गरिनुपर्ने लगायतका १७ बुँदे माग प्रधानन्यायाधीश समक्ष राखेको थियो। सर्वोच्च अदालतका फैसला न्यायीक मूल्य मान्यता बाहिर गएको देखिएको भन्दै कानुन विद्हहरूले समेत उपयुक्त कदम चाल्न बारलाई भनेका थिए। अदालतमा बिचौलियाको चलखेल बढेको भन्दै हस्तक्षेपकारी भूमिका खेल्नसमेत उनीहरुले बारलाई सुझाएका थिए। त्यसअघि पूर्व प्रधानन्यायाधीश र न्यायाधीशको एक भेलाले न्यायपालिकाको समग्र नेतृत्व गर्ने प्रधानन्यायाधीश र सर्वोच्च अदालतका केही न्यायाधीशको कार्य क्षमता र निष्ठा उपर प्रश्न उठेको निश्कर्ष निकालेको थियो। न्यायपालिकाको विश्वसनीयता जोगाउन वैधानिक प्रक्रियाद्वारा समस्याको सम्बोधन गर्न ध्यानाकर्षण गराइएको थियो। पूर्व न्यायाधीशहरुले न्यायिक विवेकको प्रयोग न्यायिक आत्मसंयता, न्यायको मर्म र भावना अनुरूप न्यायसम्मत ढंगले हुनुपर्ने सार्वभौम न्यायिक सिद्धान्तरहेको स्मरण पनि गराएका थिए। समग्र पृष्ठभूमिलाई मनन् गर्दै गुनासा मत्थर गर्न सर्वोच्चले कार्की समिति गठन गरेको हो। सर्वोच्च अदालत बार एशोसिएसनले सात वर्षअघि गरेको एक अध्ययन प्रतिवेदनले अदालतमा विभिन्न आवरणका २९ थरी विचौलिया रहेको ठहरसहित प्रतिवेदन सार्वजनिक गरेको थियो। वरिष्ठ अधिवक्ता श्रीहरी अर्यालको अध्यक्षतामा गठित उक्त समितिले विचौलिया नियन्त्रणका लागि प्रधानन्यायाधीशको भूमिकामा निर्भर हुने भन्दै कानुनी, नीतिगत र प्रसासनिक सुधारका लागि सुझावसमेत दिएको थियो। त्यतिबेलै तत्कालिन प्रधानन्यायाधीश अनुपराज शर्माले विकृती र भ्रष्टाचार पत्ता लगाउन तत्कालिन न्यायाधीश रामप्रसाद श्रेष्ठको संयोजकत्वमा समिति गठन गरेका थिए। उक्त समितिले पनि बार प्रतिवेदनलाई पृष्ठभूमिमा राखेर न्याय सुधारको खाका बुझाएको थियो।"
दबाबमा देउवा,"काठमाडौं : कांग्रेस सभापति शेरबहादुर देउवा आसन्न १४ औं महाधिवेशनबाट फेरि सभापति पदमा दोहोरिन चाहन्छन्। उनले सार्वजनिक रुपमा सभापतिमा दोहोरिने घोषणा नगरेपनि आफूनिकट नेताहरुलाई यसबारे प्रष्ट जानकारी गराइसकेका छन्। महाधिवेशनलाई नै लक्षित गरेर देउवाले धमाधम विभाग गठन गर्नुका साथै सदस्य मनोनयनलाई तीब्रता दिनु त्यसैको संकेत हो। तर सभापतिमा दोहोरिने देउवाको चाहना भएपनि अघिल्लो पटक जस्तो सहज भने नरहेको कांग्रेस नेताहरु बताउँछन्। १३ औं महाधिवेशनमा देउवालाई सभापति बनाउन उनको समूह एक ढिक्का थियो भने महाधिवेशनको मुखमा तत्कालीन संस्थापन समूह विभाजित बन्न पुग्यो। यतिबेला संस्थापन इतर समूहमा सभापतिका आकांक्षी धेरै भएपनि सबैको एउटै मत छ, सभापतिमा देउवालाई जसरी पनि रोक्ने। महाधिवेशन नजिकिएसँगै संस्थापन समूहभित्रबाटै उपसभापति विमलेन्द्र निधिले पनि सभापति पदका लागि दौडधुप व्यापक बनाएपछि देउवा थप दबाबमा परेका छन्। उहाँ (निधी) चर्चामा आउन हल्काफुल्का रुपमा कुरा गर्ने नेता होइनन्, देउवा निकट एक केन्द्रीय सदस्यले भने, उहाँको कुरा सभापतिज्यूले गम्भीर रुपमा सुन्नुपर्छ र त्यसको समयमै निकास दिनुपर्छ। उपसभापति निधिकै पुस्ताका नेताहरु प्रकाशमान सिंह, शशांक कोइराला, शेखर कोइरालालगायतले सभापतिमा उम्मेदवारी घोषणा गरिसकेका छन्। विद्यार्थी राजनीति हुँदै नेविसंघको अध्यक्ष, पार्टी केन्द्रीय सदस्य, महामन्त्री र अहिले उपसभापतिको जिम्मेवारीमा रहेका निधिको सभापति पदमा दाबेदारी स्वभाविक भएको संस्थापन समूहकै नेताहरु बताउँछन्। उपसभापति निधीले सभापति देउवालाई भेटेरै सभापति पदमा उठ्ने जानकारी गराइसकेका छन्। साथै उनले देउवाको सहयोगसमेत मागेका छन्। मैले सभापतिका लागि तयारी सुरु गरिसके, तपाईको सहयोगमा म सभापति पदमा उठ्छु, बिहीबार दिउँसो दुई नेताबीच वान टु वान वार्तामा निधीले भने, अघिल्लो महाधिवेशनमा अर्काे पटक मलाई सहयोग गर्ने वचन दिनुभएकै हो। त्यो सम्झनुस्। म अगाडि बढिसकेँ। दुई नेताबीच करिब दुई घण्टा भएको एक्लाएक्लै वार्तामा देउवाले यसपकट आफूलाई सहयोग गर्न र १५ औं महाधिवेशनमा सहयोग गर्ने भनेपनि निधिले अस्वीकार गरेको बूढानीलकण्ठ स्रोतले जनाएको छ। सभापतिज्यूले यसपटक म आफैँ उठ्छु। अर्काेपटक तपाई नै हो नि भन्नुभयो, स्रोतले भन्यो, तर निधिले मान्नुभएन। बरु सभापतिज्यूलाई नै अब नदोहोरिन कन्भिन्स गर्न खोज्नुभयो। निधिले कुनै पनि हालतमा आफू सभापतिमा उठ्ने र कांग्रेसलाई एक ढिक्का बनाउन सर्वसम्मत नेतृत्वका पक्षमा आफू रहेको सुनाएपछि देउवा झस्किएका छन्। उपसभापति विमलेन्द्र निधि हाम्रो समूहको सेकेण्ड म्यान हो। उहाँले सभापति पदमा लड्छु भन्नुभएको हो तर देउवासँगै प्रतिस्पर्धा गर्छु भन्नुभएको छैन, केन्द्रीय सदस्य मीनबहादुर विश्वकर्माले अन्नपूर्णसँग भने, यही टीमबाट मलाई सहयोग गर्नुपर्यो। तपाईको सहयोगमा म चुनाव लड्छु भन्ने उहाँको भनाइ हो। निधि अन्तिमसम्म देउवालाई दबाब दिँदै जाने रणनीतिमा छन्। यसबीचमा उनले वरिष्ठ नेता रामचन्द्र पौडेल, महामन्त्री शशांक कोइराला, नेता प्रकाशमान सिंहलगायतसँग आफ्नो उम्मेदवारीबारे छलफल गरेका छन्। सहमतिमा नेतृत्व चयन गरौं र कांग्रेसभित्र गुटको अन्त्य गरौं भन्ने पक्षमा छु। रामचन्द्रजी, प्रकाशमान, शशांकजीसँग छुट्टाछुट्टै कुराकानी भइरहेको छ, उनले भने, पार्टीका नेताहरुसँग पार्टी, महाधिवेशन, समसामयीक राजनीतिका बारेमा छलफल हुने कुरा त स्वभाविक होइन र ?"
भारतको स्वतन्त्रता दिवसमा प्रधानमन्त्री ओलीको शुभकामना,"काठमाडौं : भारतको ७४औं स्वतन्त्राता दिवसका अवसरमा प्रधानमन्त्री ओलीले भारतीय समकक्षी नरेन्द्र मोदीलाई शुभकामना दिएका छन् । शनिबार बिहान ट्विटरमार्फत ओलीले भारत सरकार र भातरका जनतालाई स्वतन्त्रता दिवसका अवसरमा शुभकामना दिएका हुन्। बधाई तथा शुभकामना छ प्रधानमन्त्री नरेन्द्र मोदी जी ओलीले ट्विटरमा लेखेका छन्, ७४औं स्वतन्त्रता दिवसको अवसरमा भारतीय सरकार र भारतीय जनताको उत्तरोत्तर प्रगती र समृद्धिको कामना गर्दछु । सन १९४७ मा आजकै दिन ब्रिटिस उपनिवेशबाट भारत मुक्त भएको थियो । त्यसयता भारतले यसदिनलाई स्वतन्त्रता दिवसका रुपमा मनाउँदै आएको छ।         ,                                ()  ,"
नेकपा कार्यदलले काम थाल्यो : पहिलो बैठकले बनायो मिडियासँग नबोल्ने आचारसंहिता,"काठमाडौं : नेपाल कम्युनिस्ट पार्टी (नेकपा) को विवाद समाधानका लागि शुक्रबार गठित कार्यदलले काम सुरु गरेको छ। कार्यदलको पहिलो बैठक शनिबार दिउँसो साढे १२ बजेदेखि साढे ४ बजेसम्म महासचिव विष्णु पौडेलको निवास भैँसेपाटीमा बसेको छ। पहिलो बैठकमा कार्यदलको काम नसकिँदासम्म के छलफल भयो भन्ने विषयमा बाहिर नबताउने गरी आचारसंहिता बनेको छ। शुक्रबार पौडेलको संयोजकत्वमा ६ सदस्यीय कार्यदल गठन भएको हो। बालुवाटारमा प्रधानमन्त्री तथा पार्टी अध्यक्ष केपी शर्मा ओली र अर्का अध्यक्ष पुष्पकमल दाहाल प्रचण्डबीच भएको छलफलपश्चात कार्यदल गठन भएको थियो। कार्यदलका सदस्यमा भीमबहादुर रावल, शङ्कर पोखरेल, जनार्दन शर्मा, पम्फा भुसाल र सुरेन्द्रप्रसाद पाण्डे छन्। कार्यदलले दुई अध्यक्षको कार्यविभाजन, अधिकार बाँडफाँडदेखि एकता महाधिवेशनको कार्यतालिकाबारे सिफारिस गर्नेछ। कार्यदलले पार्टीको वैचारिक राजनीतिक बहस, आलोचना, आत्मआलोचना, मन्त्रिपरिषद् हेरफेर, विवादित नियुक्ति बदर, राजनीतिक नियुक्तिमा संस्थागत निर्णय, मुख्यमन्त्री हेरफेरलगायत समग्र विषयमा केन्द्रित रहेर छलफल गर्नेछ। बिहीबार गठन भएको कार्यदल नेतृत्व विवाद समाधान उन्मुख भइरहेका बेला शीर्ष तीन नेताले सचिवालय बैठक बोलाउन माग गरेका छन्। शनिबार बिहान अध्यक्ष पुष्पकमल दाहाल प्रचण्ड निवास खुमलटारमा पुगेर वरिष्ठ नेताद्वय झलनाथ खनाल र माधव नेपालसँगै प्रवक्ता नारायणकाजी श्रेष्ठले सचिवालय बैठकको माग गरेका हुन्। केपी ओलीले प्रधानमन्त्री र अध्यक्ष दुवै पद छाड्नु हुन्न नेकपा फुट्दैन, ५ दिनमै देख्नु हुनेछ : प्रधानमन्त्री ओली (भिडियोसहित) एकता जोगाउन म चुप लागेको छु नेकपा विवाद समाधान उन्मुख नेकपा विवाद समाधान गर्न महासचिव पौडेलको संयोजकत्वमा कार्यदल गठन लगभग मिल्यो नेकपा विवाद कार्यदल गठनलाई शंकाको दृष्टिले हेर्दै नेताहरुले कार्यदलको कार्यदेशका लागि सचिवालय बैठक माग गरेको स्रोतको दाबी छ। प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। ओलीले अबको ५ दिनभित्रै पार्टीभित्र नयाँ सिनारियो देखिने उल्लेख गरेको भोलीपल्टबाट छलफल अगाडि बढेको थियो। उनले सार्वजनिक गरेको त्यही प्रतिज्ञाअनुसार संकट समाधानका लागि शुक्रबार कार्यदल गठन भएको थियो।"
बिग्रह चाहनेले धन्दा बन्द गरे हुन्छ,"प्रधानमन्त्री एवं अध्यक्ष केपी शर्मा ओली र अर्का अध्यक्ष पुष्पकमल दाहालबीच बिहीबार र शुक्रबार नेकपाको आन्तरिक राजनीतिक विषयमा घनीभूत छलफल भएको छ। सोही छलफलबाट विवाद समाधानका लागि महासचिव विष्णु पौडेलको संयोजकत्वमा कार्यादल बनाइएको छ। त्यसमा ओली पक्षबाट पौडेल, शंकर पोखरेल, दाहालतर्फका पम्फा भुषाल, जर्नादन शर्मा र माधवकुमार नेपाल पक्षका भीम रावल र सुरेन्द्र पाण्डे राखिएका छन्। कार्यदलका संयोजक एवम् महासचिव पौडेलसँगको रामकृष्ण अधिकारले गरेको कुराकानी : नेकपाभित्र देखा परिरहेको विवाद अब मिल्यो ? लगभग मिल्यो। कार्यदल बनाउने सहमतिमा कसरी पुग्नुभयो ? दुई अध्यक्ष लामो समयदेखि संवाद र छलफलमा हुनुहुन्थ्यो। छलफल स्थगित हुने, छलफल जारी रहने प्रक्रिया चलिरहेकै थियो। खासगरी हिजोदेखि छलफल सकारात्मक वातावरणमा अगाडि बढेको थियो। त्यही छलफलबाट अन्ततः उहाँहरू (ओली र दाहाल) एउटा निष्कर्षमा पुग्नुभयो। नेपाल कम्युनिस्ट पार्टीभित्र देखा परेका समस्याहरू समाधान गर्दै हामीले पार्टी एकतालाई अक्षुष्ण राख्नुपर्छ, जोगाउनुपर्छ। त्यसलाई सबल तुल्याउनुपर्छ। नेकपाप्रति जनताले जुन अपेक्षा र विश्वास गरेका छन्, त्यसलाई टुट्न दिनुहुँदैन भन्ने निष्कर्षमा उहाँहरू पुग्नुभयो। त्यो निष्कर्ष अनुरूप अगाडि बढ्नका लागि सुझाव दिन हामी साथीहरू रहेको कार्यदल गठन भएको हो। कार्यदलको सुझावका आधारमा अब हामी संस्थागत निर्णय गर्दै अगाडि बढ्छौं। कार्यदलले केके काम गर्छ ? कार्यक्षेत्र यसका केके हुन्छन् ? पार्टीभित्रका समस्याहरू के के देखिए, समाधानका उपायहरू के हुनसक्छन् भन्नेमा केन्द्रित रहेर सुझाव दिने काम हो कार्यदलको। मूलतः पार्टीभित्रको आन्तरिक एकतालाई कसरी बलियो बनाउने ? देखिएका समस्या कसरी समाधान गर्ने ? र, पार्टी एकतालाई कसरी बलियो बनाउने भन्ने गरी यो कार्यदलले काम गर्छ। महाधिवेशनसम्म कसरी जाने भन्नेमा पनि छलफल गरी प्रस्ताव बनाउँछ ? कार्यदलले कुन कुन विषयमा कसरी छलफल गर्छ र कस्तो निष्कर्ष निस्कन्छ भन्ने विषयमा मैले अग्रिम रूपमा चर्चा गर्नु त्यति उपयुक्त नहोला। यति भन्छु पार्टीको आन्तरिक जीवनमा देखा परेका समस्याहरू के हुन् ? आन्तरिक पार्टी एकता बलियो बनाउन के गर्नुपर्छ ? भन्ने विषयमा केन्द्रित भएर कार्यदलले छलफल गर्छ। कहिलेसम्म तपाईंहरूले काम गर्ने, म्याद तोकिएको होला नि? ठ्याक्कै मिति तय भएको त छैन। तर पनि छिटोभन्दा छिटो काम सकोस् भन्ने अध्यक्षद्वयको अपेक्षा छ। त्यहीअनुसार सक्दो छिटो सक्छौं। त्यसो हो भने तपाईंहरूले आफ्नो सुझाव दुई अध्यक्षलाई नबुझाइकन र त्यसमा दुई अध्यक्षले छलफल गरी एउटा निष्कर्षमा नपुग्दासम्म पार्टीका स्थगित भएका बैठकहरू बस्दैनन्? होइन, धेरै समय लाग्ने अवस्था छैन। कार्यदलले सकेसम्म चाँडो नै आफ्नो काम सक्छ। त्यसपछि प्रतिवेदन बुझाउँछ। त्यसपछि हामी फटाफट अगाडि बढ्छौं। विगतमा दुई अध्यक्ष आआफ्ना जुन खालका अडानमा हुनुहुन्थ्यो, अब त्यो विषय कार्यदल बनेपछि सकियो ? मैले त्यतातिरबाट भन्नुभन्दा पनि नेकपाको आन्तरिक जीवनमा जे समस्या देखा परेका थिए, आजदेखि ती समस्या समाधान गरेर हामी एकताबद्ध भएर अगाडि बढ्छौं भन्ने संकल्प, अठोट र साझा निष्कर्षमा दुई जना अध्यक्ष पुग्नुभएको छ। यो निष्कर्षलाई मेरो विचारमा समग्र पार्टी पंक्तिले, सबै नेता, कार्यकर्ता र सदस्यहरूले हार्दिकतापूर्वक स्वागत गरेका छन्। त्यसो हुनाले अब पार्टी एकताबद्ध भएर अगाडि बढ्छ भन्नेमा कुनै दुविधा रहेन। नेकपाको विग्रहको चाहना राख्ने, त्यस्तो शक्ति तथा प्रवृत्तिहरूले अब आफ्नो धन्दा बन्द गरे हुन्छ। शक्ति तथा प्रवृतिहरुले अब आफ्नो धन्दा बन्द गरे हुन्छ। नेकपा विवाद समाधान गर्न महासचिव पौडेलको संयोजकत्वमा कार्यदल गठन लगभग मिल्यो नेकपा विवाद"
नेविसंघद्वारा विश्वविद्यालयमा राजनीतिक भागबण्डा अन्त्य माग,"काठमाडौं : नेपाल विद्यार्थी संघले झुटा मुद्दा लगाई प्रहरी हिरासतमा राखिएका भनिएका आफ्ना नेता कार्यकर्ताको रिहाइको माग गर्दै देशभरिका विभिन्न क्याम्पसमा क्याम्पस एकाइमार्फत तालाबन्दी गरेको छ। नेविसंघले काठमाडौँ र वीरगञ्जमा गिरफ्तार गरिएका विद्यार्थी नेता तुरुन्त रिहा गर्न र झुटा मुद्दा खारेज गर्न माग गरेको नेविसंघका महामन्त्री बलदेव तिमल्सिनाले जानकारी दिए। त्रिभुवन विश्वविद्यालयका विकृति अन्त्य र शैक्षिक सुधारको माग गर्दै शान्तिपूर्ण दबाबमूलक कार्यक्रमको सुनुवाइ नभएपछि तालाबन्दी गर्नुपरेको जनाउँदै सो क्रममा नौ नेता एवं कार्यकर्तालाई प्रहरीले पक्राउ गरेको नेविसंघले जनाएको छ। यसैगरी कोरोना भाइरस सङ्क्रमणको रोकथाम र उपचारलाई प्रभावकारी बनाउन माग गर्नेक्रममा वीरगञ्जमा एक कार्यकर्ता पक्राउ परेको उनले बताए। नेविसंघले त्रिविविमा विकृति, विसङ्गति र राजनीतिक भागबण्डाको अन्त्य हुनुपर्ने, पोखरा विश्वविद्यालय र अन्य विश्वविद्यालयमा तत्काल पदाधिकारी नियुक्त गर्नुपर्नेसमेत माग गरेको छ।"
लगभग मिल्यो नेकपा विवाद,"काठमाडौं : पार्टी नफुट्ने गरी ५ दिनमा सिनारियो फेरिने प्रधानमन्त्रीले बताएको २ दिनमै नेकपा विवाद टुंगिने मोडमा पुगेको छ। विवाद र असमझदारी सल्ट्याउन त्रिपक्षीय शक्ति सन्तुलनमा रहेका समूहका दुईदुई नेता सम्मिलित सुझाव कार्यादल बनाइएको छ। प्रधानमन्त्री एवं अध्यक्ष केपी शर्मा ओलीको दुवै पदबाट माग भइरहेको राजीनामाको विषय यससँगै सकिएको छ। यससम्बन्धी विवाद अब पार्टी महाधिवेशनबाट छिनोफानो लगाउने गरी प्रक्रिया अघि बढेको छ। अध्यक्षद्वय ओली र पुष्पकमल दाहालबीच बिहीबार र शुक्रबार यसका लागि घनिभूत छलफल भएका थिए। पार्टी जीवनमा देखा परेका सबै समस्याका सन्दर्भमा छलफल गरी एकीकृत प्रस्ताव तयार पार्न कार्यदल बनाउने निचोडमा उनीहरू पुगेका हुन्। कार्यदल महासचिव विष्णु पौडेलको संयोजकत्वमा बनाइएको छ। त्यसमा ओली पक्षबाट पौडेल, शंकर पोखरेल, दाहालतर्फका पम्फा भुसाल, जनार्दन शर्मा र माधवकुमार नेपाल पक्षका भीम रावल र सुरेन्द्र पाण्डे राखिएका छन्। कार्यदलको समय सीमा तोकिएको छैन। तर, छिटोभन्दा छिटो लिखित रूपमै प्रस्ताव तयार पारी बुझाउन दुवै अध्यक्ष (ओली र दाहाल) ले अपेक्षात्मक आग्रह गरेका छन्। कार्यदलले शनिबारै काम सुरु गर्ने संयोजक पौडेलले बताए। दुई अध्यक्षबीच छलफल भयो। पार्टीको आन्तरिक जीवनमा देखिएका समस्याहरूलाई सकारात्मक रूपमा समाधान गर्ने र जनताले पार्टीलाई दिएको जिम्मेवारीलाई निष्कर्षमा पुर्याउने विषयमा सहमति भएको छ, पौडेलले अन्नपूर्णसँग भने, अहिले देखिएको विवाद समाधानका लागि ६ सदस्यीय कार्यदल गठन भएको छ, शनिबारदेखि काम सुरु गरेर चाँडोभन्दा चाँडो अध्यक्षद्वयलाई प्रस्ताव पेस गर्नेछौं। कार्यदलको पहिलो बैठक शनिबार दिउँसो साढे १२ बजे पौडेल निवासमा बोलाइएको छ। कार्यदलले दुई अध्यक्षको कार्यविभाजन, अधिकार बाँडफाँडदेखि एकता महाधिवेशनको कार्यतालिकाबारे सिफारिस गर्नेछ। साथै, पार्टीको वैचारिक राजनीतिक बहस, आलोचना, आत्मआलोचना, मन्त्रिपरिषद् हेरफेर, विवादित नियुक्ति बदर, राजनीतिक नियुक्तिमा संस्थागत निर्णय, मुख्यमन्त्री हेरफेरलगायत समग्र विषयमा केन्द्रित रहेर छलफल गर्नेछ। त्यहीअनुसारको एकीकृत प्रस्ताव तयार पार्नेछ। कार्यदलले दुई अध्यक्षलाई प्रस्ताव बुझाइसकेपछि त्यसलाई सचिवालय हुँदै स्थायी समितिमा लैजाने समझदारी बनेको नेताहरूको भनाइ छ। पार्टीभित्रको विवाद समाधानका लागि गत साउन १३ मा उपाध्यक्ष वामदेव गौतमले अगाडि सारेको ६ बुँदे प्रस्ताव वरिपरि रहेर दुई अध्यक्षबीच बिहीबार र शुक्रबार छलफल भएको थियो। कार्यदलले पनि त्यसकै नजिक रहेर प्रस्ताव बनाउन सक्ने ठानिएको छ। गौतमले प्रतिनिधिसभाको बाँकी कार्यकालसम्म प्रधानमन्त्री र एकता महाधिवेशनसम्म अध्यक्षमा ओली रहने, एकता महाधिवेशनसम्म सम्पूर्ण कार्यकारी अधिकारसहित अध्यक्षको जिम्मेवारी दाहालले लिने, एकता महाधिवेशन सहमतिमा आयोजना गर्ने, मन्त्रिपरिषद् पुनर्गठन, राजनीतिक तथा संवैधानिक नियुक्ति पार्टी सचिवालयको सुझाव र परामर्शका आधारमा गर्ने, सरकारले लिने राष्ट्रिय तथा अन्तर्राष्ट्रिय महŒवका विषयको निर्णयमा पार्टीको सचिवालयमा परामर्श गर्ने जस्ता ६ बुँदे प्रस्ताव अगाडि सारेका थिए। दुई अध्यक्षबीच बालुवाटारमा शुक्रबार झन्डै तीन घण्टा छलफल भएको थियो। ओली र दाहालले कार्यदल गठन गर्ने निर्णय लिएपछि नेकपाका तीनै समूहका नेताहरूले सकारात्मक कदम भनेका छन्। नेकपामा उत्पन्न समस्या र गत्यावरोधको समाधानका लागि कार्यदलमार्फत प्रक्रिया सुरु हुनु सकारात्मक छ। पार्टीलाई वैचारिक र संगठनात्मक रूपमा एकताबद्ध बनाउनुबाहेक अर्को कुनै विकल्प छैन, स्थायी समिति सदस्य तथा पर्यटनमन्त्री योगेश भट्टराईले भने। तत्कालीन एमाले र माओवादीबीचको पार्टी एकतापूर्व दुई अध्यक्षले आलोपालो सरकार सञ्चालन गर्ने लगायतको ५ बुँदे सहमति भएको थियो। त्यसपछि पार्टीभित्र दुई अध्यक्षका बीचमा देखिएको शक्ति संघर्ष गत २०७६ मंसिर ४ मा ओलीले सरकार र दाहालले पार्टीको जिम्मेवारी लिएर काम गर्ने भन्दै अधिकार बाँडफाँडको सहमति गरेका थिए। तर त्यो सहमति पनि कार्यान्वयन नभएको भन्दै दाहालले प्रश्न उठाएपछि ओली र दाहालबीच शक्ति संघर्ष बेलाबेला देखिँदै आएको थियो। वरिष्ठ नेता नेपालले पनि ओलीसँग एक व्यक्ति एक मुख्य जिम्मेवारी, पार्टी विधि, पद्धतिका आधारमा सस्थागत रूपमा चल्नुपर्ने जस्ता विषयमा आवाज उठाउदै आएका थिए। त्यसैका परिणाम नेकपाभित्र ओली एकातिर र दाहालनेपाल अर्कातिर रहेर शक्ति संघर्ष चल्दै आएको थियो। त्यही संघर्ष पेचिलो बन्न पुगेपछि गत असार १० देखि जारी स्थायी समितिमा असार १६ मा दाहाल, नेपाल, झलनाथ खनाललगायतका नेताहरूले ओलीको राजीनामा माग गरेका थिए। ओलीको राजीनामा पार्टी नेताहरूले नै माग गरेपछि बढेको विवाद झन्डै ४६ दिनको रस्साकस्सीबीच शुक्रबारबाट मत्थर हुने बिन्दुमा पुगेको हो। बिग्रह चाहनेले धन्दा बन्द गरे हुन्छ"
कोरोनाले कपिलवस्तुका एक पुरुषको बुटवलमा मृत्यु,कपिलवस्तु : कपिलवस्तुका एक ४२ वर्षीय पुरुषको कोरोना संक्रमणका कारण बुटवलस्थित लुम्बिनी प्रादेशिक अस्पतालमा आज मृत्यु भएको छ। मायादेवी गाउँपालिकाका ४२ वर्षीय रामकुमार चौधरीको कोरोना भाइरस संक्रमणले स्वास्थ्य कार्यालयका कोरोना फोकल पर्सन कुमार थापाले बताए। स्वासप्रश्वासमा समस्या देखिएपछि उपचारका लागि चौधरी तीन दिन अघि बुटवलस्थित प्रादेशिक अस्पताल पुगेका थिए। फोक्सोमा समस्या देखिएका चौधरीको सो अस्पतालको आईसीयुमा उपचार भइरहेको थियो। कोरोना संक्रमणकै कारण यस अघि कपिलवस्तु नगरपालिका  २ का ४२ वर्षीय युवाको मृत्यु भएको थियो।
अर्घाखाँचीका पाँच स्थानीय सरकार कोरोनामुक्त,"सन्धिखर्क : अर्घाखाँचीका पाँच स्थानीय सरकार कोरोनामुक्त भएका छन्। सबै कोरोना संक्रमित निको भएर घर फर्किएपछि पाँच स्थानीय सरकार कोरोनामुक्त बनेका हुन्। जिल्ला सदरमुकाम रहेको सन्धिखर्क नगरपालिका, सितगंगा नगरपालिका, पाणिनी गाउँपालिका, छत्रदेव गाउँपालिका र मालारानी गाउँपालिकामा रहेका सबै २ सय १८ कोरोना संक्रमित निको भएर घर फर्किएका छन्। अहिले भूमिकास्थान नगरपालिकामा मात्र २ जना कोरोना संक्रमित रहेको सहायक प्रमुख जिल्ला अधिकारी विनोद खनालले जानकारी दिए। जिल्लामा कोरोना संक्रमितको संख्या ३ सय २९ रहेकोमा ३ जनाको मृत्यु भएको छ। मृत्यु हुनेमा मालारानी गाउँपालिकाका १ जना, भूमिकास्थान नगरपालिकाका १ जना र सितगंगा नगरपालिकाका एकजना रहेका छन्। सन्धिखर्क नगरपालिकाका ४४ जना, सितगंगा नगरपालिकाका ६५ जना, भूमिकास्थान नगरपालिकाका १ सय ६ जना, मालारानी गाउँपालिकाका ६७ जना, पाणिनी गाउँपालिकाका १४ जना र छत्रदेव गाउँपालिकाका २८ जना गरी ३ सय २४ जनाले कोरोना रोग जितेर घर फर्किएको जिल्ला स्वास्थ्य कार्यालय अर्घाखाँचीका जनस्वास्थ्य निरीक्षक गणेशराज पौडेलले बताए। जिल्ला बाहिर तथा भारतबाट आएका १ सय ५८ जना विभिन्न क्वारेन्टाइनमा रहेका छन्।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। लाइभ हेर्न यहाँ क्लिक गर्नुहोस्
ज्यान जोखिममा राखेर काठको फड्केमा वारपार !,"बेंसीसहर : बेसीसहर चामे सडक अन्र्तगत लमजुङको घोप्टेखोलाले सडक बगाएपछि सवारी आवागमन ठप्प भएको छ। वारपार गर्न स्थानीयले काठको फड्के बनाएका छन्। सोही भर्याङ प्रयोग गरेर जोखिमपूर्ण ढंगले स्थानीय यात्रा गर्छन्। त्यही भर्याङ पनि पटक पटक बाढीले बगाउँदा समस्या हुने गरेको स्थानीय जीतबहादुर गुरुङले बताए। बिहान फड्के बनायो, राति पहिरो बगाउँछ, गुरुङले भने, दिनदिनै फड्के बनाएर मानिसलाई वारपार गराएका छौं। उनका अनुसार अहिले यो बाटोमा एक्लै हिँड्ने अवस्था छैन। एउटाले फड्के नतरुन्जेल अर्कोले भर्याङ समाइदिनुपर्छ। भर्याङबाट चिप्लिए खोलामा परिन्छ। दिनदिनै जोखिम मोलेर हिड्नुपर्छ, उनले भने। मस्र्याङ्दी गाउँपालिका४, ताघ्रिङको घोप्टे र काप्रेभीरको बीचमा पर्ने घोप्टेखोलामाथिको फड्केमा स्थानीयले आफैं पहरा दिएर बटुवालाई वारपार गराउने गरेका छन्। मानिस ज्यानको बाजी राखेर हिँड्न बाध्य छन्। मस्र्याङ्दी४ का वडाध्यक्ष सुमन गुरुङले फड्केमा वारपार गर्न जोखिम भएकाले यात्रा नगर्न अनुरोध गरिएको बताए। बेलिब्रिज राख्न वडा र गाउँपालिकाले पहल गरिरहेको उनले जानकारी दिए। बेंसीसहरचामे सडक बनेपछि सिंगो मनाङ जिल्लासँगै उत्तरी लमजुङका बासिन्दालाई सहज भएको थियो। बर्खायामको बाढीपहिरोले स्थानीयलाई सधैं समस्यामा पारेको डुम्रेबेंसीसहरचामे सडक योजनाका प्रमुख अमितकुमार श्रेष्ठले बताए। घोप्टेखोलामा एक महिना भित्र बेलिब्रिज बनाउने गरी काम भइहेको उनले बताए। नेपाली सेनाले ट्रयाक खोलेको ७ वर्षअघि २०६९ मा सरकारलाई हस्तान्तरण गरेको सडक स्तरवृद्धिमा ढिलाई हुँदा बर्सेनी समस्या आउने गरेको स्थानीय बताउँछन्। गण्डकी प्रदेश विकास तथा अर्थ समितिका सभापति दिपक कोइरालाको टोलीले सडकको अनुगमन गरेको छ। सडक स्तरवृद्धिका लागि संघीय सरकारलाई घचघचाउने उनले प्रतिवद्धता जनाए। बेंसीसहरचामे सडकको बेंसीसहरदेखि म्यार्दीसम्म लमजुङ खण्ड ३५ किलोमिटर र म्यार्दीदेखि चामेसम्म मनाङखण्ड ३० किलोमिटर छ। मनाङ खण्डको म्यार्दीदेखि सिरानताल, धारापानी क्षेत्रमा बर्सेनी पहिरो खस्ने गरेको छ। लमजुङतर्फ च्याम्चे, स्याँगे, काप्रेभीर, अर्खले, खुदीभुलभुले साथै बेंसीसहर नजिकैको उत्तीसघारी खरखरे, बेलौती बिसौनालगायत क्षेत्रमा बाढीपहिरोले सडक क्षतविक्षत बनाएको छ।"
पहिरोले घर पुरिँदा दुई बालक र वृद्धाको मृत्यु,"बागलुङ : शुक्रबार राति अविरल वर्षासँगै आएको पहिरोले निसीखोला गाउँपालिकामा घर पुरिँदा तीन जनाको मृत्यु भएको छ। कारीगाउँमा बालको र धारखर्कमा एक वृद्धाको पहिरोमा परी मृत्यु भएको प्रहरीले जनाएको छ । निसीखोला गाउँपालिका५ कारीगाउँमा स्थानीय हिराबहादुर विकको घर भत्किएर पुरिँदा उनका १३ वर्षीय छोरा देवेन्द्र र ६ वर्षीय नाती प्रवेशको ज्यान गएको हो। पहिरोमा परी विककी श्रीमती ५३ वर्षीया बिलसरा विक घाइते भएकी छिन् । उनको उद्धार गरी उपचारका लागि झिवाखोला पठाइएको निसी प्रहरी चौकीका प्रहरी सहायक निरीक्षक लालमणी भट्टराईले जानकारी दिए। घरको माथिल्लो तलामा सुतेका परिवारका अरु भने सकुशल छन् । यसैगरी, वडा नम्बर ३ को धारखर्कमा पहिरोले पुरिएर एक महिलाको पनि ज्यान गएको छ । निरन्तरको वर्षापछि घर माथिबाट आएको पहिरोले घर भत्किँदा स्थानीय जुठे कामीकी श्रीमती ७२ वर्षीया वली कामीको मृत्यु भएको निसीखोला गाउँपालिका३ का वडा अध्यक्ष जुनविक्रम शाहीले जानकारी दिए । निसीखोलामा केही दिनअघि पनि पहिरोले घर पुरिँदा एक बालकको ज्यान गएको थियो ।"
लिदीका १७२ परिवारलाई सुरक्षित स्थानमा सारिने,"सिन्धुपाल्चोक : वाग्मती प्रदेशका मुख्यमन्त्री डोरमणि पौडेलले लिदीमा शुक्रबार गएको पहिरो प्रभावित क्षेत्रमा राहत सामग्रीसहित घटनास्थलको अवलोकन गरेका छन्। मुख्यमन्त्री पौडेलसहित सामाजिक विकासमन्त्री युवराज दुलाल, उद्योग पर्यटन, वन तथा वातावरणमन्त्री अरुण नेपाल, पूर्वमन्त्री शेरबहादुर तामाङ, प्रदेशका अर्थ तथा विकास समिति सरेश नेपाललगायतको टोली पहिरोस्थल पुगी घटनास्थलको अवलोकन गरेको हो। सो अवसरमा प्रदेशबाट पहिरो प्रभावितका लागि राहत तथा अत्यावश्यक सामग्री वितरण गरिएको छ। त्यहाँ क्षति भएका र अन्य गरी १७२ घरधुरीलाई अहिले अस्थायीरूपमा नजिकै सुरक्षित स्थानमा सार्नुपर्ने देखिएको र तत्काल यो कार्य गरिने वाग्मती प्रदेशका सामाजिक विकासमन्त्री युवराज दुलालले जानकारी दिनुभयो। त्यस्तै दीर्घकालीनरूपमा स्थानीय, प्रदेश र सङ्घीय सरकारको समन्वयमा जग्गा खोजेर सुरक्षित स्थानमा सारिने उहाँले बताउनुभयो। वाग्मती प्रदेश सरकारले बाढीपीडितलाई सुरक्षित स्थानमा पूरै घर प्रदेश सरकारले नै निर्माण गरेर हस्तान्तरण गर्ने निर्णय यसअघि नै गरिसकेको छ। जुगल गाउँपालिका२ लिदीमा गएको पहिरोमा परी मृत्यु हुनेको सङ्ख्या १६ पुगेको छ। शुक्रबार बिहान गएको पहिरोमा परेका अझै २३ जना बेपत्ता छन्। लिदी पहिरोमा ३८ जना हराइरहेका भनिए पनि थप एक जना पनि हराएको खुल्न आएको प्रमुख जिल्ला अधिकारी उमेशकुमार ढकाललले जानकारी दिए। नेपाली सेना, प्रहरी र स्थानीयवासीले पहिरो हटाएर शव निकालेका हुन्। पहिरोले एउटा बस्ती नै पुरेको थियो। बेपत्ताको स्थानीय, प्रहरी, नेपाली सेनाबाट खोज तथा उद्धार जारी रहेको प्रमुख जिल्ला अधिकारी ढकालले जानकारी दिए। पहिरोमा परी मृत्यु हुनेमा लिदीका टीकामाया दोङ, छिरिङ दोङ, जिताइ झाँक्री, मिलन दोङ, सानु दोङ, जयबहादुर दोङ, दावाल्हामु दोङ, तारल्हमो दोङ, पिर्ती दोङ, धनमाया दोङ र रिमेक्स दोङ छन्। त्यस्तै माइला पाराङ दोङ, मेकमाया दोङ, च्यामा दोङ, विमला दोङ र कविर दोङको पनि पहिरोमा परी मृत्यु भएको छ। पहिरोमा परी घाइतेहरु रुपबहादुर दोङ, जुनुमाया दोङ, केवरिङ दोङ र पासाङ दोङको चौतारा अस्पतालमा उपचार भइरहेको छ भने यामु लामा दोङको काठमाडौँस्थित सिभिल अस्पतालमा उपचार भइरहेको जुगल गाउँपालिकाका अध्यक्ष होमनारायण श्रेष्ठले जानकारी दिए।"
भीरबाट लडेर महिलाको मृत्यु,"रुकुम : रुकुम पश्चिममा भीरबाट लडेर एक महिलाको मृत्यु भएको छ। जिल्लाको बाँफिकोट गाउँपालिका२ जिपुकी रूपा नेपालीको भीरबाट लडेर मृत्यु भएको प्रहरीले जानकारी दिएको छ। घाँस काट्ने जंगलमा गएकी रुपाको स्थानीय मत्थरी जंगलको भीरबाट लडेर मृत्यु भएको जिल्ला प्रहरी कार्यालय रुकुम पश्चिमका प्रमुख, डिएसपी ठगबहादुर केसीले जानकारी दिए। शनिबार बिहान लडेकी उनको शव स्थानीयले दिउँसो भेट्टाएका थिए।"
एक वर्षदेखि कृषि तथा वन विज्ञान विश्वविद्यालय नेतृत्वविहीन,"चितवन : कृषि तथा वन विज्ञान विश्वविद्यालय लामो समयदेखि नेतृत्वविहीन भएको छ। लामो समयदेखि विश्वविद्यालयका उपकुलपति, रजिष्ट्रारको नियुक्ति हुन सकेको छैन। विश्वविद्यालयका सात पदाधीकारीमध्ये अहिले एक जना मात्रै छन्। पदाधिकारीमा अहिले वन संकायका डीन प्राडा बलराम भट्ट मात्रै छन्। उपकुलपति, रजिष्टार, दुई जना डीन र दुई जना शिक्षक प्रतिनिधि नियुक्त हुन सकेका छैनन्। पदाधिकारी नहुँदा विश्वविद्यालय अस्तव्यस्त छ। नेकपाभित्रको आन्तरिक खिचातानीको मारमा कृषि तथा वन विश्वविद्यालय पनि परेको छ। आफू निकटलाई नियुक्त गर्ने अडानले नियुक्ति प्रक्रिया अघि बढ्न सकेको छैन्। नेकपाका अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच नियुक्तिका लागि रस्साकस्सी छ। प्रधानमन्त्री ओली प्राडा शारदा थपलियालाई नै उपकुलपति बनाउने योजनामा छन्। दाहाल प्राडा पुण्य रेग्मीलाई बनाउने कसरतमा छन्। दुई जना बीच कसलाई बनाउने भन्ने सहमति हुन नसक्दा विश्वविद्यालयको नियुक्ति प्रक्रिया अन्योलमा छ। शिक्षा मन्त्रालयबाट सिफारिस प्रक्रिया नै सुरु हुनसकेको छैन। शिक्षा मन्त्रालयले सिफारिस नगर्दासम्म प्रधानमन्त्रीले नियुक्ति गर्न सक्दैनन्। गत वर्ष भदौ ६ गते उपकुलपछि प्राडा इश्वरीप्रसाद ढकालको पदावधि सकिएको थियो। भदौ ७ गतेबाट पशु विज्ञान, पशु चिकित्सा र मत्स्य विज्ञानकी डीन प्राडा शारदा थपलियाले निमित्त कुलपतिको जिम्मेवारी पाएकी थिइन्। एघार महिनादेखि काम चलाउ उपकुलपतिको भरमा विश्वविद्यालय सञ्चालित छ। उनको डीनको पदावधि पनि जेठबाट सकिएको छ। थपलिया कामचलाउ उपकुलपतिका रुपमा भने यथावत रहेकी छिन्। कामचलाउ उपकुलपतिले दीर्घकालीन महत्वका प निर्णय गर्न सक्दैनन्। दीर्घकालीन योजनाका काम हुन सकेका छैनन् उनले भनिन् आर्थिक गतिविधिको काम पनि प्रभावित हुँदा समस्या छ। छ महिनादेखि रजिष्ट्रार नियुक्ति हुन सकेको छैन। यसअघिका रजिष्ट्रार डा मनराज कोलाक्षमपतिको पदावधि २०७६ माघ १२ गते सकिएको हो। लेखा र प्रशासन प्रमुखको जिम्मेवारी रजिष्टारको हुन्छ। यसले पनि प्रशासनिक काममा कठिनाइ भएको छ। विश्वविद्यालय सभाका तीन जना सदस्य राखेर शिक्षा मन्त्रालयले उपकुलपति छनौट समिति बनाउछ। यो समितिले योग्यता पुगेका तीन जनाको सिफारिस गर्छ। यिनै मध्येबाट एक जनालाई प्रधानमन्त्रीले उकुलपति नियुक्ति गर्ने व्यवस्था छ। उक्त विश्वविद्यालयको ऐन अनुसार उपकुलपति हुनका लागि कृषि, वन र पशु विज्ञान मध्ये कुनै एकमा विशिष्टता हासिल गरेको हुनुपर्छ। पूर्वरजिष्टार प्राडा सूर्यकान्त घिमिरेले सरकार विश्वविद्यालयप्रति उदासिन भएको आरोप लगाए। सरकारले विश्वविद्यालयलाई महत्व नदिँदा अभिभावकविहीन भएको घिमिरेले बताए। विश्वविद्यालय भनेको प्राज्ञिक थलो हो यसैको नेतृत्व गर्ने मान्छे नहुँदा धरासयी बन्दै जान्छ उनले भने जसरी घरमा अभिभावक नहुँदा घर लथालिंग हुन्छ अहिले त्यस्तै भएको छ। पदाधीकारी नहुँदा आवश्यक निर्णय लिन कठिन छ। विश्वविद्यालयको केन्द्रीय कार्यालयको मुल ढोकामा तालाबन्दी छ। करार सेवाको माग गर्दै ज्यालादारी कर्मचारीले ताला लगाएका हुन्। उनीहरु दश दिन धर्नामा बसे। अहिले कोरोना संक्रमणको जोखिमका कारण भाद्र सात गतेसम्म धर्ना स्थगित गरिएको छ तर ताला भने खोलेका छैनन्। निमित्त उपकुलपति थपलियाले आफूमा पूर्णजिम्मेवारी नभएको र यसबारे निर्णय गर्न नसक्ने बताएपछि उनीहरु आन्दोलित बनेका हुन्। कृषि तथा वन विश्वविद्यालय अन्र्तगतको नेपाल राष्ट्रिय कर्मचारी संगठनका अध्यक्ष अचल शाक्यले दश सुत्रीय माग राखेर आन्दोलन गरेको बताए। डीन नियुक्ति, कर्मचारी सरुवा, परीक्षाका काम गरेपनि आफूहरुको माग चाँही पूरा गर्न नसक्ने बताएपछि पूर्ण जिम्मेवारीको कुलपति आएपछि मात्रै ताला खोल्ने शाक्यले बताए। निमित्त उपकुलपति भन्दै हामी चुप लागेर बसेका थियौँ तर सबै काम गर्ने हाम्रोमा गर्न मिल्दैन भनेपछि ताला लगाएका हौँ, शाक्यले भने।"
चित्तबुझ्दो नतिजा नआएपछि विद्यार्थी आन्दोलित,"काठमाडौं : नेपालका विभिन्न शैक्षिक संस्थामा ए लेभल अध्ययन गरिरहेका विद्यार्थीहरु आन्दोलित भएका छन्। यी क्यामपसहरुलाई ए लेभल पढाइको मान्यता दिएको बेलायतस्थित क्याम्ब्रिज विश्वविद्यालयले नतिजा प्रकाशन गर्दा अनियमितता गरेको गुनासो गर्दै उनीहरु आन्दोलित भएका हुन्। क्याम्ब्रिजले ए लेभको नतिजा गत साता सार्वजनिक गरेको थियो। कोभिड १९ को संक्रमणका कारणले परीक्षा सञ्चालन गर्न नसकेपछि विश्वविद्यालयले विद्यार्थीको मूल्यांकन गरेर अंक पठाउन सम्बन्धित क्याम्पस र शिक्षकलाई अनुमति दिएको थियो। सोही अनुमतिको आधारमा मूल्यांकन गरेर पठाएको अंकमा व्यापक हेरफेर गरेर विश्वविद्यालयले नतिजा प्रकाशन गरेको विद्यार्थीको आरोप छ। क्याम्ब्रिजले नतिजा प्रकाशन गर्दा ए ग्रेड ल्याउन सक्ने विद्यार्थीलाई डी दिएको छ। डी मात्रै ल्याउने क्षमता भएका विद्यार्थीलाई ए दिएको विद्यार्थीको गुनासो छ। नतिजा सच्याउन माग गर्दै विद्यार्थीले ब्रिटीस काउन्सिल अगाडि धर्ना दिंदै आएका छन्। उनीहरुले 'चिठ्ठा सार्वजनिक गरे जसरी नतिजा दिन बन्द गर, शिक्षकलाई विश्वास गर' भन्ने प्लेकार्ड बाकेर काउन्सिल अगाडि धर्ना दिएका थिए। काउन्सिललाई पत्राचार गरेर नतिजा सच्याउन उनीहरुले लिखित अनुरोध समेत गरिसकेका छन्। नेपालमा ए लेभलको परीक्षा सञ्चालन, नतिजा प्रकाशन लगायत अन्य व्यवस्थापन काउन्सिलले गर्छ। मल्पि एकेडेमीमा ए लेभल पढिरहेका एक विद्यार्थीले भने,नतिजामा थुप्रै त्रुटि छन्। राम्रो नतिजा ल्याउने आशामा रहेका विद्यार्थीलाई निराश बनाएको छ। कतिपय विद्यार्थीले सोच्दै नसोचेको ग्रेड पाएका छन्। नतिजा प्रकाशन भएपछि स्नातक तहमा अध्ययन तयारी गरिरहेका थुप्रै विद्यार्थीहरु नतिजा गडबड भएपछि अध्ययनबाट वञ्चित हुने अवस्था आएको उनीहरुको गुनासो छ। उनले भने, थुप्रै साथीहरु विश्वविद्यालयमा छात्रवृत्तिका लागि छनौटसमेत भइसकेका छन्। उनीहरु नतिजा मात्र कुरेर बसेका थिए। तर अकस्मात नतिजा नराम्रो आएपछि छात्रवृत्तिमा पढ्न पाउनु त कता हो कता, स्नातकमा भर्ना नै हुन नपाउने अवस्थामा पुगेका छन्। नतिजाबारे विद्यार्थीले लिखित रुपमै असन्तुष्टि पोखेपछि काउन्सिलले भने दुई चार दिन कुर्न भनेको छ। कलेजहरुले पनि नतिजा चित्तबुझ्दो नआएको भन्दै वास्तविकता के हो भन्ने बारे जानकारी लिइरहेको बताएका छन्। ए लेभलको पढाइ सञ्चालन गरिरहेको जेभिएर इन्टरनेसनल कलेजका प्रमुख कार्यकारी अधिकृत लोक भण्डारीले विद्यार्थीलाई अन्याय हुने गरी नतिजा प्रकाशन भएको बताए। यसबारे सम्बन्धित निकायमा आफूहरुले पहल गरिरहेको उनले बताए।"
मध्यपहाडी लोकमार्गमा सडक भासियो,"कुश्मा : लगातारको वर्षाका कारण जमिन गलेपछि मध्यपहाडी लोकमार्ग अन्तर्गत पर्वत खण्डमा निर्माणाधीन सडक भासिएको छ। लोकमार्ग अन्तर्गत पोखराबागलुङ सडक खण्डको पर्वत सदरमुकाम कुस्मा नजिकै वडा नं ७ फलामखानीमा शनिबार बिहान भासिएको हो। पोखरा बागलुङ सवारी सञ्चालनका लागि प्रयोग हुँदै आएको पुरानो सडकलाई नै स्तरोन्नति गरेर मध्यपहाडी लोकमार्गमा परिणत गर्न लागिएको सडक भासिएपछि सवारी सञ्चालनमा जोखिम भएको छ। कालोपत्रे गर्ने अन्तिम तयारी अवस्थामा रहेको बेलामा भएको लकडाउनका कारण काम रोकिएको अवस्थामा सडक भासिएको हो। झण्डै एक सय मिटरभन्दा बढी भाग भासिएपछि अहिले एकतर्फी रुपमा सवारी साधन संचालनमा छ। सडकको छेउबाट मध्य भागसम्म भासिएका कारण तत्कालका लागि भासिएको ठाउँमा एकतर्फी रूपमा मात्रै सवारी चलाउन लागिएको जिल्ला प्रहरी कार्यालय पर्वतले जनाएको छ। सडक मर्मत गर्न लामो समय लाग्ने भएकाले अहिलेलाई भासिएको ठाउँमा बार लगाएर कुनापट्टिबाट एकतर्फी सवावरीसाधन सुचारु गरिएको प्रहरी निरीक्षक बुद्धिप्रसाद सुवेदीले जानकारी दिए। सडक भासिएपछि सदरमुकाम कुश्मासँगै छिमेकी जिल्ला म्याग्दी, बागलुङ र मुस्ताङबाट छुट्ने सवारीसाधनले पालो कुरेर बाटो काट्नुपर्ने भएको छ। सवारी चाप हुँदा केही बेर जामसमेत हुने गरेको चालकको गुनासो छ। उक्त स्थान पहिरोको समेत उच्च जोखिममा रहेकाले वर्षात नरोकिए सडक अझै भत्किन सक्ने स्थानीय देवराज पुरीले बताए। तलपट्टि भीर रहेकाल पनि उक्त खण्ड वर्षायाममा जोखिमपूर्ण रहेको उनले बताए। सडकको दीर्घकालीन रुपमा मर्मत नगर्ने हो भने जुनसुकै बेला जोखिम निम्ति सक्ने भएकाले निर्माण पक्षले तत्काल मर्मतका लागि पहल गर्नुपर्ने उनको भनाइ छ। विगतका वर्षमा भन्दा यस वर्ष वर्षा धेरै भएकाले पनि मध्यपहाडी लोकमार्गको पर्वत खण्डमा बढी समस्या आउन थालेको छ। निर्माणाधिन सडकमा हरेक दिनजसो पहिरो खस्न थालेपछि पटकपटक सडक अवरुद्ध हुने गरेको छ।"
टिप्परको ठक्करबाट बालकको मुत्यु,सन्धिखर्क : गोरूसिङगे सन्धिखर्क सडक खण्डको शितगंगा२ राजुबास झोलुङ्गे पुल नजिकै टिप्परले मोटरसाइकललाई ठक्कर दिँदा एक बालकको मृत्यु भएको छ। गोरूसिंगेबाट नरपानि आउँदै गरेको ना ८ ख ६६९८ नम्बरको टिप्परले विपरित दिशाबाट आउँदै गरेको लु ३२ प २३९१ नम्बरको मोटरसाइकललाई ठक्कर दिँदा मोटरसाइकलमा सवार सन्धिखर्क ७ का ३ वर्षीय अभिषेक थापाको घटनास्थलमै मृत्यु भएको जिल्ला प्रहरी कार्यालय अर्घाखाँचीका प्रहरी नायव उपरीक्षक माधव बुढाथोकीले जानकारी दिए। टिप्पर र चालक प्रहरी नियन्त्रणमा रहि अनुसन्धान सुरू भएको प्रहरीले जनाएको छ। प्रहरीका अनुसार मोटरसाइकलमा सवार साना दुई बच्चासहित ४ जना रहेको र अन्य ३ जना सामान्य घाईते भएको प्रहरीले जनाएको छ।
अघि बढ्यो मेलम्चीको हेडबक्स निर्माण,काठमाडौं : मेलम्ची खानेपानी आयोजनाअन्तर्गत सुरुङमा भएको त्रुटि सच्याउने काम भइरहँदा हेडबक्स निर्माण पनि अघि बढेको छ। आयोजनामा यसअघि कार्यरत कम्पनीले गर्न बाँकी काम सम्पन्न गर्ने गरी सम्झौता भएको चिनियाँ निर्माण कम्पनी सिनो हाइड्रोले हेड बक्स को बाँकी काम अघि बढाएको छ। अहिले त्यहाँ कङ्क्रिट राख्ने काम भइरहेको आयोजनाका सूचना अधिकारी राजेन्द्रप्रसाद पन्तले बताए। उनका अनुसार यसको निर्माण सम्पन्न गर्ने अवधि अझै चार महिना (डिसेम्बर) सम्म रहेकाले कम्पनीले बाँकी काम निर्धारित अवधिमा सकाउने देखिएको छ। उनले भने 'अहिलेसम्म कामको गति हेर्दा हेडबक्स निर्माणमा ढिलाइ हुने देखिँदैन ।' आयोजनाले गत महिना सुरुङको परीक्षणका क्रममा हेडबक्स को निर्माण नसकिएकाले अस्थायी बाँधमार्फत पानी पठाएको थियो। सुरुङमा रहेको ढोका गलत तरिकाले जडान भएकाले सो दुर्घटना भएको पाइएको थियो। अहिले त्रुटि सच्याउने काम भइरहेको छ । त्रुटि सच्याएर सुरुङको पुनः परीक्षण गर्दा अस्थायी बाँधकै प्रयोग गरिने पन्तले बताए। उनले भने 'हेडबक्स बनिसकेपछि मात्रै त्यसमा पानी पठाइनेछ।' दुई दशक पहिले निर्माण शुरु भएको सो आयोजनाका अन्तिम काम भइरहेको छ। यसअघि काम गरेको इटालेली निर्माण कम्पनी सिएमसीले आयोजना अलपत्र छाडेर गएपछि सरकारले गत वर्ष असोजमा बाँकी काम सम्पन्न गर्ने गरी ठेक्का सम्झौता गरेको थियो। आयोजनाअन्तर्गत यसअघि नै सुन्दरीजलमा दुई पानी प्रशोधन केन्द्र निर्माण सम्पन्न भइसकेको छ।
बलत्कार गर्न खोज्ने एक जना पक्राउ,धरान : चारकोसे जङ्गलमा निगुरो टिपिरहेकी ५२ वर्षीया महिलालाई जबरजस्ती बलत्कार गर्न खोजेको आरोपमा एक जना पक्राउ परेका छन् । शुक्रबार सुनसरीको धरान उपमहानगरपालिका १७ स्थित उदय सामुदायिक वन क्षेत्रमा निगुरो टिपिरहेकी महिलालाई खुकुरी देखाएर जबरजस्ती गर्न खोजेको अभियोगमा स्थानिय ३३ वर्षीय तेजकुमार राजधामीलाई फक्रउ गरिएको इलाका प्रहरी कार्यालय धरानका प्रहरी निरीक्षक हेमराज ओलीले बताए । चारकोसे जङ्गलमा निगुरो टिपिरहेकी महिलालाई सुरुमा खुकुरी देखाएर जबरजस्ती गर्न खोजेको र महिलाले प्रतिकार गरेपछि राजधामी गरगहना चोरेर फरार भएका थिए । घटनापश्चात तत्काल पीडित महिलाले प्रहरीमा उजुरी दिए पश्चात राजधामीलाई प्रकाउ गरिएको प्रहरी निरिक्षक ओलीले जानकारी दिए । उनको साथबाट महिलाका गरगहना र घटनामा प्रयोग गरेको खुकुरी बरामत गरिएको उनले बताए । पक्राउ परेका राजधामीलाई प्रहरीले शनिबार सार्वजनिक गरेको छ । अभियुक्तविरुद्ध जबरजस्ती करणी उद्योग तथा चोरी मुद्धा दर्ताका लागि हिरासतमा राखेर आवश्यक अनुसन्धान भइरहेको ओलीले बताए ।
"लिदी पहिरोमा मृतकको सङ्ख्या १३, बेपत्ता २६ जनाको खोजी जारी","सिन्धुपाल्चोक : जुगल गाउँपालिका२ लिदी पहिरामा परी मर्नेको सङ्ख्या १३ पुगेको छ । शुक्रबार बिहान गएको पहिरामा ११ शव भेटिएको र आज बिहान थप दुई शव भेटिएपछि मृतकको सङ्ख्या १३ पुगेको हो । अझै २६ जना बेपत्ता भएका छन् । मृत्यु हुनेमा ३६ वर्षीया टिकमाया दोङ, १४ वर्षीय छिरिङ दोङ, ८० वर्षीय जीते झाँक्री, ८ वर्षीय मिलन दोङ, पाँच वर्षीय सानु दोङ, ७० वर्षीय जयबहादुर दोङ, ३० वर्षीय सानुकान्छी दोङ, पाँच वर्षीय प्रीति दोङ, पाँच महिनाकी कान्छी दोङ, ३४ वर्षीय धनमाया तामाङ दोङ र चार महिनाको रेमी दोङ रहेको जिल्ला प्रहरी कार्यालयका प्रहरी नायब उपरीक्षक माधवप्रसाद काफ्लेले जानकारी दिनुभयो । अन्य दुई जनाको सनाखत हुन बाँकी रहेको प्रहरीले जनाएको छ । पहिरामा बेपत्ता २६ जनाको आज बिहानदेखि नेपाली सेना, नेपाल प्रहरी, सशस्त्र प्रहरी तथा स्थानीयवासीद्वारा खोजी भइरहेको बताइएको छ । मृतक ११ जनाको आज सामूहिक रुपमा दाहसंस्कार गरिएको गाउँपालिका अध्यक्ष होमनारायण श्रेष्ठले बताए ।"
सडकको पहिरो र भल व्यवस्थापन नहुँदा मंगलाघाट बजारमा बाढी पस्यो,"बेनी : बस्ती माथिको पाखोमा खनिएको सडकमा खसेको पहिरो र भल व्यवस्थापन नहुँदा बेनी नगरपालिका७ स्थित मंगलाघाट बजारमा गएराती बाढी आएको छ। बेनीपाखापानी सडकको अर्थुङ्गेबाट आएको बाढीले निजी घर, खानेपानी आयोजना, धार्मिक स्थल महारानी थान, सत्यसाइकेन्द्र, खेलमैदान र सडकमा क्षति पुर्याएको हो। जिल्ला सदरमुकाम बेनी बजारको पश्चिमी भागमा अवस्थित मंगलाघाटका बासिन्दा बाढीको त्रासका कारण रातभर जाग्राम बसेका थिए। बबुल केसी, रुद्रबहादुर सुनार याममाया पुन, चित्रकुमारी गौचन, हिस्कमत शेरचन, राजु केसीको घर र त्यहाँ सञ्चालमा रहेका पसलभित्र बाढी पसेर सामान नष्ट भएको मंगलाघाट प्रहरी बिटले जनाएको छ। प्रहरी हवल्दार बालबहादुर सोमै मगरका अनुसार जिवन सापकोटाको म्याग्दी मोटर पाट्र्स एण्ड वर्कसप उद्योगको टहरा, शौचायय र ग्यारेज बाढीले पुरिएको छ। ग्यारेजमा करिब छ लाख रुपैयाँ बराबरको क्षति पुगेको अनुमान गरिएको छ। हिक्मत शेरचनको पलाइउड उद्योगमा बाढी पसेर ३०० गोटा पलाइउड नष्ट हुँदा पाँच लाख बढीको क्षति भएको छ। सत्यसाई केन्द्रको भवन र शौचालयमा बाढी पसेको छ। महारानी थानको डिलको पर्खाल भत्कीएर मंगलाघाटस्थित नगरप्रमुख हरिकुमार श्रेष्ठको बारी पुरिएको छ। गोठमा क्षति पुगेको छ। यसैगरी मंगलाघाटमा रहेका कृषि ज्ञान केन्द्र, भेटेरेनरी अस्पताल तथा पशु सेवा विज्ञ केन्द्र, डिभिजन वन कार्यालय र भूतथा जलाधार संरक्षण कार्यालयको कर्मचारी आवास भवनमा बाढी पसेर ढुवानमा परेका छन्। राती बाढी आएपछि आवास छाडेर बजारमा गएर बसेको वन डिभिजन कार्यालयका लेखापाल कृष्ण रिजालले बताए। १० वटा भवनहरुको भुईतलामा लेदोले हिलाम्मे भएका छन्। महारानीथानको पहिरोले बेनीअर्थुङ्गे हुदै पाखापानी जोड्ने र मंगलाघाटको पहिरोले मंगला, मालिका र धवलागिरी गाउपालिकालाई सदरमुकाम बेनीसँग जोड्ने बेनीदरवाङ सडक अवरुद्ध बनाएको छ। बेनी देखि पोखरा, मुस्ताङ, दरवाङ, बागलुङ जोड्ने सबै सडक अवरुद्ध भएका प्रहरी नायव उपरिक्षक किरनजंग कुँवरले बताए। अवरुद्ध सडक खुलाउन उपकरण परिचालन गरिएको छ। दूधेखोलाबाट पानी ल्याइएको बेनी खानेपानी उपभोक्ता संस्थाको पाइप पहिरोले बगाएको छ। शुक्रबार राति साढे ११ बजेदेखि आउन सुरु गरेको बाढी तर्काउदा तर्काउँदै उज्यालो भएको मंगलाघाटका रबी बानियाले बताए। स्थानीयबासी हिक्मत शेरचनले ढुङ्गा, माटो र काठ सहितको बाढी घर तथा पसल भित्र पसेर क्षति भएको बताए। बेनीअर्थुङ्गे सडकको भल कुरिलाखर्क र आँपरुख खण्डमा खसेको पहिरोमा मिसिएर आउँदा मंगलाघाटमा बाढी आएको स्थानीयबासीले बताएका छन्। यसअघि बेनीको क्याम्पसचोकतर्फ जाने बाढी शुक्रबार दिउँसो अर्थुङ्गेमा रहेको सेनाको ब्यारेक मुनी खसेको पहिरोका कारण मंगलाघाटतर्फ सोझिएको महारानीथानका धु्रबराज शर्माले बताए। महारानी थान हुँदै अग्नीखेत जोड्ने सडकको डिलमा लगाएको पर्खाल चर्किएपछि उपल्लो मंगलाघाटका करिब पन्ध्र घर जोखिममा परेका छन्। बेनी नगरपालिका७ का वडा अध्यक्ष राजेन्द्रकुमार श्रेष्ठले बाढी पन्छाउन नगरपालिकाले एक्साभेटर परिचालन गर्ने बताए। सडकको भल र पहिरोको ब्यवस्थापन तथा नियन्त्रणको काम पनि आजै सुरु हुन्छ, उनले भने।"
"काठमाडौं१४ सिल, घर बाहिर ननिस्कन आग्रह","काठमाडौं : काठमाडौँ महानगरपालिका१४ ले कोभिड१९ को सङ्कमण फैलिन नदिन वडालाई सिल गरेको छ। वडा कार्यालयले आफू र त्यस वरपर क्षेत्रमा सङ्कमण देखिएपछि सम्भावित जोखिम न्यूनीकरण गर्न वडाले आफ्नो क्षेत्रभित्र सञ्चालित सरकारी तथा गैरसरकारी कार्यालय, होटल, रेष्टुरेण्ट, थोक पसललगायत बन्द गर्न निर्देशन दिएको छ। वडा कार्यालयले हाल सञ्चालन गर्दै आएका दैनिक प्रशासनिक कार्य आगामी भदौ १० गतेपछि अवस्था हेरी पुनःसञ्चालन गर्न सकिने जनाएको छ। भीडभाड कम गर्न बैंक तथा वित्तीय क्षेत्रका केही कार्यालयलाई बन्द तथा केही शाखालाई आंशिक सञ्चालन गर्न निर्देशन दिइएको छ। अत्यावश्यकीय सेवाभित्र पर्ने वस्तु आपूर्ति गर्न बिहान ५ देखि ९ बजेसम्म सेवाप्रदायक संस्थालाई समय तोकिएको छ। स्थानीयवासीको सुरक्षालाई दृष्टिगत गर्दै टोलमा सरसफाइ, औषधि छर्काइ तथा सचेतना अभिवृद्धिका लागि माइकिङ गर्नेलगायत कार्यसमेत भइरहेको छ। वडा कार्यालयले स्थानीय उपभोक्ता समिति, विभिन्न क्लब, सामाजिक सङ्घसंस्था, समूहका साथै विभिन्न राजनीतिक दलका प्रतिनिधिलाई समावेश गरी सम्बन्धित क्षेत्रमा अनुगमन गर्ने तथा अनावश्यक भीड गर्ने र पसल खोल्ने व्यवसायीलाई कारवाही गरिने व्यवस्था गरेको वडाध्यक्ष शोभा सापकोटाले जानकारी दिइन्। वडामा अहिलेसम्म ४२ कोरोना सङ्क्रमित फेला परेका छन्। कामपा कार्यालयसँग समन्वय गरी वडा कार्यालयले बल्खु, टेकुसीलगायत स्थानमा निःशुल्क पिसिआर परीक्षण गराएको तथा अन्य स्थानमा समेत परीक्षण बढाउन प्रयास गरेको वडाअध्यक्ष सापकोटाले बताइन्। वडा कार्यालयले आफ्ना वडावासीलाई सामन्यावस्थामा घरदेखि बाहिर ननिस्कन, मास्क प्रयोग गर्न र अति नै आवश्यक कार्यमा निस्कँदा दूरी कायम गरी सुरक्षाका उपाय अपनाउन आग्रहसमेत गरेको छ।"
सरुवा भएर आएका ६ प्रहरीमा कोरोना पुष्टि,"खोटाङ : विराटनगरबाट सरुवा भएर जिल्ला प्रहरी कार्यालय खोटाङ आएका छ प्रहरी जवानमा कोरोना सङ्क्रमण पुष्टि भएको छ । मोरङस्थित पूर्वाञ्चल क्षेत्रीय प्रहरी कार्यालय रानी, विराटनगरबाट यही साउन २३ गते सरुवा भएर खोटाङ कार्यक्षेत्र बनाई आएका ११ प्रहरी जवानमध्ये छ जनामा कोरोना सङ्क्रमण पुष्टि भएको हो । सरुवा भएर खोटाङ आएका सबै प्रहरी जवान क्वारेन्टिनमा रहेको जिल्ला प्रहरी कार्यालय खोटाङका प्रहरी नायब उपरीक्षक नारायणप्रसाद चिमरियाले जानकारी दिए । 'सरुवा भएर खोटाङ आएलगत्तै उनीहरु सबै जनालाई जिल्ला प्रहरी कार्यालयमै निर्माण गरिएको क्वारेन्टिनमा राखिएको छ', उनले भने 'साउन २९ गते पिसीआर परीक्षण गर्न उनीहरुसँगै १३ जनाको स्वाब सङ्कलन गरेर पठाइएकामा छ जनामा कोरोना सङ्क्रमण पुष्टि भएको हो ।' सङ्क्रमित हुने प्रहरी जवानमा २३ र २५ वर्षीय दुईदुई तथा २० र २१ वर्षीय एकएक जना पुरुष रहेका छन् । सङ्क्रमित सबैलाई जिल्ला अस्पताल खोटाङमा निर्माण गरिएको आइसोलेसन वार्डमा राखेर उपचार गर्ने तयारी गरिएको प्रमुख जिल्ला अधिकारी शालीग्राम शर्मा पौडेलले जानकारी दिए । कोरोना सङ्क्रमण पुष्टि भएका सबै जना क्वारेन्टिनमै रहेकाले उच्च सतर्कता अपनाउँदै दैनिक कामकाजलाई समेत निरन्तरता दिइने जनाएको छ । जिल्ला बाहिरबाट सरुवा भएर आएकालाई पिसीआर परीक्षण गरेर मात्र ड्युटीमा खटाउने गरिएको जिल्ला प्रहरी कार्यालय खोटाङका प्रवक्ता प्रहरी निरीक्षक गोविन्द साहले बताए । दश स्थानीय तह रहेको जिल्लामा छ प्रहरीसहित सङ्क्रमित हुनेको सङ्ख्या १९ पुगेको छ । यसअघि सङ्क्रमण देखिएका १२ जना उपचारपछि घर फर्किसकेका छन् भने दिप्रुङ चुइचुम्मा गाउँपालिकाका एक जना उपचाररत रहेका छन् । जिल्लामा भेटिएका सङ्क्रमित सबै बाहिरी देश तथा छिमेकी जिल्लाबाट भित्रिएका मात्र रहेका छन् । वैदेशिक रोजगारीका क्रममा विभिन्न देश तथा छिमेकी जिल्लाबाट आउने जिल्लावासीलाई अनिवार्य १४ दिन क्वारेन्टिनमा राख्नुका साथै पिसीआर रिपोर्ट नेगेटिभ आएपछि मात्र घर पठाउने गरिएको छ । जिल्ला विपद् व्यवस्थापन समिति खोटाङले जिल्लाका १० वटै स्थानीय तहलाई आइसोलेसन वार्डको व्यवस्था गर्न आग्रह गरेको छ । विपद् व्यवस्थापन समितिका अध्यक्ष एवं प्रमुख जिल्ला अधिकारी पौडेलको अध्यक्षतामा गत आइतबार बसेको बैठकले जिल्लाका दुई नगरपालिकालाई २०२० तथा आठ गाउँपालिकालाई १०१० श्ययाको आइसोलेसन वार्ड निर्माण गरेर तयारी अवस्थामा राख्न आग्रह गरेको हो । यसैबीच जिल्लामा कोरोना भाइरसको सङ्क्रमण बढ्दै गएपछि जिल्ला प्रशासन कार्यालय खोटाङले जिल्लास्थित सबै हाटबजार बन्द गराएको छ । बन्दाबन्दी हटेसँगै शुरु भएको भीडभाड बढ्दा कोरोनाको भाइरस सङ्क्रमणको जोखिमसमेत बढेको भन्दै जिल्ला कोभिड१९ सङ्कट व्यवस्थापन केन्द्रको शुक्रबार बसेको बैठकको निर्णयानुसार प्रशासनले जिल्लाका विभिन्न स्थानमा लाग्ने हाटबजार बन्द गराएको हो । कोभिड१९ को सङ्क्रमणको जोखिमलाई मध्यनजर गर्दै अर्को व्यवस्था नभएसम्मका लागि हाटबजार बन्द गराइएको जिल्ला कोभिड१९ सङ्कट व्यवस्थापन केन्द्रका संयोजक एवं प्रमुख जिल्ला अधिकारी पौडेलले बताए । दिनानुदिन जोखिम बढिरहेको समयमा हाटबजारमा भने भीडभाड देखिन थालेपछि प्रशासनले चासो देखाएको हो ।"
सिन्धुपाल्चोकको जोखिममा रहेका बस्ती स्थानान्तरण गर्न उपराष्ट्रपतिद्वारा ध्यानाकर्षण,"काठमाडौं :उपराष्ट्रपति नन्दबहादुर पुनले सिन्धुपाल्चोकको लिदीलगायत मुलुकका विभिन्न भागमा बाढीपहिरो तथा अन्य प्राकृतिक प्रकोपका कारण भएको मानवीय तथा भौतिक क्षतिले स्तब्ध बनाएको बताएका छन्। शनिबार एक वक्तव्य जारी गर्दै उहाँले विश्वव्यापी महामारी कोरोना भाइरसको सामना गरिरहेको कठिन परिस्थितिमा सिन्धुपाल्चोक, कालिकोट, जाजरकोट, तनहुँ, गोरखा, दार्चुला, काठमाडौँ, दोलखा, ललितपुर, भोजपुर, मकवानपुर, खोटाङ, ओखलढुङ्गा, काभ्रे, धादिङलगायत जिल्लामा बाढीपहिरोबाट राष्ट्र नै शोकमा पर्ने गरी भएको ठूलो मानवीय तथा भौतिक क्षतिका घटनाप्रति गहिरो दुःख व्यक्त गरे । उपराष्ट्रपतिले बाढीपहिरो, डुबान तथा अन्य प्राकृतिक प्रकोपका कारण ज्यान गुमाएका दिदीबहिनी तथा दाजुभाइमा श्रद्धाञ्जलि तथा मृतकका परिवारजनमा समवेदना व्यक्त गर्दै घाइतेको शीघ्र स्वास्थ्यलाभको कामना गरेका छन् । सिन्धुपाल्चोकको जुगल गाउँपालिका लिदीमा शुक्रबार पहिरोले बस्ती बगाउँदा बेपत्ता भएका नागरिकको खोजीमा सङ्घीय, प्रदेश र स्थानीय सरकारले चालिरहेका कदमको स्रहाना गर्दै उपराष्ट्रपतिले खोजी कार्यलाई अझै प्रभावकारी बनाउन आग्रह गरे । उनले पहिरोबाट विस्थापितका लागि पर्याप्त राहत र घाइतेको उचित उपचारका लागि सरकारले प्रभावकारी काम गर्ने अपेक्षा लिनुभएको उपराष्ट्रपतिका प्रेस संयोजक मनोज घर्ती मगरले जानकारी दिए । भौगर्भिक अवस्थिति तथा पटकपटक गइरहने भूकम्पका कारण देशभरका दर्जनौँ मानव वस्ती पहिरोको जोखिममा रहेको औँल्याउँदै उपराष्ट्रपतिले देशभरका जोखिममा रहेका मानव वस्ती यथाशक्य चाँडो सुरक्षित स्थानमा स्थानान्तरण गर्न सबै तहका सरकारको गम्भीर ध्यानाकर्षण गराए । वर्षाको समय अझै बाँकी रहेको र मौसमविद्ले बाढीपहिरो तथा डुबानको सम्भावना औँल्याइरहेकाले सम्भावित प्राकृतिक प्रकोपबाट जोगिन उच्च सतर्कता अपनाउन र व्यवस्थित पूर्वतयारी गर्न उपराष्ट्रपतिले सबै पक्षलाई आग्रह गरे ।"
मुख्यमन्त्री पौडेलद्वारा पहिरोस्थलको अवलोकन,"सिन्धुपाल्चोक : लिदीमा शुक्रबार गएको पहिरो प्रभावित क्षेत्रमा राहत सामग्रीसहित वाग्मती प्रदेशका मुख्यमन्त्री डोरमणि पौडेल पुगी घटनास्थलको अवलोकन गरेका छन्। मुख्यमन्त्री पौडेलसहित सामाजिक विकासमन्त्री युवराज दुलाल, उद्योग, पर्यटन, वन तथा वातावरणमन्त्री अरुण नेपाल, पूर्वमन्त्री शेरबहादुर तामाङ, प्रदेशका अर्थ तथा विकास समिति सरेश नेपाललगायतको टोली पहिरोस्थल पुगी घटनास्थलको अवलोकन गरेका हुन्। त्यहाँ क्षति भएका र अन्य गरी १७२ घरधुरीलाई अहिले अस्थायी रुपमा नजीकै सुरक्षित स्थानमा सार्नुपर्ने देखिएको र तत्काल सो कार्य गरिने वाग्मती प्रदेशका सामाजिक विकासमन्त्री दुलालले जानकारी दिए। त्यस्तै दीर्घकालीन रुपमा स्थानीय, प्रदेश र सङ्घीय सरकारको समन्वयमा जग्गा खोजेर सुरक्षित स्थानमा सारिने उनले बताए। पहिरामा परी हालसम्म १२ जनाले ज्यान गुमाइसेका छन् भने अझै २६ जना बेपत्ता छन्। वाग्मती प्रदेश सरकारले बाढीपीडितलाई सुरक्षित स्थानमा प्रदेश सरकारले नै पूरै घर निर्माण गरेर हस्तान्तरण गर्ने निर्णय यसअघि नै गरिसकेको छ।"
लिदीको बस्ती स्थानान्तरण हुन्छ : गृहमन्त्री थापा,"काठमाडौं : गृहमन्त्री रामबहादुर थापाले सिन्धुपाल्चोकको जुगल गाउँपालिकास्थित लिदीको बस्ती स्थानान्तरण गरी उचित स्थानमा बासस्थानको व्यवस्था मिलाइने बताएका छन्। पहिराग्रस्त क्षेत्रमा शुक्रबार पुगेर स्थलगत अनुगमनपछि उनले सो कुरा बताएका हुन्। मन्त्री थापाले अझै ठूलो क्षति हुन सक्ने अवस्था देखिए पनि पूर्वसावधानी अपनाउँदा कम क्षति भएको बताए। सरकारका तर्फबाट उद्धारलाई छिटोभन्दा छिटो अघि बढाउने र पुनःनिर्माणको काम तीव्र बनाइने गृहमन्त्रीको भनाइ थियो। शुक्रबार गृहमन्त्री थापा राहत सामग्रीसहित घटनास्थलमा पुगेका थिए। उनले लिदी गाउँ जोखिमयुक्त ठाउँमा रहेको निष्कर्षका आधारमा स्थानीय प्रशासनले सचेतना अपनाउन आग्रह गरे पनि क्षति भएको भन्दै दुःख व्यक्त गरे। मन्त्री थापाले भने, 'उहाँहरु साँझ सरेर अर्कै ठाउँमा बास बसे पनि बिहान घरमा फर्किएको समयमा पहिरो आएकोले क्षति हुन पुग्यो।' पहिलो काम बेपत्ताहरुको खोज तथा उद्धार भएको भन्दै त्यसमा सक्रिय रुपमा सुरक्षाकर्मी खटिरहेको उनले बताए। उद्धार सकिएपछि बस्ती स्थानान्तरण गरी पीडितका लागि उपयुक्त स्थानमा बासस्थानको व्यवस्था मिलाउन प्रक्रिया शुरु गरिने उनले आश्वासन दिए। गृहमन्त्री थापासँगै ४० परिवारका लागि पुग्ने राहत सामग्री पुर्याइएको छ। मन्त्रालयले दिएको जानकारीअनुसार ४० थान चाइनिज पाल, ४० वटा त्रिपाल सेट, ४० सेट भाँडावर्तन, ४० वटा ब्ल्यांकेट, ४० म्याट्रेस, ४० बाल्टिन, ४० जग, ५० प्लाष्टिकको ग्यालिन र ६० थान पञ्जा लगिएको हो। सोहीक्रममा मन्त्री थापाले तत्कालीन राहत सामग्रीका लागि सरकारका तर्फबाट दुई लाख रुपैयाँ हस्तान्तरण गरे। शुक्रबार बिहान खसेको पहिरामा परेर त्यहाँ ११ जनाको मृत्यु भएको छ भने २७ बेपत्ता छन्।"
प्रदेश २ मा संक्रमण बढ्दो,"जनकपुरधाम : प्रदेश २ मा कोरोना भाइरसको संक्रमण दर बढ्दै गएको छ। यहाँ कोरोना संक्रमणबाट हालसम्म ४० जनाको मृत्यु भइसकेको छ। पछिल्लो सातामात्र कोरोना संक्रमणका कारण १४ जनाले ज्यान गुमाएका छन्। दीर्घरोगी कोरोना संक्रमणको पहिलो सिकार बन्ने गरेको पाइएको छ भने भ्यान्टिलेटर नपाउँदा संक्रमितको उपचारमा पनि समस्या भएको छ। प्रदेश २ का आइसोलेसन भरिभराउ भएपछि संक्रमित घरमै बस्न बाध्य छन्। यसले समुदायमा संक्रमण फैलिने खतरा बढेको छ। साउन २४ गतेसम्ममा प्रदेश२ मा कोरोना संक्रमितको संख्या पाँच हजार ६ सय ३१ थियो भने मृतकको संख्या २४ थियो। साउन २९ गतेसम्म आइपुग्दा संक्रमितको संख्या ६ हजार ४ सय २८ पुगेको छ। साउन ३० गते सिरहामा एक पुरुषको ज्यान गएपछि प्रदेश २ मा हालसम्म कोरोना भाइरसबाट मृत्यु हुनेको संख्या ४० पुगेको छ। दीर्घरोगी बढी संक्रमित छन्। उनीहरूसँग रोग प्रतिरोधात्मक क्षमता कम हुने भएकाले मृत्युदर पनि बढ्दो छ।, जनस्वास्थ्य निर्देशनालय प्रदेश २ का वरिष्ठ प्रशासक विजयकुमार झाले भने, संक्रमण बढेपछि मृत्युदर बढ्नु स्वाभाविक हो। भारतबाट आएकाको व्यवस्थापनमा स्थानीय सरकार र प्रदेश सरकार चुक्दा कोरोना संक्रमण र मृत्युको ग्राफ उकालो लागेको हो। क्वारेन्टाइन भद्रगोल बन्नु, पीसीआर परीक्षणमा ढिलाइ हुनु, संक्रमित व्यवस्थानमा ध्यान नदिनु, सीमा नाका खुकुलो हुनु, संक्रमितले भेन्टिलेटर नपाउनु जस्ता कारणले प्रदेश २ कोरोनाको उच्च जोखिममा पुगेको बताइएको छ। प्रदेश २ मा हाल दैनिक ८ सय जनाको कोरोना परीक्षण भइरहेको छ।जनकपुर, राजविराज र वीरगन्ज गरी ३ स्थानमा कोरोना परीक्षण प्रयोगशाला राखिएको छ। प्रदेश २ का ८ जिल्लामा करिब ६० लाख जनसंख्या छ। भारतबाट आएका अधिकांशमा कोरोना संक्रमण भेटिए पनि सचेतता भने कम छ।"
पश्चिमतर्फ भारी वर्षा हुने,"काठमाडौं : मुलुकको पश्चिमतर्फका अधिकांश भूभागमा शनिबार भारी वर्षा हुने भएको छ। गण्डकी प्रदेश, प्रदेश ५, कर्णाली र सुदूरपश्चिम प्रदेशका अधिकांश भेगमा दिनभर मौसम प्रभावित बन्दैछ। मनसुनी न्यून चापीय रेखा नेपालको पश्चिम भूभाग नजिक भएकाले यी भेगमा शनिबार निरन्तर वर्षा हुने जल तथा मौसम विज्ञान विभागले जनाएको छ। बाढी, ढुवान र पहिरोको जोखिम बढ्न सक्ने विभागको ठहर छ। मध्य वर्षाद्को समय भएकाले देशैभर हल्का र मध्यम वर्षा हुनु स्वाभाविक हो, तर शनिबार गण्डकी प्रदेशदेखि सुदूरपश्चिम प्रदेशका धेरै ठाउँमा केही बढी वर्षा हुँदैछ, मौसम पूर्वानुमान महाशाखाका मौसमविद् समिर श्रेष्ठले भने। चार वटै प्रदेशका नदी तटीय क्षेत्र, चुरे क्षेत्र भएर बहने खहरे खोला नालामा जलसतह बढ्ने भएकाले आसपासका बस्तीमा सतर्कता अपनाउनुपर्ने उनले बताए। यस्तो असर आइतबार प्रदेश १ र बागमती प्रदेशमा समेत देखिने श्रेष्ठले जानकारी दिए। शुक्रबार पहिरो प्रभावित सिन्धुपाल्चोकको जुगल गाउँपालिका र आसपासका भेगममा एक साता नियमित वर्षा भएपछि जनधनको क्षति भएको मौसम विभागको ठहर छ। एक साताको अवधिमा सिन्धुपाल्चोकको हेलम्बु गाउँपालिकाको शेर्माथानमा ३ सय ५० मिलिमिटर र सदरमुकाम चौतारामा २ सय मिलिमिटरभन्दा बढी वर्षा भएको विभागले जनाएको छ। बाह्रबिसे, धाप, गुम्थाङलगायतका क्षेत्रमा पनि २ सय मिलिमिटरभन्दा बढी पानी परेको विभागको तथ्यांक छ।"
आइसोलेसनमा संक्रमितको कन्तविजोग : उपचार नपाएरै जान्छ ज्यान,"विराटनगर : सिरहाको विष्णुपुर गाउँपालिका१ का ४० वर्षीय पुरुषलाई उपचारका लागि मंगलबार विराटनगरको कोशी अस्पताल भर्ना गरियो। स्वाब संकलन गरेर परीक्षणका लागि दिएपछि कोरोना शंकास्पदलाई प्रारम्भिक उपचारका लागि आइसोलेसनमा भर्ना गरियो। कोरोना रिपोर्ट पोजिटिभ आएको एक घण्टापछि उनको बिहीबार राति ८ बजे मृत्यु भयो। श्वासप्रश्वास र निमोनियाको समस्या तथा मृतकको शरीरमा रगतको कमी रहेको पाइएपछि उनलाई थप उपचारका लागि बीपी कोइराला स्वास्थ्य विज्ञान प्रतिष्ठान धरान पठाउनु पर्नेस्थिति आयो। तर बेड खाली नभएको भन्दै प्रतिष्ठानले बिरामी नपठाउन आग्रह गर्यो। कोरोनाका शंकास्पदलाई राखेर प्रारम्भिक चरणको मात्रै उपचार हुने कोशी अस्पतालको आइसोलेसनमा उपचारकै क्रममा उनको मृत्यु भयो। समयमै सुविधासम्पन्न भेन्टिलेटरसहितको आइसोलेसनमा पुर्याउन पाएको भए बचाउने सम्भावना हुन्थ्यो, एक चिकित्सकले भने, भेन्टिलेटर र अक्सिजन नहुँदा संक्रमितले मृत्युवरण गर्नु पर्यो। त्यस्तै विद्युत् प्राधिकरण विराटनगर वितरण केन्द्रका प्राविधिक विराटनगर महानगरपालिका३ घर भएका ५७ वर्षीय पुरुषको कोशी अस्पताल कोभिड१९ उपचार केन्द्रमा बुधबार मृत्यु भयो। उनलाई कोरोना पोजिटिभ देखिएपछि सोमबार उपचारका लागि लगिएको थियो। श्वासप्रश्वासको समस्या बढ्दै गएर स्वास्थ्य अवस्था असामान्य बनेपछि मधुमेह र दमका पुराना रोगी उनलाई थप उपचारका लागि प्रतिष्ठान पठाउन खोजियो। बेड अभावको कारण देखाउँदै प्रतिष्ठानले बिरामी अस्वीकार गर्यो। तत्काल भेन्टिलेटर र अक्सिजन चाहिएकोमा प्रभावकारी उपचार हुन नसक्दा संक्रमितको मृत्यु भएको एक चिकित्सकले बताए। माथि उल्लेख गरिएका घटना कोरोना संक्रमितले विराटनगरको कोभिड अस्पतालमा प्रभावकारी उपचार नपाएर ज्यान गुमाउनु परेका उदाहरण हुन्। जताततै संक्रमण तीव्र रुपमा फैलिएर संक्रमित बढीरहँदा उपचारको अवस्था भने दयनिय बनेर गएको छ। २०७६ चैत २१ गतेदेखि सञ्चालनमा आएको कोभिड१९ उपचार केन्द्रमा ०७७ वैशाख ५ गतेबाट संक्रमितको उपचार सुरु गरिएको थियो। संक्रमितका लागि १० दिनमै १० वटा भेन्टिलेटरसहित ५० शैयाको सुविधासम्पन्न उपचार केन्द्र सञ्चालनमा ल्याइएको बताउँदै प्रदेश १ सरकारले यसलाई कोरोना विरुद्धको लडाईको उत्कृष्ट कार्य भनेर प्रचार गरिरहेको छ। तर अस्पतालको अवस्था कहालीलाग्दो छ। त्यहाँ उपचारका लागि भर्ना भएका संक्रमितहरुको कन्तविजोग छ। सञ्चालनको पाँच महिना पूरा भइसक्दा पनि न्यूनतम आवश्यक वस्तुको परिपूर्ति गरिएको छैन। जसका कारण संक्रमित पीडा भोगिरहेका छन् भने उपचारमा संलग्न चिकित्सक निरास बन्न थालेका छन्। अतिकांश संक्रमितले एउटै शौचालय प्रयोग गरिरहेका छन्। महिला र पुरुषलाई पनि अलगअलग शौचालयसमेत छैन। शौचालयको दुर्गन्धले वरपर बसिनसक्नु छ। उपचाररत एक संक्रमितले पशुजस्तै व्यवहार भोग्नु परिरहेको गुनासो गरे। भोक लाग्दा खान नपाएर भोकभोकै बस्नु पर्छ। समस्या हुँदा डाक्टर आउँदैनन्, उनले भने, शौचालयको गन्धले बस्नै नसक्ने कोठामा भेडाबाख्रालाई जस्तै कोचेर राखिएका कारण अस्पतालबाट थप संक्रमण फैलने जोखिम छ। संक्रमित महिला र पुरुषलाई कोचाकोच गरेर एउटै कोठामा राखिन्छ। भन्यो भने कसैले सुन्दैनन्, उनले भने, दुर्गन्धले शौचालय पनि प्रयोग गर्न सक्ने अवस्थाका छैनन्। पुशलाई जस्तो अमानवीय व्यवहार भइरहेको छ। अस्पतालभित्रको फोहोर र दुर्गन्धले बस्न सक्ने अवस्था नभएको गुनासो संक्रमितको छ। उपचारका लागि यहाँ आएका हामीले जेल हो कि अस्पताल छुट्याउनै सकेका छैनौं। अपराधीले भन्दा बढी यातना भोग्नु परिरहेको छ, एक संक्रमित महिलाले भनिन्, यहाँबाट नै अन्यत्र संक्रमण फैलिएला भन्ने जोखिम छ। सद्दे मान्छे अस्पतालबाट त्यत्तिकै बिरामी परेर फर्कन्छ। उनकाअनुसार नयाँ र पुराना संक्रमितलाई एकै ठाउँमा राखिन्छ। जसका कारण निको हुँदै गएकालाई पुनः संक्रमणको जोखिम पनि बढेको छ। उपचार केन्द्रका कोअर्डिनेटर डा डेनप्रसाद आचार्यले फेसबुक पेजमा पोस्ट गरेको स्टाटसले पनि अस्पतालको दयनिय अवस्थालाई प्रष्ट झल्काएको छ। स्टाटसमा भनिएको छ,हामीले बाटो बनायौं तर सोच्यौं हामी हिँड्ने छैनौं। अस्पताल बनायौं सोच्यौं तर हामी उपचार गराउने छैनौं। र त मेरो अस्पतालमा म आज बिना अक्सिजन लडिरहेको छु। म मेरो गाउँमा बिरानो भइरहेको छु। कोभिड अस्पतालको स्थापनाकालदेखि कार्यरत डा आचार्यले लेखेको स्टाटसले अस्पताल वास्तवमा अस्पताल जस्तो छैन भन्ने प्रष्ट हुन्छ। अहिले अस्पतालमा श्वासप्रश्वासको समस्या लिएर आउने बिरामीका लागि पर्याप्त अक्सिजन छैन। अस्पतालमा हाई ब्लोअक्सिजन जरुरी भएपनि अहिलेसम्म त्यसको व्यवस्थापन हुन नसकेको एक चिकित्सकले बताए। उनकाअनुसार भेन्टिलेटर नहुँदा स्वास्थ्यमा थप समस्या देखिँदै गएका संक्रमितले ज्यान गुमाउनु पर्ने अवस्था छ। न्यूनतम औषधि र प्राविधिकको व्यवस्था नहुँदा अस्पतालमा रहेका ६ वटा भेन्टिलेटर अहिलेसम्म चलेका छैनन्। जसले गर्दा बिरामी समस्यामा पर्ने बित्तिकै धरान रेफर गर्नु पर्ने अवस्था छ। धरानले बिरामी अस्वीकार गरिदिँदा संक्रमितले मृत्युवरण गर्नुको विकल्प नभएको चिकित्सकहरुको भनाइ छ। अस्पतालमा डबल म्यानिलोल्डको अक्सिजन सिलिण्डर भए ५ घण्टासम्म चल्ने र उपचार सहज हुने त्यहाँ कार्यरत बरिष्ठ फिजिसियन डा दीपक सिग्देलको भनाइ छ। सबै बिरामीलाई भेन्टिलेटरमा राख्न नपरे पनि स्वास्थ्यमा समस्या हुँदै गएकालाई अतिनै आवश्यक पर्ने भएकाले व्यवस्था गर्न सरकारलाई बारम्बार आग्रह गर्ने काम भइरहेको उनको भनाइ छ। अस्पतालका कर्मचारी र चिकित्सकले पटकपटक आग्रह गरे पनि सरकारले भेन्टिलेटरका बारेमा नसुनेको गुनासो गरेका छन्। डा सिग्देल लक्षण भएका बिरामी दिनप्रतिदिन बढ्दै गएको अवस्थामा त्यस्ता बिरामीलाई उपचार दिने गरी अस्पतालको सेवा तत्काल विस्तार गर्न आवश्यक रहेको बताउँछन्। आवश्यक पर्ने आधारभूत स्वास्थ्य उपकरण नहुँदा बिरामीहरुको उपचारमा जटिलता थपिएको उनको भनाइ छ। अस्पतालका मेडिकल सुपरिटेन्डेन डा चुमनलाल दासले भेन्टिलेटर र आवश्यक जनशक्तिको व्यवस्था तत्काल गर्न सरकारलाई आग्रह गरिएको बताउँछन्। आवश्यक न्यूनतम पूर्वाधार पनि नहुँदा बिरामीले अकालमा ज्यान गुमाउनु परिरहेको र संक्रमितको उपचार प्रभावकारी बन्न नसकेको उनको भनाइ छ। सरकारले बढो तामझामका साथ उद्घाटन गरेको अस्पतालमा अहिले लक्षणसहितका संक्रमितले अक्सिजन नपाएर मृत्युवरण गर्नु पर्ने अवस्था रहेको जनस्वास्थ्य विज्ञ डा नवराज सुब्बाको भनाइ छ। गम्भीर अवस्थामा पुगेका बिरामीहरुलाई आवश्यक सेवा दिन अस्पताल असमर्थ देखिएको छ। यसमा सरकारको कमजोरी छ, उनले भने, सरकार राम्रो काम भयो भन्दै प्रचार गरिरहन्छ। तर उपचार नपाएर संक्रमितले अकालमा ज्यान गुमाएका छन् भने उपचाररत संक्रमित थप जोखिममा छन्। प्रदेशमै पहिलो पटक सञ्चालनमा आएको विराटनगरको कोभिड१९ उपचार केन्द्रमा भने न्यूनतम पूर्वाधारको पनि व्यवस्थापन गर्न नसक्दा लक्षण नदेखिएका सामान्य अवस्थाका संक्रमितको मात्रै उपचार हुन्छ। अस्पतालका व्यवस्थापक ज्ञानबहादुर बस्नेत आइसोलेसनमा अहिले ४६ जना उपचाररत रहेको बताउँछन्। आवश्यक उपकरण र जनशक्ति नभएका कारण भेन्टिलेटरको व्यवस्थापन गर्न समस्या भएको छ, उनले भने, अहिले बिरामीलाई अक्सिजनमात्रै दिएर राख्न सक्ने अवस्था भएकाले भेन्टिलेटर केही दिनभित्रै चलाउने योजना छ। कोशीको कोभिड उपचार केन्द्रबाट शुक्रबारसम्म दुई सय ४४ जना डिस्चार्ज भइसकेका छन्। उपचार नपाएर बिरामीले मृत्युवरण गरिरहँदा र अनेक पीडा भोग्नु परेर संक्रमितको कन्तविजोग भइरहँदा प्रदेशका सामाजिक विकास मन्त्री जीवन घिमिरे भने कोरोना पराजित गरेर घर फर्कने तयारीमा रहेकालाई बिदा गर्न फूलमाला लिएर मात्रै कोभिड अस्पताल पुग्ने गरेका छन्। कोभिड अस्पताल सञ्चालन प्रभावकारी रुपमा गर्न नसकेको भनेर निक्कै आलोचित बनेका उनको पछिल्लो भूमिका डिस्चार्ज हुनेलाई फूलमाला दिएर बिदाई गर्नेबाहेक केही पनि नभएको बताइएको छ। तर मन्त्री घिमिरे सरकारले संक्रमितको उपचार र व्यवस्थापनमा कुनै पनि कसर बाँकी नराखेको दाबी गर्छन्।"
सार्न भन्दाभन्दै पुरियो बस्ती,"सिन्धुपाल्चोक : पहिरोको जोखिम बढेपछि निमाछिरिङ दोङसहित गाउँले बस्ती अन्यत्र स्थानान्तरण गरिदिन सरकारको ध्यानाकर्षण गराएर एक साताअघि सदरमुकामबाट घर फर्किए। तर, एक साताभित्रै गाउँ नै पुरेको पहिरोले उनको परिवारका ३ जना बेपत्ता छन्। गाउँमा धाँजा फाट्ने र माथिबाट जमिन खस्नेक्रम सुरु भएपछि जुगल गाउँपालिका२ गोल्चे लिदीका निमासहितको टोलीले तेस्रो पटक यही साउन २३ गते बस्ती स्थानान्तरणका लागि प्रमुख जिल्ला अधिकारीमार्फत अन्य निकायको ध्यानाकर्षण गराएका थिए। उनीहरूले पहलले सार्थकता नपाउँदै पहिरोले निमाका परिवारका ३ सहित गाउँका अन्य २७ जनालाई पहिराले बेपत्ता बनाएको छ। पहिरोमा पुरिएका ११ जनाको शव फेला परेको जिल्ला प्रहरी कार्यालयका प्रवक्ता डीएसपी माधव काफ्लेले बताए। उनका अनुसार पहिरोले पुरिएका २ पुरुष, ४ महिला र ५ बालबालिकाको शव उद्धार टोलीले भेटेको हो। भेटिएकाहरूको सनाखत हुन सकेको छैन। शुक्रबार बिहान साढे ६ बजे स्थानीयले घरमा खाजा खाने समयमा बस्तीको करिब चार सय मिटर माथिबाट बगेको पहिरोले टोलका ३७ घर पुर्दा ठूलो मात्रामा धनजनको क्षति छ। सँगै सुतेकी श्रीमती बच्चा लिएर अर्को घरमा गएका बेला पहिरो खसेको आवाजले झस्किएका निमा हाम फालेर भागे। तर ३७ वर्षीया श्रीमती धनमाया दोङ, ५ महिनाको छोरा र ७२ वर्षीया आमा वाङ्जी लामालाई भने उनले बचाउन सकेनन्। सुतेको घरबाट उठेर श्रीमती बाबु लिएर अर्को घरमा खाजाको लागि छ्याङ बनाउन गएकी थिइन्, लप्सेमा रहेको टहरोमा रात बिताएर आमा पनि भर्खर घर आउनु भएको थियो, निमाले टेलिफोनमा भने, एक्कासि ठूलो आवाजसहित पहिरो आयो म हाम फालेर भाग्न सकें तर, परिवारका कसैलाई बचाउन सकिनँ। गाउँमा पहिरोको जोखिम बढेपछि अधिकांश स्थानीयले अन्यत्र गोठ र टहरो हालेर रात बिताउने गरेका थिए। रात अन्यत्र बिताउन गएका समेत खाजा खान र अन्य काम घर आएका बेला खसेको पहिरोले कसैलाई बाँकी नराखेको निमाले सुनाए। भाग्न सक्ने हामी केही बाँचेका रहेछौं, भाग्ने क्रममा पहिरोको छर्राले लागेर हात र गर्धनमा चोट लागेका निमाले भक्कानिँदै भने, परिवार त गुमाएँ, सिंगो गाउँमा सान्त्वना दिन बाँकी पनि कोही रहेनन्। भौगोलिक रूपमा विकट र यातायातको पहुँचबाट टाढा रहेको लिदीमा घटनाको झन्डै ५ घण्टापछि हेलिकोप्टरमा गएको नेपाली सेना र स्थानीयले घाइतेको उद्धार गरे। यसै क्षेत्रबाट निर्वाचित प्रतिनिधिसभाका सभामुख अग्निप्रसाद सापकोटा चढेर आएको हेलिकोप्टरमा सदरमुकाम चौताराबाट नेपाली सेना पठाएर ५ जना घाइतेको उद्धार गरिएको थियो। बेपत्ताको खोजी तथा उद्धारका लागि हेलिकोप्टरबाट सेनालाई पहिरोस्थल पठाइएको थियो। हेलिकोप्टरबाट घाइतेको उद्धार गरी सदरमुकाम चौतारा ल्याइएपछि सभामुखको टोली घटनास्थल पुगे। कात्तिके प्रहरी चौकीबाट ६ घण्टा पैदल हिँडेर अपराह्न मात्र प्रहरीको टोली घटनास्थल पुगेको जिल्ला प्रहरी कार्यालयले जनाएको छ। बस्तीमा पहिरो खस्ने खतरा देखेपछि तेस्रो पटक सरकार गुहारेको साता नबित्दै गाउँमा ठूलो जनधनको क्षति भएको वडाध्यक्ष प्रताप लामाले बताए। बस्तीमुनि खनिएको जलविद्युत् आयोजनाको सुरुङका कारण पनि पहिरो खसेको स्थानीयको अनुमान छ। गृहमन्त्री रामबहादुर थापा राहत सामग्री लिएर हेलिकप्टरमा पहिरो गएको जुगल गाउँपालिका पुगेका छन्। टोलीमा गृहसचिव महेश्वर न्यौपाने, विपद् व्यवस्थापन प्राधिकरणका प्रमुख कार्यकारी अधिकृत अनिल पोखरेललगायतका अधिकारी छन्। गृहमन्त्रीका प्रेस संयोजक किरण भट्टराईका अनुसार दैनिक उपभोग्य वस्तु, टेन्ट, त्रिपाललगायत लिएर टोली पहिरो गएको स्थलतर्फ आएको हो।"
