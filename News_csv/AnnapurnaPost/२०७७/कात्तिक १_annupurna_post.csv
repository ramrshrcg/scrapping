शीर्षक,विवरण
उपत्यकामा १७ सय ४६ सहित २४ घण्टामा ३१ सय ६७ संक्रमित थपिए : १२ को मृत्यु,"काठमाडौं : पछिल्लो २४ घण्टामा नेपालमा तीन हजार एक सय ६७ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा संक्रमितको संख्या एक लाख २९ हजार ३०४ पुगेको छ। स्वास्थ्य मन्त्रालयका प्रवक्ता डा जागेश्वर गौतमका अनुसार काठमाडौं उपत्यकामा मात्र शुक्रबार १७ सय ४६ जनामा संक्रमण पुष्टि भएको छ। जसमध्ये काठमाडौंका मात्र १४ सय ५१, भक्तपुरमा १४३ र ललितपुरका १५२ संक्रमित थपिएका हुन् । गौतमका अनुसार नेपालमा सक्रिय संक्रमितको संख्या ३८ हजार ७३७ पुगेको छ। अहिले संस्थागत आइसोलेशनमा १३ हजार २९९ जना रहेका छन् भने होम आइसोलेशनमा २५ हजार ४३८ जना छन्। यस्तै क्वारेन्टाइनमा चार हजार ७१५ जना छन्। शनिबार १८०० जना डिस्चार्ज भएका छन्। योसँगै नेपालमा कोरोना जित्नेको संख्या ८९ हजार ८४० पुगेको छ। यो कुल संक्रमितको ६९ दशमलव चार प्रतिशत हो। मन्त्रालयका अनुसार पछिल्लो २४ घण्टामा १२ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ७२७ पुगेको छ। मन्त्रालयका अनुसार पाँच सय बढी संक्रमित हुने जिल्लामा मोरङ, सुनसरी, मकवानपुर सुर्खेत, ललितपुर, काठमाडौं, भक्तपुर, चितवन, दाङ, बाँके, कास्की, रुपन्देही हुन् । अहिलेसम्म ७७ जिल्लामध्ये मुस्ताङमा मात्र कोरोना संक्रमण देखिएको छैन । मन्त्रालयका अनुसार अहिले आईसीयू २९० र भेन्टिलेटर ६६ जनाको उपचार भइराखेको छ ।"
स्वास्थ्यमा समस्या भएपछि कमल थापा अस्पताल भर्ना,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष कमल थापा अस्पताल भर्ना भएका छन् । बुधबार कोरोना भाइरस (कोभिड१९) संक्रमण पुष्टि भएका थापाको स्वास्थ्यमा समस्या आएपछि शनिबार अस्पताल भर्ना भएका हुन् । टाउको दुख्ने, ज्वरो आउने र श्वासप्रश्वासमा केही असहज महसुस भएपछि थापा अस्पताल भर्ना भएका हुन् । थापा अहिले चावहिलस्थित ओम अस्पताल एण्ड रिसर्च सेन्टरको आईसीयूमा छन् । अस्पतालका प्रबन्धक बाबुकाजी कार्कीका अनुसार उनको स्वास्थ्य अवस्था अहिले सामान्य रहेको छ । पूर्वउपप्रधानमन्त्रीसमेत रहेका थापाको उपचारमा अस्पतालका मेडिकल डाइरेक्टर फिजिसियन डा विश्वनाथ कोइराला, डा सुबोध सागर ढकाल, डाप्रमेश सुन्दर श्रेष्ठलगायतको टोली खटेको छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा एक लाख २६ हजार १३७ जनामा संक्रमण पुष्टि भएको छ । जसमध्ये ८८ हजार ४० जनाले कोरोना जितेका छन् । अहिलेसम्म ७१५ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
न्युजिल्याण्डको निर्वाचनमा प्रधानमन्त्री अर्डेनको पार्टी स्पष्ट विजयी,ओकल्याण्ड : न्युजिल्याण्डमा सम्पन्न आम निर्वाचनमा प्रधानमन्त्री जकिन्डा अर्डेनको सेन्ट्रल लेफ्ट लेबर पार्टी स्पष्ट बहुमत सहित विजयी भएको छ । शनिबार झण्डै एक चौथाइ मत गणना हुन बाँकी छँदा नै विपक्षी पार्टीकी नेत्री जुडिथ कोलिन्सले हार स्वीकार गर्दै जकिन्डालाई बधाइ दिएकी थिइन् । कोभिड १९ महामारी विरुद्धको लडाइँमा सफलता पाउन प्रधानमन्त्री जकिन्डाले देखाएको विवेक र कार्यकौशलका कारण पछिल्लो समय जकिन्डाको चौतर्फी प्रशंसा हुँदैआएको छ । हालसम्म मतगणना सम्पन्न भइसक्दा कुल १ सय २० सिटमध्ये जकिन्डाको पार्टीले ६४ सिट जित्ने अपेक्षा गरिएको छ । यसर्थ पनि उनले फेरि आफ्नो पार्टीको एकल सरकार बनाउन सक्षम हुनेछिन् । यस्तै निकटतम प्रतिस्पर्धी लेबर पार्टीले ४९ प्रतिशत मत ल्याएको छ । जुडिथ कोलिन्सको नेशनल पार्टीले भने २७ प्रतिशत मात्रै ।
फरार अभियुक्त ११ वर्षपछि पक्राउ,"काठमाडौं : समान्य विवादमा साथीलाई कोदालोको बिँडले हानेर हत्या गरेको आरोपमा फरार भएका दुई जनालाई प्रहरीले ११ वर्षपछि पक्राउ गरेको छ। पक्राउ पर्नेमा भीमफेदी नगरपालिका८ का भिमसेन घागा मगर र रामकुष्ण चुनी मगर छन्। २०६६ वैशाख २८ गते राती ११ बजे ललितपुर झरुवारासीमा रहेको इँटाभट्टामा काम गर्ने भिमफेदी नगरपालिका८ कै डिलबहादुर योञ्जनलाई उनीहरुले सामान्य विवादमा कोदालोको बिँडले हानेर भागेका थिए। घाइते योञ्जनको वैशाख ३१ गते उपचारका क्रममा वीर अस्पतालमा मृत्यु भएको थियो। योञ्जनको मृत्यु भएपछि भिमसेन र रामकृष्ण भागेर पैदल हुँदै ललितपुरबाट हेटौंडा हुँदै भारतको नयाँ दिल्लीमा पुगेका थिए। उनीहरु दुवैले वास्तविक परिचय लुकाएर भारतबाट रासनकार्ड समेत बनाई उतै परिवारसहित काम गर्दै आएका थिए। रामकृष्ण प्लाष्टिक कारखाना र भिमसेन अटो रिक्सा चलाउँदै आएका थिए। केन्द्रीय अनुसन्धान ब्यूरोले विशेष सूचनाका आधारमा दुवैलाई बाँके नेपालगञ्ज उपमहानगरपालिका१५ जमुनाबाट शनिबार पक्राउ गरेको हो। ब्यूरोका प्रवक्ता एसपी बलेबहादुर पाण्डेका अनुसार पक्राउ परेका दुवै मामाभान्जा नाता पर्छन्। पाण्डेले भने,लामो प्रयासपछि यिनीलाई समातेर ल्याउन सफल भयौं । अब थप अनुसन्धान हुन्छ।"
"फिल्म 'एउटा यस्तो प्रेम कहानी'को दोश्रो टिजर रिलिज, हल खुल्नासाथ प्रदर्शनमा आउने","काठमाडौँ : चार दशक नेपाली चलचित्रमा सक्रिय कलाकार शिव श्रेष्ठले प्रस्तुत गरेको फिल्म 'एउटा यस्तो प्रेम कहानी'को दोस्रो टिजर सार्वजनिक भएको छ । शिव श्रेष्ठका छोरा शक्ति र करिस्मा मानन्धरकी छोरी कविताको डेब्यु फिल्म पनि हो यो । उनै फिल्मकर्मीका सन्तानको जोडीका रुपमा भएकोले पनि फिल्मको चर्चा बढी छ। दीपक सापकोटाको निर्देशनमा बन्न लागेको यस फिल्मको २०७५ जेठ १ गते नै एक्सन टिजर रिलिज गरिएको थियो । पाकिस्तानी, बङ्लादेशी र थाइ फिल्म मार्फत नेपाली र सम्बन्धित देशको कला संस्कृतिको उत्थानमा योगदान दिएका शिवले कोरोना संकटका बेला पनि नयाँ फिल्मको तयारी भएको कुरालाई निर्देशक सापकोटाले सकारात्मक पक्ष ठानेका छन् । 'मल्टी स्टार' र 'बिग बजेट' फिल्म भएकाले सुटिङ सक्न केही लामो समय लागेको निर्माण युनिटको भनाइ छ। यसअघि निर्माण गरेको फिल्म बाग्मती व्यवसयिक रुपमा सन्तोषजनक नभए पनि निर्माता यशोधा राई र दिनेश दर्शनधारीले नेपाली फिल्म प्रतिको सद्भाव प्रष्ट पर्दै नेपाल सरकारले फिल्म प्रदर्शनको बाटो खोल्नासाथ एउटा यस्तो प्रेम कहानी हलमा प्रदर्शन गर्ने जमर्को गर्नुलाई सापकोटा सह्रानीय भएको बताउँछन्। शनिबार रिलिज गरिएको दोश्रो टिजरमा माया र संवेदनालाई सम्बोधन गर्ने दृश्य समेटिएका छन्। यसै फिल्म मार्फत डेब्युको तयारी गरेका शक्ति श्रेष्ठ र कविता मानन्धर दोश्रो टिजरमा भने समेटिएका छन्। पहिलो फिल्ममै उनीहरुले फिल्ममा गरेको मेहनत र अनुभवी कलाकार झैँ गरेको जीवन्त अभिनयले फिल्मको रौनक बढाउने फिल्म युनिटको अपेक्षा छ। फिस्टेल मुभिजको ब्यानरमा बनेको फिल्मको निर्माता यशोधा राई र दिनेश दर्शनधारी र सहनिर्माता खुम तामाङ, सुनिल कटवाल, राम नारायण शाह, दिनेश थापामगर र तारा तुलाधर छन् ।"
अम्बे ट्रेडिङको दसैं उपहार,विराटनगर : सप्तकोशी सिमेन्टको मुख्य वितरक अम्बे ट्रेडिङ इटहरीले सिमेन्टका डिलर र सब डिलरलाई दसैंको अवसरमा शुभकामना तथा उपहार वितरण सुरु गरेको छ। प्रदेश १ र २ मा अत्याधिक बिक्री भइरहेको सप्तकोशी सिमेन्ट प्रालिको उत्पादन सप्तकोशी सिमेन्टको आधिकारी वितरक अम्बे ट्रेडिङका सञ्चालक सन्देश घिमिरेका अनुसार बडादशैंमा सब डिलरको मनोबल उच्च बनाउन उपहार तथा शुभकामना आदान प्रदान कार्यक्रम सुरु गरिएको हो। मोरङको कटहरीमा रहेको उद्योगबाट उत्पादित सिमेन्ट प्रदेश १ र २ का बजारमा बढी खपत रहेको कम्पनीका कोशी शेल्स म्यानेजर विवेक शर्माले बताए। सुनसरी सेल्स अफिसर विनोद खनालले कम्पनीले क्लोज सर्किट प्रविधिबाट उत्पादित ओपीसी र पीपीसी सिमेन्ट बजारमा उपलब्ध रहेको बताए। उद्योगमा दैनिक १५ हजार बोरा सिमेन्ट उत्पादन क्षमता रहेको सिमेन्ट कम्पनीका निर्देशक आषिश गोयलले बताए।
संखुवासभामा कोरोना संक्रमितको घरैमा मृत्यु,संखुवासभा : संखुवासभामा शनिबार पहिलो पटक कोरोना संक्रमितको घरैमा मृत्यु भएको छ। धर्मदेवि नगरपालिकाका३ का ७९ वर्षीय वृद्धको मृत्यु भएको स्वास्थ्य कार्यालय संखुवासभाले जनाएको छ। उनको कारोना भाइरसका कारण शनिबार दिउँसो मृत्यु भएको स्वास्थ्य प्रमुख रमेश बाह्रकोटीले जानकारी दिए। बिराटनगरबाट घर फर्किएका उनका छोरालाई संक्रमण देखिएपछि बुबाको पनि गत असोज २८ गते पीसीआर परीक्षण गरिएको थियो। बिहीबार आएको रिर्पोटमा पौडेलको रिर्पोट पोजिटिभ देखिएको स्वास्थ्य कार्यालयले जनाएको छ। संक्रमण देखिएपछि एम्बुलेन्स उनको घरमा गए पनि उनी आइसोलेसनमा जान मानेका थिएनन्। जिल्लामा हालसम्म १ सय १५ जनामा कोरोना संक्रमण देखिएको छ। हालसम्म ८१ जना निको भएर घर फर्किसकेका छन्। संक्रमित खाँदबारीको आइसोलेसनमा रहेका छन्।
"चीनको दावी: नेपाली भूमि मिचेका छैनौँ, भवन बनाएको आफ्नै जमिनमा हो","बेइजिङ : चीनले सीमाक्षेत्रमा पर्ने नेपाली जिल्ला हुम्लास्थित नेपालको भूमि मिचेर भवन निर्माण नगरेको दावी गरेको छ । चिनियाँ अधिकारीले आफ्नै भूभागमा भवन निर्माण गरेको दावी गरेका हुन् । हालै चिनियाँ पक्षबाट निर्माण भएका भवन रहेको स्थान चीनकै बुराङ्ग काउन्टीको अलिमा रहेको उनीहरुको दावी छ । तिब्बतस्थित बुराङ काउन्टीका अधिकारीले चिनियाँ पत्रिका ग्लोबल टाइम्ससँग हालै दिएको अन्तर्वार्तामा यस्तो दावी गरिएको हो । गत मे महिनामा हुम्लाका जनप्रतिनिधिले नेपाली भूमिमा चीनले भवन निर्माण बनाएको साथै सीमास्तम्भ समेत गायब भएको बताएका थिए । नेपाल सरकारले भने चिनियाँ पक्षबाट सीमा नमिचिएको भन्दै विज्ञप्ति नै निकाल्यो । सोही घटनाक्रममा चिनियाँ अधिकारीले मिडियामार्फत नेपालको भूमि नमिचेको सपष्टिकरण दिएका हुन् । तिब्बतस्थित बुराङका परराष्ट्र सम्बन्ध निर्देशक बाकीले गत मे महिनामा भवन निर्माण गर्नुअघि नै सेना, स्थानीय नापी अधिकारी र सर्वेक्षण अधिकारीको सर्वेक्षणपछि चिनियाँ भूमि यकिन गरिएको बताए । उनले भवन निर्माण गरिएको स्थान पूर्ण रुपमा चीनकै भूभाग रहेको दावी गरे । साथै सबैभन्दा नजिकको भवन दुई देशको सीमाभन्दा एक किलोमिटर टाढा रहेको पनि उनले बताए । बरु नेपाली पक्षबाटै सीमा यकिन हुन नसकेको चिनियाँ पक्षको आशंका छ ।"
छुवाछुत नियन्त्रणमा नमूना गाउँ : १३६ घरधुरीको जमरा एकै ठाउँमा,"नुवाकोट : नुवाकोटको ऐतिहासिक बेलकोटगढीमा यस वर्ष वडादसैंको लागि ब्राह्मण र दलित समुदायको जमरा एकैस्थानमा राखेका छन्। सदियौंदेखिको दलित र ब्राह्मण समुदायको पानी नचल्ने परम्परा तोड्दै यस वर्ष नुवाकोटको पुर्वी भेगमा रहेको वेलकोटगढी नगरपालिका१० स्थित निरञ्जना भगवतीको मन्दिरमा घटस्थापनाको दिन शनिबार सामूहिक जमरा राख्ने परम्परालाई स्थानीय ब्राह्मण, क्षेत्री, नेवार, मगर, घर्र्ती, जनजाती तथा दलित समुदायका मिजार, विक, दमाई, नेपालीका परिवारले निरन्तरता दिएका हुन्। नेपाल एकीकरणको नुवाकोटबाटै सुरुवात गरेका पृथ्वीनारायण शाहको पालादेखि वेलकोटगढीमा रहेको निरञ्जला भगवतीको मन्दिरमा सामूहिक जमरा राख्ने परम्परालाई यस पटक वेलकोट र आसपासका एक सय २६ घरधुरीका ब्राह्मण, क्षेत्री र दलित समुदायका परिवारले एकै स्थानमा जमरा राखेको स्थानीय निरन्जना भगवती मन्दिरका पुरोहित नारायणप्रसाद पौडेलले जानकारी दिए। उनका अनुसार सो मन्दिरमा दुई सय ४० वर्ष भन्दा लामो समयदेखि सामूहिक रुपमा जमरा राखिदै आएको छ। सामूहिक जमरा राख्न तथा पुजा सञ्चालन गर्नका लागि वेलकोटगढी नगरपालिकाले तीन लाख रुपैयाँ उपलब्ध गराएको छ। वडाध्यक्ष पूर्णबहादुर त्रिपाठीका अनुसार नगरपालिकाले २०७६ सालमा दुई लाख, २०७५ सालमा एकलाख ४० हजार र २०७४ सालमा एकलाख २० हजार रुपैयाँ दिएको थियो।"
आइसोलेसनबाट फरार थुनुवा पक्राउ,सिरहा : सिरहाको धनगढीमाई नगरपालिका११ स्थित महेन्द्र गेनाई अस्पतालको आइसोलेसनबाट फरार भएका एक थुनुवालाई आज प्रहरीले पक्राउ गरेको छ। चोरी मुद्दामा कैद सजाय भुक्तान गरिरहेका लहान नगरपालिका१३ निवासी रवीन्द्र यादव गत भदौ ९ गते बेलुका शौचालयको झ्यालबाट हामफालेर फरार भएका थिए। उनलाई लहान नगरपालिका१९ बाट पक्राउ गरिएको जिल्ला प्रहरी कार्यालयले जनाएको छ। स्वाब परीक्षणका क्रममा गत साउन २८ गते उनमा कोरोना पुष्टि भएको थियो। कोरोना पुष्टि भएपछि यादवलाई महेन्द्र गेनाई अस्पतालको आइसोलेसनमा राखिएको थियो। उनी त्यहीँबाट फरार भएका थिए।
१२ वर्षे बालकले करोडौँ वर्ष पुरानो डाइनोसरको दुर्लभ अस्थिपञ्जर फेला पारे,"क्यानडा : नाथान रुस्किन सम्झनसक्ने भएदेखि नै एक वैज्ञानिक बन्न चाहन्थे । र संयोगवश १२ वर्षीय यी बालकले महत्वपूर्ण अन्वेषण गरिसकेका छन् । उनले हालै क्यानडाको अल्बेर्टास्थित एक संरक्षित क्षेत्रतिर आफ्ना बाबुसँग हिँड्ने क्रममा एउटा दुर्लभ र निकै पुरानो डाइनोसरको अस्थिपञ्जर भेट्टाए । यसरी वास्तविक चिज नै भेट्न सक्नु एकदमै अचम्मको हो, यो एक किसिमले मेरो सपना जस्तै कुरा थियो, रुस्किनले भने । रुस्किन ७ कक्षामा पढ्ने विद्यार्थी पनि हुन् । क्यानेडियन स्थानीय मिडियामा जनाइए अनुसार उनले पत्ता लगाएको डाइनोसरको अस्थिपञ्जर ६ करोड ९० लाख वर्ष पुरानो थियो । नथान र उनका बाबु डियोनले यसअघि यही क्षेत्रमा यसै गरी हिँड्ने क्रममा एउटा हड्डीको टुक्रा फेला पारेका थिए । तर उनीहरुले त्यस हड्डीलाई पहाडमाथिबाट बगेर आएको हुनसक्ने सोचे । नाथानले पछि पहाडको टुप्पोतिर पुगेरै यसलाई खोज्न थाले । नाथानले धेरै मेहनत गरी यस क्षेत्रमा केही भेटिनसक्ने भन्दै खोज्न थाले । र यस काममा बाबु डियोनको पनि सहयोग लिए । नाथानका बाबु भन्छन् कि, छोराले त्यहाँ अस्थिपञ्जर पक्कै पनि भेटिनसक्छ । जस्तै कि टिभी शो वा कार्टुन वा केहीमा देखिए झैँ त्यहाँ जीवाशेष हुनसक्ने आंकलन गरे । यसैले बाबु छोराले उक्त हड्डीको तस्बिर रोयल ट्यारेल म्युजियम अफ पाल्योन्टोलोजी मा पठाइदिए । जुन चाहिँ जीवाशेष भएको पहिचान भयो र उक्त संग्रहालयबाट विज्ञहरुको एक टोली उक्त ठाउँमा पुग्यो । अल्बर्टा क्षेत्रमा यस्ता जीवाश्महरु कानुनमार्फत संरक्षण गरिन्छ । उक्त टोलीले यस क्षेत्रमा दुई महिनादेखि काम गरिरहेको छ । जहाँ ३० देखि ५० वटा हड्डी भेटिसकेका पनि छन् । संग्रहालयका क्युरेटर फ्रान्कोइस थेरियनले भनेका छन्, नाथान र डियोनको खोजले डाइनोसर विकासको हाम्रो ज्ञानमा भएको अभावलाई पूर्णता दिने काम गर्छ ।"
भारतीय व्यापारी बसेको अपार्टमेन्टको फ्ल्याटमा २३ किलो सुन,"वीरगन्ज : भन्सार क्लियरिङ एजेन्टको काम गर्ने एक भारतीय व्यापारीको वीरगन्जस्थित कोठाबाट शनिबार प्रहरीले २३ किलो भन्दा बढी सुन बरामद गरेको छ। वीरगन्ज महानगरपालिका५ स्थित रेशमकोठीमा रहेको गणेश अपार्टमेन्टको ३०३ नम्बर फ्ल्याटबाट प्रहरीले २२ किलो पाँच सय ७६ ग्राम सुनको बिस्कुट, सोसँगै रहेको ६ सय ८१ ग्राम सुनको गहना र २ किलो २ सय ६२ ग्राम चाँदीका भाडा बरामद गरेको हो। बरामद गरिएको सुनको बजार मुल्य १८ करोड ९२ लाख रहेको छ। सुन बरामद गरिएको फ्ल्याट भारतीय व्यवसायी अशोक सिंहाको हो। सिंहा भारतबाट नेपाल भित्रिने सामानको भन्सार क्लियरिङ एजेन्ट हुन्। उनी गणेश अपार्टमेन्टको तेस्रो तल्लामा रहेको ३०३ नम्बर फ्ल्याट लिएर बस्दै आएका थिए। उनकै फ्ल्याटभित्र दराजमा सजाएर राखेको अवस्थामा प्रहरीले सुन र चाँदी बरामद गरेको हो। सिंहाको फ्ल्याटमा सुन रहेको सूचना प्रहरीले केहीदिन अघिनै पाएको थियो। सूचनाको आधारमा निगरानी बढाइरहेको प्रहरीले शनिबार दिउँसो खानतलासी गरेको हो। सिंहाको फ्ल्याट खानतलासी गर्न प्रर्साकी प्रहरी उपरीक्षक गंगा पन्तको नेतृत्वमा प्रहरी टोली गणेश अपार्टमेन्ट पुगेको थियो। वीरगन्जबाट २३ किलो सुन र दुई किलो चाँदी बरामद (अपडेट) प्रहरीले शुक्रबार रातिनै सिंहाको फ्ल्याटमा छापामार गर्ने तयारी गरेको थियो। तर राति अबेरसम्म सिंहा कोठामा नआएपछि प्रहरी रोकिन पुगेको हो। रातिनै अपार्टमेन्ट क्षेत्रलाई निगरानीमा राखेर प्रहरीले सिंहा कोठामा आउने प्रतिक्षा गरिरहेको थियो। सिंहा राति नआएपछि प्रहरीले दिउँसो जनप्रतिनिधि र स्थानीयको रोहबरमा कोठा खानतलासी गरेको हो। सिंहाको कोठाबाट प्रहरीले एक किलो वजनको १३ थान सुन १३ केजी, आठ केजी ७ सय ७६ ग्रामको ४६ थान, एक सय ग्रामको १० थान सुन एक केजी, सुनको गहना ६ सय ८१ ग्राम, र २ केजी २ सय ६२ ग्रामको चाँदीको गहनासहित भाडा बरामद गरेको हो। सुन बरामद गरेको केही घण्टामै प्रहरीले पत्रकार सम्मेलन गरेर जानकारी गराएको थियो। पत्रकार सम्मेलनमा प्रहरी प्रमुख पन्तले सुनको विषयमा सूचना प्राप्त भएपछि छापा मारेको बताइन्। उनका अनुसार ठूलो मात्रामा बरामद गरिएको सुन वैध रहेननरहेको खुलाउने आवश्यक कागजपत्र छैन्। सुनको विषयमा सूचना पाएपछि हामीले केही दिन निगरानी गरेर खानतलासी गरेका हौँ, पन्तले भनिन् ठूलो मात्रामा भेटिएको सुन वैध रहेको प्रमाणित हुने आधार अझै भेटिएन। हामी अनुसन्धान गर्दैछौ। सिंहा भारतीय जनता पार्टीबाट विधानसभाको उम्मेदवार बनेका प्रमोदकुमारका दाइ हुन्। प्रमोद रक्सौलबाट चुनाव लडिरहेका छन्। रक्सौलमा आगामी नोभेम्बर ७ मा तेस्रो चरणको मतदान हुँदैछ। पूर्र्वी चम्पारण हरैया रक्सौल निवासी सिंहा वीरगन्जमा कोठा लिएर बस्ने गरेका थिए। कारोवारकै सिलसिलामा उनी वीरगन्जरक्सौल आउनेजाने गर्थे।"
कर्णालीको विवाद पार्टीले टुंग्याउने प्रधानमन्त्रीको आश्वासन,"सुर्खेत : कर्णालीमा सत्तारुढ नेकपाभित्र देखिएको विवाद पार्टीले नै टुंगो लगाउने भएकोछ। पार्टीका दुई अध्यक्षको निर्देशनमा काठमाडौंमा रहेका कर्णालीका नेतालाई पार्टी अध्यक्षसमेत रहेका प्रधानमन्त्री केपी शर्मा ओलीले यस्तो आश्वासन दिएका हुन्। प्रधानमन्त्रीले शनिबार बालुवाटारमा बोलाएर कर्णालीका नेतालाई यस्तो बताएका हुन्। कर्णालीमा नेकपाका १८ जना सांसदले मुख्यमन्त्री महेन्द्रबहादुर शाहीविरुद्ध असोज २५ गते अविश्वासको प्रस्ताव दर्ता गरेका छन्। संसदीय दलमा उक्त प्रस्ताव दर्ता भएसँगै नेकपा कर्णालीको विवाद उत्कर्षमा पुगेको छ। प्रदेशमा दुई पक्षबीचको विवाद उत्कर्षमा पुगेपछि नेकपाले कर्णालीका नेतालाई काठमाडौं बोलाएको हो। त्यहीक्रममा काठमाडौंमा रहेका नेताले शनिबार पार्टी अध्यक्ष तथा प्रधानमन्त्री ओलीलाई भेटेका हुन्। दुबै पक्षका कुरा सुनेपछि प्रधानमन्त्री ओलीले केहीदिन भित्रमा नै दुई अध्यक्षले छलफल गरेर विवादबारे निर्णय लिने बताएको भेटमा सहभागी नेताहरुको भनाइ छ। भेटमा सहभागी नेता यामलाल कँडेलले भने,हामीले अविश्वासको प्रस्ताव दर्ता गर्नुको कारणबारे प्रधानमन्त्रीलाई जानकारी गरायौं, दुबै पक्षले राखेका विषय प्रधानमन्त्रीले गम्भिर भएर सुन्नुभयो। पार्टीले छलफल गरेर विवाद टुंगो लगाउने प्रधानमन्त्रीबाट जानकारी भएको छ, निर्णय नहुँदासम्म हामीलाई काठमाडौं नछोड्नु पनि उहाँको निर्देशन छ। भेटमा मुख्यमन्त्री शाहीले भने आफूविरुद्धको प्रस्तावबारे केही बोलेनन्। बरु सरकारले गरेका कामबारे जानकारी गराउँदै मुख्यमन्त्रीले अब पार्टीले गर्ने निर्णय नै आफूहरु मान्न तयार रहेको बताएका थिए। असन्तुष्ट पक्षले प्रदेश सरकारका कमजोरीबारे जानकारी गराएको र मुख्यमन्त्रीले सरकारले गरेका कामबारे प्रधानमन्त्रीलाई जानकारी गराएको नेकपा कर्णालीका सचिव मायाप्रसाद शर्माले बताए। कर्णालीका मुख्यमन्त्रीविरुद्ध नेकपा सांसदले दर्ता गरे अविश्वासको प्रस्ताव अविश्वास प्रस्तावले कर्णाली प्रदेशमा नेकपाभित्र बबन्डर, मुख्यमन्त्रीले हटाए मु्ख्य सचेतक कर्णाली कलह किन ? कर्णालीका मुख्यमन्त्री शाहीले कुर्मराज शाहीलाई दिए सचेतकको जिम्मेवारी माधव समूहले साथ दिएपछि जोगियो कर्णालीका मुख्यमन्त्रीको पद कर्णालीको नेकपा विवाद हेडक्वाटरले मिलाउने : मुख्य नेतालाई ओली र प्रचण्डको निम्तो उनले भने,दुबै पक्षले आफ्ना कुरा राख्नुभयो, दुबै पक्षमा कुरा सुनेपछि प्रधानमन्त्रीले एकदुई दिनभित्र पार्टीले निर्णय लिन्छ भन्नुभयो। पार्टीले गर्ने निर्णय नै मान्नुपर्ने प्रधानमन्त्रीको निष्कर्ष थियो, त्यसपछि हामी त्यहाँबाट निस्कियौं। दुबै पक्षका कुरा सुनेपछि प्रधानमन्त्रीले फरक मत र विचार राखेकै कारण नेकपामा कोही पनि असुरक्षित नहुने बताएका थिए। प्रधानमन्त्रीसँगको भेटमा मुख्यमन्त्री महेन्द्रबहादुर शाही, पार्टीका प्रदेश सहइन्चार्ज यामलाल कँडेल, आर्थिक मन्त्री प्रकाश ज्वाला, प्रदेश कमिटी अध्यक्ष गोरखबहादुर बोगटी, सचिव मायाप्रसाद शर्मा, सांसद गुलावजंग शाह र चन्द्रबहादुर शाही सहभागी थिए। यस्तै उक्त छलफलमा महासचिव विष्णु पौडेल पनि सहभागी थिए। यसअघि दुई पक्षले पार्टीका अर्का अध्यक्ष पुष्पकमल दाहाललाई छुट्टाछुट्टै भेटेका थिए। नेताहरुका अनुसार अब दुई अध्यक्षले छलफल गरेर कर्णालीबारे निर्णय लिनेछन्। पार्टीले गर्ने निर्णय अनुसार नै आफूहरु अगाडि बढ्ने दुबै पक्षका नेताहरुले बताएका छन्। सांसद गुलावजंग शाहले भने,हामीले पदका लागि अविश्वासको प्रस्ताव ल्याएका होइनौं, कर्णालीमा धेरै समस्या छन्। यही बारेमा हामीले केन्द्रलाई अवगत गराएका छौं। केन्द्रले बल्ल कर्णालीको समस्या सुनेको छ। उनले अब पार्टीले समस्या समाधानका लागि गर्ने निर्णय बमोजिम नै आफू अगाडि बढ्ने बताए।"
गिनिज विश्व रेकर्डमा उदयपुरका युवाको नयाँ किर्तिमानी,"काठमाडौँ : अमेरिकी नागरिक जोन पेरी टक्सनले १ डिसेम्बर २०१९ मा 'मस्ट अल्टरनेटिभ हिट्स विथ अ टेनिस र्याकेट ' को विश्व रेकर्ड नेपाली युवाले तोडेका छन् । ३० सेकेन्डमा ९७ स्कोर गर्दै गिनिज विश्व रेकर्डको उक्त टाइटल जितेका अमेरिकीलाई उदयपुरका युवा चित्रकुमार कार्कीले जितेका छन् । कार्कीले हालै ३० सेकेन्डमा १०२ स्कोर गर्दै गिनिज विश्व रेकर्डको उक्त टाइटल आफ्नो नाममा दावी गरेका हुन् । आइतबार ललितपुरस्थित वल्र्ड रेकर्ड फाउन्डेसनको सभाहलमा भएको कार्यक्रममा कार्कीले सो स्कोर बनाउन सफल भएका थिए । उक्त कार्यक्रममा कार्कीको प्रतिस्पर्धा अल्ट्रा ग्रुपका प्रतिनिधि उत्तम खनालले प्रमुख अतिथिको रुपमा अवलोकन गरेका थिए । फ्याल्यास टेनिस एकेडेमीका अध्यक्ष श्रवण कार्की, नेपाल फोटो पत्रकार महासंघका केन्द्रीय महासचिव हरि रेग्मी लगायतको उपस्थितिमा कार्कीले आफ्नो रेकर्ड दावी गरेका हुन् । कार्कीले यसअघि नै उल्टोर्फबाट मोटरसाइकल चलाएर विश्व रेकर्ड कायम गरिसकेका छन् ।"
उपचार गरी अस्पतालबाट घर फर्किसकेपछि कोरोनाबाट घरमै मृत्यु,"नुवाकोट : कोरोनाभाइरसका कारण नुवाकोटमा ६१ वर्षीया एक महिलाको मृत्यु भएको छ । विदुरदेखि ५० किलोमिटर पूर्वमा रहेको शिवपुरी गाउँपालिका वडा नं ४ सिक्रेकी एकल महिलाको शनिबार घरमै ज्यान गएको जिल्ला प्रशासन कार्यालय नुवाकोटले जनाएको छ । प्रमुख जिल्ला अधिकारी झंकनाथ ढकालका अनुसार उनको शुक्रबार कोरोना संक्रमण पुष्टि भएको थियो । शनिबार दिउसो १ बजे घरमै मृत्यु भएको हो । स्थानीयका अनुसार मृतक महिला दम र निमोनियासहित क्यान्सरबाट पनि पीडित थिइन् । साथै उनलाई गत असोज २९ गते मात्रै काठमाडौँको टिचिङ अस्पतालबाट उपचारपछि घर फिर्ता ल्याएएको थियो। गाउँमै मृत्यु भएपछि शव व्यवस्थापनको पहल भइरहेको प्रजिअ ढकालले बताए । यससँगै नुवाकोट जिल्लामा पछिल्लो २४ घण्टाको अवधिमा ९ जना संक्रमित थपिएका छन् । संङ्क्रमित ९ जनामध्ये विदुर नगरपालिकाका ४ जना, ककनी गाउँपालिकाका २ र बेलकोटगढी नगरपालिकाका ३ जना छन् । तीमध्ये १ जना शिक्षण अस्पताल महराजगञ्जमा, १ जना अस्पतालको आइशोलेसनमा र बाँकी होम आइशोलेसन रहेको स्वास्थ्य कार्यालय नुवाकोटका सूचना अधिकारी उत्तमराज खनालले जानकारी दिए । साथै शनिबारसम्म नुवाकोटमा कोरोनाभाइरस सङ्क्रमितको सङ्ख्या २ सय ४९ पुगेको छ । सङ्क्रमित मध्ये १ सय ३७ जना कोरोना मुक्त भइसकेका छन् ।"
"ट्रम्पको आरोप: चीन, भारत र रुसले विश्वभर प्रदूषण फैलाउँदै छन्","वासिंटन : अमेरिकी राष्ट्रपति डोनल्ड ट्रम्पले विश्वभर प्रदूषण फैलाउन चीन, रुस र भारत जिम्मेवार भएको आरोप लगाएका छन् । अमेरिका भने पर्यावरण रक्षामा अगाडि रहेको दावी गरे । साथै उर्जा क्षेत्रमा पनि अमेरिका आत्मनिर्भर रहेको ट्रम्पको भनाइ थियो । नर्थ क्यारोलिनामा बिहीबार चुनावी र्यालीको क्रममा ट्रम्पले यसो भनेका हुन् । राष्ट्रपति पदमा रहेर चार वर्षको कार्यकाल पूरा गर्नै लागेका ट्रम्पले आफ्नो कार्यकालमा देशले उपलब्धि हासिल गरेको पनि दावी गरे । मेरो कार्यकालमा अमेरिकाले पर्यावरणको रक्षा गर्दै उर्जा क्षेत्रमा आत्मनिर्भरता हासिल गरेको छ । पर्यावरण प्रदूषण र ओजोनमा भइरहेको क्षतिबारे अमेरिकाको तथ्यांक सबैभन्दा राम्रो छ, ट्रम्पले भनेका छन् । तर चीन, भारत, रुस जस्ता देश वायु प्रदूषण गराउन जिम्मेवार रहेको आरोप लगाएका हुन् । वायु प्रदूषण कम गर्नेबारे २०१७ मा भएको पेरिस सम्झौताबाट अलग हुने पनि उनले यसअघि बताएका थिए । उक्त सम्झौताबाट अमेरिकालाई खर्बौं डलरको नोक्सानी भइरहेको, रोजगारी गुमाउनु परेको र अन्य उद्योग प्रभावित भएको भन्दै उक्त सम्झौताबाट पछि हट्ने उनको चेतावनी थियो । दोस्रोपटक राष्ट्रपति निर्वाचनमा उम्मेदवार बनेका ट्रम्प 'अमेरिका फर्स्ट'को नीति लिएर प्रतिस्पर्धामा छन् ।"
पोखरीमा हाम फालेर २९ बाँदर मरे,"ओखलढुंगा : सिद्धिचरण नगरपालिका५ स्थित सानीटारमा शुक्रबार र शनिबार गरेर २९ बाँदर पोखरीमा हाम फालेर मरेका छन्। शुक्रबार सिंचाइका लागि निर्माण गरिएको पोखरीमा डुबेर २२ वटा बाँदर मरेका थिए। स्थानीयले १२ वटा बाँदरको जिवितै उद्धार गरेका थिए। स्थानीय बासिन्दा र वन डिभिजन कार्यालयका कर्मचारीले उद्धार गरेका हुन्। शनिबार दिउँसो फेरि ७ वटा बाँदर पोखरीमा हाम फालेर मरेका स्थानीय देवकुमार दाहालले बताए। उनले बाँदर दैनिक पसेर मर्न थालेपछि पोखरीको पानी खोलेर रित्तो पारेको जनाए। बाँदरले सधैं अन्नबाली खाएर दुःख दिने क्षेत्र मानिने सानीटारमा ठूलो संख्यामा बाँदरको मृत्यु भएको हो। सिंचाइका लागि निर्माण गरिएको ६ फिट गहिरो सिमेन्टको पोखरीमा अन्य समयमा पनि बाँदरले आएर पानी खाने गरेका थिए। बाँदरका बच्चा चकचके हुने भएकाले कुनै एक बच्चा उफ्रिने क्रममा खसेकाले निकाल्न अरु बाँदरसमेत पसेको हुनसक्ने वन डिभिजन कार्यालयका प्रमुख भरतबाबु श्रेष्ठले बताए। उनले भने, पानीको सतहमाथि हुँदा उनीहरुले सहजै पानी खाएर फर्किन्थे। तर हिजो चाहीँ पानीको सतह तल भएकोले पिउन खोज्दा डुबेर मरेको हुनुपर्छ। एउटा कुनै कारण डुबेपछि अरु पनि पालैपालो पोखरीमा पसेर मरेको हुनसक्ने स्थानीयको अनुमान छ।' बाँदरको सामुहिक मृत्यु भएपछि वडाका जनप्रतिनिधि, वन डिभिजन कार्यालयका कर्मचारी र स्थानीयको रोहबरमा मुचुल्का उठाएर सद्गत गरिएको छ। शनिबार समेत बाँदर मरेपछि वन डिभिजन कार्यालयका अधिकृतसहितको टोली घटनास्थल खटाइएको छ। त्यही पोखरीमा सधैं पानी खान आउने जाने र पसेपछि निस्कन नसकेको हो भने काठको भर्याङ राखेर उक्लिने ओर्लने बाटो बनाइदिने तयारी गरेको डिभिजन वन अधिकृत भरतबाबु श्रेष्ठले बताए। यस्तो घटना विगतमा अन्य जिल्लामा सुने पनि यसबारे बृहत अध्ययन नभएकाले कारण यकिन नभएको उनको भनाइ छ। केही स्थानीयले भने बाँदरले बाह्रै महिना दु:ख दिने भएकाले कसैले पानी खाने ठाउँ पहिचान गरेर विष हालेको हुन सक्ने आशंका गरेका छन्।"
द ब्रिटिस कलेजले पार्टनरसिप गर्दै आइरहेको विश्वविद्यालय शिर्ष २० मा,"काठमाडौँ : थापाथलीस्थित रहेको द ब्रिटिस कलेजले अन्तर्राष्ट्रिय गुणस्तरको शिक्षा प्रदान गर्दै आइरहेको छ । द ब्रिटिस कलेजले पार्टनरसिप गर्दै आइरहेको विश्वविद्यालय वेस्ट अफ इंग्ल्याण्ड (युडब्लुई) युकेमा रहेका विश्वविद्यालय मध्ये शिर्ष ३० मा पर्न सफल भएको छ । युकेमा १०० भन्दा बढी विश्वविद्यालयहरु रहेका छन् । पछिल्लो सर्भेका अनुसार युडब्लुई रोजगारी पाउने विश्वविद्यालयको शिर्ष २० औँ स्थानमा रहेको छ । यो सर्भे उच्च शिक्षा तथ्यांक एजेन्सी हिसाले सार्वजनिक गरेको हो । हिसाले प्रत्येक वर्ष विश्वविद्यालयहरुबारे सर्भे गर्दै आइरहेको छ । सर्भेका अनुसार यो विश्वविद्यालयबाट उत्तिर्ण भएको १४ महिनाभित्र ९२ प्रतिशत विद्यार्थीहरुले रोजगारी पाउँदै आइरहेका छन् । यो वार्षिक सामाजिक सर्भेले यो पुष्टि गरेको छ कि साउथ वेस्टमा युडब्लुई युडब्लुइमा अध्ययनरत विद्यार्थीहरुले ग्राजयुटपछि रोजगारीको अवसर पाउनेमा यो विश्वविद्यालय शिर्ष स्थानमा रहेको छ । पुरै युकेमा १८ औँ स्थानमा रहेको छ। द ब्रिटिस कलेजबाट बिबिए र एमआइबिएम ग्राजुयटले युनिभर्सिटी अफ द वेस्ट अफ इंग्ल्याण्डको डिग्री प्राप्त गर्छन् । युडब्लुईका भाइस चान्सलर प्रोफेसर स्टीभ वेस्ट भन्छन्, 'ग्राजयुटका लागि रोजगारी प्राप्तिका लागि र सकारात्मक भिजनका लागि युनिभर्सिटी एलायन्स शिर्षस्थानमा रहेको छ ।' पछिल्लो समय अन्तर्राष्ट्रिय स्तरमा रोजगारीका लागि ठुलो प्रतिस्पर्धा रहेको छ । यसैलाई मध्यनजर गर्दै द ब्रिटिस कलेजले गुणस्तीय शिक्षा प्रदान गर्दै आइरहेको छ । विद्यार्थीहरुलाई आवश्यक पर्ने गुणस्तीय शिक्षा, लगायत अन्य महत्वपुर्ण कुराहरु यस कलेजले प्रदान गर्दै आइरहेको छ । युडब्लुईसँग गरेको पार्टनरसिपले आठ वर्ष नाघेको र आफुहरु यसप्रति गर्व रहेको द ब्रिटिस कलेजले जनाएको छ । द ब्रिटिस कलेजका अन्तरिम प्रिन्सिपल मेरी विसोपले भनेकी छन्, 'युकेमा युडब्लुईको यो सफतालको खबरले हामीलाई खुसी बनाएको छ । गुणस्तीय शिक्षा प्रदान गरेकोमा स्वर्णपदकद्वारा सम्मान पाइसकेको यो विश्वविद्यालयले अर्को उत्कृष्ट सफलता पाउन सफल भएको छ । युडब्लुईले विद्यार्थीको अनुभव र रोजगारीका लागि उत्कृष्ट काम गरेको यसले पुष्टि गर्छ । विश्वविद्यालयले प्राप्त गरेको यो सफलताप्रति मेरो शुभकामना ।'"
एउटा रहस्यको खलबल,"उसको एउटी मायालु स्वास्नी गीता ! उसको एउटा सुखी परिवार। उसका कोठाभित्र दुई विपरीत लिंगीहरू ! छुन आनन्द आउने हातहरू भएको तरुनी गीता ! गाजले आँखामा उसको हृदय कल्पाउने सुन्दरी गीता ! गीता, उसको मायालु स्वर गुञ्जिन्छ। हजुर झिनो तार झंकृत हुन्छ। मेरो माया लाग्छ ?, भावुक अनुहार उत्रन्छ। छिः हजुर पनि !, दुई वर्षयता वीरेन्द्रले मनस्थितिमा के कस्तो परिवर्तन ल्याएर हो कुन्नि ! चौबिसै घण्टा रक्सीको मीठो घुट्कोमा बेहोसको मीठो अंकमालमा आफूलाई समर्पण गर्यो। उसलाई थाहा छ उसको कथा सबैका लागि अहितकर छ, उसको जीवन तर पनि सबैका लागि रहस्य बनेको छ। विचित्र रहस्यको कुरा ! उसको हृदयभित्र टाँसिएको छायाँ ऊ बाहिर ल्याउँदैन। दुई वर्षमा ६ महिना पूरा त ऊ चिकित्सालयमा थियो। उसको मुटु असाध्य कमजोर, यही नै उसको रोग। अझ पनि ऊ राम्रो हिँड्न सक्तैन, धेरै बेर बस्न तथा धेरै बेर बोल्न सक्तैन। कमै मानिससित ऊ सम्पर्क राख्छ। कमैसँग बोल्छ अनि कमै उसको कोठामा आउने जाने पनि गर्छन्। ऊ विचित्र अवस्थाका तरंगहरूमा आफूलाई लहराइरहेको हुन्छ। यसैले उसको कोठामा पस्ने कतिले मिठासपूर्ण त कतिले भावपूर्ण, कतिले रिसरागपूर्ण बोलीका स्वागतहरूले आफूलाई त्यहाँबाट फर्काउँछन्। भोलिपल्ट जानु हिजोको घटना, कुराकानी तथा मानिसका सम्बन्धमा त के कुरा ! जसले हिजैलाई पनि बिर्सिदिन्छ। केवल उसको आज प्यारो हुन्छ, यो क्षण प्यारो हुन्छ। भोलिमा उसको थोरै पनि विश्वास छैन। उसको मस्तिष्कमा के कस्ता कल्पना, सपना र जपना सिँगौरी खेल्छन् कुन्नि ! उसका गडेको दोटा काला आँखा सधैं निहुरेका पाइन्छन्। उसको मुखाकृतिमा एउटा गहिरो गम्भीरता र व्यक्तित्व भेटिन्छ, जो कसैसँग मिल्दैन। उसको त्यस भावभंगीले तपाईंलाई मात्र होइन, मलाई पनि छक्क पार्छ। एउटी आमा र ऊ ! त्यस घरका दोटा सञ्चालक ! दुई वर्षपहिले उभित्र आमा ! उसको मस्तिष्कमा आमा ! अहिले ऊ आमाको छातीभित्र पिँडालुको पातमा टप्केको पानी झैं ! अहिले एउटा अधबैंसे मान्छे ऊ पहिले एउटा सिंगो तन्नेरी जीउ उसको ! त्यही उसको तन्नेरी जीउलाई अगाडि राखेर ऊ अतीतलाई सम्झँदै गन्थन गर्छ रे। ढोकाबाहिरबाट चियाउने मानिसहरूको भनाइ यस्तै छ। वीरेन्द्र ! तन्नेरी वीरेन्द्र उसको मुखबाट यी शब्दहरू यस्तो स्वाभाविक ढंगमा बाहिर उत्रन्छन् कि लाग्छ कोही मान्छेसँग ऊ गफ गरिरहेको छ। उसको एउटी मायालु स्वास्नी गीता ! उसको एउटा सुखी परिवार। उसका कोठाभित्र दुई विपरीत लिंगीहरू ! छुन आनन्द आउने हातहरू भएको तरुनी गीता ! गाजले आँखामा उसको हृदय कल्पाउने सुन्दरी गीता ! गीता, उसको मायालु स्वर गुञ्जिन्छ। हजुर झिनो तार झंकृत हुन्छ। मेरो माया लाग्छ ?, भावुक अनुहार उत्रन्छ। छिः हजुर पनि, लाजले पुरिएको गुलाफी गाला सिरकमा गुम्सिन्छ। ००० भनन मेरो माया कति लाग्छ तिमीलाई हजुरलाई जत्ति भने पनि नपुग्ने, भाग हो र ! अनि के हो त प्रेम ! भाग होइन, जति माग्यो उति पाइने ! सिरकको अनुहारलाई तन्नेरी वीरेन्द्र हलुको जबर्जस्तीमै आफ्नो अनुहार अगाडि उभ्याउँछ। दुईटा ऐना सामुन्ने छन्। चारवटा ससाना काला बिजुली बत्तीहरू फ्ल्याक्स दिइरहेछन्। दुई ओठ मिल्छन्, दुई गाला जोडिन्छन्। उसको शरीरभरि रोमाञ्च हुन्छ। अगाडिको शरीर मायाको एउटा सिंगो थैलो, स्नेहको ढुकुटीजस्तो अनुभव हुन्छ उसलाई। अनि उसको म्वाइँ दिने ओठमा अरू गति स्फूरित हुन्छ। उसलाई संसार एउटा अनौठो आनन्दको म्युजियम लाग्छ। बिहेको पहिलो रातको धड्कन यो। यस्तै एक रातको अर्धफग्ल्याटोमा वीरेन्द्रको तन्नेरी शरीर तरुनी गीतासँग कुरा गर्छ। गीता ! आखिर मिलन हुन्थ्यो नै ! व्यर्थै हामीले जवानीको जोसमा एउटा सृष्टिलाई मास्यौं, होइन त ? तपाईंकै करले त हो नि ! मैले त ठ्याम्मै मानेको थिइनँ। के गर्ने त्यस बेलाको मेरो बुद्धि ! आफैंलाई घृणा लाग्छ, सत्य गीता ! बितेको कुरा सम्झिने फेरि ! भो , एक्कासि गीता रुन रुन खोज्छे। तर सृष्टिप्रतिको हाम्रो उपहासलाई भविष्यले हामीलाई गिज्याउँनेछ गीता ! त्यो बालक अहिले भइदिएको भए हाम्रो स्नेहको प्रतीक हुन्थ्यो ऊ ! त्यसभन्दा पर हाम्रो विवाहपहिलेको प्रेमको साक्षी हुन्थ्यो ऊ ! हाम्रो संगममा उसकै वासना थियो होइन त ? फेरि किन त हामीले चक्कीले झोलले अहिले गीताको भावुक अनुहारबाट आँसुको वर्षा हुन्छ। उसको तरुनो जीउ हलचलै नगरी सुत्छ। तर, उसको कल्पना भने सजीव भएर उठ्छ उसलाई अलिकति पनि निद्रा आउँदैन। उसको मातृत्व। आमा भन्ने वस्तुको घृणा ! एउटी अविवाहिता नारी ! विवशताको झोलमा कसरी घोलिन्छे ! लोग्ने मान्छे पापी ! अपराध हो त्यो ! साँच्चै नै त्यो बालक कस्तो हुन्थ्यो होला ? उसका गाला, आँखा, नाक सबै कस्ता हुन्थे होलान् ? अहिले त झन्डै अढाई वर्षको भइसक्थ्यो, खेल्थ्यो, हिँड्थ्यो। महाअपराध ! चार महिना पुगेको उसका कलिला जोडिन आँटेका मांसतन्तुलाई त्यो तीतो औषधिले कसरी छ्याल्लब्याल्ल पार्यो होला ! ऊ सम्झनै सक्तिनँ त्यो अपराधलाई ! त्यो विवशतालाई ! आखिर केका लागि यो सब थियो ! सम्भव छ वीरेन्द्र धोका दिन चाहन्थ्यो, प्यास मेटेर आफू उम्कन चाहन्थ्यो। उसको बालकको ज्यानमारा वीरेन्द्र यो ! मानवताको कलंक यो ! अहिले उसको आँखाभरि एउटा हँसिलो र कलकलाउँदो बालक उत्रन्छ। उसका मधुरो तोतेबोलीले उसका कान खुल्छन्। चिची ! पापा ! ए आमा ! यस्तै ओहो ! वीरेन्द्रसँगको उसको जीवन ! ज्यानमाराकी स्वास्नी ऊ ! एक मनले गीता सम्झन्छे यत्ति सानो कुरा ! उसले चित्त दुखाउन नहुने ! तर अर्को मन भन्छ यो साधारण कुरा होइन ! वीरेन्द्र बिहे गर्न चाहँदैनथ्यो। उनको जीवनसँग खेलबाड गर्न चाहने वीरेन्द्र ! उसको बालकलाई मार्ने वीरेन्द्र ! यसको बदला लिनु पर्छ, यसको प्रतिशोध हुनै पर्छ। एउटा गहिरो समस्या आफैंले आफैंभित्र किन किन उमारी गीताले। त्यसलाई अझ खोतली झिकी र रुन लागी ! आफ्नो सन्तानको माया कसलाई पो हुँदैन र ! मेरो बाबा। तिमी कस्तो हुन्थ्यौ होला ! रात ढल्दै जान्छ गीताको हृदयको मूल पनि फुट्दै जान्छ। त्यस बालकको अभावमा ऊ आफू बाँच्नै नसक्ने ठान्छे। यत्ति नरमाइलो संसार अरू कहिल्यै उसले अनुभव गरेकी थिइनँ। कहिले सोचेकी थिइनँ। फलतः भोलिपल्ट बिहान गीता पूरा खोक्रिन्छ। ऊ त्यो सम्भावित र काल्पनिक बालकको अनुहारमा आफूलाई बिर्सन्छे। ऊ रुन्छे कहिले ! ऊ हाँस्छे कहिले ! एकै रातमा उसको अवस्था पानीमा परेको बालकको अथवा फोहोर ठाउँमा झरेको फूलको जस्तो हुन्छ। सबै भन्छन् गीतालाई हिस्टेरिया भएछ। उसको उपचार हुन्छ। डाक्टर आउँछन्। तर सब बालुवामा राखेको पानी जस्तो मात्र हुन्छ। अर्कोतिर उसको मानसिकता बिग्रँदै जान्छ। उसको मनोभूमिमा त्यही काल्पनिक बालकको निरीह मूर्ति एक टकले उभिइरहन्छ। आफ्नो काल्पनिक संसारमा ऊ त्यो बालकलाई म्वाइँले भिजाइदिन्छे। बोलाइदिन्छे, जिस्क्याइदिन्छे, हँसाइदिन्छे र आफू पनि मरी मरी हाँस्छे। कहिले ऊ गम्भीर र कठोर देखिन्छे एक्कासि। अनि ऊ ओछ्यान, टेबुल, कुर्सी सबैलाई जोडतोडले मुक्का हान्न लाग्छे। कोही छेउमा बस्न हुन्न। सबैसँग उस्तै व्यवहार हुन्छ। त्यसपछि रुँदै कराउन लाग्छे ऊ यस मान्छेले विवाह गर्नुपहिले मेरो छोराको हत्या गरेको छ। ज्यानमाराको घर यो ! म यहाँ एकै क्षण टिक्न सक्तिनँ। प्रधानमन्त्री हुने मेरो छोरो। वीरेन्द्रलाई थुन्नुपर्छ। प्रधानमन्त्री मार्यो त्यसले। उसलाई सान्त्वना दिने सम्झाउने र बुझाउने कोही त्यहाँ हुन्न। ऊ अझै कराउँदै रहन्छे मेरो गर्भमा बास लिइसकेको त्यो अनुहारले मलाई बोलाएको छ। म त्यहीँ जान्छु। गर्भ तुहाउने वीरेन्द्र यो। आम्मै त्यो तीतो औषधिले उसको कोमल शरीर कसरी दुई फ्याक भयो होला ! उसलाई कति दुख्यो होला ! कति दुख्यो होला !! अपराध !! रुँदारुँदा गीताका न त आँखाहरू नै थाक्छन्, सम्झँदा सम्झँदा न त हृदय नै। एउटा विचित्रको रहस्यभित्र आफूलाई ऊ राख्छे। हुँदा हुँदा बीरेन्द्रको आवश्यकताबाट च्यूत उसको स्वास्नी हुनबाट अयोग्य बौलाही नारी नै बन्छे ऊ ! वीरेन्द्र र गीताको प्रेम प्रवाहको भँगालो छुट्टिन्छ। दुवैको जीवन कहिल्यै नसुल्झने एउटा समस्या नै बन्छ। हो यहीँ आएर तन्नेरी वीरेन्द्रको पतन सुरु हुन्छ, इतिहासको पाना पल्टन्छ। ऊ स्वास्नीबाट टाढा रहन थाल्छ। भाग्न लाग्छ। मानौं स्वास्नी भूतको रूपमा उसको सामु खडा छ। उसको कोठा नै अलग्गै हुन्छ, धुन नै बेग्लै हुन्छ। यो अवस्थामा वीरेन्द्रको उपेक्षा गीताको निम्ति अरू बढी प्रेरणाको वस्तु हुन्छ। अनि ऊ आफ्नै रागमा, आफ्नै क्षितिजमा आफ्नो सर्वस्व गुमाउँछे। त्यो साँचो भूत र त्यो काल्पनिक भविष्य उसको मस्तिष्कमा चक्कराइरहन्छ, काँढाले झैं घोचिरहन्छ। यसैले आफ्नु टाढाको माइती घर पुग्छे, ऊ मस्तिष्कको विकार हटाउन। त्यहाँको सङ्लो हावा, चोखो र निर्मल वातावरणमा गीताको जीवन झन् उराठिलो बन्छ, सम्झनाका थुप्रै बादलहरू उसको मुटुभित्र अरू बढी फाट्छन्। उसको कलिलो मुटुको भागमा त्यही काल्पनिक बालकको सास खेल्न पुग्छ, त्यही रहस्यको छायाँ थुप्रिन्छ। त्यो तातो तातो तरल तरल पदार्थको सम्मिश्रण ! उसको रगत ! उसको बलिदान ! त्यसको बदला वीरेन्द्रको राक्षसी मनोवृत्ति ! सृष्टिको उपेक्षा ! गीतामा भयंकर प्रतिशोधको भावना उदाउँछ वीरेन्द्रको कार्यप्रति ! उसको रवाफी मनोवृत्तिप्रति ! उसको जीउ कसरी खङ्रङ्ग परेको थियो। ऊ कसरी सुकेकी थिई। फेरि यत्रो लामो अवधिमा वीरेन्द्रले उसलाई नसम्झनु। डाक्दै नडाक्नु ! वास्तै नगर्नु ! हो वीरेन्द्र पक्का गुन्डा हो, कायर हो। उसको चारमहिने बच्चालाई मारेर समाजमा श्रद्धा र सम्मान लुट्न चाहने, प्रतिष्ठा चाहनेले उसँग फेरि प्रेमको अभिनय ! केको माया ! उसले ऊ असलै गरी वीरेन्द्रलाई छाडेर। के विश्वास उसका अरू पनि सन्तानलाई मारेर वीरेन्द्रको पापको कथा अरू बढ्दै नजाओस् ! अन्त्यमा वीरेन्द्रको अपराधी अनुहार जीवनभर नहेर्ने प्रतिज्ञामा गीता आफूलाई दृढ गराउँछे। वीरेन्द्र भाग्दै जान्छ, कुद्दै जान्छ मानौं गीता उसलाई जोड तोड पछ्याइरहेकी छे। हो, एउटी बौलाही आइमाईलाई ऊ कसरी स्वास्नी भनोस्। तर उसको यो तर्क, यो विचार, यो दृढता दुई वर्षयता यतिसारो चिप्लिन्छ, यतिसारो खुस्किन्छ, जसको केही सीमा हुँदैन। गीताको अनुहार हेर्न नपाउँदा वीरेन्द्रको मानसिक व्यग्रता जोडतोडले बढ्छ। जसबाट ऊ टाढा टाढा रहन चाहन्थ्यो, त्यही उसको आँखामा पछ्याउँछ, उसको हृदयमा कोट्याउँछ, चिथोर्छ। गीताको स्वर फेरि त्यहाँ गुञ्जन्छ मैले ठ्याम्मै मानेकी थिइनँ, तपाईं कै करले त हो नि ? साँच्चै ऊ अपराधी हो जसले सिर्जनालाई विनाश गर्यो, वसन्तको कोपिलामा हिउँको प्रहार गर्यो। उसको भित्री मन भन्छ ऊ पक्का ज्यानमारा हो, त्यति मात्र होइन, गीताको मगज विकृतिको कारण पनि हो ऊ। उसलाई बाँच्ने अधिकार छैन। उसलाई गीता चाहिन्छ। गीताले माफी दिनुपर्छ। एउटा कलकलाउँदो छोरो गीताले जन्माइदिनुपर्छ। तब मात्र बाँच्छ ऊ ! तर, उसका लाखौं प्रयत्न र चिठीहरू गीताको हृदयमा छिर्नै सक्तैनन्। फलस्वरूप गीतालाई ऊ पाउन सक्दैन। हो गीता ज्यान गए आउदिनँ। गीता सपना जस्तै आउँछे अनि सपना जस्तै जान्छे। अधबैंसे वीरेन्द्र छ त्यहाँ, अब स्वास्नीले पाचुके गरेको एउटा लोग्नेमान्छे। रक्सीको बोतलमा जीवनको अतीतलाई बिर्सन चाहने एउटा कथा छ त्यहाँ। सम्झनाको अन्तिम प्रहरीमा आफूलाई फुक्ने एउटा नामी रक्स्याहा छ त्यहाँ ! अर्कोपटक ! वीरेन्द्रको स्वरको रफ्तार यसरी नै वृद्धि हुन्छ। रक्सीको कडा नसामा ऊ गीतासँग पुग्छ। आफ्नो कलकलाउँदो छोरो खेलाउँछ ऊ। अपशोच ! ऊबिना पनि गीताले छोरो पाइछ ! अर्को बोतल खलल, उसको छातीभित्र पस्छ। ऊ पिउँदै जान्छ। जीवनको रहस्यमा ऊ, अझ पस्दै जान्छ। एउटा रूखो विशाल मरुभूमि बन्छ उसको मुटुनदीको भँगालो झैं रक्सीको खोलो बग्छ त्यहाँ। रातभरमा धेरै घैंटा र बोतलहरू रित्तिन्छन्। उसलाई संसारै पनि रित्तो लाग्छ। बेहोसको अन्तिम क्षणमा आफूलाई उसले हराउँछ। रातको गहनतामा वीरेन्द्रको अधबैंसे मन छिपिन्छ र पाक्छ। त्यहाँ थुप्रै छायाँहरू आउँछन्, हराउँछन्। भोलि बिहान ढोका खुल्छ। उसकी आमा एक्कासि कहालिन्छे एक माना जति रगत भिजेको तन्नामा उसको एक्लो छोरोको टाउको घोप्टेको छ। परतिर धेरै घैंटा र बोतलहरूका ताँती। कोठा एउटा रहस्य बन्छ। आमा रुदै भन्छे मैले त भनेकै हो, बढ्ता नखानु भनेर ! मेरो बाबा!! मेरो वीरेन!!! अब वीरेन्द्र कोहीसँग बोल्दैन जीवनभर। पारिको डाँडाबाट घामको एक झल्को आउँछ र वीरेन्द्रको कोठाभित्र पस्छ। सायद जीवनको एउटा रहस्य उसलाई छाडेर जान्छ। आमा मनमनै सम्झन्छे यो कस्तो प्रतिद्वन्द्वित हो ? उता गीता हिजो झुन्डिई, आज यता। आमा क्वाँक्वाँ रुन्छे। बाहिर खलबल बढ्दै जान्छ एउटा रहस्यको खलबल, यौटा यथार्थताको खलबल। आमालाई लाग्छ यहाँ केही पनि भएको छैन। यहाँ त्यस्तो केही घटेको छैन। र फेरि ऊ किन रुन्छे ? उसलाई स्वयं थाहा छैन।"
१३ करोडको लागतमा अदालत भवन,"उदयपुर : भवनको चरम अभाव झेलिरहेको जिल्ला अदालतमा नयाँ भवन निर्माण हुने भएको छ। कार्यकक्ष अभावका बीच नेपाल वार एशोसियसनको भवनबाट कार्यसम्पादन गर्दै आएको जिल्ला अदालतमा पहिलोपटक जिल्लाकै सबैभन्दा ठूलो सुविधा सम्पन्न भवन निर्माण हुन लागेको हो। भ्याटसहित १३ करोड ४२ लाख ८१ हजार ९ सय २६ रुपैयाँ ९५ पैसाको लागतमा निर्माण हुन लागेको भवनको शनिबार उदयपुर निवासी सर्वोच्चका न्यायाधीश प्रकाशमान सिंह राउतले शिलान्यास गरे। साँढे तीन तलाको स्टिमेट रहेको भवनमा जिल्लामै पहिलो पटक दुई वटा लिफ्टको व्यवस्था गरिएको छ। एउटा लिफ्ट कर्मचारी र अर्को लिफ्ट सेवाग्राहीलाई सहज हुने गरी व्यवस्था मिलाइएको छ। नयाँ भवन पीडितमैत्री, बालमैत्री, अपाङ्गमैत्री, थुनुवा विश्राम कक्ष र सेवाग्राहीका लागि पर्याप्त विश्राम कक्ष रहने गरी स्टिमेट बनाइएको श्रेष्तेदार धनबहादुर कार्कीले जानकारी दिए। उनले अपाङ्गमैत्री भवन नहुँदा अपाङ्गता भएका व्यक्तिलाई सेवाप्रवाहमा असहज हुने भएकाले अधिकतम ध्यान दिइएको बताए। एउटै इजलासबाट सेवा प्रवाह गर्दै आएको अदालतले नयाँ भवनमा बालबालिकालाई लक्षित गरी एक बाल इजलाससहित पाँच वटा इजलास रहने गरी निर्माण सुरु गरिएको उनले बताए। तीन वर्षभित्र २०८० जेठ ३० गते निर्माण कार्य सम्पन्न गर्ने गरी असार ९ गते सम्झौता भएको भवनको निर्माण कार्यको जिम्वेवारी सिएमकृष्णलक्ष्मी जेभि काठमाण्डौंले लिएको छ। सुरक्षाको दृष्टिकोणलेसमेत भवनका सबै ठाउँमा सिसी क्यामेरा जडान गर्ने व्यवस्था मिलाइएको श्रेष्तेदार कार्कीले बताए। अदालतको स्वामित्वमा रहको १२ कठ्ठा आठ धुर क्षेत्रफलमा भवनको पछाडि भागमा सुरक्षा व्यारेक, अगाडि सुविधायुक्त चमेनागृह, माथिल्लो तलामा मिटिङ्ग हल खानेपानी लगायत आधुनिक शौचालयको व्यवस्था रहेको उनले बताए। एक जना न्यायाधीशबाट कार्यसम्पादन हुने गरी बनाइएको पुरानो भवन भुकम्पीय हिसावले उच्च जोखिममा रहेको छ। पुरानो भवनमा पहेलो स्टिकर टासिँदासमेत विकल्पन नहुँदा सोही ठाउँबाट न्याय सम्पादन हुँदै आएको थियो। तीन जना न्यायाधीशको दरबन्दी रहेको जिल्ला अदालतमा न्याधिशको कार्यकक्ष, इजलास नहुँदा अझै एक जना न्यायाधीश अझै हाजिर हुन आएका छैनन्। न्यायाधीशको संख्या तीन र इजालास संख्या दुई रहेपछि अदालत परिषरको खाली जग्गामा दसैंपछि अस्थायी संरचना बनाइ सेवा सुचारु गर्ने तयारी गरिएको न्यायाधीश दिपक खनालले जानकारी दिए। उनले भने, 'दुई जना न्यायाधीश हुँदा पनि कार्यकक्ष अभाव भएकाले वार एशोसियसनसँग समन्वय गरी दुई वटा कोठा प्रयोग गरिएको र तत्काल तीन नम्बर इजलास सञ्चालन गर्न सभाहल माग गरिएको छ।'"
वीरगन्जबाट २३ किलो सुन र दुई किलो चाँदी बरामद (अपडेट),"वीरगञ्ज : वीरगन्जको एक अपार्टमेन्टमा प्रहरीले छापा मारेर २३ किलो बढी सुन बरामद गरेको छ । पर्साको वीरगञ्ज महानगरपालिका५ मा रहेको गणेश अपार्टमेन्टमा केही दिनदेखि निगरानी गरेको प्रहरीले शनिबर दुई घण्टा लामो समय छापा मारेर २३ किलो बढी सुन बरामद गरेको हो । निलो प्लास्टिकमा पोको पारेर राखेको अवस्थामा पहेंलो धातु बरामद भएको पर्सा प्रहरी प्रमुख गंगा पन्तले जानकारी दिइन् । सुन र चाँदी बरामद भएको विषयमा पत्रकार सम्मेलन गरेर यसको विवरण प्रहरीले सार्वजनिक गरेको छ । केही दिनदेखि निगरानी गरेको प्रहरीले शनिबार अपार्टमेन्टबाट एक केजीका दरले १३ वटा सुनका बिस्कुट १३ केजी, मझौला सुनका बिस्कुट ४६ पिस आठ केजी पाँच सय ७६ ग्राम । बिस्कुट सानो १०० ग्रामको दरले १० पिस एक केजी बरामद गरेको छ । त्यसैगरी सुनका गरगहनासमेत प्रहरीले बरामद गरेको छ । विभिन्न गहना ६८१ ग्राम भएको प्रहरीको भनाइ छ । त्यसैगरी चाँदीको जस्तो देखिने गरगहना, थाल र भाडा गरेर दुई केजी २६२ ग्राम बरामद भएको पर्सा प्रहरी प्रमुख गंगा पन्तले जानकारी दिइन । प्रहरी प्रमुख पन्तका अनुसार २३ किलो बढी सुन र दुई केजी २६२ ग्राम बराबर जाँदीका सामान बरामद भएका छन्। सुन बरामद भएको अपार्टमेन्टको फ्ल्याट र त्यसका धनीबाटे अनुसन्धान भइरहेको पन्तले जानकारी दिइन् । पर्सा प्रहरीले शनिबार पत्रकार सम्मेलन गरेर सुन बरामद भएको जानकारी दिएको हो ।"
गरिबी अन्त्य र समृद्धि स्थापना गर्न सरकार सक्रिय : प्रधानमन्त्री ओली,"काठमाडौं : प्रधानमन्त्री केपी शर्मा ओलीले गरिबी अन्त्य र समृद्धि स्थापना गर्ने सरकारको ध्येय रहेको बताएका छन् । अन्तर्राष्ट्रिय गरिबी निवारण दिवस, २०२० को अवसरमा आज शुभकामना सन्देश दिँदै उनले गरिबी अन्त्य र समृद्धि स्थापना गर्दै देशमा आधुनिक कृषि, औद्योगिक विकास, रोजगारी सिर्जना, उद्यमशीलता, सामाजिक सुरक्षा र अवसरको न्यायोचित वितरण गर्ने बताएका हुन् । सन्देशमा उनले गरिबीबाट समृद्धितर्फ र जनतालाई विपन्नताबाट सम्पन्नतातर्फ लैजाने राष्ट्रिय आकांक्षा पूरा गर्न सार्थक उत्प्रेरणा मिल्ने विश्वास व्यक्त गरेका छन् । संयुक्त राष्ट्र सङ्घले सन् १९९३ देखि हरेक वर्ष अक्टोवर १७ लाई अन्तर्राष्ट्रिय गरिबी निवारण दिवसको रुपमा मनाउँदै आएको छ । उनले गरिबी निवारण गरी समृद्ध नेपाल, सुखी नेपालीको राष्ट्रिय आँकाक्षा पूरा गर्न हामी सक्रिय रहेको जानकारीसमेत दिए । 'गरिबी निवारणका यी लक्ष्य हासिल गर्न सर्वसुलभ आधुनिक पूर्वाधार एवं मानव पूँजी निर्माण, उच्च र दीगो उत्पादन तथा उत्पादकत्व वृद्धि, उच्च र समतामूलक राष्ट्रिय आय निर्माण गर्न हामी योजनाबद्ध ढङ्गले अगाडि बढिरहेका छौँ', सन्देशमा भनिएको छ, 'मानव अधिकारको संरक्षण, समावेशी एवं न्यायपूर्ण समाजको निर्माण, सन्तुलित एवं दीगो विकासमा हामीले आशातीत सफलता प्राप्त गरिरहेका छौँ ।' सन्देशमा कृषि, पर्यटन, जलविद्युत्, भौगोलिक विविधता, जडिबुटी जस्ता हाम्रा तुलनात्मक लाभका क्षेत्रको समुचित विकास एवं उपयोग गर्न र जनशक्तिलाई मुलुकभित्रै पर्याप्त रोजगारी दिई नेपालीको क्षमताको सदुपयोग गर्न अनवरत प्रयास गरिरहेको उनले सन्देशमा उल्लेख गरेका छन् । आर्थिक सामाजिक रूपमा पछाडि परेका जनताको आधारभूत आवश्यकता परिपूर्ति गर्ने, सबै प्रकारका साधन स्रोत र अवसरमा पहुँच सुनिश्चित गर्ने, आत्मसम्मानपूर्वक बाच्ने र मानव अधिकारको संरक्षण गर्दै जनताको जीवनस्तर उठाउने काममा सरकार निष्ठापूर्वक सक्रिय रहेको सन्देशमा उल्लेख छ । प्रधानमन्त्री ओलीले लामो समयदेखि सञ्चालित गरिब लक्षित कार्यक्रमको प्रतिफल वास्तविक गरिबसम्म अपेक्षित रुपमा पुग्न नसकेका विगतका कमजोरीबाट पाठ सिकेर सरकारले गरिबी निवारणको आगामी बाटो तय गरेको बताएका छन् । 'हामीले गरिबी निवारण नीति, १५औँ योजना, दीगो विकास लक्ष्य, सार्क तथा विमस्टेक गरिबी निवारण कार्ययोजना तय गरिसकेका छौँ', उनले सन्देशमा भनेका छन्, 'निरपेक्ष गरिबीको रेखामुनी रहेको १८७ प्रतिशत जनसङ्ख्यालाई आगामी १० वर्ष सम्ममा ५ प्रतिशतभन्दा तल सीमित गर्दै आगामी २३ वर्षभित्र शून्यमा झार्ने र सन् २०३० सम्ममा नेपाललाई मध्यम आय भएको मुलुकका रुपमा उभ्याउने सङ्कल्प गरेका छौँ ।' उनले समृद्धि परिपूर्ण लोकतन्त्रमा मात्र सम्भव रहेको उल्लेख गर्दै परिपूर्ण लोकतन्त्रले राजनीतिक अधिकार र स्वतन्त्रता, अधिकार र अवसरमा न्यायोचित पहुँच, सामाजिक न्याय र समानता, सुशासन, भयरहित र सुरक्षित तथा मर्यादित जीवन सुनिश्चित गर्ने बताए । विगतमा देशमा एकातिर रोजगारीका अवसर सिर्जना हुन सकेन भने अर्कोतिर अनपेक्षित हिंसात्मक द्वन्द्वले लाखौँ नेपाली गाउँबाट शहर र शहरबाट विदेशतिर जान बाध्य भएको उनको भनाइ रहेको छ । 'विगतमा हाम्रो देश भित्र रोजगारी सिर्जना हुन सकेको भए कोरोना भारइरसको यस विश्वव्यापी महामारीले भत्काएको विश्व अर्थव्यवस्थाले उत्पन्न गरेको भयावह अवस्थाको ठाउँमा हाम्रो आफ्नै उत्पादन प्रणालीले सङ्कटको सामना गर्ने सामथ्र्य राख्ने थियो', ओलीले सन्देशमा भनेका छन्, 'हाम्रो जनशक्तिलाई दक्षता तथा सीप पलायनबाट जोगाउँदै स्वतन्त्र र आत्मनिर्भर अर्थतन्त्र निर्माण गर्ने फलदायी उद्यमशीलताको बाटोमा अग्रसर हुन सबैमा आह्वान गर्दछु ।' मुलुकको जनशक्तिलाई मुलुक निर्माणमा सदुपयोग गर्ने र समाजिक हितको सकारात्मक बाटोतर्फ डोर्याउन सचेत अभियानको आवश्यकता रहेको प्रधानमन्त्री ओलीले सन्देशमा उल्लेख गरेका छन् । गरिबीबाट समृद्धितर्फ अगाडि बढ्न नसके हाम्रो जनशक्तिलाई समाजका हानिकारक तत्वले आफ्नो अनूचित स्वार्थ पूरा गर्न दुरुपयोग गर्ने खतरा रहने भन्दै उनले समृद्धिका हरेक पहलकदमीमा अवरोध गर्दै गरिबीलाई आफ्नो अनूचित स्वार्थ सिद्ध गर्ने साधनका रुपमा सधैँ दुरुपयोग गर्ने प्रवृत्तिबाट समाजलाई बचाउन सबै सजग रहनुपर्ने बताएका छन् । युवालाई स्वदेशमा नै रोजगारी अहिले सरकार रोजगारी र शिक्षाको अवसरका लागि विदेशिएका युवालाई स्वदेशमै रोजगारी र व्यवसायको अवसर सिर्जना गर्न अग्रसर रहेकोसमेत उनले बताएका छन् । 'कोरोना महामारीपछि सिर्जना हुने सम्भावित बेरोजगारको पंक्तिलाई रोजगारी उपलब्ध गराउने उपायको खोजीमा छौँ', उनले भनेका छन्, 'यस अग्रसरताले नेपाललाई अविकासबाट विकासतिर र पछौटेपनबाट समृद्धितिर, गरिबीबाट सम्पन्नतातिर र परनिर्भरताबाट आत्मनिर्भरतातिर लैजाने छ । राष्ट्रको यस सङ्कल्पमा समाजका सम्पूर्ण तप्काको रचनात्मक सहभागिता हुनेछ भन्ने मैले आशा गरेको छु ।' उनले कोभिड१९ को विषम परिस्थिति सामना गर्दै मुलुकलाई गरिबीबाट समृद्धितर्फ लैजाने राष्ट्रिय आकांक्षा पूरा गर्ने अभियानमा एकजुट भएर अघि बढ्न सबैलाई आग्रह गरेका छन्।"
"डाइनजोगिन, थप्पा र शिवलिंग","सबै समुदायको आआफ्नै संस्कृति छ। एकअर्काको संस्कृतिलाई तुलना गर्न मिल्दैन। सबैको संस्कृतिको आआफ्नै महत्व छ। सबैलाई आफ्नो संस्कृति प्यारो लाग्छ। आजभोलि दसैंमा थारू समुदायमा पनि टीका र जमरा लगाउने चलन बढेको छ। खासमा दसैंमा टीका र जमराको चलन थिएन। तर, दसैं धुमधामसँग मनाउँछन्। घटस्थापनाको पहिलो दिनलाई पेरिवा र दोस्रोदेखि दसौं दिनसम्मलाई क्रमशः द्वितीया, तृतीया, चौथी, पञ्चमी, षष्ठी, सप्तमी, अष्टमी, नवमी र दशमी भनिन्छ। पेरिवा अर्थात् घटस्थापनाको दिन घरका भित्ताहरूमा कप्टेरोले गिलो चुन र कालो रङले ससाना भित्तेचित्र बनाइन्छ जसलाई डाइनजोगिन भनिन्छ। घरमा नराम्रो शक्ति र बोक्सी प्रवेश नगरुन् भनेर डाइनजोगिन बनाइन्छ। त्यही साँझ साना केटाकेटीको घाँटीमा हिङ र लसुनको पोटी बाँधिदिने चलन छ। नराम्रो शक्ति र बोक्सीले छुन नपाओस् भनेर यस्तो गरिन्छ। पञ्चमीको दिन डाइनजोगिन मेटाएर चामलको पिठो पानीमा गिलो हुने गरी भिजाइन्छ। त्यही गिलो पिठोमा दायाँ हात चोबेर डाइनजोगिन मेटाएर सोही ठाउँमा हत्केला राखिन्छ। जसलाई थप्पा दिनु भनिन्छ। सप्तमीको दिन काँसको कुचो र बाँसको लठी काटेर ल्याउने चलन छ। त्यो दिन काटेको कुच्चो र लठीलाई शुभ मानिन्छ। पेरिवादेखि सप्तमीसम्म माछा मासु खाइँदैन। कसैलाई ठूलो रोग लागेको बेलामा, निःसन्तान दम्पतीले सन्तानको कामना, जीवनमा सफल भएमा र आफूले इच्छाएको कुरा पूरा भएमा दसैंमा दुर्गाको मूर्ति बनाउने भाकल गरिन्छ। मनोकामना पूरा भएपछि दसैंमा गणेश, सरस्वती, दुर्गा, लक्ष्मी, जोगनी, काली, महादेव, औसरा (राक्षस) को मूर्ति आफ्नो घरमा बनाइन्छ। दुर्गाले भाला औसराको छातीमा घोपिरहेको मूर्ति बनाइएको हुन्छ। मूर्तिलाई पूजा गर्ने व्यक्ति नौ दिनसम्म फलफूल मात्र खाएर बिहान बेलुकी दुर्गाको मूर्तिहरूमा पूजा गर्छन्। मूर्ति बनाइएको ठाउँमा बिहान बेलुकी महिला र पुरुषहरू भजन कीर्तन गाउँछन्। दसैंको बेलामा थारू गाउँहरू भक्तिभावले भरिएका हुन्छन्। जसले भाकल गरेको हुँदैन वा जुन गाउँमा मूर्ति बनाइएको हुँदैन, त्यो गाउँका मान्छे पैसा चन्दा उठाएर गाउँ नजिकैको बजारमा दुर्गाको मूर्ति बनाउँछन् । चार, पाँच गाउँका मान्छेहरू त्यही जम्मा भएर भजनकीर्तन गाउँछन्। थारूहरू दसैंभरि पण्डितलाई बोलाएर आआफ्ना घरमा पूजा गर्न लगाउँछन्। पण्डितले माटाको शिवलिंग बनाएर दसैंभरि पूजा गर्छन्। भगवान् शिवलाई देवी शक्तिका बाले आफ्नो घरमा ठूलो यज्ञ गर्दा नबोलाइएको कारण शक्ति देवीले यज्ञमा देह त्याग गरेकी थिइन्। शक्तिको बिछोडमा भाव विह्वल भएका शिवलाई खुसी पार्न उनको पूजा गर्ने चलन छ। पूजाको अन्त्यमा पण्डितहरू बमबम भुरुक्क मन्त्र उच्चारण गर्छन्। बमबम भुरुक्क मन्त्र सुनेर शिव औधी खुसी हुन्छन् भन्ने जनविश्वास छ। दुर्गा वैष्णव अर्थात् शाकाहारी हुन्। तैपनि, नवमी र दशमीको दिन दुर्गाको मूर्ति बनाइएको ठाउँमा कालीको मूर्ति अगाडि बोकाको बली दिने गर्छन्। अष्टमीको दिनदेखि आफ्नो आर्थिक क्षमताअनुसार बोका काट्ने वा मासु किनेर खाने गर्छन्। सहरमा बस्नेहरू दसैं बिदामा गाउँ आएका हुन्छन्। आफन्तलाई भेटेर एकअर्कासँग शुभकामना र खुसी आदानप्रदान गर्छन्। दशमी अर्थात् बडादसैंको दिन मूर्ति बनाइएको ठाउँमा ठूलो मेला लाग्छ। त्यो मेलालाई दुर्गा मेला भनिन्छ। मान्छेहरू मीठा मीठा परिकार खान्छन्। खाना खाएर मेला हेर्न जान्छन्। बेलुकी दुर्गाको मूर्ति नजिकैको पोखरी वा तलाउमा लगेर सबै मूर्ति दहन गर्छन्। जसलाई मूर्ति भसाउनु भनिन्छ। मूर्ति दहनपछि अर्थात् बडादसैंको भोलिपल्टबाट थारू समुदायमा दसैं समाप्त हुन्छ। थारू समुदायले दसैं यसरी नै धुमधामसँग मनाउँछन्।"
पूर्वराजा ज्ञानेन्द्रले दसैंमा सर्वसाधारणलाई टीका नलगाउने,"काठमाडौं : पूर्वराजा ज्ञानेन्द्र शाहले यो वर्षको वडा दसैंको अवसरमा सर्वसाधारणलाई टीका नलगाउने भएका छन् । शनिबार सूचना सार्वजनिक गर्दै ज्ञानेन्द्रले असहजस्थितिमा टीका लगाउने कार्यक्रम आयोजना नगर्ने बताएका हुन् । सँगै पूर्वराजा ज्ञानेन्द्रले यस वर्षको महाअष्टमीका दिन विभिन्न शक्तिपीठको दर्शन र पूजापाठसमेत नगर्ने बताएका छन् । यसवर्ष महाअष्टमीका दिन विभिन्न शक्तिपीठहरुमा दर्शन गर्ने र विजया दशमीका दिन टीकाको कार्यक्रम नहुने व्यहोरा जानकारी गराइन्छ, पूर्वराजा ज्ञानेन्द्रको नाममा सार्वजनिक सूचनामा भनिएको छ ।"
वडा सदस्यको कोरोना सङ्क्रमणका कारण मृत्यु,चितवन : खैरहनी नगरपालिका वडा नम्बर १२ का वडा सदस्य ४९ वर्षीय बद्रीवहादुर पाण्डेको कोरोना सङ्क्रमणका कारण मृत्यु भएको छ। उनी क्यान्सर रोगबाटसमेत पीडित थिए। भरतपुर अस्पतालमा उपचारका क्रममा पाण्डेको गएराति मृत्यु भएको हो। अस्पतालका सूचना अधिकारी लिलाधर पौडेलका अनुसार उनमा असोज २८ गते सङ्क्रमण पुष्टि भएको थियो। आइसोलेसनमा रहेका उनलाई असोज ३० गते अस्पताल भर्ना गरिएको थियो। खोकी र श्वासप्रश्वासमा समस्या रहेको उनको क्यान्सरको तेस्रो केमो चलिरहेको अवस्थामा मृत्यु भएको हो। अस्पतालको कोभिड सघन उपचार कक्षमा भेन्टिलेटरमा राखी उनको उपचार भइरहेको थियो। उनी नेपाली काङ्ग्रेसबाट गएको स्थानीय तहको निर्वाचनमा विजयी भएका थिए। नेपाली काँग्रेस चितवनका जिल्ला सभापति जीतनारायण श्रेष्ठले पाण्डेको निधनमा गहिरो दुःख प्रकट गरेका छन्। यस अघि जिल्लाकै भरतपुर महानगरपालिका वडा नम्बर २० का निर्वाचित वडा अध्यक्षको कोरोना सङ्क्रमणका कारण मृत्यु भएको थियो।
जयन्ती मंगलाकारी भद्रकाली कपालिनी,"जयन्ती मंगलाकारी संस्कार मानवधर्म साथै पर्यावरणमूलक चाड पर्व हो। मानवधर्ममूलक चाडपर्व अशुभ, अहंकारी, अन्यायी, अविवेकी र असहिष्णु प्रवृत्ति माथि लगाम कस्न सवार बन्न सक्ने मनोबल अनि विवेकबल प्रस्फुटन गर्न साधना गरिने धर्म संस्कार हो। धर्म संस्कार प्रतीकात्मक रहन्छ। यसमा अनेक प्रतीक र बिम्बको प्रयोग भइरहेका हुन्छन्। सांस्कृतिक आनन्द प्रतीक र बिम्बहरूका अर्थबोधक भाव महिमा गायनबाट उपलब्ध हुन आउँछ। संस्कृति र मानिस, मानिस र संस्कृति एकअर्काका परिपोषक अनि परिपूरक भावदर्शन, क्रियाकर्म, तथा जीवनसमाज सञ्चालन विधिका मुटु र चेत हुन्। मानिस जस्तो हुन्छ, संस्कृति उस्तै बन्छ। मानिसभन्दा अलग संस्कृति बन्न सक्दैन। संस्कृतिभन्दा अलग मानिस रहन सक्दैन। सांस्कृतिक सन्दर्भमा यसोउसो यताउति व्यापकतासम्म विचरण गर्दा मानिसराष्ट्र अथवा राष्ट्रियसमाजको पर्याय बन्छ। राष्ट्रियसमाज भन्नेबित्तिकै आमनेपाली; विशेषतः हिन्दूनेपाली चरितार्थ हुन्छ; हिन्दू धर्म आस्था बनेको विजयादशमी पर्वको सन्दर्भमा। त्यसैले संस्कृति समाजको स्वरूप हो अत्यन्त यथार्थतामा। तथापि नेपालको राजधानी उपत्यकाको बौद्ध समाजले दसैं संस्कृतिलाई आफ्नै तवरले मान्छन् पनि। समाजको स्वरूप निर्धारण गर्न संस्कृतिको महत्वपूर्ण भूमिका रहन्छ। संस्कृति जति जल्दोबल्दो अर्थात् उज्ज्वल हुन्छ; उति नै समाज जल्दो बल्दो रहन्छ। संस्कृति उज्यालो भए समाज उज्यालो रहन्छ। संस्कृति निभे समाज पनि निभ्छ। भन्नुस्, संस्कृतिका स्रष्टा मानिस हुन्। मानिस तपार्इं, मको संयुक्ताकार हामी। हामीले संस्कृतिलाई चिने, जाने, बुझे संस्कृतिले हाम्रो मर्यादा राख्न सक्ने हुन्छ। संस्कृतिले हाम्रो मर्यादा राख्न सक्ने भए मात्र हामी नेपालराष्ट्र भएर संसारसामु ठाडो मुन्टो राख्न सक्ने हुन्छौं। मानिस दैवी र आसुरी प्रवृत्तिबीचको सन्तुलन हो। दैवभित्र अत्यन्त उदात्त र उच्च प्रवृत्तिहरू समाहित रहन्छन्। यो उदात्तता यति अकासिएको हुन्छ कि बखान गरेर साध्यै हुन्न। महादेवको उदात्तताका कारण भस्मासुरले छोयो कि भस्म हुने वर प्राप्त गर्छ। फलस्वरूप आफ्नै वरदानबाट जोगिन महादेव स्वयम् भस्मासुरदेखि भागी भागी बाँच्नुपर्ने अवस्था पर्छ। अन्तमा विष्णुले भस्मासुरलाई भन्नै पर्ने अवस्था आउँछ कि महादेवले तिमीलाई छलपूर्वक नक्कली शक्तिको वरदान दिएर हिँडे। विश्वास गर मलाई; नपत्याए परीक्षा गर यो कुरो सद्दे हुन् कि होइनन् भनेर। एकफेरा आपूलाई आफैंले छोई त हेर। नभन्दै भस्मासुरले आफूलाई छोई हेर्दा आफैं भस्म हुन पुगे। यसले महादेवको उदात्त भोलेपन र विष्णुको कूटनीतिक चालबाजीपूर्ण विवेकीपनको महात्म्य चरितार्थ हुन आउँछ। महादेवको भोलेपन र अति उदात्त स्वभावलाई लम्पट पारी भवानी मंगलादेवीले उनमाथि बस गर्नु पर्ने भएथ्यो। सरल, स्पष्ट र निर्विकार स्वभावसंस्कारलाई दैवी गुण मानिसमा हुन्छन्। कपटी, अमूर्त र विकारयुक्त स्वभावलाई दानवी स्वभाव मानिन्छ। मानिस बन्न राम्रानराम्रा दुवै तत्वबीचको सन्तुलनविहीन समाजमा मनुष्यत्व बाँच्नै सक्दैन। मनुष्यत्व नभएको समाजमा आसुरीपनको बिगबिगी रहन्छ। यस्ता बिगबिगी नासयोग्य हुन्छ र युगयुगमा यो नष्ट भइरहन्छ, रहेकै छ। भवानी मंगलादेवी विवेक बलकी प्रतीक कामिनी हुन्। जसले आसुरी प्रवृत्तिमाथि बस गर्ने क्षमता राख्छ तिनको साथमा आत्मबल रहन्छ। जोसित आत्मबल छ, ऊसित विवेकबल पनि रहन्छ। आत्मबल र विवेकबलको बलियो बन्धन हुन्छ। विवेकले मात्र सुरा शक्ति जन्माउँछ। सुरा शक्ति भन्नु सबको मंगलकारी आत्मबल हुन आउँछ। सुरा शक्ति भन्नु असल काममा प्रवृत्त रहन सक्ने बलवान् बुद्धियोग मानिन्छ। सुरा शक्तिले बलात्कार गर्दैन। बौद्धिक चमत्कारले आसुरी स्वभावमाथि नियन्त्रण गर्छ। आसुरी प्रवृत्तिबलात्कारी हुन्छ; स्वेच्छाचारी हुन्छ; दम्भ र अहंकारी रहन्छ। बलात्कारी प्रवृत्तिले बल प्रयोग गर्न लगाउँछ; विवेकको होइन। विवेकविहीनक्रिया पशुजन्य हुन्छ। पशुजन्य स्वभाव र मनस्थिति लिएको आसुरीपनलाई विजयादशमीको पर्वले महिसासुर वधलाई यस पर्वको प्रमुख क्रियाकर्म बनाएको छ। यस प्रकार आसुरी प्रवृत्तिमाथि दमन र विजय पाउन हिन्दू नेपालीले बर्सेनि विजयादशमी महोत्सव मनाउने संस्कारलाई आत्मसात गरेको छ; अँगालेको छ। यसकारण, संस्कार जीवन पद्धति बन्छ। जहाँ संस्कार छ; त्यहाँ जीवन छ। जहाँ संस्कार छैन त्यहाँ जीवन पनि बाँच्दैन; समाज पनि बाँच्दैन। जीवनसमाजलाई जिताउन नेपालीले सतहगामी धर्म संस्कार पालन गरेर पुग्दैन। धर्मसंस्कारलाई जिउँदो जीवन समाजकै जयन्ती वा आचरणको रूपमा पालन गर्नु आवश्यक छ। जयन्ती मंगलाकारी चाडपर्वसंस्कार समाजलाई असलतिर उन्मुख गराउने एक प्रकारको कल्याणमुखी धार्मिक पर्व बनेकाले लोककल्याणकारी शासनलाई टीको लगाउनु पर्दो हो। टीको मूर्तमा पनि अमूर्त बिम्बबोधक सांस्कृतिक प्रतीक बन्छ यहाँ। धर्मलाई विवेकशील स्वभाव, प्रवृत्ति र व्यवहारसित गाँस्नुपर्ने हुन आउँछ। विवेक बललाई प्रस्तुत गर्ने बिम्ब भगवती मंगलादेवीको गुण स्वभाव बन्छ। यस गुणस्वभावको आर्जन भवानी मंगलामा अन्तरनिहित रहेको प्रज्ञापन उनकै नवशक्ति र १८वटा बाहुले बताउँछ। नवदुर्गा नवरसका प्रतीक हुन्। नवरस नव्य जीवनको सार्थक चाहना बन्छ। जहाँ नवरस छ; त्यहाँ नवदुर्गा छन्। नवदुर्गा नवरसका प्रतीक हुन्। नवदुर्गा नव नक्षत्रका अधिस्थात्री हुन् नवरथा, नवरस, र नवदुर्गा नव्य चेतना, नव्य प्रवृत्ति, नव्य दिशाबोध, नव्य कामना, नव्य गतिशीलता, नव्य अर्थ बोध, निश्चल व्यवहार, निष्कपट मनोबल र नव्य जीवनका लागि आराध्य छ, अनुशीलन योग्य छ जयन्ती मंगलाकारी भद्रकाली कपालिनी संस्कार ! सुन्दर शारदीय गुण स्वभावलाई वरन गर्दै मानिस मात्रलाई जिउताउन जयन्ती गर्नै पर्छ मंगलाकारी समाजकी अधिस्थात्री दुर्गा भवानीलाई। विवेकशील चेतनाकी महालक्ष्मी विवेचनाशील ज्ञानकी सरस्वती, नदी झैं प्रवाहमान कर्मठताकी सीपवती वैष्णवी, सिर्जनाका प्रत्युत्पन्न मतिधारी ब्रम्हायणी, सुरुचिकर लावण्यकी खानी कुमारी, सुशीलताकी प्रतिमूर्ति महेश्वरी, दुराचार माथि प्रहार गर्ने शक्तिशाली रुद्रायणी, हठवाद र बीभत्सतालाई नंग्याउने प्रवृत्तिशाली महाकाली यी अष्ठ सिद्धि र शक्तिका एकीकरण नवदुर्गा भवानीभगवतीमहामाया जे भनौं उही हुन्; उनै हुन्। जयन्ती मंगलाकारीसंस्कार यिनै तत्वबोधक संस्कृति हुन्। जयन्ती मंगलाकारी संस्कारले हामी सबैलाई सुसंस्कृत बनाउन्। जयन्ती मंगलाकारी धर्मसंस्कृतिलाई पुर्खाले हाम्रा समाजमा आमिशनिरामिश दुवै पक्षलाई सन्तुलनमा राखी चलायमान राखेको छ। नवमीका बिहानै कोतपूजा गर्दा नेपाली राष्ट्रिय सेनाले कोतपूजाको अवसरमा आमिश बलिपूजामा पशु राँगा, बोका, भेडा, हाँस र कुखुरा आदि बलिबेदीमा अर्पण प्रथा चलायमान राख्नुका साथै निरामिश बलिपूजा पनि चढाउने गर्छन्। निरामिश बलि पूजामा कुपिण्डो, मूला, काँक्रो आदि बलिबेदीमा चढाउने गरिन्छ। पराईदुश्मन आइलाग्दा जाइलाग्ने अडम्य साहस र सामान्य अवस्थामा निरामिश फलफूल र शाकाहारबीच समयोचित सन्तुलन कायम राख्न सकौं भन्ने बिम्बबोधक कामनाका प्रतीक बने, बनाइएका छन्। यसले राष्ट्रलाई सदा सन्तुलनमा राखी एकै पक्षधर नबनाउनुपर्ने मौन संकेत दिने बुझेको छु। आसुरी प्रवृत्तिमाथि दमन र विजय पाउन हिन्दू नेपालीले बर्सेनि विजयादशमी महोत्सव मनाउने संस्कारलाई आत्मसात् गरेको छ; अँगालेको छ। यसकारण, संस्कार जीवन पद्धति बन्छ। जहाँ संस्कार छ; त्यहाँ जीवन छ। जहाँ संस्कार छैन त्यहाँ जीवन पनि बाँच्दैन; समाज पनि बाँच्दैन। जीवनसमाजलाई जिउताउन नेपालीले सतहगामी धर्म संस्कार पालन गरेर पुग्दैन।"
"संक्रमित बालिकालाई अस्पतालले गर्यो डिस्चार्ज, बाटोमै मृत्यु",इलाम : अस्पतालले डिस्चार्ज गरेको केहि समयमै बालिकाको मृत्यु भएको छ। इलामको सूर्योदय नगरपालिकाकी ८ वर्षीया बालिकाको अवस्था झनै साह्रो भएपछि विराटनगरको विराट मेडिकल कलेजले डिस्चार्ज गरेको थियो। चौबिस दिन अघि विराट मेडिकल कलेजमा भर्ना गरिएकी ती बालिकाको दुबै मृगौलाको काम गर्न छोडेको थियो। खुट्टादेखि टाउकोसम्म सुनिएकी उनलाई ४ दिन अघि कोरोना पोजिटिभ पुष्टि भएपछि अस्पतालले शुक्रबार साँझ डिस्चार्ज गरेको थियो। उनका अभिभावकले भने एक दिन राखिदिन अनुरोध गर्दा पनि अस्पतालले मानेन। उनको राति ११ बजे घर फर्काउने क्रममा मृत्यु भएको परिवारले जनाएको छ। कोभिड १९ देखिएपछि पनि चार दिन अस्पतालमै राखिएकी बिरामीलाई शुक्रबार साँझ रोगले झनै चापेपछि अस्पतालले डिस्चार्ज दिएको परिवारले जनाएको छ। डिस्चार्ज दिएको बिरामीलाई कोभिड अस्पतालहरुले समेत बेड नभएको भन्दै राख्न नमानेपछि परिवाले बालिकालाई घरै फर्काएको थियो। घर फर्कनेक्रममा बालिकाको मृत्यु भएको परिवारले जनाएको छ। अस्पतालले अन्तिम अवस्थामा अन्यत्र लानु भन्दै डिस्चार्ज दिएपछि परिवारले घरै फर्काएको जनाइएको छ। मृतक बालिकाको शवको व्यवस्थापनका लागि काम शुरु गरेको सूर्योदयन नगरपालिकाको स्वास्थ उपसमितिका प्रमुख पेमा उगेन लामाले बताए। कोभिड भएको बिरामीलाई अस्पतालले डिस्चार्ज दिनुनै गलत भएको अध्यक्ष लामाले बताए। यो घटनापछि अस्पतालहरुपनि मानविय संवेदनालाई बिर्सेर आफ्नै बचाउमा मात्रै लागेको स्थानीयको आरोप छ। एक स्थानीयले भने बाँच्नलाई अस्पताल र डाक्टर नपाउने अबस्था आउनु गम्भीर हो। त्यसमा पनि रोग लागेको थाहा पाउने बित्तिकै अस्पतालबाट हटाउने अवस्था गलत भएको उनको भनाई छ। यस अघि टनसिल भएका एक बिरामीलाई कोरोना पुष्टि भएपछि झापाको वि एण्ड सी अस्पतालले डिस्चार्ज गरिदिएको थियो।
"गीतकार गौडेलको 'सुनरीमै' मा प्रिज्मा, प्रिन्सी र नाजिर (भिडियो)",गीतकार विश्व गौडेलको शब्दमा सुनरीमै गीतको म्यूजिक भिडियो सार्वजनिक भएको छ । गायक प्रमोद खरेल र गायिका मेलिना राइको आवाजमा समावेश यो गीतमा दीपक शर्माको संगीत छ । गीतको भिडियोमा टिकटकका हिट जोडी प्रिज्मा र प्रिन्सी खतिवडाको साथमा नायक नाजिर हुसेनको अभिनय छ । भिडियोको छायाँकन नबराज उप्रेतीले गरेका हुन्। नबिन निरौलाको सम्पादन र गम्भीर बिस्टको कोरियोग्राफी रहेको भिडियोमा जीवन रसाईलीको निर्देशन रहेको छ ।
'टिभिएस दशैँको आशा' स्कीम अन्तर्गत विजेता छनोट,"काठमाडौं : टिभिएस दशैंको आशा योजना अन्तर्गत हरेक हप्ता एभिन्यूज टेलिभिजन र टिभिएसको फेसबुकमा प्रत्यक्ष प्रशारण मार्फत गरिने गोला प्रथाबाट पहिलो साताको विजेता बन्न सफल भई टिभिएस अपाचे आरआर ३१० गणेश प्रसाद गौतमले जितेका छन् । यो योजनामा सहभागिता जनाउन टिभिएसको मोटरसाइकल खरिद गरेकै हुनुपर्छ भन्ने छैन । टिभिएस दशैँको आशा योजना अन्तर्गत टिभिएसको कुनै पनि मोटरसाइकल खरिदमा नगद छुटको रूपमा ९ हजार र स्कूटरको खरिदमा ७ हजार रुपैयाँ नगद छुट प्राप्त गर्न सक्ने छ । यस्तै ५० प्रतिशत डाउन पेमेन्ट गरेर मोटरसाइकल तथा स्कुटर खरिद गर्ने ग्राहकले शुन्य प्रतिशत ब्याजदरमा खरिद गर्न सक्ने छन् । यी दुई मध्ये कुनै एक स्कीम ग्राहकले छनोट गर्न पाउने सुविधा कम्पनीले दिएको छ । बम्पर उपहारका रूपमा, हरेक हप्ता एक जनाले जित्न सक्ने आरआर ३१० टिभिएसकै सबैभन्दा महंगो मोटरसाइकल हो । यस बम्पर योजनाको आर्कषण भनेको जो कोहीले पनि आफ्नो छनौट वा किन्नको विकल्पको बावजूद पनि भाग लिन र जित्न पनि सक्ने अवसर पाउनु हो । जगदम्बा मोटर्स प्रालि नेपालमा टिभिएस टूह्वीलर्सको लागि एक मात्र आधिकारिक वितरक हो । ११० देखि ३१० सिसिसम्मको गुणस्तरीय उत्पादनहरु राडियन, स्ट्राइकर, म्याक्स १२५, अपाचे आर टि आर १६०, अपाचे आरटिआर २००४ भि,अपाचे आरआर ३१०, एन्टर्क १२५, वेगो र जुपिटर क्लासिकको बिबिधता रहेको छ ।"
साहित्यमा दसैंको सुगन्ध,"मानव सभ्यताको विकाससँगै देखा परेको एउटा प्राचीनतम पर्व दसैं हो। यसको सम्बन्ध हिन्दू समाज र संस्कृतिसँग गाँसिएको छ। विश्व परिवेशमा जहाँ जहाँ हिन्दू परम्परा र संस्कृतिको विशेष प्रभाव पाइन्छ, त्यहाँ त्यहाँ दसैंलाई विशिष्ट चाडपर्वका रूपमा मनाउने गरिन्छ। नेपाल, नेपाली समाज र नेपाली संस्कृतिले पनि यसलाई राष्ट्रिय महापर्वका रूपमा सम्बोधन गर्दै आएको छ। दसैं धार्मिक, सांस्कृतिक, सामाजिक तथा मनोवैज्ञानिक दृष्टिले महत्वपूर्ण पर्व मानिन्छ। धार्मिक दृष्टिले नवदुर्गाको पूजाआराधनासँग यसको सम्बन्ध हुन्छ भने सांस्कृतिक तथा सामाजिक दृष्टिले ठूलाबडाबाट लिइने आशीर्वाद, टीकाजमरा, पिङ, चंगालगायत अनेक पक्षसँग सम्बन्ध गाँसिँदै आएको हुन्छ। दसैंको अर्को महत्वपूर्ण सम्बन्ध मानिसको मनोविज्ञानसँग गाँसिएको छ। दसैंकै अवसरमा मानिसले विभिन्न योजना बनाउँदै आएका हुन्छन्। आफ्नो रुचि, स्वभाव र परिवेशअनुसार पारिवारिक मिलन, भ्रमण, मनोरञ्जनलगायतका क्रियाकलापबाट पृथक्पृथक् अनुभूतिहरू गरिरहेका हुन्छन्। बहुधार्मिक, बहुसांस्कृतिक तथा बहुभाषिक मुलुक नेपालका सन्दर्भमा दसैंको अवधिलाई हरेकले आआफ्नै ढंगबाट हर्षोल्लासका साथ उपयोग गर्नु नै यसको गरिमा र महत्ता मानिन्छ। अझ कैयौं साहित्यकार वा सर्जकहरूका लागि त यही दसैंतिहारको अवधि नै अत्यन्त अनुकूल बन्ने गरेको पाइन्छ। नेपाली लोकगीत, लोकगाथा, लोकभाका तथा लोकनृत्य आदिमा दसैंको प्रशस्त मात्रामा गहिरो प्रभाव रहेको देखिन्छ। नेपाली साहित्यका स्थापित अथवा उदीयमान प्रतिभाहरूबाट समेत दसैंतिहारका विषयमा विभिन्न विधाका माध्यमबाट साहित्यिक अभिव्यक्तिहरू मुखरित हुँदै आएका छन्। अथवा भनुँ, पौराणिक तथा अनूदित कृतिहरूका अतिरिक्त पनि मौलिक सिर्जनाहरू थपिँदै गएका छन्। यस सन्दर्भमा कविशिरोमणि लेखनाथ पौड्यालका यी कवितात्मक पंक्तिहरूको स्मरण गर्न सकिन्छ ः हट्यो सारा हिलो मैलो हरायो पानीको वर्षा भवानीको गर्यो पूजा चल्यो आनन्दको वर्षा ठूला साना सबैलाई दसैं अत्यन्त राम्रो छ चलेका चाडमा ज्यादा यही उत्कृष्ट हाम्रो छ। यसै क्रममा बहुमुखी प्रतिभाका धनी राष्ट्रकवि माधव घिमिरेका यी पंक्तिसमेत स्मरणीय हुन आउँछन् ः दसैं र तिहार रमाइला हाम्रा चुड्का र ख्यालीले हिर्दय हाम्रो जुर्मुराउँछ जितको झ्यालीले बैंसको तालमा नाचौंला कहाँ मादलै नरहे नेपाली हामी रहौंला कहाँ नेपालै नरहे। राष्ट्रकविको एउटा पृथक् प्रतिभा भनेको अनुवादक व्यक्तित्व पनि हो। कदाचित् उनलाई बडादसैंजस्तो महापर्वसँग गाँसिएको विषयवस्तु केन्द्रित छुट्टै कृति तयार गर्ने अभिलाषा जागेको हुँदो हो। त्यसैको परिणामस्वरूप उनीबाट एउटा स्तरीय नेपाली अनूदित कृति सार्वजनिक भएको पाइन्छ। यद्यपि उनले पूर्वीय संस्कृत वाङ्मयभित्रका ऋग्वेदका सुक्तहरू तथा नागानन्द नाटक आदिको अनुवाद पनि गरेका छन्। बडादसैंको सन्दर्भसँग गाँसिएको आध्यात्मिक वा धार्मिक कृति हो दुर्गाशप्तशती। संस्कृतको यसै कृतिलाई राष्ट्रकवि माधव घिमिरेले पहिलोपटक २००२ सालतिर नेपालीमा अनुवाद गरेका थिए। तर, यो कृति २०५८ सालमा पुनः परिष्कार, परिमार्जन वा संशोधनपश्चात् मात्र जगदम्बा प्रकाशनबाट प्रकाशित हुन पुग्यो। कविभित्र उदीयमान कवित्वचेतको विशिष्ट प्रभाव रहेको यस कृतिमा अनुवादकलाको भरपूर उपयोग भएको पाइन्छ। उदाहरणका लागि सहज एवं संवेद्य ढंगबाट छचल्किएको कवित्वचेतको एउटा अंशलाई हेर्न सकिन्छ ः तिम्रो धप्धप धप्किँदो लपलपे तर्बारको तेजले तिम्रो तीक्ष्ण त्रिशूलको झिरिझिरी झिरैसरी तेजले सोभै तिर्मिरिएर नै असुरका आँखा फुटेनन् अहो ! तिम्रै शीतल चन्द्रतुल्य मुखको सौन्दर्य देखेर हो। वास्तवमा भगवती दुर्गाको स्तुतिगानका सन्दर्भमा अनुवाद गरिएका यस्ता अंशहरू नेपाली अनुवाद साहित्यका दृष्टिले निकै उल्लेखनीय मानिन्छन्। यसैगरी कविभित्रको प्राकृतिक तथा राष्ट्रियचेत समेत अनुवादकलामा प्रशस्त मात्रामा प्रतिबिम्बित भएको पाइन्छ। मौका मिल्नासाथ नेपाली प्रकृति सुहाउँदो भीर मौरीको सन्दर्भलाई कविले कसरी सुटुक्क मिसाउँदा रहेछन् भन्ने कुरा रिसाएकी रणचण्डी देवीको यस्तो वर्णनबाट प्रस्ट हुन सकिन्छ ः रणचण्डी रिसाएर आँखा लाल गरी गरी मदिरा भीर मौरीको पिउँदै हाँसिन् घरी घरी। नेपाली साहित्यमा दसैंलाई सामाजिक, सांस्कृतिक तथा मनोवैज्ञानिक किसिमबाट सम्बोधन गर्दै लेखिएको भीमनिधि तिवारीको टीका एकांकी पनि यस सन्दर्भमा साँच्चिकै उल्लेखनीय छ। एकातिर नेपालीको आर्थिक अवस्था र बाध्यात्मक परिस्थिति तथा अर्कातिर दसैंको आगमनसँगै पारिवारिक सदस्यको मनोविज्ञानमा परेको प्रभाव वास्तवमै सोचनीय देखिन्छ। जसरी भए पनि फूलपातीको दिनसम्म आइपुग्ने कमानसिंह विजयादशमीको अबेर रातसम्म पनि आई नपुग्दा बुढी आमा, श्रीमती र छोरामा परेको मनोवैज्ञानिक प्रभावबाट दसैंसँग नेपाली समाज र संस्कृतिको कस्तो आन्तरिक सम्बन्ध गाँसिँदै आएको रहेछ भन्ने कुरा प्रस्ट हुन्छ। रातिसम्म पर्खेर बसेका पारिवारिक सदस्यबीच टीका लगाउनै लाग्दा अचानक कमानसिंहको आगमनले थपेको प्रसन्नता त झनै अवर्णनीय वा अतुलनीय देखिन्छ। सञ्चै छ बा आजसम्म। यस बेलासम्म पनि नआउँदा मेरो त हंसले नै ठाउँ छोडिसक्या थियो, बूढीआमाको यस्तो उद्गारले नेपाली समाजमा दसैंको कस्तो प्रभाव रहेछ भन्ने कुराको सङ्केत गर्छ। जुनसुकै परिस्थितिका कारण जतिसुकै टाढा गए पनि दसैंका बेलामा पारिवारिक जमघटको अपेक्षा गरिनुबाट दसैंले पारेको सामाजिक प्रभावबारे मूल्यांकन गर्न सकिन्छ नै। यहाँ अग्रजहरूबाट टीकाआशीर्वाद लिने परम्पराले जुन किसिमबाट आन्तरिक सन्तुष्टि र प्रसन्नता निम्त्याएको देखिन्छ, सायदै अन्य विधिबाट निम्त्याउँदो हो। दसैंसँगै बालबालिकामा उत्पन्न मनोविज्ञान आफैंमा विश्लेषणीय छ। चचहुई चचहुई। खुट्टाले दलिन छुनै आँट्यो, हेर्नोस् त आमै दसैंको खुसीयालीमा झुमेको बालकभित्र पिङ खेल्दा उत्पन्न स्वाभाविक आनन्दको पराकाष्ठाको यो अभिव्यक्ति। यस किसिमका मनोवैज्ञानिक पक्षहरूभन्दा अलग रहेर दसैंको प्रभावबारे उल्लेख गर्नै सकिँदैन। त्यसैले होला कवि डा शैलेन्दुप्रकाश नेपालले पनि दसैंका सन्दर्भमा यस्ता अभिव्यक्तिहरू दिएका छन् : हाँसून् ओठहरू पवित्र मनले बर्साउँदै प्रेरणा पाऊन् शुद्ध निकास सार्थक बनोस् संगीत उत्प्रेरणा पक्कै बन्न सकोस् दसैं समयको सौगात संस्कार यो बाँचून् जीवनका विचित्र सपना समृद्धि आकार यो। नेपाली वाङ्मयका सन्दर्भमा यी केही प्रतिनिधिमूलक परिचर्चा मात्र हुन्। यिनले दसैंजस्तो राष्ट्रिय पर्वलाई विभिन्न कोणबाट मूल्यांकन गर्न सकिन्छ भन्ने कुराको दिग्दर्शन गरेका छन्। जे होस्, दसैं हिन्दूहरूको महान् धार्मिक पर्व हुँदाहुँदै पनि यसका मानवीय सम्बन्धका आयामहरू अनेक प्रकारका छन्। नेपाली साहित्यकारहरूले तिनै दसैंकेन्द्रित अनेकौं विषयलाई यथासमयमा प्रस्तुत गर्दै आएका छन्। कविताकाव्य वा आख्यान आदिका माध्यमबाट दसैंको सन्दर्भलाई समेट्दै पनि छन्। उल्लिखित कतिपय साहित्यकारबाहेक अन्य कैयौं साहित्यकारबाट समेत दसैंकेन्द्रित सिर्जना नभइरहेका भन्ने होइनन् नै। तर पनि, जुन किसिमबाट नेपाली साहित्यको उत्तरोत्तर विकास वा विस्तार हुँदै आएको छ; जुन किसिमका साहित्यिक प्रवृत्तिहरू मौलाउँदै गएका छन्, तिनका सापेक्षतामा दसैंकेन्द्रित अभिव्यक्तिहरू नितान्त न्यून छन्। दसैंका कारण प्रभावित नेपाली समाज, सभ्यता, संस्कृति, रीतिरिवाज, मनोविज्ञान, कृषिवनस्पति, अर्थव्यवस्था एवं प्रशासनिक क्षेत्रलगायतका विषयहरूको पूर्णतया प्रभावकारी किसिमबाट अभिव्यक्ति हुन सकेकै छैन। जुन साहित्यमा आफ्नो सभ्यता, संस्कृति, भूगोल, प्रकृति, समाज र पहिचान आदिको चर्चा गरिँदैन। त्यसले कहिल्यै पूर्णता पाउन सक्दैन। अतः दसैंजस्तो विविध पक्षसँग गाँसिएको राष्ट्रिय पर्वको सेरोफेरोमा अझै अनन्त साहित्यहरू सिर्जना हुन सक्छन्। नेपाली मन, मुटु वा पहिचानलाई स्पर्श गर्ने साहित्य लेखनको खाँचो छँदै छ। त्यसैले जुनसुकै प्रवृत्ति, शैली वा प्रयोगबाट नेपाली साहित्यको सिर्जना गरिए पनि त्यहाँ दसैंजस्तो महान् पर्वको प्रभाव विशेषले अवश्य नै स्थान पाउने गरोस्। स्वाभिमानका साथ सबैले आफ्नो सभ्यता र संस्कृतिलाई साहित्यका माध्यमबाट आत्मसात् गर्न सकून्। आपसी सद्भाव र सहिष्णुताका साथ भन्ने गरुन् दसैंसँग नेपालीपन गाँसिएको छ र नेपाली साहित्यमा दसैंको सुगन्ध भरिएको छ।"
"ट्याक्टर पल्टिंदा एक जनाको मृत्यु, एक घाइते","स्याङजा : भीरकोटमा शनिबार दिउसो ट्याक्टर पल्टिंदा एक जनाको मृत्यु भएको छ भने एकजना घाइते भएका छन्। भीरकोट नगरपालिका ३ साम्दि स्थित भित्री कच्ची सडकमा ग १ त ५६३७ नको ट्याक्टर अनियन्त्रित भइ पल्टिंदा २० वर्षीय बिपिन जिटी को मृत्यु भएको हो । यसैगरी, १७ वर्षीय सुनिल रिजाल घाइते भएका हुन्। सडकमा पल्टेको ट्याक्टरको इन्जिनले च्यापिंदा जिटी को मृत्यु भएको प्रहरीले जनाएको छ। प्रहरी सहितको टोलीले र्याकरको सहायताले उनको मृत शरीर झिकेर पोष्ट मार्टमका लागि प्राथमिक स्वास्थ्य केन्द्र वालिङ पठाएको प्रहरी नायव उपरीक्षक राजेन्द्र अधिकारीले जानकारी दिए। घाइते रिजालको उपचारको लागि स्याङ्जा जिल्ला अस्पताल पठाइएको र घटना बारे थप अनुसन्धान भइरहेको प्रहरीले जनाएको छ।"
प्रधानमन्त्री रोजगार कार्यक्रममा जुम्लाका छ हजार सूचीकृत,"काठमाडौं : प्रधानमन्त्री रोजगार कार्यक्रमका लागि जुम्लामा छ हजार ४१३ बेरोजगार सूचीकृत भएका छन्। आर्थिक वर्ष २०७७०७८ का लागि जुम्लाको चार स्थानीय तहमा ती व्यक्ति रोजगार व्यवस्थापन सूचना प्रणाली (इएमआइएस) मा सूचीकृत भएका हुन्। सूचीकृत हुनेमा तिला गाउँपालिकामा एक हजार २६२, हिमा गाउँपालिकामा दुई हजार १६५, सिञ्जा गाउँपालिकामा एक हजार ७०३ र पातारासी गाउँपालिकामा एक हजार २८३ व्यक्ति रहेका सिञ्जा गाउँपालिका रोजगार अधिकृत इन्द्रराज गिरीले बताए। सरकारले २०७७ साल साउन ८ देखि भदौ ७ गतेसम्म आफू स्थायी बसोबास रहेको स्थानीय तहको वडामा गएर इच्छुक १८ देखि ५९ वर्ष उमेर समूहका व्यक्तिले बेरोजगार दर्ताका लागि निवेदन दिन पाउने व्यवस्था गरेको थियो। तोकिएको समयावधिभित्र फाराम भरेका दुई हजार ८७६ बेरोजगार व्यक्ति उपर वडा समिति, स्थानीय निर्देशक समिति र कार्यपालिकाबाट वास्तविक बेरोजगार ठहरिएका दुई हजार १६५ जना व्यक्तिलाई रोजगार व्यवस्थापन सूचना प्रणालीमा सूचीकृत गरिएको हिमा गाउँपालिका रोजगार संयोजक दीपेन्द्र पौडेलले बताए। सूचीकृत बेरोजगार व्यक्तिलाई क्रमशः प्राथमिकताका आधारमा न्यूनतम एक सय दिनको काममा लगाइने तिला गाउँपालिका प्रमुख प्रशासकीय अधिकृत नमराज भण्डारीले बताए। एक आर्थिक वर्षमा न्यूनतम एक सय दिन रोजगारमा संलग्न नभएका र कम्तीमा तोकिए बमोजिमको आयआर्जन हुने स्वरोजगारमा संलग्न नभएका व्यक्तिलाई मात्र फाराम भर्न लगाइएको पातारासी गाउँपालिका रोजगार संयोजक अनुज्ञ भण्डारीले बताए। प्रधानमन्त्री रोजगार कार्यक्रमका लागि जिल्लाका आठवटै स्थानीय तहलाई ५१ लाखका दरले रकम अनुदान प्रदान गरिसकेको यहाँका रोजगार शाखाले जनाएका छन्। यस वर्ष विश्व बैंकसँगको सहकार्यमा युवा रोजगारीका लागि रुपान्तरण पहल आयोजना र नेपाल सरकारको सहयोगमा कामका लागि पारिश्रमिक सामुदायिक आयोजनाबाट देशभर करीब पाँच लाख रोजगारी सिर्जना गर्न ११ अर्बभन्दा बढी रकम सरकारले विनियोजन गरेको छ।"
सुमिताले ल्याइन् वाचा बन्धन,"काठमाडौं : गायिका सुमिता राईले आफ्नो डेब्यु एल्बम सगुनमा संग्रहित वाचा बन्धनगीतको भिडियो सार्वजनिक गरेकी छन्। यस गीतका गीतकार मुकेश राई हुन्। संगीतकार मन थुलुङले संगीतकार भरेका छन्। निर्देशक भूपेन्द्र तुम्बाहाङफेले निर्देशन गरेको भिडियोमा विश्व लिम्बू, मलाइका बस्नेत र सुजाता थुलुङ राईले अभियन गरेका छन्। प्रेम वियोगको गीत भए पनि अहिलेको कठिन परिस्थितिमा भएका कतिपय घटनाक्रमलाई पृथक् ढंगले भिडियोमा देखाइएको निर्देशक तुम्बाहाङफेले बताए। खोटाङ बाक्सिलाकी गायिका राई बेलायतको ननिटनमा बस्दै आएकी छन्। सानै उमेरदेखि नृत्य र गायनमा रुचि राख्ने उनले प्रवासमा रहेर त्यसलाई निरन्तरता दिएकी छन्। देशबाहिर आएपछि चाहेजति संगीतलाई समय दिन नसकिएको उनको भनाइ छ।"
सरकारले आफ्नो भूमिसमेत दाबी गर्न सकेन : सिंह,"काठमाडौं : नेपाली कांग्रेसका नेता प्रकाशमान सिंहले सरकारले आफ्नो भूमिसमेत दाबी गर्न नसकेको बताएका छन्। हुम्लामा नेपाली भूमि चीनले अतिक्रमण गरेकोबारे बुझ्न गएको सरकारी टोली नपुग्दै परराष्ट्रमन्त्रीसमेत रहेका सरकारका प्रवक्ताले भूमि मिचेकै छैन भनेर अपरिपक्व अभिव्यक्ति दिएको भन्दै उनले यस्तो बताएका हुन्। नागार्जुन नगरपालिकाले सिउजाटारमा निर्माण गरेको ओपन फिटनेस पार्कको उद्घाटन गर्दै शनिबार उनले सरकारको परराष्ट्रनीति असन्तुलित देखिएको धारणा राखे। आफ्नो राष्ट्रको भूभाग संरक्षण गर्दै सरकारले सुरक्षा दिन सक्ने कि नसक्ने जस्तो भान जनतालाई भइरहेको छ। यो दुर्भाग्य हो',उनले भने। सिंहले अहिले ठुला ठेला भ्रष्टाचार काण्ड भएको भन्दै त्यसको निष्पक्ष छानविनको पनि माग गरे। जतिसुकै ठूलो नेता भएपनि भ्रष्टाचारमा संलग्न भए उन्मुक्ति दिन नहुनेमा उनले जोड दिए। पूर्वउपप्रधानमन्त्री सिंहले करिब दुई तिहाई बहुमत नजिकको वर्तमान सरकार सुशासन र शान्तिसुरक्षा दिन पनि असफल भएको बताए। सरकार कोरोना महामारीको बेलामा पनि मेडिकल सामाग्री खरिदमा भ्रष्टाचार गरेको भन्दै सरकार भ्रष्टाचारमा लिप्त रहेको सिंहको दाबी थियो। दिनानुदिन बलात्कार, महिला हिंसाका घटना बढेको भन्दै सरकारले शान्ति सुरक्षा दिन पनि नसकेको बताए। कार्यक्रममा मेयर मोहनबहादुर बस्नेतले स्युचाटारले प्रजातान्त्र स्थापनाका लागि कलंकीको मोर्चामा संघर्ष गर्दै बलिदान दिएको स्मरण गर्दै यो ठाउँमा नमूना विकास गर्ने बताए। अब कांग्रेस हाक्न र मुलुकलाई कुसल नेतृत्व दिन आगामी महाधिवेशनबाट प्रकाशमान सिहलाई सभापति बनाउनु पर्ने उनको धारणा छ।"
अवैधानिक पसल सिल,"उदयपुर : चाडपर्व नजिकिँदै जाँदा स्थानीय प्रशासनले छड्के बजार अनुगमनलाई तीव्रता दिएको छ। विषयगत क्षेत्रका प्रतिनिधिको उपस्थितिमा प्रशासनले छड्के अनुगमनलाई तीव्रता दिएको हो। सहायक प्रमुख जिल्ला अधिकारी शशीकुमार लम्सालको नेतृत्वमा रहेको टोलीले जिल्लाको प्रमुख व्यपारिक केन्द्र कटारी, बेल्टार, रामपुर र सदरमुकाम गाईघाटमा अनुगमन गरेको छ। कटारी बजार अनुगमनका क्रममा दुई वटा मेडिकल हललाई सिल गरेको छ। तोकिएको मापदण्ड पूरा नभएको, म्याद नाघेका औषधि राखेको, फार्मेसीको लाइसेन्स लिएका व्यक्ति नभइ अहेव, अनमीले औषधि बिक्री गरेको लगायतका कमजोरी देखिएकाले सिल गरिएको अनुगमन समितिका संयोजक सहायक प्रजिअ लम्सालले बताए। सात वटा मेडिकल हलमा अनुगमन गर्दा पाँच वटामा सरसफाइ नभएको, कागजहरु चुस्तदुरुस्त नभएको पाइएकाले कागजसहित प्रशासनमा उपस्थिति हुन र सरफाइको मापदण्ड पालन गर्न निर्देशन दिएको उनले बताए। त्यसैगरी सदरमुकाम गाईघाटमा सञ्चालित एक पाउरोटी कारखानालगायत दुई उद्योगमा प्रशासनले कार्वाही गरेको छ। खाद्य प्रविधि तथा गुण नियन्त्रक डिभिजन कार्यालय गाईघाटको समेत उपस्थिति रहेको अनुगमनमा म्याद गुज्रेका सामान बिक्री वितरण गरिएको, लेबल लगाएका भन्दा अन्य सामग्रीहरु बिक्री गरेको पाइएकाले कार्वाही गरिएको उनले बताए। मापदण्डविपरित उद्योग चलाइएको र आवश्यक कागजात नभएको पाएपछि कार्वाही गरिएको हो। टोलीले त्रियुगा नगरपालिका १२ डिएमगेटमा सञ्चालित रुक्सना पाउरोटी उद्योग र गणेश उज्जवल ट्रेडसलाई १०१० हजार जरिवाना गरेको छ। अनुगमनको क्रममा उद्योग सञ्चालन अनुमतिपत्र नभएको तथा सरसफाइ नगरेको र उत्पादित सामग्रीमा लेबल नटाँसेकोजस्ता कानुनी प्रक्रिया पूरा नभएको पाइएकाले कार्वाही गरिएको खाद्य प्रविधि तथा गुण नियन्त्रक डिभिजनका निमित्त प्रमुख रमेश दाहालले बताए। दाहालले यसअघिको पटक पटकको अनुगमनमा उद्योगले कमजोरी गरेको पाइएपछि चेतावनी दिँदै उद्योग सञ्चालकलाई आवश्यक कानुनी प्रक्रिया पूरा गर्न निर्देशन दिइएको बताए। त्यसैगरी त्रियुगा ११ पुरानो गाईघाटस्थित सिमा मनिट्रासफरलाई बीस हजार जरिवाना गरिएको छ। चिसो पेय पदार्थको कारोवारसमेत गर्ने गरी अनुमति लिएको मनिट्रासफरले बहुराष्ट्रिय कम्पनी कोकाकोलाको डिलरको इजाजतपत्र देखाउन नसकेको, सरसफाईजस्ता मापदण्ड पूरा नगरेको पाइएको छ। उपभोक्ताको हितलाई ध्यानमा राखेर बजार अनुगमन थालिएको दाहालले बताए। उनले बिगतमा जस्तो नभएर अहिले वाणिज्य विभागले खाद्य प्रविधि तथा गुण नियन्त्रक डिभिजनलाई उपभोक्ता हितविपरित गर्नेलाई कारबाही गर्ने पूर्ण अधिकार दिएकाले कसैको मुख नहेरी कारबाही गरिने बताए। होटल, खाद्य थोक विक्रेता, पेय पदार्थ, मासु पसल, खाजा घर, उद्योग तथा कल कारखाना सबैमा अनुगमन गरिने उनले बताए। त्यसैगरी टोलीले १५ हजार म्याद गुज्रेका सामगी नष्ट गरेको जनाएको छ।"
अमेरिकामा कोरोना संक्रमितको संख्या ८० लाख बढी,अमेरिकामा कोरोना भाइरसबाट संक्रमित हुनेको संख्या ८० लाख भन्दा बढी पुगेको छ । अमेरिकामा कोरोना संक्रमितको संख्या ८० लाख ५० हजार १४१ पुगेको हो । जोन हप्किन्स विश्वविद्यालयले प्रकाशन गरेको पछिल्लो तथ्यांकअनुसार शुक्रबार अमेरिकामा संक्रमितको संख्या ८० लाख नाघेको हो । विश्वमा कोभिडबाट संक्रमितहरु सबैभन्दा धेरै भएका देशमा अमेरिका पहिलो हो । त्यसैगरी यस संक्रमणबाट सबैभन्दा धेरै नागरिकको मृत्यु हुने देशमा पनि अमेरिका र्न पर्दछ । उक्त विश्वविद्यालयका अनुसार अमेरिकामा मृत्यु हुनेको संख्या पनि २ लाख १८ हजार ५९९ पुगेको छ ।
अर्धनारीश्वर कि नारी सत्ता ?,"स्त्रीद्वारा नै रचना भएको पुरुष, पुरुषकै सहयोगमा रचना भएकी स्त्रीको यो सत्यलाई अस्वीकार गर्न सकिँदैन। दुर्गा सप्तशतीमा नारीशक्तिलाई चुनौती दिने शक्ति र सामथ्र्य आजको दुनियाँमा छैन। शरद ऋतुको चहलपहल सुरु भइसकेको छ ! नेपालीको महान् चाड बडादसैं घरआँगनमा भित्रिइसकेको छ ! दसैं सर्वस्वीकृत थियो हिजोसम्म। आजसम्म आइपुग्दा, दसैं कोणप्रतिकोणको दृष्टिकोणबाट लड्दैपड्दै अघि बढिरहेको छ। कसैले सामन्ती संरचनाको आधार, कसैले महान् पर्व, कसैले जातीय पहिचान मेटाउने पर्व, कसैले खस आर्यको पर्व आदि आदि; दसैंको चरित्रमाथि आआफ्नै टिप्पणी र परिभाषा हुन थालेका छन्। एकातिर पुरुष र स्त्री दुवैले विजय गरेको पर्व र अर्कातिर स्त्रीले विजय गरेको पर्वका रूपमा पनि यसलाई लिने गरिएको छ। दसैंको सम्पूर्णता बडादसैंसँग होला। दसैं बलिप्रथाको उत्तेजक पर्वका रूपमा, शक्तिआर्जनको पर्व आदिका रूपमा मनाइन्छ। स्त्रीको अविरल सामाजिक विकृतिका विरुद्धको लडाइँ, असुर प्रवृत्तिको विरुद्ध, पुरुष सत्ताले हारेको बेलामा स्त्री शक्तिले लडेको लडाइँका रूपमा पनि बुझ्ने गरिन्छ। समाजको नारीसत्ताको विजयोत्सवको सत्यलाई स्वीकार्नु नै दसैंको पर्वको महानता हो। विष्णु, शिव, इन्द्रलगायत वैदिक सनातन धर्मका देवताले लड्न नसकी सत्ता गुमेको अवस्थामा स्त्रीलाई पुरुषको छातीमा टेकाई स्त्रीद्वारा लडेका थिए। महानताको वर्णन गरी लडेको लडाइँ तत्कालीन समाजको सिर्जनात्मक विध्वंस हो। नयाँ समाजको निर्माणको पहलका रूपमा सो युद्धलाई किन नलिने भन्ने प्रश्न उभिएको छ। भलै सोबमोजिम समाज निर्माण भएको छैन। नालापानीमा बलभद्र वीरतापूर्वक लडाइँ लडे तर अन्तिममा भक्ति थापाको ज्यान गएपछि मैदान छोडेकालाई पनि वीर रसको रूपमा चित्रित गरेका छौं। तर, नारीशक्तिले लडेको लडाइँलाई त्यही ढंगबाट सम्मान दिन कञ्जुस्याइँ गर्छांै। दसैं ईश्वरीय शक्तिका रूपमा मान्नेलाई मान्न दिऊँ। दसैंले पुरुष सत्तालाई प्रकृतिले चुनौती दिई प्रकृति नै विजय भएको तथ्यलाई आँखा नचिम्लिने हो कि ? दसैंमा पढिने दुर्गा सप्तशतीमा विभिन्न कालखण्डका विद्वान्ले आआफ्ना धारणा थपे होलान्। महालक्ष्मी, महासरस्वती र महाकालीको रूपमा क्रमशः अर्थको नेतृत्व, बौद्धिकताको नेतृत्व र शक्तिको नेतृत्व नारीले लिएको अवधारणालाई बुझ्न सकिन्छ। उपभोगवादी संस्कृतिको वर्तमानमा ऐतिहासिक मिथकहरूलाई खोज अनुसन्धानको रूपमा दसैंलाई लिँदा उपयुक्त हुने देखिन्छ। सबै देवी सवर्ण जातिका स्त्री मात्र होइनन्, ती सबै नारी जगत्का प्रतिनिधि पात्र हुन्। नारी जगत् सवर्ण र दलित, जाति जनजातिमा उत्तिकै शोषणको मारमा परेका छन्। नारीबीच भौतिक सुखसुविधाको अन्तर होला सामाजिक संरचनाभित्र। अर्धनारीश्वरको रूपमा स्त्रीलाई स्वीकार गरेको मात्र हुन्, या आफूलाई नारीमा समर्पण गरी नारी सत्तालाई स्वीकार गरेका हुन्, अध्ययनकै विषय छ। बाध्य भएर नै सही, प्रकृतिको सत्तालाई स्वीकार गरिएको छ। असुर जाति जनजाति होइन, तत्कालीन समाजको प्रवृत्ति हो जुन देवतामा पनि थियो नत्र इन्द्रको चित्रण हुँदैनथ्यो होला। शिव जसलाई ईश्वरीय भाषामा पुरुष मानिन्छ; उनले छातीमा प्रचण्ड नारी शक्तिलाई रोक्न नारीको पैताला टेकाए। नारी मनले लज्जाको अनुभव गरी जिब्रो काढ्नुलाई पुरुषको अस्तित्वलाई स्वीकार गरेको पर्व पनि हो। स्त्रीद्वारा नै रचना भएको पुरुष, पुरुषकै सहयोगमा रचना भएकी स्त्रीको यो सत्यलाई अस्वीकार गर्न सकिँदैन। दुर्गा सप्तशतीमा नारी शक्तिलाई चुनौती दिने शक्ति र सामथ्र्य आजको दुनियाँमा छैन। दुर्गा सप्तशती नै नारी मुक्तिका लागि रामवाण हो या अचुक दबाई हो भन्ने होइन। तर, शरद ऋतुको बडादसैंमा विभिन्न धर्मको धार्मिक ग्रन्थमा लेखिएका नारी वीरताका नारी अस्मिताको संघर्षका मिथकहरू खोज्दै जाऊँ भन्ने हो। थुप्रै नारी सत्ताका विभिन्न संस्कृतिको सकारात्मक पक्षलाई ग्रहण गर्ने पर्व हो दसैं। नेपालीका सन्दर्भमा बडादसैं सबै धर्मावलम्बीलाई स्वीकार्न आग्रह पनि गर्दिनँ। ती संघर्षका मिथकहरूलाई त सर्सर्ती अध्ययन गर्न, मनन गर्न त सबैलाई अधिकार छ नि। रातो टीका लगाउनुस् या नलगाउनुस्, बलि दिनुस् या नदिनुस्, लावालस्कर लागेर आशीर्वाद थाप्न जानुस् या नजानुस्। संघर्षको स्वभी मिथकहरूलाई, नारीको सार्वभौमिकतालाई एकएक मिनेट नौ दिन मनन गरौं। आमा, हजुरआमा, दिदी, बहिनी, पत्नी, भाउज्यू, माइज्यू, जे जति नारी नाताका रूपमा छन्; तिनीहरू श्रद्धाका पात्र हुन् कि ?"
"दक्षिणा जोगाऔं, कोरोना भगाऔं","आदरणीय बा ! चिठीबाटै ढोगें, खुट्टा जोड्नु होला, मुन्टो परक्क पारेर अर्कापट्टि नमोड्नु होला। राजनीति एक ठाउँमा छ, बाबुछोराको सम्बन्ध अर्को ठाउँमा छ। त्यसलाई गाँजेमाजे पारेर नमिसाउनु होला, सरकारसँग जति रिसाए पनि कोरोनासँग नरिसाउनु होला। महामारीको फन्दामा परिएला, अकालमै मरिएला। कोरोनाले कांग्रेस कम्निस्ट भन्दैन। बा, सरकारले भनेका कुराको उल्टो उल्टो काम गरेर हिँड्दै हुनुहुन्छ भन्ने सुन्दैछु। कोरोना भनेको हौवा हो भन्ने कौवाहरूका पछि लागेर नदौडिनु बा। पहिला कान छाम्नू। मास्कले माखो पनि मार्दैन भनेर फूर्ति लगाउने अमेरिकाका राष्ट्रपतिले त आखिर मास्क नै रहेछ एक भन्दै मास्क भिरे, बाध्य भएर अस्पताल छिरे। कोरोना महामारी होइन, यो सरकारको भ्रष्टाचार गर्ने दाउ हो भनेर चर्को स्वरमा युट्युबमा अन्तर्वार्ता दिँदादिँदै हामी बसेकै घरमा बस्ने एकजना प्राध्यापक कोरोनाकै कारण कक्रक्क परेर ठहरै भए। उनले आफूलाई कोरोना नलाग्ने भविष्यवाणी गरेका एक दर्जन भिडियो हेरेरै बा पनि कट्टर कोरोना विरोधी हुनुभएको हैन ? त्यसैले बा, सरकार मन नपर्दैमा धेरै जान्ने भएर सुरक्षाका उपायहरूको उल्लंघन नगर्नुहोला। धर्ना र जुलुस भन्दै बजारतिर नझर्नुहोला। बाहरू बेकारमै होहल्ला गरिरहनुहुन्छ क्या ! सरकारले कोरोना रोकथाममा भयंकर कोशिश गरिरहेको छ। हरेक दिन संक्रमणको सूचना जारी गरिरहेको छ। सतर्क रहन सावधान गराइरहेको छ। हाम्रै ज्यानलाई ध्यानमा राखेर हामीलाई धम्क्याएको छ, तर्साएको छ। बाहरू नै अटेरी भएर मात्रै हो, नत्र यसबेलासम्ममा हाम्रो सरकारले यसको रोकथाम गरिसक्ने थियो। तपाईंहरू मास्क नलगाउने, हात नधुने, भीड गर्न नछाड्ने। अनि सरकार एक्लैले के गरोस् ! तर पनि बा, तपाईंहरूले जति नै सरकारलाई असहयोग गरे पनि एक न एक दिन सरकारले महामारी विरुद्धको लडाईं जितेरै छाड्ने छ। कोरोनाको भ्याक्सिन आएपछि त सरकारले यसको दोहोलो नै काड्ने छ, हेर्दै जानू। अटेरी जनताकै कारण महामारीले भेलबाढीको रूप धारण गरेपछि सरकारले यसको रोकथाममा थप कडा कदमहरू चालेको छ। सरकारले अब साधारण बिरामीलाई अस्पताल नआउनू भनिसक्यो। अलिअलि सास रोकिँदैमा, ज्वरो आउँदैमा, स्वाद र गन्ध हराउँदैमा, वाकवाकी लाग्दैमा दौडिएर अस्पतालमा भीड गर्न नमुन्टिनु भनिसक्यो। हिरिकहिरिक भएर प्राणै जान लाग्यो भने सरकारले दिएको फोन नम्बरमा सम्पर्क गरेर आवश्यक प्रक्रिया पुर्याएर मात्र आउनु भनेको छ। ठिकै हो नि, प्रक्रिया पुर्याउन्जेलसम्ममा बिरामी कि त परमधाम पुग्छ कि त ठिक हुन्छ। त्यसरी पनि सरकारले कोरोनाको रोकथाम गर्छ। त्यसैले बा पनि सोहीअनुसार तयारी अवस्थामा बस्नुहोला। बाले दसैंमा घर आउनू भन्ने खबर पठाउनुभएको रहेछ। घर नआए पनि दसैं खर्चका लागि पैसा पठाउनू भन्नुभएको रहेछ। बाको कुरा त ठिकै हो तर यस्तो महामारीका बेला कसरी घर आउनु बा ? दिनदिनै महामारी बढेको बढेकै छ।सरकारले पनि नहिँड्नु भनेको भनेकै छ। स्वास्थ्य मन्त्रालयका प्रवक्ताले दिनैपिच्छे टेलिभिजनमा आएर झपारिरहेका छन्। बसेका ठाउँबाट हलचल नगर्नू भनेका छन्। अटेर गरेर बाहिरफेर लुखुरलुखुर हिँडेर कोरोना लाग्यो भने सरकार जवाफदेही हुँदैन भनेका छन्। आफू त सरकारको अन्धसमर्थक, सरकारले भनेको थपक्क मानेर गाउँ नआउने टुंगोटांगीमा पुगिसकें बा। त्यता पनि बाले पूर्ण सावधानी अपनाउनू। सामाजिक दूरी कायम गर्नू। टीको लगाउन आउनेहरूलाई बाटोमै तगारो लगाएर चेकजाँचपछि मात्र आँगनमा छिराउनू। मास्क नलगाई आउने आफन्तलाई छिर्न नदिनू। पहिलापहिला जस्तो गोरु बेचेका ज्वाइँ, खसी किनेका भान्जाहरू सपरिवार लस्कर लागेर बटुकामा आधापाऊ चिनी र एउटा दानु ओइलिएको स्याउ लिएर टीका लगाउन आए भने तिनीहरूतिर फर्केर ऐर्याया, आत्थाथा गर्दै हाच्छिउँका हाच्छिउँ गरिदिनू, खोकिदिनू। बालाई दसैं खर्च चाहिँ किन चाहियो नि ? यसपालिको दसैंमा पैसाको कामै के छ र ! सरकारले दिएको वृद्धभत्ता लुसुलुसु खाँदैै सरकारको उछितो काड्दै गर्नुहुन्छ, फेरि मसँग पैसा माग्नुहुन्छ। डाक्टरले बालाई मासु नखानु भनेकै छ, पाहुना आउने होइनन्। नजिकका कोही आइहाले भने पनि यसपालिको दसैंमा नगदको कारोबार गर्दै नगर्नू। आफूभन्दा कनिष्टहरूले गोडामा ढोगेर गोेडामै राखिदिएको दक्षिणा मात्रै स्वीकार गर्नू। त्यो पनि नोटलाई हातले नछोइकन सेनिटाइजर वा गहुँत छर्केर घाममा सुकाएर मात्रै सिनानेमुनि घुसार्नू, त्यो पनि चिम्टाले च्यापेर। लिने बेलामा त्यसरी लिए पनि दक्षिणा दिनुपर्ने बेलामा चाहिँ ठूलो स्वरमा पैसाबाट कोरोना सर्छ भनेर हल्लाखल्ला गर्न नबिर्सनू। आशीष जति मागे पनि दिनू। हे बा ! कोरोनाको खतरा टार्ने अर्को मन्त्र पनि नबिर्सनु होला। घरमा आउने पाहुना कसैलाई एक सेकेन्ड पनि मास्क खोल्न नदिनू। त्यति भएपछि कसैलाई खाजा त के पानी पनि दिनु परेन। अब बालाई पैसा किन चाहियो ? त्यसैले बाले यसपालि मसँग दसैं खर्चको आशा नगर्नू। आशा गरे पनि के गर्नु ! डुहुरे स्कुल बन्द भएको आठ महिना भइसक्यो, एक पैसा तलब पाएको छैन। अलिअलि भएको बचत भात खाएर सकियो। घरबेटीलाई ललाईफकाई डेराभाडा पनि टार्दैछु। अब वैदेशिक रोजगारी खुला हुनासाथ भागेर खाडीतिर लाग्नु छ। दसैंपछि म आउँछु, गैरीखेत किन्ने गाहकी खोज्दै गर्नू। ल है बा, सरकारले पनि जिउको इम्युनिटी पावर बढाउन जनतालाई घिउ खानू भनेको छ। माछा, मासु, दूध र फलफूल बेस्सरी खान भनेको छ। छैन भने दाल, भात, तरकारी, त्यो पनि नभए ढिँडो, गुन्द्रुक, मकै, भटमास खाएर कोरोनासँग लड्नू भनेको छ। त्यति पनि जुटाउन नसक्ने सम्भावित समृद्ध मुलुकका हुतिहारा नागरिकले अदुवा, लसुन र बेसारको झोल पिएर, हाच्छिउँ साच्छिउँ गरेर कोरोनालाई उडाउनू भनेको छ। बाले पनि त्यसै गर्नू, सरकारले भनेको मान्नू। यताबाट आउने कोही फेला परे होमियोप्याथिका सेता डल्ला पठाइदिन्छु, त्यो चुस्नू। गुर्जो, चिराइतो, तीतेपातीहरूका झोल पिउँदै गर्नू। साह्रै सावधान हुनू, जसरी पनि कोरोना लाग्न नदिनू। सरकारले पहिले पनि भनेको थियो, आफ्नो गाउँ आफैं बनाउनू, अहिले पनि भनेको छ, आफ्नो ज्यान आफैं जोगाउनू। त्यसैले खाने कुराले मात्रै नथाम्ने जस्तो भयो भने लाउने कुरामा बल गर्नू। जस्तै, धामी लाउनू, झाँक्री लाउनू, थाल ठट्टाउनू, ढ्याङ्ग्रो बजाउनू, खोर्सानीको धुवाँ उडाउनू। नाकको एउटा प्वालबाट तातो पानी हालेर अर्कोबाट झार्दा कोरोनाको बोसो पग्लिन्छ अरे भन्ने पनि सुनिएको छ, त्यो पनि गर्नू। योग र ध्यानमा पनि ध्यान दिनू। अनुलोम विलोम गर्नू, भस्त्रीका, कपालभातीलगायत नानाभाँती उपाय लगाउनू। यति गरेर कोरानालाई घेराबन्दीमा पारेपछि सच्चा नेपालीका सन्तानलाई यो कोरोना सोरोना केही लाग्दैन। कदाचित् लागिहाले पनि डराउनु पर्दैन बा, आयु पुगेका र वायु सिद्धिएकालाई मात्र यसले लाने हो, बाँकीलाई केही लछारपाटो लाउँदैन। यति गर्दा पनि इम्युनिटी पावर बढाउनै नसकेर नेपाली भन्नै नसुहाउने कुनै लुम्रो मरेछ भने सम्झिनू, त्यो भोकले मरेको होइन, भाग्यले मरेको हो। रोगले मरेको होइन, कर्मले मरेको हो। लौ त बा, यसपालिको दसैं यस्तै भो। धेरै के लेखौं। मलाई पनि फेरि अस्ति जस्तै ज्वरो आएजस्तो, सास फेर्न गाह्रो भएजस्तो भइराछ। कोरोना र भोकमरी दुवैबाट उम्किएर बाँचिएछ भने आउने वर्ष मज्जाले मनाउँला नि दसैं। है बा ! थुतुनो कति खतरनाक ! आहत जिन्दगी भिखारी"
थुतुनो कति खतरनाक !,"मान्छे मन परेन भने त्यसको थुतुनो कस्तो चोसो परेको, कति भद्दा, मनैनपरेको भन्ने गरिन्छ। घर झगडा हुँदा पनितेरा थुतुनो भत्काइदिउँ भनिन्छ। सासूबुहारी, देउरानीजेठानी, वल्लोपल्लो टोलछिमेकका आइमाईको झगडामा पनि थुतुनो च्याताच्यात गर्छन्। थुतुनोले धेरै ठाउँमा भत्काएको बिगारेको देखिन्छसुनिन्छ। हुन पनि यही थुतुनोले कति काम सप्रिन्छ भने धेरैजसो बिग्रन्छ। थुतुनो कन्ट्रोल गर्न सकिएन भने त्यसले सत्यानाश गराउँछ। थुतुनोले मित्र पनि शत्रु भएका धेरै उदाहरण छन्। थुतुनोभित्रको जिब्रो चिप्लियो भने कति नोक्सान हुन्छ ? भनिसाध्य छैन। यही थुतुनोले कतिको जीवन धन्य ! धन्य ! भएको छ भने कतिको सत्यनाश पनि भएको छ। कतिको थुतुनो चिल्लो हुन्छ भने कतिको थुतुनो खस्रो हुन्छ। यो थुतुनो पनि अपारको छ। कतिखेर एउटा कुरा भन्छु भन्दा थुतुनो बांगिएर अर्कैकुरा बाहिरिन्छ भने कतिखेर बिग्रँदा बिग्रँदै सप्रेर पनि जान्छ। एउटै घरमा पनि कसैको थुतुनो चिप्लो हुन्छ कसैको छुरा जस्तो धारिलो हुन्छ। चिप्लो हुनेवाला मुखमा राम राम बगलीमा छुरा हो भने खस्रोले जे देख्यो त्यही भन्छ। यतिखेर यहाँनेर थुतुनोको प्रसंग नितान्त अलग छ। संसारभरि कोरोना महामारीले घर समाज टोल, छिमेक, जिल्ला, अञ्चल, प्रदेश, देश र विश्व नै तहसनहस भएको छ। कतिपय देशमा कोरोनाले करोडौं मान्छे थला परे भने लाखौंको संख्यामा परमधाम पनि भए। दुई सयभन्दा बढी देश थला परे, अछुतो कुनै देश रहेन। थोरै होस् वा धेरै; कोरोनाले थला पारेकैछ भने लाखौंले सिल्टिमुर खाइसकेका छन्। कतिलाई २०२२ को लक्काजवानकै अवस्थामा कोरोनाको कालले चटक्क चुँडालेर लग्यो, कतिलाई ओछ्यानमा सोत्तर पार्यो। कतिलाई धेरै बाँच्न मन थियो होला, खाउँखाउँ, लाउँलाउँ भन्ने उमेरमा शिवखुलित बनाइदियो। कति त बिहे गर्ने उमेरका, बच्चा पाउने उमेरका गए, बिते, सिल्टिमुर खाए।न रोएर हुने नहाँसेर हुने। यो काल पनि कति निर्दयी हो खै ! ९०१०० कटेका खुस्किँदा त त्यत्ति पछुतो नहोला तर खाइलाग्दो बित्दा कसको मन नरोला ? उपरोक्त बेहोरा मैले त्यसै कथेको चाहिँ होइन है ! ल सुन्नुस् मनुवाहरू ! संसारभरि अहिले सात अर्बभन्दा बढी मानिस छन्। सबैका एकएकवटा खाने थुतुनो छन्। सास नफेरी कोही बाँच्न सक्दैन। कोरोना भनेको सास फाल्दा सार्ने अनि तान्दा सर्ने। थुक्दा सर्ने फुक्दा सर्ने। हाछिउँँबछिउँ गर्दा नि सर्ने। खोक्दा सर्ने भुक्दा पनि सर्ने। स्वर सुक्दा पनि सर्ने स्वर फुक्दा पनि सर्ने। जे गर्दा पनि सर्ने। हिसाब गरम् त ! साबुनपानी मिसाएको वा मिनिरल वाटर हालेको स्यानिटाइजर कति अर्ब ग्यालेन बिके होलान्। सक्कली हो कि नक्कली मास्क कति अर्ब बने होलान्, कति बिके होलान्। कोरोनाले चौपट बनाउँदा करोडौंको संख्यामा बेरोजगार भएको बेलामा नयाँ रोजगारी पाउनेहरू कति भए होलान्। लाखौं उद्योग सोत्तर भएका बेला यी सामान उत्पादन गर्ने कति कारखाना नाफामा गए होलान्। उद्योगधन्दा चलाइरहेका कति मान्छे करोडपतिबाट रोडपति बने, काम नपाएर बसिरहेका कति मान्छे नयाँ रोजगारी र उद्योगधन्दाले अर्बपति भए। दैवको लीला पनि अचम्मको हुँदोरेछ ! एउटा सोच्यो अर्कै हुन्छ। हेरम् न कल्पनै नगरेका पर्यटकीय होटल, लज, व्यापार व्यवसाय, सटर, कोठा, सहर, बजार, यातायात कसरी ठप्प भए। आकाशैभरि चौबीसै घण्टा कानै खाने गरी चिल उडेजस्तो कर्कस आवाजसहितका हजारौं जहाज आआफ्ना देशमा थन्किए। जमिनमा गुड्ने थोत्रा गाडीदेखि आकाशमा उड्ने हवाईजहाजसम्मले लामै विश्राम लिए। के यो कसैले सोचेको थियो होला त ! महामारी त विगतमा पनि भए। करोडौं स्वाहा भए। त्यसमा थुतुनोको भूमिका भए पनि छिट्टै ओखती पत्तो लाग्यो। अहिले यो कोरोना त थुतुनोकै कारण सर्वव्यापी भइदियो। यो एउटा थुतुनो नभएको भए न संक्रमितले सास फेर्दा सद्देलाईसथ्र्यो न सद्दे मान्छेले सास तान्दा कोरोना सरेर परमधाम हुनुपथ्र्यो। त्यसैले यो थुतुनो सबैभन्दा बेकामे, निकम्मा र खतरनाक सावित भएको छ। थुतुनोबारे यसोभन्दा तपाईंहरूले पक्कै पनि यो पागल भएछ भन्ठानेको होला। त्यसो होइन। यो सबै ब्रम्हाजीको करामत हो। सोचेर हेरौं त ब्रम्हाजीले यो थुतुनोलाई कलकलाउँदो, राम्रो, मोहनी लाग्लाजस्तो, हेरिरहौं जस्तो अनुहारतिर नराखेर पछाडि पारिदिएको भए संसारमा आज यो हविगत हुन्थ्यो त ? हुन त भन्नुहोला, थुतुनो नभए केले खाने, केले सास फेर्ने, केले गाली गर्ने, कसरी चिप्लो घस्ने हो ? साँच्चै सोचिहेरौं त थुतुनोको आकार प्रकार अगाडि भए नि। त्यो नबोल्ने नच्यातिएको टम्मै टालिएर थुतुनो मात्र पछाडि भएको भए आमनेसामने भए पनि सास लिँदादिँदा कोरोना सरेर परमधाम भइन्थेन। खाने पिउने भनेको पाइप लगाएर नि काम चल्थ्यो। अर्कोले ख्वाए नि भइहाल्थ्यो। किनभने ख्वाउनेको थुतुनो पनि त पछाडि नैहुन्थ्यो नि ! आहा कति हाइसञ्चो हुन्थ्यो होला हगि ! न मास्क लाउने झञ्झट न सेनिटाइजरको झमेला। न सामाजिक दूरीको कुरा न घण्टैपिच्छे हात धोइहाल्ने सकस। कोरोनाको दोहोलो भइसक्थ्यो। मान्छेले यो ब्रम्हाण्डमा अटाइनअटाइ बच्चा जन्माए, नियन्त्रण गरेनन्। पृथ्वीलाई बढी भार होला भनेर पनि ब्रम्हाजी दूरदर्शी बनेका होलान्। त्यसैले पृथ्वीमा मान्छे थामीनसक्नु भयो भने के गर्ने त ? सृष्टिकर्ता त उनै ब्रम्हाजी हुन्। यदि थाम्नै सकिएन भने ? उनले मान्छेको जुन अंग जहाँ पनि राख्न सक्थे। आँखालाई कान भएको ठाउँमा र कानलाई आँखा भएको ठाउँमा। पिठ्यूँँलाई अगाडि र पेटलाई पछाडि पनि राख्न सक्थे। सिंगो अनुहारलाई पछाडि र टाउकोलाई अगाडि राख्न नि सक्थे। नयाँ यन्त्र, अत्याधुनिक औषधि उपचार र प्रविधिको विकासले मान्छे हत्तपत्त मर्दैन भन्ने थाहा थियो ब्रम्हाजीलाई। त्यसैले कोरोनालगायतको रोग उत्पत्ति हुँँदा सास फाल्दा र लिँदा स्वाट्टै भित्र पसोस् अनि हत्तपत्त औषधि बनिहाल्ने होइन क्यारे फटाफट परमाधाम भएर मनुष्यको परिवार नियोजन गर्ने चलाखी हुनपर्छ ब्रम्हाजीको। पृथ्वीलाई साह्रै भार नहोस् भनेर पनि बेलाबखत अनौठा रोगव्याधको उत्पत्ति हुँँदा जनसंख्या घटाउने उपाय सुझाएका रेछन् ब्रम्हाजीले। खै त जनावर पशुपक्षीका पनि त थुतुनो छन् नि कोरोना लागेको थाहा छैन। खासमा मान्छेलाई कोरोना हुनुुमा त प्रकृतिमाथि बढी अन्याय अत्याचार अनि अतिक्रमण गरेर पनि हो जस्तो लाग्छ। हेरम् त मित्रहरू ! अरू सब यथावत् राखेर थुतुनो मात्र पछाडि राखिदिएको भए आज संसारका यी मानवले दानवरूपी कोराना महामारीका कारण उमेर नपुग्दै परमधाम हुनपथ्र्यो त ? त्यसैले एउटा प्रार्थना गर्दछु, हे ब्रम्हाजी ! आजका मितिसम्म पृथ्वीमा जो जो अगाडि थुतुनो लिएर जन्मेजन्मे अब उप्रान्त जन्मने मनुष्यको शरीरका अंगहरू तत्तत् स्थानमा राखेर कोरोना सार्ने थुतुनो चाहिँ पछाडि राखिदिनुहोला प्रभु ! बाँचिरहेकाहरू यो कोरोनारूपी रोगले परमधाम हुने भए पनि अब जन्मने मनुष्यले हाम्ले जस्तो सास्ती भोग्नु नपरोस् !"
"गुल्मीमा ट्याक्टर दुर्घटना, एक जनाको मृत्यु",गुल्मी : गुल्मीको मदाने गाउँपालिका ७ भनभनेस्थित टिमुरखर्कमा ट्याक्टर दुर्घटना हुँदा एक जनाको मृत्यु भएको छ । दुर्घटनामा परी स्थानीय नेत्रबहादुर घर्तीको मृत्यु भएको जिल्ला प्रहरी कार्यालय गुल्मीका प्रवक्ता प्रहरी नायव उपरीक्षक केदारराज पन्तले जानकारी दिए। टिमुरखर्कबाट गिट्टी लगेर जाँदै गरेको लु ३ त ६८९६ नम्वरको ट्याक्टर शुक्रबार बेलुकी अन्यिन्त्रित भई दुर्घटना भएको उनले बताए। दुर्घटनामा घाइते घर्तीको जिल्ला अस्पताल तम्घासमा उपचारको क्रममा मृत्यु भएको हो।
यात्रा गर्दै हुनुहुन्छ ? यस्तो छ तीन दिनको मौसम,"काठमाडौं : प्रदेश १, बाग्मती र गण्डकी प्रदेशका एकदुई स्थानमा तीन दिन हल्का वर्षाको सम्भावना रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाका अनुसार हाल प्रदेश १, बाग्मती, गण्डकी र कर्णाली प्रदेशका पहाडी भूभागमा आंशिक वदली रही बाँकी भूभागहरूमा सामान्यतया मौसम सफा रहेको छ। शनिबार दिउँसो प्रदेश १ र बाग्मती प्रदेशमा आंशिकदेखि सामान्य बदली तथा गण्डकी, लुम्बिनी र कर्णाली प्रदेशमा आंशिक बदली रही बाकी भूभागहरुमा सामान्यतया मौसम सफा रहनेछ। प्रदेश १, बाग्मती र गण्डकी प्रदेशका एकदुई स्थानमा हल्का वर्षाको सम्भावना रहेको छ। राती प्रदेश नं १ मा आंशिकदेखि सामान्य बदली तथा बागमती, गण्डकी र कर्णाली प्रदेशमा आंशिक बदली रही अन्य भूभागहरुमा मौसम सामान्यतया सफा रहनेछ। प्रदेश नं १ र गण्डकी प्रदेशका पहाडी भूभागका एकदुई स्थानहरुमा हल्का वर्षाको सम्भावना रहेको महाशाखाले जनाएको छ। आइतबार प्रदेश १, बाग्मती, गण्डकी प्रदेशका पहाडी भूभागहरुमा आंशिकदेखि सामान्य बदली रही अन्य भूभागमा मौसम सामान्यतया सफा रहनेछ। प्रदेश १, बाग्मती प्रदेश र गण्डकी प्रदेशका थोरै स्थानहरुमा हल्का वर्षाको सम्भावना रहेको छ। सोमबार प्रदेश १, बाग्मती र गण्डकी प्रदेशका पहाडी भूभागमा आंशिकदेखि सामान्य बदली तथा लुम्बिनी, कर्णाली र सुदुर पश्चिम प्रदेशमा आंशिक बदली रही अन्य भूभागमा मौसम सामान्यतया सफा रहनेछ। प्रदेश १, बाग्मती र गण्डकी प्रदेशका थोरै स्थानहरुमा हल्का वर्षाको सम्भावना रहेको महाशाखाको बुलेटिनमा उल्लेख छ।"
कोलकत्तामाथि मुम्बईको सहज जित,अबुधाबी : युएईमा जारी इन्डियन प्रिमियर लिग (आईपीएल) मा कोलकत्ता नाइट राइडर्समाथि मुम्बई इन्डियन्सले सहज जित निकालेको छ। शेख जायद रंगशालामा शुक्रबार राति भएको खेलमा मुम्बईले ८ विकेटले जित निकालेको हो। टस जितेर कोलकत्ताले पहिलो ब्याटिङ रोजेको थियो। उसले निर्धारित २० ओभरमा ५ विकेट गुमाउँदै १४८ रन बनायो। जवाफमा मुम्बईले १४९ रनको लक्ष्य २ विकेट गुमाउँदै १६५ ओभरमै भेट्टायो। मुम्बईका लागि ओपनर क्विन्टन डी ककले ७८ रन बनाए। उनले ४४ बलमा ३ छक्का र ९ चौका हिर्काए। त्यस्तै कप्तान रोहित शर्माले ३५ रन जोडे भने हार्दिक पान्ड्याले २१ रन बनाए। कोलकत्ताका लागि वरुण चक्रवर्ती र शिवम माविले ११ विकेट लिए। यसअघि ब्याटिङ गरेको कोलकत्ताका प्याट क्यूमिन्सले सर्वाधिक ५३ रन जोडे। त्यस्तै कप्तान इओन मोर्गानले ३९ रन बनाए भने सुबमन गिलले २१ रन जोडे। कोलकत्तालाई सस्तैमा रोक्न मुम्बईका राहुल चाहरले कसिलो बलिङ गरे। ४ ओभर बलिङ गरेका उनले १८ रन खर्चिएर २ विकेट लिए। त्यस्तै ट्रेन्ट बोल्टले १ विकेट लिए। नाथन कोल्टर निल र जसप्रित बुम्राहको नाममा पनि ११ विकेट रह्यो। जितसँगै मुम्बई शीर्षस्थानमा उक्लिएको छ। मुम्बईले ८ खेलबाट १२ अंक जोडेको छ। समान खेल खेलेको दिल्ली क्यापिटल्सको पनि १२ अंक रहेको छ। तर नेट रनरेटका आधारमा मुम्बई शीर्षस्थानमा पुगेको हो। समान ८ खेलबाट कोलकत्ता भने ८ अंकसहित चौँथो स्थानमा रहेको छ।
बाँकेमा एकैदिन तीन कोरोना संक्रमितको मृत्यु,नेपालगन्ज : बाँकेमा शुक्रबार एकै दिन तीन कोरोना संक्रमितको मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार बाँकेका दुई जना र एक जना रुकुमका व्यक्तिको कोरोनाबाट मृत्यु भएको हो। दुई जनाको नेपालगन्ज मेडिकल कलेज शिक्षण अस्पताल कोहलपुरमा र एक जनाको नेपालगन्जको भेरी अस्पतालमा मृत्यु भएको उनले बताए। नेपालगन्ज मेडिकल कलेज शिक्षण अस्पताल कोहलपुरमा उपचारको क्रममा क्रममा रुकुमको चौरजहारी नगरपालिका १४ का ३३ वर्षका पुरुषको बिहान पाँच बजेतिर मृत्यु भएको थियो। नेपालगन्ज उपमहानगरपालिका १० भृकुटीनगरका ६१ वर्षका पुरुषको राति ९ बजे भेरी अस्पतालमा र नेपालगन्ज १८ कारकाँदोकी १८ वर्षीया महिलाको राति ९:३० बजे शिक्षण अस्पताल कोहलपुरमा मृत्यु भएको हो। योसँगै बाँके जिल्लामा कोरोनाबाट मृत्यु हुनेको संख्या २९ पुगेको छ। बाहिरी जिल्लाबाट बाँकेका अस्पतालमा उपचार गर्न आएका १३ जनासहित बाँकेमा कोरोनाबाट ज्यान गुमाउनेको कूल संख्या ४२ पुगेको छ।
मजदुरले बिदा पाएन,फेरि निधारले दसैंको टीका पाएन यो वर्ष पनि मजदुरले बिदा पाएन। बाँझो जमिन जस्तो बाँझै रहिरह्यो उस्को काखले कुनै बच्चा पाएन। घुमाउरो बाटो भएर समय आयो जिन्दगीले जवाफ सिधा पाएन। गरिबीको हद हेर्न आइपुग्यौ आज कफन पाएन लासले चिता पाएन।
नेपालभारत उडान अनिश्चित,"काठमाडौं : कात्तिक १ गतेबाट नेपालभारत उडान सुरु गर्ने भनिए पनि अझै टुंगो लाग्न सकेको छैन। कोरोना महामारीबीच गत चैत ११ गतेबाट बन्द रहेको नेपालभारत उडान सञ्चालन गर्न गत साता नेपालका लागि भारतीय राजदूत विनयमोहन क्वात्रा र संस्कृति, पर्यटन तथा नागरिक उड्डयनमन्त्री योगेशकुमार भट्टराईबीच छलफल भएको थियो। त्यसपछि कात्तिक १ गतेबाट नै उडान सुरु गर्ने तयारी भइरहेको भए पनि मन्त्रिपरिषद् बैठकले स्वीकृति नदिएसम्म उडान पुनः सञ्चालन नहुने देखिन्छ। कोरोना महामारीबीच गत भदौ १६ गतेबाट नियमित अन्तर्राष्ट्रिय उडान सुरु भएको हो। नियमित अन्तर्राष्ट्रिय उडान खुले पनि साबिकको समयमा नेपाल उडान भर्दै आएका सबै विमान कम्पनीले आफ्नो नियमित सेवा सुरु गरेका छैनन्। कुल ३० वायुसेवा कम्पनीले नेपाल उडान भर्दै आएकोमा हाल १२ कम्पनीले मात्र नेपाल उडान भर्दै आएका छन्। नेपाल सरकारले सार्वजनिक गरेको स्वास्थ्यसम्बन्धी मापदण्डको पालना गर्दै दैनिक करिब आठ सय यात्रु ल्याउन पाउने गरी अन्तर्राष्ट्रिय उडान सञ्चालन भइरहेको छ। कोरोना महामारी बढी भएको र कोरोना जाँच सहज नभएका गन्तव्यमा नेपाल सरकारले उडान अनुमति दिएको छैन। यसैबीच छिमेकी मुलुक भारतले नेपाल उडानका लागि अनुमति मागेको हो। भारततर्फको नियमित उडान सञ्चालन भइनसकेको भए पनि चार्टर्ड उडान भने हुँदै आएका छन्। नेपालभारत उडान सञ्चालन गर्न दुवै पक्ष सकारात्मक भए पनि सरकारले उडान अनुमति नदिएसम्म उडान हुन नसक्ने नेपाल नागरिक उड्डयन प्राधिकरणका प्रवक्ता राजकुमार क्षेत्रीले जानकारी दिए। आगामी मन्त्रिपरिषद्ले निर्णय गरे उडान सुरु गर्न सकिने क्षेत्रीको भनाइ छ। प्रवक्ता क्षेत्रीले भारतका लागि नेपाली राजदूत नीलाम्बर आचार्यले पनि परराष्ट्र मन्त्रालयमा हप्तामा कम्तीमा दुई वटा हुने गरी भारत उडान सञ्चालन गर्ने सम्बन्धमा जानकारी गराइसकेको बताए। तर, सरकारले निर्णय नगरेसम्म भारत उडान कहिलेबाट हुने भन्न नसकिने प्राधिकरणको भनाइ छ। कोरोनाअघि नेपाल एयरलाइन्स, किङफिसर, एयरइन्डिया, भिस्टारा एयरलगायतले नेपालभारत उडान गर्दै आएका थिए। पहिला देनिक कम्तीमा ७ देखि बढीमा १५ वटासम्म नेपालभारत उडान हुने गरेको प्राधिकरण बताउँछ। लामो समयदेखि उडान बन्द हुँदा भारतमा नै अड्किएका र उडान खुल्ने प्रतीक्षामा बसेका विद्यार्थी, कर्मचारीलगायत नेपाली नेपालभारत उडान सञ्चालनको प्रतीक्षामा छन्।"
प्याकेजसहित होटेल सञ्चालन,"बन्दीपुर : कोरोनाको त्रासका कारण वाक्क हुनुहुन्छ ? भीडभाड र सहरी त्रासका कारण वाक्क तपाईं त्रासरहित वातावरणमा दसैं मनाउन चाहनुहुन्छ भने बन्दीपुर तपाईंको आकर्षण बन्न सक्छ। सहरी कोलाहलबाट पर यस प्राचीन सहरले लकडाउनका कारण थिलथिलो परेको पर्यटन व्यवसायलाई ब्यूँताउन दसैंलक्षित पर्यटक प्याकेज ल्याएको छ। झन्डै डेढ सयको संख्यामा रहेका यहाँका अधिकांश होटलले १० देखि ५० प्रतिशतसम्म छुटको घोषणा गरेका छन्। पर्यटक आकर्षित गर्न सबैले केही छुट दिने निर्णय गरेका छौं, क्षेत्रीय होटल संघ बन्दीपुर बजार एकाइ समितिका अध्यक्ष विपिन प्रधानले भने, सबैले छुट दिनुहुन्छ। संघमा ७७ होटल दर्ता छन्। तर, झन्डै सोही संख्याको हाराहारीमा पर्यटक राख्ने होटल र गेस्ट हाउस बन्दीपुरमा छन्। अरू बेला भएको भए अहिले मुख्य पर्यटकीय सिजन थियो। पर्यटन वर्षमा धेरै पर्यटक भित्र्याउने योजना बनाएर लगानी गरे पनि लकडाउनको मारमा परेपछि व्यवसायीले यस योजनाबाट राहत लिने सोचेका छन्। सुरक्षित स्वागत र सुरक्षित बिदाइ चहलपहल कम हुने ठाउँ भएकाले सहरमा जस्तो कोरोना जोखिम नहुने ठानेर व्यवसायीले पर्यटक भित्र्याउन खोजेका हुन्। तर, आफ्नै र पर्यटकको सुरक्षाका लागि पनि उनीहरूले स्वास्थ्य मापदण्डको भने पूर्ण पालना गर्ने बताएका छन्। सरकारले तोकेको मापदण्ड पालना गरेर मात्र होटल सञ्चालन हुनेछ, बन्दीपुर भिलेज इन्का सञ्चालक विकास श्रेष्ठले भने, आधा संख्यामा मात्र कोठा सञ्चालन गर्ने योजना छ। क्षेत्रीय होटल संघका एकाइ अध्यक्ष प्रधान भन्छन्, सुरक्षित स्वागत र सुरक्षित बिदाइ हुनेछ। पूर्ण मापदण्ड पालना गरेर मात्र होटल चलेका छन्। केहीले भने चिनेका र पुराना ग्राहकलाई मात्र भित्र्याउने गरेका छन्। चिनेका र पुराना ग्राहक आउँदा मात्र बास दिएका छौं, हिल्स हेभेन होटलका सञ्चालक सुमन श्रेष्ठ भन्छन्, जोखिम कम हुने हिसाबले होटल चलाइरहेका छौं। प्राकृतिक दृश्यले भरिपूर्ण प्राचीन भक्तपुरे नेवारी शैलीको बजार भएकाले बन्दीपुरमा पर्यटकको सदैव आकर्षण रहन्छ। अहिले पनि फोन गरेर सोध्ने र बास बस्न आउनेको संख्या बढ्न थालेको व्यवसायीको भनाइ छ। फोन गरेर सोध्ने र बास बस्न आउन थालेका छन्, प्रधान भन्छन्, शुक्रबार फ्लो बढ्न थालेको छ। दसैंमा खसी प्याकेज बन्दीपुर टुँडिखेलको दरबार हिमालयले दसैंमा लोकल खसीसहितको पारिवारिक प्याकेज घोषणा गरेको छ। उसले एक पटकमा तीन परिवार बस्न मिल्ने गरी उनीहरूको दसैं यहीँ मनाउने प्याकेज ल्याएको छ। कम जोखिम भएको ठाउँमा परिवारसँगै दसैं मनाउने प्याकेज ल्याएका हौं, होटल दरबार हिमालयका सञ्चालक बैस गुरुङ भन्छन्, परिवारलाई प्राथमिकता दिएका छौं। बन्दीपुर भिलेज इनका सञ्चालक विकास श्रेष्ठ पनि दसैंलक्षित प्याकेजमै जोड दिएको बताउँछन्। विदेशी आउने सम्भावना छैन, उनले भने, २५ देखि ३० प्रतिशतसम्म छुट दिँदा दसैंमा पर्यटक बढ्ने आशा छ। गाउँपालिका अध्यक्ष पूर्णसिंह थापा पहिलेजस्तो नभए पनि यस्ता प्याकेजले केही होटेललाई भए पनि राहत मिल्ने बताउँछन्। पहिलेजस्तो त नहोला तर केही ठूला होटललाई भने राहत हुन सक्छ, उनले भने, हामीले पनि मर्कामा परेका व्यवसायीलाई राहतको योजना बनाएका छौं।"
अभावपछि औषधि ल्याउने हतारो,"काठमाडौं : कोभिड १९ का बिरामीलाई दिइने रेम्डेसिभर औषधि चरम अभाव भएपछि बल्ल सरकारले आयातको अनुमति दिएको छ। पहिलोचोटि ल्याइएको ६ हजार भाएल औषधि खपत भइसकेको छ। औषधि व्यवस्था विभागले तीन वटा फर्मलाई औषधि आयात तथा बिक्रीको अनुमति दिएको हो। तिनमा यती फार्मसेप्टिकल डिस्ट्रिब्युटर प्रालि, सिनर्जी प्रालि र हेटेरो ल्याबस् लिमिटेड छन्। तर, तीन वटै फर्मसँग रेम्डेसिभर औषधि जगेडा छैन। ल्याउन समयमै अनुमति नपाउँदा बजारमा अभाव भएको तीन वटै फर्मका प्रतिनिधिको भनाइ छ। अब सबै कोभिड अस्पतालले चिकित्सकको सल्लाहबमोजिम खरिद गरी उक्त औषधि प्रयोग गर्न पाउने भएका छन्। स्वास्थ्य मन्त्रालयका प्रवक्ता डा जागेश्वर गौतमले चिकित्सकको सिफारिसअनुसार सम्बन्धित व्यक्तिले अनुमतिप्राप्त फर्मबाट खरिद गरेर प्रयोग गर्न सकिने बताएका हुन्। जबकि किन्न बजारमा औषधि पाइन्न। विभागले खरिदका लागि समयमा अनुमति नदिँदा बेलैमा ल्याउन नसकिएको यती फार्मसेप्टिकलका प्रभुराज यादवले बताए। एक पटक ल्याएका थियौँ, उनले भने, त्यो सकियो। बीचमा ल्याउन अनुमति मागेको, विभागले दिएन। भर्खर स्वीकृति दिएको छ। केही दिनमा आउँछ। विभागले अहिले तीनवटै फर्मका लागि २ हजार भाएलका दरले ल्याउन अनुमति दिएको छ। औषधि आउन अझै तीन साता लाग्ने हेटेरो ल्याबस् लिमिटेडका प्रतिनिधि विजय अग्रवालले बताए। हामीलाई भर्खर अनुमति आएको छ, अग्रवाल भन्छन्, ल्याउने ठाउँमा पनि औषधिको माग ज्यादा छ। कम्तीमा तीन साता लाग्छ। पहिलो पटक ल्याएको औषधि नसकिँदै ल्याउन अनुमति माग्दा नदिएकाले अहिले अभाव भएको सिनर्जी प्रालिका प्रतिनिधि मधु पौडेलले बताए। औषधि ल्याउन मागअनुसार अनुमति नदिएकाले पनि समस्या भएको उनको भनाइ छ। हामीले कम्तीमा १० हजार भाएलको अनुमति माग गरेका थियौं, उनले भने, त्यतिको अनुमति दिए उत्पादन गर्ने कम्पनीले नेपालका लागि छुट्टै औषधिको ब्याच बनाउँथ्यो। र, सहजै पाइन्थ्यो। २ हजार माग गर्दा अरूलाई उत्पादन गरेकोबाट कटाएर दिनुपर्ने भएकाले समस्या हुन्छ। विभागले तीनवटा फर्मलाई २ हजार भाएलका दरले ल्याउन अनुमति दिएको छ। जम्मा ६ हजार भाएलले एक बिरामी बराबर ६ पटक प्रयोग गर्दा १ हजार जनालाई मात्र पुग्छ। अघिल्लो पटक पनि ६ हजार भाएल मात्र खरिद गर्न अनुमति दिइएको थियो। के हो रेम्डेसिभर ? रेम्डेसिभर एन्टी भाइरस औषधि हो। विश्वमा कोभिडविरुद्ध यो औषधि प्रयोगकै चरणमा छ। डब्लूएचओले पनि यसलाई परीक्षणका रूपमा राखेको छ। यसको केही ट्रायल पनि राम्रो देखिएको विज्ञहरूले बताएका थिए। तर, भर्खरै डब्लूएचओले धेरै प्रभावकारी भने नभएको रिपोर्ट दिएको चिकित्साशास्त्र अध्ययन संस्थान (आइओएम) का पूर्वडिन डा जगदीशप्रसाद अग्रवालले बताए। तर, विश्वभर अन्य औषधिको विकास नहुँदा यही औषधिको प्रयोग भइरहेको छ। डा अग्रवाल नेपालमा यसको प्रयोगको कमी भएको बताउँछन्। डा अग्रवालका अनुसार निमोनिया हुँदासम्म यसले काम गर्छ। त्यसैले निमोनिया हुनुअगावै यसको प्रयोग भएमा बिरामीको अवस्था राम्रो बन्न सक्ने उनले बताए। पोजिटिभ आउनेबित्तिकै दिए बिरामीलाई सहज हुने उनले बताए। रेम्डेसिभरको समयमै प्रयोगले मृत्युदरमा पनि कमी ल्याउन सक्ने भएकाले सबै बिरामीले उपयोग गर्न पाउनुपर्ने उनको भनाइ छ। यो औषधि सबै बिरामीले प्रयोग गर्न पाउनुपर्ने हो, उनले भने, तर नेपालमा अभाव छ। संक्रमण वृद्धि भइरहेको अवस्थामा औषधि आयात गर्न निश्चित मात्रा तोकिनु हुँदैन। क्वालिटीको औषधि ल्याउने तर पर्याप्त ल्याउन विभागले अनुमति दिनुपर्छ। यसको धेरै प्रयोग गर्न सकिए मृत्युदरमा कमी ल्याउन सकिने उनले बताए। अहिले संसारभर यो औषधि ट्रायलमै भएकाले यसको आयात निश्चित गरिएको मन्त्रालयका सहप्रवक्ता डा समीरकुमार अधिकारीले बताए। यो कोरोनाकै औषधि भनेर प्रमाणित भइसकेको छैन, उनले भने, परीक्षणका लागि हामीले निश्चित मात्रामा मगाएका हौँ। धेरैलाई औषधि नै यही हो भन्ने लागेको छ। तर, होइन। नेपाल स्वास्थ्य अनुसन्धान परिषद् (एनएचआरसी) ले अध्ययन गरेर यो कोरोनाकै औषधि हो भनेर प्रमाणित गरेपछि मात्रै निर्धक्क प्रयोग गर्न सकिने उनले बताए। एनएचआरसीले औषधिको रूपमा प्रयोग गर्न नभनेसम्म हामीले अध्ययनकै रूपमा प्रयोग गर्ने हो। अहिले प्रयोग भइरहेको सबै अध्ययनकै रूपमा जान्छ, डा अधिकारीले भने।"
नगरकोट भर्सेज नोबागाङ,"छ्योर्तेनजस्तो तिम्रो भग्न छातीमा फहराउँदै सम्झनाको आदिमदज्र्यु यादहरूको प्राचीन स्मारक उत्खनन गर्न आइपुगेको छु म आज प्रिय, नोबागाङ ! नगरकोट बनेपछि तिमीले किन बिस्र्यौ गाउन आफ्नै गीत ? यहीँनेर थियो नि भेडीगोठ ! यहीँ लाग्थ्यो बोन्बो जात्रा ! ज्याम्याङ आखेले, चोभारमा सभ्यताको पहिलो खड्ग हान्नुअघि यहीँ टेकेका थिए प्रथम पाइला सम्झेर इतिहासका ती सुनौला डोब यही भग्न छ्योर्तेनछेउ मैले कुनै बेला बालेको थिएँ सम्झनाको साँझबत्ती प्रिय नोबागाङ ! तिमी नगरकोट बनेपछि किन बेसुरा बन्दै गएको हो तिम्रो आफ्नै सुर किन विलय हुँदै गएको हो तिम्रो आफ्नै लय किन दुब्लायौ नि यसरी बोकेर जिउभरि कंक्रिटका सुकेनस करङहरू ? सेरगी ग्याल्सादेखि हिँड्दै आइपुगेर शीतजस्तो समयको कुनै एक विन्दुमा पहिलोपटक जब मैले गाएको थिएँ यहाँ सभ्यताको सेलो हाँसेका थिए त्यसबखत उन्मत्त हिमाल नाचेका थिए बैंसालु बतास काउकुती लागे झैं कम्मर मर्काउँदैमर्काउँदै उडिगएका थिए भुइँकुइरो टाइम ट्राभलरजस्तो म उही तान्त्रिक बोन्बो हुँ बटुलेर यादहरूका पुराना टुङ्ना धुन सोध्न चाहन्छु म तिमीलाई मै पुरिएको यो चिहानमाथि को गरिरहेछ आज जुम्बा डान्स डम्फूको जेसुम ताल छोप्दै कम्मर मर्काउने मैंच्याङहरू किन नाचिरहेछन् बेसोमत हिपहप ? किन फिक्का बन्दै गइरहेको छ यो लुङदरको रंगीन लय ? हो, छ्योर्तेनजस्तो तिम्रो भग्न छातीमा फहराउँदै सम्झनाको आदिमदज्र्यु यादहरूको प्राचीन स्मारक उत्खनन गर्न आइपुगेको छु म आज प्रिय, नोबागाङ ! संसारभरका फिरन्तेहरूलाई सुनाइदेऊ न आज तिमी तिम्रो आफ्नै गीत ! ००० नोबागाङ अग्लो डाँडा छ्योर्तेन चैत्य दज्र्यु ध्वजा बोन्बो बोनहरूको गुरु ज्याम्याङ मञ्जुश्री सेरगीग्याल्सा तिब्बतको एक प्राचीन राज्य जेसुम सौन्दर्यपहिचान लुङ्दर तामाङ समुदायको सांस्कृतिक ध्वजा"
आहत जिन्दगी,"घरबेटी बा एक्लै छन्। स्वास्नी मरेको एक वर्ष पुगेको छैन। देख्यो कि मस्किन्छ। अस्ति त बुढाले मुखै फोरेर भने, सुकमाया कति दुःख गछ्र्यौ ? मेरो टहल गर। तिमीलाई खानलाउन केही दुःख हुँदैन। मेरो को छ र ? सारा सम्पत्ति तिम्रै। मेरो कुनै सन्तान छैन। तिम्रो छोरी मेरै हुन्छे। दिन ढल्यो, साँझ पर्यो। अँध्यारो छिँडी कोठामा के बिहान, के दिन, के साँझ सधैं उस्तै हो। कहिल्यै घामले नचिहाउने यस छिँडीमा डेरा लिएर बसेको पनि चार वर्ष भएको छ। चौतारामा जन्मीहुर्की बिहाबारी गरी घरजम गरेकी थिई सुकमायाले। तर, श्रीमान्ले अर्को घरबार गरेपछि उनी एउटी छोरी काखी च्यापेर काठमाडौंमा झरेकी थिई। एक वर्ष त साथीकहाँ बसी भाँडा माझ्ने काम गरी तीन वर्षदेखि टेम्पु चलाउने सिकी सुन्धारा र स्वयम्भू रुटमा टेम्पु चलाउन थालेकी थिई। टेम्पु चलाईकेही आम्दानी भएपछि साथीसित छुट्टिई अलग्ग यस छिँडीमा डेरा बस्न थालेकी हो। सुकमायाले दिक्क भई ढोकामा आई उभिई। छोरी आइती सडकमा खेलिरहेकी थिई। छोरीलाई घरभित्र हुलेर ऊतरकारी किन्न बजारतिर लागी। उसित दुई सय रुपैयाँ मात्र बाँकी छ। एक किलो चामल र केही तरकारी किनेर ऊ घर फर्की। अब ऊ सित केवल ५० रुपैयाँ बाँकी छ। अब आउने दिन कसरी टार्ने हो। ऊ हुनसम्म दुःखी भई।लकडाउनले गर्दा टेम्पु थन्केको थन्केकै छ। कानको मुन्द्री बेचेर टारेकी थिई। कोरोनाको मारमा ज्यालादारी काम गर्ने र ऊ जस्तो दिनहुँ कमाइ छाक टार्नेका लागि त बज्रपात नै परेको छ। टेम्पु चलाउन थालेपछि छाक टार्न केही सजिलो भएको थियो। लकडाउनले गर्दा न त चौतारा माइती नै जान सकी न केही काम नै पाई। भाँडा माझी खाऊँ भने संक्रमणको डरले कसैले घरमा हुल्न मानेनन्। अब के गर्ने? ठूलो प्रश्न उसका सामु मुख बाएर उभियो। डम्बरले उसलाई धेरै फकाएको थियो तर उसले मानिन। ऊ माथि सौता हालेर उसको खसमले उसलाई धेरै सकस दिएको छ। त्यस्तै सकस डम्बरको जोईलाई दिन उसको ब्रम्हले मानेन। डम्बरको घर तोड्न उसले डम्बरेलाई लत्याएकी थिई। यस्तो सोचेर ऊ कसौडीमा छड्किरहेको चामल चलाउन थाली। कसौडीमा छड्केको चामलभन्दा मनमा असरल्ल छरिएका चिन्ता बढी छड्किरहेका थिए। त्यसैबेला डम्बरे टुप्लुक्क आइपुग्यो। के गर्दैछौ सुकमाया ? भात पकाइरहेकी , ऊतिर हेर्दै नहेरी सुकमायाले जवाफ दिई। लकडाउन त अब छिट्टै खुल्छ रे। हो। सुकमाया केही खुसी देखिई। तिम्रो गाडी पनि अब चल्ने भो उसो भए ? हेर सुकमाया, गाडी चल्न छोडेकाले मेरो त गाँसै रोकियो। न घरतिर लाग्नै सकियो, न केही काम नै गर्न पाइयो। आजको छाक त यहीं टार्न पर्यो कि क्या हो ? लकडाउनले नखुले त हामी भोकभोकै हुने भो। जेनतेन ६ महिना त टारियो अब त भएको पैसा सबै निख्रियो। लकडाउन नखुले के गर्ने होला ? सुकमायाको अनुहार भरी असरल्ल चिन्ताका रेखा कोरिए। बहाल तिर्न नसकी घरबेटीले उत्तिकै कचकच गर्छ। उठेर जाऊ कि बहाल तिर भन्छ। यो कोरोना भन्ने मुर्दार पनि कहिले अल्पिने हो कुन्नी ! रोगले भन्दा भोकले पो मरिने भो। कोरोना भन्ने रोग पनि कहाँबाट मुन्टिएको हो कुन्नी, सुकमायाले हावामा धारे हात लाउँदै भनी। दुई जनालाई पकाएको भात तीनजनाले बाँडीचुँडी खाए। मेरो घरमा त एक गेडो चामल नि छैन। भोलिको छाक कसरी टार्ने हो। हिजोदेखि मेरो चुल्हो बलेको छैन, डम्बरेले मुख चुठ्दै भन्यो। हुने खानेले दिनहुँ मासुभात खाइरहेका छन् लकडाउनले त हामीजस्ता गरिबलाई पो असर पारेको छ। गरिबहरूलाई सधैं मारैमार। कोरोना बजियाले पनि हामीलाई नै मारिरहेको छ। रोग लागे औषधि गर्ने पैसा छैन। रोग लागेन भनी दंग परुँ भने भात खाने पैसा छैन। गरिब हुनु पनि अभिशाप नै रहेछ हगि सुकमाया, डम्बरे फत्फताउन लाग्यो। कुन दिन कोरोनाले गाँज्छ मर्न पाएँ आनन्दै हुन्छ। म मरे पनि यो छोरीले दुःख पाउने भई। कसले हुर्काउँछ यसलाई ? दुवैलाई कोरोनाले लगे हुने। त्यस्तो कुरा नगर सुकमाया। ज्यान रहे जे पनि गरी खाइन्छ ज्यानै नरहे त सकि गो नि। बाँचेर के के देख्नु छ, भोग्नु छ। दुःखीलाई दुःख भोग्नुबाहेक सुख भोग्न पाइन्छ र?, मलाई त मर्न पाए हुन्थ्यो जस्तो लाग्छ आजभोलि। एकछिन कोठामा सन्नाटा ओहोर दोहोर गरिरहन्छ। यसो एकटुक्रा खेत भए विदेशतिर गएर कमाउन सकिन्थ्यो। त्यो पनि छैन। ड्राइभर पेसाले खान लाउन ठीक्क। बुढीले पनि केही गर्न सक्दिन। रोगी छे। जिन्दगी बेकामको भयो। लौ बाह्र सत्ताइस कुरा गरेर नबस। मलाई निद्रा लाग्यो। आफ्नो बाटो लाग। आज मलाई यही बास देऊन, डम्बरे ङिच्च हाँस्छ। भो जाऊ। गरिब भएपनि सत्मा बसेकी छु। सत्नै छोडनु परे मुम्बईतिर लागे भैगो नि। डम्बरे दाँत ङिच्याएर बिस्तारै उठ्छ र बाहिरिन्छ। डम्बरे बाहिरिएपछि सुकमायाले लामो निःश्वास छोड्छे। घरबेटी बा एक्लै छन्। स्वास्नी मरेको एक वर्ष पुगेको छैन। देख्यो कि मस्किन्छ। अस्ति त बुढाले मुखै फोरेर भने, सुकमाया कति दुःख गछ्र्यौं? मेरो टहल गर। तिमीलाई खानलाउन केही दुःख हुँदैन। मेरो को छ र? सारा सम्पत्ति तिम्रै। मेरो कुनै सन्तान छैन। तिम्रो छोरी मेरै हुन्छे। पिण्ड खाने बुढाले पनि आफूलाई ताकेको देख्दा सुकमायालाई कहिले यो छिँडी छाडेर जाऔं जस्तो लाग्छ। ऊ सोचाइको पहाड उक्लिन थाली। कतै गएपनि सुख नपाइने भो। एउटा ज्यान त जसरी पनि पालिन्थ्यो तर छोरीलाई अलपत्र पार्नु भएन। छोरीका लागि त बाँच्नु परेको छ नि। नत्र कतै नोकरीगरेर पनि एक्लो ज्यान त पाल्न सकिन्छ। उसलाई आँखा लाउने त धेरै छन् छोरीले दुःख पाउली भनेर उसले कसैतिर मन लगाएकी छैन। घर छाडेदेखि उसले कम सास्ती भोगेकी छ र? कति रात त उसले सुस्केरामै बिताएकी छे। आफ्ना दुःखका पलहरू सम्झी सम्झी सुकमायाको आँखा रसाएर आउँछ। उसको आँखाबाट रोक्दा रोक्दै पनि आँसु बग्न थाल्छ। छोरीलाई अँगालेर ऊ क्वाँ क्वाँ रुन्छे। छोरी पनि आमा सँगै निद्राबाट ब्युँझिएर रुन थाली। हैट। यसरी हरेस खाएर पनि हुन्छ ? मुटु त बलियो पार्नुपर्छ। एकल महिलाले त दुःखको पहाड थिचे पनि सहनुपर्छ। सुकमायाले आमाले भनेको कुरा सम्झी। आइमाई भनेका त पृथ्वी हुन्। जत्तिकै दुःखको पहाडले थिचे पनि स्थिर हुनुपर्छ। हो त नि। त्यस असत्ती लोग्नेको पिटाइ र बुहार्तन सहन नसकी आँट गरी छोरी च्यापी घरबाट निस्केकी हैन र। त्यसलाई देखाउन पनि छोरीलाई हुर्काउनु पर्छ। त्यसपछि उसको मनमा केही आँट पलायो। ऊ भुसुक्कै निदाई। छोरी पनि निदाई। बिहानीले धर्तीमा पाइला टेकेपछि सुकमाया ब्युँझिई। सुकमाया, लकडाउन खुल्यो, एकाबिहानै डम्बरले सुखद् समाचार सुनायो। ए हो र ? ऊ खुसीले बुरुक्क उफ्रिई। छोरीलाई खानपिन गराई सुकमाया साहूको घरमा टेम्पु लिन दौडिई। नभन्दै बाटामा मोटर गुडिरहेको देखी। साहूको घर पुगी, सुकमायाले टेम्पु स्टार्ट गरी। टेम्पूलाई हुइँक्याएपछि उसलाई हुनसम्मको आनन्द भयो। संसारै जिते जस्तो हर्ष अनुभव भयो। सुन्धारा, सुन्धारा, आउनुहोस्। उसले यात्रुलाई आफूतिर आकर्षित गर्दै कराई। लकडाउन खुलेर कमाइ भएपछि सर्वप्रथम सुकमायाले सुरक्षित ठाउँमा डेरा सरी। अब उसको जीवन टेम्पुको गुडाइसित नियमित रूपले जीवनको गोरेटोमा गुड्न थाल्यो। उसले आफूलाई संसारकै भाग्यमानीमध्ये एक सम्झी। ऊ जस्ती गरिबलाई एक छाकको जोहो भए अरू के चाहियो र। कोरोनाको त्रास अब जति नै भए पनि ऊ आफ्नो दैनिक कार्यमा निरन्तर लागिरही।"
पितृपर्व,"लुइस ग्लुक । अहिले पनि भूदृश्य एकत्रित भइरहेको छ डाँडाहरू अँध्यारिन्छन्।गोरुहरू आफ्ना नीलो जुवामा निदाउँछन् बालीहरू काटेर सुग्घर पारिएका एकनासे मुठा बनाएर सडकछेउ चाङ पारिएका छन् पहेंला गुलाबहरूका माझमा दन्ते जून उदाइरहेका बेला यो बाँझोपन हो बाली वा महामारीको गृहिणी झ्यालबाट निहुरेर हात अघि पसारिरहेकी छन् भुक्तानीका लागि जस्तै र बीउहरू विशिष्ट, सुनौला, बोलाइरहेका यता आऊ यता आऊ, बाबु र आत्मा घिस्रिँदै बाहिरिन्छ रुखबाट। यस वर्षको नोबल पुरस्कार विजेता। नेपाली अनुवाद : युयुत्सु आरडी शर्मा"
छ दुर्भाग्य चक्का सधैं जाम हुन्छ !,गर्यो कल्पना आज लौ काम हुन्छ छ दुर्भाग्य चक्का सधैं जाम हुन्छ ! यहाँ देशलाई बिसञ्चो छ सुन्छु मलाई कहाँबाट आराम हुन्छ ? नजरको कुरा हो नजरकै नजरले कुनै खास हुन्छ कुनै आम हुन्छ ! तिमीले र मैले नमानेर के भो कसैलाई रावण यहाँ राम हुन्छ ! छ आकाशमा घाम त्यस्ले हुँदैन निराशा टरे आङमा घाम हुन्छ ! म काशी र काबा कहाँसम्म धाऊँ ? जहाँ हुन्छ श्रद्धा त्यहीं धाम हुन्छ ! सधैं च्यार्र च्यातिन्छ हा ! कल्ले भन्छ चिठी पर्छ मक्खै बली खाम हुन्छ ! कहाँ शक्ति गन्नु कुनै भीडलाई ? तमासेहरूको ठूलै लाम हुन्छ !
भिखारी,"म भोको गरिबमाथि दया गर्नुस् हजुर ! मैले तीन दिनदेखि केही पनि खाको छैन। एक रात बस्नका लागि पाँच कोपेक पनि छैन। भगवान् कसम ! मैले एक गाउँको स्कुलमा शिक्षकको रूपमा पाँच वर्ष काम गरें। त्यहाँ मलाई एक झूठो अभियोग लगाइयो र स्थानीय प्रशासनले अपमान गरेर जागिरबाट निकालेको पनि एक वर्ष भइसक्यो। पिटर्सबर्गका एक वकिल स्कोर्भसोभलाई त्यस मानिसको फाटेको ओभरकोट, धूमिल, लट्ठ परेका आँखा र गालाका राता धब्बाहरू देख्दा लाग्थ्यो कि त्यो मनिसलाई उसले पहिले पनि कतै देखेको थियो। मलाई कलुगा राज्यमा जागिरको प्रस्ताव आएको थियो, भिखारीले भन्यो, तर, मसँग त्यस ठाउँसम्म पुग्ने भाडा पनि छैन। मलाई कृपा गर्नुस् हजुर ! वास्तवमा मलाई माग्न लाज लाग्छ तर म विवश छु। स्कोर्भसोभले उसका गम्बुट हेर्यो। एउटाचाहिँ छोटो जुत्ताजस्तो देखिन्थ्यो भने अर्कोचाहिँ माथिसम्म आएको। त्यति नै बेला स्कोर्भसोभले झल्याँस्स केही सम्झ्यो र भन्यो, सुन त ! मैले तिमीलाई अस्ति साडोभो स्ट्रिटमा भेटेको थिएँ र तिमीले भनेका थियौ, तिमी त निष्कासित विद्यार्थी हौ, न कि स्कुलको शिक्षक। त्यो कुरा तिमीलाई याद छ ? है है है है हैन। त्यो हुनै सक्दैन, भिखारी अलमलमा परेर भक्भकायो, गाउँको शिक्षक नै हुँ। प्रमाण चाहिन्छ भने म देखाइदिन सक्छु। ढाँट्नुको पनि सीमा हुन्छ नि। तिमीले त आफैं विद्यार्थी हुँ भनेका थियौ। तिम्रो निष्कासनको कारण पनि। तिमीलाई सम्झना छ ? भिखारीलाई घृणाको भावले हेर्दै स्कोर्भसोभ अर्काेतर्फ फर्किए। उनी एकाएक झोक्किए, यो त सरासर ठगी हो। म तिमीलाई पुलिसकहाँ बुझाउँछु। तिमी दुःखी र भोका छौ भन्दैमा यति तल्लो स्तरमा झरेर ढाँट्न त मिल्दैन नि। त्यो दुःखी मानिसले ढोका समातिरह्यो र जालमा परेको चराले जस्तै वरिपरि हेरिरह्यो। मंै मैं मैंले ढाँटेको छैन, उसले भन्यो, प्रमाण देखाउन सक्छु। तिमीलाई कसले विश्वास गर्छ ?, रिसाउँदै स्कोर्भसोभले भने, गाउँका शिक्षक र विद्यार्थीका लागि सहानुभूति खोज्ने तिम्रो यो तरिका ज्यादै तुच्छ, घटिया र फोहोरी भयो। स्कोर्भसोभ ज्यादै रिसाए र भिखारीलाई तथानाम गाली गरे। भिखारीको ढँटुवा व्यवहारले स्कोर्भसोभमा भिखारीप्रति द्वेष र घृणा भाव बढेर गयो, जुन उनका आफ्नै परिचयका विपरीत थिए, ऊ त दयालु, कारुणिक मन भएको र दुःखीमाथि सहानुभूति राख्ने खालको मानिस थियो। उसको ढाँट्ने कला, सहानुभूतिमाथिको अविश्वासले स्कोर्भसोभले शुद्ध मनले गरिब दुःखीलाई दिन चाहेको दानलाई नै प्रदूषित पारिरहेको जस्तो भान हुन्थ्यो। सुरुमा त भिखारीले आत्मरक्षा गर्यो, कसम खायो तर पछि लाजले टाउको निहुर्याएर चुपचाप बसिरह्यो। सर ! छातीमाथि हात राखेर भिखारीले भन्यो, म वास्तवमै ढाँटिरहेको थिएँ। म न विद्यार्थी हुँ न त शिक्षक नै। ती त मेरा बहाना मात्र हुन्। कुनै बेला रसियन पाश्र्वगायक थिएँ र पछि जँड्याहा बनें। भगवान् कसम। मैले ढाँटिनँ भने त मलाई कसले के दिन्छ र ? साँचो बोलेर त भोक र चिसोले अनि सुत्न नपाएर मरिहाल्छु नि। म हजुरले भनेको बुझ्छु, तर म के गरूँ ? म के गरूँ ? म के गरूँ ? उसको कानै नजिक गएर स्कोर्भसोभ चिच्याए, काम गर। काम। मलाई थाहा छ तर मैले कहाँ काम पाउँछु र ? वाहियात ! तिमी जवान, बलिया र स्वस्थ छौ। जति बेला चाहन्छौ उति नै बेला काम पाउँछौ। तर वास्तवमा तिमी अल्छी, दरिद्र र जँड्याहा हौ। तिम्रो शरीरमा भोड्का भट्टीजस्तै गन्हाउँछ। तिमी यति धेरै फटाहा भयौ कि माग्ने र ढाँट्ने काम नै तिमीलाई खुब सुहाउन थालेको छ। तिमीले जस्तोसुकै काम इमानदारीसाथ गर्ने हो भने तिम्रो जागिर हाम्रो कार्यालयमा हुन्छ। रसियाली पाश्र्वगायकका रूपमा वा विलियर्ड खेलको लेखाजोखा राख्ने मान्छेका रूपमा काम गर्न सक्नेछौ, जहाँ तिम्रो राम्रो तलब हुनेछ तर खासै केही काम हुने छैन। तिमीलाई शारीरिक परिश्रम कस्तो लाग्छ ? के पो भन्नुभो ?, भिखारीले सोध्यो र फिस्स हाँस्यो, शारीरिक कामचाहिँ म कसरी पाउन सक्छु ? मेरा लागि व्यापार ढिला भइसक्यो। व्यापार त सानै उमेरदेखि थाल्नुपर्छ। मलाई कसैले भरियाका रूपमा काम दिँदैन किनकि म त्यो वर्गको मानिस होइन। न त मैले कारखानामै काम पाउँछु, किनकि मलाई व्यापारको ज्ञान पनि त छैन। वाहियात ! तिमी कुनै न कुनै बहाना बनाउँछौ। तिमीलाई दाउरा चिर्न आउँदैन ? नाइँ त भन्दिनँ तर पेसेवर दाउरेहरू नै काम पाइरहेका छैनन्। सबै आदर्शवादी यसै भन्छन्। तिमीलाई जे प्रस्ताव गरे पनि इन्कार गर्छाै। तिमी मेरा लागि दाउरा चिर्न तयार छौ ? पक्कै पनि। ठीक छ हामी हेर्छांै। स्कोर्भसोभले अलि हतारिएको भावमा, कुनै कपट वा खुसीबिना, हातहरू मोल्दै भान्छामा भएकी भान्छेलाई बोलाए। ओल्गा, उनले भने, यस मानिसलाई उता गोठमा लगेर केही दाउरा चिर्न लगाऊ। भिखारीले अचम्मित परेजस्तो गरेर कुम हल्लायो र अन्कनाउँदै भान्छेलाई पछ्यायो। उसको हाउभाउबाटै स्पष्ट हुन्थ्यो कि उसले वचनले बाँधिएर मात्र दाउरा चिर्न सहमति जनाएको थियो न कि ऊ भोको थियो र पैसा चाहन्थ्यो। उसलाई हेर्दा लाग्थ्यो कि उसमा अझै भोड्काको असर थियो। ऊ बिरामी थियो र कामप्रति कुनै इच्छित थिएन। स्कोर्भसोभ हतारहतार भन्छाकोठातिर गए। त्यहाँको झ्यालबाट आँगनतिर हेर्दा दाउराको कटेरो र आँगनमा के भइरहेको छ हेर्न सकिन्थ्यो। झ्यालमा उभिएर हेर्दा स्कोर्भसोभले भिखारी र ओल्गा पछाडिको बाटोबाट आँगनतर्फ आइरहेको र हिलाम्मे हिउँ हुँदै दाउराको कटेरोतर्फ गइरहेको देखे। ओल्गाले उनको साथीलाई रिसाउँदै हेरिन् र हात फ्याँक्दै कटेरो खोलिन्। रिसाउँदै जोडले ढोका खोलिन्। सायद हामीले चिया पिउँदै गरेकी महिलालाई व्यवधान गर्यौं होला, स्कोर्भसोभले सोचे, ओहो, कस्ती रिसाहा आइमाई छे त्यो ! त्यसपछि उनले अर्धशिक्षक र अर्धविद्यार्थी आफ्नै छेउमा सोचमग्न भएर उसका मुठ्ठी राता गालामा अड्याएर दाउराको थुप्रोमाथि बसेको देखे। भान्छेले बन्चरो उसका खुट्टातिर फ्याँकिन्, रिसले भुत्भुताउँदै जमिनतिर थुकिन्। उनका ओठको भाषा हेर्दा लाग्थ्यो उनी त्यस भिखारीलाई गाली गर्दै थिइन्। भिखारीले अनायासै एउटा काठको मुढो आफूतिर तान्यो र दुई खुट्टाका बीचमा राख्यो अनि त्यसमाथि बन्चरो चलायो। मुढो लड्यो। उसले मुढो आफूतिर तान्यो, लामो श्वास लियोे र पूर्ण सावधानीका साथ बन्चरो चलायो ताकि त्यसले आफ्ना गम्बुटमा नलागोस् र आंैला पनि नकाटियोस्। मुढो फेरि पनि गुँडुल्कियो। स्कोर्भसोभको रिस मर्यो। जब उनले एक दुःखी जँड्याहा र सायद रोगी मानिसलाई चिसोमा कठिन र तल्लोस्तरको काम गर्न लगाएको बारेमा सोच्यो, अनि नमीठो र लज्जा महसुस गर्यो। ठीकै छ। गर्न देऊ, भान्छा कोठाबाट अध्ययन कक्षतर्फ जाँदै गर्दा स्कोर्भसोभले सोचे, आखिर मैले उसकै हितका लागि त यो सब गरिरहेको छु। एक घण्टापछि ओल्गा आइन् र दाउरा चिरिसकेको जानकारी दिइन्। उसलाई आधा रुबल दिनू, स्कोर्भसोभले भने, उसले चाहन्छ भने प्रत्येक महिनाको सुरुमा उसलाई दाउरा चिर्न बोलाउनू। उसका लागि कहिल्यै पनि कामको खाँचो हुँदैन। अर्को महिनाको सुरुमा फेरि भिखारी आयो र आधा रुबल कमायो। त्यसपछि ऊ निरन्तर आइरह्यो। उसका लागि कहिल्यै कामको खाँचो भएन। कहिले उसले हिउँको थुप्रो सोहोथ्र्यो या त गोठ सफा गथ्र्यो भने कहिलेकाहीँ कम्बल वा डसना टक्टक्याउँथ्योे। प्रत्येकपटक उसले काम गरेबापत ३० देखि ५० कोपेक पाउँथ्यो। कहिलेकाहीँ पुराना सुरुवालहरू पनि। जब भिखारीले काम थाल्यो, स्कोर्भसोभले फर्निचर मिलाउन र सार्न थाले। मेरो शब्दले तिमीलाई प्रभाव पारेजस्तो छ, उनले रुबल दिँदै भने, यो तिम्रो कामका लागि हो। तिमीलाई सोझा र कामप्रति इमानदार पाएँ। अँ साँच्चि, तिम्रो नाम के हो ? लुस्कोभ। म तिमीलाई राम्रो काम दिन सक्छु, लुस्कोभ। तिमी लेख्न जान्दछौ ? सक्छु सर। त्यसो भए भोलि यो चिठी लिएर तिमी मेरो एकजना साथीकहाँ जाऊ। उसले तिमीलाई कागजपत्र नक्कल गर्ने काम दिनेछ। काम गर, नपिऊ र मैले भनेको नबिर्स। गुड बाई। एक मानिसलाई इमानदारिताको बाटो देखाउन सकेकोमा स्कोर्भसोभ खुसी भए। उनले लुस्कोभको काँधमा धाप मारे र छुट्ने बेलामा हात पनि मिलाए। लुस्कोभले चिठी लियो, अनि त्यो ठाउँमा काम गर्न फेरि कहिल्यै फर्केन। दुई वर्ष बित्यो। एक दिन स्कोर्भसोभ नाटकघरमा टिकट किनेर उभिइरहेका थिए। उनले आफ्नो छेउमा बाख्राको छालाको कलर भएको र बिरालाको छालाको टोपी लगाएको सानो मानिसलाई देखे। त्यो मानिसले पनि लजाउँदै नाटकको टिकट किन्यो र त्यसबापत केही कोपेक तिर्यो। लुस्कोभ ! तिमी ? त्यस मानिसलाई स्कोर्भसोभले उसको पहिलेको दाउरे हो भनेरे चिने, आजकल के गरिरहेका छौ ? तिमीलाई ठीक त छ नि ? ठीकै छ। म एउटा नोटरी अफिसमा काम गर्छु। म ३५ रुबल कमाउँछु। ओहो ! त्यो त राम्रो रकम हो। ज्यादै खुसी छु लुस्कोभ ! तिमी त मेरो लागि धर्मपुत्र हौ। मैले तिमीलाई ठीक बाटोमा लगाएँ। मैले तिमीलाई गाली गरेको सम्झन्छौ ? त्यति बेला तिमी ज्यादै डराएका थियौ। तिमीले मैले भनेको सम्झेकोमा धरै धेरै धन्यवाद। तपाईंलाई पनि धन्यवाद !, लुस्कोभले भन्यो। त्यो दिन म तपाईंकोमा नआएको भए अझै पनि म आफैंलाई शिक्षक वा निष्कासित विद्यार्थी भनेर ढाँटिरहेको हुन्थें होला। तपार्इंले मलाई हात दिनुभयो र त म खाडलबाट निस्कन सकें। म ज्यादै खुसी छु। तपार्इंका मायालु शब्द र कामका लागि धन्यवाद। तपाईंले त्यो दिन भन्नुभएका कुरा ज्यादै सराहनीय थिए। तपार्इं र तपाईंको भान्छेप्रति कृतज्ञ छु। भगवान्ले ती दयालु र मायालु महिलाको रक्षा गरून्। तपाईंले त्यो दिन जे भन्नुभो, ती कुरा ज्यादै अविस्मरणीय थिए। ती जुन कुरा म जीवनभर भुल्ने छैन। वास्तवमा ओल्गाले मलाई ज्यादै ठूलो गुन लगााएकी छन्। तर कसरी ? म तपार्इंकोमा दाउरा चिर्न आउँदा उनले भन्ने गर्थिन्, तिमी जँड्याहा, भगवान्ले पनि त्यागेको मान्छे, तिमीलाई कालले पनि लाँदो रहेनछ। त्यति भनेर उनी मेरो अनुहारमा हेरेर बिलौना गर्दै भन्थिन्, तिमी अभागी मान्छे, यो संसारमा त तिमी खुसी छैनौ, अर्को जुनीमा पनि तिमी नरकमा जान्छौ। तिमी ज्यादै दुःखी मानिस हौ। यस्तै यस्तै भन्थिन्। उनी कति दुःखी भइन् र मेरा लागि कति आँसु झारिन्। भन्नै सक्दिनँ। सबैभन्दा बढी त उनले मेरा लागि दाउरा चिरिदिन्थिन्। मैले एउटा दाउरो पनि चिरिनँ। सबै उनले नै चिर्थिन्। यसरी उनले मलाई बचाइन्, परिवर्तन गराइन्। उनैलाई हेरेर मैले पिउने बानी पनि छाडें। म यति मात्र जान्दछु कि उनको असल व्यवहारले मेरो आत्मामा परिवर्तन ल्यायो। यो म कदापि भुल्ने छैन। अब त जाने बेला भयो, घन्टी पनि बज्नै लाग्यो। लुस्कोभले शिर झुकायो र नाटकघरतर्फ गयो। अनुवादक : राजकुमार बराल"
अब नेपालमै सुन फलाइन्छ,"डडेल्धुरा : गन्यापधुरा गाउँपालिका४ रमाइलमा परि भट्ट खलकको दुई सय रोपनी जमिन छ। परिका आठै जना छोराको निधन भइसकेको छ। तिनका ३६ सन्तानसमेत लाखापाखा थिए। त्यो जमिन ५० वर्षदेखि खेतीपाती नगरेर रूखिएको थियो। झाडी र घारी बनिसकेको थियो। धन्य कोरोना, जसले भट्ट परिवारका जुझारु युवालाई भारत र देशकै विभिन्न ठाउँबाट फर्कायो। फर्काएन मात्र, बाँझिएको पुरानो पाखो जमिन खनेर उद्यममा बदल्न प्रेरित गयो। उक्त परिवारका १० जना मिलेर उक्त जग्गामा व्यावसायिक खेती सुरु गरेका छन्। तीमध्ये देवराज भट्ट भारतको बरेलीमा स्टार तहको होटलमा कुक थिए। सोही परिवारका जयराज पनि १० वर्षदेखि भारत मुम्बईको एक होटलमा काम गर्थे। कोभिडका कारण घर आएका उनीहरू अब भारत नफर्किने अठोटमा पुगेका छन्। आठ भाइ बाजेले त्यो जमिनलाई भैंसीगोठ बनाएका थिए। त्यहाँ मकै, तम्बाकु लगाउने गरिन्थ्यो। तर, बुबाका पालामा त्यो जमिन पूरै बाँझो भयो। अहिले हामीले त्यस जमिनमा फेरि भविष्य खोजेका छौं, देवराजले भने। त्यहाँ उनीहरूले पहिलो खेपमा आलु र लसुन लगाइसकेका छन्। उक्त कृषि फार्ममा साझेदार बनेका छन् गन्यापधुरा ४ का वडाध्यक्ष चेतराज भट्ट पनि। बाहिर देश भएकाहरू त फर्केनन्। हामी भारत र नेपालमा कोरोनाका कारण प्रभावित भएकाहरूले कृषि र पशुपालनमै सम्भावना देख्यौं। त्यसमै लागेका हौं। रमाइलमा घंगारु, सल्ला र अन्य काँडाको झाडी भइसकेको थियो। त्यसमा झण्डै सय जनाले २२ दिनभन्दा बढी फाँड्ने, खन्ने र घेराबारको काम गरेका छन्। २२ सय दिनको मजदुरी पाउने गरी गाउँका मान्छेले काम पाएका छन्। १७ मिटरको उचाइमा भएकाले कृषि पर्यटनको पनि सम्भावना देख्यौं। त्यही भएर १० भाइ छोराले कृषि फार्म सुरु गरेका हौं, अर्का साझेदार जयराज भट्टले भने। यसका लागि उनीहरू १० जनाका नाममा शिखर तरकारी तथा पशुपक्षी बहुउद्देश्यीय कृषि फार्म दर्ता गराएका छन्। त्यसमा परिवारका दुई महिला पनि सदस्य छन्। फार्ममा उनीहरूले ३५ लाख लगानी गरिसकेका छन्। गन्यापधुरा गाउँपालिकाले ५० प्रतिशत अनुदानमा आलुको बिउ दिएको छ, वडाध्यक्ष भट्टले भने, ५० क्विन्टल आलु लगाइसकेका छौं, उम्रिन थालेको छ। उनीहरूलाई प्रधानमन्त्री कृषि आधुनिकीकरण परियोजनाले ५० प्रतिशत अनुदानमा कृषि उपकरण दिने प्रतिबद्धता जनाएको छ। बल्लतल्ल हाते ट्र्याक्टर पुयाएका छौं, फार्मका साझेदार धर्मराज भट्टले भने। धर्मराजले भैरहवाको टपटाइइगर क्यासिनोमा काम गर्दै आएका थिए। भैरहवाको क्यासिनोमा राम्रै आम्दानी गरिरहेका उनी जेठमा मात्रै घर फर्किएका हुन्। भन्छन्, बाहिरको नोकरीको भरोसा छैन, अब आफ्नै गाउँठाउँमा स्वरोजगार गर्नुपर्छ भन्ने लागेको छ। उनीहरूले, पाखो जमिन खनेर लसुन पनि लगाएका छन्। अहिले बजारमा लसुन किलोको २ सयदेखि तीन सय रुपैयाँ पर्छ। प्याजको पनि अहिले किलोको १ सय ५० छ। लसुन र प्याजमा हामी शतप्रतिशत परनिर्भर छौं। त्यसैले पहिलो चरणमा लसुन लगाएका छौं। त्यसपछि प्याजमा पनि लगानी गर्ने चाहना छ, फार्मका अर्का साझेदार हरिलाल भट्टले भने। त्यही कृषि फार्ममा, भारतको पञ्जावको एक कम्पनीमा कार्यरत ईश्वर देव भट्ट पनि बाँझो जमिनमा फरुवा चलाइरहेका छन्। पचास क्विन्टल आलु र ५ क्विन्टल लसुन लगाइसकेका उनीहरू भैंसी पालनका लागि पनि हौसिएका छन्। २० वटा भैंसीका लागि गोठ र बाख्रापालन गरेर मासु पनि उत्पादन गर्ने योजना छ, भारतको पञ्जावबाट फर्केका खेमराज भट्टले भने। उनी पनि यस फार्मका साझेदार हुन्। गन्यापधुराका भट्ट बन्धुहरूजस्तै गाउँमा सयौं युवा कोरोनाका कारण घर फर्केका छन्। लकडाउनका बेला मात्रै, डडेल्धुरामा करिब ५ हजार युवा भारतबाट घर फर्किएका छन्। उनीहरू सबै रोजगार गुमाएर फर्किएका हुन्। गाउँमै पसिना बगाई स्वरोजगार पनि भइने र घरपरिवारसँग बसेर आय आर्जनमा लागे राम्रो हुने गाउँपालिका अध्यक्ष नवलबहादुर मल्लले बताए।"
खरानी,"एउटा हातले काँधमा अड्याएको बन्चरो समाइरहेको तिमी अर्को हातमा खुकुरीले सुसज्जित थियौ हामीबीच नजिकको मित्रता र, टाढाको वैमनस्यता पनि थिएन पहिले पहिले तिमीआफ्नै सुरमा यो बाटो ओहोरदोहोर गथ्र्यौ मआफ्नै सुरमा बाटोछेउ उभिएको हुन्थे धेरै भएकै छैन सम्झन्छु फागुनकै महिना हो पूल र हरिया पातहरू थिएनन् मसँग फुल्नका लागि वसन्तको प्रतीक्षामा थिएँ म भन्न सक्दिनँ हतियारले काट्यो कि तिम्रो विवेक अथवा हतियार हात परेकोले त्यसको प्रयोग गर्न हतारिएका थियौ तिमीले एकाएक फुल्ने सम्भावना बोकेका हाँगारूपी मेरा हातहरू गिँड्यौ (अभिभावक पनि छटपटियोस् भनेर होला फेदैबाट काटेर सिङ्गै रूख भने ढालेनौ) र, घिसार्दै एक ठाउँमा जम्मा पार्यौ अलिकति वरपरका झिक्राझाक्री बटुल्यौ अलिकति मट्टीतेल खन्यायौ त्यसमाथि र, आगो सल्काएर ताप्न बस्यौ आगोसँग जुध्दै सुरुमा म खुबै धुवाँइरहें अब रमितेहरूले पनि तिम्रो साथ दिए कसैले केहीपत्रिका त कसैले फाइलका केही कागजात कसैले साहित्यिक पाना त कसैले कानुनी किताब च्यातेर आगो बाल्न तिमीलाई सघाउँदै गए यसरी जाँदाजाँदैको जाडोको एक रात तिमीले मलाई तापेर बितायौ अहिले म खरानी भएको छु र, तिमी यही खरानी पनि फेरि पोल्ने उद्देश्यले भएभरको आफ्नो सास निकालेर फुक्न खोज्दैछौ नहुनु खरानी भइसकेपछि खरानीलाई फेरि आगोको डर हुँदैन शक्तिले जतिसुकै मैमत्त भए पनि खरानी फुक्नु अगाडि यत्ति चाहिँ हेक्का राख फुक्यौ भने फेरि यसलाई तिम्रो आँखामा पस्नबाहेक खरानीसँग अर्को विकल्प हुँदैन थाहा छ कि छैन तिमीलाई आँखामा पसेपछि यो तातो खरानी आँखाले उज्यालो देख्न पाउने छैन।"
लापरबाहीले बिरामीको मृत्यु भएको भन्दै प्रदर्शन,"विराटनगर : उपचारका क्रममा बिरामीको मृत्यु भएपछि विराटनगरको नोबेल शिक्षण अस्पताल शुक्रबार राति तनावग्रस्त बनेको छ। पेट दुखेको र श्वासप्रश्वासमा समस्या भएकोभन्दै उपचारका लागि लगिएकी विराटनगर महानगरपालिका३ की ५१ वर्षीया लक्ष्मीकुमारी पोखरेलको साँझ ७:३० बजेतिर मृत्यु भएको हो। उनलाई छोराहरुले मोटरसाइकलमा राखेर उपचारका लागि अस्पताल लगेका थिए। अस्पतालका अनुसार साँझ ६:३० बजेतिर भर्ना गरिएकी पोखरेलको मृत्यु आकस्मिक कक्षमा राखेर उपचार गर्दागर्दै भएको हो। बिरामीको मृत्युपछि भेला भएका आफन्त, स्थानीय बासिन्दा प्रदर्शन र नाराबाजी गर्दै तोडफोडमा उत्रिएपछि अवस्था तनावग्रस्त बनेको हो। उपचारमा चिकित्सकले लापरबाही गरेको र स्वास्थ्य अवस्था गम्भीर बन्दै गएपनि आईसीयू र भेन्टिलेटरमा राखेर थप उपचार गर्ने व्यवस्था नमिलाइएको भन्दै आफन्त र स्थानीय आक्रोसित बनेका हुन्। ढुंगामुडा गर्दै उनीहरुले चिकित्सक र स्वास्थ्यकर्मीमाथि पनि हातपात गर्न थालेपछि स्थितिलाई नियन्त्रणमा लिन प्रहरीले लाट्ठी चार्ज गरेको छ। प्रहरीले बल प्रयोग गरेर भीडलाई तितरबितर बनाएपछि राति १२ बजेबाट अवस्था केही साम्य बनेको थियो। प्रहरीले तोडफोड र चिकित्सकमाथि दुर्व्यवहारको घटनामा संलग्न रहेको भन्दै ६ जनालाई नियन्त्रणमा लिएको छ। तोडफोडबाट अस्पतालका दुईवटा बसमा क्षति पुगेको प्रहरीले जनाएको छ। भीडबाट ढुंगामुडा हुँदा विद्यार्थी र चिकित्सक बोक्नका लागि प्रयोग गरिँदै आएको आएको को १ क २४१६ र को १ क १०९३ नम्बरको बसको अगाडिको सिसा फुटेको जानकारी अस्पतालले दिएको छ। मृतकमा मृगौला र मधुमेहको पुरानै समस्या रहेको अस्पतालले जनाएको छ। गम्भीर अवस्थामा ल्याएका कारण तत्काल आकस्मिक कक्षमा राखेर उपचार थाल्दै धेरै प्रयास गरेपनि बचाउन नसकिएको अस्पताल प्रबन्धक नारायण दाहालले जानकारी दिए। अस्पताल ल्याएको केही बेरमै बिरामीको मृत्यु भएका कारण उपचारमा चिकित्सकले लापरबाही गरेको भन्न नमिल्ने उनले बताए। तर आफन्त र स्थानीय भने अस्पतालको कुरा मान्न तयार छैनन्। मृतकका छिमेकी विनेश पौडेलले बिरामीको स्वास्थ्य अवस्था नाजुक बन्दै गएपनि उपचारमा ध्यान नदिँदा घटना भएको बताए। गम्भीर बिरामीको उपचार सिकारु चिकित्सकका भरमा गरिँदा ज्यान बच्न नसकेको उनको भनाइ छ। उनका अनुसार चिकित्सकले केही समयको फरकमा सुइमार्फत तीनवटा औषधि दिएका थिए। औषधि दिएको पाँच मिनेटभित्रै बिरामीको अवस्था झन् गम्भीर बनेर गएको पौडेलले बताए। उनले गलत औषधि दिएका कारण पनि बिरामीको मृत्यु भएको हुन सक्ने बताए। तीन घण्टाभन्दा बढी प्रदर्शनमा उत्रिएका परिवारका सदस्य र आफन्त शव अस्पतालमै छाडेर हिँडेका छन्। बिरामीको मृत्युको कारण स्पष्ट पार्नुपर्ने माग गर्दै उनीहरुले लापरबाही गर्ने चिकिसत्कमाथि कारबाही हुनुपर्ने अडान राखेर शव अस्पतालमै छाडेका हुन्। मोरङ प्रहरी प्रमुख एसपी सन्तोष खड्काले तोडफोड र चिकित्सकमाथि दुरव्यवहार हुन थालेपछि स्थितिलाई नियन्त्रणमा लिन सामान्य बल प्रयोग गर्नु परेको बताए। बिरामीको मृत्यु चिकित्सकको लापरबाहीमा भएमा कानुन अनुसार अघि बढ्न सक्ने अवस्था हुँदाहुँदै अरु घटना गराउन खोजेको पाइएपछि नियन्त्रणमा लिन प्रहरी अघि बढ्नुपर्ने अवस्था आएको उनले उल्लेख गरे।"
प्याकेजसहित होटेल सञ्चालन,"बन्दीपुर : कोरोनाको त्रासका कारण वाक्क हुनुहुन्छ ? भीडभाड र सहरी त्रासका कारण वाक्क तपाईं त्रासरहित वातावरणमा दसैं मनाउन चाहनुहुन्छ भने बन्दीपुर तपाईंको आकर्षण बन्न सक्छ। संघमा ७७ होटल दर्ता छन्। तर, झन्डै सोही संख्याको हाराहारीमा पर्यटक राख्ने होटल र गेस्ट हाउस बन्दीपुरमा छन्। अरू बेला भएको भए अहिले मुख्य पर्यटकीय सिजन थियो। पर्यटन वर्षमा धेरै पर्यटक भित्र्याउने योजना बनाएर लगानी गरे पनि लकडाउनको मारमा परेपछि व्यवसायीले यस योजनाबाट राहत लिने सोचेका छन्। चहलपहल कम हुने ठाउँ भएकाले सहरमा जस्तो कोरोना जोखिम नहुने ठानेर व्यवसायीले पर्यटक भित्र्याउन खोजेका हुन्। तर, आफ्नै र पर्यटकको सुरक्षाका लागि पनि उनीहरूले स्वास्थ्य मापदण्डको भने पूर्ण पालना गर्ने बताएका छन्। सरकारले तोकेको मापदण्ड पालना गरेर मात्र होटल सञ्चालन हुनेछ, बन्दीपुर भिलेज इन्का सञ्चालक विकास श्रेष्ठले भने, आधा संख्यामा मात्र कोठा सञ्चालन गर्ने योजना छ। क्षेत्रीय होटल संघका एकाइ अध्यक्ष प्रधान भन्छन्, सुरक्षित स्वागत र सुरक्षित बिदाइ हुनेछ। पूर्ण मापदण्ड पालना गरेर मात्र होटल चलेका छन्। केहीले भने चिनेका र पुराना ग्राहकलाई मात्र भित्र्याउने गरेका छन्। चिनेका र पुराना ग्राहक आउँदा मात्र बास दिएका छौं, हिल्स हेभेन होटलका सञ्चालक सुमन श्रेष्ठ भन्छन्, जोखिम कम हुने हिसाबले होटल चलाइरहेका छौं। प्राकृतिक दृश्यले भरिपूर्ण प्राचीन भक्तपुरे नेवारी शैलीको बजार भएकाले बन्दीपुरमा पर्यटकको सदैव आकर्षण रहन्छ। अहिले पनि फोन गरेर सोध्ने र बास बस्न आउनेको संख्या बढ्न थालेको व्यवसायीको भनाइ छ। फोन गरेर सोध्ने र बास बस्न आउन थालेका छन्, प्रधान भन्छन्, शुक्रबार फ्लो बढ्न थालेको छ। दसैंमा खसी प्याकेजबन्दीपुर टुँडिखेलको दरबार हिमालयले दसैंमा लोकल खसीसहितको पारिवारिक प्याकेज घोषणा गरेको छ। उसले एक पटकमा तीन परिवार बस्न मिल्ने गरी उनीहरूको दसैं यहीँ मनाउने प्याकेज ल्याएको छ। कम जोखिम भएको ठाउँमा परिवारसँगै दसैं मनाउने प्याकेज ल्याएका हौं, होटल दरबार हिमालयका सञ्चालक बैस गुरुङ भन्छन्, परिवारलाई प्राथमिकता दिएका छौं। बन्दीपुर भिलेज इनका सञ्चालक विकास श्रेष्ठ पनि दसैंलक्षित प्याकेजमै जोड दिएको बताउँछन्। विदेशी आउने सम्भावना छैन, उनले भने, २५ देखि ३० प्रतिशतसम्म छुट दिँदा दसैंमा पर्यटक बढ्ने आशा छ। गाउँपालिका अध्यक्ष पूर्णसिंह थापा पहिलेजस्तो नभए पनि यस्ता प्याकेजले केही होटेललाई भए पनि राहत मिल्ने बताउँछन्। पहिलेजस्तो त नहोला तर केही ठूला होटललाई भने राहत हुन सक्छ, उनले भने, हामीले पनि मर्कामा परेका व्यवसायीलाई राहतको योजना बनाएका छौं।"
जयन्ती मंगलाकारी भद्रकाली कपालिनी,"जयन्ती मंगलाकारी संस्कार मानवधर्म साथै पर्यावरणमूलक चाड पर्व हो। मानवधर्ममूलक चाडपर्व अशुभ, अहंकारी, अन्यायी, अविवेकी र असहिष्णु प्रवृत्ति माथि लगाम कस्न सवार बन्न सक्ने मनोबल अनि विवेकबल प्रस्फुटन गर्न साधना गरिने धर्म संस्कार हो। धर्म संस्कार प्रतीकात्मक रहन्छ। यसमा अनेक प्रतीक र बिम्बको प्रयोग भइरहेका हुन्छन्। सांस्कृतिक आनन्द प्रतीक र बिम्बहरूका अर्थबोधक भाव महिमा गायनबाट उपलब्ध हुन आउँछ। संस्कृति र मानिस, मानिस र संस्कृति एकअर्काका परिपोषक अनि परिपूरक भावदर्शन, क्रियाकर्म, तथा जीवनसमाज सञ्चालन विधिका मुटु र चेत हुन्। मानिस जस्तो हुन्छ, संस्कृति उस्तै बन्छ। मानिसभन्दा अलग संस्कृति बन्न सक्दैन। संस्कृतिभन्दा अलग मानिस रहन सक्दैन। सांस्कृतिक सन्दर्भमा यसोउसो यताउति व्यापकतासम्म विचरण गर्दा मानिसराष्ट्र अथवा राष्ट्रियसमाजको पर्याय बन्छ। राष्ट्रियसमाज भन्नेबित्तिकै आमनेपाली; विशेषतः हिन्दूनेपाली चरितार्थ हुन्छ; हिन्दू धर्म आस्था बनेको विजयादशमी पर्वको सन्दर्भमा। त्यसैले संस्कृति समाजको स्वरूप हो अत्यन्त यथार्थतामा। तथापि नेपालको राजधानी उपत्यकाको बौद्ध समाजले दसैं संस्कृतिलाई आफ्नै तवरले मान्छन् पनि। मानिस दैवी र आसुरी प्रवृत्तिबीचको सन्तुलन हो। दैवभित्र अत्यन्त उदात्त र उच्च प्रवृत्तिहरू समाहित रहन्छन्। यो उदात्तता यति अकासिएको हुन्छ कि बखान गरेर साध्यै हुन्न। महादेवको उदात्तताका कारण भस्मासुरले छोयो कि भस्म हुने वर प्राप्त गर्छ। फलस्वरूप आफ्नै वरदानबाट जोगिन महादेव स्वयम् भस्मासुरदेखि भागी भागी बाँच्नुपर्ने अवस्था पर्छ। अन्तमा विष्णुले भस्मासुरलाई भन्नै पर्ने अवस्था आउँछ कि महादेवले तिमीलाई छलपूर्वक नक्कली शक्तिको वरदान दिएर हिँडे। विश्वास गर मलाई; नपत्याए परीक्षा गर यो कुरो सद्दे हुन् कि होइनन् भनेर। एकफेरा आपूलाई आफैंले छोई त हेर। नभन्दै भस्मासुरले आफूलाई छोई हेर्दा आफैं भस्म हुन पुगे। यसले महादेवको उदात्त भोलेपन र विष्णुको कूटनीतिक चालबाजीपूर्ण विवेकीपनको महात्म्य चरितार्थ हुन आउँछ। महादेवको भोलेपन र अति उदात्त स्वभावलाई लम्पट पारी भवानी मंगलादेवीले उनमाथि बस गर्नु पर्ने भएथ्यो। सरल, स्पष्ट र निर्विकार स्वभावसंस्कारलाई दैवी गुण मानिसमा हुन्छन्। कपटी, अमूर्त र विकारयुक्त स्वभावलाई दानवी स्वभाव मानिन्छ। मानिस बन्न राम्रानराम्रा दुवै तत्वबीचको सन्तुलनविहीन समाजमा मनुष्यत्व बाँच्नै सक्दैन। मनुष्यत्व नभएको समाजमा आसुरीपनको बिगबिगी रहन्छ। यस्ता बिगबिगी नासयोग्य हुन्छ र युगयुगमा यो नष्ट भइरहन्छ, रहेकै छ। भवानी मंगलादेवी विवेक बलकी प्रतीक कामिनी हुन्। जसले आसुरी प्रवृत्तिमाथि बस गर्ने क्षमता राख्छ तिनको साथमा आत्मबल रहन्छ। जोसित आत्मबल छ, ऊसित विवेकबल पनि रहन्छ। आत्मबल र विवेकबलको बलियो बन्धन हुन्छ। विवेकले मात्र सुरा शक्ति जन्माउँछ। सुरा शक्ति भन्नु सबको मंगलकारी आत्मबल हुन आउँछ। सुरा शक्ति भन्नु असल काममा प्रवृत्त रहन सक्ने बलवान् बुद्धियोग मानिन्छ। सुरा शक्तिले बलात्कार गर्दैन। बौद्धिक चमत्कारले आसुरी स्वभावमाथि नियन्त्रण गर्छ। आसुरी प्रवृत्तिबलात्कारी हुन्छ; स्वेच्छाचारी हुन्छ; दम्भ र अहंकारी रहन्छ। बलात्कारी प्रवृत्तिले बल प्रयोग गर्न लगाउँछ; विवेकको होइन। विवेकविहीनक्रिया पशुजन्य हुन्छ। पशुजन्य स्वभाव र मनस्थिति लिएको आसुरीपनलाई विजयादशमीको पर्वले महिसासुर वधलाई यस पर्वको प्रमुख क्रियाकर्म बनाएको छ। यस प्रकार आसुरी प्रवृत्तिमाथि दमन र विजय पाउन हिन्दू नेपालीले बर्सेनि विजयादशमी महोत्सव मनाउने संस्कारलाई आत्मसात गरेको छ; अँगालेको छ। यसकारण, संस्कार जीवन पद्धति बन्छ। जहाँ संस्कार छ; त्यहाँ जीवन छ। जहाँ संस्कार छैन त्यहाँ जीवन पनि बाँच्दैन; समाज पनि बाँच्दैन। जीवनसमाजलाई जिताउन नेपालीले सतहगामी धर्म संस्कार पालन गरेर पुग्दैन। धर्मसंस्कारलाई जिउँदो जीवन समाजकै जयन्ती वा आचरणको रूपमा पालन गर्नु आवश्यक छ। जयन्ती मंगलाकारी चाडपर्वसंस्कार समाजलाई असलतिर उन्मुख गराउने एक प्रकारको कल्याणमुखी धार्मिक पर्व बनेकाले लोककल्याणकारी शासनलाई टीको लगाउनु पर्दो हो। टीको मूर्तमा पनि अमूर्त बिम्बबोधक सांस्कृतिक प्रतीक बन्छ यहाँ। धर्मलाई विवेकशील स्वभाव, प्रवृत्ति र व्यवहारसित गाँस्नुपर्ने हुन आउँछ। विवेक बललाई प्रस्तुत गर्ने बिम्ब भगवती मंगलादेवीको गुण स्वभाव बन्छ। यस गुणस्वभावको आर्जन भवानी मंगलामा अन्तरनिहित रहेको प्रज्ञापन उनकै नवशक्ति र १८वटा बाहुले बताउँछ। नवदुर्गा नवरसका प्रतीक हुन्। नवरस नव्य जीवनको सार्थक चाहना बन्छ। जहाँ नवरस छ; त्यहाँ नवदुर्गा छन्। नवदुर्गा नवरसका प्रतीक हुन्। नवदुर्गा नव नक्षत्रका अधिस्थात्री हुन् नवरथा, नवरस, र नवदुर्गा नव्य चेतना, नव्य प्रवृत्ति, नव्य दिशाबोध, नव्य कामना, नव्य गतिशीलता, नव्य अर्थ बोध, निश्चल व्यवहार, निष्कपट मनोबल र नव्य जीवनका लागि आराध्य छ, अनुशीलन योग्य छ जयन्ती मंगलाकारी भद्रकाली कपालिनी संस्कार ! सुन्दर शारदीय गुण स्वभावलाई वरन गर्दै मानिस मात्रलाई जिउताउन जयन्ती गर्नै पर्छ मंगलाकारी समाजकी अधिस्थात्री दुर्गा भवानीलाई। विवेकशील चेतनाकी महालक्ष्मी विवेचनाशील ज्ञानकी सरस्वती, नदी झैं प्रवाहमान कर्मठताकी सीपवती वैष्णवी, सिर्जनाका प्रत्युत्पन्न मतिधारी ब्रम्हायणी, सुरुचिकर लावण्यकी खानी कुमारी, सुशीलताकी प्रतिमूर्ति महेश्वरी, दुराचार माथि प्रहार गर्ने शक्तिशाली रुद्रायणी, हठवाद र बीभत्सतालाई नंग्याउने प्रवृत्तिशाली महाकाली यी अष्ठ सिद्धि र शक्तिका एकीकरण नवदुर्गा भवानीभगवतीमहामाया जे भनौं उही हुन्; उनै हुन्। जयन्ती मंगलाकारीसंस्कार यिनै तत्वबोधक संस्कृति हुन्। जयन्ती मंगलाकारी संस्कारले हामी सबैलाई सुसंस्कृत बनाउन्। जयन्ती मंगलाकारी धर्मसंस्कृतिलाई पुर्खाले हाम्रा समाजमा आमिशनिरामिश दुवै पक्षलाई सन्तुलनमा राखी चलायमान राखेको छ। नवमीका बिहानै कोतपूजा गर्दा नेपाली राष्ट्रिय सेनाले कोतपूजाको अवसरमा आमिश बलिपूजामा पशु राँगा, बोका, भेडा, हाँस र कुखुरा आदि बलिबेदीमा अर्पण प्रथा चलायमान राख्नुका साथै निरामिश बलिपूजा पनि चढाउने गर्छन्। निरामिश बलि पूजामा कुपिण्डो, मूला, काँक्रो आदि बलिबेदीमा चढाउने गरिन्छ। पराईदुश्मन आइलाग्दा जाइलाग्ने अडम्य साहस र सामान्य अवस्थामा निरामिश फलफूल र शाकाहारबीच समयोचित सन्तुलन कायम राख्न सकौं भन्ने बिम्बबोधक कामनाका प्रतीक बने, बनाइएका छन्। यसले राष्ट्रलाई सदा सन्तुलनमा राखी एकै पक्षधर नबनाउनुपर्ने मौन संकेत दिने बुझेको छु।आसुरी प्रवृत्तिमाथि दमन र विजय पाउन हिन्दू नेपालीले बर्सेनि विजयादशमी महोत्सव मनाउने संस्कारलाई आत्मसात् गरेको छ; अँगालेको छ। यसकारण, संस्कार जीवन पद्धति बन्छ। जहाँ संस्कार छ; त्यहाँ जीवन छ। जहाँ संस्कार छैन त्यहाँ जीवन पनि बाँच्दैन; समाज पनि बाँच्दैन। जीवनसमाजलाई जिउताउन नेपालीले सतहगामी धर्म संस्कार पालन गरेर पुग्दैन।"
थुतुनो कति खतरनाक !,"मान्छे मन परेन भने त्यसको थुतुनो कस्तो चोसो परेको, कति भद्दा, मनैनपरेको भन्ने गरिन्छ। घर झगडा हुँदा पनितेरा थुतुनो भत्काइदिउँ भनिन्छ। सासूबुहारी, देउरानीजेठानी, वल्लोपल्लो टोलछिमेकका आइमाईको झगडामा पनि थुतुनो च्याताच्यात गर्छन्। थुतुनोले धेरै ठाउँमा भत्काएको बिगारेको देखिन्छसुनिन्छ। हुन पनि यही थुतुनोले कति काम सप्रिन्छ भने धेरैजसो बिग्रन्छ। थुतुनो कन्ट्रोल गर्न सकिएन भने त्यसले सत्यानाश गराउँछ। थुतुनोले मित्र पनि शत्रु भएका धेरै उदाहरण छन्। थुतुनोभित्रको जिब्रो चिप्लियो भने कति नोक्सान हुन्छ ? भनिसाध्य छैन। यही थुतुनोले कतिको जीवन धन्य ! धन्य ! भएको छ भने कतिको सत्यनाश पनि भएको छ। कतिको थुतुनो चिल्लो हुन्छ भने कतिको थुतुनो खस्रो हुन्छ। यो थुतुनो पनि अपारको छ। कतिखेर एउटा कुरा भन्छु भन्दा थुतुनो बांगिएर अर्कैकुरा बाहिरिन्छ भने कतिखेर बिग्रँदा बिग्रँदै सप्रेर पनि जान्छ। एउटै घरमा पनि कसैको थुतुनो चिप्लो हुन्छ कसैको छुरा जस्तो धारिलो हुन्छ। चिप्लो हुनेवाला मुखमा राम राम बगलीमा छुरा हो भने खस्रोले जे देख्यो त्यही भन्छ। यतिखेर यहाँनेर थुतुनोको प्रसंग नितान्त अलग छ। संसारभरि कोरोना महामारीले घर समाज टोल, छिमेक, जिल्ला, अञ्चल, प्रदेश, देश र विश्व नै तहसनहस भएको छ। कतिपय देशमा कोरोनाले करोडौं मान्छे थला परे भने लाखौंको संख्यामा परमधाम पनि भए। दुई सयभन्दा बढी देश थला परे, अछुतो कुनै देश रहेन। थोरै होस् वा धेरै; कोरोनाले थला पारेकैछ भने लाखौंले सिल्टिमुर खाइसकेका छन्। कतिलाई २०२२ को लक्काजवानकै अवस्थामा कोरोनाको कालले चटक्क चुँडालेर लग्यो, कतिलाई ओछ्यानमा सोत्तर पार्यो। कतिलाई धेरै बाँच्न मन थियो होला, खाउँखाउँ, लाउँलाउँ भन्ने उमेरमा शिवखुलित बनाइदियो। कति त बिहे गर्ने उमेरका, बच्चा पाउने उमेरका गए, बिते, सिल्टिमुर खाए।न रोएर हुने नहाँसेर हुने। यो काल पनि कति निर्दयी हो खै ! ९०१०० कटेका खुस्किँदा त त्यत्ति पछुतो नहोला तर खाइलाग्दो बित्दा कसको मन नरोला ? उपरोक्त बेहोरा मैले त्यसै कथेको चाहिँ होइन है ! ल सुन्नुस् मनुवाहरू ! संसारभरि अहिले सात अर्बभन्दा बढी मानिस छन्। सबैका एकएकवटा खाने थुतुनो छन्। सास नफेरी कोही बाँच्न सक्दैन। कोरोना भनेको सास फाल्दा सार्ने अनि तान्दा सर्ने। थुक्दा सर्ने फुक्दा सर्ने। हाछिउँँबछिउँ गर्दा नि सर्ने। खोक्दा सर्ने भुक्दा पनि सर्ने। स्वर सुक्दा पनि सर्ने स्वर फुक्दा पनि सर्ने। जे गर्दा पनि सर्ने। हिसाब गरम् त ! साबुनपानी मिसाएको वा मिनिरल वाटर हालेको स्यानिटाइजर कति अर्ब ग्यालेन बिके होलान्। सक्कली हो कि नक्कली मास्क कति अर्ब बने होलान्, कति बिके होलान्। कोरोनाले चौपट बनाउँदा करोडौंको संख्यामा बेरोजगार भएको बेलामा नयाँ रोजगारी पाउनेहरू कति भए होलान्। लाखौं उद्योग सोत्तर भएका बेला यी सामान उत्पादन गर्ने कति कारखाना नाफामा गए होलान्। उद्योगधन्दा चलाइरहेका कति मान्छे करोडपतिबाट रोडपति बने, काम नपाएर बसिरहेका कति मान्छे नयाँ रोजगारी र उद्योगधन्दाले अर्बपति भए। दैवको लीला पनि अचम्मको हुँदोरेछ ! एउटा सोच्यो अर्कै हुन्छ। हेरम् न कल्पनै नगरेका पर्यटकीय होटल, लज, व्यापार व्यवसाय, सटर, कोठा, सहर, बजार, यातायात कसरी ठप्प भए। आकाशैभरि चौबीसै घण्टा कानै खाने गरी चिल उडेजस्तो कर्कस आवाजसहितका हजारौं जहाज आआफ्ना देशमा थन्किए। जमिनमा गुड्ने थोत्रा गाडीदेखि आकाशमा उड्ने हवाईजहाजसम्मले लामै विश्राम लिए। के यो कसैले सोचेको थियो होला त ! महामारी त विगतमा पनि भए। करोडौं स्वाहा भए। त्यसमा थुतुनोको भूमिका भए पनि छिट्टै ओखती पत्तो लाग्यो। अहिले यो कोरोना त थुतुनोकै कारण सर्वव्यापी भइदियो। यो एउटा थुतुनो नभएको भए न संक्रमितले सास फेर्दा सद्देलाईसथ्र्यो न सद्दे मान्छेले सास तान्दा कोरोना सरेर परमधाम हुनुपथ्र्यो। त्यसैले यो थुतुनो सबैभन्दा बेकामे, निकम्मा र खतरनाक सावित भएको छ। थुतुनोबारे यसोभन्दा तपाईंहरूले पक्कै पनि यो पागल भएछ भन्ठानेको होला। त्यसो होइन। यो सबै ब्रम्हाजीको करामत हो। सोचेर हेरौं त ब्रम्हाजीले यो थुतुनोलाई कलकलाउँदो, राम्रो, मोहनी लाग्लाजस्तो, हेरिरहौं जस्तो अनुहारतिर नराखेर पछाडि पारिदिएको भए संसारमा आज यो हविगत हुन्थ्यो त ? हुन त भन्नुहोला, थुतुनो नभए केले खाने, केले सास फेर्ने, केले गाली गर्ने, कसरी चिप्लो घस्ने हो ? साँच्चै सोचिहेरौं त थुतुनोको आकार प्रकार अगाडि भए नि। त्यो नबोल्ने नच्यातिएको टम्मै टालिएर थुतुनो मात्र पछाडि भएको भए आमनेसामने भए पनि सास लिँदादिँदा कोरोना सरेर परमधाम भइन्थेन। खाने पिउने भनेको पाइप लगाएर नि काम चल्थ्यो। अर्कोले ख्वाए नि भइहाल्थ्यो। किनभने ख्वाउनेको थुतुनो पनि त पछाडि नैहुन्थ्यो नि ! आहा कति हाइसञ्चो हुन्थ्यो होला हगि ! न मास्क लाउने झञ्झट न सेनिटाइजरको झमेला। न सामाजिक दूरीको कुरा न घण्टैपिच्छे हात धोइहाल्ने सकस। कोरोनाको दोहोलो भइसक्थ्यो। मान्छेले यो ब्रम्हाण्डमा अटाइनअटाइ बच्चा जन्माए, नियन्त्रण गरेनन्। पृथ्वीलाई बढी भार होला भनेर पनि ब्रम्हाजी दूरदर्शी बनेका होलान्। त्यसैले पृथ्वीमा मान्छे थामीनसक्नु भयो भने के गर्ने त ? सृष्टिकर्ता त उनै ब्रम्हाजी हुन्। यदि थाम्नै सकिएन भने ? उनले मान्छेको जुन अंग जहाँ पनि राख्न सक्थे। आँखालाई कान भएको ठाउँमा र कानलाई आँखा भएको ठाउँमा। पिठ्यूँँलाई अगाडि र पेटलाई पछाडि पनि राख्न सक्थे। सिंगो अनुहारलाई पछाडि र टाउकोलाई अगाडि राख्न नि सक्थे। नयाँ यन्त्र, अत्याधुनिक औषधि उपचार र प्रविधिको विकासले मान्छे हत्तपत्त मर्दैन भन्ने थाहा थियो ब्रम्हाजीलाई। त्यसैले कोरोनालगायतको रोग उत्पत्ति हुँँदा सास फाल्दा र लिँदा स्वाट्टै भित्र पसोस् अनि हत्तपत्त औषधि बनिहाल्ने होइन क्यारे फटाफट परमाधाम भएर मनुष्यको परिवार नियोजन गर्ने चलाखी हुनपर्छ ब्रम्हाजीको। पृथ्वीलाई साह्रै भार नहोस् भनेर पनि बेलाबखत अनौठा रोगव्याधको उत्पत्ति हुँँदा जनसंख्या घटाउने उपाय सुझाएका रेछन् ब्रम्हाजीले। खै त जनावर पशुपक्षीका पनि त थुतुनो छन् नि कोरोना लागेको थाहा छैन। खासमा मान्छेलाई कोरोना हुनुुमा त प्रकृतिमाथि बढी अन्याय अत्याचार अनि अतिक्रमण गरेर पनि हो जस्तो लाग्छ। हेरम् त मित्रहरू ! अरू सब यथावत् राखेर थुतुनो मात्र पछाडि राखिदिएको भए आज संसारका यी मानवले दानवरूपी कोराना महामारीका कारण उमेर नपुग्दै परमधाम हुनपथ्र्यो त ? त्यसैले एउटा प्रार्थना गर्दछु, हे ब्रम्हाजी ! आजका मितिसम्म पृथ्वीमा जो जो अगाडि थुतुनो लिएर जन्मेजन्मे अब उप्रान्त जन्मने मनुष्यको शरीरका अंगहरू तत्तत् स्थानमा राखेर कोरोना सार्ने थुतुनो चाहिँ पछाडि राखिदिनुहोला प्रभु ! बाँचिरहेकाहरू यो कोरोनारूपी रोगले परमधाम हुने भए पनि अब जन्मने मनुष्यले हाम्ले जस्तो सास्ती भोग्नु नपरोस् !"
अर्धनारीश्वर कि नारी सत्ता ?,"स्त्रीद्वारा नै रचना भएको पुरुष, पुरुषकै सहयोगमा रचना भएकी स्त्रीको यो सत्यलाई अस्वीकार गर्न सकिँदैन। दुर्गा सप्तशतीमा नारीशक्तिलाई चुनौती दिने शक्ति र सामथ्र्य आजको दुनियाँमा छैन। शरद ऋतुको चहलपहल सुरु भइसकेको छ ! नेपालीको महान् चाड बडादसैं घरआँगनमा भित्रिइसकेको छ ! दसैं सर्वस्वीकृत थियो हिजोसम्म। आजसम्म आइपुग्दा, दसैं कोणप्रतिकोणको दृष्टिकोणबाट लड्दैपड्दै अघि बढिरहेको छ। कसैले सामन्ती संरचनाको आधार, कसैले महान् पर्व, कसैले जातीय पहिचान मेटाउने पर्व, कसैले खस आर्यको पर्व आदि आदि; दसैंको चरित्रमाथि आआफ्नै टिप्पणी र परिभाषा हुन थालेका छन्। एकातिर पुरुष र स्त्री दुवैले विजय गरेको पर्व र अर्कातिर स्त्रीले विजय गरेको पर्वका रूपमा पनि यसलाई लिने गरिएको छ। दसैंको सम्पूर्णता बडादसैंसँग होला। दसैं बलिप्रथाको उत्तेजक पर्वका रूपमा, शक्तिआर्जनको पर्व आदिका रूपमा मनाइन्छ। स्त्रीको अविरल सामाजिक विकृतिका विरुद्धको लडाइँ, असुर प्रवृत्तिको विरुद्ध, पुरुष सत्ताले हारेको बेलामा स्त्री शक्तिले लडेको लडाइँका रूपमा पनि बुझ्ने गरिन्छ। समाजको नारीसत्ताको विजयोत्सवको सत्यलाई स्वीकार्नु नै दसैंको पर्वको महानता हो। विष्णु, शिव, इन्द्रलगायत वैदिक सनातन धर्मका देवताले लड्न नसकी सत्ता गुमेको अवस्थामा स्त्रीलाई पुरुषको छातीमा टेकाई स्त्रीद्वारा लडेका थिए। महानताको वर्णन गरी लडेको लडाइँ तत्कालीन समाजको सिर्जनात्मक विध्वंस हो। नयाँ समाजको निर्माणको पहलका रूपमा सो युद्धलाई किन नलिने भन्ने प्रश्न उभिएको छ। भलै सोबमोजिम समाज निर्माण भएको छैन। नालापानीमा बलभद्र वीरतापूर्वक लडाइँ लडे तर अन्तिममा भक्ति थापाको ज्यान गएपछि मैदान छोडेकालाई पनि वीर रसको रूपमा चित्रित गरेका छौं। तर, नारीशक्तिले लडेको लडाइँलाई त्यही ढंगबाट सम्मान दिन कञ्जुस्याइँ गर्छांै। दसैं ईश्वरीय शक्तिका रूपमा मान्नेलाई मान्न दिऊँ। दसैंले पुरुष सत्तालाई प्रकृतिले चुनौती दिई प्रकृति नै विजय भएको तथ्यलाई आँखा नचिम्लिने हो कि ? दसैंमा पढिने दुर्गा सप्तशतीमा विभिन्न कालखण्डका विद्वान्ले आआफ्ना धारणा थपे होलान्। महालक्ष्मी, महासरस्वती र महाकालीको रूपमा क्रमशः अर्थको नेतृत्व, बौद्धिकताको नेतृत्व र शक्तिको नेतृत्व नारीले लिएको अवधारणालाई बुझ्न सकिन्छ। उपभोगवादी संस्कृतिको वर्तमानमा ऐतिहासिक मिथकहरूलाई खोज अनुसन्धानको रूपमा दसैंलाई लिँदा उपयुक्त हुने देखिन्छ। सबै देवी सवर्ण जातिका स्त्री मात्र होइनन्, ती सबै नारी जगत्का प्रतिनिधि पात्र हुन्। नारी जगत् सवर्ण र दलित, जाति जनजातिमा उत्तिकै शोषणको मारमा परेका छन्। नारीबीच भौतिक सुखसुविधाको अन्तर होला सामाजिक संरचनाभित्र। अर्धनारीश्वरको रूपमा स्त्रीलाई स्वीकार गरेको मात्र हुन्, या आफूलाई नारीमा समर्पण गरी नारी सत्तालाई स्वीकार गरेका हुन्, अध्ययनकै विषय छ। बाध्य भएर नै सही, प्रकृतिको सत्तालाई स्वीकार गरिएको छ। असुर जाति जनजाति होइन, तत्कालीन समाजको प्रवृत्ति हो जुन देवतामा पनि थियो नत्र इन्द्रको चित्रण हुँदैनथ्यो होला। शिव जसलाई ईश्वरीय भाषामा पुरुष मानिन्छ; उनले छातीमा प्रचण्ड नारी शक्तिलाई रोक्न नारीको पैताला टेकाए। नारी मनले लज्जाको अनुभव गरी जिब्रो काढ्नुलाई पुरुषको अस्तित्वलाई स्वीकार गरेको पर्व पनि हो। स्त्रीद्वारा नै रचना भएको पुरुष, पुरुषकै सहयोगमा रचना भएकी स्त्रीको यो सत्यलाई अस्वीकार गर्न सकिँदैन। दुर्गा सप्तशतीमा नारी शक्तिलाई चुनौती दिने शक्ति र सामथ्र्य आजको दुनियाँमा छैन। दुर्गा सप्तशती नै नारी मुक्तिका लागि रामवाण हो या अचुक दबाई हो भन्ने होइन। तर, शरद ऋतुको बडादसैंमा विभिन्न धर्मको धार्मिक ग्रन्थमा लेखिएका नारी वीरताका नारी अस्मिताको संघर्षका मिथकहरू खोज्दै जाऊँ भन्ने हो। थुप्रै नारी सत्ताका विभिन्न संस्कृतिको सकारात्मक पक्षलाई ग्रहण गर्ने पर्व हो दसैं। नेपालीका सन्दर्भमा बडादसैं सबै धर्मावलम्बीलाई स्वीकार्न आग्रह पनि गर्दिनँ। ती संघर्षका मिथकहरूलाई त सर्सर्ती अध्ययन गर्न, मनन गर्न त सबैलाई अधिकार छ नि। रातो टीका लगाउनुस् या नलगाउनुस्, बलि दिनुस् या नदिनुस्, लावालस्कर लागेर आशीर्वाद थाप्न जानुस् या नजानुस्। संघर्षको स्वभी मिथकहरूलाई, नारीको सार्वभौमिकतालाई एकएक मिनेट नौ दिन मनन गरौं। आमा, हजुरआमा, दिदी, बहिनी, पत्नी, भाउज्यू, माइज्यू, जे जति नारी नाताका रूपमा छन्; तिनीहरू श्रद्धाका पात्र हुन् कि ?"
अभावपछि औषधि ल्याउने हतारो,"काठमाडौं : कोभिड १९ का बिरामीलाई दिइने रेम्डेसिभर औषधि चरम अभाव भएपछि बल्ल सरकारले आयातको अनुमति दिएको छ। पहिलोचोटि ल्याइएको ६ हजार भाएल औषधि खपत भइसकेको छ। औषधि व्यवस्था विभागले तीन वटा फर्मलाई औषधि आयात तथा बिक्रीको अनुमति दिएको हो। तिनमा यती फार्मसेप्टिकल डिस्ट्रिब्युटर प्रालि, सिनर्जी प्रालि र हेटेरो ल्याबस् लिमिटेड छन्। तर, तीन वटै फर्मसँग रेम्डेसिभर औषधि जगेडा छैन। ल्याउन समयमै अनुमति नपाउँदा बजारमा अभाव भएको तीन वटै फर्मका प्रतिनिधिको भनाइ छ। अब सबै कोभिड अस्पतालले चिकित्सकको सल्लाहबमोजिम खरिद गरी उक्त औषधि प्रयोग गर्न पाउने भएका छन्। स्वास्थ्य मन्त्रालयका प्रवक्ता डा जागेश्वर गौतमले चिकित्सकको सिफारिसअनुसार सम्बन्धित व्यक्तिले अनुमतिप्राप्त फर्मबाट खरिद गरेर प्रयोग गर्न सकिने बताएका हुन्। जबकि किन्न बजारमा औषधि पाइन्न। विभागले खरिदका लागि समयमा अनुमति नदिँदा बेलैमा ल्याउन नसकिएको यती फार्मसेप्टिकलका प्रभुराज यादवले बताए। एक पटक ल्याएका थियौँ, उनले भने, त्यो सकियो। बीचमा ल्याउन अनुमति मागेको, विभागले दिएन। भर्खर स्वीकृति दिएको छ। केही दिनमा आउँछ। विभागले अहिले तीनवटै फर्मका लागि २ हजार भाएलका दरले ल्याउन अनुमति दिएको छ। औषधि आउन अझै तीन साता लाग्ने हेटेरो ल्याबस् लिमिटेडका प्रतिनिधि विजय अग्रवालले बताए। हामीलाई भर्खर अनुमति आएको छ, अग्रवाल भन्छन्, ल्याउने ठाउँमा पनि औषधिको माग ज्यादा छ। कम्तीमा तीन साता लाग्छ। पहिलो पटक ल्याएको औषधि नसकिँदै ल्याउन अनुमति माग्दा नदिएकाले अहिले अभाव भएको सिनर्जी प्रालिका प्रतिनिधि मधु पौडेलले बताए। औषधि ल्याउन मागअनुसार अनुमति नदिएकाले पनि समस्या भएको उनको भनाइ छ। हामीले कम्तीमा १० हजार भाएलको अनुमति माग गरेका थियौं, उनले भने, त्यतिको अनुमति दिए उत्पादन गर्ने कम्पनीले नेपालका लागि छुट्टै औषधिको ब्याच बनाउँथ्यो। र, सहजै पाइन्थ्यो। २ हजार माग गर्दा अरूलाई उत्पादन गरेकोबाट कटाएर दिनुपर्ने भएकाले समस्या हुन्छ। विभागले तीनवटा फर्मलाई २ हजार भाएलका दरले ल्याउन अनुमति दिएको छ। जम्मा ६ हजार भाएलले एक बिरामी बराबर ६ पटक प्रयोग गर्दा १ हजार जनालाई मात्र पुग्छ। अघिल्लो पटक पनि ६ हजार भाएल मात्र खरिद गर्न अनुमति दिइएको थियो। के हो रेम्डेसिभर ? रेम्डेसिभर एन्टी भाइरस औषधि हो। विश्वमा कोभिडविरुद्ध यो औषधि प्रयोगकै चरणमा छ। डब्लूएचओले पनि यसलाई परीक्षणका रूपमा राखेको छ। यसको केही ट्रायल पनि राम्रो देखिएको विज्ञहरूले बताएका थिए। तर, भर्खरै डब्लूएचओले धेरै प्रभावकारी भने नभएको रिपोर्ट दिएको चिकित्साशास्त्र अध्ययन संस्थान (आइओएम) का पूर्वडिन डा जगदीशप्रसाद अग्रवालले बताए। तर, विश्वभर अन्य औषधिको विकास नहुँदा यही औषधिको प्रयोग भइरहेको छ। डा अग्रवाल नेपालमा यसको प्रयोगको कमी भएको बताउँछन्। डा अग्रवालका अनुसार निमोनिया हुँदासम्म यसले काम गर्छ। त्यसैले निमोनिया हुनुअगावै यसको प्रयोग भएमा बिरामीको अवस्था राम्रो बन्न सक्ने उनले बताए। पोजिटिभ आउनेबित्तिकै दिए बिरामीलाई सहज हुने उनले बताए। रेम्डेसिभरको समयमै प्रयोगले मृत्युदरमा पनि कमी ल्याउन सक्ने भएकाले सबै बिरामीले उपयोग गर्न पाउनुपर्ने उनको भनाइ छ। यो औषधि सबै बिरामीले प्रयोग गर्न पाउनुपर्ने हो, उनले भने, तर नेपालमा अभाव छ। संक्रमण वृद्धि भइरहेको अवस्थामा औषधि आयात गर्न निश्चित मात्रा तोकिनु हुँदैन। क्वालिटीको औषधि ल्याउने तर पर्याप्त ल्याउन विभागले अनुमति दिनुपर्छ। यसको धेरै प्रयोग गर्न सकिए मृत्युदरमा कमी ल्याउन सकिने उनले बताए। अहिले संसारभर यो औषधि ट्रायलमै भएकाले यसको आयात निश्चित गरिएको मन्त्रालयका सहप्रवक्ता डा समीरकुमार अधिकारीले बताए। यो कोरोनाकै औषधि भनेर प्रमाणित भइसकेको छैन, उनले भने, परीक्षणका लागि हामीले निश्चित मात्रामा मगाएका हौँ। धेरैलाई औषधि नै यही हो भन्ने लागेको छ। तर, होइन। नेपाल स्वास्थ्य अनुसन्धान परिषद् (एनएचआरसी) ले अध्ययन गरेर यो कोरोनाकै औषधि हो भनेर प्रमाणित गरेपछि मात्रै निर्धक्क प्रयोग गर्न सकिने उनले बताए। एनएचआरसीले औषधिको रूपमा प्रयोग गर्न नभनेसम्म हामीले अध्ययनकै रूपमा प्रयोग गर्ने हो। अहिले प्रयोग भइरहेको सबै अध्ययनकै रूपमा जान्छ, डा अधिकारीले भने।"
अब नेपालमै सुन फलाइन्छ,"डडेल्धुरा : गन्यापधुरा गाउँपालिका४ रमाइलमा परि भट्ट खलकको दुई सय रोपनी जमिन छ। परिका आठै जना छोराको निधन भइसकेको छ। तिनका ३६ सन्तानसमेत लाखापाखा थिए। त्यो जमिन ५० वर्षदेखि खेतीपाती नगरेर रूखिएको थियो। झाडी र घारी बनिसकेको थियो। धन्य कोरोना, जसले भट्ट परिवारका जुझारु युवालाई भारत र देशकै विभिन्न ठाउँबाट फर्कायो। फर्काएन मात्र, बाँझिएको पुरानो पाखो जमिन खनेर उद्यममा बदल्न प्रेरित गयो। उक्त परिवारका १० जना मिलेर उक्त जग्गामा व्यावसायिक खेती सुरु गरेका छन्। तीमध्ये देवराज भट्ट भारतको बरेलीमा स्टार तहको होटलमा कुक थिए। सोही परिवारका जयराज पनि १० वर्षदेखि भारत मुम्बईको एक होटलमा काम गर्थे। कोभिडका कारण घर आएका उनीहरू अब भारत नफर्किने अठोटमा पुगेका छन्। आठ भाइ बाजेले त्यो जमिनलाई भैंसीगोठ बनाएका थिए। त्यहाँ मकै, तम्बाकु लगाउने गरिन्थ्यो। तर, बुबाका पालामा त्यो जमिन पूरै बाँझो भयो। अहिले हामीले त्यस जमिनमा फेरि भविष्य खोजेका छौं, देवराजले भने। त्यहाँ उनीहरूले पहिलो खेपमा आलु र लसुन लगाइसकेका छन्। उक्त कृषि फार्ममा साझेदार बनेका छन् गन्यापधुरा ४ का वडाध्यक्ष चेतराज भट्ट पनि। बाहिर देश भएकाहरू त फर्केनन्। हामी भारत र नेपालमा कोरोनाका कारण प्रभावित भएकाहरूले कृषि र पशुपालनमै सम्भावना देख्यौं। त्यसमै लागेका हौं। रमाइलमा घंगारु, सल्ला र अन्य काँडाको झाडी भइसकेको थियो। त्यसमा झण्डै सय जनाले २२ दिनभन्दा बढी फाँड्ने, खन्ने र घेराबारको काम गरेका छन्। २२ सय दिनको मजदुरी पाउने गरी गाउँका मान्छेले काम पाएका छन्। १७ मिटरको उचाइमा भएकाले कृषि पर्यटनको पनि सम्भावना देख्यौं। त्यही भएर १० भाइ छोराले कृषि फार्म सुरु गरेका हौं, अर्का साझेदार जयराज भट्टले भने। यसका लागि उनीहरू १० जनाका नाममा शिखर तरकारी तथा पशुपक्षी बहुउद्देश्यीय कृषि फार्म दर्ता गराएका छन्। त्यसमा परिवारका दुई महिला पनि सदस्य छन्। फार्ममा उनीहरूले ३५ लाख लगानी गरिसकेका छन्। गन्यापधुरा गाउँपालिकाले ५० प्रतिशत अनुदानमा आलुको बिउ दिएको छ, वडाध्यक्ष भट्टले भने, ५० क्विन्टल आलु लगाइसकेका छौं, उम्रिन थालेको छ। उनीहरूलाई प्रधानमन्त्री कृषि आधुनिकीकरण परियोजनाले ५० प्रतिशत अनुदानमा कृषि उपकरण दिने प्रतिबद्धता जनाएको छ। बल्लतल्ल हाते ट्र्याक्टर पुयाएका छौं, फार्मका साझेदार धर्मराज भट्टले भने। धर्मराजले भैरहवाको टपटाइइगर क्यासिनोमा काम गर्दै आएका थिए। भैरहवाको क्यासिनोमा राम्रै आम्दानी गरिरहेका उनी जेठमा मात्रै घर फर्किएका हुन्। भन्छन्, बाहिरको नोकरीको भरोसा छैन, अब आफ्नै गाउँठाउँमा स्वरोजगार गर्नुपर्छ भन्ने लागेको छ। उनीहरूले, पाखो जमिन खनेर लसुन पनि लगाएका छन्। अहिले बजारमा लसुन किलोको २ सयदेखि तीन सय रुपैयाँ पर्छ। प्याजको पनि अहिले किलोको १ सय ५० छ। लसुन र प्याजमा हामी शतप्रतिशत परनिर्भर छौं। त्यसैले पहिलो चरणमा लसुन लगाएका छौं। त्यसपछि प्याजमा पनि लगानी गर्ने चाहना छ, फार्मका अर्का साझेदार हरिलाल भट्टले भने। त्यही कृषि फार्ममा, भारतको पञ्जावको एक कम्पनीमा कार्यरत ईश्वर देव भट्ट पनि बाँझो जमिनमा फरुवा चलाइरहेका छन्। पचास क्विन्टल आलु र ५ क्विन्टल लसुन लगाइसकेका उनीहरू भैंसी पालनका लागि पनि हौसिएका छन्। २० वटा भैंसीका लागि गोठ र बाख्रापालन गरेर मासु पनि उत्पादन गर्ने योजना छ, भारतको पञ्जावबाट फर्केका खेमराज भट्टले भने। उनी पनि यस फार्मका साझेदार हुन्। गन्यापधुराका भट्ट बन्धुहरूजस्तै गाउँमा सयौं युवा कोरोनाका कारण घर फर्केका छन्। लकडाउनका बेला मात्रै, डडेल्धुरामा करिब ५ हजार युवा भारतबाट घर फर्किएका छन्। उनीहरू सबै रोजगार गुमाएर फर्किएका हुन्। गाउँमै पसिना बगाई स्वरोजगार पनि भइने र घरपरिवारसँग बसेर आय आर्जनमा लागे राम्रो हुने गाउँपालिका अध्यक्ष नवलबहादुर मल्लले बताए।"
सरकारले आफ्नो भूमिसमेत दाबी गर्न सकेन : सिंह,"काठमाडौं : नेपाली कांग्रेसका नेता प्रकाशमान सिंहले सरकारले आफ्नो भूमिसमेत दाबी गर्न नसकेको बताएका छन्। हुम्लामा नेपाली भूमि चीनले अतिक्रमण गरेकोबारे बुझ्न गएको सरकारी टोली नपुग्दै परराष्ट्रमन्त्रीसमेत रहेका सरकारका प्रवक्ताले भूमि मिचेकै छैन भनेर अपरिपक्व अभिव्यक्ति दिएको भन्दै उनले यस्तो बताएका हुन्। नागार्जुन नगरपालिकाले सिउजाटारमा निर्माण गरेको ओपन फिटनेस पार्कको उद्घाटन गर्दै शनिबार उनले सरकारको परराष्ट्रनीति असन्तुलित देखिएको धारणा राखे। आफ्नो राष्ट्रको भूभाग संरक्षण गर्दै सरकारले सुरक्षा दिन सक्ने कि नसक्ने जस्तो भान जनतालाई भइरहेको छ। यो दुर्भाग्य हो',उनले भने। सिंहले अहिले ठुला ठेला भ्रष्टाचार काण्ड भएको भन्दै त्यसको निष्पक्ष छानविनको पनि माग गरे। जतिसुकै ठूलो नेता भएपनि भ्रष्टाचारमा संलग्न भए उन्मुक्ति दिन नहुनेमा उनले जोड दिए। पूर्वउपप्रधानमन्त्री सिंहले करिब दुई तिहाई बहुमत नजिकको वर्तमान सरकार सुशासन र शान्तिसुरक्षा दिन पनि असफल भएको बताए। सरकार कोरोना महामारीको बेलामा पनि मेडिकल सामाग्री खरिदमा भ्रष्टाचार गरेको भन्दै सरकार भ्रष्टाचारमा लिप्त रहेको सिंहको दाबी थियो। दिनानुदिन बलात्कार, महिला हिंसाका घटना बढेको भन्दै सरकारले शान्ति सुरक्षा दिन पनि नसकेको बताए। कार्यक्रममा मेयर मोहनबहादुर बस्नेतले स्युचाटारले प्रजातान्त्र स्थापनाका लागि कलंकीको मोर्चामा संघर्ष गर्दै बलिदान दिएको स्मरण गर्दै यो ठाउँमा नमूना विकास गर्ने बताए। अब कांग्रेस हाक्न र मुलुकलाई कुसल नेतृत्व दिन आगामी महाधिवेशनबाट प्रकाशमान सिहलाई सभापति बनाउनु पर्ने उनको धारणा छ।"
कर्णालीको विवाद पार्टीले टुंग्याउने प्रधानमन्त्रीको आश्वासन,"सुर्खेत : कर्णालीमा सत्तारुढ नेकपाभित्र देखिएको विवाद पार्टीले नै टुंगो लगाउने भएकोछ। पार्टीका दुई अध्यक्षको निर्देशनमा काठमाडौंमा रहेका कर्णालीका नेतालाई पार्टी अध्यक्षसमेत रहेका प्रधानमन्त्री केपी शर्मा ओलीले यस्तो आश्वासन दिएका हुन्। प्रधानमन्त्रीले शनिबार बालुवाटारमा बोलाएर कर्णालीका नेतालाई यस्तो बताएका हुन्। कर्णालीमा नेकपाका १८ जना सांसदले मुख्यमन्त्री महेन्द्रबहादुर शाहीविरुद्ध असोज २५ गते अविश्वासको प्रस्ताव दर्ता गरेका छन्। संसदीय दलमा उक्त प्रस्ताव दर्ता भएसँगै नेकपा कर्णालीको विवाद उत्कर्षमा पुगेको छ। प्रदेशमा दुई पक्षबीचको विवाद उत्कर्षमा पुगेपछि नेकपाले कर्णालीका नेतालाई काठमाडौं बोलाएको हो। त्यहीक्रममा काठमाडौंमा रहेका नेताले शनिबार पार्टी अध्यक्ष तथा प्रधानमन्त्री ओलीलाई भेटेका हुन्। दुबै पक्षका कुरा सुनेपछि प्रधानमन्त्री ओलीले केहीदिन भित्रमा नै दुई अध्यक्षले छलफल गरेर विवादबारे निर्णय लिने बताएको भेटमा सहभागी नेताहरुको भनाइ छ। भेटमा सहभागी नेता यामलाल कँडेलले भने,हामीले अविश्वासको प्रस्ताव दर्ता गर्नुको कारणबारे प्रधानमन्त्रीलाई जानकारी गरायौं, दुबै पक्षले राखेका विषय प्रधानमन्त्रीले गम्भिर भएर सुन्नुभयो। पार्टीले छलफल गरेर विवाद टुंगो लगाउने प्रधानमन्त्रीबाट जानकारी भएको छ, निर्णय नहुँदासम्म हामीलाई काठमाडौं नछोड्नु पनि उहाँको निर्देशन छ। भेटमा मुख्यमन्त्री शाहीले भने आफूविरुद्धको प्रस्तावबारे केही बोलेनन्। बरु सरकारले गरेका कामबारे जानकारी गराउँदै मुख्यमन्त्रीले अब पार्टीले गर्ने निर्णय नै आफूहरु मान्न तयार रहेको बताएका थिए। असन्तुष्ट पक्षले प्रदेश सरकारका कमजोरीबारे जानकारी गराएको र मुख्यमन्त्रीले सरकारले गरेका कामबारे प्रधानमन्त्रीलाई जानकारी गराएको नेकपा कर्णालीका सचिव मायाप्रसाद शर्माले बताए। कर्णालीका मुख्यमन्त्रीविरुद्ध नेकपा सांसदले दर्ता गरे अविश्वासको प्रस्ताव अविश्वास प्रस्तावले कर्णाली प्रदेशमा नेकपाभित्र बबन्डर, मुख्यमन्त्रीले हटाए मु्ख्य सचेतक कर्णाली कलह किन ? कर्णालीका मुख्यमन्त्री शाहीले कुर्मराज शाहीलाई दिए सचेतकको जिम्मेवारी माधव समूहले साथ दिएपछि जोगियो कर्णालीका मुख्यमन्त्रीको पद कर्णालीको नेकपा विवाद हेडक्वाटरले मिलाउने : मुख्य नेतालाई ओली र प्रचण्डको निम्तो उनले भने,दुबै पक्षले आफ्ना कुरा राख्नुभयो, दुबै पक्षमा कुरा सुनेपछि प्रधानमन्त्रीले एकदुई दिनभित्र पार्टीले निर्णय लिन्छ भन्नुभयो। पार्टीले गर्ने निर्णय नै मान्नुपर्ने प्रधानमन्त्रीको निष्कर्ष थियो, त्यसपछि हामी त्यहाँबाट निस्कियौं। दुबै पक्षका कुरा सुनेपछि प्रधानमन्त्रीले फरक मत र विचार राखेकै कारण नेकपामा कोही पनि असुरक्षित नहुने बताएका थिए। प्रधानमन्त्रीसँगको भेटमा मुख्यमन्त्री महेन्द्रबहादुर शाही, पार्टीका प्रदेश सहइन्चार्ज यामलाल कँडेल, आर्थिक मन्त्री प्रकाश ज्वाला, प्रदेश कमिटी अध्यक्ष गोरखबहादुर बोगटी, सचिव मायाप्रसाद शर्मा, सांसद गुलावजंग शाह र चन्द्रबहादुर शाही सहभागी थिए। यस्तै उक्त छलफलमा महासचिव विष्णु पौडेल पनि सहभागी थिए। यसअघि दुई पक्षले पार्टीका अर्का अध्यक्ष पुष्पकमल दाहाललाई छुट्टाछुट्टै भेटेका थिए। नेताहरुका अनुसार अब दुई अध्यक्षले छलफल गरेर कर्णालीबारे निर्णय लिनेछन्। पार्टीले गर्ने निर्णय अनुसार नै आफूहरु अगाडि बढ्ने दुबै पक्षका नेताहरुले बताएका छन्। सांसद गुलावजंग शाहले भने,हामीले पदका लागि अविश्वासको प्रस्ताव ल्याएका होइनौं, कर्णालीमा धेरै समस्या छन्। यही बारेमा हामीले केन्द्रलाई अवगत गराएका छौं। केन्द्रले बल्ल कर्णालीको समस्या सुनेको छ। उनले अब पार्टीले समस्या समाधानका लागि गर्ने निर्णय बमोजिम नै आफू अगाडि बढ्ने बताए।"
गरिबी अन्त्य र समृद्धि स्थापना गर्न सरकार सक्रिय : प्रधानमन्त्री ओली,"काठमाडौं : प्रधानमन्त्री केपी शर्मा ओलीले गरिबी अन्त्य र समृद्धि स्थापना गर्ने सरकारको ध्येय रहेको बताएका छन् । अन्तर्राष्ट्रिय गरिबी निवारण दिवस, २०२० को अवसरमा आज शुभकामना सन्देश दिँदै उनले गरिबी अन्त्य र समृद्धि स्थापना गर्दै देशमा आधुनिक कृषि, औद्योगिक विकास, रोजगारी सिर्जना, उद्यमशीलता, सामाजिक सुरक्षा र अवसरको न्यायोचित वितरण गर्ने बताएका हुन् । सन्देशमा उनले गरिबीबाट समृद्धितर्फ र जनतालाई विपन्नताबाट सम्पन्नतातर्फ लैजाने राष्ट्रिय आकांक्षा पूरा गर्न सार्थक उत्प्रेरणा मिल्ने विश्वास व्यक्त गरेका छन् । संयुक्त राष्ट्र सङ्घले सन् १९९३ देखि हरेक वर्ष अक्टोवर १७ लाई अन्तर्राष्ट्रिय गरिबी निवारण दिवसको रुपमा मनाउँदै आएको छ । उनले गरिबी निवारण गरी समृद्ध नेपाल, सुखी नेपालीको राष्ट्रिय आँकाक्षा पूरा गर्न हामी सक्रिय रहेको जानकारीसमेत दिए । 'गरिबी निवारणका यी लक्ष्य हासिल गर्न सर्वसुलभ आधुनिक पूर्वाधार एवं मानव पूँजी निर्माण, उच्च र दीगो उत्पादन तथा उत्पादकत्व वृद्धि, उच्च र समतामूलक राष्ट्रिय आय निर्माण गर्न हामी योजनाबद्ध ढङ्गले अगाडि बढिरहेका छौँ', सन्देशमा भनिएको छ, 'मानव अधिकारको संरक्षण, समावेशी एवं न्यायपूर्ण समाजको निर्माण, सन्तुलित एवं दीगो विकासमा हामीले आशातीत सफलता प्राप्त गरिरहेका छौँ ।' सन्देशमा कृषि, पर्यटन, जलविद्युत्, भौगोलिक विविधता, जडिबुटी जस्ता हाम्रा तुलनात्मक लाभका क्षेत्रको समुचित विकास एवं उपयोग गर्न र जनशक्तिलाई मुलुकभित्रै पर्याप्त रोजगारी दिई नेपालीको क्षमताको सदुपयोग गर्न अनवरत प्रयास गरिरहेको उनले सन्देशमा उल्लेख गरेका छन् । आर्थिक सामाजिक रूपमा पछाडि परेका जनताको आधारभूत आवश्यकता परिपूर्ति गर्ने, सबै प्रकारका साधन स्रोत र अवसरमा पहुँच सुनिश्चित गर्ने, आत्मसम्मानपूर्वक बाच्ने र मानव अधिकारको संरक्षण गर्दै जनताको जीवनस्तर उठाउने काममा सरकार निष्ठापूर्वक सक्रिय रहेको सन्देशमा उल्लेख छ । प्रधानमन्त्री ओलीले लामो समयदेखि सञ्चालित गरिब लक्षित कार्यक्रमको प्रतिफल वास्तविक गरिबसम्म अपेक्षित रुपमा पुग्न नसकेका विगतका कमजोरीबाट पाठ सिकेर सरकारले गरिबी निवारणको आगामी बाटो तय गरेको बताएका छन् । 'हामीले गरिबी निवारण नीति, १५औँ योजना, दीगो विकास लक्ष्य, सार्क तथा विमस्टेक गरिबी निवारण कार्ययोजना तय गरिसकेका छौँ', उनले सन्देशमा भनेका छन्, 'निरपेक्ष गरिबीको रेखामुनी रहेको १८७ प्रतिशत जनसङ्ख्यालाई आगामी १० वर्ष सम्ममा ५ प्रतिशतभन्दा तल सीमित गर्दै आगामी २३ वर्षभित्र शून्यमा झार्ने र सन् २०३० सम्ममा नेपाललाई मध्यम आय भएको मुलुकका रुपमा उभ्याउने सङ्कल्प गरेका छौँ ।' उनले समृद्धि परिपूर्ण लोकतन्त्रमा मात्र सम्भव रहेको उल्लेख गर्दै परिपूर्ण लोकतन्त्रले राजनीतिक अधिकार र स्वतन्त्रता, अधिकार र अवसरमा न्यायोचित पहुँच, सामाजिक न्याय र समानता, सुशासन, भयरहित र सुरक्षित तथा मर्यादित जीवन सुनिश्चित गर्ने बताए । विगतमा देशमा एकातिर रोजगारीका अवसर सिर्जना हुन सकेन भने अर्कोतिर अनपेक्षित हिंसात्मक द्वन्द्वले लाखौँ नेपाली गाउँबाट शहर र शहरबाट विदेशतिर जान बाध्य भएको उनको भनाइ रहेको छ । 'विगतमा हाम्रो देश भित्र रोजगारी सिर्जना हुन सकेको भए कोरोना भारइरसको यस विश्वव्यापी महामारीले भत्काएको विश्व अर्थव्यवस्थाले उत्पन्न गरेको भयावह अवस्थाको ठाउँमा हाम्रो आफ्नै उत्पादन प्रणालीले सङ्कटको सामना गर्ने सामथ्र्य राख्ने थियो', ओलीले सन्देशमा भनेका छन्, 'हाम्रो जनशक्तिलाई दक्षता तथा सीप पलायनबाट जोगाउँदै स्वतन्त्र र आत्मनिर्भर अर्थतन्त्र निर्माण गर्ने फलदायी उद्यमशीलताको बाटोमा अग्रसर हुन सबैमा आह्वान गर्दछु ।' मुलुकको जनशक्तिलाई मुलुक निर्माणमा सदुपयोग गर्ने र समाजिक हितको सकारात्मक बाटोतर्फ डोर्याउन सचेत अभियानको आवश्यकता रहेको प्रधानमन्त्री ओलीले सन्देशमा उल्लेख गरेका छन् । गरिबीबाट समृद्धितर्फ अगाडि बढ्न नसके हाम्रो जनशक्तिलाई समाजका हानिकारक तत्वले आफ्नो अनूचित स्वार्थ पूरा गर्न दुरुपयोग गर्ने खतरा रहने भन्दै उनले समृद्धिका हरेक पहलकदमीमा अवरोध गर्दै गरिबीलाई आफ्नो अनूचित स्वार्थ सिद्ध गर्ने साधनका रुपमा सधैँ दुरुपयोग गर्ने प्रवृत्तिबाट समाजलाई बचाउन सबै सजग रहनुपर्ने बताएका छन् । युवालाई स्वदेशमा नै रोजगारी अहिले सरकार रोजगारी र शिक्षाको अवसरका लागि विदेशिएका युवालाई स्वदेशमै रोजगारी र व्यवसायको अवसर सिर्जना गर्न अग्रसर रहेकोसमेत उनले बताएका छन् । 'कोरोना महामारीपछि सिर्जना हुने सम्भावित बेरोजगारको पंक्तिलाई रोजगारी उपलब्ध गराउने उपायको खोजीमा छौँ', उनले भनेका छन्, 'यस अग्रसरताले नेपाललाई अविकासबाट विकासतिर र पछौटेपनबाट समृद्धितिर, गरिबीबाट सम्पन्नतातिर र परनिर्भरताबाट आत्मनिर्भरतातिर लैजाने छ । राष्ट्रको यस सङ्कल्पमा समाजका सम्पूर्ण तप्काको रचनात्मक सहभागिता हुनेछ भन्ने मैले आशा गरेको छु ।' उनले कोभिड१९ को विषम परिस्थिति सामना गर्दै मुलुकलाई गरिबीबाट समृद्धितर्फ लैजाने राष्ट्रिय आकांक्षा पूरा गर्ने अभियानमा एकजुट भएर अघि बढ्न सबैलाई आग्रह गरेका छन्।"
पूर्वराजा ज्ञानेन्द्रले दसैंमा सर्वसाधारणलाई टीका नलगाउने,"काठमाडौं : पूर्वराजा ज्ञानेन्द्र शाहले यो वर्षको वडा दसैंको अवसरमा सर्वसाधारणलाई टीका नलगाउने भएका छन् । शनिबार सूचना सार्वजनिक गर्दै ज्ञानेन्द्रले असहजस्थितिमा टीका लगाउने कार्यक्रम आयोजना नगर्ने बताएका हुन् । सँगै पूर्वराजा ज्ञानेन्द्रले यस वर्षको महाअष्टमीका दिन विभिन्न शक्तिपीठको दर्शन र पूजापाठसमेत नगर्ने बताएका छन् । यसवर्ष महाअष्टमीका दिन विभिन्न शक्तिपीठहरुमा दर्शन गर्ने र विजया दशमीका दिन टीकाको कार्यक्रम नहुने व्यहोरा जानकारी गराइन्छ, पूर्वराजा ज्ञानेन्द्रको नाममा सार्वजनिक सूचनामा भनिएको छ ।"
स्वास्थ्यमा समस्या भएपछि कमल थापा अस्पताल भर्ना,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष कमल थापा अस्पताल भर्ना भएका छन् । बुधबार कोरोना भाइरस (कोभिड१९) संक्रमण पुष्टि भएका थापाको स्वास्थ्यमा समस्या आएपछि शनिबार अस्पताल भर्ना भएका हुन् । टाउको दुख्ने, ज्वरो आउने र श्वासप्रश्वासमा केही असहज महसुस भएपछि थापा अस्पताल भर्ना भएका हुन् । थापा अहिले चावहिलस्थित ओम अस्पताल एण्ड रिसर्च सेन्टरको आईसीयूमा छन् । अस्पतालका प्रबन्धक बाबुकाजी कार्कीका अनुसार उनको स्वास्थ्य अवस्था अहिले सामान्य रहेको छ । पूर्वउपप्रधानमन्त्रीसमेत रहेका थापाको उपचारमा अस्पतालका मेडिकल डाइरेक्टर फिजिसियन डा विश्वनाथ कोइराला, डा सुबोध सागर ढकाल, डाप्रमेश सुन्दर श्रेष्ठलगायतको टोली खटेको छ ।"
लापरबाहीले बिरामीको मृत्यु भएको भन्दै प्रदर्शन,"विराटनगर : उपचारका क्रममा बिरामीको मृत्यु भएपछि विराटनगरको नोबेल शिक्षण अस्पताल शुक्रबार राति तनावग्रस्त बनेको छ। पेट दुखेको र श्वासप्रश्वासमा समस्या भएकोभन्दै उपचारका लागि लगिएकी विराटनगर महानगरपालिका३ की ५१ वर्षीया लक्ष्मीकुमारी पोखरेलको साँझ ७:३० बजेतिर मृत्यु भएको हो। उनलाई छोराहरुले मोटरसाइकलमा राखेर उपचारका लागि अस्पताल लगेका थिए। अस्पतालका अनुसार साँझ ६:३० बजेतिर भर्ना गरिएकी पोखरेलको मृत्यु आकस्मिक कक्षमा राखेर उपचार गर्दागर्दै भएको हो। बिरामीको मृत्युपछि भेला भएका आफन्त, स्थानीय बासिन्दा प्रदर्शन र नाराबाजी गर्दै तोडफोडमा उत्रिएपछि अवस्था तनावग्रस्त बनेको हो। उपचारमा चिकित्सकले लापरबाही गरेको र स्वास्थ्य अवस्था गम्भीर बन्दै गएपनि आईसीयू र भेन्टिलेटरमा राखेर थप उपचार गर्ने व्यवस्था नमिलाइएको भन्दै आफन्त र स्थानीय आक्रोसित बनेका हुन्। ढुंगामुडा गर्दै उनीहरुले चिकित्सक र स्वास्थ्यकर्मीमाथि पनि हातपात गर्न थालेपछि स्थितिलाई नियन्त्रणमा लिन प्रहरीले लाट्ठी चार्ज गरेको छ। प्रहरीले बल प्रयोग गरेर भीडलाई तितरबितर बनाएपछि राति १२ बजेबाट अवस्था केही साम्य बनेको थियो। प्रहरीले तोडफोड र चिकित्सकमाथि दुर्व्यवहारको घटनामा संलग्न रहेको भन्दै ६ जनालाई नियन्त्रणमा लिएको छ। तोडफोडबाट अस्पतालका दुईवटा बसमा क्षति पुगेको प्रहरीले जनाएको छ। भीडबाट ढुंगामुडा हुँदा विद्यार्थी र चिकित्सक बोक्नका लागि प्रयोग गरिँदै आएको आएको को १ क २४१६ र को १ क १०९३ नम्बरको बसको अगाडिको सिसा फुटेको जानकारी अस्पतालले दिएको छ। मृतकमा मृगौला र मधुमेहको पुरानै समस्या रहेको अस्पतालले जनाएको छ। गम्भीर अवस्थामा ल्याएका कारण तत्काल आकस्मिक कक्षमा राखेर उपचार थाल्दै धेरै प्रयास गरेपनि बचाउन नसकिएको अस्पताल प्रबन्धक नारायण दाहालले जानकारी दिए। अस्पताल ल्याएको केही बेरमै बिरामीको मृत्यु भएका कारण उपचारमा चिकित्सकले लापरबाही गरेको भन्न नमिल्ने उनले बताए। तर आफन्त र स्थानीय भने अस्पतालको कुरा मान्न तयार छैनन्। मृतकका छिमेकी विनेश पौडेलले बिरामीको स्वास्थ्य अवस्था नाजुक बन्दै गएपनि उपचारमा ध्यान नदिँदा घटना भएको बताए। गम्भीर बिरामीको उपचार सिकारु चिकित्सकका भरमा गरिँदा ज्यान बच्न नसकेको उनको भनाइ छ। उनका अनुसार चिकित्सकले केही समयको फरकमा सुइमार्फत तीनवटा औषधि दिएका थिए। औषधि दिएको पाँच मिनेटभित्रै बिरामीको अवस्था झन् गम्भीर बनेर गएको पौडेलले बताए। उनले गलत औषधि दिएका कारण पनि बिरामीको मृत्यु भएको हुन सक्ने बताए। तीन घण्टाभन्दा बढी प्रदर्शनमा उत्रिएका परिवारका सदस्य र आफन्त शव अस्पतालमै छाडेर हिँडेका छन्। बिरामीको मृत्युको कारण स्पष्ट पार्नुपर्ने माग गर्दै उनीहरुले लापरबाही गर्ने चिकिसत्कमाथि कारबाही हुनुपर्ने अडान राखेर शव अस्पतालमै छाडेका हुन्। मोरङ प्रहरी प्रमुख एसपी सन्तोष खड्काले तोडफोड र चिकित्सकमाथि दुरव्यवहार हुन थालेपछि स्थितिलाई नियन्त्रणमा लिन सामान्य बल प्रयोग गर्नु परेको बताए। बिरामीको मृत्यु चिकित्सकको लापरबाहीमा भएमा कानुन अनुसार अघि बढ्न सक्ने अवस्था हुँदाहुँदै अरु घटना गराउन खोजेको पाइएपछि नियन्त्रणमा लिन प्रहरी अघि बढ्नुपर्ने अवस्था आएको उनले उल्लेख गरे।"
"गुल्मीमा ट्याक्टर दुर्घटना, एक जनाको मृत्यु",गुल्मी : गुल्मीको मदाने गाउँपालिका ७ भनभनेस्थित टिमुरखर्कमा ट्याक्टर दुर्घटना हुँदा एक जनाको मृत्यु भएको छ । दुर्घटनामा परी स्थानीय नेत्रबहादुर घर्तीको मृत्यु भएको जिल्ला प्रहरी कार्यालय गुल्मीका प्रवक्ता प्रहरी नायव उपरीक्षक केदारराज पन्तले जानकारी दिए। टिमुरखर्कबाट गिट्टी लगेर जाँदै गरेको लु ३ त ६८९६ नम्वरको ट्याक्टर शुक्रबार बेलुकी अन्यिन्त्रित भई दुर्घटना भएको उनले बताए। दुर्घटनामा घाइते घर्तीको जिल्ला अस्पताल तम्घासमा उपचारको क्रममा मृत्यु भएको हो।
फरार अभियुक्त ११ वर्षपछि पक्राउ,"काठमाडौं : समान्य विवादमा साथीलाई कोदालोको बिँडले हानेर हत्या गरेको आरोपमा फरार भएका दुई जनालाई प्रहरीले ११ वर्षपछि पक्राउ गरेको छ। पक्राउ पर्नेमा भीमफेदी नगरपालिका८ का भिमसेन घागा मगर र रामकुष्ण चुनी मगर छन्। २०६६ वैशाख २८ गते राती ११ बजे ललितपुर झरुवारासीमा रहेको इँटाभट्टामा काम गर्ने भिमफेदी नगरपालिका८ कै डिलबहादुर योञ्जनलाई उनीहरुले सामान्य विवादमा कोदालोको बिँडले हानेर भागेका थिए। घाइते योञ्जनको वैशाख ३१ गते उपचारका क्रममा वीर अस्पतालमा मृत्यु भएको थियो। योञ्जनको मृत्यु भएपछि भिमसेन र रामकृष्ण भागेर पैदल हुँदै ललितपुरबाट हेटौंडा हुँदै भारतको नयाँ दिल्लीमा पुगेका थिए। उनीहरु दुवैले वास्तविक परिचय लुकाएर भारतबाट रासनकार्ड समेत बनाई उतै परिवारसहित काम गर्दै आएका थिए। रामकृष्ण प्लाष्टिक कारखाना र भिमसेन अटो रिक्सा चलाउँदै आएका थिए। केन्द्रीय अनुसन्धान ब्यूरोले विशेष सूचनाका आधारमा दुवैलाई बाँके नेपालगञ्ज उपमहानगरपालिका१५ जमुनाबाट शनिबार पक्राउ गरेको हो। ब्यूरोका प्रवक्ता एसपी बलेबहादुर पाण्डेका अनुसार पक्राउ परेका दुवै मामाभान्जा नाता पर्छन्। पाण्डेले भने,लामो प्रयासपछि यिनीलाई समातेर ल्याउन सफल भयौं । अब थप अनुसन्धान हुन्छ।"
"संक्रमित बालिकालाई अस्पतालले गर्यो डिस्चार्ज, बाटोमै मृत्यु",इलाम : अस्पतालले डिस्चार्ज गरेको केहि समयमै बालिकाको मृत्यु भएको छ। इलामको सूर्योदय नगरपालिकाकी ८ वर्षीया बालिकाको अवस्था झनै साह्रो भएपछि विराटनगरको विराट मेडिकल कलेजले डिस्चार्ज गरेको थियो। चौबिस दिन अघि विराट मेडिकल कलेजमा भर्ना गरिएकी ती बालिकाको दुबै मृगौलाको काम गर्न छोडेको थियो। खुट्टादेखि टाउकोसम्म सुनिएकी उनलाई ४ दिन अघि कोरोना पोजिटिभ पुष्टि भएपछि अस्पतालले शुक्रबार साँझ डिस्चार्ज गरेको थियो। उनका अभिभावकले भने एक दिन राखिदिन अनुरोध गर्दा पनि अस्पतालले मानेन। उनको राति ११ बजे घर फर्काउने क्रममा मृत्यु भएको परिवारले जनाएको छ। कोभिड १९ देखिएपछि पनि चार दिन अस्पतालमै राखिएकी बिरामीलाई शुक्रबार साँझ रोगले झनै चापेपछि अस्पतालले डिस्चार्ज दिएको परिवारले जनाएको छ। डिस्चार्ज दिएको बिरामीलाई कोभिड अस्पतालहरुले समेत बेड नभएको भन्दै राख्न नमानेपछि परिवाले बालिकालाई घरै फर्काएको थियो। घर फर्कनेक्रममा बालिकाको मृत्यु भएको परिवारले जनाएको छ। अस्पतालले अन्तिम अवस्थामा अन्यत्र लानु भन्दै डिस्चार्ज दिएपछि परिवारले घरै फर्काएको जनाइएको छ। मृतक बालिकाको शवको व्यवस्थापनका लागि काम शुरु गरेको सूर्योदयन नगरपालिकाको स्वास्थ उपसमितिका प्रमुख पेमा उगेन लामाले बताए। कोभिड भएको बिरामीलाई अस्पतालले डिस्चार्ज दिनुनै गलत भएको अध्यक्ष लामाले बताए। यो घटनापछि अस्पतालहरुपनि मानविय संवेदनालाई बिर्सेर आफ्नै बचाउमा मात्रै लागेको स्थानीयको आरोप छ। एक स्थानीयले भने बाँच्नलाई अस्पताल र डाक्टर नपाउने अबस्था आउनु गम्भीर हो। त्यसमा पनि रोग लागेको थाहा पाउने बित्तिकै अस्पतालबाट हटाउने अवस्था गलत भएको उनको भनाई छ। यस अघि टनसिल भएका एक बिरामीलाई कोरोना पुष्टि भएपछि झापाको वि एण्ड सी अस्पतालले डिस्चार्ज गरिदिएको थियो।
भारतीय व्यापारी बसेको अपार्टमेन्टको फ्ल्याटमा २३ किलो सुन,"वीरगन्ज : भन्सार क्लियरिङ एजेन्टको काम गर्ने एक भारतीय व्यापारीको वीरगन्जस्थित कोठाबाट शनिबार प्रहरीले २३ किलो भन्दा बढी सुन बरामद गरेको छ। वीरगन्ज महानगरपालिका५ स्थित रेशमकोठीमा रहेको गणेश अपार्टमेन्टको ३०३ नम्बर फ्ल्याटबाट प्रहरीले २२ किलो पाँच सय ७६ ग्राम सुनको बिस्कुट, सोसँगै रहेको ६ सय ८१ ग्राम सुनको गहना र २ किलो २ सय ६२ ग्राम चाँदीका भाडा बरामद गरेको हो। बरामद गरिएको सुनको बजार मुल्य १८ करोड ९२ लाख रहेको छ। सुन बरामद गरिएको फ्ल्याट भारतीय व्यवसायी अशोक सिंहाको हो। सिंहा भारतबाट नेपाल भित्रिने सामानको भन्सार क्लियरिङ एजेन्ट हुन्। उनी गणेश अपार्टमेन्टको तेस्रो तल्लामा रहेको ३०३ नम्बर फ्ल्याट लिएर बस्दै आएका थिए। उनकै फ्ल्याटभित्र दराजमा सजाएर राखेको अवस्थामा प्रहरीले सुन र चाँदी बरामद गरेको हो। सिंहाको फ्ल्याटमा सुन रहेको सूचना प्रहरीले केहीदिन अघिनै पाएको थियो। सूचनाको आधारमा निगरानी बढाइरहेको प्रहरीले शनिबार दिउँसो खानतलासी गरेको हो। सिंहाको फ्ल्याट खानतलासी गर्न प्रर्साकी प्रहरी उपरीक्षक गंगा पन्तको नेतृत्वमा प्रहरी टोली गणेश अपार्टमेन्ट पुगेको थियो। वीरगन्जबाट २३ किलो सुन र दुई किलो चाँदी बरामद (अपडेट) प्रहरीले शुक्रबार रातिनै सिंहाको फ्ल्याटमा छापामार गर्ने तयारी गरेको थियो। तर राति अबेरसम्म सिंहा कोठामा नआएपछि प्रहरी रोकिन पुगेको हो। रातिनै अपार्टमेन्ट क्षेत्रलाई निगरानीमा राखेर प्रहरीले सिंहा कोठामा आउने प्रतिक्षा गरिरहेको थियो। सिंहा राति नआएपछि प्रहरीले दिउँसो जनप्रतिनिधि र स्थानीयको रोहबरमा कोठा खानतलासी गरेको हो। सिंहाको कोठाबाट प्रहरीले एक किलो वजनको १३ थान सुन १३ केजी, आठ केजी ७ सय ७६ ग्रामको ४६ थान, एक सय ग्रामको १० थान सुन एक केजी, सुनको गहना ६ सय ८१ ग्राम, र २ केजी २ सय ६२ ग्रामको चाँदीको गहनासहित भाडा बरामद गरेको हो। सुन बरामद गरेको केही घण्टामै प्रहरीले पत्रकार सम्मेलन गरेर जानकारी गराएको थियो। पत्रकार सम्मेलनमा प्रहरी प्रमुख पन्तले सुनको विषयमा सूचना प्राप्त भएपछि छापा मारेको बताइन्। उनका अनुसार ठूलो मात्रामा बरामद गरिएको सुन वैध रहेननरहेको खुलाउने आवश्यक कागजपत्र छैन्। सुनको विषयमा सूचना पाएपछि हामीले केही दिन निगरानी गरेर खानतलासी गरेका हौँ, पन्तले भनिन् ठूलो मात्रामा भेटिएको सुन वैध रहेको प्रमाणित हुने आधार अझै भेटिएन। हामी अनुसन्धान गर्दैछौ। सिंहा भारतीय जनता पार्टीबाट विधानसभाको उम्मेदवार बनेका प्रमोदकुमारका दाइ हुन्। प्रमोद रक्सौलबाट चुनाव लडिरहेका छन्। रक्सौलमा आगामी नोभेम्बर ७ मा तेस्रो चरणको मतदान हुँदैछ। पूर्र्वी चम्पारण हरैया रक्सौल निवासी सिंहा वीरगन्जमा कोठा लिएर बस्ने गरेका थिए। कारोवारकै सिलसिलामा उनी वीरगन्जरक्सौल आउनेजाने गर्थे।"
छुवाछुत नियन्त्रणमा नमूना गाउँ : १३६ घरधुरीको जमरा एकै ठाउँमा,"नुवाकोट : नुवाकोटको ऐतिहासिक बेलकोटगढीमा यस वर्ष वडादसैंको लागि ब्राह्मण र दलित समुदायको जमरा एकैस्थानमा राखेका छन्। सदियौंदेखिको दलित र ब्राह्मण समुदायको पानी नचल्ने परम्परा तोड्दै यस वर्ष नुवाकोटको पुर्वी भेगमा रहेको वेलकोटगढी नगरपालिका१० स्थित निरञ्जना भगवतीको मन्दिरमा घटस्थापनाको दिन शनिबार सामूहिक जमरा राख्ने परम्परालाई स्थानीय ब्राह्मण, क्षेत्री, नेवार, मगर, घर्र्ती, जनजाती तथा दलित समुदायका मिजार, विक, दमाई, नेपालीका परिवारले निरन्तरता दिएका हुन्। नेपाल एकीकरणको नुवाकोटबाटै सुरुवात गरेका पृथ्वीनारायण शाहको पालादेखि वेलकोटगढीमा रहेको निरञ्जला भगवतीको मन्दिरमा सामूहिक जमरा राख्ने परम्परालाई यस पटक वेलकोट र आसपासका एक सय २६ घरधुरीका ब्राह्मण, क्षेत्री र दलित समुदायका परिवारले एकै स्थानमा जमरा राखेको स्थानीय निरन्जना भगवती मन्दिरका पुरोहित नारायणप्रसाद पौडेलले जानकारी दिए। उनका अनुसार सो मन्दिरमा दुई सय ४० वर्ष भन्दा लामो समयदेखि सामूहिक रुपमा जमरा राखिदै आएको छ। सामूहिक जमरा राख्न तथा पुजा सञ्चालन गर्नका लागि वेलकोटगढी नगरपालिकाले तीन लाख रुपैयाँ उपलब्ध गराएको छ। वडाध्यक्ष पूर्णबहादुर त्रिपाठीका अनुसार नगरपालिकाले २०७६ सालमा दुई लाख, २०७५ सालमा एकलाख ४० हजार र २०७४ सालमा एकलाख २० हजार रुपैयाँ दिएको थियो।"
वीरगन्जबाट २३ किलो सुन र दुई किलो चाँदी बरामद (अपडेट),"वीरगञ्ज : वीरगन्जको एक अपार्टमेन्टमा प्रहरीले छापा मारेर २३ किलो बढी सुन बरामद गरेको छ । पर्साको वीरगञ्ज महानगरपालिका५ मा रहेको गणेश अपार्टमेन्टमा केही दिनदेखि निगरानी गरेको प्रहरीले शनिबर दुई घण्टा लामो समय छापा मारेर २३ किलो बढी सुन बरामद गरेको हो । निलो प्लास्टिकमा पोको पारेर राखेको अवस्थामा पहेंलो धातु बरामद भएको पर्सा प्रहरी प्रमुख गंगा पन्तले जानकारी दिइन् । सुन र चाँदी बरामद भएको विषयमा पत्रकार सम्मेलन गरेर यसको विवरण प्रहरीले सार्वजनिक गरेको छ । केही दिनदेखि निगरानी गरेको प्रहरीले शनिबार अपार्टमेन्टबाट एक केजीका दरले १३ वटा सुनका बिस्कुट १३ केजी, मझौला सुनका बिस्कुट ४६ पिस आठ केजी पाँच सय ७६ ग्राम । बिस्कुट सानो १०० ग्रामको दरले १० पिस एक केजी बरामद गरेको छ । त्यसैगरी सुनका गरगहनासमेत प्रहरीले बरामद गरेको छ । विभिन्न गहना ६८१ ग्राम भएको प्रहरीको भनाइ छ । त्यसैगरी चाँदीको जस्तो देखिने गरगहना, थाल र भाडा गरेर दुई केजी २६२ ग्राम बरामद भएको पर्सा प्रहरी प्रमुख गंगा पन्तले जानकारी दिइन । प्रहरी प्रमुख पन्तका अनुसार २३ किलो बढी सुन र दुई केजी २६२ ग्राम बराबर जाँदीका सामान बरामद भएका छन्। सुन बरामद भएको अपार्टमेन्टको फ्ल्याट र त्यसका धनीबाटे अनुसन्धान भइरहेको पन्तले जानकारी दिइन् । पर्सा प्रहरीले शनिबार पत्रकार सम्मेलन गरेर सुन बरामद भएको जानकारी दिएको हो ।"
"ट्याक्टर पल्टिंदा एक जनाको मृत्यु, एक घाइते","स्याङजा : भीरकोटमा शनिबार दिउसो ट्याक्टर पल्टिंदा एक जनाको मृत्यु भएको छ भने एकजना घाइते भएका छन्। भीरकोट नगरपालिका ३ साम्दि स्थित भित्री कच्ची सडकमा ग १ त ५६३७ नको ट्याक्टर अनियन्त्रित भइ पल्टिंदा २० वर्षीय बिपिन जिटी को मृत्यु भएको हो । यसैगरी, १७ वर्षीय सुनिल रिजाल घाइते भएका हुन्। सडकमा पल्टेको ट्याक्टरको इन्जिनले च्यापिंदा जिटी को मृत्यु भएको प्रहरीले जनाएको छ। प्रहरी सहितको टोलीले र्याकरको सहायताले उनको मृत शरीर झिकेर पोष्ट मार्टमका लागि प्राथमिक स्वास्थ्य केन्द्र वालिङ पठाएको प्रहरी नायव उपरीक्षक राजेन्द्र अधिकारीले जानकारी दिए। घाइते रिजालको उपचारको लागि स्याङ्जा जिल्ला अस्पताल पठाइएको र घटना बारे थप अनुसन्धान भइरहेको प्रहरीले जनाएको छ।"
यात्रा गर्दै हुनुहुन्छ ? यस्तो छ तीन दिनको मौसम,"काठमाडौं : प्रदेश १, बाग्मती र गण्डकी प्रदेशका एकदुई स्थानमा तीन दिन हल्का वर्षाको सम्भावना रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाका अनुसार हाल प्रदेश १, बाग्मती, गण्डकी र कर्णाली प्रदेशका पहाडी भूभागमा आंशिक वदली रही बाँकी भूभागहरूमा सामान्यतया मौसम सफा रहेको छ। शनिबार दिउँसो प्रदेश १ र बाग्मती प्रदेशमा आंशिकदेखि सामान्य बदली तथा गण्डकी, लुम्बिनी र कर्णाली प्रदेशमा आंशिक बदली रही बाकी भूभागहरुमा सामान्यतया मौसम सफा रहनेछ। प्रदेश १, बाग्मती र गण्डकी प्रदेशका एकदुई स्थानमा हल्का वर्षाको सम्भावना रहेको छ। राती प्रदेश नं १ मा आंशिकदेखि सामान्य बदली तथा बागमती, गण्डकी र कर्णाली प्रदेशमा आंशिक बदली रही अन्य भूभागहरुमा मौसम सामान्यतया सफा रहनेछ। प्रदेश नं १ र गण्डकी प्रदेशका पहाडी भूभागका एकदुई स्थानहरुमा हल्का वर्षाको सम्भावना रहेको महाशाखाले जनाएको छ। आइतबार प्रदेश १, बाग्मती, गण्डकी प्रदेशका पहाडी भूभागहरुमा आंशिकदेखि सामान्य बदली रही अन्य भूभागमा मौसम सामान्यतया सफा रहनेछ। प्रदेश १, बाग्मती प्रदेश र गण्डकी प्रदेशका थोरै स्थानहरुमा हल्का वर्षाको सम्भावना रहेको छ। सोमबार प्रदेश १, बाग्मती र गण्डकी प्रदेशका पहाडी भूभागमा आंशिकदेखि सामान्य बदली तथा लुम्बिनी, कर्णाली र सुदुर पश्चिम प्रदेशमा आंशिक बदली रही अन्य भूभागमा मौसम सामान्यतया सफा रहनेछ। प्रदेश १, बाग्मती र गण्डकी प्रदेशका थोरै स्थानहरुमा हल्का वर्षाको सम्भावना रहेको महाशाखाको बुलेटिनमा उल्लेख छ।"
आइसोलेसनबाट फरार थुनुवा पक्राउ,सिरहा : सिरहाको धनगढीमाई नगरपालिका११ स्थित महेन्द्र गेनाई अस्पतालको आइसोलेसनबाट फरार भएका एक थुनुवालाई आज प्रहरीले पक्राउ गरेको छ। चोरी मुद्दामा कैद सजाय भुक्तान गरिरहेका लहान नगरपालिका१३ निवासी रवीन्द्र यादव गत भदौ ९ गते बेलुका शौचालयको झ्यालबाट हामफालेर फरार भएका थिए। उनलाई लहान नगरपालिका१९ बाट पक्राउ गरिएको जिल्ला प्रहरी कार्यालयले जनाएको छ। स्वाब परीक्षणका क्रममा गत साउन २८ गते उनमा कोरोना पुष्टि भएको थियो। कोरोना पुष्टि भएपछि यादवलाई महेन्द्र गेनाई अस्पतालको आइसोलेसनमा राखिएको थियो। उनी त्यहीँबाट फरार भएका थिए।
पोखरीमा हाम फालेर २९ बाँदर मरे,"ओखलढुंगा : सिद्धिचरण नगरपालिका५ स्थित सानीटारमा शुक्रबार र शनिबार गरेर २९ बाँदर पोखरीमा हाम फालेर मरेका छन्। शुक्रबार सिंचाइका लागि निर्माण गरिएको पोखरीमा डुबेर २२ वटा बाँदर मरेका थिए। स्थानीयले १२ वटा बाँदरको जिवितै उद्धार गरेका थिए। स्थानीय बासिन्दा र वन डिभिजन कार्यालयका कर्मचारीले उद्धार गरेका हुन्। शनिबार दिउँसो फेरि ७ वटा बाँदर पोखरीमा हाम फालेर मरेका स्थानीय देवकुमार दाहालले बताए। उनले बाँदर दैनिक पसेर मर्न थालेपछि पोखरीको पानी खोलेर रित्तो पारेको जनाए। बाँदरले सधैं अन्नबाली खाएर दुःख दिने क्षेत्र मानिने सानीटारमा ठूलो संख्यामा बाँदरको मृत्यु भएको हो। सिंचाइका लागि निर्माण गरिएको ६ फिट गहिरो सिमेन्टको पोखरीमा अन्य समयमा पनि बाँदरले आएर पानी खाने गरेका थिए। बाँदरका बच्चा चकचके हुने भएकाले कुनै एक बच्चा उफ्रिने क्रममा खसेकाले निकाल्न अरु बाँदरसमेत पसेको हुनसक्ने वन डिभिजन कार्यालयका प्रमुख भरतबाबु श्रेष्ठले बताए। उनले भने, पानीको सतहमाथि हुँदा उनीहरुले सहजै पानी खाएर फर्किन्थे। तर हिजो चाहीँ पानीको सतह तल भएकोले पिउन खोज्दा डुबेर मरेको हुनुपर्छ। एउटा कुनै कारण डुबेपछि अरु पनि पालैपालो पोखरीमा पसेर मरेको हुनसक्ने स्थानीयको अनुमान छ।' बाँदरको सामुहिक मृत्यु भएपछि वडाका जनप्रतिनिधि, वन डिभिजन कार्यालयका कर्मचारी र स्थानीयको रोहबरमा मुचुल्का उठाएर सद्गत गरिएको छ। शनिबार समेत बाँदर मरेपछि वन डिभिजन कार्यालयका अधिकृतसहितको टोली घटनास्थल खटाइएको छ। त्यही पोखरीमा सधैं पानी खान आउने जाने र पसेपछि निस्कन नसकेको हो भने काठको भर्याङ राखेर उक्लिने ओर्लने बाटो बनाइदिने तयारी गरेको डिभिजन वन अधिकृत भरतबाबु श्रेष्ठले बताए। यस्तो घटना विगतमा अन्य जिल्लामा सुने पनि यसबारे बृहत अध्ययन नभएकाले कारण यकिन नभएको उनको भनाइ छ। केही स्थानीयले भने बाँदरले बाह्रै महिना दु:ख दिने भएकाले कसैले पानी खाने ठाउँ पहिचान गरेर विष हालेको हुन सक्ने आशंका गरेका छन्।"
बाँकेमा एकैदिन तीन कोरोना संक्रमितको मृत्यु,नेपालगन्ज : बाँकेमा शुक्रबार एकै दिन तीन कोरोना संक्रमितको मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार बाँकेका दुई जना र एक जना रुकुमका व्यक्तिको कोरोनाबाट मृत्यु भएको हो। दुई जनाको नेपालगन्ज मेडिकल कलेज शिक्षण अस्पताल कोहलपुरमा र एक जनाको नेपालगन्जको भेरी अस्पतालमा मृत्यु भएको उनले बताए। नेपालगन्ज मेडिकल कलेज शिक्षण अस्पताल कोहलपुरमा उपचारको क्रममा क्रममा रुकुमको चौरजहारी नगरपालिका १४ का ३३ वर्षका पुरुषको बिहान पाँच बजेतिर मृत्यु भएको थियो। नेपालगन्ज उपमहानगरपालिका १० भृकुटीनगरका ६१ वर्षका पुरुषको राति ९ बजे भेरी अस्पतालमा र नेपालगन्ज १८ कारकाँदोकी १८ वर्षीया महिलाको राति ९:३० बजे शिक्षण अस्पताल कोहलपुरमा मृत्यु भएको हो। योसँगै बाँके जिल्लामा कोरोनाबाट मृत्यु हुनेको संख्या २९ पुगेको छ। बाहिरी जिल्लाबाट बाँकेका अस्पतालमा उपचार गर्न आएका १३ जनासहित बाँकेमा कोरोनाबाट ज्यान गुमाउनेको कूल संख्या ४२ पुगेको छ।
