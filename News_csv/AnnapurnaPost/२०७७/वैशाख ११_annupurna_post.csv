शीर्षक,विवरण
उन्नत लोकतन्त्रको चाहना,"आज लोकतन्त्र दिवस। दलीय पद्धति, लोकतान्त्रिक विधि र नागरिकका आकांक्षा पन्छाउँदै अधिनायकवादी शासन गर्न उद्यत् तत्कालीन राजा ज्ञानेन्द्रलाई तह लगाएको ऐतिहासिक दिन हो। दम्भ र अहंकारसहित राज्यको सम्पूर्ण शक्ति एकलौटी भोगमा उत्रेपछि जनआन्दोलन गर्नुपरेको थियो। जनआन्दोलन २०६२ चैत २४ देखि २०६३ वैशाख ११ सम्म निरन्तर १९ दिन चल्यो। शान्तिपूर्ण आन्दोलनकारीमाथि छाती, टाउकोमा ताकेर गोली हान्ने, लाठी, बुट र इटा, टियर ग्यास बर्साइयो तर जनआन्दोलनकारी दबेनन्। त्यही आन्दोलनले लोकतन्त्र स्थापित गर्यो र एकाधिकारवादी शाहीतन्त्र अन्त्यको यात्रा तय गर्यो। अन्ततः २०६५ जेठ १५ मा वैधानिक हिसाबबाटै राजतन्त्र अन्त्य भयो। त्यो जनआन्दोलनलाई विश्वले अप्रिल क्रान्ति कोे संज्ञा दियो। नागरिकका हकअधिकार कुण्ठित गरी दम्भहठसहित कुनै पनि शासक अधिनायकवादी शासन पद्धतिमा हिँड्न खोज्छ भने समूल नष्ट हुन्छ भन्ने इतिहास पनि त्यो जनआन्दोलनले स्थापित गर्यो। २०६१ माघ १९ को बिहानीमा तत्कालीन राजा ज्ञानेन्द्रको शाही घोषणा भयो, सार्थक बहुदलीय प्रजातन्त्र नै जनताको प्रभावकारी शासन प्रणाली हो। एकातिर सरकारी सञ्चारमाध्यममा बज्दै थियो, सफल प्रजातन्त्र नै सक्कली जनवाद हो, अर्कातिर टेलिफोनदेखि मोबाइलसम्म लाइन काटिँदै निजी क्षेत्रका सञ्चारमाध्यम सेनाको घेराबन्दीमा परेका थिए। शासनतन्त्र अधिनायकवादी बाटोमा र शब्द चाहिँ प्रजातन्त्र सुहाउँदो दृश्य थिएन। अर्थात् शाही शासनकालभर प्रजातन्त्र शब्दकै समेत दुरूपयोग हुन पुग्यो। २०४६ को जनआन्दोलनमा प्रजातन्त्र शब्दबाट आमनागरिक मोहित भएका थिए। त्यो शब्दको दुरूपयोग भएको पृष्ठभूमिमा दोस्रो जनआन्दोलन २०६२२०६३ मा लोकतन्त्र र गणतन्त्र शब्द स्थापित भयो। राजा ज्ञानेन्द्रले प्रजातन्त्र कै नाममा पूर्णतः अधिनायकवादी शासन लागू गरेको पृष्ठभूमिमा आमनागरिकले त्यो शब्द प्रयोग गर्नसमेत चाहेनन्। त्यही जनआन्दोलनमा बहुत सुन्दर रूपमा लोकतन्त्र शब्द मानिसको मनमनमा पुग्यो। त्यो कालखण्डमा दलविहीन पञ्चायतका हर्ताकर्ता, दक्षिणपन्थी, अनुदारवादी चरित्र बोकेका पात्रहरूको उदयसँगै तिनको आतंक भोग्नुपर्यो। घोषित रूपमा दलमाथि प्रतिबन्ध थिएन, व्यवहारमा दरबार दलीय पद्धति र लोकतन्त्रलाई पूर्णतः निषेध गर्दै अघि बढेको थियो। सञ्चारमाध्यम र नागरिकका आवाज कुल्चिएको थियो। संविधानको छिद्र प्रयोग गरी ज्ञानेन्द्रले सम्पूर्ण शासनसत्ताा हातमा लिए। २०४७ को संविधानमा संकट परेको खण्डमा धारा १२७ मा बाधा अड्काउ फुकाऊ को व्यवस्था राखिएको थियो। त्यही छिद्र लाई भ्वाङ पारी सम्पूर्ण शासन संयन्त्र हातमा लिने औजार बनाइयो। यद्यपि त्यो धारा २०५९ असोज १८ बाटै प्रयोग भइसकेको थियो भने बढी मात्रामा दुरूपयोग चाहिँ २०६१ माघ १९ पछि हुन पुग्यो। त्यो धाराले संविधानका सम्पूर्ण धारा मृत तुल्यायो। त्यही धारा प्रयोग गरी अध्यादेशको शृंखला चलाइयो। दरबारले निरंकुश शासन दरिलो पार्न जे चाह्यो त्यही नै अध्यादेशको रूपमा जारी हुन्थ्यो। शाही शासन अवधिमा ७८ वटा अध्यादेश जारी भए। त्यस अतिरित्ता आदेशका भरमा संस्था सिर्जना गर्नेदेखि सञ्चारमाध्यममा ताला लगाउनेसम्मको हर्कतमा शाहीतन्त्र उत्रियो। त्यही संविधानमा भ्रष्टाचार नियन्त्रण गर्न संवैधानिक अंग अख्तियार दुरूपयोग अनुसन्धान आयोगको व्यवस्था थियो। तर, आफू अनुकूल प्रयोग गर्न खोज्यो, उसको चाहनालाई तत्काल मूर्तता नदिएको अभियोगमा दरबारले अख्तियारभन्दा शक्तिशाली भ्रष्टाचार नियन्त्रण शाही आयोग गठन गर्यो। त्यसले चाहेको व्यक्तिलाई टिप्दै भ्रष्टाचारको अभियोगमा जेल कोच्ने प्रपञ्चमा उत्रियो। हो, मुलुक भ्रष्टाचारले व्याप्त थियो। तिनलाई कानुनअनुरूप छानबिन गरी सजाय दिलाउनेभन्दा चाहेको व्यक्ति लाई फन्दामा पार्ने खेललाई आममानिसले रुचाएनन्। शाही आयोगका हरेक काम र निर्णय विवादित बन्यो। अख्तियारबाटै त्यो काम भएको भए सायद त्यति चर्काे प्रश्न उठ्ने थिएन। तर, दरबारिया, पुराना मण्डले, दलीय पद्धतिविरोधी दक्षिणपन्थी पात्र भर्ती गरी शाही आयोगबाट कारबाही चलाउन खोजेकोे दृश्य कसैलाई पाच्य भएन। त्यो शाही आयोगले वर्ष दिनभर वितण्डा मच्चाइरह्यो। अन्ततः २०६२ फागुनमा सर्वाेच्च अदालतले त्यो संस्थालाई गैरकानुनी ठहर गरिदियो। त्यसकारण क्षणिक स्वार्थपूर्तिका निम्ति जारी गर्ने अध्यादेशबाट सिर्जित काम र निर्णयले वैधानिकता पाउँदैनन् भन्ने शाही आयोगको खारेजी पनि एउटा उदाहरण हो। शक्तिशाली दरबारको महत्तवपूर्ण औजारलाई निस्तेज गर्ने साहस सर्वाेच्च अदालतले प्रदर्शन गर्यो। शक्ति सन्तुलनका निम्ति सिर्जित राज्यका संवैधानिक संस्थाहरूले दह्रो खुट्टा टेक्ने हो भने अधिनायकवादी शासकका चाहना पनि टिक्न सक्दैन भन्ने इतिहास पनि हो। जनआन्दोलन२ को मूलमन्त्र राजनीतिमा शुद्धीकरण र लोकतान्त्रिक विधिअनुरूप मुलुक सञ्चालित हुनुपर्छ भन्ने थियो। आन्दोलनकारीले जनताको भावनामुताविक चल्नुहोला आन्दोलनकै मैदानमा कवोल गराएका थिए। यहाँसम्म कि आन्दोलनकारीले भ्रष्टाचारको अभियोग लागेका राजनीतिकर्मीलाई सडकबाटै लखेटेका थिए। आमनागरिकसँगै सडकमा उत्रेका नेताहरूबाट प्रतिबद्धता व्यत्ता भएको थियो, भ्रष्ट, बेइमान र दमनकारीलाई लोकतन्त्रमा कुनै स्थान दिइने छैन। त्यस्तो प्रतिबद्धता सुनेपछि मुलुकको काँचुली फेरिनेछ आशा जगाएको थियो। मुलुकमा लोकतन्त्र स्थापना भएको चौध वर्ष पुग्दाका दृश्य समीक्षा गर्ने हो भने प्रतिबद्धता मा अड्न नसकेको स्पष्ट हुन्छ। भ्रष्टाचारमा लिप्त, दमनकारी र अलोकतन्त्रवादी पुरस्कृत मात्र होइन कि विभूषण प्राप्तिको सूचीमा समेत परे। दलहरू फेरि दलीय विवादमा मात्र उत्रेनन् कि संविधान निर्माणमै एकदशक लगाए। संविधान जारी भएपछि मुलुक संघीय पद्धति गएको छ, स्थिर शासननिम्ति मत पनि दिए। तर व्यवहार चाहिँ संक्रमणकालीन नै छ र क्रियाकलाप केन्द्रीकृत। शासन व्यवस्थालाई चुस्त पार्ने र नागरिकका भावनाअनुरूप काम गर्ने पद्धति अझै स्थापित भएका छैनन्। सत्ताारुढ दल पार्टीइतर आँखा पुर्याउन नसक्ने हविगतमा पुगेको छ, पञ्चायतकालमा बहुदलवादीलाई निषेध गरेझैं। भ्रष्टाचारले शिखर नाघ्दैछ र बृहत् प्रकृतिका भ्रष्टाचारमा संलग्न पात्र बिरलै मात्र कारबाहीमा परेको उदाहरण स्थापित हुँदैछन्। लोकतन्त्र बहालीपछि नागरिक दबाबमा दलहरूले राजतन्त्र फाल्ने साहस देखाएका हुन्। त्यो घटनालाई ऐतिहासिक ठान्नुपर्छ। मुलुकमा बहुदलीय व्यवस्था हुँदा दलहरूलाई खेलाइरहने र त्यसबाट अनुचित फाइदा लिने कार्यमा दरबारिया क्रियाकलाप निरन्तर रह्यो। लोकतन्त्रसँगै वास्तविक नागरिक शासन सुरु भएको छ। तर, दुर्भाग्य बेलाबखत दरबारकै सिकोमा हिँड्न खोजेको दृश्य मञ्चन हुने गर्छ। अर्थात् शासकीय वृत्ताका पात्रहरू शाही प्रवृत्तिा मा मोहित भएका दृश्यले नागरिकलाई झस्काउने गर्छ। लोकतन्त्रकै खिल्ली उडाउने र उपहास गर्ने क्रियाकर्ममा पनि बिर्काे लागेको छैन। ज्ञानेन्द्र जसरी मुखमा प्रजातन्त्र र बगली छुरा बोकियो भने नागरिक मौन रहन सक्दैनन्। लोकतन्त्र तलमाथि भयो भने फेरि प्रतिक्रियावादीदक्षिणपन्थी हरू हावी हुन सक्छन्, लोकतन्त्रका निम्ति लडेका दलहरूले ख्याल गरुन्। लोकतन्त्रको विकल्प, लोकतन्त्र मात्रै हो, त्यसमा नागरिकले कुनै पनि सम्झौता गर्दैनन् भन्ने अप्रिलक्रान्ति ले देखाइसकेको छ। लोकतन्त्रको सबैमा शुभकामना।"
कसरी जिते कोरोना ?,"काठमाडौं : कोरोना भाइरस (कोभिड १९)को संक्रमणबाट विकसित मुलुकलाई नागरिक बचाउन हम्मेहम्मे परिरहेका बेला संक्रमित नेपाली भने तङ्ग्रिँदै गएका छन्। सघन उपचार कक्ष (आईसीयू)मा नबसी आइसोलेसन वार्डबाटै डिस्चार्ज हुन सफल भएका छन्। कोरोना भाइरस संक्रमणबाट सुविधासम्पन्न मुलुकमा १ लाख ७८ हजारभन्दा बढीको ज्यान गइसकेका बेला नेपालमा रहेका व्यक्ति भने निको भएर घर फर्केका छन्। चार महिनाको अवधिमा सात जना संक्रमित उपचारपछि निको भई डिस्चार्ज भएका छन्। शुक्रराज ट्रपिकल अस्पताल काठमाडौं र सेती प्रादेशिक अस्पताल धनगढीका तीनतीन जना र धौलागिरि अञ्चल अस्पताल बाग्लुङबाट एक गरी सात जना डिस्चार्ज भएको स्वास्थ्य तथा जनसंख्या मन्त्रालयले जनाएको छ। गत माघ ९ गते चीनबाट आएका नेपाली युवामा पहिलो पटक कोरोना भाइरसको संक्रमण देखिएको थियो। उनी पुस २४ गते कोरोना भाइरसको उद्गम मानिने चीनको वुहानबाट स्वदेश आएका थिए। ३२ वर्षीय ती युवामा संक्रमणको पहिलो पुष्टि भएको जानकारी मन्त्रालयले पत्रकार सम्मेलनद्वारा दिइएको थियो। ती युवाको नाम सार्वजनिक गरिएको छैन। दोस्रो संक्रमित काठमाडौंकी प्रसिद्धि श्रेष्ठ हुन्। उनी फ्रान्सबाट कतारको दोहा हुँदै चैत ५ गते स्वदेश आएकी थिइन्। शुक्रराज अस्पतालमा डिस्चार्ज हुँदा खुसी देखिएकी श्रेष्ठले भनिन्, सुरुमा केही लक्षण देखिएको थिएन। माइल्ड (साधारण)खालको समस्या थियो। स्वदेश आएलगत्तै घरमा उनी क्वारेन्टाइनमा बसेकी थिइन्। भर्ना हुने बेलासम्म कोरोना भाइरस संक्रमणको कुनै लक्षण नदेखिएको डिस्चार्ज हुने बेला उनले बताइन्। १९ वर्षीया श्रेष्ठ चैत ९ गते शुक्रराज अस्पताल भर्ना भएकी थिइन्। २७ औं दिनमा उनी डिस्चार्ज भइन्। बेल्जियमबाट स्वदेश आएकी बाग्लुङकी ६५ वर्षीया मनकुमारी पौडेल पनि कोरोना भाइरसविरुद्ध लडिन्। कोरोना संक्रमणको पुष्टी पछि उनलाई चैत १७ गते अस्पताल भर्ना गरियो। अचम्मै भयो। अस्पतालमा बस्दा एक दिन पनि गाह्रो महसुस भएन। आमा त तगडा हुनुहुन्छ भन्दै नर्सहरुले हौस्याए। आत्मबल बढ्यो पौडेलले भनिन, म जस्तो दम र प्रेसर (रक्तचापको)को विरामीले त कोराना सँग लडेर बाँचे। निरोगी युवाहरुलाई त झन् केहि हुँदैन। १८ दिनमै उनी डिस्चार्ज भएकी थिइन। मनकुमारी र प्रसिद्धि बैशाख ६ गते डिस्चार्ज भएका हुन। त्यस्तै तेस्रो संक्रमित युवा साउदी अरब (युएई)बाट चैत ६ गते नेपाल आएका थिए। चैत १३ गते संक्रमणको पुष्टी भएको थियो। उनी धादिङका हुन। ३२ वर्षिय ती युवा बुधबार डिस्चार्ज भएको मन्त्रालयका प्रवक्ता डा विकास देवकोटाले जानकारी दिए। उनी २९ औं दिनमा डिस्चार्ज भएका हुन। त्यस्तै चौथो संक्रमित कैलालीका राज विक पनि डिस्चार्ज भएका छन। भारतमा संक्रमण देखिन थालेपछि चैत ११ गते नेपाल आएका थिए। १९ वर्षिय विकलाई क्वारेन्टाइनमा बसेको बेला गरिएको परीक्षणमा कोरोना भाइरस पोजेटिभ देखिएपछि चैत २२ गते भर्ना गरिएको थियो। रोगप्रतिरोधात्मक क्षमता नै ठुलो कुरा रहेछ। मनोबल उच्च राखेर नै कोरोना भाइरससँग लडन सकियो। उनले भने। उनी अस्पतालबाट १६ दिनमा डिस्चार्ज भएका थिए। स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार, शुक्रराज ट्रपिकल तथा सरुवा रोग अस्पताल र सेती प्रादेशिक अस्पतालमा उपचारत बुधबार थप दुई जना डिस्चार्ज भएका छन। जसमध्ये धादिङका तेस्रो संक्रमित युवा शुक्रराज अस्पताल र अर्को सेती अस्पतालबाट ४० वर्षिय पुरुष भएको डा देवकोटाले बताए। पहिलो व्यक्ति संक्रमित भएको साढे दुई महिनापछि कोरोना भाइरसको संक्रमण दोस्रो चरणमा प्रवेश गरेको थियो। विदेशबाट आएका व्यक्तिमामात्र संक्रमण देखिएको अवस्थालाई पहिलो चरण मानिन्छ। विदेशबाट आएका व्यक्तिले स्थानीयलाई संक्रमण गराएको अवस्थालाई दोस्रो चरणका रुपमा लिइने विज्ञहरु बताउँछन। गत चैत २२ गते स्वास्थ्य तथा जनसंख्या मन्त्रालयले कोभिड १९ को संक्रमण दोस्रो चरणमा प्रवेश गरेको सार्वजनिक गरेको थियो। दुबईबाट भारतहुँदै नेपाल आएका एक युवकबाट ३४ वर्षिया भाउजुमा संक्रमण भेटिएको थियो। उनको हाल सेती अन्चल अस्पतालमा उपचार भइरहेको छ। घरमै बसिरहेकी स्थानीयमा भाइरस संक्रमण भएको पुष्टि पछि कोरोना भाइरसको संक्रमण दोस्रो चरणमा प्रवेश गरेको जनाइएको थियो। कसरी भए निको ? तीन जनालाई डिस्चार्ज गर्न सफल शुक्रराज ट्रपिकल तथा सरुवा रोग अस्पतालका निर्देशक डा सागरराज भण्डारी संक्रमितहरुमा गम्भीर खालको लक्षण नदेखिएको बताउँछन। कतिपय विरामीमा सामान्य खालको हल्का ज्वरो र खोकी लाग्ने, थकाई महसुस मात्र थियो। लाक्षणिक उपचार गरियो। एन्टिबायोटिक औषधि चलाइयो। उनले भने। संक्रमित विरामीलाई आवश्यक पर्ने अनुमानका साथ भेन्टिलेटर सहितको सघन उपचार कक्ष (आईसीयु) व्यवस्था गरेपनि प्रयोग गर्नु नपरेको डा राजभण्डारीले जानकारी दिए। शुक्रराज अस्पतालले अस्पतालको आइसोलेसन वार्डमा बसिरहेका अबस्थामा विरामीको मनोबल उच्च राख्ने कार्यलाईलाई पनि प्राथमिकता दिएको डा राजभण्डारीले बताए। उनले भने,खानपानमा पनि ध्यान दिएका थियौं। अस्पतालले बनाएको नियम विरामीले सहजै मानेको र सकारात्मक सोंच बढाउने तिर पनि ध्यान दिएका कारण विरामीलाई निको हुन सहज भएको डा राजभण्डारीले बताए। मनोबल उच्च राख्नका लागि भाइबर र म्यासेन्जरको माध्यमबाट पनि परामर्श दिइएको डा राजभण्डारीले जानकारी दिए। अन्य विकसित मुलुकमा विरामीलाई सेवन गर्न दिइएको हाइड्रोक्लोरोक्विन औषधिको प्रयोग नगरिएको अस्पतालले जनाएको छ। त्रिवि शिक्षण अस्पताल महाराजगन्जका पल्मोनोलोजी एण्ड क्रिटिकल केयर मेडिसिन विभागका सह प्राध्यापक डा निरज बमका अनुसार, रोग प्रतिरोधात्मक क्षमता उच्च भएका र बाहिरी मुलुकबाट आएका भएकोले डिस्चार्ज हुन सफल भएका हुन। कोरोना भाइरसको संक्रमण अहिले दोस्रो चरणमा छ। संक्रमण युवायुवतीमा मात्र भएको छ। यसले गर्दा मृत्युदर नभएको हो। डा बमले भने, नेपालमा मात्र होइन भारत लगायतका मुलुकमा पनि कोरोना भाइरस संक्रमणको शुरुवाती चरणमा मृत्युदर थिएन। कोरोना भाइरसको संक्रमण तेस्रो चरण अर्थात समुदायतहमा फैलिएको अवस्थामा मृत्युदर देखिन सक्छ। समुदायमा दीर्घरोगी रहेका हुन्छ। मुटु, मिर्गौला , दम क्यान्सर लगायत दीर्घ रोगको औषधि सेवन गरिरहेका ज्येष्ठ नागरिक र रोगप्रतिरोधात्मक क्षमता न्युन भएका व्यक्तिमा संक्रमण भए मृत्यु हुने जोखिम हुन्छ। सबैजना सचेत हुनु पर्छ। ढुक्क हुने अवस्था छैन। स्वास्थ्य तथा जनसंख्या मन्त्रालयका पूर्व प्रमुख विशेषज्ञ डा सुशीलनाथ प्याकुरले भाइरसजन्य सामान्य समस्यालाई पचाउन सक्ने क्षमता नेपालीहरुमा रहेको बताउँछन। भाइरसबाटै हुने रुघाखोकीलाई त नेपालीहरुले सामान्य रुपमा लिंदै एक सातामै ठिक पार्न सक्छन। त्यहिं समस्यालाई विदेशीले झेल्न सक्दैनन। डा प्याकुरेलले भने। त्यस्तै विदेशीले झैं नेपालीले एक आपसमा हात मिलाउने, अँगालो हाल्ने जस्ता संष्कार नभएकोले पनि संक्रमण नफैलिएको र संक्रमितहरुलाई पनि गम्भीर अवस्थामा पुराउनबाट जोगाएको बताउँछन। यसैगरि निको भएकाहरु ज्येष्ठ नागरिक नभएको र कुनै दीर्घ रोगले च्यापेको पनि पाइएको छैन। डा प्याकुरेल भन्छन, अमेरेकि एवं युरोपेलीहरु स्वास्थ्य विमा छ। गम्भीर अवस्था आइपरे सरकारले उपचार गर्दिहाल्छ भनेर लापरवाही गर्ने प्रवृत्तिले पनि जटिल अवस्थामा पुराएको हो। नेपालीमा कोरोना भाइरस पचाउने क्षमता धेरै भएको मान्नु पर्ने तर्क गर्दै डा प्याकुरेलले थपे, सघन उपचार कक्षमा बस्नु परेन। भेन्टिलेटरमा समेत राख्नु परेन। आइसोलेसन बेडबाटै डिस्चार्ज हुनु सुखद पक्ष हो। तेस्रो चरण उन्मुख बाहिरि मुलुक नगएको स्थानीय व्यक्तिबाट स्थानीयमा संक्रमण भई समुदाय तहमा संक्रमण भएको अवस्थालाई तेस्रो चरणका रुपमा लिइन्छ। मन्त्रालयका प्रवक्ता डा देवकोटाले एकै ठाउँमा धेरै संख्यामा संक्रमितहरु देखिन थालेको बताए। समुदायतहमा संक्रमण फैलने भएकोले तेस्रो चरणमा ठुलो समुदायको ठूलो जनसंख्यालाई प्रभावित गर्छ।चौथो चरणमा महामारीको अवस्था देखा पर्छ। स्वास्थ्य तथा जनसंख्या मन्त्रालयका पूर्व प्रमुख विशेषज्ञ डा सुशीलनाथ प्याकुरेलले कोरोना भाइरसको संक्रमणको अवस्था हेर्दाजतेस्रो चरण उन्मुख रहेको बताउँछन। डा प्याकुरेल भन्छन, एउटै गाउँमा २४ जनालाई कोरोना भाइरस पोजेटिभ देखिएको छ। यस हिसाबले हेर्दा तेस्रो चरणतर्फ उन्मुख भएको देखिन्छ। बरिष्ठ फोक्सो तथा सघन उपचार (आइसीयु) विशेषज्ञ डा अर्जुन कार्कीले पछिल्लो अवस्थाले कोरोना भाइरस संक्रमण तेस्रो चरणतर्फ प्रवेश गर्ने संकेत देखिएको बताए। मन्त्रालयका प्रवक्ता डा देवकोटाले संक्रमणको दर बढिरहेकोले घरमै बसेर पूजाप्रार्थना गर्न अपिल गरे। डा देवकोटाले भने, मठमन्दिर, मस्जिद,चर्च , गुम्बाहरु लगायतका स्थानमा पूजा तथा प्रार्थना गर्ने व्यक्तिको भीडभाड हुने भएकोले भीडभाड नगर्न अनुरोध गर्छु। समुहमा पूजा तथा प्रार्थना नगर्न अनुरोध गर्न चाहन्छौं। सकेसम्म घरबाटै आ आफनो आस्था अनुसारको पूजाप्रार्थना गरेर एक अर्कालाई संक्रमण नसार्ने वातावरण सिर्जना गरौं। हालसम्म पीसीआर विधिबाट ९ हजार ११ जनाको परीक्षण भइसकेको छ। यस परीक्षणबाट हालसम्म ४५ जना संक्रमित भएको पाइएको छ। जसमध्ये सात जना निको भइ घर फर्किसकेको स्वास्थ्य मन्त्रालयले जनाएको छ।"
भारतबाट औषधि ल्याउँदै सेना,"काठमाडौं : जंगी अड्डाले कोरोना भाइरसको रोकथाम र नियन्त्रणका लागि भारतबाट ५३ प्रकारका औषधि खरिद गर्ने टुंगो लगाएको छ। भारतीय औषधि कम्पनी ब्युरो अफ फार्मा पिएसयुले जंगी अड्डालाई ती औषधि उपलब्ध गराउने टुंगो लागेको हो। नेपाली सेनाले ब्युरो अफ फार्मा पिएसयु अफ इन्डिया नामको भारतीय सरकारी कम्पनीमार्फत उक्त औषधि खरिद गर्ने भएको हो। भारतले कोरोना भाइरसको रोकथाम र नियन्त्रणका लागि ५३ प्रकारका औषधि दिन सकिने जनाएको थियो। सोही औषधि खरिद गर्न जंगी अड्डाले करिब २ करोड ४० लाख नेपाली रुपैयाँ (१ करोड ५० लाख भारु) उक्त भारतीय कम्पनीलाई पठाउने प्रक्रिया अगाडि बढाएको छ। जंगी अड्डाले उक्त रकम भारतीय कम्पनीलाई पठाउन बुधबार रक्षामार्फत परराष्ट्र मन्त्रालयलाई पत्राचार गरेको छ। सैनिक प्रवक्ता पाण्डेले भने, यथाशक्य चाँडै भारतबाट औषधि ल्याउँछौं। अन्तिम चरणमा छौं। सेनाले वैशाख ७ गते १ करोड ८४ लाख ४१ हजार ७ सय ६ दशमलव ३५ अमेरिकी डलर बराबरको (२ अर्ब २० करोड रुपैयाँ बढी) स्वास्थ्य सामग्री खरिद गर्न चिनियाँ कम्पनी चाइना साइनो फर्म इन्टरनेसनल कर्पोरेसनसँग सम्झौता गरिसकेको छ। चीनबाट समेत ती स्वास्थ्य सामग्री बढीमा १० दिनभित्र नेपाल ल्याइसक्ने नेपाली सेनाले जनाएको छ। मन्त्रिपरिषद्को चैत १६ को बैठकले कोरोना भाइरसको रोकथाम र नियन्त्रणका लागि सरकारसरकार (जीटुजी) प्रक्रियाबाट औषधि र स्वास्थ्य सामग्री खरिद गर्ने जिम्मा नेपाली सेनालाई दिने निर्णय गरेको थियो। सोहीबमोजिम जंगी अड्डाले चीन, भारत, दक्षिण कोरिया, इजरायल र सिंगापुरलाई स्वास्थ्य सामग्री खरिद गर्नेबारे पत्राचार गरेको थियो। चीन र भारतले स्वास्थ्य सामग्री दिन सकिने प्रतिउत्तर दिएका थिए। सोहीबमोजिम जंगी अड्डाले चीन र भारतबाट स्वास्थ्य सामग्री खरिद प्रक्रिया अघि बढाएको थियो। भारतले स्वयं कोरोना भाइरससँग लडिरहेको अवस्थामा उसले स्वास्थ्य सामग्री दिन नसिकने तर औषधि भने सहजै उपलब्ध गराउन सकिने जनाएको थियो। सोहीबमोजिम नेपाली सेनाले भारतबाट कोरोना भाइरस रोकथाम र नियन्त्रणका लागि ५३ प्रकारका औषधि खरिद गर्न लागेको हो। नेपालमा कोरोना भाइरस संक्रमण देखिन थालेपछि त्यसको नियन्त्रण र रोकथामका लागि स्वास्थ्य सामग्री खरिद गर्न सरकारले ओम्नी समूहलाई जिम्मा दिएको थियो। चीनबाट स्वास्थ्य सामग्री खरिद गर्दा उक्त कम्पनीले चरम भ्रष्टाचार गरेको भन्दै सरकारले ओम्नीसँगको सम्झौता तोडेको थियो। त्यसपछि औषधि खरिद गर्ने जिम्मा नेपाल सेनालाई दिएको थियो। सेनालाई स्वास्थ्य सामग्री खरिदको जिम्मा दिए पनि उपप्रधानमन्त्री एवं रक्षामन्त्री ईश्वर पोख्रेल र स्वास्थ्यमन्त्री भानुभक्त ढकालको व्यक्तिगत स्वार्थले निजी कम्पनी मार्फतबाट समेत स्वास्थ्य सामग्री खरिद प्रक्रिया अगाडि बढाइएको छ।"
कानुनले पार्टी फुट्दैन,"काठमाडौं : प्रधानमन्त्री केपी ओलीले सत्तारुढ नेकपा कुनै कानुन बनाएर एकता नभएको र कुनै कानुन बनाएर विभाजन पनि नहुने बताउँदै विवादास्पद अध्यादेशको बचाउ गरेका छन्। यो पार्टी कुनै कानुन बनाएर एकता भएको पनि होइन र कुनै कानुन बनाएर विभाजन पनि हुँदैन, प्रधानमन्त्री ओलीले बुधबार दुई अध्यादेशबारे पार्टीका सांसदहरूसित छलफलका क्रममा भने, इतिहासमै नभएको काम हामी दुई जना अध्यक्ष मिलेर गरेका छौं। छलफलमा सहभागी सांसद तथा पूर्वमन्त्री लालबाबु पण्डितले प्रधानमन्त्रीलाई उद्धृत गर्र्दै अन्नपूर्णसित भने, एउटा मात्रै अध्यक्ष हुने ठाउँमा दुई जना छौं। हाम्रा कतिपय व्यक्तिगत स्वभाव र शैलीहरू नमिलेका होलान्, आपसमा बसेरै मिलाउँछौं। प्रधानमन्त्रीले फुट्ने पार्टीहरू कानुनमा ४९ प्रतिशत नै भए पनि फुटिहाल्ने बताएका थिए। कोही दलले आफ्ना मान्छेहरूलाई राम्ररी राख्न सक्दैनन्, फुट्छन् भने लोकतान्त्रिक प्रक्रियामा फुट्न सक्छन्। फुट्नका लागि बनेको पार्टी होइन भने फुट्दैनन्, फुट्नकै लागि बनेको भए सानो विषयमा पनि फुट्छ। कानुनमा ४९ प्रतिशत नै भए पनि फुटिहाल्छ, उनको भनाइ थियो। उनले विचार, मन र व्यवहार मिल्दा पार्टी नफुट्ने बताए। अब त्यहाँभन्दा बढी अरू केही कुराको आशक्ति छ भने पैसाको बिटो नै लिएर पार्टी फुटाउन हिँडे भन्ने नकारात्मक कुराहरू बाहिर प्रचार गरे पनि कसैको पार्टी कमजोर छ भने कसैले फुटाउनै पर्दैन, आफैं फुटिहाल्छ, छलफलमा प्रधानमन्त्रीले भने। उनले नेकपा फुट्छ कि भनेर चिन्ता नलिन सांसदहरूलाई आग्रह गरे। नेकपा फुट्छ भनेर चिन्तै नलिनुहोस्, नेकपा कागजको महल होइन, कानुनले जोड्ने र फुटाउने, उनले भने। उनले आफूलाई लागेको कुरा संसद्मा पनि बोल्न पाउने भन्दै अध्यादेश आउँदैमा कोकोहोलो मच्चाउन नपर्ने र कोही पनि डराउनु नपर्ने धारणा राखेका थिए। राजनीतिक पार्टी बन्ने भनेको विचारले हो। कानुनले बन्ने र फुट्ने हँुदै होइन, उनले भने, ल्याउनै पर्ने कानुन भएर ल्याइएको हो। अरू कुरा केही छैन। यसमा त्यस्ता अरू केही विषय भए संसद्मा छलफल भइहाल्छ। त्यहाँ छलफल गरेर पारित गर्ने क्रममा आफ्ना कुराहरू राख्न पाउनुहुन्छ। यसबाट कोही पनि डराउनुपर्ने, आत्तिहाल्नुपर्ने छैन। उनले सुदूरपश्चिम, प्रदेश १ र ३ का सांसदसँग बुधबार छलफल सुरु गरे। तीन प्रदेशका सांसदलाई तीन घण्टाको फरक पारेर बालुवाटार निम्त्याइएको थियो। प्रधानमन्त्रीले अध्यादेशबारे जानकारी दिन बोलाएको छलफलमा पार्टीका अर्का अध्यक्ष पुष्पकमल दाहालसहित संसदीय दलका उपनेता सुवास नेम्बाङ आमन्त्रित थिए। प्रधानमन्त्रीले बिहीबार प्रदेश २, गण्डकी, कर्णाली र प्रदेश ५ का सांसदसँग छलफल गर्ने कार्यक्रम छ। पण्डितका अनुसार प्रधानमन्त्रीले अहिलेको परिस्थिति, अध्यादेश, कम्युनिस्ट पार्टीको स्थापना, यसका घुमाउरा र अप्ठ्यारा बाटाको पक्षमा आफ्ना कुरा राखेका थिए। ओलीले सांसदहरूसँग संवैधानिक परिषद्सम्बन्धी अध्यादेश आफ्नो बाध्यता रहेको र राजनीतिक दलसम्बन्धी अध्यादेश लोकतान्त्रिक मुलुकमा आवश्यकताका लागि ल्याइएको जिकिर गर्दै अध्यादेशको बचाउ गरेका थिए। सांसद दीपकप्रकाश भट्टले संवैधानिक परिषद्सबन्धी अध्यादेश प्रमुख प्रतिपक्षी पार्टीको आग्रह तथा पूर्वाग्रहका कारण काम गर्नै नदिएपछि बाध्यतावश ल्याइएको भनेर प्रधानमन्त्रीले अथ्र्याउन खोजेको बताए। प्रमुख प्रतिपक्षी दलले कहिल्यै काम गर्न दिएन। आग्रहपूर्वाग्रह राखेर कहिले बैठकमा नआइदिने, कहिल्यै सहज नहुने अवस्था मात्र आयो। सरकारले काम गरेन भनेर हामीलाई परिरहने, सबै आयोग खाली हुने, भएकाको पनि म्याद सकेर घर फर्किंदासम्म नयाँ नियुक्ति गर्न नसक्ने अवस्था आएकाले बाध्य भएर संवैधानिक परिषद्सम्बन्धी अध्यादेश ल्याइएको हो, प्रधानमन्त्रीको भनाइ उद्धृत गदै सांसद भट्टले अन्नपूर्णसँग भने। सवालजवाफ गर्न सांसदहरूलाई समय अभाव देखाएर रोकिएको थियो। नेकपाका सुदूरपश्चिम प्रदेश इन्चार्जसमेत रहेका सांसद भीम रावलले भने आफ्नो कही कुरा छ भन्दै उठेर अध्यादेश गलत भएकाले फिर्ता लिनुपर्ने बताएका थिए। यस्तो अध्यादेश कुनै हालतमा सही छैन। समय पनि ठीक भएन। यो फिर्ता हुनै पर्छ, उनले भनेका थिए, यी दुवै अध्यादेश यसकारण गलत छन् भन्नेमा म केही कुरा राख्छु। प्रधानमन्त्रीले भने उनलाई थप बोल्न दिएनन्। तपाईंका आफ्ना सैद्धान्तिक कुराहरुका विषयमा छलफल गर्न एक बिहान मकहाँ आउनुहोस् भनेको थिएँ, तपाईं आउनुभएन। अहिले अरूसँग पनि छलफल गर्नु छ, समय अभाव छ। पछि एक दिन आउनुहोला, समय मिलाएर बसेर छलफल गरौंला, ओलीले रावललाई जवाफ फर्काएका थिए। त्यसपछि सुदूरपश्चिमका केही सांसदले महाकालीपारि रहेका नेपालीलाई स्वदेश ल्याउनुपर्ने र क्वारेन्टाइनमा राख्नुपर्ने विषयमा सरकारले गम्भीर बन्नुपर्ने धारणा राखेका थिए। प्रदेश ३ का सांसदहरूसँगको छलफलमा भने ओली सुरुमा १५ मिनेट आफ्ना कुरा राखेर बाहिरिएका थिए। उनले त्यस बेला साइप्रसका राष्ट्रपतिसँग टेलिफोनमा कुराकानी गरेका थिए। उनी साढे दुई घण्टापछि छलफलमा फर्किएका थिए। त्यति खेरसम्म कोरोना रोग रोकथाम तथा नियन्त्रण उच्चस्तरीय समन्वय समितिका संयोजकसमेत रहेका उपप्रधानमन्त्री ईश्वर पोखरेलले आफ्ना समितिले गरेका कामबारे सांसदहरूलाई जानकारी गराएका थिए। प्रधानमन्त्री दुई घण्टा, दाहाल जम्माजम्मी २ मिनेट सुदूरपश्चिम प्रदेशका सांसदहरूसँगको छलफलमा दाहाल ढिलो गरी बालुवाटार पुगेका थिए। त्यहाँ उनी खास केही बोलेनन्। प्रदेश १ का सांसदहरूसँगको छलफलमा पूरा समय बसेका दाहालले प्रधानमन्त्रीले दुई घण्टा आफ्ना कुरा राख्दा आफूले भने दुई मिनेट पनि बोलेनन्। ओलीले अध्यादेशको बचाउ गरिरहँदा उनले त्यसबारे कुनै प्रतिक्रिया जनाएनन्। सांसद पण्डितका अनुसार दाहालले पार्टी स्थापना दिवसको शुभकामना दिने र अरु विषय अहिले आफूले राख्नुपर्ने नभएको भन्दै नबोलेको बताए। मेरो आज थप केही पनि छैन। पार्टी स्थापना दिवस भएकोले सबै साथीहरूलाई शुभकामना दिन्छु, दाहालको भनाइ उद्धृत गर्दै पण्डितले भने, अहिले यति हो भन्नुभयो, थप बोल्नुभएन। प्रदेश ३ का सांसदहरूसँगको छलफलमा भने दाहाल ओलीले सम्बोधन गर्दाको पहिलो चरणको १५ मिनेट मात्र सँगै बसेका थिए। त्यसपछि उनी पनि उठेर हिँडे। त्यहाँ पनि उनले केही बोलेनन्। स्थायी कमिटी बैठक माग २० जना स्थायी कमिटी सदस्यले अध्यादेशका विषयमा छलफलका लागि स्थायी कमिटी बोलाउन माग गरेका छन्। उनीहरूले आफ्नो मागपत्र ओली र दाहाल दुवै जनालाई बुझाएका छन्। बैठक बोलाउन हस्ताक्षर गर्नेमा अष्टलक्ष्मी शाक्य, गणेश शाह, गोकर्ण विष्ट, चक्रपाणि खनाल, जनार्दन शर्मा, टोपबहादुर रायमाझी, देव गुरुङ, पम्फा भुसाल, देवेन्द्र पौडेल, वेदुराम भुसाल, भीम आचार्य, भीमबहादुर रावल, मणि थापा, मातृका यादव, मुकुन्द न्यौपाने, युवराज ज्ञवाली, रघुजी पन्त, लीलामणि पोखरेल, सुरेन्द्रप्रसाद पाण्डे, हरिबोल गजुरेल छन्। यी सबै दाहाल र माधवकुमार नेपालनिकट नेता हुन्। स्थायी कमिटीमै रहेका दाहाल र नेपाल पक्षका मन्त्रीहरूले भने यसमा हस्ताक्षर गरेका छैनन्। नेकपा स्थायी कमिटी ४५ सदयीय छ। अग्नि सापकोटा सभामुख भएपछि एक पद रिक्त छ।"
सिमानामा सशस्त्रको बाक्लो पहरा,"काठमाडौं : लकडाउनलाई प्रभावकारी बनाउन नेपालभारत सीमामा डेढडेढ किलोमिटर दूरीमा सशस्त्र प्रहरी बल परिचालन गरिएको छ। लकडाउनको सबैभन्दा प्रमुख चुनौति नेपालभारतको खुला सीमा भएकोले २२६१६ सशस्त्र प्रहरी परिचालन गरिएको छ। पूर्व ताप्लेजुङदेखि पश्चिम दार्चुलासम्मको करिब १ हजार ८ सय ८० किलोमिटर दूरीमा सीमा सील गर्न १ हजार २ सय १३ अस्थायी चेकपोस्ट खडा गरिएको छ। नयाँ चेक पोस्टमा मात्रै साढे ८ हजार जनशक्ति परिचालन गरिएको छ। यो जनशक्ति दसगजामै राखिएको छ। यसअघि सीमा सुरक्षाका लागि ११९ बोर्डर अब्जरभेसन पोस्ट (बीओपी) काम गरिरहेका छन्। सशस्त्र प्रहरी बलका प्रवक्ता एवं डीआईजी प्रविनकुमार श्रेष्ठका अनुसार सीमा नाका सुरक्षा, क्वारेन्टाइन सुरक्षा, हेल्थ डेस्कलगायत इमिडियट रेस्पोन्स टिम, चेक पोइन्ट, पिकेट, पैदल गस्ती, मोवाइल गस्ती, क्वीक रिएक्सन टिम परिचालन गरिएको छ। सीमा अत्यन्त कडाइ गरिएको छ। कोही प्रवेश गर्न नसकोस भनेर हामी परिचालित छौं, उनले भने। अस्थायी चेक पोस्टमा बरिष्ठ हवाल्दारदेखि निरीक्षकको नेतृत्वमा खटाइएको छ। ठूलो संख्यामा सीमामा परिचालित सशस्त्र प्रहरीका सुरक्षाकर्मी पाल वा टेन्टमा बस्न बाध्य छन्। सार्वजनिक भवन, खाली स्कुल, छोटी भन्सार भएका ठाउँमा त्यही राखिएको छ। सशस्त्रले मन्त्रिपरिषद् समक्ष साधानस्रोतका लागि माग गरेको छ। उसले स्थानीय तह र प्रदेश सरकारसँग पनि समन्वय गरेको छ। उपत्यकामा ३ हजार र कर्णालीमा १७ सय सहित आइसोलेसन, क्वारेन्टाइन व्यवस्थापन, पैदल गस्ती, बिरामी ल्याउने लानेसहित ३२ हजार बढी सशस्त्र बल फिल्डमा परिचालनमा छन्। सीमाविद् बुद्धिनारायण श्रेष्ठले संक्रमण समाप्त नहुँदै सीमा व्यवस्थापन गर्न सरकारलाई सुझाव दिएका छन्। सीमा खुला वा बन्द होइन। व्यवस्थापन गर्नु पर्छ, उनले भने, अहिले सीमा खडा गरिएका चेकपोस्ट व्यवस्थित गर्न सकिए राम्रो हुन्छ। सीमामा उच्च सतर्कताकोरोना भाईरसको संक्रमण सीमा क्षेत्रबाट भित्रिन नदिन प्रदेश ५ का भारतसँगको सीमा क्षेत्रमा उच्च सतर्कता अपनाइएको छ। प्रदेश ५ का सीमावर्ती जिल्लाहरू पश्चिम नवलपरासी, रुपन्देही, कपिलवस्तु, दाङ, बाँके र बर्दिया जिल्लाका सीमा क्षेत्रलाई पूर्ण रूपमा शील गरिएको छ। सीमा क्षेत्रका विभिन्न स्थानहरूमा अस्थायी त्रिपाल राखी सशस्त्र प्रहरीको अस्थायी सुरक्षा पोस्ट खडा गरिएको छ। सीमा क्षेत्रमा सुरक्षा प्रवन्ध, स्थायी तथा अस्थायी सुरक्षा पोस्ट र सीमा अवस्था अवलोकनका लागि प्रदेश ५ सशस्त्र प्रहरी बलका प्रमुख डिआइजी नारायणदत्त नेतृत्वको टोलीले प्रमुख जिल्ला अधिकारी दिर्घ नारायण पौडेलसहित कपिलवस्तुको सीमा क्षेत्र निरीक्षण गरेको छ। सीमा क्षेत्रको हरेक ५ सय मीटरको दूरीमा २४ घन्टे सुरक्षाकर्मी खटाइएको छ। सीमा क्षेत्रमा अपनाइएको उच्च सतर्कताका कारण नेपालबाट भारत जाने र भारतबाट नेपाल आउने अवस्था पूर्ण रूपमा रोकिएको कपिलवस्तु जिल्लाका प्रमुख जिल्ला अधिकारी दिर्घनारायण पौडेलले बताए। सामान्य अवस्थामा प्रदेश ५ का तराईका ६ जिल्लामा ६ वटा गण, ३ वटा भन्सार सुरक्षा गुल्म र २८ वटा बीओपी रहँदै आए पनि सीमा क्षेत्रमा हाल २ सय ५० बढी स्थानमा सुरक्षाकर्मीहरूको पोस्ट खडा गरिएको छ। सशस्त्र प्रहरीको प्रदेश ५ को बिन्ध्यबासिनी बाहिनी र थप अन्य बाहिनीबाटसमेत सशस्त्र प्रहरी ल्याएर सीमा क्षेत्रलाई पूर्ण रूपमा शील गरिएको सशस्त्र प्रहरी बल प्रदेश ५ का प्रमुख डिआइजी नारायणदत्त पौडेलले बताए। सीमा क्षेत्रमा भारततर्फको गोरखपुर र लख्खीपुरस्थित भारतीय सीमा सुरक्षाका डिआइजी तहका सुरक्षा अधिकारीसँग पनि नियमित संवाद र समन्वयबाट प्रदेश ५ का नेपालभारत सीमामा दुवै देशका सुरक्षाकर्मीहरूबाटै संयुक्त निगरानी बढाइएको डिआइजी पौडेलले बताए। सीमामा गरिएको यस्तो सुरक्षा प्रवन्धबाट भारतका विभिन्न सहरबाट नेपाल फर्कने सर्वसाधारणहरूको घुसपैठ रोकिँदा कोरोना भाइरसको संक्रमण फैलनसक्ने उच्च जोखिमबाट भने प्रदेश ५ लाई बचाउने सुरक्षा अधिकारीहरूको दाबी छ।"
नागरिकले जितेको महसुस हुन देऊ,"राजतन्त्रमाथि नागरिकले विजय हासिल गरेको दिन हो, आज। सबै नागरिक लडेर लोकतन्त्र ल्याएको हो। यसैले आजको दिनलाई लोकतन्त्र दिवसका रूपमा मनाइन्छ। तत्कालीन राजा ज्ञानेन्द्र शाह जनआंकाक्षाविरुद्ध उत्रेपछि उन्नाइस दिने आन्दोलनले सफलता पाएको हो। यो आन्दोलन विश्वमा सफल अप्रिल क्रान्तिले परिचित छ। त्यो सफलताको दिनकै कारण नेपाली जनताले आफैं शासन गर्न सक्ने भएका हुन्। त्यो उपलब्धि हासल गरेको आज डेढ दशक पुग्दै छ। तर, अहिले प्रश्न उठ्ने गरेको छ, के यही अवस्था हेर्न नागरिकले छाती र टाउकोमा गोली खाएर लोकतन्त्र ल्याएका हुन् त ? हो, लोकतन्त्र तत्काल सबल हुँदैन तर यसको प्रक्रिया हुन्छ। त्यो प्रक्रिया उन्मुख पनि देखिँदैन। ०६२ चैत २४ देखि ०६३ वैशाख ११ सम्म भएको शान्तिपूर्ण जनआन्दोलन दबाउन तत्कालीन शासकहरूले नागरिकमाथि अ श्रुग्यास, पानीको फोहोरा, लाठी र लात मात्र हानेन सिधा छाती र टाउकोमा गोली नै ठोके तर आन्दोलन दबेन। त्यही अवस्था अहिले सिजना गर्ने कार्य यिनै दलले निम्त्याउँदै गएको राजनीतिक शास्त्रका विज्ञहरू बताउँछन्। लोकतन्त्र आएको दुई वर्षपछि अर्थात् ०६५ जेठ १५ मा वैधानिक रूपमा दुई सय ४० वर्ष इतिहास बोकेको शाह वंशको राजसंस्था नै अन्त्य भयो। त्यति बेला पनि राजनीतिक दललाई जनताले विश्वास गरेका थिएनन्। तर दलभन्दा पनि शाही शासन कठोर भएपछि नागरिक समाज, पेशाकर्मीसहितको सहकार्यमा आन्दोलन अघि बढेको र जनताले साथ दिएका थिए। त्यति बेला जनताले भ्रष्ट नेतृत्वलाई आन्दोलनमा समेत अस्वीकार गरेका थिए। तर, अहिले जनताले लोकतन्त्रको अनुभूति गर्न पाएका छन् त ? यही भएर होला विगतका लोकतन्त्र दिवसलाई जनताले खासै चासो देखाएको पाइँदैन। लामो संघर्षपछि देशबाट राजतन्त्र हटेको र मुलुक गणतन्त्रात्मक बनेको दिन स्मरणसम्म गर्छन् र जनताले के पाए त भनेर प्रश्न उठाइरहेका हुन्छन्। प्राध्यापक कृष्ण खनाल लोकतन्त्र लामो प्रक्रिया हो, यसमा नेतृत्व गर्ने व्यक्ति र व्यवहारले धेरै महत्व राख्ने बताउँछन्। हामी एकातिर प्रक्रियामा छौं। कुनै पनि मुलुकले आन्दोलनका उपलब्धिलाई जीवन पद्धतिमा उपयोग गर्न समय लाग्छ। लोकतन्त्रमा निराशा अनि आशा तलमाथि भइरहन्छ, उनले भने, यति स्पष्ट छ, जनआन्दोलनको भावअनुरूप यो डेढ दशकमा राज्य चलेको पाइँदैन। त्यो भावसँग मेल खान सकेको छैन। उनले नेतृत्व नै त्यो स्तरको नआएको बताउँछन्। नेता पुराना तर चाहना नयाँ र समाज परिवर्तन लगायतमा ध्यान नपुगेको उनको जिकिर छ। बौद्धिक व्यक्तिको आवश्यकता ठानिएको छैन। पार्टीको झण्डा बोक्ने मानिस यहाँ चाहिएको भन्दै उनले भने, नेतृत्वले बेला बेलामा गर्ने हर्कतले लोकतन्त्रलाई मजाकझैं बनाएका छन्। यहाँ हामी आन्दोलनको आधारमा आइपुगेको भुलेका छन्। जिम्मेवार व्यक्तिको कमजोर र गैरजिम्मेवारी सोचले गन्तव्यलाई झन् कमजोर बनाएको छ। अहिले प्रधानमन्त्रीले गरेको कार्य पुनः पुरानै खेलमा फर्कने अवस्था हो। संवैधानिक नियुक्तिको पाटोमा गरेको निर्णय संविधानको सबै मर्म विपरीत रहेको उनको निष्कर्ष छ। यसलाई तत्काल पारित गरेर राष्ट्रपति विद्यादेवी भण्डारी सरकारसँगको मिलेमतोमा रहेको देखिएको पनि उनले बताए। केही वर्षयताको लोकतन्त्र दिवसमा सर्वसाधारणका सन्देशहरू नियाल्ने हो भने जनता निराश छन्। लोकतन्त्रलाई संवैधानिक संस्थाकरण गरेपछि समृद्ध नेपाल निर्माणको यात्रा तय गर्ने भनेको सरकार संकुचनतर्फ उन्मुख हुँदा जनतामा निराशा छाउनु स्वाभाविक हो। मुलुकले संघीयता अपनाएको छ। तर, अहिलेको कोभिड१९ का कारण गरिएको लकडाउनको प्रकृति हेर्दा पनि संघीयता लागू भएको देखिँदैन। समन्वय हुन नसक्दा समस्या परेको छ। जनता यति बेला राजनीतिकर्मीहरू सुविधाभोगी भएका र भ्रष्टाचारमा डुबेका भन्दै आफ्नो करको सदुपयोगभन्दा दुरुपयोग बढी भएको भन्न थालेका छन्। आर्थिक सामाजिक रूपान्तरण गरी समग्र लोकतन्त्रलाई मजबुत बनाउन नेताहरू भाषण गर्ने तर व्यवहारमा लागू नगर्ने भन्दै निराश भएका छन्। लोकतन्त्रमा नेता मोटाएका तर जनता सधैं निचोरिएको विज्ञहरू बताउँछन्। समाजशास्त्री प्रा डा चैतन्य मि श्रले एक सन्दर्भमा भनेका थिए, नेताहरू मात्र होइन, जनता हामी पनि भ्रष्ट छौं। किनकि जनता कागती निचोरिएझंै निचोरिएका हुन्छौं तर छान्दा यही पुस्ता अनि कसरी हुन्छ ? सुधार क्रमिक रूपमा हुने हो तर अहिले फनफनी जेलिएको यो अवस्थामा सहज भने नदेखिएको उनको तर्क छ। यही अवस्था अहिले देखिँदै छ। राजनीतिक दलप्रति कटाक्ष गरेका सन्देशहरू देख्न सक्छौं। नेपालीहरूको आय वृद्धि त परको कुरा, मुलुक छ र भन्ने आक्रोश देखापर्न सक्नेछ। लोकतान्त्रिक सिद्धान्तहरू राम्रा रहे पनि त्यसलाई पालना नगर्दा यस्तो अवस्था आएको र जनभावनालाई कदर नगरेको देखिएको हो। पछिल्ला कदम नियाल्दा लोकतन्त्रको अभ्यास नै दुःखद रहेको प्राध्यापक पीताम्बर शर्माले बताए। लोकतन्त्रका खास मान्यताहरू हुन्छन्। ती मान्यता कहिलेकाहीं सत्तामा बस्नेहरूका निम्ति व्यवधान देखिएका दीर्घकालीन दृष्टिकोण लिएर फराकिलो स्थान दिनुपर्छ। विमती राख्ने तप्काहरूलाई साँघुरो पार्दै गइन्छ त्यो खतरा हुन्छ, योजना आयोगका पूर्वउपाध्यक्षसमेत रहेका उनले भने, प्रत्येक शासनमा बस्नेले सोच्नुपर्छ सत्तामा बस्ने हामी क्षणिक हौं। सधैं सत्तामा रहँदैन। फरक विचार आफू अनुकूल नभए पनि सर्वमान्य छ भने अपनाउनुपर्छ। लोकतन्त्रमा विधिको शासनलाई हत्केलामा राख्ने होइन। अहिले पारित दुई अध्यादेशले लोकतन्त्र झन् खतरामा परेको देखिएको पनि उनले स्पष्ट पारे। संकुचित मात्र भएन। डरलाग्दो नजिर स्थापना भएको छ, उनले भने, यो अध्यादेश संसद्मा खारेज हुँदा यसबाट नियुक्ति हुने वा दलमा देखिने टुटफुटको जिम्मेवार को ? त्यो पाटोबाट खै बहस भएको भन्दै यसमा राष्ट्रप्रमुख सचेत हुनुपर्दैन भनी उनले प्रश्न गरे। यसप्रकारको शैलीले लोकतन्त्र छाडातन्त्रमा गएको एक राजा गएर धेरै राजा आएको सन्देश प्रवाह भइरहेको अवस्था छ। लोकतन्त्रको विकल्प त छैन तर यो एउटै आन्दोलनबाट प्राप्त हुने साध्य पनि त होइन। यद्यपि, क्रमिक विकास हुने साधन रहेकाले अघिल्लो पुस्ताभन्दा पनि आगामी पुस्ताले यसलाई उपयोग गर्न सक्नुपर्छ। विज्ञहरू भन्छन्, लोकतन्त्रलाई अपनाऔं, सम्मान गरौं र सुधार्नतर्फ लागौं। जनताले आन्दोलन गरेर ल्याएको यो लोकतन्त्रको आशय पनि राजनीतिमा थप शुद्धीकरणका साथै लोकतान्त्रिक विधिअनुरूप मुलुक सञ्चालन होस् भन्ने नै थियो। त्यसमा तत्कालीन आन्दोलनकारी सबै दल सहमत थिए। त्यति बेला जनतासँग गरेको वाचा अहिले भुल्दै गएका छन्। राजनीतिक दलले ख्याल गरुन् चुप लागेर बसेका जनता कमजोर होइनन्, कति बेला धैर्य टुट्छ थाहा हुँदैन। तापनि लोकतन्त्रको विकल्प, लोकतन्त्र नै हो यसमा शुद्धीकरण गर्दै अघि बढ्नुको विकल्प छैन।"
निर्वाचन आयोगमा जनता समाजवादी पार्टी दर्ता,"काठमाडौं : जनता समाजवादी पार्टी निर्वाचन आयोगमा दर्ता भएको छ। बिहीबार बिहान दुवै दलका अध्यक्षसहितका नेताहरु कान्तिपथस्थित आयोगको कार्यालयमा पुगेर पार्टी दर्ता गराएका हुन्। दल दर्ताका लागि राष्ट्रिय जनता पार्टी (राजपा) र समाजवादी पार्टीका नेता बिहीबार बिहानै निर्वाचन आयोगको कार्यालय पुगेका थिए। बिहान ११ बजेर १६ मिनेटमा निर्वाचन आयोगमा जनता समाजवादी पार्टी, नेपाल १३८८ नम्बरमा दर्ता भएको छ। दल दर्ताका लागि राष्ट्रिय जनता पार्टीका संयोजक शरत सिंह भण्डारी र समाजवादी पार्टीको तर्फबाट अध्यक्ष उपेन्द्र यादवले हस्ताक्षर गरी निवेदन दिएका थिए। दल दर्तापछि नेता महतोले सरकारले पार्टी फुटाउन ल्याएको अध्यादेशले पार्टी एकता गर्न हौसला मिलेको प्रतिक्रिया दिएका छन्। उनले भने,' सरकारले पार्टी फुटाउन ल्याएको अध्यादेश पार्टी एकताका लागि महत्वपूर्ण रह्यो । ' उनले आफ्नो पार्टी लकडाउन अवधि जनताका समस्यामा केन्द्रित हुने बताए। बुधबार राति राजपा र समाजवादीबीच एकता भएको थियो। नयाँ पार्टीको नाम जनता समाजवादी पार्टी, नेपाल राख्ने सहमति भएको थियो। एकतापछि नयाँ पार्टीको झण्डा भने समाजवादी पार्टीको राख्ने सहमति गरिएको छ भने चुनाव चिह्न राजपाले प्रयोग गरेको छाता राख्ने सहमति भएको छ। बुधबार राति भएको सहमतिमा राजपाका तर्फबाट महन्थ, ठाकुर, राजेन्द्र महतो, महेन्द्र राय यादव, शरत सिंह भण्डारी र समाजवादी पार्टीको तर्फबाट डा बाबुराम भट्टराई, उपेन्द्र यादव, अशोक राई, राजेन्द्र श्रेष्ठले हस्ताक्षर गरेका थिए। प्रधानमन्त्री केपी ओलीले सोमबार मात्र मन्त्रिपरिषद् बैठकबाट दल विभाजन खुकुलो हुनेगरी राजनीतिक दल सम्बन्धी अध्यादेश ल्याएपछि राजपा फुट्ने चर्चा चलेको थियो। बाहिरी हल्ला विपरित बुधबार राति राजपा र समाजवादीबीच एकता भएको हो। संघीय संसदमा राजपा र समाजवादीका १७१७ गरेर। ३४ सांसद रहेका छन्।"
मध्यरातमा पल्टिएको राजनीतिक पासा,"काठमाडौं : वैशाख ८ गतेको क्याबिनेटमा प्रधानमन्त्री केपी ओलीले दल विभाजनलाई सहज पार्ने अध्यादेश पारित गर्ने प्रस्ताव गर्दा अधिकांश मन्त्रीहरु अचम्मित भए। मुखमुख गरे। तत्कालै ओलीलेले भने, 'तपाइँहरु ढुक्क हुनुस् यो अध्यादेश नेकपाका लागि होइन है।' पार्टीभित्रै शंका गर्नेहरुको मुख पहिले नै थुन्ने गरी ओलीले त्यतिबेला नै भनेका थिए 'नेकपा बाहेकलाई हो है यो अध्यादेश।' तर अध्यादेशबारे हल्ला यसरी फैलियो कि अब नेकपा नै फुटको संघारमा छ। यो विषयले राष्ट्रिय राजनीतिलाई तरंगित गर्यो भने नेकपाभित्र पनि ठूलै हलचल मच्चियो। प्रतिपक्ष मात्र होइन, सत्तापक्षभित्र यसको चर्को आलोचना भयो। तर ओलीले युद्धस्तरमा अध्यादेश ल्याउनुको भित्री रहस्य पार्टीभित्र पनि खोलेनन् । बाहिरको प्रतिक्रिया र आलोचना बेवास्ता गर्दै उनी चुपचाप आफ्नो मिसनमा क्रियाशील भए। प्रचण्डसमेत यसबारेमा त्यति अपडेट थिएनन्। बरु उनी पनि झस्किएका थिए। बुधबार सुदुरपश्चिम भेगका सांसदहरुलाई बालुवाटार बोलाएर ओली र प्रचण्डले भलाकुसारी गर्दा पनि यो विषयमा ओली त्यति खुलेनन् । तर अध्यादेश जारी भएपछि सबैभन्दा तनावमा थिए राष्ट्रिय जनता पार्टी (राजपा) र समाजवादी पार्टीका नेताहरु। ओलीले पार्टी फुटाउन सहयोग गर्नका लागि अध्यादेश जारी गरेको सुइको उनीहरुले पाइसकेका थिए। बुधबार दिउँसोसम्म राजपा र समाजवादी फुट्ने चर्चाले बजार तातिसकेको थियो। बालुवाटारको योजनअनुसार समाजवादी र राजपाका केही असन्तुष्ट नेता तथा सांसदहरु प्रहरी प्रशासनको विशेष सहयोगमा रातरात काठमाडौं ल्याइएको थियो। बिहीबार पार्टी फुटाएर नयाँ दल गर्ने योजना थियो। पार्टीभित्रको असन्तुष्टिमा सरकारले खेल्न खोज्दै युद्धस्तरमा अध्यादेश जारी गरेपछि पार्टी एकताको सम्वादलाई रातरात टुंगोमा पुर्याइएको थियो। बुधबार अपरान्हदेखि सुरु भएको एकता वार्ता मध्यरातमा सहमतिमा टुंगियो। मध्यरातमा पार्टी एक भएको घोषणा गरियो। बुधबार दिनभर समाजवादी विभाजन हुने चर्चा चल्यो । तर मध्यरातमा आम अनुमान र आशंकाविपरीत दुई पार्टीबीच एकताको घोषणा भएपछि राजनीतिले नयाँ मोड लिएको छ। मधेसवादी दलहरुलाई फुटाउने सरकारी योजना असफल भएको छ। पार्टी विभाजनलाई खुकुलो पार्ने अध्यादेश ल्याएर अस्थिरता निम्त्याउने सत्तापक्षको डिजाइन र चरित्र पनि उदांग भएको छ। एकता सहमतिपछि दुवै पक्षका नेताहरुले समाजवादीलाई फुटाएर आफू बलियो र सुरक्षित हुने प्रधानमन्त्री केपी ओलीको योजना असफल भएको प्रतिक्रिया दिएका छन्। प्रधानमन्त्री ओलीको निर्देशनमा अपहरण शैलीमा सुरेन्द्र यादवलगायतका केही नेताहरुलाई राजधानीको मेरिएट होटलमा ल्याएर राखिएको आरोप समाजवादी पार्टीले लगाएको छ। सुरेन्द्र लगायतका नेताहरु बिहीबार बिहान एकीकृत पार्टीमै फर्किएका छन्।समाजवादी पार्टीका उपाध्यक्ष एवं सांसद रेणु यादवको नेतृत्वमा पार्टी फुटाएर नयाँ पार्टी बनाउन ती सांसदले हस्ताक्षर गरेका थिए। हस्ताक्षर गर्नेमा यादवसहित सांसद महम्मद इश्तियाक राई, प्रदीप यादव, उमाशङ्कर अरगरिया, कलुदेवी विश्वकर्मा, सुरेन्द्र यादवलगात छन् अध्यादेश जारी भएपछि नेकपाका नेतालाई जति डर थियो त्योभन्दा बढी राष्ट्रिय जनता पार्टी (राजपा) र समाजवादी पार्टी सशंकित थिए। ताकी समाजवादी र राजपाका केही नेताहरु नेतृत्वसँग असन्तुष्टि थिए। समाजवादी र राजपा मुख्यत दुई कुरामा सशंकित थिए, एक केही नेताहरु नेतृत्वसँग असन्तुष्टि हुनु, अर्को प्रधानमन्त्री ओलीले 'यो अध्यादेश नेकपाबाहेकलाई हो है' भन्नु । बुधबार साँझतिर सामाजिक संजालमा हल्ला फैलियो पूर्व स्वास्थ्यराज्यमन्त्री तथा समाजवादी पार्टीका सांसदसमेत डा सुरेन्द्र यादवलगायतलाई प्रधानमन्त्री ओलीको निर्देशनमा 'अपहरण' शैलीमा रातारात जनकपुरबाट काठमाडौं झिकाइयो। यो हल्लाले राजनीतिक वृत्त पनि तरंगित भयो। यादव पहिले देखि नै नेतृत्वसँग असन्तुष्ट थिए। त्यसपछि अर्को खुल्दुली हुन थाल्यो यादव कहाँ छन् त? समाजवादीका धेरै नेताले अड्कल गरे बालुवाटारमा। रातारात कसरी यादव बालुवाटार पुगे भन्ने प्रश्नलाई समाजवादीकै नेता विश्वदीप पाण्डेले यसरी पुष्टि गरे 'मध्यरातमा यादवलाई बालुवाटार पुर्याउने पूर्व आइजिपी सर्वेन्द्र खनाल, महेश बस्नेत र व्यापारी किसान श्रेष्ठ हुन्। पाण्डेले भनेका छन्, ' केहीलाई आर्थिक प्रलोभन र केहीलाई डर पनि देखाएको रहेछ।बालुवाटारमा केके कुरा भयो त? त्यो विस्तारै खुल्दै जानेछ।' बालुवाटारबाट निस्किएपछि यादवसहितका टोली पाँचतारे मेरियट होटलमा बसे। मेरियट होटलको रुम नम्बर ७०१ देखि ७१५ नम्बर रुममा रेणु यादव, इस्तियाकसहितको टिम थियो। बिहीबार बिहान मेरियट होटलबाट यादवलगायतको समूह उम्किन सफल भएको र अहिले पार्टीको सम्पर्कमा आएको पाण्डेले बताए। समाजवादी र राजपाभित्र केही समयअघि देखि बालुवाटारले खेलिरहेका थियो। ओली प्रधानमन्त्री भएदेखि नै मधेस केन्द्रीत दलहरुलाई फुटाउने प्रयास गरिरहेको आरोप मधेसवादी नेताहरुको छ। राजपा र समाजवादीलाई फुटाउने खेलका पछाडि दुईवटा स्वार्थ जोडिएका छन्। पहिलो स्वार्थ हो,दुवै मधेसवादी दललाई फुटाएर दुई नम्बर प्रदेशमा आफू अनुकुलका सरकार बनाउने । दोस्रो स्वार्थ हो, मधेसमा राजपा र समाजवादीलाई अलोकप्रिय बनाएर नेकपाको प्रभाव विस्तार गर्ने । तेस्रो स्वार्थ हो, पार्टीभित्र अल्पमतमा पर्दा बहुमत जुटाउन सहज पार्ने र आफू सुरक्षित हुने । यी तीन स्वार्थहरुबाट निर्देशित भएर ओलीले राष्ट्रिय संकटका बेला फालेको राजनीतिक पासा मध्यरातमा उल्टो गरी पल्टिएको छ। मधेसवादीलाई फुटाएर सिंहदरबारमा 'रातो कार्पेट' बिच्छ्याउने ओलीको चाहना यसपटकलाई अधुरो नै रह्यो । जे होस्, दुवै मधेसवादी दलहरु विभाजनबाट जोगिएका छन्। अध्यादेशले अस्थिरता निम्त्याउने आम चिन्ता अहिलेलाई मत्थर भएको छ।"
नागरिकले जितेको महसुस हुन देऊ,"राजतन्त्रमाथि नागरिकले विजय हासिल गरेको दिन हो, आज। सबै नागरिक लडेर लोकतन्त्र ल्याएको हो। यसैले आजको दिनलाई लोकतन्त्र दिवसका रूपमा मनाइन्छ। तत्कालीन राजा ज्ञानेन्द्र शाह जनआंकाक्षाविरुद्ध उत्रेपछि उन्नाइस दिने आन्दोलनले सफलता पाएको हो। यो आन्दोलन विश्वमा सफल अप्रिल क्रान्तिले परिचित छ। त्यो सफलताको दिनकै कारण नेपाली जनताले आफैं शासन गर्न सक्ने भएका हुन्। त्यो उपलब्धि हासल गरेको आज डेढ दशक पुग्दै छ। तर, अहिले प्रश्न उठ्ने गरेको छ, के यही अवस्था हेर्न नागरिकले छाती र टाउकोमा गोली खाएर लोकतन्त्र ल्याएका हुन् त ? हो, लोकतन्त्र तत्काल सबल हुँदैन तर यसको प्रक्रिया हुन्छ। त्यो प्रक्रिया उन्मुख पनि देखिँदैन। ०६२ चैत २४ देखि ०६३ वैशाख ११ सम्म भएको शान्तिपूर्ण जनआन्दोलन दबाउन तत्कालीन शासकहरूले नागरिकमाथि अ श्रुग्यास, पानीको फोहोरा, लाठी र लात मात्र हानेन सिधा छाती र टाउकोमा गोली नै ठोके तर आन्दोलन दबेन। त्यही अवस्था अहिले सिजना गर्ने कार्य यिनै दलले निम्त्याउँदै गएको राजनीतिक शास्त्रका विज्ञहरू बताउँछन्। लोकतन्त्र आएको दुई वर्षपछि अर्थात् ०६५ जेठ १५ मा वैधानिक रूपमा दुई सय ४० वर्ष इतिहास बोकेको शाह वंशको राजसंस्था नै अन्त्य भयो। त्यति बेला पनि राजनीतिक दललाई जनताले विश्वास गरेका थिएनन्। तर दलभन्दा पनि शाही शासन कठोर भएपछि नागरिक समाज, पेशाकर्मीसहितको सहकार्यमा आन्दोलन अघि बढेको र जनताले साथ दिएका थिए। त्यति बेला जनताले भ्रष्ट नेतृत्वलाई आन्दोलनमा समेत अस्वीकार गरेका थिए। तर, अहिले जनताले लोकतन्त्रको अनुभूति गर्न पाएका छन् त ? यही भएर होला विगतका लोकतन्त्र दिवसलाई जनताले खासै चासो देखाएको पाइँदैन। लामो संघर्षपछि देशबाट राजतन्त्र हटेको र मुलुक गणतन्त्रात्मक बनेको दिन स्मरणसम्म गर्छन् र जनताले के पाए त भनेर प्रश्न उठाइरहेका हुन्छन्। प्राध्यापक कृष्ण खनाल लोकतन्त्र लामो प्रक्रिया हो, यसमा नेतृत्व गर्ने व्यक्ति र व्यवहारले धेरै महत्व राख्ने बताउँछन्। हामी एकातिर प्रक्रियामा छौं। कुनै पनि मुलुकले आन्दोलनका उपलब्धिलाई जीवन पद्धतिमा उपयोग गर्न समय लाग्छ। लोकतन्त्रमा निराशा अनि आशा तलमाथि भइरहन्छ, उनले भने, यति स्पष्ट छ, जनआन्दोलनको भावअनुरूप यो डेढ दशकमा राज्य चलेको पाइँदैन। त्यो भावसँग मेल खान सकेको छैन। उनले नेतृत्व नै त्यो स्तरको नआएको बताउँछन्। नेता पुराना तर चाहना नयाँ र समाज परिवर्तन लगायतमा ध्यान नपुगेको उनको जिकिर छ। बौद्धिक व्यक्तिको आवश्यकता ठानिएको छैन। पार्टीको झण्डा बोक्ने मानिस यहाँ चाहिएको भन्दै उनले भने, नेतृत्वले बेला बेलामा गर्ने हर्कतले लोकतन्त्रलाई मजाकझैं बनाएका छन्। यहाँ हामी आन्दोलनको आधारमा आइपुगेको भुलेका छन्। जिम्मेवार व्यक्तिको कमजोर र गैरजिम्मेवारी सोचले गन्तव्यलाई झन् कमजोर बनाएको छ। अहिले प्रधानमन्त्रीले गरेको कार्य पुनः पुरानै खेलमा फर्कने अवस्था हो। संवैधानिक नियुक्तिको पाटोमा गरेको निर्णय संविधानको सबै मर्म विपरीत रहेको उनको निष्कर्ष छ। यसलाई तत्काल पारित गरेर राष्ट्रपति विद्यादेवी भण्डारी सरकारसँगको मिलेमतोमा रहेको देखिएको पनि उनले बताए। केही वर्षयताको लोकतन्त्र दिवसमा सर्वसाधारणका सन्देशहरू नियाल्ने हो भने जनता निराश छन्। लोकतन्त्रलाई संवैधानिक संस्थाकरण गरेपछि समृद्ध नेपाल निर्माणको यात्रा तय गर्ने भनेको सरकार संकुचनतर्फ उन्मुख हुँदा जनतामा निराशा छाउनु स्वाभाविक हो। मुलुकले संघीयता अपनाएको छ। तर, अहिलेको कोभिड१९ का कारण गरिएको लकडाउनको प्रकृति हेर्दा पनि संघीयता लागू भएको देखिँदैन। समन्वय हुन नसक्दा समस्या परेको छ। जनता यति बेला राजनीतिकर्मीहरू सुविधाभोगी भएका र भ्रष्टाचारमा डुबेका भन्दै आफ्नो करको सदुपयोगभन्दा दुरुपयोग बढी भएको भन्न थालेका छन्। आर्थिक सामाजिक रूपान्तरण गरी समग्र लोकतन्त्रलाई मजबुत बनाउन नेताहरू भाषण गर्ने तर व्यवहारमा लागू नगर्ने भन्दै निराश भएका छन्। लोकतन्त्रमा नेता मोटाएका तर जनता सधैं निचोरिएको विज्ञहरू बताउँछन्। समाजशास्त्री प्रा डा चैतन्य मि श्रले एक सन्दर्भमा भनेका थिए, नेताहरू मात्र होइन, जनता हामी पनि भ्रष्ट छौं। किनकि जनता कागती निचोरिएझंै निचोरिएका हुन्छौं तर छान्दा यही पुस्ता अनि कसरी हुन्छ ? सुधार क्रमिक रूपमा हुने हो तर अहिले फनफनी जेलिएको यो अवस्थामा सहज भने नदेखिएको उनको तर्क छ। यही अवस्था अहिले देखिँदै छ। राजनीतिक दलप्रति कटाक्ष गरेका सन्देशहरू देख्न सक्छौं। नेपालीहरूको आय वृद्धि त परको कुरा, मुलुक छ र भन्ने आक्रोश देखापर्न सक्नेछ। लोकतान्त्रिक सिद्धान्तहरू राम्रा रहे पनि त्यसलाई पालना नगर्दा यस्तो अवस्था आएको र जनभावनालाई कदर नगरेको देखिएको हो। पछिल्ला कदम नियाल्दा लोकतन्त्रको अभ्यास नै दुःखद रहेको प्राध्यापक पीताम्बर शर्माले बताए। लोकतन्त्रका खास मान्यताहरू हुन्छन्। ती मान्यता कहिलेकाहीं सत्तामा बस्नेहरूका निम्ति व्यवधान देखिएका दीर्घकालीन दृष्टिकोण लिएर फराकिलो स्थान दिनुपर्छ। विमती राख्ने तप्काहरूलाई साँघुरो पार्दै गइन्छ त्यो खतरा हुन्छ, योजना आयोगका पूर्वउपाध्यक्षसमेत रहेका उनले भने, प्रत्येक शासनमा बस्नेले सोच्नुपर्छ सत्तामा बस्ने हामी क्षणिक हौं। सधैं सत्तामा रहँदैन। फरक विचार आफू अनुकूल नभए पनि सर्वमान्य छ भने अपनाउनुपर्छ। लोकतन्त्रमा विधिको शासनलाई हत्केलामा राख्ने होइन। अहिले पारित दुई अध्यादेशले लोकतन्त्र झन् खतरामा परेको देखिएको पनि उनले स्पष्ट पारे। संकुचित मात्र भएन। डरलाग्दो नजिर स्थापना भएको छ, उनले भने, यो अध्यादेश संसद्मा खारेज हुँदा यसबाट नियुक्ति हुने वा दलमा देखिने टुटफुटको जिम्मेवार को ? त्यो पाटोबाट खै बहस भएको भन्दै यसमा राष्ट्रप्रमुख सचेत हुनुपर्दैन भनी उनले प्रश्न गरे। यसप्रकारको शैलीले लोकतन्त्र छाडातन्त्रमा गएको एक राजा गएर धेरै राजा आएको सन्देश प्रवाह भइरहेको अवस्था छ। लोकतन्त्रको विकल्प त छैन तर यो एउटै आन्दोलनबाट प्राप्त हुने साध्य पनि त होइन। यद्यपि, क्रमिक विकास हुने साधन रहेकाले अघिल्लो पुस्ताभन्दा पनि आगामी पुस्ताले यसलाई उपयोग गर्न सक्नुपर्छ। विज्ञहरू भन्छन्, लोकतन्त्रलाई अपनाऔं, सम्मान गरौं र सुधार्नतर्फ लागौं। जनताले आन्दोलन गरेर ल्याएको यो लोकतन्त्रको आशय पनि राजनीतिमा थप शुद्धीकरणका साथै लोकतान्त्रिक विधिअनुरूप मुलुक सञ्चालन होस् भन्ने नै थियो। त्यसमा तत्कालीन आन्दोलनकारी सबै दल सहमत थिए। त्यति बेला जनतासँग गरेको वाचा अहिले भुल्दै गएका छन्। राजनीतिक दलले ख्याल गरुन् चुप लागेर बसेका जनता कमजोर होइनन्, कति बेला धैर्य टुट्छ थाहा हुँदैन। तापनि लोकतन्त्रको विकल्प, लोकतन्त्र नै हो यसमा शुद्धीकरण गर्दै अघि बढ्नुको विकल्प छैन।"
राप्रपाका तीन अध्यक्षको छलफल,"काठमाडौं : राष्ट्रिय प्रजातन्त्र पार्टीका तीन अध्यक्षले बिहीबार छलफल गरेका छन्। विश्वव्यापी महामारीको रुपमा फैलिएको कोरोना भाइस (कोभिड१९) को संक्रमणलाई रोक्न व्यक्तिगत दूरी कायम गर्दै अध्यक्षत्रयले छलफल गरेका हुन्। अध्यक्ष कमल थापाको बुढानिलकण्ठस्थित पासिकोटमा रहेको निवासमा बैठक अध्यक्षबीच छलफल भएको हो। छलफलमा कोरोना भाइरसको महामारी, वर्तमान राजनीतिक अवस्था र पार्टीको गतिविधि विमर्श भएको राप्रपा नेता राजाराम बर्तौलाले जानकारी दिए। बैठकमा अध्यक्षत्रय थापा, पशुपतिशमशेर राणा र डा प्रकाशचन्द्र लोहनीले आआफ्नो धारणा राख्दै कोरोना महामारीका बाबजुद आगामी दिनमा कसरी पार्टी गतिविधिहरुलाई अगाडि बढाउने भन्ने विषयमा छलफल गरेका छन्।"
दल दर्ताका लागि राजपा र समाजवादीका नेता निर्वाचन आयोगमा,"काठमाडौं : दल दर्ताका लागि राष्ट्रिय जनता पार्टी (राजपा) र समाजवादी पार्टीका नेता निर्वाचन आयोगको कार्यालय पुगेका छन् । दुवै पार्टी एकता भएपछि अहिले दल दर्ताका लागि नेताहरु निर्वाचन आयोग पुगेका हुन् । जनता समाजवादी पार्टी दर्ताका लागि राजेन्द्र श्रेष्ठलगायत नेताहरू अहिले कान्तिपथस्थित आयोग कार्यालयमा पुगेका छन्। बुधबार राती राजपा र समाजवादीबीच एकता भएपछि समाजवादी र राजपाका नेता नयाँ दल दर्ताका लागि आयोगको कार्यालय कान्तिपथमा पुगेका हुन् । नयाँ पार्टीको नाम जनता समाजवादी पार्टी नेपाल राख्ने सहमति भएको छ । अहिले दल दर्ताका लागि दुवै पार्टीका शीर्ष नेता निर्वाचन आयोगमा पुगेका हुन् । निर्वाचन आयोगका प्रवक्ता राजकुमार श्रेष्ठका अनुसार नेताहरुले दल दर्ताका लागि आवश्यक कागजातको तयारी गरिरहेका छन् । एकतापछि नयाँ पार्टीको झण्डा भने समाजवादी पार्टीको राख्ने सहमति गरिएको छ भने चुनाव चिह्न राजपाले प्रयोग गरेको छाता राख्ने सहमति भएको छ । बुधबार राती भएको सहमतिमा राजपाका तर्फबाट महन्थ, ठाकुर, राजेन्द्र महतो, महेन्द्र राय यादव, शरत सिंह भण्डारी र समाजवादी पार्टीबाट तर्फबाट डा बाबुराम भट्टराई, उपेन्द्र यादव, अशोक राई, राजेन्द्र श्रेष्ठले हस्ताक्षर गरेका छन् । प्रधानमन्त्री केपी ओलीले सोमबार मात्र मन्त्रिपरिषद् बैठकबाट दल विभाजन खुकुलो हुनेगरी राजनीतिक दल सम्बन्धी अध्यादेश ल्याएपछि राजपा फुट्ने चर्चा चलेको थियो । बाहिरी हल्ला विपरित बुधबार राती राजपा र समाजवादीबीच एकता भएको हो । संघीय संसदमा राजपा र समाजवादीका १७१७ गरेर । ३४ सांसद रहेका छन् ।"
फुट्ने हल्लाबीच मध्यरातमा यसरी जुट्यो समाजवादी र राजपा,"काठमाडौं : विभाजनको चर्चाबीच राष्ट्रिय जनता पार्टी (राजपा) र समाजवादी पार्टीबीच बुधबार मध्यरातमा एकता भएको छ। पार्टी एकतापछि नयाँ पार्टीको नाम जनता समाजवादी पार्टी नेपाल राख्ने सहमति भएको छ। राजपाबाट महन्थ, ठाकुर, राजेन्द्र महतो, महेन्द्र राय यादव, शरत सिंह भण्डारी र समाजवादी पार्टीबाट डा बाबुराम भट्टराई, उपेन्द्र यादव, अशोक राई, राजेन्द्र श्रेष्ठले सहमतिपत्रमा हस्ताक्षर गरेका छन्। पार्टी विभाजनलाई सहज बनाउन सरकारले युद्धस्तरमा सोमबार अध्यादेश जारी गरेपछि समाजवादी फुट्ने अनुमान गरिएका बेला समाजवादी र जनता पार्टीबीच रातारात एकता भएपछि राष्ट्रिय राजनीतिक फेरि तरंगित भएको छ। एकता सहमतिपछि दुवै पक्षका नेताहरुले समाजवादीलाई फुटाएर आफू बलियो र सुरक्षित हुने प्रधानमन्त्री केपी ओलीको योजना असफल भएको प्रतिक्रिया दिएका छन्। मध्यरातमा राजपा र समाजवादी पार्टीबीच एकता (सहमति पत्रसहित) राजपा र समाजवादी एकतापछि उनीहरुको संघीय संसदमा उनीहरुको संख्या ३४ पुगेको छ । यसअघि राजपा र समाजवादीमा १७ १७ सांसद थिए । त्यस्तै एकीकृत पार्टीको झण्डा समाजवादी पार्टीको राख्ने सहमति गरिएको छ। त्यसैगरी चुनाव चिन्ह भने राजपा नेपालले प्रयोग गर्ने छातालाई राख्ने सहमति गरिएको छ। प्रधानमन्त्री ओलीको निर्देशनमा अपहरण शैलीमा सुरेन्द्र यादवलगायतका केही नेताहरुलाई राजधानीको मेरिएट होटलमा ल्याएर राखिएको आरोप समाजवादी पार्टीले लगाएको छ। सुरेन्द्र लगायतका नेताहरु बिहीबार बिहान बाबुरामलगायत एकीकृत पार्टीका नेताको सम्पर्कमा आएका छन्। समाजवादी पार्टीका उपाध्यक्ष एवं सांसद रेणु यादवको नेतृत्वमा पार्टी फुटाएर नयाँ पार्टी बनाउन ती सांसदले हस्ताक्षर गरेका थिए। हस्ताक्षर गर्नेमा यादवसहित सांसद महम्मद इश्तियाक राई, प्रदीप यादव, उमाशङ्कर अरगरिया, कलुदेवी विश्वकर्मा, सुरेन्द्र यादवलगात छन्। सरकारले केही दिनअघि दल विभाजनलाई खकुलो पार्ने अध्यादेश जारी गरेपछि सरकारी संयन्त्रको समेत सहयोगमा समाजवादी पार्टीका असन्तुष्ट केही सांसदले पार्टी विभाजन गर्ने तयारी गरेका थिए। बुधबार दिनभर समाजवादी विभाजन हुने चर्चा चल्यो । तर मध्यरातमा आम अनुमान र आशंकाविपरीत दुई पार्टीबीच एकताको घोषणा भयो। सरकारले यही वैशाख ८ गते राजनीतिक दल विभाजनका लागि खुकुलो हुने गरी अध्यादेश ल्याएपछि यी दुई पार्टीलाई आफ्ना सांसद्हरु ४० प्रतिशत सङ्ख्या लिएर बाहिरिने तयारीसँगै दुई पार्टी एकता प्रयास पनि युद्धस्तरमा गरिएको थियो। पार्टीभित्रको असन्तुष्टिमा सरकारले खेल्न खोजेपछि हतारमा पार्टी एकताको सहमति गरिएको छ । यी दलबीच एकताका लागि वार्ता भने लामो समयदेखि चल्दै आएको थियो ।"
'विवाद छ तर पार्टी नै फुटाउने निर्णय भएको छैन',"रेणु यादव समाजवादीभित्र चुलिएको विवाद स्वीकार गर्छिन्। पछिल्लो समय सरकारसँग मिलेर पार्टी फुटाउन खोजेको आरोप उनलाई लागेको छ। असन्तुष्ट समूहकी नेतासमेत रहेकी यादवसँग यिनै विषयमा अन्नपूर्णकर्मी आकाश क्षेत्रीले गरेको संक्षिप्त कुराकानी : तपाईलाई पार्टी फुटाउन लागेको आरोप लागेको छ नि ? पार्टीभित्र विवाद छ तर पार्टी नै फुटाउने खालको निर्णय भएको छैन। हामीले कुनै ठाउँ बैठक गरेको प्रमाण छ ? पार्टीका नेताहरु आआफ्नै खालले असन्तुष्ट हुनुहुन्छ यो स्वभाविक हो। यही समयमा अध्यादेश आयो र पार्टी फुट्छ कि भनेर पार्टीभित्र साथीहरु डराए। यस्तो केही छैन। समाजवादी फुटाउन सरकारले अध्यादेश ल्याइएको हो? होइन, सरकारले हाम्रा लागि अध्यादेश ल्याएको होइन। यो अध्यादेश उहाँहरुको आफ्नै पार्टीका कारणले आएको हो कि के कारणले आएको हो थाहा भएन। तर, सबै पार्टीभित्र विभिन्न किसिमको असन्तुष्टि हुन्छ। त्यो असन्तुष्टिकै कारणले अध्यादेश आएको हो भन्नु गलत हो। मिडियाले पनि समाजवादी पार्टी कै कारण अध्यादेश आएको भनिरहेको छ। तर, पार्टीभित्रको असन्तुष्ट समूहको मिटिङ भएको छैन। कतै छलफल भएको छैन। हामी लकडाउनमा छौं। पार्टीभित्र असन्तुष्टि भएका कारण एउटा लिडरको रुपमा मैले उनीहरुलाई चित्त बुझाउने काम भने गरिरहेकी छु। पार्टीभित्र विवाद छ तर पार्टी नै फुटाउने खालको निर्णय भएको छैन। हामीले कुनै ठाउँ बैठक गरेको प्रमाण छ ? अध्यादेशका विषयमा तपाईंको धारणा के छ? अहिले कोरोना भाइरस महामारीबाट हामी बाँचेका छौं। अन्य देशको तुलनामा नेपाली सुरक्षित छौं। तर, जनता त्रसित छन्। यस्तो संकटबाट जोगिनुपर्ने समयमा सरकारले अध्यादेश नल्याउनु पथ्र्यो। तर अध्यादेश किन ल्याउनु भयो? के कारणले ल्याउनु भयो त्यो त ओलीजी (प्रधानमन्त्री केपी ओली) लाई थाहा होला। तर, यो अध्यादेश समाजवादीका लागि होइन भन्ने मेरो मान्यता हो। यति ठूलो अध्यादेश समाजवादीका लागि मात्र होला र ? उहाँकै पार्टीभित्रकै कारण होला। एकीकृत नयाँ पार्टीप्रति असन्तुष्ट समूहको दृष्टिकोण कस्तो छ? असन्तुष्ट समूह पार्टीको लिडरका कारण असन्तुष्ट हुनुहुन्छ। तर, राजपा र समाजवादी पार्टी एकीकरणको लागि हामी एकवर्ष पहिलेदेखि नै प्रयासरत थियौं। वार्ता टोलीमा म आफै थिएँ। संयोग कस्तो भयो भने हिजो राति दुबै पार्टीबीच सबै कुरा मिल्यो र एकीकरणको पक्रियामा गयो। यो स्वागत योग्य हो। किनभने धेरै पार्टी हुनुभन्दा पनि कम भन्दा कम पार्टीलाई जनताले पत्याउछन्। सरकारले हाम्रा लागि अध्यादेश ल्याएको होइन। यो अध्यादेश उहाँहरुको आफ्नै पार्टीका कारणले आएको हो कि के कारणले आएको हो मलाई थाहा भएन। समाजवादीका नेता अपरहण विषय के हो? कुनै पनि नेतालाई अपरहण गरिएको छैन। म आफैलाई अचम्म लाग्यो। किन देशलाई नै यस्तो भ्रममा हाल्ने काम गरियो? डासुरेन्द्र यादवजी लकडाउनमा हुनुहुन्थ्यो। उहाँलाई काठमाडौं आउनुपर्ने थियो। प्रधानमन्त्रीले खबर गर्नुभयो के गर्नुभयो तर सुरक्षाकर्मी उहाँको आफ्नो मित्र भएका कारणले सुरक्षाकर्मीसँग उहाँ अउनुभयो। उहाँ अपरहण हुनुभएको छैन। तर, उहाँ सुरक्षाकर्मीको गाडीमा आएका कारणले अपरहण भनियो। कसैले अपरहण गर्दा पनि गर्दैन। सत्तापक्ष पनि अपरहण गर्ने काम गर्दैन। कुनै पनि नेतालाई अपरहण गरिएको छैन। म आफैलाई अचम्म लाग्यो। किन देशलाई नै यस्तो भ्रममा हाल्ने काम गरियो? पछिल्लो एक हप्ताका बिचमा प्रधानमन्त्री र तपाईबीच के कुरा भएको हो? पछिल्लो एक हप्ता मात्र होइन, उहाँ प्रधानमन्त्री भएपछि उहाँ र मबीच कुनै कुराकानी भएको छैन। संसदमा उहाँ अगाडि परेपछि नमस्ते गर्छु। उहाँसँग फोनमा पनि कुरा भएको छैन।"
अपहरण शैलीमा सांसदलाई होटलमा थुन्नेलाई कारवाही गर : भीम रावल,"काठमाडौं : नेकपाका नेता भीम रावलले अध्यादेश प्रकरणलाई लिएर फेरि कडा टिप्पणी गरेका छन् । आफ्नै पार्टीका कार्यकारी नेतृत्वप्रति लक्षित गर्दै उनले टिप्पणी गरेका हुन् । नेता रावलले सिद्धान्त, आदर्श, मुल्य र मान्यताको धज्जी उडाउँदै राजनीतिलाई फोहोरी आहाल बनाइ बदनाम गर्ने विगत दोहोरिएको बताए । समाजवादी पार्टीका सांसदलाई नेकपाका नेताहरुले अपहरण गरी काठमाडौं ल्याएको समाचार आएपछि नेता रावलले त्यसमा असन्तुष्टि व्यक्त गरेका हुन् । नेता रावलले लेखेका छन्, सत्ताको खेलमा सांसदलाई होटलको कोठामा थुनेर, अपहरण शैलीमा तराईबाट काठमाडौं ल्याएर सिध्दान्त, आदर्श, मूल्य र मान्यताको धज्जी उडाउँदै राजनीतिलाई फोहरी आहाल बनाई बदनाम गर्ने विगतको दुःखद स्थिति अध्यादेश प्रकरणमा दोहोरिएको छ । यसको छानविन गरी गैरकानुनी कार्य गर्नेलाई कार्वाई हुनुपर्छ । नेता रावलले यसअघि सरकारले ल्याएका दुई अध्यादेशमाथि पनि कडा आपत्ति जनाएका थिए । उनले अध्यादेशले देशमा अनिष्ट ल्याउने भन्दै सरकारको आलोचना गर्दैआएका छन् ।"
राजपा र समाजवादी एक हुँदा शेरबहादुर खुसी,"काठमाडौं : प्रमुख प्रतिपक्षी दल नेपाली कांग्रेसका सभापति शेरबहादुर देउवाले समाजवादी पार्टी र राष्ट्रिय जनता पार्टी (राजापा) एकता हुँदा खुसी लागेको बताएका छन्। बिहीबार शुभकामना तथा बधाई दिँदै देउवाले खुसी व्यक्त गरेका हुन्। संघीय संसदमा प्रतिनिधित्व गरेका दुई राजनीतिक दलहरुसमाजवादी पार्टी र राष्ट्रिय जनता पार्टी बीच एकता भएर जनता समाजवादी पार्टी बनेकोमा म खुसी व्यक्त गर्दछु, देउवाले विज्ञप्तिमा भनेका छन्, दुई पार्टीको एकीकरणले बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणालीलार्ई मजवुत बनाउन मद्दत पुग्ने मैले विश्वास लिएको छु। उनले नवगठित जनता समाजवादी पार्टी को नेतृत्व र पार्टीमा आवद्ध सबै शुभेच्छुकलाई बधाई तथा शुभकामना दिएका हुन्।"
"लकडाउन बढ्ने सङ्केत, बजेट अल्पकालीन र मध्यकालीन आउने","काठमाडौं : सरकारले छिमेकी मुलुकमा कोभिड१९ को रोकथामका प्रयासको सफलता र त्यसविरुद्ध मुलुकले चालेको कदमको प्रभावकारिता हेरेर मात्रै लकडाउन लम्याउने या खोल्ने निर्णय गर्ने भएको छ। सरकारका प्रवक्ता अर्थ, सञ्चार तथा सूचना प्रविधिमन्त्री डा युवराज खतिवडाले वर्तमान परिस्थितिमा लकडाउन बढ्ने सङ्केत गर्दै त्यसका लागि मुलुकको वर्तमान अवस्था विश्लेषण गर्नुपर्ने आवश्यकता औल्याएका हुन्। सिंहदरबारमा बिहीबार आयोजित मन्त्रिपरिषद्का निर्णय सार्वजनिक गर्ने कार्यक्रममा सञ्चारकर्मीको जिज्ञासामा मन्त्री खतिवडाले यस्तो बताएका हुन्। लकडाउन खोल्ने हो भने मुलुकको स्वास्थ्य परीक्षणको विधि, उपकरण र स्वास्थ्यकर्मी ठिक ठाउँमा छन् की छैनन्, सङ्क्रमणको दर बढ्ने अवस्था भयो भने हाम्रो सम्पूर्ण पूर्वाधार पर्याप्त छ की छैन हेर्नुपर्छ, मन्त्री डा खतिवडाले अगाडि भने, नागरिकमा पर्याप्त चेतना, सामाजिक दूरी र अनुशासन छ की छैन, यी यावत कुरा हेरेर जोखिम मुक्त छौँ भनेपछि मात्रै खोल्ने हो। उनले लकडाउन लम्बिदै गर्दा जीवनलाई चाहिने न्यूनतम आपूर्तिजन्य कुरालाई परिपूर्ति गर्न केही सहजता अपनाउनुपर्ने आवश्यकता रहेकाले त्यसतर्फ सरकार अघि बढेको प्रष्ट पारे। विश्वव्यापी रुपमा फैलिएको कोभिड१९ का कारण समयमै अन्तरर्राष्ट्रिय आवागमन, सीमा नाका बन्द गरेर काम गरिएको उनले जानकारी दिए। नेपालले एक पक्षीय ढङ्गले लकडाउनको निर्णय नगरिएको उल्लेख गर्दै उनले लुकिछिपी आउने क्रम नरोकिँदा यती धेरै सङ्क्रमण हुने अवस्था सिर्जना भएको जिकिर गरे। गत महिना आजकै दिन सरकराले अत्यावश्यक काम बाहेक बाहिर निस्कन नपाइने गरी लकडाउनको आदेश जारी गरेको थियो। बजेट अल्पकालीन र मध्यकालीन योजनाका साथ ल्याइने सरकारले आगामी वर्षको नीति तथा कार्यक्रम र बजेट अलपकालीन र मध्यकालीन योजनाका साथ ल्याउने भएको छ। कोरोनाको असरलाई न्यूनीकरण गर्न उत्पादनका तथा आपूर्तिका शृङ्खलालाई कसरी जोड्ने र मानिसको जीवनलाई उकुसमुकुस हुनबाट सहजस्थितिमा कसरी लैजाने भन्ने योजना नै सरकारको प्राथमिकतामा रहेको अर्थमन्त्री डा खतिवडाले जानकारी दिए। लकडाउनका कारण आवागमन बन्द हुँदा निर्माण, उद्योग, व्यापार तथा पर्यटन क्षेत्र नराम्ररी प्रभावित भएको वर्तमान चुनौतीपूर्ण अवस्थामा सरकारले अल्पकालीन र मध्यकालीन योजना बनाउने उनको भनाइ छ। जेठ १५ गते बजेट ल्याउनुपर्ने संवैधानिक व्यवस्था छ। अहिलेको अवस्थामा अर्थतन्त्रलाई चलायमान बनाउन कठिन अवस्था छ। कोभिड१९ को जोखिम रोक्न चालेका जीवन रक्षा सम्बन्धीको कदमले अर्थिक क्रियाकलापमा प्रतिकुल प्रभाव परिरहेको छ। एकातर्फ राजश्व सङ्कलनको स्थिति अपेक्षाकृत हुन सकेको छैन भने खर्च गर्ने क्षमतामा पनि अवरोध आएको छ। एकातर्फ स्रोत थपेर बजेट निर्माण गर्नुपर्ने अवस्था छ। सामाजिक दूरी कायम गर्नुपर्ने अवस्थाले खुला छलफलका लागि विद्युतीय माध्यमको प्रयोग गर्नु परिरहेको र कर्मचारी सीमित रुपमा आउनुपरिरहेको तर पनि त्यसका बाबाजुद कर्मचारीले जोखिम मोलेरै बजेटको तयारी गरिरहेका मन्त्री डा खतिवडाको भनाइ थियो। धेरै कम मुलुकको मात्रै आर्थिक वृद्धि दुई प्रतिशतमाथि हुने विश्वव्यापी अनुमान भइरहेको अवस्थामा लकडाउन लम्बिँदै गर्दा अर्थतन्त्रमा नकारात्मक प्रभाव बढ्दै गए पनि आफ्ना कार्यक्रमलाई समायोजन गर्दै जानुपर्ने बाध्यता रहेको उनको भनाइ छ। यस्ता छन् सरकारका निर्णय बैठकले ऊर्जा, जलस्रोत तथा सिँचाइ मन्त्रालयबाट प्रस्तावित विद्युतसम्बन्धी कानुनलाई संशोधन गर्न बनेको विधेयक संसद्मा पेश गर्नका लागि स्वीकृति दिइएको छ। यस्तै सडक बोर्डसम्बन्धी कानूनलाई संशोधन र एकीकरण गर्न विधेयक तर्जुमाका गर्न सैद्धान्तिक सहमति दिएको छ। भूमि व्यवस्था, सहकारी तथा गरिबी निवारण मन्त्रालयको प्रस्तावअनुसार नवलपरासी बर्दघाट सुस्ता पश्चिम, दाङ, मुस्ताङ र काभ्रेपलाञ्चोकको जग्गा नापजाँचका लागि नापी कार्यालयबाट टोली खटाउने निर्णय भएको र जनस्वास्थ्य सेवा ऐन २०७५ अन्तरगत कसुर ठहरीने मुद्दाको अनुसन्धान तथा तहकिकात गर्न ७७ वटै जिल्लाका सहायक प्रमुख जिल्ला अधिकारीलाई अनुसन्धान अधिकारी तोक्ने निर्णय भएको खतिवडाले जानकारी दिए। यस्तै अर्थ मन्त्रालयबाट गरिएको प्रस्तावअनुसार विश्व बैंक समूहको अन्तरराष्ट्रिय विकास संस्थाबाट १० करोड डलर ऋण सहायता स्वीकार गर्न वार्ता टोली गठन गर्ने र त्यसका लागि अख्तियारी दिने निर्णय पनि भएको छ। सङ्घीय मामिला तथा सामान्य प्रशासन मन्त्रालयको प्रस्तावमा अख्तियार दुरुपयोग अनुसन्धान आयोग र महान्यायाधिवक्ता कार्यालयको सङ्गठन संरचनाका विषयको प्रस्ताव स्वीकृत गर्ने, लिखु ४ जलविद्युत् आयोजनाबाट उत्पादन भएको विद्युत्लाई शवस्टेसनसम्म जोड्ने तथा रामेछाप र दोलखाका सात वटा सामुदायिक वन प्रयोगका लागि स्वीकृत दिने निर्णय मन्त्रिपरिषद्ले गरेको छ। मन्त्रिपरिषद्ले महिला बालबालिका तथा ज्येष्ठ नागरिक मन्त्रालयबाट प्रस्ताव गरिएको नेपाल बाल सङ्गठन र बालमन्दिर सम्बन्धितको उच्चस्तरीय जाँचबुझ आयोगलाई जिम्मेवारीपूर्वक काम सम्पन्न गर्न एक महिनाका लागि समय थप गरेको छ। खतिवडाले यसबाहेक राजनीतिक दलसम्बन्धी ऐनलाई संशोधन गर्न बनेको अध्यादेश र संवैधानिक परिषदसँग सम्बन्धित ऐनलाई संशोधन गर्न बनेको विधेयक अध्यादेशका रुपमा यसअघि नै सार्वजनिक भइसकेको जानकारी गराए। रासस"
लकडाउनमा सरकारको विरोध गर्दै कांग्रेसका कार्यकर्ता सडकमा,"काठमाडौं : सरकारले सोमबार जारी गरेका अध्यादेश लोकतन्त्र र संविधानको मर्मविपरीत भएको कांग्रेस कार्यकर्ताहरुले विरोध प्रदर्शन गरेका छन्। लोकतन्त्रदिवसका दिन बिहीबार बिहान कांग्रेस कार्यकर्ताले सरकारको विरोधमा प्रदर्शन गरेका हुन्। पूर्वसांसद रञ्जित कर्णको नेतृत्वमा लकडाउनकै बीच सामाजिक दूरी कायम गरेर नयाँ बानेश्वरमा विरोध प्रदर्शन गरिएको हो। अध्यादेश फिर्ता लिन माग गर्दै प्रदर्शन गरिएको नेपाल विद्यार्थी संघका नेता भुवन भट्टले जानकारी दिए। यो अध्यादेश लोकतन्त्रलाई नै समाप्त गर्ने नियतले ल्याइएको हो, भट्टले भने, लोकतन्त्र विरोधी अध्यादेश खारेज हुनुपर्छ। सरकारले सोमबार दल विभाजनलाई खुकुलो बनाउने गरी राजनीतिक दल विभाजन सम्बन्धी र प्रमुख प्रतिपक्षी दलको नेता बिना नै संवैधानिक परिषद् बैठक सञ्चालनसम्बन्धी दुई वटा अध्यादेश ल्याएका थिए। प्रमुख प्रतिपक्षी दल कांग्रेसहितका संघीय संसदमा प्रतिनिधित्व गर्ने सबै विपक्षी दलहरुको बुधबार बसेको बैठकले अध्यादेशको विरोध गर्दै फिर्ता लिन सरकारसँग माग गरेका थिए। उनीहरुले लकडाउनसम्म अध्यादेशको विरुद्धमा जनमत बनाउने र त्यसपछि सडक आन्दोलन गर्ने निर्णय गरेका थिए। साथै विपक्षी दलहरुले संसद बैठक बोलाउनसमेत माग गरेका थिए।"
सांसदसँगको छलफल स्थगित : ओलीलाई अध्यादेशले कसरी गलायो ?,"काठमाडौं : समयको आवश्यकताअनुसार चल्न नसक्दा प्रधानमन्त्री एवम् नेपाल कम्युनिस्ट पार्टीका अध्यक्ष केपी ओली सोमबार जारी दुई अध्यादेश फिर्ता लिन लचिलो भएका छन्। एकाएक विकसित भएको राजनीतिक घटनाक्रम र पार्टीभित्रकै अर्का अध्यक्ष पुष्पकमल दाहाल प्रचण्ड, वरिष्ठ नेता माधव नेपाललगायत नेताको दबाबपछि ओली अध्यादेश फिर्ता लिन तयार भएका हुन्। सोमबारको मन्त्रिपरिषद् बैठकले राजनीतिक दल र संवैधानिक परिषद् सम्बन्धी अध्यादेश पारित गर्दै राष्ट्रपति विद्यादेवी भण्डारीबाट तत्काल जारी गराएको थियो। अध्यादेश जारी भएपछि प्रधानमन्त्री स्वयम् शीतल निवास पुगेका थिए। यसपछि विकसित घटनाक्रमलाई सम्हाल्न अप्ठेरो परेपछि अर्का अध्यक्ष प्रचण्डसँग बिहीबार बिहान भएको छलफलमा ओली अध्यादेश फिर्ता लिन तयार भएका हुन्। पार्टी अध्यक्ष प्रचण्ड र प्रधानमन्त्रीबीचको छलफलपछि अध्यादेश फिर्ता लिन प्रधानमन्त्री तयार हुनुभएको छ, वरिष्ठ नेता झलनाथ खनालले भने, प्रधानमन्त्रीले छलफलकै क्रममा अध्यादेश फिर्ता लिन सकारात्मक छु भन्नु भएको हो। यो फिर्ता हुन्छ। ओलीलाई चौतर्फी दबाब बुधबार मात्र नेकपाका २० स्थायी कमिटी सदस्यले अध्यक्षद्वय ओली र प्रचण्डलाई संयुक्त पत्र लेखेर तत्काल स्थायी समिति र केन्द्रीय समिति बैठक बोलाउन माग गरे। उनीहरुको पत्रमा अध्यादेश फिर्ता र कोरोना संक्रमणपछि आइपरेको जटिल परिस्थितिको छलफलको माग गरिएको छ। यसरी बैठक बोलाउन माग गर्ने नेतामा ओली पक्षका एउटा पनि नेता छैनन्। पत्रमा सबै नेता प्रचण्ड र नेता नेपाल निकट देखिन्छन्। सरकारमा सहभागी भएका मन्त्रीले भने यो पत्रमा हस्ताक्षर गरेका छन्। बुधबार सार्वजनिक भएको पत्रमा अष्टलक्ष्मी शाक्य, भीम रावल, मातृका यादव, गोकर्ण विष्ट, जर्नादन शर्मा, चक्रपाणी खनाल, देवप्रसाद गुरुङ, देवेन्द्र पौडेल, पम्फा भुसाल, वेदुराम भुसाल, भीमप्रसाद आचार्य, गणेश शाह, टोपबहादुर रायमाझी, मणिचन्द्र थापा, मुकुन्द न्यौपाने, युवराज ज्ञवाली, रघुजी पन्त, लिलामणि पोखरेल, सुरेन्द्रप्रसाद पाण्डे र हरिबोल गजुरेलले हस्ताक्षर गरेका छन्। पत्रमा संविधानको मर्ममा असर पार्ने अध्यादेश आएको र त्यसका लागि पार्टीमा गहन छलफल आवश्यक भएको भन्दै स्थायी कमिटी बैठक तत्काल बोलाउन माग गरिएको छ। देश र जनता सामु आएको कोरोना भाइरस संक्रमणको गम्भीर स्वास्थ्य संकट र त्यसबाट सिर्जित समस्या तथा नेपालको राजनीतिक प्रणाली तथा संविधानको मर्ममा असर पार्ने कानुन संशोधन गर्ने अध्यादेश जस्तो संवदेनशील विषयमा पार्टीमा गहन र व्यापक छलफल गरिनु पर्दछ। यसका लागि स्थायी कमिटीको बैठक तत्काल बोलाइयोस्, पत्रमा भनिएको छ, स्थायी कमिटीको बैठकपछि केन्द्रीय कमिटीको बैठकमासमेत यी विषयमा छलफल गरी विद्यमान चुनौतीको सामना गर्न सामूहिक निर्णय र संकल्प गरियोस्। बालुवाटारमा जारी सांसदसँगको छलफल स्थगित अध्यादेशको चौतर्फी विरोध भएपछि प्रधानमन्त्री ओलीले संघीय संसदका सबै सांसदसँग छलफलको योजना बनाए। योजना तयार भए लगत्तै उनका प्रमुख स्वकीय सचिव इन्द्र भण्डारीको मोबाइलबाट सबै संघीय सांसदका मोबाइलमा बालुवाटार उपस्थित हुने मिति र समयसहितको सन्देश पुग्यो। त्यही सन्देशको आधारमा बुधबार प्रदेश १, सुदूरपश्चिम प्रदेश र बागमती प्रदेशका संसदसँग प्रधानमन्त्री ओलीले छलफल गरे। अर्का अध्यक्ष प्रचण्ड बालुवाटार पुगे पनि संसदसँगको छलफलमा सक्रिय भएनन्। प्रचण्ड प्रदेश १ र सुदूरपश्चिम प्रदेशका सांसदसँगको छलफलमा मात्र सहभागी भए। सुदूरपश्चिमका सांसदसँगको छलफलमा केही नबोलेका प्रचण्डले प्रदेश १ का सांसदलाई कम्युनिस्ट पार्टीको स्थापनाको शुभकामना मात्र दिए। उनले आफ्नो बोल्ने कुरा केही नभएको बताउँदै एक नम्बर प्रदेशका सांसदलाई पार्टी स्थापना दिवसको शुभकामना दिएका थिए। बालुवाटारबाट भने अध्यादेशको विषयमा दुवै अध्यक्ष सकारात्मक भएको सन्देश सार्वजनिक भयो। सोही सन्देश अनुसार सञ्चार माध्यममा खबर आए। अध्यादेशको विषयमा प्रचण्डले वरिष्ठ नेता नेपालसँग बालकुमारीस्थित कृष्णलाल महर्जनको घरमा छलफल गरे। नेता नेपालसँग अध्यादेश फिर्ता गराउने विषयमा लामै छलफल भयो। बुधबार बिहान मध्यरातमा प्रधानमन्त्री ओलीको योजना विपरित राष्ट्रिय जनता पार्टी (राजपा) र संघीय समाजवादी पार्टीको एकता भयो। बिहीबार बिहान पुनः प्रचण्ड र ओलीको छलफल भयो। छलफलका लागि बालुवाटार पुगेका प्रचण्डले ओलीलाई अध्यादेश फिर्ता लिन आग्रह गरे। यो राम्रो भएन अध्यादेश फिर्ता लिएर भोलि नै स्थायी समिति बैठक बलाउनुहोस् भन्ने माग प्रचण्डको थियो। त्यसपछि अध्यादेश फिर्ता लिन सकारात्मक देखिएका ओलीले बिहीबार नै वरिष्ठ नेता नेपालसँग बालुवाटारमा छलफल गरे। यिनै शृङखलाबद्ध छलफलबाट अध्यादेश फिर्ता लिन ओली सकारात्मक भएका हुन्। राजपा र समाजवादी फुटाउने खेल असफल ! सोमबार दुई अध्यादेश पारित भएपछि बालुवाटारको एउटा समूह राजपा र समाजवादी पार्टी फुटाउन तयार भयो। त्यसका लागि बालुवाटारले सांसद महेश बस्ने, किसान श्रेष्ठ र नेपाल प्रहरीका पूर्व आईजीपी सर्वेन्द्र खनाललाई परिचालन गर्यो। बालुवाटारको निर्देशन अनुसार बस्नेत, श्रेष्ठ र खनाल पूर्वस्वास्थ्य राज्यमन्त्रीमेत रहेका सांसद सुरेन्द्र यादवलाई लिन जनकपुर पुग्यो। जनकपुरमा बस्नेत, श्रेष्ठ र खनालसँग भेट भए लगत्तै सांसद यादवले गोप्य ठाउँमा गएर पार्टीका नेतालाई बालुवाटारको सन्देशबारे जानकारी गराए। सर्वेन्द्र खनालका मिल्ने साथी सांसद यादवलाई जनकपुरबाट बालुवाटारबाट निम्तो आएको भन्दै उठाइयो। उनलाई बाटोमा महेश बस्नेतको फोनबाट प्रधानमन्त्री ओलीसँग कुरा गराए। ओलीले फुल मन्त्री दिने बताए। मध्यराति ३ बजे काठमाडौं आइपुगेको यो समूहले सांसद यादवलाई नक्सालस्थित मेरियाट होटलको रुम नम्बर ७०१ मा राखेर हिँड्यो। बालुवाटारको यो सबै कर्तुत थाहा पाएका सांसद यादव बिहीबार बिहानै होटलबाट निस्किएर बाबुराम भट्टराई निवास पुगे। यसरी यादव पार्टी नेतृत्वसम्म पुगेपछि बालुवाटारको योजना असफल हुँदा ओली अध्यादेश फिर्ता गर्न लचिलो बनेको स्रोतको दाबी छ। अध्यादेश फिर्ता गर्ने तयारीमा ओली रातारात संघीय समाजवादी र राजपाबीच एकता भएपछि ओली पार्टी फुटाउन असफल भए। पार्टीभित्र र बाहिरबाट उनका योजना सबै भताभुङ भएपछि ओली अध्यादेश फिर्ता लिन तयार भएका हुन्। स्रोतका अनुसार अहिले ओली अध्यादेश कसरी फिर्ता हुन्छ भन्ने विषयमा कानुन व्यवसायीसँगको परामर्शमा छन्। संविधानको धारा ११४ (२) ख मा अध्यादेश फिर्ता लिन सक्ने अवस्था छ।"
कानुनले पार्टी फुट्दैन,"काठमाडौं : प्रधानमन्त्री केपी ओलीले सत्तारुढ नेकपा कुनै कानुन बनाएर एकता नभएको र कुनै कानुन बनाएर विभाजन पनि नहुने बताउँदै विवादास्पद अध्यादेशको बचाउ गरेका छन्। यो पार्टी कुनै कानुन बनाएर एकता भएको पनि होइन र कुनै कानुन बनाएर विभाजन पनि हुँदैन, प्रधानमन्त्री ओलीले बुधबार दुई अध्यादेशबारे पार्टीका सांसदहरूसित छलफलका क्रममा भने, इतिहासमै नभएको काम हामी दुई जना अध्यक्ष मिलेर गरेका छौं। छलफलमा सहभागी सांसद तथा पूर्वमन्त्री लालबाबु पण्डितले प्रधानमन्त्रीलाई उद्धृत गर्र्दै अन्नपूर्णसित भने, एउटा मात्रै अध्यक्ष हुने ठाउँमा दुई जना छौं। हाम्रा कतिपय व्यक्तिगत स्वभाव र शैलीहरू नमिलेका होलान्, आपसमा बसेरै मिलाउँछौं। प्रधानमन्त्रीले फुट्ने पार्टीहरू कानुनमा ४९ प्रतिशत नै भए पनि फुटिहाल्ने बताएका थिए। कोही दलले आफ्ना मान्छेहरूलाई राम्ररी राख्न सक्दैनन्, फुट्छन् भने लोकतान्त्रिक प्रक्रियामा फुट्न सक्छन्। फुट्नका लागि बनेको पार्टी होइन भने फुट्दैनन्, फुट्नकै लागि बनेको भए सानो विषयमा पनि फुट्छ। कानुनमा ४९ प्रतिशत नै भए पनि फुटिहाल्छ, उनको भनाइ थियो। उनले विचार, मन र व्यवहार मिल्दा पार्टी नफुट्ने बताए। अब त्यहाँभन्दा बढी अरू केही कुराको आशक्ति छ भने पैसाको बिटो नै लिएर पार्टी फुटाउन हिँडे भन्ने नकारात्मक कुराहरू बाहिर प्रचार गरे पनि कसैको पार्टी कमजोर छ भने कसैले फुटाउनै पर्दैन, आफैं फुटिहाल्छ, छलफलमा प्रधानमन्त्रीले भने। उनले नेकपा फुट्छ कि भनेर चिन्ता नलिन सांसदहरूलाई आग्रह गरे। नेकपा फुट्छ भनेर चिन्तै नलिनुहोस्, नेकपा कागजको महल होइन, कानुनले जोड्ने र फुटाउने, उनले भने। उनले आफूलाई लागेको कुरा संसद्मा पनि बोल्न पाउने भन्दै अध्यादेश आउँदैमा कोकोहोलो मच्चाउन नपर्ने र कोही पनि डराउनु नपर्ने धारणा राखेका थिए। राजनीतिक पार्टी बन्ने भनेको विचारले हो। कानुनले बन्ने र फुट्ने हँुदै होइन, उनले भने, ल्याउनै पर्ने कानुन भएर ल्याइएको हो। अरू कुरा केही छैन। यसमा त्यस्ता अरू केही विषय भए संसद्मा छलफल भइहाल्छ। त्यहाँ छलफल गरेर पारित गर्ने क्रममा आफ्ना कुराहरू राख्न पाउनुहुन्छ। यसबाट कोही पनि डराउनुपर्ने, आत्तिहाल्नुपर्ने छैन। उनले सुदूरपश्चिम, प्रदेश १ र ३ का सांसदसँग बुधबार छलफल सुरु गरे। तीन प्रदेशका सांसदलाई तीन घण्टाको फरक पारेर बालुवाटार निम्त्याइएको थियो। प्रधानमन्त्रीले अध्यादेशबारे जानकारी दिन बोलाएको छलफलमा पार्टीका अर्का अध्यक्ष पुष्पकमल दाहालसहित संसदीय दलका उपनेता सुवास नेम्बाङ आमन्त्रित थिए। प्रधानमन्त्रीले बिहीबार प्रदेश २, गण्डकी, कर्णाली र प्रदेश ५ का सांसदसँग छलफल गर्ने कार्यक्रम छ। पण्डितका अनुसार प्रधानमन्त्रीले अहिलेको परिस्थिति, अध्यादेश, कम्युनिस्ट पार्टीको स्थापना, यसका घुमाउरा र अप्ठ्यारा बाटाको पक्षमा आफ्ना कुरा राखेका थिए। ओलीले सांसदहरूसँग संवैधानिक परिषद्सम्बन्धी अध्यादेश आफ्नो बाध्यता रहेको र राजनीतिक दलसम्बन्धी अध्यादेश लोकतान्त्रिक मुलुकमा आवश्यकताका लागि ल्याइएको जिकिर गर्दै अध्यादेशको बचाउ गरेका थिए। सांसद दीपकप्रकाश भट्टले संवैधानिक परिषद्सबन्धी अध्यादेश प्रमुख प्रतिपक्षी पार्टीको आग्रह तथा पूर्वाग्रहका कारण काम गर्नै नदिएपछि बाध्यतावश ल्याइएको भनेर प्रधानमन्त्रीले अथ्र्याउन खोजेको बताए। प्रमुख प्रतिपक्षी दलले कहिल्यै काम गर्न दिएन। आग्रहपूर्वाग्रह राखेर कहिले बैठकमा नआइदिने, कहिल्यै सहज नहुने अवस्था मात्र आयो। सरकारले काम गरेन भनेर हामीलाई परिरहने, सबै आयोग खाली हुने, भएकाको पनि म्याद सकेर घर फर्किंदासम्म नयाँ नियुक्ति गर्न नसक्ने अवस्था आएकाले बाध्य भएर संवैधानिक परिषद्सम्बन्धी अध्यादेश ल्याइएको हो, प्रधानमन्त्रीको भनाइ उद्धृत गदै सांसद भट्टले अन्नपूर्णसँग भने। सवालजवाफ गर्न सांसदहरूलाई समय अभाव देखाएर रोकिएको थियो। नेकपाका सुदूरपश्चिम प्रदेश इन्चार्जसमेत रहेका सांसद भीम रावलले भने आफ्नो कही कुरा छ भन्दै उठेर अध्यादेश गलत भएकाले फिर्ता लिनुपर्ने बताएका थिए। यस्तो अध्यादेश कुनै हालतमा सही छैन। समय पनि ठीक भएन। यो फिर्ता हुनै पर्छ, उनले भनेका थिए, यी दुवै अध्यादेश यसकारण गलत छन् भन्नेमा म केही कुरा राख्छु। प्रधानमन्त्रीले भने उनलाई थप बोल्न दिएनन्। तपाईंका आफ्ना सैद्धान्तिक कुराहरुका विषयमा छलफल गर्न एक बिहान मकहाँ आउनुहोस् भनेको थिएँ, तपाईं आउनुभएन। अहिले अरूसँग पनि छलफल गर्नु छ, समय अभाव छ। पछि एक दिन आउनुहोला, समय मिलाएर बसेर छलफल गरौंला, ओलीले रावललाई जवाफ फर्काएका थिए। त्यसपछि सुदूरपश्चिमका केही सांसदले महाकालीपारि रहेका नेपालीलाई स्वदेश ल्याउनुपर्ने र क्वारेन्टाइनमा राख्नुपर्ने विषयमा सरकारले गम्भीर बन्नुपर्ने धारणा राखेका थिए। प्रदेश ३ का सांसदहरूसँगको छलफलमा भने ओली सुरुमा १५ मिनेट आफ्ना कुरा राखेर बाहिरिएका थिए। उनले त्यस बेला साइप्रसका राष्ट्रपतिसँग टेलिफोनमा कुराकानी गरेका थिए। उनी साढे दुई घण्टापछि छलफलमा फर्किएका थिए। त्यति खेरसम्म कोरोना रोग रोकथाम तथा नियन्त्रण उच्चस्तरीय समन्वय समितिका संयोजकसमेत रहेका उपप्रधानमन्त्री ईश्वर पोखरेलले आफ्ना समितिले गरेका कामबारे सांसदहरूलाई जानकारी गराएका थिए। प्रधानमन्त्री दुई घण्टा, दाहाल जम्माजम्मी २ मिनेट सुदूरपश्चिम प्रदेशका सांसदहरूसँगको छलफलमा दाहाल ढिलो गरी बालुवाटार पुगेका थिए। त्यहाँ उनी खास केही बोलेनन्। प्रदेश १ का सांसदहरूसँगको छलफलमा पूरा समय बसेका दाहालले प्रधानमन्त्रीले दुई घण्टा आफ्ना कुरा राख्दा आफूले भने दुई मिनेट पनि बोलेनन्। ओलीले अध्यादेशको बचाउ गरिरहँदा उनले त्यसबारे कुनै प्रतिक्रिया जनाएनन्। सांसद पण्डितका अनुसार दाहालले पार्टी स्थापना दिवसको शुभकामना दिने र अरु विषय अहिले आफूले राख्नुपर्ने नभएको भन्दै नबोलेको बताए। मेरो आज थप केही पनि छैन। पार्टी स्थापना दिवस भएकोले सबै साथीहरूलाई शुभकामना दिन्छु, दाहालको भनाइ उद्धृत गर्दै पण्डितले भने, अहिले यति हो भन्नुभयो, थप बोल्नुभएन। प्रदेश ३ का सांसदहरूसँगको छलफलमा भने दाहाल ओलीले सम्बोधन गर्दाको पहिलो चरणको १५ मिनेट मात्र सँगै बसेका थिए। त्यसपछि उनी पनि उठेर हिँडे। त्यहाँ पनि उनले केही बोलेनन्। स्थायी कमिटी बैठक माग २० जना स्थायी कमिटी सदस्यले अध्यादेशका विषयमा छलफलका लागि स्थायी कमिटी बोलाउन माग गरेका छन्। उनीहरूले आफ्नो मागपत्र ओली र दाहाल दुवै जनालाई बुझाएका छन्। बैठक बोलाउन हस्ताक्षर गर्नेमा अष्टलक्ष्मी शाक्य, गणेश शाह, गोकर्ण विष्ट, चक्रपाणि खनाल, जनार्दन शर्मा, टोपबहादुर रायमाझी, देव गुरुङ, पम्फा भुसाल, देवेन्द्र पौडेल, वेदुराम भुसाल, भीम आचार्य, भीमबहादुर रावल, मणि थापा, मातृका यादव, मुकुन्द न्यौपाने, युवराज ज्ञवाली, रघुजी पन्त, लीलामणि पोखरेल, सुरेन्द्रप्रसाद पाण्डे, हरिबोल गजुरेल छन्। यी सबै दाहाल र माधवकुमार नेपालनिकट नेता हुन्। स्थायी कमिटीमै रहेका दाहाल र नेपाल पक्षका मन्त्रीहरूले भने यसमा हस्ताक्षर गरेका छैनन्। नेकपा स्थायी कमिटी ४५ सदयीय छ। अग्नि सापकोटा सभामुख भएपछि एक पद रिक्त छ।"
भैंसेपाटी बैठकको २४ घण्टे अल्टिमेटम : शुक्रबार अध्यादेश फिर्ता नलिए शनिबार स्थायी कमिटी,"काठमाडौं : सत्तारुढ नेपाल कम्युनिस्ट पार्टी (नेकपा)का उपाध्यक्ष वामदेव गौतमको भैंसीपार्टीस्थित निवासमा अध्यक्ष पुष्पकमल दाहाल 'प्रचण्ड'सहित बहुमत सचिवालय सदस्यको बैठकले प्रधानमन्त्रीसमेत रहेका केपी ओलीले शुक्रबारसम्म अध्यादेश फिर्ता नलिए शनिबार स्थायी कमिटी बैठक बोलाउने निर्णय गरको छ। बिहीबार साँझ भैंसेपाटीमा बसेको बैठकले निर्णय फिर्ता लिन ओलीलाई दबाब दिने निर्णय गरेको हो। 'हमीले २४ घण्टाभित्र निर्णय फिर्ता लिन आग्रह गरेका छौं', बैठकमा सहभागी एक नेताले भने, 'अध्यादेशको निर्णय फिर्ता नलिए शनिबार स्थायी कमिटी बैठक बोलाउने छौं।' ति नेताका अनुसार बैठकमा ओलीले गरेका पछिल्ला कामहरुको बारेमा पनि छलफल भएको थियो। बैठकमा सहभागी सबै नेताहरुले अध्यादेश फिर्ता लिनुपर्ने बताएका थिए। प्रचण्डसहित वरिष्ठ नेता माधव नेपाल, झलनाथ खनाल, उपाध्यक्ष गौतम, महासचिव विष्णु पौडेल र नारायणकाजी श्रेष्ठ सहभागी रहेका थिए। नेकपाभित्रको आन्तरिक विवाद चुलिदै गएको अवस्थामा बसेको यो बैठकलाई अर्थपूर्ण रुपमा लिइएको छ। नौ सदस्यीय सचिवालयमा प्रधानमन्त्री ओली, उपप्रधानमन्त्री ईश्वर पोखरेल र गृहमन्त्री रामबहादुर थापा बादलबाहेक अरु ६ नेता भैंसीपाटीमा सहभागी थिए। भैंसीपाटीमा बैठक बस्दै गरेको अवस्थामा प्रधानमन्त्री ओली भने राष्ट्रपति विद्या भण्डारीलाई भेट्न शितल निवास पुगेका थिए। विवादित अध्यादेशका बारेमा परामर्श गर्न ओली शितल निवास गएका हुन्। बैठकमा सरकारको भूमिका, सरकारका गलत कदमका कारण पार्टी बद्नाम भएकोलगातका आन्तरिक विषयलगायतमा छलफल भएकव थियो। मधेसवादी पार्टीलाई फुटाउने योजनाअनुसार अध्यादेश जारी भएपछि रातारात समाजवादी पार्टी र राष्ट्रिय जनता पार्टीबीच एकता घोषणा भएपछि यसले सरकार थप बद्नाम भएको आरोप असन्तुष्ट पक्षले लगाएको छ। पछिल्लो समय सरकारका कदम र कार्यशैलीलाई लिएर पार्टीभित्रै तीव्र असन्तुष्टी पैदा भएको छ। तत्कालीन शेरबहादुर देउवाको सरकार छँदाको सत्ता समिकरणको फोहरी खेललाई समेत बिर्साउने गरी मधेसवादी दलका सांसद र नेतालाई अपहरण शैलीमा राजधानी ल्याएर मधेसवादी दल फुटाउने असफल प्रयास गरेको आरोप ओलीमाथि लागेको छ। पार्टीभित्र विवाद र विरोध हुँदाहुँदै प्रधानमन्त्रीको विशेष आग्रहमा मन्त्रिपरिषदले पारित गरेको अध्यादेशमा राष्ट्रपतिले केही बेरमै लालमोहर लगाएकी थिइन्। दुई विवादित अध्यादेश जारी भएपछि राष्ट्रिय राजनीति तरंगित भएको छ भने नेकपाभित्र पनि ठूलै हलचल मच्चिएको छ। दुवै अध्यादेश फिर्ता लिन पार्टीभित्रबाट दबाब दिइएको छ। यसले पार्टीभित्रको आन्तरिक समिकरणलाई नयाँ मोड दिनसक्ने विश्लेषण गरिएको छ। बुधबार मात्र नेकपाका २० जना स्थायी कमिटी सदस्यले स्थायी कमिटी बैठक बोलाउन माग गरेर अध्यक्षद्वयलाई पत्र पठाएका थिए। पार्टी एकीकरण भएको दुई वर्ष नाघ्दा पनि अहिलेसम्म आन्तरिक संरचनाले पूर्णता हुन सकेको छैन्। अहिलेसम्म केन्द्रीय समितिको बैठक बस्न सकेको छैन भने पोलिटब्यूरो गठन नै भएको छैन्। स्थायी समिति बस्दै स्थगित हुँदै आएको छ। मध्यरातमा पल्टिएको राजनीतिक पासा सांसदसँगको छलफल स्थगित : ओलीलाई अध्यादेशले कसरी गलायो ? भैँसेपाटीमा प्रचण्ड र वामदेवसहित सचिवालयको बहुमत बैठक, प्रधानमन्त्री शितलनिवासमा सोमबार दिउँसो बसेको मन्त्रिपरिषद बैठकले राजनीतिक दल सम्बन्धी अध्यादेश र संवैधानिक परिषद सम्बन्धी पहिलो संशोधन अध्यादेश सरकारले राष्ट्रपति विद्यादेवी भण्डारी समक्ष सिफारिस गरेको थियो। सो अध्यादेशमा पार्टी केन्द्रीय समिति वा संसदीय दलमध्ये एउटामा ४० प्रतिशत मत पुर्याएमा पार्टी विभाजन गर्न सकिने व्यवस्था गरिएको छ। त्यस्तै संवैधानिक परिषदसम्बन्धी अध्यादेशमा प्रमुख प्रतिपक्षी दलका नेताविनै संवैधानिक परिषद बैठक बस्न र निर्णय गर्न सकिने व्यवस्था छ। सोमबार साँझ सत्तारुढ नेकपाको सचिवालय बैठक बस्दाबस्दै राष्ट्रपतिले अध्यादेश जारी गरेकी थिइन्।"
"लोकतन्त्र दिवस विशेष : कानुन राम्रो, व्यवहार कमजोर","जनताको एकताले मुलुकमा लोकतन्त्र छ। जनताको तागतबाट मुलुकमा राजनीतिक परिवर्तन भएको ऐतिहासिक क्षणको रुपमा राजनेता र नागरिक त्यो दिनलाई सम्झन्छन्। नेपालको लोकतन्त्र विश्वकै लागि उदाहरणीय थियो। लोकतन्त्रका लागि पटक पटक आन्दोलन गर्नुपरेको विगतको तीतो अनुभवबाट सिकेर अब पुनः लोकतन्त्रकै लागि लड्ने दिन नआओस् भनेर संविधानमा नागरिकका अधिकारलाई समेत सुनिश्चित गरिएको छ। शाही शासनले घुँडा टेकेपछि जनतामा विकासको आशा र विश्वास जागेको थियो। तर सरकार लोकतान्त्रिक अधिकारमाथि कैची चलाउन थालेको विपक्षीको आरोप छ। यसले लोकतन्त्रतर्फ नेपालको यात्रामाथि रोक त लगाएको त छैन ? लोकतन्त्र दिवसका अवसरमा अन्नपूर्ण पोस्ट्सँग व्यक्त केही विज्ञ, समालोचक र राजनेताको विचार : लोकतान्त्रिक अभ्यास भएन प्राध्यापक पिताम्बर शर्मा, योजना आयोगका पूर्व उपाध्यक्ष लोकतन्त्रको अभ्यास जुन तवरले हुन पर्ने त्यो अनुरुप भएको छैन। योढ डेढ दशक नियाल्दा त्यो सुखद देखिदैन। लोकतन्त्रका खास मान्यताहरु हुन्छन। ति मान्यताहरु कहिलेकाही सत्तामा बस्नेहरुका निम्ति ब्यवधान देखिएमा दिर्घकालिन दृष्टिकोण लिएर फराकिलो स्थान दिनुपर्छ। विमित्ती राख्ने तप्काहरुलाई साँघुरो पार्दै जाने होइन। उनीहरुलाई सुन्ने र सहमत गराउनुपर्छ। अन्यथा लोकतन्त्रमा खतरा हुन्छ। प्रत्येक शासन गर्ने वा सत्तामा रहनेले त्यो सोच्नुपर्छ। अर्को कुरा लोकतन्त्रको असलि अभ्यास हुँदा कोही पनि सधै सत्तामा रहँदैन भन्ने ध्यान दिन आवश्यक छ।अहिले प्रतिपक्ष दल र प्रतिद्वन्दी प्रति जुन ब्यवहार हुन्छ त्यो पछि आफैलाई पनि पर्छ। आफू अनुरुप भए ठिक अन्यथा बेठीक सम्झनु हुँदैन। आफू अनुकल नभए पनि अंगालेर त्यसमा अध्ययन गर्न जरुरी छ। लोकतन्त्र भनेको विधीको शासनले जनतालाई आफ्नो पक्षमा बनाउने हो। विधिको शासनलाई आफ्नो पक्षमा लिनुपर्छ। हत्केलामा राखेर हिड्नु हुँदैन। यतिबेला जनआकांक्षालाई संकुचित मात्र गरिएन लोकतन्त्रलाई नै खतरामा पार्ने त होइन भन्ने अवस्था देखिन्छ डरलाग्दो नजिर स्थापनामा सरकार लागेको देखियो। सरकारले ल्याएको दुई अध्यादेश संसदमा खारेज हुँदा के हुन्छ भन्ने सोचिएन। नियुक्ति हुने मान्छे नियुक्ति होला। पार्टी फुट्ला तर अध्यादेश संसदमापारित नभए के हुन्छ। सबै कार्यको जिम्मेवार को भन्ने जस्ता विषयमा बहस हुनुपर्छ। यो समय अध्यादेश अनुसार काम गर्ने हो र ? अध्यादेश संसदले स्विकृत नगर्दा काम गरेमा यो विषयमा बरिष्ठ ओकिलहरुले कुरा गर्नुहोला तर हामीसर्वसाधारणले हेर्दा संकुचनमा गएको देखियो। दुवै अध्ययादेशले सुदृढ हुँदै गएको लोकतान्त्तिक अभ्यासालाई असर गर्छ। जनआन्दोलनका मर्ममाथि नै आघात पार्छ। राजनीतिक दलहरु स्थायी इकाई होस विभाजन नहोस भन्ने मर्म संविधानको छ। दुई वर्ष सरकारमा अविस्वासको प्रस्ताव गर्न नसक्ने पनि स्थायीत्वमा जोड दिएको हो। विपक्षी दलको भूमिका पनि सराहनिय भएन। किनकी बैठकमा नै नजाने गर्न हुँदैन। विपक्षी दलले पनि बयस्क हुन सिक्न आवश्यक छ। भाग खोजेर बैठकमा नगए पनि पटक पटक बैठका बोलाएर त्यसमा छलफल गर्न आवश्यक थियो। त्यसलाई विधी नै मिचेर सर्वसत्तावाद तर्फ जानु राम्रो होइन। सके सर्वसम्मत होस नसके पनि विमत्ती जनाए पनि गणपुरक संख्या पुयाउने मनसाय माथि अध्यादेशले कुठाराघात गरेको छ। संविधानको मर्म विपरि रहेको कुरा थहा हुँदाहुँदै पारित गर्न हतारिनु ले लोकतन्त्रीक विधीलाई धज्जिी उडाएको छ। प्रधानमन्त्रीले कतिवेला पठाउँछन। र हस्ताक्षर गरौ भनेर कलम उचालेर सहि गर्न बसेको जस्तो देखियो। यो अति नै दुभाग्य पुर्ण कदम लोकतन्त्र दिवसको दुई दिन अघि हुनु दुखद हो। यहीबाट भन्न सकिन्छ लोकतन्त्रमा खतरा आइसक्यो। अरु विषय जे सुके होस मुलुक यतिबेला कोरोनाको संकट छ। त्यस तर्फ जनतासँग सरकार सहकार्य हुनुपर्नेमा त्यो अनुभुति हुन सकेन। यो अध्यादेशको विषमया प्रधानमन्त्री र उनका निकटले जति तर्क दिए पनि झुटा तर्कको रुपमा रहनेछ। जसरी अमेरिकामा राष्ट्रपति ट्रम्पको तर्क छ त्यस्तै रहनेछ। आशा र निराशा दुबै आउँछ प्राध्यापक कृष्ण खनाल, राजनीतिक विश्लेशक लोकतन्त्र भनेको एउटा लामो प्रक्रिया हो। यसमा ब्यक्ति र ब्यवहार धेरै महत्व हुन्छ। हामीलाई एकातिर प्रक्रिया जनाउँछौ भने अर्को तर्फ ब्यहारमा उतारीनुपर्छ। कुनै पनि मुलुकले आन्दोलनका उपलब्धीलाई जीवन पद्धतीमा उपयोग गर्न समय लाग्छ। हाम्रा चाहनाहरु लाई नियाल्दा पनि त्यो समय लाग्ने देखिन्छ। लोकतन्त्रमा निराशा र आशा सँगै आउँछ। यो विषय संक्षेपमा गर्न गाह्रो हुन्छ। दुईतिन किसिमबाट राज्य चलाउनेचाल आन्दोलनको भावसँग मेल खान सकेको छैन। आन्दोलन पछि जुनकिसिमको नेतृत्व चाहिन्थ्यो त्यो भएन। नेता पुरानै र जानुपर्ने गन्तब्य नयाँ रहेकाले यसमा संयोजन हुन सकेको छैन। त्यसले गर्दा अहिले यो स्थिती उत्पन्न भएको हो। अहिले पटक्कै नागरिक मैत्री शासन सरकार देख्न सकिएको छैन। आन्दोलन पछिका सरकार नियाल्दा यो देखिन्छ। आन्दोलनमा नागरिकको ठूलो भूमिका थियो। पार्टीको अलोकप्रियताको फाइदा उठाएर दरबार अघि बढ्न खोजेको थियो। साच्चै त्यतीबेला आइपुगदा नै दलहरु अलोकप्रिय भैसकेका थिए। नागरिक समाजले दल र आन्दोलको बीचमा गजवको व्रिजीङ गरिदिएको थियो। इन्टएक्चुल्सको गहिरो सम्वन्ध र सहकार्य देखिएको थियो। विश्व विद्यालयको प्रमाणपत्र र पार्टीको पछि लागेर हिडेकाको कुरा गरेको होइन। जो अलिकति जेन्युन इन्टलएक्चुअल सरकारमा टिक्न पनि सकेनन। उदाहराण्मा छन प्राध्यापक द्वय चैत्यन्न मि श्र र पिताम्बर शर्मा लगाएतकालाई हेरौं। उहाँहरु टिक्न दिइएन। नागरिकको चाहनालाई अनुभुति दिन पनि सकेको छैन। यस्तै बेलाबेलामा तालबेतालको जोक जस्तो देखिन्छ। आन्दोलनको बेसमा यहाँ आइपुगेको हौं। राजनीतिमा त्यो स्पष्ट छ। जिम्मेवारी कमजोरीको सोचले गन्तब्यलाई कजोर बनाएको छ। लामो यात्रा रहनुपर्ने छाटो सोचले काम गरेको छ। अहिलेको अध्यादेशले जग हसाउने काम भएको छ। प्रधानमन्त्रीले जग हसाउने कामगर्न पर्ने थियो र? उहाँ अहिले नै बलियो हुनुहुन्थ्यो किन यस्तो गर्नुभयो भन्ने सम्झदा लाग्छ उहाँ हासिमजा गर्ने मानिस लोकतन्त्तलाई पनि त्यस्तै पार्दै हुनुहुन्छ। उहाँ अहिले देखिनु भयो आन्दोलन पछिका सरकार नियालौं उस्तै थिए। शैलीमा ओली जी अलि बढि उदाहरणमा आउनु भयो। यो सबै पुरातन सोचमा रहेकाले हो। यतिबेला सरकार फेरी पुरानै खेलमा गएको छ। त्यो खेलमा जनता फेरी परेका छन। संविधान आएपछि पार्टिहरुमा विभाजन रोकियोस भन्ने थियो। त्यसलाई फेरी जसरी जता घुमाए पनि हुन्छ भन्ने पुष्टि गर्नेगरि अध्ययादेश आयो। प्रधानमन्त्रीका बाध्यताहरु होलान, आफू कसरी जोगिने र पार्टीभित्रको औजार पनि होला। संसदहरु मन्त्री हुन हतार होलान। पार्टिबाट जान नमिल्दा पनि होला। तर अहिले जरुरी थिएन। राजपा र समाजबादी फुटाएर समर्थन ल्याउन पर्ने स्थान पनि छैन। गुनासो गर्ने बाहेक गम्भिर चलखेल गर्ने अवस्था छैन। अर्काको घर फोर्न काम प्रधानमन्त्रीबाट हुनु हुँदैन। औपचारिक रुपाम संवैधानि आधारमा निकै बलियो छ। प्रधानमन्त्रीले गरेको कार्य कू समयको अत्यन्तै अराजनीतिक कदम हो। यसका कुनै अर्थ पुग्न सक्दैन। अनि यो सत्तारुढ दलभित्र संकट छ भन्ने संकेत हो। दल सम्वन्धी भन्दा पनि अर्को अध्यादेश निकै ठूलो छ। दल सम्वन्धी आउनु त समयका मात्र करा हो। संवैदानिक परिषदको आपत्ति जनक छ। संविधानको ब्यवस्थालाई एकलौटी बनाउने गरि आउनु दुखद हो। सत्तापक्षले बहुमतको आधारमा संवैधानिक नियुक्ति गर्न हुँदैन भन्ने मान्यतामा परिषद बनेको हो। संविधानको स्टके विपरित भयो। र , राष्ट्रपतिले तत्काल स्विकृत पनि लगत नजिर हो। अघिपछि चाहिदानचाहिदा कुराका अड्काएर राखेको राष्ट्रपतिले यो तत्काल गर्नू झन दुखद हो। दुई दिन होल्ड गर्दा के फरक पथ्र्यो र ? राष्ट्रपतिको नियत पनि सफा भएन। सत्तामा बस्नेले एकलौटी गर्ने प्रवृत्ति आयो। लोकसेवा, मानवअधिकार, निर्वाचन, अख्तियार, सबै संविधान अनुसार हुनुपर्नेमा एकलौटी गर्ने देखियाो। यसले त्यो जनआन्द्योलनलाई आघात पारेको छ। सबै जिम्मेवार हुनुपर्छ  नारायणकाजी श्रेष्ठ, प्रवक्ता नेकपा नेपालको एैतिहासिक आवश्यकताको पष्ठभूमिका राजतन्त्र र निरंकुशता विरोधीहरु मुलुकका लोकतन्त्र र जनतको शासनकाले लागि एकताबद्ध भएर अघि बढ्दा सफलता प्राप्त गरेको दिजन होआज। अर्थात बैशाख ११। सबै राजनीतिक दलहरुका नेतृत्वको आहवान अनुसार जनताहरुले एक लाइनमा उभिएरु आएको सफलतालाई हामीले बचाएर त्यही जनभावनाको ीसपरिडमा काम गर्नुपर्छ। राजनीतिक नेतृत्व त्यो भवनाबाट तलमाथि गर्न हुँदैन। त्यो सफलता स्मरण गर्ने रक्षा गर्ने र सुद्रिंढ गर्ने जिम्मेवारी बोध गर्ने आवश्यक छ। लोकतन्त्र एउटा प्रक्रिया हो यसलाई सुद्रिढ गर्दै हामी अघि बढ्नुपर्छ। जनताको भावनमा कुल्चेर अघि बढ्ने अधिकार नेतृतवलाई कहिल्यै हुँदैन। त्यही आन्दोलनको सफलताले नै जनताले चुनेको ब्यक्ति राष्ट्रप्रमुख भएको भुल्न हुँदैन। त्यो जगलाई लिएर राजनीतिक नेतृत्व अघि बढ्नुपर्छ। त्यही बेलाको जस्तो राजनीतिक सहकार्यलाई अघि बढाउन सक्नुपर्छ। जुनजुन शक्ति मिलेर गणतन्त्र र संघियतामा मुलुकलाई लगेको हो त्यही शक्तिहरु मिलेर यसलाई कार्यावन्यनमा लग्दै त्यसको अनुभुति जनतालाई गराउन सक्नुपर्छ। आज पनि केही आधाभूत मुद्दाहरुमा मिलेर अघि बढ्न पर्ने छ।दलभित्र र दल बीच प्रतिशपर्धा होला तर त्यो दलको भन्दा पनि जनताको चाहमा हेरर अघि बढ्नुपर्नेै ददेखिन्छ। जनताको त्यो संघर्ष र त्यागबाट आएको यो लोकतन्त्रलाई संकुचन कहि कतैबाट पनि गरिनु हुँदैन। गणतन्त्रलाई कामजोर पार्ने काम हुनुहूदैन। यसमा हामी सचेत हुन आवश्यक छ। परिदृश्य बदलिएका छन् गगन थापा, नेपाली कांग्रेस बैशाख ११ गतेलाई संस्थागत गर्ने भनेको संविधानले हो। संविधानले व्यवस्था गरेका राजनीतिक, सामाजिक,आर्थिक लगायतका अधिकारको अनुभूति नागरिकले गर्न पाए, त्यो नखलबलिई अगाडि बढ्यो भने हाम्रो लोकतन्त्र बलियो भयो भन्ने ठान्ने हो। बैशाख ११ को सार्थकर्ता पनि यसैलाई मान्ने हो। हामीले जुन संविधान निर्माण गर्यौं। त्यो संविधानको कार्यान्वयन गर्ने, त्यसको रक्षा गर्ने दायित्व लिएर आएका दलहरु र सरकार छन्। आज त्यो संविधानको उल्लंघ गर्ने केही समय अगाडिबाट सुरु भएको थियो। अध्यादेश ल्याएर संविधानको जगमै हान्ने काम भएको छ। विश्वका विभिन्न देशमा निर्वाचनबाट शासक निर्वाचित भएर आउँछ। निर्वाचनबाट प्राप्त मतादेशलाई दुरुपयोग गरेर निर्वाचनबाटै सत्ता कब्जा गर्छ। पहिला, लोकतन्त्रमा खतरा सेना, विद्रोही वा हतियारबाट हुने गथ्र्याे। अहिले परिदृश्यहरु बदलिएका छन्। अहिले लोकरिझ्याइबाट सत्तामा आउने र त्यसपछि सत्ता कब्जा गर्ने जुन प्रवृत्ति ल्याटिन अमेरिकन मुलुकहरु, युरोप लगायतमा देखिन थालेको छ, त्यसैको संकेत हाम्रो मुलुकमा पनि देखिएको छ। संसदबाट आफ्नो अंकगणितलाई प्रयोग गरेर एकपछिअर्काे गरी नागरिक अधिकारमाथि प्रहार गर्ने काम नेपालमा भएको छ। सुरुमा अभिव्यक्ति स्वतन्त्रतामाथि प्रहार गर्ने काम भयो। र अहिले संविधानका आधारहरु भत्काउने काम भइरहेका छन्। म अघिल्लो वर्षभन्दा यो वर्ष लोकतन्त्र थप असुरक्षित रहेको पाएको छु। अनुदार शासकबाट लोकतन्त्र खतरामा परेको महसुस गरेको छु। जनतासँगका बाचा बिर्सनु भएन अष्टलक्ष्मी शाक्य, नेतृ नेकपा निरंकुशताको अन्त्य र समावेशी लोकतन्त्रको स्थापनाका लागि नेपाली जनता एकजुट भएर आन्दोलनमा होमिएका थियौ। जनताको एकताको बलमा शाही शासनले घुंडा टेकेको थियो। शान्तिपूर्ण जनताको तागतबाट मुलुकमा राजनीतिक परिवर्तन भएको ऐतिहासिक क्षण थियो। यो विश्वकै लागि उदाहरणीय थियो। तर आज हामी लोकतन्त्रको संस्थागत विकास संगै यो चरणमा आईपुग्दा जनतामा लोकतन्त्रप्रति निरासा देखिएका छन। शान्ति, सुशासन, विकास र भ्रष्टाचार मुक्त समाजको जनताको चाहना र सपना पुरा गर्न सक्यौ कि सकेनौ भनेर नेताहरुले समिक्षा गर्नुपर्ने बेला आएको छ। लोकतन्त्र, गणतन्त्र प्राप्त गर्दाको सोच, शैैली र व्यवहार र आचरण आजका दिनसम्म पनि कायम छ कि छैन ? नैतिक रुपमा हामी कति ईमान्दार छौ ? यी लगायत यावत प्रश्न उठेका छन। संघ, प्रदेश र स्थानीय तहका बलियो सरकार बनाईसकेपछि पनि जनताको जीवनस्तर उठाउन सक्यौ कि सकेनौ ? जनआन्दोलनको सफलतापछि हेर्नुपर्दा मुलुकमा भ्रष्टाचार बढेको छ आफन्त र नातागोतामा राजनीति केन्द्रित छ। नेपाली जनताले किन र कसका लागि त्यत्रो बलिदानी गरेका थिए भन्ने हेक्का नेताहरुले राख्नुपर्छ। लोकतन्त्र अनुसारको हाम्रो आचरण, व्यवहार, शैली भएन भने लोकतन्त्र बलियो हुन सक्दैन। जनतामा गरेका बाचा र सपना पुरा गर्नेतर्फ नेताहरुको ध्यान जानैपर्छ। सामाजिक रुपमा क्रान्ति नै भयो शान्ता चौधरी, नेकपा सांसद लोकतन्त्र दिवस, आफैमा महत्वपूर्ण र ऐतिहासिक दिन। वर्षौदेखिको सामन्ती र निरंकुश शासन अन्त्य गरेर जनताका हातमा शासनसत्ता आएको दिन। त्यही आन्दोलनका बलमा जनताका छोराछोरी पनि यो देशका राष्टका अभिभावक बन्न पाए। लोकतन्त्रको संस्थागत विकास संगै मुलुकमा समानूपातिक र समावेशी प्रणाली अवलम्वन भयो। हामी जस्ता बर्षाैदेखि अर्काको घरमा दास र बधुंवा भएका व्यक्ति पनि देशको कानून बनाउने सर्वोच्च निकायसम्म आउने अवसर पायौ। यसको अर्थ, एक जना पुगेर समाज परिवर्तन हुन्छ र भन्ने प्रश्न पनि उठलान। तर यसको उपलब्धीको पछिाडी लोकतन्त्र नै हो। वर्षाैदेखि पिछडिएका, अल्पसंख्यक र सिमान्तकृत समुदायले पनि राज्यका विभिन्न निकायमा प्रतिनिधित्वको अवसर पायो। महिलाकै कुरा गर्दा राज्यका सबै निकायमा ३३प्रतिशत महिलाको प्रतिनिधित्वको सुनिश्चितता गरियो। छुवाछुत, दाईजो, कमैया, हली जस्ता सामाजिक विकृति र परम्पराको अन्त्य गरि यस्तो कार्यमा संलग्नलाई दण्डनीय बनाउने कानूनी संरचना तयार भयो। हो, लोकतन्त्रको स्थापनासंगै जनताले विकास र सम्वृद्धिको चाहना राखेकै हुन। सरकारप्रति जनताका धेरै नै अपेक्षा र चाहना छन। जनताका सबै चाहना र सपना एकैपटक पुरा नहुंदा जनतामा केही निरासा र आक्रोश देखिनु स्वभाविक हो। तर पनि लोकतन्त्रका लागि बलीदानी गर्ने ती शहिद र जनताका चाहना अनुसार अघि बढनु र लोकतन्त्रको विकल्प लोकतन्त्र मात्र हो भन्ने सत्यतालाई आत्मवोध गर्नुको विकल्प हामीसँग छैन। लोकतन्त्र परिपक्व हुनैपर्छ  प्रदीप पौडेल, केन्द्रीय सदस्य नेपाली कांग्रेस लोकतन्त्र जति हुर्कदै जान्छ उति नै परिपक्व हुनुपर्ने हो। हामीकहाँ लोकतन्त्र अझ बढी संकटमा पर्दै गएकोछ। अहिलेको चरणमा मुलुक कोभिड १९ विरुद्धमा लडिरहेको छ। संसार मानवसभ्यता जोगाउन लडिरहेको छ। यति बेला मौका छोडेर षड्यन्त्रपूर्वक लोकतन्त्र विरुद्ध अध्यादेश ल्याइएको छ। संविधानका अधिकांश प्रावधान पूर्ण लोकतान्त्रिक थिए। संविधानले पार्टीलाई पनि बलियो बनाउने व्यवस्था गरेको थियो। तर सरकार आफ्नो बर्चश्व कायम गराउन संविधानका त्यस्ता प्रावधालाई हटाउँदै गएको छ। बलियो सरकार निर्वाचित संविधान दीगो हुन्छ भन्ने हामी सबेको अनुमान थियो। नेपालको लोतन्त्र सुदृढ गतिमा अगाडि बढ्छ भन्ने आमनेपालीको विश्वासमाथि कुठाराघात गर्ने काम अहिलेको सरकारबाट भएको छ। सरकारले प्रस्ताव मिडिया काउन्सिल विधेयक, मानवअधिकार आयोग विधेयक, सेनासम्बन्धी, सूचना प्रविधि विधेयकलगायतले संविधानको लोकतान्त्रिक दायरा खुम्च्याउने नियत सरकारमा देखिएको छ। पछिल्लो निर्णयले त संविधानमाथि नै प्रहार गर्ने काम भएको छ। त्यसमा सम्मानित राष्ट्रपति सहयोगी बन्नुभएको छ। राष्ट्रपति संविधानको संरक्षक हो। उहाँले संवैधानिक मूलभूत भावनामाथि प्रहार गर्ने गरी अध्यादेश जारी गर्नुभएको छ। मन्त्रिपरिषद्ले गरेको सिफारिस सच्याउन राष्ट्रपतिले आग्रह गर्नुपर्नेमा हतारमा उहाँले जारी गर्नुभएको छ। लोकतन्त्रका लागि लड्ने, लोकतन्त्रको भर्याङ चढेर सत्तामा पुग्ने र सत्ता कब्जा गर्ने प्रवृत्ति अहिलेको सरकारमा देखिएको छ। हिजोको राजाको शाही कदम र प्रधानमन्त्रीको केपी शर्मा ओलीले ल्याएको अध्यादेश लोकतन्त्रको नजरमा एउटै हुन्। दुबै लोकतन्त्रलाई समाप्त गर्ने अस्त्र थिए। फेरि लड्न नपरोस् रञ्जित कर्ण, नेपाली कांग्रेस संविधानले जनतालाई पूर्ण अधिकार दिएको छ। तर आज जनताबाट निर्वाचित सरकार संविधान कुल्चदै गएको छ। लोकतन्त्रका लागि पटक पटक आन्दोलन गर्नुपरेको विगतको हाम्रो तितो अनुभवबाट सिकेर अब फेरी पनि लोकतन्त्रका लागि लड्ने दिन नआओस् भन्ने संविधानमा नागरिकका अधिकारलाई सुनिश्चित गरेको थियो। तर सरकार लोकतान्त्रिक अधिकारमाथि कैँची चलाउन थालेको छ। यसले लोकतन्त्रतर्फ नेपालको यात्रामाथि रोक त लगाएको छ नै, लामो संघर्षबाट प्राप्त संविधानमाथि पनि प्रहार गर्ने काम भएको छ। मुलुकमा कम्यूनिष्ट सर्वसत्तावाद स्थापना गर्ने र राज्यका सबै निकायहरुलाई कब्जा गर्ने रणनीतिमा सरकार अग्रसर छ। संविधानमा राखेर मात्र लोकतन्त्र सुरक्षित हुँदैन डाप्रकाशचन्द्र लोहनी, अध्यक्ष, राष्ट्रिय प्रजातन्त्र पार्टी नेपालको लोकतन्त्र अधिकायकवादी प्रजातन्त्रमा परिणत हुँदैछ। लोकतन्त्रका मूल्य मान्यताहरू संविधानमा राखेर मात्र लोकतन्त्र सुरक्षित हुँदैन। लोकतन्त्र सुरक्षित हुनका लागि त लोकतन्त्रका मूल्य मान्यताप्रति शासक प्रतिवद्ध हुनुपर्छ। शासकले मान्यताहरूलाई कति आदर गर्छ भन्ने कुरामा लोकतन्त्रको निर्धारण हुन्छ। अहिले नेपालमा लोकतन्त्रको नाममा एउटा भूइफुट्टा समूहले लुटतन्त्र मच्चाइरहेको छ। शासक वर्गले जनताको नाममा देशमा अलोकतान्त्रिक गतिविधि सञ्चालन गरिरहेको छ। जसको कारण देशमा लोकतन्त्रप्रति वितृष्णा पैदा हुने अवस्था सिर्जना भएको छ। जनताप्रति नै भइरहेको लुटतन्त्रले पनि वितृष्णा जागेको छ। लोकतन्त्रको नाममा भ्रष्टाचारलाई संरक्षण दिएर संस्थागत गर्ने काम पनि सरकारबाटै भएको छ। लोकतन्त्र संस्था गर्नुपर्ने छ राजेन्द्र श्रेष्ठ, सहध्यक्ष, समाजवादी पार्टी लोकतन्त्र भनेको जनताको अधिकारको संरक्षण गर्ने कुरा हो। नेपालमा अहिले लोकतान्त्रिक गणतन्त्र छ। यसमा सहभागिता मुलुक समावेशीता हुनुपर्ने हो। यसका लागि अझै संघर्ष गर्नुपर्ने छ। अहिलेको अवस्थामा लोकतन्त्रलाई अझै संस्थागत गर्नुपर्ने हो। तर अहिलेको केपी ओली सरकार लोकतन्त्रलाई सिध्याउने काममा लागिरहेको छ। चेक एण्ड व्यालेन्सको भूमिका निर्वाह गरिरहेका संवैधानिक निकायलाई नियन्त्रण गर्न सरकार लागि परेको छ। यस हिसाबमा हेर्ने हो भने फेरि पनि लोकतन्त्र संकटमा देखिएको छ। सरकारले भर्खरै ल्याएको अध्यादेशले पनि लोकतन्त्रलाई खुम्च्याउने काम गरिरहेको छ। सरकारका क्रियाकलापको अध्ययन गर्ने हो भने मुलुक फेरि पुरानै अवस्थामा जान खोजेको देखिन्छ। सरकारसँग बहुमत त किन यस्तो काम गर्नुपथ्र्यो? सरकारले लोकतन्त्रलाई संस्थागत गर्न खोजेको छैन। लोकतन्त्रमाथि फेरि संकट देखिए फेरि संघर्ष गर्नुपर्छ। राजनीतिक नेतृत्वले सहि काम गरेन नवराज सुवेदी, उपाध्यक्ष, समाजवादी पार्टी नेपालको लोकतान्त्रिक आन्दोलनले निकै लामो समय लिएको छ। जहानिया राणा शासनविरुद्ध होस् या राजतन्त्रविरुद्ध यी दुबैलाई फालेर नेपालीले लोकतन्त्रलाई बचाएका छन्। यही सिलसिलामा २०६२६३ को जनआन्दोलन पनि महत्वपूर्ण मानिन्छ। राजतन्त्र हटाएर गणतन्त्र ल्याउन यो आन्दोलनले महत्वपूर्ण भूमिका निर्वाह गरेको छ। यो लोकतान्त्रिक आन्दोलन पूरा भइसकेपछि राजनीतिक नेतृत्वले जस्तो खालको काम गर्नुपर्ने हो त्यो हुन सकेन। लामो समय संघर्ष गरेका नेताहरू पनि सत्तामा पुगेपछि जनताका बारेमा कम र आफ्नाबारे धेरै सोच्न थाले। जसको कारण लोकतन्त्र जति सबल हुनुपर्ने हो त्यति हुन सकेन। अहिलेको सरकारले पनि जनताका लागि केही सोच्न सकेन। स्वास्थ्य र शिक्षालाई पनि व्यवस्थित तरिकाले सुधार गर्न सकेन। संवैधानिक निकायलाई पार्टीकरण गर्ने काम भएकोले नेपालको लोकतन्त्र फेरि संकटमा परेको देखिन्छ। सरकारले लोकतन्त्रको घाँटी निमोठ्नो काम गरेको छ शरत्सिंह भण्डारी, अध्यक्ष मण्डल, राजपा लोकतन्त्रका लागि नेपालमा यत्रो ठूलो लडाइँ भयो। फलस्वरूप मुलुकले संविधान मात्र पायो। त्यो पनि पूर्ण छैन। एकातिर संविधानको पक्षमा दीपावली मनाइन्छ अर्कोतिर विपक्षमा कालो दिन मनाइन्छ। यसका बाबजुत पनि लोकतन्त्रलाई बलियो बनाउनुपर्ने समय आएको छ। लोकतान्त्रिक पद्धतिबाट आएको सरकारले नै लोकतन्त्रको घाँटी निमोठ्ने काम गरिरहेको छ। यसको उदाहरण सरकारले ल्याएको पछिल्ला दुई अध्यादेश हुन्। यो महामारीका बेला सबै राजनीतिक दल र जनता एकै ठाउँमा उभिनुपर्ने हो तर सरकारले नै पार्टी फुटाउने कानुन ल्याएको छ। यस्तो अवस्थामा कसरी लोकतन्त्रको रक्षा हुन्छ। लोकतान्त्रिक मूल्य पद्धतिको मान्यतालाई क्षय गर्ने खालको काम सरकारले गरिरहेको छ। सरकारले ल्याएका सबै विधेयक पनि लोकतान्त्रिक मूल्य मान्यता विरुद्धका छन्। समावेशी लोकतान्त्रिक प्रणाली आवश्यक महेन्द्र राय यादव, अध्यक्ष मण्डल सदस्य, राजपा लोकतन्त्रका लागि नेपाली जनताले २००७ सालदेखि संघर्ष गर्दै आएको छ। यसका बाबजुत पजि समयको विभिन्न कालखण्डमा लोकतन्त्रको हत्या भएको छ। अहिले नेपाल संघीय लोकतान्त्रिक मुलुकको रूपमा उभिएको छ। तर, लोकतन्त्रको घाँटी निमोठ्ने काम पनि सँगसँगै भइरहेको छ। अब नेपालमा समावेशी लोकतन्त्रिक प्रणलीको आवश्यक्ता छ। लोकतन्त्र भएको देशमा संकट आउँछ। जबजब नेपालको लोकतन्त्रमा संकट पैदा हुन थाल्छ त्यसपछि फेरि हामीहरू एकजुट हुनुपर्छ। लोकतान्त्रिक अभ्यास संस्थागत भएन  बृजेशचन्द्र लाल, उपाध्यक्ष, राजपा नेपालका जनता लोकतन्त्रवादी छन्। जब जब देशमा लोकतन्त्रमाथि प्रतिगमन भएको छ नेपाली जनताले त्यसको विपक्षमा उभिएर लोकतन्त्रलाई बचाउने कोसिस गरेका छन्। लोकतन्त्रको पक्षमा उभिएका छन्। यो दृष्टान्तलाई हेर्ने हो भने अहिलेसम्म नेपालमा लोकतान्त्रिक अभ्यास संस्थागत र सबल भइसक्नुपर्ने थियो। तर, राजनीतिक नेतृत्व लोकतान्त्रिक अभ्यासलाई संस्थागत र सबल बनाउन सकेका छैनन। जसको कारण लोकतन्त्र संस्थागत हुन सकेको छैन। सबल हुन सकेको छैन।"
"भैँसेपाटीमा प्रचण्ड र वामदेवसहित सचिवालयको बहुमत बैठक, प्रधानमन्त्री शितलनिवासमा","काठमाडौं : नेकपाका उपाध्यक्ष वामदेव गौतमको भैंसीपार्टीस्थित निवासमा अध्यक्ष पुष्पकमल दाहाल 'प्रचण्ड'सहित बहुमत सचिवालय सदस्यहरूको बैठक बसेको छ। बिहीबार साँझ सुरु भएको बैठकमा प्रचण्डसहित वरिष्ठ नेता माधव नेपाल, झलनाथ खनाल, उपाध्यक्ष गौतम, महासचिव विष्णु पौडेल र नारायणकाजी श्रेष्ठ सहभागी रहेका छन्। कपाभित्रको आन्तरिक विवाद चुलिदै गएको अवस्थामा बसेको यो बैठकलाई अर्थपूर्ण रुपमा लिइएको छ। नौ सदस्यीय सचिवालयमा प्रधानमन्त्री ओली, उपप्रधानमन्त्री इश्वर पोखरेल र गृहमन्त्री रामबहादुर थापा बादलबाहेक अरु छ जना भैंसीपार्टीमा सहभागी छन्। भैंसीपार्टीमा बैठक बस्दै गरेको अवस्थामा प्रधानमन्त्री केपी ओली भने राष्ट्रपति विद्या भण्डारीलाई भेट्न शितलनिवास पुगेका छन्। विवादित अध्यादेशका बारेमा परामर्श गर्न ओली शितलनिवास पुगेको बताइएको छ। बैठकमा सरकारको भूमिका, सरकारका गलत कदमका कारण पार्टी बद्नाम भएकोलगातका आन्तरिक विषयलगायतमा छलफल भइरहेको छ। पार्टीभित्र कुनै छलफल तथा परामर्श नगरीकन गत वैशाख ८ गते प्रधानमन्त्री केपी ओलीको विशेष पहलमा दल विभाजनलाई खकुलो पार्ने र प्रतिपक्षको भूमिकालाई संवैधानिक परिषदमा निषेध गर्ने खालको अध्यादेश जारी भएपछि पार्टीभित्रैबाट यसको चर्को विरोध र आलोचना भएको छ। सांसदसँगको छलफल स्थगित : ओलीलाई अध्यादेशले कसरी गलायो ? मधेसवादी पार्टीलाई फुटाउने योजनाअनुसार अध्यादेश जारी भएपछि रातारात समाजवादी पार्टी र राष्ट्रिय जनता पार्टीबीच एकता घोषणा भएपछि यसले सरकार थप बद्नाम भएको आरोप असन्तुष्ट पक्षले लगाएको छ। पछिल्लो समय सरकारका कदम र कार्यशैलीलाई लिएर पार्टीभित्रै तीव्र असन्तुष्टी पैदा भएको छ। तत्कालीन शेरबहादुर देउवाको सरकार छँदाको सत्ता समिकरणको फोहरी खेललाई समेत बिर्साउने गरी मधेसवादी दलका सांसद र नेतालाई अपहरण शैलीमा राजधानी ल्याएर मधेसवादी दलहरु फुटाउने असफल प्रयास गरेको आरोप ओलीमाथि लागेको छ। पार्टीभित्र विवाद र विरोध हुँदाहुँदै प्रधानमन्त्रीको विशेष आग्रहमा मन्त्रिपरिषदले पारित गरेको अध्यादेशमा राष्ट्रपतिले केही बेरमै लालमोहर लगाएकी थिइन्। दुई विवादित अध्यादेश जारी भएपछि राष्ट्रिय राजनीति तरंगित भएको छ भने नेकपाभित्र पनि ठूलै हलचल मच्चिएको छ। दुवै अध्यादेश फिर्ता लिन पार्टीभित्रबाट दबाब दिइएको छ। यसले पार्टीभित्रको आन्तरिक समिकरणलाई नयाँ मोड दिनसक्ने विश्लेषण गरिएको छ। भैंसेपार्टी बैठकले सचिवालय र स्थायी कमिटी बैठक बस्नुपर्नेमा जोड दिएको छबुधबार मात्र २० जना स्थायी कमिटी सदस्यहरुले स्थायी कमिटी बैठक बोलाउन माग गरेर अध्यक्षद्वयलाई पत्र पठाएका थिए । पार्टी एकीकरण भएको दुई वर्ष नाघ्दा पनि अहिलेसम्म आन्तरिक संरचनाले पूर्णता हुन सकेको छैन। अहिलेसम्म केन्द्रीय समितिको बैठक बस्न सकेको छैन भने पोलिटब्यूरो गठन नै भएको छैन । स्थायी समिति बस्दै स्थगित हुँदै आएको छ।"
मजदुरलाई घर पठाइयो,"बेंसीसहर : कोभिड१९ संक्रमण रोकथामका लागि गरिएको लकडाउनका कारण कामविहीन बनेका जिल्ला बाहिरका मजदुरलाई घर पठाउन सुरु गरिएको छ। जिल्लाको राइनास, दोर्दी, सुन्दर बजारलगायतका पालिकामा निर्माणधीन विभिन्न आयोजनामा काम गर्न आएका मजदुर लकडाउनका कारण कामविहीन बनेका थिए। लामो समय कामविहीन भएपछि घर जान खोजेका मजदुरलाई आआफ्नो गृहजिल्ला पठाइएको हो। सुन्दरबजार र मध्यनेपाल नगरपालिकाबाट १५५ मजदुरलाई गृहजिल्ला पठाइएको छ। मंगलबार साँझ सुन्दरबजार पालिकाबाट दुईवटा बसमा ८८ जना मजदुरलाई गृहजिल्ला पठाइएको नगरपालिकाका मेयर जनकराज मि श्रले बताए। मध्यपहाडी लोकमार्ग, विभिन्न सडकका नालीलगायत विकास निर्माणमा काम गर्दै आएका सल्यानका २४, सुर्खेतका १९, दाङका १३, चितवनका १० र रुकुमका २२ जना गरी ८८ जना मजदुरलाई घर पठाइएको मि श्रले बताए। यसअघि एकसाता लगाएर हिँड्दै मध्यनेपालको रामबजार पुगेका २६ जना मजदुरलाई पनि पुनः सुन्दरबजार फर्काएर गाडीमा पठाइएको छ। यसअघि चैतको तेस्रो साता पनि रुकुम र सल्यानका ६७ जना मजदुरलाई नगरपालिकाको २ वटा बसमा गृहजिल्ला पठाइएको उनले बताए। यस्तै, राइनास नगरपालिकाका मेयर सिंहबहादुर थापाका अनुसार बुधबार दिउँसो ४२ जना मजदुरलाई स्थानीय वीरभक्ति माविको बसमा राखेर गृहजिल्ला पठाइएको छ।"
स्थानीयलाई क्वारेन्टाइनमा राख्नै सकस,"सन्धिखर्क : स्थानीय प्रशासन र स्थानीय सरकारलाई औपचारिक जानकारी नगराई बुधबार अर्घाखाँची भित्रिएकालाई क्वारेन्टाइनमा नराखी अधिकांशलाई घरघरमा पठाउँदा स्थानीय ससंकित बनेका छन् । काठमाडौंबाट जिल्ला भित्रिएका ४ सय १ जनामध्ये २६ जना मात्र क्वारेन्टाइनमा बसेका छन् । अरु सबै घरघरमा गएका छन् । काठमाडौंबाट जिल्ला भित्रिएकालाई कसरी व्यवस्थापन गर्ने भनेर जिल्ला प्रशासन कार्यालयमा बुधबार बिहानै बैठक बस्यो । बैठकले काठमाडौंबाट बसमा अर्घाखाँची आएका सबै जिल्लावासीलाई स्थानीय सरकारले निर्माण गरेको क्वारेन्टाइनमा राख्ने गरी स्थानीय तहलाई जिम्मा दिने निर्णय भएको सहायक प्रमुख जिल्ला अधिकारी विष्णुराज वेल्वासेले बताए । सबैलाई २ हप्ता क्वारेन्टाइनमा राख्न कोभिड १९ क्राइसिस म्यानेजमेन्ट कमिटीको बैठक र जिल्ला विपद व्यवस्थापन समितिको बैठकले निर्णय गरेपनि उक्त निर्णय स्थानीय सरकारले पालना गर्न सकेका छैनन् । जानकारीविना जिल्लामा काठमाडौंबाट पठाउँदा समस्या भएको सन्धिखर्क नगरपालिकाका नगर उपप्रमुख ठाकुर कुमार विकले बताए । काठमाडौंमा अध्ययन गर्ने विद्यार्थी, पेशा व्यवसाय गर्ने र मजदुरी गर्ने चार सय १ जना गृह मन्त्रालयको पास लिएर ११ वटा बसमा आफ्नो गृह जिल्लामा आएका हुन् । जिल्लाका ६ वटा स्थानीय सरकारमध्ये सन्धिखर्क नगरपालिका, शितगंगा नगरपालिका, छत्रदेव गाउँपालिका, पाणिनि गाउँपालिका र मालारानी गाउँपालिका गरी पाँच स्थानीय सरकारले सबैलाई घरघरमा पठाएका छन् । तर भूमिकास्थान नगरपालिकाले सबैलाई स्थानीय सरकारले बनाएको क्वारेन्टाइनमा राखेको छ । सन्धिखर्क नगरपालिकाका ७२ , शितगंगा नगरपालिकाका २४, भुमिकास्थान नगरपालिकाका २६, मालारानी गाउँपालिकाका ७३, छत्रदेव गाउँपालिकाका ११५ , पाणिनि गाउँपालिकाका ६५ जना र गुल्मीका २३ र प्युठानका ३ जना गरी चार सय १ जना अर्घाखाँची आएका हुन् । सन्धिखर्क नगरपालिका, भुमिकास्थान नगरपालिका र मालारानी गाउँपालिकाले स्थानीय सरकारले बनाएको कवारेन्टाईनमा बसाल्ने गरी सन्धिखर्कको टुडीखेलबाट आफ्नो पालिका बासीहरुलाई लगेपनि उक्त निर्णय सन्धिखर्क नगरपालिका र मालारानी गाउँपालिकाले कार्यन्वयन गर्न सकेका छैनन् । सन्धिखर्क नगरपालिकाका ७२ जना सबैलाई होम क्वारेन्टाइनमा सुरक्षित रुपमा रहेर सावधानीपुर्वक बस्ने गरी घरघरमा पठाइएको सन्धिखर्क नगरपालिकाका नगर प्रमुख कमल प्रसाद भुसालले बताए । काठमाडौंमा सेल्फ क्वारेन्टाइनमा बसेका उनीहरुले घरमै सुरक्षित बस्नेगरी पठाइएको उनले बताएका छन्। भुमिकास्थान नगरपालिकाका २६ जनालाई स्थानीय सरकारले बनाएको क्वारेन्टाईनमा राखिएको नगर प्रमुख रेशम थापाले बताए । स्थानीय सरकारको रुपमा रहेका सन्धिखर्क नगरपालिका, शितगंगा नगरपालिका, छत्रदेव गाउँपालिका ,पाणिनि गाउँपालिका र मालारानी गाउँपालिकाले सबैलाई साबधानी अपनाएर होम क्वारेन्टाईनमा बस्न आग्रह गरे अनुसार सबैलाई घरघरमा पठाएका हुन् । 'बिहान ५ नबज्दै बसमा मानिस आए । नत कसैले आउँदैछन् व्यवस्थापन गर्नु भनेर भन्यो नत कसैले यति जना आउँदै छन् भनेर औपाचारिक जानकारी गरायो,' पाणिनि गाउँपालिकाका अध्यक्ष अच्युत गौतमले बताए । पालिकामा भित्रिएका झण्डै ७० जनालाई सबैलाई आआफ्नो घरमा गएर सुरक्षित रुपमा होम क्वारेन्टाइनमा बस्न आग्रह गरेका छौं । छत्रदेव गाउँपालिकाले काठमाडौंबाट आएका सबैको थर्मल गनको माध्यमबाट ज्वरो नापेर सबैलाई घरघरमा पठाएको गाउँपालिकाका अध्यक्ष लेखनाथ पोख्रेलले बताए । संघीय राजधानीबाट गृह मन्त्रालयबाट पास लिएर आउने, प्रदेस राजधानी बुटबलहुँदै आएकालाई स्थानीय सरकारले तापक्रम नापेर घरघरमा गएर सेल्फ क्वारेन्टाइनमा बस्न आग्रह गरेका छौं। कसैले जानकारी नदिँदा व्यवस्थापनमा समस्या भएको उनको भनाई छ । क्वारेन्टाइनमा नराखी घरघरमा राख्दा रोग फैलने होकी भन्ने सबैमा त्रास छाएको छ ।"
बेनीमा अचेत अवस्थामा भेटिएका युवाको मृत्यु,"बेनी : म्याग्दीका एक युवाको बिहीबार शंकास्पद मृत्यु भएको छ । रघुगंगा गाउँपालिका२ भगवतिका २७ वर्षीय अनिल केसीको मृत्युलाई शंकास्पद रुपमा हेरिएको छ । बेनी नगरपालिका८ शिक्षामार्गमा बस्दै आएका केसी बुधबार राति बेनीगलेश्वर सडक अन्तरगत डल्लेपिपलमा अचेत अवस्थामा फेला परेका थिए । घटनास्थलबाट उठाएर बेनी अस्पतालमा ल्याउँदा चिकित्सकले मृत घोषित गरेका जिल्ला प्रहरी कार्यालयका डिएसपी किरनजंग कुँवरले बताए । नालीमा पल्टिएको अवस्थामा भेटिएका केसीको टाउकोमा चोट देखिएको छ, उनले भने पोष्टमार्टमसंगै हिजो उनको संगतमा रहेकाहरुसंग सोधपुछ गरिरहेका छौ । केसीको हत्या भएको भन्दै परिवार र आफन्तले छानविनको माग गरेका छन् । भिरबाट लडेको अथवा अरु कसैले कुटपिट गरेको भन्ने विषयमा अनुसन्धान भैरहेको प्रहरीले जनाएको छ । म्याग्दीको बेनी बजार ।"
अलपत्र नागरिकको उद्धार,"कालिकोट : जिल्लाका विभिन्न स्थानीय तहले लकडाउनका कारण अलपत्र परेका नागरिककोे उद्धार गर्न थालेका छन्। जिल्ला बाहिर विभिन्न सहरमा अलपत्र परेका नागरिकलाई जिल्ला ल्याउने काम सुरु भएको हो। पलाँता गाउााँलिकाले कर्णाली प्रदेश सरकार र जिल्ला प्रशासनसँगको समन्वयमा नेपालगन्ज, कोहलपुर, सुर्खेतमा अलपत्र परेका नागरिकलाई उद्धार गरी कालिकोट ल्याएको छ। जिल्लाका विभिन्न स्थानीय तहका करिब ६० जना नागरिकलाई उद्धार गरी सार्वजानिक यातायातमार्फत जिल्ला ल्याइएको गाउँपालिका अध्यक्ष लक्ष्मणबहादुर बमले बताए। पलाता गाउँपालिकाले स्थापना गरेको राहत कोषबाट भाडा तिर्ने गरी ६० जना नागरिकको उद्धार गरिएको हो। उनले अझै पनि जिल्ला बाहिर विभिन्न ठाउँमा रहेका व्यक्ति सम्पर्कमा आए उद्धार गर्ने बताए। आमालाई उपचारका लागि नेपालगन्ज लिएर गएको थिथए। लकडाउनमा परियो। उपचार गर्ने पैसाले खान बस्न ठिक्कै भयो, उद्धारपछि रतन महताराले भने, नेपालगन्जबाट भोकभोकै बबईसम्म आयौं। तर, घरसम्म पुग्ने वातावरण थिएन। गाउँपालिकाले उद्धार गरेपछि सहज भयो। पालिकाले अलपत्र परेका ६ जना मजदुरलाई जुम्लाबाट पनि उद्वार गरी ल्याएको हो। यस्तै, रास्कोट नगरपालिकाले सार्वजनिक सूचना जारी गरी मुलुकभरी अलपत्र परेका नागरिकलाई घर आउन चाहेमा सम्पर्क गर्न अपिल गरेको छ। नगरपालिका प्रमुख काँशीचन्द्र बरालले स्थानीय प्रशासनका साथै प्रदेश सरकारको समन्वयमा अलपत्र परेकालाई उद्धार गर्न सुरु गरिएको बताए। उद्धारका लागि काठमाडौं, भक्तपुर, ललितपुर, पर्वत गरी पाँचसय ३५ जना मजदुर सम्र्कमा आएका छन्। स्थानीय तहले थप विवरण संकलन गरिएका छन्।"
बागलुङकी पहिलो कोरोना संक्रमित युवतीको पाँचौ रिपोर्ट 'नेगेटिभ',"बागलुङ : नेपालको पाँचौ तथा बागलुङको पहिलो कोरोना संक्रमित १९ वर्षीया युवतीको कोरोना परीक्षणको पाँचौं रिपोर्ट नेगेटिभ आएको छ ।धौलागिरी अञ्चल अस्पतालको आइसोलेसन कक्षमा उपचाररत बानपा ४ कुँडुलेकी १९ वर्षीया युवतीको यसअघिको चारवटा रिपोर्टमा पोजेटिभ देखिएको थियो । बिहीबार पोखरामा गरिएको स्वाब परीक्षणमा कोरोना संक्रमण नेगेटिभ रिपोर्ट आएको धौलागिरी अञ्चल अस्पताल बागलुङका प्रमुख शैलेन्द्र बि पोखरेलले जानकारी दिए । 'युवतीको संक्रमण पुष्टि भएपनि सुरुदेखि नै अवस्था सामान्य थियो तर रिपोर्टमा पोजेटिभ देखिएको थियो,' डापोखरेलले भने, 'धेरै दिनपछि पाँचौ रिपोर्ट नेगेटिभ आएको छ, अब छिट्टै निको भएको सन्देश सहित डिस्चार्ज हुनेमा हामी विश्वस्त छौं।' अब शुक्रबार पुनः स्वाब पठाइने र उक्त रिपोर्ट पनि नेगेटिभ आए डिस्चार्ज गरिनेछ । संक्रमित युवतीले पनि टेलिफोन सम्पर्कमा कुराकानी गर्दै पाँचौ रिपोर्ट नेगेटिभ आएपछि आफू निकै उत्साहित भएको र कोरोनालाई जितेर छिट्टै घर फर्कने दृढता व्यक्त गरिन् । उनी चैत्र ४ गते बेल्जियमबाट कतार एयरवेजको बिमान हुँदै नेपाल आएकी थिइन् । त्यही क्रममा चैत्र १५ गते कोरोना संक्रमण पुष्टि भएको थियो । यसैसाता मात्रै नेपालको छैठौ तथा जिल्लाको दोस्रो संक्रमित बानपा ३ गौडाकोटकी ६५ बर्षीया मनकुमारी पौडेल दम र प्रेसर रोगका बाबजुद पनि सहजै कोरोनालाई जितेर फर्किएकी थिइन् ।"
वडाध्यक्षलाई कुटपिट गर्ने सातजना पक्राउ,"जाजरकोट : जाजरकोटको जुनीचाँदे गाउँपालिका वडा नम्वर २ का वडाध्यक्ष रामवहादुर नेपालीलाई कुटपिट गर्ने सात जना पक्राउ परेका छन् । कार्य कक्षमै पुगेर वडाध्यक्ष नेपालीलाई कुटपिट गरिएको थियो। कुटपिटमा संलग्न सोही वडाका ५३ वर्षीय विर्ख नाथ, ३१ वर्षीय जयबहादुर नाथ, ३६ वर्षीय रेशम नाथ, १८ वर्षीय धनबहादुर नाथ, ४९ वर्षीय नरु नाथ र २१ वर्षीय सुरेन्द्र नाथलाई प्रहरीले पक्राउ गरेको हो । पक्राउ परेका सातै जनालाई सदरमुकाम पुरर्याइएको छ । के कारणले आक्रमण भएको हो त्यसबारे केही खुल्न नसकेको र घटनाबारे अनुसन्धान भइरहेको जिल्ला प्रहरी प्रमुख किशोरकुमार श्रेष्ठले बताए । कुटपिटबाट घाइते वडाध्यक्ष नेपालीको टाउको र छातीमा चोट लागेको छ । उनको स्थानीय स्वास्थ्यचौकीमा उपचार भइरहेको छ । कुटपिटमा संलग्न जयबहादुर वडाध्यक्ष रामबहादुरसँग पराजित भएका थिए । वडाध्यक्ष रामबहादुर पूर्व एमालेको तर्फबाट उम्मेदवार भएर विजयी भएका थिए भने जयबहादुर काँग्रेसका उम्मेदवार थिए ।"
क्वारेन्टाइन व्यवस्थापनका सामग्री हस्तान्तरण,"डोटी : अहिले विश्व कोरोना भाइरस (कोभिड१९) को महामारीले आक्रान्त बनिरहेको छ । कोरोना भाइरस (कोभिड१९) ले नेपालमा समेत महामारीको रुप लिइरहेका बेला देश लकडाउनको अवस्थामा गुज्रिरहेको छ । देश बाहिर अथवा जिल्ला बाहिरबाट घर फर्केका व्यक्तिलाई अनिवार्य तीन हप्ताको लागि क्वारेन्टाइनमा राख्ने व्यवस्था समेत गरिएको छ। कोरोना भाइरस (कोभिड१९) महामारी नियन्त्रण गर्न अहिले सबै पक्ष एक भएर सहयोगमा लागि रहेका बेला डोटीमा समेत क्वारेन्टाइन व्यवस्थापनको लागि विभिन्न सामग्रीको सहयोग भइरहेका छन् । क्वारेन्टाइन व्यवस्थापनको लागि बिहीबार जिल्ला विपद् व्यवस्थापन समितिलाई करिब पाँच लाख बराबरको विभिन्न सामग्री हस्तान्तरण गरिएको छ । जिल्लामा कार्यरत एक अन्तर्राष्ट्रिय गैर सरकारी संस्था वल्र्ड भिजन इन्टरनेसनलले प्रमुख जिल्ला अधिकारी टेक नारायण पौडेललाई एक कार्यक्रमका बीच सामग्री हस्तान्तरण गरेको हो । संस्थाका प्रतिनिधि गाङ्गी बलायरले जिल्ला विपद् व्यवस्थापन समितिका संयोजक एवं प्रजिअ पौडेललाई सामग्री हस्तान्तरण गर्दै आवश्यक परे फेरी पनि सहयोग गर्न सकिने बताए। सामग्री लिंदै प्रजिअ पौडेलले भने, 'आवश्यकता अनुसार सामग्रीको सही प्रयोग हुने र सहयोगको लागि धन्यवाद व्यक्त गर्दछु ।' हस्तान्तरण गरिएका सामग्रीमा त्रिपाल, ब्लाङ्केट, झुल, पिफम, बाल्टीनलगायतका रहेका छन्। २१ दिन क्वारेन्टाइनमा राखिने डोटी जिल्लाले जिल्ला भन्दा बाहिरबाट आउनेलाई २१ दिन अनिवार्य क्वारेन्टाइनमा राख्ने निर्णय गरेको छ ।जिल्लाका आम नागरिकलाईकोरोना भाइरस (कोभिड१९) को संक्रमणबाट सुरक्षित राख्न त्यस्तो निर्णय गरिएको प्रमुख जिल्ला अधिकारी टेक नारायण पौडेलले जानकारी दिए । जिल्ला बाहिरबाट आउने जो कोहीलाई सम्बन्धीत स्थानीय तहले एक स्थानमा सम्पूर्ण व्यवस्थापन गर्ने गरेर अनिवार्य रुपमा २१ दिन क्वारेन्टाइनमा राख्ने र र्यापीड डाइग्नोष्टिक टेस्ट (आरडिटी) जाँचपछि रिपोर्टको आधारमा मात्र घर फर्काउन जिल्लास्थित सम्बन्धीत सबै निकाय स्थानीय तहलाई जानकारी गराइसकेको समेत प्रजिअ पौडेलले बताए । बडीकेदार गाउँपालिकाले स्थापना गरेको ज्योतिपुञ्ज बहुमुखी क्याम्पस बिपीनगरमा १२ जना काठमाडौंबाट र ४ जना कैलालीबाट आएकालाई क्वारेन्टाइनमा राखेको छ भने जिल्लाका अन्य स्थानीय तहले तयार गरेका क्वारेन्टाइन हाल खाली रहेका छन्।"
उदयपुरको कोरोना संक्रमित क्षेत्रमा मन्त्रीको अनुगमन,"उदयपुर : कोरोना भाइरस (कोभिड१९) संक्रमित क्षेत्र उदयपुरको त्रियुगा नगरपालिका ३ भुल्केमा पहिलोपटक प्रदेश सरकारको तर्फबाट सामाजिक विकासमन्त्री जीवन घिमिरेले उपस्थिति जनाएका छन् । बिहीबार बिहान नेपाली सेनाको पूर्वीपृतनापतिसहित संक्रमित क्षेत्र आइपुगेका मन्त्री घिमिरेले संक्रमणपछिको अवस्था, रोकथाम, नियन्त्रणका प्रयास, स्थानीयका समस्यालगायतका समग्र जिल्लाको अवश्थाका बारेमा सरोकारवालासँग छलफल गरेका थिए । अढाई घण्टा छलफलमा जुटेका मन्त्री घिमिरेलाई जनप्रतिनिधि, प्रशासन, सुरक्षा निकाय र स्वास्थ्यकर्मीसहितका ११ जनाले जिल्लाको विकसित घटनाक्रमका बारेमा जानकारी गराएका थिए । उनीहरुले उठाएका विषयमा जवाफ दिँदै मन्त्री घिमिरेले संक्रमण कहाँबाट फैलियो भन्ने कुराको अन्तिम टुङ्गोमा प्रदेश सरकार पुग्न लागेको बताए । उनले भने, 'भारतको युपिमा उर्धुभाषा अध्ययन गरेर घर फर्किएका र दुबईबाट आएका व्यक्तिमध्ये एकजनाबाट संक्रमण फैलिएको हो भन्ने निष्कर्षमा हामी पुग्न लागेका छौं, 'सुक्ष्मअध्ययनले भारतबाट आएका युवाकै घरका पाँच सदस्यमा संक्रमण फैलिएको छ, मन्त्री घिमिरेले भने, 'अब अरुभन्दा पनि ती युवाबाटै संक्रमण फैलिएको भन्नेमा हामी पुगिसकेका छौं, यधपि दुबईबाट आएकाको पनि बुझ्दैछौं ।' मन्त्री घिमिरेले भारतबाट आएका १२ जना जमातीले संक्रमण ल्याएको हो भन्नेमा आफूहरु विश्वस्थ नरहेको दावी गरे । उनले भने, 'रोग कहाँबाट आएको भन्ने निदानमा हामी पुगिसकेका छौं, त्यसैले अब यसबीचमा उनीहरुसँग ककसको संगत भयो, कहाँकहाँ पुगे भन्नेको खोजी गरी उपचार विधिलाई फराकिलो बनाउँछौं।' प्रारम्भिक अनुसन्धानमा उनीहरुको सम्र्पक २ सय ५१ जनासँग पुगेको भन्ने छ,' मन्त्री घिमिरेले भने, 'ती व्यक्तिको चाँडै परीक्षण गरिनेछ ।' स्वास्थ्यउपचारका सन्र्दभमा मन्त्री घिमिरेल कोशी अञ्चल अस्पतालमा १ सय जनाको रहेको र त्यसले धान्न नसक्ने अबश्था सृजना हुँदै गएकाले विपी कोईराला स्वास्थ्य विज्ञान प्रतिष्ठान धरानमा तत्काल १ जनालाई एकैसाथ उपचार हुने गरी प्रकृया अघि बढाएको जानकारी दिए । धरानले एक सय जना थेग्न नसकेको अवस्थामा पुरै खाली गरेर एक हजार पुर्याउने लक्ष्य रहेको बताए । मन्त्री घिमिरले उदयपुरमा कोरोनो उपचार केन्द्र बनाउनका लागि एक करोड बजेट विनियोजन भइसकेकाले तत्काल प्रक्रिया अघि बढाउन अस्पताल विकास समितिलाई निर्देशन दिए । तीन तहका सरकार बीच समन्वयमा कमि भएको स्वीकार गर्दै मन्त्री घिमिरेले स्वास्थ्य सामग्री अभाव मुलुकै रहेकाले त्यसका वावजुद बिहीबारदेखि उदयपुरमा अभाव हुन नदिने व्यवस्था मिलाइएको बताए । छलफलमा सबैभन्दा अगाडी फ्रन्टमा खटिएका स्वास्थ्यकर्मीको तर्फबाट स्वास्थ्य कार्यालयका प्रमुख मोहन सुवेदीले स्वास्थ्य सामग्री, दक्ष जनशक्ति लगायतका सुरक्षाकवजहरु अभाव रहेकाले तत्काल आपुर्ति गरिदिन आग्रह गरे । उनले जिल्लाका विभिन्न ठाउँका ४ सय ५ जनामा गरिएको स्वाब परीक्षण मध्ये २८ जनामो कोरोना पुष्टि भएको जानकारी दिए । संक्रमित क्षेत्रका जनप्रतिनिधि त्रियुगा नगरपालिकाका प्रमुख बलदेव चौधरीले संक्रमित क्षेत्रमा आउजाउँ भएका २ सय ५ जनाको स्वाव र २ हजार १ सय जनाको र्यापिड परीक्षण तत्काल गर्नुपर्ने अवस्था आएको बताए । उनले स्वाब परीक्षण धरान र बिराटनगरमा मात्र हुने भएकाले संकलनलगायतका प्राविधिक काममा असहज भएकाले सहजिकरण गरिदिन आग्रह गरे । प्रमुख जिल्ला अधिकारी दिपक पहाडीले प्रदेश सरकारले उदयपुर जिल्लालाई सिल गर्ने निर्णय गरेपनि अन्य प्रदेशसँग समन्वय नहुँदा वाहिर जिल्लाबाट सर्वसाधारण आउनेक्रम नरोकिएको बताए । उनले यो वेला उ र त्यो भनेर एक अर्कामा दोषारोपण गर्नुभन्दा सबैले जिम्वेवार भएर काम गर्नुपर्ने बताए । प्रदेश सांसद विमल कार्की, नारायण बुर्जामगर, अम्बिका थापा, जिल्ला समन्वय समितिका प्रमुख खड्गबहादुर परियारले लकडाउन थपिदै जाँदा किसान, मजदुरको जीवनयापन कष्टकर बन्दै जानुकासाथै किसानले खेती गर्न र उत्पादन गरेका बस्तु विक्री गर्न नपाएको गुनासो पोखे । उनीहरुले अस्पतालमा आएका बिरामीलाई चिकित्सकले उपचार गर्न नमान्ने, एम्बुलेन्स चालकले विरामी बोक्न नमान्ने जस्तो समस्या देखिदै गएको बताए । जिल्ला कोरोना भाइरस (कोभिड१९)को संक्रमण संख्या २८ जना पुगेसँगै स्थानीय प्रशासनले लकडाउनलाई थप कडाई गर्दै आएको छ भने संक्रमिति क्षेत्र पुर्णसिल गरिएको छ । उक्त क्षेत्रमा नेपाली सेना, सशस्त्र र नेपाल प्रहरीले घेरा हालेको छ । सर्वसाधरणलाई आउजाउमा पुर्ण रोक लगाएपछि जीवनयापनमासमेत असहज बन्दै गएको छ ।"
किरियापुत्रीको कोरोना रिपोट नेगेटिभ,"बैतडी : चार दिनपछि नेपाल फर्काइएका तीन जना किरियापुत्रीको कोरोना परीक्षण नतिजा नेगेटिभ आएको छ। पुर्चौंडी नगरपालिका ३ का अमरसिंह धामी, प्रेमसिंह धामी र रामसिंह धामीको र्यापीड डाइग्नोस्टिक टेस्ट (आरडिटी) रिपोर्ट नेगेटिभ आएको जिल्ला अस्पताल बैतडीका प्रमुख डाक्टर बसन्तराज जोशीले जानकारी दिए । जिल्ला अस्पताल बैतडीमा बुधवार बेलुका आरडिटी परीक्षण गर्दा उनीहरुको रिपोर्ट नेगेटिभ आएको हो । आरडिटी रिपोर्ट नेगेटिभ आएसँगै उनीहरुलाई घर पठाइएको बैतडीका प्रमुख जिल्ला अधिकारी आनन्द पौडेलले जानकारी दिए । वैशाख ७ गते बुवा उजले धामीको निधन भएपछि तिनै जना भारतीय क्वारेन्टाइनमै किरियामा बसेका थिए । ४ दिनदेखि भारतीय क्वारेन्टाइनमै किरिया गरिरहेका उनीहरुलाई बुधवार बेलुका जिल्ला प्रशासन कार्यालय बैतडीको पहलमा स्वदेश ल्याइएको हो । उनीहरु तीनै जनालाई झुलाघाट नाकाबाट स्वदेश फर्काइएको हो । भारतको पिथौरागढमा काम गर्दै आएका ती मजदुर लकाडाउनका कारण घर आउन नपाउँदा भारतीय क्वारेन्टइनमा बसीरहेका थिए । भारतको धार्चुला, झुलाघाट र पिथौरागढका विभिन्न क्वारेन्टाइनमा अहिले एक हजार भन्दा बढी मजदुरहरू बसिरहेका छन ।"
सिमामा अलपत्र किरियापुत्रीलाई घर ल्याइयो,सन्धिखर्क : भारतीय सिमानामा अलपत्र परेका किरियापुत्री र उनका छोरासहित २ जनालाई पाणिनि गाउँपालिकाले उद्दार गरी घर ल्याएको छ । लकडाउनका कारण २२ दिनदेखि सुनौली नाकामा रोकिएका पाणिनि गाउँपालिका वडा नम्वर ४ पटौटीको निगाली निवासी धनीश्वर बिकलाई उनका बुबाको मृत्यु भएपछि किरिया गर्न उद्दार गरी ल्याइएको हो । उनका बुबा उदयबहादुर बिकको ८ गते राती निधन भएको थियो । बुवाको निधनमा एक्लो छोरा धनीश्वर पनि किरिया बस्न आउन नसकेपछि गाउँपालिकाले नेपाल सरकार र भारतको उत्तर प्रदेस सरकारसँग समन्वय गरेर २ जनालाई उद्दार गरी घरमा लिएर आएको पाणिनि गाउँपालिकाका अध्यक्ष अच्युत गौतमले बताए । हिन्दु धर्म र सस्कृति अनुसार छोराबिना किरिया बस्न नमिल्ने भएपछि दुई देशका सरकारसँग समन्वय गरेर २ जनालाई घरमा ल्याइएको अध्यक्ष गौतमको भनाइ छ । 'कसैसँग नछोइकनै किरिया गर्ने गरी किरिया बसाएर र्यापिड टेस्ट र स्वाब परीक्षण सबै गराएर सबै रिपोट नेगेटिभ देखिएपछि घरमै सेल्फ क्वारेन्टाइनमा किरिया बस्न लगाएको अध्यक्ष गौतमले बताए । अन्य जिल्लाका मानिसहरु बाबुआमाको किरिया पनि सिमानामै बसेको भन्ने खबर आइरहँदा पाणिनि गाउँपालिकाले आफ्नो पालिकाका किरियापुत्री र उनका छोरा राजु बिकलाई घरमा ल्याएर सेल्फ क्वारेन्टाइनमा राखेको हो । बुबाको मृत्यु हुँदा दागबत्ती दिन आउन नपाएका उनी किरिया गर्न आउन पाउँदा खुशी भएका छन् । सबैले उतै सिमानामा किरिया बस्न पर्छ होला भनेका थिए । पालिका अध्यक्षको पहलमा घरमै आएको बुबाको किरिया गर्न पउँदा खुशी लागेको धनीश्वरले बताए । बाबु छोरा भएर रोजगारीका लागि भारतमा गएका थिए ।
काठमाडौंमा अलपत्र परेका नागरिकको उद्दार,"दैलेख : काठमाडौंमा अलपत्र परेका दैलेखका नागरिकको उद्दार गरिएको छ । घर जान नपाएर काठमाडौंमा अलपत्र परेका दैलेखका विभिन्न स्थानीय तहका झण्डै तीन सय ६० जनालाई दैलेख पठाइएको प्रतिनीधि सभाका सांसद पार्वतीकुमारी बिशुन्केले जानकारी दिइन् । उनीहरूलाई बुधबार राती दैलेख पठाइएको हो । प्रतिनीधि सभाका सांसद पार्वती कुमारी बिशुन्के, रबिन्द्रराज शर्मा, प्रदेश सांसद तथा काठमाडौंमा रहेका दैलेखी युवाहरूको पहलमा ८ वटा बसमा अलपत्र परेका नागरिकलाई जिल्ला पठाइएको हो । मुटु, मृगौला, नसा रोगको औषधी उपचारका लागि काठमाडौं आइ अलपत्र परेका, सुत्केरी, खर्च अभाव भएका विद्यार्थी, बालबालिका र जेष्ठ नागरिकलाई उद्दार गरी दैलेख पठाइएको सांसद बिशुन्केले जानकारी दिइन् । सरकारले कोरोना भाइरस नियन्त्रण तथा रोकथामका लागि गत चैत्र ११ गतेदेखि गरेको लकडाउनका कारण काठमाडौंमा खान बस्न समस्या हुन थालेपछि ती नागरिकलाई गाडीको व्यवस्था गरेर जिल्ला पठाइएको हो । जिल्लाको नारायण नगरपालिकाका नागरिकका लागि दुई वटा, महाबु गाउँपालिकाका लागि दुई वटा, चामुण्डा बिन्द्रासैनी नगरपालिकाका लागि एक, भैरबी गाउँपालिकाका लागि एक वटा र ठाटीकाँध गाउँपालिकाका लागि दुई वटा बस रिर्जभ गरेर नागरिहरुलाई दैलेख पठाईएको सांसद बिशुन्केले जानकारी दिइन् । नागरिकहरुलाई ल्याउन लागेको यातायात खर्च स्थानीय तहले नै ब्यहोर्ने भएका छन् । स्थानीय तहले काठमाडौंमा अलपत्र परेका आफ्ना नागरिकहरुलाई उद्दार गर्न लागेको खर्च ब्यहोर्ने भएका हुन् । उद्दार गरेर पठाइएका नागरिकलाई कर्णाली प्रदेश प्रवेश गर्ने प्रमुख नाका बबई, दैलेखको गुराँसेमा चेकजाँच गरिनेछ । उनीहरुलाई घरमै सेल्फ क्वारेन्टाइनमा बस्न आग्रह गरिएको छ । उनीहरु दैलेखको डुङ्गेश्वर गाउँपालिका१ चुप्रा स्थित गैरीमा लायन्स क्लब अफ दैलेखले खानपीनको व्यवस्थापन गरेको क्लबका कोषाध्यक्ष अभिशेक अनुरागले बताए । क्लबले विभिन्न निकायहरुसँग समन्वय गरी अलपत्र परेका नागरिकलाई खानपीनको व्यवस्था गर्दै आएको छ । यता जिल्ला प्रशासन कार्यालय दैलेखले स्थानीय तहको समन्वयमा विभिन्न जिल्लामा अलपत्र परेका मजदुर तथा अलपत्र नागरिकहरुको उद्दार गरिरहेको छ ।"
फोटो पत्रकारलाई मास्क र स्यानिटाइजर,"काठमाडौं : कोरोना भाइरस (कोभिड१९) संक्रमण जोखिबाट बच्न फोटो पत्रकारलाई मास्क र स्यानिटाइजर वितरण गरिएको छ। अप्ठेरो अवस्थामा पनि फिल्डमै खटिनुपर्ने विभिनन सञ्चार गृहमा कार्यरत फोटो पत्रकारलाई फोटो पत्रकार क्लब, नेपालले सुरक्षा सामग्री वितरण गरेको हो। कोरोना संक्रमणविरुद्ध अग्रपंक्तिमा खटिएका फोटो पत्रकार सुरक्षित रहनका लागि आईएमएसका अध्यक्ष दिपक मलहोत्रा, औषधि उत्पादक संघका तर्फबाट महासचिव बिप्लव अधिकारी, देउराली जनता फर्मास्यूटिकल्स प्रालिका कार्यकारी निर्देशक हरिभक्त्त शर्मा, पूर्वसंचारमन्त्री मोहनबहादुर बस्नेत र नर्भिक अस्पतालका डा विप्लव सापकोटा र फर्माको इन्ड्रटिजका सानूकाजी श्रेष्ठले औषधी उत्पादक संघ मार्फत फोटो पत्रकार क्लबलाई उपलब्ध गराएका मास्क र स्यानिटाइजर वितरण गरिएको हो। बिहीबार फिल्डमा खटेका ७० जना फोटो पत्रकारलाई मास्क र स्यानिटाइजर वितरण गरिएको क्लबका प्रवक्ता दिपेश श्रेष्ठले विज्ञप्तिमार्फत् जानकारी गराएका छन्।"
जाजरकोटमा ३१० जनाको कोरोना रिपोर्ट नेगेटिभ,"जाजरकोट : जिल्लामा हालसम्म कोरोना भाइस संक्रमण देखिएको छैन। लकडाउनको समयमा भारत तथा अन्य तेस्रो मुलुकबाट जिल्लामा आएका ३ सय १० जनाको कोरोना रिपोर्ट नेगेटिभ आएको स्वास्थ्य सेवा कार्यालय जाजरकोटका निमित्त व्यवस्थापक टीकाराम जैसीले बताए । उनले लकडाउन अवधिमा जिल्ला भित्रिएका सबैलाई स्थानीय तह, कर्णाली प्रदेश सरकार र आफ्नो कार्यालयको सहयकार्यमा द्रुत परीक्षण (आरडीटी) प्रविधिबाट २ सय ९६ जनाको र १४ जनाको पीसीआर प्रविधिबाट कोरोना परीक्षण गरिएकोमा सबैको रिर्पोट नेगेटिभ आएको बताए । उनका अनुसार कोरोनाको संक्रमण परीक्षण गरिएका ३ सय १० जनामध्ये भेरी नगरपालिकामा ७० जनाको आरडीटी र १४ जनाको पीसीआर जाँच गरिएको र अन्य सबै स्थानीय तहमा आरडीटी प्रविधिबाट कोरोना संक्रमणको परीक्षण गरिएको छ । निमित्त व्यवस्थापक जैसीका अनुसार वारेकोट गाउँपालिकामा ५५ जना, कुशे गाउँपालिकामा २२ जना, जुनीचाँदे गाउँपालिकामा ६१ जना, नलगाड नगरपालिकामा ४३ जना, शिवालय गाउँपालिकामा २४ जना र छेडागाड नगरपालिकामा २४ जनाको आरडीटी प्रविधिबाट कोरोना संक्रमणको परीक्षण गरिएको थियो । परीक्षणबाट सबैमा कोरोनाको संक्रमण नभएको पाइएको छ । जाजरकोट अस्पतालमा कार्यरत डाक्टरले सातै स्थानीय तहमा देश बाहिरबाट भित्रिएकाको कोरोना संक्रमणको जाँच गरेका थिए। यस्तै अहिले भारतलगायतका तेस्रो मुलकबाट आएकामध्ये वारेकोटमा १४ जना र नलगाडमा ११ जनालाई क्वारेन्टाइनमा राखिएको स्वास्थ्य सेवा कार्यालयका निमित्त व्यवस्थापक जैसीले जानकारी दिए । तर लकडाउनकै अवधीमा मंगलबार र बुधबार काठमाडौंबाट १० गाडीबाट मानिस जिल्ला भित्रिएका छन् । अलपत्र परेको भन्दै नेताहरुले अनुमति पास गराइ दिएपछि गाडीमा ठेलमठेल गरेर अलपत्र परेका विद्यार्थी,मजदुर कर्मचारीलगायतका मानिस जिल्ला भित्रिएका हुन्। अहिलेसम्म जिल्लाको अवस्था सामान्य रहेको भएपनि दुई दिनदेखि जिल्लामा हजार बढी मानिस एकै साथ भित्रिएकाले यसले चुनौति बढाएको निमित्त व्यवस्थापक जैसीले बताए । उनले को कताबाट कसको सम्पर्कमा रहेर आएका हुन् उनीहरु जिल्लामा भित्रिएर समाजमा मिसिएमा संक्रमणको जोखिम धेरै हुने बताए । प्रमुख जिल्ला अधिकारी जनकराज पन्तले ठूलो संख्यामा मानिस एकै पटक जिल्लामा भित्रिनु लकडाउनको नियम विपरित भएपनि जिल्लाको सीमानामा अलपत्र परेकालाई घर पुर्याउनै पर्ने वाध्यता रहेको बताए । उनले सांसदको आग्रह र सर्वसाधारणको वाध्यतालाई मध्यनजर गरेर जिल्ला भित्रिन पाएका सर्वसाधारणलाई स्थानीय सरकारले उचित निगरानी र व्यवस्थापन गर्नुपर्ने बताए। तर जिल्ला भित्रिएका क्वारेन्टाइनमा नबस्दा जोखिम बढेको स्थानीयको गुनासो छ ।"
भीरबाट लडेर मृत्यु,"बेंसीसहर : भेडा चराउन बन गएका लमजुङको क्ब्होँलासोँथर गाउँपालिका९ विम्दाबेंसीका एक युवाको भीरबाट खसेर मृत्यु भएको छ । वडा नं २ को मालिङमा भेडा चराउन गएका ४५ वर्षीय श्याम गुरुङको भीरबाट लडेर मृत्यु भएको हो । भेडा चराउने क्रममा भीरबाट करिब १ सय मिटर तल खस्दा घटना स्थलमै मृत्यु भएको जिल्ला प्रहरी कार्यालय लमजुङका प्रवक्ता ओमप्रकाश पुनले बताए । गुरुङको टाउको, ढाड, हातखुट्टामा गहिरो चोट देखिएको छ । शव पोष्टमार्टमका लागि बेँसीशहरस्थित लमजुङ जिल्ला सामुदायिक अस्पतालमा ल्याइएको छ।"
काठमाडौंबाट मुस्ताङ आएका ३५ व्यक्तिलाई पोखराको फर्काइयो,जोमसोम : विश्वव्यापी महामारीको रुपमा फैलिएको नोभल कोरोना भाइरस (कोभिड१९) रोकथामका लागि सरकारले लगाएको लकडाउन उलंघन गर्दै बिहीबार मुस्ताङ आएका एक बसका चालक तथा सहचालकसहित ३५ जना यात्रुलाई गण्डकी प्रदेशको समन्वयमा पोखरा फिर्ता पठाइएको छ । बुधबार वन तथा वातावरण मन्त्री शक्ति बस्नेतको सोर्सफोर्स तथा आन्तरिक व्यवस्थापनमा डोल्पाली यात्रु काठमाडौंबाट मुस्ताङतर्फ आइरहेको श्रोतले जनाएको छ । घोडाघोडी यातायात सेवाको बा४ख ८७७२ नम्बरको यात्रुवाहक बसमा सवार ३५ जना यात्रुलाई क्वारेन्टाइमा बस्न अनुरोध गरिएको तर क्वारेन्टाइनमा बस्न नपानेपछि म्याग्दी र मुस्ताङको सीमाक्षेत्रको घासा प्रहरी चेकपोष्टबाट पोखरा फिर्ता पठाइएको घासा प्रहरी चौकीका इञ्चार्ज नीमप्रसाद तिमिल्सिनाले जानकारी दिए । लक डाउनको अवज्ञा गर्दै सरकारी निकायको कुनै अनुमतिपत्र बिना मुस्ताङतर्फ आइरहेका उनीहरु सबै छिमेकी जिल्ला डोल्पाको थोरङ छोस्राङ गाउँपालिकाको भएको इञ्चार्ज तिमिल्सिनाले बताए । बसको सिट क्षमता २६ भए पनि ३१ यात्रु चढेका थिए । लकडाउन छल्दै रातारात मुस्ताङ आइरहेको उक्त बसमा १२ पुरुष र २१ महिला भएको थासाङ४ का वडाध्यक्ष बिशाल शेरचनले जानकारी दिए । बसका डोल्पाली यात्रुलाई प्रहरी चौकी घासा र थासाङ४ स्थानीयले लक डाउन अवधिमा आउजाउ गर्न नपाइने भनी सुझाएका थिए । प्रदेश सांसद महेन्द्रबहादुर थकाली र जिसस प्रमुख छिरिङ ल्हामो गुरुङको उपस्थितिमा उनीहरुलाई सम्झाइबुझाइ गरिएको जनाइएको छ । सांसदसहितको रोहबरमा उनीहरुलाई १४ दिन क्वारेन्टाइमा बस्न अनुरोध गरिए पनि उनीहरु नमानेको वडाध्यक्ष शेरचनले अन्नपूर्णलाई जानकारी दिए । उनीहरुलाई प्रदेश सरकारको समन्वयमा पोखरामा क्वोरन्टाइनमा राख्ने व्यवस्था भएको उनले बताए । लक डाउनको पहिलो चरणमा पोखरादेखि मुस्ताङ आएका ३ वटा बसका उपल्लो मुस्ताङका ७५ यात्रुलाई पर्वतको डिमुवा चेकपोष्टबाट पोखरा फिर्ता पठाइएको थियो । यस्तै लक डाउनको समयमा पोखराबाट पैदल तथा मालवाहक ट्रकमा आएका १२ जना व्यक्तिलाई क्वारेन्टाइनमा राखिएको थियो । घासा क्वारेन्टाइनमा बस्ने १२ मध्ये ७ जना व्यक्ति १४ दिन बिताएर घर फर्किसकेका छन् । कोरोना भाइरस फैलिन नदिन सरकारले लक डाउन गरेसँगै मुस्ताङका झन्डै ७ सय व्यक्ति एक महिनादेखि पोखरामा अलपत्र छन् । उनीहरुलाई जिल्ला फर्काउने विषयमा विभिन्न प्रयास भइरहेको सांसद ईन्द्रधारा बिष्टले जानकारी दिए ।
लकडाउन सदुपयोग : सामाजिक दुरी कायम गरी बाली भित्र्याउँदै किसान,"जनकपुरधाम : विश्व कारोना संक्रमणको महामारीबाट त्राहिमाम रहँदा प्रकोपबाट अछुतो छैन् । देशभरमा लकडाउन घोषणा गरि घरबाट कसैलाई निस्कन मनाही गरिएको छ । तर किसानलाई खेतमा लगाएको तेलहन र दलहन बाली भित्राउने चटारो छ । तराई मधेशको जिल्लाहरुमा उत्पादन हुने धानपछिको प्रमुख बाली गहुँ खेतमा पाकिसकेको हुँदा काटेर, दाँइ गरी घर भित्राउन भ्याईनभ्याई छ । खेतमा पाकिसकेको तेलहन बाली आलस, सरसो तथा दलहन, लाहरी, चना, मसुरो, मटरलगायतका बाली थन्क्याउने समय भएका कारण लकडाउनमा समेत किसान खेतबारी गएर काम गर्नुपर्ने बाध्यता छ । महोत्तरी बलवा नगरपालिकाका किसान विक्रम महतोले भने, 'खेतबारीमा धेरै जना हुँदैन, क्याम्पस पढ्ने छोराछोरी सबै घरमै छ, मजदुर पैसा दिएर काट्नु भन्दा आफ्नै परिवारका सदस्यलाई बिहानबेलुका खेतमा लिएर गएर काम गरे काम हुने रहेछ ।' उनले घर नजिकै खेतबारी भएकोले परिवारकै सदस्य मिलेर सर्तकता अपनाउँदै खेतमा काम गर्न जाने गरेको बताए । संक्रमणको जोखिम कम गर्न सरकारले लकडाउन घोषणा गरेको तीन सातामा भैसकेपनि किसानहरु जोखिममै भएपनि खेतबारीमा काम गरिरहेका भछन् । लोहारपट्टी नगरपालिका स्थित खेतमा गहुँ काट्दै भेटिएका किसान सञ्जिव साहले अहिले गहुँ नकाटे सबै खेतमै बर्बाद हुने डरले जोखिम मोलेरै भएपनि सपरिवार गहुँ काट्न आएको बताए । उनले भने, सरकारले लकडाउन हाम्रै लागि गरेको हो, हामीलाई थाहा छ, तर अहिले गहुँ भित्राउन पाईन, भने वर्षभरी खान धौधौ हुन्छ, त्यसैले बाहिरका मजदुर भन्दा गाउँकै दाजुभाई बोलाएर पैचो मजदुरी गरेर एकअर्काको गहुँ काट्न लागि परेको छु ।' पैंचो मजदुरीमा एक किसानले अर्को किसानको खेतमा गएर बराबरी काम गर्ने चलनलाई पैंचो मजदुरी भनिन्छ । लकडाउनका कारण एक गाउँबाट अर्को गाउँ सम्म जान मजदुर समेत डराउँछन् । ट्रयाक्टर सहितको गहुँ थ्रेसर मेशिन समेत आवतजावत गर्नगराउन रोक लगाईएको छ । तर महोत्तरी लोहारपट्टी नगरपालिकाका मेयर शैलेन्द्र कुमार यादवले खेतमा सावधानी अपनाएर काम गर्न तथा कृषि उपकरण लैजान ल्याउने बाधा अवरोध उत्पन्न नगर्न प्रशासनलाई आग्रह गरेको बताए । उनले भने, 'आफ्नै परिवारको सदस्यहरु काम गर्दा हुन्छ, एकै ठाउँमा धेरै भेला भएर काम गर्नुभन्दा खेतबारीमा आवश्यक काम गरे हुन्छ,' मेयर यादवले भने, 'एउटै टोलका मान्छेहरु भएर काम गर्दा हुन्छ, सकभर बाहिरका मानिसलाई काममा नलगाउन आग्रह गरेका छौं ।' प्रदेश २ का भुमी, व्यवस्था, कृषि तथा सहकारी मन्त्री शैलेन्द्र साहले कृषकका लागि विशेष सुचना जारी नभएपनि लकडाउन सबैमा लागु हुने बताए । उनले भने, 'लकडाउन सबैलाई छ, तर किसान खेतबबारी व्यस्त छ, गहुँ र तेलहन, दलहन बाली भित्राउन चटारो भएकोले घरमा बस्न सकेको छैन, हामीले पनि मेहनत गरेर उब्जाएको बाली घरमा भित्राउन आवश्यक नै भएकोले खेतमा नजानु भन्न सक्ने अवस्था पनि छैन ।' कृषि मन्त्री साहले बाली लगाउने बेला नाघेपछि लगाएको बाली उत्पादनमा असर पर्ने र नभित्राउदा मेहनत खेर जाने र किसानलाई दोहोरो घाटा हुने भएकोले समाजिक दुरी कायम राखि बाली भित्राउन सुझाव दिएको बताए ।"
सनसिटीका दुवै संक्रमित डिस्चार्ज : कोरोना जित्नेको संख्या ९ पुग्यो,"काठमाडौं : कोरोना जितेर थप दुईजना डिस्चार्ज भएका छन्। पाटन अस्पतालमा उपचाररत कागेश्वरी मनोहरा नगरपालिका ९ पेप्सिकोलास्थित सनसिटी अपार्टमेन्टमा बस्दै आएका ५८ वर्षीय पुरुष र ८१ वर्षीय महिला स्वास्थ्य लाभ गरी बिहीबार डिस्चार्ज भएको स्वास्थ्य मन्त्रालयले जनाएको छ। यो सहित डिस्चार्ज हुनेको संख्या ९ पुगेको छ। उनीहरु चैत्र ५ गते बेलायतबाट काठमाडौं आएका थिए। आरडीटी प्रविधिबाट परीक्षण गर्दा उक्त अपार्टमेन्टमा बस्दै आएका एकै परिवारका तीनजनामा कोरोना संक्रमण देखिएको थियो। पुन: परीक्षण गराउँदा दुईजनामा मात्र संक्रमण देखिएपछि पाटन अस्पतालमा भर्ना गरिएको थियो । उनीहरुलाई मूलपानीस्थित नगर अस्पतालका सुरक्षाकर्मी र सेनाको टोलीले र्यापिड टेस्ट प्रविधिमार्फत परीक्षण गरेको थियो। नमूना रिपोर्टमा पोजेटिभ देखिएपछि पुन: परीक्षण गर्दा कोरोना रिपोर्ट नेगेटिभ आएको थियो। नेपालमा डिस्चार्ज हुनेको संख्या दिनप्रति दिन बढिरहेको छ। हालसम्म डिस्चार्ज हुनेमा काठमाडौंका ३ धादिङका १, बागलुङका १ र धनगढीका ३ जना रहेका छन्। एकजना फागुन महिनामै डिस्चार्ज भइसेका छन्। डिस्चार्ज हुनेको संख्या बढेसंगै संक्रमितको संख्या पनि वृद्धि भएको छ। बिहीबार थप दुईजनामा कोरोना संक्रमण देखिएको छ। थप दुई जनामा कोरोना भाइरस (कोभिड१९) पोजिटिभ देखिएको स्वास्थ्य तथा जनसंख्या मन्त्रालयले जनाएको छ। नियमित पत्रकार सम्मेलनमा बोल्दै मन्त्रालयका प्रवक्ता डा विकास देवकोटाले बिहीबार राष्ट्रिय जनस्वास्थ्य प्रयोगशाला, टेकुमा भएको परीक्षणमा जनकपुरका १४ वर्षीय बालक र उदयपुरकी ५५ वर्षीया महिलामा कोरोना पोजिटिभ देखिएको जानकारी दिए। यो सँगै संक्रमितको संख्या ४७ पुगेको हो। कोरोना भाइरस आशंकामा पीसीआर र आरडीटी विधिबाट परीक्षण गराएका नमूना ४३ हजार ७ सय २२ पुगेको छ।गत २४ घन्टामा ३हजार ३ सय ५ नयाँ नमूना परीक्षण गरिएको छ। सबै प्रदेशबाट आरडीटी परीक्षण भइरहेको छ।प्रदेश १ मा ३ हजार ५सय ९२, प्रदेश २ मा ४ हजार ५ सय २९, बागमतीमा ६ हजार १सय ५५, गण्डकीमा ४हजार ५सय ५५, प्रदेश ५ मा २ हजार ७ सय ५६, कर्णालीमा ४ हजार ७ सय ३५ र सुदूरपश्चिम प्रदेशमा ६हजार ८ सय ३५ वटा नमूना परीक्षण गरिएको छ। यस्तै क्वारेन्टाइनमा बस्नेको संख्या १० हजार ५ सय ७३ छ भने आइसोलेसनमा ८६ जना छ। जसमध्ये उपत्यकाभित्र ४ र उपत्याबाहिर ८४ जना रहेका छन्।"
वडाध्यक्ष पक्राउ,तेह्रथु : एक युवालाई कुटपिट गर्ने छथर गाउपालिका६ सुदापका वडाध्यक्ष टेकराज लिम्बु बिहीबार पक्राउ परेका छन्। स्थानीय ३३ वर्षीय राजकुमार लिम्बुलाई कुटेको जाहेरीको आधारमा वडाध्यक्ष लिम्बु पक्राउ परेका हुन्। प्रहरीले उनीसँगै कुटपिटमा संलग्न सन्तकुविर लिम्बु र उनकी श्रीमती ममता लिम्बुलाई पनि नियन्त्रणमा लिएको छ। वडाध्यक्षसहित तीन जनाले राजकुमारलाई चैत २० गते साँझ कुटपिट गरेका थिए। आर्थिक रुपमा विपन्न रहेका राजकुमारले आफू कुटिएको ३ दिन पछि प्रहरीमा उजुरी दिएका थिए। तर लकडाउन तोडेकाले आफूले भाटेकार्वाही गरेको वडाध्यक्षले बताएपछि उनीविरुद्ध प्रहरीले कुनै कार्वाहीको प्रकृया अगाडि नबढाएको पीडितका बुवा टिकाप्रसाद लिम्बुले बताए। कुटपिट गरेको २१ दिन पछि पक्राउ परेका वडाध्यक्ष लिम्बुलाई सरकारी वकिल कार्यलयमार्फत म्याद थप गराई हिरासदमा रािखएको इलाका प्रहरी कार्यलय बसन्तपुरका प्रहरी निरीक्षक आसाराम चौधरीले बताए। वडाध्यक्षको कुटाईबाट घाइते भएका लिम्बुको सुनसरीको धरानस्थित विजयपुर अस्पतालमा उपचार भएको छ।
रक्सीले मातेका इन्स्पेक्टरले गरे डीएसपीमाथि हातपात,"भैरहवा : सशस्त्र प्रहरी बल नेपाल नम्बर ३८ गुल्म हेडक्वाटर (राजश्व तथा भन्सार सुरक्षा गस्ती) गुल्म रुपन्देहीका दुईजना इन्स्पेक्टरले आफ्नै गुल्मपतिमाथि हातपात गरेको घटना बाहिर आएको छ । रक्सीले मातेका इन्स्पेक्टरद्वय केशव भट्टराई र दयाराम पौडेलले मादक पर्दाथ सेवन गरी सोमबार राती व्यारेकमा आएर गुल्मपति डीएसपी मानबहादुर शाहीमाथि हातपात गरेका हुन् । हातपात गर्ने इन्स्पेक्टर केशव भट्टराई नियन्त्रणमा लिइएको छ। स्रोतका अनुसार रक्सीले मातेका दुवैजनालाई पटकपटक सम्झाउँदा उल्टै डीएसपी शाहीमाथि हातपात भएको हो। डीएसपीले संझाउने वित्तिकै इन्स्पेक्टर पौडेल विवाद स्थलबाट बाहिर गएपनि इन्स्पेक्टर भट्टराई भने डीएसपी शाहीमाथि जाइ लागेका थिए। त्यसपछि हातपातमा उत्रिएका भट्टराईलाई जवानहरुले नियन्त्रणमा लिएका थिए। उनको स्थानीय भीम अस्पतालमा स्वास्थ्य परीक्षण गराउँदा मदिरा सेवन गरेको पाइएको छ। १८ दिन घरबिदा बसेर कार्यालय आएका इन्स्पेक्टर भट्टराई मादक पदार्थ सेवन गरेर अनुशासन तोड्दै हातपातमा उत्रिँदा संगठनकै बदनाम भएको सरोकारवाला बताउँछन्। सशस्त्र प्रहरी बलका डीआइजी एवं केन्द्रीय प्रवक्ता प्रविण कुमार श्रेष्ठले नम्बर ३८ गुल्ममा अधिकृतबीच विवाद भएको पुष्टि गरे। 'घटना कसरी भयो अहिले नै ठ्याक्कै भन्न सकिँदैन, श्रेष्ठले भने, 'घटना छानबिनका लागि प्रक्रिया अघि बढाएका छौँ, छानबिनपछि पुरै विषय खुल्नेछ।'"
घर आउन नपाइ अलपत्र परेकालाई बसेकै स्थानमा राहत,"मुगु : लक डाउनका कारण घर आउन नपाइ अलपत्र परेका आफ्ना बासिन्दालाई छायाँनाथ रारा नगरपालिका सोरु र मुगुम कार्मारोङ गाउँपालिकाले बुधबारबाट उद्दार गर्न थालेका छ । खत्याड गाउँपालिकाले भने कोरोना सक्रमण फैलिने त्रासले उद्दारको सट्टा जिल्लाबाहिर रहेका आफ्ना बासिन्दालाई हाल बसेकै स्थानमा राहत पुर्याउने भएको छ । खत्याड गाउँपालिकाले बुधबार कोरोना भाइरसको सक्रमण फैलिने त्रासकाका कारण जिल्लाबाहिर रहेकालाई बसेकै स्थानमा राहत पुर्याउने निर्णय गरेको हो । काठमाडौँ, नेपालगंज र सुर्खेतमा के कति आफ्ना नागरिक अलपत्र छन् यकिन लगत संलन गरी कोरोना भाइरस सक्रमण रोकथाम तथा उपचार कोष संञ्चालन गर्ने भएको छ । त्यसको लागि ब्यवथापकीय परिचालन टिमका सदस्यहरुको संयुक्त दस्तखतमा माछापुच्छ्रे बैंकमा खाता संचालन गरिएको छ । काठमाडौँमा भक्त रावल, मनोज शाही,दिपक बानिया, नेपालगंजमा सुकबीर बुढा, कालिबहादुर रावल खगराज रोकाया, सुर्खेतमा रामबहादुर थापा, नबिन बिक र खेमबहादुर बुढालाई राहत तथा उद्दारको लागि खटाउने निर्णय भएको खत्याड गाउँपालिकाका अध्यक्ष उब्जनबहादुर शाहीले जानकारी दिएका छन् । अध्यन, रोजगारी, औषधोपचार, तथा अन्य कामका लागि ५ सयभन्दा बढी नागरिक गाउँपालिका बाहिर भएको जानकारी गराएका छन्। अलपत्रको संख्या संकलन गर्न गाउँपालिकाले खटाएको उद्दार टोलीलाई बुधबारदेखि नै लगत संकलन गर्न निर्देशन दिइसकेको छ । लगत संकलन भएपछि हाल बसेकै स्थानमा पुगेर राहत वितरण गरिने गाउँपालिकाले निर्णय गरेको अध्यक्ष शाहीले जानकारी दिए ।"
लालाबाला च्याँपेर घर फर्किनेको घुइँचो,"काठमाडौं : दुःखमा जन्मभूमि र विपद्मा आफन्तलाई सम्झन्छन् भन्ने उक्तिलाई मङ्गलबार र बुधबार साँझ कलङ्की र जडीबुटीमा देखिएको भीडले पुष्टि गरेको छ । कोभिड१९ को जोखिम हुन नदिन लकडाउन जारी रहेपछि व्यापार, व्यवसाय र रोजगारी गुमेर समस्यामा परेका श्रमिक र न्यून आय भएका व्यक्ति कुम्लो कुटुरोसहित लालाबाला च्याँपेर घर फर्कन घुइँचो गरेको त्यो स्थानमा देखियो । मुलुकका कतिपय स्थानीय तहका जनप्रतिनिधि लकडाउन कारण राजिरोटीको समस्याले बिचल्लीमा परेका आफ्ना नागरिकको उद्धारमा त्यहाँ जुटिरहेको देखिन्थ्यो । भक्तपुरको जडीबुटीमा मानिसको ठूलो हुलमा भेटिएका रामेछाप नगरपालिकाका प्रमुख नरबहादुर थापामगरले लकडाउनका कारण विपद्मा परेका नागरिकलाई उद्धार गरी घर र्पुयाउने काममा आफू जुटिरहेको बताए । उनले भने, 'आज मात्र होइन हिजोदेखि नै हो यहाँ हाम्रा धेरै नागरिक लकडाउनका कारणले विपद्मा परिरहेका थिए । धेरैजसो श्रमिक छन्। घर जान चाहनेहरुको यो भीड हो । नगरपालिकाबाट उहाँहरुलाई लिन भनेर म यहाँ आएको हुँ ।' उक्त नगरपालिकाले मङ्गलबार १३ र बुधबार १० वटा बसको व्यवस्था गरी समस्यामा परेका नागरिकलाई उद्धार गरेको थियो । विपद्मा परेका त्यस्ता नागरिकलाई नगरपालिकाले आफ्नै खर्चमा घर र्पुयाउने व्यवस्था गरेको नगरप्रमुख थापामगरले जानकारी दिए। लकडाउनका कारण रोजिरोटी गुमेर काठमाडौँ उपत्यकामा बस्ने अवस्था नरहेपछि घर फर्कन चाहनेलाई स्थानीय तहले जन्मथलो लैजाने व्यवस्था गरेका हुन् । स्थानीय तहले त्यस्ता घर फर्केका नागरिकलाई उपलब्ध गराउनुपर्ने राहत र औषधिका लागि तथ्याङ्कसमेत सङ्कलन गरिरहेको छ।स्थानीय तहले त्यसरी घर फर्केका नागरिकलाई आफ्नो बाँझो जमिन खनिखोस्री बालीनाली लगाउन र त्यसकालाई आवश्यक बीउ मलखादको व्यवस्था गरी उत्प्रेरणा जगाउन कामसमेत गर्ने भएका छन् । जडीबुटी क्षेत्रमा त्यसरी घर फर्कन चाहने दोलखा, सिन्धुली, रामेछाप, ओखलढुङ्गा, सिन्धुपाल्चोकलगायत जिल्लाका यात्रुको भीडलाई व्यवस्थापन गर्न भक्तपुरका प्रहरी प्रमुखको नेतृत्वको सुरक्षा टोलीलाई हम्मेहम्मे परेको देखिन्थ्यो । जडीबुटी र कलङ्की क्षेत्रमा काठमाडौँ जिल्लाका प्रहरी प्रमुखसहित ठूलो सङ्ख्यामा सुरक्षा फौज यात्रुको व्यवस्थापनमा खटिएका थिए। भीडलाई व्यवस्थापन गर्न र यात्रुलाई गाडी चढ्नका लागि अन्योल पैदा नहोस् भनेर प्रहरीले माइकबाट कुन ठाउँका लागि कहाँ बस छुट्दैछ भनेर सूचना दिइरहेका थिए। ती दुवै स्थानमा दशैँको फूलपातीको दिन जस्तै घर फर्कनेको भीड देखिन्थ्यो । विपद्मा परेका यस्ता नागरिकलाई घर फर्काउने कार्यमा स्थानीय तहका मात्रै होइन कलङ्कीमा सांसद टोपबहादुर रायमाझीले समेत सहजीकरण गरेका छन्। उद्धार गरी लगेका नागरिकको स्थानीय तहमा कोभिड१९का सम्बन्धमा सामान्य स्वास्थ्य परीक्षणको व्यवस्थासमेत मिलाइएको जानकारी दिइएको छ । सिन्धुलीको तीनपाट गाउँपालिकाका उपप्रमुख पदममाया तामाङ पनि लकडाउनमा अलपत्र परेका नागरिकको उद्धारका लागि बुधबार राति अबेरसम्म जडीबुटीमा खटिएका थिए। उनले दुई दिनमा झण्डै ८०० को हाराहारीमा घर फर्कन चाहने सर्वसाधारणको व्यवस्थापन गरी पठाएको प्रतिक्रिया दिए। उनले भने, 'धेरैजसो बालबालिका र आमाहरुको उद्धार गरिएको छ । उद्धार गरिएका सबैको तथ्याङ्क लिएर सङ्कलन गरिएको राहत वितरण गर्ने स्थानीय तहले व्यवस्था मिलाएको छ ।' रामेछापको खाँडादेवी गाउँपालिकाका मात्रै दुई हजार नागरिक घर फर्केको जानकारी दिइएको छ । घर फर्कनेमा न्यून आएका श्रमिक र विदेशमा कार्यरत श्रमिकका परिवारजन भएको बुझिएको छ । लकडाउनका समयमा यथास्थानमा बस्ने र घराबाट बाहिर ननिस्कन भने पनि रोजिरोटीको समस्यामा परेका सर्वसाधारणले साताभन्दा बढी समयको पैदलयात्रामा उत्रिएपछि स्थानीय तहलाई आफ्ना नागरिकलाई व्यवस्थापन गरेर लैजान सरकारले अनुमति दिएको थियो । लकडाउनले हजारौँ व्यक्तिलाई जन्मथलो र्पुयाएको छ । ठूलो सङ्ख्यामा सर्वसाधारण घर फर्किएसँगै खाद्यान्न सङ्कटको सम्भावना भए पनि खेतीपाती लगाउने ठीक समय भएकाले कतिपय बाँझो जमिन खनीखोस्री गरेर बाली लगाउन उपयुक्त अवसर मिल्नेछ । कोभिडबाट सिर्जित लकडाउनले घर परिवार सँगै रहेर जन्मथलोमा पुगी स्थानीय उत्पादन बढाउन र विकास निर्माण कार्यमा सहकार्य गर्ने एकखाले वातावरण सिर्जना गरेको छ ।"
घरमै बसेर रमजान मनाउन मुस्लिम समुदायलाई आग्रह,काठमाडौं : मुसलमान समुदायको ठूलो पर्वको रुपमा रहेको रमजान मनाउँदा घरमै बसेर मनाउन आह्वान गरिएको छ । चर्चित गजल गायकद्वय उस्ताज अहमद हुुसेन र उस्ताज मोहम्मदले जयपुरबाट यस्तो आह्वान गरेका हुन् । कोरोनाभाइरसको सङ्क्रमण फैलिने खतरा र बन्दाबन्दीको कार्यान्वयन गर्नुपर्ने पक्षलाई ध्यान दिँदैै घरमै रमजान मनाउनु उपयुक्त हुने उनीहरुको भनाइ छ । भारतमा देशव्यापी बन्दाबन्दी लागु भइरहेको छ भने दैनिक दर्जनौँमा कोरोनाभाइरसको सङ्क्रमण देखिँदै गएको छ । उनीहरुले आफैँले बनाएको भिडियो सन्देश मार्फत् लकडाउनको उल्लङ्घन नगरी घरमै बस्न र घरमै रमजान मनाउन आग्रह गरिएको छ । मुस्लीम धर्माबलम्बीहरुले एक महिनासम्म व्रत गरेर मनाउने महत्वपूर्ण पर्व मानिने रमजान यही अप्रिल २५ देखि सुरु हुन लागेको छ । रमजानको शुभकामना समेत दिँदै उनीहरुले लकडाउनसम्बन्धी निर्देशिका पूर्णरूपमा पालना गर्न पनि आग्रह गरेका छन् । त्यसैगरी फिल्म अभिनेता राजा मुरादले पनि अल्लाहको मार्गलाई मनन् गर्दै एक महिने रमजान मनाउन आग्रह गरे । भिडियो सन्देशमार्फत् उनले मुस्लीम दाजुभाई तथा दिदीबहिनीहरूलाई अहिलेको विशेष अवस्थालाई ख्याल गर्न पनि ध्यानाकर्षण गराए ।
पूर्वसचिव भीम उपाध्याय पक्राउ,काठमाडौं : पूर्वसचिव भीम उपाध्याय पक्राउ परेका छन्। नेपाल प्रहरीको साइबर ब्यूरोले बुधबार साँझ उपाध्यायलाई ललितपुरबाट पक्राउ गरेको हो। प्रहरीको केन्द्रीय साइबर ब्युरोले उनलाई नियन्त्रणमा लिएको महानगरीय प्रहरी परिसर ललितपुरका एसएसपी टेकप्रसाद राईले जानकारी दिए। फेसबुक र ट्वीटरबाट अफवाह फैलाउने गरी प्रचारबाजी गरेको भन्दै उनलाई पक्राउ गरिएको प्रहरी प्रधान कार्यालय स्रोतले बताएको छ। उपाध्यायलाई महानगरीय प्रहरी वृत सोह्रखुट्टेको हिरासतमा राखिएको छ। सामाजिक सञ्जाल फेसबुक र ट्वीटरमा उपाध्याय सक्रिय रहँदै आएका छन्। साइबर अपराधको कसूरमा बिहीबार जिल्ला अदालत काठमाडौंमा उपाध्यायलाई उपस्थित गराइने बताइएको छ।
सिमानामा सशस्त्रको बाक्लो पहरा,"काठमाडौं : लकडाउनलाई प्रभावकारी बनाउन नेपालभारत सीमामा डेढडेढ किलोमिटर दूरीमा सशस्त्र प्रहरी बल परिचालन गरिएको छ। लकडाउनको सबैभन्दा प्रमुख चुनौति नेपालभारतको खुला सीमा भएकोले २२६१६ सशस्त्र प्रहरी परिचालन गरिएको छ। पूर्व ताप्लेजुङदेखि पश्चिम दार्चुलासम्मको करिब १ हजार ८ सय ८० किलोमिटर दूरीमा सीमा सील गर्न १ हजार २ सय १३ अस्थायी चेकपोस्ट खडा गरिएको छ। नयाँ चेक पोस्टमा मात्रै साढे ८ हजार जनशक्ति परिचालन गरिएको छ। यो जनशक्ति दसगजामै राखिएको छ। यसअघि सीमा सुरक्षाका लागि ११९ बोर्डर अब्जरभेसन पोस्ट (बीओपी) काम गरिरहेका छन्। सशस्त्र प्रहरी बलका प्रवक्ता एवं डीआईजी प्रविनकुमार श्रेष्ठका अनुसार सीमा नाका सुरक्षा, क्वारेन्टाइन सुरक्षा, हेल्थ डेस्कलगायत इमिडियट रेस्पोन्स टिम, चेक पोइन्ट, पिकेट, पैदल गस्ती, मोवाइल गस्ती, क्वीक रिएक्सन टिम परिचालन गरिएको छ। सीमा अत्यन्त कडाइ गरिएको छ। कोही प्रवेश गर्न नसकोस भनेर हामी परिचालित छौं, उनले भने। अस्थायी चेक पोस्टमा बरिष्ठ हवाल्दारदेखि निरीक्षकको नेतृत्वमा खटाइएको छ। ठूलो संख्यामा सीमामा परिचालित सशस्त्र प्रहरीका सुरक्षाकर्मी पाल वा टेन्टमा बस्न बाध्य छन्। सार्वजनिक भवन, खाली स्कुल, छोटी भन्सार भएका ठाउँमा त्यही राखिएको छ। सशस्त्रले मन्त्रिपरिषद् समक्ष साधानस्रोतका लागि माग गरेको छ। उसले स्थानीय तह र प्रदेश सरकारसँग पनि समन्वय गरेको छ। उपत्यकामा ३ हजार र कर्णालीमा १७ सय सहित आइसोलेसन, क्वारेन्टाइन व्यवस्थापन, पैदल गस्ती, बिरामी ल्याउने लानेसहित ३२ हजार बढी सशस्त्र बल फिल्डमा परिचालनमा छन्। सीमाविद् बुद्धिनारायण श्रेष्ठले संक्रमण समाप्त नहुँदै सीमा व्यवस्थापन गर्न सरकारलाई सुझाव दिएका छन्। सीमा खुला वा बन्द होइन। व्यवस्थापन गर्नु पर्छ, उनले भने, अहिले सीमा खडा गरिएका चेकपोस्ट व्यवस्थित गर्न सकिए राम्रो हुन्छ। सीमामा उच्च सतर्कता कोरोना भाईरसको संक्रमण सीमा क्षेत्रबाट भित्रिन नदिन प्रदेश ५ का भारतसँगको सीमा क्षेत्रमा उच्च सतर्कता अपनाइएको छ। प्रदेश ५ का सीमावर्ती जिल्लाहरू पश्चिम नवलपरासी, रुपन्देही, कपिलवस्तु, दाङ, बाँके र बर्दिया जिल्लाका सीमा क्षेत्रलाई पूर्ण रूपमा शील गरिएको छ। सीमा क्षेत्रका विभिन्न स्थानहरूमा अस्थायी त्रिपाल राखी सशस्त्र प्रहरीको अस्थायी सुरक्षा पोस्ट खडा गरिएको छ। सीमा क्षेत्रमा सुरक्षा प्रवन्ध, स्थायी तथा अस्थायी सुरक्षा पोस्ट र सीमा अवस्था अवलोकनका लागि प्रदेश ५ सशस्त्र प्रहरी बलका प्रमुख डिआइजी नारायणदत्त नेतृत्वको टोलीले प्रमुख जिल्ला अधिकारी दिर्घ नारायण पौडेलसहित कपिलवस्तुको सीमा क्षेत्र निरीक्षण गरेको छ। सीमा क्षेत्रको हरेक ५ सय मीटरको दूरीमा २४ घन्टे सुरक्षाकर्मी खटाइएको छ। सीमा क्षेत्रमा अपनाइएको उच्च सतर्कताका कारण नेपालबाट भारत जाने र भारतबाट नेपाल आउने अवस्था पूर्ण रूपमा रोकिएको कपिलवस्तु जिल्लाका प्रमुख जिल्ला अधिकारी दिर्घनारायण पौडेलले बताए। सामान्य अवस्थामा प्रदेश ५ का तराईका ६ जिल्लामा ६ वटा गण, ३ वटा भन्सार सुरक्षा गुल्म र २८ वटा बीओपी रहँदै आए पनि सीमा क्षेत्रमा हाल २ सय ५० बढी स्थानमा सुरक्षाकर्मीहरूको पोस्ट खडा गरिएको छ। सशस्त्र प्रहरीको प्रदेश ५ को बिन्ध्यबासिनी बाहिनी र थप अन्य बाहिनीबाटसमेत सशस्त्र प्रहरी ल्याएर सीमा क्षेत्रलाई पूर्ण रूपमा शील गरिएको सशस्त्र प्रहरी बल प्रदेश ५ का प्रमुख डिआइजी नारायणदत्त पौडेलले बताए। सीमा क्षेत्रमा भारततर्फको गोरखपुर र लख्खीपुरस्थित भारतीय सीमा सुरक्षाका डिआइजी तहका सुरक्षा अधिकारीसँग पनि नियमित संवाद र समन्वयबाट प्रदेश ५ का नेपालभारत सीमामा दुवै देशका सुरक्षाकर्मीहरूबाटै संयुक्त निगरानी बढाइएको डिआइजी पौडेलले बताए। सीमामा गरिएको यस्तो सुरक्षा प्रवन्धबाट भारतका विभिन्न सहरबाट नेपाल फर्कने सर्वसाधारणहरूको घुसपैठ रोकिँदा कोरोना भाइरसको संक्रमण फैलनसक्ने उच्च जोखिमबाट भने प्रदेश ५ लाई बचाउने सुरक्षा अधिकारीहरूको दाबी छ।"
आठ महिनादेखि तलब नपाएपछि गल्याङ अस्पतालमा तालाबन्दी,"स्याङ्जा : आठ महिनादेखि तलब नपाएको भन्दै गल्याङ नगर अस्पतालमा कार्यरत डेढ दर्जन कर्मचारीले बुधबार साँझ अस्पतालको मुख्य गेटमा ताला लगाइदिएका छन् । गल्याङ नगरपालिकाद्धारा सञ्चालित अस्पतालमा कार्यरत प्रबन्धक, डाक्टरसहित १६ जना कर्मचारीले संयुक्त विज्ञप्ती जारी गर्दै सम्झौतामा उल्लेख भएअनुसार तलब सेवा सुविधाको माग गर्दै तालाबन्दी गरेका हुन् । नेपाल सरकारको तलब स्केल अनुरुप २०७६ भदौ १ गतेदेखि सेवा सुविधा उपलब्ध गराउने भनिएता पनि उनीहरुले अहिलेसम्म नियुक्तीपत्र समेत नपाएको गुनासो उल्लेख छ । कोरोना भाइरसको त्रास रहँदारहँदै पनि तलव बीना काम गर्नु परेको जनाउदै कर्मचारीहरुले नै अस्पतालको मुल गेटमा नै तालाबन्दी गरेका हुन । बुधबार साँझ तालाबन्दी गरेका उनीहरुले शुक्रबारसम्म पनि आफ्ना मागबारे सम्बोधन नभए अस्पतालबाट सुचारु हुने सबै खाले सेवा बन्द गर्ने चेतावनी दिएका छन् । विश्वभर कोरोना भाइरस संक्रमण बढिरहेको अवस्थामा आफूहरुले पनि कोरोनाको त्रासका बीच सेवा दिइरहँदा पनि नगरपालिकाले बेवास्ता गरेको कर्मचारीको गुनासो छ । नगरपालिकाको स्वामित्वमा आएको २०७६ भदौ १ गतेबाट नै तलब नपाएको उनीहरुको गुनासो छ । यसअघि गल्याङ सामुदायिक अस्पतालका नामबाट स्वास्थ्य सेवा उपलब्ध गराउँदै आएको थियो । गल्याङ सामुदायिक अस्पतालको सम्पूर्ण व्यवस्थापन समितिमार्फत हुने गर्दथ्यो । स्थानीय निकायको निर्वाचनपछि अस्पतालको सम्पूर्ण जिम्मेवारी गल्याङ नगरपालिकामा सरेको हो । तत्कालिन अस्पताल व्यवस्थापन समितिका अध्यक्ष लालगोपाल अर्याल र नगरपालिकाका संयन्त्रबीच अस्पताललगायत सम्पूर्ण कर्मचारी तथा प्राविधिकको सेवा, सुविधा र व्यवस्थापनको सम्पूर्ण जिम्मेवारी नगरपालिकाले लिनेगरी सम्झौता भएको उल्लेख छ । आठ महिनाबितिसक्दा पनि नगरपालिकाले अझैं नियुक्तीपत्र र तलब बिना कर्मचारीलाई काममा लदाउनु दुखद र लाजमर्दो रहेको कर्मचारीको भनाई छ । यसैबीच गल्याङ नगर अस्पताल संचालक समितिका अध्यक्ष एवं गल्याङ नगरप्रमुख प्रमुख भुपराज अधिकारीले समस्या जटिल नभएको बताउदै एक दुई दिनमा समाधान हुने जनाए । गल्याङमा रहेको एकमात्रै स्वास्थ्य संस्था तालाबन्दी भएपछि स्थानीयबासी भने चिन्तीत छन् । २०६३ सालमा समुदायको सक्रियतामा १४ रोपनी क्षेत्रफलमा रहेको अस्पताल बनेको छ । तत्कालिन अवस्थामा भारतीय सरकारको ५ करोडको लागानीमा अस्पताल मुख्य भवन निर्माण गरिएको हो । नेपाल सरकारको २ करोडका ३६ लाख र बुटवल पावर कम्पनीले ४० लाख सहयोग भएको थियो । अस्पतालमा एमबीबीस डाक्टरले २४ सै घण्टा सेवा, एम्बुलेन्स, एक्सरे, भिडियो एक्सरे लगायतको सेवा प्रदान गर्दै आएको थियो । गल्याङ नगरपालिका, कालीगण्डकी गाउँपालिका, चापाकोट नगरपालिकाका तथा पाल्पा जिल्लाका छिमेकी बासिन्दाले समेत अस्पतालबाट सेवा सुविधा पाएका छन् ।"
आँधीखोला किनारै किनार,"स्याङ्जा : बुटवलका १५ वर्षीय जीवन राना साथीको लहैलहैमा पोखरा पुगे। कोरोना भाइरस संक्रमणको कारण देखाउँदै तेस्रो पटकको लकडाउनमा सरकारले कडाई गरेपछि उनी आफ्नै घर बुटवल पैदल नै जाने निर्णय गरे। उनी एक्लै पोखराबाट छोटो हुने बाटो सोध्दै र खोज्दै आँधीखोला किनारै किनार हिँडे। राजमार्ग भन्दा खोलाकिनार बाटोको दूरी आधा बढी छोटो पर्छ। सानो बालक एक्लै हिँडेको देख्दा चासो लाग्नु र कता जाने हो बाबु भन्दै सोध्नु स्वभाविकै हो। कतिले त सोधे पनि। पुग्नु पर्ने बुटवल भए पनि सोध्दा उनी स्याङ्जाको अर्जुनचौपारी भन्दै आफ्नो गन्तव्यमा अघि बढिरहे। जब, पुतलीबजार नगरपालिका१३ स्थित पुलको मुखमा सातुपसल र चक्रकमला रेडक्रस उपशाखाले बनाएको पैदल यात्रीका लागि खाने, बस्नेसहित अस्थायी क्याम्पमा उनी पुगे। अनि मात्र, उनको वास्तविकता खुल्यो। रेडक्रसका जिल्ला कोषाध्यक्षसमेत रहेका लक्ष्मी थापाले खाना खुवाएपछि सविस्तार सोधिन्। खाना खाएपछि मात्रै उनले आफ्नो वास्तविकता खोले। अनि पो थाहा भो। उनी बुटवल रानीबग्यिाका रहेछन्। अहिले एसईई दिने। परीक्षा स्थागित भएपछि साथीसँगै पोखरा घुम्नका लागि हानिएका रहेछन्। साथमा २ सय रुपैयाँ बोकेर। साथमा रहेको २ सय रुपैयाँ सकियो। साथीको सहयोग मिलेन। साथमा रहेको मोबाइलले पनि साथ दिएन। घरमा सम्पर्क टुट्यो। एक्लै भोैंतारिँदै हिडेँ। कता पुग्ने भन्दै कसैले सोध्दा पनि बुटवल नभनी अर्जुनचौपारी भन्न थालेँ। अर्जुनचौपारी पनि बाटोमा हिँड्दैगर्दा सुनेको नाम थियो, ती बालकले सविस्तार लगाए। बालसुलभ उनका कुरा सुनेपछि सबैको मन पग्लियो। रेडक्रस उपशाखा सातुपसलले उनलाई बुटवल घरसम्म पुर्याउने व्यवस्था मिलायो। प्रहरीको सहयोगमा उनी बुटवल पुगे। बालक एक्लै अलपत्र परेको अवस्थामा रेडक्रसले घरमै पुर्याउने काम काम गर्यो। बेखबर रहेको छोरा सकुशल घर आइपुगेको खबर पाएपछि उनकी आमाले खुसी हुँदै रेडक्रस परिवारप्रति आभार व्यक्त गरिन्। राना मात्र होइन, अस्थायी क्याम्पबाट आजसम्म एक सय जना भन्दा बढीले खाना र बाटो खर्च खाजासमेतको सुविधा पाएका छन्। ससाना बालबच्चा च्यापेर आउनेको पनि लर्को नै देखिन्छ। लकडाउनका कारण आफ्नो गन्तव्यतर्फ डिँडेका मजदुर तथा पैदल यात्रीलाई यहाँका स्थानीय र रेडक्रसकर्मीले खाना, खाजा र बस्ने व्यवस्था मिलाएका छन्। स्थानीय स्रोत र साधन परिचालन गर्दे स्थानीय तथा सहयोगीदाताबाटै खाना र खाजाको लागि ब्यवस्थापन गरिँदै आएको छ। ग्यास, खाजा, पानी, खाद्यान्नको सहयोग गर्ने दाताहरु पनि जुटेका छन्। आउने बित्तिकै पैदलयात्रीलाई साबुन पानीले हातखुट्टा धुन लगाई क्याप्पभित्र छिर्न दिइने गरेको चक्रकमला उपशाखा सभापति डोलेन्द्रबिक्रम शाह भन्छन्। सिद्धार्थ राजमार्ग हिँड्नुभन्दा आँधीखोला किनारै किनार छोटो पर्ने हुँदा पैदलयात्रीको रोजाइमा परेको छ। यसरी हिँड्दा खोला किनारमा शीतलता हुने र बाटो छोटो हुने भएका कारण आँधीखोला किनारै किनार डिँड्ने गरेका हुन। यसरी आउनेमा अधिकांश सल्यान, दाङ, बाँके, बर्दिया र स्याङजाका मजदुर हुन्। पोखराबाट स्याङ्जाका मनकामना र माझकोट जान भन्दै पैदल आएका २७ जना मजदुर तथा पैदलयात्रीलाई स्थानीय प्रशासनको सहयोगमा २ वटा गाडीमा राखेर उनीहरूकै घर घरमा पुर्याएको छ।"
कुहिएको दाल वितरण प्रकरण : मेयरसहित ११ जना धरौटीमा रिहा,"वीरगन्ज : कुहिएको दाल राहतमा बाँडेको अभियोगमा पक्राउ परेका बाराको कलैया उपमहानगरपालिकाका नगर प्रमुख राजेश राय यादवसहित ११ जना धरौटी बुझाएर रिहा भएका छन् । नगर प्रमुख यादव, जिल्ला प्रशासन कार्यालय बाराले माग गरेको २ लाख ८१ हजार रुपैयाँ धरौटी बुझाएर बुधबार बेलुकी साधरण तारेखमा रिहा भएका हुन् । त्यही प्रकरणमा पक्राउ परेका वीरगन्जको धनलक्ष्मी दाल मिलका संचालक तेजकरण जैन पनि त्यति नै रकम धरौटी बुझाएर तारिखमा रिहा भएका छन् । बाराका प्रमुख जिल्ला अधिकारी रुद्र प्रसाद पण्डितको इजलासले बुधबार साँझ नगर प्रमुख यादव र दाल मिलका संचालक जैनसग जनही २ लाख ८१ हजार रुपैयाँ धरौटी मागेको थियो । धरौटीको रकम बुझाएर उनीहरु बुधबार नै बेलुकी साधरण तारेखमा रिहा भएका हुन् । दाल प्रकरणमा पक्राउ परेका कलैया वडा नम्बर २७ का वडा अध्यक्ष रियाजुल अन्सारी, वडा नंबर १ का वडा अध्यक्ष हरिओम प्रसाद साह सोनार, वडा नम्बर ७ का वडा अध्यक्ष सैफुल्लाह अन्सारी, वडा नम्बर ११ का वडा अध्यक्ष सर्ब नारायण चौधरी, वडा नम्बर १३ का वडा अध्यक्ष राजन प्रसाद कुर्मी र वडा नम्बर २६ का वडा अध्यक्ष महेश साह पनि ६० हजार धरौटी रुपैयाँ धरौटी बुझाएर बुधबार बेलुकी नै रिहा भएका छन् । नगर प्रमुख यादवका काकाको छोरा रवीन्द्र यादव, यादव आइस एण्ड कोल्ड स्टोरका कर्मचारीद्वय बच्चु यादव र कृष्णप्रसाद यादव पनि ६० हजार धरौटी तिरेर रिहा भएका छन् । दाल प्रकरणमा पक्राउ परेका सबै ११ जनालाई प्रत्येक महिनाको तारिख उपलव्ध गराई हाल धरौटीमा छोडिएको बाराका प्रमुख जिल्ला अधिकारी पण्डितले बताए । यसपछि साक्षी, वकपत्र हुँदै बहसमार्फत यो मुद्धाको टुङगो लाग्ने जानकारी पनि उनले दिए । लकडाउनले समस्या परेकालाई रहत वितरण गर्ने क्रममा कुहिएको दाल बाँडिएको फेला परेपछि जिल्ला प्रशासन कार्यालयको निर्देशनमा प्रहरीले नगर प्रमुख राय यादव , ६ जना वडा अध्यक्ष , एक वडा सचिव, दाल मिलका संचालकसहित १२ जनालाई नियन्त्रणमा लिएर उनीहरुविरुद्ध कालोबजारी तथा सामाजिक अपराध ऐन २०३२ अन्र्तगत जिल्ला प्रशासन कार्यालयमा मुद्दा दर्ता गराएको थियो । कलैया उपमहानगरपालिका वडा नम्बर २० बसतपुरमा चैत २८ मा राहतमा बाड्नका लागि वडा अध्यक्षले लगेको दाल कुहिएको भेटिएको थियो । उक्त दाल खरिद गरिएको कलैया ७ स्थित यादव आइस एण्ड कोल्ड स्टोरमा प्रहरीले चैत २९ गते छापा मारेर त्यहा भण्डारण गरि राखिएको ३ सय ८० बोरा दाल जफत गरी कोल्ड स्टोर सिल गरेको थियो । जफत गरिएको दालको नमुना संकलन गरि प्रहरीले परीक्षणका लागि हेटौडास्थित खाद्य प्रविधि तथा गुण नियन्त्रण प्रयोगशालामा पठाएको थियो । प्रयोगशालाबाट आएको रिपोर्टमा दाल गुणस्तरहीन र खान अयोग्य रहेको पुष्टि भएपछि प्रहरीले यस विषयमा अनुसन्धान प्रकृया अगाडि बढाएको थियो ।"
शिरमा आमाको सम्झना,"शताब्दी पुरुष सत्यमोहन जोशीलाई मैले जहिले देखें, त्यही बेलादेखि मेरा आँखा उनले लगाउने टोपीमा परेका थिए। तडकभडकबाट टाढै रहने जोशी सधैं एउटै टोपी लगाउँछन्। सामान्य कपडाको। एकदमै सादा। हल्का खैरो। तर, बिल्कुल फरक खालको। संस्कृतिविद् जोशी किन यस्तो टोपी लगाउँछन् ? मैले उनलाई यो प्रश्न गत वर्ष सोधेकी थिएँ। एक सयौं जन्मदिनभन्दा केही पहिला म कामको सिलसिलामा उनको घर पुगेकी थिएँ। मेरो प्रश्न थियो, तपार्इंले लगाउनुभएको टोपी अरूका भन्दा नितान्त फरक देख्छु। यसको कुनै रहस्य छ कि ? उनले प्रश्नप्रति त्यति रुचि नराखी जवाफ दिए सामान्य खालको। मन नलागीनलागी उत्तर दिएजस्तो लागेपछि मैले दोहोर्याएर सोध्ने आँट गरिनँ। पाटन दरबारको भण्डारखाल बगैंचामा गत माघ १५ गते जोशीकै बारेमा लाइभ पेन्टिङ हुँदै थियो। सयौं कलाकार आफ्नै लयमा जोशीलाई हेर्दै आकृति उतारिरहेका थिए। कलाकारतिर फर्किएर मेचमा बसिरहेका जोशीछेउ म पुगें। कस्तो चित्र कोर्दै छन् तपाईंले हेर्नुभयो ? , उत्साहित हुँदै उनले मलाई सोधे। उनी आफ्नो चित्र हेर्न उत्सुक देखिन्थे। केही बेर लाइभ पेन्टिङका विषयमा कुरा गरेपछि म पुनः टोपीकै विषयमा आएँ। मैले सोधें, तपाईंले लगाउनुभएको यो फरक टोपीको केही अर्थ छ ? सधंै एउटै रंगको तर अरूका भन्दा फरक टोपी किन लगाउनुहुन्छ ? उनले यो भेटमा अलिक खुसी र खुलेका देखिन्थे। उनले भने, मेरो आमाको देहवसानपछि मैले यस्तो टोपी लगाउन थालें। आफ्टर डेथ अफ माई मदर। जस्ट इन अ मेमोरी। त्यसभन्दा बढ्ता फेरि केही खोल्न चाहेनन्। मेरो मनको खुलदुली मेटिनुको साटो झन् बढ्यो। र, जिज्ञासाको पोको बोकेर उनको घरमै पुगें। उनी श्रीमती राधादेवीसँग घाम तापेर बसिरहेका थिए। मैले पुनः टोपीका विषयमा कुरा गर्न चाहेको बताएँ। तर, उनले उसरी नै विषयान्तर गर्न चाहे। भनें नि, यो सामान्य टोपी हो, उनले भने। अन्य विषयमा कुराकानी भयो। यद्यपि, मेरो धेरै चासो बुझेरै हुन सक्छ, उनले टोपीको रहस्य सुनाउन थाले। उनकी आमा राजकुमारी (नुगलदेवी) जोशीको २०५४ सालमा देहावसान भएको थियो। उनले आमाको निधनपछि फिक्का, सादा र सामान्य टोपी लगाउन थालेका रहेछन्। मेरो शिरको यो टोपी आमाको सम्झनामा, सम्मानका लागि लगाउन थालें, उनले भने, हाम्रो संस्कारमा आमाको देहान्तपछि केही न केही मूल्यवान वस्तु त्याग्ने चलन छ। मैले अरू खाले टोपी लगाउन छाडें र फिक्कासादा टोपी रोजें। तडकभडक त्यागेर जोशीले आमाको मायालाई शिरमा सजाएका रहेछन्। जोशीको मूल्यांकनमा टोपी जस्तो लगाए पनि राष्ट्रिय पोसाक नै हो। उनी पहिला भादगाउँले टोपी लगाउँथे। २०५४ पछि भने यही सादा टोपी सगर्व लगाइरहेछन्। राजकुमारीले आफू २० वर्षकी हुँदा सत्यमोहनलाई जन्म दिएकी थिइन्। आमासँगको सम्बन्ध एकदमै घनिष्ठ रह्यो उनको। जोशीका अनुसार आमालाई पेटको समस्या थियो। तर, के रोग भन्ने यकिन भएन। शिक्षण अस्पतालमा भर्ना भएको ५६ दिनमा देहान्त भयो। जोशीले त्यो क्षण सम्झिए, ज्वरो आएको थियो। तर, के रोग थियो, थाहै भएन। सय वर्षे जोशीले आमाको महिमा गाए, आमा भनेको आमै हो। आमाको ठाउँ अन्य कसैले लिन सक्दैन। जति उमेर बढोस् तर आमाका अगाडि छोराछोरी सानै हुन्छन्। उमेर भनेको केवल नम्बर मात्रै रहेको बुझाइ उनको छ। भगवान् कृष्णकी भक्त थिइन् उनकी आमा। उनले कम्तीमा ५० वर्ष कृष्ण मन्दिरमा बिताइन्। जोशीलाई याद छ, आमा दिनको तीनपटक कृष्ण मन्दिर पुग्नुहुन्थ्यो। बिहान कृष्ण जागरण गीत गाउन जान्थिन्। चन्दन घोट्ने, चोखो पानी ल्याउनेलगायत काम सकाउँथिन्। घरको कामधन्दा सकेर फेरि दिउँसो पूजाआजाको सामान सरसफाइ गर्न, भगवान्लाई पहिर्याएको वस्त्र धोइदिनेलगायत काम गर्न पुग्थिन्। र, बेलुकी आरतीको समयमा पुनः जान्थिन्। अहिले पनि कृष्ण मन्दिरको बाटो भएर हिँड्दा भगवान्को पूजा गर्दै हुनुहुन्छ कि जस्तो लाग्छ। अझै माला गाँस्दै हुनुहुन्छ कि ? चन्दन पो घोटिरहनुभएको छ कि जस्तो लाग्छ, सत्यमोहनले भने। आमाको प्रिय ठाउँ भएकाले कृष्ण मन्दिरसँग उनको धार्मिक मात्रै नभएर भावनात्मक सम्बन्ध रहेछ। माणिकरत्न शाक्यले कृष्ण मन्दिरबारे स्नातकोत्तर तहमा शोधपत्र तयार पारे। त्यसमा जोशीकी आमाको योगदानबारे लेखिएको उनको जानकारीमा आयो। आमाको नाममा उक्त शोधग्रन्थलाई जोशीले पुस्तकका रूपमा छपाउन सघाए। नेवारीमा लेखिएको कृष्णदेगःया शिलालेख पुस्तक जोशीले आफनो लाइब्रेरीबाट निकालेर मलाई पनि दिएका छन्। उनका बुवा शंकरराजदास जोशी ७८ वर्षसम्म बाँचे। आमा ९७ वर्ष। म आमाभन्दा तीन वर्ष धेरै बाँचिसकेको छु, उनले भने, जिन्दगी एउटा अवसर हो, यसरी नै बाँच्छु भन्न सकिन्न। तर, सकेसम्म चाहेजसरी बाँच्नुपर्छ। सादा जीवन, उच्च विचारमा विश्वास गर्ने उनी आमालाई गुरु मान्छन्। यद्यपि, उनकी आमा निरक्षर थिइन् तर मनकी साक्षर। सत्यमोहनको शिरमा त्यो प्रस्टै प्रतिविम्बित हुन्छ।"
"प्रेमिका बनाएर सामूहिक बलात्कार, तीन महिनापछि बाहिरियो घटना","विराटनगर : प्रेमिका बनाएर मोरङको बूढीगंगा गाउँपालिकाकी १७ वर्षीया एक किशोरीमाथि सामूहिक बलात्कार गरिएको घटना लगभग तीन महिनापछि बाहिरिएको छ। प्रहरीकाअनुसार ती किशोरीमाथि पाँच जना युवा मिलेर सामूहिक बलात्कार गरेको घटना लामो समयसम्म गुपचुप रहेको थियो। गत माघ १५ गते राति बलात्कारमा संलग्नमध्ये एक युवा आएर बुधबार साँझ किशोरीसँग झगडा गरिरहेको गाउँलेले देखेपछि पुरानो घटना सार्वजनिक भएको हो।घटना बाहिरिएपछि बलात्कारमा संलग्न बूढीगंगा६ का २० वर्षीय टंके भनिने कुमार राई, १९ वर्षीय सन्देश लिम्बू, इन्द्र भनिने किशोर राई र लक्ष्मण राईलाई प्रहरीले बुधबारराति पक्राउ गरेको छ। बलात्कारमा संलग्न रोशन मगर फरार रहेको र खोजी तीव्र पारिएको प्रहरीले जनाएको छ।प्रहरीका अनुसार भैरहवा घर भएका रोशन बूढीगंगास्थित ठूलीआमाको घरमा बस्थे।मोरङ प्रहरीका प्रवक्ता डीएसपी मानबहादुर राईकाअनुसार प्रेमको नाटक गर्दै किशोरीलाई प्रेमिका बनाउने काममा लक्ष्मण संलग्न रहेको पाइएको छ। प्रेमको नाटक गर्दै प्रेमिका बनाएपछि दुई जनाबीच मोबाइलमा कुराकानी हुन थालेछ।त्यही मौकामा राति लक्ष्मणले जरुरी काम परेको भन्दै घरदेखि तल रहेको फुटबल खेल्ने चउरमा भेट्न बोलाएपछि किशोरी गइन्, राईले भने, भेट्न लक्ष्मण आफू मात्रै गएनन्।सँगै चार जना साथीहरुलाई पनि लिएर गए । उनकाअनुसार दुई जनाको भेट भएर गफ हुँदै गर्दा लक्ष्मणभन्दा केही पछाडि रहेका चार जना साथीहरुले उनकै सहयोगमा किशोरीलाई घिसार्दै मलाहा खोलाको घारीमा पुर्याएर पालैपालो बलात्कार गरेको प्रारम्भिक अनुसन्धानबाट खुलेको छ। यो कुरा कोही कसैलाई भनेमा हत्या गर्नेसम्मको धम्की दिइएका कारण डरले किशोरीले माघ १५ गते रातिको घटना भएपनि बाहिर ल्याउन भने नसकेको पाइएको डीएसपी राईले बताए।उनकाअनुसार इन्द्र भनिने किशोर राईले बुधबार साँझ घरमै गएर गाली गलौज गर्दै किशोरीसँग झगडा गरिरहेको देखेपछि उनीसँगै वास्तविक कुरा बुझेर गाउँलेले प्रहरीलाई खबर गरिदिएका हुन्। गाउँलेले दिएको सूचनाका आधारमा प्रहरी टोली किशोरीको घरमा पुग्यो।वास्तविक कुरा बुझ्ने क्रममा लगभग तीन महिना अघि किशोरीमाथि भएको सामूहिक बलात्कारको घटनाका बारेमा खुल्यो, उनले भने, त्यसपछि घटनामा संलग्नमध्ये चार जनालाई पक्राउ गरियो।फरार रहेका अर्का एक युवाको खोजी भइरहेको छ । घटनामा संलग्न युवाहरुले सामूहिक बलात्कार यता घरमै आएर बारम्बार मानसिक तनाव दिँदै विभिन्न धम्कीहरु दिने र झगडा गर्ने गरिरहे पनि डर र त्रासका कारण कोही कसैलाई सुनाउन भने नसकेको किशोरीले प्रहरीलाई बताएकी छन्। गाउँलेहरुको साथ र सहयोगकै कारण ढिलो भएपनि आफू घटनाका बारेमा खुल्न सकेको उनले सुनाएको जानकारी डीएसपी राईले दिए।युवाहरुले बारम्बार घरमै आएर झगडा र दुर्व्यवहार गर्दै धम्क्याउँदासम्म पनि मैले कुरा खोल्न सकेकी थिइँन, उनलाई उद्दृत गर्दै प्रहरीले भन्यो, यही घटना वरपरका छरछिमेकीले देखेर साथ दिएपछि लामो समयदेखि पीडित भएर पनि पीडा बाहिर ल्याउन नसकिरहेकी मलाई धेरै सजिलो भयो । प्रहरीका अनुसार किशोरीका बुवाको यस अघि नै निधन भइसकेको छ।आमा एक वर्ष अघि वैदेशिक रोजगारीका लागि गएपछि घरमा दुई बहिनीको रेखदेख गरेर आफू पनि पढ्दै किशोरी बसेकी थिइन्। सामूहिक बलात्कारमा संलग्न विरुद्ध जबरजस्ती करणी मुद्धा चलाउन म्याद थप गरेर घटनाका बारेमा अनुसन्धान अघि बढाइने जानकारी प्रहरीले दिएको छ।"
पाँच सय किलोमटिर पार गरेर घर पुग्नै लाग्दा फर्काइए मजदुर,"धादिङ : लामो लकडाउनका कारण खानबस्नकै समस्या आउन थालेपछि उद्योग र स्थानीय तहको समन्वयमा घर पठाइएका मजदुरलाई फेरि उद्योगमै फर्काइएको छ । धादिङको धुनीबेसीबाट दाङ जान पाँच सय किलोमटिर पार गरेर दाङ र बाँकेको सिमानामा पर्ने शिव खोला पुगेका ६२ जना मजदुरलाई स्थानीय प्रशासनले शिव खोलाबाट फेरि धुनीबेसीमै फर्काइदिएको हो । लामो लकडाउनका कारण उद्योग बन्द हुँदा खानबस्नकै समस्या भएपछि घर हिडेका मजदुरलाई बाँके प्रशासनले घर छेउबाटै फर्काइदिएपछि अहिले झनै समस्या उत्पन्न भएको छ । लकडाउनपछि धादिङको धुनीबेसीमा रहेको सत्यसत्य इँट्टा उद्योग बन्द हुँदा त्यहाँ कार्यरत नेपाली र भारतीय मजदुर कामविहीन भएका थिए । लकडाउन दोस्रो साता थपिएपछि हिँड्न सक्ने मजदुरहरु हिँडेरै घर फर्किए पनि बालबच्चा भएका र हिँड्न नसक्ने नेपाली र भारतीय मजदुरहरु उद्योगमै रहेका थिए । लकडाउनको अवधि लम्बिँदै जाँदा थप समस्या आउन सक्ने भएको र मजदुरहरुले पनि आफूलाई घरसम्म पुग्ने वातावरण बनाइदिन अनुरोध गरिरहँदा धुनीबेसी नगरपालिकासँगको समन्वयमा उद्योगले नै ट्रक रिजर्भ गरी पठाइएको मजदुरहरुलाई घर पुग्ने बेलामा त्यहाँका स्थानीय प्रशासनले फर्काइदिएको हो । सत्य सत्य इँट्टा उद्योगका मालिक रविन भुजेलले भने, २६ दिन उद्योगमै बिताएपछि उनीहरुलाई खानाको समस्या भयो र घर जाने निधो गरे । हामीहरुले नै पहल गरेर चामल लिन नेपालगन्ज जान लागेको ट्रकलाई आग्रह गरेर ६२ जना मजदुर सोमबार दाङका लागि पठाइएको हो । '६ जिल्ला पार गरी दाङको सीमा शिव खोलामा पुगेपछि प्रशासनले प्रवेश दिएन । सोमबार रातभर त्यही बसे । पाँच सय किलोमिटर पार गरेर घर छेउमै पुगेका उनीहरुलाई भोलिपल्ट प्रशासनले त्यही ट्रकमा धादिङ फर्काइदियो', ट्रक चालक विक्रम लामाले भने, शिव खोलामा पुगेपछि एक रात सवैजनालाई यही ट्रकमा राखियो, भोलिपल्ट अघि जान नपाइने भनेपछि यहीँ फर्काएर ल्याइदिएँ । घर पुग्ने बेलामा त्यहाँको प्रशासनले विनाकारण फिर्ता पठाइदिएपछि अहिले ती मजदुर उद्योगमै रहेका छन् । उनीहरुलाई अहिले उद्योगले नै खानेबस्ने ब्यवस्था मिलाइरहेको छ । ट्रकमा अधिकांश बालबालिका र वृद्धवृद्धा थिए । बाँके प्रशासनले भने गाडीमा अधिकांस भारतीय नागरिक भएको र पहिला समन्वय नगरी आएकाले फिर्ता गरिएको बताएको छ । बाँकेका प्रमुख जिल्ला अधिकारी कुमारबहादुर खड्काले भने, गाडीमा अधिकांश भारतीय नागरिक रहेछन्, धादिङमा रहेका भारतीय मजदुरलाई के कारणले त्यहाँबाट पठाउन पर्यो, मसँग कुनै समन्वय भएकै छैन, जिल्ला प्रशासन कार्यलय धादिङले पनि पास जारी गरेको मलाई केही थाहा छैन, बाँके आइपुगेपछि प्रश्न खडा भएकाले उतै फर्काइएको हो । जसोतसो आफ्नो घर छेउ पुगिसकेका मजदुरहरुलाइ शंका लागेको खण्डमा क्वारेन्टाइनमा राखेर मात्रै घर पठाउनुपर्नेमा जवरजस्ती उद्योगमै फिर्ता गरिएको प्रति मजदुरहरु आक्रोशित बनेका छन् ।"
दैलेखका ५ सय ८६ जनाको कोरोना रिपोर्ट नेगेटिभ,"दैलेख : दैलेखमा र्यापिड डाइग्नोष्टिक टेस्ट (आरडीटी) र पोलिमरेज चेन रियाक्सन (पीसीआर) प्रविधिमार्फत ५ सय ८६ जनाको कोरोनाको एन्टीबडी परीक्षण गरिएको छ । आरडीटीमार्फत जिल्लाका विभिन्न स्थानीय तहका गरी ३९ महिला र ४ सय ५८ पुरुष गरी ४ सय ९७ जनाको दु्त परीक्षण गरिएको हो । पीसीआरमार्फत ९ जना महिला र ८० जना पुरुष गरी ८९ जनाको स्वाब नमुना परीक्षण गरिएको हो । भारतलगायत तेस्रो मुलक र नेपालका विभिन्न स्थानबाट भित्रिएकाको कोरोना परीक्षण गरिएको बताइएको छ । दैलेखमा गरिएको कोरोना परीक्षण अनुसार आरडीटी परीक्षणका सबै रिपोर्ट नेगेटिभ आएको स्वास्थ्य सेवा कार्यालय दैलेखका खोप अधिकृत तथा कोभिड१९ का फोकल पर्सन थीरप्रसाद रेग्मीले बताए । फोकल पर्सन रेग्मीका अनुसार पीसीआर प्रविधिमार्फत स्वाब संकलन गरी परीक्षणका लागि पठाइएको ८९ जनाको रिपोर्ट नेगेटिभ आएको छ । स्वास्थ्य सेवा कार्यालय दैलेखले दिएको जानकारी अनुसार दु्रत परीक्षण (आरडीटी) मार्फत दैलेख जिल्ला अस्पताल र नारायण नगरपालिकामा गरि २ सय जना, दुल्लु नगरपालिकामा ७ जना, आठबीस नगरपालिकामा ८७ जना, टाठीकाँध गाउँपालिकामा ९ जना, नौमूले गाउँपालिकामा ५१ जना, भगवतीमाई गाउँपालिकामा ५७ जना र डुङ्गेश्वर गाउँपालिकामा ८६ जनाको कोरोना परीक्षण गरिएको छ । भारत लगाएत तेस्रो मुलुकबाट आएका र क्वारेन्टाइनमा बसेका तथा अन्यको दु्रत परीक्षण गरिएको स्वास्थ्य सेवा कार्यालय दैलेखका प्रमुख डा निरन्जन पन्तले जानकारी दिए । 'अझै धेरैको कोरोना परीक्षण गर्न बाँकी छ, हामीलाई ९ सय र्यापिड किट प्राप्त भएको हो,' उनले भने । जिल्लामा गम्भीर प्रकृतिका शंकास्पद बिरामी नरहेको डा पन्तले बताए । जिल्लाभर विभिन्न क्वारेन्टाइनमा ८० जना रहेको जिल्ला प्रशासन कार्यालय दैलेखले जनाएको छ ।"
आरडीटी किट अभावमा परीक्षण रोकियो,"राजविराज : उदयपुरमा फेला परेका कोरोना संक्रमित २८ मध्ये दुईजना सप्तरीको सुरुङ्गा नगरपालिकाका भएपनि आरडीटी किट अभावमा सो क्षेत्रमा परीक्षण हुन सकेको छैन् । सुरुङ्गा नगरपालिका११ औराहा भजक्का क्षेत्रका बासिन्दाले वडालाई सिल गरी कोरोना परीक्षण तीव्र पार्न माग गरे पनि जनशक्ति र आरडीटी किटको अभावका परीक्षण हुन नसकेको हो । त्रियुगा नगरपालिका३ भुल्केमा कोरोना भाइरस (कोभिड१९)को संक्रमण भएका दुईजना भजक्काको रहेको खबरले सो ठाउँका युवाहरुले बार लगाएर बाटोहरु घेरेको वडा अध्यक्ष गयाप्रसाद चौधरीले बताए । चौधरीका अनुसार आवतजावत समेत बन्द हुने गरी बाटोहरु अवरुद्ध पारिएको छ । स्वास्थ्य तथा जनसंख्या मन्त्रालयले मंगलबार पुष्टि गरेका ११ जनामध्ये दुईजना सुरुङ्गा११ का स्थायी बासिन्दा हुन् । स्थानीयवासीका अनुसार एकै परिवारका संक्रमित ५ मध्ये १ जना १८ वर्षीय युवा भुल्केस्थित मामाघर गएपछि लकडाउनका कारण सुरुङ्गास्थित घर फर्किन पाएनन् । अर्का ३५ वर्षीय मौलबी तीन महिनादेखि घर नफर्किएको र भुल्केस्थित मस्जिदमा बस्ने गरेको उनको परिवारले जानकारी दिएको वडा अध्यक्ष चौधरीले बताए । तर, भुल्केवासीले उनी सुरुङ्गा र भुल्केस्थित मस्जिदमा आउने जाने गरेको बताउँछन् ।संक्रमित मौलवीको घरमा २० जनाको परिवार रहेको र उनकी श्रीमती सुरुङ्गाको औरहा भजक्का, कुशहा, कदमाहा, टिकुलिया सम्म गएर तरकारी बेच्ने गरेको वडा अध्यक्ष चौधरीले बताए । भुल्केमा पहिलो पटक फेला परेका संक्रमित भारतीय सप्तरीको सप्तकोशी र कञ्चनरुप नगरपालिकाको मस्जिदमा बस्दै गएको पत्ता लागेपछि सो क्षेत्रमा मात्र २ सय ३७ जनाको आरडीटी परीक्षण गरिएको थियो । संक्रमितहरु बसेको सप्तकोशी, कञ्चनरुपमा ठूलो सङ्ख्यामा परीक्षण गर्नु परेकाले आरडीटी किट अभाव भएको स्वास्थ्य कार्यालय, सप्तरीले जनाएको छ । स्वास्थ्य कार्यालयमा प्राप्त आठ सयमध्ये सात सय ४० किट सकिएको निमित्त प्रमुख दुनियालाल यादवले जानकारी दिए । प्राथमिक स्वास्थ्य केन्द्र कञ्चनरुपलाई उपलब्ध गराइएको एक सय किट पनि सकिएको सिनियर अहेव डम्बर गुप्ताले बताए । यसैगरी राजविराजस्थित गजेन्द्रनारायण सिंह अस्पतालमा आएको १ सय ६० मध्ये १ सय १७ किट सकिसकेको अस्पतालका प्रमुख मेडिकल सुपरिटेन्डेन्ट डा चुमनलाल दासले जानकारी दिए । मागअनुसार आरडीटी किट, भिटिएम, पीपीइ, मास्क, सेनिटाइजर, थर्मल गन आदि आपूर्ति हुन नसक्दा स्वास्थ्य सेवामा समस्या भएको स्वास्थ्य कार्यालय निमित्त प्रमुख यादव बताउँछन् । इस्लाम धर्मावलम्बीहरुको धार्मिक सभा 'इज्तिमा' भएको बोदे बर्साइनमा नेपाली सेनाको सहयोगमा स्वाब संकलन केन्द्र स्थापना गर्ने निर्णय भएको पाँच दिन बिते पनि भिटिएम र आरडीटी किटको अभावमा परीक्षण सुरु हुन सकेको छैन् । बोदे बर्साइन नगरपालिका५ जाँजरमा फागुन ३ देखि ५ गतेसम्म भएको धार्मिक सभा 'इज्तिमा' मा एक लाख बढी इस्लाम धर्मालम्बीहरु भेला भएका थिए । 'इज्तिमा' मा भेला भएका जमातीहरु नै आफ्नो कार्यक्षेत्र बाँडेर फरकफरक मस्जिद गएकाले सो क्षेत्र पनि जोखिमयुक्त भएको ठहर गर्दै बोदे बर्साइनमा स्वाब संकलन राख्ने निर्णय भएको हो । नेपाली सेनाको चिकित्सकसहितको टोली स्वाब संकलनका लागि तयारी अवस्थामा रहे पनि भिटिएमकै अभावले आउन पाएका छैनन् । जिल्लामा भिटिएम र आरडीटी किटलगायतका सामाग्री माग भन्दा निकै कम प्रदेश सरकारले पठाएको निमित्त प्रमुख यादवले जानकारी दिए । 'किट अभाव छ,' उनले भने, 'प्रदेश सरकारले एक दुई दिनमा पठाइदिने आश्वासन दिएको छ ।' कोरोना संक्रमणको जोखिममा रहेका स्वास्थ्यकर्मी, सञ्चारकर्मी, सुरक्षाकर्मी, एम्बुलेन्स चालकलगायतको आरडीटी परीक्षण पनि हुन सकेको छैन । अनुगमन, निरीक्षणका लागि बुधबार आएका प्रदेश २ को महिला तथा बालबालिका सामाजिक न्याय समितिसँग पनि अस्पतालका प्रमुख मेसु डा दास र स्वास्थ्य कार्यालयका निमित्त प्रमुख यादवले स्वास्थ्य सामग्री माग गरे । आठ जना प्रदेश सांसदको नेतृत्व गर्दै आएका समितिका सभापति जैनुल राइनले प्रदेश सरकारलाई निर्णय भइसकेको पीसीआर मेसिन जडान गर्न र स्वास्थ्य सुरक्षा सामग्री उपलब्ध गराउन निर्देशन दिने आश्वासन दिए ।"
आज १४ औं लोकतन्त्र दिवस,"काठमाडौं : उन्नाईस दिने जनआन्दोलनको बलमा लोकतन्त्र स्थापना भएको दिनको सम्झनामा बिहीबार १४ औं लोकतन्त्र दिवस मनाइँदैछ। कोरोना भाइरसबाट बच्न जारी बन्दाबन्दीका कारण औपचारिक कार्यक्रम हुन नसके पनि २०६३ वैशाख ११ गते अर्थात् आजैका दिन राजाबाट खोसिएको अधिकार जनआन्दोलनको शक्तिका कारण पाएकाले लोकतन्त्र दिवसको महत्व छ। विसं २०५९ असोज १८ गते जननिर्वाचित प्रधानमन्त्रीलाई तत्कालीन राजा ज्ञानेन्द्रले अपदस्थ गरी आफूखुशी कार्यकारी प्रमुख तोक्न थालेका थिए। आफूखुशी तोकिएका प्रधानमन्त्रीबाट समेत सन्तुष्ट नभई २०६१ माघ १९ गते मन्त्रिपरिषद्को अध्यक्षसमेत राजा नै बनेपछि आममानिसमा राजतन्त्रप्रति वितृष्णा बढ्दै गयो। माघ १९ पछि तत्कालीन आन्दोलनरत सात दल र सशस्त्र जनयुद्ध गरिरहेको नेकपा माओवादीबीच २०६२ मङ्सिरमा १२ बुँदे समझदारी भएपछि जनआन्दोलनको वातावरण बनेको थियो। जनआन्दोलनको माग २०५९ जेठ ८ गते विघटन गरिएको प्रतिनिधिसभा पुनःस्थापना, निरङ्कुश राजतन्त्रको अन्त्यलगायत थियो। नेपाली कांग्रेसका तत्कालीन सभापति गिरिजाप्रसाद कोइरालाको नेतृत्वमा भएको आन्दोलनमा लाखौँ मानिस सडकमा उत्रिएपछि २०६३ सालमा आजैका दिन संसद् पुनःस्थापनासहित जनताले अधिकार पाएका थिए। यसैले यस दिनलाई लोकतन्त्र दिवसका रुपमा मनाउने गरिएको छ। लोकतन्त्र स्थापना भएपछि त्यसै वर्ष जेठ ४ गते बसेको प्रतिनिधिसभाको बैठकले राजतन्त्र निलम्बनसहित महत्वपूर्ण ऐतिहासिक घोषणा गरेको थियो। यही घोषणाबमोजिम पहिलोपटक २०६४ चैत २८ गते पहिलो संविधानसभाको निर्वाचन भयो। संविधानसभाको पहिलो बैठकले २०६५ जेठ १५ गते नेपालमा २४० वर्षे राजतन्त्रको अन्त्य गर्दै सङ्घीय लोकतान्त्रिक गणतन्त्र घोषणा गर्यो। पहिलो संविधानसभाले संविधान बनाउन नसके पनि दोस्रो संविधानसभाबाट २०७२ असोज ३ गते संविधान जारी भई कार्यान्वयनको क्रममा छ। वैशाख ११ गतेपछि नै यो राजनीतिक विकास भएकाले प्रत्येक वर्ष यस दिन लोकतन्त्र दिवसका रुपमा स्मरण गरिन्छ।"
