शीर्षक,विवरण
भक्तपुरको मध्यपुर थिमिमा एकैदिन ३१ नयाँ संक्रमित थपिए,भक्तपुर : भक्तपुरको मध्यपुर थिमि नगरपालिका बिहीबार एकै दिन ३१ जना नयाँ कोरोना भाइरस संक्रमित थपिएका छन्। जिल्लाभर एकैदिन ४१ जना नयाँ संक्रमित थपिँदा मध्यपुर थिमि नपाका मात्रै ३१ जना रहेका हुन्। स्वास्थ्य कार्यालय भक्तपुरका अनुसार यससँगै मध्यपुर थिमि नपामा कोरोना भाइरस संक्रमितको संख्या एकसय ५६ पुगेको छ। यो संख्या भक्तपुरका चार नपामध्ये सबैभन्दा बढी हो। जब कि भक्तपुर जिल्लाभर कोरोना भाइरस संक्रमितको संख्या ३ सय ७५ पुगेको छ। बिहीबार भक्तपुर नपामा पाँच महिला र चार पुरुष गरी ९ जना संक्रमित थपिएको स्वास्थ्य कार्यालय प्रमुख कृष्ण मिजारले जानकारी दिए। भक्तपुर नपामा कूल संक्रमितको संख्या ६२ पुगेको छ। त्यस्तै सूर्यविनायक नपामा एकजना संक्रमित थपिएका छन्। यससँगै सूर्यविनायक नपामा संक्रमितको संख्या ९४ पुगेको छ। कार्यालयका अनुसार स्वास्थ्य मन्त्रालयको प्रेस ब्रिफिङमा बिहीबार भक्तपुरमा ४१ जनामा कोरोना भाइरस संक्रमण पुष्टि भएको जनाए पनि भक्तपुरका ३३ जनामात्रै रहेका छन्। बाँकी ८ जना भक्तपुरका दुईजनाको दोस्रोपटकको परीक्षण हो। काठमाडौं र ललितपुरका २२ जना र बाँकी २ जना काठमाडौं उपत्यका बाहिरका संक्रमित रहेको स्वास्थ्य कार्यालय प्रमुख मिजारले बताए। उनका अनुसार बुधबारजस्तै कन्ट्याक्ट टेसिङपछि स्वाब पठाएकाहरुमध्ये बिहीबार पनि ३३ जनामा संक्रमण पुष्टि भएको हो।
विद्युतभार कटौतीको अन्त्य ओली र पुनकै योजनामा भएको हो : कुलमान घिसिङ,"काठमाडौं : नेपाल विद्युत् प्राधिकरणका कार्यकारी निर्देशक कुलमान घिसिङले प्रधानमन्त्री केपी शर्मा ओली र ऊर्जा, जलस्रोत तथा सिँचाइमन्त्री वर्षमान पुनको स्पष्ट मार्गनिर्देशनका आधारमा विद्युत्भार कटौतीको अन्त्यलगायत प्रशासनिक सुधारको काम गरेको स्पष्ट पारेका छन्। उनले विद्युत्भार कटौतीको अन्त्य आफ्नो व्यक्तिगत प्रयासबाट मात्र सम्भव नभएको र त्यसमा सरकारको नीति, निर्देशन तथा कार्यादेशले काम गरेको बताए। घिसिङले बिहीबार जारी गरेको विज्ञप्तिमा भनिएको छ, 'विद्युत्भार कटौतीको अन्त्य गरी उज्यालो नेपाल बनाउन, वित्तीय तथा प्रशासनिक सुधार गरी प्राधिकरणलाई नाफामूलक, सबल, सक्षम तथा प्रतिस्पर्धी संस्था बनाउन प्रधानमन्त्री र ऊर्जामन्त्रीको निर्देशन एवं मार्गदर्शन, प्रशासनिक संयन्त्र, अहोरात्र खटिने कर्मचारी नै हुन्।' उनले आम उपभोक्ताको निरन्तरको सहयोग र हौसला नपाएको भए एक व्यक्तिको प्रयासबाट मात्रै विद्युत्भार कटौतीको अन्त्य गरी संस्थालाई मुनाफामा लैजानेलगायतका उपलब्धी हासिल गर्न सम्भव नभएको विज्ञप्तीमा उल्लेख गरेका छन्। तत्कालीन प्रधानमन्त्री पुष्पकमल दाहाल प्रचण्ड नेतृत्वको सरकारले २०७३ भदौ २९ गते प्राधिकरणको कार्यकारी निर्देशकमा घिसिङलाई चार वर्षका लागि नियुक्त गरेको थियो। कार्यकारी निर्देशक घिसिङले अर्को कार्यकालका लागि पुनः नियुक्तिको विषयलाई लिएर प्रधानमन्त्री ओली र ऊर्जा, जलस्रोत तथा सिंचाइमन्त्री पुनलाई जोडेर विगत केही दिनदेखि विभिन्न सञ्चारमाध्यम, सामाजिक सञ्जालमा भइरहेको प्रचारप्रति गुनासो गरेका छन्। उनले सामाजिक सञ्जालमा आफ्नो गलत अकाउण्ट खडा गरी सम्प्रेषण भइरहेका भ्रामक समाचार तथा सूचनाप्रति आफ्नो ध्यानाकर्षण भएको बताए। उनले आफ्नो अर्को कार्यकालको पुनःनियुक्तिको विषयलाई लिएर प्रधानमन्त्री, ऊर्जा, जलस्रोत तथा सिंचाइमन्त्री र आफुलाई जोडेर आधारहिन तथा तथ्यहीन गलत सूचना तथा समाचार सम्प्रेषण नगरिदिन अनुरोध गरे। प्राधिकरण नेपाल सरकारको पूर्ण स्वामित्वको संस्था भएकाले प्रधानमन्त्री नेतृत्वको सरकारको निर्देशन एवं मार्गदर्शन र नीति तथा कार्यक्रमको प्रभावकारी कार्यान्वयनमार्फत यस अवधिमा केही उल्लेखनीय उपलब्धी हासिल भएको घिसिङले जारी गरेको विज्ञप्तीमा उल्लेख छ। सबै नेपालीको घरमा उज्यालो पुर्याउने, ऊर्जा खपत बढाउने, उपभोक्तालाई गुणस्तरीय, भरपर्दो तथा पर्याप्त विद्युत् उपलब्ध गराउने, प्राधिकरणभित्र सुशासन कायम गर्न निरन्तर क्रियाशिल रहेको समेत उनको भनाइ छ। उनले प्रभावकारी सेवा सञ्चालन गर्न प्रणालीलाई स्वचालित र डिजिटलाइजेसन गर्ने, नेपालको पानी जनताको लगानी हरेक घर विद्युतको सेयरधनी कार्यक्रमको प्रभावकारी कार्यान्वयन गर्ने, ठूला जलविद्युत तथा प्रसारण लाईन आयोजनाको निर्माण गर्नेलगायतका नेपाल सरकारका नीति तथा कार्यक्रमको कार्यान्वयन गर्न प्राधिकरण निरन्तर क्रियाशील रहेको उनको भनाइ छ।"
अमेरिकालाई लक्षित गर्दै चीनको शक्तिशाली मिसाइल आक्रमण,बेइजिङ : अमेरिकालाई लक्षित गर्दै चीनले दुई वटा मिसाइल प्रक्षेपण गरेको छ । साउथ चाइना सीस्थित अमेरिकासँग समुद्री मार्गलाई लिएर विवादित जारी रहँदा चीनले त्यसतर्फ क्षेप्यास्त्र प्रक्षेपण गरेको हो । द साउथ चाइना मर्निङ पोस्टका अनुसार बिहीबार बिहान चीनले मध्यवर्ती ब्यालिस्टिक मिसाइल डी एफ२६ बी किंघाइ प्रान्तबाट र अर्को मध्यम दूरीको ब्यालिस्टिक मिसाइल डी एफ२१ डी झेजियाङ प्रान्तबाट प्रक्षेपण गरेको हो । चीनले नो फ्लाइ जोन मा अमेरिकी हवाइ गतिविधिको प्रतिवाद गर्दै यसरी हमला गरेको बताइएको छ । ती दुबै मिसाइल हेनान प्रान्त र विवादित पारसल टापुको बीचको क्षेत्रमा प्रक्षेपण गरिएको हङकङका मिडियाले जनाएका छन् ।
बलात्कार आरोपित वडाअध्यक्ष पुर्पपक्षका लागि थुनामा,गोरखा : बालिका बलात्कारको आरोपमा प्रहरी हिरासतमा रहेका एक वडाअध्यक्ष बिहीबारलाई कारागार चलान गरिएको छ। गाउँकी बालिकालाई बलात्कार गरेको आरोपमा पक्राउ परेका पालुङटार नगरपालिका४ का अध्यक्ष ठाकुरकान्त रानाभाटलाई कारागार चलान गरिएको प्रहरीले जनाएको छ। जिल्ला अदालत गोरखाको थुनछेक आदेशले पुर्पक्षका थुनामा राख्ने आदेश गरेको श्रेस्तेदार विनोद अधिकारीले जानकारी दिए। आफैँ अध्यक्ष रहेको अमरज्योति माविको कक्षा नौ मा पढ्ने बालिकालाई बलात्कार गरेको आरोपमा उजुरी परेपछि उनलाई प्रहरीले साउन १६ गते पक्राउ गरेको थियो। रानाभाट तत्कालीन नयाँ शक्ति पार्टीबाट निर्वाचित वडा अध्यक्ष हुन्। उनलाई पार्टीको सबै जिम्मेवारीबाट मुक्त गरिएको समाजवादी पार्टीको गाउँ कमिटिले जनाएको छ।
प्रदेश १ मा कोरोना संक्रमितको संख्या तीन हजार नाघ्यो,"विराटनगर : प्रदेश १ मा कोरोना भाइरसबाट संक्रमित हुनेको संख्या बिहीबारसम्ममा तीन हजार नाघेको छ। संक्रमितमध्ये सात सय ८४ महिला र दुई हजार दुई सय ४६ पुरुष छन्। पछिल्लो २४ घण्टामा ९० जना नयाँ बिरामी थपिएपछि प्रदेशमा कोरोना संक्रमितको संख्या तीन हजार ३० पुगेको हो। एक हजार सात सय ७३ जनाको स्वाब संकलन गरेर पीसीआर परीक्षण गराउँदा बिहीबार ३४ महिला र ५६ पुरुषको रिपोर्ट पोजिटिभ आएको छ। प्रदेशभरी हालसम्म ८३ हजार आठ सय ७५ जनाको पीसीआर परीक्षण भएको छ। परीक्षण गरिएकामध्ये ८० हजार आठ सय ४५ जनाको रिपोर्ट नेगेटिभ आएको छ। तीन हजार ३० जनाको पोजेटिभ आएको सामाजिक विकास मन्त्रालयले जनाएको छ। प्रदेशमा बिहीबार थपिएका नयाँ संक्रमितमा मोरङका ४६, सुनसरीका ३८, संखुवासभामा चार, इलाम र प्रदेश १ बाहिरका एकएक जना रहेका छन्। ९० जना नयाँ संक्रमितमध्ये प्रदेश १ को राजधानी विराटनगरका मात्रै ३८ जना छन्। विराटनगरमा २० महिला र १८ पुरुषको रिपोर्ट पोजिटिभ आएको हो। विराटनगर बाहेक मोरङको कटहरीका तीन महिला, चार पुरुष र सुन्दरहरैँचाका एक पुरुषमा संक्रमण पुष्टि भएको छ। मन्त्रालयका अनुसार सुनसरीको दुहवीमा चार महिला, आठ पुरुष, इटहरीमा दुई महिला, आठ पुरुष, गढीमा दुई महिला, दुई पुरुष, रामधुनीमा चार पुरुष, बर्जुमा तीन पुरुष, धरानमा एक महिला, दुई पुरुष, इनरुवामा एक महिला, एक पुरुषको रिपोर्ट पोजिटिभ आएको छ। संखुवासभाको खाँदबारीका चार पुरुष, इलामको इलाम नगरपालिकाका एक महिला र प्रदेश एक बाहिरका एक पुरुषमा संक्रमण देखिएको मन्त्रालयले जनाएको छ। प्रदेश १ बाट बिहीबार ८१ जना डिस्चार्ज भएका छन्। कोभिड१९ आइसोलेसन केन्द्र रंगेलीबाट ३६, मेची अस्पताल झापाबाट नौ, बीपी कोइराला स्वास्थ्य विज्ञान प्रतिष्ठान धरानबाट छ, काली सदन आइसोलेसन विराटनगरबाट एक र होम आइसोलेसनबाट २९ जना डिस्चार्ज भएको जानकारी मन्त्रालयले दिएको छ। प्रदेश १ मा डिस्चार्ज हुनेको संख्या हालसम्म एक हजार चार सय ९६ पुगेको छ।"
कोरोनाबाट ज्यान गएकी महिला दीर्घरोगी थिइनन्,पोखरा : साउनको अन्तिम साता सास फेर्न गाह्रो भएपछि र ज्वरो आएर अस्पताल गएकी पोखराकी एक महिलाले बिहीबार ज्यान गुमाइन्। उनको मृत्युको कारण भने कोरोना भाइरस रोग (कोभिड १९) पुष्टि भएको छ। पश्चिमाञ्चल क्षेत्रीय अस्पतालमा उपचाररत पोखरा १२ की ३२ वर्षीया महिलाको बिहीबार मृत्यु भएको हो। उनलाई भदौ ६ गते कोरोना पुष्टि भएको थियो। क्षेत्रीय अस्पतालका निर्देशक डा अर्जुन आचार्यका अनुसार उनमा निमोनिया भएको थियो। भदौ ७ गते क्षेत्रीय अस्पताल भर्ना हुनुअघि उनको उपचार कास्की सेवा अस्पतालमा भएको थियो। त्यहाँका डाक्टर पदम खड्काका अनुसार उनलाई धेरै अक्सिजन दिएर भेन्टिलेटरमै राखेर आइसियुमा उपचार गरिएको थियो। कास्की सेवामा आउनुअघि उनी मणिपालबाट रेफर भएको जानकारी डा खड्काले दिए। उनका अनुसार त्यसअघि उनी पोखराकै साई अर्चना अस्पतालमा भर्ना भएर उपचार गराएकी थिइन्। खड्काकै भनाइमा ती महिलामा बिरामी भएर अस्पताल आउनुअघि कुनै दीर्घरोग नरहेको मेडिकल हिस्ट्री छ। तर कोरोना भाइरस लागेरै ज्वरो आउने र सास फेर्न गाह्रो हुने भएको वा अर्कै कारणले भन्ने थाहा छैन। उनलाई कोरोना भाइरस संक्रमण कसरी भयो भन्ने पनि यकीन छैन। स्थायी घर तनहुँको बन्दिपुर भएपछि ती महिला सपरिवार लामो समयदेखि पोखरा १२ चापापानीमा बस्दै आएको स्थानीयले जनाएका छन्। उनका श्रीमान् र २ सन्तान छन्। मृतक महिलाको शव बिहीबार नै पोखरा ३२ मजुवामा गाडिएको छ। पोखरा स्वास्थ्य विज्ञान प्रतिष्ठान अन्तर्गतको पश्चिमाञ्चल क्षेत्रीय अस्पताललाई सरकारले कोरोना डेडिकेटेड अस्पताल बनाएको छ। यहाँ अहिलेसम्म ५ जनाले कोरोना भाइरसकै कारण ज्यान गुमाइसकेका छन्। त्यसमध्ये स्याङ्जाका ३ र पोखराका ३ छन्। गण्डकी प्रदेशमा अहिलेसम्म कोभिड १९बाट ज्यान गुमाउनको संख्या ९ पुगिसकेको छ। गण्डकी प्रदेशमा बिहीबारमात्रै ५३ जनामा कोभिड १९ संक्रमण पुष्टि भएको छ। कुल संक्रमितको संख्या २ हजार ५ पुगेको छ। तीमध्ये १६ सय ७२ जना निको भएका छन्।
एकै दिन विदेशबाट फर्किए ४३७ नेपाली,"काठमाडौं : त्रिभुवन अन्तर्राष्ट्रिय विमानस्थलमा बिहीबार आगमन र प्रस्थान गरी सात अन्तर्राष्ट्रिय उद्धार उडान भएका छन् । यी उडानमार्फत नेपाल आएका यात्रुको सङ्ख्या ४३७ रहेको छ । नेपालबाट ३०० यात्रु र चार बच्चा बाहिरिएको विमानस्थल कार्यालयले विज्ञप्ति मार्फत जनाएको छ । नेपाल एयरलाइन्सले साउदी अरेबियाको रियादमा १५४ यात्रु र दुई शव काठमाडौँ ल्याएको छ । हिमालय एयरलाइन्सले २६३ यात्रु र चार शव नेपाल ल्याएको छ । त्यस्तै टर्किस एयरलाइन्सले इस्तानाबुलबाट २० यात्रु नेपाल ल्याएको छ भने काठमाडौँबाट २०३ यात्रु र चार बच्चा लिएर उडेको छ । आज राति नेपाल एयरलाइन्स मलेसियाको क्वालालम्पुर र हिमालय एयरलाइन्स क्वालालम्पुर र चीनको चोङकीङ्ग प्रस्थान गर्ने तालिका रहेको विमानस्थलले जनाएको छ । शुक्रबार पनि नेपाल एयरलाइन्स, हिमालय एयरलाइन्स र कतार एयरलाइन्सले काठमाडौंका लागि चार उद्धार उडान गर्ने तालिका रहेको छ । बिहीबार आन्तरिकतर्फ सात वायुसेवा कम्पनीले चार्टर्ड उडान गरे । तारा, सीता तथा मनाङ एयर, श्री एयरलाइन्स र समीट एयरका हेलीकोप्टरले विभिन्न गन्तब्यमा उडान गरेका हुन् ।"
कोरोनाले प्रदेश२ मा आठको मृत्यु,"जनकपुर : प्रदेश नं २ मा पछिल्लो २४ घण्टामा कोरोना सङ्क्रमणबाट आठ जनाको मृत्यु भएको छ भने १२४ जना नयाँ सङ्क्रमित थपिएका छन् । प्रदेशको समाजिक विकास मन्त्रालयले बिहीबार जारी गरेको तथ्याङ्कअनुसार सो अवधिमा बारामा पाँच, पर्सामा दुई र धनुषामा एक गरी आठ जनाको कोरोनाको कारण मृत्यु भएको हो । प्रदेशमा कोरोनाको सङ्क्रमणबाट मृत्यु हुनेको सङ्ख्या ७२ पुगेको छ । साथै सोही अवधिमा सप्तरीमा ३२, सिरहामा चार, धनुषामा ३७, महोत्तरीमा ६, सर्लाहीमा तीन, रौंतहटमा ६, बारामा १० र पर्सामा २६ गरी १२४ जना नयाँ सङ्क्रमित थपिएको हो । अब कूल सङ्क्रमितको सङ्ख्या नौं हजार ५५१ पुगेको छ । सोमध्ये आज ५७ जनासमेत गरी चार हजार ४९६ जना उपचार गराएर घर फर्केका छन् । यसैबीच, यस प्रदेशअन्तर्गत १९६ क्वारेन्टाइनस्थलमा ८१२ जना बसेका छन् भने होम क्वारेन्टाइनमा दुई हजार ५५४, आइसोलेसनमा एक हजार १२१ र होम आइसोलेसनमा तीन हजार ८६२ जना बसेका छन् ।"
"कोरोना संक्रमण केही दिनमा थप वृद्धि हुन्छ, चुनौतिको सामना गरौं : स्वास्थ्य मन्त्रालय","काठमाडौं : सरकारले कोरोना भाइरस (कोभिड१९)को संक्रमण आगामी केही दिनमा थप वृद्धि हुने आँकलन गरेको छ। स्वास्थ्य तथा जनसंख्या मन्त्रालयका बिहीबार नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले संक्रमण दर दिनप्रतिदिन बढिरहेकाले केही दिनमा थप वृद्धि हुने बताए। उनले संक्रमण वृद्धि भएसँगै थप चुनौतिको सामाना गर्नुपर्ने धारणा राखे। स्वास्थ्यकर्मी, सुरक्षाकर्मी, कर्मचारी र घनाबस्ती भएको ठाउँमा अहिले संक्रमण बढीरहेको उनको भनाइ छ। उनले संक्रमण देखिएपछि आइसोलेसनमा र लक्षण नभएकाहरु सम्भव भएसम्म घरमा आइसोलेसनमा बस्न अनुरोध गरे। प्रवक्ता डा गौतमले संक्रमण अझ बढ्ने भएकाले सबैले आफ्नो जीवनशैली परिवर्तन गर्न आग्रह गरे। सकारात्मक सोच र चिन्तन गरी सबैले आआफ्नो ठाउँबाट संक्रमणको रोकथाम र नियन्त्रणमा एकजुट हुन जरुरी रहेको उनको भनाइ छ। उनका अनुसार कोभिड१९ को रोकथामको प्रमुख उपाय खोप र जनस्वास्थ्यका मापदण्डको पालना रहेको छ। बिहीबार एकै दिन एक हजार १११ जनामा संक्रमण देखिएको छ भने आठ जनाको संक्रमणका कारणले निधन भएको छ। उनले संक्रमणको रोकथाम र नियन्त्रण गर्न खटिएका कर्मचारीलाई सहानुभूति प्रकट गर्न आग्रह गरे। 'नेपालमा सवै अङ्ग संक्रमणको रोकथाम र नियन्त्रण गर्न अहोरात्र खटिएका छन्, खटिएका कर्मचारीका परिवार पनि संक्रमणबाट पीडित भएका छन्' उनले भने 'यस्तो कठिन घडी संक्रमण रोकथाम र नियन्त्रण गर्न खटिएका कर्मचारी र परिवारप्रति सबैले सहानूभुति राख्नुहोस।' संक्रमणको नियन्त्रण र रोकथामका लागि विश्वमा भइरहेका अनुसन्धान प्रयासको सरकारले अध्ययन गरिरहेको उनले बताए। विश्वका कतिपय देशले परीक्षण गरिरहेका कतिपय खोप, औषधी सफल परीक्षणपश्चात हाम्रो देशका नागरिकले पनि राहत पाउने उनको भनाइ छ। कोभिड१९ बाट आफू र आफ्नो परिवारलाई बचाउनसमेत उनले अनुरोध गरे।"
भदौ १५ सम्म रुपन्देही अदालतको सेवा स्थगित,भैरहवा : रुपन्देही जिल्ला अदालतको सेवा पाँच दिन सम्मका लागि स्थगित गरिएको छ। अदालतमा अभियोग पत्रसाथ थुनछेक प्रयोजनार्थ पेश गरिएका थुनुवामा कोरोना संक्रमण पुष्टि भएपछि अदालत परिसर निर्मलीकरण गर्नुपर्ने भएकोले सेवा स्थगित गरिएको रुपन्देही जिल्ला अदालतका सूचना अधिकारी गंगाप्रसाद अधिकारीले जानकारी दिए। इलाका प्रहरी कार्यालय बुटवलबाट अदालतमा पेश गरिएका चार थुनुवामा बुधवार संक्रमण पुष्टि भएको थियो। उनका अनुसार अदालत परिसर निर्मलीकरण गर्नका लागि भदौ ११ गतेदेखि भदौ १५ गतेसम्म अदालतबाट प्रदान गरिने सम्पूर्ण सेवाहरु स्थगित गरिएको छ।
"रामेछापका थप ६ जनामा कोरोना पुष्टि, संक्रमितको संख्या ६८ पुग्यो",काठमाडौं : रामेछापका थप ६ जनामा कोरोना भाइरस संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले पछिल्लो २४ घण्टामा ११ सय ११ जनामा कोरोना पुष्टि भएकामध्ये ६ जना रामेछापका रहेको जानकारी दिएका छन्। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार आज पुष्टि भएका रामेछापका ६ जनामध्ये रामेछाप नगरपालिकाबाट पठाएका ४ जनाको कोरोना पोजिटिभ देखिएको हो। जसमध्ये रामेछाप नगरपालिका भित्र काम गर्ने एक जना स्वास्थ्यकर्मी र ३ जना क्वारेन्टाइनमा बसेका व्यक्तिलाई कोरोना पुष्टि भएको उनले बताए। अन्य २ जना उपत्यकामा बस्दै आएकाले उनीहरुको काठमाडौंबाट नै स्वाब संकलन गरिएको हो। आज देखिएकामध्ये एक महिला र पाँच जना पुरुष रहेका छन्। स्वास्थ्य कार्यालय रामेछापका अनुसार बिहीबारसम्म रामेछाप जिल्लाबाट ११२५ जनाको स्वाब संकलन गरिएको छ। जनस्वास्थ्य अधिकृत थापाका अनुसार जिल्लामा संकलन गरेर पठाइएको स्वाबमध्ये १०३७ जनाको कोरोना नेगेटिभ आएको छ भने ५१ जनाको कोरोना रिपोर्ट आउन बाँकी रहेको छ। कोरोना भाइरस महामारी सुरु भएदेखि बिहीबारसम्म रामेछापका ६८ जनामा संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार रामेछाप स्थायी बसोबाससहित देशका विभिन्न जिल्लामा अस्थायी बसोबास गर्दै आएका ५९ जना पुरुष र ९ जना महिलामा कोरोना भाइरस पोजिटिभ देखिएको हो। जसमध्ये बिहीबारसम्म ३७ जना उपचाररत छन् भने ३१ जना उपचारपछि घर फर्किएका छन्। हालसम्म जिल्लाबाट स्वाब संकलन गरी पठाएकामध्ये ३७ जनाको कोरोना पोजिटिभ आएको छ। रामेछापमा ८९२ जनाको डाइग्नोस्टिक किट (आरडीटी) विधिबाट परीक्षण गरिएको थियो। जिल्लामा १०४ वटा आइसोलेसन बेड रहेका छन्। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले भदौ १३ गतेसम्म निषेधाज्ञा घोषणा गरेको छ।
२४ घण्टामा कोरोनाले थप ९ जनाको मृत्यु,"काठमाडौं : नेपालमा कोरोना भाइरस (कोभिड१९) संक्रमणबाट थप ९ जनाको मृत्यु भएको छ। पछिल्लो २४ घण्टामा देशभरका विभिन्न अस्पतालमा उपचार गराइरहेका ९ जनाको मृत्यु भएको हो। २४ घण्टामा पर्सामा तीन र बुटवल र ललितपुरमा दुईदुई, बाँके र पोखरामा एकएक जनाको मृत्यु भएको छ। वीरगन्जस्थित नारयणी अस्पतालमा बाराको हर्दिया ४ की २३ वर्षीया महिला, पर्साको धोवीनी गाउँपालिकाका ७२ वर्षीय पुरुष र वीरगंज महानगरपालिका१४ का ६२ वर्षीय पुरुषको मृत्यु भएको हो। सँगै लुम्बिनी प्रादेशिक अस्पताल, बुटवलमा रुपन्देहीको तिलोत्तमा नगरपालिका२ की ७० वर्षीया वृद्धा र कपिलवस्तु नगरपालिका १ का ५० वर्षका पुरुषको मृत्यु भएको छ। त्यसैगरी पोखरा महानगरपालिका११ की ३२ वर्षीया महिलाको पोखरा स्वास्थ्य विज्ञान प्रतिष्ठानमा मृत्यु भएको छ। सँगै ललितपुरको किष्ट अस्पतालमा काठमाडौंको तारकेश्वर नगरपालिका११ बस्ने अर्घाखाँचीको रेसुंगा नगरपालिकाका ५५ वर्षीय पुरुषको मृत्यु भएको छ। त्यसैगरी बहीबार बिहान ललितपुरको पाटन अस्पतालमा उपचार गराइरहेकी ६५ वर्षीया महिलाको मृत्यु भएको छ। भाद्र ९ गते अस्पताल भर्ना भएकी ललितपुरकी ति महिलाको बिहीबार बिहान ६ बजे मृत्यु भएको अस्पतालले जनाएको छ। यस्तै शिक्षण अस्पताल कोहलपुरमा बिहीबार बिहान नेपालगञ्ज उपमहानगरपालिका ७ की एक महिलाको मृत्यु भएको छ। योसँगै नेपालमा कोरोना संक्रमणबाट मृत्यु हुनेको संख्या १८४ पुगेको छ। यसको औपचारिक जानकारी भने स्वास्थ्य तथा जनसंख्या मन्त्रालयले दिएको छैन। नेपालमा अहिलेसम्म ६ लाख ३५ हजारको पीसीआर परीक्षण भएको छ। जसमध्ये ३४ हजार ४ सय १४ जनामा संक्रमण पुष्टि भएको स्वास्थ्य मन्त्रालयले जनाएको छ। अहिलेसम्म १९ हजार ५ सय ४ जना निको भएका छन्।"
बाढीले उजाडिएको रामारोशन (फोटो फिचर),अछाम : रामारोशन गाउँपालिका ५ सैनिबजारमा भदौ २ गते आएको बाढीले ठूलो धनजनको क्षति भएको छ । बाढीले सैनिबजारका १७ जना बेपत्ता बनायो । जसमध्ये अहिलेसम्म ८ जनाको मात्र शव फेला परेको छ । बाँचेकाहरु बाढीले उजाडिएको मन सम्हादै बसेका छन्। पर्यटकीय क्षेत्रको रुपमा रहेको रामारोशनमा अरबौं बराबरको भौतिक संरचनामा क्षति पुगेको छ । पहिलेको सैनिबजार। रामारोशन गाउँपालिका ६ भाटाकाटिया र ३ शान्तडा जोड्ने बाढीले भत्किएको पुल। गज्जड बजार आउने सडक पहिरोले पुरेको छ । फोटो ६ मुजाबगर देखि शान्तडा जोड्ने भत्किएको सडक। सडक भत्किएपछि स्टेचरमा सुत्केरीलाई रामारोशन गाउँपालिकाको वडा नम्बर ६ भाटाकाटिया लगिँदै।
उदयपुरमा १५ दिनपछि हट्यो निषेधाज्ञा,"उदयपुर : संक्रमणको अवस्था स्थिर रहेपछि उदयपुरका तीन नगरपालिकामा १५ दिनदेखि जारी निषेधाज्ञा हटाउने निर्णय भएको छ। प्रमुख जिल्ला अधिकारी चक्रपाणी पाण्डेको अध्यक्षतामा बिहीबार बसेको जिल्ला कोरोना संकट व्यवस्थापन केन्द्र र सुरक्षा समितिको संयुक्त बैठकले सिमामा कडाई गर्दै आउँदो शनिबार देखि निषेधाज्ञा हटाउने निर्णय गरेको हो। बैठकले कोरोना भाईरसको भयाभह अवस्था रहेका सुनसरी, सिरहा, सप्तरी जिल्लासँग जोडिएका नाकामा वाह्य आगमनलाई ठप्प पार्ने र सरकारले रोक लगाएका बाहेक व्यापार, व्यवसायलाई सुचारु गर्ने निर्णय गरेको प्रजिअ पाण्डेले बताए। उनले भने, बेलकाको कोठु र आम्बासी, चौदण्डिगढीको सिवाइ, त्रियुगाको लालपत्ता र कटारी नगरपालिकाको बेलसोत क्षेत्र प्रत्यक्षरुपमा तराईका जिल्लासँग जोडिएकाले यी क्षेत्रबाट आउने सवारी तथा सर्वसाधरणको आवागमनलाई ठप्प पार्ने र अन्य मापदण्डअनुसार खोल्ने निर्णय भएको हो। बैठकले कोरोना भाईरसको सुरुदेखिको अवस्थालाई समिक्षा गर्दै जोखिम रहेप नि परिस्थिति केहि सहज बन्दै गएकाले सर्वसाधरणको दैनिकीलाई सहज बनाउन सुचारु गर्ने निर्णय गरेको उनले बताए। मालपोत कार्यालयका सात जना कर्मचारी र बेलका नगर क्षेत्रमा समुदाय स्तरमा कोरोना भाईरसको संक्रमण देखिएसँगै स्थानीय प्रशासनले पहिलोपटक साउन २८ गते राती १२ बजेदेखि भदौ ७ गतेसम्म निषेधाज्ञा जारी गरेको थियो। संक्रमितका सम्र्पकमा आएका व्यक्तिलाई निगरानीमा राख्ने र उनीहरुको पीसीआर परीक्षणलाई तिव्रता दिने भन्दै प्रशासनले पहिलो पटक १० दिन र दोश्रो पटक भदौ ७ देखि १२ गतेसम्म पाँच दिनका लागि निषेधाज्ञा गर्ने निर्णय गरेको थियो। विश्व स्वास्थ्य संगठनको मापदण्डका आधारमा सम्पर्कमा रहेका व्यक्तिलाई १४ दिनसम्म राख्दासमेत कुनै लक्षण देखानपरेको र पिसिआर रिर्पोटसमेत नेगेटिभ आएपछि केहि खकुलो बनाएको प्रजिअ पाण्डेले बताए। निषेधाज्ञा हटे पनि सरकारले प्रतिबन्ध गरेको होटल, रेष्टुँरा, सैलुन, व्युटीपार्लर, जिमहाउस, पार्टीप्यालेस, मठमन्दिर र अन्य भेला हुने कार्यक्रम भने पुर्ववत अवस्थामै रोक लगाउने निर्णय भएको उनले बताए। यसका साथै खाद्यान्न र अतिआवश्यक सवारीसाधन बाहेकका सवारीलाई जिल्ला बाहिर आउँजाउँमा रोक लगाउने, उपभोग्य सामग्री लिएका आएका सवारीलाई लालपत्तामा सेनिटाईजर गर्ने, चालक र सहचालकलाई भुईमा झर्न नदिई अनलोड गर्ने, नाकामा ज्वरो नाप्ने यन्त्र राख्ने लगायतको निर्णय भएको प्रजिअ पाण्डेले बताए। जिल्लामा १ सय ११ जनामा कोरोना पुष्टि भइसकेको छ। त्यसमध्ये २२ जना उपचारमा छन् भने बाँकी सबै जना उपचार पछि घर फर्किसकेको जिल्ला स्वास्थ्य कार्यालय प्रमुख मोहन सुवेदीले जानकारी दिए।"
नेपाली एसी ब्राण्ड टेस्लाले सम्पदा अंकित नयाँ मोडल ल्याउँदै,"काठमाडौँ : ईलेक्ट्रोनिक्स बजारमा टेस्ला एयर कन्डिसनर (फिलर)ले आफ्नो नयाँ उत्पादन केही दिनभित्रै सार्वजनिक गर्दैछ । टेस्लाका नयाँ उत्पादनमा प्रख्यात नेपाली सम्पदा धरहरा, कृष्ण मन्दिर, स्वयम्भुनाथ स्तुपाका चित्र कोरिएको छ, जसले टेस्ला नेपाली ब्रान्ड हो भन्ने सन्देश प्रवाह गर्न सहयोग पुग्नेछ। सम्पदा अंकित एसीले घर वा अफिसको भित्तामा नेपालीपनको गौरबलाई समेत बढाउनेछ। लामो समयदेखि आयात निर्यातको काम गरिरहेको भू लक्ष्मी ग्रुप प्रालिले टेस्लाको उत्पादन तथा बिक्रि गर्दै आएको कम्पनीका सिइओ किरण आचार्यले बताए। भू लक्ष्मी ग्रुप प्रालि आइ एस ओ ९००१:२०१५ प्रमाणित कम्पनी हो। विश्व बजारका स्तरीय एयर कन्डिसनरसँग प्रतिस्पर्धा गर्ने गुणस्तर भएको र सम्पदा अंकित डिजाइनले गर्दा नेपाली ब्राण्ड हुनुको गर्व बढाउने आचार्यको दावी छ। टेस्ला एसीको मोबाइल एप एन्ड्रोइड र आइओएस दुबैमा उपलब्ध भएको आचार्यले बताए। उर्जामैत्री उत्पदन: यसमा उर्जा खपतको अनुपात ३:५३ रहेको छ जस्ले यो एसी उर्जामैत्री छ भन्ने देखाउँछ। उर्जामैत्री भएका कारण बिजुलीको खपत कम भइ खर्च कम हुने बताइएको छ। टर्बो मोडल: यसमा पुराना मोडलका एसीहरुमा जस्तो कोठाको तापक्रम ठिक हुनलाइ केही समय कुर्नुपर्ने समस्या हुनेछैन। यसको टर्बो मोडलमा निर्माण गरिएकोले कोठाको तापक्रमलाइ तुरुन्तै ठिक पार्ने आचार्यले बताए। कोठाको तापक्रम अनुसार स्वचालित: एसीले कोठाको तापक्रम उच्च वा निम्न भएको आफै पत्ता लगाउछ । यसपछी यो एसीले कोठाको परिबर्तित तापक्रम अनुसार आफै काम गर्न थाल्छ । त्यसैले आफैले एसी मिलाउनु पर्ने झन्झटबाट यस्ले छुटकारा दिलाउछ । पुर्ण तामाको तार : यो नयाँ एसीमा सतप्रतिसत तामाको तार प्रयोग गरीएको आचार्य बताउँछन्। जसले गर्दा यसको चिस्यान र तापमान क्षमता उच्च रहेको छ । तामाको तारको प्रयोग तुलनामा रूपमा महङ्गो भएपनि दीर्घकालीन प्रयोग र उच्च गुणस्तरको लागी यो उत्तम विकल्प हो। मुख्य कार्यालय चितवन रहेको कम्पनीको कर्पोरेट अफिस काठमाडौमा रहेको छ। डिलरसिप लिन चाहने कम्पनीले ९८०११६४३६७ मा सम्पर्क गर्न सक्नेछन्।"
वायुसेवा कम्पनीले सरकारी मान्यताको पिसीआर रिपोर्ट देखाउनुपर्ने,"काठमाडौं : संस्कृति, पर्यटन तथा नागरिक उड्डयन मन्त्रालयले अन्तर्राष्ट्रिय वायुसेवा कम्पनीलाई स्वास्थ्य तथा जनसंख्या मन्त्रालयले पिसीआर परीक्षण गर्न तोकेका स्वास्थ्य प्रतिष्ठान र अस्पतालबाट गरिएको परिक्षणलाई मात्रै मान्यता दिने भएको छ। मन्त्रालयले आज नियामक नेपाल नागरिक उड्डयन प्राधिकरणलाई पत्राचार गर्दै अन्तर्राष्ट्रिय वायुसेवा संस्थाले आफूखुसी यात्रुलाई एउटै मात्र कोभिड१९ पिसीआर परीक्षण गर्ने केन्द्र, अस्पताल प्रतिष्ठानबाट गराउने र त्यसलाई मात्र मान्यता दिने गरेको उजुरी मन्त्रालयलाई प्राप्त भएको भन्दै यदि त्यस्तो पाईएमा कानुनी कार्बाही गर्ने चेतावनी दिएको छ। कुनै पनि वायुसेवा कम्पनीले यस विपरित कार्य गरेको पाइएमा प्रचलित कानुन बमोजिम कारबाही हुने व्यवहोरा सम्बन्धित सबै वायुसेवाहरुलाई जानकारी गर्नगराउन मन्त्रालयको निर्णय अनुरुप प्राधिकरणलाई लिखित निर्देशन दिइएको मन्त्रालयले विज्ञप्ति मार्फत जनाएको छ। वायुसेवा कम्पनीले सरकारले तोकेको कुनैपनि सरकारी स्वास्थ्य प्रतिष्ठान र अस्पताल, निजी स्वास्थ्य प्रतिष्ठान, अस्पताल र स्वास्थ्य संस्थाहरुबाट गरिएको परीक्षणको मान्यता दिने गरी वायुसेवाहरुलाई निर्देशन गर्न प्राधिकरणलाई अनुरोध गरिएको विज्ञप्तिमा उल्लेख छ। सरकारले भदौँ १६ देखि निश्चित शर्तसहित नियमित अन्तर्राष्ट्रिय उडान सञ्चालन गर्ने निर्णय गरेको थियो। सोही निर्णय बमोजिम पर्यटन मन्त्रालयले नेपाली तथा विदेशी एयरलाइन्सको एक महिनाको उडान तालिका पनि सार्वजनिक गरिसकेको छ। विदेशबाट दैनिक ५०० यात्रु नबढ्ने गरी यात्रु नेपाल ल्याउन अनुमति दिइएको छ। यसरी आउने यात्रुले पिसीआर रिपोर्ट अनिवार्य देखाउनुपर्नेछ। पिसीआर नगरेकाले उनीहरुकै होटल क्वारेन्टिनमा बस्ने व्यवस्था गरिएको छ।"
नेपाल आइडल सिजन३ को फाइनल शुक्रबार,"काठमाडौं : नेपाल आइडल सिजन३ को फाइल शुक्रबार हुँदैछ। एपीवान एचडी टेलिभिजनबाट हरेक हप्ता बिहीबार र शुक्रबार प्रशारण हुने नेपाल आइडल नेपाली सांगीतिक इतिहासकै उत्कृष्ट टेलिभिजन कार्यक्रम हो। नेपाल आइडलका माध्यमबाट नै नेपालमा पहिलो पटक अन्तर्राष्ट्रिय स्तरको फेन्चाइज संगीतिक रियालीटी शोको सुरुवात गरिएको हो। जसको श्रेय एपीवान टेलिभिजनलाई जान्छ। सुरुवातको छोटो समयमा नै दर्शकको मन जित्न सफल नेपाल आइडल सिजन३ को फाइनलसम्म आइपुग्दा धेरै प्रतिभालाई अगाडि बढ्ने ठाउँ दिइसकेको छ। अहिले नेपाली सांगीतिक आकाशमा चर्चा कमाइरहेका रवि ओड, निशान भट्टराई, बुद्ध लामा, प्रताप दाश, विक्रम बराललगायतका गायक नेपाल आइडलकै उत्पादन हुन्। नेपाल आइडल यस्तो एउटा मञ्च हो जसले अवसर दिन्छ। लुकेर रहेका प्रतिभालाई अगाडि बढ्नको लागि समान अवसर दिन्छ। नेपाली सांगीतिक इतिहासमा बेग्लै उचाई कायम गरेको नेपाल आइडल हरेक मानिसको सपनाको स्थान पनि हो। देशभर रहेका स्थानीय लय र भाका समेटिने नेपाल आइडल एउटा बजनदार टिभी कार्यक्रम हो। नेपाल आइडल सिजन३ को फाइनलमा तीनजना सहभागीको कडा प्रतिस्पर्धा चलिरहेका छ। जो हजारौँ बाट छानिएर उत्कृष्ट तीनमा पर्न सफल भएका हुन्। उत्कृष्ट तीनबाट एक ५० लाख रुपैयाँसंगै नेपाल आइडल सिजन३ को विजेता घोषित हुनेछन्। जसमा प्रविन बेडुवाल, सज्जा चौलागाई र किरणकुमार भुजेल सहभागी छन्। निर्णायक मण्डलमा इन्दिरा जोशी, न्यु बज्राचार्य र कालीप्रसाद बास्कोटा छन्। कार्यक्रममा सुरेश पौडेल, एलन श्रेष्ठ र लोकेश बज्राचार्य कार्यक्रम निर्देशकीय भूमिका निर्वाह गरिरहेका छन्। हप्ताको कार्यक्रम जस्तै शुक्रबार साँझको कार्यक्रममा सिमित मानिस र दर्शकको उपस्थितिमा नेपाल आइडल सिजन३ को विजेता घोषणा गरिने कार्यक्रमको प्रोजेक्ट हेड सुरेस पौडेलले जानकारी दिए। पौडेलका अनुसार कोभिड १९ संक्रमणको डरले ग्राण्ड फिनाले सामान्य तवरमै सञ्चालन गर्न लागिएको हो। लकडाउन भएको थिएन भने गत चैतमै कार्यक्रम सम्पन्न भइसक्ने थियो। श्रोता दर्शकको माया अत्यधिक पाइरहेको बेलामा केही महिना कार्यक्रम रोक्नु पर्दा सम्पूर्ण टिमलाई नै दुःखी बनाएको थियो। करिब ४ महिना पनि यल्लो कार्ड इन्टीमार्फत नेपाल आइडल करिव तीन हप्ता अघि पुन सुरु भएको थियो। त्यसपछिको सबै कार्यक्रममा युटुवको टेन्डिङमै परे। यो आफूहरुप्रतिको विश्वास भएको पौडेलको बुझाइ छ। कार्यक्रममा विजेताले ५० लाख, फस्ट रनरअपले १५ लाख नगद र सेकेन्ड रनरअपले ५ लाख नगद प्राप्त गर्नेछन्। आइडलमा सज्जा चौलागाईँ, प्रवीण बेडुवाल र किरणकुमार भुजेलबीच कडा प्रतिस्पर्धा हुँदैछ।"
सेनाका एक दर्जन महासेनानीको सरुवा,"काठमाडौं : सरकारले नेपाली सेनाका प्रमुख सेनानी सरोजकुमार अधिकारीसमेत तीन प्रमुख सेनानीको बढुवा गरी पदस्थापन गर्ने निर्णय गरेको छ। साथै महासेनानी दिपेशजंग शाहसमेत १२ महासेनानीको सरुवा गरिएको छ। नेपाली सेनाका प्राविधिक प्रमुख सेनानी सुमित्रा मुलेपतीलाई प्राविधिक महासेनानी दर्जामा बढुवा गरी पदस्थापन गर्ने निर्णय गरिएको अर्थ एवं सञ्चार तथा सूचना प्रविधि मन्त्री डा युवराज खतिवडाले यही भदौ ९ गते बसेको मन्त्रिपरिषद् बैठकका निर्णय सार्वजनिक गर्न आज आयोजित पत्रकार सम्मेलनमा जानकारी दिए। सरकारले नेपाल न्याय सेवा, सरकारी वकिल समूह, राजपत्राङ्कित प्रथम श्रेणीको सहसचिव वा सो सरहको सहन्यायाधिवक्ता पदमा ज्ञानप्रसाद भुसाललाई नियुक्त गरी उच्च सरकारी वकिलको कार्यालय धनकुटामा पदस्थापन गरेको छ। कृषि विकासका लागि अन्तर्राष्ट्रिय कोषबाट करिब रु ११ अर्ब ६५ करोड बराबरको सहुलियतपूर्ण ऋण सहायता स्वीकार गर्न अर्थ मन्त्रालयका सहसचिवको संयोजकत्वमा वार्ता टोली गठन गर्ने निर्णय गरिएको उनले बताए। मन्त्रिपरिषद् बैठकले उद्योग, वाणिज्य तथा आपूर्ति मन्त्रालयका सहसचिव बलराम रिज्याललाई विशेष आर्थिक क्षेत्र प्राधिकरणको कार्यकारी निर्देशकको समेत काम गर्ने गरी तोक्ने निर्णय गरेको छ। सरकारका प्रवक्ता समेत रहेका मन्त्री डा खतिवडाले विद्युतीय माध्यमद्वारा सञ्चालन गरिने व्यापार (ईबिजनेस) सम्बन्धी विधेयक तर्जुमा गर्न सैद्धान्तिक स्वीकृति प्रदान गर्ने निर्णय गरिएको जानकारी दिए। यसैगरी सरकारले प्रदेश तथा स्थानीय तहमा सशर्त वित्तीय हस्तान्तरणमार्फत पठाइएका कार्यक्रमको प्राविधिक कार्य सञ्चालन प्रक्रिया, रिपोर्टिङ्ग तथा तथ्याङ्क व्यवस्थापनका शर्त पारित गर्ने निर्णय गरेको छ। श्रीलंकाद्वारा आयोजना गरिने २१औं बिमस्टेक सिनियर अफिसियल्स मिटिङ्गमा नेपालका तर्फबाट सहभागी हुन परराष्ट्र सचिवको नेतृत्वमा तीन सदस्यीय प्रतिनिधिमण्डल गठन गर्ने निर्णय गरिएको छ। नेपालले भर्चुअल माध्यमबाट आयोजना गर्ने सार्क मन्त्रिपरिषद्को अनौपचारिक बैठकमा परराष्ट्रमन्त्रीको नेतृत्वमा चार सदस्यीय प्रतिनिधिमण्डल गठन गर्ने, सडक डिभिजन, चन्द्रनिगाहपुर रौतहटको कार्यक्षेत्रभित्र सर्लाही जिल्लाको एकादशी खोलामा निर्माण भइरहेको पुलको एप्रोच सडक (पहुँच मार्ग) मा पर्ने कुल एघार घर टहरालाई मुआब्जा तथा क्षतिपूर्ति दिने र सम्बन्धित डिभिजन प्रमुखलाई प्रारम्भिक कारवाई चलाउने अधिकारी तोक्न स्वीकृति प्रदान गर्ने निर्णयसमेत गरिएको उनले बताए। सरकारले त्रिभुवन विश्वविद्यालय, इन्जिनियरिङ्ग अध्ययन संस्थान, पुल्चोक क्याम्पस, पुल्चोक ललितपुरलाई बिई एरोस्पेशमा नयाँ थप कार्यक्रम अध्ययन अध्यापन गराउन अस्थायी स्वीकृति प्रदान गर्ने निर्णय गरेको छ। आर्थिक वर्ष ०७७७८ का लागि वन तथा वातावरण मन्त्रालयअन्तर्गतका आयोजना तथा कार्यक्रमका लागि राजपत्रांकित श्रेणीको ४५ अस्थायी दरबन्दी सिर्जना गर्ने, माई बेनी जलविद्युत आयोजना (९५१ मेवा) को हेडरेस, सेटलिङ बेसिन र पेनस्टकलगायतका संरचना निर्माण गर्न इलाम नगरपालिका६ स्थित राष्ट्रिय वन क्षेत्रको ४७७ हेक्टर जग्गा ३० वर्षसम्म प्रयोग गर्न स्वीकृति दिने निर्णय गरिएको छ। उच्च शिक्षाका लागि विदेशी विश्वविद्यालयमा अध्ययन गर्न जान चाहने विद्यार्थीलाई वैदेशिक अध्ययन अनुमति पत्र जारी गर्ने कार्य पुनः सूचारू गर्ने, शिक्षा तथा मानव स्रोत विकास केन्द्र (विद्यार्थी वित्तीय सहयोग कार्यक्रम) मा आव ०७७?०७८ मा गत साउन १ गतेदेखि आगामी पुस १६ गतेसम्मका लागि अधिकृतस्तरका तीन अस्थायी पदको दरबन्दी सिर्जना गर्ने निर्णय समेत गरिएको छ। सर्वोच्च अदालत र मातहतका उच्च अदालतको संगठन संरचना र दरबन्दी तेरिज स्वीकृत गर्ने, नेपाल प्रशासन सेवा, राजपत्राङ्कित प्रथम श्रेणीका सहसचिव उदयबहादुर रानामगर र सहसचिव नवराज ढकाललाई परराष्ट्र मन्त्रालय वा अन्तर्गत सरुवा गर्ने र गृह मन्त्रालयको उत्तर पश्चिममा रहेको खाली जग्गामा सिंहदरबारको सीमा पर्खालबाट न्युनतम १० मिटर चौडाइको ग्रिन बेल्ट कायम गर्ने गरी ४३ रोपनी छ आना जग्गा चण्डीदल गणलाई उपलब्ध गराउने निर्णय भएको मन्त्री डा खतिवडाले जानकारी दिए। साथै सरकारले लोक सेवा आयोगबाट सिफारिस भएका डारश्मि शर्मा, डावर्षा थापा र लिली श्रेष्ठलाई नेपाल स्वास्थ्य सेवाको एघारौं तहको पदमा नियुक्त गर्ने, विश्व स्वास्थ्य संगठन दक्षिण पूर्वीएसिया क्षेत्रीय समितिको ७३ औ बैठकमा सहभागी हुन स्वास्थ्य तथा जनसंख्यामन्त्रीको नेतृत्वमा अन्य दुई जनालाई सहभागी हुन स्वीकृति दिने, नेपाल स्वास्थ्य सेवा, फार्मेसी समूह, एघारौं तह, प्रमुख औषधि व्यवस्थापक पदमा भरत भट्टराईलाई बढुवा नियुक्ति गरी स्वास्थ्य तथा जनसंख्या मन्त्रालय वा अन्तर्गत पदस्थापन गर्ने र नेपाल चेम्बर अफ कमर्सको (सातौं संशोधन) विधान, २०७७ स्वीकृत गर्ने निर्णय गरेको छ।"
महेन्द्र श्रेष्ठ कोरोना फोकल पर्सन,"काठमाडौं : स्वास्थ्य तथा जनसंख्यामन्त्री भानुभक्त ढकालले महेन्द्र श्रेष्ठलाई कोरोना भाइरस (कोभिड१९) फोकल पर्सनको जिम्मेवारी दिएका छन्। बिहीबार मन्त्रीस्तरीय निर्णय गर्दै मन्त्रालयका बाह्रौं तहका कर्मचारी श्रेष्ठलाई उक्त जिम्मेवारी दिइएको हो। श्रेष्ठ स्वास्थ्य सेवा विभागका पूर्वमहानिर्देशक हुन् । मन्त्री ढकालले कोरोना महामारी रोकथाम तथा नियन्त्रणमा नेपाल स्काउट र उच्च माध्यामिक विद्यालय संघ (हिसान)का तर्फबाट हुन सक्ने सहयोगका विषयमा बिहीबार छलफलसमेत गरेका छन्। मन्त्री ढकाललले नेपाल स्काउटका अध्यक्ष लोकबहादुर भण्डारी र संघका अध्यक्ष रमेश सिलवालसँग कोरोना रोकथाम र नियन्त्रणमा खेल्ने सक्ने भूमिकाका बारेमा छलफल गरेका छन्। महामारीमा सबैको समन्वयमा काम गरेमात्र प्रभावकारी परिणाम निस्कने भन्दै मन्त्री ढकालले आवश्यक सहयोगका लागि तयार रहन अनुरोध गरे। छलफलमा महामारीको यस समयमा कलेजका भवन, होस्टल, बसलगायतका स्रोतको सदुपयोग सरकारले गर्ने बारेमा सकारात्मक कुराकानी भएको छ। छलफलमा हिसानका अध्यक्ष रमेश सिलवाल र स्काउटका अध्यक्ष भण्डारी दुबैले कोरोना महामारीको यो समयमा सरकारले लिने कुनै पनि कदममा साथ दिन तयार रहेको जानकारी दिए।"
"ट्यांकर र पानीको जार बोकेको गाडी जुध्दा एकको मृत्यु, ३ घाइते",भक्तपुर : अरनिको राजमार्गको भक्तपुरस्थित सूर्यविनायक नगरपालिका ९ नंखेलको बाँसघारीमा तेल बोकेको ट्यांकर र पानीको जार बोकेको गाडी जुध्दा एकको मृत्यु भएको छ। त्यस्तै अरु तीनजना घाइते भएका छन्। घाइतेमध्ये एकजनाको अवस्था गम्भीर रहेको छ। महानगरीय प्रहरी परिसर भक्तपुरका अनुसार बिहीबार भक्तपुरको जगातीबाट काभ्रेको साँगातर्फ जाँदै गरेको बा ३ ख ५३२२ नम्बरको तेल बोकेको ट्याङ्कर र विपरीत दिशाबाट आइरहेको बा २१ च ८८०५ नम्बरको पानीको जार बोकेको गाडी एकापसमा ठोक्किइएको थियो। उक्त दुर्घटनामा परी हात्ती गाडीका चालक झापाको अर्जुनधारा नपा २ बस्ने २६ वर्षीय मिलन मगरको मृत्यु परिसरका प्रवक्ता प्रहरी नायब उपरीक्षक दीपक गिरीले जानकारी दिए। उनका अनुसार गाडीका सहचालक मोरङको अमरदह गाउँपालिका ८ घर भई हाल काठमाडौं जोरपाटी बस्ने १५ वर्षीय विवेक राजवंशी घाइते भएका छन्। उनको अवस्था गम्भीर रहेको प्रहरीले बताएको छ। त्यस्तै हात्ती गाडीमा सवार काभ्रेको साँगा घर भएकी २२ वर्षीया सृजना तामाङ र उनका १९ महिने छोरा मेडिज तामाङ घाइते भएका छन्। उनीहरुको अवस्था सामान्य रहेको प्रहरी नायब उपरीक्षक गिरीले जानकारी दिए। उनका अनुसार सडक दुर्घटना भएको जानकारी प्राप्त हुनासाथ घटनास्थल पुगेको प्रहरी टोलीले घाइते सबैलाई उद्धार गरी भक्तपुर नपा १ सल्लाघारीस्थित डाइवामुरा मेमोरियल अस्पताल पुर्याएको थियो। अस्पतालमा उपचार हुँदाहुँदै हात्तीगाडीका चालक मगरलाई चिकित्सकले मृत घोषणा गरेको प्रहरी नायब उपरीक्षक गिरीले बताए। उनका अनुसार दुर्घटनापश्चात तेल बोकेको ट्यांकरका चालक फरार छन्। फरार चालकको खोजतलास जारी रहेको भक्तपुर प्रहरीले जनाएको छ। उक्त ट्यांकर सडकबाट धान खेतमा पल्टिएको छ। ट्यांकरको ठक्करले गाडीको अगाडिपट्टि चालक बस्ने भाग नराम्ररी कुच्चिएको छ। दुर्घटना भएको दुइटै सवारीसाधन महानगरीय प्रहरी वृत्त जगाती ल्याउने पहल भइरहेको प्रहरीले जनाएको छ। तेल बोकेको ट्यांकरको ठक्करले कुच्चिएको गाडी। तस्बिर : अन्नपूर्ण
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। नेपालमा अहिलेसम्म ६ लाख ३५ हजारको पीसीआर परीक्षण भएको छ। जसमध्ये ३४ हजार ४ सय १४ जनामा संक्रमण पुष्टि भएको स्वास्थ्य मन्त्रालयले जनाएको छ। अहिलेसम्म १९ हजार ५ सय ४ जना निको भएका छन्। लाइभ
२४ घण्टामा ११ सय ११ जनामा कोरोना संक्रमण,"काठमाडौं : पछिल्लो २४ घण्टामा ११ सय ११ जनामा कोरोना भाइरस (कोभिड१९) संक्रमण पुष्टि भएको छ। ३ सय ३४ महिला र ७ सय ७७ पुगेर गरेर २४ घण्टामा ११ सय ११ जनामा संक्रमण पुष्टि भएको हो । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार १२ हजार ६ सय २९ जनाको पीसीआर परीक्षण गर्दा ११ सय ११ जनामा कोरोना पुष्टि भएको हो। योसँगै नेपालमा कुल संक्रमितको संख्या ३५ हजार ५२९ पुगेको छ। मन्त्रालयका अनुसार २४ घण्टामा ५६९ जना डिस्चार्ज भएका छन्। योसँगै कोरोना जित्नेको संख्या २० हजार ७३ पुगेको छ। नेपालमा पीसीआर परीक्षणको कुल संख्या ६ लाख ४७ हजार ८८१ पुगेको छ। अहिले क्वारेन्टाइनमा ९ हजार ४८८ जना रहेका छन् । नेपालमा कोरोना भाइरस (कोभिड१९) संक्रमणबाट थप ९ जनाको मृत्यु भएको छ। पछिल्लो २४ घण्टामा देशभरका विभिन्न अस्पतालमा उपचार गराइरहेका ९ जनाको मृत्यु भएको हो। योसँगै नेपालमा कोरोना संक्रमणबाट मृत्यु हुनेको संख्या १८४ पुगेको छ। स्वास्थ्य तथा जनसंख्या मन्त्रालयले भने २४ घण्टामा आठ जनाको मात्र मृत्यु भएको जानकारी दिएको छ। २४ घण्टामा पर्सामा तीन र बुटवल र ललितपुरमा दुईदुई, बाँके र पोखरामा एकएक जनाको मृत्यु भएको हो। वीरगन्जस्थित नारयणी अस्पतालमा बाराको हर्दिया ४ की २३ वर्षीया महिला, पर्साको धोवीनी गाउँपालिकाका ७२ वर्षीय पुरुष र वीरगंज महानगरपालिका१४ का ६२ वर्षीय पुरुषको मृत्यु भएको हो। सँगै लुम्बिनी प्रादेशिक अस्पताल, बुटवलमा रुपन्देहीको तिलोत्तमा नगरपालिका२ की ७० वर्षीया वृद्धा र कपिलवस्तु नगरपालिका १ का ५० वर्षका पुरुषको मृत्यु भएको छ। त्यसैगरी पोखरा महानगरपालिका११ की ३२ वर्षीया महिलाको पोखरा स्वास्थ्य विज्ञान प्रतिष्ठानमा मृत्यु भएको छ। सँगै ललितपुरको किष्ट अस्पतालमा काठमाडौंको तारकेश्वर नगरपालिका११ बस्ने अर्घाखाँचीको रेसुंगा नगरपालिकाका ५५ वर्षीय पुरुषको मृत्यु भएको छ। त्यसैगरी बहीबार बिहान ललितपुरको पाटन अस्पतालमा उपचार गराइरहेकी ६५ वर्षीया महिलाको मृत्यु भएको छ। भाद्र ९ गते अस्पताल भर्ना भएकी ललितपुरकी ति महिलाको बिहीबार बिहान ६ बजे मृत्यु भएको अस्पतालले जनाएको छ। यस्तै शिक्षण अस्पताल कोहलपुरमा बिहीबार बिहान नेपालगञ्ज उपमहानगरपालिका ७ की एक महिलाको मृत्यु भएको छ।"
"अफगानिस्तानमा बाढी पहिरोबाट १ सय १० को मृत्यु, डेढसय घाइते","काबुल : अफगानिस्तानको विभिन्न स्थानमा बाढीका कारण एकै दिनमा १ सय १० जनाको मृत्यु भएको छ । अरु १ सय ५० जना घाइते भएको स्थानीय मिडियाले जनाएका छन् । देशका विभिन्न प्रान्तमा पछिल्लो २४ घण्टाको अवधिमा बाढी पहिरोबाट यस्तो क्षति भएको हो । स्थानीय अधिकारीहरुका अनुसार उद्धारकर्ताहरु समेत केही प्रभावित स्थानमा जान नसकेको र केही वेपत्ता भएकाले मृतकको संख्या केही घण्टामा थप बढ्नसक्ने आंकलन गरिएको छ । देशको पार्वान प्रान्त, चरिकार, कापिसा प्रान्त लगायत क्षेत्र बाढीका कारण बढी प्रभावित बनेका छन् । पार्वानमा मात्रै ८५ जनाको मृत्यु भएको छ भने १ सय १० जना घाइते भएका छन् । बाढीबाट महिला र बालबालिका पनि नराम्ररी प्रभावित बनेका छन् । साथै ठूलो संख्यामा स्थानीयहरु विस्थापित बन्न पुगेका छन् । र विभिन्न स्थानमा ठूलो मात्रामा भौतिक संरचना भत्किँदा जनजीवन कष्टकर बनेको छ ।"
यी हुन् मन्त्रिपरिषद् बैठकका २२ निर्णय (सूचीसहित),काठमाडौं : मन्त्रिपरिषद्को बैठकले विभिन्न २२ निर्णय गरेको छ। मंगलबार बसेको मन्त्रिपरिषद् बैठकको सरकारका प्रवक्ता डा युवराज खतिवडाले बिहीबार २२ निर्णय सार्वजनिक गरेका हुन्। खतिवडाका अनुसार सहन्यायाधिवक्तामा ज्ञान प्रसाद भुसाललाई नियुक्त गरी सरकारी वकिलको कार्यालय धनकुटामा पदस्थापन गर्ने निर्णय छ भने वाणिज्य तथा आपूर्ति मन्त्रालयका सहसचिव बलराम रिजाललाई विशेष आर्थिक क्षेत्र प्राधिकरणको कार्यकारी निर्देशकको जिम्मेवारी दिइएको छ। त्यस्तै सेनाका प्रमुख सेनानी सरोज कुमार अधिकारीसमेत तीन प्रमुख सेनानीहरुको बढुवा गरी पदस्थापन गरिएको छ। १२ महासेनानीको सरुवा पनि गरिएको छ । त्यसैगरी बैठकले उच्च शिक्षाका लागि विदेशी विश्वविद्यालयमा अध्ययन गर्न जान चाहने विद्यार्थीहरुलाई अध्ययन अनुमति पत्र जारी गर्ने कार्य पुनः सुचारु गर्ने निर्णय गरेको छ।
निषेधाज्ञा उलंघन गर्ने १२ जना पक्राउ,"जाजरकोट : स्थानीय प्रशासनले जारी गरेको निषेधाज्ञा उलंघन गर्ने जाजरकोट सदरमुकाम खलंगाका १२ जनालाई प्रहरीले पक्राउ गरेको छ। सदरमुकाममा कोरोना संक्रमितको संख्या बढ्न थालेपछि स्थानीय प्रशासनले भदौ ८ गते रातीदेखि १५ गते राती सम्मका लागि निषेधाज्ञा जारी गरेको छ। उक्त आदेशको उलंघन गदै बाटोमा हिड्ने १२ जनालाई नियन्त्रणमा लिएर जिल्ला प्रशासन कार्यालय बुझाईएको जिल्ला प्रहरी प्रमुख डिएस्पी किशोर श्रेष्ठले बताए। पक्राउ परेका उनीहरुलाई प्रशासनले एक सय जरिवाना गरेर अब उर्पान्त निषेधाज्ञा उलंघन नगर्ने कागज गराएर छोडेको सहायक प्रमुख जिल्ला अधिकारी विष्णु सहनीले बताए। जिल्ला सदरमुकाममा चिकित्सक, स्वास्थ्यकर्मी, सुरक्षाकर्मी, नगरपालिकाका कर्मचारी, बैकका कर्मचारी र स्थानिय गरी २४ जनामा संक्रमण देखिएको छ। संक्रमितको सम्पर्कमा पुगेका थप तीन सय जनाकोे स्वाव संकलन गरी परिक्षणका लागि सुर्खेत पठाइएको छ।"
"एकैदिन उपत्यकामा ३७७ जनामा कोरोना संक्रमण, २ को मृत्यु","काठमाडौं : पछिल्लो २४ घण्टामा काठमाडौं उपत्यकामा थप ३७७ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा थप ३७७ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। सोमबार २२४ जना र मंगलबार २३२ र बुधबार ३०१ जनामा कोरोना संक्रमण पुष्टि भएको थियो। एकैदिन काठमाडौंका २७० जना, भक्तपुरका ४१ जना र ललितपुरका ६६ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै एकैदिन कोरोनाबाट उपत्यकामा २ जनाको मृत्यु भएको छ। ललितपुरमा एक महिला र काठमाडौंमा एक पुरुष गरी २ जनाको कोरोनाबाट मृत्यु भएको मन्त्रालयले पुष्टि गरेको छ। एकै दिनमा उपत्यकाका २ सहित ८ जनाको कोरोनाबाट मृत्यु भएको छ। मृत्यु हुनेमा ५ महिला र ३ पुरुष छन्। यो सहित मृत्यु हुनेको संख्या १८३ पुगेको छ। यस्तै पछिल्लो २४ घण्टामा १ हजार १ सय ११ जनामा कोरोना भाइरस (कोभिड१९) संक्रमण पुष्टि भएको छ। संक्रमित हुनेमा ३ सय ३४ महिला र ७ सय ७७ पुरुष हुन्। योसँगै नेपालमा कुल संक्रमितको संख्या ३५ हजार ५२९ पुगेको छ। मन्त्रालयका अनुसार २४ घण्टामा ५६९ जना डिस्चार्ज भएका छन्। योसँगै कोरोना जित्नेको संख्या २० हजार ७३ पुगेको छ।"
८४ केजी गाँजासहित दुई पक्राउ,"उदयपुर : छिमेकी मुलुक भारततर्फ लैजाँदै गरिएको प्रतिवन्धित लागूऔषध गाँजासहित दुई जना कारोवारीलाई उदयपुर प्रहरीले पक्राउ गरेको छ। गोप्य सूचनाका आधारमा परिचालन भएको नेपाल प्रहरी र सशस्त्र प्रहरीको टोलीले प्रतिबन्धित ८४ केजी गाँजासहित ताप्लि गाउँपालिका १ ओख्लेका २९ वर्षीय पुष्पबहादुर मगर र वडानं ३ इनामेका ४३ वर्षीय रामबहादुर तामाङ्ग पक्राउ गरेको हो। बुधबार उदयपुरगढी गाउँपालिका ७ ठुलो तिल्केनीका सन्तबहादुर तामाङ्गको घरबाट पक्राउ परेका उनीहरुलाई प्रहरीले विहीबार जिल्ला प्रहरी कार्यालय परिषरमा पत्रकार सम्मेलन गरी सार्वजानिक गरेको छ। ताप्लि गाउँपालिकाको वडानं १ र ३ बाट संकलन गरी ल्याइएको चार वोरा गाँजा प्रहरीले तामाङ्गको बाख्राको खोरमा लुकाएर राखेको अवश्थामा वरामद गरेको एसपी भिमबहादुर दाहाले बताए। पक्राउ परेका उनीहरुको प्रारम्भिक वयानमा भारतसँग पुग्ने गरी गिरोहको सेटिङ्ग मिलाएर ल्याइएको खुलेको छ। ताप्लिबाट चार जनालाई बोकाएर तामाङ्गको वाख्राको खोरमा ल्याएर राख्ने र त्यहाँबाट सिरहाको टोलीलाई बुझाएर भारत निकासी गर्ने योजना रहेको एसपी दाहालले बताए। गाँजा ओसारपसारको ठुलो गिरोह रहेको खुलेको छ, उनले भने, केहि दिनमै नतिजा ल्याउने गरी सशस्त्र र नेपाल प्रहरीको युनिटले अनुसन्धान गरिरहेको छ। वयानमा ताप्लिबाट उदयपुरगढी हुदै सिरहाको बलान खोला नजिकबाट भारत पुग्ने गरेको खुलेकोछ। पक्राउ परेकाहरुले गाउँमै प्रतिकेजी तीन देखि पाँच हजार लगाएर खरिद गरेको बताएकाछन्। उनीहरुले सिरहासम्म पुर्याउँदा प्रतिकेजी १५ देखि २० हजार मुल्यमा विक्री गर्ने गरेको बताएका छन्। बोकेर ल्याएका चारै जना त्यहाँ छोडेर घरतर्फ फर्किएको उनले बताए। पक्राउ परेका पुष्प बोलेरो चालक हुन् भने रामबहादुर खसी व्यापारी हुन्। रामबहादुर खसी व्यापार गर्ने निहुँमा गाउँ पसेर गाँजा संकलन गर्ने र सिरहाका व्यक्तिलाई विक्री गर्ने कारोवारी रहेको प्रहरीको भनाई छ। बयानका क्रममा उनले यो दोश्रोपटक लागूऔषध ओसारपसार गरेको स्वीकार गरेको एसपी दाहालले बताए। उनले आफु सरुवा भई आए यता अहिलेसम्मकै ठुलो परिणामको लागूऔषध रहेको बताएका छन्। उनले भने, म आएपछि लागूऔषध सम्बन्धी थालिएको विग अप्रेशन मा यो अहिलेसम्मकै ठुलो सफलता हो। एसपी दाहालले लागूऔषध कारोवारी र सेवनकर्ता न्युनिकरणका लागि विशेष योजना बनाएर लागि परेको बताए। उनले सेवनकर्ता मात्र नभई मुख्य कारोवारी नाईके नै पक्राउ गर्न प्रहरी सफल भएको बताए।"
"पहिरो पीडितको अवस्था बुझ्न सांसद नेपाल सुन्दरडाँडामा, बलेफीका २५ घर सुरक्षित ठाउँमा स्थानान्तरण","सिन्धुपाल्चोक : पहिरोले सुनकोशी गाउँपालिका६ मा दर्जनौँ घर जोखिममा परेपछि पहिरोको निरीक्षण र स्थानीयवासीको अवस्था बुझ्न बागमती प्रदेश सभाका अर्थ तथा विकास समितिका सभापति सरेश नेपाल सुन्दरडाँडा पुगेका छन्। जोखिममा परेका स्थानीयवासीलाई भेट्न र तत्काल राहत तथा उनीहरुको जिउधनको रक्षाका लागि पहल गर्न उनी बिहीबार उक्त स्थलमा पुगेका हुन्। उनका अनुसार सुन्दरडाँडा, धुसिने र पाखरदोभानका पहिरो पीडित र असुरक्षित बस्तिका समुदायसँग छलफल गरिएको हो। आकासे पानी, सुख्खा पहिरो र नदिकटानले बितण्डताले धुसिनेको ४ घर तत्काल सर्नुपर्ने, सुन्दरडाँडा, धुसिने र पाखर दोभान गरि १९ घर उच्च जोखिममा रेहको सांसद नेपालले बताए। त्यस्तै पहिरोको उच्च जोखिममा परेपछि बलेफी गाउँपालिकाले २५ घरपरिवारलाई सुरक्षित ठाउँमा अस्थायी स्थानान्तरण गरेको छ। वडा नं १ स्थित खमारेका २५ घरपरिवार पहिराको जोखिममा परेपछि उनीहरुलाई गाउँपालिकाले तत्काल सुरक्षित ठाउँमा अस्थायी स्थानान्तरण गरेको हो। गाउँपालिकाले जग्गा भाडामा लिएर पहिराको जोखिममा परेका नागरिकलाई सुरक्षित स्थानमा अस्थायी स्थानान्तरण गरेको गाउँपालिका अध्यक्ष केदार क्षेत्रीले बताए। गाउँपालिकाका तर्फबाट प्रति परिवार तीन बण्डल जस्तापाता, ग्याँससहितको सिलिण्डर, अस्थायी शौचालय, खानेपानीलगायतको प्रबन्ध मिलाइएको छ। जिल्ला विपद व्यवस्थापन समितिबाट त्रिपाल, कम्बललगायत सामग्री आएको र विद्युत्मा विद्युत् प्राधकिरणले सहयोग गरेको गाउँपालिकाका प्रमुख प्रशासकीय अधिकृत शैलेन्द्र भण्डारीले जानकारी दिए। वडाका २५ घरधुरीका नागरिक पहिराको जोखिममा परेपछि वडाध्यक्ष मधु थापाले उनीहरुको स्थानान्तरणका लागी पहलकदमी लिएका थिए।"
चितवनमा कोरोना सङ्क्रमितमध्ये १८ प्रतिशत स्वास्थ्यकर्मी,"चितवन : दैनिक वढ्दै गएको कोरोना सङ्क्रमणमा जिल्लाका अस्पतालमा काम गर्ने चिकित्सक, स्वास्थ्यकर्मी र कर्मचारी बढी प्रभावित भएका छन्। भरतपुर अस्पतालका सूचना अधिकारी लिलाधर पौडेलका अनुसार बुधबार रातिसम्म आएको सङ्क्रमितको तथ्याङ्कमा १८ प्रतिशत अस्पतालकै स्वास्थ्यकर्मी रहेका छन्। जिल्लामा कुल सङ्क्रमित सङ्ख्या ४७१ मध्ये ८५ जना स्वास्थ्यकर्मी छन्। उनीहरु जिल्लाका विभिन्न अस्पतालमा कार्यरत छन्। सोमध्ये सबैभन्दा बढी विपी कोइराला मेमोरियल क्यान्सर अस्पताल भरतपुरका २६, चितवन मेडिकल कलेज र पुरानो मेडिकल कलेजका १६१६ जना छन्। भरतपुर अस्पतालका १५, नारायणी सामुदायिक अस्पतालका तीन, स्थानीय क्लिनिकका तीन र सेन्ट्रल अस्पतालका दुई जना रहेका छन्। त्यस्तै रत्ननगर बकुलहर अस्पताल, मौलाकालिका अस्पताल, मनकामना अस्पताल र बाहिरी जिल्लाका सरकारी अस्पतालमा काम गर्ने एकएक जना स्वास्थ्यकर्मी रहेको पौडेलले जानकारी दिए। हालसम्मको तथ्याङ्कअनुसार जिल्लामा सबैभन्दा बढी सङ्क्रमित भरतपुर महनगरका २८४, माडीका ५०, रत्ननगरका ३८, राप्तीका ७५, खैरहनीका १७, कालिका नगरपालिकाका पाँच र इच्छाकामना गाउँपालिकाका दुई जना रहेका छन्। सङ्क्रमित स्वास्थ्यकर्मी र अरु बिरामी सरकारी अस्पताल, दुई मेडिकल कलेजका अइसोलेसन र घरमै रहेका छन्। स्वास्थ्य कार्यालयका प्रमुख दीपक तिवारी बिरामीबाट अस्पतालमा सङ्क्रमण आएको र स्वास्थ्यकर्मीमा फैलिएको बताउनुहुन्छ। बिरामीमा सङ्क्रमण नहोला भन्ने अनुमान गर्दै स्वास्थ्यकर्मीले सुरक्षाकवज प्रयोग नगर्दा पनि सङ्क्रमण फैलिएको उनको अनुमान छ।"
कैदीको शंकास्पद मृत्युपछि पोस्टमार्टम,"विराटनगर : जिल्ला कारागार मोरङका एक कैदीको मृत्यु शंकास्पद देखिएपछि पोस्टमार्टमपछि शव आफन्तलाई बुझाइएको छ। लागुऔषध मुद्दामा जिल्ला कारागार मोरङमा कैद सजाय भुक्तान गरिरहेका विराटनगर महानगरपालिका४ घर भएका २६ वर्षीय निराजन यादवको बुधबार दिउँसो कोशी अस्पतालमा मृत्यु भएको थियो। पोस्टमार्टमपछि दाहसंस्कारका लागि परिवारका सदस्यलाई शव दिइएको छ। घटना शंकास्पद हुन सक्नेभन्दै उपचारमा संलग्न चिकित्सकले पनि शवको पोस्टमार्टम गर्नु पर्ने सुझाव दिएका थिए। कोरोनाको आशंकामा गरिएको उनको पीसीआर परीक्षण रिपोर्ट नेगेटिभ आएको छ। त्यसपछि शव पोस्टमार्टम गर्दै परिवारलाई बुझाइएको अस्पतालका मेडिकल सुपरिटेन्डेन डा चुमनलाल दासले बताए। मृतकका दाजु देवेन्द्र यादवले चार दिनअघि कारागारमा पैसा पुयाइदिँदा भाइको अवस्था सामान्य नै रहेको बताए। कारागारमा भेट्दा सकुशल र स्वस्थ्य रहेको भाइको एक्कासी मृत्युको खवर आएको उनको भनाइ छ। कारागारमा पुगेर खर्च दिएको थिएँ। त्यतिबेला भाइलाई केही समस्या थिएन, उनले भने, अचानक कारागारबाट बिरामी भएर अस्पताल ल्याएका छौं आउनुहोला भन्ने जानकारी आयो। अस्पताल पुग्दा भाइको मृत्यु भइसकेको थियो। घाँटी लगायत शरीरमा धेरै चोटपटक रहेको र शवको प्रकृति हेर्दा पनि मृत्युलाई स्वभाविक लिन सक्ने अवस्था नभएको उनको भनाइ छ। नगर्ने काम गरेकाले भाइ जेल परेको थियो। सुध्रिएर निस्किएला भन्ने थियो, देवेन्द्रले भने, बाहिर निस्किएपछि समाजमा राम्रो काम गर्छु भन्थ्यो। तर जेलभित्रै मारिदिए। कारागारमा चरम यातना दिएको र कुटपिट गरिएका कारण निराजनको मृत्यु भएको आफन्तको आरोप छ। मृतकका आफन्त विष्णु यादवले कारागारभित्र चरम यातना दिएको आफूहरूले जानकारी पाएको बताए। कारागारका जेलर सुवासकुमार लामिछानेले मृतकमा छारे रोगको समस्या रहेको बताए। श्वासप्रश्वसमा एक्कासी समस्या भयो भनेर बेहोस बनेपछि उपचारका लागि लगिएको हो, उनले भने, उपचारकै क्रममा मृत्यु भयो। लामिछानेले यातना दिएर मारिएको दाबी आफन्तको रहेका कारण घटनाको छानबिन गर्न कारागार प्रशासनले पोस्टमार्टम रिपोर्ट पर्खिएको बताए। यादवलाई जिल्ला अदालत मोरङले २०७६ फागुन ११ गते नौ महिना १९ दिन कैद र ७८ हजार रुपैयाँ जरिवानाको फैसला गरेको थियो।"
चिकित्सकसहित ७ जनामा कोरोना देखिएपछि प्रदेश अस्पताल बन्द,"सुर्खेत : कर्णाली प्रदेश अस्पताल सुर्खेतमा कार्यरत चिकित्सकसहित ७ जनामा कोरोना संक्रमण देखिएपछि अस्पतालको ओपीडी सेवा बन्द गरिएको छ । अस्पतालका अनुसार दुईजना कन्सल्ट्यान्ट, ४ जना मेडिकल अधिकृत र एकजना स्वाथ्यकर्मीमा कोरोना संक्रमण देखिएको हो । उपचारमा खटिँदै आएका चिकित्सकलाई कोरोना संक्रमण भएपछि एक हप्ताका लागि अस्पतालको ओपीडी सेवा बन्द गरिएको छ । अस्पतालमा सेवा लिन आउने सेवाग्राहीलाई कोरोनाको संक्रमण हुन नदिनका लागि सतर्कता अपनाउनुपर्ने भएकाले आकस्मिक बाहेकका सबै सेवा बन्द गरिएको अस्पतालका निर्देशक डाक्टर डम्बर खड्काले बताए । उनका अनुसार एक हप्तापछि अस्पतालको अवस्था हेरेर अर्को निर्णय गरिने छ । हाल प्रदेश अस्पतालकै कोरोना विशेष अस्पतालमा २३ जना कोरोना संक्रमित उपचाररत छन् । साथै उनले कोरोना संक्रमणबाट जोगिन सबैलाई अपिल गरेका छन् ।"
"डिसेम्बरमा खोप ल्याउने चिनियाँ कम्पनीको तयारी, मुल्य समेत तोकियो",बेइजिङ : विश्वभरका वैज्ञानिकहरु कोभिड १९ को खोपको विकासमा लागिरहँदा चिनियाँ एक औषधि कम्पनीले भने कोभिड १९ को खोप यही वर्षको अन्त्यसम्म बजारमा आउने भन्दै यसको मुल्य समेत तोकिसकेको छ । चिनियाँ औषधि उत्पादक कम्पनी सिनोफार्मले उक्त खोप यही वर्षको डिसेम्बरमा आउने भन्दै यसलाई १४० डलर पर्ने वा नेपाली १५ हजार जति पर्ने जनाएको छ । चीन सरककारले पनि केहीअघि खोपमा भइरहेको प्रगतिबारे जानकारी दिएको थियो । त्यसो त खोप विकासको चरणमा विश्वभर अन्तिम चरणमा पुगेका ६ खोपमध्ये आधा चिनियाँ भएको बताइन्छ । तर विश्वव्यापी परीक्षण खोप गर्नुपर्नेमा चीनले अत्याधिक संक्रमण भएका स्थानमा परीक्षण गरेको बताइएको छ । यसवाहेक युरोपियन विज्ञहरु पनि चीनले विकास गरेको खोपप्रति सकारात्मक छन् । यसबीचमा चीनले गत महिनादेखि प्रमुख सरकारी कर्मचारीहरुमाथि खोपको गोप्य परीक्षण गरिएको पनि चीनका एक वरिष्ठ स्वास्थ्य अधिकारीले बताएका छन्।
कोरोना खोप मोटा मानिसका लागि कम प्रभावकारी हुन सक्ने,"मोटा व्यक्तिमा कोरोना भाइरस संक्रमणको खतरा बढी रहेको एक अध्ययनले देखाएको छ । मोटा तथा बढी वजन भएका व्यक्तिमा कोरोना संक्रमणको खतरा कम वजन भएकामा भन्दा निकै बढी हुने पाइएको छ। नर्थ क्यारोलिना विश्वविद्यालयका एक समूहले विश्वमा करिब चार लाख मानिसहरूमा गरिएको ७५ वटा अनुसन्धानमा अध्ययन गरेको छ । एक अध्ययनअनुसार मोटोपन भएका मानिसहरूलाई कोरोना संक्रमण भएमा उपचारका लागि अस्पतालमा भर्ना हुने जोखिम बढी हुन्छ । उनीहरूसँग यो जोखिम सामान्य मानिसमा भन्दा दुई गुणा बढी देखिन्छ । अमेरिकी अनुसन्धानकर्ताहरूले भनेका छन्, मोटाईले मधुमेह र उच्च रक्तचापको जोखिमलाई बढाउँछ । यदि प्रतिरक्षा प्रणाली कमजोर छ भने, तब संक्रमित व्यक्ति गम्भीर बिरामी हुन सक्छ । त्यसैले अनुसन्धानले सम्भावित खोप मोटो मानिसहरुमा कम प्रभावकारी हुन सक्छ भन्ने डर रहेको जनाएको छ ।"
कर्णालीमा २४ घण्टाभित्र २५ संक्रमित थपिए,"सुर्खेत : पछिल्लो २४ घण्टाभित्र कर्णालीमा २५ जना कोरोना संक्रमित थपिएका छन् भने ६ जना कोरोना संक्रमित डिस्चार्ज भएका छन्। प्रदेश अस्पताल, पशुपन्क्षी रोग अन्वेशण प्रयोगशाला सुर्खेतमा गरिएको पीसीआर परीक्षण अनुसार १३ र जिल्ला अस्पताल दैलेखको प्रयोगशालामा गरिएको पीसीआर परीक्षण अनुसार १२ जना गरी २५ जनामा कोरोना भाईरस (कोभिड१९) संक्रमण पुष्टी भएको हो। २४ घण्टामा थपिएका २५ संक्रमित मध्ये १२ जना दैलेखका रहेका छन्। यस्तै सुर्खेत २, काठमाडौं ३, भक्तपुर, रुपन्देही, सिन्धुपाल्चोक र सल्यानका ११ जना र बाँके र जाजरकोटका २२ जनामा कोरोना संक्रमण पृष्टी भएको छ। भने पछिल्लो २४ घण्टामा ६ जनाले कोरोना जितेपछि हालसम्म डिस्चार्ज हुनेको संख्या २ हजार २५ पुगेको छ। योसँगै कर्णालीमा कुल कोरोना संक्रमितको संख्या २३ सय ४४ पुगेको छ। हालसम्म कर्णालीमा संक्रमण पुष्टी भएका मध्य ६ जनाको मृत्यु भईसकेको छ। हाल कर्णालीका विभिन्न आइसोलेसनमा रहेका सक्रिय कोरोना विरामीको संख्या ३ सय १३ रहेको कर्णाली प्रदेश सामाजिक विकास मन्त्रालय, स्वास्थ्य महाशाखाले जनाएको छ। कर्णालीमा हालसम्म ५४ हजार २ सय ३३ जनामाको पीसीआर परीक्षण गरिएको छ।"
"'एम्बुलेन्स मर्मत गर्नै मान्दैनन्, बिरामी कसरी बोक्ने ?'","परासी : पछाडिको टायरमा समस्या आएपछि पश्चिम नवलपरासीका एम्बुलेन्स चालक कृष्ण सहानी बुधबार दिउँसो एम्बुलेन्स मर्मत गर्न बुटवलस्थित मैनाबगर पुगे । बिरामी छोडेर फर्कने क्रममा गाडीमा समस्या आएपछि मर्मतका लागि ग्यारेज क्षेत्रमा जाने क्रममा प्रवेश गर्ने स्थानबाटै फकाइएको सहानीले बताए । कोरोना संक्रमित बिरामी बोक्ने भन्दै एम्बुलेन्सलाई ग्यारेज क्षेत्रमा प्रवेश गर्न नदिएको उनको भनाइ छ । मैनाबगरमा सवारीसाधनको मर्मत तथा अन्य काम गर्न ग्यारेजहरु छन् । ग्यारेज क्षेत्रमा प्रवेश गर्न नदिएपछि नेपालगञ्ज रोडमा मिस्त्री बोलाएर एम्बुलेन्स बनाएर फर्केको सहानीले बताए । सरकारले कुनै पनि एम्बुलेन्स चालकलाई स्वास्थ्य सामग्रीसमेत उपलब्ध नगराएको उनले बताए । 'सरकारले बिरामी नबोक्ने एम्बुलेन्सलाई कारबाही गर्ने भन्छ । बिग्रिएको छ भन्दा बहाना बनाएको भन्छ,' मर्मत गर्न ग्यारेजवाला मान्दैनन् । एम्बुलेन्स बिग्रिएपछि बिरामी कसरी बोक्ने ? हामी दोहोरो चपेटामा पर्यौं।' संयुक्त एम्बुलेन्स चालक संघ नवलपरासीका जिल्ला अध्यक्षसमेत रहेका सहानीले गुनासो गरे । लामोदुरीमा जाँदा पानी किन्न जाने क्रममा पसलेहरुले कोरोना संक्रमित बोक्छन् भन्दै पानी समेत नदिएको तितो अनुभव सहानीले सुनाए । सुनवल नगरपालिकाले स्थानीय स्तरमा बनाइएका केही थान पीपीइ र प्रदेश ५ को उद्योग वाणिज्य महासंघले पञ्जा र ग्लोब्स दिएपनि त्यसबाहेक संघदेखि स्थानीय कुनै पनि सरकारले आफूहरुलाई सहयोग नगरेको उनको गुनासो छ । 'पीपीइको त कुरै नगर्नुस्, सामान्य मास्क र पञ्जासमेत पाइएको छैन । केही साथीहरुले चिनेका सँग मागेका छन् । केहीले आफैले किनेर काम चलाएका छन्, ' उनले भने । जिल्लामा २५ वटा एम्बुलेन्स छन् । तीमध्ये पृथ्वीचन्द्र जिल्ला अस्पताल, सरावल र पाल्हीनन्दन गाउँपालिकाको एम्बुलेन्स कोरोना संक्रमित बिरामी बोक्दै आएका छन्। एकपटक बिरामी बोकेपछि एक हप्तासम्म सेनिटाइजर गरेर एम्बुलेन्स राख्ने गरिएको छ । सरकारकै निर्देशन बमोजिम जिल्लाका अधिकांश एम्बुलेन्सलाई पाटेसन गरेर चलाएको उनले बताए । आफ्नो स्वास्थ्यको समेत वास्ता नगरी संक्रमितलाई बोक्दा समेत कसैले सहयोग नगर्दा चालक दुःखित भएको उनको गुनासो छ । प्रयाप्त स्वास्थ्य सामग्रीसहितको सुरक्षा व्यवस्था गरिदिन चालकहरुले सरकारसँग माग गरेका छन् ।"
चिकित्सकमा कोरोना देखिएपछि जाजरकोट अस्पताल सिल,"जाजरकोट : जिल्ला अस्पताल जाजरकोटमा कार्यरत चिकित्सक र स्वास्थ्यकर्मीमा कोरोना भाइरसको संक्रमण देखिएपछि अस्पतालको आकस्मिक बाहेकका सबै सेवा बन्द गरिएको छ । अस्पतालमा कार्यरत चारजना चिकित्सक र एकजना स्वास्थ्यकर्मीमा कोरोना संक्रमण पुष्टि भएको र अन्य स्वास्थ्यकर्मीको पिसिआर रिपोर्ट आउन बाँकी रहेकोले थप संक्रमण फैलिन नदिन अस्पतालको आकस्मिक बाहेकका सवै सेवा अनिश्चिततकालका लागि बन्द गरिएको स्वास्थ्य सेवा कार्यालय जाजरकोटका प्रमुख डा सुनिल पुनले बताए । संक्रमित चिकित्सक र स्वास्थ्यकर्मीलाई आइसोलेसनमा राखेर उपचार थालिएको छ । अन्यको रिपोर्ट आउन बाँकी छ । प्रदेश अस्पताल पशुपंक्षि अन्वेषण प्रयोगशाला सुर्खेतमा पिसिआर परिक्षणका लागि स्वास्थ्य कार्यालय मातहतका सबै स्वास्थ्यकर्मी र कर्मचारीको स्वाब संकलन गरि पठाइएको थियो । तर, सुर्खेतमा धेरै स्वाब थन्किएकाले रिपोर्ट आउन ढिलाइ भएको छ । स्वास्थ्यकर्मीहरु धेरैको सम्पर्कमा आउने र विरामीको समेत उपचार गर्न खटिनुपर्ने भएकोले छिटो परीक्षणको व्यवस्था मिलाइ दिन अनुरोध गरेका छौं, डा पुनले भने, 'कहाँबाट कसरी चिकित्सक र स्वास्थ्यकर्मीमा संक्रमण फैलियो सो बारे अनुसन्धान गरिरहेका छौ । उनीहरुको सम्पर्कमा आएका सवैको पीसीआर परीक्षण गर्न पहल भइरहेको छ ।' केही दिनअघि मात्र स्वास्थ्यकर्मी, सरकारी कर्मचारी, बैकका कर्मचारी र स्थानिय गरि १९ जनामा कोरोना संक्रमण भएको थियो । संक्रमण बढ्दै गएपछि सदमुकाम खलंगा मंगलवार देखि एक हप्ताका लागि निशेधाज्ञा जारी गरिएको छ ।"
टिकटकका प्रमुख कार्यकारीले दिए राजीनामा,टिकटकका कार्यकारी प्रमुख केभिन मायरले राजीनामा दिएका छन् । केही महिनाअघि मात्र कम्पनीको प्रमुख कार्यकारीमा नियुक्त भएका मायरले कम्पनी छाड्नुपर्दा आफूलाई निकै दुःख लागेको बताए । अमेरिकी राष्ट्रपति डोनल्ड ट्रम्पले टिकटकको संस्थापक कम्पनी बाइटडान्स सहित वीच्याटमाथि अमेरिकामा प्रतिबन्ध लगाउने चेतावनी दिँदै कार्यकारी आदेशमा हस्ताक्षर गरेसँगै दुबै चिनियाँ कम्पनीहरु अहिले संकटमा छन् । राष्ट्रपति ट्रम्पको आदेश विरुद्ध सान फ्रान्सिस्कोमा चिनियाँ एप वीच्याटका प्रयोगकर्ताले अदालतमा चुनौती दिने बताएका छन् । उत्तर अमेरिकी टिकटकका महाप्रबन्धक भेनिसा पाप्पाले कम्पनीको अन्तरिम प्रमुखकको पद सम्हाल्ने छन् । टिकटकले पनि मायरले राजीनामा दिएको पुष्टि गर्दै पछिल्ला केही महिनादेखि अमेरिकी राजनीतिक घटनाक्रमका कारण मायरको भूमिका परिवर्तन भएको जनाएको छ। बाइटडान्सका संस्थापक एवं प्रमुख कार्यकारी यिमिङ झाङले कम्पनीका कर्मचारीलाई पठाएको पत्रमा विवादित विषय सुल्झाउन प्रयास जारी रहेको बताए । उनले भारत र संयुक्तराज्य अमेरिकामा आफ्नो कम्पनीमाथि समस्या उत्पन्न भएको स्वीकारेका छन् । गत अगष्ट ६ मा राष्ट्रपति ट्रम्पले टिकटकको संस्थापक कम्पनी बाइटडान्समाथि अमेरिकामा प्रतिबन्ध लगाउन एउटा कार्यकारी आदेशमा हस्ताक्षर गरेका थिए । अमेरिकामा टिकटकलाई आफ्नो स्थिति प्रष्ट गर्न ४५ दिनको समय दिइएको छ ।
"पर्सामा कोरोना संक्रमितको संख्या २ हजार नाघ्यो, ४५ को मृत्यु","वीरगन्ज : कोरोना भाइरस संक्रमणको हट स्पट बनेको पर्सा जिल्लामा संक्रमितको संख्या २ हजार नाघेको छ । बुधबार राती थप २४ जनामा संक्रमण पुष्टि भएसँगै पर्सामा संक्रमितको संख्या २ हजार २२ पुगेको जिल्ला प्रशासन कार्यालय पर्साले जनाएको छ । वीरगन्जस्थित नारायणी अस्पतालको प्रयोगशालामा बुधबार राती ५ सय १० जनाको स्वाब नमुना परीक्षण गर्दा पर्साका २४ जनामा संक्रमण पुष्टि भएको अस्पतालका प्रवक्ता डाक्टर अतुलेश चौरसीयाले जानकारी दिए । उनका अनुसार, जिल्ला स्वास्थ्य कार्यालय पर्साका स्वास्थ्य निरिक्षक, उनकी श्रीमति र छोरामा पनि संक्रमण भेटिएको छ । यस्तै पर्साको सखुवाप्रसौनी गाउँपालिकामा ७ जना र कालिकामाई गाउँपालिका ५ विरन्चीवार्वाका ५ जनामा पनि बुधबार राती कोरोना संक्रमण पुष्टि भएको चौरसीयाले जानकारी दिए । वीरगन्ज महानगरपालिका वडा नम्बर ११ का २ जना तथा वडा नम्बर ८, १० , १३ , १४ र २६ का ११ जनामा पनि संक्रमण भेटिएको उनले बताए । २ जना सशस्त्र प्रहरीमा पनि संक्रमण पुष्टि भएको जानकारी उनले दिए । साउन यता मात्रै १८ सय ६१ मा संक्रमण पुष्टि पर्सामा साउन यता मात्रै १ हजार ८ सय ६१ जना संक्रमित थपिएका हुन् । जिल्ला प्रशासन कार्यालय पर्साका अनुसार, असार मसान्त सम्म पर्सामा १६१ जनामा मात्र संक्रमण भेटिएको थियो । ती मध्ये १५९ जना निको भइ घर फर्किएपछि असार अन्तिममा वीरगन्ज स्थित कोभिड अस्पतालको आइशोलेसनमा २ जना मात्र संक्रमित उपचाररत थिए । तर साउन महिना शुरु भएपछि परिक्षणको दायरा बढाइएका कारण त्यस यता दिनहु अत्याधिक संख्यामा संक्रमित थपिदै गएका छन् । समुदायस्तरमै पुगेर स्वाब संकलन गर्नुका साथै संक्रमितको कन्टयाक्ट ट्रेसिङ र सशुल्क परीक्षण पनि थालिएकाले संक्रमितको संख्या बढ्दै गएको हो । जिल्ला प्रशासन कार्यालयका प्रशासकीय अधिकृत विनय श्रीवास्तवका अनुसार, पर्सामा १ सय ३२ जना स्वास्थ्यकर्मी, ८७ जना सुरक्षाकर्मी, १३ जना पत्रकार, ९८ जना कैदी थुनुवा , ४९ जना अस्पताल सफाइकर्मी र ३ जना एम्बुलेन्स चालक पनि संक्रमित भएका छन् । ४ सय ४४ जनाले जिते कोरोना प्रशासकीय अधिकृत श्रीवास्तवका अनुसार पर्सामा बुधबार साँझसम्म ४ सय ४४ संक्रमित निको भएर अस्पतालबाट डिस्चार्ज भइ घर फर्किसकेका छन् । बुधबार साँझ मात्रै ६६ जना डिस्चार्ज भएका थिए । उनका अनुसार , पर्साका दुईवटा कोभिड अस्पतालमा गरी अहिले ४१ महिला र १ सय ९ पुरुष गरि १५० संक्रमित उपचाररत छन् । यस्तै आफ्नै घरको होम आइसोलेसनमा ६ सय ५३ जना रहेको श्रीवास्तवले जानकारी दिए । अरु संक्रमितहरु वीरगन्जका विभिन्न नीजी अस्पताल, धर्मशाला र विद्यालयमा बनाइएका सेमी आइसोलेसनमा छन् । पर्सामा बुधबार साँझसम्म पीसीआर परीक्षणका लागि १८ सय ४ सय ९१ जनाको स्वाब संकलन भएकोमा १ सय ७५ जनाको भने रिपोर्ट आउन बाँकी रहेको श्रीवास्तवले जानकारी दिए । वीरगन्जमा ४५ जनाको मृत्यु पर्साको वीरगन्जस्थित अस्पतालमा कोरोना भाइरस संक्रमणका कारण बिहीबारसम्म ४५ जनाको मृत्यु भएका छ । वीरगन्जमा पछिल्लो १४ घण्टाको अवधीमा मात्रै थप ३ जनाको मृत्यु भएको हो । वीरगन्जमा साउन यतामा मात्रै ४१ जनाको मृत्यु भएको हो । वीरगन्जमा कोरोनाका कारण मृत्यु भएका ४५ मध्ये १ बेवारिसे युवकसहित पर्साका ३३ जना , बाराका १० जना र रौतहटका २ जना रहेका छन् । वीरगन्जमा समुदायस्तरमै संक्रमण फैलिएर दिनहुँ संक्रमितको संख्या बढ्दै गएपछि बैशाख १० गते देखि नै निषेधाज्ञा लगाइएको छ । निषेधाज्ञालाइ कडाइका साथ लागू गराउन स्थानीय प्रशासनले वीरगन्जमा नेपाली सेना समेत परिचालन गरेको छ ।"
"कोरोना लागेका मुखर्जीको स्थिति उस्तै, भेन्टिलेटर सहित कोमामा",नयाँदिल्ली : कोरोना संक्रमित भएका भारतीय पूर्वराष्ट्रपति प्रणव मुखर्जीको स्वास्थ्य अवस्था अझै प्रगति भएको छैन । भेन्टिलेटरको सहायता सहित डीप कोमामा उनको उपचार भइरहेको छ । बिहीबार अस्पतालले जनाए अनुसार उनको स्वास्थ्य स्थितिमा प्रगति भएको छैन । तर रक्तश्राव स्थिर भएको चिकित्सकले जनाएका छन् । गत अगस्ट १० मा ८४ वर्षीय मुखर्जी अस्वस्थ भएपछि सैनिक अस्पतालमा भर्ना भएका थिए । जहाँ उनमा कोभिड १९ को संक्रमण पुष्टि भएको थियो । मुखर्जी लामो समयदेखि फोक्सो सम्बन्धी समस्याबाट गुज्रिरहेका थिए । मुखर्जी भारतको १३ औँ राष्ट्रपतिको रुपमा २०१२ देखि २०१७ सम्म शासनमा थिए ।
भारतमा कोरोना संक्रमितको संख्या ३३ लाख नाघ्यो,नयाँ दिल्ली : भारतमा कोरोना संक्रमितको संख्या ३३ लाख नाघेको छ । जोन हप्किन्स विश्व विद्यालयले बिहिबार बिहानसम्म जारी गरेको तथ्यांकअनुसार कोरोना संक्रमितको संख्या ३३ लाख १० हजार २ सय ३४ पुगेको छ । भारतमा एकैदिन झण्डै ७६ हजार संक्रमित भेटिएका छन् । सरकारी अधिकारीहरुले बिहीबार दिएको जानकारी अनुसार पछिल्लो २४ घण्टामा भारतमा ७५ हजार ७६० जना संक्रमित भएका छन् । त्यसैगरी भारतमा कोरोना भाइरसबाट संक्रमित भएका मध्ये अहिलेसम्म कुल ६० हजार ४७२ जनाको मृत्यु भएको पनि मन्त्रालयको तथ्यांक छ । ती मध्ये एक हजार २३ जनाको पछिल्लो २४ घण्टामा मृत्यु भएको हो । कुल संक्रमितमध्ये सात लाख २५ हजार ९९१ जना अझै पनि संक्रमित अवस्थामै रहेको पनि मन्त्रालयले जनाएको छ । भारतमा कोरोना भाइरसबाट संक्रमित भएर पनि संक्रमणमुक्त भएकाहरुको संख्या २५ लाख २३ हजार ७७२ पुगेको जनाइएको छ । प्रदेश अनुसार भारतमा सबैभन्दा धेरै महाराष्ट्रमा कोरोनाको प्रभाव बढी देखिएको छ । सो प्रदेशमा अहिलेसम्म कुल एक लाख ७३ हजार १९५ जना संक्रमित भएका छन् ।
ललितपुरमा कोरोनाबाट थप एकजनाको मृत्यु,ललितपुर : ललितपुरको किस्ट अस्पतालमा उपचाररत ४८ वर्षीय कोरोना संक्रमित पुरुषको मृत्यु भएको छ । अस्पतालमा उपचार गराइरहेका कोरोना संक्रमित पुरुषको मृत्यु भएको जिल्ला स्वास्थ्य कार्यालयका प्रमुख खगेस्वर गेलालले जानकारी दिए। कडा खालको भाइरल निमोनियाबाट ग्रसित ती पुरुष भदौ ८ गते किस्ट अस्पताल भर्ना भएका थिए। गेलालका अनुसार उनी अर्घाखाँचीका बासिन्दा भएपनि हाल काठमाडौंको बालाजुमा बस्दै आएका थिए । उनको बुधबार राती सात बजेतिर निधन भएको अस्पताल स्रोतले जनाएको छ।
अनलाइनबाट परीक्षा लिँदै मध्यपश्चिम विश्वविद्यालय,"काठमाडौं : मध्यपश्चिमाञ्चल विश्वविद्यालयले स्नातक तथा स्नातकोत्तर तहको परीक्षा अनलाइनबाटै लिने भएको छ। दुवै तहका सेमेष्टरको मध्यावधि (मिडटर्म) परीक्षा अनलाइन माध्यमबाटै लिने भएको हो। विश्वविद्यालयले शुक्रबारदेखि दुवै तहअन्तरगत विभिन्न सेमेष्टरमा अध्ययनरत परीक्षार्थीको मध्यवाधि परीक्षा अनलाइनबाट लिने निर्णय गरेको हो। कोभिड१९ का कारण भर्चुअल कक्षा सञ्चालन भएको र सोहीअनुरुप अनलाइनबाट परीक्षा लिन थालिएको विश्वविद्यालयका उपकुलपति प्रा डा नन्दबहादुर सिंहले जानकारी दिए। हामीले मध्यपश्चिम विश्वविद्यालय डिजिटल, भर्चुअल तथा वैकल्पिक शिक्षण सञ्चालन नीति दिशानिर्देश २०२० तयार गरेका छौं, उनले भने, कोभिडको सङ्कटमा यस प्रणालीले परीक्षार्थीलाई परीक्षा दिन सहज हुनेछ। सबै परीक्षार्थीलाई ढुक्कका साथ परीक्षा दिन अपिल गर्दै उहाँले परीक्षार्थीहरुले भने तोकिएको समयमा उत्तर उपलब्ध गराउनुपर्ने उनको भनाइ छ। परीक्षा भने शुक्रबार बिहान ८ः०० बजे सुरु हुनेछ। प्राडाउपकुलपति सिंहले अनलाइन प्रणालीबाट परीक्षा गर्नेबारे गत साउन १९ गतेको निर्णय भएको थियो। मध्यपश्मिाञ्चल विश्वविद्यालय मानविकी तथा समाजशास्त्र सङकाय केन्दीय क्याम्पसका प्रमुख तेजबिक्रम बस्नेतले कर्णालीको भौगोलिक अवस्थालाई ध्यानमा राखेर अनलाइन परीक्षा सञ्चालन गरिएको उनको भनाइ छ। कोभिड१९ को सङ्कटमा विद्यार्थीलाई सहजता प्रदान गर्न यो सुविधा दिइएको भन्दै उनले कम्प्युटर नजान्नेका लागि अफलाइन परीक्षाको समेत व्यवस्था गरिएको बताए। उनीहरुले भने हातैले लेखेर फोटो खिचेर वा स्क्यान गरेर पठाउनुपर्ने क्याम्पस प्रमुख बस्नेतको भनाइ छ। लोकवार्ता विज्ञान विभागका प्रमुख खगेन्द्र अधिकारीले अनलाइन परीक्षाले कर्णालीका भौगालिक रुपले विकट जिल्लाका विद्यार्थीहरुलाई बढी न्याय भएको बताए। यस परीक्षाले कोभिड१९ ले धकेलिएको सेमेटष्टरको उपयोग भएको र शिक्षामा वैकल्पिक प्रणालीको प्रयोग भएको जनाइएको छ। रासस"
"आमालाई कोरोना, नवजात शिशुमा जण्डिस, जोखिम मोलेरै शल्यक्रिया","चितवन : पहिलो पटक आमा बन्दै थिइन भरतपुरकी २४ वर्षीय एक महिला। चिकित्सकले दिएको डेलिभरी मिति कट्दा पनि व्यथा नलागेपछि उनीहरु चिन्तित बने । एक हप्ता नाघेपछि समय पर्खन सक्ने अवस्था रहेन । चिकित्सकसँग पनि विकल्प थिएन । समय नाघेकाले बच्चाको स्वास्थ्य जोखिम परेको भन्दै चिकित्सकले शल्य क्रियाको तयारी थाले । तर, ती महिलामा कोरोनाको आशंका हुनसक्ने चिकित्सकलमा शंका थियो। स्वाब परीक्षणका लागि पठाएर चिकित्सकले जोखिम मोलेरै तत्कालै अप्रेसन गरेर बच्चा निकाले । कोरोनाको शंकामा आवश्यक सतर्कता अपनाएर चिकित्सकले शल्य क्रिया गरे । तर त्यसको दुई दिनपछि रिपोर्ट पोजिटिभ आयो । 'रिपोर्ट कुरेर बस्दा जे पनि हुनसक्थ्यो,'शल्यक्रियामा खटिएका स्त्रीरोग विशेषज्ञ डा विनोद पाठकले भने, 'यस्तो बेलामा जिम्मेवारीबाट भागेर अन्यत्र पठाउन सकिएन, कोरोना पनि हुनसक्छ भनेर त्यहीअनुसारको सावधानीमा काम गर्यौं।' औषधि प्रयोग गर्दा पनि व्यथा नबढेपछि शल्यक्रिया गरिएको हो । उनलाई ओम अस्पतालमा राखिएको छ । सुत्केरी महिलालाई ओम अस्पतालमै राखेर उपचार गरिएको छ । उनमा लक्षण नदेखिएको अस्पतालका प्रवन्ध निर्देशक ओमप्रकाश दवाडीले बताए । सुत्केरी महिलालाई एउटा वार्ड नै खाली गराएर राखिएको उनले बताए । 'अप्ठ्यारो अवस्थामा जोखिम मोलेर चिकित्सकको टोली खटिएको हो, 'उनले भने, 'हामीले अस्पताल खाली गरेर ती महिलालाई राखेका छौं,अवस्था सामान्य छ ।' ती महिलाले छोरी जन्द दिएकी छन्। शिशुमा जण्डिसको समस्या देखिएपछि भरतपुर सरकारी अस्पतालको एनआइसियूमा उपचार भइरहेको छ ।अहिले बच्चाको अवस्था सुधार भइरहेको भरतपुर अस्पतालका बरिष्ठ बालरोग विशेषज्ञ डा युवानिधि बसौलाले बताए ।' नेगेटिभ रगत समूह भएकी आमाको बच्चाको रगत समूह पोजिटिभ छ, नेगेटिभ पोजिटिभ हुँदा जण्डिस ह्वात्तै बढेको हो, 'डा बसौलाले भने,' अहिले डबल थेरापीबाट उपचार भइरहेको छ अवस्था सुधारोन्मुख छ।' भरतपुर महानगरपालिका क्षेत्रपुरकी महिलामा भदौ ९ गते कोरोना संक्रमण पुष्टि भएको हो । उनको भदौ ८ गते शल्यक्रिया गरिएको थियो । चितवन मेडिकलकलेजमा भदौ ७ गते स्वाब परीक्षणका लागि पठाइएको थियो।"
१२ मिनेटमै कोरोना परीक्षणको नतिजा !,लण्डन : स्कटल्याण्डको सरकारले एक विशेष किसिमको टेस्टिङ कीट प्रयोग गरी कोरोनाभाइरस परीक्षणको नतिजा १२ मिनेटमै सार्वजनिक गर्न सकिने जनाएको छ । यहाँको स्वास्थ्य सेवाले लुमिराडिएक्स नामको एक कम्पनीसँग सम्झौता गरेपछि यो सुविधा सम्भव भएको जनाएको हो । यसका लागि सरकारले ३ सय र्यापिड टेस्टिङ मेसिन र पाँच लाख टेस्टमा ६७ लाख पाउन्ड खर्च गर्ने भएको छ । यो कोरोना परीक्षणमा प्रयोग हुने मेसिन सजिलै एक स्थानबाट अर्को स्थानमा लैजान सकिने र सानो क्लिनिक र मोबाइल अस्पतालमा प्रयोग गर्न सकिने बताइएको छ। स्कटिस सरकारका मन्त्रीहरुका अनुसार लुमिराडिएक्ससँग भएको सम्झौता अनुरुप स्वास्थ्य सेवा एजेन्सीका लागि १२ मिनेटमा हुने कोरोना टेस्टिङको सामान दिइनेछ । बीबीसीका अनुसार टेस्टमा विशेष प्रकारको टेस्टिङ डिभाइसमा विशेष प्रकारको स्ट्रिपको प्रयोग हुने र जुन स्कटल्याण्डमै बन्नेछ ।
"गछियामा दुर्घटना : साइकल यात्रीको मृत्यु, दुई गम्भीर",विराटनगर : पूर्वपश्चिम राजमार्ग अन्तर्गत मोरङको सुन्दरहरैंचा नगरपालिका६ गछियामा बिहीबार भएको दुर्घटनामा परेर एक जनाको मृत्यु भएको छ। दुर्घटनामा दुई जना गम्भीर घाइते भएका छन्। पश्चिमबाट पूर्वतर्फ जाँदै गरेको ना २९ प ६९५२ नम्बरको मोटरसाइकलले बाटो काट्दै गरेको साइकललाई ठक्कर दिँदा दुर्घटना भएको मोरङ प्रहरी प्रमुख एसपी सन्तोष खड्काले बताए। मोटरसाइकलले ठक्कर दिँदा साइकल चालक सुन्दहरैंचा६ का २८ वर्षीय नवराज बराइली र पछाडि सवार ४५ वर्षीय डम्बर श्रेष्ठ गम्भीर घाइते भएका थिए। घाइतेमध्ये श्रेष्ठलाई उपचारका लागि विराटनगरको विराट नर्सिङ होम एवं विराटनगर अस्पताल ल्याइ पुर्याएपछि चिकित्सकले मध्यान्ह १२:१५ बजेतिर मृत घोषित गरेको खड्काले बताए।। दुर्घटनामा परेर मोटरसाइकल चालक बाराको सिमरा८ का ४५ वर्षीय राजकुमार पुलामी मगर पनि घाइते भएका छन्। गम्भीर अवस्थाका घाइते साइकल चालक बराइली र मोटरसाइकल चालक मगरको विराट नर्सिङमै उपचार भइरहेको छ। दुर्घटनामा परेको मोटरसाइकल र साइकल तथा दुर्घटनास्थलमा भेला भएका स्थानीय।
अलैँचीको मूल्यमा सुधार नहुँदा अलमलमा किसान,"फिदिम : अलैँचीको मूल्यमा सुधार नभएपछि किसान अलमलमा परेको छ। घरमा थन्काएको अलैँची बिक्री गर्ने कि अझै राख्ने भनेर किसान अलमलमा परेका हुन्। मूल्य खस्किएपछि कतिपय किसान अलैँची खेतीको विकल्पको बारेमा सोच्न थालेका छन्। फिदिम नगरपालिका८ रानिटारका कुलबहादुर तामाङले अघिल्लो वर्षको अलैँची अझै बिक्री गरेका छैनन्। तामाङले ५१ रोपनी जमिनमा अलैँची खेती गरेका छन्। गत वर्ष उत्पादन भएको २१ मन अलैँची अझै बिक्री नगरेको उनले सुनाए। बगानमा नयाँ उत्पादन सुरु भयो, तामाङले भने अघिल्लो सालको अलैँची नै बिक्री गरेको छैन। राम्रो मूल्य पाउला भन्ने आशाले अलैँची घरमै राखेँ। अहिलेसम्म मूल्यमा सुधार नभएकाले बिक्री गर्ने वा नगर्ने भनेर अलमलमा परेको छु। बिगतको जस्तै राम्रो मूल्य पाउला भन्ने आशले तीन वर्षदेखिको बिक्री नगरेका किसान अलैँची खेतीको बारेमा दोधारमा छन्। अलैँची बिक्री गर्ने कि नगर्ने भन्ने त दोधार छदैँछ, फालेलुङका किसान चन्द्रप्रसाद अधिकारीले भने, मूल्य राम्रो नहुने हो भने खेती नै गर्ने कि नगर्ने भन्ने अलमल पनि भएको छ। नयाँ उत्पादन सुरु हुँदासम्म किसानले अघिल्लो वर्ष उत्पादन भएको अलैँची घरमै थन्काएका हुन्। यो साल अलैँचीको उत्पादन बृद्धि हुने भएपनि खस्कदो मूल्यका कारण अलैँची खेतीलाई निरन्तरता दिने कि नदिने भनेर किसान अलमलमा परेका हुन्। यो साल ५० प्रतिशतले उत्पादनमा वृद्धि हुन्छ, फालेलुङ गाउँपालिका ८ लिगिम्बाका आइतराज हाङसरुम्बाले भने, मूल्यमा आएको गिरावटले उत्पादनमा बृद्धि भएपनि किसान उत्साहित छैनन्। केही वर्ष अघिसम्म किसानले प्रति मन (४० केजी) एक लाख २० हजारसम्म अलैँची बिक्री गरेका थिए। अहिले प्रतिमन २४ देखि २६ हजारसम्म अलैँचीको मूल्य छ। मूल्यमा सुधार हुने संकेत नदेखिएपछि किसान चिन्तित बनेका हुन्। मूल्यमा आएको गिरावटाका कारण अघिल्लो वर्ष उत्पादन भएको ४० प्रतिशत अलैँची किसान र व्यापारीको गोदाममै भएको अलैँची व्यवसायी संघ पाँचथरका अध्यक्ष खेमनाथ अधिकारीले जानकारी दिए। अलैँचीको नयाँ उत्पादन सुरु भएको छ, अधिकारीले भने तर, अघिल्लो वर्षको करिब ४० प्रतिशत अलैँची गोदाममै थन्किएको छ। मूल्यमा आएको थिरावट र लकडाउनका कारण अलैँची बिक्रीमा समस्या आएको व्यापारीको ठहर छ। अलैँचीको मूल्यमा सुधार हुने सम्भावना कम देखिएकाले किसान अलैँचीको विकल्पको बारेमा सोच्न थालेका छन्। कालो सुनको उपमाले चिनिएको अलैँची नेपालको ४२ जिल्लामा उत्पादन हुन्छ। पहाडका किसानको आम्दानीको सबैभन्दा राम्रो स्रोत बनेको अलैँचीले मूल्य कम पाएपछि कतिपय किसान अलैँची खेतीको विकल्पको बारेमा सोच्न थालेका छन्। कृषि मन्त्रालयको तथ्यांक अनुसार नेपालमा १८ हजार दुई सय ७३ हेक्टर जमिनमा अलैँची खेती गरिन्छ। आर्थिक बर्ष २०७५०७६ मा नेपालमा सात हजार नौ सय ५४ मेट्रिकटन अलैँची उत्पादन भएको थियो। यो वर्ष अलैँचीको उत्पादन ४० प्रतिशतसम्म बढ्ने अनुमान गरिएको छ। उत्पादनमा बृद्धि भएपछि मूल्यमा आएको गिरावटका कारण आम्दानी भने कम हुने देखिएको छ। अलैँचीको न्यूनतम समर्थन मूल्य नतोकिएकाले किसान अलमलमा परेको अगुवा किसान बताउँछन्। नेपालको अलैँची भारत हुँदै तेस्रो मूलुकसम्म निर्यात हुने गरेको छ। अन्य देशमा पनि अलैँचीको उत्पादन सुरु हुन थालेकाले नेपालको अलैँचीले कम मूल्य पाएको बताइन्छ।"
उपत्यकामा एकीकृत क्वारेन्टाइन व्यवस्थापनको तयारी,"काठमाडौं : कोरोना भाइरस (कोभिड१९) संक्रमण नियन्त्रणका लागि सरकारले उपत्यकामा एकीकृत क्वारेन्टाइन सञ्चालनको तयारी गरेको छ । बिहीबार एकीकृत क्वारेन्टाइन सञ्चालन तथा व्यवस्थापनका विषयमा कोभिड क्राइसिस म्यानेजमेन्ट सेन्टर (सीसीएमसी)का संयोजक उपप्रधानमन्त्री तथा रक्षामन्त्रीसहितका उच्च अधिकारीले छलफल भएको हो । रक्षामन्त्रीको निजी सचिवालयका अनुसार उपत्यकामा एकीकृत क्वारेन्टाइनको सञ्चालन तथा व्यवस्थापनकाका निम्ति स्वास्थ्यमन्त्री भानुभक्त ढकाल, गृह र स्वास्थ्य सचिवसँगै उपत्यकाका मेयरसँग छलफल भएको हो । पछिल्ला दिनमा काठमाडौं उपत्यकामा कोरोना संक्रमितको संख्या ह्वात्तै बढेको छ । बुधबार मात्र उपत्यकामा ३०१ जनामा संक्रमण पुष्टि भएको छ । बुधबार १३ हजारको पीसीआर परीक्षण ८८५ संक्रमित हुँदा उपत्यकामा तीन सय नाघेको हो । उपत्यकामा सोमबार २२४ जना र मंगलबार २३२ जनामा कोरोना संक्रमण पुष्टि भएको थियो। नेपालमा अहिले १४ हजार ७३९ जना आइसोलेसनमा रहेका छन्। जसममध्ये ६ हजार २८ जना होम आइसोलेसनमा छन् भने ८ हजार ७११ जना संस्थागत आइसोलेसनमा छन्। स्वास्थ्य मन्त्रालयका अनुसार पाँचवटा जिल्लामा ५ सय बढी संक्रमित रहेका छन्। मोरङ, पर्सा, बारा सर्लाही, रौतहट, महोत्तरी र काठमाडौंमा ५ सय बढी संक्रमित छन्। प्रवक्ता गौतमका अनुसार मुस्ताङ र हुम्ला संक्रमणमुक्त रहेका छन्। यस्तै १५१ जनाको आइसीयूमा उपचार भइरहेको छ भने १४ जनाको भेन्टिलेटरमा छन्। नेपालमा कोरोनाबाट १७५ जनाको मृत्यु भएको मन्त्रालयले पुष्टि गरेको छ। बिहीबार मात्र थप ८ जनाको कोरोनाले मृत्यु भइसकेको छ । मन्त्रालयले पुष्टि गर्न बाँकी भए पनि कोरोनाले ज्यान गुमाउनेको संख्या १८३ पुगेको छ ।"
कोरोनाबाट बाँकेमा छैटौं व्यक्तिको निधन,"नेपालगन्ज : बाँके जिल्लामा कोरोनाबाट छैटौं व्यक्तिको निधन भएको छ । जिल्ला कोभिड १९ संकट व्यवस्थापन केन्द्रका संयोजक बाँकेका प्रमुख जिल्ला अधिकारी रामबहादुर कुरुम्वाङका अनुसार नेपालगन्ज उपमहानगरपालिका७ की ७० वर्षीया महिलाको मृत्यु भएको हो । ३ भदौमा छातीमा समस्या भएर नेपालगन्ज मेडिकल कलेज शिक्षण अस्पताल नेपालगन्जमा भर्ना भएकी उनको ६ भदौबाट शिक्षण अस्पताल कोहलपुरको भेन्टिलेटरमा राखेर उपचार भइरहेको थियो। उपचारकै क्रममा बिहीबार बिहान १० : ३० बजेतिर उनको निधन भएको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले बताए । उनको फोक्सोमा निमोनिया भएको थियो । योसँगै कोरोनाबाट नेपालगन्जमा मात्र ३ जनाको मृत्यु भएको छ । बाँके जिल्लामा भने कोरोनाबाट मृतकको संख्या ६ पुगेको छ । ७ जना डाक्टरसहित ३८ स्वास्थ्यकर्मीलाई कोरोना बाँके जिल्लामा ३८ जना स्वास्थ्यकर्मीलाई कोरोना संक्रमण भएको छ । जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार मंगलबार अपरान्हसम्म ७ जना डाक्टरलाई कोरोना संक्रमण भइसकेको छ । भेरी अस्पताल नेपालगन्जका २ जना फिजिसियन डाक्टरद्वय राजन पाण्डे र संकेत रिसाललाई कोरोना संक्रमण भएको छ । नेपाली सेनाको राँझास्थित आर्मी अस्पतालका एक जना दन्त चिकित्सकलाई पनि कोरोना भएको छ । नेपालगन्ज मेडिकल कलेज शिक्षण अस्पतालकी बालरोग विशेषज्ञ डारोमा बोरासहित चार जना डाक्टरलाई पनि कोरोना भएको छ । त्यसै गरी संक्रमित हुनेमा १७ जना नर्स, ६ जना पारामेडिक्स, ७ जना सहयोगी र एकजना प्रयोगशालाका रहेका छन् । ९७ सुरक्षाकर्मीलाई कोरोना बाँके जिल्लामा तीन महिनाको अवधिमा ९७ जना सुरक्षाकर्मीलाई कोरोना संक्रमण भएको छ । जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार कोरोना संक्रमण हुनेमा सबै सुरक्षा निकायमा अधिकतम् पद अधिकृत स्तरसम्मका छन् । १० जेठमा बाँकेको नरैनापुर गाउँपालिकाको कालाफाँटा प्रहरी चौकीका २३ वर्षका एक प्रहरी जवानलाई जिल्लामै पहिलो पटक कोरोना संक्रमण भएको थियो । मंगलबारसम्म ५१ जना नेपाल प्रहरी, ३० नेपाली सेना, १५ सशस्त्र प्रहरी बल र एक जना नेपालगन्ज उपमहानगरपालिकाको नगर प्रहरी हुन् । नगर प्रहरी इन्चार्ज इन्सपेक्टर सूर्य बोगटीलाई कोरोना संक्रमण भएको हो । नेपाली सेनामा मेजर स्तरका चिकित्सकलाई, नेपाल प्रहरी र सशस्त्र प्रहरी बलका इन्सपेक्टरलाई कोरोना भएको छ ।"
जातीय विभेद : जसले आफ्नै बाबुको शव छुन पनि पाएनन्,"ताप्लेजुङ : जन्म दिने बाबुको निधनले धरधरी आँसु झरिरहेका बेला कसैले मृत शरीरलाई हेर्न र छुन मात्रै नभई दाहसंस्कारमा नै सहभागी हुन दिँदैनौँ भन्दा शोकमा डुबेका मानिसलाई कति पीडा हुँदो हो। त्यही पीडादायी परिस्थितिमा हाम्रो कुल वंशबाट नै निकालिएको, तँ तल्लो जाति को भनेर आफ्नै दाजुभाइले नानाथरी गाली गरेर घचेट्दा कति मन जल्दो हो। यस्तो परिस्थितिको कल्पना गर्न पनि सकिन्न। तर यस्तै पीडादायी परिस्थितिले छटपटाएर न्यायको खोजीमा ताप्लेजुङको सिदिङ्वा गाउँपालिका४ साब्लाखुका राजिन्द्र बुढाक्षेत्री सदरमुकाम फुङलिङ आउनुभएको केही दिन बित्यो। समाजमा अहिले दलित समुदाय र अन्य जातिबीच जातीय भेदभाव कायमै छ। दलित समुदायका छोरीचेली विवाह गरेकै कारण आफ्ना दाजुभाइ र समाजबाट बहिस्कारमा परेका थुप्रै उदाहरणमध्ये बुढाक्षेत्री पनि एक हुन्। गाउँमा सानैदेखि चिनजानमा रहेकी विश्वकर्मा थरकी महिलासँग प्रेमपछि वैवाहिक सम्बन्धमा जोडिएका राजिन्द्र त्यसबेलादेखि नै गाउँ समाजबाट एक्लो भए। विसं २०६० सालमा उनीबीच विवाह भएको थियो। विवाहपश्चात् घरबाट अन्यत्रै छुट्टिएर बसेका राजिन्द्रको परिवार समाजको नजरबाट टाढै बने पनि आफ्नै दुनियाँमा रमाउँदै आयो। यत्तिकैमा गएको साउन १० गते अचानक बिरामी परेका आफ्ना बाबुले घरमा बोलाएर उपचारमा लैजानू भनेपछि राजिन्द्र उपचारका लागि बाबुलाई लिएर झापाको विर्तासिटी अस्पताल पुगे। केही दिन अस्पतालमा बसेपछि बाबुलाई केही सञ्चो भए जस्तो देखियो र बिरामी परेका बाबुले नै घर लैजानू भनेपछि साथमा लिएर साउन १७ गते राजिन्द्र घर फर्किए। घर आइपुगेको भोलिपल्ट साउन १८ गते नै पुनः बुबा सिकिस्त बिरामी पर्नुभयो। सिकिस्त बिरामी परेपछि बाबुको बैतर्नी गर्ने निधो भयो। उक्त समयमा एकाघरका दाजु प्रेम बुढाक्षेत्रीले तिमीहरु छोराछोरीसहित परिवारै घर जानु, यहाँ बस्दा बिटुलो हुन्छ, अशुद्ध हुन्छ, तिमीहरु अछूत कामी जातका मानिस हौ र तिमीहरुलाई हाम्रो बुढाक्षेत्रीको कुल परिवारबाट हामीले बहिस्कार गरिसकेका छौँ भनेर आफुलाई त्यहाँ बस्न वञ्चित गरेको राजिन्द्रले बताए त्यही दिन दिउँसो साढे १ बजे राजिन्द्रका बुबा बिते। मृत्युपछि परिवार शोकमा डुब्यो। अरु दाजुभाइ छरछिमेक सबै भेला भए। सँगैमा अरु सबैले मृत शरीर नजिक गएर हेरे, रोए कराए तर राजिन्द्र, उनकी श्रीमती फुलमाया र उनीहरुका छोराछोरीलाई नजिक जानसमेत वञ्चित गराइयो। दाहसंस्कारका लागि शव उठाउन तयार हुँदासम्म राजिन्द्रले आफ्ना मृत बाबुको शरीर छुन पाएनन्। दाहसंस्कारका लागि घाटमा शव उठाएर लैजाने बेला भएको थियो। नाताले काका पर्ने रामबहादुर बुढाक्षेत्रीले समाजको अघि आएर तिमीहरु अछूत कामी जातका मानिसहरुलाई क्षेत्रीको हुद्दामा आउन दिँदैनौँ, तिमीहरुले घाटमा जान, केस काट्न, काजक्रिया गर्न पाउँदैनौ भने। 'मलाई पीडामाथि पीडा थोपरियो, चुप लागेर बस्नुबाहेक मसित कुनै विकल्प थिएन', राजिन्द्रले भने। यस्तै सिदिङ्वा गाउँपालिकाको हुलाक कार्यालयमा कार्यरत बुद्धिप्रसाद बुढाथोकीले लाससमेत छुन पाउँदैनौ अब उप्रान्त सेन्चुरी जात लेख्नू भनेर हप्कीधप्की गरेको उनले बताए। उनका अनुसार यसरी आफ्ना आफन्त, दाजुभाइले जातीय भेदभावसहित गालीगलौज गर्दा समाजका अरु मानिस मुखामुख गरिरहेका देखिन्थे। 'त्यहाँ जम्मा भएका पुरोहितलगायत केही बाहुन समुदायका मानिसले राजिन्द्र पनि कुलप्रसादकै छोरा हो, दाजुभाइसँगै बसेर क्रिया बस्दा हुन्छ भन्दाभन्दै पनि चार जनाले गालीगलौज गर्दै दाहसंस्कारका लागि घाटमा जान, लास हेर्न र छुनसमेत वञ्चित गराए', उनले भने। बाबुको लास लिएर अरु घाटतर्फ लागेपछि आफू आफ्नो परिवार लिएर छुट्टिएर बसेको घरतर्फ गएको र दलित समुदायकै पुरोहित बोलाएर १३ दिन क्रिया बसी बाबुको १३ दिने संस्कार सकाएको बुढाक्षेत्रीले बताए। विश्वकर्माका छोरीसित विवाह गरेदेखि आफू घर परिवार र गाउँ समाजबाटै अलग्गै बन्नु परेको उनको भनाइ छ। उनका अनुसार यसअघि मूलघरमा भने आउने जाने हुन्थ्यो भने बाबुसँगको सम्बन्ध पनि ठिकै थियो। जातीय विभेदसहित बाबुको दाहसंस्कारमा सामेल हुन वञ्चित गराएपछि यसमा संलग्न चार जना विरुद्ध बुढाक्षेत्रीले बुधबार जिल्ला प्रहरी कार्यालय ताप्लेजुङमा किटानी जाहेरी दर्ता गराए। जिल्लाको सिदिङ्वा गाउँपालिका४ साब्लाखु घर भई हाल इटहरी बस्दै आएका प्रेम बुढाक्षेत्री, सिदिङ्वा गाउँपालिका४ का रामबहादुर बुढाथोकी, सोही ठाउँका क्रमशः बुद्धिप्रसाद बुढाथोकी र खड्क बुढाथोकी विरुद्ध जातीय भेदभाव तथा छुवाछूत गरेको भन्दै राजिन्द्र र उनकी श्रीमती फुलमायाले जाहेरी दिए। न्यायको खोजीमा कोरोना सङ्क्रमणका बीच गाउँबाट सदरमुकाम आएका क्षेत्रीलाई संयुक्त दलित अधिकार मञ्च ताप्लेजुङले जाहेरी दर्ता गराउनेसम्मको कार्यमा सहयोग गरेको छ। मञ्चका अध्यक्ष छत्र विश्वकर्माले यो एउटा प्रतिनिधिमूलक घटना मात्रै भएको साथै गाउँघरमा जातीय भेदभावजन्य आपराधिक घटना प्रशस्तै रहेको बताए। यस्ता घटना विरुद्ध सबैले आवाज उठाउन आवशयक भएकोमा उनले जोड दिए। यता राजिन्द्र बुढाक्षेत्री र उनकी श्रीमती फुलमाया विश्वकर्मा (बुढाक्षेत्री) सहितले दिएको जाहेरीका आधारमा आवश्यक कानूनी कामकारवाही अघि बढाइएको ताप्लेजुङ प्रहरी प्रमुख तथा प्रहरी नायब उपरीक्षक महेन्द्र श्रेष्ठले जानकारी दिए। पीडित परिवारले छुवाछूत तथा भेदभाव (कसुर र सजाय) ऐन, २०६८ बमोजिम दोषीलाई हदैसम्मको सजाय गरी न्याय दिलाइदिन अनुरोध गरेको छ। सदियौँदेखि समाजमा चल्दै आएको जातीय भेदभाव ताप्लेजुङमा समेत अझै कायमै छ। बजार क्षेत्रमा बसोबास गर्ने पछिल्लो पुस्ता र केही सामाजिक क्षेत्रमा रहेका मानिसले भेदभावजन्य गतिविधि नगरे पनि बाँकी समुदायले भने भेदभावका व्यवहार त्याग्न सकेका छैनन्। दलित समुदायका मानिस जातीय भेदभावमा परे कानूनी उपचार खोज्न भने डराउने गरेको संयुक्त दलित अधिकार मञ्चको ठहर छ। भेदभावजन्य कार्यले पीडा भए पनि उजुरी दिँदा भोलि गाउँ समाजमा अप्ठ्यारोमा परिने हो कि भन्ने डरले पनि कानूनी उपचारको बाटोमा नलाग्ने गरेको पाइएको मञ्चका उपाध्यक्ष गङ्गा शङ्खरले बताए। यसरी समाजमा रहेको जातीय भेदभावलाई न्यूनीकरण गर्न सबै पक्षले जोड दिनुपर्ने आवश्यकता भएकोमा उनको जोड छ।"
फिदिम एक हप्ताका लागि बन्द,फिदिम : पाँचथरमा कोरोना संक्रमणको दर बढेपछि बिहीबार राती १२ बजेदेखि एक हप्ताका लागि फिदिम नगरपालिका बन्द गर्ने निर्णय भएको छ । अत्यावश्यक बाहेकका सबै गतिविधि बन्द गर्ने नगरपालिकाले निर्णय गरेको हो । कोभिड १९ जोखिम व्यवस्थापन समितिले पनि बिहीबार रातीदेखि पाँचथरमा अत्यावश्यक बाहेकका दुई चक्के सवारी साधानसहित सबै प्रकारका सवारी साधान बन्द गर्ने निर्णय गरेको छ । जिल्लामा कोरोना संक्रमण फैलन नदिन यातायात बन्द गर्ने निर्णय गरिएको प्रमुख जिल्ला अधिकारी अर्जुनकुमार शर्माले जानकारी दिए । फिदिम नगरपालिकामा हालसम्म १२ जनामा कोरोना संक्रमण देखिएको छ । जसमध्ये पाँचजना निको भएर घर फर्किसकेका छन् । पछिल्लो समयमा जिल्ला प्रहरी कार्यालयका चारजना प्रहरी जवालाई कोरोना संक्रमण भएपछि नगरपालिकाले फिदिम बन्द गर्ने निर्णय गरेको हो ।
सप्तरीको एउटै नगरपालिकामा थप २० जनामा संक्रमण,"राजविराज : सप्तरीको हनुमाननगर कंकालिनीमा २० जनासहित सप्तरीमा २३ जनालाई कोरोना संक्रमण देखिएको छ। गजेन्द्रनारायण सिंह अस्पताल राजविराजमा गरिएको परीक्षणमा ३ महिलासहित २० जनालाई कोरोना संक्रमण देखिएको हो भने धरानमा उपचाररत ३ जना विरामीमा समेत कोरोना पुष्टि भएको स्वास्थ्य कार्यालय सप्तरीले जनाएको छ। हनुमाननगर कंकालिनी नगरपालिका१ का १४, १५ र ५५ वर्षीया महिला, २२, ३५, ४५ र ६० वर्षीय पुरुष, वडा नम्बर २ का २५ वर्षीय पुरुष, वडा नम्बर १० का १६, १७, ४३, ५४, ५५, ६६ र ३० वर्षीय दुई पुरुष, वडा नम्बर१२ का ३८ र ३१ वर्ष उमेरका दुई जना पुरुषलाई कोरोना संक्रमण देखिएको स्वास्थ्य कार्यालय सप्तरीले जनाएको छ। यस्तै राजविराज नगरपालिका४ का ३० वर्षीय पुरुषमा कोरोना संक्रमण देखिएको छ। अस्पतालले बुधबार सप्तरीको कुल ९९ जनाको रिपोर्ट सार्वजनिक गरेकोमा अन्य ७९ जनाको रिपोर्ट नेगेटिभ आएको छ। यसैगरी धरानमा उपचाररत सप्तरीका तीन जना बिरामी पुरुषमा कोरोना भाइरस संक्रमण देखिएको स्वास्थ्य कार्यालयले जनाएको छ। सुनसरीको धरानस्थित बिपी कोइराला स्वास्थ्य विज्ञान प्रतिष्ठान घोपामा उपचाररत हनुमाननगर कंकालीनी नगरपालिका५ का ३१ वर्षीय, सुरुङ्गा नगरपालिका१ का ६० वर्षीय र राजविराज नगरपालिका५ का ५५ वर्षीय पुरुषमा कोरोना संक्रमण देखिएको हो। धरानमा उपचाररत तीन जना बिरामीको आइतबार स्वाब संकलन गरिएको थियो। यो समेत सप्तरीमा संक्रमितको संङ्ख्या ७ सय ५७ पुगेको स्वास्थ्य कार्यालय सप्तरीका वरिष्ठ मलेरिया निरीक्षक नारायणप्रसाद राउत बरैले जानकारी दिए। जसमध्ये ५ जना पुरुषको मृत्यु भएको छ भने ५४१ जना निको भइ घर फर्किएका छन्। बाँकी संस्थागत र होम आइसोलेसनमा रहेको स्वास्थ्य कार्यालय सप्तरीले जनाएको छ।"
करेन्ट लागेर मृत्यु,बाजुरा : बुढिनन्दा नगरपालिका ५ मा करेन्ट लागेर एकजनाको मृत्यु भएको छ । मत्यु हुनेमा बुढिनन्दा नगरपालिका ५ बिरसैनका ६५ वर्षीय कर्णचन्द पाध्याय रहेका छन् । बिहीबार बिहान शौचालय जाने क्रममा घर नजिकै रहेको बिजुलीको पोलबाट करेन्ट लागेर मृत्यु भएको जिल्ला प्रहरी कार्यालयका प्रहरी निरीक्षक लोकेन्द्र ठगुन्नाले जानकारी दिए । करेन्ट लागेर पाध्यायको घटनास्थलमै मृत्यु भएको प्रहरी निरीक्षक ठगुन्नाले बताए ।
उपचार नपाएर बाटोमै जान्छ सुत्केरीको ज्यान,"कालिकोट : घरमै सुतकेरी भएकी महिलाको अत्याधिक रक्तश्राव भएर मृत्यु भएको छ । बाढी र पहिरोका कारण सडक अवरुद्ध हुँदा समयमै अस्पताल पुर्याउन नसक्दा रास्कोट नगरपालिका २ सिप्खानाकी २८ वर्षीया सिता सार्की र उनका नाबालक छोराको मृत्यु भएको हो । घरमै सुत्केरी भएकी सिताको रक्तश्राव नरोकिएपछि स्वास्थ्य चौकी सिपखाना लगियो । सिपखाना स्वास्थ्य चौकीले उनलाई थप उपचारका लागि रास्कोटमै रहेको सामुदायिक अस्पताल रिफर गर्दा त्यहाँ ल्याउदै गर्दा बाटोमा मृत्यु भएको उनका जेठाजु हरसिंह सार्कीले बताए । उनले भने, 'सुरुमा व्यथा लाग्दा घरमा कसैले पनि थाहा पाएनन् । जटिल बनिसकेपछि उनलाई स्वास्थ्य चौकी लिने तयार गर्दा गर्दै घरमै बच्चा जन्मियो । ' घरमै बच्चाको नाभी काटियो । पछि सुत्केरीमा अत्याधिक रक्तश्राव हुन थालेपछि स्वास्थ्य चौकी लगियो। त्यहाँका स्वास्थ्यकर्मीले थप उपचारका लागि सामुदायिक अस्पताल रिफर गरिदिए। अस्पताल हिँडैको २० मिनेट नपुग्दै उनको मृत्यु भयो । उनलाई स्टेचरमा बोकेर करीब एक घण्टाको समय लाग्ने रास्कोट सामुदायिक अस्पताल लगिँदै थियो। हरसिंह सार्की अनुसार सीतालाई भदौ ४ गते राती ११ बजेतिर सुत्केरी व्यथा लागेको थियो । १२ बजे घरमै छोरा जन्माइन् तर सालनाल नखसेपछि र रक्तश्राब नरोकिएपछि बर्थिङ सेन्टरमा लगिएको थियो। गाडीमा ५ मिनेटमै पुगिने बर्थिङ सेन्टरमा स्ट्रेचरमा लैजाँदै गर्दा आधा घण्टा भन्दा बढी समय लाग्यो। 'समयमै स्वास्थ्य चौकी पुर्याउन नसकिँदा भाइबुहारीले अकालमै ज्यान गुमाइन्,आमाको मृत्यु भएपछि दूध खान नपाएर नाबालक बच्चाको समेत एकदिनपछि मृत्यु भयो,' उनले भने। यस्तै गत वर्षको चैत महिनामा जिल्लाको नरहरीनाथ गाँउपालिका ७ निवासी मीना शाहीको घरमै सुत्केरी हुँदा अत्याधिक रुपमा रक्तश्रावबाट मृत्यु भयो । नगरहरीनाथ गाँउपालिकाको माल्कोट निवासी २० वर्षीया शाहीको घरमै सुत्केरी हुँदा अत्याधिक रुपमा रक्तश्राव भइ अस्पताल लिँदै गर्दा बाटोमा मृत्यु भएको थियो । यस्तै नरहरिनाथ गाउँपालिका ४ रप्साकी ३० वर्षीया देवी सहकारीको पनि अत्यधिक रक्तश्रावका कारण मृत्यु भयो । गत वर्षको साउन ९ गते सुत्केरी हुन जिल्ला अस्पताल कालिकोटमा भर्ना भएकी सहकारीको उपचार सम्भव नहुने भएपछि कर्णाली स्वास्थ्य विज्ञान प्रतिष्ठान जुम्ला रिफर गरिएको थियो । उनलाई कर्णाली स्वास्थ्य विज्ञान प्रतिष्ठान लिँदै गर्दा कालिकोटको तिलागुफा नगरपालिका १ नाग्ममा बाटोमै मृत्यु भएको थियो । कालिकोटमा भौगोलिक विकटता, यातायातको असुविधा र परिवारको लाप्रबाहीका कारण वर्षेनि सुत्केरीको अस्पताल नपुग्दै ज्यान जान्छ । गाउँमा संचालनमा रहेको बर्थिंङ सेन्टरमा पनि आवश्यक सामग्रीको अभाव छ । ग्रामिण क्षेत्रका महिला अहिले पनि समयमै प्रसूति सेवा लिन अस्पताल जाँदैनन् । स्वास्थ्य सेवा कार्यालयका जनस्वास्थ्य अधिकृत तथा सूचना अधिकारी कटकबहादुर महतले भने, 'अकालमै सूत्केरीको ज्यान जानुमा धरै पक्षको कमजोरी छ । पहिलो त स्वयम व्यक्ति, दोस्रो परिवार, तेस्रो स्वास्थ्यकर्मी र चौथो सरकार ।' उनले अहिलेसम्म प्राय गर्भवती महिलाहरुले आफ्नै घरमा बच्चा जन्माउन खोजेको, परिवारले पनि प्रसूति सेवा लिन अस्पताल लिन चाँसो नदेखाएको, स्वास्थ्यकर्मीले पनि गर्भवतीलाई सुत्केरी हुने समय आउन लाग्दा स्वास्थ्य संस्था आउनुस् भनेर फलोअप नगर्नु जस्ता समस्या देखिएको बताए ।"
जेलमा कोरोनाको उच्च जोखिममा,"काठमाडौं : देशभरका ७० वटा जेलमा यतिवेला २१ हजार भन्दा बढी कैदी वन्दी छन्। एउटै जेलमा क्षमता भन्दा दोब्बरतेब्बर कोचाकोच राखिएको छ। साँघुरा घाम र हावा नछिर्ने साघुँरा कोठामा उनीहरुलाई बस्न र सुत्नका लागि सकस छ। झन् यतिवेला नयाँ कैदीवन्दी थपिँदा भित्र कोरोना संक्रमणको उच्च जोखिम छ। काठमाडौं सुन्धारास्थित केन्द्रिय कारागार, बाँके, सुनसरी, सिराहा, पर्सा कारागारमा सुरक्षार्थ खटिएका प्रहरी र जेल प्रसासनका कर्मचारीमा कोभिड संक्रमण देखिएपछि कैदीहरुले जेलभित्रैबाट आफ्नो जर्जर अवस्था दर्शाउँदै राष्ट्रिय मानवअधिकार आयोगसँग जिवन रक्षाका लागि पहल गरिदिन आग्रह गरेका छन्। कैदीको आग्रहपछि आयोगले देशैभरका जेलरलाई परिपत्र गर्दै नयाँ थपिएका कैदी वन्दिलाइ छुट्टै राख्ने व्यववस्था गर्न ध्यानाकर्षण गरेको छ। कारागारहरु कोरोनाको उच्च जोखिममा रहेको भन्दै कैदी वन्दीले जिवन रक्षको माग गरेपछि आयोगले साबधानीका लागि बुधबार कारागार प्रसासनलाई परिपत्र गरेकोे हो। आयोगले नयाँ कैदीको अनिवार्य पिसिआर गर्न र केही समय अरुसँग छ्यासमिस गरेर नराख्नसमेत भनेको छ। मुलुकका कारागारका सुरक्षाकर्मी र कर्मचारीमा कोरोना संक्रमण देखिएपछि आयोगले उच्च सतर्कता अपनाउन निर्देसन दिएको जानकारी आयोग सचिव वेद भट्टराईले दिए। क्षमता भन्दा बढी वन्दिलाइ कोचाकोच राखेका कारण जेलमा कोरोनाको त्रास फैलिएको भट्टराइले बताए। आयोगले पिसिआर गरेर जेलमा लैजाँदा पनि पछि संक्रमण देखिनसक्नेतर्फ साबधानी अपनाउन भनेको छ। सबै जेलका कैदी वन्दि र थुनुवाको अवस्थाबारे आयोगले विवरणसमेत मगाएको छ। विरामी भएका कैदीलाई उपचारमा लैजाँदा र भित्रिँदा पनि जोखिम देखियो। नयाँ थपिँदा पनि त्रासको अवस्था छ, आयोग सचिव भट्टराईले भने, आयोगकै अनुगमनबाट जेलमा क्षमता भन्दा अधिक कैदीवन्दी रहेको पाइएको छ। आयोगले नयाँ कैदी थपिँदा पनि पिसिआर गराएर मात्र राख्न सजग गराउँदै उच्च सावधानी अपनाउन भनेको छ। महान्यायाधिवक्ताको कार्यालयले पनि केही समयअघि ३७ जिल्लाका जेलको अनुगमन गरेको थियो। यो प्रतिवेदनले पनि जेलमा क्षमताभन्दा दुई गुणा बढी कैदी थुनुवा रहेको औंल्याएको छ। अनुगमन गरिका ३७ जेलको क्षमता तीन हजार आठसय ६० रहेको तर कैदी थुनुवाको संख्या भने सात हजार दुई सय ४३ देखिएको प्रतिवेदनले औंल्याएको छ। बाँके, बर्दिया, नवलपरासी, चितवन, कञ्चनपुर, प्युठान र रूपन्देही लगायतका जिल्ला कारागारमा क्षमताभन्दा बढी कैदी र थुनुवा पाइएको छ। अधिकाँस प्रहरी हिरासत कक्षमासमेत घाम र उज्यालोको अभाव रहेको, हावा खेल्ने भ्यान्टिलेसन नरहेको, साना झ्याल रहेको, साँघुरा कोठा, चर्पी र नुहाउने कक्ष अपर्याप्त रहेको औंल्याइएको थियो। सवारीसाधन अभावले उपचार गराउन लैजान र अदालतमा उपस्थित गराउनसमेत असहज छ। अधिकाँस कारागारमा स्वास्थ्यकर्मीसमेत छैनन्। कैदी र थुनुवाको नियमित स्वास्थ्य परीक्षण गराइँदैन।"
प्यूठानमा भदौ १८ गतेसम्म निषेधाज्ञा,"प्यूठान : स्थानीय तहअनुसार आआफ्नो क्षेत्रमा निषेधज्ञा हुँदै आएकोमा बिहीबार बिहान जिल्ला प्रशासन कार्यालय प्यूठानमा बसेको कोभिड १९ संकट व्यवस्थापन समितिको बैठकले पुरै जिल्लालाई निषेधाज्ञा गर्ने निर्णय गरेको छ । जिल्लामा कोरोना संक्रमितको संख्या दिनानुदिन बढ्दै गएकाले जिल्लालाई नै निषेधत्रा गर्ने निर्णय भएको प्रमुख जिल्ला अधिकारी खिमराज भुसालले जानकारी दिए । राती १२ बजेदेखि लागू हुनेगरी भदौ १८ गते राती १२ बजेसम्म सिल हुने भुसालले बताए । यसअघि कायम गरिएको भदौ १५ सम्मको यातायात बन्दलाई समेत १८ गतेसम्मलाई थप गरिएको छ । खाद्यन्न र दूध बोक्ने गाडीहरु बिहान ७ देखि ९ र साँझ ५ देखि ७ बजेसम्म संचालन गर्ने निर्णय भएको प्रजिअ भुसालले जानकारी गराए । पछिल्लो पटक कोरोना पोजिटिभ व्यक्तिहरु समुदायस्तर, बैंकका कर्मचारी र स्वास्थ्यकर्मीमा देखिन थालेपछि संक्रमणको जोखिम बढ्दै गएको जिल्लास्तरीय कोभिड १९ संकट व्यवस्थापन समितिले निष्कर्ष निकालेको छ । हालसम्म जिल्लामा ४ सय ४३ जनामा कोरोना पोजेटिभ देखिएको छ । यसमध्ये ३ सय ७६ जना निको भएर घर फर्किएका छन् । उपचारको क्रममा स्वर्गद्धारी नगरपालिका ७ का एक वृद्धको बुटवलमा कोरोनाकै कारण निधन भएको स्वास्थ्य कार्यालय प्यूठानका कोरोना फोकल पर्सन पुष्कल श्रेष्ठले जानकारी दिए । श्रेष्ठका अनुसार बिहीबार बिहानसम्म जिल्लाभर ६६ जना संक्रमित आइसोलेसनमा रहेका छन् । १ सय ६ जनाको पीसिआर रिपोर्ट आउन बाँकी छ ।"
बुटवलमा संक्रमित महिलाको मृत्यु,"बुटवल : बुटवलको कोरोना विशेष अस्पतालमा उपचार गराइरहेकी एक महिलाको मृत्यु भएको छ। रुपन्देहीको तिलोत्तमा नगरपालिका वडा नम्बर २ जानकीनगर निवासी ७० वर्षीया महिलाको बिहीबार बिहान साढे १० बजे मृत्यु भएको हो। साउन २६ गते कोरोना पोजिटिभ भइ अस्पतालमा भर्ना भएकी उनलाई भेन्टिलेटरमा राखेर उपचार गरिएको थियो। प्लाज्मा थेरापी गरिए पनि उनको ज्यान बच्न सकेन। लुम्बिनी प्रादेशिक अस्पतालका अनुसार उनमा श्वासप्रश्वास, उच्च रक्तचाप, थाइराइडको समस्या रहेको थियो। अस्पतालमा बुधबार रातिमात्रै कपिलवस्तुका ५० वर्षीय पुरुषको मृत्यु भएको थियो। यी दुई मृत्युसँगै प्रदेश ५ मा कोरोनाबाट मृत्यु हुनेको संख्या २५ पुगेको छ।"
वृद्ध उमेरमा पनि कोरोना खोपको सकारात्मक प्रभाव,"वासिङटन : अमेरिकी औषधी उत्पादन कम्पनी मोडर्ना इन्कर्पोरेशनले विकास गरिरहेको कोरोना खोपले वृद्ध उमेरका व्यक्तिमा पनि सकारात्मक प्रभाव परेको बताइएको छ। अन्तर्राष्ट्रिय सञ्चार माध्यमका अनुसार कम्पनीले बुधबार यसबारे जानकारी दिएको हो। उक्त खोपले वयस्क उमेरका मानिसमा झैँ वृद्ध उमेरका मानिसमा पनि प्रतिरक्षात्मक प्रणाली विकास गरेको कम्पनी दाबी गरेको छ। यसले बढी उच्च जोखिममा हुने भनिएका वृद्ध उमेरका मानिसका लागि सकारात्मक समाचार सञ्चार गरेको छ। तेस्रो चरणको परीक्षणमा रहेको खोपले ५६ देखि ७० वर्षभित्रका मानिसमा विकास गरेको प्रतिरक्षा प्रणाली ७० वर्षभन्दा माथि तथा १८ देखि ५५ वर्ष उमेरमा निर्माण गरेको प्रतिरक्षा प्रणाली समान देखिएको छ। यसैबीच खोप निर्माताहरूले वृद्ध उमेरका लागि काम गर्नेमा स्वास्थ्य अधिकारीहरूले चासो व्यक्त गरेका छन्। सामान्यतः खोपले वृद्धावस्थाका मानिसमा राम्ररी प्रतिक्रिया नदिने भएकाले अधिकारीहरूले यस्तो चिन्ता व्यक्त गरेका हुन्। कम्पनीले १३ हजार बढी सहभागीहरूमा परीक्षण गरेको थियो। जसमध्ये करिब १८ प्रतिशत काला जाति, ल्याटिन तथा अमेरिकी आदिवासी रहेका थिए। हाल विभिन्न देशका औषधी उत्पादक कम्पनीहरूले तेस्रो चरणको खोप परीक्षण गरिरहेका छन्। रुसले भने खोप उत्पादनका लागि अनुमतिसमेत दिइसकेको छ। गत डिसेम्बरदेखि फैलिएको कोरोना भाइरसबाट हालसम्म विश्वमा २ करोड ४१ लाख ७८ हजार बढी संक्रमित भइसकेका छन्। जसमध्ये ८ लाख २५ हजार ७११ को ज्यान गएको जोन्स हप्किन्स विश्वविद्यालयको तथ्यांकमा उल्लेख छ।"
कोरोनाले कास्कीमा थप एक जनाको मृत्यु,काठमाडौं : कास्की जिल्लाको पोखरा महानगरपालिका११ की ३२ वर्षीया महिलाको कोरोनाले मृत्यु भएको छ। बिहीबार बिहान पोखरा स्वास्थ्य विज्ञान प्रतिष्ठान अन्तर्गत कोभिड१९ उपचार केन्द्रको आईसियुमा उपचारको क्रममा मृत्यु भएको निर्देशक सहप्राडा अर्जुन आचार्यले जानकारी दिए। बुटवलमा उपचाररत कोरोना संक्रमितको मृत्यु पर्सामा थप एक संक्रमितको मृत्यु आचार्यअनुसार भदौ ७ गते कोरोना पोजिटिभ देखिएपछि उनी अस्पताल भर्ना भएकी थिइन्। कोभिड१९ पोजिटिभ भई उपचारको क्रममा पोखरा स्वास्थ्य विज्ञान प्रतिष्ठानमा मृत्यु हुने उनी पाँचौँ संक्रमित हुन्।
खाद्य विभागका महानिर्देशक सरुवा,"काठमाडौं : सरकारले खाद्य प्रविधि तथा गुण नियन्त्रण विभागका महानिर्देशक मतिना जोशी बैद्यको सरुवा गरेको छ। महानिर्देशक बैद्य पछिल्लो समयमा अखाद्य चिनी खान योग्य बनाएको प्रकरणमा मुछिएकी थिइन्। संघीय मामिला तथा सामान्य प्रशासन मन्त्रालयले बैद्यलाई कर्णाली प्रदेशस्थित भूमि व्यवस्था, कृषि तथा सहकारी मन्त्रालयमा सरुवा गरेको छ। उक्त मन्त्रालयले मंगलबार बैद्यसहित ६० जना सहसचिबको सरुवा गरेको थियो। बैद्यलाई कर्णालीको भूमि व्यवस्था, कृषि तथा सहकारी मन्त्रालयको सचिबको जिम्मेबारी दिइएको हो। खाद्य प्रविधि तथा गुण नियन्त्रण विभागमा कार्यरत बहालवाला महानिर्र्देशकको पहिलोपटक सरुवा भएको छ। विभागमा अन्य निकायबाट कर्मचारी सरुवा गर्न नमिल्ने र अन्य निकायमा पनि सरुवा गर्न नमिल्ने व्यवस्था हुँदाहुँदै पनि उनलाई अन्य निकायमा सरुवा गरिएको हो। कृषि तथा पशुपन्छी विकास मन्त्रालयका एक सहसचिबका अनुसार बैद्यलाई बढुवाभन्दा चिनी प्रकरणमा कारवाहीबापत महानिर्देशकको जिम्मेवारी रहँदै अन्य निकायमा सरुवा गरिएको हो। खान अयोग्य चिनीलाई योग्य बनाएको भन्दै बैद्यमाथि पछिल्लो समयमा अख्तियार दुरुपयोग अनुसन्धान आयोगले छानबिन गरिरहेको छ। मन्त्रालयले यसअघि चिनी प्रकरण छानबिन गर्न गठन गरेको समितिले उनीमाथि कारवाही गर्न सिफारिस गरेको थियो। आयातित चिनीको परीक्षण सम्बन्धमा विभागको लापरवाही देखिनुका साथै प्रचलित कानुनको समेत पालना नगरेको पाइएकाले चिनी परीक्षण कार्यमा संलग्न कर्मचारी र विभागका महानिर्देशकलाई कानुन बमोजिम कारवाही गर्नु, छानबिन समितिको प्रतिवेदनमा उल्लेख छ। मन्त्रालयका तत्कालीन सहसचिब डानारायणप्रसाद रेग्मीको संयोजकत्वको छानबिन समितिले मन्त्रालयलाई विभागीय प्रमुख बैद्यमाथि कारबाही गर्नू भन्ने सिफारिससहित आफ्नो प्रतिवेदन बुझाएको थियो। रेग्मी संयोजकत्वको छानबिन टोलीले बुझाएको प्रतिवेदनले खान अयोग्य चिनीलाई योग्य बनाएको बिषयमा विभागको महानिर्देशकले जानाजान गम्भीर प्रकृतिको लापरवाही र त्रुटि गरेको उल्लेख गरेको छ। समितिले महानिर्देशकमाथि निजामति ऐनअनुसार कडा कारवाही गर्न सिफारिससहित प्रतिवेदन बुझाएको रेग्मीले जानकारी दिए। चिनीको विषयमा गहन रुपमा अध्ययन गर्दा खाद्य प्रविधि तथा गुण नियन्त्रण विभागका महानिर्देशकले जानाजान गम्भीर लापरवाही र त्रुटि गरेको पाइएको छ, छानबिन समितिका संयोजक रेग्मीले भने,चिनीको खाद्य बस्तुभित्र पर्ने भएकाले परीक्षण गर्न अपनाउनुपर्ने वैज्ञानिक बिधि र प्रक्रिया पालना नगरेको छानबिनका क्रममा फेला परेको छ। संयोजक रेग्मीका अनुसार विभागले आफ्नै तल्लो निकाय खाद्य आयातनिर्यात गुणस्तर प्रमाणीकरण कार्यालय जलेश्वरको प्रतिवेदनलाई झुटो साबित गरी बाँझिने गरी अर्को परीक्षण रिर्पोट बनाएर म्याद नाघेको र आयात गर्न अयोग्य चिनीलाई योग्य बनाएको छानबिनको क्रममा फेला परेको थियो। विभागले खान अयोग्य र आयात गर्न नमिल्ने चिनीलाई योग्य बनाएर आयात गर्न अनुमति दिएको हो। विभागले आर्थिक चलखेल र पहुँचको आधारमा आफ्नै कार्यालयको प्रतिवेदनलाई उल्टाएर आम उपभोक्ताको ज्यानै जाने गरी खान नमिल्ने चिनीलाई खान मिल्ने बनाएर आयात गर्ने अनुमतिसमेत प्रदान गरेको छ। जलेश्वरस्थित खाद्य आयातनिर्यात गुणस्तर प्रमाणीकरण कार्यालयले आयात गर्न अयोग्य र उपभोग गर्ने म्याद नाघिसकेको भन्दै दिएको प्रतिवेदनलाई विभाग आफैले लत्याएको छ। खाद्य आयात निर्यात गुणस्तर प्रमाणीकरण कार्यालय विभाग मातहतकै कार्यालय हो। गत फागुन २५ गते खाद्य आयात निर्यात गुणस्तर प्रमाणीकरण कार्यालयका प्रमुख बिपिनकुमार ठाकुरले ना ८ ख २१५१, ना ६ ख ८३६९ र ना ५ ख ५६७३ नम्बरको ट्रकबाट लिइएको नमुनाको बिश्लेषण गरी जलेश्वर भन्सार कार्यालयलाई विश्लेषण प्रतिवेदन उपलब्ध गराएको थियो। ७२ हजार किलो (१४४० बोरा) चिनी भारतको सिम्भावली सुगर लिमिटेडले निर्यात गरेको उक्त प्रतिवेदनमा उल्लेख गरिएको थियो। उक्त चिनी काठमाडौंको कागेश्वर मनोहरा नगरपालिकास्थित शिबराज तिम्लिसिना सञ्चालक रहेको अनुस्का मल्टीप्रपोज कम्पनी प्राइभेट लिमिटेडले आयात गरेको थियो। ठाकुरले हस्ताक्षर गरी जलेश्वरस्थित भन्सार कार्यालयलाई पठाएको प्रतिवेदनमा प्रयोगशालामा विश्लेषण गरेको पारामिटरको आधारमा प्राप्त नमुना आयात गर्न योग्य नरहेको देखिन्छ। उपयुक्त नमुनाको उपभोग्य मिति समाप्त भइसकेको पाइएको उल्लेख छ।"
बागलुङमा थप ८ जनामा कोरोना,बागलुङ : बागलुङमा बिहीबार थप ८ जनामा कोरोना संक्रमण पुष्टि भएको छ। गण्डकी प्रदेशको पोखरामा गरिएको पीसीआर परीक्षणमा उनीहरुलाई संक्रमण देखिएको हो। योसँगै जिल्लामा कोरोना संक्रमितको संख्या २ सय ९२ पुगेको छ। जसमा २ सय ६१ जना निको भएर घर फर्किएका छन्। यसअघि गत साता बागलुङ नगरपालिका ३ की एक महिला व्यवसायीमा कोरोना देखिएपछि बागलुङ बजारमा उनको कन्ट्याक्ट ट्रेसिङबाट एकै परिवारका ६ जनासहित ९ जनामा कोरोना संक्रमण पोजिटिभ देखिएको थियो। स्वास्थ्य कार्यालय बागलुङका प्रमुख सुरज गुरौका अनुसार कन्ट्याक ट्रेसिङमा ४८ जनाको स्वाब संकलन गरेर परीक्षण गरिएकोमा बिहीबार ८ जनाको रिपोर्ट पोजिटिभ आएको छ। कोरोना भाइरस संक्रमण पुष्टि भएकाहरु १ वर्षदेखि ३४ वर्ष उमेर समुहका छन्। जसमध्ये बागलुङ नगरपालिकाका ६ जना र काठेखोला गाउँपालिकाका २ जना रहेको गुरौले बताए। बागलुङ नगरपालिका भित्र समुदाय स्तरमा संक्रमण फैलिएपछि संक्रमणको दर पनि बढेको छ। संक्रमण जोखिम बढेपछि पछिल्लो ९ दिन यता बागलुङ नगर क्षेत्रमा निषेधाज्ञा जारी गरिएको छ।
'मोडालिटी' परिवर्तन गरी मोरङमा बढाइयो निषेधाज्ञा,"विराटनगर : विभिन्न स्थानीय तहले आआफ्नै हिसाबमा गरेको 'लकडाउन' ले कोरोना भाइरसको संक्रमण नियन्त्रणमा प्रभावकारी भूमिका खेल्न नसक्दा मोरङ जिल्लाभर निषेधाज्ञाको निर्णय लिनु परेको छ । जिल्ला सुरक्षा समितिको बैठकले विराटनगर महानगरपालिकासहित मोरङका १७ वटै स्थानीय तहमा निषेधाज्ञा लगाउने निर्णय गरेको । यसअघि विभिन्न विभिन्न स्थानीय तहले आआफ्नै हिसाबमा 'लकडाउन' गरेका थिए । तर समुदायस्तरमा फैलिएको संक्रमणको 'चेन ब्रेक' हुन नसक्दा 'मोडालिटी' परिवर्तन गरेर केही खुकुलो प्रावधानसहित जिल्लाभर निषेधाज्ञा लगाइएको प्रशासनले जनाएको छ । 'स्थानीय तहले गरेको 'लकडाउन' त्यति प्रभावकारी भएन । 'लकडाउन' मा पनि अरु सामान्य अवस्थामा जस्तै मानिसको भीडभाड र आवतजावत जारी रहँदा संक्रमण घट्न सकेन,' एक सुरक्षा अधिकारीले भने, 'त्यही भएर सुरक्षा समितिबाटै निर्णय गरेर निषेधाज्ञा लगाइएको हो । यसले संक्रमणको 'चेन ब्रेक' हुने अपेक्षा राखिएको छ ।' पीसीआर परीक्षणको दायरा बढाउनु पर्ने विषयमा समितिले जोड दिएको छ । यसअघि प्रदेश १ को राजधानी विराटनगर महानगरपालिकासहित चार स्थानीय तहका आंशिक स्थानमा मात्रै भदौ ५ गतेबाट निषेधाज्ञा गरिएको थियो । त्यसको समयअवधि बुधबार राती १२ बजे सकिएको छ । उक्त समयअवधि सकिनुअघि सुरक्षा समितिको बैठकले निर्णय गरेर दायरा बढाउँदै जिल्लाभर निषेधाज्ञा लगाएको हो । यसअघि विराटनगर महानगरका १९ वटै वडा र रंगेली नगरपालिका, कटहरी तथा बूढीगंगा गाउँपालिकाको केही वडाहरुमा निषेधाज्ञा लगाएको थियो । बुधबारसम्मलाई विराटनगरसहित रंगेलीको ४, ५, ६ र ७, कटहरी गाउँपालिकाको १, २, ३, ४ र ५ तथा बूढीगंगाको १, २, ३ र ४ नम्बर वडामा निषेधाज्ञा गरिएको थियो । कटहरी र बूढीगंगा प्रदेश १ को राजधानी विराटनगरसँग सीमा जोडिएका स्थानीय तह हुन् । मोरङका प्रमुख जिल्ला अधिकारी कोषहरि निरौलाले यसअघि चारवटा स्थानीय तह केन्द्रीत गरिएकोमा केही खुकुलो प्रावधानसहित परिधि बढाएर निषेधाज्ञा जिल्लाभर लगाइएको जानकारी दिए । संक्रमणको 'चेन ब्रेक' गर्ने हिसाबमा निषेधाज्ञा लगाइए पनि यो परीक्षणकै अवस्थामा रहेको उनको भनाइ छ । प्रजिअ निरौलाले निषेधाज्ञा लगाइएका स्थानमा संक्रमण कम हुँदै गएको पाइएपछि निरन्तरता दिइएको बताए । निषेधाज्ञा आगामी १६ गतेसम्म जारी रहने छ । निषेधाज्ञा अगाडि विराटनगरमा दैनिक संक्रमण दर ८० हाराहारीमा रहेकोमा अहिले ४० हाराहारी रहेको छ । 'यसअघि चारवटा स्थानीय तहमा निषेधाज्ञा लगाइए पनि जिल्लाभर एकरुपता होस् भनेर निर्णय लिइएको हो,' उनले भने, 'यसमा पनि पहिलेको भन्दा केही परिमार्जन गरिएको छ ।' निरौलाले निषेधाज्ञामा पनि पसलहरु बिहान १२ सम्म खोल्न पाइने निर्णय गरिएको बताए । बजार पसल जाँदा वा कुनै कामले घरबाट बाहिर निस्कँदा सावधानी अपनाइए मात्रै कोरोना संक्रमणबाट बच्न सकिने उनको भनाइ छ । कार्यालयहरूको हकमा पहिलेदेखि सेवा दिँदै आएका अत्यावश्यक कार्यालय सञ्चालन हुने र गुद्री बजार, हाटबजार जस्ता धेरै भीड हुने स्थानहरु भने बन्दनै रहने निरौलाको भनाइ छ । यसअघि बिहान ९ बजेसम्म अत्यावश्यक सेवासहित फलफूल, तरकारी, खाद्यान्नका पसल खोल्न दिने भनिए पनि अब १२ बजेसम्म टेक अवेका आधारमा खुल्नेछन् । त्यसपछि सबै बन्द हुने र निषेधाज्ञा कडाईका साथ लागू गरिने जनाइएको छ । तरकारी एवं फलफूल किनबेच हुने विराटनगरको गुद्री लगायत अन्य स्थानका हाटबजार, होटल, सैलुन जस्ता व्यवसाय, सबै खाले सवारी साधान सञ्चालनमा भने पूर्ण रुपमा रोक लगाइएको निरौलाले बताए । उद्योग करकारखाना, अतिआवश्यक सवारी साधन, दूध, पानी र तरकारीका गाडी सञ्चालन हुनेछन् । उनले भने, 'पहिलेको भन्दा केही परिमार्जन गरेर निषेधाज्ञा लगाएका छौँ । अब पसलहरु बिहान १२ सम्म खुल्नेछन् । सामाजिक दूरी कायम गराउने र सावधानी अपनाउने विषयमा अनुगमन गर्नेछौँ ।' निषेधाज्ञाको समयमा पनि उद्योग व्यवसाय सञ्चालन गर्न पाउनु पर्ने माग उद्योगी व्यवसायीले गर्दै आएका थिए । उनीहरुकै दबाबका कारण केही खुकुलो प्रावधानसहित निषेधाज्ञा लगाइएको स्रोतले बतायो । मोरङमा हालसम्म एक हजार चार सय ७१ जनामा कोरोना संक्रमण पुष्टि भएको छ । जसमा एक हजार तीन पुरुष र चार सय ६८ महिला छन् । तीमध्ये विराटनगर महानगरपालिकाका मात्रै नौ सय छन् । जिल्लाभर हालसम्म कोरोनाका कारण १५ जनाको मृत्यु भइसकेको छ । मृत्यु हुनेमा ११ जना विराटनगरका छन् । प्रदेश राजधानी विराटनगर कोरोनाका कारण प्रदेशकै सबैभन्दा बढी प्रभावित स्थानीय तह हो ।"
पर्सामा गर्भवती महिलासहित थप दुई जनाको मृत्यु,"वीरगन्ज : वीरगन्जको अस्पतालमा उपचारका क्रममा थप ३ जना कारोना संक्रमितको मृत्यु भएको छ। वीरगन्जको अस्पतालमा पर्साका २ र बाराका १ गर्भवती महिला गरी ३ जनाको मृत्यु भएको हो। वीरगन्जको गण्डक बहुअरीस्थित वीरगन्ज हेल्थ केयर कोभिड अस्पतालमा बिहीबार बिहान वीरगन्ज महानगरपालिका वडा नम्बर १४ बहुअरीका ६२ वर्षीय पुरुषको मृत्यु भएको हो। साउन ३० गते कोरोना संक्रमण पुष्टि भएपछि त्यहि दिन उनी वीरगन्ज हेल्थ केयर अस्पतालमा भर्ना भएका थिए। मृगौला रोगी ती पुरुषमा निमोनियाको पनि समस्या रहेको र उपचारका क्रममा उनको बिहीबार बिहान ८ बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। यस्तै वीरगन्जकै नारायणी अस्पतालमा उपचाररत कारोना संक्रमित बाराकी एक गर्भवती महिलाको पनि बिहीबार बिहान मृत्यु भएको छ। बाराको सुर्वण गाँउपालिका  ४ हर्दिया गाँउकी २३ वर्षीया गर्भवती महिलाको बिहीबार बिहान ६ बजे मृत्यु भएको अस्पतालका प्रवक्ता डाक्टर चौरसीयाले जानकारी दिए। गत भदौ ८ गते स्वास्थ्यमा समस्या आएपछि उपचारको लागि नारायणी अस्पतालमा ती महिलालाइ भर्ना गरिएको थियो। ती महिलामा श्वासप्रश्वासमा समेत सम्स्या देखिएपछि उनको स्वाब संकलन गरी नारायणी अस्पतालकै प्रयोगशालामा परीक्षण गर्दा बुधबार उनको पीसीआर रिपोर्ट पोजिटिभ आएको थियो। अस्पतालकै आइशोलेसन वार्डमा उपचाररत ती महिलाको बिहीबार बिहान मृत्यु भएको डाक्टर चौरसियाले बताए। यसअघि बुधबार राति नारायणी अस्पतालको आइशोलेसन वार्डमा उपचाररत पर्साको धोबनी गाउँपालिका ३ गुलरीया गाँउका ७२ वर्षीय संक्रमित पुरुषको मृत्यु भएको थियो। ज्वरो आउनुका साथै स्वासप्रस्वासमा समेत समस्या देखिएपछि उनलाई भदौ ८ गते नारायणी अस्पतालमा ल्याएर भर्ना गरिएको थियो।त्यहि दिन उनको स्वाब संकलन गरी पीसीआर परीक्षण गर्दा उनमा कोरोना पोजिटिभ देखिएको थियो। योसँगै पर्सामा कोरोनाका कारण मृत्यु हुनेको संख्या ४५ पुगेको छ। वीरगन्जमा अहिलेसम्म कोरोनाका कारण मृत्यु भएका ४५ मध्ये १ बेवारिसे युवकसहित पर्साका ३३ जना, बाराका १० जना र रौतहटका २ जना रहेका छन्। बुटवलमा उपचाररत कोरोना संक्रमितको मृत्यु पर्सामा थप एक संक्रमितको मृत्यु कोरोनाले कास्कीमा थप एक जनाको मृत्यु"
आमा बन्दै अनुष्का शर्मा,"नयाँदिल्ली : बलिउडको आकर्षक जोडीको रुपमा चिनिने विराट कोहली र अनुष्का शर्मा छिट्टै बाबुआमा बन्दैछन् । उनीहरुले यही बिहीबार ट्वीटर मार्फत अनुष्का गर्भवती बनेको सूचना सार्वजनिक गरेका थिए । अन्ततः हामी तीन हुँदैछौँ ! जनवरी २०२१ मा आगमन हुँदैछ, अनुष्का र विराट दुबैले लभ सिम्बोल सहित यही स्टाटस ट्वीटरमा राखेका थिए । विराट र अनुष्काको नयाँ घोषणासँगै उनीहरुलाई धेरैले बधाइ दिन थालेका छन् । यो जोडीलाई पहिलो सन्तान पाउन लागेकोमा धेरै फिल्मकर्मी, खेलाडी र प्रशंसकले बधाइ दिएका हुन् । कतिपयले त छोरा वा छोरी अनुसार नाम समेत सुझाएका छन् । विराट र अनुष्काले उनी गर्भवती बनेको संकेत देखिने तस्बिर सामाजिक सञ्जालमा सार्वजनिक गरेपछि धेरैले त्यसलाई शेयर गर्न थालेका छन् ।"
पर्सामा थप एक संक्रमितको मृत्यु,"वीरगन्ज : पर्सामा कोरोना संक्रमणका कारण थप १ जनाको मृत्यु भएको छ। पर्साको धोबनी गाउँपालिका  ३ गुलरिया गाँउका ७२ वर्षीय संक्रमित पुरुषको मृत्यु हो। वीरगन्जस्थित नारायणी अस्पतालको आइशोलेसनमा उपचारकै क्रममा उनको बुधबार राति मृत्यु भएको अस्पतालका प्रवक्ता डाक्टर आतुलेश चौरासीयाले जानकारी दिए। डाक्टर चौरसीयाका अनुसार ज्वरो आउनुका साथै श्वासप्रश्वासमा समेत समस्या देखिएपछि उनलाई भदौ ८ गते नारायणी अस्पतालमा ल्याएर भर्ना गरिएको थियो। त्यहि दिन उनको स्वाब संकलन गरी पीसीआर परीक्षण गर्दा उनमा कोरोना पोजिटिभ देखिएको थियो। योसँगै वीरगन्जमा कोरोनाका कारण मृत्यु हुनेको संख्या ४३ पुगेको छ। साउन यतामा मात्रै ३९ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ४३ जनामध्ये १ बेवारिसे युवक सहित पर्साका ३२ जना, बाराका ९ जना र रौतहटका २ जना रहेका छन्।"
पुजारी हत्याको विरोधमा हुने प्रदर्शन रोक्न गृहको गोप्य सर्कुलर,"काठमाडौं : गृह मन्त्रालयले रौतहटको हनुमान मन्दिरका पुजारी हत्या प्रकरणको विरोधमा हुने प्रदर्शन रोक्न प्रहरी र प्रशासनलाई पठाएको गोप्य सर्कुलर बाहिरिएको छ। अज्ञात समूहले भदौ ३ गते राति गोली प्रहार गरी ६५ वर्षीय पुजारी श्रीराम साहको हत्या गरेको थियो। मन्त्रालयको शान्ति सुरक्षा तथा अपराध नियन्त्रण शाखाबाट भदौ ७ गते पठाइएको पत्रमा अपरिचित समूहले गोली प्रहार गरी हत्या गरेको घटना सन्दर्भलाई लिएर विभिन्न हिन्दूवादी समूहहरूले घटनामा संलग्न व्यक्तिहरुलाई अविलम्ब पत्ता लगाई कडा कानूनी कारबाही गरिनुपर्ने माग गर्दै विरोध सूरु भएकाले रोक्न निर्देशन दिइएको हो। शाखा अधिकृत प्रतिक राईले हस्ताक्षर गरी पठाइएको पत्रमा नेपाल प्रहरीका प्रमुख महानिरीक्षक शैलेश थापा क्षेत्री र सबै जिल्ला प्रशासन कार्यालयलाई पठाएको गोप्य पत्रमा पुजारीको हत्याको विरोधमा हुने प्रदर्शन रोक्न निर्देशन दिइएको छ। गोप्य पत्रमा भनिएको छ, घटनाको विषयलाई लिएर ताहाँ जिल्लाहरुमा हुन सक्ने अवाञ्छित गतिविधिहरु हुनगर्न नदिन सम्बन्धित निकायसँग समन्वय गरी कानून विपरितका कार्य भएगरेको पाइएमा संलग्नहरुलाई कानूनी दायरामा ल्याउने व्यवस्था हुन आदेशानुसार अनुरोध छ। पत्रमा घोराही उपमनपा१५ स्थित तुलसीपुर चोकमा स्वतन्त्र युवा समूहको नामबाट हिन्दु धर्ममाथि चौतर्फी आक्रमण भई रहेको रौतहटमा पुजारी हत्या नियोजित रुपमा भएको भन्दै विरोध प्रदर्शन गरेको, दीप प्रज्वलन गरेको, सुनसरी जिल्ला प्रशासन कार्यालयमा बृहत सनातन महासङ्घका केन्द्रीय संयोजक श्री निवाशाचार्य समेत १५२० जनाको समूहले हिन्दु धर्म गुरुहरुको सुरक्षाको ग्यारेन्टी गरिनुपर्ने, रौतहटमा पुजारीको हत्या घटनामा संलग्नहरुमाथि कडा कारवाही गरिनुपर्ने, नेपाललाई हिन्दु राष्ट्र घोषणा गरिनुपर्ने, धर्म निरपेक्षता खारेज गरिनुपर्ने समेतका माग राखी ज्ञापनपत्र प्रस्तुत गरेको भन्ने सूचना प्राप्त भएकोले अवाञ्छित गतिविधिहरु गर्न नदिनू र संलग्नहरुलाई कानूनी दायरामा ल्याउनू भनिएको छ। पत्र सार्वजनिक भएसँगै सामाजिक संजाल तथा स्थानीयस्तरमा गृहमन्त्रालयको निर्देशनप्रति विरोध सुरु भएको छ। उनीहरु घटनाका दोषीलाई कानुनी कारबाहीको माग गरेका छन्। रौतहटमा मन्दिरका पुजारीको गोली हानी हत्या निरीह पुजारीको निर्मम हत्या साहले रौतहटको माधवनारायण नगरपालिका२ खेसहरिया टोलनजिकै सार्वजनिक जग्गामा हनुमान मन्दिर बनाएर पूजाअर्चना गर्दै आएका थिए। उनले त्यही मन्दिरमा पाएको दान र भिक्षाबाट छाक टार्दै आएका थिए। उनी बुधबार राति ९ बजेतिर मन्दिरछेउ रहेको छाप्रो अगाडि खुला स्थानमा बसेर रोटी खाइरहेका थिए। त्यहीबेला उनको टाउकोमा गोली प्रहार भएको प्रहरीले जनाएको छ। उनको घटनास्थलमै मृत्यु भएको थियो। घटनास्थलमा कचौरामा रोटी, तरकारी र भुइँमा सानो कागजमा नुन र एक लोटा पानी भेटिएको थियो। मृतक पुजारी श्रीमती बितेपछि एक्लै बस्दै आएका थिए। उनका छोराछोरी छैनन्। उनकै पहलमा उक्त मन्दिर २०७६ जेठमा निर्माण गरिएको स्थानीयको भनाइ छ। पुजारीको स्वभाव सीधासादा र कोहीसँग नरिसाउने रहेको माधवनारायण नगरपालिकाका मेयर वीरेन्द्रप्र्रसाद यादवले बताए। पुजारीसँग कोही कसैको विवाद, झगडा भएको थाहा छैन, मेयर यादवले भने, मदिरा खाएका कोही कसैले हत्या गरेको हुन सक्ने अनुमान गर्न सकिन्छ।बस्तीभन्दा करिब आधा किलोमिटर टाढा बाटोछेउ मन्दिर छ। बाटो किनारमा मन्दिर र छेउमा पुजारी बस्ने फुसको सानो छाप्रो छ।"
सीमा क्षेत्रमा लाखौं रकम बरामद,"रौतहट : सशस्त्र प्रहरीले रौतहटबाट २८ लाख भन्दा बढी नगद रुपैयाँसहित एकजनालाई नियन्त्रणमा लिएको छ । बरामद भएको नगद हुण्डी कारोवारीको हुनसक्ने आशंका गरिएको छ । बिहीबार बिहान करीब ७ बजेतिर रौतहटको इशनाथ नगरपालिका ९ लवतनाटोल नजिकैबाट राजपुर नपा ९ बैरियाटोल घर भएका २० वर्षीय दिलिप कुमार साहलाई नेपाली रुपैयाँ २८ लाख ५१ हजार ९ सय ६० सहित पक्राउ गरिएको सशस्त्र प्रहरी बल रौतहटका एसपी सूर्यबहादुर सेन ओलीले जानकारी दिए। भारतबाट नेपातर्फ बिआर ३० एन ९५८० नम्बरको मोटरसाइकलमा आउँदै गरेका साहलाई नगदसहित पक्राउ गरेको प्रहरीले जनाएको छ। चेकजाँचका क्रममा उनले हेलमेट तथा मोटरसाइकलको सिटमुनी लुकाएर राखेको रकम बरामद गरिएको हो। बरामद नगद ,मोटरसाइकल र मोबाइलसहित उनलाई गौर भन्सार कार्यालयमा बुझाइएको छ । केही दिनअघि पनि श्रोत नखुलेको करीब ४ लाख रकमसहित दुई महिला रौतहटमा पक्राउ परेका थिए । उनीहरु टिकुलिया नजिकै घाँस काट्ने बाहनामा आएका थिए । साउन ६ गते इशनाथ नपाको मठियाबाट ११ लाख लाख रुपैयाँ प्रहरीले फेला पारेको थियो । त्यसअघि इसनाथ नपाबाटै बेवारीसे झोलामा रहेको करीब १० लाख नगर प्रहरीले फेला पारेको थियो । जेठ ८ गते गौर नपा बाटै श्रोत नखुलेको ८ लाख नगद बरामद भएको थियो । नेपाल भारत सीमा क्षेत्रमा हुण्डीको कारोवार हुने गरेको जानकारहरु बताउँछन्।"
मृत्यु भएका कैदीको कोरोना रिपोर्ट नेगेटिभ,विराटनगर : विराटनगरस्थित कोशी अस्पतालमा मृत्यु भएका एक कैदीको कोरोना परीक्षण रिपोर्ट नेगेटिभ आएको छ । लागुऔषध मुद्दामा जिल्ला कारागार मोरङमा कैद सजाय भुक्तान गरिरहेका विराटनगर महानगरपालिका४ घर भएका २६ वर्षीय निराजन यादवको बुधबार दिउँसो ४:३० बजेतिर मृत्यु भएको थियो । एक्कासी श्वासप्रश्वासमा समस्या देखिएपछि उपचारका लागि अस्पताल पठाइएका उनमा कोरोना भाइरस संक्रमणको आशंका गर्दै स्वाब संकलन गरेर परीक्षणका लागि पठाइएको थियो । मृतक कैदीको कोरोना रिपोर्ट राति ११ बजेतिर नेगेटिभ आएको अस्पतालका मेडिकल सुपरिटेन्डेन डा चुमनलाल दासले बताए । कोरोनाको आशंकामा आइसोलेसनमा राखेर उपचारको प्रक्रिया सुरु गर्दा उनको मृत्यु भएको दासको भनाइ छ । मृतक कैदी लामो समयदेखि क्षयरोगबाट पीडित रहेको र एक्कासि श्वासप्रश्वासमा समस्या भएपछि उपचारका लागि पठाइएको कारागारका जेलर सुवास लामिछानेले बताए । जिल्ला अदालत मोरङले यादवलाई लागुऔषध मुद्दामा २०७६ साल फागुन ११ गते एक वर्ष नौ महिना १९ दिन कैद सजाय र ७८ हजार रुपैयाँ जरिवानाको फैसला गरेको थियो । अदालतको फैसलापछि उनी कैद सजाय भुक्तान गरिरहेका थिए । मृतकका परिवारका सदस्यले भने उनको मृत्यु कुटपिटका कारण भएको बताउँदै आएका छन् । कारागारभित्र चरम यातना दिने गरिएको र त्यही कारण मृत्युु भएको भनेर परिवारले दाबी गरेपछि शवको पोस्टमार्टम गरिने भएको छ । जेलर लामिछानेले भने कुटपिट र यातनाको विषय आफूलाई जानकारी नभएको बताए । उनको पोस्टमार्टम रिपोर्ट आएपछि घटनाको वास्तविकता बाहिर आउने जानकारी पनि दिए ।
अमेरिकालाई चेतावनी दिन चीनद्वारा दुई मिसाइल प्रहार,"बेइजिङ : बुधबार चीनले दुई वटा मध्यम दूरीमा मार हान्न सक्ने ब्यालेस्टिक मिसाइल प्रहार गरेको छ। अमेरिकालाई चेतावनी दिन उसले एयरक्राफ्टकरियर किलर प्रहार गरेको साउथ चाइना मर्निङ पोस्टले उल्लेख गरेको छ। उक्त मिसाइल दक्षिण चिनियाँ सागरमा प्रहार गरिएको हो। चीनले आफ्नो नोफ्लाई जोन मा अमेरिकी जासुसी विमान उडेको एकदिनपछि त्यसको प्रक्रिया स्वरूप मिसाइल प्रहार गरेको पोस्टले जनाएको छ। यसले स्पष्ट रूपमा अमेरिकालाई चेतावनी दिनकै लागि प्रहार गरिएको पोस्टले उल्लेख गरेको छ। एकदिन अघि बोहाइ नदी क्षेत्रमा चिनियाँ नौसेनाले ड्रिल गरिरहेका बेला यू२ नामक अमेरिकी जासुस विमान त्यस क्षेत्रको आकाशमा प्रवेश गरेको चीनले बताएको छ। दुई मिसाइलमध्ये पहिलो डीएफ२६बी सिन्झाइ प्रान्तको उत्तरपश्चिम क्षेत्रबाट प्रहार गरिएको थियो। त्यस्तै दोस्रो डीएफ२१डी मिसाइल जेचीआङ प्रान्तको पूर्वी क्षेत्रबाट प्रहार गरिएको थियो। दुबै मिसाइल हेइनान प्रान्त र विवादित प्यारासेल टापुको बीचलाई निशाना बनाएर प्रहार गरिएको अन्तर्राष्ट्रिय सञ्चार माध्यमले जनाएका छन्। पहिलो मिसाइल औपचारिक रूपमा यसै महिनाको सुरुवातमा प्रक्ष्येपण गरिएको थियो। ग्लोबल टाइम्सका अनुसार यसले सागरमा मार हान्न सक्छ। यसैगरी परमाणु हतियार पनि यसले लैजान सक्ने चिनियाँ रक्षा मन्त्रालयका प्रवक्ता वु सिआनले बताएका छन्। दोस्रो मिसाइलले ४,५०० किलोमिटरको दूरीमा मार हान्न सक्ने बताइएको छ। यो पश्चिम प्रशान्त तथा हिन्द महासागरसम्म पुग्छ।"
साउदीमा कोरोनाबाट ३ हजार बढीको मृत्यु,"बिष्णु घिमिरे साउदी : विश्वभर फैलिएको कोभिड १९ को असर साउदी अरेबियामा पनि उच्च संख्यामा देखिएको छ। हालसम्म कोरोना भाइरसबाट ३ हजार ७ सय ५५ जनाको मृत्यु भएको छ भने ३ लाख १० हजार ८ सय ३६ जना संक्रमित भएका छन्। कोरोना भाइरसलाई मध्यनजर गदै साउदी सरकारले लकडाउनलगायत विभिन्न उपायाहरु लागू गरेपछि निको हुने संख्यामा उल्लेख्यनीय सुधार गरेको छ। भाइरसबाट निको हुनेको संख्या २ लाख ८४ हजार ९ सय ३५ पुगेको छ। साथै १ हजार ६ सय १ जना चिन्ताजनक अवस्थामा छन् भने बाँकी संक्रमित २२ हजार १ सय ३६ रहेका छन् । साउदी अरेबियामा कोरोना असरबाट बन्द भएका विधालय ३० अगस्टबाट खुल्ला हुने भएका छन् भने अन्तराष्ट्रिय उडान खोल्ने बारे कुनै निर्णय गरिएको छैन ।जुन र जुलाईमा साउदीको श्रम अदालतले ३ हजार ८ सय भन्दा बढी श्रमसम्बन्धी मुद्दाको फैसला सुनाएको छ। जसमा ४० प्रतिशत भन्दा बढी कार्यरत कम्पनी र निजी क्षेत्रबाट तलब सुविधा विषय रहेका छन् । सरकारले २० अगस्टबाट थोक तथा खुद्रा व्यापार ९ स्थलमा ० ६० प्रतिशत साउदी नागरिक हुनुपर्ने गरी साउदी करणको थप नयाँ नियम लागू गरेको छ। खाध्यान्न,पेय पदार्थ,फलफूल,कृषि सामग्री, स्टेशनरी,खेलकुद सामाग्री आदी क्षेत्र पर्दछ भने यसअघि नै सपिङ महल, होटल, सरकारी व्यवसाय,अफिस आदी क्षेत्रमा साउदीकरणको नियम लागू भएको छ।सरकारले अपराध लुकाउनेलाई सजाय दिने नयाँ कानुनी व्यवस्थासहितको नियम पारित गरेको छ । साउदी सरकारले पहिलो पटक सांस्कृतिक मामिलाको सामान्य विभाग महानिर्देशकअन्तर्गत महिलाको रूपमा अहलम बिन्त अब्दुल्रहमान येनकासारलाई नियुक्त गरेको छ ।"
निर्यात १० प्रतिशतमा सीमित,"काठमाडौं : नेपालको निर्यात व्यापारमा हस्तकलाको हिस्सा उच्च छ। नेपालको मौलिक कला र संस्कृतिलाई हाते सीपको माध्यबाट बाह्य बजारसम्म फैलाउने निर्यातमुखी उद्योग हो हस्तकला। विदेशी मुद्रा आयआर्जनको प्रमुख स्रोतमा हस्तकला पनि पर्छ। नेपालमा हस्तकला भन्ने वित्तिकै सीमित स्रोत र साधन, दक्ष कालीगढले पारिवारिक जनशक्तिका भरमा पुर्खाको पेसालाई निरन्तरता दिने सीप भन्ने बुझिन्छ। हस्तकलाका सीपमा धातुका गरगहना, बाँसका सामग्री, मूर्तिकला, पोस्टरकला, चित्रकला, सेरामिक, हातेकागज, बेतबाँस, थान्का, रेसाजन्य कपडालगायत हस्तकलाका सामग्री नेपालमा उत्पादन हुने गर्छ। नेपालमा हस्तकला क्षेत्रमा करिब ११ लाख कालीगढ प्रत्यक्ष लागिरहेका छन्। यो क्षेत्रबाट उनीहरूको परिवारको आर्थिक गुजारा चलिरहेको छ। भारत, चीन, जापान, युरोप, अमेरिका, ल्याटिन अमेरिकालगायत देशमा नेपाली हस्तकला निर्यात हुन्छ। तर, पछिल्लो समयमा कोभिड १९ महामारीका कारण हस्तकला व्यवसाय पनि संकटमा परेको छ। कोभिड १९ र बन्दाबन्दीका कारण सबै किसिमका आवातजावात ठप्प हुँदा हस्तकलाको व्यापार प्रायः ठप्प छ। गत आर्थिक वर्षमा करिब २२ अर्ब रुपैयाँ बराबरको हस्तकला निर्यात भएको थियो। नेपाल हस्तकला महासंघले कोभिड १९ संक्रमण पछिका महिना हस्तकला उत्पादनले विश्वबजार गुमाउँदै बताएको छ। आन्तरिक बजारमा पनि करिब १० अर्ब बराबरको कारोबार हुन्थ्यो। कोभिड १९ अघिको समयमा मासिक करिब डेढ अर्ब रुपैयाँ बराबरको हस्तकला वस्तु निर्यात हुने गरेकामा अहिले कुल निर्यातको करिब १० प्रतिशत पनि हुन नसकेको महासंघ अध्यक्ष सुरेन्द्र भाइ शाक्य बताउँछन्। पहिलाका नै अर्डर भएकाले करिब १० प्रतिशतको निर्यात देखिएको हो। शाक्य अहिले १० प्रतिशतबाट पनि घट्दो क्रममा निर्यात भइरहेको बताउँछन्। पाटन औद्योगिक क्षेत्रमा अरनिको स्टोन कार्भिङ सञ्चालन गर्दै आएका कालीगढ एवं व्यवासायी धर्मराज शाक्य पनि कोरोनाले हस्तकला वस्तुको माग शून्यमा झरेको बताउँछन्। प्रत्येक महिना १० लाख रुपैयाँभन्दा बढी कारोबार हुने गरेको उनको व्यवसाय अहिले मुस्किलले ३ लाखमा खुम्चिएको छ। नयाँ अर्डर त छँदैछैन। पुरानो अर्डरका कारण अहिले कारोबार त्यत्ति देखिएको हो। अब बिस्तारै पुरानो अर्डर सकिँदै छ। अब कसरी व्यवसाय चलाउने हो थाहा छैन ? उनी भन्छन्। १ करोड रुपैयाँभन्दा बढी लगानीमा सञ्चालित उनको उद्योगमा १५ जना कालीगढ रहेकोमा अहिले करिब ७ जना मात्र आइरहेका छन्। कोभिड १९ का कारण बाँकी कामदार नआएको र आए पनि उनीहरुको तलब व्यवस्थापन गर्न आफू सक्षम रहेको उनले बताए। व्यवसाय संकटमा परेसँगै दक्ष कालीगढ तथा कलाकार लोप हुने खतरा बढ्दै गएकाले सरकारले विशेष ध्यान दिन जरुरी रहेको उनको धारणा छ। सरकारले ५ प्रतिशत ब्याजमा ऋण दिने भन्छ तर माग नै नआएपछि केका लागि र कुन आधारमा ऋण लिने भन्ने प्रश्न तेर्सिएको छ, शाक्यले भने। तत्कालका लागि सरकारले सरकारी कामकाजमा हस्तकला सामग्री नै चलाउने व्यवस्थासँगै आन्तरिक बजारीकरणमा सहयोग गर्नुपर्ने उनको माग छ। ललितपुर महाबौद्धका मूर्तिकार शन्तकुमार पनि व्यवसायमा छाएको मन्दीका कारण निराश भएका छन्। पुर्खौली व्यवसायलाई अपनाउँदै २०१९ सालबाट यसमा लागेका उनको सम्पूर्ण परिवार आफ्नो जीवन उत्सर्ग गरेका छन्। नयाँ अर्डर नआएको र पुराना अर्डरलाई पठाउन सक्ने अवस्था नहुँदा उनी रणभुल्लमा परेका छन्। उनी भन्छन्,अर्थ मन्त्रालय हो कि कुन विभाग हो कसले हेर्ने हो ? ती निकायले हामीलाई लगानी जुटाइ दिनुपर्यो। अनौपचारिक व्यवसायका रुपमा रहेको हस्तकलामा युवाको मोह कम छ। यसकारण कालीगढमा पुस्तान्तरण हुन सकेको छैन। देशभित्रै उचित अवसर दिन नसक्दा दिनानुदिन दक्ष कालीगढ विदेशिने क्रममा यथावत छ। अब कोभिड १९ ले आफ्नो पुर्खौली कला, सीपलाई धानेका सीमित जनशक्तिको रोजगार पनि जोखिममा परेको छ। अर्कोतिर संस्थागत रुपमा हस्तकलामा आबद्ध व्यवसायी बजारको माग शून्य हुँदा कलाकार तथा कालीगढलाई तलब खुवाउने चिन्ता थपिएको छ। नेपाल हस्तकला व्यवसायी संघ काठमाडौंकी अध्यक्ष मीरा भट्टराई कामदारलाई तलब खुवाउन सकिने खालको राहत प्याकेज ल्याउन आवश्यक रहेको बताउँछिन्। ४ महिना लामो बन्दाबन्दी खुलेपछि केही गति लिन थालेको यस उद्योगमा सरकारले जारी गरेको निषेधाज्ञाले थप मारमा पारेको उनले बताए। सरकारले बजेट तथा मौद्रिक नीतिबाट केही व्यवस्था गरे पनि झण्झटिलो प्रक्रियाका कारण उक्त सुविधा उपभोग गर्न समस्या रहेको भट्टराईले बताइन्। नयाँ अर्डर आएकै छैन, पुरानो अर्डर पूरा गर्न कच्चा पदार्थ छैन, ढुवानी खर्च महँगो हुँदा हवाई मार्गबाट कुरियर गर्ने अवस्था पनि छैन, भट्टराई भनिन्,यसले गर्दा निर्यातमा आधारित यो व्यवसाय पूर्ण धरासायी बनेको हो। अर्थविद् डा शंकर शर्मा पनि हस्तकलामा आबद्ध रोजगारीलाई जोगाइराख्नु नै अहिलेको चुनौती भएको बताउँछन्। यसका लागि सरकारले हस्तकला उद्योगलाई यो महामारीमा टिकाइराख्न विशेष प्याकेजको व्यवस्था गर्नुपर्ने उनको सुझाव छ। सरकारले महामारी अवधिभरको ब्याज मिनाहा गर्ने, सरकारी कोषमा रहेका रकमलाई यस व्यवसायमा सदुपयोग गर्ने, भन्सार छुटको व्यवस्थाजस्ता राहत प्याकेज लागू गर्न सक्ने सुझाव अर्थविद् शर्माको छ। हस्तकला व्यवसायको कारोबारलाई ईकमर्समार्फत गराउन सकियो भने केही भए पनि समस्या समाधान हुन सक्छ, डा शर्माले भने। सुरेन्द्रभाई शाक्य अध्यक्ष, नेपाल हस्तकला महासंघ हस्तकला अन्तरगत करिब ४२ वस्तु विदेश निर्यात हुन्छ। आन्तरिक बजारमा पनि होटल, रेस्टुरेन्टलगायत व्यावसायिक एवं घरायसी प्रयोजनका लागि नेपाली हस्तकलाको प्रयोग बढ्दो क्रममा छ। हातबाट बनाइने र धेरै मेहनत पर्ने हुँदा अन्य सामग्रीभन्दा हस्तकला सामग्री महँगो हुन्छ। विदेशमा नेपाली हस्तकला वस्तुलाई महत्वका साथ हेरिन्छ तर नेपालमा नेपाली उत्पादनलाई उपेक्षित गर्ने चलन छ। यसैकारण नेपाली वस्तुको प्रयोगलाई प्राथमिकतामा राख्ने नीति सरकारले लिन जरुरी छ। नेपाली वस्तु प्रयोगमा ल्याउन हामी नेपाली नै जागरुक भएर स्वदेशी उत्पादन उपभोग गर्ने बानी बसाल्नुपर्छ। यसले गर्दा आयातीत वस्तु घट्छ। आफ्नो देशमा उत्पादित हस्तकलाका सामानमा मोह बस्छ। जुन हामी सबैका लागि राम्रो हुन्छ। यसले बढ्दो व्यापारघाटा कम गर्न मद्दत गर्छ। कोभिड १९ महामारीपछि विश्व बजारमा नेपाली हस्तकलाको माग नभए पनि आन्तरिक बजारले नै उत्पादन धान्न सक्छ। साथै हस्तकला व्यवसाय पलायन हुन पाउँदैन भने रोजगारी गुम्ने खतरा पनि कम हुन्छ। यसका लागि सरकारले सस्तो ब्याजमा ऋण दिने व्यवस्था गर्न जरुरी छ।"
वर्षमा १८०० मिटर कालोपत्रे,"सुर्खेत : कर्णाली प्रदेश सरकारले एक वर्षको अवधिमा जम्मा १ हजार ८ सय मिटर सडक कालोपत्रे गरेको छ। सडक पूर्वाधारलाई प्राथमिकता दिएको प्रदेश सरकारले वर्षभरिमा जम्मा १ हजार ८ सय २० मिटर सडक मात्र कालोपत्रे गरेको हो। यसैलाई प्रदेश सरकारले गत आवको उपलब्धि भनी प्रगति विवरणमा उल्लेख गरेको छ। भौतिक पूर्वाधार विकास मन्त्रालयका अनुसार सुर्खेतमा ७ सय २० मिटर सडक कालोपत्रे भएको छ। यस्तै प्रदेश सरकारकै लगानीमा गत आवमा रुकुम (पश्चिम) मा ११ सय मिटर सडकमा कालोपत्रे गरिएको मन्त्रालयका प्रवक्ता गोपाल शर्माले जानकारी दिए। प्रदेशका दुई जिल्लामा मात्र सडक कालोपत्रे भएको प्रगति प्रतिवेदनमा जनाइएको छ। सोही अवधिमा प्रदेशभर जम्मा ४९ किमि सडकमा ग्राभेल गरेको छ। जसअन्तर्गत सुर्खेतमा १२, जुम्लामा साढे एक, दैलेखमा साढे दुई, सल्यानमा सात र रुकुम पश्चिममा २६ किलोमिटर गरी कुल ४९ किलोमिटर सडक ग्राभेल गरिएको हो। त्यसैगरी प्रदेशभरि १ सय ५६ किलोमिटर सडकको स्तरोन्नति गरिएको छ। मन्त्रालयका अनुसार सुर्खेतमा १ सय १०, जाजरकोट र मुगुमा ३, जुम्लामा ६, कालीकोटमा २९ र सल्यानमा ५ किलोमिटर गरी प्रदेशभर १ सय ५६ किलोमिटर सडकको स्तरोन्नति गरिएको छ भने करिब ४ सय किमि नयाँ सडक खनेको छ। गत आवमा प्रदेशभर ३ सय ८१ किलोमिटर नयाँ सडक निर्माण गरिएको प्रदेश सरकारले जनाएको छ। प्रदेशका १० जिल्लामध्ये प्रदेश सरकारले दैलेख र रुकुम पश्चिममा सबैभन्दा बढी अर्थात् ७३७३ किमि नयाँ सडक निर्माण गरेको छ। त्यसैगरी सल्यान र जाजरकोटमा पनि समान ५०५०, हुम्लामा साढे १४, कालीकोटमा १४, दैलेखमा साढे दुई, जुम्लामा ४५ र सुर्खेतमा २५ किलोमिटर सडकको नयाँ ट्र्याक खोलिएको भौतिक पूर्वाधार विकास मन्त्रालयले जनाएको छ। यस्तै, यसै अवधिमा १६ वटा पक्की पुल र २७ किलोमिटर नालीसमेत निर्माण गरिएको प्रगति प्रतिवेदनमा उल्लेख छ। सडक पूर्वाधारको विकासबिना कर्णालीको समृद्धि सम्भव नभएको निष्कर्ष निकाल्दै प्रदेश सरकारले गत आर्थिक वर्षमा जनता सडक कार्यक्रमलाई चालू आर्थिक वर्षमा पनि निरन्तरता दिएको छ। जनता सडक कार्यक्रमका निर्माणाधीन आयोजना काम सम्पन्न गर्न चालू आवमा पनि १ अर्ब ४२ करोड रुपैयाँ विनियोजन गरिएको छ। स्थानीय तहको केन्द्रदेखि जिल्ला सदरमुकामसम्म पहुँच नभएका स्थानमा सडक निर्माणलाई प्राथमिकताका साथ कार्यान्वयन गर्न १५ करोड रुपैयाँ विनियोजन गरिएको छ। यो वर्ष पनि प्रदेशले सडक र यातायाततर्फ कुल पाँच अर्ब ७९ करोड रुपैयाँ विनियोजन गरिएको छ। कर्णाली प्रदेशमा भरपर्दो सडक पूर्वाधारको गुयोजना निर्माण गर्ने, स्वदेशी तथा विदेशी पुँजी परिचालन गरी रणनीतिक महŒवको सुर्खेत हिल्सादेखि मार्ग निर्माण गर्ने, उत्तर दक्षिण करिडोरहरूका साथै रणनीतिक सडकहरू निर्माण कार्य अघि बढाउन नेपाल सरकारसँग थप समन्वय र सहकार्य गर्नेलगायतका योजनाहरू प्रदेश सरकारको प्राथमिकतामा छन्।"
२० अर्ब कोषको कार्यविधि छिट्टै,"काठमाडौं : सरकारले पर्यटन क्षेत्रका लागि छुट्टयाएको २० अर्ब रुपैयाँ बजेट कार्यान्वयनको कार्यविधि चाँडै ल्याउने भएको छ। संस्कृति, पर्यटन तथा नागरिक उड्डयन मन्त्रालयको आर्थिक वर्ष २०७६०७७ को वार्षिक प्रतिवेदन सार्वजनिक गर्दै पर्यटनमन्त्री योगेश भट्टराइले मंगलबार यो जानकारी दिएका हुन्। पर्यटन क्षेत्र पुनरोत्थानका लागि २० अर्ब रुपैयाँको कोष स्थापना गरेर सहुलियत दरमा ऋण उपलब्ध गराउने सम्बन्धमा अर्थ मन्त्रालयले कार्यविधि तयार गरिरहेकोे उनले जानकारी दिए। २० अर्ब रुपैयाँमध्ये १० अर्ब हवाई यातायातका लागि छुट्टाइनेछ। अर्थ मन्त्रालयले चाँडै नै कार्यविधि बनाएर सार्वजनिक गर्ने कोष छिट्टै नै पर्यटन व्यवसायीले उपयोग गर्न पाउने मन्त्री भट्टराईको भनाइ छ। भर्चुअल बैठकमार्फत वार्षिक प्रगति पुस्तिका सार्वजनिक गर्दै पर्यटनमन्त्री भट्टराईले सबैभन्दा बढी पुँजीगत खर्च तथा वित्तीय र भौतिक प्रगति हुनुपर्ने समयमा प्रतिकूल परिस्थिति सिर्जना भएकाले अपेक्षित प्रगति हुन नसकेको बताए। कोभिड१९ महामारीका कारण पुसमाघ महिनादेखि असारसाउन महिनासम्म धेरै काम हुन पाएन। त्यसैले मन्त्रालयको वार्षिक प्रगति विवरणमा यो वर्ष मन्त्रालयको पुँजीगत खर्च ६४ प्रतिशत र वित्तीय खर्च ५४ प्रतिशत गरी समग्रमा झण्डै ६० प्रतिशत मात्र प्रगति भएको छ। चालु खर्चमा ८० प्रतिशत प्रगति भएको उल्लेख छ। मन्त्रालयको आव २०७५०७६ मा कुल बजेट ३३ अर्ब १३ करोड ३७ लाख रुपैयाँ थियो। आब २०७६०७७ मा २१ अर्ब २१ करोड ६९ लाख कुल बजेट रहेको छ। आब २०७५०७६ मा ८१ प्रतिशत रहेको औसत खर्च २०७६०७७ भने ४९ प्रतिशत मात्र रहेको मन्त्रालयको वार्षिक प्रतिवेदनमा उल्लेख छ। वित्तीय व्यवस्थापनतर्फ दोस्रो अन्तर्राष्ट्रिय विमानस्थलमा ठूलो रकम विनियोजन भई खर्च हुन नसक्नु तथा गौतमबुद्ध अन्तर्राष्ट्रिय विमानस्थलको रकम भुक्तानी हुन नसक्नुले वित्तीय व्यवस्थातर्फ कम खर्च हुन गई समग्र बजेट खर्च घटेको हो। यसका साथै कोभिड१९ महामारीका कारण खर्च प्रभावित हुन पुगेको मन्त्रालयले जनाएको छ। मन्त्रालय मातहतका आयोजनाको प्रगतिमा पशुपति क्षेत्र विकास कोषको ७० प्रतिशत, लुम्बिनी विकास कोषको ९५ प्रतिशत, भैरहवामा निर्माणाधीन गौतमबुद्ध विमानस्थलको ८५ प्रतिशत र पोखरा क्षेत्रीय अन्तर्राष्ट्रिय विमानस्थलको ६१ प्रतिशत भएको छ। यीमध्ये पोखरा र गौतमबुद्ध विमानस्थल आयोजनाको काम महामारीकाबीच निरन्तर भएको जानकारी दिइएको छ। पर्यटनमन्त्री भट्टराईका अनुसार निर्माणाधीन भैरहवा विमानस्थलमा बत्ती जडान तथा केही उपकरण जडानको काम मात्रै बाँकी छ। अबको तीन देखि ६ महिनाभित्र विमानस्थल व्यावसायिक रुपमा सञ्चालनमा आउनेछ। पुनर्निर्माणमा तीव्रता भूकम्पबाट क्षतिग्रस्त सम्पदामध्य हालसम्म ४ सय ५३ को पुनर्निर्माण कार्य सकिएको छ। सुन्धारास्थित निर्माणाधीन २२ तले धरहराको काम तीव्र गतिमा भइरहेको छ। हालसम्म ११ तला बनिसकेको छ। रानीपोखरी निर्माणको काम पनि अन्तिम चरणमा पुगेको पर्यटनमन्त्री भट्टराईले जानकारी दिएका छन। पुरातात्विक स्थल संरक्षण सातवटै प्रदेशमा अघि बढाइएको छ। ग्रेट हिमालयन ट्रेटलको ७७ किलोमिटर निर्मिाण सकिएको छ। १ सय २७ किलो मिटरको विस्तृत आयोजना प्रतिवेदन तयार भएको छ। निगमको सम्पत्ति ५४ अर्ब १७ करोड राष्ट्रिय ध्वजाबाहक नेपाल वायु सेवा निगमको कुल सम्पत्ति ५४ अर्ब १७ करोड रहेको छ। यसमा ४५ अर्ब ९४ करोड ऋण छ। निगमको खुद सम्पत्ति ८ अर्ब २३ करोड छ। यो बीचमा निगमले महत्वपूर्ण गन्तव्य जापानको नारितामा सीधा उडान सुरु गरेको छ। कोभिड१९ महामारीअन्त्यपछि निगमले साउदी अरेबियाको रियाद, दक्षिण कोरियाको सिओल र चीनको ग्वाङ्जाओ उडान गर्ने तयारी गरेको छ।"
यात्रा गर्दै हुनुहुन्छ ? यी स्थानमा हुनेछ भारी वर्षा,"काठमाडौं : तीन दिन भारी वर्षाको सम्भावना रहेको छ। मौसम पूर्वानुमान महाशाखाले अहिले मनसुन न्युन चापीय रेखा पश्चिमी भूभाग नजिक रहेको जनाएको छ। बिहीबार जारी मौसम बुलेटिनमा उत्तरी बंगालको खाडिमा रहेको न्युन चापिय प्रणालीको कारण नेपालमा बंगालको खाडि वाट जलवाष्फ युक्त हावाको प्रभाव रहेको उल्लेख छ। जल तथा मौसम विज्ञान विभाग अन्तरगतको मौसम पूर्वानुमान महाशाखाका अनुसार हाल देश भर सामान्य बदली रही देशका केहि स्थानहरुमा मेघगर्जनचट्याङ्ग सहित मध्यम वर्षा भइरहेको छ। बिहीबार दिउँसो देशभर सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। बागमती प्रदेश, गण्डकी प्रदेश, प्रदेश ५, कर्णाली प्रदेशका र सुदूरपश्चिम प्रदेशका एकदुई स्थानमा भारी वर्षाको सम्भावना रहेको छ । राती देशभर सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ । बागमती प्रदेश, गण्डकी प्रदेश, प्रदेश ५, कर्णाली प्रदेशका र सुदूरपश्चिम प्रदेशका एकदुई स्थानमा भारी वर्षाको सम्भावना रहेको छ । शुक्रबार देशभर सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। बागमती प्रदेश, गण्डकी प्रदेश, प्रदेश ५, कर्णाली प्रदेशका र सुदूरपश्चिम प्रदेशका एकदुई स्थानमा भारी वर्षाको सम्भावना रहेको छ । शनिबार देशभर सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १ र प्रदेश २ का एकदुई स्थानमा भारी वर्षाको सम्भावना रहेको छ । विभागले भारी वर्षाको सम्भावना रहेकोले नदीमा पानीको बहाव बढ्ने, पहाडी क्षेत्रमा भूक्षय हुने, पहिरो जाने, सडक यातायात प्रभावित हुने भएकोले सतर्कता अपनाउन आग्रह गरेको छ।"
संघीयताको संकुचन,"मुलुकमा नयाँ संविधान जारी भएको पाँच वर्ष पुग्न लागेको छ । संविधानले परिकल्पना गरेको संघीय संरचनाअनुसार तीनै तहको निर्वाचन भएको पनि तीन वर्ष पुगिसकेको छ । व्यवहारमा संघीयताको अभ्यास भने अझै भएको छैन । तीन तहबीच सहकार्य र समन्वयको अभाव छ । अधिकार बाँडफाँटका विषयमा विवाद छ । लामो समयको राजनीतिक संघर्षपछि प्राप्त संघीयतालाई कार्यान्वयन गर्न दीर्घकालीन खाका नबन्दा माउतेविनाको हात्तीजस्तो बनाइएको छ । तीनै तहका सरकारबीच संवाद गरेर संघीय संरचनालाई कसरी बलियो बनाउने भन्नेतर्फ लाग्नुपर्छ । पछिल्ला गतिविधि हेर्दा सरकार आफैंले संघीयता खुम्च्याउने कोसिस गर्दैछ । आफ्नो अधिकार क्षेत्र जबर्जस्ती बढाउन खोजेको छ । प्रदेश र स्थानीय सरकारमातहत रहनुपर्ने १३ हजारभन्दा बढी आयोजना संघले आफ्नो प्राथमिकतामा राखेको छ । यसकै आधारमा वार्षिक कार्यक्रम तर्जुमा गरेको छ । शिक्षा, स्वास्थ्य, खानेपानी, वन, वातावरणलगायतका क्षेत्रमा पनि यस्तै समस्या छन् । कक्षा १२ सम्मको शिक्षाको अधिकार संविधानतः स्थानीय तहलाई दिइएको छ । तर केन्द्रमा गठन भएको राष्ट्रिय परीक्षा बोर्डले कक्षा १०, ११ र १२ को परीक्षा सञ्चालन गरिरहेको छ । शिक्षकहरू स्थानीय तहमातहतका विद्यालयमा पढाउँछन्, तर उनीहरूलाई दिनुपर्ने तलब भत्ता केन्द्र सरकारले राख्छ । चौमासिक रूपमा मात्रै फकुवा गरिदिन्छ । प्रदेश र स्थानीय तहको क्षमता वृद्धि गरेर उनीहरूको कामप्रति विश्वास गर्ने वातावरण बनाउनुको सट्टा संघीय सरकारले आफ्नै नियन्त्रणमा अधिकार राख्न चाहेको यसले देखाउँछ । संघमातहतमा रहेका जिल्लास्थित शिक्षा विकास तथा समन्वय एकाइका अधिकृत स्तरका कर्मचारीले स्थानीय तहमा कार्यरत उपसचिव स्तरका कर्मचारीलाई निर्देशन दिन्छन् । यो बेमेल पद्धतिले थुप्रै ठाउँमा शीतयुद्ध निम्त्याएको छ । विगतको जिल्ला शिक्षा कार्यालयलाई खारेज गरेर त्यसकै अर्को रूप बनाएर उक्त एकाइ गठन गर्नु आफैंमा विवादास्पद छ । यतातर्फ सरकारको ध्यान गएको छैन । कानुनले धेरै अधिकार स्थानीय तहमा लगे पनि व्यवहारमा कार्यान्वयन भएको छैन । स्थानीय र प्रादेशिक सरकारलाई सफल बनाउन संघले सहजीकरण गर्नुपर्छ । स्थानीय सरकार सञ्चालनमा देखिएका विकृति र कमजोरी सुधार्ने तथा रचनात्मक शासन व्यवस्था स्थापनाका लागि संघले सहजीकरण गर्नुपर्छ । त्यहाँ भएका विकृतिको कसरी निराकरण गर्ने भन्नेतर्फ ध्यान दिनुपर्छ । अझै पनि ६१ वटा स्थानीय तहले बजेट पारित गर्न सकेका छैनन् । बजेट पास नगरे पनि उनीहरूले कर र खर्च भने उठाइरहेका छन् । यसतर्फ संघीय सरकारको चासो देखिँदैन । अनावश्यक अधिकारको मोहमात्रै संघमा देखिन्छ । कानुनले नै नदिएको मोह त्याग्नुपर्छ । प्रदेश र स्थानीय सरकारका असन्तुष्टिलाई संघले चित्तबुझ्दो जवाफ दिन सकेको छैन । तीनवटै सरकार आआफ्नै सुरमा काममा लाग्दा कतै डुब्लिकेसनको समस्या छ । गर्नुपर्ने काममा कसैको पनि ध्यान गएको छैन । यसको प्रत्यक्ष असर विकास निर्माणमा देखिएको छ । सुशासन कायम गर्ने मामलामा समस्या भएको छ । सबै तहबीच उचित समन्वय हुन सकेन भने अन्तिममा यसले कमजोर बनाउने भनेको संघीयतालाई नै हो । यसतर्फ सरकार र जिम्मेवार राजनीतिक दल बेलैमा सचेत हुन आवश्यक छ । कानुनले दिएको अधिकार एक न एक दिन सम्बन्धित तहलाई विनियोजन गर्नैपर्छ । तर क्षणिक समयको आनन्दका लागि शक्ति दुरुपयोग गर्दै आफ्नो कब्जामा राख्न सफल हुनुलाई पुरुषार्थ ठान्ने प्रवृत्तिलाई कर्मचारीदेखि राजनीतिज्ञले समेत त्याग्न सक्नुपर्छ । यसले संघीयताको भलाइ गर्छ । नेपालको संघीयताको स्वरूपलाई संविधानको धारा २३२ ले संघ, प्रदेश र स्थानीय तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित हुनेछ भनी परिभाषित गरेको छ । यो संवैधानिक व्यवस्थाको मर्म र भावनालाई तीनै तहका सरकारले आत्मसात गर्न अनिवार्य छ । तीनै तहका सरकारको सहकार्यबाट मात्र हाम्रो विकास र समृद्धिको यात्रा अगाडि बढ्छ भन्ने चेत सम्बद्ध सबैले राख्नुपर्छ । मुलुकको भविष्यसँग जोडिएको संघीय शासन प्रणालीलाई सुदृढ र परिणाममुखी बनाउन राजनीतिक, बौद्धिक र नागरिक तहमै बहस हुन जरुरी छ । संघीयताको मर्मविपरीत कानुनी, प्रशासनिक गतिविधि भएका छन् भने त्यसलाई सार्थक हस्तक्षेप गरेर सुधार मार्गमा लैजानुपर्छ । संघ, प्रदेश र स्थानीय तहमा समन्वय गर्न अत्यावश्यक कानुन निर्माणमा जुट्नुपर्छ । कर्मचारी समायोजनमा देखिएका समस्या समाधान गर्नेतर्फ लाग्नुपर्छ । संघीयताको बदनाम गराउने गतिविधि तत्काल रोकिनुपर्छ।"
रोटी र प्याजको भरमा श्रमिक,"काठमाडौं : झापाका राजु मुर्मुलाई कोरोनाका कारण साउदीको जागीर खोसिएपछि साँझ बिहान हातमुख जोड्न धौ धौ भएको छ। उनी साउदी अरबको सप्लाई कम्पनी अल फाइडरमा काम गर्थे। कोरोनाका कारण ६ महिनादेखि उनी बेरोजगार छन्। कम्पनी बन्द भएपछि खान पनि पैसा नदिएको र फर्किने टुंगो नहुँदा हैरानी भएको उनले सुनाए। बेरोजगार भएपछि उनी स्वदेश फर्कन प्रयास नगरेका होइनन्। घरबाट ५० हजार पैसा मगाएर टिकट काटे पनि उनी आउन पाएनन्। घर आउन उनले दुई सय ३० रियाल तिरेर पीसीआर परीक्षण गरे। तर पनि आउने टुंगो छैन। उनी अहिले मर्नु न बाँच्नुको स्थितिमा छन्। कम्पनीले पनि उनलाई अन्तै जान भनेकाले थप चिन्तामा छन्। मोरङका महेन्द्र हेमरोनको पनि पिडा उस्तै छ। २६ वर्षीय हेमरोन साउदी पुगेको साढे तीन वर्ष वर्ष भयो। जेद्घा एयरपोर्टमा कार्यरत विरसिंह खत्री ६ महिनादेखि बेरोजगार भएपछि घरबाटै पैसा मागेर खाने गरेको बताउँछन्। पारि श्रमिकको त कुरै छोडौं, कम्पनीले खाने पैसासमेत दिएको छैन, उनले भने। खत्री अगस्ट २० तारिखमा उड्ने भनेर टिकट काटे पनि उडान रोकिएपछि झन तनावमा छन्। एक्जिट पेपर बनाएर पनि उड्न नपाएको उनले गुनासो गरे। कम्पनीले रुम छोड भन्न थालिसकेको उनले सुनाए। महोत्तरीका नरेन्द्र सर्वरिया पैसा नभएर आउन नपाएको गुनासो गर्छन्। ५ वटा उडान भइसक्दा पनि पैसा नभएकै कारण उनी आउन पाएनन्। कम्पनीले बस्न नदिएपछि साथीको कोठामा ५६ जना कोचिएर बस्नुपरेको उनले सुनाए। मुर्मु, खत्री र सर्वरिया प्रतिनिधि पात्र मात्र हुन्। खाडी मुलुकमा कार्यरत लाखौं युवा कोरोनाका कारण रोजगारी गुमाएर विचल्लीमा छन्। यता सरकारले ती देशमा कार्यरत नेपालीलाई स्वदेश फर्कन रोकेको छ। भदौ १ गतेदेखि उडानमा कडाइ गर्दै आएको छ। भदौ १६ बाट नियिमत उडान गर्ने तयारी भए पनि खाडीबाट कामदार ल्याउने सरकारको योजना छैन। कोभिड १९ संकट व्यवस्थापन केन्द्र (सीसीएमसी)का अनुसार भदौ ८ गतेसम्म ५२ हजार दुई सय ५१ जना स्वदेश फर्किएका छन्। त्यसमध्ये खाडी र मलेसियाबाट ४३ हजार कामदार फर्किएका छन्। अति समस्यामा परेका कामदारलाई निःशुल्क ल्याउन सरकारले निर्देशिका जारी गरे पनि त्यसबाट कामदार लाभान्वित हुन पाएका छैनन्। प्रवासी नेपाली समन्वय समितिका निर्देशक सोमप्रसाद लामिछानेले साउदीलगायत खाडीमा थुप्रै नेपाली समस्यामा परे पनि सरकारले स्वदेश फर्कन बाटो छेक्नु दुःख भएको बताए। वैदेशिक रोजगार बोर्डको अध्ययन अनुसार खाडी र मलेसिायमा मात्रै चार लाख ७ हजार कामदारले रोजगारी गुमाएका छन्। सीसीएमसीका अनुसार हालसम्म सात हजार आठ सय १७ जना मात्रै साउदीबाट फर्किन पाएका छन्। बोर्डका अनुसार साउदीमा तीन लाख ५० हजार कार्यरत रहेकोमा एक लाख २० हजारले रोजगारी गुमाइसकेका छन्। नेपाली कांग्रेसकी नेतृ डाडिला संग्रौलाले सरकारले सर्वोच्चको आदेशको अवज्ञा गर्दै कामदारलाई चुस्ने गरेको बताइन्। स्वदेश फकार्उन ध्यानाकर्षण गराउँदा पनि सरकार गैरजिम्मेवार भएर कामदारको बेवास्ता गरेको बताइन्। रेमिट्यान्सले देश धानेको भन्ने तर कामदार आउन बन्देज गर्नु सरकारको उचित कदम होइन। उनले भनिन्।"
"न फाल्न सक्छन्, न पाल्न","इटहरी : अनिच्छित गर्भहरू प्रायः फालिन्छन्। तर, हुर्किसकेर फाल्न नमिल्ने अवस्थाका गर्भलाई जन्म दिनुको विकल्प हुँदैन। जन्माए पनि पाल्न नसक्ने बच्चा आमाहरूले दान गरिरहेका छन्। सुनसरी इटहरीकी एक १८ वर्षीया किशोरी आफूले जन्माउने बच्चा दान गर्न चाहिन्छन्। उनको गर्भमा ८ महिनाको बच्चा छ। कानुनले बालिका भन्ने उमेरमै प्रेम सम्बन्धपछि उनी गर्भवती भएकी हुन्। गर्भ रहेको डेढ महिनामा थाहा पाएपछि प्रेमीले स्वीकार गर्ने आश्वासन दिए। तर, त्यसको पाँचै महिनामा प्रेमी सम्पर्कविहीन भएपछि ती किशोरी तनावमा परिन्। उनी प्रेमीकै गाउँसम्म पुगिन्। तर, अर्को बिहे गरेको थाहा पाएपछि समस्या भयो, उनले भनिन्, न फाल्न सकिन्छ न त जन्माएर पाल्न नै। फाल्नका लागि ज्यान जोखिममा पार्नुपथ्र्यो, पाल्दा समाजलाई जवाफ दिनुपथ्र्यो। दुवै गर्न नसक्ने अवस्थामा आमासँगको सल्लाहपछि उनी इटहरीस्थित श्रमिक महिला साझा मञ्चको आपत्कालीन आवासगृहमा बसिरहेकी छन्। जिम्मा लिने भरपर्दा संस्था पनि नहुँदा जन्मिने बच्चा कुनै परिवारलाई दान गर्ने सोच बनाएको उनले बताइन्। बच्चा नभएको परिवारलाई दिएर उज्यालो बनाइदिन्छु, उनले भनिन्, त्यसपछि म पढ्छु, काम गर्छु, केही गरेर देखाउँछु। आवासगृहमै बस्ने २८ वर्षीया एक महिलाले केही साताअघि बच्चा जन्माएर अस्पतालबाटै दान गरिन्। शारीरिक रूपमा अपांगता भएकी ती महिलाले जन्माएको बच्चाको बाबु पत्तो लागेन। उनले बच्चा पाल्न सक्ने अवस्था पनि रहेन। यस्तै, स्कुले प्रेममा परी गर्भवती बनेकी एक १९ वर्षीया किशोरी पनि ११ महिनाकी छोरी अर्कै परिवारलाई दिन चाहन्छिन्। प्रेमी र परिवारले हेला गरेपछि उनले घर छाडेकी हुन्। आवासगृहमा बसिरहेकी उनले भनिन्,दिदीलाई बच्चा दिएर म विदेश जान्छु, कुरा गरिसकेकी छु। बच्चा पाल्न समस्या हुने आमाहरूको संख्या ठूलो छ। कमजोर आर्थिक अवस्थाका महिलाले छोराछोरीलाई अरूको घरमा काम गर्न राख्ने गर्छन्। तर, त्यसरी काम गर्न राखिएका बालबालिका भने दुव्र्यवहारमा समेत पर्छन्। श्रीमान् र परिवारले हेला गरेर ९ वर्षअघि घरबारविहीन बनेकी ३३ वर्षीया एक महिलाले ८ वर्षकी छोरीलाई दिदीको घरमा काम गर्न राखेकी थिइन्। तर, भिनाजुले रक्सी खाएर छोरीलाई दुव्र्यवहार गरेको थाहा पाएपछि उनले फिर्ता ल्याइन्। उनी आवासगृहमै कर्मचारीका रूपमा काम गरिरहेकी छन्। श्रमिक महिला साझा मञ्चकी अध्यक्ष लीला भुजेलका अनुसार धेरै महिला अनिच्छित गर्भ बोकिरहेका छन्। फाल्ने समय पनि बितिसकेको अवस्थामा जन्म दिनुको विकल्प हुँदैन। जन्माएर पनि पाल्न नसक्नेहरूले भने प्रहरी तथा अस्पतालको समन्वयमा अन्य परिवारलाई बच्चा दान गर्ने गरेको उनको भनाइ छ। उनका अनुसार नवजात शिशुलाई पाल्ने र हुर्काउने गरी इटहरीमा निःसहाय बाल आश्रम त छ तर, त्यहीँ नै ३५ जनाभन्दा बढी बालबालिका छन्। थप बच्चालाई पाल्न सक्ने स्रोतसाधन अभाव छ। त्यसैले बच्चाले पनि अभिभावक पाउने र आमाले पनि आफ्नो गल्ती सच्याउने गरी बच्चा दिने गरिएको छ, उनले भनिन्, हाम्रो संस्थाले भने यो काममा समन्वय गर्दैन। आपत्मा परेका महिलालाई राख्ने काम मात्र गर्छ। कानुनले धर्मपुत्र पाल्नेसम्बन्धी व्यवस्था गरेको छ। तर, निःसन्तान दम्पतीले धर्मपुत्र, पुत्री पाल्न पाउँदैनन्, अधिवक्ता नीराजन ओझाले भने, कानुनमा नभए पनि व्यावहारिक पक्ष हेरेर बच्चा पाल्न चाहने दम्पतीहरूले नवजात शिशु जिम्मा लिने गर्छन्।"
संसदीय प्रणालीमै प्रश्न !,"संसदीय प्रणाली एक प्रजातान्त्रिक व्यवस्था मानिन्छ। तर यसको सुरुवातदेखि नै नेपालका लागि यो एक अभिशापसिद्ध भएको छ। नेपालमा यसको जन्म करिब ७२ वर्षअगाडि भएको मानिन्छ। यसबारे दुइटा कुरा महत्त्वपूर्ण देखिन्छ। पहिलो, श्री ३ महाराज प्रधानमन्त्री तथा मार्शल पद्मशमशेरले नेपालमा यसको जग हाल्ने कोसिस गरेका थिए। त्यसबेला भारदारी सभाको अवधारणामा यसको गठन गर्ने प्रयत्न भएको थियो। आखिर संसदीय प्रणालीको इतिहासले यो एउटा भारदारी सभाबाटै विकसित भएको पाइन्छ। दोस्रो, नेपालमा यसको जग हाल्न पनि भारतबाट यसका जानकारहरू आएका थिए। नेपालीहरूले चाहेर यो नेपालमा आएको थिएन। यसको मस्यौता तयार गर्न भारतबाट प्रकाश गुप्ताको नेतृत्वमा रघुवीर सिंह र रामउग्र सिंहहरू आएका थिए। यस मानेमा संसदीय प्रणाली नेपाली माटोको उत्पत्ति थिएन। त्यसैकारणले ७० वर्षभन्दा बढी समयसम्म यसको अभ्यास हुँदा पनि यसले नेपालमा जरा गाड्न नसकेको देखिन्छ। नेपाली मानसपटलमा संसदीय प्रथा भनेको खसीको टाउको देखाएर कुकुरको मासु बेच्ने प्रथा का रूपमा बसेको छ। यही भनेर नेपालमा १० वर्षसम्म माओवादी युद्ध भयो। संसदीय प्रथाको अभ्यास जसरी भयो, त्यो देखेर माओवादीले भनेका कुरा नेपालीले पत्याए। तर शान्ति प्रक्रियाका नाउँमा जब माओवादी आफैं यो प्रथाभित्र पसे, त्यसपछि उनीहरू पनि बिटुलिन थाले। आज उनीहरू आफ्नो अस्तित्व मेटेर यही व्यवस्था बोकेर हिँडिरहेका छन्। तर नेपाल र नेपालीको भलो यसबाट भएन। अर्को विडम्बना के देखिएको छ भने नेपाल कम्युनिस्ट पार्टीको जन्म हुँदा तत्कालीन एमाले र माओवादी दुवैले सो दलको सैद्धान्तिक दिशा जनताको जनवाद भनेर मानेका थिए। जनताको जनवाद भनेको संसदीय प्रणाली होइन, ठीक उल्टा हो। तर संविधान बन्यो संसदीय प्रणालीको जगमा। उही संसदीय संविधानअन्तर्गत सो पार्टीले निर्वाचन जित्यो र सरकार पनि बनायो। यसबाट के देखियो भने नेपाल कम्युनिस्ट पार्टी पूर्व फर्केको छ भने ऊ उभिएको संविधान पश्चिम फर्केको छ। अर्को शब्दमा भन्दा माओवादीले भनेजस्तै खसीको टाउको देखाएर कुकुरको मासु बेचिँदै छ। नेकपाको आन्तरिक झैझगडा अगाडि बढ्दै गयो भने दुईतिहाइ बहुमतप्राप्त वर्तमान सरकार पनि ढल्न सक्छ। यसबाट संसदीय प्रणाली नेपालमा कति फितिलो रहे छ भने देखाउँछ। हुन पनि यो प्रणालीभित्र के मात्र भएन ? एउटा मरिसकेको संसद्लाई जिउँदो बनाइयो। सत्ताधारीले चाहे भने एउटा मरिसकेको लासलाई जगाउन पनि सक्दा रहेछन्। त्यसमा पनि विनानिर्वाचन ८४ जना माओवादीलाई सांसद बनाइयो। आखिर संक्रमणको नाउँमा विनानिर्वाचन पनि सांसद बनाउन सकिँदो रहे छ। कहींकतै नसुनिएको सो संसद्लाई व्यवस्थापिकासंसद भनियो। हुन त व्यवस्थापिका भन्नु नै संसद् हो र संसद् भन्नु नै व्यवस्थापिका हो। फेरि किन दुवै शब्द प्रयोग गर्नुपयो ? त्यसको एउटै कारण थियो माओवादीको अहम्लाई चित्त बुझाउनु। संसद् मात्र भन्दा उनीहरू कुकुरको मासु बेच्ने थलोभित्र पसेको देखिने हुनाले व्यवस्थापिका शब्द थपियो। यसले थलो त्यही भए पनि आवरणसम्म बदलिएको देखियो। यसअगाडि पनि संसदीय सञ्चालनमा अनेक दुर्गति देखिए। राजनीतिक अस्थिरता भएको बखत सांसदहरूको किनबेच व्यापक रूपमा भयो। सत्तामा टिकिराख्न सांसदहरूलाई बैंकक लगिए। कति दिनसम्म होटलहरूमा थुनामा राखिए। कतिपय सांसदहरूले रातो पासपोर्ट बेचेर खाए। त्यसबापत विदेशमा नेपालीको ठूलो बेइज्जत भयो। कतिपय सांसदले सुनको तस्करी गरे। उनीहरू सांसद भएकै कारण मुक्त भए। सांसदहरूले पाउने सुविधा दुरूपयोग व्यापक रूपमा भयो। कतिसम्म भने केही पुरुष सांसदहरूले सुत्केरीले खाने औषधि पनि खाए। कालान्तरमा सांसदको पद खरिदबिक्री हुन थाल्यो। एकजना महिलाले सांसद हु नएमालेका नेतालाई तीन करोड रूपैयाँ बुझाएको तथ्य सार्वजनिक भयो। तर त्यसको कहिले खण्डन भएन। त्यसले एक प्रकारको परम्परा नै बसाल्यो। नेपालका धनाढ्य मानिसहरू पैसाकै बलमा सांसद हुने चलन आयो। यो चलनलाई यति स्वाभाविक रूपमा लिइन्छ मानो यो एउटा सर्वमान्य संसदीय प्रचलन नै हो। नेपालको राजनीतिक उथलपुथलमा संसदीय प्रथा कहिल्यै पनि बलियो देखिएन। राजा महेन्द्रले बेलायतबाट सर आइभोर जेनिङलाई बोलाएर एउटा राम्रो संसदीय व्यवस्था खडा गर्न एउटा संविधान नै बनाउन लगाए। त्यसै संविधानअन्तर्गत बीपी कोइरालाले दुईतिहाइभन्दा धेरै बहुमत संसद्मा पाए। केही समयपछि त्यही संविधानअन्तर्गत राजा महेन्द्रले बीपीको सरकार फालिदिए। प्रश्न के उठ्छ भने यदि दुईतिहाइ बहुमतको समर्थन प्राप्त सरकार फालिन्छ र जनताले त्यसलाई स्वीकार गर्छ भने त्यस्तो व्यवस्थाले नेपालमा जरा गाड्न नसकेको सावित भएन ? आजको नेपालमा नेकपाको त्यस्तै दुईतिहाइ बहुमतको समर्थनप्राप्त प्रधानमन्त्री केपी शर्मा ओलीको सरकार छ। तर यसको अवस्था पनि बलियो देखिन्न। यदि कुनै प्रकार यो फालियो भने के नेपाली जनताले स्वीकार गर्दैनन् ? अर्को कुरा, नेकपाभित्र चलिरहेको शक्ति संघर्षमा के देखियो भने ओली र उनका विरोधीहरूले आफ्नै पार्टीतिर हेरे। कसैले पनि संसद्तिर हेरेनन् जब कि सरकार राख्ने नराख्ने अधिकार संसद्को छ। यसको माने संसद् महत्त्वपूर्ण होइन। महत्त्वपूर्ण हो नेकपा। यसबाट पनि थाहा हुन्छ नेपालको राजनीतिक व्यवस्थामा संसद्ले महत्त्वपूर्ण भूमिका खेल्न सकेको छैन। अर्को दुष्टिबाट हेर्दा संसद्को बहुमतको पनि खास महत्त्व देखिन्न। २०४७ सालको परिवर्तनपछि नेपाली कांग्रेसले दुईपटक बहुमत पाएको हो। तर दुवैपटक यसका नेताहरूले संसद्को खिल्ली उडाए। पहिलोपटक गिरिजाप्रसाद कोइरालाले भंग गरे भने दोस्रोपटक शेरबहादुर देउवाले भंग गरे। यसबाट दुइटा कुरा प्रस्ट भयो। पहिलो, बहुमतले राजनीतिक स्थायित्व ल्याउन्न। किनभने दुवै संसद् आफ्नो म्यादभन्दा पहिल्यै भंग भयो। जुन संसद्ले पूरा म्याद काम गयो, त्यो संसद्ले सबभन्दा धेरै दुष्परिणाम ल्यायो। दोस्रो, संसदीय बहुमतको महत्त्व नरहने हो भने बहुमतको आवश्यकता नै किन पर्ने ? नेपाली कांग्रेसको दुवै संसदीय बहुमतका बेला बहुमत तोड्ने त्यस पार्टीको आन्तरिक कलह थियो। भन्नुको तात्पर्य राजनीतिक स्थायित्व र परिदृश्यमा पार्टीको जति महत्त्व रह्यो उति संसद्को रहेन। यो सम्भावना आजको राजनीतिक वातावरणमा पनि देखिएको छ। नेकपाको आन्तरिक झैझगडा अगाडि बढ्दै गयो भने दुईतिहाइ बहुमतप्राप्त वर्तमान सरकार पनि ढल्न सक्छ। यसबाट संसदीय प्रणाली नेपालमा कति फितिलो रहे छ भने देखाउँछ। नेपालको संसदीय अभ्यास केलाउँदा यो कहिल्यै पनि प्रभावकारी र गम्भीर देखिएन। ठूला दलका नेताहरूले यसलाई सत्ताको खेलमा हतियार मात्र बनाए। ह्विप लगाउने चलनले सांसदहरूको स्वतन्त्रता र स्वविवेक खोसिए। ६ सयजनाको संविधानसभा बन्दा धेरै सांसदहरू सुतेर बसे। संविधान जुन रूपमा नेताहरूले मस्यौदा गरेका थिए त्यही रूपमा पास गरे। संसद्को कुर्सी भाँच्ने कर्तुत पनि देखियो। संसद्मा जनमतको कदर हुनुपथ्र्यो, सो भएको देखिएन। राष्ट्रको स्वार्थविपरीत प्रस्ताव र बिलहरू आउँदा पनि यसले सहर्ष स्वीकार गरेर बस्यो। सांसदहरूका लागि विदेशी दूतावास र एनजीओका कार्यक्रम संसदीय बैठकभन्दा धेरै महत्त्वपूर्ण देखियो। यसको चालचलनबाट दिक्क मानेर मानिसहरू अबका दिनमा सांसदहरू मन्त्री हुन नपाउने र सांसदको संख्या सय या पचासमा झार्नुपर्छ भनेर सुझाइरहेका छन्। संसदीय प्रथा कहिल्यै पनि सन्तोषजनक नभएकाले यो नेपालका लागि एक अभिशाप नै ठहरिएको छ।"
स्थानीय तहका कर्मचारी सरुवा नगर्न स्वास्थ्य मन्त्रालयको आग्रह,"काठमाडौं : कोरोना संक्रमण तीव्र भइरहेका बेला सरकारले ठूलो संख्यामा कर्मचारीको सरुवा गरेको छ। स्वास्थ्य मन्त्रालयका प्रशासन महाशाखा प्रमुख रघुराम विष्टसहित ६० जना सहसचिवको जिम्मेवारी हेरफेर भएको छ। उनलाई सुदूरपश्चिमका सामाजिक विकास मन्त्रालयमा सरुवा गरिएको छ। गृह मन्त्रालयका सहसचिव महादेव पन्थलाई प्रदेश ५ को समाजिक विकास मन्त्रालयमा खटाइएको छ। भूमि व्यवस्था, सहकारी तथा गरिबी निवारण मन्त्रालयका सहसचिव गणेशप्रसाद भट्टको सरुवा सुदूरपश्चिमको भौतिक पूर्वाधार विकास मन्त्रालयमा भएको छ। त्यसैगरी प्रधानमन्त्री तथा मन्त्रिपरिषद् कार्यालयका सहसचिव दिनेश घिमिरेलाई प्रदेश १ को मुख्यमन्त्रीको कार्यालय र सूचना तथा सञ्चार मन्त्रालयकी सहसचिव राधिका अर्याललाई वाग्मती प्रदेशको मुख्यमन्त्रीको कार्यालयमा सरुवा गरिएको छ। संघीय मामिला तथा सामान्य प्रशासन मन्त्रालयको निर्णय अनुसार उनीहरूको सरुवा गरिएको हो। प्रदेश १ को मुख्यमन्त्री कार्यालयका प्रदेश सचिव मुकुन्द निरौलालाई वन तथा वातावरण मन्त्रालय, सुदूरपश्चिम प्रदेशको समाजिक विकास मन्त्रालयका सचिव शंकरप्रसाद खरेललाई लोक सेवा आयोगमा ल्याइएको छ। सरुवा हुनेमा २७ जना प्रदेश सचिव छन्। प्रदेश सचिवको फटाफट सरुवा गरिएपछि त्यहाँको काम कारबाही प्रभावित हुने योजनाविद् डा खिमलाल देवकोटा बताउँछन्। प्रदेश र स्थानीय तहमा कर्मचारी नै हुँदैनन्, यसरी सरुवा गर्दा योजना प्रभावित हुन्छन्, उनले भने। त्यसैगरी गृह मन्त्रालयले भदौ ९ मा २ प्रमुख जिल्ला अधिकारीसहित ६ जना उपसचिवको सरुवा गरेको छ। जाजरकोटका प्रमुख जिल्ला अधिकारी जनकराज पन्तलाई गृह मन्त्रालय, अर्घाखाँचीका प्रमुख जिल्ला अधिकारी विजयराज पौडेललाई रूपन्देहीको सहायक प्रमुख जिल्ला अधिकारीमा सरुवा गरिएको छ। इलामका सहायक प्रमुख जिल्ला अधिकारी डोरेन्द्र निरौलालाई इलाका प्रशासन कार्यालय चपुर रौतहट सरुवा गरिएको छ। गृहका उपसचिव विष्णु पौडेललाई अर्घाखाँचीको प्रजिअ बनाइएको छ भने चपुरका इप्रका प्रमुख उपसचिव चेतराज बराललाई जाजरकोटको प्रजिअमा खटाइएको छ। महालेखा नियन्त्रकको कार्यालयले ५३ लेखा अधिकृत र ७३ जना लेखापाल गरी १ सय २६ जनाको सरुवा गरेको छ। संघीय मामिला तथा सामान्य प्रशासन मन्त्रालयले १ सय ६२ जना अधिकृतको सरुवा गरेको छ। भदौ ३ गतेको निर्णयअनुसार नेपाल प्रशासन सेवा, सामान्य प्रशासन समूह, राजपत्रांकित तृतीय श्रेणी शाखा अधिकृतमा बढुवा भएका कर्मचारीलाई विभिन्न मन्त्रालय, आयोग, प्रदेश तथा स्थानीय तहमा पठाएको हो। सामान्य प्रशासनले विभिन्न तहका ८ जना स्थानीय तहका कर्मचारीको काज सरुवा गरेको छ। स्वास्थ्य तथा जनसंख्या मन्त्रालयले भने कोरोना संक्रमणका बेला स्थानीय तहका कर्मचारीलाई कतै सरुवा नगर्न सामान्य प्रशासन मन्त्रालयलाई अनुरोध गरेको छ। कात्तिक मसान्तसम्म जो जहाँ छन् त्यहीँबाट कामकाज गर्ने व्यवस्था मिलाउन स्वास्थ्य मन्त्रालयले पत्र लेखेको हो। निजामती सेवा ऐनले कम्तीमा दुई वर्षमा मात्रै सरुवा गर्नु पर्ने प्रावधान राखे पनि दुईतीन महिना नपुग्दै कर्मचारीको जिम्मेवारी हेरफेर हुने गरेको छ। धेरैजसो सरुवा भनसुनको आधारमा हुने गर्छ। ६० सहसचिवको सरुवा (सूचीसहित)"
कोरोना संक्रमितलाई १४ दिन मात्रै अस्पताल,"काठमाडौं : कोरोना भाइरसका बिरामी १४ दिनसम्म मात्र अस्पतालको आइसोलेनमा बस्न पाउने भएका छन्। स्वास्थ्य तथा जनसंख्या मन्त्रालयले कोरोना संक्रमितको व्यवस्थापन गर्न सातै प्रदेशका सामाजिक विकास मन्त्रालयमा यस्तो परिपत्र गरेको हो। कोरोनाको लक्षण तथा चिह्नहरू नभएका (एसिम्टोमेटिक ) र सामान्य लक्षण एवं चिह्नहरू भएका (माइल्ड) केसका बिरामीको १० दिनमा पीसीआर गरी डिस्चार्ज गर्न भनिएको छ। १० दिनमा पोजिटिभ आए १४ दिनमा परीक्षण नगरी डिस्चार्ज गर्ने व्यवस्था मिलाउन परिपत्र गरिएको हो। मन्त्रालयका प्रवक्ता डा जागेश्वर गौतमका अनुसार मुलुकभरका सम्पूर्ण कोभिड१९ अस्पताललाई परिपत्र गरिएको छ। १० दिनमा परीक्षण गर्दा पोजिटिभ आयो भने अरू ४ दिन राख्ने हो, प्रवक्ता डा गौतमले भने। कोरोना संक्रमण एक दिनमै सयौंको संख्यामा वृद्धि हुन थालेपछि अस्पतालका बेड भरिभराउ छन्। १४ हजार ७ सय ३९ जना सक्रिय संक्रमित आइसोलेसनमा रहेको मन्त्रालयले जनाएको छ। पछिल्लो २४ घण्टामा ८ सय ८५ जना संक्रमित थपिएका छन्। पीसीआर परीक्षण गरेकामध्ये संक्रमणदर ५४ प्रतिशत छ। हालसम्म ३४ हजार ४ सय १८ जनामा कोरोना पोजिटिभ देखिएको छ। जसमध्ये १९ हजार ५ सय ४ जना निको भएका छन्। निको हुने दर ५६७ प्रतिशत छ। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारीले दिनहुँ संक्रमितको संख्या वृद्धि भइरहेकाले मन्त्रालयको परिपत्र स्वाभाविक भएको बताए। १४ दिन राखिसकेपछि कोरोना भाइरस निष्क्रिय हुन्छ। अर्को व्यक्तिमा सर्ने सम्भावना हुँदैन, डा राजभण्डारीले भने। १० दिनमा पोजिटिभ आए पनि नसर्ने भएकोले १४ दिनमा डिस्चार्ज गर्दा केही फरक नपर्ने उनको भनाइ छ। अस्पतालको आइसोलेसनमा बसिरहेका संक्रमितले पीसीआर परीक्षण गर्न दबाब दिन थालेपछि मन्त्रालयले दोस्रो पटक परिपत्र गरेको छ। सिकिस्त बिरामीले अस्पतालमा बेड पाउन नसक्ने अवस्था उत्पन्न भएको चिकित्सकले जनाएका छन्। कर्णाली र सुदूरपश्चिमबाहेक प्रदेशमा आइसीयू र भेन्टिलेटरमा बस्नेहरू बढेका छन्। आइसोलेसनमा बसेका कतिपय बिरामीले अझैं बढी बस्ने इच्छा देखाउन दबाब दिने गरेको एक चिकित्सकले बताए। १४ दिनभन्दा बढी राखे सरकारले शोधभर्ना नगर्ने परिपत्रमा उल्लेख छ। कोरोना संक्रमितको उपचार गराएबापत सरकारले अस्पताललाई अनुदान उपलब्ध गराउने व्यवस्था गरेको छ। शंकास्पद र संक्रमित उपचार निःशुल्क हुँदै आएको छ। अस्पतालमा शय्या अभाव भए पनि कतिपय होम आइसोलेसनमा बसिरहेका छन्। मन्त्रालयका अनुसार सातै प्रदेशमा गरी ६ हजार २८ जना होम आइसोलेसनमा बसिरहेका छन्। कोरोना संक्रमणबाट १ सय ७५ जनाको निधन भएको छ।"
महामारीको मर्कामा स्रोह्र श्राद्ध,"काठमाडौं : भाद्र शुक्ल पूर्णिमा अर्थात् आगामी बुधबार सोह्र श्राद्ध सुरु हुँदै छ। पितृकार्यलाई शास्त्रहरूमा देवकार्यभन्दा ठूलो मानिएको छ। पितृहरूका नाममा गरिने सोह्र श्राद्धलाई महालय श्राद्ध पनि भनिन्छ। धर्मशास्त्रअनुसार पितृकार्य नगर्दा दोष लाग्छ नै, समयमै नगरे पनि दोष लाग्छ। तर, कोरोना महामारी बढिरहेकाले भेटघाट, जमघटको परिस्थिति छैन। यस्तो अवस्थामा सोह्र श्राद्ध कसरी गर्ने ? यजमानहरू अलमलमा परेका छन्। यजमानहरू मात्र होइन, धार्मिक विद्वान्हरू पनि यसमा चिन्तित छन्। कतिपयको राय भर्चुअल (अनलाइन) श्राद्ध गर्नेछ। कतिपय ब्राह्मण सामुन्ने भएरै गर्नुपर्ने पक्षमा छन्। उनीहरू भन्छन्, पछि सार्न पनि शास्त्रले रोकेको छैन। बरु सारौं। वैदिक कर्मकाण्ड महासंघ नेपालका कार्यवाहक अध्यक्ष रामचन्द्र भण्डारी महामारीबीच श्राद्ध गर्न भर्चुअल विधि अपनाउन सकिने बताउँछन्। असम्भव भन्ने के नै छ र अब ? कहिल्यै नगरेको भनेर केहीलाई अलि नौलो लाग्न सक्छ। तर यो समयसापेक्ष बनाउन सकिन्छ, उनी भन्छन्। उनका अनुसार यजमान र पण्डितपुरोहितबीच सहज र सहमति भए म्यासेन्जर, ह्वाट्सएप, जुमलगायत भर्चुअल माध्यमबाट सोह्र श्राद्ध गरेर पितृको उद्धार गर्न सकिन्छ। पुरोहित नजिकै भए श्राद्ध सकेपछि दूरी कायम गर्दै दानदक्षिणा गरे भयो, उनी भन्छन्, नत्र बैंक खाता, ईसेवा, खल्तीजस्ता प्रविधि प्रयोग गरेर पठाउन पनि सकिन्छ। राष्ट्रिय धर्मसभा नेपालका अध्यक्ष प्राडा माधव भट्टराई अन्तिम विकल्पका रूपमा भर्चुअल विधिबाट सोह्र श्राद्ध गर्न सकिने बताउँछन्। सोह्र श्राद्धमा केही नगरी बसे पितृ असाध्यै रुष्ट हुन्छन्, दिन पर्खेर बसेका हुन्छन्। त्यसैले सन्तानले पिण्डपानी दिएपछि तृप्त हुँला भनेर पर्खिएकाले समयमै गर्नुपर्छ, पञ्चांग निर्णायक समितिका पूर्वअध्यक्ष डा भट्टराई भन्छन्, अन्यथा पितृ निराश हुन्छन्। उनीहरूमा सुस्केरा आउँछ। पितृ रिसाए सन्तानको सुख, समृद्धि हरण हुन्छ भन्ने मान्यता छ। त्यसकारण कोरोनाका कारण अरू विकल्प नभए वैज्ञानिक प्रविधिले दिएको सुविधा प्रयोग गरेरै भए पनि श्राद्ध गर्नुपर्नेमा उनको जोड छ। धार्मिक परिषद् नेपालका सचिव केशवप्रसाद चौलागाईंका अनुसार कोरोनाका कारण घरघर पुगेर सोह्र श्राद्ध गर्नुभन्दा प्रविधिको प्रयोग गरी कार्यसिद्धि गर्नु उपयुक्त हुन्छ। इन्टरनेट भएपछि घण्टौं बोले वा भिडियो कल गरे पनि सहजै छ, उनी भन्छन्, पुरोहितसँगको भिडियो कन्फरेन्स गरेर सिक्दै श्राद्ध गर्न सकिन्छ, संस्कार पनि बच्छ। पञ्चांग निर्णायक समिति नेपालका अध्यक्ष प्राडा रामचन्द्र गौतम भने शास्त्रहरूमा धेरै विकल्प दिए पनि प्रविधिको प्रयोग गरेर पुरोहित टाढै बसेर श्राद्ध गर्ने अनुमति नदिएको बताउँछन्। हुन त अमेरिकामा बस्नेहरूले सुत्केरी आदि हुँदा नेपालबाटै ब्राह्मणले काम चलाएका छन्, उनी भन्छन्, तर, यो चाहिँ लोकका आँखामा छारो हालेजस्तै हो। हरेक कर्मकाण्डमा पुरोहित सामुन्ने भएर गर्नु सबैभन्दा उत्तम कार्य हो। उनका अनुसार सोह्र श्राद्धको यो समयमा अर्थात् भदौभरि सिंह राशिमा सूर्य रहन्छन्। असोज पुरुषोत्तम मास छ, शास्त्रअनुसार श्राद्ध गर्नु हुँदैन। त्यसैले शास्त्रले दिएका विकल्पअनुसार आश्विन शुक्ल प्रतिपदादेखि पञ्चमीसम्म गर्न सकिन्छ, उनी भन्छन्, त्यो बेला पनि समय असहज भए तिहारे औंसीमा र त्यति बेला पनि नभए मंसिर लाग्ने संक्रान्तिअघि गर्न मिल्छ। वाल्मीकि विद्यापीठको धर्मशास्त्र विभागका प्रमुख प्राडा देवमणि भट्टराई प्रविधिको प्रयोग गर्न सकिए पनि ब्राह्मण हुँदा जति उत्तम नहुने धारणा राख्छन्। प्रविधिले सजिलो बनाएकाले धार्मिक कार्यको निर्देशनचाहिँ हुन सक्छ, उनी भन्छन्, तर, कर्म भएको ठाउँमा यहाँको निर्देशन बुझी कर्म गराउन सक्ने अर्काे ब्राह्मणको उपस्थिति भने अनिवार्य नै देखिन्छ। उनका अनुसार श्राद्धादि कर्म सम्पादन गर्ने कर्ताका अगाडि विश्वेदेव र पित्रादि ब्राह्मणको सन्निधि१, मन्त्रोच्चारण र अभिषेकादि गर्न सक्ने ब्राह्मणको उपस्थिति२ र कर्मसाक्षित्व वहन गर्ने अग्निरूप देवताको सान्निध्य३ गरी यी तीनको कार्यसंयोगबाट मात्र परमापूर्व (पुण्य) उत्पन्न हुन्छ। यजमानले दिएको पदार्थ पितृ आदि देवताहरूले प्राप्त गर्ने एवं गरेको कार्य पूर्ण हुने हुँदा भर्चुअल माध्यमबाट यी सबैको पूर्ति नहुने उनको भनाइ छ।"
समुदायमा फैलँदै कोरोना,"धनगढी : चार दिनअघि धनगढीको सिद्धार्थ शिशु सदनका सञ्चालकलाई कोरोना पोजिटिभ देखियो। आफ्नै बहिनीको स्वास्थ्यमा समस्या देखिएपछि उपचारका लागि काठमाडौं जाने तयारीमा रहेका उनले सेती प्रादेशिक अस्पतालमा स्वाब दिए। तत्कालै बहिनीको उपचार गराउन चिकित्सकले भनेपछि उनी स्वाब रिपोर्ट नआउँदै काठमाडौंतर्फ लागे। काठमाडौंमा रिपोर्ट पोजेटिभ आएको खबर पुग्यो। लगत्तै धनगढी फर्किएका उनी अहिले सेल्फ आइसोलेसनमा छन्। भन्छन्, मलाई कुनै लक्षण देखिएको छैन, मेरो रिपोर्ट सत्य हो कि होइन भन्नेमा आशंका लागेको छ। कोरोना संक्रमण भएका व्यक्तिको पूरै परिचय गोप्य राख्नु उपयुक्त नभएको बताउँदै उनले सञ्चार माध्यम बोलाएर आफ्नो फोटो र नाम सार्वजनिक गर्न आग्रह गरे। धनगढी उपमहानगरपालिका४ उत्तरबेहडी बस्ने ४१ वर्षीय व्यवसायीका परिवारका चार जनालाई कोरोना संक्रमण देखिएको छ। हार्डवेयरको पसल सञ्चालक उनलाई पसलमा आएका ग्राहकबाट संक्रमण सरेको हुन सक्ने अनुमान गरिएको छ। उनी परिवारसहित सेती प्रादेशिक अस्पतालको आइसोलेसनमा बसेका छन्। धनगढी उपमहानगरपालिका४ बसपार्क टोलका २६ वर्षीय युवा व्यवसायीमा पनि संक्रमण देखियो। धनगढीमै व्यवसाय गरिरहेका उनलाई कताबाट संक्रमण सर्यो भन्ने थाहा छैन। हाम्रो खाता धनगढीको ग्लोबल आईएमई बैंकमा थियो, दिनमा दुई, तीन पटक बैंकमा गइराख्नु पथ्र्यो, त्यहाँका एकजना कर्मचारीमा कोरोना देखिएको छ, त्यहीबाट सर्यो कि, यो उनको शंका थियो। धनगढी उपमहानगरमा मात्रै ४० जनाभन्दा बढी ट्राभल हिस्ट्री नभएका व्यक्तिमा कोरोना संक्रमण देखिएको छ। मंगलबार सेती प्रादेशिक अस्पतालका चार जना स्वास्थ्यकर्मीमा पनि संक्रमण देखिएको छ। धनगढीकै एक्सिस विद्या आ श्रमका चार जना शिक्षक शिक्षिकामा पनि संक्रमण पुष्टि भएको छ। उनीहरू सबै ट्राभल हिस्ट्री नभएका व्यक्ति हुन्। भारतहुँदै स्वदेश आइरहेका व्यक्तिलाई क्वारेन्टाइनमा राख्न नसक्दा समस्या बढेको चिकित्सकहरू बताउँछन्। सीमा नाकामा कुनै होल्डिङ एरिया छैन, भारतबाट फर्किरहेका व्यक्ति सीधै घर जान थालेका छन, उनीहरू धनगढी र आसपासका बजारमा पनि घुम्ने गरेका छन, समुदायमा संक्रमणको मुख्य कारण यो हो वरिष्ठ फिजिसियन डा शेरबहादुर कमरले भने। सुदूरपश्चिममा अहिलेसम्म ५ हजार ४ सय ६६ जनामा कोरोना पुष्टि भएको छ। सेती प्रादेशिक अस्पतालको प्रयोगशाला, डँडेलधरा अस्पताल र डोटी अस्पतालका तीन वटा प्रयोगशालाबाट दैनिक दुई हजारभन्दा बढीको कोरोना जाँच भइरहेको छ। सुदूरपश्चिमका ९ जिल्लामा पाँच सयभन्दा बढी कोरोनाका बिरामी भएका चार जिल्ला छन्। मंगलबारसम्मको तथ्यांकअनुसार कैलालीमा सबैभन्दा बढी १ हजार ६ सय १४ जना, डोटीमा ८ सय ९६ जना, अछाममा ८ सय ७१ जना र कञ्चनपुरमा ६ सय ४८ जनामा संक्रमण पुष्टि भएको छ। बाँकी अन्य जिल्लामा पनि संक्रमितको संख्या पाँच सयको हाराहारीमा पुगेको छ। बाजुरामा ४ सय ५२ जना, बैतडीमा ३ सय ३१, डँडेलधुरामा ३ सय १४, बझाङमा २ सय ९६ र दार्चुलामा ४४ जनामा संक्रमण पुष्टि भएको छ। एक जनाको मृत्यु कैलालीको गोदावरी नगरपालिकाका एक जना संक्रमितको बुधबार मृत्यु भएको छ। यससँगै सुदूरपश्चिममा कोरोनाका कारण ज्यान गुमाउनेको संख्या १४ पुगेको छ। मंगलबार साँझ संक्रमण पुष्टि भएका गोदावरी नगरपालिका ११ ओलानीका ४५ वर्षीय पुरुषको उपचारका क्रममा मृत्यु भएको सेती प्रादेशिक अस्पतालले जनाएको छ। स्वास्थ्यमा गम्भीर समस्या देखिएपछि उनको धनगढीको निसर्ग हस्पिटलको आइसीयूमा उपचार भइरहेको थियो। मंगलबार साँझ कोरोना पुष्टि भएपछि उनलाई सेती प्रादेशिक अस्पतालमा सारिएको थियो। उनको बुधबार बिहान निधन भएको गोदावरी नगरपालिका स्वास्थ्य शाखाका प्रमुख वीरबहादुर कुँवरले पुष्टि गरे। मृतकको शव नेपाली सेनाले व्यवस्थापन गरेको छ।"
बेला न कुबेला विदेशको पढाइ खुला,"काठमाडौं : उच्च शिक्षाका लागि बिदेसिएका विद्यार्थी कोरोना महामारीका कारण समस्यामा रहेका बेला सरकारले वैदेशिक अध्ययन अनुमतिपत्र (एनओसी) जारी गर्ने निर्णय गरेको छ।कोभिडका कारण भीड बढेको र आवतजावतमा समस्या भएपछि गत फागुन २९ गतेदेखि एनओसी वितरण रोकिएको थियो। एनओसी वितरण खुलाएपछि विद्यार्थी उच्च शिक्षा अध्ययन गर्न विदेश जान पाउँछन्। विदेशमा रहेका नेपालीलाई कसरी उद्धार गर्ने भन्ने समस्या परिरहेको अवस्थामा तत्काल एनओसी जारी गर्नु आवश्यक नभएको मन्त्रालयकै अधिकारीले बताएका छन्। विदेशमा रहेका विद्यार्थी त समस्यामा परेको समाचार आइरहेको अवस्थामा फेरि तत्काल किन विदेश जान अनुमति दिनुपर्यो भन्ने तर्क उनीहरूको छ। सरकारले केही व्यवसायी र विद्यार्थीको दबाबमा यो निर्णय गरेको हो। एनओसी लिए पनि अहिलेको परिस्थितिमा तत्काल विद्यार्थी विदेश जान सक्ने अवस्था छैन। विदेश जान नपाएपछि उनीहरू सम्बन्धित विश्वविद्यालय तथा क्याम्पसमा शुल्क पठाएर नेपालमै बसेर अनलाइनमा पढ्नुपर्ने हुन्छ। वातावरण सहज भएपछि मात्रै विदेश जान सक्छन्। साथै क्याम्पस तथा विश्वविद्यालयहरूले प्रदान गर्ने छात्रवृत्ति कोटा सुरक्षित गर्न पनि विद्यार्थीलाई सजिलो हुन्छ। विश्व स्वास्थ्य संगठनले कोभिडको प्रभाव अझै दुई वर्ष रहन सक्ने चेतावनी दिइसकेको छ। यस्तो अवस्थामा तत्काल अनलाइनबाट पढेर केही समयपछि विदेशमै गएर पढ्छु भन्ने योजना बनाउने विद्यार्थी समस्यामा पर्न सक्नेतर्फ शैक्षिक परामर्श व्यवसायी चिन्तित छन्। वैदेशिक अध्ययनका लागि गएको भने पनि अधिकांश नेपाली विद्यार्थीले पहिलो वर्षको शुल्क घरबाट तिरे पनि बाँकी शुल्क उतै कमाउँदै तिर्दै गर्ने गरेका छन्। विदेश जान नपाउने हो भने उनीहरूले थप झन्झट बेहोर्नुपर्ने हुन्छ। नेपाली विद्यार्थीको आकर्षक गन्तव्य बनेको अस्ट्रेलिया, अमेरिका, जापान, बेलायतलगायत मुलुक पनि कोभिडबाट प्रभावित छन्। तत्काल विद्यार्थी त्यता जान नसकेपछि स्वदेशमै बसेर पढ्नुपर्ने हुन्छ। यसरी पढ्दा नेपाली विद्यार्थीले विदेशी विश्वविद्यालयमा वार्षिक १६ १७ हजार अमेरिकी डलरसम्म तिर्नुपर्ने हुन्छ। मन्त्रालयका सहसचिव रामशरण सापकोटाले भने, पहिलो किस्ता तिरेर अर्को किस्ता तिर्ने बेला पनि विद्यार्थी स्वदेशमै रहनुपर्यो भने यहाँको आर्थिक मन्दीका कारण दोस्रो वर्षको किस्ता तिर्न नसक्ने हुन सक्छन्। यस्तो अवस्थामा उनीहरूको विदेश जाने सपनामा धक्का लाग्छ। स्वदेशमा कमाएको पैसा पनि सकिन सक्छ। तत्काल विदेश जान पाए पनि रोजगारी पाउने सम्भावना कम रहेकाले वैदेशिक अध्ययनसम्बन्धी निर्णय गर्दा धेरैपटक सोच्नुपर्ने सापकोटाले बताए। यो अवस्था रहिरह्यो भने नेपाली विद्यार्थीलाई विदेशी विश्वविद्यालयले अनलाइनबाट पढाउने र नेपाली मुद्रा विदेश पठाउने मुलुकको हब मात्रै बन्न सक्छ। कोभिडका कारण आर्थिक मन्दी भए पनि बेलायतलगायत मुलुकले त आर्थिक स्तर उकास्न विदेशी विद्यार्थी ल्याउने रणनीति बनाएका छन्। यसको प्र्रभाव नेपाली विद्यार्थीमा देखिन सक्ने नेपाल शैक्षिक परामर्श व्यवसायी संघका अध्यक्ष प्रकाश पाण्डेले बताए। बेलायतका दर्जनभन्दा बढी विश्वविद्यालय कोभिडका कारण आर्थिक समस्यामा परेको र कुनै पनि समय बन्द हुने अवस्थामा पुगिसकेका छन्। नेपाली विद्यार्थी पनि त्यस्तै विश्वविद्यालयमा भर्ना गरेर समस्यामा परे भने त्यसमा को जवाफदेही हुने ? , पाण्डेले भने, कोभिडको संक्रमण सुरु भएको पहिलो चरणमै त विदेशमा रहेका नेपाली विद्यार्थीलाई कसरी उद्धार गर्ने भनेर शिक्षा मन्त्रालयलाई हायलकायल बनाएको थियो। अहिले अवस्था यस्तो प्रतिकूल भएको समयमा फेरि विदेश जान पाउँछौ भन्नु गलत हो। एनओसी नपाएर समस्यामा परेका विद्यार्थीका समस्या भने समाधान हुनुपर्ने पाण्डेले बताए। उनका अनुसार वैदेशिक अध्ययनमा जाने तयारीमा रहेका १० हजारभन्दा बढी विद्यार्थी कोभिडका कारण रोकिएका छन्। तर उनीहरूले प्रक्रिया सुरु गर्न खासै रकम बुझाएका छैनन्। एनओसी लिएर विद्यार्थीले विदेश गएपछि वा स्वदेशै पनि कुनै समस्यामा परे भने त्यसको जवाफदेही आफैं हुनुपर्ने सर्त मन्त्रालयले राखेको छ। हचुवामा निर्णय गरेर एनओसी दिने तर समस्या पर्यो भने जिम्मेवारी लिन्न भन्ने मन्त्रालयको तर्क गैरजिम्मेवार भएको परामर्श व्यवसायीले बताए। मन्त्रालयको केशरमहलस्थित शाखामा अवस्था सामान्य भएको दिन दैनिक हजार जनासम्मले एनओसीका लागि निवेदन दिने गरेका थिए। अबदेखि अनलाइनबाट एनओसी वितरण गरिने सहसचिव सापकोटाले बताए। उनका अनुसारविदेशमै अध्ययनरत विद्यार्थीलाई भने विश्वविद्यालय वा कलेज परिवर्तनगर्नु परेमा या भिसाको म्याद थप्नु परेमा अनलाइनबाटै एनओसी प्रदान गरिरहेको बताए।"
कोरोना र बाबुरामको कामी बहस,"बाबुराम भट्टराई त कामी भएछन् नि ! काम सकेर आराम गरिरहेका आठदशजना निर्माण मजदुरका बीचबाट कसैले यो वाक्य बोलेपछि सबैजना गललल हाँसे। तर त्यसैको अर्को दिन एकाबिहानै सोही समूहका अर्का एकजनाले निष्कर्ष सुनाए झैं गरी भने, अब त जातपात नि नरहने भो गाँठे ! हरेक दिन बिहान आठ बजेदेखि दिनभर सँगै काम गर्ने त्यो समूहमा कति दलित र गैरदलित समुदायका थिए ? त्यो त थाहा भएन। तर गत जेठ १० गते रुकुम सोतीमा नवराज बिकसहित ६ जनाको विजातीय प्रेमको वियोगान्त अन्त्य हुने गरी सामूहिक नरसंहार भएपछि विक्षिप्त बनेका बाबुरामले एक दिन संसद्को रोस्ट्रममा उभिएर आफ्नो नामको पछाडि कामी लेखे फरक नपर्ने प्रस्ताव गरेका थिए। हो, त्यही सेरोफेरोमा समुदाय स्तरमा चलेका यस्ता छलफलबाट त्यो प्रस्तावको केही न केही छिटा भुइँतहसम्मै पुगेको तथ्य बुझ्न गाह्रो पर्थेन। यद्यपि जात गोत्र यथार्थमा केही होइन भन्ने सन्देश दिन खोजिएको आफ्नै अभिव्यक्तिप्रति बाबुराम स्वयं कति खरो उत्रिए वा उत्रने हुन् ? त्यो त हेर्न बाँकी नै छ। किनभने आजको दिनसम्म उनले आफ्नै घोषणाबमोजिम भट्टाराईको पछाडि कामी लेख्न थालेको कतै देखिएकोसुनिएको छैन। यहाँ कोरोना र कामी बहस सँगसँगै लट्पटिएर कसरी आयो भने एकातर्फ गणतन्त्र स्थापनासँगै संविधानतः जातीय विभेद पनि हटिसक्यो। त्यसैले राज्यसंरचनामा दलितलगायतका जातीय आरक्षणको औचित्य पनि सकियो। अब जातीय समावेशिताका आधारमा होइन बरु खुला प्रतिस्पर्धाबाटै योग्यले जिम्मेवारी लिनुपर्छ भन्ने आवाज झिनै रूपमा भए पनि मुखरित हुँदै छ। अर्कातर्फ कतिपयले भेरीमा हाम फालेको कारणले वा लकडाउन उल्लंघनको परिणति भनेर घटनालाई विषयान्तर गर्न खोजे पनि रुकुम नरसंहार यथार्थमा जातीय विभेदकै घटना थियो भन्ने निष्कर्ष संसदीय छानविन समितिले नै निकालेको छ। त्यसैले जातपात अझै समाजमा मानव सभ्यताकै कलंकका रूपमा खिल झैं गढेर बसेको छ भन्न हिच्किचाउनु पर्दैन। बरु डरलाग्दो पक्ष त के छ भने कोरोना कहरसँगै समाजमा छुवाछूतकै स्तरमा विभेदका नयाँ शृंखला देखिन थालेका छन्। कोरोना महाव्याधिसँगै समाजमा एक व्यक्तिले अर्कालाई मात्र होइन एक समुदायले अर्का समुदायलाई विभिन्न लाञ्छना लगाएर अपहेलित गर्ने क्रम सुरु भइसकेको छ। अझ राज्यको रबैया हेर्दा त यो विकृति वर्गीय विभेदकै तहमा विकास हुने लक्षण देखिँदै छ। मुलुकको स्वास्थ्य प्रणाली लगभग व्यापारीहरूको कब्जामा पुगिसकेको वर्तमान परिप्रेक्षमा पैसावाल सम्पन्नहरूका लागि त कोरोनाको जाँच पडतालदेखि उपचार (अहिलेको हकमा अक्सिजन, आईसीयू र भेन्टिलेटर) सम्म सहज र सर्वसुलभ हुने नै भो। यद्यपि एकपटक जाँच गर्दैमा सधैंका लागि हुने त होइन। निगेटिभ रिपोर्ट आएको मिनेटभरमै नयाँ संक्रमण सर्ने सम्भावना त्यत्तिकै छ। तर पनि पहुँचवाला र धनाढ्य भएकैले कतिपयलाई पीसीआर नेगेटिभ लाइसेन्स प्राप्त गर्न कुनै मुस्किल पर्ने देखिँदैन। यसरी कथित कोरोनामुक्तहरूको स्वघोषित जमात एकातर्फ समाजमा छाती फुलाएर आआफ्ना कामधन्दामा लाग्ने र अर्कातर्फ गरिब निमुखा भने कोरोनापीडित भएर यत्रतत्र भौंतारिँदै, अपहेलित हुँदै नयाँखाले अछूत को जीवन बाँच्दै हिँड्नुपर्ने अवस्था नआउला भन्न सकिन्न। ठूलाबडाले निजी अस्पतालबाट ६ घन्टामै पाउने पीसीआर रिपोर्ट आम सर्वसाधारणले सरकारीमा हप्तौं कुर्नुपर्ने अवस्था छ। कमिसनको चक्करमा यो ढिलाढाला अझै लम्बिन सक्ला। सायद सरकारी मेसिनहरू विस्तारै बिग्रँदै पनि जालान्। हालसम्म हवाईलगायत लामो स्थल यात्रामा अनिवार्य भएको पीसीआर नेगेटिभ कार्ड प्रणाली लामो समय यही अवस्था रहि रहे सरकारी कार्यालय प्रवेशदेखि सार्वजनिक जीवनयापनका लागिसमेत अनिवार्य नहोला भन्न सकिन्न। तर पहुँच र पैसा नहुनेका लागि पीसीआर रिपोर्ट हात पार्नै फलामको चिउरा सावित हुन सक्छ। प्रकारान्तरले विपन्न वर्ग तथा त्यसैको वरिपरि गोलबद्ध समुदाय नै यसबाट ज्यादा प्रताडित हुने भएकाले सामाजिक विभेदको एउटा नयाँ शृंखला फेरि यहींबाट निर्माण हुने सम्भावना प्रबल छ। कोरोना संक्रमितले भोग्ने तिरस्कार र अपहेलना त छँदैछन्। परिवार, समुदाय, भूगोल र क्षेत्रसमेतका सबैले सास्ती भोग्नुपरेको यथार्थ कतैबाट छिपेको छैन। बर्दियाकी कोरोना पोजिटिभ बालिकालाई दाङको आइसोलेसन केन्द्रमा लैजाँदै गर्दा गाउँपालिका अध्यक्षले बिरामीलाई दाङमा भिœयाउन दिइने छैन भनेर सार्वजनिक विज्ञप्ति निकालेको धेरै समय भएको छैन। उदयपुर, रौतहटलगायतका आम सर्वसाधारण बाँकी जिल्लाबाट बहिष्करणमा परेर उपभोग्य वस्तुका पसलमा मात्र होइन औषधिपसलमा समेत रूपैयाँ नचल्ने भएपछि जीवन कति कष्टकर भयो होला ? निश्चिय नै व्यक्ति जतिसुकै आत्मीय भए पनि उसभित्रको रोग आफन्त हुन सक्दैन। त्यसैले शारीरिकसामाजिक दूरी कायम नगरी धरै छैन। तर यी सम्पूर्ण अप्ठ्यारा हुँदाहुँदै संक्रमितहरू घृणाका पात्र होइनन्। उनीहरूलाई अपराधीलाई झैं व्यवहार गर्नु भनेको अर्को अपराध गर्नु हो। बरु सुरक्षा सतर्कता अपनाएर मानवीय सहयोग जति पनि गर्न सकिन्छ भन्ने सन्देश प्रवाह गर्न हामीले किन सकिरहेका छैनौं ? सबै अस्पतालका साह्रा ढोकाहरू बन्द भएपछि वीरगन्जमा एक महिलाको मृत्यु भएछ। के ती महिला हुनेखाने सम्पन्न परिवारकी हुन्थिन् भने त्यसरी नै मृत्युवरण गर्नुपथ्र्यो होला त ? उनको मृत्युको जिम्मेवार कोरोना भाइरसको डरले गेट नखोल्ने अस्पताल मात्र हुन् कि पहुँचविहीन वर्गप्रति सामाजको हेपाहा दृष्टिकोण ? यस्तो व्यवस्थापनले अझै कति विपन्नहरूले यसरी नै मृत्युवरण गर्नुपर्ने हो ? अझ जुनसुकै बेला आफैंसमेत रोगको सिकार हुन सकिने सम्भावना हुँदाहुँदै भाइरस संक्रमित नै नभएका परिवार सदस्य तथा समुदाय, भूगोल वा धर्मविशेषलाई छिःछिः र दूरदूर गर्ने मनोविज्ञान समाजमा किन र कसरी विकास भइरहेको छ ? सायद उत्तर खोज्न ढिलो हुँदै छ।"
कवित्वका धनी घिमिरे,"जन्मेपछि मर्नुपर्ने शाश्वत नियम पछ्याएर राष्ट्रकवि माधव घिमिरेले भौतिक देह त्याग गर्नुभएको छ। शतायुर्र्वै पुरुष भन्ने वेद वाक्यको पूरा उपयोग गरेर सय वर्ष पूरा गरी उहाँले देहत्याग गर्नुभएको हो। यस अर्थमा घिमिरेको मृत्युलाई लिएर आश्चर्य, दुःख र चिन्ता व्यक्त गर्नु पर्र्दैन र आवश्यक पनि होइन। तर सबैको जन्म एकैपटक हुने भए पनि कोही एकपटक मात्र मर्छन्, कोही पटकपटक मर्छन्, कोही भने भौतिक रूपमा मरे पनि कीर्ति, स्मृति र पुरातात्विक हिसाबले कहिल्यै पनि मर्दैनन्, अजरअमर हुन्छन्। एकपटक मर्नेहरूको नाम स्मृतिमा तत्काल मात्र आउँछ भने धेरैपटक मर्नेको नाम केही समय चर्चामा आउँछ र क्रमशः बिलाउँदै जान्छ। तर जो कीर्तिमान छन्, जसको कृति कौयन् पुस्ता र युगयुगसम्म रहिरहन्छ, तिनीहरूका नाम बाँच्नेको मनमा सधैं रहन्छ। यी तीन किसिमका मृत्युमा घिमिरेको मृत्यु शाश्वत मृत्यु हो। पुस्ता र युगले सधैं सम्झिरहने मृत्यु हो। नेपाली साहित्यका फाँटमा लेखक र कविहरू धेरै छन्। तीमध्ये केहीका लेखनमा अप्रतिम लेखन शक्ति र विशेषता छन्। घिमिरे ती अप्रतिम लेखकमध्येमा पर्ने विशिष्ट नाम हो। कवितामा लय, अर्थ, छन्द, अनुप्रास र हृदयस्पर्शिता हुनुपर्छ। यी गुण भएपछि नै कविता बन्दछ भनेर कविता परिभाषित गर्ने र कवितालाई साहित्यको सारथि बनाउने बेजोड इतिहास घिमिरेले बनाएर गएका छन्। यसको अनुपम उदाहरण उनले गौरीमा स्थापित गरेका छन् जो माया पहिले बस्यो हृदयमा बिर्सेर बिर्सिन्न त्यो जो छाया पहिले पस्यो नजरमा खुर्केर खुर्किन्न त्यो साहित्यभित्रको रसास्वादन गर्न घिमिरेको उल्लिखित पंक्ति नै पर्याप्त हुन्छ। पूलको थुंगा बगेर गयो गंगाको पानीमा, गाउँछ गीत नेपाली ज्योतिको पंख उचाली आजभोलि देख्दिनँ म तिनी कता गइन्। राति त्यतै सिरानी होस् तिनी जता गइन् जस्ता अनगिन्ती कालजयी, देशजयी, र विश्वजयी लेखनका माध्यमबाट घिमिरेले साहित्य सेवा, समाज सेवा र कविताको सेवा गरेका छन्। विश्वलाई सुरक्षित बनाउने चिन्ता र चिन्तन उनै कविमा थियो । शेक्सपियर, वड्र्सवर्थ, शेली, किट्स्जस्ता कवि पनि मीठो कविता लेख्थे। लयात्मक रूपमा समाजलाई सन्देश र भाषिक परिष्कार दिन्थे, तर घिमिरेले तीभन्दा एक कदम माथि उठेर साहित्यमार्फत आणविक विश्वलाई शान्तिवाटिका बनाउनुपर्ने धारणा आफ्ना कृतिमा दिएर गएका छन्। कवि घिमिरे सहयोगी मन र उदार सोच भएका व्यावहारिक व्यक्तित्व पनि थिए। पंक्तिकारसँग उनको सम्बन्ध यस अर्थमा पनि अविस्मरणीय रहेको छ। घटना २०३६ साल जेठतिरको हो। पंक्तिकार आचार्य (सर्वदर्शन) र एमए (अर्थशास्त्र) को अन्तिम परीक्षा दिएर कामको खोजीमा थिए। त्यसबेला पनि योग्यताअनुसार काम पाउन सर्वसाधारणलाई सजिलो थिएन। क्षमता र हैसियत भएका जति थिए, अवसर त्योभन्दा कम थियो। त्यसबेला घिमिरे तत्कालीन राजकीय प्रज्ञा प्रतिष्ठानमा उपकुलपति थिए। पंक्तिकार उनलाई भेट्न गए र पीएमार्फत एउटा कविता लेखेर भेट्न आएको सूचना पठाए। कवितामा भेट्ने अनुरोध पठाएको कुराले घिमिरेलाई कूतुहल र नौरो अनुभूति भएछ। शैक्षिक योग्यता, प्रतियोगितामा पाएका प्रमाणपत्र र केही दिनअगाडि अन्तरक्याम्पस वक्तृत्वकला प्रतियोगितामा प्रथम भएर स्वर्णपदक र नगद पुरस्कार पाएको घटनाले उनको सहयोगी हृदय र योग्यताको उपयोग र सम्मान गर्नुपर्छ भन्ने धारणालाई मलजल गरेछ। त्यसैले उनले त्यसको उपयोग गर्ने सोच बनाएछन्। शब्दले मात्र राष्ट्रकविको सम्मान दिने नभएर उनका कृतिहरूको एकीकृत पुनः संस्करणप्रकाशन र सकिसकेको भनिएको ऋतम्भरा महाकाव्यको खोजी गरी प्रकाशन गर्न लाग्नुपर्छ। तत्कालीन कुलपति लैनसिंह बाङ्देलसँग सल्लाह गरेर भोलिपल्टदेखि नै अधिकृत स्तरको सेवामा नियुक्त दिने निर्णय गर्न निवेदन लेखाएका थिए। सायद त्यसैको प्रभाव र सिर्जनशीलता देखेर होला पंक्तिकारको मभित्र अर्कै छ भन्ने छन्दप्रधान कविता संग्रहमा उनले कवितालाई मूल्यांकन गर्ने पूर्वीय पद्धति र पश्चिमी पद्धति प्रचलनमा भएको औँल्याएका छन्। पूर्वीय शैलीमा लेखिएका सबै कविता पुराना र पश्चिमी शैलीमा लेखिएका सबै आधुनिक भन्ने भ्रम चिर्नुपर्ने बताएका छन्। प्रकाशभन्दा पर आकाश हुन्छ र आकाश र ज्ञानभन्दा पनि पर कविको गति हुन्छ। कवितामा प्राचीनता भन्नु भुल्भुले मूलले आपूर प्राप्त गर्नु हो। मूलबाट निश्रित नदी आखिर त्यसै भूमिमा विलाउँछ। कविता वास्तविक कविता हो भने चिरनवीन हुन्छ। चाहे ती पूर्वका हुन् वा पश्चिमका। पहिलेका हुन् वा अहिलेका। कविताको सही मूल्यांकन त कवितात्मक अनुभूतिमै हुन्छ। कवितात्मक अनुभूति सुषुप्तिको जस्तो हुन्छ। त्यहाँ काल, जाति, वर्ण, लिंग केही पनि हुँदैन, आनन्द मात्र हुन्छ। आनन्द सागरमा चोपलिएका मानवीय मूल्यहरूमा रस बस्छ। त्यसैको आलोकमा समाजले सुस्केरा हाल्छ, सास फेर्छ र पाठकलाई चेत भरिदिन्छ। केही साहित्यकारहरू विद्रोही स्वभावका हुन्छन् तर माधव घिमिरेमा विद्रोही चेत थिएन भने पनि हुन्छ। साहित्यमा व्यक्त विद्रोही शब्दले तत्काल ताली र स्याबासी पाए पनि शाश्वतताका लागि शब्द, लय र अर्थपूर्ण संयोजनले नै काम गर्छ। भंगेरा र भंगेरी कुरा गर्छन् कसरी जस्ता चेतना, सृजना र सरलताले भरिपूर्ण भएका कृतिलेखनले उनलाई यस कालखण्डका सर्वाधिक रुचाइएका स्रष्टाका रूपमा परिचय दिन्छ। उनका कविता पढ्ने भन्दा पनि मस्तिष्कमा सजाइने किसिमका छन्। छन्द कविताका पारखी र अनुयायी माधव घिमिरे वेछन्दका कविताको भने आलोचना गर्न पछि पर्दैनन्। बेछन्दका कवितामा पनि भाव हुन्छ, सरलता हुन्छ, शब्द हुन्छ भनेर कुरा गर्दाको एउटा अनौपचारिक भेटमा उनले त्यसमा सुन्दरता हुन्छ, तर प्राण हुँदैन भनेको प्रसंग स्मरणीय लागेको छ। कवि माधव घिमिरेलाई राज्यसत्ताको गुणगान गाएको जस्ता राजनीतिक गन्ध मिसाएर आलोचना गर्नेहरू भेटिन्छन्, तर उनका कृतिमा साहित्यिक लघुता देखाएर आलोचना गर्नेहरू भेटिन्नन्। यस अर्थमा पनि उनी सच्चा कवि र साहित्यकार हुन्। कविहृदय पग्लने र बहने सन्दर्भमा यदाकदा देखिएका स्तुतिगान र राजनीतिका बाछिटा उनका सरल र मर्मस्पर्शी साहित्य सिर्जनाका भेलमा हराउँछन्। दोष र कमजोरी नभएको मानिस ईश्वरीय सृष्टिमा अरू एक जना मात्र भइदिएका भए उनलाई लागेको बाछिटे दोष अलि बढी चम्किन्थ्यो होला तर त्यो सम्भव नहुने भएकाले नीरक्षीरमिवाम्वुवत् को सिद्धान्तले माधव घिमिरेलाई हेर्दा उनी सच्चा कवि र मात्र सच्चा साहित्यकार हुन्। शब्दले मात्र राष्ट्रकविको सम्मान दिने नभएर उनका कृतिहरूको एकीकृत पुनः संस्करणप्रकाशन र सकिसकेको भनिएको ऋतम्भरा महाकाव्यको खोजी गरी प्रकाशन गर्न लाग्नुपर्छ। त्यसबाहेक पनि उनका कृतिलाई अरू भाषामा अनुवादसमेत गराएर नेपाली साहित्यको उत्कृष्टता विश्वसमक्ष लैजानुपर्छ। व्यक्तित्व र कृतित्वको मूल्यांकनभित्र कृतिको संरक्षण र प्रवद्र्धन पनि पर्छ।"
सीपीएल क्रिकेट : २ विकेट लिएका सन्दीपले ४ रन जोडे,ट्रिनीडाड : क्यारेबिन प्रिमियर लिग ९सीपीएल० अन्तर्गत यस सिजनको पाँचौं खेलमा सन्दीप लामिछानेले बलिङ ब्याटिङ दुवैमा खेल्ने अवसर पाएका छन्। बलिङमा २ विकेट लिन सफल भएका सन्दीपले ब्याटिङमा ४ रन बनाए। सन्दीपको टोली जमैका ताल्लवाज भने ३६ रनले पराजित भएको छ। बिहीबार बिहान भएको खेलमा जमैकाले बार्बाडोज ट्रिडेन्ससँग प्रतिस्पर्धा गरेको थियो। क्वीन्स पार्क ओभलमा भएको खेलमा जमैकाले टस जितेर बलिङ रोजेको थियो। सुरुमा ब्याटिङ गरेको बार्बाडोजले २० ओभरमा ७ विकेट गुमाएर १४८ रन बनायो। अन्य ब्याट्म्यानले सामान्य प्रदर्शन गरे पनि वेस्ट इन्डिजका किल मेयर्सले ५९ बलमा ८ छक्का र ३ चौकासहित ८५ रन प्रहार गरे। जमैकाका लागि अफगानी स्पीनर मुजिव रहमानले उत्कृष्ट बलिङ गरे। उनले ४ ओभरमा १४ रन दिएर ३ विकेट लिन सफल भए। त्यसपछि सन्दीपले पनि बलिङमा जमैकाका लागि राम्रो योगदान गरे। ४ ओभरमा १६ रन दिएका उनले २ विकेट लिए। १०औ ओभरमा बलिङमा आएका सन्दीपले यस ओभरमा ३ रन दिए। १२औ ओभरको चौथो बलमा बार्बाडोजका रसिद खानलाई क्चाच आउट गराएका उनले यस ओभरमा जम्मा १ रन मात्रै दिए। १४औं ओभरमा नर्सेलाई बोल्ड आउट गरेका उनले यस ओभरमा ४ रन दिए। १६औँ ओभरमा १ चौकासहति ८ रन दिए। १४९ रनको लक्ष्य पछ्याएको जमैकाका लागि सुरुवाती व्याट्सम्यान कसैले पनि राम्रो योगदान पुर्याउन सकेनन्। बोनरले ३१ रनको योगदान दिँदा ब्लाकवुडले २८ रन बनाए। बलिङमा उत्कृष्ट प्रदर्शन गरेका बुजिव रहमानले ९औं नम्बरमा आएर निकै आक्रामक ब्याटिङ गरे। मुविज १० बलमा २ छक्का र १ चौकासहित १८ रन बनाएर आउट भए। १०औं नम्बरमा क्रिजमा आएका सन्दीप ६ बलमा ४ रन बनाउँदै नटआउट रहे। २० ओभरमा जमैकाले ९ विकेट गुमाएर ११२ रन मात्रै जोड्न सक्दा ३६ रनको हार व्यहोर्न पुग्यो। जमैकाले ५ खेल खेल्दा ३ मा जित र ३ मा हार व्यहोरेको छ। सन्दीपले यस सिजनको ५ खेल खेल्दा ७ विकेट लिन सफल भएका छन्।
कोरोना कहर : प्रदेश २ यसकारण आक्रान्त,"जनकपुरधाम : देशभर कोरोना संक्रमितको संख्या बुधबारसम्म ३४ हजार ४ सय १८ पुगेको छ। तीमध्ये प्रदेश २ मा मात्र ९ हजार ९ सय ४४ जना छन्। त्यो २९ प्रतिशत हो। अर्थात् ७ प्रदेश भएको देशमा प्रदेश २ मा मात्र झन्डै एक तिहाइ संक्रमित छन्। सबैभन्दा धेरै संक्रमित यस प्रदेशमा किन भइरहेका छन् ? प्रमुख कारण खेलाँचीमा आधारित छन्। भारतबाट कोरोना संक्रमित भई आएकाहरू सोझै घर र समुदायमा पुगेका कारण अवस्था भयावह बनेको विश्लेषक र सुरक्षा निकायका प्रमुख बताउँछन्। प्रदेशका आठै जिल्लामा भारतसँग खुला सिमाना भएका कारण जतिसुकै निगरानी गरे पनि विभिन्न बहानामा आवतजावत गर्ने क्रम नरोकिएको नेपाल प्रहरीका प्रदेश २ प्रमुख डीआईजी धीरजप्रताप सिंहले स्वीकार गरे। कतै मल ल्याउने बहानामा त कतै नुन, चिनी किन्ने बहानामा चोरबाटो हुँदै नेपालभारत ओहोरदोहोर गर्नेहरू हाल पनि छन्, डीआईजी सिंहले अन्नपूर्णसँग भने, प्रहरीले यस्ता गतिविधि रोक्न खोज्दा उल्टै झडप गर्ने घटनाहरू पनि भइरहेका छन्। तापनि, हामीले सक्दो निगरानी बढाएका छौं। उनका अनुसार गाउँघरतिर जतिसुकै सम्झाउँदा पनि हाट, बजार लगाउने गरिएको छ। न त्यहाँ मास्क प्रयोग गरिएको हुन्छ न त दूरी नै कायम हुन्छ। यस्तोमा संक्रमण फैलिने खतरा निकै बढी छ, उनले भने, यस्तो महामारीका बेला कुनै एक पक्षले मात्रै चाहेर सुधार गर्न गाह्रो छ। त्यसैले सबै पक्ष साझा रूपमा अघि बढ्नुपर्छ। लकडाउनको सुरुमा प्रदेशभरि ७० प्रतिशत व्यक्ति मास्क लगाउन आनाकानी गर्थे। तर, प्रहरीको सक्रियता र कारबाहीपछि ३० प्रतिशतले मात्रै मास्क लगाउन आलटाल गरेको सिंहले बताए। प्रहरीले मास्क नलगाउने १ लाख २० हजार जनालाई कारबाही गरेको छ। लकडाउन खुलेपछि भारतबाट प्रदेश २ छिरेका ४२ हजार जति व्यक्ति सोझै समुदायमा गएर मिलेका कारण संक्रमणदर एक्कासि उच्च भएको सशस्त्र प्रहरी प्रदेश २ का प्रमुख डीआईजी कृष्णभक्त ब्रह्मचार्यको विश्लेषण छ। संक्रमण अत्यधिक फैलिएको मुलुकबाट आएकाहरू सोझै घर पसे। तिनको कन्ट्याक्ट ट्रेसिङ हुनुपथ्र्याे त्यो भएन। जसले गर्दा समुदाय जोखिममा पर्यो, डीआईजी ब्रह्मचार्यले भने, घरछिमेकमा आएकाहरूलाई नातेदार भन्दै लुकाइयो र अहिले यस्तो परिणाम भोग्नुपरेको छ। प्रहरीले घरदैलो कार्यक्रम र दोभासे माइकिङ गराएर बाहिरबाट आएका छरछिमेकीलाई स्वास्थ्य परीक्षणका लागि सम्पर्कमा आउन अनुरोध गरिरहेको उनले बताए। जनचेतनाको कमीले गर्दा समस्या बढेको हो। यस रोगलाई नियन्त्रण गर्न सबैभन्दा बढी जनचेतना अभिवृद्धितर्फ नै ध्यान जानुपर्छ, उनले भने। २ सय संक्रमित सम्पर्कविहीन प्रादेशिक जनस्वास्थ्य प्रयोगशालामा पीसीआर परीक्षण गराएकामध्ये दुई सय जना संक्रमित स्थानीय प्रशासनको सम्पर्कमै नरहेको सार्वजनिक भएको छ। पीसीआर परीक्षणका बेला लेखाएको ठेगाना र सम्पर्क नम्बरमा उनीहरू फेला नपरेको स्थानीय प्रशासनले बताएको छ। संक्रमितहरू लुकिछिपी बस्ने प्रवृत्ति देखिएको सामाजिक विकास मन्त्रालयका वरिष्ठ जनस्वास्थ्य प्रशासक विजयकुमार झाले बताए। स्वाब संकलन गर्दा कसैले गलत नम्बर दिएका हुन्छन् भने कसैले ठेगानै उल्लेख गर्दैनन्। यस्तो प्रवृत्तिले गर्दा पीसीआर पोजिटिभ आयो भने संक्रमित खोज्न गाहे भएको छ, झाले भने, स्वाब संकलन गर्न जाने क्रममा पनि गलत ठेगानाका कारण बिरामीलाई क्वारेन्टाइन वा आइसोलेसनमा राख्न झमेला भएको छ। संक्रमित भएर पनि लुकीछिपी बसेकाहरूको खोजी गर्नुपर्ने बाध्यता रहेकोे धनुषाका प्रहरी उपरीक्षक रमेशकुमार बस्नेतको भनाइ छ। संक्रमित भएर परिवार समाजमा बस्दा महामारी अझ फैलिने जोखिम भएको हुँदा त्यस्ता व्यक्तिलाई सम्पर्क गर्ने प्रयास भइरहेको धनुषाका प्रमुख जिल्ला अधिकारी प्रेमप्रसाद भट्टराईले बताए। रिपोर्ट आउन ढिलाइ जिल्ला प्रशासन कार्यालय धनुषाका अधिकृतलाई १७ दिनअघि हल्का ज्वरो आयो। खोकी लाग्यो। उनी कार्यालयबाट बिदा भएर घर बसे। लक्षण देखिएको ५ दिनपछि स्वाब दिए। उनको पीसीआर रिपोर्ट ११औं दिनपछि आयो र पोजिटिभ देखियो। लक्षण देखिएको लामो अवधिपछि मात्रै रिपोर्ट आउँदा आफू अझ संक्रमित नै हो वा संक्रमणमुक्त भइसके भने अन्योल छ। उनी घरमै होम आइसोलेसनमा छन्। पीसीआर परीक्षण भए पनि रिपोर्ट आउन ढिलाइ हुँदा संक्रमितहरू घर समाजमै बसिराख्दा अन्यलाई पनि जोखिम बढेको हो। रिपोर्ट आउँदासम्म कोभिडका लक्षण देखा पर्न छाडिसक्ने र लक्षण देखिएको बेला सबैको सम्पर्कमा रह्ने प्रवृत्तिले गर्दा पनि संक्रमण फैलिएको जानकारहरू बताउँछन्। तिरस्कारको डर कोभिड१९ रोगसँग मिल्दोजुल्दो लक्षण देखिए पनि सामाजिक तिरस्कार हुने डरले पनि बिरामीहरू सम्पर्कमा आउन नचाहँदा संक्रमण फैलिएको वरिष्ठ चिकित्सक रामकेवल साहको भनाइ छ। यो रोग लाग्दा बिरामीलाई उच्च मनोबलको आवश्यकता हुन्छ। उसलाई समाजको स्नेह र रोगबाट मुक्त हुने हौसला चाहिन्छ। तर, हाम्रो समाजमा यसको ठीक विपरीत भइरहेको छ, उनले भने, संक्रमित व्यक्तिको घरपरिवारलाई निकै हेलाँ गर्दै समाजबाटै बहिष्कार गरिएको थुप्रै उदाहरण छन्। यसले गर्दा रोगीको मनोबल अझ कमजोर हुन्छ र परिवारका सदस्यहरू संक्रमित नभए पनि अपहेलित हुन बाध्य हुन्छन्। क्वारेन्टाइन र आइसोलेसनमा दुर्व्यवहार आइसोलेसन र क्वारेन्टाइनमा बिरामीसँग गरिने अमाननीय व्यवहारका कारणले पनि अधिकांश घरमै लुक्ने गरेका छन्। प्रदेश सरकारद्वारा धनुषाको गंगुलीमा सञ्चालित आइसोलेसनमा संक्रमितलाई चिउरा र भुजाका भरमा राखिएको छ। बाहिरबाट रंगरोगन गरेर चिटिक्क बनाइएका आइसोलेसनमा भित्र बस्ने बिरामीलाई न समयमा खाना दिइन्छ, न त पानीकै उपयुक्त व्यवस्था छ, सोही आइसोलेनमा रहेका एक सञ्चारकर्मीले भने, संक्रमण पुष्टि भएकाहरूलाई विशेष हेरचाह, चिकित्सकीय निगरानी र स्वस्थ्य सफासुग्घर वातावरण हुनुपर्ने हो। तर यहाँ सरसफाइको नाममा नियमित कुचो पनि लगाइँदैन। धनुषाको सपहीस्थित क्वारेन्टाइनमा बसेका अर्का सञ्चारकर्मीले उपचार र खानपान समस्याका कारण अझ रोगी पो हुने हो कि भन्ने चिन्ताले सताएको बताए। यहाँ न खानेपानीको राम्रो प्रबन्ध छ न त स्वास्थ्य उपचारकै कुनै सुविधा छ। एक्लै बस्दा बाहिरको जानकारीहरू लिनका लागि इन्टरनेटको समेत व्यवस्था गरिएको छैन्। कसैलाई गुनासो गर्दा सुनुवाइ पनि हुँदैन निकै बिजोग छ, उनले भने। ३ महिनाको शिशुमा कोरोना : आमाको रिपोर्ट नेगेटिभ विज्ञसँग स्वास्थ्यमन्त्रीको छलफल : कसले के दिए सुझाव ? कोरोना संक्रमितलाई १४ दिन मात्रै अस्पताल महामारीको मर्कामा स्रोह्र श्राद्ध"
बुटवलमा उपचाररत कोरोना संक्रमितको मृत्यु,"बुटवल : कोरोना विशेष अस्पताल बुटवलमा उपचाररत एक पुरूषको मृत्यु भएको छ। कपिलवस्तुका ५० वर्षीय पुरूषको मृत्यु भएको हो। लुम्बिनी प्रादेशिक अस्पताल बुटवलका सूचना अधिकारी डा विष्णु गौतमका अनुसार मृतक कपिलवस्तु नगरपालिका १ का हुन् । उनको बुधबार राती मृत्यु भएको हो। स्वास्थ्यमा जटिलता भएपछि उनको भेन्टिलेटरको सहयोगमा उपचार भइरहेको थियो। कोरोना संक्रमण पुष्टि भएपछि पाँचदिन अघि अस्पताल भर्ना भएका उनमा उच्च रक्तचाप, मधुमेह जस्ता समस्या थिए।"
सीमा विवाद समाधान यसरी,"नेपाल र भारतबीचको सीमा विवाद उत्कर्षमा पुगेको छ। लामो समयदेखि कालापानीमा भारतीय सुरक्षा फौज रहेको विषय जगजाहेर छ। भारतले गत वर्ष कालापानी आफ्नो राजनीतिक नक्सामा समेटेदेखि जोडतोडले उठेको विवाद भारतले धार्चुलादेखि लिपुलेख पास जोड्ने सडक उद्घाटन गरेपछि विवाद थप चुलियो। नेपालले लिम्पियाधुरा समेटेर आफ्नो राजनीतिक नक्सा जारी गरेर संविधानसमेत संशोधन गरेपछि नेपाल र भारतको कूटनीतिक सम्बन्धमा गतिरोध आएको छ। हालै मात्र भारतको गणतन्त्र दिवसको दिन नेपाल र भारतका प्रधानमन्त्रीका टेलिफोन वार्ता भएको छ। लगत्तै नेपाल र भारतका परराष्ट्र सचिवस्तरको वार्तासमेत भएको छ। यसले नेपाल र भारतबीच अवरुद्ध भएको कूटनीतिक सम्बन्धमा नयाँ मोड आउने आशा गरिएको छ। कूटनीतिक समाधान सीमा सन्धिले निर्धारित गेरका सीमामा विवाद उत्पन्न भएमा कूटनीतिक तथा राजनीतिक तहको वार्ताबाट समस्या समाधान गर्नुको विकल्प छैन। दुई मुलुकबीचको सीमा विवाद गम्भीर र जटिल विषय हो। शान्तिपूर्ण प्रयासको विफलताले युद्ध निम्त्याउँछ। युद्ध आफैंमा गैरकानुनी कार्य हो। तसर्थ विवादलाई कूटनीतिक माध्यमबाट प्रभावकारी रूपमा अगाडि बढाउन जरुरी हुन्छ। दुई देशले औपचारिक अनौपचारिक माध्यमबाट विश्वासको वातावरण सिर्जना गर्नुपर्ने हुन्छ र विषयवस्तुलाई वार्ताको टेबुलबाटै समाधान गर्ने कोसिस गर्नुपर्छ। कूटनीतिक वार्ताबाट समस्याको हल निकाल्नु नेपाल र भारतजस्तो भूराजनीतिक अवस्था भएका मुलुकका लागि सबैभन्दा हितकर हुन्छ। नेपाल र भारतबीचको कालापानी सीमा समस्या हल गर्ने एकमात्र उपाय कूटनीतिक वार्ता नै हो। वार्ता हुन नसके मात्र यो समस्यालाई अन्तर्राष्ट्रियकरण गर्नुपर्ने अवस्था आउन सक्छ। कालापानी क्षेत्रको समस्या काली नदीको मुहानका विषयमा दुई देशबीच मतभेद भएकाले उत्पन्न भएको हो। काली नदीको मुहान नेपालले दाबी गरेको लिम्पियाधुराको जोलिङकाङ ताल हो कि भारतले दाबी गरेको कालापानीको मूल हो भन्ने कुरा टुंग्याउनेबित्तिकै यो समस्या समाधान हुन्छ। महाकाली नदीको नेपाल र भारतको सीमाको अन्तिम विन्दुबाट यसका विवादित मुहान लिम्पियाधुराको जोलिङाङ ताल, लिपुखोलाको मुहान र कालापानीका मूलहरूको स्थलगत अवस्थितिको अवलोकनका लागि दुवै देशका प्रधानमन्त्रीहरूको संयुक्त भ्रमण जरुरी देखिएको छ। दुवै देश बसेर पहिला जलविज्ञान तथा नदी विज्ञानको सिद्धान्तअनुसार काली नदीको मुहान टुंगो लगाउने जिम्मा प्राविधिक टोलीलाई दिने सैद्धान्तिक सहमति गर्ने राजनीतिक इच्छाशक्ति दुवै देशले देखाउनुपर्छ। तथ्य, प्रमाण र जल विज्ञानको सिद्धान्तले जुन नदी महाकाली नदीको प्रमुख शाखा पुष्टि हुन्छ, त्यसलाई सहर्ष स्वीकार गर्ने इमानदार प्रतिबद्धता दुवै देशले जनाएर प्राविधिक टोलीलाई महाकाली नदीको मुहान टुंगो लगाउने कार्यादेश दिन तयार रहनुपर्छ। यस्तो प्राविधिक टोलीमा नेपाल र भारतका मात्र विज्ञ राख्दा समस्या आउने देखिएमा तेस्रो मुलुकका विशेषज्ञलाई समेत समावेश गराउन सकिन्छ। प्राविधिकहरूको अध्ययनले दिएको निष्कर्षलाई दुवै देशले मान्ने पूर्वसहमति भएमा समस्याको हल सजिलै निस्कन्छ। सुगौली सन्धिपछि सन् १८३३ मा नेपालको पूर्वीसीमा मेची नदीको मुख्य शाखाका बारेमा नेपाल र सिक्किमबीच विवाद भएकाले सन् १८३८३९ मा पानीको मात्रा, गहिराइ र लम्बाइका आधारमा मेची नदी मुख्य शाखा निर्धारण गर्ने सिद्धान्त प्रतिपादन गरी समास्या समाधान गरिएको थियो। नेपाल र भारतको सम्बन्ध साँच्चिकै राम्रो हुनुपर्छ भन्नेमा दुवै मुलुक सहमत भएमा समस्याको वैज्ञानिक हल निकालेर सधैंका लागि सम्बन्ध सुमधुर बनाउन सकिन्छ। पौराणिक, प्रशासनिक तथ्यहरू तथा वैज्ञानिक अध्ययनले सो क्षेत्र भारतको प्रमाणित भएमा नेपालले र नेपालको प्रमाणित भएमा भारतले सो क्षेत्रको दाबी छाड्नुपर्छ। सबै तथ्यले सो भूमि भारतको प्रमाणित गरेमा थप केही समस्या हुने कुरा भएन। तर सो क्षेत्र नेपालको प्रमाणित भएपछि पनि भारतलाई उक्त भूमि सामरिक वा अन्य कुनै कारणले नभइनहुने भन्ने कुनै कारण भएमा त्यस्तो अप्ठ्यारो वा आवश्यकता नेपालसँग भारतले राखेमा नेपालले सो भूमिमा आफ्नो सार्वभौमिकता स्थापित गरी निश्चित अवधिका लागि भारतलाई लिजमा दिन सक्छ। भारतीयलाई कैलाशसम्म तीर्थयात्रीका लागि मार्ग मात्र आवश्यक हो भने नेपाल र भारतका नागरिकले एकअर्काका मार्गहरू बेरोकटोक प्रयोग गर्दै आएकोमा सो मार्ग नेपालमा परे पनि भारतीय नागरिकलाई प्रयोग गर्न कुनै वाधाअवरोध हुने कुरा भएन। भारतलाई अन्य कुनै कारणले सो भूमि सधैंलाई नभइनहुने हो भने भारतले सो बराबरको भूमि अरू कुनै ठाउँमा नेपाललाई सट्टाभर्ना गर्ने प्रस्ताव गर्न सक्छ। सो कुरामा नेपाल सहमत भएमा नेपाल र भारतले भूमि सट्टापट्टा गेरर समस्या हल गरी असल छिमेकीको पहिचान दिन सक्छन्। नेपालचीन सीमा सन्धि हुँदा थुप्रै ठाउँको भूमि नेपाल र चीनले सट्टापट्टा गरेर हल गरको अनुभव नेपालसँग छ। त्यसैगरी भारत र बंगलादेशले पनि केही वर्षअघि जमिन सट्टापट्टा गरेरै सीमा समस्या हल गरेका छन्। त्यसैले नेपाल र भारतको सीमा विवाद हल गर्ने अन्तिम र सही उपाय भनेको कूटनीतिक वार्तालाप नै हो। यसका लागि प्रभावकारी र विश्वसनीय कूटनीतिक पहल र एकअर्काप्रतिको सद्भाव र मित्रतापूर्ण व्यवहार विकसित गर्नुपर्छ। अन्तर्राष्ट्रिय न्यायिक समाधान विवाद समाधान गर्न विवादका पक्षहरू साँच्चिकै सकारात्मक छन् तर विवादको जटिलताको कारणले पक्ष राष्ट्रहरू आपसी सहमतिमा कूटनीतिक समाधान गर्न असमर्थ रहेमा विवादलाई आपसी सहमतिमा अन्तर्राष्ट्रिय न्यायालयमा लैजान सक्छन्। अन्तर्राष्ट्रिय न्यायिक समाधान खोज्दा यस्तो विवाद सुन्ने न्यायिक निकायहरू र तिनीहरूको क्षेत्राधिकारबारे पनि स्पष्ट हुन आवश्यक हुन्छ। यस्तो विवाद सुन्ने दुइटा निकाय छन् अन्तर्राष्ट्रिय न्यायालय र मध्यस्थता स्थायी न्यायालय। सीमा विवाद कुनै राष्ट्रले चाहँदैमा सीधै अन्तर्राष्ट्रिय न्यायालयमा लैजान सक्दैन। अन्तर्राष्ट्रिय न्यायालयको क्षेत्राधिकार कसरी सृजना हुन्छ भन्ने कुराको चर्चा गर्नुपर्छ। अन्तर्राष्ट्रिय न्यायालयको क्षेत्राधिकार सामान्यत: तीन तरिकाबाट सृजना हुन्छ। १ आपसी सहमति : यो क्षेत्राधिकारअन्तर्गत विवाद समाधानका लागि दुवै पक्ष राष्ट्र आपसी सहमतिमा अन्तर्राष्ट्रिय न्यायालयमा लैजान तयार हुनुपर्छ। एउटा पक्ष राष्ट्र अन्तर्राष्ट्रिय न्यायालयमा जान सहमत नभएमा अर्को पक्ष राष्ट्र एकतर्फी रूपमा अन्तर्राष्ट्रिय न्यायालयमा जान सक्दैन। नेपाल र भारत यो विवाद कूटनीतिक रूपमा सुल्झाउन सक्दैनन् र अनावश्यक रूपमा विवाद गरेर आपसी सम्बन्ध बिगार्न चाहँदैनन् भने आआफ्ना प्रमाणसहित आपसी सहमतिमा अन्तर्राष्ट्रिय न्यायालयमा जान सक्छन्। यसरी विवादलाई अन्तर्राष्ट्रिय न्यायालयको निर्णयअनुसार सुल्झाएमा दुवै देशको मित्रतामा थप न्यायोपन आउनेमा विवाद छैन। तर यसो हुन सक्छ कि सक्दैन भन्ने कुरा दुई देशबीचको कूटनीतिक सम्बन्धको सफलता वा असफलतामा भर पर्छ। २ सन्धि वा सम्झौता : दुई देशबीच कुनै विवाद भएमा अन्तर्राष्ट्रिय न्यायालयको क्षेत्राधिकार स्वीकार गर्ने छौं भनी पहिल्यै विशेष सन्धि रहेछ भने अन्तर्राष्ट्रिय न्यायालयको क्षेत्राधिकार आकर्षित हुन्छ। तर, नेपाल र भारतबीच सीमा विवाद आएमा अन्तर्राष्ट्रिय न्यायालयको क्षेत्राधिकार स्वीकार गर्ने कुनै सन्धि नभएकाले यस क्षेत्राधिकारअन्तर्गत रहेर मुद्दा गर्न सकिने अवस्था छैन। अब नेपाल र भारतले यस्तो सन्धि गरेर नेपाल र भारतका बीचमा रहेका सीमा विवाद समाधान गर्न अन्तर्राष्ट्रिय न्यायालयको क्षेत्राधिकार स्वीकार गर्छौं भनी सम्झौता गरेमा अझै पनि अन्तर्राष्ट्रिय न्यायलयको क्षेत्राधिकार आकर्षित हुने ठाउँ छ। तर यसो गर्न दुवै मुलुक सहमत हुन सक्छन् कि सक्दैनन् भन्ने कुराले यसको निर्धारण गर्छ। नेपाल र भारतबीचको शदीऔंदेखिको सम्बन्ध सुमधुर राख्न यो विकल्पमा सहमत हुन सके दुवै देशको हितमा हुन्छ। ३ अनिवार्य क्षेत्राधिकार : यो क्षेत्राधिकार आकर्षित हुन कुनै पनि पक्ष राष्ट्रले मेरो विरुद्धमा कुनै राष्ट्रले मुद्दा हालेमा स्वीकार गर्छु भनेर कुनै पनि समय घोषणा गरेको हुनुपर्छ। नेपालले यस्तो घोषणा हालसम्म गरेको छैन। भारतले यो क्षेत्राधिकार मान्छु भनेर घोषणा गरेको भए पनि यो क्षेत्राधिकार मान्ने घोषणा नगरेका देशका हकमा र सीमालगायतका कतिपय विवादमा यस्तो क्षेत्राधिकार नमान्ने भन्ने शर्तहरू राखेका छन्। त्यसैले यस क्षेत्राधिकारअन्तर्गत नेपालले यो विवाद अन्तर्राष्ट्रिय न्यायलयमा लैजान सक्दैन। भारतले सीमाबारेमा अन्तर्राष्ट्रिय न्यायालयको क्षेत्राधिकार नमान्ने शर्त राखेकाले भारतले यो विवाद अन्तर्राष्ट्रिय न्यायालयमा लैजाने सम्भावना छैन। यसका अतिरिक्त विवाद समाधानको अर्को विकल्प मध्यस्थता पनि हो। विवादका पक्षहरू विवादको सामधानका लागि मध्यस्थको निर्णय स्वीकार गर्न तयार भएमा मध्यस्थता स्थायी न्यायालयद्वारा विवाद समाधान गर्न सकिन्छ। मध्यस्थतामा जानका लागि पनि दुवै देश सहमत हुन जरुरी हुन्छ। कुनै एक मुलुक तयार भएन भने यो विकल्पको बाटोमा जान सकिँदैन। अन्तर्राष्ट्रियकरण कूटनीतिक माध्यमबाट विवाद समाधान हुन नसकेमा विवाद समाधानको अर्को वैकल्पिक उपाय विवादको अन्तर्राष्ट्रियकरण हो। तर, विवादलाई कसरी र कतिबेला अन्तर्राष्ट्रियकरण गर्ने भन्ने कुरा महत्त्वपुर्ण हुन्छ। विवादको अन्तर्राष्ट्रियकरण गर्नुअघि त्यसबाट उन्पन्न हुने परिणामको आकलन गर्न जरुरी हुन्छ। तर, विवादको अन्तर्राष्ट्रियकरण गर्न कूटनीतिक वार्ताबाट विवाद समाधान हुनसक्ने सम्भावना समाप्त हुनुपर्छ। विवादका पक्षहरूले विवाद समाधानका लागि पहिले आवश्यक वार्तालाप, कूटनीतिक पहल तथा शान्तिपूर्ण माध्यम अपनाउनुपर्छ। कूटनीतिक पहल र वार्ताबाट समस्या समाधान गर्ने दुई देशका बीचमा स्थापित संरचना जीवितै छन् र विवाद समाधान गर्न सकिन्छ भन्ने आशा र आत्मबल छ भने विवादको अन्तर्राष्ट्रियकरण गर्नु उपयुक्त हुँदैन। कालापानीको विषय दुवै देशको उच्च राजनीतिक तहमा प्रवेश पाइसकेकाले विषयवस्तुको अन्तर्राष्ट्रियकरण कहिले र कसरी गर्ने भन्ने विषय महत्त्वपूर्ण हुन जान्छ। यस सन्दर्भमा विद्यमान संरचना भित्रबाट र उच्च राजनीतिक तहबाट पनि समस्या समाधान नभएमा नेपालसँग विषयवस्तुको अन्तर्राष्ट्रियकरण गर्ने विकल्प बाँकी रहन्छ। तसर्थ, विवादको अन्तर्राष्ट्रियकरण गर्नु भन्नुको अर्थ नेपालले आफ्नो प्रभावकारी र मजबुत कूटनीतिक क्षमता प्रदर्शन गर्ने हो र अन्तर्राष्ट्रिय समुदायमा आफूमाथि भएको अन्यायविरुद्ध जनमत तयार गर्ने हो। अन्तर्राष्ट्रियकरण नेपालले नै किन गर्नेभन्दा नेपालको भूमिमा भारतीय सुरक्षा फौजको उपस्थिति छ। नेपाल अन्यायमा परेको र कूटनीतिक समाधान सम्भव नभएपछि यो काम नेपालले नै गर्नुपर्छ। यसका लागि नेपालले मुख्यत: दुईवटा तरिका अपनाउनुपर्छ : पहिलो, नेपालले आफ्नो कूटनीतिक सम्बन्ध भएका मुलुकमा रहेका कूटनीतिक नियोगमार्फत नेपाली भूमि अतिक्रमण भएको विषयमा ती मुलुकका सरकारहरूलाई सहमत गराउन सक्नुपर्छ। यसो गर्न सकिएमा ती मुलुकले भारतलाई समस्या समाधानका लागि दबाब सृजना गर्न सक्छन्। नेपालले मूलत: संयुक्त राष्ट्रसंघ सुरक्षा परिषद्का स्थायी सदस्य राष्ट्रहरू र प्रभावकारी भूमिका भएका मुलुकका प्रतिनिधिहरूलाई विवादको विषयवस्तुमा सहमत गराउने र विश्वासमा लिने खालको कूटनीतिक प्रयास गर्न सक्नुपर्छ। दोस्रो, क्षेत्रीय र विश्वव्यापी अन्तर्राष्ट्रिय मञ्चहरूमा विषयवस्तुको उठान गर्ने र त्यस्ता मञ्चमार्फत विषयवस्तुको समाधानका लागि दबाव सृजना गराउन सक्नुपर्छ। सार्कलगायतका क्षेत्रीय संगठनको भूमिका प्रभावकारी देखिएका छैनन्। विश्वव्यापी मञ्चहरू पनि कुनै न कुनै निहित स्वार्थबाट प्रेरित भएकाले अन्तर्राष्ट्रिय शक्ति सन्तुलनका आधारमा रूपमा हेरिने र नेपाललाई खासै फाइदा हुने देखिँदैन। कुनै पनि दुईपक्षीय विवादलाई अन्तर्राष्ट्रियकरण गर्न राष्ट्रसंघ उपयुक्त थलो भए पनि शक्ति राष्ट्रहरूका स्वार्थका अगाडि साना र कमजोर राष्ट्रहरूका सरोकारका विषय कतिपय अवस्थामा महत्त्वहीन ठानिएका छन्। नेपालले राष्ट्रसंघलगायत अन्य मुलुकसँग प्रभावकारी कूटनीति सञ्चालन गर्न सकेमा सुरक्षा परिषद्बाट नेपालभारत सीमा विवादमा अनुसन्धान गर्ने वा विज्ञ खटाउने वा अन्य कुनै उपाय सिफारिस गर्न लगाउने अवस्थासम्म पुयाउन सके विवाद समाधानका मार्ग खुल्न सक्छ। यसका लागि विवाद समाधान नभएको अवस्थामा क्षेत्रीय शान्ति भंग हुन सक्ने अवस्था विद्यमान रहेको छ भन्ने कुरा नेपालले स्थापित गर्न सक्नुपर्छ। सन् १९५० कै दशकदेखि नै भारतले कालापानीमा आफ्नो सुरक्षा उपस्थिति जनाउँदा नेपालले तत्कालै सैनिक कारबाही सञ्चालन गर्न सक्थ्यो र नेपालले कुनै पनि प्रकारको प्रत्याक्रमणको कारबाही चलाएको भए आत्मरक्षाका लागि कारबाही चलाएको ठानिन्थ्यो र विवादको स्वत: अन्तर्राष्ट्रियकरण हुन्थ्यो, तर नेपालले कुनै पनि प्रकारको प्रतिरक्षात्मक कारबाही नचलाएकाले विवादलाई अन्तर्राष्ट्रियकरण गर्न प्रभावकारी कूटनीतिक प्रक्रिया थाल्नुपर्ने अवस्था आएको छ। विवादको अन्तर्राष्ट्रियकरण भइसकेपछि पनि कुनै पनि अन्तर्राष्ट्रिय संस्थाले स्वयं विवादको छिनोफानो गर्ने नभई विवाद समाधानका लागि प्रक्रिया र आधार सिफारिस गर्ने हो र यिनै सिफारिस गरिएका आधारहरूलाई मध्यनजर गर्दै विवादका दुवै पक्षले पुन: वार्ताबाटै छिनाफानो गर्नुपर्ने हुनाले धैर्यपूर्वक वार्ताबाटै विवादको छिनाफानो गर्ने प्रयत्न गर्नुपर्छ, अन्यथा समस्याको समाधान हुनुभन्दा समस्या अनावश्यक रूपमा गिजोलिने खतरा रहन्छ। सीमा विवाद यस्तो विषय हो, जसको अन्य कुनै उपायबाट समाधान नभएमा अन्तिममा युद्धको हल खतरा रहन्छ। पहिलो कुरा युद्ध आफैंमा गैरकानुनी हो। दोस्रो युद्धको परिणाम अमानवीय र अप्रिय हुन्छ। आधुनिक समयका युद्धहरू केवल दुई देशका मात्र समस्या नभएर क्षेत्रीय र विश्व शान्तिविपरीतको कार्य भएकाले युद्धको स्थिति आउन नदिन सीमा विवाद कूटनीतिक माध्यमबाटै हल गर्न पक्ष राष्ट्रहरूको प्रयत्न रहनुपर्छ। निष्कर्ष काली नदी कुन हो भन्नेमा विवाद रहेकाले तथ्य प्रमाणका आधारमा प्रभावकारी कूटनीतिक वार्ता गर्न दुवै पक्ष तयार रहनुपर्छ। कूटनीतिक वार्ताबाटै तथ्य प्रमाणका आधारमा यो समस्याको हल निकाल्ने इमानदार प्रयास दुवै मुलुकले गर्नुपर्छ। दुवै देशले पेस गरेका तथ्य प्रमाणमा विश्वास नभई कूटनीतिक समाधान निकाल्न असम्भव देखिए अन्तर्राष्ट्रिय न्यायालयमा असहमत हुने कारण छैन। नेपाल र भारतबीचको कालापानी सीमा समस्या हल गर्ने एकमात्र उपाय कूटनीतिक वार्ता नै हो। नत्र यो समस्यालाई अन्तर्राष्ट्रियकरण गर्नुपर्ने अवस्था आउन सक्छ। समस्यालाई अन्तर्राष्ट्रियकरण गर्दा भारतलाई समस्या सामाधानका लागि बाध्य पार्न विभिन्न अन्तर्राष्ट्रिय मञ्चहरू उपयोगी हुन सक्छन् भन्ने हो। तर, यो विकल्प प्रभावकारी हुनेनहुने कुरा अन्तर्राष्ट्रिय शक्ति सन्तुलनमा भर पर्छ। त्यसकारण, नेपाल र भारतबीच कूटनीतिक समाधानको गुन्जाइस रहेसम्म अन्तर्राष्ट्रियकरण गर्नु पनि उपयुक्त हुँदैन। अन्तर्राष्ट्रियकरणले समस्या अनावश्यक रूपमा गिजोलिने खतरा रहन्छ। विवादको अन्तर्राष्ट्रियकरण भइसकेपछि पनि कुनै पनि अन्तर्राष्ट्रिय संस्थाले स्वयं विवादको छिनोफानो गर्दैनन्। विवाद समाधानका लागि प्रक्रिया र आधार सिफारिससम्म गर्ने हो। यिनै सिफारिस गरिएका आधारहरूलाई मध्यनजर गर्दै विवादका दुवै पक्षले पुन: वार्ताबाटै छिनाफानो गर्नुपर्ने हुनाले धैर्यपूर्वक वार्ताबाटै विवादको छिनाफानो गर्ने प्रयत्न गर्नुपर्छ। यस्ता सिफारिसका आधारमा समस्या समाधान गर्न भारत राजी भएमा अन्तिममा दुई पक्षीय वार्ता नै गर्नुपर्छ। त्यसैले यो विवादलाई द्विपक्षीय कूटनीतिक पहलबाटै हल गर्न भरमग्दुर प्रयत्न गर्नुपर्छ। यो समस्या हल हुन सकेन भने यो समस्या अक्साई चीन एवं पाकिस्ताननियन्त्रित कश्मीर समस्याजस्तो बल्झिन सक्ने खतरा पनि त्यत्तिकै छ। (पौडेल नेपाल ल क्याम्पसका सहप्राध्यापक हुन्।"
"मी लर्ड, म फर्किन सक्दिनँ !","मानहानिको आरोपमा भारतका वरिष्ठ वकिल प्रशान्त भूषणलाई सर्वोच्च अदालतले दोषी ठहर्याउँदै सजाय सुनाउन २ दिन घर्काउँदै माफीमाग्न र भनाइ फिर्ता लिन भनियो। मनले नमागएिको माफी माफी नै हुँदैनथ्यो। न्यायालय माफी दिन चाहन्छ तर भूषण माग्दिनँ भन्छन्। शब्द फिर्ता लिन अन्तरात्माको आवाज हुनुपर्छ। भूषणले पछिल्लो भनाइ पनि मी लर्ड, म फर्किन सक्दिन् ! अवस्था अनौठो टकराहटमा पुग्यो। जसले माफी माग्नुपर्ने हो, ऊ आपूले उठाएका समग्र विषय सिलसिलेवार बहस होस् भन्ने माग गर्छ, माफी दिने शक्ति भने विषयलाई समग्रमा नभई अंशमालिँदै माफी दिन आतुर छ। अभियुक्त ले माफी नमाग्दा समग्र व्यवस्थामाथि नै प्रश्न उठे, संवैधानिक बेन्चको माग भयो। नेपाली राजनीतिका धेरै अग्ला मान्छे रूपचन्द विष्टलाई एकपटक राट्रिय पञ्चायत सदस्यलाई अपमान गरेको, निर्विकल्प पञ्चायतको खिस्सी उडाएकोमा भनाइ फिर्ता लिन भनियो। मण्डले र पञ्चायतको घेराका विष्टले शब्द फिर्ता लिएँ भने। झक्की स्वभाव परिचित पत्रकारले कारण सोध्दा विष्ट सिकारलाई गोली हानीं, सिकार ढल्यो, मर्यो। जे भन्नु थियो, भनीं। जनतामा बहस पुगिसक्यो। अब मरेको सिकारबाट मैले चिसो गोली निकालेको मात्र हुँ भनें। भारतीय पूर्वप्रधानमन्त्री अटलविहारी वाजपेयी, यसै पनि तेजतर्रार सांसद थिए, उनले एक दिन सदनमा भने कांग्रेसी आधा सांसद मूर्ख छन्। शब्द फिर्ता लिन होहल्ला भयो। तव वाजपेयीले भने कांग्रेसका सांसद आधाजसो बुद्धिमान छैनन्।तर भूषणले भने कूटनीतिक बाटो पछ्याएनन्। सडक र सदनमा लडिने संघर्ष भूषणले सर्वोच्च न्यायालयमा पुर्याए। नागरिक सरोकारका विषयमा ३० वर्षदेखि पैरवी गर्दै संघर्षरत भूषणका दुईवटा ट्वीटले व्यवस्था हल्लियो, तरंगित बनायोे। ११ वर्ष पहिलाको मुद्दा फेरि ब्युँझाइयो। अदालतले उनलाई ताने पनि विश्वव्यापी सत्ता, कर्पोरेट र न्यायालयको सम्बन्ध र प्रभावबारे गम्भीर बहस भने छेडिए। भूषणका दुई ट्वीट नागपुरको राजभवनमा मास्क र हेलमेट नलगाई सीजेआई (प्रधानन्यायाधीश) ५० लाखको एउटा मोटरसाइकलमा सवार भइरहेका छन्, जो भाजपाका एक नेताको हो। त्यो पनि यस्तो समयमा जब उनले सुप्रिम कोर्टलाई लकडाउन मोडमा राखेका छन्, जसले नागरिक न्यायसम्म पुग्ने आधारभूत अधिकारदेखि वञ्चित छन्। आपत्काल घोषित नगरे पनि भारतमा लोकतन्त्रलाई कसरी सखाप पारियो, यो थाहा पाउनका लागि भविष्यमा इतिहासकारले बितेका ६ वर्ष नियाल्नेछन् तब यस विनाशलाई सुप्रिम कोर्टको भूमिकाको मुख्यरूपमा रेखांकित गर्नेछन् र त्यसमा पनि महत्त्वपूर्ण पछिल्ला चारजना प्रधानन्यायाधीशहरूको भूमिकाको उनको सन् २००९ मा तहल्का पत्रिकामा छापिएको अन्तरवार्तामा १६ प्रधानन्यायाधीशमध्ये आधा भ्रष्ट छन् भनेका थिए। २०१२ देखि सुनवाइ नभएको त्यो मुद्दा फेरि ब्युँझाइयो। अभिव्यक्तिका स्वतन्त्रता भर्सेस मानहानि ती ट्वीटको प्रसंगलाई एटर्नी जनरलको सल्लाहबेगर अदालतले स्वतः संज्ञा नलिँदै १५ अगस्तमा मानहानि मुद्दाको १५ फैसलामा भूषणलाई दोषी सावित गर्यो विनासर्त माफी मागे कुनै दण्डात्मक सजाय नहुने। भूषण टसमस नभएर पुरानै कुरा दोहोर्याउँदै गए। जहिले र जहाँ पनि अक्करमा ठक्कर पुगेपछि हरेक शक्ति तिल्मिलाएर बदला लिन अहंकारमा उत्रिन्छ। तर, समयको चयन, मुद्दाको प्रकृति, अदालतको भूमिका, भूषणको समर्थनमा उत्रिएको जनमतले विषयलाई भारत र विश्वव्यापी नै बहस सुरु गरायो। १२ जना पूर्वन्यायाधीशसहित एक सय ३१ प्रबुद्ध नागरिकले समर्थनमा लिखत बयान जारी गरे। हजारौं वकिल पक्षमा उभिए। जनसरोकारका मुद्दामा अदालती घेरा र सडकमा मात्र देखिने सक्रियतावादी अब भने न्यायिक स्वतन्त्रताका चर्चित प्रतीक बन्दै नांगो उदारवादको सिन्डिकेट अध्यक्षताका लागि दस्ताबेज बने। अदालतमा भूषण ः मैले गरेका ट्वीट एक नागरिकका रूपमा सत्यलाई सामने ल्याउने प्रयास हो। म यस्तो बेला पनि बोल्दिनँ भने आफ्नो जिम्मेवारी उठाउन असफल सावित हुनेछु। म यहाँ राष्ट्रपिता महात्मा गान्धीको एउटा भनाइ राख्न चाहन्छु, म दया गर्नका लागि भन्दिनँ। म उदारता देखाउनका लागि भन्दिनँ। म अदालतले दिएको जस्तै सजाय पनि स्विकार्छु। यही एक नागरिकको पहलो कर्तव्य पनि हो। अदालत मलाई थप समय दिन चाहन्छ भने म यसलाई स्वागत गर्छु, तर यसबाट केही फाइदा हुन्छ भन्ने मलाई लाग्दैन। यसले अदालतको समय मात्र बर्बाद हुन्छ। मैले आफ्नो बयान फेर्ने यसको ठूलो सम्भावना छैन । मलाई यो भरोसा गर्न मुस्किल छ कि मेरा दुई ट्वीटले भारतको लोकतन्त्रको यस महत्त्वपूर्ण अंगलाई अस्थिर गरिदियो। म यस कुरालाई दोहोर्याउन चाहन्छु कि मेरा दुवै ट्वीट् मेरा विचार व्यक्त गर्छन् र लोकतन्त्रमा विचार व्यक्त गर्नु अति आवश्यक हुन्छ। म मान्छु कि लोकतन्त्रमा कुनै पनि संस्थानको खुला आलोचना संवैधानिक स्थिति बनाइराख्न अति आवश्यक छ न बोल्नु आफ्नो कर्तव्यलाई त्याग्नुजस्तै हो र त्यो पनि मजस्तो अदालतसँग जोडिएको व्यक्तिका लागि म दयाको भीख माग्दिनँ। न उदारताको अपिल नै गर्छु। यस विषयमा जे सजाय दिइन्छ म यहाँ कस्तै प्रकारको सजाय पनि शिरोधार्य गर्न आएको छु। जेलाई अदालत अपराध मान्छ, मेरो नजरमा त्यो गल्ती हैन। बरु नागरिकप्रतिको सर्वोच्च कर्तव्य हो। मलाई दुःख यसमा लागेको छ, अदालतको मानहानिको दोषी ठहर्याइयो जसको महिमा मैले दरबारी र जयजयकारको रूपमा नभई बरु ३० वर्षसम्म संरक्षक बनाइरहन कोसिस गरें। लोकतन्त्रमा खुला आलोचना जरुरी छ। हामी यस्तो समयमा छौं जब संवैधानिक सिद्धान्त रक्षा व्यक्तिगत निश्चिन्तताभन्दा धेरै महत्त्वपूर्ण हुनुपर्छ। बोल्न असफल हुनु कर्तव्यको अपमान हुन्छ। यो मेरा लागि खराब हुनेछ कि मैले प्रामाणिक टिप्पणीका लागि माफी मागिरहुँ। मानहानि र नेपाली अदालत नेपालमा मानहानि मुद्दाका उल्लेखनीय व्यक्तित्व छन्। अदालतमाथि औंला उठ्ने गरेका पनि छन्। पूर्वप्रधानमन्त्रीहरू डा केआई सिंह, सूर्यबहादुर थापा, गिरिजाप्रसाद कोइरालाले मानहानि मुद्दाको सामना गरे। वरिष्ठ वकिल कृष्णप्रसाद भण्डारीलाई (विश्वमै सबभन्दा बेन्चमै सक्रिय सम्भवतः बुद्ध वकिल, ९३ वर्ष) अदालती फैसलामा उहाँले मानहानि नै गर्न सक्नुहुन्न भन्यो। वरिष्ठ पत्रकार हरिहर विरही एक दिन जेल बसे। लोकमान सिंह कार्कीलाई अदालतपरिसरमै मोसो दल्ने विप्लव नेतृत्व नेकपासम्बधित विद्यार्थी नेता प्रकाश शाही महिना दिन जेल बसे। सर्वोच्चका कैयन् फैसला विवादमा परेका छन्। पछिल्लो घटना प्रहरी पूर्वनायब निरीक्षक रञ्जन कोइराला र पृथ्वी मल्ल सन्दर्भ छताछुल्ल भयो। पार्टी कोटामा न्यायाधीश नियुक्त हुन थालेपछि बफादारी संविधानको रक्षक कि नियुक्त दिनेप्रति ? प्रश्न उठे। वरिष्ठ अधिवक्ता शम्भु थापाले टीभी अन्तर्वार्तामा अदालत भ्रष्ट छ, वकिल र बिचौलियाले घुस खुवाउँछन् भन्दा कसैलाई आश्चर्य लागेन। सर्वोच्चका पूर्वन्यायाधीश प्रकाश वस्ती न्यायपालिकाको भविष्य जनआस्थाको सवालमा आउँदा दिन झन्झन् कष्टकर हुनेछन् भन्छन्। न्यायको अन्तिम भरोसा सर्वोच्च न्यायालय हो। विश्वासको संकट बढ्दै जाँदाप्रहरी, अदालतसँग पंगा लिँदा कुनै पनि फर्जी मुद्दामा फसाइदिन सक्छ भन्ने जनमानसमा आतंक भयो। सत्ताको चासो रहन्छ भने अझ बन्दी प्रत्यक्षीकरणमा फैसला सरकार पालना गर्दैन भन्ने देखिन्छ। पूर्वडीआईजी महेशविक्रम शाह एउटा कथामा लेख्छन्, पुलिस, वकिल, पत्रकार र नेता मिलेदेखि जस्तो मुद्दामा पनि अपराध सावित गर्न सकिन्छ। समस्या जब्बर छ भन्ने आत्मस्वीकृत सर्वोच्च अदालतले ३० साउनमा फेरि गर्यो। माननीय न्यायाधीश हरिकृष्ण कार्कीको संयोजकत्वमा आठ सदस्यीय समितिको कार्य न्यायपालिकामा हुन सक्ने विकृति, विसंगति, अनियमितता तथा बिचौलियाबाट हुन सक्ने क्रियाकलाप र त्यसको रोकथामका लागि चाल्नुपर्ने प्रभावकारी उपायका सम्बन्धमा विस्तृत अध्ययन गरी प्रतिवेदन पेस गर्न भन्ने कार्यादेशको पहिलो बुँदामायस सम्बन्धमा भएका पूर्वअध्ययन प्रतिवेदनका सुझावहरूसमेतको अध्ययन गरी न्यायपालिकामा हुन सक्ने विकृति, विसंगति, अनियमितता वा भ्रष्टाचार एवं बिचौलियाबाट हुन सक्ने क्रियाकलाप रोक्न कानुनी संरचनागतलगायत उपयुक्त र प्रभावकारी उपायसहितको प्रतिवेदन पेस गर्ने। अन्त्यमा, आलोचनात्मक चेत राख्ने बुद्धिजीवीहरूका लागि जेल बन्दै गएको भारतमा प्रशान्त भूषणको अर्थ आचरणले नैतिक पुँजी र भूमिकाले इच्छाशक्ति भएकाले मात्रै शक्तिसँग टकराउन सक्छ भन्ने हो। शक्तिसँगको डर पनि डराएर मुक्त भयो भने मात्र सत्ता, कर्पोरेट र क्लेप्टोक्रेसीसँग भिड्न सक्छ। केही जिउँदा मान्छे संसारमा अझै भएर मात्र प्रलय नआएको हो। पूरा समाज भ्रष्टीकरण भइसकेको छैन। सपना र दायित्व अझै तुहिएको छैन। धरतीका असल सन्तानका छातीमा धड्कन अझै सुनिन्छन्। यो अस्तव्यस्तता, महामारी, उग्र दक्षिणपन्थको धार्मिक र वर्चस्वशाली अभियानका बीचमा पनि मान्छेले नयाँ तरिकाले सोच्दैछन्। नयाँ समाज बन्नेछ, बनाउने जागृत समाज विश्वमै जाग्दैछ भन्ने सन्देश हो।"
व्यापारमा सुधार,"काठमाडौं : चालु आर्थिक वर्षको पहिलो महिना साउनमा वैदेशिक व्यापारमा सामान्य सुधार आएको छ। साउनमा व्यापार घाटा सुधार हुनुका साथै आयात र कुल वैदेशिक व्यापारमा पनि घटेको छ। निर्यात केही वृद्धि भएको छ। निर्यात घटेका कारण व्यापार घाटामा कमी आएको हो। भन्सार विभागको तथ्यांकअनुसार आव २०७६।७७ को साउनको तुलनामा व्यापार घाटा २२१७ अर्थात् २१ अर्ब ७० करोड रुपैयाँ कम भएको छ। गत साउनमा नेपालको ७६ अर्ब १८ करोड ७९ लाख व्यापार घाटा भएको छ। अघिल्लो वर्ष यही महिना ९७ अर्ब ८८ करोड ८२ लाख घाटा थियो। साउनमा ८५ अर्ब ८० करोड ७९ लाख रुपैयाँको विभिन्न वस्तु नेपालमा आयात भएको थियो। गत वर्षको साउनमा १ खर्ब ६ अर्ब ७२ करोड रुपैयाँको वस्तु आयात भएको थियो। नेपालले ९१ मुलुकसँग वैदेशिक व्यापार गर्र्दै आएको छ। अघिल्लो वर्षको साउनको तुलनामा यो साउनमा ८८६ प्रतिशतले निर्यात दर वृद्धि भएर ९ अर्ब ६२ करोड रुपैयाँको नेपालबाट विभिन्न प्रकारको उत्पादन निर्यात भएको थियो। अघिल्लो वर्षको साउनमा भने ८ अर्ब ८३ करोड रुपैयाँ बराबरको निर्यात भएको थियो। अघिल्लो वर्षको साउनको तुलनामा यो साउनमा १७४२ प्रतिशतले गिरावट आएर कुल ९५ अर्ब ४२ करोड ८० लाख रुपैयाँको वैदेशिक व्यापार भएको छ। अघिल्लो वर्षको साउनमा १ खर्ब १५ अर्ब ५६ करोड रुपैयाँको कुल वैदेशिक व्यापार भएको थियो। कुल वैदेशिक व्यापारमा आयातको हिस्सा ८९९२ र निर्यातको हिस्सा १००८ प्रतिशत छ। आयात अवस्था चालु आवको साउनमा सबैभन्दा बढी कृषिजन्य वस्तु आयात भएको छ। कृषिजन्य वस्तुको आयातमा १२ अर्ब ४६ करोड रुपैयाँ बिदेसिएको छ। कृषिजन्य वस्तुमध्ये सबैभन्दा बढी खाद्यान्न (धान, चामल, गहुँ, मकै, कोदो) ६ अर्ब रुपैयाँको आयात भएको छ। यस्तै फलफूल १ अर्ब ६१ करोड, कफी तथा चिया ७० करोड, माछा ७ करोड ८९ लाख, डेरीजन्य उत्पादन, अण्डा र मह १७ करोड ५४ लाख, पुष्पसम्बन्धी विभिन्न प्रकार बिरुवा ४६ लाख, तरकारी ३ अर्ब २४ करोड र मासु ८८ लाख रुपैयाँको आयात भएको छ। यसैगरी इन्धन र बिटुमिन ८ अर्ब ८४ करोड ८० लाख, खानीजन्य वस्तु १ अर्ब १० करोड, औषधि १ अर्ब ८८ करोड, रासायनिक मल १ अर्ब २३ करोड , केमिकल १ अर्ब ५७ करोड र प्लास्टिक ३ अर्ब ४८ करोडको आयात भएको छ। आइरन तथा स्टिल ६ अर्ब ५४ करोड, आइरन तथा स्टिलका सामग्री १ अर्ब १७ करोड, बोइलर र मेसिनरी ५ अर्ब ७२ करोड, विद्युतीय उपकरण ८ अर्ब २९ करोड, सवारीसाधान ४ अर्ब ५३ करोड, सेनाका हातहतियार १ अर्ब ७४ करोड रुपैयाँको आयात भएको छ।"
कोरोनाको 'हटस्पट' अब काठमाडौं,"काठमाडौं : देशको संघीय राजधानी काठमाडौंमा बुधबार मात्रै २ सय ३० जना कोरोना संक्रमित थपिएका छन्। केही सातायता औसतमा सयभन्दा माथि संक्रमित थपिने क्रम जारी छ। यहाँ संक्रमितको संख्या ३ हजार १ सय ८५ पुगेको छ। ११ स्थानीय तहमध्ये काठमाडौं महानगरपालिका, कीर्तिपुर, चन्द्रागिरि नगरपालिका बढी प्रभावित देखिएका छन्। अन्य तहमा पनि कोरोना भने फैलिएकै अवस्था छ। सरकार र नागरिक दुवैका कमजोरीले काठमाडौं संक्रमणको उच्च जोखिममा गएको विज्ञ बताउँछन्। शुक्रराज सरुवा रोग तथा ट्रपिकल अस्पतालका डा शेरबहादुर पुनले लकडाउन खुलेसँगै बाहिरी जिल्लाबाट आउने व्यक्तिको परीक्षण र व्यवस्थापन गर्न नसक्नु मुख्य कारण भएको बताए। लकडाउन खुसेसँगै बाहिरी जिल्लाबाट काठमाडौं आउने बढे, डा पुनले भने, जुन बेला ९९ प्रतिशतमा लक्षण देखिएको थिएन। लक्षण नभएकाहरू गाइडलाइनअनुसार क्वारेन्टाइनमा बसेनन्। उनीहरू समुदायमा काम गर्ने व्यक्ति थिए। बिनापरीक्षण काममा गए। यसबाट पनि एक प्रकार जोखिम बढ्यो। बाहिरी देशबाट आएकालाई सरकारले क्वारेन्टाइनमा राख्यो। परीक्षण गर्यो। तर, बाहिरी जिल्लाबाट आउनेलाई भने काठमाडौंमा क्वारेन्टाइनमा राखिएन। उनीहरूको परीक्षण पनि गरिएन। सरकारले लकडाउनको समयको सदुपयोग गर्न नसक्नु अर्को समस्या भएको उनले बताए। लकडाउनको समयमा आवश्यक तयारी गर्नुपथ्र्यो, उनले भने, सरकारले रणनीति बनाउनुपथ्र्यो त्यो काम भएन। पुरानै तरिकामा चल्यो। लकडाउन खुलेसँगै काठमाडौं उपत्यकामा सार्वजनिक सवारी चले। व्यापार व्यवसाय पनि चलाउन थालियो। मजदुरहरू काममा लागे। तर कोरोनाका लागि अपनाउनुपर्ने सुरक्षाका उपाय अपनाइएन। जुन संक्रमण फैलिनुको अर्को कारण बन्यो। मास्क नलगाउनु र भीडभाडमा जानु संक्रमण फैलनुको अर्को कारण भएको संक्रामक रोग विशेषज्ञ डा अनुप सुवेदीले बताए। काठमाडौंको जनघनत्व एकदमै धेरै छ, डा सुवेदीले भने, गल्लीहरू एकदमै साँघुरा छन्, जहाँ नगई हुँदैन। तरकारी किन्न वा अन्य काममा जानुपर्यो। यस्तो अवस्थामा स्थानीयले हेलचेक्र्याइँ गरे। सुरक्षामा ध्यान दिएनन। यसले संक्रमण फैलियो। उनले सरकारले परीक्षणको दायरा फराकिलो नबनाउनु पनि संक्रमण फैलनुको अर्को कारण भएको बताए। परीक्षणको दायरा साँघुरो भयो, उनले भने, बिरामीहरू सहज परीक्षण नभएकाले रोग लिएर बसिरहेको अवस्था छ। कन्ट्याक ट्रेसिङ भएको छैन। संक्रमितका परिवारलाई ट्रेसिङ गरिएको छैन। यहाँका स्थानीय तहरूले पनि कोरोना नियन्त्रणमा राम्रो भूमिका निभाउन सकेका छैनन्। उपत्यकाका एकाध स्थानीय तहबाहेक अन्यले क्वारेन्टाइनै व्यवस्थापन गर्न सकेका छैनन्। सबैभन्दा ठूलो काठमाडौं महानगरले क्वारेन्टाइन बनाएको छैन। बल्ल उपत्यकामा एकीकृत क्वारेन्टाइनमा जुटेको काठमाडौंका मेयर विद्यासुन्दर शाक्य बताउँदैछन्। कीर्तिपुर नगरपालिकाका मेयर रमेश महर्जनले स्थानीय तहहरूबाट कमजोरी भएको स्विकार गरे। बाहिरबाट आउनेलाई व्यवस्थित गर्न नसकेकाले संक्रमण फैलिएको उनको भनाइ छ। हाम्रो नगरपािलकामा ३७ जनामा कोरोना देखिएको छ, उनले भने, ती सबै बाहिरी जिल्लाबाट आउने र उनीहरूका परिवारका सदस्य मात्रै छन्। बाहिरबाट आउनेलाई व्यवस्थित गरेर क्वारेन्टाइनमा राख्न सकेको भए अहिलेको अवस्था आउने थिएन।अब के गर्ने ? डा सुवेदीले महामारी नियन्त्रण गर्न परीक्षण, ट्रेसिङ र आइसोलेसन तीन मात्रै विकल्प रहेको बताए। सरकारले बढीभन्दा बढी परीक्षण गरेर आइसोलेसनमा राख्नुपर्ने उनको भनाइ छ। हामीसँग तीनवटा मात्रै विकल्प छन्, उनले भने, परीक्षण बढी हुनुपर्यो। संक्रमितसँग सम्पर्कमा रहेकाको ट्रेसिङ र आइसोलेसनको पूरा व्यवस्था गर्नुपर्यो। घरधनीको डरका साथै महँगो भएकाले परीक्षण नगरेको उनले बताए। निर्धक्क परीक्षणको वातावरण बनाउनुपर्ने उनको भनाइ छ। काठमाडौंमा समुदायस्तरमा संक्रमण फैलिएको हो होइन भनेर बहस चलिरहेको छ। अवस्था हेर्दा समुदायमा गइसकेको विज्ञहरूको भनाइ छ। सरकारी पक्षको दाबी भने समुदायमा फैलिएको छैन भन्ने हो। यस्तो अवस्थामा पहिला समुदायस्तरमा कोरोना संक्रमण फैलिएको वा नफैलिएको सरकारले स्पष्ट पारे मात्र महामारी नियन्त्रण गर्न सकिने डा पुनको भनाइ छ। अहिलेको अवस्थामा समुदायमा संक्रमण फैलिएको छ कि छैन भन्नेमा विवाद छ, उनले भने, यो कुरा सरकारले स्पष्ट पार्नुपर्यो अनि मात्र आगामी दिनको रणनीति तयारी गर्नुपर्छ। उनका अनुसार समुदायमा फैलिएको भए त्यस क्षेत्रमा आवतजावत बन्द गर्नुपर्छ। नफैलिएको भए सुरक्षा उपाय अपनाउनुपर्छ। समुदायमा परीक्षणलगायत काम गर्नुपर्ने उनले बताए। सरकारले उपत्यकामा लगाइएको निषेधाज्ञा अवधिमा आवश्यक तयारीका काम गर्नुपर्ने उनको भनाइ छ। निषेधाज्ञामा सरकारले समुदायमा परीक्षण गर्ने, आइसोलेसन बनाउने काम गर्नुपर्यो, उनले भने, सुतेर बस्नु भएन। निषेधाज्ञाको फाइदा लिएर काम गर्नुपर्छ।"
