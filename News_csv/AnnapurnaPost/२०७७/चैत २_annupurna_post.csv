शीर्षक,विवरण
निमुखालाई उपचार समस्या,"गाँस, बास, कपास नागरिकका आधारभूत आवश्यकता हुन्। शिक्षा तथा स्वास्थ्यको पनि उत्तिकै महत्व छ। समतामूलक समाजमा यी सबै आवश्यकता पूरा गर्ने दायित्व राज्यको हुन्छ। तर नागरिक अझै पनि यस्तो पीडादायी अवस्थाको सामना गर्न बाध्य छन्, जहाँ उनीहरूले उचित स्वास्थ्य सुविधा त परैको कुरा, उपचार गराउँदागराउँदै निको नभएर जीवन त्यागेका आफन्तको शवसमेत अस्पतालबाट निकाल्न पाएका छैनन्। बिरामी निको पार्न हर प्रयत्न गरे पनि सफल हुन नसक्नुको वियोगान्त अवस्था त छँदैछ, भएभरको सम्पत्ति बेचेर पनि अस्पतालको पैसा तिर्न नसकेपछि शव नै बन्धक राख्नुपर्ने अवस्था आउनु दुखद हो। सुखी नेपाली समृद्ध मुलुकको गफ फलाकेर नथाक्ने राज्यका लागि योभन्दा लाजमर्दो अवस्था अरू केही हुन सक्दैन। धनुषाका १८ वर्षीय कैशाल कापर फागुन १२ गते मोटरसाइकल दुर्घटनामा परे। उनलाई तत्काल उपचारका लागि विराटनगर न्युरो अस्पताल लगियो। आर्थिक अवस्था कमजोर भएका कारण उनको परिवारले सरसापट गरेर भए पनि उपचारका लागि अस्पताललाई १ लाख ५० हजार बुझाएको थियो। तर जति कोशिस गरे पनि उनको उपचार सफल भएन, कापरको निधन भयो। निधनपछि थप तीन लाख ८५ हजार रुपैंयाँ तिर्न बाँकी रहेको भन्दै उनको परिवारलाई अस्पतालले शव दिन मानेको छैन। आफन्तसँग ऋण लिएर उपचार गराए पनि किशोरावस्थामै परिवारको सदस्य गुमाउनुपर्ने पीडा उनको परिवारमा छ। उपचार गराउँदा खर्च भएको सबै रकम चुक्ता नभएको भन्दै अस्पतालबाट शव निकाल्न नपाउनु अर्को दुःखदायी अवस्था छ। एउटा मानवका लागि योभन्दा ठूलो बज्रपात अरू केही हुन सक्दैन। सरसर्ती हेर्दा राज्यको नजरमा यो एउटा परिवारले भोग्नुपरेको पीडाजस्तो देखिन्छ, तर हरेक परिवारका लागि यो नै सबैभन्दा ठूलो पीडा हो। यस्तो अवस्थामा पनि राज्य वा अन्य कुनै पनि निकायबाट सहयोग हुँदैन भने कापर परिवारका लागि राज्य हुनु र नहुनुमा तात्विक फरक पर्दैन। संविधानमा हरेक नागरिकलाई निःशुल्क आधारभूत स्वास्थ्य सुविधा दिने उल्लेख गरिएको छ। निधन भएका व्यक्तिको आफन्तले पैसा नभएकै कारण शवसमेत हेर्न नपाउने अवस्था आउनु भनेको सार्वभौमसत्ता सम्पन्न संवैधानिक व्यवस्थाको समेत खिल्ली उडाउनु हो। संवैधानिक व्यवस्थाको मर्यादा राख्नकै लागि पनि शवको पर्खाइमा रहेका परिवारको समस्याप्रति राज्य जिम्मेबार बन्नुपर्छ। त्यतिमात्रै होइन, हरेक अस्पतालले गरिब, असहाय वर्गका नागरिकलाई निःशुल्क उपचारका लागि निश्चित कोटा छुट्याउनुपर्छ। यी व्यवस्थाको कार्यान्वयन गर्ने भनेको यस्तै बेलामा हो। यी व्यवस्था कार्यान्वयन भएको छ कि छैन भन्ने विषयमा जिम्मेवार निकायले पनि निरन्तर अनुगमन गरिरहनुपर्छ। कागजमा भएको व्यवस्थालाई व्यवहारमा कार्यान्वयन गर्नुपर्छ। आफैले प्रबन्ध गरेको व्यवस्था कार्यान्वयन गराउन नसक्नु भनेको नागरिकको आधारभूत आवश्यकता पूर्ति गर्न राज्य गम्भीर रहेनछ भन्ने पुष्टि हुनु हो। उपचार खर्च नपुगेर शव नै दिन नसक्ने अवस्था आउँदा सम्बन्धित अस्पतालले पनि मानवीय व्यवहार प्रदर्शन गर्नु आवश्यक छ। पीडितको आर्थिक अवस्था हेरेर उपचारमा उचित छुट दिनुपर्छ। यति गर्दा पनि नसक्ने अवस्था आयो भने स्थानीय सरकारले विशेष चासो दिनुपर्छ। पीडित परिवार साँच्चिकै आर्थिक रूपमा विपन्न हो कि होइन भन्ने निक्र्योल गर्न पनि स्थानीय सरकारबाटै सजिलो हुन्छ। सोहीअनुसार आर्थिक सहायता उपलब्ध गराउन वा माथिल्लो निकायमा सिफारिस गर्न पनि सजिलो हुन्छ। जसरी भए पनि अस्पतालले शव दिएपछि मात्रै अन्तिम संस्कार गरौंला भनेर कुरेर बस्नुपर्ने पीडादायी क्षणको अन्त्य हुनुपर्छ।"
"धुम्बाराहीमा ओली र माधव पक्षबीच दुई घन्टा छलफल, कुरा केही मिलेन","काठमाडौं : नेकपाका अध्यक्ष केपी ओली र वरिष्ठ नेता माधवकुमार नेपाल पक्षबीच छलफल सकिएको छ। दुवै समूहबीच करिब २ घन्टा लामो छलफल चले पनि विवाद समाधानको निश्कर्ष भने केही निस्केको छैंन। छलफल सकारात्मक भएको दुवै पक्षका नेताहरूले बताएका छन्। प्रधानमन्त्री ओली र वरिष्ठ नेता नेपालबीच करिब ४ महिनापछि भेटवार्ता भएको हो। सोमबारको छलफलमा दुवै पक्षबाट मन माझ्ने र तितो पोख्ने काम भएको छ। बैठकमा नेपाल पक्षले फागुन २८ गते ओली पक्षले गरेको नेपाललगायतका पदाधिकारी हटाउने एकलौटी निर्णय खारेज हुनुपर्ने र त्यसपछि मात्र छलफल अघि बढ्ने अडान राखेका थिए। तर प्रधानमन्त्री ओलीले त्यसलाई प्रतिष्ठाको विषय नबनाउन आग्रह गरे पनि निर्णय सच्चाउने संकेत भने दिएका छैनन्। एमालेका उपाध्यक्ष भीम रावलले फागुन २८ को निर्णय फिर्ता भएपछि थप वार्ता हुने बताए। उनले भने, आज छलफल राम्रै भयो तर कुरा केही मिलेको छैन। वामपन्थी सम्पूर्ण शक्ति एकतावद्ध हुनुपर्छ। नेकपा एमालेलाई विभाजन हुने कुनै पनि क्रियाकलापको हामी विरुद्धमा छौं। पार्टीको विधान, प्रणाली र औपचारिक गतिविधिबाट नभएका निर्णयहरु मान्य हुनेछैनन्। २८ गते भएको बैठकको निर्णयलाई स्थगित गरिनुपर्छ।' बैठकमा सहभागी सुवास नेम्वाङले फागुन २८ गतेको निर्णयलगायतक विषयमा मतान्तर रहे पनि छलफल सरकारात्मक रहेको बताए। अर्का सहभागी रघुजी पन्तले पनि वार्ता सकारात्मक भएको प्रतिक्रिया दिए। 'वार्ता सौहार्यदपूर्ण भयो। सकरात्मक भयो। एकअर्काका कुरा सुन्ने, बुझ्ने काम भयो, उनले भने, हामीले आफ्ना अडान राख्यौं। अब प्रधानमन्त्रीले यसलाई सकारात्मक तरिकाले अगाडि बढाउनुहुन्छ भन्ने अपेक्षा लिइएको छ।' पार्टी कार्यालय धुम्बाराहीमा सुरु भएको बैठकमा प्रधानमन्त्री ओलीसहित ईश्वर पोखरेल, विष्णुप्रसाद पौडेल, प्रदीपकुमार ज्ञवाली र सुवास नेम्वाङ सहभागी भएका थिए। अर्को समूहबाट नेपालसहित भीम रावल, सुरेन्द्र पाण्डे, घनश्याम भूसाल, र रघुजी पन्तलगायत सहभागी भएपनि वरिष्ठ नेता झलनाथ खनाल भने उपस्थित भएनन्। अध्यक्ष ओलीले यही चैत ७ गते केन्द्रीय कमिटीको बैठक आह्वान गरेका छन् भने नेपाल पक्षले चैत ४ र ५ गते राष्ट्रिय भेला आयोजना गर्दै छ । दुवै पक्षले फरकफरक रुपमा भेला र बैठक आयोजना गर्दा विभाजन झन् जटिल हुने खतरा देखिएपछि दुवैतिरका तटस्थ नेताहरूको पहलमा धुम्बाराही बैठकको पहल गरिएको हो। धुम्बाराही बैठकपछि दुवै पक्षका नेताहरू समझदारी र एकताको खाका कोर्न आन्तरिक गृहकार्यमा व्यस्त भएका छन्।"
एमालेलाई एकताबद्ध बनाउन साझा अवधारणा निर्माण गर्ने सहमति,"काठमाडौं : नेकपा (एमाले)लाई एकताबद्ध बनाउन साझा अवधारणा निर्माण गरिने भएको छ। एमाले मुख्यालय धूम्रबाराहीमा पार्टीका अध्यक्ष तथा प्रधानमन्त्री केपी शर्मा ओली र नेता माधवकुमार नेपाल पक्षबीच पछिल्लो पटक देखिएको तिक्तता मेटाउन बसेको बैठकले पार्टीमा साझा धारणा निर्माण गरेर अगाडि बढ्ने सहमति भएको हो। नेता ज्ञवालीले सर्वोच्च अदालतले एमाले ब्यूँताउने निर्णयलाई अवसरका रुपमा लिँदै पार्टीलाई सुदृढ बनाउँदै र देखिएका विवादलाई समाधान गर्दै जानुपर्नेमा बैठकमा जोड दिइएको बताए। बलियो एमालेले मात्र अरू वामपन्थीलाई पार्टी एकतामा जोड्दै सिङ्गो देशलाई एकताबद्ध र नेतृत्व दिन सक्छ भन्नेमा साझा निष्कर्ष निकालेका छौँ, उनले भने। बैठकमा नेपाल पक्षले आफूविना बसेको गत फागुन २८ गतेको केन्द्रीय कमिटी बैठकले गरेका निर्णयमा असहमति जनाएको छ। प्रवक्ता ज्ञवालीले नेपाललगायत नेताहरुले फागुन २८ गते आफूहरुको उपस्थिति नभएको बैठकले गरेका निर्णयलाई स्थगन गर्न भनेको जानकारी दिए। हामीले ती निर्णयमा पुनरवलोकन, सुधार र समीक्षा गर्नुछ भने छलफलबाट गर्न सकिन्छ भनेका छौँ, उनले भने, फागुन २८ गतेको निर्णयलाई अर्को बैठकमा छलफल गर्न सकिने धारणा प्रधानमन्त्री ओलीले राख्नुभयो। बैठक बसिसकेको हुनाले फागुन २८ गतेको निर्णयलाई प्रतिष्ठाको विषय बनाएर जानु जरुरी छैन। उनले अर्को पक्षको यही चैत ४ र ५ गते गर्ने भनिएको भेलाले पार्टी एकतालाई बल नपुर्याउने जनाउँदै केन्द्रीय कमिटी बैठक आपसी परामर्शबाट तय गरौँ भनेर आफूहरुले भनेको स्पष्ट पारे। छलफलमा सहभागी नेता भीमबहादुर रावलले पार्टीलाई कसरी एकताबद्ध बनाएर लैजाने भन्ने विषयमा छलफल भए पनि कुनै निष्कर्ष ननिस्किएको छलफलपछि पत्रकारलाई जानकारी दिए। फागुन २८ गते केन्द्रीय कमिटीले गरेका निर्णय औपचारिक नभएकाले हामीले मान्दैनौँ भन्यो तर उहाँहरुले त्यसलाई स्वीकार गर्नुभएन, नेता रावलले भने, कुरा नमिलेपछि पुनः बैठक बस्ने भनिएको छ। उनले सर्वोच्च अदालतले नेपाल कम्युनिष्ट पार्टी (नेकपा) लाई मान्यता नदिई एमाले र नेकपा (माओवादी केन्द्र)लाई ब्युँताएपछि एमाले २०७५ साल जेठ ३ गतेभन्दा अगाडिकै स्थितिबाट पार्टी अगाडि बढ्नुपर्ने बताए। उनका अनुसार पार्टीलाई कसरी एकताबद्ध बनाउने भन्नेमा छलफल भएको छ। एमालेको कुनै पनि फुट स्वीकार गर्दैनौँ। पार्टीलाई एकताबद्ध बनाएर सशक्तरुपमा अगाडि बढाउनेमा हामी दृढ छौँ, नेता रावलले भने, तत्कालीन नेपाल कम्युनिष्ट पार्टी (नेकपा) एक भएन, भएन, फेरि पनि एमालेलाई विभाजन गर्ने कुनै पनि क्रियाकलापका विरुद्धमा हामी छौं। उनले पार्टीलाई एक बनाउनका लागि विधान, पद्धति र प्रणालीबाट पार्टी सञ्चालन हुनुपर्नेमा जोड दिए। उनले पार्टीको विवाद मिलाउन अहिले र यसअघि भएको निर्णय र गतिविधि स्थगन हुनुपर्ने माग पनि राखे। फागुन २८ गते भएको निर्णय रद्द गर्ने हो भने हामीले बोलाएको चैत ४ र ५ गतेको राष्ट्रिय भेला पनि स्थगन गरेर साझा धारणाका साथ हामी अगाडि बढ्न तयार छौँ, उनले भने । एमालेका अध्यक्ष ओलीले नेपाल पक्षको सहभागिताविना पदाधिकारी हेरफेर, प्रदेश कमिटीको कार्यविभाजन, माओवादी केन्द्रबाट आएका नेतालाई केन्द्रीय सदस्यमा मनोनयन र विधान संशोधन गरेपछि दुई समूहबीच तिक्तता पैदा भएको थियो। आजको छलफलमा अध्यक्ष ओलीसहित महासचिव ईश्वर पोखरेल, नेता विष्णुप्रसाद पौडेल, ज्ञवाली, सुवास नेम्वाङ तथा वरिष्ठ नेता नेपालका तर्फबाट नेपालसहित नेता रावल, घनश्याम भुसाल र सुरेन्द्रप्रसाद पाण्डे सहभागी थिए।  रासस"
माओवादी केन्द्रको केन्द्रीय समितिको बैठक केही दिन स्थगित,"काठमाडौं : नेकपा माओवादी केन्द्रको केन्द्रीय समिति बैठक केही दिनका लागि स्थगित भएको छ। पार्टी कार्यालय पेरिसडाँडामा दोस्रो दिन सोमबार बसेको बैठकमा २० जना नेताहरुले आआफ्नो धारणा राखेका थिए। बैठकपछि प्रवक्ता नारायणकाजी श्रेष्ठले संसदमा रहेका मुख्य तीन पार्टीसँग वार्ता गर्नुपर्ने र पार्टीको सांगठनिक क्रियाकलाप बढाउनुपर्ने भएकाले बैठक केहीदिन स्थगित गर्नुपरेको जानकारी दिए। उनले अब नेताहरु पूर्व जिम्मेवारी अनुसार जिल्लाजिल्लामा र प्रदेशमा जाने बताए। अहिले नै निर्धारित गरिएको जिम्मेवारीअनुसार तलसम्म एकसरो संगठनात्मक काम सम्पन्न गर्नुपर्नेछ । त्यस पछाडि फेरि केन्द्रीय समिति बैठक शुरूवात गर्नेछौं, उनले भने, त्यसपछाडि केही दिनभित्रै राष्ट्रिय कार्यकर्ता भेला हुन्छ। सर्वोच्च अदालतले नेपाल कम्युनिष्ट पार्टीलाई विभाजित गर्ने गरी सर्वोच्च अदालतले गरेको फैसलामाथि छिट्टै पुनरावलोकनका लागि जाने श्रेष्ठले बताए। उनले माओवादीबाट मन्त्री बनेका नेताहरुलाई स्पष्टिकरणको पत्र पठाइसकेको तर उनीहरुले प्रत्युत्तर नदिएकाले अब त्यसैलाई आधार बनाएर पार्टीले निर्णय लिने बताए। नेकपा माओवादी केन्द्रले मुख्यतया दुई दल, नेपाली कांग्रेस र जनता समाजवादी पार्टीसँग वार्ता गर्ने निर्णय गरेको छ।"
राष्ट्रपति भण्डारीले मंगलबार बोलाइन् सर्वदलीय बैठक,"काठमाडौं : राष्ट्रपति विद्यादेवी भण्डारीले मंगलबार सर्वदलीय बैठक बोलाएकी छन्। राष्ट्रपतिका स्वकीय सचिव भेषराज अधिकारीले मंगलबार दिउँसो ४ बजे सर्वदलीय बैठक बोलाइएको अन्नपूर्ण पोस्ट्लाई जानकारी दिए। मंगलबार अपरान्ह ४ बजे राष्ट्रपतिज्यूले सर्वदलीय बैठक आह्वान गर्नुभएको छ उनले भने,संघीय संसद्मा प्रतिनिधित्व गर्ने सबै दललाई बैठकमा बोलाइएको छ। अधिकारीले समसामयिक राजनीतिक विषयमा छलफल गर्न शितल निवासमा बोलाइएको बताए। संघीय संसद्मा नेपाल कम्युनिस्ट पार्टी (एमाले), नेपाली कांग्रेस, नेकपा (माओवादी केन्द्र), जनता समाजवादी पार्टी (जसपा), राप्रपा, नेपाल मजदुर किसान पार्टी र राष्ट्रिय जनमोर्चा छन्। सत्ता समीकरणको विषयमा दलहरुबीच चरणबद्ध रुपमा छलफल भइरहेको समयमा राष्ट्रपति भण्डारीले सर्वदलीय बैठक आयोजना गर्न लागेकी हुन्। गत पुस ५ गते प्रधानमन्त्री ओलीले विघटन गरेको प्रतिनिधिसभालाई सर्वोच्च अदालतले फागुन ११ गते पुनर्स्थापना गरेको थियो। सर्वोच्च अदालतको आदेशअनुसार फागुन २३ गते बसेको पुनर्स्थापित संसदको पहिलो बैठकमा आठ अध्यादेश पेस गर्ने कार्यसूचि थियो । सरकारले अध्यादेश पेस गर्ने प्रयास गरेपनि तर बहिष्कार, घेराउ र अवरोधले सम्भव भएन । मन्त्रिपरिषद् बैठकको सिफारिसमा राष्ट्रपति विद्यादेवी भण्डारीले अध्यादेशहरू जारी गरेकी हुन्। कार्यसूचीमा रहेका अध्यादेशहरू जारी भएको ६ महिनाभित्र प्रतिनिधिसभाबाट पारित हुनुपर्ने प्रावधान छ। सत्तारुढ र अन्य दलहरूबीचको विवादका कारण संसद चलाउन सभामुखलाई सकस परेको छ। सर्वोच्च अदालतले नेकपा एकतालाई बदर गरिदिएसँगै राजनीतिक दलहरूले नयाँ सत्ता समीकरणको गृहकार्य थालेका छन्। हाल केपी शर्मा ओली माओवादी केन्द्रको समर्थनसहित बहुमतको प्रधानमन्त्रीका रूपमा छन्।"
धुम्बाराहीमा भएको छलफलबारे बानेश्वरमा ब्रिफिङ गर्दै माधव नेपाल,"काठमाडौं : पार्टी अध्यक्ष केपी शर्मा ओली समूहसँग छलफलपछि नेकपा एमालेको माधवकुमार नेपाल समूहले बानेश्वरस्थित अर्याल होटलमा केन्द्रीय सदस्य र सांसदहरुको बैठक बोलाएको छ । बैठक केही समय अघि सुरु भएको छ। सोमबार पार्टी अध्यक्ष ओली समूहसँग भएको छलफलबारे जानकारी दिन यो समूहले नेताहरुलाई बोलाएको जनाइएको छ। पार्टी कार्यालय धुम्वाराहीमा दुवै समूहबीच करिब २ घन्टा लामो छलफल चले पनि विवाद समाधानको निश्कर्ष भने केही निस्केको छैंन। छलफल सकारात्मक भएको दुवै पक्षका नेताहरूले बताएका छन्। बैठकमा नेपाल पक्षले फागुन २८ गते ओली पक्षले गरेको नेपाललगायतका पदाधिकारी हटाउने एकलौटी निर्णय खारेज हुनुपर्ने र त्यसपछि मात्र छलफल अघि बढ्ने अडान राखेका थिए। तर प्रधानमन्त्री ओलीले त्यसलाई प्रतिष्ठाको विषय नबनाउन आग्रह गरे पनि निर्णय सच्चाउने संकेत भने दिएका छैनन्। छलफलमा सहभागी एमालेका उपाध्यक्ष भीम रावलले फागुन २८ को निर्णय फिर्ता भएपछि मात्र थप वार्ता हुने बताएका छन्। बैठकमा प्रधानमन्त्री ओलीसहित ईश्वर पोखरेल, विष्णुप्रसाद पौडेल, प्रदीपकुमार ज्ञवाली र सुवास नेम्वाङ सहभागी भएका थिए। अर्को समूहबाट नेपालसहित भीम रावल, सुरेन्द्र पाण्डे, घनश्याम भूसाल, र रघुजी पन्तलगायत सहभागी थिए।"
सत्ता समीकरण : जसपा शीर्ष नेताहरुको बैठक अनिर्णित,"काठमाडौं : सत्ता साझेदारीको कसरतमा रहेको जनता समाजवादी पार्टी (जसपा)ले सरकार गठनमा कसलाई सघाउने भन्ने अझै टुङ्गो लगाउन सकेको छैन। बैठकमा सत्ता साझेदारीलगायत विषयमा पार्टी स्पष्ट धारणा बनाउनेबारे छलफल भएपनि निष्कर्षमा पुगिनसकेको जसपाका वरिष्ठ नेता अशोक राईले बताए। उनले भने, 'हामी छलफलमै छौँ, नेकपा (एमाले), नेकपा (माओवादी केन्द्र) को निर्णयपछि हामी एउटा निचोडमा पुग्छौँ। हामीले विचार आदानप्रदान गरिउँ प्रधानमन्त्रीसहित उहाँको पार्टी, कांग्रेस र माओवादीसँग पनि छलफल गरी प्राप्त रायसुझावका आधारमा साझा प्रस्ताव तयार गर्छौ।' बैठकमा एमाले, कांग्रेस र माओवादीका शीर्ष नेताहरुले दिएको समर्थनबारे पनि छलफल भएको थियो। जसपाले संविधान संशोधन र वन्दी जीवन विताइरहेका रेशम चौधरी लगायतको रिहाइसहित माग राखेर सत्तामा जाने कसरत गरिरहेको छ। सत्ता समीकरण र पार्टी समायोजनको बाँकी काम टुङ्गो लगाउन जसपा केन्द्रीय कार्यकारिणी समितिको बैठक आगामी चैत ५ गते शुरु हुँदैछ।"
देशलाई समृद्ध बनाउन चेम्बरको भूमिका महत्वपूर्ण : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले मुलुकको समृद्धिमा नेपाल चेम्बर अफ कमर्सको महत्वपूर्ण भूमिका रहेको बताएकी छन्। नेपाल चेम्बर अफ कमर्सद्वारा आफ्नो ७० औँ वार्षिकोत्सवका अवसरमा सोमबार शीतल निवासमा आयोजित कार्यक्रममा राष्ट्रपति भण्डारीले मुलुकको आर्थिक विकासमा चेम्बर अफ कमर्सले अग्रणी भूमिका निर्वाह गर्दै आइरहेको बताइन्। सरकारको समृद्ध नेपाल सुखी नेपाली अभियानमा चेम्बर सहयोगी बनेको छ, उनले भनिन्, औद्योगिक उत्पादन बढाएर देशलाई आर्थिकरुपमा समृद्ध बनाउन चेम्बरले विशेष जोड दिनुपर्छ। राष्ट्रपति भण्डारीले विदेशमा व्यापार बढाउन चेम्बरले विभिन्न प्रदर्शनी सञ्चालन गर्दै आएको स्मरण गर्दै स्वदेशी उत्पादनमा जोड दिन चेम्बर अफ कमर्ससँग आग्रह गरिन्। अहिलेको आवश्यकता स्वदेशी उत्पादन बढाउनु हो, उनले भनिन्। राष्ट्रपति भण्डारीले महिलाको आर्थिक अवस्था सुधार गर्न चेम्बरले महत्वपूर्ण भूमिका निर्वाह गर्नुपर्ने बताउँदै दैवी विपद्का घटनामा सहयोग गर्दै आएकामा चेम्बर अफ कमर्सलाई धन्यवाद दिनुभयो। चेम्बरले सबैसित सहकार्य गरी मुलुकको विकासमा टेवा पुर्याउनुपर्नेमा उनले जोड दिइन्। कार्यक्रममा अर्थमन्त्री विष्णुप्रसाद पौडेलले मुलुक समृद्धिको यात्रामा अघि बढिरहेको उल्लेख गर्दै सरकार निजी क्षेत्रसित सहकार्य गरी समस्या समाधान गर्न अग्रसर रहेको बताइन्। उनले आगामी आर्थिक वर्षको बजेटमा चेम्बर अफ कमर्सले दिएका सुझाव समेटिने आश्वासन दिदैं अर्थतन्त्र सबल बनाइ रोजगारी सिर्जना गर्न चेम्बर अफ कमर्सलाई सुझाव दिइन्। नेपाल चेम्बर अफ कमर्सका अध्यक्ष राजेशकाजी श्रेष्ठले चेम्बरले सरकार र निजी क्षेत्रबीच पुलको काम गर्दै आएको बताउँदै देशको समृद्धिका लागि सरकारसँग हातेमालो गर्न आफूहरु तयार रहेको स्पष्ट पारे। समृद्ध नेपाल, सुखी नेपालीको अभियानमा चेम्बर सारथी बनेको छ, उनले भने। कोभिड१९ को महामारीका कारण व्यवसायी मारमा परेको हुँदा राहत दिइ व्यवसायीको मनोबल बढाउन आवश्यक रहेकामा उनले जोड दिए। राष्ट्रपति विद्यादेवी भण्डारीलगायत, शीतलनिवासमा आयोजित नेपाल चेम्बर अफ कमर्सको ७० औँ वार्षिक उत्सव समारोहमा सम्मानपछि । तस्बिर : रासस सो अवसरमा राष्ट्रपति भण्डारीले नेपाल चेम्बर अफ कमर्सका संस्थापक अध्यक्ष, पूर्वअध्यक्ष तथा निवर्तमान र वर्तमान अध्यक्षलाई सम्मानपत्र र मायाको चिनोसहित सम्मान गरिन्। मरणोपरान्त सम्मानित हुनेमा नेपाल चेम्बर अफ कमर्सका संस्थापक अध्यक्ष लोकनाथ जोशी, पूर्वअध्यक्ष जुद्धबहादुर श्रेष्ठ, विहारी खेतान, गोवद्र्धनलाल मास्के, रतिलाल अग्रवाल, जनकदास श्रेष्ठ, इन्द्रभक्त श्रेष्ठ, राजबहादुर चिपालु, वनवारीलाल मित्तल र ईश्वरलाल श्रेष्ठ रहेका छन्। यस्तै पूर्वअध्यक्ष महेशकुमार अग्रवाल र सुरेन्द्रवीर मालाकार, निवर्तमान अध्यक्ष सुरेशकुमार बस्नेत तथा वर्तमान अध्यक्ष राजेशकाजी श्रेष्ठलाई समेत उनले सम्मान गरेकी थिइन्।"
राष्ट्रियसभा अध्यक्ष र इजरायलका राजदूतबीच भेटवार्ता : के भयो कुराकानी ?,"काठमाडौं : राष्ट्रियसभा अध्यक्ष गणेशप्रसाद तिमिल्सिनासँग नेपालका लागि इजरायलका राजदूत हनान गोडेरले आज शिष्टाचार भेटघाट गरेका छन्। सिंहदरबारस्थित अध्यक्ष तिमिल्सिनाको कार्यकक्षमा सोमबार भएको भेटमा अध्यक्ष तिमिल्सिनाले कूटनीतिक सम्बन्ध स्थापनाको ६० वर्षसम्म दुई देशबीच सुमधुर र मैत्रीपूर्ण सम्बन्ध रहेको बताए। उनले दुई देशले संयुक्त राष्ट्रसङ्घ जस्ता अन्तर्राष्ट्रिय मञ्चमा साझा चासोका विषयमा निकट रहेर सहकार्य गरिरहेको बताउँदै दुई देशका संसद्बीचसमेत सुमधुर सम्बन्ध रहेको जानकारी गराए। इजरायलले नेपाली नागरिकलाई रोजगारीको अवसर प्रदान गरेकामा धन्यवाद व्यक्त गर्दै अध्यक्ष तिमिल्सिनाले विशेषगरी कृषि क्षेत्रमा प्रविधि भित्र्याउन तथा सीप विकासमा गरेको सहयोगका लागि आभार व्यक्त गरे। 'इजरायलको कृषि क्षेत्रमा काम गरेर तथा कृषिसम्बन्धी विभिन्न तालीम गरेर फर्किएका नेपालीले कृषिमा सफलता हासिल गरेका छन्', उनले भने, 'उनीहरुले सिकेको सीप र भित्र्याएको प्रविधि अन्य नेपाली कृषकले पनि प्रयोग गर्न पाउनु खुशीको कुरा हो। यसले हाम्रो कृषि क्षेत्रमा व्यावसायिकता र प्रविधिको प्रयोग बढाएको छ।' अध्यक्ष तिमिल्सिनाले दुई पक्षबीच सम्झौता भएर हाल रोकिएको ज्येष्ठ नागरिकको स्याहारसुसारमा नेपाली कामदार जाने प्रक्रिया छिटो शुरु गराउन राजदूतमार्फत इजरायल सरकारलाई अनुरोध गरे। यसमा दूतावासले पछिल्लो समय चासो देखाएकोले छिटो नतिजा निस्कने विश्वास व्यक्त गरे। त्यसैगरी उनले नेपालमा अहिले लगानीमैत्री वातावरण भएकाले इजरायली लगानीकर्तालाई जलविद्युत्, पर्यटन र कृषि, सूचनाप्रविधि, खानीलगायतका क्षेत्रमा लगानी गर्न आग्रह गरे। भेटका क्रममा इजरायलका राजदूत गोडेरले नेपालमा दोस्रो कार्यकालका लागि आउन पाउँदा खुशी व्यक्त गरे। इजरायलमा वार्षिक ५०० नेपाली ११ महीने कृषि तालीम लागि जाने गरेको बताउँदै उनले अब छिट्टै ज्येष्ठ नागरिकको स्याहारका लागि नेपाली इजरायल जानेक्रम शुरु हुने जानकारी गराए। 'इजरायलमा विदेशी कामदारले पनि स्वदेशी बराबरको सेवासुविधा पाउने गरेका छन्। कामदारबीच कुनै विभेद छैन', राजदूत गोडेरले भने, 'नेपाली कामदालाई पनि समान अवसर दिने कुरामा इजरायल प्रतिबद्ध छ।' नेपालमा पर्यटकका रुपमा घुम्न आउँदा इजरायली नागरिक महीनौँ बिताउने गरेको र कृषि तथा सूचना प्रविधिका क्षेत्रमा लगानी गर्न इच्छुक रहेको उनले जानकारी गराए।"
राष्ट्रिय दलित पत्रकार संघको अध्यक्षमा पहाडी : कोको भए निर्वाचित ?,"काठमाडौं : राष्ट्रिय दलित पत्रकार संघ नेपालको प्रथम राष्ट्रिय महाधिवेशनले विनोद पहाडीलाई अध्यक्षमा चयन गरेको छ । बुटवलमा फागुन २८ देखि चैत १ गतेसम्म भएको महाधिवेशनले पहाडीको नेतृत्वमा ४१ सदस्यीय केन्द्रीय समिति चयन गरेको हो। समितिको वरिष्ठ उपाध्यक्षमा गोपाल बराईली, महिला उपाध्यक्षमा कमला रसाइली र खुल्लातर्फको उपाध्यक्षमा मिलन परियार निर्वाचित भएका छन्। त्यसैगरी सातवटै प्रदेशबाट उपाध्यक्षहरुमा क्रमशः पर्वत पोर्तेल, भोला पासवान, बुद्धि विश्वकर्मा, दिपक परियार, टेकेन्द्र विश्वकर्मा, करन ताम्राकार र विनोद परियार निर्वाचित भएको उपाध्यक्ष रसाइलीले जानकारी दिइन्। संघको महासचिवमा लक्ष्मण दर्नाल, सचिवहरुमा समावेशी तर्फबाट सन्तोष गन्धर्व, विरु नेपाली, रीता बुढाथोकी र सिकेन्द्र पासवान चयन भएका छन् भने कोषाध्यक्षमा भिमबहादुर घिमिरे चयन भएका छन् । त्यसैगरी खुल्लाबाट केन्द्रीय सदस्यहरुमा तारा लामगादे, बसन्त विश्वकर्मा, किसान संगित, सावित्री रसाइली, सरीता बराइली र राजेश (सोनाम) सुनाम निर्वाचित भएका छन् । महिला तथा प्रदेश तर्फबाट सुनिता नेपाली, शान्ति गजमेर, राजन गाउँले, अनिता कुमारी खङ्ग, अमर सुनार, राधेश्याम विश्वकर्मा, राधा नेपाली, पूर्णिमा जनला, गणेश चिन्तन, परवीर ददेल, प्रेम विश्वकर्मा, मानसिंह विश्वकर्मा, पिवी दियाली, फुलु सुनुवार र सञ्जय सौगात सदस्यमा निर्वाचित भएका छन् । तीनजना बाँकी सदस्य केन्द्रीय समितिले मनोनयन गर्ने महासचिव लक्ष्मण दर्नालले जानकारी दिए। मधु शाही संयोजक रहनेगरी अनुशासन समिति समेत गठन भएको छ जसको सदस्यमा भीम बहादुर नेपाली चयन भएका छन् भने १ जना सदस्य रिक्त राखिएको छ ।समिति २ वर्षसम्म रहनेछ । महाधिवेशनमा जिल्ला शाखाबाट ३ र प्रदेश समितिबाट ५ जनाका दरले प्रतिनिधिहरुको सभागिता रहेको थियो । महाधिवेशनले दलित समुदायका पत्रकारहरुको हक, हित र अधिकार प्राप्तिका लागि १२ बुँदे बुटवल घोषणा पत्र जारी गरेको उपाध्यक्ष रसाइलीले जानकारी दिइन् । उनले दलित समुदायका पत्रकारलाई योग्यता क्षमताका आधारमा सरकारी तथा निजी सञ्चार माध्यममा नेतृत्वदायी भूमिकामा पुर्याउनका लागि पहल गर्ने, सञ्चार गृहमा पूर्ण समावेशी सहभागिता र दलित मैत्री वातावरण बनाउन पहल गर्ने निर्णय गरेको बताइन्।"
"दलीय झगडामा अल्झियो संसद्, मंगलबारको बैठकमा पनि शोक प्रस्ताव मात्रै","काठमाडौं : पुनर्स्थापित संसद सत्तारुढ दलको आन्तरिक कलहको सिकार बनेको छ। दुईवटा बैठक बसे पनि कुनै एजेन्डा प्रवेश गर्न पाएको छैन। मंगलबार बस्ने बैठकमा पनि कुनै बिजनेस छैन र शोक प्रस्ताव पारित गर्ने कार्यसूचीमा राखिएको छ। मंगलबारको प्रतिनिधि सभाको सम्भावित कार्यसूचीमा पूर्वसांसद दिनेशचन्द्र यादवको निधनमा शोक प्रस्ताव पारित गर्ने मात्र उल्लेख छ। २०७० सालको प्रतिनिधिसभाको निर्वाचनमा नेकपा एमालेको तर्फबाट बाँके २ बाट यादव निर्वाचित भएका थिए । २०७७ माघमा यादवको निधन भएको थियो । यसअघि फागुन २६ गतेकै बैठक पनि पूर्व र बहालवाला सांसदको निधनमा शोक प्रस्ताव पारित गरेर सकिएको थियो। पुनर्स्थापित पहिलो बैठकमा पनि प्रधानमन्त्री अनुपस्थित थिए भने दोस्रोपटक बैठकमा पनि उनी सहभागी भएनन्। सर्वोच्च अदालतको आदेशअनुसार फागुन २३ गते बसेको पुनर्स्थापित संसदको पहिलो बैठक सुरु नहुँदै प्रधानमन्त्री ओली बाहिरिएका थिए। सत्तारुढ र अन्य दलहरूबीचको झगडाका कारण संसद चलाउन सभामुखलाई सकस परेको छ। सरकारले संसदलाई खासै वास्ता गरेको छैन र सभामुखको भूमिकाप्रति सरकार असन्तुष्ट मात्र होइन, सशंकित देखिन्छ। अधिवेशन सुरु नहुँदै प्रतिनिधिसभा कार्यव्यवस्था परामर्श समितिको बैठक बसेर बैठक व्यवस्थापन र बिजनेस निर्धारण गर्नुपर्नेमा त्यो हुन सकिरहेको छैन। सोमबार सभामुख अग्नी सापकोटाले बोलाएको कार्यव्यवस्था परामर्श समिति बैठकमा पनि संसदको बिजनेसका बारेमा खासै छलफल भएन। समितिको बैठकमा कानून, न्याय तथा संसदीय मामिलामन्त्री लीलानाथ श्रेष्ठ र सत्तारुढ एमाले नेता विशाल भट्टराई अध्यादेश पेस गर्न अहिले नै हतार नगर्ने बताउँदै अध्यादेशबाट पछि हट्ने संकेत दिएका थिए। तलब भत्ता बुझेर दंग हुँदै पुनर्स्थापित संसद छिरेका सांसदहरू अहिलेसम्म जनताको आवाज बोल्न पाएका छैनन्। पहिलो बैठकमा दलका नेताहरूले बोल्ने प्रचलन थियो, त्यो पनि यसपटक भएन। पहिलो बैठकको पौने घन्टा तनावमा बित्यो। प्रचण्ड माधव पक्षले माओवादी केन्द्रले बहिष्कार गर्यो भने कांग्रेसले भित्रै घेराउ र नाराबाजी गरेको थियो। पहिलो बैठकमा सरकारले विभिन्न सात वटा अध्यादेश पेस गर्ने प्रयास गरेको थियो र सरकारको दबाबमा त्यस्तो कार्यसूची तयार भएको थियो तर बहिष्कार, घेराउ र अवरोधले संभव भएन। दोस्रो बैठकमा अध्यादेश छिराउने प्रयास भयो तर त्यो पनि रोकियो। बहालवाला र पूर्वसांसद गरेर १४ जनाको निधनमा शोक प्रस्ताव पारित गर्ने कार्यसूची तयार भयो। सरकारले प्रतिनिधि सभामा ६ वटा अध्यादेश पेश गर्न खोजिरहेको छ। ती अध्यादेशमा नेपाल प्रहरी र प्रदेश प्रहरी कार्य सन्चालन, सुपरीवेक्षण र समन्वय पहिलो संशोधन अध्यादेश, सामाजिक सुरक्षा पहिलो संशोधन अध्यादेश र तेजाब तथा अन्य घातक रासायनिक पदार्थ नियमन अध्यादेश र औषधि तेस्रो संशोधन अध्यादेश छन् ।त्यसैगरी सरकारले ल्याउन खोजेका अन्य अध्यादेशमा फौजदारी कसूर तथा फौजदारी कार्यविधि सम्बन्धी केही ऐन संशोधन गर्ने अध्यादेश, यौन हिंसाविरुद्धका केही ऐनलाई संशोधन गर्ने अध्यादेश र वेपत्ता पारिएका व्यक्तिको छानबिन, सत्य निरुपण तथा मेलमिलाप आयोग तेस्रो संशोधन अध्यादेश छन् । गत पुस ५ गते प्रधानमन्त्री ओलीले विघटन गरेको प्रतिनिधिसभालाई सर्वोच्च अदालतले फागुन ११ गते पुनर्स्थापना गरेको थियो। संसद पुनर्स्थापनापछि मुलुकले निकास पाउने आम आशा विस्तारै निराशामा परिणत हुँदैछ र राजनीतिक संक्रमणले झन् जटिल रुप लिएको छ।"
"माधवझलनाथ समूहको निर्णय : राष्ट्रिय भेला नरोक्ने, ओलीको चियापानमा नजाने","काठमाडौं : नेकपा एमालेको माधवझलनाथ समूहले चैत ४ र ५ गतेको राष्ट्रिय कार्यकर्ता भेला नरोक्ने भएको छ । धुम्बाराहीमा पार्टी अध्यक्ष एवम् प्रधानमन्त्री केपी ओलीसहितका नेताहरूसँगको छलफलपछि नेकपा एमालेको माधवसमूहले बानेश्वरस्थित अर्याल होटलमा गरेको केन्द्रीय सदस्य र सांसदहरुको भेलाले राष्ट्रिय कार्यकर्ता भेला नरोक्ने निर्णय गरेको हो। यसैबीच मंगलबार अध्यक्ष ओलीले बालुवाटारमा चियापान कार्यक्रमका आयोजना गरेपनि माधव समूहका नेताहरु उक्त चियापानमा नजाने भएका छन् । ओली बोलाएको चियापानमा आफ्नो समूहका कोही पनि नेताहरुलाई नजान निर्देशन दिइएको बैठकमा सहभागी एक नेताले जानकारी दिए। भेलामा वरिष्ठ नेता माधवकुमार नेपालले पार्टी कार्यालय धुम्बाराहीमा दुईपक्षबीच भएको छलफलको विषयबारे जानकारी गराएका थिए। ओलीसँगको छलफल निस्कर्षमा नपुगेकाले कुनैपनि कार्यक्रम नरोकिने निर्णय नेपालले बैठकमा सुनाएका थिए। नेपाल पक्षले ओलीसँग फागुन २८ गते ओली पक्षले गरेको नेपाललगायतका पदाधिकारी हटाउने एकलौटी निर्णय खारेज हुनुपर्ने र त्यसपछि मात्र छलफल अघि बढ्ने अडान राखेका थिए। फागुन २८ को निर्णय फिर्ता भएपछि मात्र थप वार्ता हुने एमाले नेता भीम रावलले बताएका छन्। फागुन २८ गते केन्द्रीय कमिटीले गरेका निर्णय औपचारिक नभएकाले हामीले मान्दैनौँ भन्यो तर उहाँहरुले त्यसलाई स्वीकार गर्नुभएन, नेता रावलले भने, कुरा नमिलेपछि पुनः बैठक बस्ने भनिएको छ। नेकपा प्रवक्ता प्रदीपकुमार ज्ञवालीले नेपाललगायत नेताहरुले फागुन २८ गते आफूहरुको उपस्थिति नभएको बैठकले गरेका निर्णयलाई स्थगन गर्न भनेको बताएका छन्। हामीले ती निर्णयमा पुनरवलोकन, सुधार र समीक्षा गर्नुछ भने छलफलबाट गर्न सकिन्छ भनेका छौँ, उनले भने, फागुन २८ गतेको निर्णयलाई अर्को बैठकमा छलफल गर्न सकिने धारणा प्रधानमन्त्री ओलीले राख्नुभयो। बैठक बसिसकेको हुनाले फागुन २८ गतेको निर्णयलाई प्रतिष्ठाको विषय बनाएर जानु जरुरी छैन। उनले अर्को पक्षको यही चैत ४ र ५ गते गर्ने भनिएको भेलाले पार्टी एकतालाई बल नपुर्याउने जनाउँदै केन्द्रीय कमिटी बैठक आपसी परामर्शबाट तय गरौँ भनेर आफूहरुले भनेको स्पष्ट पारे। एमालेको पार्टी कार्यालयमा भएको बैठकमा प्रधानमन्त्री ओलीसहित ईश्वर पोखरेल, विष्णुप्रसाद पौडेल, प्रदीपकुमार ज्ञवाली र सुवास नेम्वाङ सहभागी भएका थिए। अर्को समूहबाट नेपालसहित भीम रावल, सुरेन्द्र पाण्डे, घनश्याम भूसाल, र रघुजी पन्तलगायत सहभागी थिए।"
वडा अध्यक्षसँग दोहोरो नागरिकता !,"विराटनगर : मोरङको सुनवर्षी नगरपालिका ८ का वडा अध्यक्ष नुरुल मियाँसँग भारतीय नागरिक भएको र आधार कार्ड रहेको आरोप लागेको छ। भारतीय आधार कार्ड बनाएका मियाँ भारतीय बैंकमा खातासमेत खोलेर भ्रष्टचार गर्न लिप्त भएको भन्दै सोही वडाका वडा सदस्यहरुले आरोप लगाएका छन्। विराटनगरमा पत्रकार सम्मेलन गरेर वडा सदस्यहरुले भारतीय आधार कार्ड र बैंकमा खाता भएको सार्वजनिक गरेका छन्। उनीहरुले वडा अध्यक्षलाई कारवाही गर्न जिल्ला प्रशासन कार्यालय मोरङ र अख्यिारमासमेत उजुरी दिएका छन्। भारतीय आधारकार्ड र बैंकमा खाता रहेको भन्दै वडा सदस्यहरुले अध्यक्षलाई कारवाही गर्न माग गरेका छन्। मियाँसँग ७०५४९२०३५५७० र भीआइडी नम्बर ९१२३८१११८८५३४५० रहेको आधार कार्ड छ। आधार कार्डका आधारमा फिनो पेमेन्टस बैंकमा खाता खोलेको छन्। बैंकको विवरण नुरुलले आफ्नो ठेगाना सोनापुर ८ अररिया उल्लेख छ। नेपालमा उनले वंशज नागरिकता लिएका छन्। मोरङको तत्कालिन डाइनिया गाविस वडा३ बाट २०५५ असार ५ गते वंशजको नागरिकता लिएका हुन्। दोहोरो नागरिकता लिएको भन्दै वडा सदस्यहरूले माघ २६ गते अध्यक्ष विरूद्ध जिल्ला प्रशासन कार्यालय मोरङमा उजुरी गरेका छन्। भारतीय आधार कार्ड भएका अध्यक्षले भ्रष्ट्रचार गरी रकम भारततर्फ लगेको भन्दै वडाका वडा सदस्य कन्या मिया, कन्हैयालाल गनगाई , दुखिया ऋिषिदेव र शिलादेवी गनगाइले अख्तियार दुरुपयोग अनुसन्धान आयोगमा पनि उजुरी दिएका छन्। उजुरी दिएपनि हालसम्म कारवाही नभएको उनीहरुले दुखेसो पोखेका छन् । वडा अध्यक्ष मियाले आफूले भारतको दिल्लीमा बस्दा आधारकार्ड बनाएको बताएका छन्। दिल्लीमा काम गर्न जाँदा आफूसँग कार्ड रहेको स्वीकार गरे। तर रासन कार्ड र मतदाता नरहेको भारतीय नागरिक भन्न नमिल्ने उनले बताए। स्थानीय तहको निर्वाचन जितेपछि कार्ड प्रयोग नगरेको उनले बताए। नेपाल आएपछि जनताले चुनावमा उठाउन चाहे, पार्टीले टिकट दियो, उनले भने अहिले कार्ड एक्टीभ छैन, कम्युटरबाट हेर्न मिल्छ होला।मियाँ तत्कालिन एमालेबाट वडा अध्यक्षमा निर्वाचित भएका हुन्। आफूविरुद्ध स्थानीय इस्तियाज नाम गरेका व्यक्तिले षड्यन्त्र गरेको उनको दाबी छ। आफ्नो बदमान गराउन जनप्रतिनिधि र स्थानीय केही मानिस लागि परेको उनको गुनासो छ।"
राष्ट्रपति भण्डारीले चैत ९ गते बङ्गलादेश भ्रमण गर्ने,"काठमाडौं : राष्ट्रपति विद्यादेवी भण्डारीले यही चैत ९ र १० गते छिमेकी मित्रराष्ट्र बङ्गलादेशको राजकीय भ्रमण गर्ने भएकी छन्। बङ्गलादेशका राष्ट्रपति मोहम्मद अब्दुल हमिदको मैत्रीपूर्ण निमन्त्रणामा उनी दुई दिवसीय भ्रमण गर्न लागेको परराष्ट्र मन्त्रालयले सोमबार जारी गरेको विज्ञप्तिमा उल्लेख छ। राष्ट्रपति भण्डारीका साथ परराष्ट्र मन्त्री प्रदीपकुमार ज्ञवाली, परराष्ट्र सचिवलगायत वरिष्ठ अधिकारी तथा सम्बन्धित मन्त्रालयका मन्त्री सहभागी हुने कार्यक्रम तय भएको छ। बङ्गलादेश स्वतन्त्रताको स्वर्ण जयन्ती तथा बङ्गलादेशका संस्थापक शेख मुजिबवुर रहमानको शतवार्षिकी जन्मजयन्तीको अवसरमा आयोजना हुने विशेष कार्यक्रममा सहभागी हुन राष्ट्रपति भण्डारीको भ्रमण हुन लागेको हो। भ्रमणको अवसरमा राष्ट्रपतिले नेपाल र बङ्गलादेशको सम्बन्ध र बङ्गलबन्धुको जन्म शताब्दी को बारेमा सम्बोधन गर्ने कार्यक्रम तय भएको छ। राष्ट्रपति भण्डारीले आफ्ना समकक्षीसँग बङ्गला भवनमा भेटवार्ता गर्ने कार्यक्रम छ। यस्तै आफ्ना समकक्षीले आयोजना गर्ने स्टेट ब्याक्वेटमा सहभागी हुने कार्यक्रम तय भएको परराष्ट्र मन्त्रालयले जनाएको छ। यसैगरी भ्रमणका अवसरमा सावरस्थित राष्ट्रिय शहीद स्मारक र धनमण्डीमा रहेको बङ्गलबन्धुको स्मृति सङ्ग्रहालयको अवलोकन गर्नेछिन्। नेपाली प्रतिनिधिमण्डलमा सहभागी सांस्कृतिक टोलीले ढाकामा प्रस्तुत गर्ने शताब्दी समारोह कार्यक्रमको अवलोकन पनि गर्नेछिन्। राष्ट्रपतिको सम्मानमा नेपाली दूतावासमा आयोजना हुने दिवा भोजमा त्यहाँ रहेका नेपाली समुदायसँग भेटघाट गर्ने कार्यक्रम छ। राष्ट्रपति भण्डारी यही चैत १० गते स्वदेश फर्कने कार्यक्रम छ।"
पेरिसडाँडामा माओवादी केन्द्रको केन्द्रीय कमिटी बैठक जारी,"काठमाडौं : नेकपा माओवादी केन्द्रको केन्द्रीय कमिटी बैठक पार्टी कार्यालय पेरिसडाँडामा जारी छ । आइतबारबाट सुरु भएको बैठकको दोस्रो दिन विभिन्न एजेन्डामाथि केन्द्रीय सदस्यहरूले धारणा राख्ने क्रम जारी छ। यसअघि आइतबारको बैठकले केन्द्रीय समिति बैठकका एजेन्डा पारित गरेको छ। केन्द्रीय समितिको एजेन्डामा वर्तमान राजनीतिक अवस्थाबारे केन्द्र र प्रदेशको रिपोर्टिङ, रिपोर्टमाथि छलफल र सुझाव लिने, सबै केन्द्रीय सदस्यको धारणा सुन्ने र अन्य रहेका छन्। आइतबारको बैठकमा पार्टी अध्यक्ष पुष्पकमल दाहाल प्रचण्ड र प्रवक्ता नारायणकाजी श्रेष्ठले केन्द्रको पक्षबाट पार्टीको संगठनात्मक स्थितिको बारेमा रिपोर्टिङ गरेका थिए। अध्यक्ष प्रचण्ड र प्रवक्ता श्रेष्ठले अब कसरी ऐतिहासिक उपलब्धिको रक्षा गर्ने र पार्टीलाई क्रान्तिकारी पार्टी बनाउने भन्ने विषयमा चर्चा गरेका थिए। त्यसैगरी प्रदेशस्तरका कमिटीको तर्फबाट एकएक सदस्यले रिपोर्टिङ गरेका थिए। रिपोर्टिङ गर्ने प्रतिनिधिले पार्टीलाई ठूलो घाटा नभएको बताएका छन्। केही व्यक्तिले पार्टी परित्याग गरे पनि माओवादी केन्द्रलाई ठूलो घाटा नभएको र जनतामा फेरि पनि जान सहज अवस्था भएको रिपोर्टिङ प्रदेश प्रतिनिधिले गरेका हुन्।"
सभामुखले बोलाए कार्यव्यवस्था समिति बैठक,"काठमाडौं : प्रतिनिधिसभा पुनर्स्थापनापछि पहिलोपटक कार्यव्यवस्था परामर्श समितिको बैठक बस्दैछ । बैठक सोमबार दिउँसो २ बजेका लागि बोलाइएको छ। यसअघि फागुन २३ र २६ गते प्रतिनिधिसभाको बैठक बस्दा कार्यव्यवस्था परामर्श समितिको बैठक बस्न सकेको थिएन । दुवै बैठकका कार्यसूची तय गर्न कार्यव्यवस्था समितिको बैठक बसेको थिएन । सत्तारूढ दलभित्र विवादका कारण कार्यव्यवस्थाको बैठक बस्न सकेको थिएन। प्रतिनिधिसभाको अर्को बैठक भोली अर्थात् चैत ३ गते बस्दैछ । सोही बैठकको कार्यसूची तय गर्न सभामुख अग्निप्रसाद सापकोटाले सोमबार समितिको बैठक बोलाएका हुन् । बैठकमा प्रतिनिधिसभामा प्रतिनिधित्व गर्ने एमाले, माओवादी केन्द्र, कांग्रेस र जसपालगायत दलका प्रतिनिधि बोलाइएको सभामुखको सचिवालयले जानकारी दिएको छ ।"
"फागुन २८ को निर्णय वैधानिक छैन, खारेज हुनुपर्छ : माधव नेपाल","काठमाडौं : नेपाल कम्युनिस्ट पार्टी (एमाले) का वरिष्ठ नेता माधवकुमार नेपालले प्रधानमन्त्री केपी ओलीसँगको छलफलमा फागुन २८ गतेको बैठक वैधानिक नभएको र त्यसलाई शून्य अवस्थामा राख्नुपर्ने बताएका छन्। सोमबार बैठकबाट बाहिरिएपछि सञ्चारकर्मीसँग कुरा गर्दै नेता नेपालले आफूले राखेको विषय प्रधानमन्त्री ओलीलाई स्वीकार्य नभएको प्रतिक्रिया दिए। 'हामी एउटै हौं', उनले भने, 'पूर्व एमाले जुन स्थानमा थियो संरचनाको हिसाबले पदाधिकारी, सदस्यहरुको हिसाबले फर्कौं । २८ गतेको बैठक वैधानिक छैन । त्यसलाई शून्य अवस्थामा पुर्याइदिऔं,उनले भने,' सिंगो स्थितिको बारेमा बसेर छलफल गरौं भन्दा त्यो स्वीकार्य भएन।' नेकपाका अध्यक्ष केपी ओली र वरिष्ठ नेता नेपाल पक्षबीच करिब २ घन्टा लामो छलफल चले पनि विवाद समाधानको निष्कर्ष भने केही निस्केको छैंन। छलफल सकारात्मक भएको दुवै पक्षका नेताहरूले बताएका छन्। प्रधानमन्त्री ओलीले छलफलका लागि नेपाल पक्षलाई बालुवाटार बोलाएका थिए । तर, नेपाल पक्षले बालुवाटार नजाने अडान लिएपछि प्रधानमन्त्री ओली धुम्वाराही आएका थिए। पार्टी कार्यालय धुम्बाराहीमा सुरु भएको बैठकमा प्रधानमन्त्री ओलीसहित ईश्वर पोखरेल, विष्णुप्रसाद पौडेल, प्रदीपकुमार ज्ञवाली र सुवास नेम्वाङ सहभागी भएका थिए। अर्को समूहबाट नेपालसहित भीम रावल, सुरेन्द्र पाण्डे, घनश्याम भूसाल, र रघुजी पन्तलगायत सहभागी भएपनि वरिष्ठ नेता झलनाथ खनाल भने उपस्थित भएनन्। अध्यक्ष ओलीले यही चैत ७ गते केन्द्रीय कमिटीको बैठक आह्वान गरेका छन् भने नेपाल पक्षले चैत ४ र ५ गते राष्ट्रिय भेला आयोजना गर्दै छ । दुवै पक्षले फरकफरक रुपमा भेला र बैठक आयोजना गर्दा विभाजन झन् जटिल हुने खतरा देखिएपछि दुवैतिरका तटस्थ नेताहरूको पहलमा धुम्बाराही बैठकको पहल गरिएको हो। धुम्बाराही बैठकपछि दुवै पक्षका नेताहरू समझदारी र एकताको खाका कोर्न आन्तरिक गृहकार्यमा व्यस्त भएका छन्। प्रधानमन्त्री ओली र वरिष्ठ नेता नेपालबीच करिब ४ महिनापछि भेटवार्ता भएको हो।"
कांग्रेसको लक्ष्य आउने आमनिर्वाचन हो : डा महत,"धनगढी : नेपाली कांग्रेसका सहमहामन्त्री डा प्रकाशशरण महतले नेपाली कांग्रेसको लक्ष्य भनेको आउने आमनिर्वाचन रहेको बताएका छन्। नेपाल प्रेस युनियनले सोमबार धनगढीमा गरेको पत्रकार सम्मेलनमा उनले कांग्रेसको मूल लक्ष्य आमनिर्वाचनबाट बहुमतका साथ सत्तामा जाने रहेको बताए। उनले भने, 'त्यो लक्ष्यबाट दायाँबायाँ गर्दैनौं।' उनले अहिले निर्वाचन नहुञ्जेको अवस्थामा के गर्ने भन्ने कुरा संसद्को अङ्कगणितले निर्धारण गर्ने जनाए। उनले भने, 'त्यो अङ्कगणित स्वाभाविक रुपमा नेपाली कांग्रेसको नेतृत्वमा सरकार बनाउने पक्षमा आयो भने कांग्रेसले त्यसको नेतृत्व लिन्छ र लिनुपर्छ भन्ने पार्टीमा आम राय छ।' नेता महतले कांग्रेस अरु कसैको नेतृत्व तथा अरुलाई समर्थन गरेर सरकारमा नजाने स्पष्ट पारे।"
पूर्वअर्थमन्त्री डा महत र विश्व बैंकका अधिकारीबीच परामर्श,काठमाडौँ: पूर्वअर्थमन्त्री तथा नेपाली कांग्रेसका नेता डा रामशरण महत र विश्व बैंकका नेपाल हेर्ने राष्ट्रिय निर्देशक फरिस हदाद जेरभोसबीच छलफल तथा परामर्श भएको छ । नेपालका विकास गतिविधिहरु र प्राथमिकता बारे छलफल तथा परामर्शका लागि विश्व बैंकका पदाधिकारीहरु सोमबार डा महतको निवासमा पुगेका थिए । भेटका अवसरमा नेपालको पछिल्लो आर्थिक विकास परिदृश्यबारे छलफल भएको थियो । साथै आगामी दिनमा नेपालका विकासका प्राथमिकताहरुका बारेमा पनि सो अवसरमा छलफल भएको जनाइएको छ । जेरभोस नेपालका साथै बर्मा र श्रीलंकाका लागि पनि राष्ट्रिय निर्देशक हुन् । छलफलमा नेपालका साथै बर्मा र श्रीलंका समेत हेर्ने सञ्चालन प्रवन्धक लादा स्ट्रेलकोभा लगायत विश्व बैंकका स्थानीय अधिकारीहरु समेत सहभागी थिए ।
"धुम्बाराहीमा ओली र माधव पक्षबीच दुई घन्टा छलफल, कुरा केही मिलेन","काठमाडौं : नेकपाका अध्यक्ष केपी ओली र वरिष्ठ नेता माधवकुमार नेपाल पक्षबीच छलफल सकिएको छ। दुवै समूहबीच करिब २ घन्टा लामो छलफल चले पनि विवाद समाधानको निश्कर्ष भने केही निस्केको छैंन। छलफल सकारात्मक भएको दुवै पक्षका नेताहरूले बताएका छन्। प्रधानमन्त्री ओली र वरिष्ठ नेता नेपालबीच करिब ४ महिनापछि भेटवार्ता भएको हो। सोमबारको छलफलमा दुवै पक्षबाट मन माझ्ने र तितो पोख्ने काम भएको छ। बैठकमा नेपाल पक्षले फागुन २८ गते ओली पक्षले गरेको नेपाललगायतका पदाधिकारी हटाउने एकलौटी निर्णय खारेज हुनुपर्ने र त्यसपछि मात्र छलफल अघि बढ्ने अडान राखेका थिए। तर प्रधानमन्त्री ओलीले त्यसलाई प्रतिष्ठाको विषय नबनाउन आग्रह गरे पनि निर्णय सच्चाउने संकेत भने दिएका छैनन्। एमालेका उपाध्यक्ष भीम रावलले फागुन २८ को निर्णय फिर्ता भएपछि थप वार्ता हुने बताए। उनले भने, आज छलफल राम्रै भयो तर कुरा केही मिलेको छैन। वामपन्थी सम्पूर्ण शक्ति एकतावद्ध हुनुपर्छ। नेकपा एमालेलाई विभाजन हुने कुनै पनि क्रियाकलापको हामी विरुद्धमा छौं। पार्टीको विधान, प्रणाली र औपचारिक गतिविधिबाट नभएका निर्णयहरु मान्य हुनेछैनन्। २८ गते भएको बैठकको निर्णयलाई स्थगित गरिनुपर्छ।' बैठकमा सहभागी सुवास नेम्वाङले फागुन २८ गतेको निर्णयलगायतक विषयमा मतान्तर रहे पनि छलफल सरकारात्मक रहेको बताए। अर्का सहभागी रघुजी पन्तले पनि वार्ता सकारात्मक भएको प्रतिक्रिया दिए। 'वार्ता सौहार्यदपूर्ण भयो। सकरात्मक भयो। एकअर्काका कुरा सुन्ने, बुझ्ने काम भयो, उनले भने, हामीले आफ्ना अडान राख्यौं। अब प्रधानमन्त्रीले यसलाई सकारात्मक तरिकाले अगाडि बढाउनुहुन्छ भन्ने अपेक्षा लिइएको छ।' पार्टी कार्यालय धुम्बाराहीमा सुरु भएको बैठकमा प्रधानमन्त्री ओलीसहित ईश्वर पोखरेल, विष्णुप्रसाद पौडेल, प्रदीपकुमार ज्ञवाली र सुवास नेम्वाङ सहभागी भएका थिए। अर्को समूहबाट नेपालसहित भीम रावल, सुरेन्द्र पाण्डे, घनश्याम भूसाल, र रघुजी पन्तलगायत सहभागी भएपनि वरिष्ठ नेता झलनाथ खनाल भने उपस्थित भएनन्। अध्यक्ष ओलीले यही चैत ७ गते केन्द्रीय कमिटीको बैठक आह्वान गरेका छन् भने नेपाल पक्षले चैत ४ र ५ गते राष्ट्रिय भेला आयोजना गर्दै छ । दुवै पक्षले फरकफरक रुपमा भेला र बैठक आयोजना गर्दा विभाजन झन् जटिल हुने खतरा देखिएपछि दुवैतिरका तटस्थ नेताहरूको पहलमा धुम्बाराही बैठकको पहल गरिएको हो। धुम्बाराही बैठकपछि दुवै पक्षका नेताहरू समझदारी र एकताको खाका कोर्न आन्तरिक गृहकार्यमा व्यस्त भएका छन्।"
"ट्यांकरबाटै इन्धन तस्करी, चालक र सहचालक पक्राउ","विराटनगर : नेपाल आयल निगमले ढुवानीमा प्रयोग गरिरहेको ट्यांकरबाटै इन्धन (पेट्रोलीयम पदार्थ) को तस्करी हुने गरेको पाइएको छ । भारतको बरौनीबाट इन्धन लिएर आउने ट्यांकरले नेपालबाट पुनः फर्किएर जाँदा भने तस्करीको इन्धन लैजाने गरेको पुष्टि भएको हो । विराटनगर महानगरपालिका४ स्थित निगमको प्रदेश १ कार्यालय विराटनगर र प्रहरीको संयुक्त टोलीले इन्धन तस्करीमा प्रयोग गरिएको को १ ख ५९१२ नम्बरको ट्यांकर नियन्त्रणमा लिएको छ । ट्यांकर पेट्रोलीय ढुवानी व्यवसायी चरणप्रीत सिंहको रहेको निगमले जनाएको छ । प्रहरीले इन्धन तस्करीको रहस्य बाहिर आएसँगै सम्पर्कविहीन बनेका उनको खोजी गरिरहेको छ । मोरङ प्रहरीका प्रमुख एसपी सन्तोष खड्काका अनुसार इन्धन तस्करीमा संलग्न ट्यांकरका चालक भारत अररीयास्थित मीरगञ्ज घर भएका १९ वर्षीय इमरोज आलम र सहचालक २६ वर्षीय सजाद आलमलाई पनि पक्राउ गरिएको छ । ट्यांकरबाटै तस्करी गरेर नेपालबाट भारततिर लैजान लागिएको दुई हजार छ सय ५० लिटर डिजेल पनि बरामद गरिएको जानकारी उनले दिए । एसपी खड्काले नियन्त्रणमा लिइएको ट्यांकर, पक्राउ परेका चालक र सहचालक तथा तस्करी गरेर भारत पुयाउन खोजिएको डिजेल आवश्यक कारबाहीका लागि सोमबार राजस्व अनुसन्धान कार्यालय इटहरीमा बुझाइने जानकारी दिए । उनका अनुसार पक्राउ परेकाहरुले इन्धन तस्करी गरेर भारत लैजान खोजेको स्वीकार गरिसकेका छन् । उनीहरुमाथि निगमको विनियम तथा प्रचलित कानुन विपरीत पेट्रोलीयम पदार्थ अपचलन गरेर राजस्व चुहावट गरेको कसूरमा कारबाही हुने जनाइएको छ । आयल निगम विराटनगरका प्रवक्ता दिवस विष्टका अनुसार भारतको बरौनी डिपोबाट २० हजार लिटर (२० के एल) पेट्रोल लोड गरेर उक्त ट्यांकर शुक्रबार विराटनगर आइपुगेको हो । आवश्यक चेकजाँचपछि ट्यांकरलाई पेट्रोल अनलोडका लागि सुनसरीको इटहरी आसपासका चारवटा पेट्रोल पम्पमा पठाइएको थियो, उनले भने, डिलर (पेट्रोल पम्प) मा पेट्रोल खन्याइसकेर खाली फर्किएको ट्यांकरमा चाबी लगाउन खोज्दा तस्करीको डिजेल रहेको पाइयो । विष्टका अनुसार इन्धनको चोरी रोक्न ट्यांकरमा लकिङ सिस्टम जडान गरिएको छ । उक्त लक खोल्ने चाबी (मास्टर कि) भने बरौनी डिपो र नेपाल आयल निगमसँग मात्रै हुन्छ । उनका अनुसार बरौनीविराटनगर आवतजावत गर्दा चालक वा कसैले ट्यांकरमा जडान गरिएको उक्त लक खोल्न सक्दैनन् । खोल्नका लागि चाबी आवश्यक पर्छ । प्रवक्ता विष्टका अनुसार बरौनीदेखि लिएर नेपाल आइसकेपछि निगमबाट लक खोलेर सम्बन्धित डिलर (पेट्रोल पम्प)मा इन्धन खन्याउनलाई ट्यांकर पठाउने गरिन्छ । नेपालबाट खाली फर्किदा पनि ट्यांकरलाई लक गरेर पठाइन्छ । बरौनी पुगेपछि त्यसलाई खोलेर इन्धन लोड गर्दै ट्यांकरलाई पुनः लक गरेर भारतबाट नेपालतर्फ इन्धन पठाउने गरिएको जानकारी विष्टले दिए । ट्यांकरबाट अत्याधिक मात्रामा हुने इन्धनको चोरी रोक्न लकिङ सिस्टम सुरु गरिएको हो । त्यसलाई खोल्ने चाबी बरौनी डिपो र निगमसँग मात्रै हुन्छ, उनले भने, बीचमा चालक वा कसैले खोल्न चाहेमा सम्भव छैन । तर डिलरमा खाली गर्न पठाएका बेला इन्धन भरेर नेपालबाट भारततिर तस्करी हुने गरेको पाइयो । नेपाल आइपुगेपछि ट्यांकर खाली गर्न पठाएका समयमा बीचबाट कुनै पम्पदेखि इन्धन भरेर तस्करी गर्ने गरेको पाइएको प्रवक्ता विष्टको भनाइ छ । बरौनी डिपोमा इन्धन भर्न पठाउनलाई लक गर्न खोज्दा उक्त ट्यांकरमा तस्करीको डिजेल फेला परेको जानकारी उनले दिए । बरौनी पठाउन ट्यांकरलाई लक गर्ने क्रममा डिजेल बाहिर निस्कियो, उनले भने, खाली भनिएको ट्यांकरबाट डिजेल निस्किएपछि छानबिन थाल्दा तस्करी गरेर भारत लैजान खोजेको पाइयो । निगमले ट्यांकरलाई तस्करी गर्नका लागि डिजेल उपलब्ध गराउने पम्पमाथि पनि छानबिन थालेको छ । घटना अनुसन्धानकै क्रममा रहेको भन्दै पम्पको नाम भने गोप्य राखिएको छ । विष्टले पम्पहरुकै मिलेमतोमा इन्धनको तस्करी भारततिर हुने गरेको पाइएपछि त्यस्ता पम्पलाई कारबाहीको दायरामा ल्याउन छानिबन एवं अनुसन्धान तीव्र पारिएको जानकारी दिए । भारतमा डिजेल, पेट्रोल लगायतका पेट्रोलीयम पदार्थको मूल्य धेरै भएकाले नेपालबाट तस्करी हुने गरेको पाइएको निगमले जनाएको छ । विष्टका अनुसार प्रदेश १ मा डिजेलको मूल्य प्रति लिटर ९७ रुपैयाँ ५० पैसा र पेट्रोलको एक सय १४ रुपैयाँ ५० पैसा तोकिएको छ । नेपालमा भन्दा भारतमा डिजेल प्रति लिटर ३५ रुपैयाँ ९३ पैसा र पेट्रोल ४२ रुपैयाँ महँगोे रहेको जानकारी विष्टले दिए । भारततिर चोरी तस्करी हुने गरेका कारण निगमले नियमित अनुगमन र नियमन गर्ने काम भने जारी राखेको उनको भनाइ छ । तर पनि तस्करी भने रोकिएको छैन । आयल निगम स्रोतले दिएको जानकारी अनुसार तस्करी रोक्नका लागि निगमले बनाएको नीति नै अव्यवहारिक छ । तस्करी रोक्न पम्पहरुमा नियमित अगनुगमन गर्नुपर्ने नीति निगमको छ, स्रोतले भन्यो, तर पम्पहरुले मागेजति पेट्रोलीयम पदार्थ उपलब्ध गराउनैपर्ने बाध्यता पनि निगमसँग छ । पम्पबाट भएको माग बमोजिम इन्धन आपूर्ति नगर्दा उपभोक्ताले नपाउने र माग भए जति दिँदा तस्करी हुने समस्या रहेको स्रोतको भनाइ छ । तस्करी रोक्नका लागि पम्पबाट हुने अत्याधिक मागको कोटा घटाउनुपर्ने, अनुगमन एवं कारबाहीलाई तीव्र पारिनुपर्ने र त्यसमा प्रशासनले महत्वपूर्ण भूमिका खेल्नुपर्ने अवस्था रहेको निगमले जनाएको छ ।"
कांग्रेसले जसपा र माओवादी केन्द्रसँग मिलेर सरकार बनाउनुपर्छ : रामचन्द्र,"पर्वत : नेपाली कांग्रेसका वरिष्ठ नेता रामचन्द्र पौडेलले कांग्रेसले जसपा र माओवादी केन्द्रसँग मिलेर सरकार बनाउनुपर्ने बताएका छन्। सदरमुकाम कुश्माबजारमा सोमबार बिहान प्रेस युनियनले आयोजना गरेको पत्रकार भेटघाट कार्यक्रममा नेता पौडेलले विकृत राजनीतिको अन्त्यका लागि कांग्रेसले अहिलेको अवस्थामा नेकपा(माओवादी केन्द्र) र जनता समाजवादी पार्टीसँग मिलेर नयाँ सरकारका लागि पहल गर्नुपर्ने बताए ।पौडेलले संविधान र संसद्माथि हुने हमलाको सामना गर्नु कांग्रेसको मुख्य दायित्व भएको उल्लेख गरे। वरिष्ठ नेता पौडेलले कांग्रेस दोस्रो दल भएकाले प्रधानमन्त्रीविरुद्ध आफूले अविश्वास प्रस्ताव नलैजाने तर अरूले लगेमा साथ दिने स्पष्ट गरे । अहिलेको अवस्थामा कांग्रेसलाई सत्तामा जानभन्दा व्यवस्थाको रक्षा गर्नु प्रमुख चुनौती रहेको उनको भनाइ छ। 'देशको हित गर्न कांग्रेस सरकारमा जान तयार हुनुपर्छ तर अन्य दलको बुइ चढेर सत्तामा गइहाल्न हुँदैन,' पौडेलले भने, 'अहिले सत्ताभन्दा पनि आफ्नो पार्टीलाई कसरी जनतासमक्ष लोकप्रिय बनाउने भन्नेमा लाग्नुपर्छ, कांग्रेस आन्तरिक किचलोमा फसेको छ, सबै मिलेर कांग्रेसलाई जनताको पहिलो पार्टी बनाउनुपर्छ ।' रासस"
धुम्बाराहीमा केपी ओली र माधव नेपाल पक्षबीच छलफल,"काठमाडौं : नेकपाका अध्यक्ष केपी ओली र वरिष्ठ नेता माधवकुमार नेपाल पक्षबीच छलफल सुरु भएको छ । पार्टी कार्यालय धुम्बाराही सुरु भएको बैठकमा प्रधानमन्त्री ओलीसहित ईश्वर पोखरेल, विष्णुप्रसाद पौडेल, प्रदीपकुमार ज्ञवाली र सुवास नेम्वाङ छन् । अर्कातर्फबाट नेपालसहित भीम रावल, सुरेन्द्र पाण्डे, घनश्याम भूसाल, र रघुजी पन्त सहभागी छन् । पार्टीको आन्तरिक विवाद समाधान गर्न दुई समूह छलफलमा जुटेका हुन्। गत पुस ५ गते प्रधानमन्त्री ओलीले प्रतिनिधिसभा विघटन गरेयता ओली र नेता नेपालबीच भेटवार्ता भएको छैन । प्रधानमन्त्री ओलीले असंवैधानिक कदम चालेको भन्दै नेपाल पक्ष सडक संघर्षमा उत्रिएको थियो। सर्वोच्च अदालतले संसद विघटन खारेज र नेकपा विवादमा ओली र प्रचण्ड नेतृत्वको नेकपालाई मान्यता नदिएपछि एमाले र माओवादी पूर्ववत् अवस्थामै ब्यूँताइदिएको छ। नेपाल र खनाल एमालेमा फर्किए पनि पार्टी अध्यक्ष एवम् प्रधानमन्त्री केपी ओलीले एकलौटी निर्णय गरेपछि यो समूह असन्तुष्ट छ । प्रधानमन्त्री ओलीले आफूखुसी बालुवाटारमा बैठक राखेर नेपाल पक्षका नेताहरुको जिम्मेवारी खोसेर अन्यलाई दिएपछि त्यसको विरोधमा नेपाल पक्षले आइतबार निर्वाचन आयोगमा उजुरी दिएको छ। ओलीले पार्टीमा गरेको नियुक्ति र जिम्मेवारी हेरफेर विरुद्ध बहुमत सदस्यसहित यो समूहले निर्वाचन आयोगमा उजुरी दिएको हो। आफूहरु २०७१ सालमा भएको एमाले नवौं राष्ट्रिय महाधिवेशनबाट निर्वाचित पदाधिकारी र सदस्य भएको भन्दै आयोगमा वरिष्ठ नेता नेपालसहित ११ जना शीर्ष नेताले हस्ताक्षर गरेर पत्र बुझाएका हुन्। उनीहरुले ओलीको सो निर्णय कार्यन्वयन नगर्न आयोगलाई आग्रह गरेका छन् ।"
मालपोत कार्यालयमा बम विस्फोट : शंकास्पद एकजना प्रहरी नियन्त्रणमा,"सिरहा : सिरहाको लहानस्थित मालपोत कार्यालयमा गराइएको बम विस्फोट घटनामा संलग्न रहेको आरोपमा प्रहरीले शंकास्पद एक जनालाई नियन्त्रणमा लिएको छ। प्रहरीले सोमबार उनलाई सुखीपुर नगरपालिका२ विद्यानगरबाट नियन्त्रणमा लिएको सिरहा प्रहरी प्रमुख एसपी सुदिपराज भण्डारीले जनाएको छ। सशस्त्र प्रहरीले उनलाई नियन्त्रणमा लिएर आवश्यक अनुसन्धान तथा कारबाहीका लागि नेपाल प्रहरीलाई बुझाएको छ। पक्राउ परेकालाई ईलाका प्रहरी कार्यालयमा राखी उनीमाथि अनुसन्धान थालिएको एसपी भण्डारीले बताए। आइतबार भएको विस्फोटमा मालपोतका एक कर्मचारी, एक लेखापढी व्यवसायी र ६ सेवाग्राही गरी ८ जना घाइते भएका छन्। विस्फोटको जिम्मा जयकृष्ण गोईत नेतृत्वको जनतान्त्रिक तराई मुक्ति मोर्चा (क्रान्तिकारी)ले लिइसकेको छ। लहान मालपोत कार्यालयमा बम विष्फोट"
नुवाकोटमा १३ वर्षीया बलात्कृत : चार जना पक्राउ,नुवाकोट : गाउँकी १३ वर्षिया एक बालिकालाई बलात्कार गरेको अभियोगमा नुवाकोटमा चारजना युवक पक्राउ परेका छन्। बिदुर नगरपालिकामा १३ वर्षिया बालिका बलात्कृत भएकी हुन्। पक्राउ परेका युवकलाई हिरासतमा राखेर थप अनुसन्धान भइरहेको जिल्ला प्रहरी कार्यालय नुवाकोटले जनाएको छ। उनलाई गाउँकै ४ जना किशोरहरुले बलात्कार गरेको पीडित परिवारजनले बताएका छन्। पक्राउ पर्नेमा चारै जना १३ देखि १५ वर्षसम्मका तामाङ समुदायका युवाहरु रहेका छन्। उनकै घरमा पुगेर शनिबार राति १२ बजे युवाहरुले बलात्कार गरेको उजुरीमा उल्लेख छ। घटनाको जानकारी लगत्तै बालिकालाई नुवाकोट जिल्ला अस्पताल त्रिशूली लगिएको थियो। उपचारपछि उनी सेफ हाउसमा रहेको नुवाकोट प्रहरीले जनाएको छ। अशिक्षा र कुलतका कारण हिंशाका घटनाहरु बढिरहेका कारण नियन्त्रणका लागि प्रहरी परिचालित गरिएको नुवाकोट प्रहरी प्रवक्ता तथा प्रहरी नायव उपरीक्षक हरिबहादुर वलीले जानकारी दिए।
आफ्ना नेताले छाडेपछि गोइतद्वारा विस्फोट,"सिरहा : जयकृष्ण गोइत नेतृत्वको भूमिगत समूहका नेता रामविलास यादवले आइतबार उक्त समूह छाडे। गोइतको सेकेन्ड म्यान भनेर चिनिने यादव जिल्ला प्रशासन कार्यालय सिरहामा बिहान साढे १० बजे कानुनमन्त्री लीलानाथ श्रेष्ठको रोहवरमा सार्वजनिक भए। त्यसको केही घण्टामै लहान नगरपालिका८ स्थित मालपोत कार्यालयमा बम विस्फोट भयो। घटनास्थलमा गोइत नेतृत्वको जनतान्त्रिक तराई मुक्ति मोर्चा (क्रान्तिकारी)को पर्चा च्यातिएको अवस्थामा भेटियो। पछि आफ्नो समूहले विस्फोट गराएको भन्दै गोइतले प्रेस विज्ञप्ति जारी गरेका छन्। तराईमा भ्रष्टाचारविरोधी अभियानअन्तर्गत विस्फोट गराएको गोइतको विज्ञप्तिमा उल्लेख छ। सिरहाका एसपी सुदीपराज भण्डारीले सेवाग्राहीको भीडभाड हुने समयमा पौने १ बजे मालपोत कार्यालयको दोस्रो तलामा विस्फोट भएको बताए। सार्वजनिक हुने समूहकै पम्प्लेट घटनास्थलमा भेटिएको छ, एसपी भण्डारीले भने, त्यसको प्रतिक्रियास्वरूप उक्त समूहले नै विस्फोट गराएको हो कि भन्ने लागेको छ। हामीले अनुसन्धान तीव्र पारेका छौं। मालपोत कार्यालय प्रमुख दीपेन्द्रकुमार चौधरीले पहिले कुनै धम्की नआएको तर एक्कासि यस्तो घटना भएको बताए। विस्फोटमा सेवाग्राही दिनेश भण्डारी गम्भीर घाइते भएका छन्। भण्डारीलाई थप उपचारका लागि आइतबारै सेनाको हेलिकप्टरमार्फत काठमाडौं लगिएको छ। नायब सुब्बा शिवकुमार यादव र सेवाग्राही फूलकुमारी ठाकुरलाई थप उपचारका लागि धरान रेफर गरिएको छ। विस्फोटमा भण्डारी, यादव र ठाकुरसहित अन्य घाइतेमा भगवानपुर गाउँपालिका३ का बद्रीनारायण यादव, गोलबजार नगरपालिका६ का लक्ष्मी राना, बेचनी मगर, लहान१६ का लालबाबु विक, धनगढीमाई नगरपालिका१३ का भोलाबहादुर मगर रहेको प्रहरीले जनाएको छ। विस्फोटबाट कार्यालयका कम्प्युटर, प्रिन्टर र केही फर्निचर टुटफुट भएका छन्। हामी मालपोत कार्यालयमा बसिरहेका थियौं। एक्कासि ठूलो आवाज आयो, घाइते रानाले भनिन्, पछि बम विस्फोट भएको थाहा पायौं। घाइते पाँचै जनाको उपचार लहानस्थित राहुस्मारक अस्पतालमा उपचार भइरहेको छ। विस्फोटको घटनाले त्रसित बनाएको स्थानीय श्याम साह (भोरेभोर)ले बताए। लहानमा पछिल्लो केही वर्षमा पटकपटक बम विस्फोटको घटना भएको छ, साहले भने, यस्तो घटनाले स्थानीयलाई त्रसित बनाएको छ। प्रहरीप्रशासनले घटनामा संलग्न अपराधीलाई चाँडै कानुनी दायरामा ल्याउनुपर्छ। मालपोत इलाका प्रहरी कार्यालय लहानबाट दुई सय मिटर दूरीमा पर्छ।"
उपचार खर्च नभएर अस्पतालमै शिशु छाडेर बाबुआमा हिँडेपछि,"विराटनगर: उपचार खर्च तिर्नसक्ने अवस्था नभएको भन्दै बाबुआमाले छाडेर हिँडेका एक शिशुको उपचारका क्रममा विराटनगरस्थित नोबेल शिक्षण अस्पतालमा आइतबार राति मृत्यु भएको छ । अस्पतालको एनआईसीयूमा भर्ना गरेपछि उपचाररत अवस्थामा जीवितै शिशु छाडेर बाबुआमा चार दिनदेखि सम्पर्कविहीन बनेका थिए । शिशुको पनि उपचारका क्रममा मृत्यु भएपछि प्रहरीले बाबुलाई भने नियन्त्रणमा लिएको छ । शव व्यवस्थापनमा गाह्रो भएको भन्दै मृतक शिशुका अभिभावक खोजिदिन अस्पतालले प्रहरीलाई आग्रह गरेको थियो । शिशुका बाबु मोरङको जहदा गाउँपालिका७ सिर्सियाका २४ वर्षीय राजा मरण्डीलाई नियन्त्रणमा लिएर घटनाका बारेमा अनुसन्धान थालिएको जानकारी मोरङ प्रहरीका प्रवक्ता डीएसपी मानबहादुर राईले दिए । राजाकी श्रीमती पार्वती मुर्मुले फागुन २५ गते नवजात शिशु (छोरा) जन्माएकी थिइन् । प्रसूति व्यथाले च्यापेपछि अस्पताल ल्याउँदै गर्दा उनले बाटैमा शिशु जन्माएको प्रहरीले जनाएको छ । शिशुको स्वास्थ्य अवस्था खराब रहेको थाहा पाएपछि राजा र पार्वतीले छोरालाई विराटनगरको सञ्जीवनी अस्पतालमा भर्ना गरेका थिए । सञ्जीवनीले शिशुको अवस्था गम्भीर रहेको भन्दै तत्काल एनआईसीयूमा भर्ना गर्दा बचाउने सम्भावना रहने भनेपछि आफूहरुले थप उपचारका लागि नोबेलमा लगेको राजाले बताएका छन् । तर साथमा भएको १६ हजार रुपैयाँ भोलिपल्टै सकिएपछि उपचार खर्च तिर्नसक्ने अवस्था नभएकाले जीवितै शिशु अस्पतालमा छाडेर भाग्नु परेको उनले स्वीकार गरेका छन् । पहिलो सन्तानका रुपमा जन्मिएको छोरालाई बचाउन सकिन्छ कि भन्ने आश थियो । तर साथमा भएको १६ हजार रुपैयाँ सकिएपछि अरु पैसा जुटाउन सकिएन, उनले भने, त्यही भएकाले अस्पतालमा छाडेर बाबुआमा नै हिँडियो । अस्पतालमा रहँदा सुत्केरी अवस्थाकी श्रीमतीको पनि स्याहार हुन नसकेपछि छोरो माया मार्नुपर्ने अवस्था बन्यो । पारिवारिक आर्थिक अवस्था कमजोर भएकाले ज्याला मजदुरी गरेर परिवार धान्नुपर्ने बाध्यता रहँदा छोराको उपचार गर्ने पैसा जुटाउन नसकेको उनले सुनाए । सुकुम्बासी अवस्थाका उनको नाममा जग्गा जमिन छैन । उनको परिवार ऐलानी जग्गामा बनाएको झुप्रो घरबाट जीवन निर्वाह गरिरहेको छ । आवश्यक औषधि किन्ने पैसा नै नभएपछि छाड्नुबाहेक कुनै विकल्प नभएको राजाले सुनाए । उनका अनुसार फार्मेसीमा औषधि खरिद गर्दा र चिकित्सकले भने अनुसार प्रयोगशालामा विभिन्न परीक्षण गराउँदा साथमा भएको पैसा सकियो । त्यहाँमाथि सुत्केरी अवस्थाकी श्रीमतीको पनि अवस्था राम्रो नभएको उनले बताए । चिकित्सकले पनि अवस्था गम्भीर रहेकाले बचाउन गाह्रो छ भने, राजाले भने, बरु आमालाई चैँ बचाउनु पर्छ भनेर सुटुक्क अस्पतालबाट हिँड्यौँ । तर पार्वतीको भने स्वास्थ्य बीमा गरिएको थियो । उपचारवापत लागेको खर्च बीमाबाट भुक्तानी हुन्छ भन्ने नबुझेका कारण बाबुआमा नै शिशुलाई छाडेर हिँडेको पाइएको नोबेल अस्पतालका प्रशासकीय अधिकृत दिपेश राईले सुनाए । बाबुआमाले बेबारिसे बनाएर हिँडे पनि एनआईसीयूमा राखेर उपचार गर्दै शिशुलाई बचाउने प्रयास गरिए पनि सम्भव नभएको जानकारी उनले दिए । छाडेर गएपछि खोजी गर्दा पनि अभिभावक फेला पार्न नसकिएको राईको भनाइ छ । तर सम्पर्कमा कोही आफन्त आइदिए मृत शिशु जिम्मा लगाएर पठाउन सकिने उनले बताए । शिशुको उपचार खर्च सबै बीमाबाटै भुक्तानी हुने जानकारी राईले दिए । शिशुका बाबु राजाले भने बीमामा उल्लेख भएको औषधि नपाइने भन्दै अस्पतालभित्र रहेको फार्मेसी (औषधि पसल) ले बाहिर किन्न पठाउने गरेको बताए । उनले बीमा गरिएका कारण पैसा तिर्न नपर्ने थाहा भए पनि अस्पतालभित्रका फार्मेसीले बीमाको औषधि नभएको भन्दै बाहिर खरिद गर्न पठाउने गरेकाले साथमा भएको पैसा सकिएर छोरो माया मार्नु परेको गुनासो गरे । सुत्केरी अवस्थाकी उनकी श्रीमती पार्वती भने घरमै आराम गरिरहेकी छन् । धनपालथान गाउँपालिकाको कर्सिया माइती भएकी पार्वती र राजाबीच दुई वर्षअघि मागी बिहे भएको थियो ।"
विद्यालयमा जीर्ण शौचालय,"वीरगन्ज : पर्साका अधिकांश सामुदायिक विद्यालयहरूमा शौचालयको अवस्था दयनीय रहेको पाइएको छ। बालबालिकाको शिक्षा क्षेत्रमा काम गरिरहेको गैरसरकारी संस्था आस्मान नेपालले वीरगन्ज महानगरसहित जिल्लाका ९ पालिकामा गरेको अनुगमनका क्रममा २२ वटा सामुदायिक विद्यालयमा रहेका शौचालय प्रयोग गर्नै नसक्ने अवस्थामा भेटिएका हुन्। वीरगन्ज महानगरपालिका, पोखरिया, बहुदरमाई र पर्सागढी नगरपालिका तथा विन्ध्यवासिनी, पकाहामैनपुर, कालिकामाई, धोबिनी र जगरनाथपुरका २२ वटा सामुदायिक विद्यालयका शौचालय जीर्ण भई प्रयोग गर्नै नसक्ने अवस्थामा भेटिएका हुन्। आइतबार वीरगन्जमा आयोजित विद्यालयमा सुरक्षित सिकाइ विषयक अन्तरक्रिया कार्यक्रममा गैरसरकारी संस्था आस्मान नेपालका निर्देशक वीरेन्द्र सिंहले ती सबै विद्यालयमा शौचालय भए पनि सरसफाइ नगरिएको र मर्मतसम्भारको अभावमा प्रयोग गर्न नसक्ने अवस्थामा भेटिएको जानकारी दिएका हुन्। १२ वटा विद्यालयमा शौचालय मर्मत सम्भारका लागि अस्मान नेपालले २४ लाख रुपैयाँ र १० वटा विद्यालयका शौचालय मर्मतका लागि दिव्य युवा क्लबले १२ लाख ५० हजार रुपैयाँ सहयोग गरेका हुन्। कार्यक्रममा बोल्दै वीरगन्ज महानगरपालिकाका नगर प्रमुख विजयकुमार सरावगीले सामुदायिक विद्यालयका बालबालिका सुरक्षित नरहेका बताए। आफू निर्वाचित भएर आएपछि महानगरका सबै विद्यालयमा छात्र र छात्राका लागि छुट्टाछुट्टै शौचालय बनाइदिएको उनले जिकिर गरे। शिक्षा पत्रकार समाज र आस्मान नेपालले संयुक्त रूपमा आयोजना गरेको कार्यक्रममा पर्साकै पर्सागढी नगरपालिकाका नगर प्रमुख लोकनारायण यादवले पालिकाको सबै सामुदायिक विद्यालयमा शौचालय भए पनि सरसफाइ र मर्मतसम्भार नगरिँदा प्रयोग गर्न सक्ने अवस्थामा नरहेको बताए। शिक्षा पत्रकार समाज पर्साका अध्यक्ष अनिल तिवारीको अध्यक्षतामा भएको कार्यक्रममा पोखरिया नगरपालिकाकी उपप्रमुख सलमा खातुनले एकअर्कालाई दोषारोपण गर्नुको सट्टा विद्यालयमा सुरक्षित सिकाइका लागि सरोकारवाला एक भएर काम गर्नुपर्नेमा जोड दिइन्।"
जबरजस्ती करणी गरेको आरोपमा युवक पक्राउ,स्याङजा : १३ वर्षीया बालिकालाई जबरजस्ती करणी गरेर गर्भवती बनाएको आरोपमा ३३ वर्षीय एक युवक पक्राउ परेका छन्। स्याङजाको हरिनास गाउँपालिकाका भेलबहादुर थापाले बालिकालाई जबरजस्ती करणीपछि गर्भवती बनेको भन्ने उजुरीका आधारमा पक्राउ गरिएको प्रहरी नायव उपरीक्षक राजेन्द्र अधिकारीले जानकारी दिए। गएको कात्तिक १२ गते साँझ थापाले ती बालिकालाई जबरजस्ती करणी गरेको बताइएको छ। आरोपित थापालाई पक्राउ गरी आइतबार जबरजस्ती करणी सम्बन्धी मुद्धामा अदालतबाट ५ दिनको म्याद थप गरी अनुसन्धान सुरु गरिएको प्रहरीले जनाएको छ।
अस्पतालको भवनका काम गर्ने मजदुर मृत फेला,बाजुरा : बाजुरा सदरमुकाम मार्तडीमा एक जना कामदार मृत फेला परेका छन्। जिल्ला अस्पताल बाजुराको निर्माणधिन भवनमा काम गर्ने कामदार खप्तड छेडेदह गाँउपालिका ५ घंग्रेडीका ४१ वर्षीय वीरबहादुर रावत मृत फेला परेको जिल्ला प्रहरी कार्यालय बाजुराका प्रहरी निरीक्षक तथा सुचना अधिकारी लोकेन्द्र ठगुन्नाले जानकारी दिए। ठगुन्नाका अनुसार मृत फेला परेका रावत अस्पतालको नवनिर्मित भवनमा काम गर्ने कामदार हुन्। उनी आइतबार राती मदिरा सेवन गरी आफ्नै कोठामा अन्य कामदारसागै सुतेका थिए। सुतेको धेरै समयसम्म बोलाउँदा नबोलेपछि सहकर्मीले उठाँउदा बेहोस् जस्तो देखेपछि जिल्ला अस्पताल बाजुरामा लगेर चेकजाँच गर्दा रावतको मृत्यु भएको पुष्टि भएको बताइएको छ। मृतकको लास पोष्टमार्टमका लागि जिल्ला अस्पताल बाजुरामा राखिएको छ। घटनाको थप अनुसन्धान भइरहेको प्रहरीले जनाएको छ।
शिकार खेल्न गएका २ युवा पक्राउ,"स्याङजा : रातको समयमा जंगलमा शिकार खेल्न हिंडेका २ युवा भरुवा बन्दुक सहित पक्राउ परेका छन्। हरिनास गाउँपालिकाका ३६ वर्षे हेमबहादुर भुजेल र २२ वर्षे प्रेमबहादुर भुजेल अवैध भरुवा बन्दुकसहित पक्राउ परेका प्रहरी नायब उपरीक्षक राजेन्द्र अधिकारीले जानकारी दिए। शनिबार राती पौने १० बजे हरीनास कुलुङखोला सनीस्वारा जंगलमा शिकार खेल्न गएका उनीहरु दुबैलाई अवैध भरुवा बन्दुक सहित प्रहरीले पक्राउ गरेको बताइएको छ। एक थान भरूवा बन्दुक, बन्दुकमा प्रयोग हुने सिसाको छर्रा १७ वटा र ५ ग्राम बारुद सहित पक्राउ परेका उनीहरु प्रहरी नियन्त्रणमा छन्। दुबैजनालाई हातहतियार तथा खरखजना सम्बन्धी कसुरमा मुद्धा दर्ता गरी अनुसन्धान अघि बढाएको प्रहरीले जनाएको छ ।"
राजमिस्त्री ओछ्यानमै मृत फेला,विराटनगर : विराटनगरमा राजमिस्त्रीको काम गर्दै आएका एक व्यक्ति आइतबार राती सुतिरहेको ओछ्यानमै मृत फेला परेका छन्। पर्साको वीरगञ्ज महानगरपालिका१६ घर भएका ५० वर्षीय लम्बु दाइ भनिने भीखमप्रसाद मृत फेला परेको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार भीखमप्रसाद विराटनगर महानगरपालिका१३ की सीता घिमिरेको घरमा कोठा भाडामा लिएर एक वर्षदेखि डेरा बस्थे। डेरा बसेकै घरको कोठामा भित्रबाट ढोकाको चुक्कुल लगाएर सुतिरहेका उनलाई ओछ्यानमै मृत फेला पारिएको डीएसपी राईले बताए। बाहिरबाट साथीहरुले बोलाउँदा नबोलेपछि चियाएर हेर्ने क्रममा मृत्यु भएको अवस्थामा देखेपछि प्रहरीलाई खवर गरेको जानकारी उनले दिए। विराटनगरमा बस्दै आएका उनी घर लगायतका संरचना निर्माण गर्ने राजमिस्त्रीको काम गर्थे। प्रहरीले शव पोस्टमार्टमका लागि कोसी अस्पताल लगेर घटनाका बारेमा अनुसन्धान सुरु गरिएको जनाएको छ। तर शरीरमा कुनै चोटपटक भने नदेखिएको डीएसपी राईको भनाइ छ।
ढोरपाटन शिकार आरक्षको १८५ हेक्टर जमिन अतिक्रमण,"गलकोट : नेपालको एकमात्र शिकार आरक्ष ढोरपाटन शिकार आरक्षको संरक्षणमा चुनौती थपिँदै गएको छ। आरक्षणमा नेपाली सेनाको उपस्थिति पछि चोरी शिकारीमा उल्लेख्य कमी आए पनि जग्गा अतिक्रमण भने रोकिएको छैन। ढोरपाटन शिकार आरक्ष कार्यालयले आरक्षको १८५ हेक्टर जमिन अतिक्रमण भएको जनाएको छ। कार्यालयले निकालेको वार्षिक प्रतिवेदन २०७६र०७७ मा शिकार आरक्षको विभिन्न ३४ स्थानमा करिब १८५ हेक्टर जमिन अतिक्रमण भएको उल्लेख छ। अतिक्रमित जग्गामा ३११ घरधुरी रहेको आरक्षले जनाएको छ। कार्यालयले बेलाबेलामा स्थानीयवासीलाई भेला गराई अतिक्रमण नगर्नका लागि आग्रहसमेत गर्दै आएको छ। आरक्षका अनुसार केही वर्षअघि ढोरपाटनको पाखाथर, गाडीखोला, छेन्तुङ, खाल्डेखुल्डी, लामखोरिया, सल्लाथान, उत्तरगङ्गा, नवी, स्यालपाखेलगायतका क्षेत्रमा रहेका ३० घरधुरीले बारबन्देज गरेर रोकी राखेको जग्गाको बारबन्देज हटाइएको थियो। बागलुङ, म्याग्दी र पूर्वी रुकुम जिल्ला गरी कूल एक हजार ३२५ वर्ग किलोमिटर क्षेत्रफलमा फैलिएको शिकार आरक्षमा अतिक्रमण गर्ने दर पछिल्लो समय बढ्दै गएको हो। नेपाल सरकारले विसं २०३९ मा ढोरपाटन शिकार आरक्षको स्थापना गरी एक हजार ३२५ वर्ग किलोमिटर क्षेत्रफललाई शिकार आरक्षको क्षेत्र तोकेको थियो। भौगोलिक विकटताका कारण प्रशासनिक सुविधा नभएको र आरक्ष व्यवस्थापन कानून नहुँदा स्थानीयवासीले मनोमानी ढङ्गले जग्गा अतिक्रमण गर्दै खेतीपाती गर्दै आएका छन्। आरक्षको सबैभन्दा बढी म्याग्दी जिल्लामा अतिक्रमण भएको कार्यालयले जनाएको छ। बागलुङको अधिकारीचौर, बोबाङ, निसी र बोङ्गादोभान, रुकुमको रन्मा, मैकोट, हुकाम, तकसेरा, कोल र काक्री तथा म्याग्दीको लुलाङखोरिया र गुर्जाखानीलगायतका ३४ स्थानमा अतिक्रमण भएको सरकारी तथ्याङ्कमा उल्लेख गरिएको छ। अतिक्रमित जग्गामा स्थानीयवासीले आलु, स्याउ र अन्य खेतीसमेत गरिरहेका छन्। आरक्षले पटकपटक अतिक्रमण भएको जग्गा फिर्ता ल्याउन पहल गरे पनि कानूनी जटिलताका कारण समस्या भएकाले आरक्षको सीमा संरक्षण चुनौतीपूर्ण बन्दै गएको पाइएको छ। विकट क्षेत्रका रूपमा रहेको आरक्ष क्षेत्र वरपरको जग्गामा स्थानीयवासीले अतिक्रमण गरी घर टहरा निर्माण, खेतीपाती गर्ने क्रम बढ्दै गएको पाइएको हो। शिकार आरक्षसम्बन्धी नियमावलीको तर्जुमा एवं कार्यान्वयन नहुँदा आरक्ष व्यवस्थापनमा असहजता उत्पन्न भएको ढोरपाटन शिकार आरक्ष कार्यालय बागलुङका प्रमुख संरक्षण अधिकृत वीरेन्द्रप्रसाद कँडेलले बताए। 'आरक्ष जग्गा अतिक्रमणको समस्या पटकपटक समाधानको प्रयास भएका थिए, हालसम्म सार्थकता पाउन सकेको छैन, जमिन अतिक्रमण नहोस् भन्नेमा हाम्रो ध्यान रहेकै छ', प्रमुख संरक्षण अधिकृत कँडेलले भने, 'आरक्षको सबै भागमा सेना राख्न असहज हुनु एवं कानूनी जटिलताका कारण आरक्षको संरक्षण र व्यवस्थापनमा थप चुनौती देखिएको छ।' कँडेलका अनुसार दुई वर्षभन्दा अघि अतिक्रमण भएको जग्गा हटाउन सुरु गरे पनि सार्थकता पाउन नसकेको उनको भनाइ छ। केही घर आरक्ष स्थापना हुनुभन्दा अगावै रहेका कारण सरकारले लालपुर्जा दिलाउनुपर्ने या बस्ती स्थानान्तरण गर्नुपर्ने आरक्ष कार्यालयको सुझाव छ। लालपुर्जा वितरण, राहत तथा पुनःस्थापना गर्न सरकारले मन्त्रिपरिषद्को बैठकबाटै टुङ्ग्याउनुपर्ने भएकाले अतिक्रमण हटाउन आरक्ष कार्यालयले नसकेको कँडेलको भनाइ छ। सशस्त्र द्वन्द्वको समयमा आरक्ष कार्यालय विस्थापित भई जिल्ला सदरमुकाम बागलुङ बजारमा सरेपछि स्थानीयवासीले आरक्षको जग्गामा तारबार गरी खेती लगाउन सुरु गरेका थिए। आरक्षले यसअघि आफ्नो जग्गामा स्थानीयवासीले लगाएको तारबार हटाएको थियो। पहिले कर्मचारीको मात्रै भरमा रहेको आरक्षमा २०७३ सालदेखि नेपाली सेनासमेत राखिएको छ। बागलुङ, पूर्वी रुकुम तथा म्याग्दी गरी तीन जिल्ला समेटिएको आरक्षभित्रका सात ब्लकमध्ये आरक्ष कार्यालय ढोरपाटन, देउराली तथा निसेलढोरमा मात्रै सुरक्षा तैनाथ गरिएको छ। विभिन्न समस्या देखाउँदै नेपाली सेना म्याग्दी तथा पूर्वी रुकुमसम्म आरक्षको सुरक्षामा पुग्न नसक्दा आरक्ष संरक्षणमा अझै चुनौती छ। शिकार आरक्ष कार्यालय रहेको ढोरपाटन क्षेत्रमा आरक्ष स्थापना हुनुअगावैदेखि मानिसले भोगचलन गर्दै आएकाले यसलाई अतिक्रमणका रूपमा लिन नमिल्ने ढोरपाटन नगरपालिका९ का वडाध्यक्ष हरिबहादुर घर्तीमगरले बताए। यसलाई स्थानीयवासीले तत्कालीन समयदेखि भोगचलन गर्दै आएको उनको जिकिर छ। 'लामो समयदेखि भोगचलन गर्दै आएका स्थानीयवासीले कर तिर्न पर्ने भन्दै जग्गा दर्ता नगरेका हुन्', अध्यक्ष घर्तीले भने, 'केही क्षेत्र पछिसमेत अतिक्रमण भएको छ, उनीहरुले प्रयोग गर्दै आएको जग्गा राज्यले लिन चाहे स्थानीयवासीको मागलाई सम्बोधन गर्नुपर्ने हुन्छ।' भूमिसम्बन्धी समस्या समाधान आयोग बागलुङका अध्यक्ष कृष्ण पाठकले आरक्षमा देखिएको समस्याबारे अध्ययन गरिने बताए। 'आरक्षको जग्गामा बस्न र भोगचलन गर्न स्थानीयवासीले पाउने अवस्था सायद नहुन सक्छ, उनीहरु सुकुम्वासी नै भएको प्रमाणित भएमा अन्यत्र जग्गा व्यवस्थापन गर्न सकिनेछ', उनले भने।"
सुस्त मनस्थितिकी ८ वर्षीया बालिकामाथि बलात्कार गरेको अभियोगमा ६६ वर्षीय पुरुष पक्राउ,"विराटनगर: मोरङको रतुवामाई नगरपालिका४ मा सुस्त मनस्थितिकी ८ वर्षीया बालिकामाथि बलात्कार गरेको अभियोगमा ६६ वर्षीय फौदीलाल मुखिया पक्राउ परेका छन् । बोल्न नसक्ने र आफ्ना कुरा व्यक्त गर्न नसक्ने बालिकामाथि बलात्कार गरेको भन्दै मुखिया पक्राउ परेका हुन् । घरनजिकै रहेको बाँसझ्याङमा लगेर मुखियाले बालिकालाई बलात्कार गरेको प्रारम्भिक अनुसन्धानबाट खुलेको मोरङ प्रहरीका प्रवक्ता डीएसपी मानबहादुर राईले जानकारी दिए । 'घटना शुक्रबार दिउँसो ३:१५ बजेतिरको हो । खाना खाएर बाबुआमा घरबाट काममा निस्किएपछि बालिका आफ्ना ६ र ५ वर्षीया बहिनीसहित छिमेकी एक बालिकासँग मकैबारीमा घाँस काट्न गएकी थिइन् । बाँस काट्न भनेर मुखिया पनि केही बेरपछि बाँसझ्याङ भएको ठाउँमा पुगेका थिए । घाँस काटिसकेर बहिनीहरु रुखमा चढेर खेलिरहेको अवस्थामा भुइँमा रहेकी सुस्त मनस्थितिकी ८ वर्षीयालाई बाँसघारीभित्र लगेर मुखियाले बलात्कार गरेको अनुसन्धानबाट खुलेको छ' डीएसपी राईले बताए । रुखमा चढेर खेलिरहेका बालिकाहरुले भुइँमै बसिरहेकी दिदीलाई वृद्ध पुरुषले लगेर बलात्कार गरेको देखेको प्रहरीको भनाइ छ । दिदीलाई जबरजस्ती लगेर बलात्कार गर्दै देखेका बहिनीहरुले साँझ आमालाई सुनाएपछि घटना बाहिर आएको हो । पीडित बालिकाकी आमाले पनि छोरीको यौनाङ्ग सुन्निएको अवस्थामा पाएपछि आफूले प्रहरीलाई घटनाका बारेमा जानकारी दिएको बताएकी छन् । उनले दिएको किटानी जाहेरीका आधारमा प्रहरीले बालिकामाथि बलात्कार गर्ने फौदीलाललाई शनिबार पक्राउ गरेको छ । उनीविरुद्ध जबरजस्ती करणी मुद्दा चलाउन अदालतबाट आइतबार म्याद थप गर्दै घटनाका बारेमा थप अनुसन्धान थालिएको जानकारी डीएसपी राईले दिए । बोली नआउने र कसैलाई केही कुरा पनि सुनाउन नसक्ने बालिकामाथि बलात्कार गरेको खुलेपछि वृद्धलाई पक्राउ गरेर कानुनी कारबाहीको प्रक्रिया अघि बढाइएको छ, उनले भने, प्रारम्भिक अनुसन्धानका क्रममा वृद्धले पनि घटना स्वीकार गरिसकेका छन् । बलात्कारबाट यौनाङ्गमा चोट लागेकी बालिकाको कोसी अस्पताल विराटनगरमा उपचार भइरहेको प्रहरीले जनाएको छ । स्वास्थ्य परीक्षणको प्रारम्भिक रिपोर्टले पनि बालिकामाथि बलात्कार भएको देखिएको प्रहरीको भनाइ छ । बलात्कारको सिकार बनेपछि सुस्तमनस्थितिकी बालिका झन् मानसिक रुपमा विक्षिप्त बनेको र कोही मान्छे देख्ने वित्तिकै डराउने, रुने तथा तर्सिने गरिरहेको राईले बताए । बोलीमार्फत केही पनि कुरा व्यक्त गर्नसक्ने अवस्थामा नरहेकी उनीमाथि भएको बलात्कार बहिनीहरुले नदेखेको भए गुपचुप हुने सम्भावना रहेको प्रहरीको भनाइ छ । सुस्तमनस्थितिकी पीडित आफ्ना कुरा बताउन सक्दिनन् । तर उनीमाथि बलात्कार भएको बहिनीहरुले देखेछन्, डीएसपी राईले भने, अभिभावकलाई सुनाएपछि घटना बाहिरियो । नभए त्यत्तिकै गुपचुप हुने रहेछ ।"
तस्करीको तीन सय ५० कार्टुन मदिरासहित भारतीय नागरिक पक्राउ,"विराटनगर : तस्करी गरेर भारत लैजान लागेको अवस्थामा मोरङको जहदा गाउँपालिका१ स्थित लङ्का टोलबाट सोमबार बिहान तीन सय ५० कार्टुन मदिरासहित एक जना भारतीय नागरिकलाई प्रहरीले पक्राउ गरेको छ। पक्राउ पर्नेमा भारत मटियारीका ३२ वर्षीय शिवलाल राय रहेका छन्। नेपालमा उत्पादन हुने सिलप्याक मदिरा अवैध रुपमा भारत लैजान लागेको पाइएपछि पक्राउ गरेर रायमाथि थप अनुसन्धान अघि बढाइएको मोरङ प्रहरीका प्रवक्ता डीएसपी मानबहादुर राईले बताए। उनका अनुसार तस्करी गरेर नेपालबाट भारततिर लैजान लागेको अवस्थामा महँगो मूल्य पर्ने ठूलो परिणामको मदिरा बरामद गर्दै तस्करीमा संलग्नलाई नियन्त्रणमा लिइएको हो। प्रहरीले हार्ड तथा सफ्ट ड्रिङ्सका रुपमा सेवन गरिने महँगो मूल्य पर्ने मदिरा बरामद गरेको छ। सिग्नेचर, गोर्खा स्ट्रङ बियर, सोफी, उमङ्ग, ब्ल्याक ओके लगायतका चर्चित ब्राण्डका मदिरा बरामद भएको डीएसपी राईले बताए। उनका अनुसार बरामद भएको विभिन्न ब्राण्डका तीन सय ५० कार्टुन मदिरा सात लाख मूल्य बराबरको छ। भारतको बिहारमा मदिरा उत्पादन, बेचबिखन र सेवनमा प्रतिबन्ध छ। प्रतिबन्ध लगाइएसँगै नेपालबाट अवैध रुपमा ब्राण्डेड मदिरा तस्करी गरेर बिहारतिर पुर्याएर बिक्री गर्ने गरिएको पुष्टि भएको प्रहरीको भनाइ छ। नेपालभारत सीमा क्षेत्रमा खटिएका सुरक्षाकर्मीलाई छल्दै चोर बाटोको प्रयोग गरेर नेपालबाट अवैध रुपमा तस्करी गरी मदिरा भारत लग्ने गरिएको प्रहरी स्रोतले बतायो। स्रोतका अनुसार भारतीय सुरक्षाकर्मीले पनि नेपालबाट मदिराको तस्करी भइरहेको भन्दै नियन्त्रणमा लिन र तस्करी रोक्न नेपाली सुरक्षाकर्मीलाई आग्रह गरिरहेका छन्। विशेष सूचनाका आधारमा जहदा १ का रमेश यादवको घरमा छापा हान्न जिल्ला प्रहरी कार्यालय मोरङबाट विशेष टोली बिहान १:३० बजेतिर पुगेको थियो। प्रहरी आएको थाहा पाएपछि फरार बनेका यादवको भने खोजी भइरहेको डीएसपी राईले जानकारी दिए। पक्राउ परेका रायले यादवसँग मिलेर लामो समयदेखि भारततिर मदिरा तस्करी गरिरहेको खुलेको उनको भनाइ छ। प्रहरीले मदिरा तस्करीमा प्रयोग गरिँदै आएको भारतीय नम्बर प्लेटको एउटा कार र चारवटा मोटरसाइकल पनि नियन्त्रणमा लिएको छ। मदिरा बरामद भएको स्थानमा भारतीय कार र मोटरसाइकल पनि फेला परेपछि सवारी साधनको प्रयोग गर्दै भारततिर मदिरा अवैध रुपमा लैजाने गरिएको पुष्टि भएको डीएसपी राईले बताए। यादवको घरबाट नियन्त्रणमा लिइएको तस्करीको मदिरा र सवारी साधन तथा पक्राउ परेका रायलाई प्रहरीले आवश्यक कारबाहीका लागि आन्तरिक राजस्व कार्यालय विराटनगरमा बुझाउने भएको छ। यादवले मदिरा बेचबिखनका लागि कुनै पनि अनुमति लिएको नपाइएको प्रहरीले जनाएको छ। बिना इजाजत ठूलो परिणाममा ब्राण्डेड मदिरा खरिद गरेर उनले तस्करीमार्फत भारत कटाउने गरेको डीएसपी राईले बताए। सीमा क्षेत्रबाट नेपाली मदिरा तस्करी गरेर भारत कटाउने गरेको पाइएपछि नियन्त्रण गर्न मोरङ प्रहरी प्रमुख एसपी सन्तोष खड्काले विशेष टोली परिचालन गरेका छन्। मदिरा तस्करी रोक्न विशेष अभियान चलाउँदै सीमा क्षेत्रमा २४ घण्टा नै विशेष टोली परिचालन गरेर कडाई गरिएको उनले बताए। पछिल्लो समय जल्दोबल्दो समस्याका रुपमा देखा परेको मदिरा तस्करी नियन्त्रण गर्न एसपी खड्का आफैँ खटिएका छन्। फिल्डमा आफै खटिँदै आएका उनले मदिरा लगायत अन्य वस्तुको तस्करीलाई पूर्ण रुपमा नियन्त्रणमा लिन नेपालभारत सीमा क्षेत्रलाई उच्च निगरानीमा राखेर कडाई गरिएको बताए। त्यसका लागि सबै स्थानमा सुरक्षा सतर्कता बढाइएको जानकारी एसपी खड्काले दिए।"
बिएण्डसीले सार्वजनिक गर्यो सम्बन्धन पाउनुपर्ने आधारहरु,"विराटनगर : प्रदेश १ को झापा स्थित बिर्तामाडमा सबै प्रकृया पूरा गरेर सम्बन्धनको पर्खाइमा (चिकत्सा शिक्षा अध्यापन गराउन) रहेको बिएण्डसी मेडिकल कलेजले सम्बन्धन पाउने आफ्ना कानुनी आधारहरु सार्वजनिक गरेको छ। कलेजका सञ्चालक दुर्गा प्रसाईं कलेजले सम्बन्धन पाउने थुप्रै आधारहरु भएको बताउँछन्। हामीले मनशाय पत्र लिएर काम सुरु गरेका थियौँ, सम्पूर्ण भौतिक पुर्वाधार निर्माण पूरा अवस्थामा छ, उनले भने, कमी केमा गरेका छौँ र नपाउने ? आफूहरुले कानुनबाहिर गएर सम्बन्धन नमागेको सञ्चालक प्रसाईं बताउँछन्। २०६८ सालमा मेडिकल कलेज सञ्चालनका लागि मनशाय पत्र लिएको र सम्पूर्ण भौतिक पूर्वाधार पूरा गर्दा पनि विभिन्न आरोपमा विवादमा मुछेको सञ्चालक गुनासो गर्छन्। चिकित्सा शिक्षा ऐनले नै भौतिक पूर्वाधार भएको र ७३ सालभन्दा पहिले एलोआई लिएको उपत्यका बाहिरको मेडिकल कलेजले सम्बन्धन पाउनुपर्छ भनेर उल्लेख गरेको हुँदा कलेजलाई सम्बन्धन दिनुपर्ने प्रसाईंको तर्क छ। झापामा आयोजित एक कार्यक्रममा केही दिन अघि प्रधानमन्त्री केपी शर्मा ओलीले समेत बिएण्डसी मेडिकल कलेजलाई काठमाडौँ विश्वविद्यालयले सम्बन्धन दिनेछ भनेर उद्घोष गरेपछि यो विषय पुनः चर्चामा छ। चिकित्सा शिक्षा ऐन २०७५ को दफा १३ को उपदफा ६ मा ऐन जारी भएपछि एक विश्व विद्यालयले पाँच भन्दाबढी शिक्षण संस्थालाई सम्बन्धन दिन सक्ने छैन। तर, यो ऐन जारी हुनुभन्दा अघि सम्बन्धन दिइसकेका र मनसाय पत्र लिई मापदण्ड पूरा गरेका काठमाडौँ उपत्यका बाहिरका शिक्षण संस्थाका हकमा यो प्राबधान लागू हुने छैन। भनि उल्लेख समेत गरेको छ। सोही प्रावधान अनुसार कलेजले सम्बन्धन पाउनुपर्ने कानुनी बाटो छ। ऐनमा काठमाडौँ उपत्यका बाहिरका अन्य शिक्षण संस्थाको हकमा आयोगले निर्णय गरेबमोजिम हुनेछ। आयोगले निर्णय गर्दा यस ऐनको कुनै पनि कुराले बाधा पुग्ने छैन भनि उल्लेख गरेको छ। सरकारले सो ऐन २०७५ फागुन १० गते जारी गरेको थियो। ऐन जारी भएको दुईवर्ष बितिसक्दा पनि कलेजले चिकित्साशास्त्रको स्नातक तह (एमबिबिएस) का पठन पाठन गराउन अहिलेसम्म सम्बन्धन तथा सिटसमेत पाउन सकेको छैन। कलेजका प्राचार्य प्राडा उमेश शर्माले चिकित्सा शिक्षा ऐन जारी हुनुपूर्व सम्बन्धनका लागि निवेदन दिइसकेको र मनसायपत्र लिई मेडिकल कलेज सञ्चालनका लागि आवश्यक मापदण्ड पूरा गरिसकेको बताए। सबै प्रकृया पुरा गर्दा पनि किन सम्बन्धन नदिने ?, उनले प्रश्न गर्दै भने, कानुनी प्रकृया पूरा नभए भन्नुपर्यो। तत्कालीन शिक्षा मन्त्रालयले झापाको अनारमुनि गाउँविकास समितिमा एमबिबिएस कार्यक्रम सञ्चालनका गर्न कलेजलाई मनसायपत्र (लेटर अफ इन्टेन्ट) २०६८ माघ २४ गते गरेको थियो। सोही अनुसार प्रकृया सुरु गरेको सञ्चालकको भनाइ छ। ५ वर्षअघि स्वास्थ्य मन्त्रालयबाट ३ सय बेड सञ्चालनको स्विकृति पाएको यो अस्पतालमा दैनिक १ हजारभन्दा बढी बिरामीले उपचार पाउने गरेका छन्। त्यसैगरी यहाँ ३० देखि ४० वटा शल्यक्रिया हुने गरेका छन्, चिकित्सा शिक्षा ऐनमा उल्लेख गरिएअनुसार हाम्रो कलेजले सम्पूर्ण मापदण्ड पूरा गरेको अवस्थामा हामीले सम्बन्धन पाउनुपर्छ। प्रसाईंले आफूले कानुनबाहिर गएर सम्बन्धन नमागेको र आफूलाई सम्बन्धन दिन हुँदैन भन्नेहरूले एक पटक आफ्नो अस्पताल र मेडिकल कलेजको भौतिक पूर्वाधार हेर्नसमेत आग्रह गरे। उनले भने, हामीले चोर बाटोबाट सम्बन्धन मागेका छैनौँ, उनले नेपालमा मेडिकल कलेजले सम्बन्धन पाउने कानुनी प्रक्रिया हामीले पूरा गरेका छौँ, विश्वास नलागे एक पटक हाम्रो भौतिक पूर्वाधार हेर्न आउन सक्नुहुन्छ। शिक्षा मन्त्रालयले मेडिकल कलेज सञ्चालन प्रयोजनका लागि २०६८ माघ २४ गते मनशायपत्र प्रदान गरेको छ। त्यसैगरी कलेज सञ्चालनका लागि आवश्यक अस्पताल २०७३ साउन ९ गते स्वास्थ्य तथा जनसंख्या मन्त्रालयले ३०० बेडको अस्पताल सञ्चालन स्वीकृत गरेको र हाल आफ्नो कलेजले विशेषज्ञ सेवासहित अत्याधुनिक पूर्वाधारयुक्त अस्पताल समेत सञ्चालन गरेको उनले दाबी गरे। नेपालमा कुनै पनि मेडिकल कलेजले चिकित्सा शिक्षा अध्ययन गराउन चिकित्सा शिक्षा अध्यापन गराइरहेका विभिन्न विश्वविद्यालयबाट अनुमति लिनुपर्ने हुन्छ। नेपालमा त्रिभुवन विश्वविद्यालय र काठमाडौं विश्वविद्यालयले मात्र चिकित्सा शिक्षा अध्ययन गराउँदै आएका छन्। एउटा विश्वविद्यालयले पाँच वटा मेडिकल कलेजलाई मात्र सम्बन्धन दिन पाउने कानुनी व्यवस्था छ। तर चिकित्सा शिक्षा ऐनले भौतिक पूर्वाधार पूरा भएका र पहिले नै मनशायपत्र लिएका कलेजहरूले सम्बन्धन पाउने समेत उल्लेख गरेको छ।"
पशुपतिमा सुनको जलहरी राख्ने निर्णयमा सर्वोच्च अदालतले दिएन अन्तरिम आदेश,काठमाडौं : सर्वोच्च अदालतले पशुपतिको मूल मन्दिरको शिवलिङ्गमा सुनको जलहरी तत्काल राख्न सहज गरिदिएको छ । प्रधानन्यायाधीश चोलेन्द्रशम्शेर जबरा र न्यायाधीश प्रकाशकुमार ढुङ्गानाको संयुक्त इजलासले गत फागुन १२ गतेको अन्तरकालीन अन्तरिम आदेशलाई निरन्तरता नदिएपछि सुनको जलहरी राख्न सहज भएको हो । सरकारले पशुपतिमा सुनको जलहरी राख्ने निर्णय गरेपछि उक्त निर्णयविरुद्ध पशुपति क्षेत्र विकास कोषका पूर्वकोषाध्यक्ष नरोत्तम वैद्य र अधिवक्ता नीतिका ढुङ्गानाले छुट्टाछुट्टै रिट दायर गरेका थिए । उक्त रिट निवेदनमाथिको प्रारम्भिक सुनुवाइमा न्यायाधीश पुरुषोत्तम भण्डारीको एकल इजलासले जलहरी राख्ने सरकारको निर्णयलाई यथास्थितिमा राख्न अन्तरकालीन आदेश जारी भएको थियो । आजका लागि दुवै पक्षलाई छलफलमा बोलाएको थियो । राष्ट्रपति विद्यादेवी भण्डारीले पशुपतिको मूल मन्दिरको शिवलिङ्गमा गत फागुन १२ गते नै पूजाआरधना गरी १०८ किलोको सुनको जलहरी अनावरण गरेकी थिइन्।
दार्चुलामा ढुङ्गाले लागेर एक जनाको मृत्यु,दार्चुला : दार्चुलामा ढुंगा लागेर एक जनाको घटनास्थलमै मृत्यु भएको छ। मृत्यु हुनेमा मालिकार्जुन गाउँपालिका वडा न ८ थक्तोली बस्ने ४५ वर्षीय वीरराम टमाटा रहेको जिल्ला प्रहरी कार्यालय दार्चुलाका प्रहरी प्रमुख मनोहर प्रसाद भट्टले बताए । उनका अनुसार सोमबार बिहान ७ बजेतिर दार्चुलागोकुलेश्वर सडक खण्ड किनारमा गिट्टीको लागि ढुङ्गा निकाल्ने क्रममा माथिबाट खसेको ढुङ्गा लागेर उनको घटनास्थलमै मृत्यु भएको हो ।
बोक्सी भन्दै निर्घात कुटपिट,"विराटनगर : एक समूह शुक्रबार राति १० बजेतिर होहल्ला गर्दै घरमा आइपुग्यो। ६० वर्षीया वृद्धालाई आफूबाट छुट्याएर लगेपछि उनका श्रीमान् पछि लागे। ती वृद्धका अनुसार नजिकै गोठमा पुर्याएर थाममा डोरीले बाँध्दै बोक्सी भनेर आक्रमण गर्न थाले। श्रीमतीलाई निर्घात कुटपिट गर्न थालेपछि त्यसो नगर्न आग्रह गरे पनि उल्टै सबै जना धुरिएको उनले सुनाए। उनका अनुसार एक घण्टाजति कुटपिटपछि शरीरका विभिन्न अंगबाट रगत बग्न थाल्यो। कुटाइ सहन नसकेर मेरी श्रीमती बेहोस बनिन्, ती वृद्धले भने, बोल्न नसक्ने अवस्थामा देखेपछि होहल्ला गर्दै अरू गाउँलेलाई बोलाएर घटनाबारे प्रहरीलाई जानकारी दिएँ। यो घटना मोरङको रतुवामाई२ डोरियामा भएको हो। एकै परिवारका पाँच जना मिलेर बोक्सी आरोप लगाउँदै वृद्धामाथि आक्रमण गरेको पाइएको मोरङ प्रहरीका प्रवक्ता डीएसपी मानबहादुर राईले बताए। डीएसपी राईका अनुसार वृद्धाको उपचार विराटनगरस्थित कोसी अस्पतालमा भइरहेको छ। चिकित्सकले अवस्था खतरामुक्त रहेको बताए पनि वृद्धा थलिएकी उनले बताए। छिमेकी ६५ वर्षीय भीमलालसिंह गनगाईं, ६० वर्षीय जितनलालसिंह गनगाईं, ५० वर्षीय लखनलालसिंह गनगाईं, २७ वर्षीय लक्ष्मीप्रसादसिंह गनगाईं र १९ वर्षीया हैरानी गनगाईं मिलेर आक्रमण गरेको प्रहरीले जनाएको छ। यीमध्ये भीमलाल, जितनलाल र लखनलाल दाजुभाइ हुन्। लक्ष्मीप्रसाद उनीहरूका भतिज हुन्। हैरानी भीमलालकी छोरी हुन्। घटनाअनुसार हैरानीकी दिदी पुनमदेवी गनगाईंसँग वृद्धाको झगडा परेको थियो। त्यही रिसइबीका कारण बोक्सी आरोप लगाउँदै कुटपिट गरेको पाइएको प्रहरीले जनाएको छ। अचेत बनाएपछि अब मृत्यु भइसक्यो भन्दै श्रीमतीलाई छाडिएको पीडितका श्रीमान्को भनाइ छ। उनका अनुसार बोक्सी रहेको र टुनामुना लगाएका कारण परिवारका सदस्यलाई बिसन्चो हुने गरेको भन्दै श्रीमतीमाथि गनगाईं परिवारका सदस्यले निहुँ खोज्ने गरेका थिए। उनले आरोपितविरुद्ध किटानी जाहेरी दिएका छन्। प्रहरीले लखनलाल र हैरानीलाई पक्राउ गरेको छ। उनीहरूविरुद्ध बोक्सी आरोपको कसूरमा मुद्दा चलाउन अदालतबाट आइतबार म्याद थप गरी घटनाको बाँकी अनुसन्धान अघि बढाइएको डीएसपी राईले बताए। वडाध्यक्ष किरणसिंह गनगाईंले बोक्सी आरोपमा कुटपिट नभएको दाबी गरे। दुई परिवारबीच जग्गाको सिमानाका विषयमा विवाद रहेको उनले उल्लेख गरे। त्यही निहुँमा राति घरबाट ल्याएर वृद्धामाथि कुटपिट गरिएछ, अन्नपूर्ण पोस्ट्सँगको टेलिफोन सम्पर्कमा वडाध्यक्ष गनगाईंले भने, जग्गाको विषयमा झगडा भएकाले बोक्सी आरोप लगाएर कुटपिट गरिएको हैन। वडाध्यक्ष गनगाईंले घाइते निको भएर आइसकेपछि गाउँमै घटना मिलाइने बताए। यो त्यत्रो ठूलो घटना हैन, उनले भने, जे भए पनि कुटपिट भएका कारण उपचार गरेर निको भई बिरामी फर्किएपछि गाउँमै छलफल राखेर आगामी दिनमा कुटपिट नगर्ने सर्तमा दुई पक्षबीच मिलापत्र गरिनेछ।"
काष्ठमण्डप पुनःनिर्माण ९० प्रतिशत सकियो,"काठमाडौं : काष्ठमण्डप पुनःनिर्माणको काम ९० प्रतिशत सम्पन्न भएको छ। आगामी वैशाख महिनामा नै सक्ने गरी तीव्ररूपमा निर्माण भइरहेको छ। निर्माणअन्तर्गत अहिले काठ, माटो र झिङ्गटीबाट छानो छाउने काम भइरहेको छ। निर्माणका लागि अहिले दैनिक ३५ कामदार नियमितरूपमा खटिइरहेका छन्। छानोमा प्रयोग भइरहेको माटो अरुभन्दा अलि विशेष किसिमको हुने हुँदा पानीले भिज्दा पनि असर नगर्ने किसिमको हुन्छ। पुनःनिर्माणको सुरुको समयमा निर्माणका लागि आवश्यक पर्ने काठ, इँटाजस्ता निर्माण सामग्री समयमा उपलब्ध गराउन नसक्दा पनि ढिला भएको थियो। अहिले समस्या नभएकाले सहजरूपमा काम भइरहेको छ। विसं २०७२ को भूकम्पले पूर्णरूपमा क्षति पुगेको ऐतिहासिक काष्ठमण्डप पुनःनिर्माणको काम तीन वर्षअघि सुरु गरिएको हो। काष्ठमण्डप पुनःनिर्माण समितिका अध्यक्ष राजेश शाक्यका अनुसार १० प्रतिशत बाँकी काम सकी आगामी वैशाखमा पुनःनिर्मित काष्ठमण्डप देख्न पाइन्छ। बिसेत नामका मानिसले कल्पतरुलाई चिनेर नियन्त्रणमा लिई एउटा रूख उपलब्ध गराउने वाचा गराएर छाडेपछि कल्पतरुले सालको काठ दिएको, सातौँ शताब्दीमा राजा लक्ष्मीनरसिंह मल्लले त्यसैबाट मूर्तिविहीन मरुसतः बनाएको र पछि यसैलाई काष्ठमण्डप भन्न थालिएको हो। सातौँ शताब्दीको काष्ठमण्डप बाटनै नेपालको राजधानीको नाम काठमाडौँ रहन गहेको इतिहासमा उल्लेख छ। यस ऐतिहासिक सम्पदा पुनःनिर्माणका लागि रु १९ करोड खर्च लाग्ने अनुमान गरिएकामा काठमाडौँ महानगरपालिकाले पुनःनिर्माण समितिलाई चरणबद्धरूपमा आर्थिक सहयोग गरिसकेको छ। पुनःनिर्माणका लागि थोरै यसअघिकै पुराना काठको प्रयोग भए पनि नयाँ काठ भने टिम्बर कर्पोरेसन अफ नेपालसँग लिखित सम्झौता गरी आवश्यकतानुरूप चरण चरणमा ल्याइएको छ।"
बर्दियामा अवैध काठसहित ट्रयाक्टर नियन्त्रणमा,"गुलरिया: बर्दियाको बारबर्दिया नगरपालिकास्थित अवैध काठसहित दुईवटा ट्रयाक्टरलाई प्रहरीले नियन्त्रणमा लिएको छ । बारबर्दिया नगरपालिकादेखि खैरापुरतर्फ काठका गोलिया बोकिरहेको अवस्थामा बानियाभारको प्रहरी गस्तीले लठुवाघाटबाट काठसहितको ट्रयाक्टर नियन्त्रणमा लिएको हो । कानुनी प्रक्रिया पूरा नगरी अवैध रुपमा लैजाँदै गरेको ३१५ दशमलव ७७ घनफिट काठ नियन्त्रणमा लिइएको जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए । प्रहरीले सिसौ, सागवन, निम र आँप जातका काठका गोलियाहरु आवस्यक अनुसन्धान र कारवाहीका लागि डिभिजन बन कार्यालय बर्दियामा बुझाएको छ । काठ ओसारपसारमा संलग्न भे १ त ९३३१ र भे १ त ४८२१ नम्बरको ट्रयाक्टर सहित काठ र चालकलाई प्रहरीले नियन्त्रणमा लिएको छ ।"
