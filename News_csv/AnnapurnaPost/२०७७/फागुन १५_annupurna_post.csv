शीर्षक,विवरण
प्रतिशोध र पूर्वाग्रहका आधारमा कसैलाई कारबाही हुँदैन : प्रमुख आयुक्त राई,"काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमकुमार राईले आग्रह र पूर्वाग्रहमा आफू नचल्ने बताउँदै अख्तियारी दुरुपयोग गर्ने जो सुकैलाई पनि तथ्य प्रमाणको आधारमा कारबाही गरेरै छाड्ने प्रतिबद्धता जनाएका छन् । शनिबार बिहान टंगालस्थित आयोगको मुख्यालयमा आयोजित कार्यक्रममा बोल्द उनले यस्तो बताएका हुन् । मुलुकमा भ्रष्टाचारको ग्राफ बढ्दो रहेकोप्रति चिन्ता व्यक्त गर्दै उनले आम नागरिकले अनुभव गर्न सक्ने गरी काम गर्नु आफ्नो चुनौती रहेको बताए । आफ्नो कार्यकालमा संविधान, भ्रष्टाचार निवारण ऐन तथा अख्तियारको कार्यक्षेत्र भित्र रहेर पारदर्शी ढङ्गले भ्रष्टाचार नियन्त्रणको काममा लाग्ने उनको भनाइ छ । आम नागरिक मिडिया, सोसल मिडियालगायत सबैले बढ्दो भ्रष्टाचारको विषयमा चिन्ता व्यक्त गरिरहेका छन्, उनले भने, यहाँहरुको अपेक्षा अनुसार सबैले महसुस गर्ने गरी नियन्त्रण तथा कारबाहीको काम गर्न पछि हट्ने छैन । फरक प्रसङ्गमा प्रतिशोध तथा पूर्वाग्रहका आधारमा निर्दोषलाई फसाउने काम हुँदै नहुने भन्दै प्रमुख आयुक्त राईले आफ्नो कार्यकालमा आयोग इतिहासमै प्रभावकारी काम गरेर बिदा हुने बताए। आयोगलाई अझ प्रभावकारी रुपमा भ्रष्टाचारविरुद्ध निगरानी गर्ने निकायको रुपमा विकास गर्ने आफ्नो लक्ष्य रहेको समेत सुनाएका छन् । भ्रष्टाचार नियन्त्रण तथा अनुसन्धानमा आम नागरिकको समेत सहयोग खाँचो रहेको औँल्याउँदै उनले सबैको साथको अपेक्षा रहेको सुनाए । राईलाई बधाई दिन पुगेका काठमाडौं महानगरपालिका २९ का स्थानीय, स्थानीय संस्थाका प्रतिनिधि, समाजसेवी तथा बुद्धिजीवीसँग यस्तो बताएका हुन् । २९ वडाका अध्यक्ष कुश ढकाल, घट्टेकुलो विकास समाजका अध्यक्ष शिवराम राजवंशी, सामाजिक विकास समाजका कार्यवाहक अध्यक्ष ओमप्रसाद उप्रेती, घट्टेकुलो नमुना नगर टोल सुधार समितिका अध्यक्ष ईन्द्रसुर राई तथा, घट्टेकुलो नमुना नगर टोल सुधार समितिका कार्यक्रम संयोजक मोहन कुमार डाँगीले राईलाई प्रमाणपत्र हस्तान्तरण गरे ।"
संवैधानिक नियुक्तिबारे सभामुखले दिए जवाफ,"काठमाडौं : सभामुख अग्निप्रसाद सापकोटाले संवैधानिक अंगमा भएका सिफारिस र नियुक्तिविरुद्ध दायर रिटमा जवाफ पेस गरेका छन्। सभामुख सापकोटाले संवैधानिक परिषद्को सिफारिस अवैध रहेको दाबीसहित बदर घोषित गर्न सर्वोच्च अदालतसमक्ष माग गरेका छन्। परिषद्को मंसिर ३० गते बसेको बैठकले संवैधानिक अंगमा प्रमुख तथा पदाधिकारी नियुक्तिका लागि गरेको सिफारिस रोक्नुपर्ने मागसहित वरिष्ठ अधिवक्ता दिनेश त्रिपाठीले रिट दायर गरेका थिए। त्यसबारे सभामुखको लिखित जवाफ फागुन १३ गतेको मितिमा पेस गरिएको छ। उनले संवैधानिक अंगको सिफारिस र नियुक्तिलाई दूषित र कपटपूर्ण भनेका छन्। उनले परिषद् बैठकमा राष्ट्रियसभाका अध्यक्ष उपस्थित भएको तर बैठकपछि कुनै निर्णय नगरेको भन्दै सञ्चारमाध्यममा प्रतिक्रिया जनाएको विषयमा सर्वोच्चको ध्यानाकर्षण गरेका छन्। मंसिर ३० गतेको बैठकका निर्णय भन्दै पुस ५ गते मात्र विवरण सार्वजनिक भएको, परिषद्का तर्फबाट पुस ३ गते लेखिएको पत्र संसद् सचिवालयलाई पुस ५ गते दिउँसो २ः१५ मा मात्र प्राप्त भएकोलगायतका कारण दर्शाउँदै दूषित निर्णय बदर हुनुपर्ने माग उनले गरेका छन्।"
"रकम असुल्दै, एजेन्ट भाग्दै","जनकपुरधाम : धनुषाको गोविन्दपुर१ का ४५ वर्षीय रुदल मण्डल १० कक्षासम्म पढे। ३० वर्षको उमेरमा वैदेशिक रोजगारीका लागि कतार गए। त्यहाँ तीन वर्ष काम गरेर नेपाल फर्किए। फेरि मलेसिया गए। फर्किएर काठमाडौंमा एउटा होटलमा काम गर्न थाले। त्यही बेला मण्डलको भेट गाईघाटका वीरेन्द्र साहसँग भयो। साहले आफू एजेन्ट रहेको परिचय दिई भेटघाट बढाए। मलाई शंका लागेको थियो मजस्तो कम पढेलेखेकालाई युरोप पठाउने कुरामा। तर, तीन महिनासम्म एउटै कुरा भनेर फकायो, मण्डलले आँसु झार्दै भने, भएभरको पुँजी पनि गयो, अब जीवन कसरी चलाउने ? जनकपुर उपमहानगरपालिका१३ का बद्री राउत ६ वर्षदेखि एजेन्ट दशरथ मण्डलविरुद्ध ठगी मुद्दा लडिरहेका छन्। मण्डलले कतारमा काम दिलाइदिने भन्दै राउतसँग १ लाख रुपैयाँ भिसा र टिकटबापत लगेका थिए। एजेन्ट मण्डल राउतलाई झुक्याएर काठमाडौंमै छाडेर भागेका थिए। गरिब परिवारका राउतले एजेन्टलाई दिने रकम साहुबाट सयकडा ३ रुपैयाँ ब्याजमा लिएका थिए। वैदेशिक रोजगारीको चक्करले ठगीमा परेका राउतले ६ वर्षदेखि साहुको ब्याज मजदुरी गरेर चुकाइरहेका छन्। एजेन्टविरुद्ध मुद्दा पनि लडिरहेका छन्। विदेह नगरपालिकाका घुरन ठाकुर र उनका १२ जना साथीले ०६५ साउनमा एजेन्टलाई २ लाखका दरले २४ लाख रुपैयाँ बुझाएका थिए। बलहा लवटोलीका एजेन्ट इब्राहिमले दुबई एयरपोर्टमा क्लिनरको काम लगाइदिने भन्दै १२ जनाकै पासपोर्ट रुपैयाँसँगै लिएर गएका थिए। भिसा लगाएर पासपोर्ट र टिकट ल्याइदिने वाचा गरेका इब्राहिम पैसा पाएपछि फरार भएका छन्। यी त प्रतिनिधि पात्र भए। प्रदेश २ बाट वैदेशिक रोजगारीमा जानेको संख्या बढी भएझैं ठगीमा पर्नेहरू पनि यसै प्रदेशमा सर्वाधिक देखिन्छन्। प्रदेशको आठ जिल्लामध्ये सबैभन्दा बढी धनुषाका युवा खाडी मुलुक पुगेका छन्। स्वदेशमा रोजगारी नपाउँदा विदेश जाने बढेपछि केही व्यक्ति ठगीमा लागेको सुरक्षित आप्रवाशन परियोजना धनुषाका संयोजक अनिरुद्ध मुखियाले बताए। मुखियाका अनुसार यो वर्ष ६५ जना एजेन्टबाट ठगिएका पीडितले यस संस्थामा सहयोगका लागि निवेदन दिएका छन्।ठगीमा परेका अधिकांशसँग प्रमाण अभाव हुन्छ। उनीहरूले पासपोर्ट वा पैसा एजेन्टलाई दिँदा न कुनै भर्पाइ लिन्छन् न कुनै प्रमाण, मुखियाले भने। यस्तो अवस्थामा आरोपित व्यक्ति पत्ता लगाउन अप्ठ्यारो पर्ने उनको भनाइ छ। परियोजनाले ठगीमा परेकाहरूलाई निःशुल्क कानुनी सहायता उपलब्ध गराउँदै आएको छ। साथै, यसले वैदेशिक रोजगारमा जाँदा अपनाउनुपर्ने सुरक्षा सतर्कता र सीपमूलक तालिम पनि सञ्चालन गर्ने गरेको छ। आप्रवासनको क्षेत्रमा काम गर्दै आएको समता फाउन्डेसनका ब्रबिमकुमारले वैदेशिक रोजगारमा जाने आकांक्षी दिनहुँ ठूलो मात्रामा ठगिएको बताए। रकम लेनदेन प्रक्रिया अनौपचारिक र अलिखित हुने भएकाले कुनै समस्या परिहाले कानुनी उपचारको बाटो पनि त्यत्ति सहज नहुने कुमारको भनाइ छ। संस्थागत रूपमा देशभरि ७ सय ५२ वटा म्यानपावर कम्पनी दर्ता भएर क्रियाशील छन्। तर, यो व्यापार देशभरि छरिएर रहेका हजारौं एजेन्टबीच अस्वस्थ प्रतिस्पर्धाका साथ फस्टाइरहेको छ, उनले भने, यस्ता कम्पनीको औपचारिक कमाइभन्दा तीन गुणा कमाइ अनौपचारिक तवरले हुने गर्छ।सरकारद्वारा सेवाशुल्कबापत पाँच हजार लिनुपर्ने भए पनि व्यवसायीले सेवाशुल्क थोरै भएको र कम्पनीलाई घाटा हुने भन्दै १५ हजार लिने गरेका छन्। श्रमिकको सीपअनुसार वैदेशिक रोजगारीको अवस्था झनै नाजुक देखिन्छ। श्रम विभागको तथ्यांकअनुसार वैदेशिक रोजगारमा जाने ७४ प्रतिशत सीपविहीन, १२ प्रतिशत अर्धसीप भएका, १४ प्रतिशत सीपयुक्त र एक प्रतिशत मात्रै विशिष्ट सीप भएका युवा छन्। युवालाई स्वदेशमै रोजगारी प्राप्त होस् भन्नका लागि प्रदेश सरकारले विभिन्न महत्त्वाकांक्षी योजना ल्याएको छ। यसबारे जानकारी दिँदै प्रदेश २ का आन्तरिक मामिला तथा कानुनमन्त्री ज्ञानेन्द्र यादवले भने, हामीले प्रदेशमा उद्योगधन्दा स्थापनाका लागि व्यापारीलाई कर छुट, अनुमतिपत्र तत्काल दिने र उद्योग स्थापना गर्दा लिजमा पनि सहुलियत दिने भनेका छौं।"
७ महिनामा २८ करोड ठगी,"काठमाडौं : वैदेशिक रोजगारीका नाममा साउनदेखि सात महिनामा झन्डै २८ करोड रुपैयाँ ठगी भएको छ। वैदेशिक रोजगार विभागले संस्थागतभन्दा व्यक्तिगत ठगी दोब्बर बढी रहेको जनाएको छ। व्यक्तिगततर्फ १९ करोड ६९ लाख र संस्थागततर्फ ८ करोड १८ लाख रुपैयाँ ठगी भएको उजुरी विभागमा परेका छन्। व्यक्तिगततर्फ २ सय २४ उजुरी परेकामा विभागले माघसम्म ६४ वटा मुद्दा अदालतमा दायर गरेको छ। अदालतमा ११ करोड ४८ लाख बिगो दाबी गरिएको छ। गत वर्ष पहिलो ६ महिनामा व्यक्तिगततर्फ २ सय ४६ उजुरी दर्ता भएकामा १ सय ४१ वटा मुद्दा अदालतमा दायर गरिएको थियो। विभागका निर्देशक टीकामणि नेउपानेले व्यक्तिगत ठगीका मुद्दा वैदेशिक रोजगार न्यायाधिकरणमार्फत अदालतमा दायर गरिने जानकारी दिए। संस्थागत (म्यानपावर) ठगीका उजुरीमा विभागले पीडित र सञ्चालकबीच छलफल गराई बिगो फरफारक गराउँदै आएको छ। संस्थागततर्फ माघसम्म २ सय ५८ उजुरी परेका छन्। ८ करोड १८ लाख बिगो दाबी गरिएकोमा विभागले ६ करोड ८८ लाख रुपैयाँ बिगो भराएको छ। कोरोनाका कारण वैदेशिक रोजगार ठप्प भएको समय (साउन, भदौ र असोज)मा मात्र २ करोड १५ लाख ७७ हजार रुपैयाँबराबरको ठगी भएको उजुरी परेको थियो। कोरोना भाइरसको समयमा ठगी हुने क्रम बढेको देखिएको छ। निर्देशक नेउपानेका अनुसार वैदेशिक रोजगारीमा जाने कामदारको संख्या घटे पनि तुलनात्मक रूपमा ठगीको उजुरी बढेको छ। म्यानपावरविरुद्ध परेको उजुरीमा दोषी देखिए विभागले जरिवानासमेत तिराउने गरेको छ। पीडितलाई पैसा फिर्ता दिलाउनुका साथै म्यानपावरलाई जरिवाना भराउने गरिएको निर्देशक नेउपानेले बताए। विभागले जरिवानाबापत माघसम्म म्यानपावरबाट ५० लाख रकम असुलेको छ। त्यसैगरी, गत आर्थिक वर्ष पुससम्म विभागले ५१ लाख ५० हजार जरिवाना असुलेको थियो। पैसा लिएर विदेश नपठाउने, तोकिएभन्दा बढी शुल्क लिने, सम्झौताभन्दा अर्को काम र कम पारिश्रमिक दिनेलगायत उजुरी विभागमा पर्छन्। सम्झौताअनुसार काम नपाएर ठगीमा परेको भन्दै गन्तव्य मुलुकमा केही समय बसेर उजुरी गर्ने क्रम बढ्दो रहेको जानकार बताउँछन्। त्यस्तै, विदेश जान नपाई ठगीमा पर्ने क्रम पनि रोकिएको छैन। विभागका महानिर्देशक कुमारप्रसाद दाहालले वैदेशिक रोजगार ऐन २०६४ प्रभावकारी रूपमा कार्यान्वयन गर्न आकस्मिक अनुगमनलाई प्राथिमकता दिइएको बताए। अनधिकृत रूपमा काम गर्ने जोकोहीलाई कारबाही गर्न पछि नपर्ने महानिर्देशक दाहालले बताए । जस्तोसुकै अवरोध आए पनि एक्लो वृहस्पति भएर कामदारका पक्षमा डटेर सामना गर्दै आएको छु, दाहालले भने। उनले आकस्मिक अनुगमन टोली खटाएर काठमाडौंका विभिन्न म्यानपावरका साथै इटहरीमा रहेका शाखामा समेत अनुगमन गरेका थिए। बिनास्वीकृति अन्तर्वार्ता लिने दर्जनौं म्यानपावर विभागको कारबाहीमा परेका छन्। त्यस्तै, भिजिट भिसामा पठाउन तल्लीन म्यानपावरलाई पनि कारबाही गरिएको दाहालले बताए। १८ म्यानपावरलाई आंशिक तथा पूर्ण कारोबार रोक्काको कारबाही गरिएको विभागले जनाएको छ।"
बेरोजगारी बढ्दै,"काठमाडौं : विश्वव्यापीरूपमा फैलिएको कोरोना भाइरस (कोभिड१९) ले बेरोजगार संख्या ह्वात्तै बढाएको छ। तर, सरकारले रोजगारी सिर्जना गर्न ठोस पहल गर्न सकेको छैन। पछिल्लो समय दैनिक १ हजार ४ सयभन्दा बढी वैदेशिक रोजगारीबाट फर्किरहेका छन्। तर, यहाँबाट वैदेशिक रोजगारीमा जानेको संख्या दैनिक तीन सय जना मात्रै छ। श्रम रोजगार तथा सामाजिक सुरक्षा मन्त्रालय र राष्ट्रिय योजना आयोगले स्वदेशमै रोजगारी सिर्जना गर्न अध्ययन गर्न सकेका छैनन्। आयोगले अध्ययन गरिरहेको उल्लेख गरे पनि सार्वजनिक गरेको छैन। देशमा दिनप्रतिदिन बेरोजगार बढ्दा विज्ञहरूले देशमा भोकमरी लाग्न सक्ने चिन्ता व्यक्त गर्न थालेका छन्। अर्थविद् ज्ञानेन्द्र अधिकारीले प्रधानमन्त्री रोजगार कार्यक्रमबाट देशको बेरोजगार समस्या सम्बोधन हुन नसक्ने बताउँछन्। यस कार्यक्रम रोजगारी सिर्जनाभन्दा सामाजिक सुरक्षातर्फ केन्द्रित भएको उनको भनाइ छ। सरकारले चालू आर्थिक वर्षमा प्रधानमन्त्री रोजगार कार्यक्रमअन्तर्गत दुई लाख बेरोजगारलाई न्यूनतम सय दिनको रोजगारी दिने घोषणा गरेको छ। न्यूनतम रोजगारीका लागि हालसम्म ७ लाख ४३ हजार १ सय २ जना बेरोजगार सूचीकृत भएका छन्। तर, हालसम्म २३ हजार २ सय ९५ जनाले मात्रै रोजगारी पाएका छन्। सरकारले घोषणा गरेअनुसार ५ लाख ४३ हजार १ सय २ जनाले न्यूनतम रोजगारी पाउने छैनन्। तर, सय दिनलाई घटाएर स्थानीय तहले धेरै युवालाई थोरै दिनको काम दिन सक्छन्। प्रधानमन्त्री रोजगार कार्यक्रम सुरु भएदेखि नै अधिकांशले सय दिन काम गर्न पाएका छैनन्। सय दिन काम गर्न पाउँदा एक बेरोजगारले ५१ हजार ७ सय रुपैयाँ पाउँछन्। श्रम, रोजगार तथा सामाजिक सुरक्षा मन्त्रालयका सहसचिव सुमन घिमिरेले दुई लाखलाई सय दिन पुग्ने गरी रकम निकासा गरिएको बताए। प्रधानमन्त्री रोजगार कार्यक्रमअन्तर्गत बेरोजगार युवाले दैनिक ५ सय १७ रुपैयाँ पाउँछन्। यसअघि स्थानीय तहले सोभन्दा बढी दिन सकिने व्यवस्था भए पनि अब ५ सय १७ भन्दा बढी दिन नसकिने व्यवस्था गरिएको घिमिरे बताउँछन्। दुई लाख बेरोजगारले १ लाख १६ हजार ५ सय २ दिन रोजगारी पाउनेछन्। सरकारले न्यूनतम रोजगारीका लागि ११ अर्ब ६० करोड रुपैयाँ विनियोजन गरेको छ। युवा रोजगारीका लागि रूपान्तरण पहल योजनाअन्तर्गत सरकारले विश्व बैंकबाट १३ अर्ब रुपैयाँ सहुलियत ऋण लिएको छ। मन्त्रालयले न्यूनतम रोजगारीका लागि ५ सय ६९ स्थानीय तहमा ३ अर्ब रुपैयाँ ससर्त अनुदान पठाएको छ। प्रधानमन्त्री रोजगार कार्यक्रमका लागि ७ सय १७ रोजगार संयोजक र ६ सय २५ जना प्राविधिक सहायक खटिएका छन्। उनीहरूले प्रमुख प्रशासकीय अधिकृतको समन्वयमा अति विपन्न, दलित, अपांगता भएकालाई रोजगारी दिलाउँछन्। प्रधानमन्त्री रोजगार कार्यक्रम निर्देशिका, २०७५ र कामका लागि पारिश्रमिकमा आधारित योजना (सञ्चालन तथा व्यवस्थापन) कार्यविधि, २०७७ अनुसार स्थानीय तहले छनोट गरी प्रधानमन्त्री रोजगार कार्यक्रम सञ्चालन गर्न सक्छन्। कृषि, होटल, पर्यटन, उद्योग, वन, शिक्षा, स्वास्थ्य, ऊर्जा, भौतिक पूर्वाधार तथा यातायात, मन्त्रालयसहित पुनर्निर्माण प्राधिकरणलगायत क्षेत्रमा रोजगारीका अवसर सिर्जना हुने मन्त्रालयले जनाएको छ। आर्थिक वर्ष २०७५७६ मा प्रधानमन्त्री रोजगार कार्यक्रम सुरु भएको थियो। त्यसबेला सरकारले ३ अर्ब १० करोड रुपैयाँ विनियोजन गरेकोमा १ लाख ८७ हजार युवाले औसतमा १३ दिन मात्रै रोजगारी पाएका थिए। उक्त समयमा १७ लाख बेरोजगार सूचीकृत भएका थिए। गत आर्थिक वर्ष २०७६७७ मा ५ अर्ब १ करोड रुपैयाँ बजेट विनियोजन भएकोमा पनि अपेक्षाकृतरूपमा बेरोजगारले लाभ पाउन सकेनन्। कोरोनाका कारण गत वर्ष रोजगारी पाउनेको संख्या थोरै थियो। सरकारले चालू आर्थिक वर्षमा प्रधानमन्त्री रोजगार कार्यक्रमबाट दुई लाखसहित सात लाखलाई रोजगारी दिने घोषणा गरेको छ। कोभिडका कारण बेरोजगारको संख्या उल्लेख्य बढे पनि सरकारले रोजगारका कार्यक्रम ल्याउन सकेको छैन।"
संवैधानिक नियुक्तिबारे सभामुखले दिए जवाफ,"काठमाडौं : सभामुख अग्निप्रसाद सापकोटाले संवैधानिक अंगमा भएका सिफारिस र नियुक्तिविरुद्ध दायर रिटमा जवाफ पेस गरेका छन्। सभामुख सापकोटाले संवैधानिक परिषद्को सिफारिस अवैध रहेको दाबीसहित बदर घोषित गर्न सर्वोच्च अदालतसमक्ष माग गरेका छन्। परिषद्को मंसिर ३० गते बसेको बैठकले संवैधानिक अंगमा प्रमुख तथा पदाधिकारी नियुक्तिका लागि गरेको सिफारिस रोक्नुपर्ने मागसहित वरिष्ठ अधिवक्ता दिनेश त्रिपाठीले रिट दायर गरेका थिए। त्यसबारे सभामुखको लिखित जवाफ फागुन १३ गतेको मितिमा पेस गरिएको छ। उनले संवैधानिक अंगको सिफारिस र नियुक्तिलाई दूषित र कपटपूर्ण भनेका छन्। उनले परिषद् बैठकमा राष्ट्रियसभाका अध्यक्ष उपस्थित भएको तर बैठकपछि कुनै निर्णय नगरेको भन्दै सञ्चारमाध्यममा प्रतिक्रिया जनाएको विषयमा सर्वोच्चको ध्यानाकर्षण गरेका छन्। मंसिर ३० गतेको बैठकका निर्णय भन्दै पुस ५ गते मात्र विवरण सार्वजनिक भएको, परिषद्का तर्फबाट पुस ३ गते लेखिएको पत्र संसद् सचिवालयलाई पुस ५ गते दिउँसो २ः१५ मा मात्र प्राप्त भएकोलगायतका कारण दर्शाउँदै दूषित निर्णय बदर हुनुपर्ने माग उनले गरेका छन्।"
कांग्रेस र कम्युनिस्टको असफलताले विदेशी चलखेल बढ्यो : कमल थापा,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष कमल थापाले कम्युनिस्ट र कांग्रेसकोको असफलताका कारण विदेशी प्रभाव र चलखेल बढेको बताएका छन् । शनिबार काठमाडौंमा पार्टीको भातृ संगठन युवा संगठनद्वारा आयोजित कार्यक्रमलाई सम्बोधन गर्दै थापाले मुलुकको राष्ट्रियता र स्वाभिमान बलियो बनाउनको निमित्त राष्ट्रवादी आन्दोलनको आवश्यकतामा भएको बताए । राजसंस्था हटाएपछि प्रजातन्त्र बलियो हुन्छ भन्ने सोचाई गलत भएको पुष्टि भएको भन्दै थापाले राजसंस्था र हिन्दूत्व समृद्धिको बाधक नभएको स्पष्ट पारे। राजसंस्थाको अन्त्य गरेपछि प्रजातन्त्रको निमित्त कहिल्यै लढ्नुपर्दैन भन्नेहरुनै आज प्रजातन्त्र संकटमा पर्यो, प्रजातन्त्रको हत्या भयो भन्दै सडकमा आएकोप्रती थापाको कडा कटाक्ष थियो। कार्यक्रममा बोल्दै अर्का अध्यक्ष पशुपतिशमशेर राणाले मुलुकको संकट समाधानका निमित्त राजसंस्था र हिन्दुराष्ट्र अपरिहार्य भएको बताए। कार्यक्रममा युवा संगठनका अध्यक्ष प्रकाश रिमाल, राप्रपाका युवा नेता राजाराम बर्तौला, पार्टी काठमाडौं अध्यक्ष नवराज सिम्खडा ,युवा संगठनका नेता गुणराज राजभण्डारी ,हिक्मतजङ्ग कार्की, रिद्धीप्रताप जङ्ग राणाले सम्बोधन गरे । कार्यक्रममा दुई सय ५५ युवा पार्टीमा प्रवेश गरेको संगठनका उपाध्यक्ष कैलाश कटवालले जानकारी दिए ।"
निर्वाचन आयोगको कामप्रति नेकपाको असन्तुष्टि : नारायणकाजीले गरे पाँच प्रश्न,"काठमाडौं : नेपाल कम्युनिस्ट पार्टी (नेकपा) विवाद समाधानमा निर्वाचन आयोग मौन रहेको भन्दै पार्टी प्रवक्ता नारायणकाजी श्रेष्ठले आपत्ति जनाएका छन्। सर्वोच्च अदालतले प्रनिनिधिसभा पुनस्र्थापनाको निर्णय गरेपछि संसद बैठकको मिति तोकिएको अवस्थामा आयोगले तुरुन्त निर्णय गर्नुपर्ने उनको भनाइ छ। नेकपा प्रवक्तासमेत रहेका श्रेष्ठले निर्णय गर्न ढिला गर्दा आयोग शंकाको घेरामा पर्ने भन्दै निकास असफल भए राजनीतिक संकटको जिम्मेवारी आयोगले लिनुपर्ने बताएका छन्। प्रतिनिधिसभा बैठकको मितिसमेत तोकिसकिएको अवस्थामा त झन् निर्वाचन आयोगले तुरुन्त यस विषयमा निर्णय गर्नु अनिवार्य छ, प्रवक्ता श्रेष्ठले भनेका छन्, अन्यथा निर्वाचन आयोग समेत शंकाको घेरामा पर्न जानेछ र अदालतले दिएको फैसलाको निकासलाई असफल बनाई राजनीतिक संकट चर्काउने कार्यको जिम्मेवारी निर्वाचन आयोगले लिनुपर्नेछ। उनले आयोगले संवैधानिक अंगमाथिको भरोसा कायम गर्ने विश्वाससमेत व्यक्त गरेका छन्। निर्वाचन आयोगले संविधान र कानुनका आधारमा स्वतः स्पष्ट विषयमा छिट्टै निर्णय दिने उनको विश्वास छ। निर्वाचन आयोगले त्यस्तो स्थिति आउन दिनेछैन र सर्वोच्च अदालतले बढाएको संवैधानिक अंग माथिको नेपाली जनताको भरोसालाई टुट्न दिनेछैन भन्ने आशा गरौं, उनले थप भनेका छन्, निर्वाचन आयोगले संविधान र कानुनका आधारमा स्वतः स्पष्ट यस बिषयमा छिट्टै निर्णय दिनेछ भन्नेमा हामी विश्वास गर्दछौं। निर्वाचन आयोगले संविधान र कानुन सम्मत ढङ्गले सहज निर्णय लिसक्नुपर्नेमा त्यसो नगरेको भन्दै उनले आयोगलाई विभिन्न पाँच प्रश्नसमेत गरेका छन्। पाँच प्रश्न : निर्वाचन आयोगले हाम्रो पार्टीले बिधानसम्मत गरेको संगठनात्मक निर्णयको जानाकारी गराएर अध्यावधिक गर्न अनुरोध गर्दा अध्यावधिक नगरेर गैर कानूनी ढंगबाट विवाद निरुपणको प्रकृया अन्तर्गत आउन वाध्य पार्ने र त्यस अवस्थामा वाध्यतावस पार्टीको आधिकारिकताको ूविवादूनिरुपणको निम्ति अनुरोध गर्दा निर्णय नदिने काम किन र के उदेश्यका निम्ति गरिरहेको छ ? एउटा संवैधानिक अंग सर्वोच्च अदालतले सारा दबाब, धम्की र प्रतिगामी षडयन्त्रलाई चिर्दै भर्खरै मात्र संविधान र लोकतन्त्रको रक्षाको पक्षमा गरेको ताजा ऐतिहासिक फैसला सवैका लागि प्रेरक रहेको छ। तर निर्वाचन आयोग के गर्दैछ ? सर्वोच्च अदालतमार्फत पुरा हुन नसकेको प्रतिगामी योजनाको सेवामा के निर्वाचन आयोग प्रयोग होला त ? अदालतले दिएको सकारात्मक निकासलाई कार्यान्वयन हुनबाट रोक्ने हतियार निर्वाचन आयोग बन्ला त ? संविधानलाई बचाउने अदालतको फैसलालाई निष्प्राण बनाउदै संविधान र कानुनलाई नाङ्गै लत्याउने काम निर्वाचन आयोगबाट होला त ?"
नेकपा विवाद नटुंगिएसम्म कांग्रेसले कुनै पनि समूहलाई समर्थन गर्दैन: गगन थापा,"सिन्धुली: नेपाली कांग्रेसका केन्द्रीय सदस्य तथा युवा नेता गगनकुमार थापाले नेकपाको विवाद नटुंगिएसम्म कांग्रेसले तत्काल कुनै पनि समूहलाई संसदमा समर्थन नगर्ने बताएका छन् । शनिवार सिन्धुलीमा नेपाली कांग्रेस तीन पाटन गाउँपालिका समितिले आयोजना गरेको विशाल आमसभालाई सम्बोधन गर्ने क्रममा थापाले नेकपाको ओली र प्रचण्डनेपाल समूहभित्रको आधिकारिकता स्पष्ट नभएसम्म कुनै पनि पक्षसँग संवाद नगर्ने बताएका हुन् । झण्डै दुई तिहाई बहुमत प्राप्त नेकपा लोभ र लालसका कारण फुटको संघारमा पुगे पनि तत्काल पुटि सकेको छैन । एकै ठाउँ जुटी पनि सकेको छैन । यस्तो अवस्थामा नेपाली कांग्रेस तत्काल सरकारमा जाने अवस्था पनि आउँदैन । कुनै एक समूहलाई समर्थन पनि गर्दैन, उनले भने । आगामी २३ गते सांसद आह्वान भएको सन्दर्भमा सांसदमा नेकपाको आधिकारिकताबारे टुङ्गो भएपछि मात्र कांग्रेसले कुन समूहलाई समर्थन गर्ने भन्ने टुङ्गो लगाउने थापाले बताए । जनताले कांग्रेसलाई पाँच वर्षसम्म सरकार चलाउने म्यानडेट दिएको छैनन् । नेकपाले पाँच वर्षसम्म सरकार चलाउने क्षमता पनि राखेन । अब कांग्रेस दुईतिहाई बहुमतसहित आगामी निर्वाचनबाट सरकारको नेतृत्व गर्ने म्याण्डेट लिएर मात्र सरकारमा जान्छ, उनले थपे । तर, कांग्रेस चुनावमा जाँदा पाँच वर्षभित्र गर्ने कामका एजेण्डा सहित जनताका बीचमा भोट माग्न जाने उद्घोष गरे । उनले तत्कालको अवस्थामा नेकपाको जुन समूहले सूर्य चिन्ह पाए पनि त्यो भारी हुने बताए । उनले ब्यंग्य भने, ओली समूहले पाए त्यहाँ बादल छन् । अव सूर्य चिन्हमा सधैँ ग्रहण लाग्छ । माधव नेपालले पाए त्यहाँ पनि प्रचण्ड छन् । प्रचण्डको तापले त्यहाँ पनि फेरि भारी प्रचण्ड नै हुन्छ । जुन समूहले सूर्य चिन्ह पाए पनि अव जनताले सूर्य चिन्हमा मतदान गर्दैनन् । यी दुबै समूह एउटा घिउ बेचुवा अर्को तरबार बेचुवा हुन् । प्रधानमन्त्री केपी शर्मा ओलीप्रति कटाक्ष गर्दै थापाले इतिहासको सबभन्दा असफल र कलंकित प्रधानमन्त्री ओली नै भएको आरोप लगाए । उनले तीन वर्षका सुनौलो दिनमा काम गर्नै नचाहेका प्रधानमन्त्रीले काम गर्न नदिएको भन्दै जनतामा झुटो प्रचार गरेको दवी गरे । प्रधानमन्त्रीले देश र कार्यकर्तामाथि गद्धारी गरेको उनको टिप्पणी छ । थापाले नेपाली कांग्रेको महाधिवेशन तोकिएकै समयमा सम्पन्न हुने जिकिर गर्दै महाधिवेशमा जुट्न नेता कार्यकर्तालाई आह्वान गरे ।"
सरकारले निजी क्षेत्रको समस्या समाधान गर्छ : मन्त्री भट्ट,"काठमाडौं : उद्योग, वाणिज्य तथा आपूर्तिमन्त्री लेखराज भट्टले पेट्रोलियम पदार्थको आयातको जिम्मा निजी क्षेत्रलाई दिन नसकिने प्रस्ट पारेका छन्। ग्यास बिक्रेता महासङ्घ नेपालको सातौँ वार्षिक साधारणसभा तथा चौथो राष्ट्रिय महाधिवेशनलाई शनिबार यहाँ सम्बोधन गर्दै उनले पेट्रोलियम पदार्थ राष्ट्रिय सुरक्षासँग जोडिएकाले आयातको जिम्मेवारी निजी क्षेत्रलाई दिन नसकिने बताए। पेट्रोलियम पदार्थ आपूर्ति बहुराष्ट्रिय कम्पनीको हातमा हुँदा छिमेकी मुलुक भारतले युद्ध हारेको तथ्य पेश गर्दै उनले नेपाल आयल निगमको विकल्पमा निजी क्षेत्रलाई पेट्रोलियम आयातको जिम्मा लगाउन नसकिने जिकिर गरे। पेट्रोलियम अत्यन्त संवेदनशील विषय हो, यसको सम्पूर्ण जिम्मा राज्यले लिनुपर्छ, उनले भने। ग्यास बिक्रेतालाई व्यवसाय सञ्चालनका क्रममा परेको अप्ठ्यारा हल गर्न आफू तयार रहेको उल्लेख गर्दै उनले समस्या समाधानका लागि छलफल गर्न आग्रह गरे। भर्खरै प्रतिनिधिसभा पुनःस्थापना भएको छ, कतिपयले अब वर्तमान सरकार रहँदैन भनेका छन् तर नेपालको राजनीति पुस ४ गतेको अवस्थामा पुगेको छ, उनले भने, सरकार परिवर्तन भएर निजी क्षेत्रको समस्या समाधान हुँदैन कि भनेर आशङ्का नगर्नुस्, यही सरकारले व्यवसायीका समस्या समाधान गर्छ। वर्तमान सरकार सुखी नेपाली समृद्ध नेपालको नारा कार्यान्वयन गर्न लागिपरेको जानकारी दिँदै उनले केपी ओली नेतृत्वको सरकारले नै मुलुकको समृद्धिको नेतृत्व गर्ने जिकिर गरे। कार्यक्रममा नेपाल आयल निगमका नायब कार्यकारी निर्देशन सुशील भट्टराईले ग्यास बिक्रेताले आफूहरुको मुनाफा कमी भइरहेको बताइरहँदा बिक्रीस्थललाई सुरक्षित बनाउनेतर्फ पनि ध्यान दिनुपर्ने बताए। उनले आपसी छलफलका माध्यमबाट व्यवसायीका मुनाफा निर्धारण गर्न सकिने पनि बतए। महासङ्घका अध्यक्ष महेश्वरकुमार श्रेष्ठले बिक्रेताको हकहित र अधिकारका लागि महासङ्घ सदैव लागिपरेको बताए। महाधिवेशनले आगामी दुई वर्षका लागि नयाँ नेतृत्व चयन गर्नेछ।"
महिलालाई बेहोस बनाएर मध्यरातमा लुटपाट,"विराटनगर : महिलालाई नशालु पदार्थ सुँघाएर बेहोस बनाउँदै मोरङको केराबारी गाउँपालिका७ चौबिसेस्थित एउटा घरभित्र शुक्रबार मध्यरातमा लुटपाट मच्चाइएको छ । घरधनी गणेशबहादुर विक काम विशेषले केराबारीकै पाटी गाउँतिर गएको र घरमा दुई नाबालक छोराछोरीसहित उनकी श्रीमती मात्रै भएको अवस्थामा लुटपाट मच्चाइएको हो । वडाध्यक्ष नारायणप्रसाद चेम्जोङ लिम्बूले घटना भएका बेला ११ र १३ वर्षका छोराछोरीसँग गणेशबहादुरकी श्रीमती उर्मिला विक मात्रै घरमा रहेको जानकारी दिए । उनका अनुसार घरमा पालेको भैँसीको पाडो बाँधेको ठाउँबाट खुस्किएको हुनसक्ने ठानेर राति ११ बजे घरको ढोका खोलेर उर्मिलाले बाहिर निस्कने प्रयास गरेकी थिइन् । तर ढोकाबाट बाहिर निस्कन नपाउँदै मास्क लगाएर आएका अपरिचित दुई नकावधारी युवाले नियन्त्रणमा लिएर नशालु पदार्थ सुँघाउँदै उनलाई बेहोस बनाएर घरभित्र पसी लुटपाट मच्चाएको लिम्बूको भनाइ छ । प्रहरीले घटनाका बारेमा अनुसन्धान थालेको छ । मोरङ प्रहरी प्रमुख एसपी सन्तोष खड्काले लुटपाटमा संलग्नले घरभित्र रहेको ४० हजार रुपैयाँ नगद र एक तोलको सुनको सिक्री लुटेर लगेको जानकारी दिए । भतिज द्रोण विकले सापटीवापत लगेको उक्त पैसा उर्मिलालाई दुई दिनअघि मात्रै फिर्ता दिएका हुन् । द्रोणले केही दिनअघि ४५ हजार रुपैयाँ सापटी लगेका थिए । तर फिर्ता गरेपछि पाँच हजार खर्च भएको र बाँकी ४० हजार घरमै राखिएको अवस्थामा लुटिएको पुष्टि भएको प्रहरीले जनाएको छ । एसपी खड्काका अनुसार महिलालाई नशालु पदार्थ सुँघाए बेहोस बनाउँदै लुटपाट गरिएको खुलेको छ । मध्यरातमा घरको ढोकाबाट बाहिर निस्कन खोज्दा घाँटीमा समाउँदै नशालु पदार्थ सुँघाएपछि महिला बेहोस बनिछन्, उनले भने, त्यसपछि दुई जना घरभित्र पसेर नगद र सुनको सिक्री लिएर फरार बनेको पाइयो । शनिबार बिहानसम्म सामान्य अवस्थामा रहेर प्रहरीलाई घटनाका बारेमा जानकारी दिएकी उर्मिला शनिबार दिउँसोबाट पुनः बेहोस बनेकी छन् । उनले आफू होसमा आउँदा घरभित्र रहेको नगद र सुनको सिक्री लुटिएको अवस्थामा पाएको प्रहरीलाई बताएकी थिइन् । पुनः बेहोस बनेपछि स्थानीय स्वास्थ्य संस्थाले उपचार सम्भव नहुने जानकारी दिएर उनलाई थप उपचारका लागि सुविधा सम्पन्न अस्पतालमा रेफर गरेको जानकारी वडा अध्यक्ष लिम्बूले दिए । महिलामाथि कुनै कुटपिट र आक्रमण भने नभएको एसपी खड्काको भनाइ छ । उनले घटनामा संलग्नका बारेमा पहिचान हुन नसकेको र लुटपाट गर्नेको पहिचान एवं खोजी तीव्र पारिएको बताए ।"
पशुपतिमा सुनको जलहरीबारे आम मानिसलाई भ्रम छ,"काठमाडौँ: पशुपति क्षेत्र विकास कोषका कोषाध्यक्ष एवं श्री पशुपतिनाथको सुनको जलहरी निर्माण व्यवस्थापन समितिका संयोजक डा मिलनकुमार थापाले सुनको जलहरी राख्न नहुने तर्क गर्नु नाजायज भएको प्रतिक्रिया दिएका छन् । सुनको जलहरीबारे आम मानिसमा भ्रम परेको समेत उनले बताए । सञ्चारकर्मीको जिज्ञासामा शनिबार उनले भने, मान्छेलाई भ्रम परेको छ, यो प्राणप्रतिष्ठा हो भनेर । जब मन्दिर भत्किएर नयाँ बनाइन्छ वा जीर्णोद्धार गरिन्छ वा नयाँ मूर्ति राखिन्छ अनि प्राणप्रतिष्ठा गरिन्छ तर यो भगवानको आजको श्रृंगार भोलि उतारेजस्तै एउटा जलहरीको ठाउँमा अर्को राखिएको हो । वर्षमा चारवटा नवरात्रमध्ये चैत्र नवरात्र, शारदीय नवरात्र, माघ र आषाढ शुक्लमा पर्ने गुप्त नवरात्र । अहिले माघ शुक्ल पक्ष हो, यसमा काम्यकर्मलाई वर्जित हुन्छ, नित्यकर्ममा वर्जित नभएको एक धर्मगुरुले पुष्टि गरे । जलहरी भगवानलाई चढाइएको गहना भएको र यसमा प्राणप्रतिष्ठा गर्नुपर्ने जरुरी नभएको डा थापाको तर्क छ । पशुपतिनाथमा गत वर्षदेखि नै महारुद्री गर्ने भनेर तयार गरिएको थियो । गत वर्षको चैत्र नवरात्रमा गर्ने भनिए पनि कोभिडका कारण स्थगित भएकाले गर्न सकिएको थिएन । आषाढ शुक्ल पक्षमा मूलभट्टले नै यसका लागि संकल्प गरेका थिए । यो नवरात्र सतचण्डी पनि गर्नका लागि रोजिएको कोषाध्यक्ष थापाले बताए । उनका अनुसार, भारतका वनारस र काशीका मन्दिरहरूमा पनि सुनकै जलहरी राखिएको छ । विश्वनाथ मन्दिरमा त खम्बा नै सुनको छ, त्यहाँ पनि भगवानको पीठिका (जलहरी), मुकुट र पाउ पनि पूरै सुनैसुनको छ । भारतका तिरुपती र सोमनाथ मन्दिरमा त हीराकै मुकुट छ भने गुहावटीस्थित कामाख्या मन्दिरमा गजुर नै सुनैसुनको छ, उनले भने, नेपालमा त्यसमा पनि पशुपतिनाथ मन्दिरमा किन नहुने ? पुरातत्व विभागले मापदण्डविपरीत वा बिग्रिने गरी राखेको भए रोकिसक्थ्यो त्यो पनि छैन । 'पशुपतिनाथको मन्दिरमा सुपुष्पदेव नामका राजाले सुवर्ण (सुन) को छानो बनाएर चढाउनुभयो भन्ने कुरा त अभिलेख र वंशावलीहरुमा नै उल्लेख छ । चढाउनै नहुने भए त्यतिबेला किन चढाइयो ? त्यो हुने यो नहुने भन्ने हुन्छ ? डा थापाले सोधे। इतिहासविद् ज्ञानमणि नेपालको पुस्तक दर्शन स्पर्शनमा समीक्षामा पनि सुपुष्पदेवले पशुपतिको छानो सुनको बनाएर राखेको उल्लेख छ । कूलचन्द्र कोइरालाको नेपालका आराध्यदेव भगवान् श्रीपशुपतिनाथ नामक कृतिमा पनि यस सम्बन्धमा उल्लेख गरिएको छ । डा स्वामी प्रपन्नाचार्यको पुस्तक ६४ शिवलिंगको विश्लेषणात्मक अनुसन्धान मा लेखिएको छ, शिवलिंग दुई प्रकारका हुन्छन्, प्राकृत र कृत । मानवले निर्माण र प्राणप्रतिष्ठान गरी पूजन गरेको लिंग कृत हो भने प्रकृतिको गर्भभित्र भएका ढुंगाको शिवलिंग प्राकृत हो भनिएको छ । शिवलिंगको इतिहासका बारेमा स्कन्द पुराण केदारखण्डको ३१औं अध्यायमा १४ शिवलिंग पुज्ने गरिएको र तीमध्ये नौ नम्बरमा स्वर्णलिंग शब्द लेखिएको छ ।"
पहिलो अन्तर्राष्ट्रिय गणित सम्मेलन हुँदै,"काठमाडौं : नेपालमा पहिलोपटक अन्तर्राष्ट्रिय गणित सम्मेलन हुने भएको छ । नेपाल गणित समाजको आयोजनामा आगामी चैत २७ गतेदेखि २९ गतेसम्म सम्मेलन हुन लागेको हो । नेपालबाट त्रिभुवन, काठमाडौं तथा नेपाल संस्कृत र भारतमा केन्द्रीय कार्यालय रहेको दक्षिण एसियाली विश्वविद्यालय सम्मेलनको सह आयोजक रहेको शनिबार आयोजित पत्रकार सम्मेलनमा समाजले जानकारी दिएको छ । गणित विधामा विश्वव्यापि रुपमा भइरहेको अध्ययन तथा अनुसन्धानका बारेमा नेपाली गणितज्ञलाई परिचित गराउने अपेक्षा गरिएको समाजका अध्यक्ष प्राध्यापक डा चेतराज भट्टले जानकारी दिए । उनका अनुसार मुलुकमा गणित विषयमा देखिएका समस्या तथा समाधानका लागि उचित निकासका विषयमा पनि छलफल हुनेछ । भारत, अमेरिका, वंगलादेश लगायत विश्वका करिव दुई दर्जन मुलुकका गणितज्ञको उपस्थिती हुनेछ । गणित शास्त्रका २३ विधाका कार्यपत्र प्रस्तुत हुनेछन् । सम्मेलनबाट नेपाली गणितज्ञले अन्तर्राष्ट्रिय विज्ञबाट गणितका विवित्र विषयबारे जानकारी लिन सक्नेछ । यसअघि जेठमै सम्मेलनको आयोजना गर्न लागेको समाजले कोभिड १९ का कारण स्थगित गरेको थियो । यसपटक भने जुम माध्यमबाट सम्मेलन सञ्चालन हुनेछ । पछिल्लो समय गणित विषयलाई सरकारले हुला गरेको भन्दै समाजले दुख मनाउ गर्दै आएको छ । यो सम्मेलनले सरोकारवालाई गणितको महत्वबारे प्रकाश पार्न थप सहयोग पुग्ने काठमाडौं विश्वविद्यालय स्कुल अफ म्याथमेटिक्सका डीन तथा सम्मेलन साइन्टिफीक कमिटीका अध्यक्ष प्राध्यापक डा कन्हैया झाले विश्वास व्यक्त गरे । मुलुकका विभिन्न विश्वविद्यालयबाट १ सय ५० भन्दा बढी विद्यार्थीले गणितका विविध विधामा उच्च शिक्षा हाँसिल गर्ने गरेका छन् । गणित विषयमा विद्यावरिधी हाँसिल गर्नेको संख्या मुलुकभर ५० भन्दा बढी रहेको समाजले जानकारी दिएको छ ।"
प्रतिशोध र पूर्वाग्रहका आधारमा कसैलाई कारबाही हुँदैन : प्रमुख आयुक्त राई,"काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमकुमार राईले आग्रह र पूर्वाग्रहमा आफू नचल्ने बताउँदै अख्तियारी दुरुपयोग गर्ने जो सुकैलाई पनि तथ्य प्रमाणको आधारमा कारबाही गरेरै छाड्ने प्रतिबद्धता जनाएका छन् । शनिबार बिहान टंगालस्थित आयोगको मुख्यालयमा आयोजित कार्यक्रममा बोल्द उनले यस्तो बताएका हुन् । मुलुकमा भ्रष्टाचारको ग्राफ बढ्दो रहेकोप्रति चिन्ता व्यक्त गर्दै उनले आम नागरिकले अनुभव गर्न सक्ने गरी काम गर्नु आफ्नो चुनौती रहेको बताए । आफ्नो कार्यकालमा संविधान, भ्रष्टाचार निवारण ऐन तथा अख्तियारको कार्यक्षेत्र भित्र रहेर पारदर्शी ढङ्गले भ्रष्टाचार नियन्त्रणको काममा लाग्ने उनको भनाइ छ । आम नागरिक मिडिया, सोसल मिडियालगायत सबैले बढ्दो भ्रष्टाचारको विषयमा चिन्ता व्यक्त गरिरहेका छन्, उनले भने, यहाँहरुको अपेक्षा अनुसार सबैले महसुस गर्ने गरी नियन्त्रण तथा कारबाहीको काम गर्न पछि हट्ने छैन । फरक प्रसङ्गमा प्रतिशोध तथा पूर्वाग्रहका आधारमा निर्दोषलाई फसाउने काम हुँदै नहुने भन्दै प्रमुख आयुक्त राईले आफ्नो कार्यकालमा आयोग इतिहासमै प्रभावकारी काम गरेर बिदा हुने बताए। आयोगलाई अझ प्रभावकारी रुपमा भ्रष्टाचारविरुद्ध निगरानी गर्ने निकायको रुपमा विकास गर्ने आफ्नो लक्ष्य रहेको समेत सुनाएका छन् । भ्रष्टाचार नियन्त्रण तथा अनुसन्धानमा आम नागरिकको समेत सहयोग खाँचो रहेको औँल्याउँदै उनले सबैको साथको अपेक्षा रहेको सुनाए । राईलाई बधाई दिन पुगेका काठमाडौं महानगरपालिका २९ का स्थानीय, स्थानीय संस्थाका प्रतिनिधि, समाजसेवी तथा बुद्धिजीवीसँग यस्तो बताएका हुन् । २९ वडाका अध्यक्ष कुश ढकाल, घट्टेकुलो विकास समाजका अध्यक्ष शिवराम राजवंशी, सामाजिक विकास समाजका कार्यवाहक अध्यक्ष ओमप्रसाद उप्रेती, घट्टेकुलो नमुना नगर टोल सुधार समितिका अध्यक्ष ईन्द्रसुर राई तथा, घट्टेकुलो नमुना नगर टोल सुधार समितिका कार्यक्रम संयोजक मोहन कुमार डाँगीले राईलाई प्रमाणपत्र हस्तान्तरण गरे ।"
कांग्रेस नेता जोशीलाई मस्तिष्कघात,"काठमाडौं : कांग्रेस नेता एवं पूर्वमन्त्री ५७ वर्षीय नवीन्द्रराज जोशी मस्तिष्कघात (हेमोरेजिक स्ट्रोक) भई अस्पताल भर्ना भएका छन्। मस्तिष्कको संवेदनशील भागमा क्षति पुगेकाले जोशीको स्वास्थ्य अवस्था जटिल रहेको उपचारमा संलग्न चिकित्सकले बताएका छन्। नर्भिक इन्टरनेसनल अस्पतालका वरिष्ठ न्युरो सर्जन डा राजीव झाले उच्च रक्तचापको औषधि सेवन गरिरहेका जोशीलाई भएको मस्तिष्कघात एकदमै जटिल खालको रहेको बताए। मस्तिष्कको दायाँ भागमा क्षति भएको छ। यो क्षति दिमागको केन्द्र भागलगायत अन्यतिर पनि फैलिएको छ, डा झाले अन्नपूर्ण पोस्ट्सँग भने, सुधारको अवस्थाबारे अहिले भन्न गाह्रो छ। सुधार हुँदै नहुने भन्ने पनि होइन। चिकित्सकका अनुसार मस्तिष्कमा रक्तश्राव भएको अवस्था नै मस्तिष्कघात हो। मस्तिष्कका कोषलाई रगतले थिच्दा अन्य भागमा पनि क्षति पुग्छ। जोशीका बायाँ खुट्टा र बाँया हातमा बिहीबार राति समस्या देखिएको थियो । त्यसपछि उनलाई वीर अस्पताल लगिएको थियो। वीरमा पुग्दासम्म उनी बोल्न सक्ने अवस्थामा थिए। त्यसपछि थापाथलीस्थित नर्भिक अस्पताल लगिएको हो। बिहान पौने ३ बजे खबर पाएलगत्तै डा झाले उनको अवस्था जाँच गरेका थिए। उहाँ जटिल अवस्थामा हुनुहुन्थ्यो। अहिले पनि जटिल अवस्था (कोमा)मै हुनुहुन्छ। भेन्टिलेटरमा राखेर उपचार भइरहेको छ, डा झाले भने। स्वास्थ्य स्थिति शुक्रबार बिहानभन्दा खराब नभए पनि धेरै फरक नभएको उनले बताए। जोशीको मस्तिष्कको अति संवेदनशील भागमा जमेको रगत शल्यक्रिया गरे पनि निकाल्न नसकिने अवस्था छ। यो समाचार तयार पार्दा (शुक्रबार बेलुका ८ः३०)सम्म जोशीलाई रक्तचाप बढाउने औषधि दिइएको छ। नर्भिकमा दुईपटक सिटिस्क्यान गर्दा मस्तिष्कमा रगत जमेको पाइएको देखिएको हो। नर्भिक अस्पताल आउँदा नै उहाँ कोमामा हुनुहुन्थ्यो। बान्ता भइसकेको रहेछ। फोक्सोमा पनि बान्ता गइसकेको अवस्था थियो। आँखाको नानी पनि फुलेको थियो, डा झाले भने। टाउकोमा पानी जमेको पाइएको थियो। टाउकोमा जमेको पानी निकाल्न सानो शल्यक्रिया गरी पाइप राखेर बढी भएको पानी बाहिर तर्काएको डा झाले बताए। १ सय ५० एमएलजति पानी बाहिर निकालिएको अस्पतालले जनाएको छ। जोशीलाई उच्च रक्तचाप, मधुमेहको पनि समस्या थियो। रक्तचाप उच्च भएपछि मस्तिष्कघात भएको थियो। मस्तिष्कघातपश्चात् रक्तचाप लो भयो। अहिले रक्तचाप बढाउने औषधि दिएका छौं, डा झाले भने।"
बालविवाह गर्ने बेहुला र बेहुलाका बुबा पक्राउ,"वीरगन्ज : प्रहरीले बालविवाह गर्ने बेहुला र उनका बुबालाई पक्राउ गरेको छ। वीरगन्ज महानगरपालिका वडा नम्बर १६ नगवाका १९ वर्षीय बेहुला र उनका ४६ वर्षीय बुबालाई प्रहरीले पक्राउ गरेको हो। गत माघ १९ गते वीरगन्ज १६ लक्ष्मीनारायण टोल निवासी १७ वर्षीया किशोरीसँग ती १९ वर्षीय युवकको मागी विवाह भएको थियो। मुलुकी अपराध संहिता २०७४ मा विवाह गर्ने व्यक्तिको उमेर २० वर्ष नपुगी कसैले विवाह गर्न वा गराउन नपाउने उल्लेख छ। त्यसरी गरिएको विवाह स्वतः बदर हुन्छ। यो कसुर प्रमाणित भए ३ वर्षसम्म कैद र ३० रुपैयाँसम्म जरिवानाको कानूनी व्यावस्था छ। १९ वर्षीय युवकले १७ वर्षीया बालिकासँग विवाह गरेको भन्दै प्रहरीमा उजुरी परेपछि प्रहरीले उक्त उजुरीको आधारमा शुक्रबार बेहुला र बेहुलाका बुबालाई घरबाटै नियन्त्रणमा लिएको हो। पक्राउ परेका दुवै जना विरुद्ध बालविवाह मुद्दामा पर्सा जिल्ला अदालतबाट शुक्रबार नै ७ दिनको म्याद थप गरी अनुसन्धान अघि बढाइएको पर्साका प्रहरी नायव उपरीक्षक ओमप्रकाश खनालले जानकारी दिए। खनालका अनुसार बालविवाह गरेको उजुरी दिने हद म्याद ३ महिनासम्म हुन्छ। त्यसैले नगवाका १९ वर्षीय युवकले १७ वर्षीया बालिकासँग माघ १९ गते नै बालविवाह गरेको भए पनि ३ महिना भित्रै सुचना आएकाले बेहुला र उनका बुबालाई नियनत्रणमा लिएर आवश्यक कारबाही प्रक्रिया अघि बढाइएको प्रहरी नायव उपरीक्षक खनालले बताए। खस गरी मधेसमा उमेर नपुगी बालविवाह गर्ने प्रवृति धेरै रहेको भए पनि त्यस सम्बन्धी सुचना र उजुरी प्रहरीमा नआउँदा, कारबाही गर्न प्रहरीलाई समस्या हुने गरेको प्रहरी नायव उपरीक्षक खनालले बताए। उनले भने,यदि कसैले बालविवाह हुँदैछ भन्ने सुचना मात्रै दिए पनि प्रहरीले बालविवाह गर्ने र गराउने कार्यमा संलग्नलाई नियन्त्रणमा लिएर कारबाही गरिहाल्छ।' बालविवाहको घटना हुन लागेको वा भएको थाहा भएमा तत्कालै नजिकको प्रहरी कार्यालय वा जिल्ला प्रहरी कार्यालय पर्सामा सूचना उपलब्ध गराउन पनि प्रहरीले अनुरोध गरेको छ।"
इटहरीमा ट्रकको ठक्करबाट मोरङका पुरुषको मृत्यु,विराटनगर : मोरङको उर्लाबारी घर भएका एक पुरुषको सुनसरीको इटहरीमा भएको सवारी दुर्घटनामा परेर शुक्रबार राति मृत्यु भएको छ। साइकलमा यात्रा गरिरहेका मोरङको उर्लाबारी नगरपालिका१ का ४१ वर्षीय मनोज खनालको भारतीय नम्बर प्लेटको ट्रकले ठक्कर दिँदा ज्यान गएको हो। प्रदेश १ ट्राफिक प्रहरी प्रमुख एसपी सञ्जीव शर्माका अनुसार कोसी लोकमार्गमा उत्तरतर्फ जाँदै गरेको बीआर ०१ जीडी १४५८ नम्बरको ट्रकले इटहरी उपमहानगरपालिका १२ स्थित खनारमा दुर्घटना गराएको हो। साइकलमा उत्तरतर्फ नै जाँदै गर्दा खनाललाई ट्रकले साँझ ६:४५ बजेतिर ठक्कर दिएको थियो। दुर्घटनामा परेर गम्भीर घाइते भएका उनको उपचारका क्रममा बीपी कोइराला स्वास्थ्य विज्ञान प्रतिष्ठान धरानमा राति ८:२० बजेतिर मृत्यु भएको जानकारी एसपी शर्माले दिए। उनका अनुसार ट्रक र चालक भारतीय नागरिक भोगेन्द्र दासलाई नियन्त्रणमा लिएर घटनाको अनुसन्धान सुरु गरिएको छ।
बन्धक बनाएर एक सातादेखि बालिकामाथि बलात्कार,"विराटनगर : मोरङको उर्लाबारी घर भएकी १५ वर्षीया बालिकालाई भाडाको कोठामा बन्धक बनाएर एक व्यक्तिले बलात्कार गरिरहेको घटना सार्वजनिक भएको छ। बालिकामाथि बारम्बार बलात्कार र यौन शोषण गरिएको घटनामा संलग्न सुनसरीको इटहरी उपमहानगरपालिका५ मा बस्दै आएका ४९ वर्षीय रोहित कार्की पक्राउ परेका छन्। कार्कीलाई इलाका प्रहरी कार्यालय बेलबारीको टोलीले मोरङको सुन्दरहरैँचा नगरपालिकाको विराटचोकबाट पक्राउ गरेको हो। बलात्कारमा संलग्नलाई पक्राउ गर्दै बालिकालाई उद्धार गरिएको जानकारी बेलबारीका प्रहरी निरीक्षक ऋषिराज ढकालले दिए। एक सातादेखि कोठा भाडामा लिएर बन्धक बनाउँदै बलात्कार गरिएकी बालिका मोरङको उर्लाबारी नगरपालिका५ मा बस्दै आएकी थिइन्। मानसिक रुपमा निक्कै विक्षिप्त अवस्थामा बालिकाको उद्धार गरिएको जानकारी प्रनि ढकालले दिए। तनावबाट मुक्त गर्दै बालिकालाई पीडित भएको महसुस नगराइकन पुरानै अवस्थामा फर्काउन काउन्सिलिङको खाँचो देखिएको उनले बताए। प्रहरीले उद्धार गर्दा त्रसित मुद्रामा डाँको छाडेर रोइरहेकी बालिका निक्कै डराएकी र विक्षिप्त अवस्थामा थिइन्। उनले आफूमाथि भएको घटनालाई राम्ररी प्रस्तुत गर्न सकिरहेकी थिइनन्। तर बेलबारीमा कार्यरत महिला प्रहरीले काउन्सिलिङ गर्दै अवस्थालाई सामान्य बनाएपछि उनले आफूमाथिको अत्याचार र चरम यातना दिएर गरिएको बलात्कारका बारेमा बताउन सक्ने अवस्था बन्यो। ढकालका अनुसार राम्रो पैसा कमाई हुने प्रलोभन देखाएर काममा लगाइदिने आवश्वासन दिँदै कार्कीले बालिकामाथि बलात्कार गरिरहेको खुलेको छ। घटना इटहरीमा भएकाले पक्राउ परेका कार्कीविरुद्ध कानुनी कारबाही अघि बढाउन बेलबारी प्रहरीले शुक्रबार साँझ नै उनलाई इलाका प्रहरी कार्यालय इटहरीको जिम्मा लगाएको छ। प्रलोभन र आवश्वास दिँदा अस्वीकार एवं प्रतिकार गरेमा चरम हिसाबले मानसिक र शारीरिक यातना दिँदै, धम्क्याउँदै तथा कुटपिट गर्दै बालिकामाथि बलात्कार गरिरहेको प्रारम्भिक अनुसन्धानबाट खुलेको इलाका प्रहरी कार्यालय इटहरीका डीएसपी अर्जुन केसीले जानकारी दिए। उनले पीडित बालिकालाई आवश्यक काउन्सिलिङका लागि माया घरको जिम्मा लगाइएको बताए। बलात्कारका क्रममा कुटपिट गरिएको निलडाम र चोट बालिकाको शरीरमा प्रष्टसँग देख्न सकिन्छ। स्वास्थ्य परीक्षण गराउँदै बालिकाको उपचार थालिएको प्रहरीले जनाएको छ। प्रहरीका अनुसार अभिभावकको संरक्षण नपाउँदा बेवारिसेजस्तै बनेकी बालिका कामको खोजीमा निस्कँदा बलात्कारको सिकार बनेकी हुन्। बाबुले अर्कै महिला र आमाले पनि अर्कै पुरुषसँग दोस्रो बिहे गरेर सम्पर्कविहीन बनेको खुलेको छ। लगभग सात वर्षअघिदेखि नै बालिका अभिभावक र संरक्षणविहीन अवस्थामा रहेको घटनाको अनुसन्धान गरिरहेका एक प्रहरी अधिकारीले बताए। बालिकाले सानैदेखि पारिवारिक र अभिभावकीय वातावरण नपाएको देखिन्छ। अभिभावकको संरक्षण र आवश्यक मायाममताविहीन हुँदा बेवारिसेजस्तै बनिन्, उनले भने, केही समय आफन्तकोमा बसे पनि राम्रो व्यवहार र साथ नपाउँदा उनी भौतारिन थालिछन्। काम खोज्दै इटहरी आइपुगेकी बालिका अन्ततः काममा लगाइदिने आश्वासन दिएका पुरुषबाटै बलात्कारको सिकार बन्न पुगिन्। कामको खोजीमा निस्किएकी बालिका गत माघमा इटहरीको कलंकीचोकमा सार्वजनिक यातायातलाई यात्रु खोजिदिने काम गर्ने कार्कीको सम्पर्कमा पुगेको खुलेको छ। आफूलाई प्रहरीको सुराकी बताउने उनले बालिकालाई काममा लगाइदिन्छु भन्दै इटहरीमा कोठा भाडामा लिँदै बन्धक बनाउँदै एक सातादेखि बलात्कार गरिरहेको प्रहरी स्रोतले बतायो। आफूलाई नशालु पदार्थ खुवाउँदै केही चाल नपाउने बनाएर बलात्कार गर्ने गरेको बालिकाले प्रहरीलाई बताएकी छन्। यो खायो भने शरीरलाई राम्रो गर्छ भन्दै नौलो ठाउँमा रहेको एउटा घरको बन्दा कोठाभित्र राखेर औषधिजस्ता खानेकुरा दिन्थे। खाएपछि केही थाहा पाउँदिन थिएँ, बालिकालाई उद्रित गर्दै प्रहरीले भन्यो, त्यसपछि म माथि के गरिन्थ्यो भन्ने चाल पाउन सकिन। ब्यूँझिदा र थाहा पाउँदा शरीर धेरै दुखेर केही गर्न तथा उठ्न पनि सक्ने अवस्था हुँदैन थियो। कार्कीले बालिकालाई लागुऔषध खुवाएर नशामा लट्ठ बनाउँदै बलात्कार गर्ने गरेको हुन सक्ने प्रहरीले जनाएको छ। कार्कीले औषधिजस्तो देखिने ट्याब्लेट र केही धुलोजस्तो वस्तु पनि आफूलाई जबरजस्ती सेवन गर्न बाध्य पार्ने गरेको पीडितले बताएकी छन्। कतै पनि निस्कन नदिइकन नचिनेको र नयाँ ठाउँमा रहेको एउटा घरको कोठाभित्र बन्धक बनाएर राख्दै बालिकामाथि बलात्कार गरिरहेको पुष्टि भएको प्रहरीले जनाएको छ। प्रहरीका अनुसार पक्राउ परेका कार्कीले पनि घटना स्वीकार गरिसकेका छन्। तर लागुऔषध भने सेवन नगराएको उनको दाबी छ। प्रहरीले बालिकालाई बन्धक बनाएर बलात्कार गर्न कार्कीले भाडामा लिएको कोठामा छापा हान्ने र खानतलासी गर्ने तयारी गरिरहेको छ। पक्राउ परेका बेला लागुऔषध सेवन गरेजस्तो देखिने उनी नशामा झुम्म थिए। प्रहरीका अनुसार बलात्कार र चरम यातना सहन नसकेपछि कार्की बाहिर निस्किएको मौकामा बालिका कोठा छाडेर भागेकी थिइन्। बाहिरैबाट कोठाको चुक्कुल लगाएर निस्कने उनले पछिल्लो समय भने चुक्कुल लगाउन बिर्सिएपछि बालिकाले फुत्किने मौका पाएकी हुन्। तर कार्कीले बारम्बार फोन गर्दै लागुऔषध मुद्दामा फसाइदिने धम्की दिन थालेपछि बालिकाले केही चिनजानका व्यक्तिसँग सहयोग मागिन्। उनीहरुकै सहयोगमा बालिकाले आफूलाई लिन विराटचोकसम्म आउन कार्कीलाई अनुरोध गरिन्। त्यसपछि विराटचोक पुगेका उनलाई भाग्न खोज्दै गर्दा स्थानीयको सहयोगमा प्रहरीले नियन्त्रणमा लिँदै बालिकाको उद्धार गरेको हो। प्रहरीले आमा, बुवा लगायत परिवारका सदस्यको माया नपाउँदा तथा आफन्तले पनि साथ नदिँदा संरक्षणविहीन बनेपछि बाँच्नका लागि कामको खोजीमा निस्कँदा बालिकामाथि बलात्कारजस्तो जघन्य अपराध भएको जनाएको छ। प्रहरीले कार्कीविरुद्ध अपहरण र शरीर बन्धक तथा जबरजस्ती करणी मुद्दामा कारबाही अघि बढाउन सकिने जनाएको छ। तर बालिकाका कोही पनि आफन्त बलात्कारमा संलग्नविरुद्ध जाहेरी दिनलाई सम्पर्कमा आइरहेका छैनन्। पक्राउ परेका व्यक्तिविरुद्ध किटानी जाहेरी दिनलाई बालिकाका आफन्तको खोजी भइरहेको छ, इटहरीका डीएसपी केसीले भने, तर कोही पनि तयार भएर प्रहरीको सम्पर्कमा आएका छैनन्। उनले पीडित बालिका भएका कारण अभिभावक वा कोही आफन्तले जाहेरी नदिएमा बलात्कारमा संलग्नविरुद्ध कारबाही अघि बढाउन कानुनी जटिलता रहेको जानकारी पनि दिए। बालिकाले दिएको जानकारीका आधारमा आफन्तको खोजी गर्न प्रहरी परिचालन गरिएको छ, केसीले भने, फेला पर्नासाथ बोलाएर ल्याइने र बालिकाको कानुनी उपचारका लागि सहयोग नगरेमा आफन्तहरुमाथि नै कारबाही अघि बढाइने छ। उनले सानैदेखि बाबुआमाको साथ नपाएकी बालिकालाई आफन्तले पनि हेरचाह नगरेको र अहिले पीडित हुँदासम्म कोही सम्पर्कमा नआएको उल्लेख गरे। पीडितका आफन्तमार्फत अघि नबढे पीडकलाई कानुनी कारबाही अघि बढाउन समस्या हुने कानुनी जटिलता रहेको डीएसपी केसीको भनाइ छ।"
पश्चिमी वायूको प्रभाव : तीन दिन वर्षा र हिमपातको सम्भावना,"काठमाडौं : नेपालमा पश्चिमी वायूको आंशिक प्रभाव देखिएको छ। हाल देशका पहाडि भूभागमा आंशिकदेखि सामान्य बदली रही अन्य भूभागहरूमा मौसम सामान्यतया सफा रहेको छ। तराइका थोरै स्थानहरुमा हल्का कुहिरो हुस्सु लागेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार शनिबार दिउँसो देशका पहाडी भूभागहरुमा आंशिकदेखि सामान्य बदली रही बाँकी भूभागहरूमा मौसम सामान्यतया सफा रहनेछ। पहाडी भूभागका एकदुई स्थानमा मेघगर्जन तथा चट्टयाङसहित हल्का वर्षाको सम्भावना रहेको छ। देशको उच्च पहाडि तथा हिमाली भूभागका एकदुई स्थानमा हल्का हिमपातको सम्भावना रहेको छ । राती देशका पहाडी भूभागहरुमा आंशिकदेखि सामान्य बदली रही बाँकी भूभागहरूमा मौसम सामान्यतया सफा रहनेछ। पहाडी भूभागका एकदुई स्थानमा मेघगर्जन तथा चट्टयाङसहित हल्का वर्षाको सम्भावना रहेको छ। देशको उच्च पहाडि तथा हिमाली भूभागका एक दुई स्थानमा हल्का हिमपातको सम्भावना रहेको छ । आइतबार दिउँसो प्रदेश १ का पहाडि भूभागहरुमा सामान्य बदली रही बागमती तथा गण्डकी प्रदेशका पहाडि भूभागहरूमा आंशिक बदली र बाँकी भूभागहरूमा मौसम सामान्यतया सफा रहनेछ। प्रदेश १ का पहाडि भूभागका एकदुई स्थानमा मेघगर्जन तथा चट्टयाङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाद्वारा जारी मौसम पूर्वानुमान बुलेटिनमा उल्लेख छ । राती प्रदेश १ का पहाडी भूभागहरुमा सामान्य बदली रही बागमती तथा गण्डकी प्रदेशका पहाडी भूभागमा आंशिक बदली र बाँकी भूभागहरूमा मौसम सामान्यतया सफा रहनेछ। प्रदेश १ का पहाडी भूभागका एकदुई स्थानमा मेघगर्जन तथा चट्टयाङ सहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । सोमबार दिउँसो प्रदेश १, गण्डकी र सुदुरपस्चिम प्रदेशकाका पहाडी भूभागहरुमा आंशिक बदली र बाँकी भूभागहरूमा मौसम सामान्यतया सफा रहनेछ। राती प्रदेश १, गण्डकी र सुदुरपस्चिम प्रदेशका पहाडी भूभागहरुमा आंशिक बदली र बाँकी भूभागहरूमा मौसम सामान्यतया सफा रहनेछ। पहाडी भूभागका एकदुई स्थानमा मेघगर्जन तथा चट्टयाङसहित हल्का वर्षा साथै देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेकोले आवश्यक सतर्कता अपनाउन महाशाखाले अनुरोध गरेको छ।"
भत्काइयो राणाकालीन घर,"बाँके : बाँकेमा हुलाकी सडकको मोडमा पर्ने एउटा राणाकालीन घर भत्काइएको छ। नेपालगन्जखजुरा सडक खण्डमा पर्ने जानकी गाउँपालिका३ मानपुरको सडकको दक्षिणी किनारको मोडमा रहेको शान्तिदेवी सिंहअमर सिंहको दुईतले पक्की घर शुक्रबार भत्काइएको हो। यो घर सिंहका बाजे राम जीवावन सिंहले २००४ सालमा भुइँ तला निर्माण गरेका थिए भने उनका पिता सुग्रिम सिंहले एक तला थपेका थिए। घरमा १२ वटा कोठा थिए। राजा महेन्द्र खजुरामा सवारी हुँदा रातारात मेरो आँगन मिचेर सडक बनाइयो। जीउधन सबै सरकार हो भनेर हाम्रो जग्गामा २०३००३२ सालतिर पिच गरियो, ७२ वर्षीया घरधनी सिंहले भने, पञ्चायतकालमा पनि धेरै पटक भत्काउन खोजियो। क्षतिपूर्तिमा कुरा नमिलेपछि उनले घर भत्काउन दिएका थिएनन्। सिडियोले क्षतिपूर्ति र मुआब्जाको लागि पहल गर्छु भनेपछि भत्काउन सहमत भएको उनले बताए। बाँकेका प्रमुख जिल्ला अधिकारी रामबहादुर कुरुम्वाङको पहलमा यो भत्काइएको हो। गत ७ फागुनमा प्रजिअ कुरुम्वाङको अध्यक्षतामा जग्गाधनीका परिवारका सदस्यसहितको सरोकारवाला निकायको बैठक बस्यो। बैठकमा घरको क्षतिपूर्ति र जग्गाको मुअब्जाका लागि प्रक्रिया अघि बढाउने सहमति जुटेपछि मात्र सिंह घर भत्काउन तयार भएका हुन्। त्यसअघि जिल्ला समन्वय समिति बाँकेका प्रमुख अजय श्रीवास्तवको अध्यक्षतामा स्थानीय तहका प्रमुख र प्रहरी प्रशासन प्रमुखको बैठकमा पनि घर भत्काउने विषयमा छलफल भएको थियो। सिंह कम्तीमा पनि एक कट्ठा जग्गा सडकमा पर्ने बताउँछन्। प्रजिअ कुरुम्वाङका अनुसार घर संरचना हटाई प्रचलित कानुनबमोजिम घरको क्षतिपूर्ति र जग्गाको मुअब्जा उपलब्ध गराउने निर्णय भयो। निर्णय भएको सात दिनभित्र घर भत्काउने सहमति जुटेको पनि उनले बताए। यो जग्गामा आफ्नो कम्तीमा पनि ११ पुस्ता बसेको सिंहको भनाइ छ।"
अपाङ्गता भएकालाई यातायात सुविधामा सधैं किचलो,"धादिङ : गत माघ २५ गते नेत्रहीन संघ धादिङका अध्यक्ष अस्विन लम्साल धुनीवेशीको एक कार्यक्रममा सहभागी हुन सदरमुकाम धादिङवेशीबाट गाडी चढे। गाडी खाली नै भएका कारण उनले आरक्षण सिट पनि पाए। तर भाडा तिर्ने बेलामा उनको सहचालकसँग भनाभन भयो। अस्विनले अपाङ्गता परिचय पत्र देखाउँदै छुट मागे तर सहचालकले छुट दिन नसक्ने, छुट चाहिए बरु झरेर अर्को गाडी चढ्न भन्दै तुच्छ शब्द प्रयोग गरे। लामो समयदेखि अपाङ्गता अधिकारमा पैरवी गर्दै आएका दृष्टिविहीन लंसाललाई सहचालकको तुच्छ वचनपछि तत्कालै झर्न मन लागेको थियो। तर आफैँलाई समस्या हुन्छ भनेर उनी मलेखुसम्मको पूरा भाडा तिरेर मलेखुमा ओर्लिए। लगत्तै आफूलाई बसले ओरालेको र भाडा छुट नदिएको विषयमा गजुरी प्रहरीलाई फोन गरी गाडी नम्बर टिपाइदिए। लम्साललाई मलेखुमै झारेर काठमाण्डौतर्फ गएको गाडी अपाङ्गता भएकालाइ छुट नदिएको र बीचैमा ओरालेको भन्दै गजुरी स्थित ट्राफिक प्रहरीको फन्दामा परेर एक हजार जरिवाना बुझाएर काठमाण्डौंतर्फ लाग्यो। यो एउटा प्रतिनिधि घटना हो। विद्यार्थी, अपाङ्गता भएकाहरु र जेष्ठ नागरिकलाई यातायात सुविधामा सरकारले नै छुट दिने नीति बनाएको छ तर धादिङमा भने त्यसको उचित कार्यन्वयन हुन सकेको छैन। विद्यार्थी र जेष्ठ नागरिकले यातायात सुविधामा धेरैजसो अवस्थामा छुट पाउने गरेको भए पनि अपाङ्गता भएकालाई भने छुट लिन र सवारी साधनमा यात्रा गर्न निकै नै समस्या पर्ने गरेको छ। सरकारले गत भदौ १ गते अपाङ्गता अधिकार सम्बन्धी नियमावली जारी गर्दै अपाङ्गता भएकालाई यातायात सुविधामा विषेश छुट दिन निर्देशन नै दियो तर कार्यन्वयनको पाटोमा भने यो नियम निकै फितलो देखिएको छ। नियमावलीमा १० सिटसम्म एउटा, १० देखि २० सिटसम्म २ वटा २५ सिटसम्म ३ वटा र २५ भन्दा बढी सिट भएका सवारीसाधनले ५ वटा सिट अपाङ्गता भएकाहरुको लागि आरक्षण छुट्याउनु पर्ने उल्लेख गरिएको छ। तर अधिकांश सवारी साधनले २ सिट छुट्याए पनि त्यसको कार्यन्वयन भने गरेका छैनन्। काउन्टरमै पुगेर टिकट काटेको बेलाबाहेक बीचमा चढाएको बेला आरक्षण सिट नपाइने गरेको लम्सालले बताए। उनले भने, कतिपय सवारी साधनले आरक्षण सिट माग्छन्, भाडा छुट माग्छन् भनेर बीच बाटोबाट अपाङ्गता भएकालाई चढाउँदै खोज्दैनन्, धेरै पटक म आँफैले पनि त्यो समस्या भोगेको छु। अब टिकट काउन्टरमै गएर टिकट काट्ने बेलामा पनि छुट दिन गाह्रो मान्छन्। अपाङ्गता भएकालाई एक ठाउँबाट अर्को ठाउँमा काम विशेषले जाँदा सवारीधनीहरुले निकै नै अपमानजनक ब्यवहार गरेको, गाडी नचढाइदिएको नमिठो अनुभव धेरै जनासँग छ। जिल्ला स्थित अपाङ्गता अधिकार र सरोकार सम्बन्धी काम गर्ने विभिन्न संघसस्था, जिल्ला प्रशासन र यातायात संघसस्था बीच छलफल गरेर यातायात संचालकहरुले अपाङ्गता आरक्षण सिटको टिकट कहिल्यै पनि नकाट्ने र अपाङ्गता भएका व्यक्ति जहाँबाट चढे पनि उक्त आरक्षण सिट दिने ब्यवस्था मिलाइएको भए पनि त्यसको प्रभावकारी कार्यन्वयन हुन नसकेको अपाङ्ग कल्याण संघ धादिङका अध्यक्ष गुणराज खतिवडाले बताए। उनले भने, निर्णय गर्ने कुराहरुमा सबै थोक निर्णय भएको छ, छुट सुविधा स्वत दिनुपर्ने हो, तर माग्दा समेत दिन आनाकानी गर्छन्। यातायात मजदुरलाई अपाङ्गता आरक्षण सम्बन्धी सचेतना दिन नसकेको कारण तथा कतिपय अवस्थामा अपाङ्गता भएका व्यक्तिहरुले परिचय पत्र नदेखाउनाले पनि छुट सुविधा पाउन नसकिरहेको खतिवडाको भनाइ छ। त्यस्तै अरु सामान्य मान्छेले टिकट काट्दा पनि अपाङ्गता भएकालाई राखिएको आरक्षण सिट नलिइदिने हो भने धेरै हदसम्म समस्या समाधान हुने खतिवडाको बुझाइ छ। २०६८ सालको जनगणना अनुसार धादिङमा ७ हजार ८ सय २७ जना अपाङ्गता भएका व्यक्तिहरु छन्। तीमध्ये अलि बोल्न जान्ने, उजुरी गर्न जान्ने सवालजवाफ गर्न सक्ने व्यक्तिहरु बाहेक अरु सबै यातायातमा पाउने छुट सुविधाबाट वञ्चित भइरहेका छन्।"
काठमाडौं महानगरमा आधुनिक सडक बत्ती जडान गरिँदै,"काठमाडौं : काठमाडौं महानगरपालिकाले दुई महिनाभित्र बढी प्रकाश दिनसक्ने बत्ती (हाइमास्ट लाइट) जडान कार्य शुरु हुने जनाएको छ। महानगरपालिकाले शहरका मुख्यमुख्य सडकको करिब ६० किलोमिटर क्षेत्रमा आधुनिक सडक बत्ती जडान गर्नका लागि अहिले बोलपत्र आह्वान गरिसकेको छ। आगामी दुई महिनाभित्र प्रक्रियागतरुपमा सबै कार्यसक्ने र बत्ती जडान शुरु हुने महानगरको शहरी पूर्वाधार विकास विभाग प्रमुख राम थापाले जानकारी दिए। गत मङ्सिर २५ गते महानगरपालिका, नेपाल विद्युत् प्राधिकरण र सडक विभागबीच सहमतिपत्रमा हस्ताक्षर गरेसँगै प्रक्रिया अघि बढाइएको हो। प्रमुख उज्यालो अभियानअन्तर्गत आधुनिक सडक बत्ती जडान कार्य अघि बढाइएको हो । महानगरपालिकााले आफ्नो क्षेत्रभित्रका करीब ८० स्थानमा बढी प्रकाश दिनसक्ने आधुनिक बत्ती (हाइमास्ट लाइट) जडान गर्ने लागेको हो। सडकमा करिब एक हजार ७५० आधुनिक बत्ती जडान गर्न महानगर र नेपाल विद्युत् प्राधिकरणको संयुक्त लगानी रहनेछ। जहाँ महानगरको ६० प्रतिशत र नेपाल विद्युत् प्राधिकरणको ४० प्रतिशत लगानी रहनेछ। प्रमुख थापाका अनुसार पहिलो चरणमा विमानस्थलदेखि त्रिपुरेश्वर हुँदै कलङ्कीसम्म, त्रिपुरेश्वरदेखि महाराजगञ्जसम्म र सिंहदरबार वरिपरि आधुनिक सडक बत्ती जडान गरिने छ। पुतलीसडकदेखि बालुवाटारसम्म र त्रिभूवन विमानस्थलदेखि हायत होटलसम्म पनि पहिलो चरणमै जडान गरिनेछ। थापाले नयाँ बानेश्वर, माइतीघरलगायतका स्थानमा अहिलेकै खम्बा प्रयोग गरेर आधुनिक बत्ती जडान गरिने बताए। पहिलो चरणको बत्ती जडानका लागि ११ करोड रुपैयाँ खर्च हुने भएको छ। नयाँ पोल थप्नुपर्ने स्थानमा स्वीकृति दिने, नयाँ बत्ती जडानका क्रममा बिग्रिएका फुटपाथलगायतका संरचनाको निर्माण सडक विभागले गर्ने पनि सहमति भएको छ। अहिले काठमाडौँका मुख्य सडक राष्ट्रपति कार्यालय आसपासका सडक, कालिमाटीका सडकमा बत्ती नहुँदा पैदल यात्रु र सवारी चालकले समस्या भोगिरहेका छन्।  रासस"
जबज ड्रप गर्ने पहिलो नेता केपी ओली नै हुन् : प्रचण्ड,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले जनताको बहुदलीय जनवाद (जबज) ड्रप गर्ने एमालेको पहिलो नेता केपी ओली भएको आरोप लगाएका छन् । शनिबार पार्टीसँग आबद्ध शिक्षकहरुको राष्ट्रिय भेलालाई सम्बोधन गर्दै प्रचण्डले यस्तो आरोप लगाएका हुन् । पार्टी एकताका क्रममा भएका सबै सम्झौता तोड्दै ओलीले जबजलाई ड्रप गरेको उनको आरोप छ । आजभोली केपी ओलीले जबज हामी, जबज हामी अर्को त माओवादी हो भनेर जो भ्रम दिन खोजेको छन् यो भन्दा ठूलो झुट, यो भन्दा ठूलो बेइमानी, यो भन्दा ठूलो अनैतिकता केही पनि हुँदैन, प्रचण्डले भने, जनताको बहुदलीय जनवादलाई ड्रप गर्ने पहिलो एमालेको कोही नेता छ भने त्यो खड्गप्रसाद ओली अर्थात् केपी ओली नै हो । प्रचण्डले त्यसको प्रमाण भएकाले त्यसलाई आम जनतासम्म पुर्याउनसमेत आग्रह गरेका छन् । उनले राजनीतिक प्रतिवेदन, संयोजन समितिका दस्तावेज, केपी ओली र प्रचण्डका हस्ताक्षर नै त्यसको प्रमाण भएको दाबी गरे । उनले त्यसका लागि जेठ ३ गतेका प्रस्ताव हेर्न आग्रह गर्दै भने, तपाईंहरुले यो चाहिँ सत्य हो भनेर आम जनतामा पुर्याउनुपर्छ । जबजबारे मूल्यांकन गरिसकेपछि समाजवादउन्मुख जनताको जनवाद हो भन्ने निष्कर्षमा पुगेर एकता भएको र त्यसमा पहिला ओलीले हस्ताक्षर गरेको भन्दै प्रचण्डले अगाडि भने, जबजबारे मूल्यांकन गरिसकेपछि अबको बाटो समाजवादउन्मुख जनताको जनवाद हो भनेर २१ औं शताब्दीको जनवादलाई पनि जनताको बहुदलीय जनवादलाई पनि त्यो बिन्दुबाट अब यो इतिहास भयो । अब भविष्यमा चाहिँ समाजवाद उन्मुख जनताको जवाद हो र त्यसभन्दा अगाडि जान त्यसलाई परिमार्जन गर्न गरेर समाजवादसम्म लाने हो भन्नेमा हस्ताक्षर पहिला गरेको केपी ओलीले गरेको हो । प्रचण्डले अनुहार हेरेर नभई विचार मिलेर एकता भएको बताए । एकता भएको अनुहार हेरेर होइन, विचार मिलेर हो, प्रचण्डले भने, विचार नमिलेको भए एकता हुने नै थिएन । प्रचण्डले विश्व कम्युनिस्ट आन्दोलनमा वर्ग संघर्ष चल्दा ओली अर्को वर्गमा पतन भएको आरोप लगाए । ओलीले आफूलाई महाराजा धिराजै ठानेकाले उनी आफ्नो वर्गमा नरहेको बताए । पार्टी भित्रैबाट वर्ग उत्थान भएका नेता विपरित वर्गको स्वार्थसँग आत्मसर्मपण गर्छन् र आफ्नो वर्गलाई धोका दिन्छन् । जन्मिएको धर्ती बिर्सिएर हिजो जसका विरुद्ध विद्रोह गरेका हुन् तिनै वर्गका प्रतिनिधिजस्तो ठान्छन्, प्रचण्डले भने, केपी ओली हाम्रो वर्गमा रहेनन् । केपी ओलीले आफूलाई महाराजा धिराजै भएजस्तो ठान्छन् ।"
विप्लव समूहका जनसरकार प्रमुख पक्राउ,"राजविराज : प्रहरीले नेत्रविक्रम चन्द विप्लव समूहका सप्तरी जनसरकार प्रमुख रामनाथ मण्डलसहित तीन जनालाई पक्राउ गरेको छ । सप्तरी प्रहरीले शनिबार विभिन्न स्थानबाट जनसरकार प्रमुख खडक नगरपालिका३ बनरझुल्लाका ५२ वर्षीय आदर्श उपनामका रामनाथ मण्डल तथा सिरहासप्तरी जिल्ला सदस्य राजविराज नगरपालिका ४ का उदय उपनामका उदयनाथ मण्डल र बिष्णुपुर गाउँपालिका१ का २५ वर्षीय रामकृष्ण मण्डललाई पक्राउ गरेको हो । उनीहरुको साथबाट युवा संगठन नेपाल विशेष आर्थिक सहयोगको पत्र, अखिल नेपाल महिला संघ क्रान्तिकारी लेखिएको आर्थिक सहयोगको पत्र, अखिल नेपाल किसान महासंघ केन्द्रीय समिती लेखिएको पर्चा, नेकपा जिल्ला सप्तरीको मिति २०७७।०३।१६ गतेको पर्चा, जन विद्रोह लेखिएको किताब, विर मधेसी लेखिएको किताब, युवा संगठन नेपालको साधारण सदस्यता ठेलीलगायत चन्दा माग्न प्रयोग भएको चार थान मोबाइल बरामद गरेको प्रहरीले जनाएको छ । जिल्ला प्रहरी कार्यालय सप्तरीका डीएसपी तथा सूचना अधिकारी भुवनेश्वरप्रसाद साहका अनुसार उनीहरुले सप्तरी जिल्लामा केही समयदेखि विभिन्न व्यावसायी, कार्यालय प्रमुख तथा जनप्रतिनिधीसँग चन्दा माग्ने, धाकधम्की दिने गरेका थिए । गोप्य सूचनाका आधारमा अनुसन्धान पश्चात उनीहरुलाई पक्राउ गरिएको डीएसपी साहले बताए ।"
वीरगन्जमा एम्सको शाखा स्थापना गर्न आग्रह,"वीरगन्ज : पर्साका सांसद प्रदीप यादवले वीरगन्जमा अल इण्डिया इन्टिच्युट अफ मेडिकल साइन्स (एआइएमएस) अस्पतालको शाखा स्थापना गर्न भारत सरकारसँग आग्रह गरेका छन् । भारतको दिल्लीमा शनिबार भारतको केन्द्रीय स्वास्थ्य तथा परिवार कल्याणमन्त्री डा हर्षबर्धनलाइ भेटेर ज्ञापनपत्र बुझाउदै सांसद यादवले, आधुनिक उपचारका लागि विश्वमै चिनिएको एम्स अस्पतालको शाखा वीरगन्जमा पनि स्थापना गर्न आग्रह गरेका हुन् । दिल्लीस्थित भारतीय स्वास्थ्य मन्त्रालयमा शनिवार त्यहाका स्वास्थ्यमन्त्री डा हर्षबर्धनसँग भएको भेटवार्तामा सांसद यादवले यस्तो आग्रह गरेका हुन् । वीरगन्जमा एम्स अस्पताल स्थापना भए नेपालको तराई मधेस र भारतीय सीमावर्ती क्षेत्रका जनताले अत्याधुनिक उपचार र स्वास्थ्य सेवा पाउने भन्दै यादवले यसका लागि प्रदेश २ सरकारले पनि सहकार्य गर्ने बताए । जनता समाजवादी पार्टी (जसपा ) का केन्द्रीय सदस्यसमेत रहेका सांसद यादवले अहिलेको संकटपूर्ण अवस्थामा भारतीय सरकारले १० लाख डोज, कोरानोको खोप सहायता स्वरुप प्रदान गरकोमा धन्यवाद पनि दिए । भेटवार्तामा सांसद यादवसँगै रहेका भारतको मुजप्फरपुर लोकसभाका सांसद अजय निषादले पनि वीरगन्जमा एम्स हस्पिटलको शाखा स्थापना गर्दा नेपाल र भारतका लाखाँै सिमावर्ती जनता उपचारका लागि दिल्ली धाउनु पर्ने बाध्यता समाप्त हुने बताए । भारतीय सतारुढ दल बिजेपीका बिहार प्रान्त उपाध्यक्ष समेत रहेका सांसद निषादले पनि वीरगन्जमा एम्स अस्पतालको शाखा स्थापनाका लागि विशेष पहल गरिदिन भारतीय स्वास्थ्यमन्त्री हर्षबर्धनलाई आग्रह गरे । जवाफमा भारतीय स्वास्थ्यमन्त्री हर्षबर्धनले नेपाली जनताको लागी भारत सरकार र आफूबाट हुन सक्ने सक्दो सहयोग प्रदान गर्ने आश्वासन दिए ।"
'प्रधानमन्त्री ओलीसँग सय बढी सांसद छन्',"काठमाडौं : नेपाल कम्युनिस्ट पार्टी (नेकपा) ओली समूहका संसदीय दलका मुख्य सचेतक विशाल भट्टराईले प्रधानमन्त्री केपी ओलीको पक्षमा अहिले पनि एक सयभन्दा बढी सांसद रहेको दाबी गरेका छन्। संसदमा आवश्यक परे त्यो देखाउन आफू तयारी अवस्थामा रहेको भट्टराईको भनाइ छ। शनिबार रिपोर्टर्स क्लब नेपालले आयोजना गरेको साक्षात्कारमा बोल्दै भट्टराईले अहिले पनि प्रधानमन्त्री ओलीको पक्षमा बहुमत सांसदहरु रहेको जिकिर गरेका हुन्। प्रधानमन्त्री ओली अल्पमतमा हुनुहुन्छ भनेर बाहिर हल्ला चलाइएको छ, तर म दाबाका साथ भन्छु, उहाँ बहुमतमा हुनुहुन्छ भट्टराईले भने, आवश्यक पर्दा त्यो हामी देखाउन तयार छौं। उहाँको पक्षमा सयभन्दा बढी सांसद छन्। प्रतिनिधिसभा विघटन भएपछिको यो दुई महिनाको अवधिमा आफूहरु पार्टीलाई जनस्तरसम्म लिएर जान सफल भएको पनि उनको भनाइ छ। सर्वोच्च अदालतले पुस ११ गते प्रतिनिधिसभा पुनस्र्थापनाको फैसलालाई आफूहरुले सम्मान गर्ने पनि उनले सुनाए। उनले सर्वोच्च अदालतको फैसलाबमोजिम सरकारले प्रतिनिधिसभाको अधिवेशन फागुन २३ गतेका लागि बोलाउन सिफारिस गरेको प्रष्ट पारे। संसद प्रधानमन्त्रीविरुद्ध अविश्वासको प्रस्ताव आए आफूहरुले त्यहीँ प्रतिवाद गर्ने पनि भट्टराईको भनाइ छ। उनले आफूहरुले प्रचण्ड र माधवकुमार नेपाललाई अहिलेसम्म कारबाही नगरेको पनि जनाए। उनले प्रचण्ड र नेपाललाई पनि अहिले पनि सच्चिने ठाउँ रहेको सुनाए। तर, त्यसको लागि प्रचण्डले पार्टी कमिटी बैठकमा पेश गरेको १९ पृष्ठ लामो आरोपपत्र फिर्ता गर्नुपर्ने शर्त राखेका छन्। उक्त आरोपपत्र फिर्ता, संसदको पूरा अवधि नै केपी ओली प्रधानमन्त्री र अर्को महाधिवेशनसम्म अध्यक्ष स्वीकार गर्नुपर्ने उनको भनाइ छ। संसदको अधिवेशन अगाडि नै संसदीय दलको बैठक बस्ने उनले जानकारी दिए। उक्त बैठकमा सहभागी हुनको लागि दाहालनेपाललाई पनि उनले आग्रह गरे। तत्काल नआए पनि केही नगर्ने उनले जनाए। उनले प्रमुख प्रतिपक्षी दल नेपाली कांग्रेसले संस्थागत रुपमा प्रधानमन्त्रीको राजीनामा नमागेको पनि जिकिर गरे। उनले पहिला कसको कित्तामा उभिने भनेर कांग्रेसले कित्ता क्लियर गर्नुपर्ने पनि धारणा राखे। निर्वाचन आयोगले नेकपाको आधिकारिकताको सवालमा आफूहरुलाई नै आधिकारिकता दिने पनि उनले विश्वास दिलाए।"
एक वर्षपछि तलेजुमा पूजा,"भक्तपुर : कोरोना भाइरस संक्रमण तथा व्यवस्थापन गर्न भनी भक्तपुर तलेजु आगमछेंभित्र रोकिएको बलिसहितको पूजा पुनः सुरु भएको छ। श्रीपञ्चमीका दिन सातवटा बोका, एउटा राँगो र एउटा भाले हाँसको बलिसहितको पूजा सम्पन्न भएको भक्तपुर तलेजुका मूल नाइके नरेन्द्रप्रसाद जोशीले जानकारी दिए। उनका अनुसार कोरोना भाइरस संक्रमणका कारण रोकिएको बलिसहितको पूजा श्रीपञ्चमीको दिन पहिलो पटक गरिएको हो। तलेजुभित्र वर्षभरिमा ३० वटा पूजा गरिन्छ। यी ३० वटै पूजामा बलि अनिवार्य छ तर गएको चैतदेखि माघसम्म भएका पूजामा बलि दिइएन। कोरोना भाइरस संक्रमण नियन्त्रण तथा व्यवस्थापन गर्न भनी अघिल्लो चैतदेखि तलेजु आगमछेंभित्र हुने सम्पूर्ण पूजा औपचारिकतामा मात्रै सीमित गर्दै आएका थियौं, मूल नाइके जोशीले भने, श्रीपञ्चमीमा पहिलो पटक बलिसहितको पूजा भएको छ। अब तलेजुभित्र बलि अनिवार्य भएका पूजामा नियमित बलि दिइने भएको छ। कोरोना भाइरस संक्रमणका कारण भक्तपुर तलेजु आगमछेंमा बिस्काजात्रा, चैते दसैं र बडादसैंमा समेत बलिरहित पूजा सम्पन्न गरिएको थियो। मूल नाइके जोशीका अनुसार भक्तपुर आगमछेंमा दसैं अवधिभर ५४ बोका, ३२ राँगो र ३२ वटा हाँसको बलि दिइने परम्परा रहँदै आएको छ। तलेजुमा विशेष गरेर दसैंको सप्तमी, अष्टमी र नवमी गरी तीन दिन उक्त बलिसहितको पूजा गरिन्छ। कोरोना भाइरस संक्रमणका कारण बिस्का जात्रा र दसैंबीचका एक दर्जन पूजासमेत बिनाबलि सम्पन्न गरिएको थियो। पूजामा तलेजु आगमछेंका राजोपाध्याय, जोशी र कर्माचार्यतर्फका पुजारी नाइकेहरू सहभागी हुन्छन्। त्यस्तै तलेजुका रकमीमध्ये सुवाल, दथेपुथे, राजभण्डारी, मुनंकर्मी, शाही तथा खड्गीसँगै नकींहरू पूजामा सहभागी हुन्छन्।"
"बिहे घरमा आक्रमण : चारजना घाइते, नगद र गहना लुटपाट","विराटनगर : गुण्डगर्दीमा संलग्न समूहले मोरङको केराबारी गाउँपालिका७ नर्कटेस्थित एउटा बिहे घरमा शनिबार बिहान आक्रमण गरेको छ। मादक पदार्थ सेवन गरेर आएको समूहको आक्रमणबाट चार जना घाइते भएका छन्। दुई जनाको अवस्था गम्भीर छ। आक्रमणकारी बिहे घरबाट पैसा र सुनचाँदीका गरगहना लुटेर फरार बनेको प्रहरीले जनाएको छ। स्थानीय भगीमान लिम्बूको घरमा आक्रमण भएको मोरङ प्रहरी प्रमुख एसपी सन्तोष खड्काले जानकारी दिए। उनका अनुसार भगीमानकी छोरी २३ वर्षीया सम्झना लिम्बू र नुवाकोट घर भएका सुदीप राईबीच बिहेको कार्यक्रम समापन भइसकेपछि घटना भएको हो। आक्रमणमा परेर बेहुलीका बुवा ५९ वर्षीय भागीमान, दिदी ३० वर्षीया सविना लिम्बू (राई), कान्छा मामा केराबारी९ का ४५ वर्षीय भगत याक्खा र बिहेमा बेहुलातर्फबाट जन्ती आएका भोजपुरको भोजपुर नगरपालिका७ का ३३ वर्षीय रमेश राई घाइते भएका छन्। सबै घाइतेको विराटनगरस्थित न्युरो अस्पतालमा उपचार भइरहेको छ। घाइतेमध्ये बेहुलीका बुवा भागीमान र मामा भगतको अवस्था गम्भीर रहेको प्रहरीले जनाएको छ। उनीहरुको टाउको, खुट्टा, हात, अनुहार लगायत शरीरका विभिन्न भागमा गहिरो चोट रहेको एसपी खड्काले बताए। खुकरी प्रहार गरिएका भागीमानको टाउकोमा १३ टाँका लगाइएको छ। दायाँतर्फको करङबाट भालाले रोपिएका भगतको फोक्सोमा पनि चोट लागेको उपचारमा संलग्नले चिकित्सकले बताएको प्रहरीको भनाइ छ। आक्रमणबाट बचेका बेहुली, बेहुला लगायत बिहे घरमा रहेका अरु भने सकुशल छन्। खड्काका अनुसार अत्याधिक मादक पदार्थ सेवन गरेर शुक्रबार राति १० बजेतिर आएको एउटा समूहले बिहेमा साउण्ड सिस्टम बजाएर नाचगान गर्न पाउनुपर्ने माग राख्दै विवाद सुरु गरेको थियो। साउण्ड सिस्टम बन्द गरेर सुत्न लागेको जानकारी दिँदै बिहे घरबाट उनीहरुको माग अस्वीकार भएपछि दुई पक्षबीच विवाद बढ्न थाल्यो। त्यहाँ भेला भएकाहरुले विवादलाई मत्थर बनाउँदै १०१५ जनाको समूहमा रहेका युवाहरुलाई सम्झाइबुझाइ गरेर घरतिर पठाएका थिए। वडा अध्यक्ष नारायणप्रसाद चेम्जोङ लिम्बूका अनुसार राति ११ बजेतिर फेरि फर्किएर आएका ती युवाहरुले बिहे घरमा होहल्ला गर्न थाले। घटनाका बारेमा थाहा पाएर इलाका प्रहरी कार्यालय केराबारीबाट प्रहरी टोली घटनास्थलमा पुग्नसाथ उनीहरु त्यहाँबाट फरार बनेको लिम्बूले बताए। निक्कै बेर खोजी गर्दा पनि त्यो समूहलाई फेला पार्न नसकेपछि प्रहरी टोली फर्कियो। स्थानीय र बिहे घरमा भेला भएकाहरुले पनि अब केही हुँदैन होला भन्ने आंकलन गरेर प्रहरीलाई फिर्ता पठाइदिए। प्रहरी टोली फर्किएको केही बेरमै शनिबार बिहान ३ बजेतिर पुगेको त्यही समूहले एकाएक बिहे घरमा आक्रमण सुरु गरेको वडा अध्यक्ष लिम्बूले बताए। उनका अनुसार घटनाको प्रकृति हेर्दा कुनै पुरानो रिसइबी भएर आक्रमण गरेजस्तो देखिन्छ। एसपी खड्काले सुरुमा ढुंगामुडा गर्दै पुगेको समूहले घरेलु हतियार खुकुरी, भाला, रड, दाउरा लगायतले आक्रमण गर्न थालेको हो। उनीहरु पुग्दा बिहेको कार्यक्रम समापन भएर बिहे घरमा बेहुलाबेहुलीसहित सबै जना सुतिसकेका थिए। घरको पछाडिबाट बरण्डामा चढेका उनीहरुले सुतिसकेकालाई उठाउँदै खुकुरी प्रहार गरेर भालाले शरीरका विभिन्न भागमा रोप्न थालेको पाइएको एसपी खड्काको भनाइ छ। आक्रमणअघि उनीहरुले खुकुरीले काटेर घरका झ्याल तथा ढोका र फर्निचरका सामानहरुमा पनि क्षति पुर्याइदिएका छन्। आक्रमण गरेर बिहे घरलाई रणमैदानमा परिणत गरिदिएपछि त्यहाँ रहेकाहरुबीच भागदौड मच्चिएको थियो। घरमा बसेकाहरु ज्यान बचाउनलाई चिच्याउँदै र आत्तिदै अँध्यारोमा भागेका थिए। भागीमानका ज्वाई कमल राईले भागेर ज्यान नबचाएको भए घटनामा अझै ठूलो क्षति हुने जानकारी दिए। होहल्ला गर्दै ढुंगामुडा हुन थालेपछि सुरुमा रोक्ने प्रयास गरियो। तर आक्रमणकारीले खुकुरी र भाला लगायतका हतियार प्रहार गर्न थाले, उनले भने, डरले घरभित्र सुतिरहेका महिला र बालबालिका चिच्याउन र कराउन थाले। ज्यान बचाउँदै अलि पर पुगेर प्रहरीलाई फोन गर्न भ्याएका कारण आक्रमणकारीले अरु थप क्षति गर्न पाएनन्। राईले ज्यानै लिने हिसाबमा अन्धाधुन्ध र अकल्पनीय हिसाबले साङ्घातिक हमला गरिएको र भागेर ज्यान बचाउन नसकेको भए थप ठूलो क्षति बेहोर्नुपर्ने अवस्था रहेको बताए। घटनाका बारेमा थाहा पाएर प्रहरी टोली आएको सुनेपछि आक्रमणकारी बिहे घरबाट फरार भए। बिहेमा बेहुलीको नाममा जम्मा भएको दुई लाख ३५ हजार पाँच सय ४० रुपैयाँ नगद र बेहुलीले लगाएका सुनचाँदीका गरगहना लुटपाट गरेर त्यो समूह भागेको प्रहरीले जनाएको छ। बिहे सकिएपछि बेहुलीले फुकाएर राखेको ठाउँबाट पाँच तोला जति सुन र चाँदीका विभिन्न गहना तथा एक ठाउँमा जम्मा गरेर राखेको नगद लुटेर आक्रमणकारी फरार बनेको एसपी खड्काले बताए। उनका अनुसार बेहुलीले आफ्ना बुवाको कोठामा जम्मा गरेर राखेको नगद र गहनासहित छ लाखभन्दा बढीको लुटपाट भएको छ। आक्रमणमा केराबारी७ का २८ वर्षीय मुस्कान चेम्जोङ लिम्बू, २५ वर्षीय निशान चेम्जोङ लिम्बू, ३० वर्षीय विश्वास लिम्बू, केराबारी८ का २२ वर्षीय भाइराजा लिम्बू लगायतको संलग्नता रहेको जानकारी प्रहरीले दिएको छ। मुस्कान र निशान एउटै परिवारका दाजुभाइ हुन्। मदिरा सेवन गरेर आक्रमणमा उत्रिएको समूहले लागुऔषध पनि सेवन गरेको हुनसक्ने प्रहरीको आशंका छ। आक्रमणकारी गाउँघरमा दादागिरी र गुण्डागर्दीमार्फत सर्वसाधारणमा आतंक खडा गर्ने समूह रहेको पाइएको एसपी खड्काले बताए। घटनापछि आक्रमणमा संलग्न फरार रहेका कारण खोजी तीव्र पारिएको जानकारी उनले दिए। वडा अध्यक्ष लिम्बूले मार्ने हिसाबकै योजना बनाएर आएको समूहले हमला गर्दै एकैक्षणमा बिहे घरलाई रणमैदानमा परिणत गरिदिएको बताए। घरेलु हतियार लिएर आएको समूहले बिहे घरमा आक्रमण गर्दै आतंक मच्चायो, उनले भने, घटनामा संलग्नलाई तत्काल नियन्त्रणमा लिएर प्रहरीले कारबाहीको दायरामा ल्याउनसक्नु पर्छ। केही बेरअघिसम्म खुसीयाली छाएको घरमा एकैक्षणमा काटमार र रुवाबासी चल्न थालेको वडा अध्यक्ष लिम्बूको भनाइ छ।"
नेपाल विकासशील मुलुकमा स्तरोन्नतिका लागि सिफारिस,"काठमाडौं : नेपाल विकासशील मुलुकमा स्तरोन्नतिका लागि सिफारिस भएको छ। संयुक्त राष्ट्र संघको विकास नीति समितिले नेपाललाई विकासशील राष्ट्रमा स्तरोन्नतिका लागि सिफारिस गरेको हो। परराष्ट्रमन्त्री प्रदिप ज्ञवालीका अनुसार नेपालले पाँच वर्षको तयारी अवधिको सुविधासहित स्तरोन्नतिका लागि सिफारिस पाएको हो। संयुक्त राष्ट्र संघको विकास नीति समितिले नेपाललाई पाँच वर्षको तयारी अवधिसहित विकासशील मुलुकमा स्तरोन्नतिको लागि सिफारिस गरेको छ, मन्त्री ज्ञवालीले ट्वीटरमा लेखेका छन्, राष्ट्रिय आकांक्षाको यात्रामा नेपालको विकासका लागि यो महत्वपूर्ण कोषेढुङ्गा हो। नेपालले अब सन् २०२६ सम्ममा विकासशील राष्ट्रको मापदण्ड पूरा गर्नुपर्ने हुन्छ। स्तरोन्नति हुन कम्तिमा तीन क्षेत्रमा तोकिएको मापदण्ड पूरा गर्नुपर्छ। प्रतिव्यक्ति आय, मानव विकास सूचकांक र आर्थिक जोखिम सूचकांक स्तरोन्नतिका मुख्य मापदण्ड हुन्। यसमध्ये नेपालले प्रतिव्यक्ति आय बाहेक दुई सूचकांकका तोकिएको मापदण्ड पार गरिसकेको छ। विकासशील मुलुकमा स्तरोन्नतिका लागि नेपालसहित लाओस र बङ्गलादेशसमेत सिफारिसमा परेका छन्।"
वन्यजन्तुलाई एम्बुलेन्स,"पोखरा : मान्छे बिरामी पर्दा वा दुर्घटनामा परेर घाइते हुँदा एम्बुलेन्समार्फत अस्पताल पुर्याउनु नौलो होइन। मान्छेलाई जस्तै वन्यजन्तुका लागि एम्बुलेन्स र उपचार सेवा सुरु भएको छ। बिरामी, घाइते र अलपत्र परेका वन्यजन्तु उद्धार गरेर वन्यजन्तु उद्धार केन्द्रसम्म पुर्याउन वाइल्डलाइफ एम्बुलेन्स सञ्चालन भएको हो। साउन महिनादेखि कास्कीमा यस्तो अभ्यास सुरु भएको हो। कास्की र छिमेकी जिल्लाका जीवजन्तुलाई उद्धार र उपचारका लागि यस्तो सेवा सुरु भएको डिभिजन वन कार्यालय कास्कीका प्रमुख केदार बरालले बताए। वन्यजन्तु संरक्षणमा लागेका युवा र पोखरेलीले घाइते वन्यजन्तुबारे डिभिजन वन कार्यालयलाई खबर गर्छन्। यस्तो सूचनाको आधारमा वाइल्डलाइफ एम्बुलेन्स घटनास्थल पुगेर वन्यजन्तुको उद्धार गर्छ। यसरी उद्धार गरिएका वन्यजन्तु पोखरा महानगरपालिका लेखनाथ३१ स्थित पचभैयामा रहेको वन्यजन्तु उद्धार तथा उपचार केन्द्र पुर्याएर उपचार गरिन्छ। कास्कीमा धेरैजसो नीर बिरालो मृग, वनबिरालो, चितुवा घाइते अवस्थामा फेला पर्ने गरेका छन्। फागुनमा मात्र रूपाकोट गाउँपालिकामा दुई वटा र माछापुच्छे्र गाउँपालिकाको धितालमा एउटा चितुवा मृत अवस्थामा फेला परेको वाइल्डलाइफ एम्बुलेन्सका चालक खेमबहादुर बानियाँले जानकारी दिए। कतिपय वन्यजन्तु सडक दुर्घटनामा परेर घाइते हुनुका साथै मर्ने गरेका छन्। वन्यजन्तु उद्धार तथा उपचार केन्द्रमा भेटनरी डाक्टरको व्यवस्था गरिएको छ। वन्यजन्तुको आकस्मिक उपचारको साथै उद्धार केन्द्र (पोखरा जुलोजिकल पार्क) मा वन्यजन्तुको नियमित उपचार गर्न भेटेनरी क्लिनिकसँग सम्झौता गरिएको छ। साउन १ देखि हालसम्म विभिन्न प्रजातिका ३२ वन्यजन्तुको उद्धार र गरिएको डिभिजन वन कार्यालय कास्कीका सूचना अधिकारी शालिकराम पराजुलीले जानकारी दिए। उद्धार गरिएका वन्यजन्तुहरूमा चितुवा, मृग, थार, दुम्सी, सिवेट, वनबिरालो, चील, गिद्धलगायत छन्। उद्धार गरिएका केही मृत भेटिएका थिए। ११ वटा जीवितै उद्धार गरिएकामा पाँच वटा वन्यजन्तुलाई उपचारपछि प्राकृतिक बासस्थानमै छाडिएको छ। प्राकृतिक वातावरणमा फर्कन नसक्ने अवस्थाका विभिन्न प्रजातिका ६ वटा वन्यजन्तु उद्धार केन्द्रमै राखिएको पराजुलीले बताए।"
"रकम असुल्दै, एजेन्ट भाग्दै","जनकपुरधाम : धनुषाको गोविन्दपुर१ का ४५ वर्षीय रुदल मण्डल १० कक्षासम्म पढे। ३० वर्षको उमेरमा वैदेशिक रोजगारीका लागि कतार गए। त्यहाँ तीन वर्ष काम गरेर नेपाल फर्किए। फेरि मलेसिया गए। फर्किएर काठमाडौंमा एउटा होटलमा काम गर्न थाले। त्यही बेला मण्डलको भेट गाईघाटका वीरेन्द्र साहसँग भयो। साहले आफू एजेन्ट रहेको परिचय दिई भेटघाट बढाए। निरन्तर तीन महिना सम्पर्कमा रही साहले मण्डललाई युरोप जान सहमत गराए। त्यहाँ क्लिनरको काममा महिनाको ७ सय डलरसम्म तलब आउने भन्दै फकाए। मण्डलले राम्रो रोजगारीको आसमा आफू र ज्वाइँ सरोज मण्डलका लागि १० धुर घडेरी बेचे। भिसा र टिकट मिलाइदिनुपयो भन्दै साहलाई १० लाख रुपैयाँ दिए। तर, रकम पाउनेबित्तिकै साह बेपत्ता भए। उनको खोजीका लागि मण्डलले प्रहरीमा उजुरी दिए। तर, दुई वर्षदेखि न साह भेटिएका छन् न त मण्डलको पैसो फिर्ता पाउने कुनै बाटो फेला परेको छ। मलाई शंका लागेको थियो मजस्तो कम पढेलेखेकालाई युरोप पठाउने कुरामा। तर, तीन महिनासम्म एउटै कुरा भनेर फकायो, मण्डलले आँसु झार्दै भने, भएभरको पुँजी पनि गयो, अब जीवन कसरी चलाउने ? जनकपुर उपमहानगरपालिका१३ का बद्री राउत ६ वर्षदेखि एजेन्ट दशरथ मण्डलविरुद्ध ठगी मुद्दा लडिरहेका छन्। मण्डलले कतारमा काम दिलाइदिने भन्दै राउतसँग १ लाख रुपैयाँ भिसा र टिकटबापत लगेका थिए। एजेन्ट मण्डल राउतलाई झुक्याएर काठमाडौंमै छाडेर भागेका थिए। गरिब परिवारका राउतले एजेन्टलाई दिने रकम साहुबाट सयकडा ३ रुपैयाँ ब्याजमा लिएका थिए। वैदेशिक रोजगारीको चक्करले ठगीमा परेका राउतले ६ वर्षदेखि साहुको ब्याज मजदुरी गरेर चुकाइरहेका छन्। एजेन्टविरुद्ध मुद्दा पनि लडिरहेका छन्। विदेह नगरपालिकाका घुरन ठाकुर र उनका १२ जना साथीले ०६५ साउनमा एजेन्टलाई २ लाखका दरले २४ लाख रुपैयाँ बुझाएका थिए। बलहा लवटोलीका एजेन्ट इब्राहिमले दुबई एयरपोर्टमा क्लिनरको काम लगाइदिने भन्दै १२ जनाकै पासपोर्ट रुपैयाँसँगै लिएर गएका थिए। भिसा लगाएर पासपोर्ट र टिकट ल्याइदिने वाचा गरेका इब्राहिम पैसा पाएपछि फरार भएका छन्। यी त प्रतिनिधि पात्र भए। प्रदेश २ बाट वैदेशिक रोजगारीमा जानेको संख्या बढी भएझैं ठगीमा पर्नेहरू पनि यसै प्रदेशमा सर्वाधिक देखिन्छन्। प्रदेशको आठ जिल्लामध्ये सबैभन्दा बढी धनुषाका युवा खाडी मुलुक पुगेका छन्। स्वदेशमा रोजगारी नपाउँदा विदेश जाने बढेपछि केही व्यक्ति ठगीमा लागेको सुरक्षित आप्रवाशन परियोजना धनुषाका संयोजक अनिरुद्ध मुखियाले बताए। मुखियाका अनुसार यो वर्ष ६५ जना एजेन्टबाट ठगिएका पीडितले यस संस्थामा सहयोगका लागि निवेदन दिएका छन्। ठगीमा परेका अधिकांशसँग प्रमाण अभाव हुन्छ। उनीहरूले पासपोर्ट वा पैसा एजेन्टलाई दिँदा न कुनै भर्पाइ लिन्छन् न कुनै प्रमाण, मुखियाले भने। यस्तो अवस्थामा आरोपित व्यक्ति पत्ता लगाउन अप्ठ्यारो पर्ने उनको भनाइ छ। परियोजनाले ठगीमा परेकाहरूलाई निःशुल्क कानुनी सहायता उपलब्ध गराउँदै आएको छ। साथै, यसले वैदेशिक रोजगारमा जाँदा अपनाउनुपर्ने सुरक्षा सतर्कता र सीपमूलक तालिम पनि सञ्चालन गर्ने गरेको छ। आप्रवासनको क्षेत्रमा काम गर्दै आएको समता फाउन्डेसनका ब्रबिमकुमारले वैदेशिक रोजगारमा जाने आकांक्षी दिनहुँ ठूलो मात्रामा ठगिएको बताए। रकम लेनदेन प्रक्रिया अनौपचारिक र अलिखित हुने भएकाले कुनै समस्या परिहाले कानुनी उपचारको बाटो पनि त्यत्ति सहज नहुने कुमारको भनाइ छ। संस्थागत रूपमा देशभरि ७ सय ५२ वटा म्यानपावर कम्पनी दर्ता भएर क्रियाशील छन्। तर, यो व्यापार देशभरि छरिएर रहेका हजारौं एजेन्टबीच अस्वस्थ प्रतिस्पर्धाका साथ फस्टाइरहेको छ, उनले भने, यस्ता कम्पनीको औपचारिक कमाइभन्दा तीन गुणा कमाइ अनौपचारिक तवरले हुने गर्छ। सरकारद्वारा सेवाशुल्कबापत पाँच हजार लिनुपर्ने भए पनि व्यवसायीले सेवाशुल्क थोरै भएको र कम्पनीलाई घाटा हुने भन्दै १५ हजार लिने गरेका छन्। श्रमिकको सीपअनुसार वैदेशिक रोजगारीको अवस्था झनै नाजुक देखिन्छ। श्रम विभागको तथ्यांकअनुसार वैदेशिक रोजगारमा जाने ७४ प्रतिशत सीपविहीन, १२ प्रतिशत अर्धसीप भएका, १४ प्रतिशत सीपयुक्त र एक प्रतिशत मात्रै विशिष्ट सीप भएका युवा छन्। युवालाई स्वदेशमै रोजगारी प्राप्त होस् भन्नका लागि प्रदेश सरकारले विभिन्न महत्त्वाकांक्षी योजना ल्याएको छ। यसबारे जानकारी दिँदै प्रदेश २ का आन्तरिक मामिला तथा कानुनमन्त्री ज्ञानेन्द्र यादवले भने, हामीले प्रदेशमा उद्योगधन्दा स्थापनाका लागि व्यापारीलाई कर छुट, अनुमतिपत्र तत्काल दिने र उद्योग स्थापना गर्दा लिजमा पनि सहुलियत दिने भनेका छौं।"
"गिट्टी लिन गएको ट्याक्टर दुर्घटना : सहचालकको मृत्यु, एक घाइते",विराटनगर : मोरङको केराबारीमा गिट्टी लिन खोलातिर जाँदै गरेको ट्याक्टर शनिबार बिहान दुर्घटनाग्रस्त हुँदा सहचालकको मृत्यु भएको छ। तीव्र गतिमा रहेको को २ त ५५०० नम्बरको ट्याक्टर आफैं अनियन्त्रित भएर दुर्घटना हुँदा ट्याक्टरका सहचालक सुनसरीको इटहरी उपमहानगरपालिका३ का १८ वर्षीय गजेन्द्र राईको ज्यान गएको हो। इलाका प्रहरी कार्यालय बेलबारीका प्रहरी निरीक्षक ऋषिराज ढकालका अनुसार दुर्घटनामा परेर गम्भीर घाइते भएका राईको उपचारका लागि बीपी कोइराला स्वास्थ्य विज्ञान प्रतिष्ठान धरान पुर्याएपछि बिहान ९:३० बजेतिर मृत्यु भयो। मोरङको केराबारी गाउँपालिका५ पिपलचोकमा बिहान ८:३० बजेतिर भएको दुर्घटनामा परेर इटहरी३ का २२ वर्षीय राजु थापा घाइते भएको प्रहरीले जनाएको छ। गम्भीर अवस्थाका उनको धरानमै उपचार भइरहेको छ। थापाले ट्याक्टरमा सामग्री लोडअलोडको काम गर्दै आएको प्रहरीले जनाएको छ। गिट्टी लोड गर्नका लागि खोलातिर जाँदै गरेको ट्याक्टर दुर्घटनामा परेको जानकारी प्रनि ढकालले दिए। उनले ट्याक्टर र चालक इटहरी३ का २७ वर्षीय राम दजीलाई नियन्त्रणमा लिएर घटनाको अनुसन्धान थालिएको बताए।
बलात्कार प्रयास घटना : एक सातासम्म गुपचुप,"किशोर बुढाथोकी, जितेन्द्रनारायण ठाकुर विराटनगर : गाउँका अगुवा र छिमेकीको दबाबमा एक सातासम्म गुपचुप पारिएको बालिकामाथि बलात्कार प्रयासको घटना सार्वजनिक भएको छ। मोरङको जहदा गाउँपालिका१ मा ११ वर्षीया बालिकामाथि एक पुरुषले बलात्कार प्रयास गरेको घटना ढिलो गरेर सार्वजनिक भएको हो। सबैतिरको दबाब झेल्दै न्यायका लागि प्रहरीसम्म पुग्न नसकेका उनका आफन्त त्यसलाई चिर्दै कानुनी लडाइँमा निस्किएका छन्। बलात्कार प्रयास भएको जानकारी दिन पीडित पक्ष इलाका प्रहरी कार्यालय रानीमा आएपछि घटना बाहिरिएको हो। घटनामा संलग्न विरुद्ध बिहीबार प्रहरीमा किटानी जाहेरी परेको छ। बालिकालाई चिनजान कै व्यक्तिले बलात्कारको प्रयास गरेको खुलेको प्रहरीको भनाइ छ। प्रहरीमा जाहेरी पर्नुअघि नै घटनामा संलग्न ४५ वर्षीय राजेन्द्र सरवरिया फरार बनिसकेका पाइएको छ। प्रहरीले उनको खोजी तीव्र पारे पनि फेला पार्न नसकेको जनाएको छ। पीडित पक्षले बालिकामाथि पटक पटक बलात्कारको प्रयास भएको जानकारीसहित सरवरिया विरुद्ध प्रहरीमा किटानी जाहेरी दिएका हुन्। जाहेरीअनुसार बालिकामाथि फागुन ६ गते दिउँसो ४ बजेतिर पहिलो पटक बलात्कारको प्रयास भएको थियो। सोही वडामा रहेको मामाको घरबाट आफू बस्दै आएको मावली हजुरआमाको घरतिर जाने क्रममा सरवरियाले फकाइफुल्याइ बाटैबाट नजिकैको मकैबारीमा लगेर बलात्कार प्रयास गरेको पाइएको छ। मकैबारीमा लगेर कपडा खोलिदिन थालेपछि आफू भागेर बलात्कार हुनबाट जोगिएको बालिकाले बताएकी छन्। त्यसको दुई दिनपछि पनि आफूमाथि सरवरियाले पुनःबलात्कार प्रयास गरेपछि उनले घटनाका बारेमा आफन्तलाई जानकारी दिएकी हुन्। बलात्कार प्रयासको हल्ला सबैतिर फैलिएपछि गाउँकै अगुवाले मिलाएर घटनालाई गुपचुप राखेका थिए। घटना मिलाउने र पीडित पक्षलाई प्रहरीसम्म पुग्न नदिने हिसाबमा मिलापत्रको तयारी गरेको पाइएको प्रहरी स्रोतले बतायो। सबै लागेर गाउँमै मिल्नुपर्ने दबाब दिएका कारण आफूहरू घटना भए लगत्तै प्रहरी कार्यालयमा आउन नसकेको पीडित पक्षले बताएका छन्। गाउँका अगुवाले प्रहरीमा जान नदिइकन छलफल गरेर बालिकामाथि भएको बलात्कार प्रयास घटनालाई मिलाउने तयारी गरेछन्, पैसा लिएर मिल्नुपर्ने प्रस्ताव पनि राखेको बताउँदै प्रहरी स्रोतले भन्यो, प्रहरीमा नजान दबाब दिँदै पीडितलाई विभिन्न धम्की दिने र प्रलोभनमा पार्ने काम पनि भएछ। प्रहरीले घटनालाई मिलाउने प्रयास गर्ने र पीडित पक्षलाई मिल्न दबाब दिनेहरूलाई पनि कारबाहीको दायरामा ल्याउने भएको छ। मोरङ प्रहरी प्रवक्ता डीएसपी मानबहादुर राईले ढिलो गरेर घटनाका बारेमा प्रहरीले जानकारी पाएको र पीडक भनिएका व्यक्ति फरार भइसकेको बताए। एक साताअघिको घटना रहेछ। तर प्रहरीमा भने ढिलो गरेर जानकारी आयो, उनले भने, प्रहरी पक्राउका लागि जाँदा घटनामा संलग्न व्यक्ति भागिसकेका रहेछन्। घटनाको अनुसन्धानका लागि इलाका प्रहरी कार्यालय रानीका प्रहरी निरीक्षक दीपक थापाको नेतृत्वमा विशेष टोली परिचालित छ। थापा नेतृत्वको टोलीले बलात्कार प्रयास गर्ने व्यक्ति लुकेर बसेको हुन सक्ने सम्भावित स्थानहरूलाई लक्षित गर्दै खोजी व्यापक बनाएको छ। प्रहरीका अनुसार बालिकाको परिवारमा बुवाआमा छैनन्। आर्थिक अवस्था अत्यन्तै नाजुक छ। आमाको पहिल्यै मृत्यु भइसकेको छ।"
