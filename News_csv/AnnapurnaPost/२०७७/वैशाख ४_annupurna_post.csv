शीर्षक,विवरण
संकटमा बैंकहरूको दायित्व,"यतिबेला मलुक जनस्वास्थ्य संकट तथा धेरै जटिल र बहुतहको आर्थिक संकटबाट गुज्रिएको छ। कोरोना भाइरसको महामारी सम्बोधन गर्न सरकारले विभिन्न राहत तथा पुनःस्थापनाका कार्यक्रम घोषणा गर्ने क्रममा नेपाल राष्ट्रबैंकले नीतिगत ब्याजदर एक प्रतिशत बिन्दुले घटाएको थियो। अल्पकालीन प्रकृतिका ब्याजदर, अंकुशित गर्ने ब्याजदर करिडोरको आधार र अधिकतम ब्याजदरका दुवैतर्फका सीमाको ब्याजदर घटेपछि सरकारकै स्वीकृतिमा बैंकहरूले पनि एक प्रतिशत बिन्दुले निक्षेपको ब्याजदर घटाए। तर, कर्जाको ब्याजदर पुनरावलोकनका लागि भने चैत मसान्तको वासलात कुनुपर्ने र त्यसमा निक्षेपको लागत कम भएपछि तय हुने आधार दरका आधारमा मात्र कर्जाको ब्याजदर घटाउने भनिएको छ। निक्षेपको ब्याजदर एक प्रतिशत घटाउने निर्णयले वाणिज्य बैंकहरूलाई मात्र सवा अर्ब रुपैयाँ नाफा भएको छ। नियामकको स्वीकृतिमा बैंकहरूले केही पहल नगरी निक्षेपको ब्याजदर घटाएकै आधारमा नाफा आर्जन गर्न लागेका छन्। अर्थतन्त्रका सम्पूर्ण अवयव घाटामा जाने र बैंकले निक्षेपमा ब्याज घटाउँदै नाफा लिने उद्देश्य बोकेको देखिन्छ। बैंकको उद्देश्य नाफा कमाउनु र सञ्चालक पोस्नु मात्र जस्तो भएको छ। हुन त, विगतमा पनि अर्थतन्त्रमा अनेकन् जटिलता हुँदाहुँदै पनि बैंकहरूले राम्रो नाफा आर्जन गरेको देखिन्थ्यो। त्यसकारण बैंकले नाफा कमाउने कलाले सबैलाई आजित तुल्याएको छ। यतिखेर कोरोना संकटको सबैभन्दा ठूलो दबाब वित्ताीय संस्थाहरूमाथि छ। यिनीहरूको स्थायित्वमै समस्या छ। आर्थिक गतिविधि शून्य भएपछि बैंकको ऋण भुत्ताानीमा आगामी त्रैमासमा पनि समस्या देखा पर्न सक्ने संकेत राष्ट्रबैंकले गरिसकेको छ। उद्यम, व्यवसाय सबै बन्द छन्। तिनको आम्दानीको स्रोत सुकेको छ। यस्तो अवस्थामा असार मसान्तमा चैत मसान्तको समेत परिपक्व भएको साँवाब्याज खप्टिएर तिर्न ऋणीहरूका लागि निकै मुश्किल छ। बैंक तथा वित्ताीय संस्था भनेका आम मानिसको निक्षेपमा चल्ने संस्था हुन्। एक हिसाबले ट्रस्टी हुन् भन्दा हुन्छ। यस्ता संस्था अत्यधिक नाफामुखी हुँदा हाम्रो अर्थतन्त्रमा विगतमा पनि उत्पादन लागत उच्च भएको थियो। ऋणको ब्याज महँगो हुँदा अर्थात् स्रोतको लागत उच्च हुँदा उत्पादन लागत बढेर आम उपभोत्तााले महँगोमा वस्तु र सेवा खरिद गर्न बाध्य थिए। बैंक तथा वित्ताीय संस्था राम्ररी नियमन भएका र उद्यम, व्यवसायमा नियमनको सर्वथा अभाव रहेको परिप्रेक्ष्यमा वस्तु तथा सेवाका उत्पादनक र आपूर्तिकर्ता कम्पनीले धेरै नाफा दोहन नगरुन् भनेर सरकारले पनि विवेकशील नियमनमा पारदर्शी ढंगले चलेका वित्ताीय संस्थाले नाफा बनाउन भनेर छाडेको बुझ्न गाह्रो छैन। तर, बैंकका सञ्चालकहरूले लाभांशको लोभमा उद्यम, व्यवसाय र व्यत्तिागत प्रकृतिका कर्जा लिने ऋणीमाथि दोहन गरेको भन्ने तर्क पनि बलियो छ। अब अवस्था जटिल छ। वित्ताीय संस्थाको स्थायित्वका लागि लाभांशमध्येको निश्चित हिस्सा पहिलेदेखि नै संकटको समयमा वित्ताीय संस्थाको पुँजी बढाउने र अर्थतन्त्र सहज हुँदा घटाउन सक्ने काउन्टर साइक्लिकल बफर राख्ने अभ्यास नहुनु दुःखदायी छ। ढिलै भए पनि अब हामी यसतर्फ मुखरित हुनुपर्छ। अर्कोतर्फ बैंक तथा वित्ताीय संस्थाले कोरोना महामारीपछि केही समय नाफाको मुख नहेरी पहिला अर्थतन्त्र पुनःस्थापना गर्ने र ट्र्याकमा ल्याउन कर्जा सस्तो बनाउनुपर्छ। निक्षेप आकर्षणका लागि निक्षेपकर्तालाई दिने ब्याजमा धेरै सम्झौता गर्न हुन्न। संकटको विद्यमान अवस्थामा बैंकहरूले संस्थागत सामाजिक उत्तारदायित्व (सीएसआर) को पैसा कोरोना रोकथाम कोषलाई दिने र नाफामा केही सम्झौता गरेरै भए पनि डिजिटल कारोबारसम्बन्धी सेवा निःशुल्क गर्ने कदम प्रशंशनीय छ। आगामी दिनमा बैंकहरूले मुलुकको अर्थतन्त्र र समाजप्रतिको दायित्व बुझेर र आफ्नै स्थायित्वका लागि पनि नविनतम् काम गर्नुपर्ने हुन्छ।"
चैत ११ मा सनसिटीमा अर्थमन्त्री,"काठमाडौं : कोरोना संक्रमण देखिएको सनसिटी अपार्टमेन्टमा अर्थमन्त्री डा युवराज खतिवडा चैत ११ गते पुगेको तथ्य सार्वजनिक भएको छ। सरकारले लकडाउन घोषणा गरेकै दिन चैत ११ मा उनी अपार्टमेन्ट पुगेका थिए। सोही अपार्टमेन्टमा बस्ने कलाकार पुष्कर रेग्मीले सो दिन मन्त्री खतिवडा आएको जानकारी दिए। अर्थमन्त्रीका छोराहरूको फ्ल्याट यही अपार्टमेन्टमा छ, उनले भने, छोराबुहारी भएको ठाउँमा आउनु स्वाभाविक हो। म उहाँहरूकै छिमेकी हुँ। तर बाहिर हल्ला आएजस्तो ८ गते खतिवडा त्यहाँ नपुगेका रेग्मीले बताए। अर्थमन्त्रीज्यू ८ गतेको अपार्टमेन्टको वेलफेयर सोसाइटीको चुनावमा चाहिँ आउनुभएको थिएन, उनले अन्नपूर्णसँग भने, तर ११ गते उहाँ आउनुभएको थियो। धेरैले देख्नुभएको छ। गार्डसँग सोध्दा पनि गाडी इन्ट्री भएको भनियो। त्यो कुरा सीसी क्यामेरामा पनि देखिन्छ। रेकर्डअनुसार करिब ४० मिनेट अपार्टमेन्टमा बसेका मन्त्री ५ बजेर १३ मा आएर र ५ बजेर ५५ मिनेटमा फर्किएका थिए। खतिवडाका छोरा तिलक सोही अपार्टमेन्टका दुई वटा फ्ल्याट लिएर बस्छन्। चैत ८ गते सो अपार्टमेन्ट सोसाइटीको चुनावमा तिलक सचिव पदमा निर्वाचित भएका थिए। सो अपार्टमेन्टमा बस्ने एकै परिवारका दुई सदस्यमा कोरोना पुष्टि भएको छ। उनीहरूको अहिले पाटन अस्पतालमा उपचार भइरहेको छ। करिब ४० मिनेट अपार्टमेन्टमा बसेका मन्त्री साँझ ५ बजेर ५५ मिनेटमा फर्किएका थिए। अर्थमन्त्री खतिवडा पनि अपार्टमेन्टमा आएको खुलासा भएसँगै अहिले उनीमाथि पनि विभिन्न प्रश्न उठेका छन्। आफू आएको कुरा लुकाउनु अनौठो भएको अपार्टमेन्टमा बस्ने अन्यको भनाइ छ। छोरा बुहारी भएको ठाउँमा आउनु ठूलो कुरा भएन, पुष्करले भने, स्वाभाविक हो। तर, उहाँ पनि संक्रमणमा पर्नुभयो कि भन्ने चिन्ता हो। कागेश्वरी मनोहरा नगरपालिका मेयर कृष्णहरि थापाले अर्थमन्त्री अपार्टमेन्ट आएको खबर आफूले सञ्चार माध्यमबाट सुनेको तर आफूलाई थाहा नभएको बताए। मन्त्रीज्यू सनसिटी अपार्टमेन्टमा आएको भन्ने हल्ला सुनेको छु, उनले भने, तर, तथ्य भने थाहा छैन। मैले बुझ्न लगाएको छु। यसबारे अर्थमन्त्री आफंैले भने कुनै अभिव्यक्ति दिएका छैनन्। उनका प्रमुख स्वकीय सचिव तुलसी मैनालीले भने खतिवडा अपार्टमेन्टमा नगएको दाबी गरे। अर्थमन्त्री लकडाउन हुनुअघि नै कुनै पनि औपचारिक कार्यक्रममा नहिँडेको उनले बताए। मन्त्रीज्यू औपचारिक तवरमा कतै हिँड्नुभएको छैन, मैनालीले भने, उहाँका भिजिटहरू सबै क्यान्सिल गराएका थियौँ। अपार्टमेन्टमा छोरा बस्ने कुरा साँचो हो। तर, त्यहाँ उहाँ जानुभएको छैन।"
"र्यापिड किटबाट ६३ जिल्लामा परीक्षण, थप ११ जनामा भाइरस पोजिटिभ","काठमाडौं : सरकारले कोरोना संक्रमण भएनभएको तत्काल निवारणका लागि अपनाएको द्रुत परीक्षण र्यापिड डायग्नोस्टिक टेस्ट (आरडीटी) ६३ जिल्लामा पुर्याएको छ। भारत र अन्य मुलुकबाट आएका, क्वारेन्टाइनमा बसिरहेका व्यक्तिको रगत संकलन गरी परीक्षण गरिने आरडीटीलाई उच्च प्राथमिकता दिइएको स्वास्थ्य तथा जनसंख्या मन्त्रालयले जनाएको छ। मन्त्रालयका प्रवक्ता डा विकास देवकोटाका अनुसार विभिन्न जिल्लामा गरिएको आरडीटीमा कोरोना पोेजेटिभ भएका केस देखिएका छन्। प्रदेशबाट सबै तथ्यांक आइसकेको छैन। आरडीटीमा पोजिटिभ देखिएका व्यक्तिको संख्या बढेको छ, डा देवकोटाले बुधबार साँझ टेलिफोनमा अन्नपूर्णसँग भने, ती केसलाई थप परीक्षणका स्वाब परीक्षण गर्नुपर्ने हुन्छ। त्यसका लागि पीसीआर विधिबाट पुनः परीक्षण गरिन्छ। पीसीआर परीक्षणमा पनि कोरोना भाइरस पोजिटिभ भेटिएपछि पुष्टि भएको मानिने मन्त्रालयले जनाएको छ। सरकारले कोरोना संक्रमण निश्चित गर्न दुईवटा परीक्षण विधि अपनाएको छ। तीमध्ये आरडीटी विधिलाई पहिलो प्राथमिकता दिइएको हो। बुधबार सातवटा प्रदेशबाट प्राप्त पछिल्लो विवरणअनुसार द्रुत परीक्षण गर्दा ११ जनामा कोरोना पोजिटिभ देखिएको छ। काभ्रेपलाञ्चोकका तीन, धादिङ र सप्तरी र रुकुममा दुईदुई गरी ६ जना र सप्तरीचितवनको एक जना छन्। आरडीटीभन्दा विश्वसनीय र भरपर्दो दोस्रो विधि पीसीआर हो। आरडीटी परीक्षणमा पोजिटिभ देखिएका व्यक्तिको स्वाबको नमुना परीक्षण गरिन्छ। आरडीटीबाट ८ हजार ९ सय २९ वटा परीक्षण गरिएको स्वास्थ्य मन्त्रालयले जनाएको छ। मन्त्रालयका प्रवक्ता डा देवकोटाका अनुसार पीसीआरभन्दा आरडीटीबाट धरै जनाको परीक्षण गरिएको छ। पीसीआर परीक्षणमा पनि कोरोना भाइरस पोजिटिभ भेटिएपछि पुष्टि भएको मानिने मन्त्रालयले जनाएको छ। दुवै परीक्षणबाट १५ हजार ८ सय वटा जाँच भइसकेको छ। त्यसबाट १६ जनामा कोरोना संक्रमण पोजिटिभ देखिएको डा देवकोटाले बताए। १४ जिल्लामा आरडीटी सेवा सुरु हुन सकेको छैन। प्रदेश १ का सात र प्रदेश २ मा तीन जिल्लामा सेवा सुरु भएको छैन। त्यस्तै, कर्णाली प्रदेशमा दुई, गण्डकी र प्रदेश ५ मा एकएकवटा जिल्लामा आरडीटी सेवा सञ्चालन हुन नसकेको डा देवकोटाले बताए। सुदूरपश्चिमका सबै जिल्लामा सेवा सुचारु छ। आरडीटीमा पोजिटिभ देखिएका व्यक्तिको पीसीआर नेगेटिभ आउने सम्भावना रहने विज्ञको भनाइ छ। स्वास्थ्य सेवा विभागअन्तर्गत इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डेले प्रयोगशालाको परीक्षणका आधारमा सम्पर्कमा रहने व्यक्तिको सम्पर्कमा रहेका व्यक्तिको पहिचान सुरु हुने बताए। विभिन्न जिल्लामा ५ हजार ६ सय १४ जना क्वारेन्टाइनमा बसिरहेका छन्। क्वारेन्टाइनमा बसेका व्यक्तिको आरडीटीमा नेगेटिभ देखिएपछि घर फर्काइन्छ। आरडीटीमा पोजिटिभ देखिए आइसोलेसनमा राखिन्छ। आइसोलेसनमा बस्ने व्यक्तिको संख्या १ सय १७ छ। काठमाडौं उपत्यकामा ११ जना छन्। काठमाडौंबाहिर १ सय ६ जना छन्। आरडीटी र पीसीआर दुवै परीक्षणबाट १६ जना संक्रमित पाइएका छन्। तीमध्ये एक जना उपचारपछि घर फर्किसकेका छन्। उपचाररत सबैको स्वास्थ्य सामान्य रहेको डा देवकोटाले जानकारी दिए।"
कोरोनाबाट यसकारण नआत्तिनुहोस्,"काठमाडौं : मिर्गौला प्रत्यारोपण गरी फर्किएको एक सातामा प्रधानमन्त्री केपी शर्मा ओली देशवासीलाई सम्बोधन गर्न टेलिभिजन पर्दामा देखिए। उनले सुरुमै भने, आज म आफ्नो स्वास्थ्यको बारेमा होइन, जनस्वास्थ्यको बारेमा विमर्श गर्न तपाईंहरूसामु उपस्थित भएको छु। यति खेर कोरोना भाइरसको महामारीबाट उत्पन्न जटिल अवस्थाको कारण सिंगो विश्व इतिहासकै सर्वाधिक कठिन मोडबाट गुज्रिरहेको छ। विश्वका अधिकांश मुलुक यस महामारीको संक्रमणबाट आक्रान्त भएका छन्। सुखद पक्ष, अहिलेसम्म यस संक्रमणको प्रत्यक्ष प्रभाव हाम्रो देश नेपालमा देखिएको छैन। तर, हामी पनि यस जोखिमबाट ढुक्क हुने अवस्थामा भने छैनौं। त्यस दिन अर्थात् चैत ७ गतेसम्म देशमा एक जना संक्रमित थिए। त्यो संख्या बढेर अहिले १६ पुगेको छ। प्रधानमन्त्रीले भनेजस्तो जोखिमबाट ढुक्क नहुने संकेत देखिन थालेको छ। त्यही भएर सर्वसाधारणमा त्रास बढ्दो छ। तर, नआत्तिनुहोस् उपचार सफलता र नियन्त्रण सुझबुझका हिसाबले हाम्रो देश संसारमै गनिने अवस्थामा छ। संक्रमित संख्या १८ भएको जिम्बावेमा ३ र बेलिजमा २ जनाको ज्यान गएको छ। नेपालसरह १६ संक्रमित भएको मालाबीमा २ जनाको मृत्यु भएको छ। ७ संक्रमित भएको मौरितानियामा १ जना बितेका छन्। खुसीको कुरा, स्वनिर्मित व्यक्तिगत सुरक्षा सामग्री (पर्सनल प्रोटेक्टिभ इक्युपमेन्ट पीपीई) लगाएर पनि नेपाली चिकित्सक एवं स्वास्थ्यकर्मीले प्रभावकारी उपचार सेवा दिइरहेका छन्। साथमा आफूलाई पनि संक्रमणबाट जोगाइरहेका छन्। टेकु अस्पतालका सरुवा रोग विशेषज्ञ डा शेरबहादुर पुनले ठीक एक महिनाअघि एउटा दैनिकमा लेख लेखेका थिए। त्यसमा भनेका थिए नेपालमा कोरोना पुष्टि भएका पहिलो संक्रमित अस्पतालबाट डिस्चार्ज हुनुभन्दा अगाडिसम्म उनको नमुना परीक्षणको नतिजा आइसकेको थिएन। उनलाई उपचार गर्दा विशेष सुरक्षा कवच (पीपीई) पनि लगाइएको थिएन। तर पनि चिकित्सक वा स्वास्थ्यकर्मीलाई कोरोना सर्न पाएन। उनका कुरुवा पनि सर्नबाट जोगिए। अर्थात्, कोरोना भाइरस भनेर नचिनी पहिलो उपचार पूरा भयो। तर, कसैलाई केही भएन। यसको अर्थ हाम्रा चिकित्सक सुरक्षित उपचारमा निपुण छन्। ढुक्क हुने एउटा आधार यो पनि हो। साथमा सरकारले कोरोना नियन्त्रणउपचारकै लागि भौतिक पूर्वाधार थपेको वा तयार गरेको छ। जनशक्ति परिचालन बढाएको छ। सचेतना विस्तार गरेको छ। लकडाउनमा नागरिकको अन्तरमनबाट साथसहयोग छ। मानसिक एवं भौतिक रूपमा र जनशक्तिका हिसाबले हामी तयारी अवस्थामा छौं, नोभल कोरोना रोेग रोकथाम तथा नियन्त्रण उच्चस्तरीय समन्वय समितिका संयोजक उपप्रधानमन्त्री ईश्वर पोखरेलले अन्नपूर्ण पोस्ट्सँग भने, सरकारले केही गरेको छैन भन्नु कि नबुझेको हो कि पूर्वाग्रह हो। यत्रो महामारी आयो, सरकारले के गर्नुपर्थ्यो ? उच्चस्तरीय समितिका सदस्य शिक्षामन्त्री गिरिराजमणि पोखरेलले समुदायमा कोरोना फैलिन दिनुअघि नियन्त्रण गर्ने सरकारको मुख्य जोड रहेको बताए। विपद् विश्वस्तरको बन्दै गएको छ। हामीकहाँ पनि यो छिरेको छ, मन्त्री पोखरेलले भने, यसलाई जनस्तरमा जान रोक्ने पहलमा छौं र सफल हुँदै गइरहेका छौं। यससँगै हाम्रो प्रणाली निर्माण हुँदै गएको छ। उनले नेपाली समाजमा नकारात्मकता हाबी भएको उल्लेख गर्दै भने, बाहिर रहेका नेपालीलाई ल्याउनु भनेको भाइरस भित्र्याउनु हो। बरु जहाँ छन् त्यहींका सरकारसँगको समन्वयमा सुरक्षित बन्दोबस्त गरिनुपर्छ। नेकपा महासचिव विष्णु पौडेलको हेराइमा सरकारले लिएका निर्णय र चालेका कदम प्रभावकारी छन्। कोभिड१९ सिंगो विश्व र मानव जातिका लागि चुनौती बनेको छ। यस्तो विशिष्ट अवस्था, खुला सिमाना, आर्थिक अवस्थाजस्ता पक्षलाई हेर्दा प्रकोप नियन्त्रणमा जेजति काम भएको छ, सन्तोषजनक छ, महासचिव पौडेलले भने। उनका अनुसार लकडाउनको प्रभावकारी निरन्तरता, सीमा र हवाई सेवा बन्द कायम राख्ने हो भने यो जोखिमबाट राहत मिल्न सक्छ। जोखिम त अवश्य छ। यसमा सरकार, सबै राजनीतिक दल, नागरिक समुदाय एकताबद्ध भएर लागेको अवस्था छ। यसले कोरोनाविरुद्ध युद्धमा बल पुगेको छ, उनले भने। नेकपाकै एक नेताका अनुसार दोस्रोपल्ट मिर्गौला प्रत्यारोपण भर्खरै गरेर आरामकै चरणमा भए पनि प्रधानमन्त्री ओली कोरोना रोकथाम तथा नियन्त्रणका विषयमा सक्रियतापूर्वक अग्रसर भइरहेका छन्। उच्चस्तरीय समितिका बैठक नियमित बस्ने, आवश्यकताअनुसार मन्त्रिपरिषद् डाँक्ने र तत्काल निर्णय लिने काम भइरहेको छ, ती नेताले भने, समयमा भएको लकडाउन र त्यसको निरन्तरता सरकारको विवेकसम्मत निर्णय हो। पूर्वाधार धमाधम सरकारले कोरोना महामारीको जोखिमसँगै सातै प्रदेशमा उपचारसम्बद्ध भौतिक पूर्वाधार मजबुत बनाउँदै लगेको छ। प्रदेश १ का १४ जिल्लास्थित अस्पताललाई प्रदेश सरकारबाट २ करोड ९० लाख र केन्द्रबाट २ करोड रुपैयाँ प्रदान गरिएको छ। केन्द्र सरकारले दुई र प्रदेशले अन्य सबैलाई कोरोना उपचार र रोकथामका लागि तम्तयार बनाएका छन्। त्यस्तै, प्रदेश १ सरकारले विराटनगरमा कोरोना विशेष अस्पताल सञ्चालनमा ल्याएको छ। उदयपुरको अस्पताललाई स्तरोन्नति गरिएको छ। प्रत्येक जिल्लाका अस्पतालमा आइसोलेसन वार्ड राखिएको छ। जिल्लापिच्छे क्वारेन्टाइन बनाइएको छ। नेपाली सेनाले झापा, मोरङ र उदयपुरमा ५५ सय जना राख्न सकिने क्वारेन्टाइन बनाएको छ। प्रदेश २ मा पनि सबैजसो अस्पताललाई कोरोना उपचारयोग्य पारिएको छ। त्यहाँ क्वारेन्टाइन संख्या १ सय ६१ छ भने बेड संख्या ३ हजार २ सय ९५। ८ सय ३५ जना क्वारेन्टाइनमा छन्। आइसोलेसन बेडको क्षमता २ सय २० छ। त्यहाँ २४ जना उपचाररत छन्। जनकपुरस्थित प्रादेशिक अस्पतालमा पीसीआर मेसिन जडान गरिएको छ। बागमती प्रदेशले ५० करोड रुपैयाँको कोरोना भाइरस संक्रमण रोकथाम, नियन्त्रण तथा उपचार कोष स्थापना गरेको छ। उक्त रकम १ सय १९ वटै स्थानीय तह र १३ जिल्ला समन्वय समितिमा पठाइएको छ। उक्त प्रदेशमा २ हजार ८ सय ३२ क्वारेन्टाइन बेड निर्माण गरिएको छ। ८ सय ५० आइसोलेसन बेड छन्। ३ सय ७५ आईसीयू बेड बनाइएको छ। प्रदेशका कोरोना विशेष अस्पतालहरूलाई ९ करोड ९३ लाख निकासा गरिएको छ। उच्चस्तरीय समितिहरू गठन गरिएका छन्। गण्डकी प्रदेशले २ सय ९५ क्वारेन्टाइनमा ४ हजार ७ सय बेड व्यवस्था गरेको छ। त्यसमध्ये २ सय ६५ आइसोलेसन बेड छन्। उक्त प्रदेशमा ८९ वटा फिभर क्लिनिक चलाइएको छ। त्यसमा ६० हजार ७ सय ८७ जनाले स्वास्थ्य परीक्षण गराएका छन्। त्यहाँ २ हजार ६ सय ६५ जना होम क्वारेन्टाइनमा बसे। प्रदेश ५ ले ५ सय ३९ बेडको आइसोलेसन अस्पताल बनाएको छ। बुटवलमा ५० बेडको कोरोना विशेष अस्पताल निर्माण गरिएको छ। त्यसमा १० आईसीयू र भेन्टिलेटर जडान गरिएको छ। भैरहवाको भीम अस्पताल, बुटवलको कोरोना विशेष अस्पताल, दाङको आयुर्वेद प्रदेश अस्पताल र नेपालगन्जको भेरी प्रादेशिक अस्पताललाई कोरोना विशेष अस्पताल बनाइएको छ। १२ जिल्लाका ४८ अस्पतालमा ३ सय ९ बेड रहेको स्वास्थ्य निर्देशनालयका प्रवक्ता रोशनलाल चौधरीले बताए। प्रदेशमा ६ हजार ३ सय ३७ बेडको क्वारेन्टाइन बनाइएको छ। त्यहाँ १ हजार ६ सय ४६ जना बसेका छन्। प्रदेश सरकारले कोरोना परीक्षणका लागि भैरहवा, घोराही र नेपालगन्जमा प्रयोगशाला बनाउने निर्णय गरेको छ। कोरोना विशेष अस्पतालको निगरानीका लागि चार मन्त्री खटाइएका छन्। प्रदेश ५ मा १० करोड रुपैयाँको कोरोना विपद् कोष बनाइएको छ। कर्णाली प्रदेशमा २ सय ९२ वटा क्वारेन्टाइन बनाइएको छ। तिनमा ३ हजार ६ सय ४२ बेड छन्। त्यहाँको आइसोलेसन बेड संख्या ४ सय ६६ छ। आईसीयू १७ र भेन्टिलेटर ११ वटा व्यवस्था गरिएका छन्। ११ हजार ४ सय ९१ जनाले फिभर क्लिनिकमा उपचार लिएका छन्। ५४ हेल्थ डेस्क छन्। सुदूरपश्चिम प्रदेशले तीनवटा ठूलो रियल टाइम पीसीआर मेसिन खरिद गर्ने निर्णय गरेको छ। एक थान कैलालीको सेती प्रादेशिक अस्पताल र अरू दुई बैतडी र डोटी जिल्ला अस्पतालका लागि हुनेछन्। उक्त प्रदेशमा २० वटा भेन्टिलेटर थपिने भएको छ। हरेक जिल्ला अस्पताललाई कोरोना अस्पताल बनाइएको छ। त्यहाँ कम्तीमा १०१० आइसोलेन बेड राखिएको छ। सेती प्रादेशिक र महाकाली अञ्चल अस्पतालनजिक ५०५० बेडका अस्थायी आइसोलेसन अस्पताल बनाइने भएको छ। त्यसबाहेक संघीय सरकारले राजधानीका सबै सरकारी अस्पताललाई कोरोना उपचारमा तम्तयार राखेको छ। आवश्यक परे सेवा दिन निजी अस्पतालले पनि रुचि देखाएका छन्। आपूर्तिमा ढुक्क सरकारले खाद्यान्न र औषधिलगायत अत्यावश्यक वस्तुको मौज्दात ढुक्क हुने गरी रहेको जनाएको छ। उद्योग, वाणिज्य तथा आपूर्ति मन्त्रालयका अनुसार वैशाख २ गतेसम्म देशभर २१ हजार ८ सय २५ मेट्रिक टन चामल मौज्दात छ। ७ हजार २ सय ९४ मेट्रिक टन चिनी र १ लाख ५७ हजार ९ सय ६५ मेट्रिक टन नुन जगेडा छ। पेट्रोलियम पदार्थ एक सातालाई पुग्ने बचत छ। आयाततर्फ लकडाउनको तेस्रो साता खाद्यान्न ५१२ प्रतिशत, दलहन ४१९ प्रतिशत, फलफूल १५८३ प्रतिशत वृद्धि गरिएको छ। चैत २४ देखि भारतले २४ वटा औषधिजन्य पदार्थमा लगाएको प्रतिबन्ध हटाएको छ। नेपालचीन नाका खुला छ, जहाँबाट स्यानिटाइजर र मास्क आइरहेका छन्। सरकारले गरेन भन्नु पूर्वाग्रह ईश्वर पोखरेल, उपप्रधानमन्त्री तथा कोरोना रोग रोकथाम तथा नियन्त्रण उच्चस्तरीय समन्वय समितिका संयोजक सुरुमा चीनको वुहानमा संक्रमण देखापरेपछि प्रभावित युवा, विद्यार्थीलाई ल्याउनुपर्ने आवश्यकता पर्यो। कतिपय देशले नलगिरहेको अवस्था थियो। हाम्रामा स्वयं प्रधानमन्त्रीज्यूको सक्रियतामा त्यहाँबाट उद्धार गर्यौं। स्थिति यति भयावह थियो कि जहाज लिएर जान कोही तत्पर नहुने, स्वास्थ्यकर्मी नमान्ने, आइसकेकालाई लैजान ट्राभल एजेन्सीका सवारी साधन पन्छिने गर्थे। त्यस्तो अवस्थामा हामीले सफलतापूर्वक उद्धार गर्यौं। त्यस बेला मुख्यसचिवको टिमले टास्क फोर्सको काम गर्यो। प्रधानमन्त्रीज्यूको मिर्गौला प्रत्यारोपणपछि उच्चस्तरीय समन्वय समिति बन्यो। ९ वटा मन्त्रालयलाई नेतृत्व गर्ने मन्त्रीहरू संलग्न हुनुहुन्छ त्यसमा। त्यसले प्रदेशका मुख्यमन्त्री, सामाजिक सुरक्षामन्त्री र सबै राजनीतिक दलका नेतालाई राखेर सर्वसम्मतिले प्रतिबद्धता लिने काम भयो। त्यति बेला हामीसँग कुनै सामान थिएन। निर्धारित अस्पताल थिएन। एउटा देशमा मात्र फैलिएको भएकाले हाहाकार थिएन। अहिले कोभिड१९ क्राइसिस म्यानेजमेन्ट सेन्टर (सीसीएमसी) बनाएर ४ क्षेत्र (औषधिउपचार, लजिस्टिक, अत्यावश्यक सेवा र मिडिया)मा काम गरिरहेका छौं। पछिल्लो समय कोरोना महामारी बनेर आएको छ। हामी आफ्नो वस्तुस्थितिअनुसार तयारीमा छौं। मानसिक रूपमा तयारीमा छौं। भौतिक तयारी गर्दै छौं। जनशक्तिको व्यवस्थापन गर्दै छौं। शक्तिशाली राष्ट्रकै हालत खराब भइरहेको छ। तर, हामी सिँगै मुलुक एकताबद्ध भएर लागेका छौं। सबै दलका नेताको ऐक्यबद्धता छ। लकडाउनले प्रभावकारी काम गरेको छ। विदेशबाट आएर समुदायमा पुगेकाहरूको पहिचानमा लागेका छौं। ट्र्याकिङ गरिरहेका छौं। तिनीहरूको जाँच हुँदै छ। संक्रमित फेला पर्दै छन्। सरकारले सक्दो मेहनत गरेको छ। तर, सरकारले केही गरेको छैन भन्नु कि नबुझेको हो कि पूर्वाग्रह हो। यत्रो महामारी आयो, सरकारले के गर्नुपथ्र्याे ? (कुराकानीमा आधारित)"
स्वास्थ्य सामग्री चीनबाट ल्याउने टुंगो,"काठमाडौं : कोरोना भाइरस रोकथाम तथा नियन्त्रणका लागि आवश्यक स्वास्थ्य सामग्री खरिद गर्न सरकारले चीनको सप्लायर्ससँग सम्झौता गरेको छ। चिनियाँ वाणिज्य मन्त्रालयबाट सूचीकृत कम्पनीमार्फत औषधि तथा औषधिजन्य उपकरण ल्याउने तयारी भएको हो। उक्त कम्पनीको नाम भने खुलाइएको छैन। परराष्ट्र मन्त्रालयको संयोजनमा बुधबार स्वास्थ्य मन्त्रालय र नेपाली सेनाका प्रतिनिधि सम्मिलित टोलीले खरिदको टुंगो लगाएको हो। कोभिड१९ क्राइसिस म्यानेजमेन्ट सेन्टर (सीसीएमसी) र चीनको वाणिज्य मन्त्रालयको संयोजनमा आवश्यक सामग्रीको सूची तय भइसकेको छ। परराष्ट्रमन्त्री प्रदीप ज्ञवालीले औषधिबारे लगातार भिडियो कन्फरेन्समार्फत कुराकानी गरिएको जानकारी दिएका थिए। चीनले नेपाललाई सामग्री उपलब्ध गराउने ८१ औं सूचीमा राखेको थियो। तर, छिमेकको नाताले उसले तत्काल आवश्यक सामग्री उपलब्ध गराउन लागेको परराष्ट्र अधिकारीले बताए। चीनका विभिन्न सहरबाट जम्मा गरिएका सामग्री ग्वाङ्जाओबाट नेपाल ल्याउने तयारी रहेको जानकारी मन्त्री ज्ञवालीले दिएका थिए। प्राथमिकता र आवश्यकताका आधारमा सूची चीनमा पुगेको र त्यसबमोजिम सामान आउने परराष्ट्र अधिकारीको भनाइ छ। मन्त्री ज्ञवालीले सामान खरिदबारे दुई दिनअघि चिनियाँ समकक्षी वाङ यीसँग छलफल गरेका थिए। खरिद टुंगो लगाउनुअघि नोभल कोरोना रोग रोकथाम तथा नियन्त्रण उच्चस्तरीय समन्वय समितिको बैठक बसेको थियो। प्रधानमन्त्री कार्यालय सिंहदरबारमा बसेको बैठकले औषधि र स्वास्थ्य उपकरण तीन तरिकाबाट खरिद गर्ने निर्णय गरेको प्रधानमन्त्री तथा मन्त्रिपरिषद् कार्यालयका सचिव नारायणप्रसाद बिडारीले बताए। निजी क्षेत्रले खरिद गर्दा सरकारले सहजीकरण गरिदिने, स्वास्थ्य मन्त्रालय र मन्त्रालयमातहतबाट खरिद गर्ने प्रक्रियालाई पनि निरन्तरता दिने र सरकारबाट सरकार (जीटुजी)मार्फत खरिदको योजना सरकारले बनाएको छ। उनका अनुसार जीटुजीमार्फत खरिदका विषयमा अब करिब टुंगो लागेको छ। सरकारले यसअघि ओम्नी बिजनेस कर्पाेरेट इन्टरनेसनल प्रालिसँगको खरिद सम्झौता रद्द गरेको थियो। गत चैत १६को मन्त्रिपरिषद् बैठकले खरिद प्रक्रिया जीटुजीमार्फत अघि बढाउने र त्यसको जिम्मा सेनालाई दिने निर्णय गरेको थियो। सरकारले जिम्मेवारी दिएपछि सेनाले स्वास्थ्य मन्त्रालयसँग समन्वय गरी परराष्ट्रमार्फत स्वास्थ्य सामग्रीको सूची पठाएको थियो। जीटुजीमार्फत खरिदका विषयमा परराष्ट्र मन्त्रालयमार्फत चीनको सम्बन्धित सप्लाई गर्ने कम्पनीसँग पचात्रार भएर बुधबारै फाइनल भएको छ। तीन चरण भिडियो कन्फरेन्स भएपछि फाइनल भएको हो, समितिका सदस्यसचिव रहेका बिडारीले भने, हाम्रा आवश्यकता र चाहिएको सामग्रीका विषय, त्यसमा दुई पक्षका जिज्ञासा परराष्ट्र मन्त्रालयको संयोजनमा स्वास्थ्य मन्त्रालयका प्रतिनिधिसहित बसेर टुंगो लगाइएको हो। सेनाले जीटुजी प्रक्रियाबाट खरिद गर्न चीन, भारत, दक्षिण कोरिया, इजरायल र सिंगापुरलाई पत्र पठाएको थियो। त्यसमध्ये चीन र भारतले सकारात्मक जवाफ दिएका थिए। जंगीअड्डाले बनाएको खरिद इकाइले तत्काल आवश्यक स्वास्थ्य सामग्रीको सूची बनाएको थियो। त्यसलाई आवश्यकताका आधारमा क्रिटिकल र प्रायोरिटी १, २, ३ गरी ४ तहमा बाँडिएको थियो। त्यस्ता औषधि र स्वास्थ्य सामग्रीलाई ३६ समूहमा विभाजन गरिएको छ। उक्त इकाइमा स्वास्थ्य सेवा विभाग र स्वास्थ्य मन्त्रालयका प्रतिनिधि सम्मिलित थिए। निजी क्षेत्रलाई पनि प्रोत्साहन गर्न ढुवानीलगायत आवश्यक सहजीकरण सरकारले गरिदिने भएको छ। स्वास्थ्य मन्त्रालय वा विभागले गर्ने खरिदलाई निरन्तरता दिने निर्णय पनि सरकारको छ। जीटुजीमार्फत सेनाले ८५ र विभागले १५ प्रतिशतसम्म खरिदको तयारी सरकारको थियो। लकडाउन तोडे थुनामा उच्चस्तरीय समन्वय समितिले लकडाउनलाई थप कडाइ गर्दै संक्रममितको पहिचान, परीक्षण र उपचारमा जोड दिने निर्णय गरेको छ। बैठकले नेपालमा कोरोना संक्रमणको अवस्था क्रमशः जोखिमयुक्त हँुदै गएको र संक्रमणको दर बढ्दै गएको निष्कर्ष निकालेको छ। यो बढीभन्दा बढी परीक्षणमा जोड दिने र कोरोना न्यूनीकरणका लागि आवश्यक सबै प्रक्रिया अवलम्बन गर्ने निर्णय गरिएको सचिव बिडारीले बताए। लकडाउन पालना नगरी घरबाहिर जथाभावी निस्किने, हुलमुल गर्नेलगायतलाई पक्राउ गरी थुनामा राख्ने निर्णय पनि बैठकले गरेको छ। त्यस्ता व्यक्तिलाई संक्रामक रोग ऐन २०२० बमोजिम कारबाही गरिनेछ। पाँच वर्षसम्म कैद सजायको व्यवस्था छ। यस्तै वीरगन्जस्थित नारायणी उपक्षेत्रीय अस्पताललाई डेलिकेटेड अस्पतालमा विकास गरिने भएको छ। त्रिभुवन विश्वविद्यालयसँग रहेको पीसीआर मेसिन उक्त अस्पताललाई तत्काल पठाउने र आवश्यक स्वास्थ्य सामग्री थप गर्ने निर्णय समितिको निर्णय छ। चीनबाट मेडिकल सामग्री लिएर फर्कियो विमान नागरिकप्रतिको जिम्मेवारी मेडिकल सामग्री लिन वाइड बडी जहाज चीनतर्फ यसरी फुत्कायो ओम्नीले मेडिकल सामग्री खरिदको ठेक्का महामारीमा पनि भ्रष्टाचार ? मेडिकल उडान भर्न हेलिकप्टर तयार"
सीडीओलाई मुख्यमन्त्रीको निर्देशन : सवारी पासका लागि राष्ट्रपतिको फोन आए मलाई दिनू,"पोखरा : गण्डकी प्रदेशका मुख्यमन्त्री पृथ्वीसुब्बा गुरुङले लकडाउनका बेला सवारी पासका लागि राष्ट्रपति लगायत उच्चपदस्थबाट सिफारिस आए पनि कसैलाई सहुलियत नदिन प्रमुख जिल्ला अधिकारी (सीडीओ)लाई निर्देशन दिएका छन्। उनले बिहीबार कास्कीसहित जिल्लाका प्रजिअलाई उक्त निर्देशन दिएका हुन्। पोखराबाट बाहिर जिल्ला जान जिल्ला प्रशासन कार्यालयबाट पास लिन घुइँचो लाग्न थालेको जानकारी मुख्यमन्त्रीलाई कास्कीका प्रजिअ ज्ञानप्रसाद ढकालले गराएका थिए। तर मुख्यमन्त्री गुरुङले भने आफ्ना मन्त्री, सांसद, गाउँपालिका प्रमुखउपप्रमुख र नेताहरुलाई पासको सिफारिसका लागि दबाबद नदिन आग्रह गरेका छन्। दिनभरका गतिविधिबारे जानकारी गराउन फेसबुक लाइभमा आएका मुख्यमन्त्री गुरुङले बिहीबार साँझ भने, लकडाउन पालना नगरी कोरोनाविरुद्धको युद्ध जितिँदैन, कसैलाई पनि सहुलियत दिनुहुँदैन। मुख्यमन्त्रीले मान्छे बितेर शव बोक्नै जानुपरे वा किरिया गर्न जानुपरेमात्रै पास दिन निर्देशन दिएका थिए। पास दिनू भनेर राष्ट्रपतिको फोन आयो, प्रधानमन्त्रीको फोन आयो भने मलाई दिनु भनेको छु, उनले सीडीओलाई दिएको निर्देशनबारे अन्नपूर्णलाई सुनाए। उनले प्रत्येक दिन गण्डकी प्रदेशका विभिन्न जिल्लाका प्रजिअसँग कोरोना रोकथामका दैनिक गतिविधिबारे जानकारी लिने गरेका छन्। बिहीबार ४ जिल्लाका सीडीओसँग उनले कुराकानी गरेका थिए। बुधबार सबै ११ जिल्लाका सीडीओसँग भिडिओ कुराकानी गरेका थिए। कास्की वा कुनै जिल्लाबाट बाहिर जान चाहने मजदुर लगायत कसैलाई पनि जाने अनुमति दिन नहुने बरु उनीहरुलाई खाद्यान्न लगायत राहत बसेकै ठाउँमा पुर्याउनुपर्ने मुख्यमन्त्रीले बताएका छन्। हामीले लकडाउन सफल बनाउने हो भने मान्छे मर्दा खेरि घाटमै जानुपर्ने, किरियामा जानुपर्नेबाहेकलाई सवारी पास दिनुहुँदैन, उनले आफ्नो फेसबुक पेजको लाइभमा भने, लकडाउन सफल नबनाउने भनेको रोगलाई निम्त्याउने हो, मृत्युलाई निम्त्याउने हो। गण्डकी प्रदेशका मन्त्रीहरु, अरु प्रदेशका मन्त्रीहरु प्रदेश सांसदहरु, सांसदहरु, गाउँनगरका प्रमुख उपप्रमुखहरु, नेताहरु कसैले पनि दबाब नदिनुहोला। प्रत्येक जिल्लाका सीडीओलाई भनेको छु, राष्ट्रपति, उपराष्ट्रपति, प्रधानमन्त्री, सभामुख या राष्ट्रिय सभा अध्यक्ष कार्यालयबाट फोन आयो भने मलाई जानकारी गराउनुहोला, म उहाँहरुलाई यहाँको परिस्थितिबारे जानकारी गराउँछु। क्वारेन्टाइनमा बस्नेलाई पनि बिहान दिउँसो र बेलुका खानको व्यवस्था प्रदेश सरकारले गरेको जानकारी मुख्यमन्त्रीले दिए। उनले जिल्लामा जान चाहनेलाई अहिले भइरहेकै ठाउँमा बस्न आग्रह गरेका छन्। पालिकाले वितरण गरेको राहतमा समेटिनु भएको छैन भने सम्पर्क गर्नुहोला, सम्बन्धित पालिकाबाट उपलब्ध गराउन प्रयत्न गर्छौं, भएन भने प्रमुख जिल्ला अधिकारीमार्फत पनि उपलब्ध गराउने व्यवस्था गर्छौँ उनले भने, खाद्यान्नको अभावले कुनै मजदुर या अरु आफ्नो जिल्ला जान खोज्नुभएको छ भने त्यहीं राखेर खाद्यान्न उपलब्ध गराउन सीडीओ साबलाई निर्देशन पनि दिएको छु।"
प्रधानमन्त्रीलाई गोविन्द भट्टराईको पत्र : के विदेशमा बस्ने नेपाली नागरिक होइनन् ?,"काठमाडौं : नेपाली कांग्रेसका केन्द्रीय सदस्य एवं नेपाली जनसम्पर्क समिति समन्वय विभागका प्रमुख गोविन्द भट्टराईले प्रधानमन्त्री केपी ओलीलाई एक पत्र लेखेका छन्। बिहीबार लेखिएको पत्रमा कोरोना भाइरस (कोभिड१९) रोकथाममा भएका कदम र सरकारका कमजोरीबारे ध्यानाकर्षण गराइएको छ। भट्टराईले लेखेको पत्र जस्ताको तस्तै : सम्माननीय प्रधानमन्त्री केपी शर्मा ओलीज्यू, प्रधानमन्त्री कार्यालय, सिहदरबार, काठमाडौं। प्रधानमन्त्रीज्यू, जय नेपाल। म नेपाली कांग्रेसको केन्द्रिय सदस्य एवं जनसम्पर्क समन्वय विभागको प्रमुखको नाताले तपाईलाई यो पत्र लेख्दैछु। सर्वप्रथम, तपाई हालसालै मात्रै मिर्गौलाको दोस्रो प्रत्यारोपण गरेर बस्नु भएको छ, म तपाईको स्वास्थ्यलाभको शुभकामना व्यक्त गर्न चाहन्छु। विश्वअहिले कोरोना भाइरसको त्रासमा छ। विज्ञान र प्रविधिको भरपुर विकास गरेका शक्तिशाली मुलुकहरु पनि यो भाइरसबाट प्रताडित भएका छन्। विश्वका कुनै पनि मुलुक होला, जहाँ यो भाइरस नपुगेको होस्। चीनको एउटा प्रान्तबाट सुरु भएर विश्वभरी फैलिएको कोरोना भाइरसले अहिले विश्वका सबै मानिसहरु त्रासमा बसेका छन्।यो विश्वलेनै भोगेको सताब्दियौ पछिको ठूलो महामारी हो। अहिलेको बेलाहामी नेपालीपनि त्यसबाट अछुतो छैनौ। स्वदेश वा विदेशमा बस्ने सबै नेपाली अहिले कोरोनाको त्रासमा छन्। विगत तीन सातादेखि हामी सबै लकडाउनमा बसेका छौ। कोरोना भाइरसको औषधी पत्ता लागि नसकेको अहिलेको अवस्थामा लकडाउन वा सामाजिक दुरि कायम गर्नु नै संक्रमण फैलिनबाट रोक्ने उत्तम उपाय पनि हो। लकडाउनलाई पालना गर्ने हामी सबैको कर्तव्य पनि हो। जसलाई सारा नेपालीले पालना गरेका पनि छन्। यो महाब्याधीको समयमा प्रमुख प्रतिपक्षी नेपाली कांग्रेस लगायतका दलहरुको साथ र सहयोग सरकारलाई छ। सरकारलाई थपउर्जा मिलोस भनेर महाव्याधी रोकथाममा चुस्तता प्रस्तुतगर्न प्रतिपक्षीदलले सरकारलाई पटक पटक सम्झाउदै आएको छ। प्रधानमन्त्रीज्यू, तपाईलाई हाम्रो साथ छ भन्नुको अर्थ तपाई चुपचाप बालुवाटार बस्नुहोस् भन्ने अर्थमा नबुझ्नु होला। तपाईको नेतृत्वको संयन्त्रहरु अहिले स्वदेश र विदेशमा नेपाली दाजुभाइ तथा दिदीबहिनीहरुले भोगेको समस्या समाधानगर्न तत्पर हुनुपर्छ। जुन तत्परता सरकारमा अहिले देखिएको छैन। म नेपाली कांग्रेस जनसम्पर्क समन्वय विभागको संयोजक पनि भएको नाताले विदेशमा बस्नु हुने जो कोही नेपालीहरुका बारेमा मैले सन्चो विसन्चो सोध्नुपर्ने हुन्छ र अहिले सोधिरहेको पनि छु। मुलुक लकडाउनमा छ भनेर एउटा सामान्य मानिस घरभित्र बस्न सक्छ। तर तपाई तीन करोड जनतामाथि शासन गर्ने व्यक्ति लकडाउन छ भनेर कानमा तेल हालेर बस्न मिल्दैन। दैनिक समाचार तपाईले पक्कै पनि हेर्नु भएको होला। नेपालमा रहेका सबै विदेशीहरु विमान चार्टड गरेर आआफ्नो देश गैसकेका छन्। त्यो पहल उनीहरुका देशले नै गरेका छन्। नेपालीहरु पनि विश्वका विभिन्न देशमा अध्ययन, रोजगारी लगायतका विभिन्न भूमिकामा छन्। अझ गल्फलगायतका मुलुकमा रोजगारीमा रहेका ३० लाखभन्दा बढी नेपालीहरुले आर्जन गरेको कमाई बैदेशिक मुद्रा संचिति र समग्रमाहाम्रो अर्थतन्त्रको मेरुदण्डनै हो। सरकार के हो ? सरकार किन चाहिन्छ? भन्ने कुरा यस्तै महामारीमा राज्यले आफ्ना नागरिकप्रतिगर्ने व्यवहारले देखाउने हो। राज्यका लागि आफ्ना नागरिक भौगोलिक सिमाभित्र भएका मात्रै होइन, विश्वका जुनसुकै कुनामा रहेका नेपाली राहदानी बोकेका सबैको यो महाव्याधीको समयमा सुरक्षा दिनु राज्यको कर्तव्य हो। तर पछिल्लो समय सरकारको काम कारबाहीले नागरिकहरुले आफ्नो नागरिकता प्रति गर्व गर्न सक्ने वातावरण बनेको देखिएको छैन्। नेपालमा रहेका अमेरिकन, बेलायती लगायतका नागरिकहरु उनीहरुका देशलेनै विमान चार्टड गरेर आफ्नो देश लगिसकेका छन्। तर तपाईले महाकाली पारी सिमामा आएर हामी आफ्नो देशमा पाइला टेक्न चाहन्छौ भनेका दाजुभाइ दिदीबहिनीलाई समेत प्रहरी लगाएर पारिनै खेद्नु भएको छ। नेपाल आउन सिमामा आएका ति नेपाली दाजुभाइलाई नेपाल भित्र क्वारेन्टाइन बनाएर राख्ने क्षमता के सरकारसँग छैन? छिमेकी मुलुक भारतमा रहेका हजारौ नेपालीहरु आफ्नो देशफर्कन चाहन्छन्। उनीहरुलाई नेपाल ल्याउने सरकारको दायित्व हुन्छ कि हुदैन? खाडी मुलुकमा रोजगारीमा गएका कतिपय नेपाली कामदारहरुलाई रोजगारदाता कम्पनीहरुले घर फर्कन भनेका छन्। के तिनीहरुलाई आफ्नो देश ल्याउन सरकारले पहल गर्नु पर्दैन? अध्ययनको सिलशिलामा विदेशमा रहेकालाई कलेजका होस्टलले अहिले निकालेको अवस्था छ। उनीहरुसँग पैसा सकिएर दैनिक गुजारामा समस्या दिनदिनै बढेको छ। तपाईका विदेशस्थित दुतावासहरु के गरिरहेका छन्? प्रधानमन्त्रीज्यू, कोरोना भाइरसको महाव्याधीको अहिलेको अवस्थामा नेपाली कांग्रेसको कार्यकर्ता र नेपाली नागरिक हुनुको नाताले तपाईलाई यो पत्र लेख्दैछु। म नेपाल सरकारसँग जतिसक्दो चाडो निम्न बमोजिमको कामगर्न यो पत्रमार्फत ७बुदे विषेश आग्रहगर्न चाहन्छु। १ विश्वभरी कोरोना भाइरस संक्रमणको संख्या बढ्दो क्रममा छ। जसका कारण विश्व अर्थतन्त्रमै गम्भीर समस्या पैदा भएको छ। विभिन्न देशमा रहेका नेपालीहरु,जो नेपालआउन चाहन्छन, उनीहरुलाई तत्काल नेपाल ल्याउने व्यवस्था गरियोस्। खाडीका कतार, युएई, ओमन, बहराईन तथा मलेसिया लगायतका अन्य मुलुकहरुबाट पनि कामदारहरु नेपाल आउनका लागि पहल गरिरहेका छन्। त्यसका साथै अमेरिका, बेलायत, अष्टेलिया, साईप्रस, माल्टा लगायतका अन्य मुलुकमा रहेका विद्यार्थीहरु खर्च सकिएर बसिरहेका छन्। उनीहरुलाई तत्काल कुटनीतिक पहल गरेर विमान चार्टड गरेर भए पनि नेपाल ल्याउने व्यवस्था गरियोस्। २गल्फमा नेपालीहरु ठूलो संख्यामा रोजगारीमा छन्। अहिले कुवेत सरकारले फर्कन चाहने कामदारहरुलाई निःशुल्क टिकट दिने व्यवस्था गरेको छ। त्यहाँ रहेकाविदेशीकामदारहरुलाई आआफ्ना देशहरुले फिर्ता गर्न थालिसकेका छन्। तसर्थ नेपाल सरकारले तत्काल त्यस्ता मुलुकमा कुटनीतिक पहल गरेर आफ्ना नागरिक जो नेपालआउन चाहन्छन्, उनीहरुलाई फिर्ता ल्याउने प्रवन्धगरियोस्। ३विदेशमा रहेका नेपालीलाई फिर्ता ल्याएपछि उनीहरुलाई कम्तीमापनि २१ दिनसम्मक्वारेन्टाइनमा राख्ने प्रवन्धतत्कालगर्न आवस्यक छ। होटल व्यवशायीहरु, स्कुल र कलेज संचालकहरुले आफ्नो भवन सरकारले चाहेमाक्वारेन्टाइनको रुपमाप्रयोग गर्न दिने भनेका छन्। सरकारले तत्काल काठमाडौं लगायतकाअन्यक्षेत्रकाहोटल र स्कुलवाकलेजलाई आवस्यकताअनुसार क्वारेन्टाइन बनाओस्। जसले विदेशबाट आएकानेपालीदाजुभाईदिदीबहिनीहरुलाई निश्चित समयसम्मक्वारेन्टाइनमा सुरक्षित रुपमाराख्न सकियोस्। ४ विदेशमा बस्ने नेपालीहरुले अहिले भोगेको अर्को समस्याभिषापनिहो।भिषा सकिएका नेपालीहरु धेरै मुलुकमा छन्।उनीहरुलाई नेपालल्याउने वानिश्चित समयकालागिभिषाथप्ने कुटनीतिक पहलसरकारले तत्काल गरोस्। ५अहिले सरकारी ढुकुटीमा पैसा हुदाहुदै पनि लकडाउन बाहेक अन्यउपायहरु सरकारले अपनाउनसकेको देखिएको छैन्। कोरोनाको संक्रमणको संख्याको आकलन गरी तत्कालप्रताडित समुदायको पहिचान गरी प्याकेज कार्यक्रम घोषणा गरेर काम अघि बढाइयोस्। स्वास्थ्य सामाग्रीखरिदमा भ्रष्टचार भएको भन्ने समाचार आईरहेका छन्। महामारीको समयमामुद्रातर्फ ध्यानजानु निकै ठूलो अपराधहो। आवस्यक स्वास्थ्य सामाग्री, भेन्टिलेटर, गुणस्तरीय कोरोना परिक्षण किट तत्कालखरिद गरेर तयारी चुस्तबनोस्। स्वास्थ्य सामाग्रीको गुणस्तरमा सम्झौतागर्ने अधिकार सरकारलाई छैन। किटका बारेमाअन्तर्राष्टिय मापदण्ड पुरा गरेको मात्रै खरिद गर्नेगरी मापदण्ड बनाइयोस्। ६ महाव्याधी लम्विदै गयो भने बैदेशिक रोजगारीमाजाने नेपाली दाजुभाइ तथा दिदीबहिनीको रोजगारी गुम्ने खतरा छ। त्यसको पूर्वतयारी स्वरुपसरकारले अहिलेनै उनीहरुको लागि रोजगारीको विषेश कार्यक्रमको तयारी सुरु गर्न आवस्यक छ। म सरकारलाई बैदेशिक रोजगारीबाट जागिर गुमेर फर्केका नेपालीहरुलाई स्वरोजगार वाअन्य रोजगारीको कार्यक्रम तर्जुमा गर्न आग्रह गर्दछु। ७विश्वभरी नै स्वास्थ्यकर्मी र मेडिकल सामाग्रीको अभाव छ। यस्तो अवस्थामा खाडीलगायतका अन्य मुलुकहरुमा रोजगारीमा रहेका नेपालीहरु विरामी परेमा उपचार हुन नसक्ने अवस्था आउन सक्छ। सिमित स्रोत साधन हुदापक्कै पनि उनीहरुले आफ्ना मुलुकका नागरिकलाई प्राथमिकतामा राखेर उपचार गर्न सक्छ। त्यसैले यस विषयमा पनि सम्वन्धित मुलुकमा कुटनीतिक पहल गरेर उपचारमा भेदभावनगर्ने नीतिलिन सम्बन्धित देशलाई आग्रहगर्न आवस्यक छ। जय नेपाल। गोविन्द भट्टराई केन्द्रिय सदस्य एवं प्रमुख, जनसम्पर्क समन्वय विभाग, नेपाली कांग्रेस मिति : २०७७ वैशाख ४गते"
लकडाउनमा मिडियाको भूमिका खोज्दै मुख्यमन्त्री,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) को रोकथाम र नियन्त्रणका लागि सरकारले लकडाउन गरेको बिहीबार २३ औं दिन हो। सरकारले सबैलाई यो अवधिमा जहाँ छौँ त्यही बस्न अनुरोध गरेको छ। प्रदेश ५ का मुख्यमन्त्री शंकर पोखरेलले भने लकडाउनको अवधिमा जो जहाँ छौँ त्यही बस्ने र खाने समस्या भएकालाई स्थानीय स्तरमा व्यवस्था मिलाउन मिडियाले भूमिका खेल्नुपर्ने बताएका छन्। सामाजिक सञ्जालमा सक्रिय मुख्यमन्त्री पोखरेलले फेसबुकमार्फत् यस्तो धारणा सार्वजनिक गरेका हुन्। लकडाउनको अवधिमा जो जहाँ छौ त्यही बस्ने, खाने समस्या भएकालाई स्थानीयस्तरमा व्यवस्था मिलाउन मिडियाले नि सकृय मूमिका खेल्नुपर्यो, मुख्यमन्त्री पोखरेलले फेसबुकमा लेखेका छन्।"
राष्ट्रियसभा उपाध्यक्षको प्रदेश उपसभामुखसँग भर्चुअल संवाद,"काठमाडौं : राष्ट्रियसभाकी उपाध्यक्ष शशिकला दाहालले सातै प्रदेशका उपसभामुखसँग भर्चुअल संवाद गरेकी छन्। बिहीबार उपाध्यक्ष दाहालले प्रदेशसभाका उपसभामुखसँग कोरोना भाइरस (कोभिड१९) रोकथाम, नियन्त्रण र उपचारको विषयमा छलफल गरेकी हुन्। दाहालले सम्बन्धित प्रदेश सरकारले गरिरहेका कार्य, प्रदेशसभाको समन्वय र संघीय संसदमार्फत संघीय सरकारलाई सुझावसमेत दिएकी छन्। दाहालसँगको भिडयो संवादमा प्रदेश १ कि उपसभामुख सरस्वती पोखरेल, प्रदेश नम्बर २ कि उपसभामुख उपमा कुमारी देव, बागमती प्रदेशकी उपसभामुख राधिका तामाङ, गण्डकी प्रदेशकी उपसभामुख सिर्जना शर्मा, प्रदेश नम्बर ५ की उपसभामुख कृष्णी थारु, कर्णाली प्रदेशकी उपसभामुख घर्ती विष्ट र सुदूरपश्चिम प्रदेशकी उपसभामुख निर्मला बडाल जोशीले आआफ्नो धारणा राखेका थिए।"
बैतडीमा ६ सयजनाको कोरोना रिपोर्ट 'नेगेटिभ',"बैतडी : बैतडीमा ६ सय जनाको कोरोना रिपोर्ट नेगेटिभ आएको छ । भारत तथा अन्य ठाउँबाट भित्रिएर क्वारेन्टाइनमा बसेकाहरुको कोरोना चेकजाँच गर्दा रिपोर्ट नेगेटिभ आएको स्वास्थ्य कार्यालयका प्रमुख योगेशप्रसाद भट्टले बताए । गत चैत २८ गते थ्रोट स्वाब संकलन गरिएका ४२८ जनामध्ये ४१९ जनाको कोरोना रिपोर्ट नेगेटिभ आएको र बाँकी ९ जनाको पुनः परीक्षण गर्नुपर्ने देखिएको उनले बताए । यस्तै विभिन्न स्थानीय तहमा क्वारेन्टाइनमा बसेका १८१ जनाको र्यापिड डाइग्नोस्टिक टेस्ट गर्दा उनीहरुको रिपोर्ट नेगेटिभ आएको स्वास्थ्य कार्यालयका कोभिड १९ सम्पर्क व्यक्ति भुवनप्रसाद जोशीले जानकारी दिए । उनले भने, 'हामीले थ्रोट स्वाब संकलन नभएका ठाउँमा आरडीटी गरेर कोरोनाको चेकजाँच गरेका छौं । यो जाँचबाट सबैको रिपोर्ट नेगेटिभ आएको हो।' जिल्ला अस्पताल बैतडीमा अहिलेसम्म २० जनाको कोरोना चेकजाँच गरिएकोमा सबैको रिपोर्ट नेगेटिभ भएको अस्पतालका प्रमुख डाक्टर बसन्तराज जोशीले जानकारी दिए । जिल्लाको पुर्चौंडी नगरपालिका ३४३, शिवनाथ गाउँपालिकाका १२, मेलौली नगरपालिकाका ४ र पञ्चेश्वर गाउँपालिकाको क्वारेन्टाइनमा बसेका ६६ जनाको थ्रोट स्वाब संकलन गरिएको र उनीहरु सबैको रिपोर्ट नेगेटिभ आएको हो । 'थ्रोट स्वाब संकलन गरिएका सबैको राष्ट्रिय जनस्वास्थ्य प्रयोगशालामा चेकजाँच गरिएको हो । त्यो रिपोर्ट अनुसार सबैको कोरोना रिपोर्ट नेगेटिभ आएको छ । यो खुसीको कुरा हो,'स्वास्थ्य प्रमुख भट्टले भने। यस्तै दशरथचन्द नगरपालिकाका २१, सुर्नया गाउँपालिकाका ४२, दोगडाकेदार गाउँपालिकाका २०, डिलाशैनी गाउँपालिकाका ५०, पाटन नगरपालिकाका ४ र सिगास गाउँपालिकाका २४ जनाको आरडीटी गर्दा सबै रिपोर्ट नेगेटिभ आएको हो । यस्तै अझै पनि १७७ जना जिल्लाका विभिन्न क्वारेन्टाइनमा बसीरहेका र उनीहरुको १४ दिन पुगेपछि र्यापिड डाइग्नोस्टिक टेस्ट गरिने स्वास्थ्य कार्यालयले जनाएको छ ।"
लकडाउन उल्लंघन गर्दै बर्दीमै गोरखा पुगेका सईलाई प्रहरीले फर्कायो,"गोरखा : लकडाउनका बेला बिनापासको गाडी चढेर गोरखा पुगेका प्रहरी नायब निरीक्षक पीके यादवलाई गोरखाको प्रहरीले बाटो बाटै फिर्ता गरेको छ। प्रहरीको बर्दीमै बा २१ च १२६१ नम्बरको स्कोरपियो चढेर गोरखा पुगेका सई यादवलाई बारकिलोबाट फिर्ता गरेको जिल्ला प्रहरी प्रमुख ओम अधिकारीले जानकारी दिए। सोधखोज गर्दा बर्दी लगाएर निजी काम गर्न आएको भन्ने बुझियो त्यसैले हामीले तत्काल त्यहीँबाट फर्कन आदेश गरेपछि उनी फर्किए, एसपी अधिकारीले भने, उनी बारकिलोबाटै फर्किएका छन्। सई यादव महानगरीय प्रहरीवृत्त कमलपोखरीमा कार्यरत हुन्। उनी नजिकका आफन्त उद्धार गर्न भन्दै बिहीबार युनिफर्ममै गोरखातर्फ गएका थिए। उनलाई गोरखा नगरपालिका ११ स्थित बारकिलोबजारमा सडक सुरक्षामा खटिएका युवाले गाडी रोकेर अघि बढ्न दिएका थिएनन्। लकडाउनका बेला अनियन्त्रित रुपमा मान्छेहरुको आवतजावत भएको भन्दै बिगत चारदिनदेखि यहाँका युवा सवारी निगरानीमा छन्।"
उदयपुरका ४४ जनाको कोरोना रिर्पोट नेगेटिभ,"उदयपुर : कोरोना भाइरस आशंकामा स्वाब परीक्षणमा पठाइएका उदयपुरका ७८ जनामध्ये हालसम्म ४४ जनाको परीक्षण रिर्पोट नेगेटिभ आएको छ । बाँकीको रिर्पोट आउन बाँकी छ । जिल्लाका विभिन्न स्थानीय तहका क्वारेन्टाइनमा कोविडको आंशकामा राखिएका ७ महिला र ३६ पुरुषको रिर्पोट नेगेटिभ आएको हो । स्वास्थ्य कार्यालय प्रमुख मोहन सुवेदीका अनुसार कटारी नपाको बेलसोतमा राखिएका ३ महिला र २३ जना पुरुष, चौदण्डीगढी नपाका १ महिला, त्रियुगा नपाका ३ महिला र ९ पुरुष, बेलका नपाका १ पुरुष र लिम्चुङ्गबुङ्ग गापाका ४ जना पुरुष गरी ४४ जनाको रिर्पोट नेगेटिभ आएको हो । कार्यालयको तथ्यांकअनुसार ८ महिला र ७० जना पुरुषको नमुना संकलन गरि पठाइएको छ । त्यसमध्ये चौदण्डीगढी नपाका २ पुरुष, त्रिनपाका १ महिला र २४ जना पुरुष, बेलका नपाका ३ जना र रौतामाई गापाको ५ जना पुरुषको रिर्पोट आउन बाँकी रहेको छ । त्यस्तै र्यापिड टेष्ट डाइनोस्टिक टेस्ट (आरडिटी) गरिएका ४ महिला र ५३ पुरुष गरी ५७ जनाको रिर्पोट नेगेटिभ आएको छ । सुवेदीका अनुसार चौदण्डीगढी नपामा ४ जना महिला र ६ जना पुरुष, त्रियुगा नपामा २९ जना पुरुष, बेलका नपामा १० जना पुरुष र रौतामाई गापाका ८ जनाको रिर्पोट नेगेटिभ आएको छ । उनले स्वाब परीक्षण र प्रारम्भिक चरणको परीक्षण रिर्पोट दुबैलाई मिलाउँदा हालसम्म १ सय १ जना रिर्पोट नेगेटिभ आएको छ । तर र्यापिड टेष्टमा कहिले कहीँ फरक पनि आउने भएकाले केहिलाई पुनः स्वाब परीक्षण गरिने बताए । आरडिटी किड जिल्लामा उपलब्ध भएपछि स्वास्थ्य कार्यालय, जिल्ला अस्पताल र सम्बन्धी स्थानीय तहका स्वास्थ्य शाखाका स्वास्थ्यकर्मीको टोलीले क्वारेन्टाइनमै पुगेर परीक्षण गरिएको उनले बताए।"
जाजरकोट बारेकोटका ५५ जनाको कोरोना रिपोर्ट 'नेगेटिभ',"जाजरकोट : जाजरकोटको बारेकोट गाउँपालिकामा गरिएको द्रुत परीक्षणबाट ५५ जनाको कोरोना रिपोर्ट नेगेटिभ आएको छ । भारत , खाडी मुलुकबाट हालै जिल्ला भित्रिएकालाई उनीहरुकै घरमा गएर द्रुत परीक्षण गर्दा सबैको रिपोर्ट नेगेटिभ आएको जाजरकोट अस्पतालका डाक्टर अमिन शाहले बताए । 'विदेशबाट आएका र संकास्पद ५५ जनाको परीक्षण गर्दा सबैको नेगेटिभ देखियो । 'यो खुसीको कुरा हो,' डा शाहले भने, 'किट थोरै भएकोले धेरैको परीक्षण गर्न सकिएन । जति गरियो सवै नेगेटिभ देखियो ।' कर्णाली प्रदेश सरकारको सहयोग र जाजरकोटका सातवटै स्थानीय तहको समन्वयमा स्वास्थ्य सेवा कार्यालय जाजरकोटले र्यापिड टेष्ट किडमार्फत कोरोनाको संक्रमण भए नभएको पत्ता लगाउन खोज सुरु गरेको छ । र्यापिड टेष्टमा कोरोना पोजिटिभ देखिए थप परिक्षणका लागि सुर्खेतस्थित प्रदेश अस्पतालमा रहेको प्रयोगशालामा परीक्षण गरिने छ । परीक्षणका लागि प्रदेश सरकारले तीन सय र्यापिड टेष्ट किड पठाएको छ । सात स्थानिय तह रहेको जाजरकोटमा प्रति पालिका बढीमा ६० किट लिएर स्वास्थ्यकर्मीको टोली संकास्पद खोज्दै गाँउ पुगेका छन् । लकडाउनको समयमा बाहिरबाट आएका र बाहिरी मानिसको सम्पर्कपछि क्वारेन्टाइनमा बसेकाको स्वास्थ्यकर्मीले होम क्वारेन्टाइनमै पुगेर स्वास्थ्य परीक्षण गरिएको डा शाहले बताए । परीक्षणको काम सबै स्थानीयका क्वारेन्टाइन र होम क्वारेन्टाइनमै भइरहेकोस्वास्थ्य सेवा कार्यालयले जनाएको छ । आरडिटी किट थोरै भएकोले थप परिक्षणका लागी माग गरिएको स्वास्थ्य सेवा कार्यालयका प्रमुख टिकाराम जैसीले बताए । आरडिटी गर्दा र्यापिड टेस्ट नेगेटिभ रिपोर्ट देखिएका व्यक्तिलाई घर पठाइने र पोजेटिभ देखिएकालाई क्वारेन्टाइनमै राखेर थप परीक्षण गरिनेछ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले विश्वव्यापी महामारीको रुपमा फैलिएको कोरोना भाइरस (कोभिड१९) को अपडेट दैनिक गराउँदै आएको छ । नियमित पत्रकार सम्मेलनमार्फत् मन्त्रालयका प्रवक्ता डा विकास देवकोटाले कोरोना अपडेटको विषयमा औपचारिक जानकारी दिँदै आएका छन् । बिहीबारको पत्रकार सम्मेलन प्राविधिक कारणले ढिला भएको मन्त्रालयले जनाएको छ । बिहीबारको पत्रकार सम्मेलन लाइभ
लकडाउनमै तनहुँ हाइड्रोको काम सुरु,"दमौली : तनहुँ जलविद्युत आयोजनाले लकडाउनकै अवधिमा काम थालेको छ । स्थानीय प्रशासन तथा जनप्रतिनिधिको अनुमतिपछि क्याम्पमा रहेका श्रमिकको उपयोग गर्दै आयोजनाले ऋषिङ १ झापुटारस्थित विद्युत गृहको निर्माणको काम केही दिन अघिबाट थालेको हो । चिनियाँ कम्पनी सीनो हाइड्रोले ठेक्का पाएको आयोजनाको विद्युत गृहको काम कोरोना संक्रमणको आशंकामा सरकारले लक डाउन घोषणा गर्नु अघिबाट नै प्रभावित थियो । चिनियाँ प्राविधिक र श्रमिकको बाहुल्यता रहेको आयोजनाका अधिकांश चिनियाँ नयाँ वर्ष मनाउनका लागि घर गएकै बेला सरकारले लक डाउनको घोषणा गरेको थियो । धेरैजसो कर्मचारी र श्रमिक गए पनि यहाँ बाँकी चिनियाँ र नेपाली श्रमिकले केही काम गरे पनि लकडाउनपछि सो काम पनि पूर्ण रुपमा रोकिएको थियो । तर सरकारले कोरोना जोखिममा पनि सतर्कता अपनाएर ठूला आयोजनाको काम गर्न सक्ने गरी बाटो खुला गरे पछि आयोजनाले क्याम्पभित्र रहेका चिनियाँ र नेपाली श्रमिकबाट काम अघि बढाएको साइट इञ्चार्ज अच्युतबाबु घिमिरेले बताए । 'हामीले बाहिर गएका श्रमिक ल्याउने कुरा भएन यहीं भएकालाई उपयोगमा ल्याएर काम गर्न ठेकेदारलाई भनेका छौं,' उनले भने, 'काम सुरु भएको छ ।' पहुँच सडक, विद्युत गृह क्षेत्रमा ड्रिलिङ, क्रसिङप्लान्ट तथा नदी नियन्त्रणका लागि ग्याबिन राख्ने लगायतका काम थालिएको उनले जानकारी दिए । ठेकेदार कम्पनीले विष्फोटनबाहेकका काम थालेको आयोजनाका प्रबन्ध सञ्चालक प्रदीपकुमार थिकेले बताए । 'अहिले विष्फोटनको काम गर्न मिलेन,' उनले भने त्यसबाहेक अहिले गर्न सकिनेस्तरको काम भैरहेको छ ।' आयोजनामा चिनियाँ प्राविधिक तथा श्रमिकसँगै नेपालीले पनि काम गर्दै आएका छन् । केही चिनियाँ नयाँ वर्ष मनाउने क्रममा उहीं फसे पनि केही लकडाउन पहिले आएका थिए । हाल २४ चिनियाँ तथा अन्य गरी ५० हाराहारिका श्रमिक र प्राविधिक ठेकेदार कम्पनीसँग छन् । उनीहरु सबै काममा खटिएको आयोजनाका वरिष्ठ अधिकारी तुलसी सापकोटाले बताए । 'सुरक्षा अपनाएर काम गर्दा ठेकेदारलाई पनि मर्का नपर्ने र काम पनि अघि बढ्ने भएकाले सरकारको अनुमतिमा काम गर्ने तयारी गरेका थियौं,' उनले भने ।"
राहत नपाउँदा विपन्न परिवार समस्यामा,"जाजरकोट : भेरी नगरपालिका ४ की चन्द्रकला नेपालीको घरमा आगो बल्न छोडेको छ । खानेकुरा केही नहुँदा उनी धेरै दिनदेखि भोकभोकै छन् । दैनिक ज्यालामजदुरी गरेर आफू र परिवारको पेट पाल्दै आएकी थिएँ । लामो लकडाउनले निकै समस्या भयो, उनले भनिन्, छोराछोरी भोक लाग्यो भन्छन् । के खुवाउँ ? रोगले भन्दा भोकले मरिएला जस्तो भो । उस्तै समस्या सोही ठाँउका दिलसरा शाही र रत्नबहादुर खड्काको अवस्था पनि छ । उनीहरुको चुह्लो बल्न छोडेको छ । बिहान बेलुका हातमुख जोर्न समस्या भए पनि राहत कसैले नदिएको र आफूहरुको पीडा कसैले नबुझेको उनीहरुको गुनासो छ । कोरोना भाइरस रोकथाम तथा नियन्त्रणका लागि भन्दै सरकारले लडकडाउन गरेको तीन साता बितिसकेको छ । यस अवधिमा दैनिक ज्यालामजदुरी गरी गुजरा चलाउँदै आएका परिवार काममा निस्कन पाएका छैनन् । जसका कारण उनीहरुको चुह्लोसमेत बल्न छोडेको छ तर खाद्यन्न ब्यवस्थापनको जिम्मेवारी पाएको स्थानीय सरकारले समयमा राहत नबाँड्दा विपन्न तथा ज्याला मजदुरी गर्ने परिवार निकै समस्यामा परेका छन् । लकडाउनका कारण आफु निकै समस्यामा परेको भेरी नगरपालिका ४ कि सीता भारतीले बताइन् । उनी एकल महिला हुन् । छोराछोरी सहित तीन जनाको परिवारलाई छाक टार्न निकै समस्या परिरहेको उनको भनाइ छ । घरमा न खाने अन्न छ । न किनेर खानलाई पैसा छ । दैनिक ज्याला मजदुरी गरेर पेट पाल्दै आएको उनको परिवार भोकभोकै बस्नु पर्ने अवस्थामा पुगेको छ । 'काम गर्न नपाएको तीन साता भयो । पैचो मागेर पेट पालिरहेका छौँ। कसरी बाँच्ने हो', उनले भनिन् । नगर सरकारले राहत नबाँड्दा वडा नम्बर ३ मा जिल्ला समन्वय समितिका सदस्य तेजविक्रम शाहले ८३ विपन्न परिवारलाई एक महिना पुग्ने खाद्यन्न निजी खर्चमा वितरण गरे । वडा नम्बर १ मा स्थानिय युवाहरुले चन्दा संकलन गरेर ६० परिवारलाई नुन तेल, दाल, चामल लगायतका खाद्य सामग्री विपन्न परिवारलाई वितरण गरे तर अन्य वडामा रहेका विपन्न र मजदुरलाई भने गुजरा चलाउन निकै समस्या परिरहेको छ । नगरसरकारले राहत दिने भनेको सुनेका थियौँ तर अहिलेसम्म पाएका छैनौँ। के खाएर बाँच्ने हो हामी त साह्रै समस्यामा पर्यौं भेरी नगरपालिका ४ का सर्वजीत सार्कीले पिडा सुनाउँदै भने, आधा पेट खाएर जेनतेन गुजरा चलाइरहेका थियौँ त्यही पनि सकियो अब के खाएर बाँच्ने हो । रोगको भन्दा भोगको चिन्ता छ । भेरी नगरपालिकाका १३ वटा वडामध्ये ११ वडाका विपन्न तथा ज्यालामजदुर गर्ने परिवारले कुनै पनि ठाँउबाट राहत पाएका छैनन् । उनीहरुले आफूहरु भोकभोकै परिरहेको गुनासो गरिरहेका छन् । 'चुनावको बेला यस्तो गर्छौं र उस्तो गर्छौं भनेर नेताहरु भोट माग्दै आउँछन् । हामीलाई समस्या परेको बेला कसैले फर्केर हेदैनन्', भेरी नगरपालिका २ का गणेश विकले गुनासो पोख्दै भने, सरकारले घर भित्रै बस हामी मर्न दिन्नौँ। खानेकुराको ब्यवस्था गर्छौं भनेर भनेको सुनेका छौँ तर खै अहिलेसम्म कसैले के समस्या छ भनेर सोधेनन् । खै काँहा छ सरकार ? भेरीमा मात्र होइन अन्य पालिकाको अवस्था पनि उस्तै छ । शिवालय र नलगाडका केही वडामा खाद्य वितरण गरिएको भए पनि अन्य पालिकामा तथ्यांक संकलनमै स्थानीय तह अलमलमा परेका छन् । माछा मार्ने तथा ज्याला मजदुरी गरेर गुजरा चलाउँदै आएका बादी परिवारसमेत समस्यामा परेका छन् । नलगाड ७ कालिमाटीमा बस्दै आएका १२ बादी परिवार खाद्य नपाउँदा भोकभोकै बस्नु पर्ने अवस्था आएको स्थानिय प्रजित बादीले बताए । उनले लकडाउनका कारण घरबाहिर निस्कन नपाएपछि आफूहरु साह्रै समस्यामा परेको बताए । लकडाउनकै कारण विपन्न बर्ग सुत्केरी, बालबालिका र बृद्धहरु पोषणयुक्त खान नपाउँदा यतिवेला समस्यामा छन् । 'पेटभरी खान त पाइँदैन के को पोषिलो पाउनु ?', स्थानीय विजा बादीले भनिन्, रोगको भन्दा भोकको पिर छ । गाँउका सबै परिवारको अवस्था उस्तै छ कसलाई दिने कसलाई नदिने कुशे गाँउपालिकाका अध्यक्ष हरिचन्द्र बस्नेतले गाँउपालिकामा तीन हजार सात सय घरधुरीमा तीन हजारलाई राहत दिनु पर्ने अवस्था भएकोले केही ढिलाई भएको बताए । 'तथ्यांक संकलन गरिरहेका छौँ केही दिनमै राहत प्याकेजको ब्यवस्था गर्दैछौँ', उनले भने, राहत वितरण आवश्यकताका आधारमा गर्ने गरी कर्मचारीलाई लगत संकलन गर्न निर्देशन दिएका छौँ। जिल्लाका जुनीचाँदे, बारेकोट, दशेरा, पजारु लगायतका स्थानमा रहेका खाद्य डिपोमा चामल नहुँदा पनि स्थानिय खाद्य संकटको चपेटामा परेका छन् । ढुवानीको जिम्मा लिएका ठेकेदारले समयमा ढुवानी नगर्दा ती डिपोमा चामल अभाव भएको हो । डिपोमा पनि चामल नभएको र गाँउमा पनि किनेर खाने खाद्यान्न पसल नहुँदा स्थानिय समस्यामा परेको जुनीचाँदे ५ का हिमाली शाहीले बताइन् । बारेकोटले स्थानिय स्तरमै खाद्यन्न खरीद गरेर विपन्नलाई राहत दिन वडा समितिलाई अख्तियारी दिएको छ । भने भेरी नगरपालिकाले तथ्यांक संकलन भैसकेको र कसरी राहत वितरण गर्ने भनेर बिहीबार बैठक बसेर निर्णय गरिने प्रमुख प्रशासकीय अधिकृत दलबहादुर घर्तीले बताए ।"
यार्सा गुम्बा खोज्न प्रतिबन्ध,"जोमसोम : हिमाली जिल्ला मुस्ताङका लेकमा चालु वर्ष यार्सा गुम्बा टिप्न रोक लगाइएको छ। प्रमुख जिल्ला अधिकारी वेदप्रकाश अर्यालयको अध्यक्षता बिहीबार बसेको जिल्ला विपत व्यवस्थापन समितिको बैठकले यार्सा गुम्बा टिप्न रोक लगाउने निर्णय गरेको हो। जिल्लाको वारागुङ मुक्तिक्षेत्र ,घरपझोङ र थासाङ गाउँपालिकाका विभिन्न लेकमा वैशाखादेखि असार मसान्तसम्म यार्सा गुम्बा टिप्ने सुरु हुन्छ। यार्सा संकलन गर्नेकार्य फुकुवा हुँदा जिल्ला बाहिरका मानिसको आउजाउ बढ्ने भएकाले तत्कालका लागि यार्सा टिप्न निषेध गरेको प्रमुख जिल्ला अधिकारी अर्यालले जानकारी दिए। विश्वव्यापी महामारीको रुपमा फैलिएको कोरोना भाइरस (कोभिड१९) को संक्रमण फैलिने जोखिम रहेको जनाउदै विपत व्यवस्थापन समितिले यार्सा टिप्न प्रतिबन्ध लगाएको प्रमुख जिल्ला अधिकारी अर्यालको भनाइ छ। हिमाली तथा उच्चपहाडी जिल्लाका उच्चलेकमा यार्सा गुम्बा पाइने गर्छ। मुस्ताङमा हरेक वर्ष यार्सा गुम्बा खोज्न रोल्पा, रुकुम, गोर्खा, धादिङ, बाग्लुङ र म्याग्दी जिल्लाका मानिस आउने गर्छन्।"
लकडाउनमा चिटिक्क पारिँदै राजधानी : २८ किमी सडकमा मार्किङ,"काठमाडौं : काठमाडौँका सडकहरुलाई चिटिक्क बनाउने काम भइरहेको छ । सडक व्यवस्थापनको अभिन्न अङ्ग मानिने सडक चिन्ह (मार्किङ) लगाउने काम भइरहेको छ । अहिलेसम्म जिल्लाभित्र कालोपत्र थपिएको (ओभर ले) झण्डै २८ किलोमिटर सडकमा चिन्ह लगाएको डिभिजन सडक कार्यालय काठमाडौँले जनाएको छ । लकडाउन का कारण सबै विकास निर्माण ठप्प हुँदा काठमाडौँका मुख्य र सहायक सडकमा चिन्ह लगाइएको हो । ती सबै स्थानमा सामाजिक दूरी कायम गरेर काम भएको डिभिजन सडक कार्यालय काठमाडौँका प्रमुख कुबेर नेपालीले बताए। धेरै जनशक्ति र उपकरण नचाहिने हुँदा यो समयमा समेत काम गरिएको उनले बताए। उपत्यकामा बालुवाटार, रामशाह पथ, सुन्धारालगायतका धेरै स्थानमा सडकमा चिन्ह लगाइएको छ। उनले भने, 'सामान्य अवस्थामा सवारीसाधनको चाप बढी हुने भएपनि अहिले सडक खाली हुँदा काम गर्न पनि सजिलो भयो ।' सडकका दुबै लेनमा ओभर ले भएका सडकमा मात्रै सडक चिन्ह लगाइएको हो। काठमाडौँ उपत्यकामा धेरै स्थानमा ओभर ले को काम लकडाउन का कारण ठप्प छन् । तीनकुनेगौशाला लगायत एकातिर काम सकिएर अर्काे लेनतर्फ गर्न बाँकी रहेकाले त्यस्ता सडकमा भने चिन्ह लगाइएको छैन । उनले भने, 'अर्काे लेनमा कालोपत्र गर्दा रङ्ग जाने हुनाले अहिले नगरिएको हो ।' लकडाउन का समयमा सडक चिन्ह लगाउने कामका कारण उपत्यकाका सडक चिटिक्क देखिएका छन् । एकातर्फ सवारीसधानको चाप कम र अर्का्तिर भर्खर कालोपत्र भएका सडकमा पोतिएका सडक चिन्हले उपत्यकाको मुहार नै फेरिएको छ । लकडाउन मा काम गर्दा कतै अवरोध आउँछ कि भन्ने अन्यौल भएपनि अहिले यो कामले धेरैको प्रशंसा पाइरहेको छ । सडक चिन्हका कारण यात्रु र चालकसँगै ट्राफिक प्रहरीलाई समेत सडक व्यवस्थापन गर्न सजिलो हुने गरेको छ । रासस"
हराएको १७ दिनपछि मृत फेला,"रुकुम : रुकुम पश्चिममा एक युवा १७ दिनपछि मृत अवस्थामा फेला परेका छन् । १७ दिनअघि सम्पर्कविहीन भएका जिल्लाको मुसीकोट नगरपालिका६ का २३ वर्षीय रमेश खड्काको शव बिहीबार फेला परेको प्रहरीले जानकारी दिएको छ । नगरपालिका१ खौलीको भीरमा अड्केको अवस्थामा उनको शव फेला परेको जिल्ला प्रहरी कार्यालय रुकुम पश्चिमका प्रमुख प्रहरी नायव उपरीक्षक ठगबहादुर केसीले जानकारी दिए । युवालाई खोज्ने क्रममा बुधबार शव भेटिए पनि बिहीबार मात्रै निकालिएको उनले बताए । प्रहरी, आफन्त तथा स्थानीयले शव निकालेका थिए । शव गलिसकेको अवस्थामा भीरमा भेटिएको डिएसपी केसी बताए । उनको मृत्यु भएको कारण बारे भन्ने अनुसन्धान भइरहेको प्रहरीले बताएको छ । गत चैत्र १७ गते घरबाट बुबा र काकासँगै जंगल गएका उनी बेलुका घर नफर्केपछि सोही दिनदेखि नै खोजी सुरु भएको थियो । बाटोभन्दा अन्दाजी ९ सय मिटर तल उनको शव रहेको बताइएको छ ।"
"लकडाउन सास्ती : क्रेट सिरानी, कुर्सीमा निन्द्रा (फोटो फिचर)","काठमाडौं : मान्छे किन निदाउनुपर्छ ? यो प्रश्न चिकित्सकलाई गर्ने भने जवाफ हुन्छ, स्वास्थ्यका लागि निन्द्रा आवश्यक छ। आज विश्व स्वास्थ्यको लडाईंमा छ। ठूलो महामारीसँग विश्व समुदायले संघर्ष गर्दै गर्दा मानिसको सामान्य दैनिकीमा ठूलो फेरबदल आएको छ। सरकारले विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम र नियन्त्रणका लागि चैत ११ गतेबाट लकडाउन गरेपछि विश्वका मानिसको जस्तै आम नेपालीको जनजीवन फेरिएको छ। लकडाउनले दिनभर काम गर्ने र रातभर आराम गर्ने दैनिकी बिथोलिएको छ। अत्यावश्यक कामबाहेक सबै क्रियाकलाप ठप्प छन्। अत्यावश्यक तरकारी र खाद्यान्न बजार र पसलसमेत निश्चित समयमात्र खुल्छन्। भिडभाड हुने कालीमाटी र बल्खु तरकारी पसलमा पुग्दा बिहीबार फरक दृश्य देखिए। २३ औं दिनको लकडाउन सामना गरिरहेका व्यापारी कोही कुर्सीमा बसेर क्रेटलाई सिरानी बनाएर निदाइरहेका थिए। कोही भने सधै तरकारी फिजाउने ठाउँमा सुतेर शरीरलाई आराम दिइरहेका थिए। २०७६ चैत ११ गतेदेखि सुरु भएको लकडाउन २०७७ वैशाख ४ गतेसम्म आइपुग्दा तरकारी बजारमा थोरै चहलपहल फरक दृश्य देखिन्छन् । दिउँसो तरकारी बजारमा मस्त सुतिरहेका व्यपारी साँझ बिहान भनेर व्यापारमा व्यस्त हुन्छन् । बिहीबार तरकारी बजारमा देखिएका दृश्यलाई अन्नपूर्णकी फोटो पत्रकार सुनिता डंगोलले आफ्नो लेन्समा कैद गरेकी छन्।"
कोरोना जाँच्न नयाँभन्दा पुरानै मेसिन भरपर्दाे,"पोखरा : कोरोना भाइरसको त्रास फैलिएपछि काठमाडौंको टेकुमा कोभिड १९ जाँच्न थालिसकिएको थियो। अरु प्रदेशबाट पनि परीक्षण गर्ने भनेर सरकारले चीनबाट स्वास्थ्य सामग्री झिकायो। कोभिड १९ जाँच्ने मेसिन अरु प्रदेशमा बाँडिसक्दा गण्डकीमा भने एक दिन ढिला पीसीआर मेसिन आइपुग्यो। घरासयी र साना कार्यालयको प्रयोजनमा चलाइने कम्प्युटर प्रिन्टर जत्रैजत्रै आकारको पीसीआर मेसिन बोकेर टोली काठमाडौंबाट हेलिकप्टरमा पोखरा झर्यो। धमाधम पोखरामै कोभिड१९ जाँच्न सुरु हुने विश्वास पलायो। त्यसअघि भने कोरोना जाँच्ने उपायसमेत पोखरामा नभएको भनेर एककिसिमको निराशा थियो। जसै पोर्टेबल पीसीआर मेसिन हेलिकप्टरबाट झारियो चैतको १८ गतेदेखि पोखरामा कोरोना भाइरस जाँच भइरहेको छ। तर चीनबाट सरकारले मगाएर पठाएको त्यो पीसीआर मेसिनभन्दा यहीं भइरहेको पुरानै मेसिन बढी काम लाग्दो र भरपर्दा देखिएको छ। पश्चिमाञ्चल क्षेत्रीय अस्पतालभित्रैको क्षेत्रीय प्रयोगशालामा नयाँ र पुरानो दुवै मेसिन छ। उक्त प्रयोगशालाका प्राविधिक शंकर भण्डारी भन्छन्, पुरानो मेसिनमा २३ महिनादेखि एचआइभीको भाइरल लोड पनि हुन सकेको थिएन, माथिबाटै इन्जिनियर आएर हेर्नुपर्ने थियो, इन्जिनियर आएका थिएनन्। राष्ट्रिय एड्स रोग नियन्त्रण केन्द्रले २ वर्षअघि नै क्षेत्रीय अस्पतालको प्रयोगशालालाई उक्त मेसिन दिएको थियो। मेसिन आएको १ वर्षपछि मात्रै त्यो सञ्चालनमा आयो। एड्स रोग लाग्ने एचआइभी भाइरस र हेपाटाइटिस संक्रमणको जाँच उक्त मेसिनबाट हुँदै आएको थियो। यस्तो मेसिन छ भनेर राष्ट्रिय प्रयोगशालालाई भनिरहेकै थियौं, क्षेत्रीय प्रयोगशालाका प्राविधिक भण्डारीले भने, काठमाडौंको विज्ञ टोलीले रीएजेन्ट (रसायन)लिएर आएपछि त्यो रसायन काम लाग्यो, मेसिनले रिपोर्ट दियो। प्रयोगशालाकी अर्की प्राविधिक सिर्जना देवकोटाका अनुसार पुरानो पीसीआर मेसिनसँगै एक्ट्र्याक्सन मेसिनचाहिँ बिग्रिएको थियो। त्यो बनाउन इन्जिनियर आइपुगेका थिएनन्। अहिले पनि एक्ट्र्याक्सनको काम म्यानुअल्ली नै गरी रोटरजिन पीसीआर मेसिनबाट रिपोर्ट निकालिएको उनले सुनाइन्। पोखरामा कोरोना जाँच्ने भनेर राष्ट्रिय जनस्वास्थ्य प्रयोगशालाबाट पठाइएका वीर अस्पतालको प्रयोगशालामा कार्यरत अनुवांशिक विज्ञ (जेनेटिक एक्पर्ट) श्रीराम बास्तोला पुरानो मेसिन रोटरजिन पीसीआरबाट धेरै जाँच भइरहेको बताउँछन्। उनको टोलीले काठमाडौंबाट ल्याएको रीएजेन्ट (रसायन) प्रयोग गर्दा पुरानो मेसिनले नतिजा दिएको थियो। उनी भन्छन्, नयाँ पीसीआर मेसिनले एक घन्टामा एउटा नजिता दिन सक्छ, दिनमा बढीमा १२ वटा रिपोर्ट दिन सकिन्छ। उनकै भनाइमा पुरानोबाट भने सयवटाभन्दा धेरै परीक्षण गर्न सक्छ। तर मेसिनमा नमुना राख्नुभन्दा अघि धेरै प्रक्रिया पूरा गर्नुपर्छ। त्यस्तो प्रक्रिया पूरा गरेर नमुना मेसिनमा राखेको ९० मिनेटमै नतिजा आउँछ। त्यसपछि नतिजा विश्लेषण गर्नुपर्छ। पुरानो मेसिनमा एकैपटक ७२ वटा नमुना राख्ने क्षमता भएको जानकारी बास्तोलाले दिए। अहिलेसम्म ४२१ वटा पीसीआर परीक्षण भइसकेको गण्डकी स्वास्थ्य निर्देशनालयले जनाएको छ। बढी क्षमताको पुरानो मेसिनकै कारण यतिका परीक्षण सम्भव भएको बास्तोला बताउँछन्। भन्छन्, क्षमताका हिसाबले पनि पुरानै मेसिन भरपर्दाे छ, अरु कुराले पनि। उनले नयाँ मेसिन खासविशेष रसायन राख्नुपर्ने खाले हो। उनकै भाषामा त्यस्तो मेसिनलाई क्लोजप्लेटफर्म भनिन्छ। पुरानो भने ओपन प्लेटफर्म हो। जसमा खास विशेष कम्पनीकै रसायन राख्नुपर्छ भन्ने हुँदैन। काठमाडौंको वीर अस्पतालमा जागिरे भए पनि विज्ञ बास्तोला पोखरा फूलबारीका रैथाने हुन्। १८ गते हेलिकप्टरमा पीसीआर मेसिन र रसायन लिएर आएदेखि उनको बसाइ भने घरमा छैन। होटलमा बस्ने बन्दोबस्ती सरकारले नै मिलाएको छ। उनी होटलबाटै प्रयोगशाला आउजाउ गरिरहेका छन्। भन्छन्, परिवारबाट कुनै अब्जेक्सन छैन। वीर अस्पतालको छात्रवृत्तिमा कोलम्बो विश्वविद्यालयबाट जेनेटिक डाइग्लोस्टिक विषयमा स्नातकोत्तर गरेका उनी क्षेत्रीय प्रयोगशालामा कति दिन खटिनुपर्ने हो उनैलाई थाहा छैन किन भने कोरोना भाइरसको संत्रास कहिलेसम्म रहन्छ कसैलाई पत्तो छैन। अनुवांशिक वैज्ञानिक बास्तोला अहिले क्षेत्रीय अस्पतालका प्राविधिकलाई काम सिकाउने, नतिजा विश्लेषण गर्ने काममा खटिन्छन्। प्रयोगशाला प्रवेश गर्दा सधैं यहाँ संक्रमण छ भन्ने मनमा भइहाल्छ, तर पहिलादेखि नै हेपाटाइटिस जस्ता संक्रमित रोगको परीक्षण गर्दै आएको हुँदा कोरोनासँग त्यस्तो डर त लागेको छैन, उनले आत्मविश्वास जताए।"
कोरोना परीक्षणः तनहुँका ४७३ जनाको रिपोर्ट नेगेटिभ,"दमौली : तनहुँमा कोरोनाको आशंकामा परीक्षण गरिएका ४ सय ७३ जनाकै नतिजा नेगेटिभ आएको छ । जिल्लाभरका १० स्थानीय तहमा केही दिनयता थालिएको द्रुत परीक्षणका क्रममा नमूना संकलन गरिएका सबैको रगत परीक्षण नतिजा नेगेटिभ आएको स्वास्थ्य कार्यालय तनहुँले जनाएको छ । सरकारले विदेशबाट आएका तथा संदिग्धसँग सम्पर्कमा रहेकाको द्रुत गतिमा परीक्षण गर्न थालेयता जिल्लाका स्थानीय तहका स्वास्थ्य एकाईमार्फत पनि परीक्षण थालिएको छ । यस्तो र्यापिड टेष्टका क्रममा हालसम्म कसैमा पनि कोरोना पोजेटिभ नतिजा आएको छैन । कार्यालयका अनुसार चार दिनयता सबै तहमा विदेशबाट आएका व्यक्तिहरुको परीक्षण गरिएको छ । कोरोनाको संक्रमण देशमा देखिए यता जिल्लाभर गरिएका र्यापिड तथा स्वाब परीक्षण कुनैमा पनि संक्रमण भेटिएको छैन । दुई साता अघि विदेशबाट आएका चार सय २२ पुरुष तथा ५१ महिलाको नमूना परीक्षण गरिएकामा कसैको पनि पोजिटिभ नतिजा नआएको स्वास्थ्य कार्यालय प्रमुख शंकरबाबु अधिकारीले बताए । उनका अनुसार यो परीक्षण अझै केही दिन चल्नेछ । प्रदेश सरकारमार्फत आएको ६ सय ४० र्यापिड परीक्षण किट स्थानीय तहमा वितरण गरेपश्चात परीक्षण थालिएको उनले बताए । स्थानीय तहका अस्पताल तथा स्वास्थ्य एकाईमा यस्ता व्यक्तिको नमूना परीक्षण गरिएको अधिकारीले बताए । 'आवश्यकताका आधारमा अरुको पनि परीक्षण गर्नेछौं,' उनले भने । बन्दीपुर गाउँपालिकाका अध्यक्ष पूर्णसिं थापाले बन्दीपुर अस्पतालमा पनि परीक्षणको व्यवस्था गरिएको बताए । उनका अनुसार बन्दीपुरमा १५ जनाको परीक्षण गरिएको छ । जिल्लामा सबैभन्दा धेरै व्यास नगरपालिकामा ९१ जनाको परीक्षणा गरिएको छ । सबैभन्दा कम आँबुखैरेनी गाउँपालिकामा १४ जनाको नमूना परीक्षण गरिएको छ । यसअघि नै जिल्लाबाट हालसम्म १२ जनाको स्वाब संकलन गरेर पोखरास्थित क्षेत्रीय प्रयोगशाला पठाइएको थियो । यसका अलावा एक जनाले आफैं गएर पोखरामा नमूना दिएका थिए । उनीहरुमा पनिकोरोना नेगेटिभ देखिएको थियो । पछिल्लो समय विभिन्न मूलुकबाट आउनेको संख्या अधिक रहेकाले तनहुँमा कोरोना संक्रमणको त्रासमा जिल्लाका धेरै गाउँ तथा टोलमा नचिनेका व्यक्तिका लागि यात्रा रोक्न बारबेर गरिंदै आएको छ । तर धेरै परीक्षणमा नतिजा नेगेटिभ आए पछि जिल्लावासीमा केही राहत दिएको छ । तर पनि अझै सचेतता अपनाउनु पर्ने भन्दै प्रशासनले लक डाउनमा कडाइ गरिरहेको छ ।"
कोरोना भाइरस परीक्षण कसरी हुन्छ ?,"काठमाडौं : विश्वभर महामारीको रुप लिएको कोरोना भाइरसको परीक्षण कसरी हुन्छ ? भन्ने जिज्ञासा यतिबेला सबैमा उत्पन्न गराइदिएको छ। कोरोना संक्रमण भएनभएको परीक्षणबाट मात्र यकिन गर्न सकिन्छ । कोरोना भाइरस पत्ता लगाउन दुई प्रकारका परीक्षण गरिन्छ। रियल टाइम (आरटी) पीसीर र द्रुत परीक्षण किट (र्यापिड डाइग्नोस्टक टेस्ट )। (आरटी) पीसीर विधि भनेको शरीरमा भाइरस भए नभएको पत्ता लगाउने विधि हो।कोरोना भाइरस मानिसको शरीरिभत्र थुकको छिट्टामार्फत मुख ,नाक र आँखाबाट प्रवेश गर्छ। त्यसपछि करिब ५ देखि ७ दिनसम्ममा शरीरमा भाइरसको संख्या वृद्धि भइसक्छ र यो बेला मानिसको घाँटी,नाक वा सासनलीबाट खकारको नमूना लिई आरटी पीसीआर विधिबाट परीक्षण गर्दा भाइरस देखिन्छ। यो भाइरस दोस्रो हप्तामा अत्याधिक रुपमा शरीरमा फैलिन्छ। अनि तेस्रो हप्तादेखि विस्तारै कम हुँदै जान्छ। त्यसैले आरटी पीसीआर विधिले जाँच गर्दा तेस्रो हप्तादेखि भाइरस कम देखिने वा नदेखिने पनि हुनसक्छ। तर शरीमार भाइरस प्रवेश गरेपछि यो भाइरस विरुद्धको एन्टीबडी विकास हुन थाल्छ। हालसम्मको अध्ययनअनुसार भाइरस प्रवेश गरेको ७ दिनदेखि 'एम' नामको एन्टीबडी बन्छ,यस्तो आइजीएम करिब एक महिना सम्ममा कम हुँदै जान्छ र करिब १४ दिनदेखि आइजी 'जी' नामको एन्टीबडी उत्पन्न हुन्छ। जुन केही लामो समयसम्म रहनसक्छ। आइजीएमले संक्रमण भएको संकेत गर्छ भने आइजीजीले संक्रमणको केही पुरानो हो भन्ने बुझाउँछ।। हाल कोरोना परीक्षणको लागि प्रयोग हुने र्यापिड डाइग्नोस्टिक किट (आरडीटी )ले पनि कोरोना विरुद्धको यही एन्टीबडी देखाउने हो। त्यसैले द्रुत परीक्षण विधिबाट परीक्षण गर्दा पोजेटिभ देखिए कम्तिमा एक हप्ताअघि नै कोरोनाको संक्रमण भएको भन्ने बुझिन्छ। किनभने कोरोनाको एन्टीबडी विकास हुन कम्तिमा ७ दिन लाग्छ। त्यसैले कोरोना संक्रमण भएको सुरुको अवस्थामा र्यापिड डाइग्नोस्टिक किटबाट जाँच गर्दा पोजेटिभ देखिन सक्छ। त्यसैले कोरोना संक्रमणको सुरुको हप्तामा आरटी पीसीआरबाट र दोस्रो हप्ता कटेपछि र्यापिड डाइग्नोस्टिक किटबाट परीक्षण गर्दा पोजिटिभ देखिने संभावना बढी हुन्छ। साधारणतय,आरडीटीबाट नेगेटिभ आएको तर आरटी पीसीआर जाँचबाट पोजिटिभ देखिएमा कोरोना संक्रमणको सुरुको अवस्था हो।दुवैमा पोजेटिभ आए कम्तिमा पनि दुई हप्ता अघि संक्रमण भएको भन्ने बुझिन्छ। आरुटीडी पोजिटिभ र आरटी नेगेटिभ भए कम्तिमा ३ हप्ता अगाडि कोरोना संक्रमण भएको थियो र यसको विरुद्धको प्रतिरक्षा गर्ने एन्टीबडी उत्पादन भएको भन्ने बुझिन्छ। आरटीडी विधिबाट परीक्षण गर्दा नेगेटिभ भन्ने वित्तिकै कोरोना संक्रमण छैन भन्न मिल्दैन। आरटिडीबाट परीक्षण गर्दा नेगेटिभ तर निजको कोरोना संक्रमित व्यक्तिसँग संसर्ग वा सम्पर्क भएको ३ हप्ता काटेकोछै भने एक हप्तापछि पुन: आरटीडी गराउनुपर्छ। त्यस्ता व्यक्तिहरु जो संक्रमित व्यक्तिको संसर्गमा आएका छन् उनहरुको आरटी पीसीआर विधिबाट परीक्षण गर्नुपर्छ। स्रोत : स्वास्थ्य तथा जनसंख्या मन्त्रालयको फेसबुकबाट"
भक्तपुर छिर्ने सवारीसाधन डिसइन्फेक्सन (फोटो फिचर),"भक्तपुर : अरनिको राजमार्गको साँगा र जडिबुटी नाका भइ भक्तपुर प्रवेश गर्ने सवारीसाधनलाई बिहीबारदेखि निसंक्रमण (डिसइन्फेक्सन) गर्न सुरु गरिएको छ । जिल्ला विपद् व्यवस्थापन समितिको बुधबार बसेको बैठकले भक्तपुर प्रवेश गर्ने प्रमुख चार नाकामा सवारीसाधन निसंक्रमण गर्ने निर्णय गरिएको थियो । सोही निर्णयानुसार नेपाल रेडक्रस सोसाइटी भक्तपुर जिल्ला शाखाले सम्बन्धित नगरपालिकासँग समन्वय गरेर सवारीसाधन निसंक्रमण गर्ने कार्य गरेको छ । उक्त कार्यको लागि साँगा र जडिबुटी नाकामा तीनतीनजना स्वयम्सेवक परिचालन गरिएको भक्तपुर रेडक्रसका सभापति मनोजकुमार थापाले जानकारी दिए । जिल्ला विपद् व्यवस्थापन समितिको निर्णयानुसार भक्तपुर प्रवेश गर्ने अन्य नाका भइ आउने सवारीसाधनसमेत निसंक्रमण गरिने उनको भनाइ थियो ।जिल्ला विपद् व्यवस्थापन समितिले सम्बन्धित नगरपालिकाको सहयोगमा रेडक्रसले भक्तपुर प्रवेश गर्ने सवारीसाधन निसंक्रमण गर्ने निर्णय गरेको थियो, सभापति थापाले भने, सोहीअनुसार बिहीबार साँगा र जडिबुटी नाका भएर भक्तपुर प्रवेश गर्ने सवारीसाधनहरु निसंक्रमण गर्ने कार्य सुरु भएको हो । रेडक्रसका स्वयम्सेवकहरुले साँगा र जडिबुटी नाका भएर आउने सम्पूर्ण सवारीसाधनको भित्र र बाहिर जीवाणुनाशक विषादी स्प्रे गरेर निसंक्रमण गर्ने गरेका छन् ।"
मेरै घर मेरो मञ्च मा नाटक,"काठमाडौं : संसारभरि फैलिएको कोरोना भाइरसका कारण लगभग संसारका मानिस सबै भयकम्पित छन्। नेपाल पनि यसको असरबाट पर रहन सकेन। विद्यालय समयअगावै बन्द भए। एसईई परीक्षानै स्थगित भयो। मानिस आआफ्ना गाउँ फर्किए। केही बालबालिका मामाघर गए। सरकारले लकडाउन घोषणा गर्याे। सबैजना घरभित्रै बसिरहेका छन्। घरभित्र बस्दा बस्दा थकान, दिग्दारीको अवस्था सिर्जना भएको छ। खेलिरहनु पर्ने, उफ्रिरहनु पर्ने बालबालिकालाई झन् के भयो ?उनीहरू कोठाभित्रै कसरी बसिरहेका होलान् ?यही अवस्थालाई मध्यनजर गर्दै स्कुल थिएटर नेपाल र लालाबालाले मेरै घर मेरो मञ्च छोटा नाटकहरूको महोत्सव घोषणा गर्याे। जसमा बालबालिकाले आफ्नै घरमा बसेर, घरको कौसी, कोठा, बेड, छाना जहाँ सम्भव हुन्छ त्यहीँ जे उपलब्ध हुन्छ त्यही सरसामानसँग नाटक बनाउनु पर्ने हुन्छ। नाटकमा अरू परिवारमा सदस्यहरूले पनि अभिनय गर्न सक्नेछन्। नाटक अवधि ३ मिनेटदेखि ५ मिनेटसम्मको हुनु पर्नेछ। जानकारी फेसबुकमा देख्नेबित्तिकै धेरै बालबालिका उत्साहित भए।नाटक बनाउन सुरु गरे।हामीले करिब ३० वटा नाटक प्राप्त गरेको छौं, स्कुल थिएटर नेपालका संस्थापक निर्देशक टंक चौलागाईंले भने। उनका अनुसार, विशाल न्यौपाने र तिर्सना पान्डेले गुल्मीबाट, कश्यप ज्ञवालीले पाल्पाबाट, दिब्बेस पौडेलले बुटवलबाट, सविना विश्वकर्माले दमकबाट, सम्पन्न दाहालले गोर्खाबाट, अविरल काफ्लेले सुनसरीबाट, गरिमा विश्वकर्माले गाईघाटबाट, क्विनचम जोशी, प्रसन्न हुमागाई, सिजन बस्नेत, शुभेच्छा तिमल्सिना, अञ्चित ढुंगाना, आभा खड्का, रिजुल ओझा, साध्या भट्ट, सुविज्ञराज खरेल, सुयशा खनाल, आरेम श्रेष्ठ, सुरभी बर्तौला आदि बालबालिकाले उपत्यकाबाट नाटक पठाएका छन्। बालबालिकासँग अभिभावकले मज्जाले अभिनय गरेका छन्।यी नाटक लालाबालाको फेसबुक पेजमा हेर्न सकिने छ। ती नाटकबाट उत्कृष्ट पाँचवटा नाटक छान्नेछौं, चौलागाईंले भने।उनका अनुसार, निकै धेरै अभिभावक पनि उत्साहित छन्। उपत्यका बाहिरबाट धेरै नाटक आएका छन्। श्रीलंकाबाट पनि नाटक प्राप्त भएको छ। प्राप्त भएका नाटकलाई हरेक दिन बिहान बेलुका एक एकवटा नाटक पोस्ट गरिने उनको भनाइ छ।"
६५ लाख बराबरको राहत सहयोग,"काठमाडौं : डेनमार्कको गैह्रसरकारी संस्था डीसीए नेपालले स्थानीय संस्थाको सहकार्यमा विभिन्न जिल्लामा लगभग ६५ लाख बराबरको राहत तथा स्वास्थ्य सामग्रीको वितरण गरेको छ। कञ्चनपुर, बर्दिया, बाँके, दैलेख, कैलाली र डोटी जिल्ला गरी १५ सय ६६ घर परिवारलाई स्थानीय सरकारले तोके बमोजिमको खाद्य सामग्री वितरण गरेको छ। विभिन्न पालिकाको समन्वयमा क्वारेन्टाइनका लागि १४० बेड बनाउन पुग्ने सामग्री, ५७ पीपीई सेट, १२ थर्मल गन, २७१ लिटर स्यानिटाइजर, १६१ प्याकेट चिकित्सा ग्लोभ्स, १७६३ स्यानेटरी प्याड, १०६२० सावुन तथा १०० सेट बाल्टिन र जग वितरण गरिसकेको छ। यी सबै सामग्री आवश्यकता अनुसार विभिन्न समुदाय, क्वारेन्टाइन सेन्टर तथा स्वास्थ्य संस्थाहरुमा पुर्याइसकेको पालिकाहरुले जनाएका छन्। हामीले सरकारले तोकेको एकद्वार प्रणालीमार्फत नै सबै सामग्री पालिकालाई हस्तान्तरण गरेका हौं, डीसीए नेपालका मानवीय सहायता तथा विपद् जोखिम न्यूनीकरण म्यानेजर, दिनेश गुरुङले भने। डिसिएले थप सहयोगका लागि पालिकासँग समन्वय भइरहेको बताएको छ। महामारीसँग लड्न सरकारको एक्लो प्रयासले मात्रै पुग्दैन, त्यसैले हामीले अपील गरे अनुसारनै उहाँहरुले सहयोग गरिरहनुभएको छ, दैलेख जिल्लाको आठबिस नगरपालिकाका मेयर खड्गराज उपाध्यायले भने। राहत तथा स्वास्थ्य सामग्रीका साथै डीसीए नेपालले स्थानीय रेडियोसँग सहकार्य गर्दै साझेदारी नामको रेडियो कार्यक्रम पनि उत्पादन तथा प्रशारण गर्दै आएको छ।"
नौवहिनी गाउँपालिकाले मजदुरलाई काम गर्न दिने,"प्यूठान : नौवहिनी गाउँपालिका प्यूठानले दैनिक ज्यालादारीमा काम गर्ने मजदुरलाई सुरक्षित भएर काम गर्न दिने भएको छ। गाउँपालिकामा निर्माणधिन अवस्थामा रहेका विभिन्न योजना र व्यक्तिगत घर निर्माणमा आवद्ध श्रमिकलाई आफू सुरक्षित हुने गरी निश्चित शर्त राखेर काममा फर्काउन अनुमति दिने भएको हो। सम्बन्धित योजनाका निर्माण व्यवसायी, उपभोक्ता समिति र घरधनीले श्रमिकलाई सुरक्षित रुपमा काममा लगाए, नलगाएको बारेमा अनुगमन गरिने गाउँपालिका अध्यक्ष शिव रिजालले जानकारी दिए। काम गर्दा कम्तीमा साढे तीन मिटरको दूरी कायम हुनुपर्ने, मजदुर स्थानीय रुपमै बसोवास गरेको हुनुपर्ने, कम्तीमा डेढ महिना गाउँदेखि बाहिरका मजदुर काममा संलग्न हुन नपाउने लगायत शर्त गाउँपालिकाले राखेको रिजालले बताए। अनुमती दिएपछि फाट्टफुट् केही योजनासमेत सुचारु भएका छन्। रिजालका अनुसार खवाङ, स्यालीवाङको विद्यालय भवन निर्माण, लुङको कुल घर निर्माण, फोप्लीको सामुदायिक भवन र केही व्यक्तिले अनुमति लिएर आफ्नो निजी घर निर्माण गरिरहेका छन्। ठण्डा आधारभूत विद्यालय नौवहिनी गाउँपालिका३ खवाङको विद्यालय भवन निर्माण गरिरहेका उपभोक्ता समितिका अध्यक्ष वीरबहादुर बुढामगरले मजदुरलाई सुरक्षित बनाएर काममा लगाएको जानकारी गराए। उनले कार्यस्थलमा राखेको सिमेन्ट खेर जाने देखिएपछि काम शुचारु गरिएको बताए। पूर्वाधार विकास कार्यालय रोल्पा मार्फत स्रोन्नती भइरहेको बाग्दुलाबाहाने खण्डको सडक समेत डोजर चालक र सहचालक मात्र उपस्थित भएर काम थालेका छन्। दैनिक ज्यालादारीमा काम गर्ने मजदुरहरुलाई दाल, चामल, नुनतेल दिएर मात्र दिगो समाधान नहुने देखिएपछि सुरक्षित भएर काम गर्नका लागि गाउँपालिकाले अनुमति दिएको हो। गाउँपालिकाले गाउँका ७६ जना घरपरिवारलाई राहत वितरण गरेको छ।"
दाङ र रोल्पा हिँडेका १५ मजदुरको उद्धार,"ललितपुर : घर जान भन्दै हिँडेका भक्तपुरको जगातीस्थित ईट्टाभट्टामा काम गर्ने १५ मजदुरको प्रहरीले उद्दार गरेको छ। महानगरीय प्रहरी परिसर ललितपुरका प्रमुख टेकप्रसाद राईका अनुसार दाङ र रोल्पा जान पैदल हिँडिरहेको अवस्थामा ललितपुरको महालक्ष्मी नगरपालिका ८ बाट उद्दार गरेको हो। लुभु, सिमथलीबाट लुभु प्रहरी कार्यलयका प्रमुख धिरेन्द्र थपलियाको टोलीले अलपत्र अवस्थामा रहेका मजदुरको उद्दार गरेर कार्यलयमा ल्याएर खाना खुवाएको बताए। दिवा खाजाको व्यवस्था गरेर उनीहरुलाई बस्दै आएको स्थानमा फिर्ता गरेर राहतको लागि समेत सम्बन्धित निकायसँग समन्वय गरिदिएको राईले बताए।"
पाल्पामा बाहिरी जिल्लाको तरकारीमा रोक,"तानसेन : बिहीबारदेखि पाल्पामा बाहिरी जिल्लाको तरकारी खरिद बिक्रीमा रोक लगाएको छ । कोरोना भाइरस सक्रमण जोखिमबाट बच्न र बचाउन भन्दै अन्तर जिल्लाबाट हुने तरकारी दूध जन्य पदार्थमा खरिद तथा आयतमा रोक लगाएको हो । लकडाउनको समयमा पनि तराई तथा भारतीय बजारबाट दिनहुँ पाल्पामा तरकारी आइरहेकोले भाइरस सक्रमणबाट बच्न हाल बिहीबारबाट लागु हुने गरी अन्य जिल्लाबाट आयात हुने तरकारीमा स्थानीय प्रशासनले रोक लगाएको छ । पाल्पा जिल्ला रुपन्देही, नवलपरासी, तनहु, स्याङ्जा, गुल्मी, अर्घाखाची जिल्लासंग सिमाना जोडिएको छ । दैनिक ५ घण्टा खाद्यान्य पसल खुल्दै आएकोमा हाल हप्तामा ६ घण्टा मात्र खाधान्य पसल खोल्ने निर्यण स्थानीय प्रशासनले गरेको छ । तरकारी तथा दूध बिहान ९ देखि ११ बजेसम्म, खाद्यान्य आईतवार, मंगलवार र विहिवार विहान ९ देखी ११ बजे सम्म खोल्ने निर्यण गरेको खाद्यान्य तथा आपुर्ति समितीका संयोजक जिल्ला समन्वय अधिकारी लेखनाथ ज्ञवालीले बताए । औषधी पसल भने नियमित खोल्नु पर्ने, बन्द गरेको पाइएमा औषधी पसल संलाकलाई कारवाही गरिनेसमेत समितिले निर्यण गरेको छ । हाल सदरमुकाम तानसेनमा मदनपोखरा, दमकडा, डुम्रे, मस्याम र अर्गली क्षेत्रबाट तरकारी आयात हुँदै आएको छ । पाल्पाको तरकारी अन्य जिल्लामा निर्यातमा भने रोक नलगाएको समितिले जनाएको छ ।"
कोरोनासँग जुध्न विकास आयोजनाको बजेट कटौती,"सुर्खेतः कोरोना रोकथामका लागि कर्णालीमा विकास आयोजनाको बजेट कटौती गर्न थालिएको छ । अधिकांश स्थानीय तहले संचालनमा रहेका आयोजनाको बजेट काटेर विपद् कोषमा जम्मा गर्न थालेका छन् । यस्तै प्रदेश सरकारले पनि विकास तर्फको बजेट रकमान्तर गरेर राहत र औषधि खरिद गर्न थालेको छ । यसअघि विपद् व्यवस्थापनका लागि आवश्यक पूर्वतयारी नहुँदा प्रदेश र स्थानीय सरकारलाई यतिबेला हम्मेहम्मे परेको हो । कुनै पनि बेला आउन सक्ने विपद् र महामारीसँग जुध्नका लागि आवश्यक पूर्वतयारी नगरेका कारण अहिले विकास बजेट कटौती गनुपर्ने अवस्था आएको हो । कोरोनाको रोकथाम, औषधि र उपकरणको व्यवस्थापन र लकडाउनका कारण समस्यामा परेकालाई राहत वितरण गर्ने स्रोत नहुँदा विकास आयोजनामा विनियोजन गरिएको बजेट काट्नुपर्ने अवस्था आएको स्थानीय तहको भनाइ छ । कर्णालीको राजधानीसमेत रहेको वीरेन्द्रनगर नगरपालिकाले कोरोनासँग जुध्न हाल नगरमा संचालनमा रहेका विभिन्न १६ वटा आयोजनाको बजेट कटौती गरेको छ । नगर कार्यपालिकाको बैठकले विकास आयोजनामा विनियोजन गरिएको बजेट कटौती गरेर राहत बाँड्ने निर्णय गरेको हो । नगरपालिकाले १६ वटा विकास आयोजनाबाट प्रति आयोजना पाँच लाखका दरले ८० लाख बजेट काटेर राहत बाँड्ने निर्णय गरेको हो । नगरपालिकाले दुई करोडको विपद् व्यवस्थापन कोष स्थापना गरेको छ । यस्तै लकडाउनका कारण मजदुर, विद्यार्थी र विपन्न परिवारलाई राहत वितरण गर्न विकास तर्फको बजेट कटौती गरिएको कार्यवहाक मेयर मोहनमाया ढकालले जानकारी दिइन् । कोरोनाको त्रासपछि हाल कर्णालीका अधिकांश स्थानीय तहले विपद् व्यवस्थापन कोष स्थापना गरेका छन् । तर उक्त कोषमा कमैमात्र सहयोग जुटेको छ । अधिकांशले हाल संचालनमा रहेका विकास आयोजनाबाट बजेट काटेर कोषमा जम्मा गरिरहेका छन् । वीरेन्द्रनगरका कार्यवहाक मेयर ढकाल भन्छिन्,'महामारी नियन्त्रण गर्नु हाम्रो दायित्व हो, कोरोनासँग जुध्न सबै उपाय अपनाएका छौं, यस्तो अवस्थामा आर्थिक अभावकै कारण कसैले पनि ज्यान गुमाउनु नपरोस् भन्ने हाम्रो मान्यता हो, यसकारण पनि हामीले विकास बजेट काटेरै भए पनि नागरिकको ज्यान जोगाउन लागि रहेका छौं ।' डोल्पा र हुम्लाका स्थानीय तहले पनि विकास आयोजनाको बजेट कटौती गरिएको जनाएका छन् । औषधि खरिद र कोष स्थापना गर्ने अलग्गै स्रोत नभएका कारण विकास बजेट काट्नु परेको जनप्रतिनिधिको भनाइ छ । लकडाउनका कारण विकास बजेट खर्च नहुने भएकाले पनि कोरोना रोकथाममा लगाइएको स्थानीय तहले बताएका छन् । यस्तै प्रदेश सरकारले पनि विकास बजेट काटेर औषधि र उपकरण खरिद सुरु गरेको छ । विपद् व्यवस्थापन कोषबाट साढे दुइ करोड र सामाजिक विकास मन्त्रालयबाट ६ करोड बजेट रकमान्तर गरेर औषधि लगायतका सामग्रीहरु खरिद गर्न थालिएकोसामाजिक विकास मन्त्रालयका निमित्त सचिव धर्मजित शाहीले बताए । 'यो महामारीसँग जुध्न सहज छैन, सामाजिक विकास मन्त्री दल रावल भन्छन्, 'कोही पनि रोग र भोकले मर्ने अवस्था आउने छैन, हामी कर्णालीबासीलाई आर्थिक अभावकै कारण मर्न दिदैनौं । विकास बजेट कटौती गरेर भए पनि राहत उपलब्ध गराउने छौं, आवश्यक औषधि र उपकरण खरिद गर्नेछौं ।' कर्णालीमा प्रदेश सरकारले ५० करोडको विपद् व्यवस्थापन कोष स्थापना गरेको छ । यो रकम कोरोनाको रोकथाम र राहत वितरणमा खर्च हुने प्रदेश सरकारले जनाएको छ । यस्तै प्रदेश सरकारले यहाँका सबै स्थानीय तहलाई राहतका लागि हरेक नगरपालिकालाई २० र गाउँपालिकालाई १५ लाखका दरले बजेट दिने निर्णय गरेको छ ।"
लकडाउन उलंघन गर्ने ८१ सवारी कारवाहीमा,"ओखलढुंगा : लकडाउनको बेला अनुमतिबिना चलाइएका ८१ सवारी साधन जिल्ला प्रहरी कार्यालय ओखलढुंगाले नियन्त्रणमा लिएको छ । कोरोना भाइरसको संभावित संक्रमण रोक्न सरकारले लगाएको लकडाउन उलंघन गर्ने सवारीलाई प्रहरीले जिल्लाका विभिन्न नियन्त्रणमा लिएको हो । प्रहरीले ५१ वटा मोटरसाइकल, २४ वटा बोलेरो र सुमो, ४ वटा ट्याक्टर तथा २ वटा टिपर नियन्त्रणमा लिइएको जिल्ला प्रहरी कार्यालय ओखलढुंगाका इन्सपेक्टर मिलन बस्नेतले जानकारी दिए । प्रहरीले नियन्त्रणमा लिएका सवारी साधन लकडाउन सकिएपछि फिर्ता दिने बताएको छ । लकडाउनको अवधिमा अत्यावश्यक उपभोग्य वस्तु ढुवानी र एम्बुलेन्सबाहेक अन्य सवारी सञ्चालनमा रोक लगाइएको छ । लकडाउन अवज्ञा गरेर सञ्चलान हुने सवारी तथा केही व्यक्तिहरुलाई समेत नियन्त्रणमा लिइएको छ । प्रहरीले भीडभाड गर्ने, घुम्न जाने व्यक्तिलाई दैनिक पाँच घण्टा नियन्त्रणमा लिएर छाड्ने गरेको छ । संघीय सरकारको निर्देशन अनुसार अब लब डाउन उलंघन गर्नेमाथि मुद्दा चलाउने तयारी गरेको जिल्ला प्रशासन कार्यालयले जनाएको छ ।"
स्याङ्जामा ५३४ जनाको कोरोना रिपोर्ट नेगेटिभ,"स्याङजा : स्याङ्जाका ५ सय ३४ जनामा गरिएको कोरोना परीक्षणको रिपोर्ट सबै नेगेटिभ देखिएको छ।भारतलगायत विभिन्न देशबाट आएकामध्ये ५ सय ३४ जनाको कोरोना भाइरस नमूना परीक्षण गरिएको हो । जिल्लाका ११ वटै पालिकामा स्वास्थ्यकर्मीसहितको टोलीले पीसीआर र आरडीटी प्रविधिमार्फत नमूना संकलन तथा परीक्षण गरेका हुन् । ती मध्ये ९८ जनाको पीसीआर प्रविधि र ४ सय ३६ जनाको आरडीटी प्रविधिद्वारा कोरोना परीक्षण गरिएको प्रमुख जिल्ला अधिकारी रामबहादुर कुरुम्वाङले जानकारी दिए । उनले भने, 'पहिलो चरणको नमूना परीक्षण कार्य सकिएको छ । अझैं परीक्षणमा नआइ लुक्नेहरुको खाजी गर्दै दोश्रो चरणको काम बिहीबारबाटै गर्नेछौं ।' पहिलो चरणमा स्वस्तफूर्त नमूना परीक्षणमा नआउनेलाई दोश्रो चरणमा घर घरमै पुगेर खोजी गरिने भएको हो । पुतलीबजार नगरपालिकाका ४०, भीरकोटका ४०, वालिङका ७७, गल्याङका ३५, चापाकोटका ७७ जनाको नमूना भाइरस परीक्षण गरिएका हुन । यसैगरी, फेदीखोला गाउँपालिकाका ३३, आँधीखोलाका ११, अर्जुनचौपारीका ५१, कालीगण्डकीका २०, बिरुवाका २८ र हरिनासका ४४ जनाको परिक्षण गरिएको हो ।"
"ओखलढुंगामा द्रुत परीक्षण सुरु, २० जनाको रिपोर्ट नेगेटिभ",ओखलढुंगा : ओखलढुंगामा कोरोना संक्रमणको द्रुत परीक्षण (आरडिटी) सुरु गरिएको छ।पहिलो चरणमा काठमाडौँबाट आएका आएका १८ जनाको र्यापिड नाइग्लोसिस टेष्ट अर्थात द्रुत परीक्षण गरिएको हो । दुईजना विदेशी नागरिकसहित २० जनाको परीक्षणमा कोरोनाको रिर्पोट नेगेटिभ आएको छ। ओखलढुंगा क्याम्पस ओखलढुंगाको क्वारेन्टाइनमा रहेका ती २० जनाकै बिहीबार कोरोना परीक्षण गरिएको हो । काठमाडौंबाट जीप रिजर्भ गरेर रातको समय पारेर आएका ८ जनालाई बिहीबार बिहान गोरुमारेभञ्ज्याङबाट नियन्त्रणमा लिइएको थियो । यस्तै काठमाडौंबाटै हिँड्दै आएका ओखलढुंगाका १० जनालाई प्रहरीले घुर्मीबाट ल्याएको थियो । काठमाडौंबाट आएका ती १८ जना र यसअघि नै क्वारेन्टाइनमा रहेका २ जना भारतीय नागरिक गरी २० जनाकै परीक्षणमा रिर्पोट नेगेटिभ देखिएको जिल्ला कमाण्ड पोष्टका सुचना अधिकारी जिल्ला स्वस्थ्य प्रमुख सुमन तिवारीले जानकारी दिए । र्यापिड डाइग्नोसिस टेस्ट (आरडीटी) किटबाट कोरोना परीक्षण गर्दा नेगेटिभ देखिएपछि काठमाडौंबाट आएका १८ जनालाई छाडिएको छ । उनीहरुलाई घरैमा क्वारेन्टाइनमा बस्ने गरी छाडिएको हो । प्रदेश सरकारले १ सय ५० थान परीक्षण किट पठाएपछि द्रुत परीक्षण थालिएको छ । जिल्लामा विदेशबाट आएका १ सय ४३ जना सबैको परीक्षण गरिने तिवारीको भनाइ छ ।
"कोरोना अपडेटः विश्वभर संक्रमित २० लाख ८४ भन्दा बढी , मृतकको संख्या १ लाख ३४ हजार नाघ्यो","विश्वभरी महामारीको रूपमा फैलिएको कोरोनाभाइरसबाट बिहीबार दिउँसोसम्म मृत्यु हुनेको संख्या एक लाख ३४ हजार नाघेको छ । विश्व स्वास्थ्य संगठन र जोन्स हप्किन्स विश्वविद्यालयले सार्वजनिक गरेको पछिल्लो विवरणमा संयुक्तराज्य अमेरिकामा संक्रमित र मृत्यु हुने व्यक्तिको संख्या सबैभन्दा बढी देखिएको उल्लेख छ । अमेरिकामा ६ लाख ४४ हजार भन्दा बढी मानिस कोरोना संक्रमित भएका छन् भने २८ हजार भन्दा बढीको मृत्यु भएको छ । गत चौबीस घण्टामा अमेरिकामा दुई हजार ४८२ जनाको मृत्यु भएको थियो । दोस्रो र तेस्रो स्थानमा इटाली र स्पेन रहेका छन् । इटालीमा २१ हजार भन्दाबढीको ज्यान गएको छ, भने संक्रमितको एक लाख ६५ हजार नाघेको छ । स्पेनमा भने १८ हजार ५०० भन्दा बढीको मृत्यु भएको छ । संक्रमितको संख्या एक लाख ८० हजार नाघेको छ । कोरोनाभाइरसकै कारण अर्को युरोपेली मुलुक फ्रान्समा १७ हजार १६७ जना र बेलायतमा १२ हजार ८६८ जनाको मृत्यु भएको छ । बेल्जियममा ४ हजार ४४० जना, जर्मनीमा ३ हजार ८०४ जना, नेदरल्यान्ड्समा ३ हजार १३४ जना, स्वीट्जरल्यान्डमा एक हजार २३९ जना, स्वीडेनमा एक हजार २०३ जना र आयरल्यान्डमा ४४४ जनाको मृत्यु भएको छ । संयुक्तराज्य अमेरिकामा संक्रमित हुने र मृत्यु हुनेको संख्या बढ्दै गएपछि देशका धेरै राज्यमा अहिले संकटकालको घोषणा गरिएको छ । लकडाउन नलगाउने घोषणा गर्दै आएका राष्ट्रपति डोनाल्ड ट्रम्पले सामाजिक दूरी कायम गर्ने सुझावहरू हाललाई अप्रिल ३० सम्म तोकेका छन्। परिस्थिति जटिल बनेको भए पनि मानिसको आवागमन र व्यवसाय खोल्नेतर्फ राष्ट्रपति ट्रम्पले प्रस्तावहरू अघि बढाएका छन्, तर राज्यका गभर्नरसँग यही विषयमा मतभेद उत्पन्न भएको छ । कोरोना संक्रमणको पछिल्लो विवरण :"
सुत्केरीको हेलिकप्टरबाट उद्धार,"डोल्पा : डोल्पाबाट एक सुत्केरी महिलाको नेपाली सेनाको हेलिकप्टरमार्फत उद्धार गरिएको छ। गर्भवतीका आफन्तले डाक्टरलाई विश्वास नगरेपछि हेलिकप्टरबाट सुर्खेत लगिएको हो। जिल्लाको त्रिपूरासुन्दरी नगरपालिका ७ की २० वर्षीया बिपना रोकायालाई जिल्ला प्रशासन डोल्पाको पहलमा सुर्खेत क्षेत्रिय अस्पताल लगिएको छ। रोकायाको पेटमा बच्चा उल्टो रहेको थियो। शल्यक्रिया गर्नुपर्ने भएपछि आफन्तले गर्भवतीको जिम्मा लिएर मात्रै शल्यक्रिया गर्न दिने भनेपछि जिल्ला अस्पताल डोल्पामा शल्यक्रिया गर्न नसकिएको स्वास्थ्य सेवा प्रमुख डाक्टर सजिन रावलले जानकारी दिए। 'जिल्ला अस्पतालमा शल्यक्रियाको लागि सबै तयारी थियो तर गर्भवतीको जिम्मेवारी लिएर कहिपनि शल्यक्रिया हुँदैन, त्यसैले शल्यक्रिया भएन। 'रावलले भने, 'गर्भवतीका आफन्तले हामीलाई विश्वास गरेनन्, आफैँ शहरमा लैजाने निर्णय गरेका हुन्।' जिल्ला अस्पतालले रेफरको लागि कुनैपनि आधिकारिक पत्र दिएको छैन। 'बिरामीका आफन्तले नै उद्धारको लागि पहल गरेका होलान् तर शल्यक्रिया डोल्पामा नै हुन्थ्यो' डाक्टर रावलले भने। उनले भने, 'अहिलेसम्म दर्जनौ शल्यक्रिया भएका छन्। एनेस्थेसिया र गाइनेक्लोजिष्ट छन् जनशक्ति छ तर विश्वास गर्नेनगर्ने भन्ने नागरिकमा भर पर्छ।' गर्भवतीका आफन्त र स्वास्थ्यचौकी त्रिपूराकोटको अनुरोधमा एक आमा र बच्चाको ज्यान जोगाउन उद्धारको पहल गरिएको प्रमुख जिल्ला अधिकारी सुरेस सुनारे जानकारी दिए। उनले भने, 'अकालमा ज्यान जान दिनुभएन त्यसैले राष्ट्रपति महिला उद्धार कोषमार्फत उद्धार गरी सुर्खेत पठाइएको हो।' हालसम्म डोल्पाबाट मात्रै यस वर्ष सुत्केरी तथा गर्भवती महिलाको हेलिकप्टरमार्फत १५ जनाको उद्धार भइसकेको छ। त्यसमध्ये दुईजनाको भने मृत्यु भएको हो। उकरण अभावकै कारण पनि आपतमा हेलिकप्टरबाट शहरमै लैजानुपर्ने बाध्यता रहेको छ।"
नाक र मुख नछुट्टिएको बच्चा जन्मिएपछि,"दैलेख : जिल्लाको आठबीस नगरपालिका७ तीलेपाटामा एक अनौठो बच्चाको जन्म भएको छ। स्थानीय तीलेपाटा स्वास्थ्य चौकीमा उक्त बच्चाको जन्म भएको हो । बच्चाको नाक र मुख राम्रोसँग छुट्टिएको छैन् । नाक र मुखको बीच भागमा प्वाल मात्रै छ । बच्चाको आँखा समेत राम्रोसँग खुलेको छैन् । शरीर र खुट्टा समेत लुलो रहेको स्वास्थ्य चौकीमा कार्यरत अनमी रेश्मा विश्वकर्माले बताइन् । 'बच्चा गर्भमा रहँदा स्वास्थ्य चौकीमा जाँच गरिएको थियो, 'बच्चाको अवस्थाबारे जानकारी दिन एक पटक भिडियो एक्सरे गर्न जान भनेका थियौं,' अनमी विश्वकर्माले भनिन्, 'उहाँहरु जानुभएन, अहिले बच्चा असामान्य जन्मियो।'"
सीमामा दिनरात निगरानी,"भैरहवा : भारतमा कोरोना संक्रमण बढ्दै गएपछि प्रदेश ५ का नाकाहरुबाट नागरिक भित्रिन नदिन कडा निगरानी गरिएको छ। दुई सुरक्षाकर्मीको दिनरात परिचालनपछि मानवीय आवतजावत ठप्प भएको छ। प्रशासनले सीमा क्षेत्रबाट नागरिक भित्रिने क्रम शून्य रहेको दाबी गरेका छन्। प्रदेश ५ का ६ वटा सीमावर्ती जिल्लाबाट नेपाल भित्रिने जोखिम छ। तीनै जोखिमयुक्त नाकामा कडा निगरानी गरिएको हो। सीमाबाट नेपाल प्रवेश गर्ने मालवाहक गाडी चालक र सहचालक बाहेक अरु नभित्रिएको प्रशासनले जनाएको छ। भारतसँग जोडिएको रुपन्देहीको सीमाबाट आवतजावत हुन सक्ने विषयलाई मध्यनजर गर्दै नेपाल प्रहरी र सशस्त्र प्रहरीले योजनावद्ध रुपमा सीमामा निगरानी थालेका छन्। यसमा सर्वसाधरणले पनि सुरक्षाकर्मीलाई सहयोग गरिरहेका छन्। सीमामा स्थायी रुपमा सशस्त्र प्रहरी खटाएर २४ घण्टा निगरानी थालिएको छ। आवतजावत हुने सबै नाकादेखि लिएर आउन सक्ने झाडी खोल्सासम्म सबैतिर सशस्त्र प्रहरी परिचालन गरिएको छ। यसको अलावा सीमा क्षेत्रमा रहेको नेपाल प्रहरीको इप्रका र चौकीको जनशक्तिले पनि सीमामा निगरानी गर्नुका साथै सीमासँग टाँसिएको गाउँहरुमा निगरानी गरिरहेको छ। सीमा क्षेत्रका गाउँमा नयाँ व्यक्तिमा देखिएमा केरकार गरिँदैछ। लकडाउनलाई कडा पारिएको छ। भारतसँग जोडिएको साना ठूला सबै नाका सिल गरी निगरानी भइरहेको रुपन्देहीका प्रमुख जिल्ला अधिकारी महादेव पन्थले बताए। उनका अनुसार ५९ दशमलव ७ किमी रहेको सीमामा २४ घण्टा सुरक्षाकर्मी खटाइएको छ। भारतसँग जोडिएको सीमामा ५२ वटा स्थायी प्वाइन्ट राखेर निगरानी भइरहेको सशस्त्र प्रहरी बल नेपाल नम्बर २७ गण रुपन्देहीका प्रमुख एसपी तेज पोखरेलले बताए। उनका अनुसार रुपन्देहीको पश्चिमतर्फ कोठी नदीदेखि पूर्वको बरवा खोलासम्म भारतसँग जोडिएको सीमामा जनशक्ति खटिएका छन्। यसअघि सशस्त्रको ५ वटा युनिट रहेको सीमा क्षेत्रमा १० वटा युनिट थप गरी १५ वटा बनाइएको छ। एक जवानले अर्को जवानलाई देख्ने गरी सीमामा जनशक्ति खटाइएको छ। जवानहरु सीमामा खटिएसँगै सशस्त्र र नेपाल प्रहरीका उच्च अधिकारीहरु भने दिनहुँ सीमाको अवस्थाबारे बुझ्न अनुगमन गर्छन्। उच्च अधिकारीहरुले एक साता लगाएर जिल्लाको ५९ दशमलव ७ किमी सिमामा पैदल हिँडेर अवस्थाबारे जानकारी लिएका छन्। सीमासँगै सीमावर्ती क्षेत्रका गाउँहरुमा उच्च निगरानी गर्दै जनशक्ति परिचालन गरिएको जिल्ला प्रहरी कार्यालय रुपन्देहीका प्रहरी नायब उपरीक्षक एवं प्रवक्ता खड्ग बहादुर खत्रीले बताए। सीमा क्षेत्रका प्रहरी कार्यालयहरुमा आवश्यक जनशक्ति थप गरेर गाडी मोबाइल, मोटरसाइकल, साइकल, पैदल गस्ती मार्फत निगरानी भइरहेको उनले बताए। उनका अनुसार सीमा सिल भएदेखि सर्वसाधरणको आवातजावत पूर्ण रुपमा ठप्प भएको छ। सीमामा सुरक्षाकर्मीले उच्च सतर्कता अपनाउँदा सर्वसाधरणले पनि सुरक्षाकर्मीलाई सहयोग गरिरहेका छन्। प्रहरीले कोरोना संक्रमणसम्बन्धी ग्रामीण क्षेत्रमा सचेतना फैलाउनुका साथै नयाँ अनुहार देखिएमा प्रहरीलाई खबर गर्न पनि आग्रह गरिरहेको छ। 'सीमामा उच्च सतर्कता अपनाउन हाम्रो मुभमेन्ट बढी भएपछि ग्रामीण भेगका स्थानीयमा पनि चेतना फैलिएको छ', प्रवक्ता खत्रीले भने, 'गाउँमा नयाँ अनुहार देखिएलगत्तै स्थानीयले हामीलाई खबर गर्ने गरेका छन्।' सोमबार राति लुम्बिनीको कर्करहवा नाकाबाट एक महिला लुकेर प्रवेश गर्न खोज्दा स्थानीयको सहयोगमा उनलाई नियन्त्रणमा लिएर क्वारेन्टाइनमा राखिएको प्रजिअ पन्थले बताए। उनले स्थानीय सीमा निगरानीका लागि स्वयंसेवक रुपमा खट्दा आफूहरुलाई पनि सहयोग पुगेको बताए। 'स्थानीय पनि स्वयंसेवक रुपमा सीमासीमा खटिएका छन्', पन्थले भने, 'जसका कारण सीमाबाट आवतजावतमा रोक लगाउनमा हामीलाई सहयोग पुगिरहेको छ।' बाँकेको नैरानापुर क्षेत्रबाट नेपाल प्रवेश ठप्प पारिएको छ। बाँकेमा विगतमा खेतबाट समेत नेपाल भित्रिने गरेका थिए। पछिल्लो समय सबै क्षेत्रमा एकअर्कालाई देखिने गरी सुरक्षाकर्मी परिचालन गरिएको प्रशासन कार्यालयले जनाएको छ। कपिलवस्तुको कृष्णनगर सहितका नाकासमेत ठप्प छन्। नाकामा स्थानीय स्वयंसेवकका रुपमा खटिएका कारणसमेत सुरक्षाकर्मीलाई सहज भएको छ। स्थानीय बासिन्दा सचेत भएपछि उता (भारत) बाट भित्रिने क्रम रोकिएको छ, सीमामा खटिएका सुरक्षाकर्मीले भने। बाँके, दाङ, नवलपरासीका सीमा नाकामा समेत ठप्प पारिएको छ। सुरक्षाकर्मीको बाक्लो परिचालनपछि भारतबाट आउने क्रम रोकिएको हो। तर भारतमा लकडाउन थपिएपछि कतिपय पैदलबाटै नेपाल प्रवेशको योजनासहित हिँडेको सूचना सुरक्षाकर्मीले पाएका छन्।"
लकडाउनमा पासबिना हिँडेका प्रहरी युवाको नियन्त्रणमा,"गोरखा : अत्यावश्यक भन्दै अनावश्यकरूपमा सवारी साधन चलिरहेपछि निगरानीमा खटिएका गोरखाका युवाले प्रहरी नायव निरीक्षक(सई) लाई नियन्त्रणमा लिएका छन् । श्रीमती भेट्न भन्दै बिहीबार युनिफर्ममै गोरखा पुगेका प्रहरी सई पीके यादव गोरखा नगरपालिका ११ स्थित ड्युटीमा खटिएका युवाहरुको फन्दामा परेका हुन् । उनी सवार रहेको बा २१ च १२६१ नंबरको स्कोरपियो पनि युवाहरुले नियन्त्रणमा लिएका ड्युटीमा खटिएका स्थानीय युवा अनील कुँबरले जानकारी दिए । उहाँ युनिफर्ममै हुनुहुन्थ्यो । हामीले पास खोज्यौं, छैन भन्नुभयो अनि हामीले अगाडि बढ्न दिएनौं, उनले भने, जिल्लाको एसपीसाबले युनिफर्ममा आएको भए छोडिदिन आग्रह गर्नुभयो तर हामीले छाडेनौं । लकडाउनका बेला अरुलाई नियममा कडाइ गरेपछि प्रहरी पनि नियमभित्रै रहनु पर्ने उनले बताए । उनी महानगरीय प्रहरीवृत्त कमलपोखरीमा कार्यरत रहेको कुँबरले बताए । सोही टोलीले पोखराबाट गोरखाको आरुघाट जानका लागि छुटेको ट्याक्सी पनि नियन्त्रणमा लिएका छन् । पोखराबाट अनगिन्ति चेकिङ छल्दै आएको ग १ ज ३५५४ नंबरको ट्याक्सी युवाहरुको फन्दामा परेको हो । एकजनाको पासमा चार जना चढेर आएकाले नियन्त्रणमा लिइएको कुँबरले बताए । लकडाउनका बेला अनियन्त्रितरूपमा मान्छेहरुको आवतजावत भएको भन्दै बिगत चारदिनदेखि यहाँका युवाहरु सवारी निगरानीमा छन् ।"
कोरोना आशंका गरिएका ६० वर्षीय पुरुषको रिपोट 'नेगेटिभ',जाजरकोट : कोरोनाकोजस्तै लक्ष्यण देखिएका जाजरकोटका एक ६० वर्षीय पुरुषको कोरोना परीक्षण नेगेटिभ देखिएको छ । होम क्वारेन्टाइनमा रहेका छेडागाड नगरपालिका ४ का एक ६० वर्षीय पुरुषलाई १०२ दशमलब ५ डिग्री तापक्रमको ज्वरो र खोकी लागेपछि जिल्ला अस्पतालबाट गएको टोलीले 'द्रुत परीक्षण' रिपोर्ट नेगेटिभ आएको हो । ज्वरो आएपछि कोरोनाको आशंकामा उनी र उनको घरपरिवार चिन्तामा थियो। बाँकेको नेपालगञ्जमा रहेको एक होटलमा काम गर्दै आएकी उनकी छोरी गत चैत ९ गते घर फर्किएकी थिइन्। उनको सबै परिवारका सदस्य होम क्वारेन्टाइनमा बसेका थिए । ती पुरुष कतै नगएको भएपनि होम क्वारेन्टाइनमै ज्वरो र खोकीको समस्या देखिएपछि र्यापिड टेष्ट गरिएको प्रमुख प्रशासकीय अधिकृत झलक केसीले बताए । उनको थप परीक्षणका लागि स्वाब संकलन गरेर सुर्खेत पठाइनेछ । तीन दिनदेखि जाजरकोटका विभिन्न गाउँ गाउँमा कोरोनाको द्रुत परीक्षण थालिएको छ ।
पाल्पामा रुखले च्यापेर मृत्यु,तानसेन : पाल्पामा रुखले च्यापेर एकजनाको मृत्यु भएको छ । तिनाउ गाउँपालिका १ कचल ठुली उदानका ३४ वर्षीय ओमबहादुर घर्तीको रुखले च्यापेर मृत्यु भएको प्रहरीले जनाएको छ। रुख काट्ने क्रममा रुखले च्यापेर घर्तीको मृत्यु भएको हो। घर नजिकै रहेको ठूली उदान मसिना सामुदायिक जंगलमा रुख काटिरहेको अवस्थामा रुख ढलेर घर्तीलाई लागेको थियो। उनको घटनास्थलमै मृत्यु भएको जिल्ला प्रहरी कार्यालयले जनाएको छ।
कोइला नियन्त्रणमा लिएको भन्दै इँटा व्यवसायी आक्रोशित,"भक्तपुर : सरकारको निर्णयानुसार इँटा उद्योग सञ्चालन गर्न ल्याइएको कोइला प्रहरीले नियन्त्रणमा लिएको भन्दै यहाँका इँटा उद्योगी व्यवसायीहरुले आपत्ति व्यक्त गरेका छन् । भक्तपुरका इँटा उद्योगी व्यवसायीले कोइला ल्याएको नौवटा गाडी प्रहरीले नियन्त्रणमा लिएपछि उनीहरु आक्रोशित भएका हुन् । मन्त्रिपरिषद्ले गएको चैत २० गते राष्ट्रिय गौरवका योजना, ठूला उद्योग तथा इँटा उद्योग सञ्चालन गर्ने गराउने निर्णय गरेको थियो । सोही निर्णयानुसार वीरगञ्जबाट ल्याइएको कोइलाका गाडी भक्तपुर प्रहरीले नियन्त्रणमा लिएको भक्तपुर इँटा उद्योग व्यवसायी संघका अध्यक्ष नातिभाइ ह्योम्बाले जानकारी दिए । उनका अनुसार भक्तपुरको चाँगुनारायण नगरपालिका ८ र ९ वडामा सञ्चालित इँटा उद्योगले नौवटा १२ चक्के गाडीमा कोइला ल्याएका थिए । जुन गाडी इँटाभट्टा पुग्न नपाउँदै प्रहरीले नियन्त्रणमा लिएको थियो । प्रहरीले नियन्त्रणमा लिएका गाडीमध्ये चारवटा महानगरीय प्रहरी प्रभाव सुडालमा र बाँकी महानगरीय प्रहरी वृत्त जगातीमा रहेका छन् । संघका अध्यक्ष ह्योम्बाले कोइला अभावमा इँटाभट्टाको आगो नै निभ्न लागेपछि यहाँका व्यवसायीहरुले सरकारी निर्णयानुसार कोइला झिकाएको स्पष्ट पारे । कोइला नभएर यहाँका सातआठ वटा इँटा उद्योगले काँचो इँटा बाँकी छँदै आगो निभाइसकेको उनको भनाइ थियो । काँचो इँटा धेरै बाँकी भएका इँटाभट्टाले भुस बालेर भए पनि आगो निभ्न दिएनन्, 'अध्यक्ष ह्योम्बाले भने, 'यसैबीच सरकारले इँटाभट्टा चलाउन दिने निर्णय गरेपछि वीरगञ्जबाट कोइला झिकाएका हुन् ।' इँटा उद्योग व्यवसायीहरुले स्थानीयले हल्ला गरेजस्तो कोइला भारतबाट नल्याइएको बताएका छन् । उनीहरुका अनुसार गाडीका चालक तथा सहचालकसमेत भारतीय होइनन् । 'कोइला नभएर इँटाभट्टाको आगो बचाउन हम्मे हम्मे भइसक्यो, एक व्यवसायीले भने, 'यही बीचमा सरकारी निर्णयानुसार कोइला ल्यायौं तर प्रहरीले गाडी समाउँदा आगो निभाउनुपर्ने बाध्यता आइलाग्यो ।' ल्याएको कोइलामात्रै प्रयोग गर्न पाए बाँकी भएको काँचो इँटा पोलेर यस वर्षको सिजन अन्त्य गर्न पाउने उनको भनाइ थियो ।व्यवसायीहरुका अनुसार कोइला नपाएर धेरै इँटा उद्योगमा करिब ३० प्रतिशत काँचो इँटा त्यत्तिकै रहेको छ । यस वर्ष पटकपटक पानी पर्दा तथा कोरोना भाइरसको कारण फागुनमै मजदुरहरुलाई घर फर्काउनु परेकाले गत वर्षको तुलनामा आधामात्रै काँचो इँटा उत्पादन गर्न पाएको उनीहरु बताउँछन् । त्यसमाथि ३० प्रतिशत इँटा पोल्नै बाँकी भएपछि यस वर्ष इँटा उद्योगी व्यवसायीहरुले नोक्सानी व्यहोर्नुपरेको व्यवसायी दावी गर्छन् । कोरोना भाइरस संक्रमण नियन्त्रणको कारण यस वर्ष व्यवसायीहरुले चैतपछि इँटा उत्पादन गर्न पाएनन् । अघिल्ला वर्षहरुमा बैशाख जेठसम्म इँटा उत्पादन भइरहन्थ्यो । महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले भक्तपुरको प्रहरी प्रशासनलाई जानकारी नै नदिई ल्याइएको नौवटा कोइला बोकेका गाडी नियन्त्रणमा लिएको पुष्टि गरे । कोरोना भाइरस संक्रमण नियन्त्रण गर्न सरकारले घोषणा गरेको देशव्यापी लकडाउनकै बीच ल्याइएकाले ती गाडी नियन्त्रणमा ल्याइएको उनको भनाइ थियो । वीरगञ्जबाट ल्याइएका कोइला गाडी र त्यसका चालक तथा सहचालक भक्तपुरका इँटाभट्टा पुगेपछि स्थानीय त्रसित भएका थिए । वीरगञ्जमा कोरोना भाइरसका संक्रमित देखिएलगत्तै यहाँका इँटाभट्टामा त्यहींका चालक तथा सहचालक कोइला लिएर भक्तपुर पुगेपछि उनीहरुले प्रहरीमा उजुरी गरेका थिए । सोही उजुरीको आधारमा प्रहरीले कोइला गाडी नियन्त्रणमा लिएको थियो । तर प्रहरीले गाडी नियन्त्रणमा लिए पनि त्यसका चालक तथा सहचालक निस्फिक्री इँटाभट्टा क्षेत्रमा घुमफिर गरेपछि स्थानीयमा कोरोना भाइरसको संक्रमण फैलिने डर हटेको छैन ।"
"लकडाउनले रोकिए महाकालीपारि : घरमा आमाको मृत्यु, भारतीय क्वारेन्टाइनमै किरिया","दार्चुला : जिल्लाको शैल्यशिखर नगरपालिकास्थित जोगेडाका ३५ वर्षीय बासुदेब भट्ट विगत तीनचार वर्षदेखि भारत पिथौरागढमा काम गर्थे । घरको आर्थिक अवस्था निकै कमजोर भएको कारण अतिरिक्त आयको लागि ओभरटाइम गर्थे । तर कोरोनाभाइरस प्रकोप सुरुपछि उनको काम अवरुद्ध भयो । नेपाल फर्कने क्रममा सिमाना बन्द भएपछि उनी महाकालीपारि बालुवाकोटमा विगत दूई सातादेखि क्वारेन्टाइनमा बसेका थिए । मंगलबार साँझ उनको ६५ वर्षीया आमा गौमती भट्ट घरमा बितेको खबर आयो । यस्तो विपदमा पनि घर जान नपाएपछि उनी शिविरमै किरिया बसे। पाँच महिनाअघि भारतको पिथौरानगढमा मजदुरी गर्न गएका भट्ट लकडाउनपछि घर फर्कँदा धारचुलाको बलुवाकोटमा रोकिएका थिए । घरका मान्छेका लागि एकसरो कपडा र एक छाक पुर्याउनका लागि भारतको काला पहाड चढियो तर अहिले आमा बित्दा पनि घर पुग्न सकिएन, बासुदेब भट्टले भने । हिन्दु संस्कार अनुसार काजकिरिया जन्मथलो अर्थात दिवंगत हुनु भएकै ठाउँमा १३ दिनसम्म सेतो कपडा ओढेर गर्नु पर्ने भए पनि दार्चुलाका बासुदेव भट्टलाई भने परदेशमा आमाको किरिया गर्नुपरेको छ । आफ्नै जन्मभूमि जाने प्रवेशद्वारमा ताल्चा लागेपछि उनी आमाको दाहसंस्कारमा त उपस्थित हुन पाएन्। काजकिरियाका लागि पनि नेपाल प्रवेशको अनुमति नपाएपछि उनी क्वारेन्टाइनमै किरिया बसेका छन् । सयौं नेपालीसँगै भट्ट पनि धारचुला पुगेका थिए । तीन दिनसम्म आफ्नो देश आउन नाराबाजीसमेत गर्यौं, भट्टले दुखेसो गर्दै भने, तर महाकालीमाथिको पुलमा बसेका सुरक्षाकर्मीले गेट खोल्दै खोलेनन् । पाँच दिन भारतीय गौसालामा बास भयो । कालीमा पौडी खेल्न सक्ने हाम फालेर नेपाल आए । तर पौडी खेल्न नसक्ने भट्ट धारचुलाबाट बलुवाकोटको क्वारेन्टाइनमा आएर बस्नु पर्यो । चार दिन अगाडि मात्र आमासँग फोनमा कुरा भएको प्रसङ सुनाउँदै भट्टले भने, सन्चो बिसन्चो बताए पनि मैले आमालाई भारतमै क्वारेन्टाइमा बसेको पीडा सुनाइनँ । आमाले केही बिसन्चो भएको बताउनु भएको थियो । त्यस्तोमा पीडामाथि पीडा थप्यो भने आमालाई अप्ठयारो हुन्छ भनेर मैले कुरा लुकाएँ । आमा मेरै चिन्ताले पनि बित्नु भएको होकी जस्तो लाग्छ । परिवारमा रोजगारीका लागि भारत पसेका बासुदेव एक्ला होइन । उनका भाइ लोकेन्द्र भट्ट भारतकै बेंगलोरमा छन् भने अर्का भाइ माधव भट्ट दिल्लीका छन् । भाइ पनि गाउँ पुगेका छैनन् । घरमा एक जना छन् । आमाको मृत्युपछि घर आउँछु भन्दै स्थानीयलाई फोन गरे पनि बासुदेव घर आउन सकेनन् । अन्तत उनी साथीभाइको सहयोगमा क्वारेन्टाइनमा सेतो लूगा लगाएर किरिया बस्न बाध्य छन् । शैल्य शिखर नगरपालिकाको वडा नम्बर १ का वडाध्यक्ष भरतबहादुर खडायतले जिल्ला प्रशासन कार्यालय दार्चुलालाई पत्राचार गर्दै मृत्युपछि गरिने कार्यको लागि आवश्यक समन्वय गरिदिन आग्रह गरिएको बताए । उनले बताए अनुसार अहिले बासुदेवका घरमा कान्छो भाई र बृद्ध बुवा छन् । कमाई गर्ने छोराहरु घर नपुगेकोमा वृद्ध वाबु पनि चिन्तित छन् । हामीले सिडियो सापसँग फोन गरेर पहल गर्न आग्रह गरेका छौ । हाम्रो हातबाट हुने सहयोग गरेका छौं । बाँकी प्रशासनको हातमा छ, खडायतले भने । दार्चुलाका प्रमुख जिल्ला अधिकारी यदुनाथ पौडेलले शैल्यशिखर नगरपालिका वडा नम्बर १ कार्यालयबाट आएको पत्रको आधारमा भारतीय प्रशासनसँग आवश्यक सहयोगको लागि आग्रह गरेको बताए । हामीले आवश्यक समन्वयको लागि भारत सरकारलाई पत्र पठाएका छौं । पारिबाटै सहजीकरण भयो भने घर आउने बाटो खुल्छ । हामीले यो बिषयमा केहि गर्न सक्दैनौँ , पौडेलले बताए ।"
लकडाउनमा हिँडेर घर फर्किएका युवाको खसेर मृत्यु,"धादिङ : कोरोना भाइरसका कारण लकडाउनले काम गर्ने ठाउँमा थुनिएपछि पैदलै घर फर्किँदै गर्दा धादिङको ज्वालामुखी गाउँपालिका५ खरीका एक युवाको पुलबाट खसेर मृत्यु भएको छ। चितवनमा मुजदुरी गर्दै आएका ३८ वर्षीय होमबहादुर रानाको आफ्नै गाउँ नजिकैको बुंकोटघाट पुलबाट खसेर मृत्यु भएको हो। ज्वालामुखी गाउँपालिका५ स्थित बाझोघर स्थाई घर भएका राना रोजगारीको लागि सपरिवार चितवनमा बस्ने गर्दथे। रानाले बुधबार राति आफू घर आइरहेको जानकारी परिवारलाई गराएका थिए। रानाले परिवारलाई आफूलाई लिन बुङ्कोटघाटसम्म आउन भनेपछि उनको परिवार बुधबार राति नै बुंकोटघाट पुलमा पुगेको थियो। बुधबार राती साढे ८ बजेसम्म सम्पर्कमा रहेका रानाको त्यसपछि फोन उठेको थिएन। चेकजाँच कडाइ गरिएकाले गोरखापटि नै बसेको हुनसक्ने आशंकामा पुलसम्म लिन गएका परिवारका सदस्य पनि घर फर्किएका थिए। बिहीबार विहान भने पुलमुनि मृत अवस्थामा रानाको शव फेला परेको थियो। मृतक राना लकडाउन अघि परिवारसहित चितवनमा बस्दै आएका थिए। लकडाउन अघिनै उनको परिवार गाउँ फर्किए पनि उनी भने केहि दिनमा लकडाउन खुल्ने आशामा चितवनमै बसेका थिए। लकडाउन थपिँदै गएपछि उनी पैदलै हिडेर गाउँ फर्किएका थिए। मंगलबार ज्वालामुखीमा गरिएको र्यापिड टेष्टमा १ जनामा कोराना पोजेटिभ देखिएपछि गोरखापटिबाट आवतजावत प्रवेशमा कडाइ गर्दै पुलमा छेकबार लगाइएको थियो। बागमती प्रदेश र गण्डकी प्रदेशको सिमाना रहेको बुंकोटघाटस्थित बुढीगण्डकी नदीमाथिको पक्कि र झोलुङगे दुबै पुलबाट हुने आवतजावतमा कडाई गर्दै स्थानीयले छेकबार लगाएका थिए। बुधबार राति उक्त छेकबार पार गरेर केहि नजिक आएपछि नदि किनारामा पुलको डिलबाट खसेको ज्वालामुखी गाउँपालिका५ का अध्यक्ष कृष्णप्रसाद काप्रीले जानकारी दिए। उनले भने, 'परिवारका सदस्यलाई समेत पुलसम्म लिन आउन भनि फोन गरेका कारण उनी पुलको छेउमा आई बसेको अवस्थामा निदाएर वा झुक्किएर खसेको हुन सक्छ।' रानाको शवलाइ पोष्टमार्टमको लागि जिल्ला अस्पताल धादिङ ल्याइएको छ।"
स्याङजाका लक्ष्मण श्रेष्ठको कोरोनाबाट बेलायतमा निधन,"स्याङजा : पुतलीबजार नगरपालिका ३ स्थायी घर भएका पूर्व ब्रिटिस गोर्खा सैनिक लक्ष्मण श्रेष्ठको ५९ वर्षको उमेरमा बुधबार लण्डनमा कोरोनाबाट मृत्यु भएको छ । कोरोनाको संक्रमण आशंकामा लण्डनस्थित एक अस्पतालमा ३ साताअघि भर्ना भएका श्रेष्ठको उपचारमा संलग्न चिकित्सकले कोरोना भएको पुष्टि गरेका उनका भतिज सुशील श्रेष्ठले जानकारी दिए। उनको १४ दिनसम्म भेण्टिलेटरमा राखेर उपचार गरिएको थियो।श्रेष्ठका ९९ वर्षीय आमा, पत्नी, ती छोरी र एक छोरा छन् । श्रेष्ठ परिवार विगत १५ वर्षदेखि लण्डनमा बस्दै आएका छन्। श्रेष्ठ बेलायती गोर्खा सेनामा भर्ती हुनुअघि राष्ट्रियस्तरको खेलाडी पनि हुन् । उनले प्रथम राष्ट्रि खेलकुद प्रतियोगिताको सटपुट (छेलो हान्ने खेल) मा स्वर्णपदक जितेका थिए । बेलायती गोर्खा सेनाबाट अवकाश भएपछि उनी पोखरा महानगरपालिका ६ बैदाममा बस्दै आएका थिए । बेलायती सरकारले पूर्व गोर्खा सैनिकलाई आकर्षक सुविधा र आवासीयसहित बेलायतमा बस्ने कानुनी बाटो खोली दिएपछि उनी परिवारसहित बेलायत बसेका थिए । करिब ५ वर्षअघि उनी स्याङजा आएका थिए । यसैगरी, गतसाता मात्रै वालिङ घर भएका बेलायत बस्दै आएका ८६ वर्षीय यामबहादुर मल्ल गौडेलको पनि कोरोना संक्रमणबाटै मृत्यु भएको थियो।"
लकडाउनमा दोलखा फोटो कन्टेष्ट,"दोलखा : विगत ८ वर्षदेखि दोलखामा सञ्चालनमा रहेको सामुदायिक रेडियो भीमेश्वर ९०८ मेगाहर्जले लकडाउनमा दोलखा नामक फोटो कन्टेष्टको आयोजना गरेको छ । कोरोना भाईरस (कोभिड१९)को सम्भावित संक्रमणको जोखिमबाट बच्न र बचाउन सरकारले आह्वान गरेको लकडाउनको अवधिमा दोलखामा भएगरेका असल अभ्यासलाई समेट्ने गरी रेडियोले लकडाउनमा दोलखा फोटो कन्टेष्ट २०२० का आयोजना गरेको हो । लकडाउनले दोलखामा पार्ने सबैखाले प्रभाव, असल अभ्यासलगायतका विषय फोटोमार्फत संकलन गरी अभिलेख गर्न प्रतियोगिताको आयोजना गरिएको रेडियो भीमेश्वरका निर्देशक नवराज शिवाकोटीले जानकारी दिए । लकडाउनले पारेको प्रभाव, पूर्वसतर्कताका लागि अपनाईएका पद्धति, सचेतना, लकडाउन अवधिभर गरिएका अनुकरणीय कार्य, नविनतम सोच, नागरिकले खेलेको भूमिका र जिम्मेवारी, स्थानीय तह तथा संघीय सरकारले गरेका प्रयासलगायतका बिषयलाई फोटोमार्फत अभिलेख राख्नु नै प्रतियोगिताको मुख्य उद्देश्य रहेको निर्देशक शिवाकोटीले बताए । निर्देशक शिवाकोटीका अनुसार २०७६ चैत ११ गतेदेखि लागू भएको लकडाउनको अन्तिम दिनसम्म खिचिएको फोटोहरुलाई प्रतियोगितामा समावेश गरिनेछ । पुरस्कार वितरण समारोहमा मात्र घोषणा गरिने विजयी फोटोले प्रथम, द्धितीय, तृतीय र सान्त्वना गरी क्रमशः ५, ४, ३ र २ हजार पुरस्कार पाउने आयोजकले जनाएको छ । दोलखा जिल्लाका नागरिकले मात्र सहभागिता जनाउन सक्ने फोटो प्रतियोगितामा निशुल्का रुपमा एकजनाले बढीमा ५ वटा फोटो पठाउन सक्ने निर्देशक शिवाकोटीले बताए। प्रतियोगितामा मोबाइल वा क्यामेरा दुबैबाट खिचिएको फोटो पठाउन सकिने आयोजकले जनाएको छ ।"
एक वर्षमा दुई पटक भत्कियो पुल,गुल्मी : मुसीकोट नगरपालिका३ र ७ जोड्ने निर्माणधिन पक्की पुल फेरि भत्किएको छ। गतवर्षको वैशाख १ गते ढलान गर्दागर्दै भत्किएको उक्त पुल बुधबार फेरि भत्किएको हो। बुधबार साँझ अविरल वर्षा भएपछि पुल भत्किएको स्थानीयको भनाई छ। अघिल्लो वर्ष भत्किएर रोकिएको पुल गत पुसदेखि पुनः निर्माण थालिएको थियो। पुल भत्किएपछि स्थानीय निराश भएका छन्। संघीय सरकारको ५ करोड रुपैयाँ लागतमा पुल निर्माणधिन अवस्थामा रहेको मुसीकोट नगरपालिका प्रमुख प्रशासकीय अधिकृत नवराज भण्डारीले जानकारी दिए। पुल निर्माणको जिम्मा वाइटी जयबुद्ध कन्ट्रक्सन प्रालिले पुल निर्माणको जिम्मा पाएको छ। पिलर बिनाको निर्माण गर्न थालिएको थियो। यस्तो डिजाइनको पुल बढीमा ४० मिटर लम्बाईको निर्माण गर्दा उपयुक्त हुने भएपनि ५७ मिटर लामो बनाउँदा समस्या आएको हुनसक्ने प्रमुख प्रशासकीय अधिकृत भण्डारीको भनाई छ।
लमजुङका १४९ जनाको नेगेटिभ रिपोर्ट,"बेंसीसहर : लमजुङमा १४९ जनामा गरिएको द्रुत जाँच (र्यापिड टेष्ट) मा नेगेटिभ रिपोर्ट आएको छ। आठ स्थानीय तहमा भारत तथा अन्य मुलुकबाट आएका १२५ पुरुष र २४ जना महिलाको र्यापिड टेष्ट गरिएको थियो। विदेशबाट आएका १४ दिनदेखि २१ दिन अवधि भएकाहरुलाई आरटिडी किटबाट र्यापिड टेष्ट गरिएको थियो। जिल्लामा विभिन्न देशबाट २ सय ८० जना आएका थिए। यस अघि काठमाडौं र पोखरामा गरी ४४ जनाको समेत परिक्षण गरिएको थियो। स्वास्थ्य कार्यालयका अनुसार कोरोना भाइरस संक्रमणको जाँचको लागि जिल्लामा १६९ वटा आरटिडी किट आएको थियो। स्थानीयस्तरमै पुगेर बेसीशहर नगरपालिकामा १२ जना, सुन्दरबजार नगरपालिकामा ३८ जना, मध्यनेपाल नगरपालिकाम १२ जना र राइनास नगरपालिकामा १५ जनाको र्यापिड टेष्ट भएको थियो। त्यस्तै क्व्हेलासोथर गाउँपालिकामा १९ जना, मर्स्याङ्दी गाउँपालिकामा २७ जना, दुधपोखरी गाउँपालिकामा १५ जना र दोर्दी गाउँपालिकामा ११ जनाको कोरोना टेष्ट भएको छ। स्वास्थ्य कार्यालय प्रमुख अमर दवाडीका अनुसार र्यापिड टेष्टका लागि २५ जना स्वास्थ्यकर्मी खटिएका थिए। टेष्ट गरिएका सबैको रिपोर्ट नेगेटिभ आएको दवाडीले बताए। उनीहरुको किटमार्फत कोरोना संक्रमण सम्भावित भए नभएको बारे स्क्रिनिङ गरिएको थियो। स्क्रिनिङमा थप आशंका देखिएमा थ्रोट स्वाब लिएर परीक्षणका लागि पोखरा पठाइने प्रमुख जिल्ला अधिकारी लक्षमणबहादुर खड्काले बताए।"
करेन्ट लागेर वृद्धको मृत्यु,"स्याङजा : स्याङजाको वालिङ नगरपालिका ६ मा करेन्ट लागेर एक वृद्धको मृत्यु भएको छ। बिजुली सर्ट हुँदा पाण्डेथोकका ६४ वर्षीय डिल्लीराम पाण्डेको करेन्ट लागेर मृत्यु भएको हो। गाईवस्तुलाई घाँस, पराल दिनका लागि गोठमा पुगेका पाण्डेलाई करेन्ट लागेपछि ढलेका थिए । उनको शव गह्रौ प्राथमिक अस्पताल वालिङमा पोष्टमार्टमका लागि लगिएको छ । पाण्डेको बिहीबार पवित्र तिर्थस्थल रामनदीधाम राम्दीमा अन्तिम संस्कार गरिने परिवारिक स्रोतले जनाएको छ।"
"सुरक्षाकर्मी, उद्योगी व्यवसायी र नपालाई मास्क सहयोग","भक्तपुर : भक्तपुर उद्योग वाणिज्य संघले यहाँका सुरक्षाकर्मी, उद्योगी व्यवसायी तथा नगरपालिकालाई मेडिकल मास्क सहयोग गरेको छ । संघले महानगरीय प्रहरी वृत्त जगाती र महानगरीय ट्राफिक प्रहरी परिसर भक्तपुरलाई ६००६०० थान मेडिकल मास्क हस्तान्तरण गरेको हो । संघका अध्यक्ष प्रदीप श्रेष्ठले महानगरीय प्रहरी वृत्त जगातीका प्रमुख प्रहरी नायब उपरीक्षक चक्रराज जोशी र महानगरीय ट्राफिक प्रहरी परिसर भक्तपुरका प्रहरी निरीक्षक सुमन न्यौपानेलाई उक्त मास्क हस्तान्तरण गरेका थिए। त्यस्तै संघमा आवद्ध नौवटा वस्तुगत संघलाई प्रतिसंघ दुईसय पचास थान मेकिडल मास्क वितरण गरेको छ । संघका अध्यक्ष श्रेष्ठले वस्तुगत संघका सदस्यलाई वितरण गर्न प्रत्येक संघलाई उक्त परिमाणको मास्क वितरण गरिएको जानकारी दिए । वस्तुगत संघतर्फ भक्तपुर मुद्रण संघ, भक्तपुर घरेलु तथा साना उद्योग संघ, भक्तपुर जु जु धौ व्यवसायी संघ, भक्तपुर ट्रक व्यवसायी संघ, भक्तपुर इँटा उद्योग व्यवसायी संघ, भक्तपुर खुद्रा व्यवसायी संघ, भक्तपुर औषधि व्यवसायी संघ, भक्तपुर वाटर बोटल व्यवसायी संघ र भक्तपुर कुखुरापालक व्यवसायी संघलाई उक्त मास्क वितरण गरिएको भक्तपुर उद्योग वाणिज्य संघले जनाएको छ । त्यस्तै संघले भक्तपुरका चारवटा नगरपालिकामध्ये चाँगुनारायण नगरपालिकालाई एक हजार थान मेडिकल मास्क हस्तान्तरण गरेको छ । संघका अध्यक्ष श्रेष्ठले चाँगुनारायण नपाका प्रमुख सोमप्रसाद मिश्रलाई उक्त मास्क प्रदान गरेका हुन् । अध्यक्ष श्रेष्ठका अनुसार जिल्लाका सुरक्षाकर्मी, वस्तुगत संघ तथा नगरपालिकालाई मेकिडल मास्क वितरण गर्न त्रिनेत्र बचत तथा ऋण सहकारी संघ र भक्तपुर पार्टी प्यालेस तथा क्याटरिङ्ग व्यवसायी संघले सहयोगस्वरुप उपलब्ध गराएका थिए ।"
तीन दिन असिना र हावाहुरीसहित वर्षाको सम्भावना,"काठमाडौं : देशका विभिन्न स्थानमा असिना र हावाहुरीसहित वर्षाको सम्भावना रहेको छ। जल तथा मौसम विज्ञान विभागको मौसम पूर्वानुमान महाशाखाले बिहीबार बिहान ६ बजे जारी गरेको बुलेटिनमा देशको पूर्वी भूभागमा आंशिक बदली भइरहेको उल्लेख छ। हाल देशमा स्थानीय वायुको प्रभाव सँगसँगै पश्विमी वायुको समेत आंशिक प्रभाव रहेको महाशाखाले जनाएको छ। बिहीबार बिहानै काठमाडौं, भक्तपुरलगाएत देशभर आंशिकदेखि सामान्य बदली भइरहेको छ। दिउँसो देशका मध्य र पूर्वका केही स्थानहरु र पश्विमीका थोरै स्थानहरुमा मेघगर्जन चट्याङ्गअसिना र हावाहुरीसहित वर्षाको सम्भावना रहेको बुलेटिनमा उल्लेख छ। शुक्रबार देशभर सामान्यतया बदली रहने छ। देशका मध्य र पूर्वका केही स्थानहरु र पश्विमीका थोरै स्थानहरुमा मेघगर्जन चट्याङ्गअसिना र हावाहुरीसहित वर्षाको सम्भावना रहेको छ। शनिबार देशभर आंशिकदेखि सामान्य बदली रहने छ। देशका मध्य र पूर्वका केही स्थानहरु र पश्विमीका थोरै स्थानहरुमा मेघगर्जन चट्याङ्गअसिना र हावाहुरीसहित वर्षाको सम्भावना रहेको छ। मेघ गर्जनचट्याङ्गहावाहुरीअसिनासहित वर्षा हुन सक्ने देखिएकोले सतर्कता अपनाउन महाशाखाले अनुरोध गरेको छ।"
दुबईबाट फर्किएका युवाको एन्टिबडी पोजिटिभ,"झापा : (आरडीटी) र्यापिड डायग्नोष्टिक टेष्टका क्रममा झापाका एक युवकमा एन्टिबडी पोजिटिभ देखिएको छ। हल्दिबारी गाउँपालिकामा बुधबार भएको आरडीटी परीक्षणका क्रममा २९ वर्षीय युवकमा एन्टिबडी पोजिटिभ देखिएको जिल्ला स्वास्थ्य कार्यालयका फोकल पर्सन जीवन चम्लागाईले जानकारी दिएका छन्। जिल्ला स्वास्थ्य कार्यालय र गाउँपालिकाका स्वास्थ्यकर्मीको संयुक्त टोलीले गाँपालिकास्थित होम क्वारेन्टाइन र क्वारेन्टाइनमा बसेकाहरुको आरडीटी परीक्षण गरेको थियो। परिक्षणमा ६१ जनाको परीक्षण गरिएकामा अन्यमा नेगेटिभ रिपोर्ट आएको थियो। आरडीटी पोजिटिभ देखिएका युवक चैत ५ गते दुबईबाट घर फर्किएको बुझिएको छ। उनमा कोभिड१९ को लक्षण भने नदेखिएको चम्लागाईले बताए। आरडीटी पोजिटिभ देखिए पनि उनलाई हाल हल्दिबारीस्थित क्वारेन्टाइनमै राखिएको छ। चम्लागाईले भने, 'युवकमा आरडीटी पोजिटिभ देखिए लगत्तै उनका परिवारका ७ जना र उनीसँगै आएका केही साथीहरुको पनि आरडीटी परीक्षण गरिएको थियो। उनीहरुको आरडीटी भने नेगेटिभ देखिएको छ। यद्यपि उनका परिवार र उनका साथीभाई गरी २१ जनाको स्वाब परीक्षणका लागि बुधबार कोशी अञ्चल अस्पताल विराटनगर पठाइएको चम्लागाईले जानकारी दिए। पछिल्ला दिनमा जिल्लाका क्वारेन्टाइन र होम क्वारेन्टाइनमा बसेका व्यक्तिहरुको आरडीटी परीक्षण गर्ने काम तीव्र पारिएको छ। हालसम्म परीक्षण गरिएकामध्ये २ सय ३२ जनाको आरडीटी रिपोर्ट नेगेटिभ देखिएको छ।"
बालुवा चाल्ने मजदुरले राहत पाएनन्,"धनकुटा : साँगुरीगढी१ लावरबोटेका पूर्णशम्सेर लिम्बु लेउती खोलामा बालुवा चालेर जीविकोपार्जन गर्छन्। उनका लागि केही दशकयता परिवारको खर्च धान्ने भरपर्दो माध्यम भनेकै लेउती खोलामा बालुवा चालेर कमाएको रकम हो। कोरोना सन्त्रासले सरकारले लकडाउन घोषणा गरेसँगै यतिबेला उनको कमाइ गर्ने थलो ठप्प छ। गाडी नचल्दा चालेको बालुवा बिक्री पाएका छैनन्। खोलामै अलपत्र छ। बरु लेउती खोलामा आउने बाढीले नै चालेको बालुवा कतिबेला लगिदिने होला भन्ने चिन्ता छ उनलाई। लकडाउन लम्बिएपछि स्थानीय तहले ज्यालादारी र मजदुरलाई राहत स्वरुप खाद्यान्न बाँड्यो। तर, लेउती खोलामा बालुवा चाल्ने अधिकांश मजदुरले राहत पाएनन्। एकातिर कमाइ गर्ने माध्यम ठप्प छ भने अर्कोतिर राहत नपाउँदा निन्द्रा हराउन थालेको उनले दुःखेसो पोखे। पहुँच हुनेलाई मात्र राहत वितरण गरेको उनको आरोप छ। 'केही मजदुरले राहत पाएछन्', उनले भने, 'हामीले पत्तै पाएनौं। केही खाद्यान्न पाए केही दिनलाई हुन्थ्यो। अब भोकै मर्नुपर्ने हो की भन्ने चिन्ता लाग्न थालेको छ। सरकारले असारदेखि असोजसम्म तीन खोलाबाट बालुवा उत्खनन्मा प्रतिबन्ध लगाउने गर्छ। दैनिक खर्च टार्दै तीन महिनाका लागि पैसा जोहो गर्न समय पनि यति बेलै हो। तर अहिले लकडाउनले ठप्प हुँदा खर्च कसरी जोहो गर्ने भन्ने चिन्ताले सताउन थालेको अर्का मजदुर शेरबहादुर लिम्बुले बताए। 'लकडाउन पछिका केही समय त जोहो गरेको पैसाले धान्यो', उनले भने, 'अहिले छरछिमेक सँग पैचो लिएर गुजारा चलाइरहेका छौं।' तेह्रथुम फाक्चारा घर भएकी पूर्णमाया ठकुरी १३ वर्षदेखि लेउती बगरमा बालुवा चालेर परिवारको जीविकोपार्जन गरिरहेकी छन्। जेठो छोरो र उनले बालुवा चालेर कमाएको पैसा ५ जना सदस्य भएको परिवारको घरखर्च चलाउने माध्यम हो। लेउती किनारमा रहेको लावरबोटेमा कोठा भाडामा लिएर बसेकी छन्। लकडाउन भएदेखि नै उनको कमाइ शून्य छ। कोठामा मौज्दात खाद्यान्न रित्तिन थालेको छ। वडा कार्यालयले राहत बाँडेको सुने पनि आफूले नपाएको ठकुरीले दुःखेसो गरिन्। 'राहत हामीजस्ता ज्याला मजदुरी गर्नेलाई दिने हो भन्ने सुनेको थिएँ' उनले भनिन्, 'राहतको प्राथमिकता पहुँच हुनेलाई मात्रै रहेछ।' राहतको विषयमा वडामा सम्पर्क गर्दा जुन ठाउँको स्थायी बासिन्दा हो, त्यही पाउने भन्ने जवाफ आयो। घर पुग्न तीन दिन हिँड्नु पर्छ। बाटोमा पक्रिन्छ भन्ने डर छ। कहिले गाडी आउला भन्ने आशमा बसेको उनले बताइन्। सिम्सुवा गोलाईदेखि लाबरवोटेसम्म लेउती खोलाको किनारमा गिट्टी बालुवा चालेर काम गरी खाने डेढ सय परिवारको हाराहारीमा मजदुर छन्। केहीले स्थानीय तहबाट वितरण भएको राहत पाए। अधिकांश राहतबाट बञ्चित भएको बासिन्दाको भनाइ छ। लेउती बगरमा बालुवा चाल्न स्थानीय मात्रै नभएर भोजपुर, उदयपुर, सुनसरी र तेहथुमदेखि आएर परिवार बालुवा चालेर जीविकोपार्जन गर्छन्। गाडी चल्दा र चालेको बालुवा बिक्री हुँदा मात्रै ती मजदुरको हात पैसा पर्छ। स्थानीय तहले हुनेखानेलाई मात्रै राहत वितरण गरेको संद्यीय समाजवादी पाटीका अध्यक्षसमेत रहेका लावरबोटेका बासिन्दा बलबहादुर राईले आरोप लगाए। यस क्षेत्रमा रोजगार मजदुर अत्याधिक छन्। चार भागमा तीन भाग छुटेका छन्। उधारो चामल निकाल्ने छन्। पसलेले पनि उधारो दिँदैनन्। लामो समयसम्मको लकडाउनले मजदुरलाई प्रभाव परेको देखिन्छ। मैले जिल्लास्तरीय समन्वय बैठकमा समेत कुरा उठाएको छु। जानकारी भएकै छ। सायद कार्यान्वयन होला, उनले भने। यता साँगुरीगढी गाउँपालिकाका प्रवत्ता तथा कार्यपालिका सदस्य बालकृष्ण राईले दैनिक ज्यालादारी र अतिगरिब पहिचान भएका घरधुरीलाई प्राथमिकता दिएर राहत वितरण गरेको बताए। उनले वडासमिति र समन्वय समितिको सिफारिसमा भएका नामावलीलाई प्राथमिकता राखिएको बताए। यद्यपि केही नामावली छुटेकाको तथ्यांक संकलन भइरहेकाले कसैलाई पनि पक्षपात नगरी राहत दिने उनले बताए।"
अदालतमा भीडले सन्त्रास,"काठमाडौं : अदालतहरूमा मुद्दाको काम कारबाहीलाई लिएर अभियुक्त, प्रहरी, वकिल, कर्मचारी र न्यायाधीशको भीड लागेको छ। सर्वोच्च अदालतको गत शुक्रबारको फुलकोर्ट निर्णय अनुरूप अदालतमा अभियोगपत्र दर्ता, थुनाका व्यक्तिलाई हिरासतमा राख्न अनुमति दिने, बयान लिने र थुनछेक आदेशका लागि खुला गरिएपछि भीड बढेको हो। सर्वोच्चले मुलुकी फौजदारी कार्यविधि संहिता ०७४ बमोजिम विभिन्न निवेदनको कारवाही, सुनुवाइ, बन्दको अवधिमा भएका लिखत् दरपिठ आदेश उपरको निवेदन दर्ता र पुनरावोलकनका निवेदनको सुनुवाइ पनि खुला गर्न सबै अदालतलाई निर्देशन दिएको थियो। उक्त निर्णयसँगै भीडभाड बाक्लिएको छ। गत आइतबारदेखि नै मुलुकभरका सबै अदालत खुला छन्। सबैभन्दा बढी मुद्दाको चाप रहेको काठमाडौं जिल्ला अदालतमा दिनहुँ बाक्लो भीड हुने गरेको छ। उच्च अदालत पाटनमा पनि वाणिज्य कसुरसम्बन्धी मुद्दाको कारबाही सुरु भएको छ। भ्रष्टाचारका मुद्दा दर्ता, थुनाका लागि अनुमति माग र थुनछेक प्रयोजनका लागि विशेष अदालत पनि खुला गरिएको छ। यसअघि सर्वोच्चले हिरासतमा रहेका व्यक्तिको सुरक्षित जीवनको हक तथा वैयक्तिक स्वतन्त्रताप्रति संवेदनशीलता अपनाउन बन्दी प्रत्यक्षीकरण रिट निवेदनमा सुनुवाइ गर्दै आएको थियो। यस्तै कोरोना संक्रमणको रोकथाम, सजगता, उद्धार तथा राहतका विषयमा परेका सार्वजनिक सरोकारका रिट निवेदनमा पनि सुनुवाइ गर्दै आएको थियो। कोरोना (कोभिड१९) संक्रमणका बेला अस्वाभाविक भीडभाड बढेपछि जोखिम उत्पन्न भएको भन्दै कानुन व्यवसायी र कर्मचारी संगठनले डब्लुएचओको मार्गदर्शन आत्मसात् गर्न सर्वोच्चलाई अनुरोध गरेका छन्। अदालतमा गम्भीर रूपमा जोखिम देखापरेको भन्दै सर्वोच्च अदालत बार एसाोसियसनले डब्लुएचओको मार्गदर्शनलाई आत्मसात गरी वन्दीप्रत्यक्षीकरण र कोरोना रोकथामका काम कारबाहीबाहेक मुद्दा मामिलाका सबै काम कारबाही स्थगन गर्न पत्रमार्फत प्रधान न्यायाधीश चोलेन्द्रशमशेर राणाको ध्यानाकर्षण गराएको छ। हामीले मंगलबार प्रधान न्यायाधीशलाई पत्र पठाएर डब्ल्युएचको मार्गदर्शन अनुरूप सुरक्षा सतर्कताका लागि फुलकोर्टको निर्णय स्थगन गर्न भनेका छौं, सर्वोच्च बारका अध्यक्ष खगेन्द्रप्रसाद अधिकारीले अन्नपूर्णसँग भने, अदालतमा भीडभाडका कारण गम्भीर जोखिमको अवस्था देखिएको छ। जोखिमबाट सावधानी अपनाउनका लागि निर्णयमा पुनर्विचार गर्नुपर्छ। सबै प्रकारका सेवा बन्द गर्नुपर्ने अवस्था देखियो। यता न्यायपालिकासम्बद्ध निजामती कर्मचारीको आधिकारिक ट्रेड युनियनले पनि अदालत बन्द गर्न माग गरेको छ। व्यक्तिगत दूरी कायम गरी कोरोनाबाट बच्न उच्च सावधानी आवश्यक रहेको भन्दै बन्दीप्रत्यक्षीकरणका रिटबाहेक सबै काम रोक्न माग गरेको जानकारी युनियनका सचिव हरि भट्टराईले जानाकारी दिए। सर्वोच्चको निर्णयको कानुन व्यवसायी र कर्मचारीबाट सामाजिक सञ्जालमार्फत आलोचना भएको छ। काठमाडौं जिल्ला अदालतमा एक अधिकृतले इजलासमा कार्यरत एकजना कर्मचारी भक्तपुरस्थित सनसिटी अपार्टमेन्टमा बस्दै आएको जानकारी दिँदै अदालतमा त्रासको वातावरण बढेको जानकारी दिए। सनसिटी अपार्टमेन्टमा संक्रमण देखिएपछि ती कर्मचारीलाई अदालत आउन रोकिएको छ। सर्वोच्चका प्रवक्ता भद्रकाली पोखरेलका अनुसार अदालतमा मुद्दाका काम कारबाही हुने भए पनि अदालतमा हुनसक्ने भीडभाड तथा रोग संक्रमणको जोखिम कम गर्न न्यून संख्याको जनशक्ति, कानुन व्यवसायी र सेवाग्राहीको उपस्थिति व्यस्थापनका लागि उपयुक्त उपाय अवलम्बन गर्न निर्देशन भएको छ। महान्यायाधिवक्ता कार्यालयका प्रवक्ता संजिव रेग्मीले फौजदारी मुद्दामा दर्ता गर्ने हदम्याद सकिने भएकाले अदालत खुला गर्नु बाध्यकारी भए पनि कोरोनाको जोखिमका कारण व्यवस्थापनमा चुनौतीपूर्ण हुनसक्ने बताए। भीडभाडले स्वास्थ्य सुरक्षामा चुनौति हुनसक्छ। यो विषयमा सतर्क भई उचित व्यवथापनमा ध्यान जानु आवश्यक छ, रेग्मीले अन्नपूर्णसँग भने।"
काठमाडौंमा हावाहुरीसँगै असिना पानी (फोटो फिचर),"थली : काठमाडौंमा एका बिहानै असिनापानीसहित वर्षा भएको छ। बिहीबार बिहान करिब ९ बजेतिर हावाहुरीसँगै असिना पानी परेको हो। करिब ५ मिनेटसम्म परेको असिनापानीले बर्खेबालीमा क्षति पुगेको छ। कागेश्वरी मनोहरा नगरपालिकास्थित थलीमा पनि ठूलो हावाहुरीसँगै असिनापानी परेको छ। असिनापानीले तरकारी,फलफूल तथा गहुँबालीमा क्षति पुगेको छ। बारीमा लगाएको तरकारी र फल्दै गरेका फलफूलका बिरुवामा क्षति पुगेको स्थानीय किसानले बताएका छन्। आँप,आलुपोखरा, आरु,नासपातीलगायत फलफूलका बिरुवामा क्षति पुगेको स्थानीय शीला शेर्पाले बताइन्। उनले भननि,' बारीमा लगाएको तरकारी र भर्खरै दाना लाग्दै गरेको आरु, आलुपोखरा असिनापानीले झारेर सखाप पार्यो। भित्र्याउन लागेको आलु , प्याज, फर्सी,टमाटर ,लसुनलगायत सागपात असिनापानीले क्षति पुगेको उनले बताइन्। एक्कासी हावाहुरी र असिनापानी परेपछि खेतमा गएका किसानको भागभाग भएको थियो। अहिले पानी पर्न रोकिए पनि आकाश धुम्मिएको छ। यस्तै टोखा बुढानिलकण्ठलगायत उपत्कायाकाका विभिन्न क्षेत्रमा असिनापानीले क्षति पुर्याएको छ। बुढानिलकण्ठ निवासी टंक भट्टराईले यस क्षेत्रमा व्यापाक हावाहुरीसहितको असिना पानी आएको बताएका छन्। त्यस्तै टोखा निवासी धर्मबहादुर शाहीले पनि असिनापानीले खेतबारीमा लगाएको सम्पूर्ण तरकारी सखाप पारको बताएका छन्। जल तथा मौसम विज्ञान विभागको मौसम पूर्वानुमान महाशाखाले देशमा स्थानीय वायुको प्रभाव सँगसँगै पश्विमी वायुको समेत आंशिक प्रभाव परेको बताएको छ। विभागका अनुसार बिहीबार देशका विभिन्न स्थानमा असिना र हावाहुरीसहित वर्षाको सम्भावना रहेको जनाएको छ। देशका केही स्थानहरुमा मेघ गर्जन,चट्यांग, हावाहुरी र असिनासहित वर्षा हुनसक्ने संभावना रहेकाले सतर्कता अपनाउन मौसम पूर्वानुमान महाशाखाले अनुरोध गरेको छ। तस्बिरमा हेर्नुहोस् थलीमा परेको असिना पानी । तस्बिर : मीनु सिंह"
प्रदेश१ का सीमाना छेक्न समस्या,"विराटनगरझापा : प्रदेश १ का मुख्यमन्त्री शेरधन राई पहाडभन्दा तराईका जिल्ला कोरोना संक्रमणको उच्च जोखिममा रहेको बताउँछन्। 'प्रदेशका पहाडी जिल्ला सुरक्षित भए पनि झापा, मोरङ र सुनसरी जिल्लालाई बचाउनु अब प्रदेश १ सरकारको मुख्य चुनौती हो', राईले भने 'हाम्रो ध्यान पनि अहिले यिनै जिल्लामा छ।' भारतसँग सीमा जोडिएका भूभागबाट भारतीय नागरिक नेपाल छिर्न थालेपछि प्रदेशले अन्यत्रभन्दा तरार्ईका सीमावर्ती क्षेत्रमा चासो बढाएको हो। मुख्य नाकामा सुरक्षा सर्तकता बढाउँदै गर्दा अन्यत्रका खुला स्थानको फाइदा उठाउँदै नेपाल भित्रिनेको कमी छैन। भारतसँग मोरङको मात्रै करिब ६२ किमि खुला सीमा जोडिन्छ। सरकारले लकडाउन घोषणा गरे पनि चैत अन्तिम साता विराटनगर बसपार्कमा भारतबाट आएका १३ जना भेटिए। प्रहरीले उनीहरुलाई तत्कालै टाँडीस्थित क्वारेन्टाइनमा पठायो। काँकडभिट्टा नाकाबाट तरकारी बोक्ने गाडीमा सोमबार इटहरी आएका १४ भारतीयलाई पनि प्रहरीले काँकडभिट्टा नै फर्कायो। मोरङ, सुनसरी र झापाका खुल्ला स्थानबाट छिर्नेलाई प्रहरीले दैनिक नियन्त्रणमा लिएको छ। तर, प्रहरी नपुगेका स्थानबाट धेरै उम्किरहेका छन्। ज्याला मजदुरी गर्न भारत गएका र भारतमा संक्रमण बढ्न थालेपछि नेपाल छिर्नेको संख्या बढ्न थालेको प्रहरीको ठहर छ। खुल्ला सीमाना, सीमा क्षेत्रमा जंगल र मकैबारी भएकाले प्रहरी नपुग्ने स्थानबाट नेपाल भित्रिनेको कुनै लेखाजोखा छैन। दैनिक यस्तै गुनासो आउने गरेको मोरङ प्रहरीको भनाइ छ। लकडाउनपछि हालसम्म एक हजारभन्दा बढी नागरिक भारतबाट नेपाल प्रवेश गरेको विराटनगर महानगरपालिकाले जनाएको छ। सरकारले स्वीकृत दिएपछि रानी जोगबनीस्थित एक नम्बर ढाटबाट र एकीकृत जाँच चौकीबाट भित्रिएका महानगरका जनस्वास्थ्य महाशाखा प्रमुख रमेशकुमार कार्कीले जानकारी दिए। उनीहरु अहिले कहाँ छन् कसैलाई पत्ताो छैन। लकडाउन कडा बनाएसँगै नेपाल छिर्ने केहीलाई मात्रै क्वारेन्टाइन पुर्याइएको थियो। झापाको दक्षिण पश्चिम गौरीगञ्जदेखि पूर्वको मेचीनगरको तिरिङसम्म १ सय ४४ किमि खुला नाका छ। उक्त स्थानका कतिपय ठाउँमा नेपाली र भारतीय एउटै आँगन भएर बसेका छन्। सीमा क्षेत्रमा केही भारतीय नेपालीतर्फ आएर खेतीपाती गर्छन्। सरकारले जति कडा गरे पनि सीमा क्षेत्रबाट आवागमन ठप्प हुन सकेको छैन। सीमाना जोडिएका बस्ती र खेतीले गर्दा प्रहरी बसिरहने अवस्था नरहेको झापाका प्रहरी प्रमुख कृष्ण कोइराला बताउँछन्। खुला सीमानाको फाइदा उठाउने क्रम बढेपछि प्रहरी पोष्ट थपेर नागरिकलाई पनि परिचालन गरिएको उनले बताए। दक्षिण तर्फका नाकाको आवागमन नियन्त्रण गर्न थप सुरक्षाकर्मी परिचालन गरिएको प्रदेश १ प्रहरी कार्यालयले जनाएको छ। झापा, मोरङ र सुनसरीका सीमा नाका र आसपास क्षेत्रलाई सेक्टरमा विभाजन गरी वरिष्ठ प्रहरी अधिकृतसहित थप जनशक्ति खटाइएको सो कार्यालयले जनाएको छ। सीमावर्ती नाकामा निगरानी बढाउन झापामा १ सय ३५ जना, मोरङमा ८० र सुनसरीका लागि १ सय १२ जना थप जनशक्ति खटाएर अस्थायी प्रहरी बेस स्थापना गरिएको छ। झापाका सीमा क्षेत्रमा २ सय २० सुरक्षाकर्मी खटिएका छन्। नेपाल प्रहरीका १ सय र सशस्त्र प्रहरीका १ सय २० जना सुरक्षाकर्मी खटाइएको छ। त्यसैगरी प्रदेश २ बाट आउने सवारी साधन र सर्वसाधारणलाई प्रदेश १ प्रवेशमा रोक लगाइएको छ। सुनसरीको कोसी ब्यारेज, चतरा पुल र उदयपुरको रामपुर ठोक्सिलामा चेक प्वाइन्ट राखेर चौबिसै घन्टा निगरानी भइरहेको प्रदेश प्रहरी कार्यालयले जनाएको छ। झापामा भन्सार ठप्प, मोरङमा खुला झापाको काँकडभिट्टा र भद्रपुर नाका १ हप्तादेखि पूर्णरुपमा ठप्प छन्। लकडाउन घोषणा भएलगत्तै अन्य नाकाबाट सामान तथा तरकारी आउन ठप्प भएको थियो। लकडाउनपछि काँकडभिट्टा र भद्रपुर नाका केही दिन खुले पनि भारतको पश्चिम बंगाल सरकारले पूर्णरुपमा सवारी साधन सञ्चालनमा रोक लगाएसँगै झापाका सबै नाकाबाट सामग्री आयात ठप्प भएको छ। मोरङको जोगवनी भन्सारबाट भने खाद्यान्न लगायतका अत्यावश्यक सामान बोक्ने ट्रक भने आइरहेका छन्। मानिसको आवतजावत बन्द गरे पनि अत्यावश्यक सामान आयातमा कुनै रोकावट नभएको भन्सार कार्यालय विराटनगरले जनाएको छ। सो कार्यालयमा ट्रक र कन्टेनर चालक, सहचालकसहित केही व्यवसायी मात्रै देखिन्छन्। भन्सारमा निश्चित कर्मचारीले जाँच पासको व्यवस्थापन मिलाइरहेका जिल्ला प्रशासन कार्यालय मोरङले जनाएको छ। विदेशबाट आउने अत्यावश्यक वस्तुहरु २ घण्टा भित्रै जाँचपास भइरहेका विराटनगर भन्सार कार्यालयका प्रमुख शिव भण्डारीले जानकारी दिए।"
कोरोना परीक्षण गर्दा केही बिग्रँदैन,"काठमाडौं। अर्थमन्त्री युवराज खतिवडाले आफूलाई कोरोना भाइरसको संक्रमण भएनभएको परीक्षण गर्दा केही नबिग्रने उल्लेख गर्दै विज्ञहरूले स्वास्थ्य जाँच गर्न सुझाव दिएका छन्। उनीहरू चैत ५ गतेदेखि काठमाडौं, कागेश्वरी मनोहरा९ स्थित सनसिटी अपार्टमेन्टको फ्ल्याटमा अर्थमन्त्री डा खतिवडा पुगेको सार्वजनिक भएपछि विज्ञहरूले शंका निवारणका लागि परीक्षण गर्न सुझाएका हुन्। मन्त्री खतिवडा चैत ११ गते उक्त अपार्टमेन्टमा आयोजित सार्वजनिक कार्यक्रममा उपस्थित भएको प्रत्यक्षदर्शीले दाबी गरेका छन्। अपार्टमेन्टमा भएको वेलफेयर सोसाइटीको निर्वाचनका क्रममा भएको विजयोत्सव कार्यक्रममा मन्त्री डा खतिवडा सामेल भएको सामाजिक सञ्जालमा चर्चा छ। मन्त्री खतिवडाका छोरा तिलक सोसाइटीमा निर्वाचित भएका थिए। यद्यपि, मन्त्री खतिवडा स्वयंले औपचारिक रूपमा केही बोलेका छैनन्। अपार्टमेन्टमा बस्दै आएका दुई जना व्यक्तिमा कोरोना भाइरस भएको स्वास्थ्य तथा जनसंख्या मन्त्रालयले पुष्टि गरेको छ। स्वास्थ्य मन्त्रालयका पूर्व प्रमुख विशेषज्ञ डा सुशीलनाथ प्याकुरेलले मन्त्री खतिवडाले रगत वा स्वाब परीक्षण गर्दा उपयुक्त हुने सुझाव दिए। उनले भने, इपिडेमियोलोजीकल्ली पनि अर्थमन्त्रीज्यूले परीक्षण गर्नु राम्रो हुन्छ। कोरोना संक्रमण देखिएको सनसिटी क्षेत्रमा नगरको कडा निगरानी सनसिटी संक्रमित परिवारको महिलामा कोरोना नभएको पुष्टि चैत ११ मा सनसिटीमा अर्थमन्त्री बेलायतबाट आई उक्त अपार्टमेन्टमा बसेका दुई जनामा कोरोना भाइरस पोजेटिभ देखिएको स्वास्थ्य तथा जनसंख्या मन्त्रालयका प्रवक्ता डा विकास देवकोटाले जानकारी दिए। उनीहरूको पाटन अस्पतालमा उपचार भइरहेको छ। उनीहरू गत चैत ५ गते अपार्टमेन्टमा बस्दै आएका छन्। अर्थमन्त्री खतिवडा चैत ११ गते अपार्टमेन्टमा गएको दाबी गरिएको छ। एक महिना पनि भएको छैन। यदि, गएको हो भने त्यो बेला भाइरस सरेको पनि हुन सक्छ। परीक्षण गर्दा के बिग्रन्छ र ? शंका निवारणका लागि पनि जाँच गर्नु उपयुक्त हुन्छ, डा प्याकुरेलले भने। इपिडिमियोलोजी तथा रोग नियन्त्रण महाशाखा का निर्देशक डा वासुदेव पाण्डेले बुधबार आयोजित प्रेस ब्रिफिङमा भने, अपार्टमेन्टमा रहेका दुई सय ९८ जना व्यक्तिको द्रुत परीक्षण (आरडीटी) गरिएको छ। संक्रमितको नजिकमा रहेको व्यक्तिको थ्रोट स्वाब लिन्छौं। संक्रमित दुई जनासँगै एउटै कोठामा रहेकी महिलाकी भने स्वाब परीक्षणमा भाइरस नेगेटिभ आएको छ। आरडीटी पोजेटिभ आउँदैमा नआत्तिन आग्रह आरडीटी परीक्षणमा पोजेटिभ देखिए पनि थ्रोट स्वाब परीक्षणमा नेगेटिभ आउने भएकाले नआत्तिन डापाण्डेले आग्रह गरेका छन्। आरडीटी पोेजेटिभ आउँदैमा भयभीत हुनु पर्दैन। पीसीआर विधिबाट जाँच गरेपछि मात्र भाइरस पोजेटिभको यकिन हुने उनले बताए। १४ दिनसम्म रोग सर्न सक्ने अवस्था हो। आरडीटीमा भाइरस पोजेटिभ आए पनि पीसीआरबाट परीक्षणबाट विश्वस्त हुने हो। आरडीटी परीक्षण पोजेटिभ देखिएपछि केही जिल्लामा बिरामीलाई छुन र हेर्न पनि नमान्ने प्रवृत्ति देखिएको डा पाण्डेले बताए। एम्बुलेन्समा राख्न पनि नमान्दा धेरै गाह्रो भयो। आरडीटी पोजेटिभ देखिनेबित्तिकै यो मान्छेले रोग सार्छ भन्ने हिसाबले लिनु पर्दैन, उनले भने। कुनै व्यक्तिले संक्रमण लुकाएर नराख्न आग्रह गर्दै डा पाण्डेले थपे, कसैले पनि समस्या लुकाएर राख्दा आफू र परिवार मात्र होइन, समाज र मुलुकलाई नै गाह्रो हुन्छ। जाँच गरौं।"
बालकसहित परिवार क्वारेन्टाइनमा,"स्याङ्जा : १४ महिने बालकदेखि ५ जनाको एउटै परिवार पुतलीबजार नगरपालिका१ स्थित त्रिभुवन बहुमुखी क्याम्पसको क्वारेन्टाइनमा बसेका छन्। नेपालगन्जदेखि १९ दिनमा पुतलीबजार आइपुगेका उनीहरूलाई सुरक्षाकर्मीले क्वारेन्टाइनमा राखेका हुन्। उनीहरूको पुख्र्यौली थलो हरिनास गाउँपालिका३ मग्याम चिसापानी हो। करिब ४५ वर्षका बुबा, ४० वर्षकी आमा, १० र ८ वर्षका छोरा र १४ महिनाको शिशुसहित उनीहरू तीन दिनदेखि क्वारेन्टाइनमा रहेको पुतलीबजार स्वास्थ्य शाखा प्रमुख विष्णु काफ्लेले जानकारी दिए। पाँच सय किमिभन्दा धेरै हिँडेर आएका उनीहरूको चाहनाबमोजिम हरिनास गाउँपालिकाको क्वारेन्टाइनमा राख्न सकिने विकल्पबारे पनि छलफल भइरहेको उनले बताए। रोजगारको खोजीमा केही वर्षअघि नेपालगन्जमा पुगेको सो परिवार सरकारले लडकडाउनको घोषणा गरेसँगै गृहजिल्ला फर्किएका हुन्। ज्यालामजदुरीबाट परिवारको गुजारा चलाउँदै आएका उनीहरू लकडाउनपछि बिरानो ठाउँमा जीविकोपार्जन गर्न कठिन भएपछि घर फर्किन बाध्य भएका हुन्। चेैत १३ मा नेपालगन्जबाट निस्केको, धेरै त पैदलै हिँडियो, एकदुई ठाउँमा भने प्रहरीले गाडी चढाए, उनीहरूले एकै स्वरमा भने। क्वारेन्टाइनमा रहेकालाई खाना, खाजा, शौचालय, औषधोपचारदेखि सबै सुविधा उपलब्ध गराइएको छ। सो परिवारको र्यापिङ टेस्ट गर्दा रिपोर्ट नेगेटिभ देखिएको नगर प्रमुख सीमा क्षेत्रीले जानकारी दिइन्। उनले भनिन्, अहिलेसम्म क्वारेन्टाइनमा बसेका १८ जना १४ दिन पूरा गरेर घर फर्केका छन्, सबैको रिपोर्ट नेगेटिभ आएको छ।"
