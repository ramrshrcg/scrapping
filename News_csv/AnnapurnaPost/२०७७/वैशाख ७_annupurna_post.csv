शीर्षक,विवरण
निर्दयी चरित्र,"महाव्याधिको महासंकटबाट गुज्रँदै गर्दा बहुमत सांसदहरूमा चेतनाशून्य शैली देखापर्यो। सांसदनिर्वाचन क्षेत्र बजेटलाई केन्द्रीय कोरोना कोष मा पठाउने विषयमा सहमति खोज्न संसद्को कार्यव्यवस्था परामर्श समितिले पहल गरेको थियो। त्यसलाई सकारात्मक मान्नुपर्छ। कोरोना कोषमा पठाउने अभिव्यक्ति दिने नेकपा प्रवक्ता नारायणकाजी श्रेष्ठ र कांग्रेस नेता गगन थापाको अभिव्यक्तिप्रति बहुमत सांसद विरोधमा उत्रिए। तर, त्यसमा सत्ताारुढ दलबाटै असहमति मात्र होइन कि विरोधको चर्कै स्वर गुन्जियो। अर्थात्, मुलुक जतिसुकै संकटमा परे पनि सांसदहरूको रुचि छैन भन्ने सन्देश प्रवाहित हुनु दुर्भाग्यपूर्ण छ। संकटको घडीमा पनि निर्वाचन पूर्वाधार विकास कार्यक्रमको बजेट कटौतीविरुद्घ उभिनु निर्दयी चरित्र प्रदर्शन हुनु हो। स्वेच्छामा खर्च गर्न पाउने त्यो रकम र त्यसको अनुगमनमा भर्ती भएका कार्यकर्ताको जागिर पनि खोस्न नचाहेको देखियो। यस्तो संकटको घडीमा स्वार्थकै नाटक मञ्चन हुनु संगतिपूर्ण देखिन्न। मुलुक कोलाहलपूर्ण अवस्थामा छ। नागरिकका दैनिकी कष्टकर हुँदैछन्। संकट दिनप्रतिदिन गहिरिँदोछ। जनप्रतिनिधि स्वयं अनुत्पादक र कनिका छराईंमा परेका मुलुकको स्रोतसाधन केन्द्रिकृत गरी कोरानाको सामनामा लाग्ने बेला हो। अझ सरकारलाई अनुत्पादक बजेट कटौतीका निम्ति वाध्य पार्ने भूमिकामा जनप्रतिनिधि उभिनुपथ्र्याे। सरकारलाई बाध्यकारी निर्देशन दिनुपर्ने भूमिकामा प्रस्तुत हुनुपर्ने सांसदहरू निर्वाचन कोष कटौतीविरुद्घ उभिएको खबरले नागरिकलाई खल्लो तुल्याएको छ। सांसद कोषको रकम दुरुपयोगका बग्रेल्ती उदाहरण महालेखा परीक्षकको प्रतिवेदनमा अंकित हुँदै आएका छन्। यसले जनप्रतिनिधिकै ओज र वजन घटाएको छ। यतिखेर संघीय संसद् मात्र होइन कि प्रदेशसभाका सांसद पनि त्यही प्रवृत्तिा मा लोभिएका छन्। त्यो रकम आफूखुसीका ससाना योजनामा बाँड्ने र मतदाता आफूप्रति आकर्षित गर्ने रणनीतिले यसमा काम गरेको छ। कोषको रकम दुरुपयोगका सवालमा जतिसुकै विवाद बहस भए पनि त्यसलाई जनप्रतिनिधिले खासै चासो दिएको पाइन्न। राज्यको ढुकुटीबाट मतदाता प्रभावित पार्ने र त्यसैको आडमा अर्काे पटक चुनाव जित्ने एकमात्र ध्याउन्नमा जनप्रतिनिधि देखिन्छन्। त्यसले राज्यको दुःख या पीडाभन्दा निर्वाचन क्षेत्र दरिलो पार्ने र चुनाव जित्ने तत्तव हावी भएको स्पष्ट हुन्छ। संघ र प्रदेश सांसदका निम्ति ठूलो परिणाममा बजेट गइरहेको छ। मुलुक संघीय पद्घतिमा गइरहेको पृष्ठभूमिमा यस्तो कोष राख्नुको औचित्य छैन। यसपालिको बजेट कोरोना कोषमा रकमान्तर गर्ने र अब आइन्दा बजेटमा वितरणमुखी कनिका छराइका शीर्षक पार्नुहुन्न। राष्ट्रपति कार्यालयका निम्ति विनियोजित बजेटको केही अंश कोरोना कोषमा पठाउने जुन निर्णय आएको छ त्यसलाई सकारात्मक मान्नुपर्छ। अब हरेक सरकारी निकायले पनि त्यसरी नै अनुत्पादक र फजुल खर्च हुने शीर्षक कटौती गर्नुपर्छ। त्यसअतिरिक्त गोष्ठीसेमिनारदेखि अनेकन नक्कलझक्कलका निम्ति खर्चिने भड्किला शीर्षक खारेज गर्नुपर्छ। तक्मा, पदक विभूषणका नाममा पनि ठूलो धनराशि खर्च हुँदै आएको छ। त्यस्ता क्रियाकर्मलाई सामन्तवादी चरित्र ठान्नेहरू सत्ताारुढ छन्। उनीहरू सत्ताामा गएपछि यस्ता नौटंकी बन्द हुनेछन् भन्ने आमअपेक्षा थियो। तर, त्यसविपरित उनीहरू सत्ताारुढ भएपछि झन् भड्किलो मात्र होइन कि भ्रष्ट, बेइमान र मुलुकलाई भड्खालोमा जाँक्नेहरू सुशोभित भएको दृश्य नागरिकका आँखामा कैद हुँदैछन्। सरकारको सिफारिशमा राष्ट्रपतिले विभूषित गर्ने शाहीकालीन सामन्ती क्रियाकर्म बन्द हुनुपर्छ। सांंसद विकास कोषदेखि विभूषणसम्मका अनगिन्ती शीर्षकका अनावश्यक खर्च सधैंका निम्ति बन्द गरिनुपर्छ। जनप्रतिनिधि विपत्तिासँगै मुलुकमा पर्नसक्ने प्रभावबारे घोत्लिनैपर्छ। सरकारी संयन्त्रमा भएका र हुनसक्ने स्वेच्छाचारी र अनुचित प्रवृत्तिाको अनुगमन गर्ने र नियन्त्रण दायित्वमा अग्रसर हुनुपर्छ। एकपछि अर्काे प्रकरणको दुष्चक्रभित्र सरकारी क्रियाकलाप परिरहेका छन्, तर संसद् र संसदीय समितिले जसरी भूमिका निर्वाह गर्नुपथ्र्याे, त्यसमा उनीहरू केन्द्रित भएको देखिन्न। कोरोनाबाट विश्व त्रसित छ र विश्वकै अर्थतन्त्र धरापमा पर्दैछ। विषम परिस्थितिको आकलन गरी व्यवस्थित बहस चलाइनुपर्छ। सांसद कोषजस्तो बहुआलोचित विषयमा लोभिए भने त्यसले फरक परिणति उत्पन्न गर्न सक्छ। नागरिकको श्वाससँग सास फेर्न नसक्ने जनप्रतिनिधि आलोच्य हुनपुग्छन् र त्यसले पद्घतिलाई धक्का दिन्छ भन्ने बुझ्नु जरुरी छ।"
"कृषि र पशुपन्छीको क्षति न्यूनीकरण, द्रुत कार्य समूह परिचालन","काठमाडौं : लकडाउनले कृषि तथा पशुपन्छी क्षेत्रमा पुगेको क्षति न्यूनीकरण गर्न सरकारले दु्रत कार्य समूह (र्यापिड रेस्पोन्स टिम) परिचालन गरेको छ। लकडाउनका कारण कृषि तथा पशुपन्छीजन्य क्षेत्रतर्फ दैनिक रूपमा भइरहेको क्षति न्यूनीकरण गर्न कृषि तथा पशुपन्छी विकास मन्त्रालयले उक्त समूह गठन गरेको हो। संघीय सरकारको कृषि तथा पशुपन्छी विकास मन्त्रालय तथा सातै प्रदेशको कृषि, भूमि तथा सहकारी मन्त्रालयको सहकार्यमा गठन गरी सञ्चालनमा ल्याइएको समूहलाई थप प्रभावकारी बनाउने विषयमा सहमति भएको छ। यसका लागि मन्त्रालयले तीन सदस्यीय दु्रत कार्य समूह गठन गरेको छ। मन्त्रालयका सहसचिव डा हरिबहादुर केसीको संयोजकत्वमा पशुसेवा विभागका महानिर्देशक डा वंशी शर्मा र पशु चिकित्सक पूर्णबहादुर बुढालाई यो समूहमा राखिएको कृषि मन्त्रीको सचिवालयले जनाएको छ। यो समूहलाई लकडाउनका कारण दैनिक जीवनमा आवश्यक पर्ने खाद्यवस्तुको उत्पादन तथा आपूर्ति सूचारु गर्न जिम्मेवारी दिइएको छ। खाद्यान्न, तरकारी, फलफूल, माछामासु, दूध, मह, दाना, अण्डा, च्याउ, कुखुरा, खसिबोका, पराल, भुसा, साइलेज, ढुटो, मौरिघार, गोला, गोबरमललगायत कृषिजन्य वस्तुको ढुवानीमा सहजीकरणको जिम्मेवारी दिइएको छ। यस्तै रासायनिक मल, प्रांगारिक मल, बीउवीजन, जीवनाशक विषादी, पशुपन्छीको औषधि, दाना आहारा, चल्ला, अण्डा, माछामासु बेच्ने पसलको सेवा स्थानीय प्रशासनसँग समन्वय गरी सूचारु गर्न पनि यो समूहलाई जिम्मेवारी दिइएको छ। यस्तै आगामी आर्थिक वर्षमा कृषि क्षेत्रमा प्रादेशिक कृषि मन्त्रालयले कम्तीमा २० प्रतिशत रकम बिनियोजन गर्ने सहमति भएको छ। संघीय सरकारको कृषि तथा पशुपन्छी विकासमन्त्री तथा सातै प्रदेशका कृषि, भूमि तथा सहकारी मन्त्रीबीच भिडियो संवादमार्फत कृषिमा कम्तीमा २० प्रतिशत रकम बिनियोजन गर्ने विषयमा सहमति जुटेको हो। कृषि तथा पशुपन्छी विकासमन्त्री घनश्याम भुसालका सचिवालयकाअनुसार शनिबार बिहान आगामी आर्थिक वर्षमा कृषिका क्षेत्रमा बजेट छुट्टयाउने विषयमा सहमति जुटेको हो। भिडियो संवादमा सातै प्रदेशका कृषि, भूमि तथा सहकारीमन्त्रीले सहभागिता जनाएका थिए। मन्त्रालयकाअनुसार यही बजेटको हाराहारीमा स्थानीय सरकारलाई पनि कृषिमा बजेट विनियोजन गर्न समन्वय गर्ने सहमति भएको छ। यसै गरी प्रदेशमा भएका कृषि तथा पशुपन्छीजन्य वस्तुको क्षतिको आँकलन र राहतको प्रस्ताव शनिबारसम्म प्रादेशिक कृषि, भूमि तथा सहकारी मन्त्रालयले संघीय कृषि मन्त्रालयमा उपलब्ध गराउने सहमति भिडियो कन्फरेन्समार्फत भएको छ। उक्त राहत प्रस्तावको निश्चित प्रतिशत संघीय कृषि मन्त्रालयले बहन गर्ने गरी राहत प्याकेज घोषणा गर्ने विषयमा सहमति भएको छ। प्रादेशिक मन्त्रालयले आफ्नो आवश्यकताअनुसार उक्त प्याकेजमा थप गरी किसानलाई राहत उपलब्ध गराउने विषयमा सहमति जुटेको छ। यस वाहेक आगामी आर्थिक वर्षमा समावेश गर्नुपर्ने कार्यक्रम र त्यसमा संघ र प्रदेशले गर्ने बजेट बिनियोजनका खाका प्रादेशिक मन्त्रालयले संघीय मन्त्रालयलाई तत्कालै उपलब्ध गर्ने विषय पनि टुँगो लागेको छ। लकडाउनको कारण सबैभन्दा बढी कृषि तथा पशुपन्छी क्षेत्रमा परेको छ। लकडाउनका कारण सबारी साधन, सर्वसाधारणको ओहोरदोहोर ठप्प र बजारसमेत बन्द भएका कारण किसानले उत्पादन गरेका हरियो तरकारी र सागले बजार पाउन छाडेको छ। बजारीकरण र ढुवानीको अभावमा कृषि उत्पादन खेतबारीमै कुहिएका छन्। अर्कोतर्फ आम उपभोक्ताले हरियो तरकारी र साग उपभोग गर्न पाएका छैनन्। कुखुराका चल्ला, अण्डा, मासु र दूधले बजार पाउन छाडेको छ। चल्ला उत्पादनतर्फ दैनिक ३ करोड ४५ लाखको क्षति भइरहेको छ। कुखुराको मासुतर्फ दैनिक १५ करोड र अण्डातर्फ ३ करोड ५० लाखको क्षति साना तथा व्यावसायिक किसानले व्यहोर्न बाध्य भएका छन्। यस्तै दूधतर्फ १ करोड ६५ लाख मूल्यबराबरको ३ लाख लिटर दूध नष्ट भइसेकेको जनाइएको छ। यसै गरी दाना बनाउने उद्योगले कच्चा पदार्थ नपाउँदा दाना उत्पादन गर्न सकेका छैनन्। दाना उत्पादन नहुँदा कुखुरा र पशुलाई खुराकसमेत खुवाउन कठिन भएको छ।"
"गाउँमा फालाफाल, बजारमा हाहाकार","महोत्तरी : रतनकुमार महतोको गोठमा चार वटा भैंसी थिए। लकडाउनले भैंसीलाई दानापानी जुटाउन समस्या भयो। उनले बाध्य भएर घाटा लगाई दुई वटा भैंसी बिक्री गरे। भैंंसीको दूध डेरीमा उनलाई पुर्याउन कठिन छ। उनीसँग अहिले गोठमा दुई वटा दूधालु भैंसी छन्। लकडाउनले बजार बन्द भयो। पशु आहार दाना पाइएन। भुसा, पराल छैन। भैंसी पाल्नै सकिएन। बाध्य भएर सस्तोमै भैंसी बिक्री गर्नु पर्यो, उनले भने। महोत्तरीको गौशाला नगरपालिका१२ परोरियाका दूध किसान रतन कुमार भन्छन््, दूध लिएर डेरी सम्म आउँदा प्रहरीले कुट्छ , मोटरसाइकल खोसिदिन्छ। धेरै अप्ठ्यारो भयो। विश्वव्यापी रुपमा फैलिएको कोरोना भाइरसको महामारी रोक्न भन्दै सरकारले लगाएको लकडाउन तीन सातमा पुगेको छ। घरमा दूध फालिन्छ, डेरीमा बिक्री गर्न किसानले सकिरहेका छैनन्, उनले भने। शनिबार बिहानको ८ बज्दैं थियो, बर्दिबास बजार पुग्दा सुनसान थियो। शनिबार र बुधबार भिडभाड हुने बिहानी हाट सुनसान देखिन्थ्यो। तरकारीले बजार नपाएको भन्दै किसान चिन्ता जाहेर गर्दै थिए, उपभोक्ताले सागसब्जी नपाएर हाहाकार भएको बताउँदै थिए। टनेलमै सड्योे च्याउ टनेलमै च्याउ कुहेर चिन्तामा छन्, महोत्तरीको बर्दिबास३ पाटुका किसान रामकृष्ण कार्की। बर्दिबासका कुमार घिमिरे सधैं सागसब्जी बजारबाट किनेर खान्छन्। उनी पेसाले शिक्षक छन्। बजारमा सागसब्जी, दहीदूधको हाहाकार हुँदा भान्छा प्रभावित भएको उनले बताए। लकडाउनले बजार बन्द हुँदा किसान मारमा छन्। उत्पादित सागसब्जी बारीमै कुहिराखेको छ। दूधले बजार पाएको छैन। गाउँमा दुग्धजन्य पदार्थ दूध,दही, घ्यू फालाफाल छ। उत्पादनले बजार नपाउँदा किसान पिरोलिएका छन्। उनले भने, उपभोक्ताले बजारमा नपाउँदा भान्छामा सागसब्जी पाक्न सकेको छैन, दही, दूध खान सकिरहेका छैन। च्याउ किसान रामकृष्णको टनेलमा च्याउ राम्रै फलेको थियो। मनग्गे आम्दानी हात पर्ने भन्दै उनी दंग थिए। जब च्याउको उत्पादन सुरु भयो, तब देश लकडाउन भयो। च्याउले बजार पाएन। लकडाउनले गर्नु गर्यो, नफा कमाउने सोंचेका रामकृष्णा अहिले ऋणको भेलमा डुबेका छन्। ऋणमा किसान तीन हजार बलमा लगाएको च्याउ खेतीबाट एक पैसा पनि हात लागेन। यता उत्पादन भयो, उता बजार खुल्दै, खुलेन, उनले भने, च्याउ त्यसै टनेलमा कुहिएर खेर जान थाल्यो। आँखा अगाडि मेहन्त गरेको च्याउ कुहिएर सड्न थाल्यो। हेरिनसक्नु भयो। टेन्सन हुन्छ भनेर रिसले च्याउको टनेल नै भत्काइदिंएँ। च्याउ खेती गर्न उनले साढे तीन लाख ऋण गरेका थिए। सरकारको समाचार सुनेको सुनै छु, तरकारी, दूद्य, खाद्यान्न बिक्री वितरण रोकिएको छैन भन्छ। यहाँ किसानलाई बाटोमा प्रहरीले हिड्नै दिदैंन, च्याउ किसान रामकृष्णले भने, प्रहरीसँंग लुकेर किसानले उत्पादन बजार ल्याए पनि बिक्री गर्न पाइँदैन। कच्चा सागसब्जी बिक्री भएन भने पाल्नै पर्छ, त्यसको माइबाप कोइ छैन। बिक्री भएन उत्पादन गौशाला नगरपालिका १२ कान्तिबजारका किसान बुधन महतो लकडाउनले पिरोलिएका छन्। उनको एक विघामा खेती गरिएको करेला र बोडी फल्न थालेको छ। बन्दीमा कहाँ लाने ? बजार बन्द छ। कसरी बिक्री गर्ने ? गाडी चल्न दिएको छैन। कसले किन्छ, बडो बिजोग भयो, उनले भने, बैंकबाट अढाई लाख रुपैयाँ ऋण लिएर तरकारी खेती गरेको छु। बिक्री भएन भने कहाँबाट ऋण तिर्ने ? लकडाउनले किसानलाई क्षति नै क्षति भएको उनले पीडा पोंखे। कान्तिबजारस्थित साना किसान कृषि सहकारीले सञ्चालन गरेको सहकारी दूध संकलन केन्द्र सञ्चालनमा लकडाउनले कठिनाई थपेको छ। दैनिक पाँच सय लिटर दूध संकलन हुँदै आएकोमा लकडाउन यता घटेर २ सय लिटरमा झरेको छ। दूध संकलन केन्द्रका व्यवस्थापक रामदयाल महतोका अनुसार, आवतजावतकै समस्याले गाउँको दूध डेरीसम्म किसानले पुर्याउन सकेका छैनन्। किसानलाई भुक्तानी गर्न पनि समस्या छ। बैंक खुल्दैन, कहाँबाट भुक्तानी गर्ने ? । डेरीले उत्पादन गर्ने दही र घ्यु थन्किएको छ। बजारमा हाहाकार बर्दिबास बजारमा तरकारी पसल गर्दै आएकी निरु खड्कालाई दैनिकी चलाउन कठिन बन्दै गएको छ। किसानलाई बजारमा तरकारी ल्याउन पनि पाउँदैंनौ। हामीलाई बिक्री पनि गर्न दिँदैन, उनले भनिन्, विहान बेलुका पसल खोल्छु प्रहरी बन्द गराउन आइपुग्छन्। कति तरकारी कुहेर गयो। गाह्रो भयो जीन्दगी ! विश्वव्यापी रुपमा फैलिएको कोरोना भाइरस महामारी फैलिन नदिन सरकारले देशभर लकडाउन गरेको छ। तीन सातामा पुगेको बन्दाबन्दीले मानिसको दैनिकी उकुसमुकुस भएको छ। बर्दिबासस्थित बरगाछी टोल जाने बाटोमा तरकारी पसल गर्दै आएका शम्भु महतोले भने, विहानबेलुका २ घण्टा तरकारी पसल खोल्नु भनेर समाचारमा सुन्छु। एक जनालाई मात्र राखे तरकारी बिक्री गर्छौं, तर यहाँ प्रहरी खोल्नै दिँदैन। घरी आउँछ बन्द गर भन्छ, हो हो भन्दै लाठी देखाउँछ। न्युजमा सुन्छु एउटा कुरा, यहाँ हुन्छ अर्को। शम्भुका छिमकै तरकारी पसले पपुकुमार साह भन्छन्, अनि उपभोक्ताले कसरी तरकारी पाउँछन् ? महँगिको मारमा उपभोक्ता शिक्षक पेसा अंगालेकाा कुमार घिमिरेलाई बजारमा अभावसँगै महँगी बढ्दा समस्या छ। उपभोक्ताले बजारमा तरकारी, खाद्य बस्तु किन्न पाउँदैनन, मूल्य पनि दोब्बर भयो, उनी भन्छन्, मोबाइल भ्यानबाट सरकारले उपभोक्ताको घरघरमा सागसब्जी पुर्याउनु पर्छ। बर्दिबास नगरपालिका३ का विनोद सुवेदीको परिवारमा ७ जना छन्। उनलाई पनि लकडाउनलाई ग्राहो बनाएको छ। उनी भन्छन्, भान्छामा खानेकुरा छैन, बजारमा उस्तै समस्या छ। किसानको बालीले राम्रो मुल्या पाएको छैन। उपभोक्ता बजार पुग्दा प्रहरीले ड्यांडुंग गर्न थाल्छ। लकडाउनले सबैतिर कठिन छ, गरिवले पाउने राहत धनीको घरमा पुगेको भन्दै उनले थपें, समाजमा अन्याय हुँदा सरकार के हेरेर बसेको छ ? किसान नेता रामचन्द्र कुश्वाहाले किसान धेरै समस्यामा भएको बताए। बजारमा खान नपाएर समस्या छ। किसानको खेतमा बर्बाद भइरहेको छ। एक अर्कासँग लिंक जोड्नु पर्ने आवश्यकता छ। सरकारले बजार व्यवस्थित बनाएर किसानको उत्पादन उपभोक्ताको भान्छासम्म पुग्ने वातावरण बनाउनुपर्छ।"
"कोरोनामाथि जित : विचलित भइनन् प्रसिद्धि, मनकुमारीको उच्च मनोबल","काठमाडौं बागलुङ : नेपालमा दोस्रो कोरोना संक्रमित हुन्, १९ वर्षीया प्रसिद्धि श्रेष्ठ। अस्पताल बसेको २७ दिनमा कोरोनालाई पराजित गरी उनी शनिबार घर फर्किएकी छन्। शनिबार नै बागलुङ नगरपालिका३ गौंडाकोटकी ६५ वर्षीया मनकुमारी पौडेल पनि निको भएर डिस्चार्ज भइन्। छैटौं संक्रमित यी वृद्धा अस्पताल बसेको १८ दिनमा संक्रमणबाट मुक्त भएकी हुन्। किशोरी र वृद्धा दुवै जनाले कोरोनासँगको लडाइँ जित्दा उस्तै सन्देश दिए उच्च आत्मबल। संक्रमणपछि न प्रसिद्धि विचलित भइन् न त मनकुमारीले आफ्नो आत्मबललाई कमजोर हुन दिइन्। दम र रक्तचापको बिरामीसमेत रहेकी मनकुमारीले कोरोनासँग लड्न उच्च मनोबलसहित दिनमा पाँच लिटरसम्म उमालेको पानी पिउने गरेको अनुभवसमेत सुनाइन्। लक्षण नदेखिँदै अस्पताल गइन् प्रसिद्धि प्रसिद्धि श्रेष्ठ लक्षण नदेखिँदै अस्पताल पुगिन्। २७ दिन आइसोलेसनमा बसिन्। शनिबार डिस्चार्ज हुँदा ढाडस दिँदै भनिन्, मास्क, पन्जा लगाउनुहोला। ठाउँठाउँमा टाँसिएको सूचना पढ्नुहोला। सावधानी अपनाउनुहोला। अनावश्यक घुमफिर नगर्नुहोला। उनी शनिबार टेकुस्थित शुक्रराज ट्रपिकल तथा सरुवा रोग अस्पतालबाट घर फर्किएकी हुन्। उहाँ (प्रसिद्धि) त्यति धेरै दिन आइसोलेसनमा बस्दा पनि आत्तिनुभएन, अस्पतालका प्रवक्तासमेत रहेका प्रमुख कन्सल्टेन्ट डा अनुप बाँस्तोलाले अन्नपूर्णसँग भने, मनोबल उच्च थियो। अस्पताल भर्ना भएपछि बिस्तारै लक्षणहरू देखिए। श्वासप्रश्वासमा गाह्रो भयो। पेटमा दुखाइ महसुस भयो। खोकी लाग्न थाल्यो। थकाइ लाग्थ्यो। तापनि उनले हरेस खाइनन्। कोरोनासँग लडिरहिन्। बाहिरी मुलुकबाट आउनुभएको छ भने आफंै आइसोलेसनमा बसिदिनुहोला, उनले अनुरोध गरिन्, यसले गर्दा समाजमा कोरोना भाइरस फैलिन पाउँदैन। संक्रमितलाई नराम्रो ढंगले कलंकका रूपमा (स्टिग्मा) प्रस्तुत नगर्न उनले सञ्चारमाध्यमलाई पनि आग्रह गरिन्। फ्रान्सको एक विश्वविद्यालयमा अध्ययनरत उनी चैत ४ गते कतारको दोहा हुँदैे काठमाडौं आएकी थिइन्। विदेशबाट आएका कारण उनी घरमा अलग्गै बसिन्। कुनै लक्षण देखिएन। उनी घर आएको चौथो दिन सँगै यात्रा गरेकी भियतनामकी साथीले आफू संक्रमित भएको उल्लेख गर्दै फोन गरिन्। साथीलाई कोरोना भाइरस पोजिटिभ देखिएको रहेछ, उनले भनिन्, जाँच गरिहालौं भनेर म टेकु आएकी थिएँ। उनी ९ गते अस्पतालमा जँचाउन जाँदा मास्क र पन्जा लगाएकी थिइन्। अस्पतालमा उनको घाँटी र नाकभित्रको खकार (स्वाब) परीक्षण गरियो। आइतबार रिपोर्ट आयो। उनी भर्ना भइन्। घर आएको छैटौं दिन १० चैत सोमबार स्वास्थ्य तथा जनसंख्यामन्त्री भानुभक्त ढकालले मन्त्रालयमा पत्रकार सम्मेलन गरी दोस्रो संक्रमणको पुष्टि गरे। मन्त्री ढकालले नै उनलाई डिस्चार्ज हुँदा आफ्नो अनुभव बाँड्न पनि आग्रह गरेको मन्त्रालय स्रोतले बतायो। उनीभन्दा अघि चीनमा अध्ययनरत एक युवामा माघ ९ गते कोरोना भाइरस पोजिटिभ भेटिएको थियो। ती युवा पनि डिस्चार्ज भइसकेका छन्। स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार नेपालमा संक्रमितको संख्या ३० पुगेको छ। सबैको स्वास्थ्य सामान्य छ। घरमा पनि आफैं एकान्तवासमा बसेकाले अभिभावक एवं आफन्त र समाजमा कोरोना फैलिन नपाएको श्रेष्ठले बताइन्। नेपाल टेलिभिजनलाई दिएको पहिलो अन्तर्वार्ता शनिबार स्वास्थ्य मन्त्रालयको नियमित प्रेस ब्रिफिङमार्फत सार्वजनिक गरिँदा उनमा आत्मविश्वास प्रस्ट देखिन्थ्यो। अस्पतालको दिनचर्या कोरोना परीक्षणपछि उनी घरमै फर्किन्। जँचाउन दिएको दुई दिनपछि रिपोर्ट पोजिटिभ आयो। चिकित्सकले तत्काल घरमै एम्बुलेन्स पठाए। अस्पतालमा आउँदा उनलाई प्रमुख कन्सल्टेन्ट डा बाँस्तोलाले स्वागत गर्दै हौसला बढाए। तिमी चिन्ता नलेऊ भनेर डाक्टरहरूले भन्नुभयो। पेसागत मात्र होइन, व्यक्तिगत रूपमा पनि डाक्टर, नर्सले हौसला व्यक्त गर्नुभयो, उनले भनिन्। अस्पतालका निर्देशक डा सागरराज भण्डारी र डा बाँस्तोलाको नामै लिएर उनले धन्यवाद व्यक्त गरिन्। डा बाँस्तोला उनलाई हौस्याउन शय्या गइरहन्थे। डिस्चार्जका क्रममा शनिबार उनले उपचारमा संलग्न चिकित्सक एवं स्वास्थ्यकर्मीप्रति कृतज्ञता व्यक्त गरिन्। डा बाँस्तोलाका अनुसार श्रेष्ठले चिकित्सा विज्ञानमा पनि रुचि राखेर कुराकानी गर्थिन्। सञ्चो भएपछि एन्टिबडी दान गर्नेबारे छलफल गरेकी थिइन्। कोरोना भाइरसबाट कोही पनि गम्भीर बिरामी नहोऊन्, उनले भनिन्, यदि मैले प्लाज्मा दिनुपर्छ भने सहयोग गर्न तयार छु। अस्पताल बसाइका क्रममा मनमा उब्जन सक्ने नकारात्मक कुराहरूको व्यवस्थापन गर्न सकिएको डा बाँस्तोलाले बताए। दुई पटक गरिएको पीसीआर जाँचमा कोरोना नेगेटिभ आएपछि डिस्चार्ज गरिएको उनले बताए। गम्भीर खालको संक्रमित भएको अवस्थामा रगतको प्लाज्मा दिन मबाटै सुरु गर्छु भन्नुभएको छ, उनले भने, त्यो एकदमै सकारात्मक कुरा हो। पहिलो संक्रमित युवा र दोस्रो व्यक्तिलाई निको बनाएर डिस्चार्ज गर्न सफल भएकोमा उनले खुसी व्यक्त गरे। भने, संक्रमितहरूलाई यसैगरी डिस्चार्ज गर्न पाए गजब हुन्थ्यो। संक्रमितमध्ये १२ जना विराटनगरस्थित कोसी अस्पताल, ५ जना धनगढीस्थित सेती अञ्चल अस्पताल र ४ जना वीरगन्जस्थित नारायणी अस्पतालमा उपचाररत छन्। २ जनाको उपचार ललितपुरस्थित पाटन अस्पतालमा भइरहेको छ। बागलुङस्थित धौलागिरि अस्पतालमा २ जनाको उपचार भइरहेको छ। शुक्रराज ट्रपिकल अस्पतालमा भने एक जना उपचाररत छन्। संक्रमितलाई स्वास्थ्यलाभको सन्देश दिँदै श्रेष्ठले भनिन्, आत्मबल बढाउनुहोला, ठीक हुनुहुन्छ। प्रधानमन्त्रीले दिए बधाई प्रधानमन्त्री केपी ओलीले संक्रमित निको भएपछि उपचारमा संलग्न चिकित्सक एवं स्वास्थ्यकर्मीलाई बधाई दिएका छन्। उनले शनिबार डिस्चार्ज भएकी बिरामीको आरोग्यताको कामना गरेकी छन्। कोरोना भाइरसबाट संक्रमित दोस्रो बिरामी आज पूर्ण स्वस्थ भई अस्पतालबाट डिस्चार्ज हुनुभएको छ, उनले ट्विटरमा लेखेका छन्, उहाँको आरोग्यताको कामनासहित उपचारमा संलग्न चिकित्सक, स्वास्थ्यकर्मी तथा सम्बद्ध सबैलाई बधाई तथा धन्यवाद। दम र रक्तचापको बिरामी थिइन् मनकुमारी पाको उमेरका भएकाले चिकित्सक मात्र होइन, परिवारका सदस्यदेखि शुभेच्छुकसम्म मनकुमारी पौडेलले कोरोनालाई पराजित गर्नेमा संशकित थिए। अझ १५१६ वर्षदेखि दम र रक्तचापको बिरामी भएको थाहा पाएपछि यो शंकामा अझ निराशा थपिँदै थियो। वृद्धा मनकुमारी १८ दिनमै कोरोना जितेर घर फर्किन्छन् भन्ने सायदै सोचिएको थियो। वृद्धावस्थामा पनि उच्च मनोबल भए सहजै कोरोनालाई जित्न सकिन्छ भन्ने सन्देश दिएर उनी घर फर्किएकी छन्। चैत १७ गते कोरोना संक्रमण पुष्टि भएपछि होम क्वारेन्टाइनमा बसेकी पौडेललाई धौलागिरि अञ्चल अस्पतालमा ल्याइएको थियो। अस्पतालको आइसोलेसन कक्षमा उपचाररत रहे पनि उनमा कोरोनाको यतिका दिनसम्म कुनै आभास देखिएन। कोरोना रोगभन्दा पनि आइसोलेसनमा एक्लै भएकाले दिन कटाउन गाह्रो भयो, उनले भनिन्, परिस्थिति खराब भए पनि मनस्थिति बलियो बनाए कोरोनालाई जित्न सकिने रहेछ। आइसोलेसनमा उपचारका क्रममा केही दिन बसेपछि रक्तचाप केही बढेकाले औषधि चलाइएको थियो। बीचमा दाँत र कान दुख्ने समस्या देखिए पनि सबै ठीकठाक रहेको उनले सुनाइन्। कोरोनाले विभिन्न देशमा मान्छे मरिरहेको खबर परिवार र आफन्तबाट पाउँदा केही डर लागे पनि मर्छु भन्ने कहिल्यै नलागेको उनको भनाइ छ। किनकिन मलाई केही हुँदैन भन्ने लाग्थ्यो। यसलाई जितेरै छाड्छु भन्ने सोच आउँथ्यो, उनले भनिन्, यदि कोरोना लागेको छ भने मन बलियो बनाउनुस्। खानपानमा ख्याल गर्नुस्। तातोपानी अलि बढी पिउनुस्। कोरोनासँग लड्न उच्च मनोबलसहित दिनमा पाँच लिटरसम्म उमालेको पानी पिउने गरेको अनुभव उनले सुनाइन्। आइसोलेसनमा रहँदा दैनिक बिहान, बेलुका दूध पिउने, नियमित खाना, खाजा खाने गरेको उनले उल्लेख गरिन्। खाना, खाजाको व्यवस्था धौलागिरी अस्पतालले निःशुल्क उपलब्ध गराएको थियो। खाना, खाजा लिएर नर्स आउने, अवस्था सोधपुछ गर्नु नियमित दैनिकी थियो। उनका अनुसार चिकित्सक भने बेलाबेला मात्र आउँथे। धेरै चाहिँ फोन गरेर सञ्चोबिसञ्चो सोध्ने गर्थे। आफू ठीक भएर घर जाने भएपछि उत्साहित बनेकी उनले कोरोना लाग्यो भनेर सबै टाढिँदा पनि साथ दिने स्वास्थ्यकर्मी, चिकित्सक आफ्ना लागि भगवान् बनेर सेवा गरेको बताइन्। बेल्जियमबाट चैत ४ गते कतार एयरवेजको उडानबाट स्वदेश आएकी उनलाई चैत १७ गते कोरोना पुष्टि भएको थियो। चिकित्सक, स्वास्थ्यकर्मी उत्साहित उनी निको भएपछि धौलागिरि अञ्चल अस्पतालका स्वास्थ्यकर्मी उत्साहित बनेका छन्। चौतर्फी भय बढिरहेका बेला जिल्लामा कोरोना संक्रमित देखिनासाथ अस्पतालमा ल्याउन र उपचार गर्न कठिन मानेका चिकित्सक र स्वास्थ्यकर्मी अहिले उत्साहित देखिएका हुन्। जोखिम मोलेर उपचारमा खटिएका चिकित्सक र स्वास्थ्यकर्मी वृद्धा आमा निको भएको सूचना पाएपछि कार्यक्षेत्रमा थप उत्साहित बनेर लागेको अस्पतालका प्रमुख डा शैलेन्द्र बी पोखरेलले बताए। सुरुमा उपचारमा केही समस्या भए पनि भेन्टिलेटरदेखि आईसीयूको कामसमेत अघि बढेकाले कुनै समस्या नहुने डा पोखरेलले बताए। दम र रक्तचापको समस्या भए पनि ६५ वर्षीया वृद्धाले उच्च मनोबल र खानपानका कारण कोरोनालाई सजिलै जितेर घर फर्किन लागेको उनले सुनाए। अस्पतालबाट डिस्चार्ज गरिए पनि उनलाई केही समय घरमै क्वारेन्टाइनमा बस्न आग्रह गरिएको अस्पतालले जनाएको छ।"
बिमा कम्पनीलाई खर्च धान्न मुस्किल,"काठमाडौं : कोरोनाका कारण नयाँ जीवन बिमा कम्पनीलाई खर्च धान्नै मुस्किल गर्ने अवस्था सिर्जना हुन थालेको बिमा कम्पनीका प्रमुख कार्यकारीले बताएका छन्। निर्जीवन बिमा व्यवसायका लागि सरकारले विभिन्न कानुनमा बाध्यात्मक व्यवस्था गरे पनि जीवन बिमा गर्नुपर्ने बाध्यात्मक कानुन छैन। त्यसले गर्दा अहिले जीवन बिमा ठप्प भएको छ। बिमा हाम्रो समाजको प्राथमिकता सूचीमा निकै पछाडि पर्ने भएकाले अब केही समय व्यवसाय विस्तारमा समस्या हुने देखिन्छ, आईएमई लाइफ इन्स्योरेन्सका प्रमुख कार्यकारी अधिकृत श्रीचद्र भट्ट भन्छन्। उनले नयाँ कम्पनी तुलनात्मक रूपले बढी प्रभावित हुने बताए। सरकारले नै यो वर्षभन्दा आगामी आर्थिक वर्ष नेपाली अर्थतन्त्रका लागि बढी चूनौतिपूर्ण रहेको बताएको छ। बिमा कम्पनीले पनि अर्को वर्षदेखि समस्या देखिने बताउँछन्। यो वर्ष त कम्पनीले साढे ८ महिना व्यवसाय गरिसकेकाले धेरै असर नपर्ला, भट्ट भन्छन्, अपेक्षा गरेजस्तो लाभांश दिन नसके पनि व्यवसाय धान्नै समस्या हुँदैन। तर आगामी वर्ष धने केही नयाँ बिमा कम्पनीलाई सञ्चालन खर्च धान्नै मुस्किल पर्ने जोखिम बढेको अर्को एक बिमा कम्पनीका प्रमुख कार्यकारी बताउँछन्। यही अवस्था अझै ४५ महिना लम्बिने हो भने पहिले नै बिमा गरिसकेकामध्ये धेरैले प्रिमियम तिर्न नसक्ने परिस्थिति बन्न सक्छ, उनी भन्छन्। बिमा नवीकरण घट्न थाले अधिकांश नयाँ जीवन बिमा कम्पनी समस्यामा पर्नेछन्। सुरुवाति समयमा निकै सस्तो र लोकप्रिय अफर अघि सारेर व्यवसायमा प्रतिस्पर्धा थालेका नयाँ कम्पनीले उल्लेख्य नाफा आर्जन गर्न सकेका छैनन्। त्यसमा पनि अधिकांश कम्पनीले आगामी वर्षको दायित्वलाई समेत वास्ता नगरेर बढी लाभांश वितरण गर्नेमा केन्द्रित भएको बिमा समतिका अधिकारीले बताउँदै आएका छन्। समिति अध्यक्ष चिरञ्जीवी चापागाइँले सम्भावित जोखिमलाई नेपाली कम्पनीले बेवास्ता गरेको भन्दै गत वर्षदेखि जोखिम मूल्यांकन (एक्चुरिअल भ्याल्युएसन) गराएरमात्रै लाभांश बाँड्न पाउने प्रबन्ध गराएका थिए। आगामी आर्थिक वर्षदेखि जोखिममा आधारित सुपरिवेक्षण अघि बढाउन उनले कानूनी आधार तयार पारिसकेको बताएका छन्। नयाँ बिमा कम्पनीको व्यवस्थापकीय नेतृत्व गर्न आएका प्रमुख कार्यकारीले पनि सुरुदेखि नै लाभांश दिने प्रतिस्पर्धा थालेका छन्। यसै कारण धेरै नयाँ जीवन बिमा कम्पनीले बल्क अफर भनेर पहिलो वर्ष ठूलो रकम प्रिमियम लिने नीति अघि सारेका छन्। यसै पनि एक पटक बिमा गराएपछि दोस्रो वा तेस्रो पटकदेखि प्रिमियम नतिरेर बिमा त्याग्ने प्रवृत्ति नेपालमा उच्च छ। बिमा कम्पनीका प्रमुख कार्यकारी हरेक वर्ष नयाँ बिमा गराउनेमध्ये करिब २० प्रतिशतले बिमा त्याग्ने गरेको बताउँछन्। यसरी बिमा त्याग्दा दोस्रो वर्षको किस्ता नै तिरेको छैन भने बिमा गराउने व्यक्तिले कुनै पनि प्रतिफल पाउँदैन। त्यो रकम बिमा कम्पनी र एजेन्ट मिलेर खान्छन्। पहिलो वर्ष नै धेरै प्रिमियम लिएपछि सुरुको आम्दानी बढी हुने र कम्पनी तथा एजेन्टले ज्यादा लाभ पाउँछन्। बिमा समितिका एक अधिकृत यस्ता तिकडम गरेर सुरुमै बढी लाभांश बाँड्न उत्प्रेरित बिमा कम्पनी अब समस्यामा पर्न सक्ने देखिएको छ। उनले बिमा समितिले अघि सारेको जोखिममा आधारित सुपरिवेक्षणको आवश्यकता यी घटनाबाट अझै टड्कारो भएको बताए। तर, आगामी वर्ष नै यस्ता नीतिगत सुधार गर्दा बिमा कम्पनीलाई भने निकै असहज परिस्थिति सिर्जना हुनसक्ने देखिएको छ। एकातिर अहिले भइरहेका थुप्रै कमीकमजोरी र अनियमितता नीतिगत सुधारबाट रोकिनेछ, ती बिमा समितिका अधिकारी भन्छन्, सँगसँगै बिमा बजार पनि खुम्चिने जोखिम छ। यसबाट जीवन बिमा कम्पनीलाई व्यवसाय धान्न समस्या गर्नसक्ने उनले बताए। यद्यपि, पुराना कम्पनीलाई भने अहिले नै ठूलो क्षति नहुने व्यवसायी बताउँछन्। उनीहरूसँग पहिलेको आर्जन बढी छ। धेरै क्षेत्रमा लगानी गरेका कारण नियमित आम्दानीको स्रोत पनि भएकाले उनीहरूलाई तुलनात्मक रुपले कम असर पर्ने व्यवसायीले बताएका छन्।"
ओलीप्रचण्ड भेटवार्ता,"काठमाडौं : नेकपा अध्यक्षद्वय प्रधानमन्त्री केपी ओली र पुष्पकमल दाहाल प्रचण्डबीच भेटवार्ता भएको छ। दुई अध्यक्षबीच अविश्वास चुलिँदै गइरहेका बेला मन माझामाझ गर्ने प्रयासस्वरूप ओलीदाहालको भेटवार्ता भएको हो। प्रधानमन्त्री निवास बालुवाटारमा दुई नेताबीच शनिबार बिहान ११ बजेदेखि झन्डै अढाई घण्टा कुराकानी भएको थियो। नेकपाभित्र दुई अध्यक्षबीच चर्किएको अन्तरसंघर्षले सत्तारुढ दलका नेताकार्यकर्ताबीच धु्रवीकरण बढ्दै जान थालेको छ। पार्टीभित्र देखा परेको शक्ति संघर्ष, वामदेव प्रकरणदेखि स्वास्थ्य सामग्री खरिद प्रकरण र सर्वदलीय संयन्त्रसम्मका विषयले दुई अध्यक्षबीच प्रतिदिन अविश्वास झांगिँदै गएको थियो। यही विषयमा खुलेरै कुराकानी गर्ने र विश्वासको वातावरण निर्माणका लागि दुवै अध्यक्षले एक्लाएक्लै छलफल आवश्यक महसुस गरेका थिए। २६ चैतको सचिवालय बैठकमा समेत नेताहरूले दुई अध्यक्षलाई छलफल बाक्लो बनाउन र आपसी विश्वासको वातावरण निर्माणका लागि सुझाव दिएका थिए। तर त्यसयता ओली र दाहालबीच छलफल भएको थिएन। प्रधानमन्त्री ओली मिर्गौला प्रत्यारोपण गरेर फर्केदेखि नै ओलीदाहाल दुवैले एक्लाएक्लै छलफल गरी देखिएका समस्याका विषयमा खुलेर कुराकानी गर्ने निचोड निकालेका थिए। त्यसैको सुरुवातीका रूपमा शनिबारको छलफल भएको बालुवाटार स्रोतको भनाइ छ। ओली र दाहालको ४ मंसिरमा कार्यविभाजन भएयता नै सम्बन्धमा खटपट देखिँदै आएको थियो। दाहालले पूर्व एमाले समूहभित्र खेलेर आफूलाई घेराबन्दीमा पार्न खोजेको भन्दै ओली दाहालसँग असन्तुष्ट छन् भने दाहाल ओलीले सरकार सञ्चालन एकलौटी गरेको र पार्टीमा पनि आफूलाई सहज काम गर्न असहज पार्न खोजेको भन्दै सन्तुष्ट हुन सकिरहेका छैनन्। सत्तारुढ दलका पछिल्ला निर्णयमा समेत ओलीदाहालबीच मत मिल्न नसक्दा पार्टीभित्रको विवाद झांगिँदै गएको छ। उहाँहरूबीच झन्डै अढाई घण्टाजति कुराकानी भएको छ तर छलफलका विषय दुई अध्यक्ष मात्रको भेटवार्ता भएकाले जानकारी हुन सकेको छैन, दाहालका प्रेस सल्लाहकार विष्णु सापकोटा जुगलले भने।"
आपूर्ति सहज बनाउन मन्त्री नै सक्रिय,"काठमाडौं : झन्डै एक महिना लकडाउन हुँदा पनि अत्यावश्यक वस्तुको सहजता खलबलिएको छैन। आपूर्ति सहज बनाउन उद्योग, वाणिज्य तथा आपूर्तिमन्त्री लेखराज भट्ट स्वयं खटिएका छन्। नेपालको आपूर्ति व्यवस्था आयातमा आधारित छ, मन्त्री भट्टले भने, अहिलेको आपूर्ति व्यवस्थापन सहज हुनुको प्रमुख कारण बिनारोकावट आयात सम्भव गराउनु हो। त्यो वातावरण बनाउन उनी उद्योगी, व्यवसायी, खुद्रा तथा साना व्यापारी, ढुवानीकर्ता, आपूर्तिकर्ता र तिनका व्यावसायिक संघ, संगठनहरूसँग नियमित छलफल गरिरहेका हुन्छन्। भारतको पश्चिम बंगाल सरकारले आफ्ना नाका बन्द गरेकाले काँकडभिट्टाबाट आउन नसकेका ट्रकलाई विराटनगरबाट समेत ल्याइएको छ, उनले भने, अन्य नाकाबाट अत्यावश्यक वस्तुको आयात बढेको छ। अत्यावश्यकीय दैनिक उपभोग्य खाद्य वस्तुको आपूर्तिलाई सहज बनाउन त्यस्ता वस्तु बिक्रीवितरण गर्ने पसल खुला छन्। बिहान र साँझ विशेष भीड हुने त्यस्ता पसल सुरक्षाकर्मीको निगरानीमा सञ्चालन भइरहेका छन्। सुरुमा उपभोक्ताले अनावश्यक ग्यास स्टक गर्दा केही अभाव देखिए पनि ग्यास आपूर्ति सहज भएको उनले बताए। अहिले ग्यासको आपूर्ति पुग्दो गरी बढेको छ, उनले भने। स्थानीय तह, जिल्ला प्रशासन कार्यालय र वाणिज्य विभागको सक्रियतामा बजार कडाइ गर्दा विगतमा जस्तो कालोबजारी हुन पाएन। निजी क्षेत्रका व्यवसायीले पनि आपूर्ति व्यवस्थापनमा सहयोग गरेको मन्त्री भट्टले बताए। भर्खरै जारी उपभोक्ता ऐनले पाँच वर्षसम्म कैद सजाय व्यवस्था गरेपछि कालोबजारी गर्ने व्यवसायी कम रहेको उनको धारणा छ। सरकार र निजी क्षेत्रसँग चारपाँच महिनालाई धान्ने जगेडा रहेकाले अभावको कुनै गुनासो नआएको उनको भनाइ छ। अहिले हिउँदे बाली भिœयाउने बेला पनि भयो। त्यसलै कृषि उपजमा कुनै समस्या छैन, उनले भने। तरकारी तथा फलफूलको थोक बिक्रीस्थलमा भीडभाड हुन नदिन कृषि तथा पशुपन्छी विकास मन्त्रालय र काठमाडौं महानगरपालिकासँग समन्वय गरी काठमाडौं उपत्यकाका ११ स्थानबाट थोक बिक्रीवितरण गर्ने व्यवस्था मिलाइएको छ। ती स्थानमा कलंकी, बाफल, स्वयम्भू, वनस्थली, गोंगबु, वसुन्धरा, गोपीकृष्ण हल, तीनकुने, लैनचौर, रत्नपार्क र कोटेश्वर चोक छन्। गृह मन्त्रालय, कृषि तथा पशुपन्छी मन्त्रालय र स्थानीय तहसँग छलफल गरी किसानको खेतबाट बजारसम्म तरकारी ल्याउने व्यवस्था मिलाउन पहल गरिएको उनले सुनाए। दीर्घकालीन समाधान अल्पकालीन रूपमा अत्यावश्यक वस्तुको अभाव नभए पनि दीर्घकालीन रूपमा सरकारले तयारी गर्नुपर्ने पूर्ववाणिज्यसचिव पुरुषोत्तम ओझा बताउँछन्। सरकारले समयसीमा तोकेरै लकडाउन घोषणा गरे पनि विश्वको अवस्था हेर्दा लम्बिने सम्भावना छ। आपूर्ति व्यवस्थापन दिगो रूपमा नियमित राख्नका लागि उद्योग र ढुवानी सहज पार्न सरकारलाई उनको सुझाव छ। मन्त्रालयले दीर्घकालीन रणनीतिको खोजी गरिरहेको मन्त्री भट्टको भनाइ छ। आयातीत कच्चा पदार्थ र कृषिजन्य सामग्रीमा आधारित उद्योगलाई ध्यानमा राखेर नयाँ कार्यक्रम ल्याउनेछौं, उनले भने। कोरोना संक्रमण विगतमा मुलुकले भोगेको भूकम्प र नाकाबन्दीभन्दा डरलाग्दो रहेको विज्ञ बताउँछन्। ओझा भन्छन्, भूकम्प केही समय आएर क्षति गराएर गयो। नाकाबन्दीमा पनि आयात मात्रै ठप्प थियो। तर, कोरोना संक्रमण अनिश्चित छ, सम्पूर्ण आर्थिक क्रियाकलाप पनि खुम्चिएको छ। आपूर्तिसँग सरोकार राख्ने व्यक्तिहरू डराएर घरबाहिर निस्किने स्थिति छैन। जटिलता भए पनि आपूर्ति सहज बनिरहेको अवस्था छ।लकडाउनको तीन महिनाअघि मात्रै उद्योग, वाणिज्य तथा आपूर्ति मन्त्रालयको नेतृत्वमा भट्ट आएका थिए। कोरोना संक्रमणको मौका छोपी केही व्यापारीले कालोबजारी नगरेका होइनन्। तर, लकडाउन सुरु नहुँदै मन्त्री भट्टले अनुगमन तीव्र बनाए। उनी आफैं पनि स्थलगत अनुगमनमा पुगेर कालोबजारी गर्नेलाई कारबाही गरे। लकडाउन सुरु भएलगत्तै आपूर्ति व्यवस्थापन कार्ययोजना निर्माण गरेर आपूर्ति व्यवस्थापन प्रभावकारी बनाए। यो कार्ययोजनाले दीर्घकालीन समाधान दिएको छ।"
सर्वोच्चको आदेश छलेर भूमि आयोग,"काठमाडौं : सरकारले सर्वोच्च अदालतको अन्तरिम आदेश छलेर मुलुकलाई ठूलो व्ययभार हुने गरी भूमिसम्बन्धी समस्या समाधान आयोग गठन गरेको खुलेको छ। कोरोना भाइरस (कोभिड१९) संक्रमण त्रासले देशै संकटमा परेका बेला सर्वोच्चको आदेशविपरीत गुपचुप आयोग गठन गरिएको हो। सुकुम्बासी समस्या समाधान आयोग गठन अवैध रूपमा गरिएको भन्दै सर्वोच्चले २०७१ सालमा अन्तरिम आदेशमार्फत त्यसलाई रोक लगाएको थियो। त्यो आदेश अहिलेसम्म खारेज भएको छैन। आदेश चालू रहेकै अवस्थामा त्यसविपरीत उस्तै प्रकृतिको भूमि आयोग गठन गरिएको हो। गत चैत ९ गते नै आयोग गठन गरे पनि गुपचुप राखिएको थियो। मन्त्रिपरिषद् बैठकको उक्त निर्णय मंगलबार राजपत्रमा प्रकाशन भएपछि मात्र सार्वजनिक जानकारीमा आएको हो। आयोग पदाधिकारीले बुधबार नियुक्तिपत्र बुझेका छन्। आयोगको कार्यकाल चार वर्षको रहनेछ। देवीप्रसाद ज्ञवाली अध्यक्ष, भूमि अधिकारकर्मी जगत देउजा, पूर्वसभासद् दिनेशचन्द्र यादव, नेकपा कार्यकर्ता भीमबहादुर कार्की र मञ्जली शाक्य सदस्य छन्। आयोग अध्यक्ष ज्ञवाली भरतपुर महानगरपालिकाको निर्वाचनमा एमालेका तर्फबाट पराजित उम्मेदवार हुन्। आयोगका सदस्यसचिवमा भूमिव्यवस्था, सहकारी तथा गरिबी निवारण मन्त्रालयका सहसचिव छन्। सात प्रदेश सरकारले तोकेका एकएक जना सदस्य रहनेछन्। सर्वोच्चका तत्कालीन न्यायाधीश कल्याण श्रेष्ठ, गोपालप्रसाद पराजुली र ओमप्रकाश मि श्रको विशेष इजलासले २०७१ माघ ८ गते सुकुम्बासी आयोग गठन अवैध रहेको भन्दै अन्तरिम आदेशमार्फत रोक लगाएको थियो। उक्त आदेश दिने तीनै जना प्रधानन्यायाधीश भएर अवकाश भइसकेका छन्। सर्वोच्चले त्यति बेला आयोग गठन प्रक्रिया कानुन प्रतिकूल देखिएको र ऐनको परिभाषाअनुरूप नभएको निष्कर्ष निकालेको थियो। तत्कालीन आयोग विवादास्पद देखिएको भन्दै जारी अन्तरिम आदेश कायमै छ। सरकारले २०७१ साउन १९ गते यस्तो आयोग गठन गरेको थियो। राजनीतिक व्यक्ति र आसेपासे कार्यकर्तालाई रोजगारी दिने मनसायले त्यो आयोग गठन गरिएको भन्दै अधिवक्ता चन्द्रमणि पौडेलले रिट निवेदन दिएका थिए। त्यति बेला आयोगमा आफ्ना मान्छे भर्ती गरी राजनीतिक स्वार्थका लागि वनजंगलको विनाश, सरकारी पर्ती र सार्वजनिक जग्गा कार्यकर्ता र आफ्ना मान्छेलाई दिने आशंकामा रिट दिएको थिएँ, अधिवक्ता पौडेलले अन्नपूर्ण पोस्ट्सँग भने, त्यसलाई अन्तरिम आदेशमार्फत रोकिरहेको अवस्थामा फेरि उस्तै प्रकृतिको अर्को आयोग गठन गरिएको छ। सरकारको यो निर्णय सर्वोच्च अदालतको अन्तरिम आदेशको ठाडै विपरीत छ। आयोग खारेजी र अदालतको अवहेलनामा कारबाहीका लागि पुनः सर्वोच्च जाने उनको भनाइ छ। भूमिहीन सुकुम्बासीलाई जग्गा वितरण र अव्यवस्थित बसोबासीलाई व्यवस्थित गर्न भन्दै भूमि आयोग गठन गरिएको हो। आयोग अध्यक्षले राज्यमन्त्री र सदस्यहरूले सचिवसरहको सेवासुविधा पाउनेछन्। यसबाहेक ७७ वटै जिल्लामा आयोगका संयोजक हुनेछन्। उनीहरूले पनि सहसचिवसरह सुविधा पाउनेछन्। जिल्ला सदस्य दुई जनाका दरले अधिकृतसरहको सुविधा पाउने गरी १ सय ५४ जना रहनेछन्। उनीहरूका लागि सवारी साधन, सवारी चालक, पेट्रोल, कार्यालयका लागि कर्मचारी, कार्यालय खर्च आवश्यक पर्नेछ। पूर्वसचिव भीम उपाध्यायले मुलुक संकटबाट गुज्रिरहेका बेला आयोग गठनले अनावश्यक व्ययभार बढ्ने भन्दै सामाजिक सञ्जालमार्फत आपत्ति जनाएका छन्। उपाध्यायका अनुसार आयोगको खर्च झन्डै सवा अर्ब हुनेछ। वरिष्ठ अधिवक्ता यदुनाथ खनालले संकटको मौका छोपेर सरकारले कार्यकर्ता पोस्न आयोग गठन गरेको बताए। अब सर्वोच्च गुहार्नुको विकल्प नरहेको उनको भनाइ छ। राज्यको दोहन गरेर आफ्ना कार्यकर्ता पोस्ने योजना मात्र हो, उनले भने, अहिलेको प्राथमिकता आयोग गठन हो कि कोरोना संक्रमणको रोकथाम र अलपत्र नागरिकको बाँच्न पाउने अधिकार रक्षा ? सर्वोच्चको अन्तरिम आदेश कायमै रहेको अवस्थामा त्यसलाई छलेर अर्को आयोग गठन गर्ने कार्यले विधिको शासनको खिल्ली उडाएको उनको भनाइ छ।"
राहत वितरणमा पक्षपात भयो : कांग्रेस,"काठमाडौं : सत्तारुढ दलले राहत वितरणमा विभेद गरेको काँग्रेसले आरोप लगाएको छ। नेकपाबाट निर्वाचित स्थानीय सरकारले आफ्नो पार्टी निकटका मतदातालाई राहत बाँढेको सो दलको आरोप छ। शनिबारको पदाधिकारी बैठकले राहत वितरणमा पक्षपात नगर्न स्थानीय निकायको ध्यानाकर्षण गराएको छ। सत्तारूढ दलको नेतृत्व रहेका कयौं स्थानीय तहमा राहत वितरणमा पक्षपातपूर्ण व्यवहार भएको विवरण प्राप्त भएपछि राहत न्यायोचित, पारदर्शी र व्यवस्थित बनाउन आग्रह गरिएको कांग्रेस प्रवक्ता विश्वप्रकाश शर्माले बताए। राहतलाई व्यवस्थित बनाउन स्थानीय तहमा सर्वदलीय अनुगमनको व्यवस्था गर्न बैठकले माग गरेको उनले जानकारी दिए। सरकारले घोषणा गरेको राहत बजेट अझै सम्बन्धित क्षेत्र र व्यक्तिसम्म नपुगेको भन्दै कांग्रेसले सरकारको ध्यानाकर्षण गराएको छ। काठमाडौं लगायत अन्य सहरमा खान बस्न समस्या भएर पैदलै घर फर्किरहेकाहरुलाई आफ्नो घर पुग्ने व्यवस्था तत्काल मिलाउन सो दलले सरकारसँग आग्रह गरेको छ। बाटोमा अलपत्र परेका नागरिकलाई गन्तव्यसम्म पुग्न सहजिकरणका लागि पार्टी पंक्तिलाई समेत निर्देशन दिएको छ। सरकारले व्यवस्थापन गर्न ढिलाइ गरिरहँदा कहिँ पनि, कसैलाई पनि बाटोमा भोको पर्न नदिई गन्तव्यमा पुग्न सहजिकरण गर्न कांग्रेसका साथीहरूलाई बैठकले अपिल गरेको छ, पदाधिकारी बैठकको निर्णयमा उल्लेख छ। सभापति शेरबहादुर देउवाले शुक्रबार पनि पार्टीका भ्रातृ संस्था एवं शुभेच्छुक संगठनका साथै पार्टीका स्थानीय सरकारलाई पैदल यात्रुलाई गाँस र बासको व्यवस्था गर्न निर्देशन दिएका थिए। सो पार्टीले संक्रमण फैलन नदिन कोरोना उपचार केन्द्रको अलग व्यवस्था गर्न, परीक्षणको दायरा र गति बढाउँदै घुम्ती शिविरमार्फत समुदायमा स्तरमा पुर्याउन माग गरेको छ। स्वास्थ्यकर्मीलाई हतोत्साहित गर्ने काम रोक्न, पर्याप्त गुणस्तरीय पीपीई र अत्यावश्यक सामग्री तत्काल उपलब्ध गराउन ध्यानाकर्षण गराइएको छ। स्वास्थ्य सामग्री खरिद अनियमिततामा संलग्नलाई पदमुक्त गरेर अनुसन्धानलाई सघाउन अघिल्लो बैठकले गरेको माग शनिबारको बैठकले पनि दोहोयाएको छ। कुनै पनि प्रकृतिको दबाबबाट मुक्त रहेर अनुसन्धान गर्न माग गर्दछौं, कांग्रेसद्वारा जारी विज्ञप्तिमा भनिएको छ। साथै, विदेशमा रहेका नेपालीको सुरक्षा र राहतका लागि उच्चस्तरीय कुटनैतिक पहल बढाउन कांग्रेसले आग्रह गरेको छ। नेपाली दूतावासहरुलाई नेपालीको हितमा सक्रिय बनाउन तथा नेपाली जनसम्पर्क समिति, गैर आवासीय नेपाली संघ (एनआरएनए) एवं अन्य संस्थालाई साझा जिम्मेवारी बोधले कार्य गर्न सो पार्टीले अपिल गरेको छ। घर फर्किनेक्रममा महाकाली पारी धार्चुला आइपुगेका र सीमा नाकामा अलपत्र परेका नेपालीलाई व्यवस्थित ढंगले प्रवेश दिन र क्वारेन्टाइनमा राख्न सरकार उदासीन रहको कांग्रेसको आरोप छ। पार्टीले कृषि क्षेत्रलाई आवश्यक राहतको प्रबन्ध गराउन सरकारको ध्यानाकर्षण गराएको कांग्रेस केन्द्रीय कार्यालयका मुख्यसचिव कृष्णप्रसाद पौडेलले जानकारी दिए।"
सरकारको निर्णयमा कांग्रेसको आपत्ति: 'बेमौसमी बाजा नबजाऔँ',"काठमाडौँ : सरकारले पार्टी फुटाउने प्रावधानबारे गरेको नयाँ निर्णयमा नेपाली कांग्रेसले आपत्ति जनाएको छ । कांग्रेसका प्रवक्ता विश्वप्रकास शर्माले ट्वीट गर्दै सरकारले बेमौसको बाजा बजाएको संज्ञा दिएका छन् । सोमबार दिउँसो बसेको मन्त्रिपरिषद् बैठकले पार्टी विभाजन गर्न केन्द्रीय समिति वा संसदीय दलमध्ये कुनै एकमा ४० प्रतिशत भए पुग्ने प्रावधानका लागि अध्यादेश ल्याउने निर्णय गरेको थियो । कांग्रेसले भने महामारीका बेला यस्तो निर्णय ल्याइनुलाई बेमौसमको बाजाको संज्ञा दिएको हो । कांग्रेस प्रवक्ता शर्माले सरकारको निर्णय लगत्तै ट्वीटरमा लेखेका छन्, 'संसारकै अहिलेको प्रधान प्राथमिकता कोरोनामाथी विजय हासिल गर्ने हो । नेपाल देशका लागि पनि यतिबेला अन्य सबै बिषय गौण छन् र गौण रहनुपर्छ । हाम्रो सम्पुर्ण सोच र शक्ति नेपाल र नेपालीको रक्षाका लागि एकतापुर्वक समर्पित रहनैपर्छ । दल फुटाउन सहज पार्ने अध्यादेश ल्याउने सरकारको निर्णय सरकारले प्रमुख दायित्वलाई पन्छाएर अन्यत्र वहकिएको कांग्रेस नेता शर्माले शंकेत गरेका थिए ।"
विदेशमा अलपत्र नेपालीलाई ल्याउनुपर्छ : राप्रपा,"काठमाडौं : राष्ट्रिय प्रजातन्त्र पार्टी (राप्रपा)ले विदेशमा अलपत्र नेपालीको उद्धार गर्न सरकारसँग माग गरेको छ। आइतबार विज्ञप्ति सार्वजनिक गर्दै विदेशमा जागिरबाट निकालिएका, रोजगारतादाले जिम्मेवारी नलिएका र अलपत्र परेका नेपाली नागरिकलाई विमान चार्टर्ड गरेर ल्याउन माग गरेको हो। राप्रपाका अध्यक्षद्वय पशुपति शम्शेर जबरा, डा प्रकाशचन्द्र लोहनी र कमल थापाले संयुक्त रुपमा जारी गरिएको विज्ञप्तिमा विमान चार्टर्ड गरेर भए पनि नेपाली नागरिकको उद्धार गर्न माग गरिएको छ। राप्रपाले नेपालको अर्थतन्त्रमा महत्वपूर्ण योगदान गर्दै आएको वैदेशिक रोजगार क्षेत्र अहिले गम्भीर संकटमा परेको भन्दै सरकारसँग यस्तो माग गरेको हो। राप्रपाले वैदेशिक रोजगारमा रहेका नागरिकको उद्धारका लागि बुँदागत रुपमै सरकारलाई सुझाव दिएको छ । जागिरबाट निकालिएका, सम्बन्धित सरकार र रोजगारदाताले जिम्मेवारी नलिएका र अलपत्र परेका नेपाली नागरिकहरुलाई विमान चार्टर गरेर भएपनि स्वदेश फर्काउने तथा अनिवार्य क्वारेन्टाईनमा राख्ने व्यवस्था गर्ने, राप्रपाको विज्ञप्तिमा भनिएको छ, विभिन्न देशमा रहेका नेपालीको स्वास्थ र सुरक्षा अवस्थावारे जानकारी लिने तथा कोरोना भाइरसको संक्रमणबाट जोगाउन आवश्यक पहल गर्ने। सँगै राप्रपाले कोरोना भाइरसको विश्वव्यापि महामारीबाट वैदेशिक रोजगारीको क्षेत्रमा लामो लमयसम्म नकरात्मक प्रभाव पार्ने निश्चित रहेको हुँदा त्यसबाट नेपालमा पर्ने प्रभावलाई न्युनिकरण गर्न अहिलेदेखि नै अल्पकालीन र मध्यमकालिन रोजगारी प्रवर्द्धन सम्बन्धि कार्यक्रम तयार गर्ने माग गरेको छ। सँगै उसले नेपाल र भारत सीमामा कष्टकर दैनिकी बिताइरहेकाको स्वास्थ्य परीक्षण गरेर ल्याउन राप्रपाले माग गरेको छ। महामारीको बेला परिवारका साथ रहने चाहना बोकेर कष्टकर यात्रा सहंदै नेपालभारत सिमाना सम्म आइपुगेका नेपाली नागरिकलाई स्वास्थ्य परीक्षण गरेर देशभित्र ल्याउने र क्वारेन्टाइनमा राख्ने व्यवस्था गर्न राप्रपा सरकारसंग माग गर्दछ, विज्ञप्तिमा थप भनिएको छ। सँगै उसले सामान ढुवानीबाहेक अन्य आवतजावतका लागि भारत र चीनका सीमानाका बन्दगर्नसमेत माग गरेको छ। कोरोनाको प्रकोप अन्त्य नभएसम्म सामान ढुवानीको निमित्त बाहेक भारत र चिनसंगको सिमा बन्द गर्न, नियमन गर्न तथा सम्पूर्ण व्यावसायिक अन्तरराष्ट्रिय उडान बन्द गर्न राप्रपा सरकारको ध्यानाकर्षण गर्दछ। त्यसैगरी कोरोनाको महामारीबाट प्रभावित कृषि व्यवसायमा परेको असर र भविष्यमा पर्न सक्ने प्रभावलाई हेरेर अल्पकालीन र दीर्घकालीन प्याकेज ल्याउन सरकारसँग मागसमेत राप्रपाले गरेको छ। कोरोनाको प्रभावको समयमा सरकारले अल्पविकसित र विकासोन्मुख राष्ट्रबाट लिएको ऋण दुई वर्षसम्मका लागि ब्याज मिनाहको प्रस्तावसमेत राप्रपाको छ। राप्रपाको विज्ञप्ति जस्ताको तस्तै : प्रेस वक्तव्य कोरोना भाईरसको प्रकोपलाई नियन्त्रण गर्ने सन्दर्भमा करिब एक महिनादेखि देश बन्दाबन्दीको अवस्थामा रहेको छ । कोरोना प्रकोप नियन्त्रणगर्न बन्दावन्दी आवश्यक र प्रभावकारी उपाय हो । केही अपवाद बाहेक जतिसुकै कष्ट सहनु परेपनि आमजनताले हालसम्म सरकारको निर्णयलाई पालना गर्दै आएका छन् । तर, लकडाउन घोषणा गर्ने बाहेक अन्य कतिपय क्षेत्रमा सरकारको कार्य प्रभावकारी हुन सकेको छैन । सरकारी काममा समन्वय र चेन अफ कमाण्ड अत्यन्त कमजोर रहेको छ । यसै सन्दर्भमा देहायका विषयमा राप्रपा नेपाल सरकारको ध्यानाकर्षण गर्दछ : १) लकडाउन लगायतका सरकारी निर्णयहरु कार्यान्वयन गर्ने क्रममा सरकारी संयन्त्र सहिष्णु र संवेदनशील रहनु जरुरी छ । महामारीको अग्रिम पक्तिमा रहेर कामगर्ने चिकित्सक र कतिपय स्थानमा सर्वसाधारण माथि ज्यादती भएको देखिएको छ । यस्ता कार्य दोहोरिन नदिन राप्रपा सरकारसंग आग्रह गर्दछ । यो बेला बल प्रयोग होइन सरकारले सहि सूचनाको प्रवाह र अभिभावकिय भूमिका निर्वाह गर्नु पर्छ । २) महामारी फैलिएको महिनौं भैसक्दा पनि स्वास्थ्य सामाग्री र व्यक्तिगत सुरक्षा साधन अझै पर्याप्त मात्रामा आपूर्ति हुन नसक्नुले सरकारको कार्यशैली प्रभावकारी नरहेको स्पष्ट हुन्छ । यसर्तफ सरकारले तत्काल ध्यान देओस् भन्ने राप्रपा आग्रह गर्दछ । यस्तो संकटको घडीमा अनियमितता, भ्रष्टाचार र कालोबजारी गर्ने जोसुकै भएपनि अबिलम्ब कार्वाही गरिनु पर्दछ र कारवाही गरेको स्पष्ट देखिनुपर्छ । ३) नेपालको अर्थतन्त्रमा महत्वपूर्ण योगदान पुयाउंदै आएको बैदेशिक रोजगार क्षेत्र अहिले गंभीर संकटमा परेको छ । बिश्वको विभिन्न मुलुकहरुमा कार्यरत नेपालीहरु अहिले एकातिर कोरोना भाईरसको जोखिममा रहेका छन् भने अर्कोतर्फ उनीहरुको रोजगारी समेत संकटमा परेको छ । यस वास्तविकतालाई दृष्टिगत गर्दै राप्रपा देहाय बमोजिमका बिषयहरुतर्फ नेपाल सरकारको ध्यान आकर्षित गर्दछ : क) बिभिन्न देशमा रहेका नेपालीहरुको स्वास्थ र सुरक्षा अवस्थावारे जानकारी लिने तथा कोरोना भाईरसको संक्रमणबाट जोगाउन आबश्यक पहल गर्ने, ख) जागिरबाट निकालिएका, सम्बन्धित सरकार र रोजगारदाताले जिम्मेवारी नलिएका र अलपत्र परेका नेपाली नागरिकहरुलाई विमान चार्टर गरेर भएपनि स्वदेश फर्काउने तथा अनिवार्य क्वारेन्टाईनमा राख्ने व्यवस्था गर्ने, ग) कोरोना भाईरसको बिश्वव्यापि महामारीबाट बैदेशिक रोजगारीको क्षेत्रमा लामो लमयसम्म नकरात्मक प्रभाव पार्ने निश्चित रहेको हुंदा त्यसबाट नेपालमा पर्ने प्रभावलाई न्युनिकरण गर्न अहिले देखि नै अल्पकालिन र मध्यमकालिन रोजगारी प्रबर्द्धन सम्बन्धि कार्यक्रम तयार गर्ने, घ) बैदेशिक रोजगारीमा रहेका नेपालीहरुको अवस्थावारे नियमितरुपले आमजनतालाई जानकारी गराउने ४) महामारीको बेला परिवारका साथ रहने चाहना बोकेर कष्टकर यात्रा सहंदै नेपालभारत सिमाना सम्म आईपुगेका नेपाली नागरिकहरुलाई स्वास्थ्य परीक्षण गरि देशभित्र ल्याउने र क्वारेन्टाइनमा राख्ने व्यवस्था गर्न राप्रपा सरकारसंग माग गर्दछ । ५) कोरोनाको प्रकोप अन्त्य नभएसम्म सामान ढुवानीको निमित्त बाहेक भारत र चिनसंगको सिमा बन्द गर्न, नियमन गर्न तथा सम्पूर्ण व्यावसायिक अन्तरराष्ट्रिय उडान बन्द गर्न राप्रपा सरकारको ध्यानाकर्षण गर्दछ । ६) आफु बसेको ठाउंमा काम नपाएर, खाने बस्ने सुविधा नभएर तथा परिवारको जिम्मेवारी बोध गरेर सयौं किमि हिंड्दै घर फर्किरहेका मजदुर, किसान र सर्वसाधारणलाई सर्वोच्च अदालतको आदेश अनुरुप प्रदेश तथा स्थानीय सरकारको सहयोगमा गन्तव्य सम्म र्पुयाउन राप्रपा सरकारसंग अनुरोध गर्दछ । ७) कोरोना भाईरसको महामारीको परिणामस्वरुप नेपालको कृषी क्षेत्र पनि प्रभावित भएको छ । पशुपालन, कुखुरापालन, माछापालन, दुग्ध व्यवसाय लगायत कृषी सम्बन्धि अन्य व्यवसायलाई परेको र भविष्यमा पर्न सक्ने नकरात्मक प्रभावलाई दृष्टिगत गर्दै अल्पकालिन र दीर्घकालिन राहत प्याकेज कार्यान्वन गर्न राप्रपा सरकारसंग माग गर्दछ । भविष्यमा खाद्य संकट आउन नदिन आवश्यक तयारी गर्ने । ८) कोरोना भाईरसको महामारीले बिश्व अर्थतन्त्रमा गंभीर मन्दि देखापर्न थालिसकेको छ । नेपाल जस्तो अल्पविकसित र बिकासोन्मुख राष्ट्रको आर्थिक स्थितिमा पर्ने प्रतिकुल प्रभावलाई न्युनिकरण गर्न प्रभावकारी आर्थिक नीति र योजनाको आवश्यकता पर्दछ । यसवारे पछि सोचौंला भन्ने मानसिकताबाट मुक्त भै अहिले नै उपयुक्त वित्तीय र मौद्रिक कार्ययोजना तयार गर्न राप्रपा सरकारसंग आग्रह गर्दछ। साथै, मजदुर, रोजगारदाता, उद्योग बाणिज्य, कृषि, पर्यटन लगायतका क्षेत्रलाई सहुलियत र सुविधा उपलब्ध गराईनु पर्दछ । समयमा त्यसवारे ध्यान नदिने र पछि महामारीलाई दोष दिएर पन्छन मिल्दैन । ९) कोरोना भाईरसको प्रकोपले बिश्वका सबै धनि र गरिब राष्ट्रहरुको अर्थतन्त्रमा गंभीर र नकरात्मक असर पारेको छ। त्यसमा पनि नेपाल जस्तो अल्पविकसित देशलाई झन ठूलो असर पारेको छ। यस परिप्रेक्षमा नेपाल सरकारले अन्तरराष्ट्रिय समुदाय र फोरमहरुमा निम्न बमोजिमका दुई प्रस्ताव पेश गर्न राप्रपा सुझाव दिन्छ : (क) अल्पविकसित र बिकासोन्मुख राष्ट्रहरुले लिएको ऋणमा आगामि दुई बर्षसम्मको लागि व्याज मिनाह गरिनु पर्दछ । (ख) नेपाल जस्तो अल्पविकसित राष्ट्रहरुले तिर्नु पर्ने कुल ऋणको कम्तिमा ५० प्रतिशत मिनाह गरिनु पर्दछ । १०) बिश्व ईतिहासमा नै अत्यन्त त्रासदीपूर्ण रहेको यो महामारीलाई पराजित गर्ने मुख्य जिम्मेवारी सरकारको हो भन्नेमा कुनै विवाद छैन । यस सन्दर्भमा सरकारले चालेको र चाल्ने कदममा राप्रपाको सदैव सकारात्मक धारणा रहने छ । समस्याको संवेदनशीलता र गंभीरता दृष्टिगत गर्दै तथा विगतका परम्परा र अनुभवलाई समेत विचार गरि सबै पक्षको सहयोग र सुझाव लिन तथा सरकारको कार्यवारे सबैलाई जानकारी दिन सबैतहमा सर्वदलिय संयन्त्र गठन गर्नु उपयोगी हुने राप्रपाको सुझाव रहेको छ । केन्द्रमा रहने त्यस्तो संयन्त्रको संयोजकत्व स्वयं प्रधानमन्त्रीले लिनु उपयुक्त हुनेछ । ११) वर्तमान संकटको घडिमा सामाजिक सांस्कृतिक सदभाव खलबलाएर निहित स्वार्थपुर्ति गर्न चाहने प्रवृत्ति देखापर्न सक्दछ। यो भाईरसको खतरा कुनै धर्म,जाती, समुदाय र देश बिरुद्ध केन्द्रित छैन । यो सम्पूर्ण मानव जाती माथी आईलागेको संकट हो । त्यसर्थ परस्पर सदभाव र एकता कायम राखि कोरोना भाईरसको संक्रमणलाई पराजित गर्न राप्रपा आमजनतामा आह्वान गर्दछ । १२) कोरोना भाईरसको महामारी नियन्त्रण गर्न तथा विपन्न वर्गलाई सहयोग गर्न राप्रपाका विभिन्न ईकाईहरुले हालसम्म गर्दै आएको कार्यको सराहना गर्दै यो कार्य निरन्तर जारी राख्न तथा सबै तहका सरकारले चालेका कार्यहरुमा सहयोग र्पुयाउन पार्टीका सबै निकाय र कार्यकर्ताहरुमा हामी आह्वान गर्दछौं । पशुपती शमसेर जबरा डाप्रकाशचन्द्र लोहनी कमल थापा अध्यक्ष"
"लकडाउन सरकारलाई होइन, जनताको जीवनका लागि : प्रधानमन्त्री ओली","कोरोना भाइरस (कोभिड१९) को विश्वव्यापी सङ्क्रमणबाट बच्न नेपालमा सुरक्षाका उपाय अवलम्बनसहित रोकथाम, नियन्त्रण र उपचारका काम भइरहेका छन्। महामारी बिफल पार्न सरकारले हवाई र स्थलमार्गबाट आवागमन रोकेर गत चैत ११ गतेदेखि लकडाउन जारी गरेको छ भने परीक्षणको दायरालाई जिल्लाजिल्लामा विस्तार गरेको छ। सरकारले जारी गरेको लकडाउनलाई सबै दल, नागरिक क्षेत्र र आम जनताले समर्थन गरेका छन्। बाध्यात्मक यस लकडाउनका कारण समग्र आर्थिक गतिविधि र खासगरी ज्यालादारी, श्रमिक र गरिखाने वर्ग समस्यामा परेको छ। प्रधानमन्त्री केपी शर्मा ओलीले सरकारले उपचार नपाएर रोग वा खान नपाएर भोकका कारण कुनै पनि नागरिक मर्नु नपर्ने घोषणा गर्दै आएका छन्, तर सम्बन्धित तहमा कार्यान्वयन तथा समन्वयका क्षेत्रमा कतिपय गुनासो र कमजोरी देखिएका छन्। यिनै सन्दर्भमा केन्द्रित रहेर प्रधानमन्त्री ओलीसँग राष्ट्रिय समाचार समिति (रासस) का प्रधानसम्पादक श्याम रिमाल र वरिष्ठ समाचारदाता प्रकाश सिलवालसँग शनिबार साँझ गरेको कुराकानीको सम्पादित विवरण : विश्वका कतिपय मुलुकको तुलनामा नेपालमा कोरोना भाइरसको सङ्क्रमण नियन्त्रणमै भए पनि पछिल्लो समयमा आएका रिपोर्टहरुले सङ्क्रमितको सङ्ख्या बढेको देखाएको छ, यसले कतै समयमा परीक्षण नगरेका कारण सङ्ख्या बढेको त होइन भन्ने प्रश्न पनि खडा गरेको छ। तपाईँ स्वयंको मूल्याङ्कनचाहिँ के छ ? कोरोना भाइरस आज विश्वमै मानव जातिले भोगेको गम्भीर प्रतिकूलता हो। यस भयावह महामारीले सिङ्गो विश्वलाई यसले लपेटेको छ। यो शताब्दिऔँपछिको एक गम्भीर चुनौती हो। यस सङ्मणबाट सुरक्षित हुन नेपालले बेलैमा रोकथामका उपायहरु अवलम्बन गरेको थियो। विदेशबाट हवाईमार्ग आउने नागरिकलाई हामीले अझै अगाडि रोक्न सक्ने थियौँ तर हामी विश्व व्यवस्थाभन्दा अलग्गै वा एक्लै अघि बढ्न सक्ने स्थिति पनि थिएन। कतिपय मुलुकले उडानहरु नरोकेको समयमा नेपालमा मात्रै रोकिँदा किन रोकियो ? भन्ने प्रश्न पनि आउन सक्ने थियो। अन्तर्राष्ट्रिय प्रवेशविन्दु र सीमानाका बन्द तथा आवश्यक स्वास्थ्य सतर्कता अपनाएकाले नेपालमा यस महामारीले विशाल रूप लिनसकेको छैन। यो रोग लुकाउँदा झन् विस्फोटक भएर फैलन सक्छ। जसरी आगोले भेटेपछि कसैलाई पोल्न छोड्दैन यसले पनि कुनै ठूलो, सानो, धनी गरिब र जात वा लिङ्ग भनेर चिन्दा पनि चिन्दैन। यसले सबैलाई लपेट्न सक्छ। कोरोना पनि एक प्रकारको ढडेलो हो। जे होस्, हामीले बन्दाबन्दी जारी गर्यौँ। सामाजिक दूरी कायम गरी अन्य सचेतना अपनाउँदै स्वास्थ्य सुरक्षा, विश्व स्वास्थ्य सङ्गठनका मापदण्डको पालना, हाम्रा सिकाइहरुलाई लिएर परीक्षण र उपचारका काममा हामीले तदारुकता दिएका छौँ। म विस्तृत तथ्याङ्कमा जान चाहन्न तर अहिलेसम्म सङ्क्रमित भएका ३० मध्ये दुई जना उपचारपछि निको भएर फर्किएका छन्। सङ्क्रमितमध्ये एक जनाबाहेक सबै विदेशबाट नेपाल आउँदा सङ्क्रमित भएको देखिएको छ। यो कुनै पूर्वसङ्केतबिना आएकाले हामी कसैले यसको रोकथामका लागि पूर्वाभ्यास र तयारी गर्न पाउने कुनै भएन। विश्वका ठूलाठूला शक्तिशाली मुलुकलाई पनि लपेटिरहेको छ। नेपालमा अहिले कोभिड१९ परीक्षणलाई ७७ जिल्लामा नै विस्तार गरिएको छ। सबै ठाउँमा स्वास्थ्य सामग्री र जनशक्ति पुर्याइएको तथा सङ्क्रमित र सङ्क्रमण सम्भावितको खोजीखोजी आरडिटी र पिसीआर दुवै परीक्षणलाई तीव्रता दिइएको छ, जबकि पहिलो सङ्क्रमितको केसलाई हामीले हङकङबाट परीक्षण गरेका थियौँ। दोस्रो सङ्क्रमतिपछि मात्रै नेपालमा परीक्षण गराउन थाल्यौँ। लकडाउन त आवश्यक नै देखिन्छ तर यसबाट परेका अरु असर पनि देखिन थालेका छन्। हुन त, विश्वका ठूला मुलुकमा पनि यो समस्याको विषय भएको छ। के लकडाउनलाई फरकरुपमा वा खुकुलो पार्ने सोच्नुभएको छ ? यस महामारीले नेपालमा विकराल रूप लिन नसकोस् भनेर हामीले काम गरिरहेका छौँ। जनतामा स्वास्थ्यसम्बन्धी सचेतना गराएका छौँ। सीमानाकालाई कडाइ गरेका छौँ। लुकीछिपी प्रवेश गर्नेलाई पनि हामीले कडाइ गरेका छौँ। अब लुकेर बस्ने प्रवृत्ति पनि मानिसहरुमा भएका कारण सम्भावित सङ्क्रमितलाई खोजेर परीक्षण गरी उपचार गराउनुपर्ने स्थिति छ। यद्यपि यो लुकाउन सकिने रोग होइन। यो रोग लुकाउँदा झन् विस्फोटक भएर फैलन सक्छ। जसरी आगोले भेटेपछि कसैलाई पोल्न छोड्दैन यसले पनि कुनै ठूलो, सानो, धनी गरिब र जात वा लिङ्ग भनेर चिन्दा पनि चिन्दैन। यसले सबैलाई लपेट्न सक्छ। कोरोना पनि एक प्रकारको ढडेलो हो। नेपाल सरकारले मानवीय मूल्य र तिनको जीवनरक्षालाई पहिलो प्राथमिकता दिएको छ, यसमा हामी राजनीति गर्दैनौँ, अर्थतन्त्रको नाफाघाटा हेर्दैनौँ, नेपाली जनता, मानव र नागरिक बचाउनेतिर मात्र हाम्रो ध्यान छ। यसबाट कसैको ज्यान नजाओस् र बिरामीले राम्रोसँग उपचार पाओस् भनेर पहलहरु गरेका छौँ। लकडाउन पनि त्यसैको उपज हो। मानिस बचेमा अर्थतन्त्र पुनः उठाउन सकिन्छ। अर्को वर्ष आर्थिक उपार्जन गर्न सकिन्छ तर यस वर्ष मानिस मरेका अर्को वर्ष उठाउन सकिन्न। बालबच्चाका अभिभावक गुमेर टुहुरा भए भने हामीले तिनलाई अर्को वर्ष अभिभावक उपलब्ध गराउन सक्दैनौँ। बूढाबूढी गुमे पनि हामीले छोराछोरीलाई सहारा दिलाउन सक्दैनौँ। लकडाउन घोषणाको झण्डै एक महिना पुग्न लागेको छ। यो अझै कहिलेसम्म लम्बिन्छ ? यसको विकल्पमा अरु कुनै उपाय सोचिरहनुभएको छ ? लकडाउन एउटा विधि हो। यो सरकारलाई चाहिएको विषय होइन। हामीले सामाजिक दूरी कायम, मास्क लगाउनेलगायत अरु उपाय पनि गरिरहेका छौँ। परिस्थिति हेरेर स्थिति सहज भएपछि हाम्रा आर्थिक गतिविधि क्रमशः अगाडि बढ्नेछन्। कोरोनाका कारण उत्पन्न आतङ्क समाप्त पार्नुपर्छ। कतिपय मुलुकमा हामीले देख्यौँ, बाकसमा लगेर लाशमाथि लाश पुरिएको छ। के हामी पनि खाल्डोमा लाशमाथि लाश पुरिएको हेर्न चाहान्छौँ ? यसले आतङ्क सिर्जना भएमा त्यसले ल्याउने डिप्रेशन र क्षतिको आँकलन गरेका छौँ ? ठूला भनिएकै मुलुकमा सङ्क्रमित सङ्ख्या बढेपछि अस्पतालमा उपचार गर्न नसकेर सडकमै पाल टाँगेर भेन्टिलेटर राखेर उपचार गराइएको छ। यस्तो स्थितिमा पुग्नुको साटो लकडाउन सहनु नै उपयुक्त हो। त्यसैले लकडाउन गरेर सरकारले जनतालाई दुःख दियो भन्न मिल्दैन। त्यसलाई कुनै राजनीतिको मुद्दा बनाउनु हुँदैन। यो सरकारले लकडाउन गरेको छ भन्ने विषय होइन, जतना जोगाउन गरिएको विषय हो। यो यहाँ मात्र होइन विश्वमै लागू भइरहेको छ। विश्वका कतिपय मुलुकका जहाँ प्रभावकारी लकडाउन छैन, त्यहाँ बढी मानवीय क्षति भएको छ। महामारीलाई रोक्ने सन्दर्भमा अर्थतन्त्र, राजनीतिक विचार र राजनीतिक प्रणालीका आधारमा जोडेर हेर्नु हुँदैन। म विश्व समुदायलाई पनि के आह्वान गर्न चाहन्छु भने यसका विरुद्ध विश्व समुदाय एकताबद्ध भएर सतर्क र राष्ट्रिय एकताका साथ हामी जुट्नुपर्छ। यो राजनीतिभन्दा माथिको कुरा हो। यस सन्दर्भमा म संयुक्त राष्ट्रसङ्घका महासचिव एन्तेनिओ गुटेरेसले यसै गरेको आग्रहलाई पालना गरौँ भन्ने जोडदार समर्थन गर्न चाहन्छु। आगामी मे ५ ९वैशाख २३०मा असंलग्न मुलुकहरुको सङ्गठन ९नाम०ले चाल्ने कदमको पनि समर्थन गरी हामीले साझा शत्रुविरुद्ध एक हुन विश्व समुदायलाई आह्वान गर्दैछौँ। कोरोनाका कारण उत्पन्न आतङ्क समाप्त पार्नुपर्छ। कतिपय मुलुकमा हामीले देख्यौँ, बाकसमा लगेर लाशमाथि लाश पुरिएको छ। के हामी पनि खाल्डोमा लाशमाथि लाश पुरिएको हेर्न चाहान्छौँ ? ठूला भनिएकै मुलुकमा सङ्क्रमित सङ्ख्या बढेपछि अस्पतालमा उपचार गर्न नसकेर सडकमै पाल टाँगेर भेन्टिलेटर राखेर उपचार गराइएको छ। यस्तो स्थितिमा पुग्नुको साटो लकडाउन सहनु नै उपयुक्त हो। त्यसैले लकडाउन गरेर सरकारले जनतालाई दुःख दियो भन्न मिल्दैन। लकडाउन खुकुलो पार्दै जाने होइन, अन्त्य नै गर्ने हो। त्योभन्दा पहिला कोरोनाको अन्त्य हुनुपर्छ। मान्छेको जीवन बचाउनुपर्छ। हामीले भाइरसले भयावहको स्थिति नलिओस् भन्ने हो। एउटा कुरा चाहिँ म के भन्न चाहन्छु भने कोरोनाको स्थिति सहज भएपछि हाम्रा जिल्लाजिल्लामा स्वास्थ्य क्षेत्रको पूर्वाधारको विकास र जनशक्तिको पर्याप्ततामा आमूल सुधार भएको हुनेछ। यही बीचमा हामीले अरु बिरामीको पनि हेरविचार गरिरहेका छौँ। म फेरि पनि आग्रह गर्न चाहान्छु, अर्थतन्त्रमा नकारात्मक असर पर्छ भनेर मानवीय मूल्यलाई पछाडि पार्न सकिँदैन। मान्छे बाँचेमा न अर्थतन्त्र र समृद्धिको अर्थ रहन्छ। मान्छे नै नरहेन स्थिति हुन नदिनका लागि लकडाउन गरिएको हो भन्ने बुझ्नुपर्छ। भावुक भएर आवागमनलाई खुकुलो पार्नु हुँदैन। हामीले सकेसम्म छिट्टै लकडाउन हटोस् भन्ने चाहन्छौँ। सङ्क्रमितलाई विदेशबाट छिर्न दिने अवसर सिर्जना हुन दिँदैनौँ। कोभिड१९ को उपचारका निम्ति हालसम्म औषधि वा खोपको त विकास भएको छैन। तर, पिपिइदेखि अन्य परीक्षणका सामग्रीको पनि राम्रोसँग व्यवस्थापन हुनसकेको छैन। अर्कातिर खरिदको विषय पनि विवादमा छ। यसलाई कसरी लिनुभएको छ ? हामीले कतिपय होटलमा जाँदा त्यहाँ एक प्रकारको धुन बजिरहेको सुन्छौँ। त्यो सुमधुर धुन हो तर नेपालमा एकथरि कर्कस धुन मात्र निकालिरहने समूह छन्। मैले पटकपटक भनेको छु, मेरो र यो सरकारको भ्रष्टाचारविरुद्धको प्रतिबद्धताका बारेमा, म भ्रष्टार गर्दिनँ र हुन दिन्न भनेर। मैले शेषपछि हुने गरी मेरो र श्रीमतीको नामको सम्पत्ति ट्रष्टका नाममा दान गरिसकेको छु। मेरो श्रीमतीले ३३ वर्ष बैंकमा काम गरेर बचत गरेको र अहिले मेरो तलब नै मेरो सम्पत्ति हो। मलाई पैसा कमाउनु छैन। म कमाउन यहाँ आएको होइन, देश बनाउन आएको हुँ। म बोली र व्यवहारमा प्रतिबद्ध छु। खाली कुरा के हो भने पहिलेपहिलो भएका भ्रष्टाचारका मुद्दालाई यो सरकारले छानबिन र कारवाही गरेको हुँदा यही सरकारले भ्रष्टाचार गरेको भन्ने ढङ्गले कुप्रचार गर्ने गरिएको छ। जस्तो बालुवाटारको ललिता निवास प्रकरण विगतमै भएको हो। हामीले चाँजबुझ अघि बढायौँ। वाइडबडी प्रकरणको कुरा पहिल्यै शुरु भएको हो। ३८ केजी सुन प्रकरणमा हाल करिब ७३ जना कारागारमा छन्। धेरैलाई मुद्दा लागेको बताउँदै २२२४ जनालाई जिउँदै पोल्ने पनि पहिले सांसद भएर बसेका थिए। तिनीहरु छानबिन आएपछि शासन सुव्यवस्था नभएको र भ्रष्टाचार भएको भनी आरोप लगाइएको छ। तर सबै अनियमितता एकै पटक नरोकिन सक्छन्। सुशासन लामो यात्रा हो। प्रधानमन्त्री अहिले पहिलेको जस्तो खरिद बिक्रीको कारोवार गर्दैन। पहिलापहिला आफूले गरेकाले त्यही सम्झिएर वा ऐनामा हेर्दा आफ्नो त्यही अनुहार देखेर अहिले अरुले पनि त्यही गरेको हुनुपर्छ भन्ने हल्ला चलाइरहेका छन्। स्वास्थ्य सामग्रीसम्बन्धी सम्झौता र रद्द गर्ने काम स्वास्थ्य मन्त्रालयको सम्बन्धित विभाग हो। सम्झौता रद्द भएको मैले प्रेस ब्रिफिङबाटै थाहा पाएको हुँ। त्यसका प्रधानमन्त्री र मन्त्रिपरिषद्लाई जोडेर प्रचार गरिनु कर्कश धुन बजाउनुजस्तै हो। यो कुरा भ्रम सिर्जना गर्ने, जनता अल्मल्याउने र सरकारलाई असफल पार्ने मनसायबाट प्रेरित हुन्। स्वास्थ्य सामग्रीसम्बन्धी त्यो सम्झौता रद्द भयो, जमानत जफत भयो र कालोसूचीमा राखियो, अनियमितता गर्नेलाई कारवाही हुन्छ। अधिकार प्राप्त निकाय र व्यक्तिले सहीरूपमा त्यसको प्रयोग गर्नुपर्छ। आशङ्का गर्नु अन्यथा होइन, छानबिन हुँदा गलत पाइए कारवाही हुन्छ तर जेमा पनि शङ्का गरेर यस्तो स्थितिमा काम गर्ने मान्छेलाई हतोत्साहित गर्नु हुँदैन। स्वास्थ्य सामग्रीसम्बन्धी त्यो सम्झौता रद्द भयो, जमानत जफत भयो र कालोसूचीमा राखियो, अनियमितता गर्नेलाई कारवाही हुन्छ। अधिकार प्राप्त निकाय र व्यक्तिले सहीरूपमा त्यसको प्रयोग गर्नुपर्छ। आशङ्का गर्नु अन्यथा होइन, छानबिन हुँदा गलत पाइए कारवाही हुन्छ तर जेमा पनि शङ्का गरेर यस्तो स्थितिमा काम गर्ने मान्छेलाई हतोत्साहित गर्नु हुँदैन। रोकथाम र उपचारका लागि मन्त्रिपरिषद, उच्चस्तरीय समन्वय समिति र सिसीएमसीजस्ता संयन्त्र छन्। यी निकायबीच उपयुक्त समन्वय, कार्यविभाजन र कार्यान्वयन कसरी भइरहेको छ रु जति बढी संयन्त्र उति बढी अन्योल हुने त होइन रु यसमा जिम्मेवारी कसको ? जिम्मेवारी हामी सबैको हो। यस अभियानमा हरेक व्यक्ति एक सिपाही हो। विश्वकपहरुमा पनि हामीले देख्छौँ, फुटबलमा नि जगेडा खेलाडी हुन्छ। गोलकिपरले, स्ट्राइकर आदिले बल कहाँ जाँदैछ, कसले कसलाई पास गर्ने र जित्ने भन्ने हुन्छ। त्यसका कारण यहाँ पनि हामी सबैले आआफ्नो भूमिका खेल्ने हो। मन्त्रिपरिषद्ले समग्र नीतिगत निर्णय र निर्देशन दिन्छ। उच्चस्तरीय समितिले समन्वय गर्छ। सिसीएमसीले सामग्री व्यवस्थापन, प्राथमिकता निर्धारण र सूचना आदानप्रदान गर्छ। सेना, प्रहरी र निजी चिकित्सकसमेतलाई परिचालन गर्छ। यसमा कसैको भूमिकामा दोहोरोपन हुँदैन। हामीले आवश्यक जनशक्ति तयार गरेर बसेका छौँ। यी तयारी तमासा देखाउनका लागि होइन। तर सरकारले केही गर्न सकेन, तयारी केही भएन, असफल भयो जस्ता प्रचार सही छैन। यो नकरात्मकताको बिम्ब हो। यथार्थ होइन। लकडाउन लम्बिँदै जाँदा देशभित्र रहेका र खासगरी भारतमा रहेका कतिपय मजदुर, श्रमिक र अन्य बेरोजगार बनेका असङ्गठित क्षेत्रका मजदुर र स्वरोजगारहरु स्वदेश र घर फर्किने चाहनाले लामो दूरीको कष्टकर यात्रा तय गरिरहेका देखिन्छन्। यस स्थितिलाई व्यवस्थित गर्न सरकारले के सोचिरहेको छ ? वास्तवमा विचारहीन र आग्रहपूर्ण ढङ्गले जे मा पनि विरोध र दुष्प्रचार झुठ र अमर्यादित प्रस्तुति गरिनु एकाध मान्छेको कर्कश धुन हो। यसरी आलोचना गर्नु त्यो उनीहरुको प्रवृत्ति हो। अमर्यादित शैलीमा गरिने आरोपले आरोपकर्ताहरुको सांस्कृतिकस्तर देखाउँछ तर जनताको जीवनरक्षा गर्ने आफ्नो जिम्मेवारीमा सरकार पछि पर्दैन। यसमा सबैको साथ र समर्थन छ। लकडाउन लम्बिँदै जाँदा मजदूर, श्रमिक र अन्य बेरोजगारहरु काठमाडौँबाट गाउँ जान वा भारतबाट स्वदेश फर्कने क्रममा लामो पैदलयात्रा तय गर्नुपरेको कष्टपूर्ण दृश्य देखिएमा छिटो माध्यमबाट सम्बन्धित निकायमा सूचना दिऊँ। हेल्लो सरकार छ। या अरु माध्यम हुन सक्छन्। सिसीएमसीमा २० जना मान्छे २४सै घण्टा स्ट्याण्डबाइ बसिरहेका छन्। त्यहाँ खबर गरौँ। बिजोग दृश्यमा रमाइलो मान्नेभन्दा पनि यसलाई रचनात्मकरूपमा समाधान गर्न लाग्न सकिन्छ। प्रहरीलाई थाहा नदिइ एकाएक धादिङको सडकमा केही यात्रु कसरी देखिए ? अनि प्रहरी र सिडिओलाई थाहा नभएको घटनामा त्यहाँ पहिल्यै काठमाडौँदेखि पत्रकार कसरी पुगे ? के यो रहस्यपूर्ण छैन र ? त्यसकारण सञ्चारमाध्यमले पनि यस्तो स्थितिमा अघिल्लो दिन लिइएको भिडियो भोलिपल्ट देखाउनुभन्दा तत्कालै सूचना दिएर सहयोग गर्न सक्छ। सरकारलाई गालीको फेहरिस्तभन्दा छिटो सूचनाका माध्यमबाट सरकारलाई सूचना दिन आग्रह गर्दै त्यस्तो स्थितिमा यात्रु र मजदूरहरु परेको थाहा पाएलगत्तै सरकारले बाटामा खाना खुवाउने र सुरक्षितरूपमा गन्तव्यमा पठाउने प्रबन्ध गरेको छ। यस्तो बेलामा सरकारलाई विरोध गर्न अस्त्रहरु तयार गरेर कसैले पनि खेल्नु हुँदैन। नेपालमा रोग या भोकले कोही मर्नु पर्दैन। यो देश भीखमङ्गाहरुको देश होइन। गरिखानेको देश हो। विशेष परिस्थिति भएकाले आमजनतालाई असुविधा भएको कुरा हामीले महसुस गरेका छौँ। पहिला त भाइरस रोगबाट जीवन बचाउनुपर्छ भनेर एकजुट भइ लाग्नुपर्छ। हामीले राहत वितरणलाई पनि निरन्तरता दिएका छौँ। त्यहाँ कुनै अपर्याप्ता छ भने हेर्न सकिन्छ। मुलुकमा अनिकालको स्थिति छैन। अखाद्य वस्तु बिक्री गर्नेलाई कारवाही गरिएको छ। यो गरिब, निमुखा सबैको सरकार हो। यहाँ बाँच्ने स्थिति सबैको हुन्छ। नत्र किन जनता आवास कार्यक्रमजस्ता कार्यक्रम ल्याउँथ्यो ? लकडाउनका बेला दैनिक उपभोग्य वस्तुको आपूर्ति व्यवस्था पनि नियमित गर्नुपर्ने दायित्वलाई पूरा गर्न कस्तो प्रबन्ध भइरहेको छ ? हामीले आपूर्ति व्यवस्थाका उचित प्रबन्धका लागि खरिद केन्द्रहरु खडा गरेका छौँ। मूल्यवृद्धि हुन दिएको छैनौँ। इन्डक्सन चुल्होको प्रयोगमा प्रोत्साहन गरिएको छ। मुलुकमा अनिकालको स्थिति छैन। अखाद्य वस्तु बिक्री गर्नेलाई कारवाही गरिएको छ। यो गरिब, निमुखा सबैको सरकार हो। यहाँ बाँच्ने स्थिति सबैको हुन्छ। नत्र किन जनता आवास कार्यक्रमजस्ता कार्यक्रम ल्याउँथ्यो ? भारतमा रहेका कतिपय नेपाली स्वदेश फर्कन पाऊँ भनिरहेका छन्। कोही सीमामा अलपत्र छन्। खाडीलगायत मुलुकमा पनि श्रमिक नेपालीहरुको अवस्था गम्भीर हुँदै आएको छ। यसबारे केही सोच्नुभएको छ ? स्वदेश आउन पाउनुपर्छ। तर देशभक्ति उम्लिने कतिबेला रु हामी उहाँहरुलाई कोरोनारहित अवस्थामा स्वदेश फर्काउन चाहन्छौँ। के सङ्क्रमितलाई धमाधम ल्याएर गाउँगाउँ पठाएर अरु मान्छे सोत्तर बनाउनुपर्छ भन्ने हो ? हामीले सीमामा अलपत्र परेकालाई इच्छाअनुसार होटलमा वा क्वारेन्टाइन राख्न भनेका छौँ। केही मानिस होटलमा नबस्ने, क्वारेन्टाइनमा नजाने अनि दशगजामा सुत्ने गरेको पनि पाइयो। नेपालीलाई पारि पनि खानबस्न व्यवस्थाका लागि हामी सम्बन्धित सरकारसँग कुरा भएको छ। अनि जसरी पनि आउनुपर्ने रु हामी भारतको सङ्क्रमणको स्थिति हेरेर मात्रै सीमा खुलाउँछौँ। सुदूरपश्चिमलाई कोरोनाको इपिसेन्टर हुन दिँदैनौँ। यस्तो बेलामा संविधानको किताब हेरेर हिँडडुलको अधिकार खोज्ने होइन, कोरोनबाट बच्ने हो। मैले नेपालीहरु रहेका विभिन्न मुलुकका समकक्षीसँग चरणबद्धरूपमा कुरा गरिरहेको छु। भारतीय प्रधानमन्त्री नरेन्द्र मोदीदेखि विभिन्न सरकार प्रमुखसँग कुरा गरेको छु। र अन्य संयन्त्रले सम्बन्धित तहमा कुरा गरिरहेका छन्। त्यहाँका सरकारले त्यहाँ रहेका श्रमिक र विद्यार्थी नेपालीलाई आवश्यक उचित प्रबन्ध गछौँ भनेका छन्, त्यसकारण आत्तिनुपर्ने स्थिति छैन। कुनै मुलुकमा सरकारभन्दा माथि अर्को संयन्त्र छ ? नेपाल सरकारले कोरोनाविरुद्ध चालेका कदममा सबै राजनीतिक दल, क्षेत्र र आम जनताको समर्थन र सहकार्य छ। सबैबाट आएका उपयुक्त सुझावलाई ग्रहण गर्न सरकार तयार छ। सरकारले उचित समन्वय गरिरहेको छ। सरकारले संविधान र कानूनअनुसार उत्तरदायित्व पूर्णरूपमा काम गर्छ। त्यसैका लागि जनतासँग शपथ लिएको सरकार हो यो। अब एकाध दम्भपूर्ण अभिव्यक्ति बेग्लै कुरा हुन्। श्रमिक र गरिखाने वर्गका लागि तत्कालीन राहतका कुरा त आयो तर आर्थिक क्षेत्रमा दीर्घकालीन असर पर्ने भएकाले यसबारे आगामी नीति तथा कार्यक्रम र बजेटबाट कस्तो सम्बोधनको तयारी गर्दै हुनुुहुन्छ ? मैले अघि पनि भनेँ, हामी नेपालीलाई खाने, बस्ने र बाँच्ने प्रबन्ध गछौँ। अहिले कोरोना सङ्कट नआएको भए बेग्लै स्थिति हुन्थ्यो। हाम्रा अघि बढिरहेका विकास र समृद्धिका कामले रफ्तार लिइरहेका हुन्थे। समृद्ध नेपाल, सुखी नेपाली को हाम्रो राष्ट्रिय आकाङ्क्षा कायमै छ तर अब कोरोनामुक्त देशले मात्रै समृद्धि हासिल गर्न सक्छ। पहिलो सुनिश्चिता जनताको जीवन हो। यसबीचमा कठिनाइ व्यहोरेर मानिसको जीवन बचाउनुपर्छ। अर्थतन्त्रमा योगदान नै नगरेका वर्गलाई पनि उनीहरुको बाँच्ने हिस्सा छ भन्ने अनुभूति दिलाउनुपर्छ। गरिब, विपन्न, उद्यमी, व्यापारी सबैलाई यसको असर पर्छ। हामीले समृद्धिका लागि जुन रफ्तारका साथ काम गर्ने सोचेका थियौँ, त्यो गति धीमा त हुने नै भयो। आगामी दिनमा मजदूर, श्रमिक, किसान, उद्यमी, व्यावसायी सबैलाई बाँच्ने हिस्सा रहन्छ। अहिलेको सङ्कटबाट पार्ने असरलाई विचार गरेर उपयुक्त नीति र कार्यक्रम ल्याइनेछ। सरकारले यी काम त गरिरहेको छ। कोरोना भाइरसको सामनाका लागि उच्चस्तरीय संयन्त्र गठनको कुरा पनि आएको छ तर तपाईँले किन त्यसलाई अस्वीकार गर्नुभयो ? यो प्रश्न म तिनैलाई सोध्न चाहन्छु कि आज कोरोनाविरुद्धको लडाइँमा कुन देशमा यस्तो संयन्त्र गठन भएको छ ? विश्वका कतिपय देशमा संयुक्त सरकार छन्, कुनै अल्पमतका सरकार छन्। त्यस्तो अवस्थामा पनि कुनै मुलुकमा सरकारभन्दा माथि अर्को संयन्त्र छ ? कुन प्रजातान्त्रिक वा व्यवस्थाको मुलुकको छ ? जबकि नेपालको वर्तमान सरकार दुईतिहाइ नजिकको बहुमत र जनादेशप्राप्त सरकार हो। सरकारले कोरोनाविरुद्ध चालेका कदममा सबै राजनीतिक दल, क्षेत्र र आम जनताको समर्थन र सहकार्य छ। सबैबाट आएका उपयुक्त सुझावलाई ग्रहण गर्न सरकार तयार छ। सरकारले उचित समन्वय गरिरहेको छ। सरकारले संविधान र कानूनअनुसार उत्तरदायित्व पूर्णरूपमा काम गर्छ। त्यसैका लागि जनतासँग शपथ लिएको सरकार हो यो। अब एकाध दम्भपूर्ण अभिव्यक्ति बेग्लै कुरा हुन्। नागरिक समाज पनि राख्नुपर्ने भनिएको छ ? अनि कुन नागरिक राख्ने वा छुटाउने ? त्यसो भए सबै नागरिक स्वतः सदस्य रहेको एक संयन्त्र बनाऊँ, जसको अध्यक्षता प्रधानमन्त्रीले गर्छ। अन्यथा मैले नेतृत्व गर्न, लोकप्रिय हुन वा गरेको देखाउन पाइनँ भन्ने अनाधिकृत र कुण्ठाग्रस्त मानसिकता मात्रै हो। यस्ता कुराहरुको कुनै अर्थ छैन। यस्तो विषम स्थितिमा सरकार र पार्टी नेतृत्व एकताबद्ध र समन्वयात्मकरूपमा अघि बढ्नुपर्नेमा सरकार एकातिर पार्टी अर्कोतिर जस्तो देखिएको छ। एकतापछि पार्टीमा पूर्वसमूह वा अन्य खेमामा नाममा विवाद कायमै देखिन्छ ? सरकार एकजुट छ। एकताबद्ध छ। सरकार एउटै लय र तालमा अघि बढिरहेको छ। हाम्रो प्रणालीमा पुरानो ढाँचाको कर्मचारी संयन्त्र भएकाले हाम्रो गतिसँग अभ्यस्त हुनमा बिलम्ब भएको हुनसक्छ। यद्यपि, म कर्मचारीलाई दोष दिन चाहन्न। उहाँहरुले नयाँ स्पिरिट समात्न समय लागेको हुनसक्छ। पार्टी पनि एक छ। सरकारको काममा सबै नेताको समर्थन र साथ छ। केहीले व्यक्तिगत कुण्ठा, अन्योल र दिशाहीनताले सदाबहार कराउने प्रवृत्ति देखिन्छ। हुटिट्याउँ प्रवृत्ति छ। ती कुराहरु कति सान्दर्भिक छन् रु तिनले आफँैलाई असान्दर्भिक बनाउँछन्। तिनले बिरामी प्रधानमन्त्रीले देश चलायो भन्छन्। मबाट यो भन्दा बढी के अपेक्षा गर्ने रु आफैँ बिरामी भएर पनि देशलाई सङ्क्रमणबाट जोगायो भन्न पनि सकिन्थ्यो। मेरो काम गर्ने बानी छ, गरिरहन्छु। म अहिले पनि दैनिक १८ घण्टा काम गर्छु। मलाई जश लिनुपर्ने वा मूल्याङ्कन होस् भन्ने भावना पनि छैन। बफादारिताका साथ देश र जनताका लागि काम गर्ने हो। अराजकतालाई लोकतन्त्र ठान्ने प्रवृत्ति ठिक होइन। त्यस्ता प्रवृत्तिले पार्टीलाई नोक्सान नगरी सम्बन्धित व्यक्तिलाई नै नोक्सान गर्छ।"
पत्रले विवादमा तानिएका डा शेरबहादुर पुन मन्त्रालयमा,"काठमाडौं : शुक्रराज ट्रपिकल तथा सरुवा रोग अस्पताल, टेकुका प्रमुख मेडिकल अधिकृत डा शेरबहादुर पुन आइतबार स्वास्थ्य तथा जनसंख्या मन्त्रालयमा उपस्थित भएका छन्। मन्त्रालयको पत्र प्राप्त भएपछि आइतबार अस्पतालमा उपस्थित भएको डा पुनले विज्ञप्तिमार्फत् जानकारी दिएका हुन्। पछिल्ला दिनमा मसँग जोडिएर सार्वजनिक सञ्चार माध्यम तथा सामाजिक सञ्जालमा प्रकाशित प्रशारित समाचारमा मेरो गम्भीर ध्यानाकर्षण भएको छ, डा पुनले भनेका छन्, यस सम्बन्धमा आइतबार म कार्यरत शुक्रराज ट्रपिकल तथा सरुवा रोग अस्पतालको पत्र प्राप्त भएको छ। उक्त पत्रअनुसार मलाई कार्यरत अस्पतालको काममा बाधा नपर्ने गरी कोभिड१९ मा मन्त्रालयले सञ्चालन गरेको अभियानमा सहयोग पुर्याउने कामका लागि मन्त्रालयमा उपस्थित हुने भन्ने व्यहोरा रहेकोले आजकै मितिमा मन्त्रालयमा उपस्थित भई सम्बन्धित अधिकारीहरुसँग सम्पर्क गरिसकेको छु। डा पुनले मन्त्रालयको पत्रलाई आफूले आफ्नो वृत्ति जीवनको सामान्य प्रक्रियाका रुपमा लिएको बताएका छन्। यसलाई मैले आफ्नो वृत्ति जीवनको सामान्य प्रक्रियाका रुपमा लिई आफ्नो नियमित काममा क्रियाशिल रहिरहेको छु, पुनले भनेका छन्, अत यस सम्बन्धमा मामन्त्रीज्यू र मन्त्रालयसँग जोडी अनर्गल प्रचार नगरिदिनुहुन र विश्वव्यापी मेन्डेमीकका रुपमा फैलिएको कोभिड१९) को मारबाट मुलुकलाई बचाउन एकताबद्ध भइदिनुहुन सम्बद्ध सबैमा अनुरोध गर्दछु।"
धनगढीमा ५० शैयाको 'कोरोना वार्ड' बन्दै,"धनगढी : धनगढीमा कोरोना संक्रमितको उपचारका लागि ५० शैयाको 'कोरोना वार्ड' निर्माण सुरु गरेको छ । धनगढी उपमहानगरपालिका१ मा रहेको वडा प्रहरी कार्यालयको विपरीत दिशातर्फ रहेको जिल्ला समन्वय समिति कैलालीको जग्गामा वार्ड निर्माण भइरहेको हो । भवनमा एउटा ठूलो हल र बाँकी अन्य आइसोलेसन शैया निर्माण हुने छन् । सुदूरपश्चिम प्रदेश सरकार सामाजिक विकास मन्त्रालयले स्वास्थ्य कार्यालय कैलाली र कञ्चनपुर महाकाली अस्पताललाई ५०५० शैयाको छुट्टै कोरोना वार्ड निर्माणका लागि एकएक करोड अख्तियारी दिएको छ । 'कोरोना संक्रमितका लागि अलग्गै वार्डका आवश्कता भयो, मन्त्रालयका स्वास्थ्य महाशाखा प्रमुख नरेन्द्रसिंह कार्कीले भने,' 'त्यसैअनुसार वार्ड निर्माण भइरहेका हो ।' अहिले प्रदेशको एकमात्र रिफरल प्रादेशिक अस्पताल सेतीमा कोरोनाका बिरामीको उपचार भइरहेको छ । सेतीलाई कोरोनाका बिरामीलाई उपचार गर्ने सुरु गरे पछि अन्य सेवा प्रभावित भएका छन् । सेती प्रादेशिक अस्पताल अन्तर्गत सञ्चालन हुने गरी कोरोनाका बिरामी उपचारका लागि छुट्टै वार्ड निर्माण भइरहेको हो । वार्डको भवन निर्माणका लागि किनारा कन्स्ट्रक्सन प्राइभेट लिमिटेडसँग ९४ लाख रुपैयाँमा एक महिनामा निर्माण सम्पन्न गर्ने गरी ठेक्का सम्झौता भएको स्वास्थ्य कार्यालय कैलालीका निमित्त प्रमुख लालबहादुर धामीले बताए । 'एक महिनाभित्र वार्ड निर्माणको काम सम्पन्न गर्ने गरी सम्झौता भएको छ, उनले भने, 'प्रदेशमा कोरोना संक्रमितको संख्या बढ्दै गएकाले जतिसक्दो चाँडो निर्माणकार्यलाई अझै तीव्रता दिइएको छ ।'वार्ड निर्माणमा ४० जना कामदार खटिएका छन्। निर्माणको जिम्मा पाएका रोइत रानाले भने, 'एक महिना सक्ने म्याद छ, २५२६ दिनमै सक्ने गरी काम भइरहेको छ ।' वार्ड स्वास्थ्य कार्यालयको लागत अनुमान अनुसार निर्माण भइरहेको छ । नयाँ निर्माण हुने ५० शैयाको वार्डको भवन प्रिफ्याव प्रविधिमा निर्माण गर्न सम्झौता भएको छ ।यस्तै ५० शैयाको छुट्टै कोरोना वार्ड निर्माणका लागि एक करोडको अख्तियारी पाएको कञ्चनपुरको महाकाली अस्पतालमा भने सम्झौता मात्र हुन बाँकी छ । कञ्चनपुर महाकाली अस्पताल व्यवस्थापन समितिका अध्यक्ष कृष्णदत्त जोशीका अनुसार सम्झौता प्रक्रिया अन्तिम चरणमा छ । उनले महाकाली अस्पतालकै परिसरमा भवन निर्माण गर्ने बताए । सुदूरपश्चिमका हालसम्म पाँचजना कोरोना संक्रमित देखिएका छन् । ५ जनामध्ये एकजनाको दोस्रो रिपोर्ट 'नेगेटिभ' आएर आइतबार (आज)डिस्चार्ज हुँदै छन्। अन्यको ४ जना उपचारत छन्। तिनीहरुको अवस्था सामान्य रहेको अस्पतालले जनाएको छ ।"
कोरोना अपडेट : स्वास्थ्य मन्त्रालयको नियमित पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले विश्वव्यापी महामारीको रुपमा फैलिएको कोरोना भाइरस (कोभिड१९) को अपडेट दैनिक गराउँदै आएको छ। नियमित पत्रकार सम्मेलनमार्फत् मन्त्रालयका प्रवक्ता डा विकास देवकोटाले कोरोना अपडेटको विषयमा औपचारिक जानकारी दिँदै आएका छन्। अहिलेसम्म नेपालमा कोरोना संक्रमितको संख्या ३१ पुगेको छ। जसमध्ये चारजना डिस्चार्ज भएका छन् भने २८ जनाको विभिन्न अस्पतालमा उपचार भइराखेको छ। आइतबारको पत्रकार सम्मेलन लाइभ
बोरा भित्र शव भेटियो,"काठमाडौं : राजधानीको गौशालास्थित गुहेश्वरी फाँटको खुला जग्गाको झाडीमा बोरा भित्र शव फेला परेको छ। ढल विकास कोष नजिकै झाडीमा करिब ४० वर्षीया पुरुषको शव फेला परेको हो। स्थानीयले प्रहरीलाई खबर गरेपछि महानगरीय प्रहरी वृत्त गौशाला र महानगरीय प्रहरी अपराध महाशाखाबाट अनुसन्धान गर्न टोली घटनास्थलमा खटिएको थियो। महाशाखाका एसपी ईश्वर कार्कीका अनुसार फोहोरको थुप्रोमा बोरा भित्र शव फेला परेको थियो। करिब ४० वर्षीया पुरुषको शव फेला परेको जानकारी एसपी कार्कीले दिए। उनका अनुसार शवको पहिचान हुन सकेको छैन। कसैले हत्या गरेर प्रमाण लुकाउन शव बोरामा फालेको आशंका प्रहरीको छ। प्रहरीले शवको मुचुल्का उठाएर पोष्टमार्टमको लागि टिचिङ पठाएको छ। एसपी कार्कीले भने, अधवैशे पुरुषको शव बोरा भित्र फेला परेको हो। पहिचान हुन सकेन। अनुसन्धान जारी छ। बरामद शवको अनुहार पुरै सडेगलेको अवस्थामा रहेको प्रहरीले जनाएको छ।"
लकडाउनमा सामूहिक नमाज पढ्दै गरेका १४ जना पक्राउ,"कपिलवस्तु : लकडाउन उलंघन गरी सामूहिक नमाज पढ्दै गरेका १४ जनालाई प्रहरीले पक्राउ गरेको छ । मायादेवी गाउँपालिका ७ स्थित एक मस्जिदबाट उनीहरुलाई पक्राउ गरेको जनाएको छ । कोरोना भाइरसको संक्रमण फैलन नदिन सरकारले लागू गरेको लकडाउनलाई उल्लंघन गरेको, सामाजिक दूरी कायम नगरेको आरोपमा उनीहरुलाई पक्राउ गरिएको प्रहरी नायब उपरीक्षक सुनिल मल्लले बताए । पक्राउ परेका सबैलाई मायादेवी गाउँपालिकाबाट सदरमुकाम तौलिहवास्थित वडा प्रहरी कार्यालयको नियन्त्रणमा राखिएको छ । यसअघि प्रमुख जिल्ला अधिकारी दीर्घनारायण पौडेलले जिल्लाका मुस्लिम अगुवा, मदरसा संचालक, तथा ईस्लाम धर्म गुरुहरुसँग जिल्ला प्रशासन कार्यालमा सामूहिक बैठक बसी घरमै बसी नमाज पढ्न आग्रह गरेका थिए । तर पनि जबरजस्ती स्थानीय मस्जिदमा जम्मा भई नमाज पढ्न खोज्ने उनीहरुलाई बाध्य भई पक्राउ गर्नु परेको प्रमुख जिल्ला अधिकारी दीर्घ नारायण पौडेलले बताए।"
लोमान्थाङमा पहिलो पटक सामुहिक स्याउ खेती,"जोमसोम : विश्वव्यापी महामारीको रुपमा फैलिएको कोभिड१९ रोकथाम तथा नियन्त्रणका लागि सरकारले चैत्र १० गतेदेखि मुलुकभर लकडाउन गरेको छ । लकडनउनले देश ठप्प भए पनि उपल्लो मुस्ताङका किसान यतिबेला खेतीपातीको कामकाजमा जुटेका छन् । वर्षभरिको खेतीपातीले ६ महिना नथेग्ने उपल्लो मुस्ताङका किसानहरु हिउँदयामको जाडो छलेर घर फर्किएलगत्तै खेतीपातीको काममा लागेका हुन् । कतिपय उपल्लो मुस्ताङी घर फर्किन ढिलो हुदाँ लक डाउनले पोखरामा अलपत्र छन् । बर्खायाममा खेतीपाती र हिउँदयाममा घुमन्ते व्यापार व्यवसाय गर्ने उपल्लो मुस्ताङीको पुख्यौली चलन मानिन्छ । हिउँदयाममा बेशी झरेका कतिपय मुस्ताङी लक डाउन अघि नै गाउँ फर्किसकेकाले उनीहरु अहिले खेतबारी खनजोत गर्ने र गहुँ, मकै, उवा, तोरी, आलु, फापर र केराउका बिउहरु छर्ने काममा व्यस्त भएको लोमान्थाङ ५ का युवा टसी आङ्ग्या गुरुङले जानकारी दिए । उपल्लो मुस्ताङका किसानले सामाजिक दुरी कायम गरी खेतपाती गर्न थालेको उनले उल्लेख गरे । यतिबेला उपल्लो मुस्ताङको लोमान्थाङ५ को धुराङमा पहिलो पटक धमाधम स्याउका बेर्ना लगाइँदै छ । गण्डकी प्रदेश सांसद ईन्द्रधारा बिष्टको पहलमा लोमान्थाङको धुराङमा पहिलो पटक सामुहिक स्याउ खेती परियोजना सुरु भएको हो । धुराङ लोमान्थाङको पुरानो बस्ती पनि हो । पछिल्लो समय धुराङमा स्थानीय बसोबास गर्न छाडेपछि लामो समयदेखि त्यहाको खेतीबारी बाँझो रहँदै आएको थियो । अहिले त्यही बाँझो जमिन उपयोग गर्दै स्थानीय ७० घरधुरीले स्याउ खेती थालेको सांसद बिष्टले जानकारी दिए । ७० घरधुरीले सुरु गर्न लागेको स्याउ बेर्ना लगाउने अभियानमा स्थानीयले लक डाउनको सदुपयोग गरिरहेका छन् । बाँझो जग्गा सम्याउने, मलजल गर्ने र बेर्ना लगाउने लगायतको काम गरेको परियोजनाका सचिव लाक्पा वाङ्दी गुरुङले बताए । समून्द्री सतहदेखि करिव ४२ सय मिटर उचाइको लोमान्थाङमा पहिलो पटक सामुहिक खेती सुरु गरिएको हो । झन्डै २० हजार स्थानीय जातका स्याउ बेर्ना लगाइ वातावरण चुस्त राख्ने तथा स्थानीयको आयआर्जनको श्रोत वृद्धि गर्ने उद्देश्य छ । यसका लागि गण्डकी प्रदेशले आर्थिक वर्ष २०७५७६ देखि मुख्यमन्त्री वातावरण कृषि नमूना गाउँ परियोजना सुरु गरेको जनाइएको छ। परियोजनाले गत वर्ष ३० लाख बजेट बिनियोजन गरेको र तटबन्धको तारजालीमा १५ लाख बजेट विनियोजन गरेको सांसद बिष्टले जानकारी दिए । उक्त बजेटले बाँझो जग्गा सम्याउने, जमिन खार्ने र तटबन्ध लगाउने काम भएको सांसद बिष्टले उल्लेख गरे । उक्त स्थानको धुराङमा २ हजार मिटर तारजाली लगाउने पर्नेमा ८ सय मिटर मात्र लगाइएको छ । यस वर्ष गण्डकी प्रदेशको परियोजनाबाट २५ लाख बजेट विनियोजन भएको छ । यस्तै ,सांसद विकास कोषको पूर्वाधार विकास कार्यक्रम अन्तर्गत स्याउ बेर्ना खरिद, खाँल्डो खन्ने, स्याउ लगाउने लगायतका काममा १५ लाख बजेट विनियोजन भएको छ । परियोजनामार्फत चालु वर्षको पहिलो चरणमा ४ हजार बेर्ना लगाउने उद्देश्य रहेको छ । सामुदायिक स्याउ खेतीका लागि अन्नपूर्ण संरक्षण क्षेत्र आयोजना एक्याप र जिल्ला स्याउ जोनले अनुदानमा स्याउका बेर्ना उपलब्ध गराएका छन् । परियोजनाको बजेटले सिचाईको सहज व्यवस्थासमेत गरिएको जनाइएको छ ।"
लकडाउनले नरोकिएका किसान (फोटो फिचर),"काठमाडौं : सरकारले चैत ११ गतेदेखि गरेको लकडाउनले उपत्यकासहित देशभरका सबै सहर ठप्प छन्। केही अत्यावश्यक पसल खुले पनि अन्य सबै व्यापार शून्य छ। तर, किसानलाई भने लकडाउनले दैनिक काम गर्न रोकेको छैन। खुला खेतबारीमा किसान स्वतन्त्र काम गरिराखेका छन्। भक्तपुरको बोडेमा देखिएका यी दृश्य प्रतिनिधि मात्र हुन्। बोडेका स्थानीय नेवार समुदायले परम्परागत रुपमा तरकारी खेती गर्छन्। २६ दिनदेखिको लकडाउन भए पनि तरकारी टिप्ने बेला भएकोले उनीहरु काम गरिरहेका छन्। खेतबारीमा काम गर्न उनीहरु मजदुर खोज्दैनन्। आफ्नै परिवार मिलेर काम गर्छन्। लकडाउनको सुरुवाती २ हप्ता घरमै बसे तर अहिले खेतमा काम गर्न र तरकारी बजार पुर्याउन उनीहरु स्वतन्त्र छन्। गाडी हुनेले अलि टाढासम्म लाने गर्दछन् भने नहुनेले खर्पनमा राखेर नजिकै व्यापार गर्छन्। लकडाउनले नछोएको खेतबारीमा पुगेर अन्नपूर्णकी फोटो पत्रकार उमा विष्टले कैद गरेका तस्बिर"
किरिया बसेका बासुदेवले आमा बितेको ६ दिनपछि नेपाल छिर्न पाए,"दार्चुला : भारतको जिआइसी कलेज बालुवाकोट क्वारेन्टीनमा आमाको किरिया बसेका बासुदेव भट्ट ६ दिनपछि नेपाल फर्किएका छन् । आइतबार दिउँसो १:३० बजे दत्तु नाकाको पुल खोलेर शैल्यशिखर नगरपालिका१ जोग्यौडा घर भएका बासुदेव भट्टलाई नेपाल प्रवेश दिइएको हो । आरडीटीका लागि जिल्ला अस्पताल ल्याइएको सशस्त्र प्रहरी बल नेपाल नम्बर ५० गुल्म हेडक्वाटर दार्चुलाका गुल्मपति डम्बरबहादुर विष्टले बताए। उनले भने,' भट्टलाई घरसम्म पुर्याउन शैल्यशिखर नगरपालिकाको एम्बुलेन्सको व्यवस्था गरिएको छ।' आइडिटी जाँचपछि उनलाई होम क्वारेन्टाइनमा राखिने प्रमुख जिल्ला अधिकारी यदुनाथ पौडेलले बताए । जिल्ला प्रशासन कार्यालय दार्चुला र भारतीय प्रशासनको समन्वयमा भट्टको उद्धार भएको हो । बासुदेवलाई आमाको किरियाका लागि घर ल्याउन पहल गरिदिन शैल्यशिखर नगरपालिका वडा नम्बर १ को कार्यालयले जिल्ला प्रशासन कार्यालयलाई सिफारिस समेत पठाएको थियो । गत गत मंगलबार उनकी आमा गौमती भट्टको मृत्यु भएको थियो । कोरोना भाइरसको संक्रमण फैलिन नदिन नेपालभारतले गरेको लकडाउनका कारण उनी भारतीय क्वारेन्टीनमै आमाको किरियामा बसेका थिए।"
भौगोलिक विकटताले र्यापिड टेष्टमा सकस,"सुर्खेतः कर्णालीका हिमाली जिल्लामा कोरोनाको र्यापिड टेष्टमा समस्या भएको छ । भौगोलिक विकटता र छरिएका बस्तीका कारण द्रुत परीक्षण प्रभावित बनेको हो । विकटताका कारण हुम्ला, डोल्पा, मुगु, कालिकोट र जाजरकोटका बस्तीमा पुग्न कठिन हुँदा परीक्षण नै सुस्त बनेको स्वास्थ्यकर्मीले बताएका छन् । विकटताकै कारण द्रुत परीक्षणलाई गति दिन नसकिएको प्रदेश स्वास्थ्य सेवा निर्देशनालयले जनाएको छ ।कर्णालीमा चैत २७ गतेबाट र्यापिड टेष्ट सुरु भएको हो । परीक्षण थालिएको दुई साता बितिसक्दा समेत प्रदेशभर करिब तीन हजार जनामा मात्रै र्यापिड टेष्ट भएको छ । यद्यपी कर्णालीमा बाहिरबाट करिब आठ हजारभन्दा धेरै नागरिक भित्रिएको सरकारी तथ्यांक छ । भौगोलिक विकटता, एकिन तथ्याकं नहुनु र किट अभावका कारण बाहिरबाट भित्रिएका सबैको र्यापिड टेष्टगर्ने कार्य प्रभावित भएको हो । किट अभावका कारण जाजरकोट र सल्यानमा हाल परीक्षण नै स्थगित गरिएको छ ।यस्तै जुम्ला, कालिकोट, दैलेख र मुगुमा खटिएका केही टोलीले परीक्षण रोकेका छन् । कोरोना परीक्षण गर्न कर्णाली प्रदेश अस्पतालमा स्थापना गरिएको प्रयोगशालाको पीसीआर मेसिनले भार थेग्न नसक्दा द्रूत परीक्षण प्रविधि अपनाइएको थियो । तर द्रुत परीक्षण नै सुस्त बनेपछि थप चुनौती बढेको हो । परीक्षण सुस्त हुँदा गाउँमा कोरोनाको जोखिम बढेको छ । 'भौगोलिक विकटता मुख्य बाधक बन्यो, कर्णाली प्रदेश स्वास्थ्य निर्देशनालयका निर्देशक रिता भण्डारीले भनिन्, 'मुगु, हुम्ला र डोल्पामा धेरै जटिलता छ, जहाँ एउटा टोलबाट अर्का टोलमा पुग्नै घण्टौं लाग्छ । दिनभरमा मुश्किलले ५० जनाको परीक्षण हुन्छ, अपेक्षाअनुसार काम हुन सकेको छैन ।' विकटताकै कारण डोल्पा सदरमुकाममा किट पठाउनै एक साताभन्दा बढी समय लागेको उनको भनाइ छ । विकटताकै कारण कतिपय गाउँमा अहिले पनि किट र स्वास्थ्यकर्मी पुग्न सकेका छैनन् । बाहिरबाट भित्रिएका रातारात गाउँ पसेको भन्दै उनले बस्तीहरु छरिएका कारण अहिले शंकास्पदलाई खोज्नै समय लाग्ने गरेको सुनाइन् । निर्देशनालयका अनुसार सुगम जिल्लामा पनि बाहिरबाट आएकाको एकिन तथ्याकं छैन । उनले भनिन्, 'निर्देशनालयमा प्राप्त तथ्यांकमा एकजना मात्र भित्रिएको उल्लेख छ, तर गाउँमा पुग्दा बाहिरबाट भित्रिएका दुईतीन सयभन्दा धेरै मानिस भेटिन्छन् । एकिन तथ्याङक नहुँदा पनि समस्या भयो, यसले पनि केही जिल्लामा र्यापिड टेष्ट नै रोक्नु परेको हो ।' जिल्लाले एकिन तथ्याङ्क नपठाउनु र जिल्लामा पुगेको किट पनि समानरुपले वितरण हुन नसक्दा द्रुत परीक्षण प्रभावकारी हुन सकेको छैन ।स्वास्थ्य निर्देशनालयका अनुसार हालसम्म सुर्खेतमा सबैभन्दा बढी अर्थात नौ सय ४८ जनाको र्यापिड टेष्ट गरिएको छ । किट अभाव हुँदासल्यानका चार स्थानीय तहमा र्यापिड टेष्ट भएको छैन । 'हामीलाई ६ सय किट आएको थियो, दुई दिनमै सकियो, जिल्ला अस्पतालका डाक्टर अर्जुनकुमार बुढाले भने, 'किट उपलब्ध नहुँदासम्म र्यापिड टेष्ट रोकेका छौं ।' सल्यानका दश स्थानीय तहमध्ये चार पालिकामा र्यापिड टेष्ट गर्न बाँकी रहेको उनको भनाइ छ । जाजरकोटमा पनि दुई वटा स्थानीय तहमा र्यापिड टेष्ट गर्न बाँकी रहेको प्रमुख जिल्ला अधिकारी जनकराज पन्तले जानकारी दिए । र्यापिड टेष्टका लागि कर्णालीमा थप तीन हजार किट मगाइएका निर्देशक भण्डारीले जानकारी दिइन् । विदेशबाट आएका नागरिकको एकीन तथ्यांक नहुँदा अझै पनि किट झिकाउनुपर्ने अवस्था आउनसक्ने निर्देशनालयको भनाइ छ ।"
र्यापिड टेस्ट पोजिटिभ देखिएका बालकको पीसीआर टेस्ट निगेटिभ,"मलंगवा : तीन दिन अगाडि र्यापिड टेस्टमा पोजिटिभ देखिएका सर्लाहीको धनकौल गाउँपालिका ५ का १४ वर्षीय बालकको पीसीआर टेस्ट रिपोर्ट निगेटिभ देखिएको छ । चैत्र २३ गते भारतको राजधानी दिल्लीबाट घर आएका बालकको टेकुमा आइतबार स्वाब परीक्षण गरिएको हो। स्वाब परीक्षणमा बालकको रिपोर्ट निगेटिभ आएको जिल्ला प्रहरी कार्यालय सर्लाहीका प्रहरी उपरीक्षक विश्वमणी पोखरेलले जानकारी दिए। र्यापिड टेस्ट पोजिटिभ देखिएपछि स्वाब परीक्षणका लागि बालकलाई स्वाब परीक्षणका लागि जनकपुर लगिएको थियो । जनकपुरमा पनि निगेटिभ देखिएको थियो । त्यसपछि फेरी काठमाडौंको टेकुमा स्वाब पठाइएको थियो । त्यहाँ पनि निगेटिभ रिपोर्ट आएको छ । बालकसँगै क्वारेन्टाइनमा रहेका अन्य एकजनाको पनि पीसीआर रिपोर्ट निगेटिभ आएको छ।भारतबाट आएसँगै बालकको दैनिक ज्वरो नाप्ने काम भइरहेको थियो । 'कुनै पनि दिन ९८ डिग्री सेल्सियसभन्दा माथि ज्वरो देखिएको थिएन, 'प्रहरी उपरीक्षक पोखरेलले भने, 'र्यापिड टेस्ट कसरी पोजिटिभ आएको थियो । अच्चम लाग्छ ।' बालक भारतको राजधानी दिल्लीबाट भारतको बैरगिनिया आइ रौहतट हुँदै आफ्नो घर सर्लाही आएका थिए । घर आउने बित्तिकै बालकलाई सुरक्षाकर्मीले क्वारेन्टाइनमा राखेको थियो । जिल्लाको विभिन्न क्वारेन्टाइनमा रहेको ९७ जनाको र्यापिड टेस्ट सकिएको छ । ९६ जनाको निगेटिभ र एकजनाको पोजिटिभ देखिएको थियो । त्यो पनि निगेटिभ भएको छ ।"
रामग्राम नगरपालिकाले राहतमा दिएको चामल न्यून गुणस्तरप्रमाणित,"परासी : पश्चिम नवलपरासीको रामग्राम नगरपालिकाले राहतमा वितरण गरेको चामल न्यून गुणस्तर भएको प्रमाणित भएको छ । चामल नेपाल सरकारले तोकेको मापदण्ड विपरीत रहेको र तौलमा समेत कमी भएको पाइएपछि कारबाहीका लागि प्रक्रिया अघि बढाइएको छ । खाद्य प्रविधि तथा गुण नियन्त्रण कार्यालय भैरहवाले गरेको नमूना परीक्षणमा चामल न्यून गुणस्तर र नेपाल सरकारले तोकेको मापदण्ड विपरीत रहेको पाइएको कार्यालयका खाद्य निरीक्षक श्रवणकुमार ढुंगानाले जानकारी दिए । राहतका नाउँमा गरिबलाई गन्हाएको चामल दिएको भन्दै गत शुक्रबार केही वडाका विपन्नले खाद्यन्न सामाग्री नगरपालिकाको गेट अगाडि फालिदिएका थिए । राहत चामल छानविन गर्न प्रमुख जिल्ला अधिकारी बासुदेव दाहालले तत्काल प्रशासकीय अधिकृत सागर गौतमको संयोजकत्वमा छानविन समिति गठन गरेर पठाएका थिए । जिल्ला स्तरीय छानविन समितिसँगै खाद्य प्रविधि तथा गुण नियन्त्रण कार्यालय र गुणस्तर तथा नाप तौल कार्यालय बुटवलले छानविन सुरु गरेका थिए । त्यस क्रममा ३ सय ७० ग्रामसम्म तौलमा कमी पाइएको गुणस्तर तथा नाप तौल कार्यालयका खाद्य निरीक्षक नुरुल ऐन भाटले बताए । प्रयोगशालामा नमूना परीक्षण गर्दा न्यून गुणस्तर पाइयो । नेपाल सरकारले तोकेको मापदण्डभन्दा पनि कमसल पाइएकाले अब कारवाही प्रकृया अघि बढ्छ', खाद्य प्रविधि तथा गुण नियन्त्रण कार्यालयका खाद्य निरीक्षक ढुंगानाले भने । न्यून गुणस्तर भएको चामलमा क्यालोरी नहुने उनले बताए । ककसलाई कारवाही हुन्छ भन्ने प्रश्नमा उनले भने,अनुसन्धान भइरहेको छ । यसबारे भन्न मिल्दैन । पछि थाहा पाउनुहुन्छ । तौल कमबारे सरकारी वकिलमार्फत अदालतमा मुद्दा दायर हुने गुणस्तर तथा नाप तौल कार्यालयका खाद्य निरीक्षक भाटले बताए । नगरपालिकाले वडा कार्यालयमार्फत विपन्न परिवारको संख्याका आधारमा ५, १० र १५ केजी चामल, आधा लिटर तेल, एक केजी दालका दरले वितरण गरेको थियो । खाद्य वस्तुको गुणस्तर कम भए अधिकतम् ५० हजार जरिवाना र ५ वर्षसम्म कैद सजाय हुने प्रावधान छ । त्यसैगरी नापतौलमा लापरबाही भएको पाइएमा ३० हजार जरिवाना र ३ वर्ष कैद सजाय हुने प्रावधान रहेको छ । नगरपालिकाका २३ सय घरधुरीलाई राहत वितरण गर्न परासीस्थित राजेश राईल मिलबाट नगरपालिकाले २ सय ५० क्विन्टल सोना मनसुली(मोटा) चामल १० लाखमा खरिद गरेको थियो । राहत चामल न्यून गुणस्तर भएको प्रमाणित भएपछि नगरपालिकाले नयाँ खरिद प्रकृया अघि बढाएर मसिनो स्टिम चामल वितरण गर्ने नगर प्रमुख नरेन्द्रकुमार गुप्ताले जानकारी दिए ।"
डोल्पाका पाँचजनाको आरडीटी रिपोर्ट नेगेटिभ,"डोल्पा : डोल्पामा कोरोना भाइरस (कोभिड१९) द्रुत परीक्षण सुरु भएको छ । गत बिहीबार जिल्लामा पुगेको किडबाट पहिलो पटक पाँचजनाको परीक्षण गर्दा नेगटिभ देखिएको छ । सेल्फ क्वारेन्टिनमा रहेका पाँचजनालाई पहिलो पटक कोरोना भाइरस आरडीटी विधिबाट परीक्षण गर्दा सबैको रिपोट नेगेटिभ आएको स्वास्थ्य सेवा प्रमुख डाक्टर सिजन रावलले जानकारी दिए । रावलले भने,' हामीसँग १४० थान किड आएको छ ।सबै तयारी पूरा गरेका छौं।' भारत तथा अन्य मुलुकबाट आएकालाई पहिलो प्राथमिकतामा राखेको भए पनि तथ्यांक कसैले नदिएको रावलले दावी गरे । जिल्लाको जगदुल्ला गाउँपालिकाबाट द्रुत परीक्षण सुरु गर्ने भनेर डाक्टर मछिन्द्र बडुवालको नेतृत्वमा ४ जनाको टोली आइतबार नै सम्बन्धीत स्थानीय तहमा गएको स्वास्थ्य सेवा प्रमुख डाक्टर सिजन रावलले जानकारी दिए । टोलीले जगदुल्ला गाउँपालिकामा भएका भारतबाट आएका ६ जना र अन्य संकास्पद व्यक्तिलाई परीक्षण गर्ने र मुड्केचुला गाउँपालिकामा पनि परीक्षण गरेर जिल्लामा फर्किने प्रमुख जिल्ला अधिकारी सुरेस सुनारले जानकारी दिए । कोरोना आरडीटी परीक्षण किड १४० थान मलेरीयाको किड १२५ थान र रगत निकाल्न प्रयोग गरिने ल्यान सेट जिल्लामा पुगेको स्वास्थ्य सेवा प्रमुख डाक्टर सिजन रावलले जानकारी दिए। जिल्लामा तीन हजारभन्दा धेरै मानिस भित्रिएको भएपनि कुन स्थानीय तहमा कतिजना विदेशबाट आए भन्ने तथ्यांक जिल्लामा छैन । भारतबाट आएका धेरैजसो माथिल्लो डोल्पामा गएका छन् । यतिबेला माथिल्लो डोल्पामा परीक्षण गर्न भने निकै कम सम्भावना छ। मुख्य कुरा त स्थानीय तहले रिपोट नै नदिएकाले पनि परीक्षणको काम अन्योलमा परेको हो । 'हामीले सबै स्थानीय तहमा भारत तथा अन्य मुलुकबाट आएकाको रिपोट मागेका छौं, तर दिएका छैनन्,' स्वास्थ्य प्रमुख डाक्ठर सिजन रावलले दु:ख व्यक्त गरे ।"
मध्यरातमा हिँडेरै १७ हजारले कान्तिलोकपथ काटे,"ललितपुर : छोटो दुरी तथा प्रहरीको न्यून उपस्थिति हुने भएकाले कान्तिलोकपथ हुँदै उपत्यकाबाट बाहिरिनेको संख्या उल्लेख्य छ । बागमती गाउँपालिकाको तथ्यांकअनुसार करिब १७ हजार मानिस कान्तिलोकपथ हुँदै बाहिरिएका छन्। उनीहरुले भोगेको पीडा शब्दमा व्याख्या गर्न नसकिने प्रकृतिको भएको बागमती गाउँपालिकाका अध्यक्ष वीरबहादुर लोप्चन बताउँछन् । उनका अनुसार शनिबार मेघगर्जनसहित पानी पर्दै गर्दा एक सय जना मानिस भट्टेडाँडा पुगेका थिए । लोप्चनका अनुसार सिन्धुली, मकवानपुर, सर्लाही, बारा, रौतहट लगायत विभिन्न जिल्ला जाने यात्रु यसरी आएका हुन् । उनीहरुलाई खाना र सुत्ने ब्यवस्था मिलाएर स्थानीय ठेकेदारहरुको सवारीमा गन्तव्यमा पुर्याइएको थियो । बागमति गाउँपालिकाका दिपक समीर घिमिरे भन्छन, 'आज पनि ६०७० जना आउँदैछन् भन्ने सुनिएको छ', उनले भने, 'हिजोआज दैनिक तीनदेखी चार सय जना हिँडेर बाहिरिएका छन्।' प्रहरीको आँखा छलेर मध्यरातमा हिँडेर बिहान दक्षिण ललितपुर पुग्नेको अवस्था हृदयविदारक छ । प्रायजसो इँटाभट्टा र गलैँचा कारखानामा काम गर्नेहरुको भीड देखिएको उनले बताए । बाहिरिने रहरले नभएर करले बाहिरिने गरेको बताउँदै उनले भने, 'सरकारले दिने ५ किलो चामल कति दिन पुग्छ ? ठूलो परिवार तथा बालबच्चा हुने एकदमै समस्यामा परेका छन् ।' राहत लिन नागरिकताको प्रमाणपत्र चाहिन्छ । त्यही नि कतिपयसँग नभएर राहत लिन नपाएको गुनासो घिमिरेसँग पैदल यात्रुले गरेका थिए । बागमती वडा न २ का अध्यक्ष नारायन घलेका अनुसार ५ गते दुई सय २६ जनालाई वडाले खानाको व्यवस्था गरेको थियो । 'कुखुरा फर्म खाली थियो केही त्यहाँ सुते, केहीलाई स्कुलमा भुइँमा त्रीपाल ओछ्याएर सुतायौँ ', वडाअध्यक्ष घलेले भने, 'गर्भवती र बच्चाहरु देख्दा मनै कटक्क हुन्छ ।' पानी परेकाले ओत लाग्न पाउँदा पनि सबै खुसीले गदगद भएको उनले बताए । वडा २ का अध्यक्ष बिजय लो र सदस्य रामबहादुर भोलुन पनि बटुवालाई खाना तथा पानीको ब्यवस्थापन गर्दै गन्तव्यमा पुर्याउन लागिपरेका छन् । 'आफ्नै खर्चमा सुख्खा खानेकुरा र पानी बाडिरहेका छौँ', भोलुनले भने, '३,४ पटक गाडी खोजेर पठायौँ।' जिल्ला प्रशासन कार्यालय ललितपुरका प्रमुख भागीरथ पाण्डेयले यस विषयमा कुनै जानकारी नपाएको बताए । 'खान नपाए फोन गर्न भनेका छौँ, जसरी पनि खुवाउँछौँ, राती राती लुकेर हिँड्नेलाई के गर्न सकिएला र?' खान नपाए सम्बन्धित स्थानीय तहलाई खानाको जोहो गर्न निर्देशन समेत दिँदै आएको उनले बताए ।"
ग्यासमा कालोबजारी गर्नेलाई ३ लाख जरिवाना,"धनगढी : लकडाउनको मौका छोपेर महंगोमा खाना पकाउने एलपी ग्यास बिक्री गर्दै आएका धनगढीका एक ग्यास सप्लायर्सलाई तीन लाख रुपैयाँ जरिवाना गरिएको छ । धनगढी उपमहानगरपालिका६, मटियारीस्थित कुमारी हेमन्ती पालद्वारा सञ्चालित शुभ समैजी ग्यास सप्लायर्सलाई कालोबजारी गरेको अभियोगमा तीन लाख रुपैयाँ जरिवाना गरेको हो । वाणिज्य आपूर्ति तथा उपभोक्ता संरक्षण कार्यालय धनगढीका प्रमुख कमल पुनले सप्लायर्सले २०७६ चैत १ देखि २०७७ वैशाख ७ गतेसम्म बिना बिल महंगो मूल्यमा ग्यास बिक्री गर्दै आएको जानकारी दिए । पुनका अनुसार सप्लायर्सले एक हजार एक सय ४४ थान ग्यास सिलिण्डर बिना बिल बिजक उपभोक्तालाई बिक्री वितरण गर्दै आएको भेटिएको छ । जिल्ला प्रशासन कार्यालया, जिल्ला प्रहरी कार्यालय, वाणिज्य आपूर्ति तथा उपभोक्ता संरक्षण कार्यालय र धनगढी उपमहानगरपालिका र प्रहरीको संयुक्त टोलीले ग्यासको डिलरमा छापा मारेको थियो । उपभोक्ता संरक्षण ऐन २०७५ को दफा ३८ खण्ड ङ को कसुरमा सोही ऐनको दफा ३९ को १ ख अनुसार ३ लाख जरिवाना गरिएको कार्यालय प्रमुख पुनले जानकारी दिए ।"
स्वतन्त्रता सेनानी तामाङको निधन,नेपालगन्ज : स्वतन्त्रता सेनानी श्यामकुमार तामाङको निधन भएको छ। नेपालगन्जको कारकाँदो निवासी तामाङलाई आइतबार बिहान हर्ट अट्याक भएको आशंकामा नेपालगन्ज मेडिकल कलेज शिक्षण अस्पताल लाने क्रममा बाटोमै मृत्यु भएको हो। २००७ सालमा नेपाली कांग्रेसले सुरु गरेको सशस्त्र क्रान्तिका एक मात्र जीवित साक्षी मुक्ति सेनाका कमाण्डर हुन्। उनी स्थापना कालदेखि नै लागेका थिए। जिल्ला प्रहरी कार्यालय बाँकेका प्रमुख एसपी वीरबहादुर ओलीले पूर्वएसपी भएकाले तामाङलाई नेपाल प्रहरीले सलामी दिएको बताए। तामाङका तीन छोरा र दुई छोरी छन्। छोराहरु पनि सुरक्षा निकायमै छन्।
जनकपुरमा यसरी फैलियो नोट छरेर भागेको अफवाह,"जनकपुरधाम : जनकपुरस्थित महावीर चोकमा नोट छरेर भागेको आरोपमा पक्राउ परेका दुवै महिलाको पिसिआर रिपोर्ट नेगेटिभ आएको छ । जानकी नगरबाट पक्राउ परेका महिलामध्ये एक जनाको आरडिटी परीक्षणमा पोजेटिभ रिपोर्ट आएपछि साँझ स्वाव संकलन गरी पिसिआर प्रविधिमार्फत परीक्षण गर्दा दुबैमा नेगेटिभ रिपोर्ट देखिएको हो । समाजिक विकास मन्त्रालयले आफ्नो आधिकारिक वेवसाइटमार्फत दुबै जनामध्ये एकको रिपोर्ट आरडीटी पोजिटिभ देखिए पनि पिसिआरमा नेगेटिभ आएको पुष्टि गरेको हो । महिलामा आरडीटी परीक्षणमा कोरोना पोजिटिभ देखिएपछि जनकपुरमा त्रास फैलिएको थियो । उनीहरु बस्ने जानकी नगर टोललाई शनिबार रातिदेखि नै सेनिटाइज गरिएको थियो । नोट छरेर भागेको अफवाह मात्र शुक्रबार दिउँसो जनकपुरधाम उपमहानगरपालिका ६ महावीर चोकमा १० र २० तथा १०० रुपैयाँको केही नोट छरिएको अवस्थामा भेटियो । स्थानीयका अनुसार मुस्लिम समुदायको पहिरनमा रहेका महिलाको शरीरबाट पैसा झरेको भनी समाजिक सञ्जालमा छयाप्छयाप्ती भयो । केही नोट छरिएरको देख्नासाथ स्थानीयले भारतको विभिन्न ठाउँमा पैसामा थुक लगाएर फालेको भारतीय सञ्चार माध्यममा आएका घटनासँग उक्त घटनालाई जोडे । मुस्लिम समुदायका केही मानिसले कोरोना भाइरस फैलाउन षडयन्त्र रचेको भन्दै एकअर्कालाई थरीथरीका कुरा सुनाउन थाले । केहीले ती कुराहरु समाजिक संजाल फेसबुकमा समेत तुरन्त लेख्न थाले र फुर्सदमै बसेका आफन्त, परिवार र इष्टमित्रलाई समेत बताउन थाले । यसरी कोरोना संक्रमण फैलाउन नोटमा थुक लगाएको नोट छरेर भागेको भन्दै जनकपुरमा हल्लाखल्ला मच्चियो । त्यसलगतै समाजिक संजालको भित्तामा अनेकौ टिकाटिप्पणीले पनि सुरु भयो । विभिन्न संचारमाध्यममा समेत दुबै महिला नोट छरेर भागेको समाचार प्रकाशन र प्रशारण भएपछि गाउँ गाउँमा समेत त्रास फैलियो । अझ समाजिक सञ्जालमा हिन्दुत्व र मुस्लिमको सद्भाव बिग्रने खालको पोष्टसमेत देखिन थाल्यो । नोट छरेर भागेको सम्बन्धमा जिल्ला प्रहरी कार्यालयले कोरोना समबन्धी शंकास्पद भुँइमा छरिएर रहेको नोटको चारैतिर गोलो घेरा लगाएर ठाउँ सुरक्षित राखे । त्यसपछि ती सबै नोट संकलन गरी कोरोना परीक्षणका लागि भन्दै प्रहरीले प्रादेशिक अस्पताल जनकपुरमा पठायो । प्रहरीले सोही समयमा पैसा झरेको ठाउँलाई सेनिटाइज समेत गर्यो । सिसिटिभी फुटेजको आधारमा दुबै महिलाको तस्बिर सार्वजनिक गरी हुलिया खुलायो । देख्नासाथ प्रहरीलाई जानकारी गराउन समाजिक संजालमार्फत सूचना जारी गर्यो । सूचना जारी भएको १२ घण्टाभित्रमा महिलाको पहिचान भयो । प्रहरीले उनीहरुको घरमै पुगेर समान्य सोधपुछ गरेर निगरानीमा राखे । शनिबार बिहान प्रहरीले कोरोना संक्रमणको आशंकामा दुबै महिलालाई प्रादेशिक अस्पताल जनकपुरमा स्वास्थ्य परीक्षणका लागि पठायो । प्रादेशिक अस्पतालमा दुबैजनाको आरडीटी परीक्षण भयो । आरडीटी परीक्षणमा दुई महिलामध्ये एकजनामा कोरोना पोजेटिभ देखियो । त्यसपछि दुबै महिलालाई कोरोना संक्रमण रहेको वा नरहेको पुष्टि गर्न पिसिआर प्रविधिबाट जाँचका लागि शनिबार साँझ करिब ७ बजे स्वाब संकलन गरियो । आरडीटी परीक्षणमा एकजनाको पोजेटिभ रिपोर्ट देखिएपछि ती महिलामाथि झनै शंका बढ्यो । पिसिआर परीक्षणका लागि स्वाब संकलन गरियो । अन्त्यमा दुवै महिलाको रिपोर्ट नेगेटिभ आयो । प्रहरीलाई देखेर भाग्न खोज्दा पैसा झर्यो जनकपुरधाम उपमहानगरपालिका७ जानकी नगरकी अलिना खातुन र उनकी नन्द अमुना खातुन दुबैजना गृहणी हुन् । शुक्रबार बिहान करिब साढे १० बजे नन्द र भाउजूले मुरलीचोक स्थित सहयोगी विकास बैँकबाट १ लाख रुपैयाँ झिकेको प्रहरीको अनुसन्धानबाट खुल्यो । बैँकबाट झिकेको एक हजार खुद्रा बाट १ सय ६० रुपैयाँ बाटोमै झर्यो । उनीहरुले पैसा झरेको थाहा पाएनन् र सरासर घरतिर हिँडे, प्रहरीले भने, गाउँमा पैसा छरेर भागेको खबर फैलिएपछि डरले उनीहरु केही बोलेनन् । प्रारम्भिक अनुसन्धानको क्रममा प्रहरी नायव उपरीक्षक रामेश्वर कार्कीले भने, बैँकबाट फर्किने क्रममा पैसा झरेको कुरा आएको छ, लकडाउनमा उनीहरु घरबाहिर निस्किएका छैनन्, कतै गएनन् घरमै बसेकाले फरार भएको हल्ला फैलियो । सिसिटीभी फुटेजमा समेत महिलाले कतै नोट छरेको नदेखिएको प्रहरी नायव उपरीक्षक कार्कीले जनाए । पक्राउ परेकी अमुना अलिनाकी नन्द भाउजू दुवैलाई परीक्षणपश्चात घर फर्काइएको छ ।"
भोकमरीको चपेटामा चेपाङ बस्ती,"गजुरी : दुई छोराछोरीकी आमा सिर्जना चेपाङको पेटमा अर्को पनि बच्चा छ । १२ जनाको संगोलको परिवारमा बस्ने ६ महिनाकी गर्भवती सिर्जनाले पोषिलोकुरा खाने, नियमित आइरन चक्की खाने, पटक पटक स्वास्थ्य संस्थामा गएर चेकचाँज गराउने त परको कुरा, भोक मेटिने गरी मिठो खानेकुरा पेटभरी खान नपाएको महिनौ भइसक्यो । आफ्नो पाखो बारीमा फलेका अन्नमध्ये अहिले मकै मात्र बाँकी छ, त्यही मकैको खोले बनाएर बिहान बेलुकाको छाक टारिरहेकी छिन् सिर्जना चेपाङ । सिर्जनाको जस्तै यो समस्या धादिङको गजुरी गाउँपालिका ३ चिलाउनेखर्कका चेपाङको सामूहिक समस्या हो । महाभारत पहाड क्षेत्रमा बसोबास गर्ने अधिकांश चेपाङ समुदायका घरमा यतिबेला खाद्यान्न संकट देखिएको छ । धादिङको दक्षिणी क्षेत्रको महाभारत पहाड क्षेत्रमा रहेका चेपाङ गाउँमा भोकमरीको सिजन सुरु भएको छ । देशभर लकडाउन छ। दैनिक ज्यालादारीमा काम गर्न सक्नेले पनि काम गर्न पाएका छैनन् । आफ्नो पाखो बारीमा भएको उब्जनी पनि सकिएको र काम गर्न पनि नपाएकाले भोकभोकै पर्न थालेका छन् । सिर्जनाले भनिन्, 'पाएको दिन सागपात र कन्दमुल पकाएर ढिडोसँग खाने हो, नपाएको दिन नुन खुर्सानीसँग ढिडो खाने बाहेक अरु केही छैन ।' चिलाउनेखर्कका चेपाङका धेरैथोरै पाखोबारी सबैको छ। भदौताका भित्रिएको मकै र दशैपछि भित्राएको कोदो पनि सकिसकेको छ । पाखोबारीमा भएको उब्जनीले ६ महिनापनि खान पुग्दैन । बाँकी छ महिना ज्याला मजदुरी गरी किनेर खाने चेपाङमा लकडाउनका कारण बजार क्षेत्रमा काम गर्न जान नपाउँदा भोकै पो मरिने हो कि भन्ने चिन्ता थपिएको छ । सिर्जनाका श्रीमान कृष्णबहादुर चेपाङले भने, 'हामी १२ जनाको परिवार सँगै छौँ। सबैले खेतीपातीको सिजनभन्दा बाहेकको समय विशेषगरी हिजोआज ज्याला मजदुरी नै गरेर बिहान बेलुकाको छाकको जोहो गर्ने हो, अहिले बन्द भएकाले झन समस्या पो थपिएको छ ।' सिर्जना चेपाङको घर। फागुन महिनादेखि असारसम्म अधिकांश चेपाङ गाउँ बस्तीमा अनिकाल लाग्छ । यो बीचमा काम गर्नसक्नेहरु दैनिक ज्यालामजदुरी गरेर जसोतसो आफ्नो प्राण धानिरहेका हुन्छन् तर यस वर्ष खाद्यान्न संकट सुरु हुनैथालेपछि देशभर भएको लकडाउनले सबैभन्दा बढी मार यी विपन्न चेपाङहरुमा परेको छ । स्थानीय सोमबहादुर चेपाङले भने, 'चैत बैशाखको यो खडेरीमा बनजंगलमा गिठ्ठा भ्याकुर कन्दमुल पनि पाइँदैन, एकथरी अन्नमा पानी हालेर खोले खानु बाहेक अरु केही बाँकी छैन ।' ४ छोराछोरीकी आमा अस्मिता चेपाङले पनि लकडाउनका कारण किनेर खान समेत नपाइएको गुनासो गरेकी छिन् । 'घरको अन्नले ५ महिना खान पुग्छ, त्यसपछि श्रीमानले काम गरेर बेसाएर खाने गरेका थियौँ ।अस्मिताले भनिन्, 'अहिले त काम पनि बन्द छ, अब घरमा अन्न सकिएपछि के खाने हो, अत्यासमा छौँ ।' गजुरी गाउँपालिकाले पनि यी र यस्तै समस्यामा परेका परिवारको लागि भनेर खाद्यान्न वितरण गर्नको लागि फुड बैंक संचालन गरेको छ । अहिले अति नै समस्यामा परेका घरधुरीहरुको वडा वडाबाट लगत संकलन गरिरहेकाले चुलो नै बल्न छाडेको परिवारलाई पहिलो प्राथमिकतामा राखेर खाद्यान्न वितरण भइरहेको गजुरी गाउँपालिकाका अध्यक्ष राजेन्द्र विक्रम बस्नेतले बताए । उनले भने, 'लकडाउन र कोरोना संक्रमणका कारण अहिलेको भन्दा भयावह स्थिति आउन सक्छ भन्ने हिसाबले अहिले हामीले खाद्यान्न संकलन तथा जोगावटको काम गरिहेका छौँ, अति नै आवश्यक परेकालाई सूचनाको आधारमा गाउँमा पुगेर वितरण पनि गरिरहेका छौँ ।' गजुरी गाउँपालिका भित्र दलित, चेपाङ र विपन्न समुदायका मानिस धेरै नै रहेपनि लकडाउनकै कारण गाउँपालिका भित्र रहेका कसैलाई पनि भोकै मर्न नदिने गजुरी गाउँपालिकाका अध्यक्ष बस्नेतले बताए । चेपाङ समुदायमा देखिने खाद्यान्न संकट प्रत्येक वर्ष दोहोरिने समस्या हो । यस वर्ष लकडाउनले गर्दा थप जटिल बनाएको छ । गाउँपालिकाले पनि तत्कालिन विपतको अवस्थामा राहत वितरण गर्ने मात्रै नभइ चेपाङहरुमा हरेक वर्ष देखिने खाद्यान्न संकटको निवारण गर्नको लागि गाउँपालिकाले दिर्घकालिन योजना बनाउनु पर्ने आवश्यकता रहेको खाद्यअधिकार कर्मी राजेन्द्र बस्नेतले बताए । उनले भने, 'सिजनेवल राहत वितरण मात्रै भन्दा पनि उनीहरुलाई उत्पादनशील बनाउन र भएको सीपमा निखारता ल्याउन विभिन्न दीर्घकालिन योजनाहरु बनाउनुपर्छ, जस्ले गर्दा चेपाङलाई आत्मनिर्भर बनाउन सहयोग गरोस्।'"
कोरोना कहर : सीमा नाकामा लगाइयो काँडेतार,"स्याङजा : कोरोना भाइरसको जोखिम हुन नदिने भन्दै गण्डकी प्रदेशले सीमानाकामा प्रवेश निषेधको निर्णय गरेको भोलिपल्टै स्याङजाले राम्दी सीमा नाकामा सशस्त्र प्रहरीको अस्थायी बिट स्थापना गरी आवतजावतमा कडाइ गरेको छ । गण्डकी प्रदेश सरकारले अन्य प्रदेशबाट आफ्नो प्रदेशमा प्रवेश गर्न रोक लगाउने गरी शनिबार निर्णय सार्वजनिक गरेको थियो । गण्डकी प्रदेश र प्रदेश नं ५ को सीमामा रहेको (स्याङजा र पाल्पाको संगम स्थल) राम्दी पुलमा स्याङजाले आइतबार बिहानदेखि काँडेतारसहित सशस्त्र प्रहरीको बीट स्थापना गरी निगरानी बढाएको छ । प्रहरीले (सडक)पुलमै काँडे तार राखेर प्रवेशमा कडाई गरेको हो । पोखरासुनौली सिद्धार्थ राजमार्ग अन्र्तगत पर्ने स्याङजाको सीमाना राम्दीको पुलमाथि नै सिद्धार्थ राजमार्ग हो । प्रदेश सरकारको निर्णय अनुसार जिल्ला सुरक्षा समितिको बैठकबसी राम्दीमा शसस्त्र प्रहरीको अस्थायी वीट स्थापना गर्ने निर्णय गरिएको स्याङ्जाका प्रमुख जिल्ला अधिकारी रामबहादुर कुरुम्बाङले जानकारी दिए । उनले भने, 'अत्यावश्यक बाहेक आवतजात गर्न नदिनेगरी आइतबार बिहानदेखि चेकचाँजमा कडाई गर्न सुरक्षाकर्मीलाई आदेश छ ।' स्वास्थ्य, खाद्यान्नलगायत भैपरी आउने काम र अन्य प्रदेशबाट लुकीछिपी आउने मानिस, यात्रु ओसारपसार गर्ने सवारी साधनलाई समेत नियन्त्रणमा लिइ सम्बन्धित पालिकाको क्वारेन्टाइन राखिने पनि प्रजिअ कुरुम्बाङको भनाई छ । वालिङमा रहेको शसस्त्र प्रहरी बल नम्वर ३० गुल्मबाट तत्कालको लागि १३ जनाको टोलीलाई सीमा नाका राम्दीमा खटाईएको गुल्मपति एवं शसस्त्र प्रहरी नायव उपरिक्षक राजेश खरेलले बताए । 'सशस्त्र प्रहरी नायव निरीक्षकको नेतृत्वमा सीमा नाकामा चौबिसै घण्टा चेकचाँजसहित निगरानीमा कडाइै गर्ने गुल्मपती खरेलको भनाई छ । बढ्दो कोरोना भाइरस संक्रमणलाई नियन्त्रण गर्न सरकारले गरेको लकडाउनलाई प्रभावकारी बनाउन र कडाइका साथ पालना गराउनका लागि यस्तो निर्णय गर्नुपरेको बताइएको छ ।"
लकडाउनमा मर्निङ वाक गर्ने ११० जना कारबाहीमा,"दमौली : लकडाउन उल्लंघन गर्दै मर्निङ वाक गर्ने दमौलीका एक सय १० जना कारवाहीमा परेका छन् । जिल्ला प्रहरी कार्यालय तनहुँले शनिबार र आइतबार गरेको कारवाहीका क्रममा ठूलो संख्याका स्थानीय बिहान पक्राउ परेका हुन् । दिउँसो र साँझ हिंडडुलमा कमी आए पनि बिहान भने मर्निङ वाक गर्नेको संख्या बढेपछि प्रहरीले कारवाही गरेको हो । शनिबार ४५ को हाराहारीका स्थानीयलाई प्रहरी कार्यालयमा केही समय नियन्त्रणमा राखेर छाडिएको थियो । तर आइतबार झन् धेरै निस्के पछि उनीहरुलाई करिब तीन घण्टा नियन्त्रणमा राखेपश्चात फेरि बाहिर ननिस्कने कबुलियतनामा गरेर मात्र छाडिएको प्रहरी नायब उपरीक्षक लिलाराज लामिछानेले बताए । 'मर्निङ वाकलाई हल्का रुपमा लिएर मानिस निस्कन नछाडेपछि कारवाही थालेका हौं,' उनले भने, 'अब तोड्नेको संख्या घट्ने आशा छ ।' कोरोना संक्रमणको जोखिम बढ्दै गएपछि पछिल्लो समय तनहुँमा बढी कडाई थालिएको छ । राजमार्गमा आवतजावतमा कडाइ रहेकै बेला जिल्ला बाहिरबाट तरकारी र फलफूल आयातमा पनि प्रतिबन्ध घोषणा गरिएको छ । सहरी क्षेत्रमा बिहान र बेलुकी हिंड्ने माथि पनि प्रहरीबाट कडाई गरिएपछि लकडाउन उल्लंघनका घटना कम हुने ठानिएको छ । तर घर जानेहरु भने तनहुँस्थित पृथ्वी राजमार्गमा यदाकदा भेटिने गरेका छन् ।"
"सरकारलाई मजदुरको प्रश्न : लकडाउनले घरमा बसियो, परिवारको उपचार कसरी गर्ने ? (भिडियो)","भैरहवा : दैनिक ज्यालादारी गर्ने मजदुरहरु लकडाउनको पालना गर्दै घरमा बन्द छन् । मजदुरी गर्न नपाएका उनीहरुलाई भोकले पिर्न थालेको छ । रुपन्देहीको कोटहीमाई गाउँपालिका तुनिहवाका सराफत पठानको परिवारलाई लकडाउनले सताउनथालेको छ । उनी दैनिक ज्याला मजदुरी गरेर परिवारको गुजारा चलाउँदै आएका थिए । मर्चवार क्षेत्रमा अधिक मजदुर छन् । तर, कोरोना संक्रमणलाई फैलिनबाट रोक्न सरकारले लागु गरेको राहतविहीन लकडाउनले पठान जस्ता मजदुरहरु समस्या पर्न थालेका छन् । बिहान काम गरेर साँझ खाने आफूजस्ता मजदुरहरुलाई लकडाउनले निकै समस्या परेको उनले बताए । एक त भोको पेटले सताइरहेको छ , त्यसमाथि छोराछोरी बिरामी परिरहेका छन्, ज्यालादारी मजदुर पठानले प्रश्न गर्दै अन्नपूर्णसगँ भने, गाउँघरमा हुनेसँग मागेर भए पनि नुन रोटी खाइएला तर लकडाउनले घरमा बसेपछि पैसाले हुने छोराछोरीको उपचार कसरी गराऊँ ?' उनले थपे, छोराछोरी बिरामी परेपछि स्थानीय क्लिनिकमा ८ सय रुपैयाँको उधारोमा उपचार गराएँ तर अब पैसा माग्दै छन् । कहाँ बाट दिऊँ । चिन्ताले सताएको छ । उनले आफूलाई पनि रगत बग्ने स्वास्थ्य समस्या रहेको तर रकमको अभावमा उपचार गराउन नसकेको गुनासो पोखे । सरकारको निर्देशनलाई पालना गर्दै काम छाडेर घरमा बसेकोले स्वास्थ्य समस्या समाधानका लागि सरकारले कदम चाल्नुपर्ने उनको माग छ । पठान एक प्रतिनिधिमूलक पात्र मात्र हुन् । पठान जस्तै अन्य दैनिक ज्यालादारी मजदुरहरुको पनि उस्तै समस्या छ । तर, सरकारले मजदुरको समस्यामा आखाँ, कान र मुख बन्द गरेको उनको आरोप छ ।"
आरडीटीमा पोजिटिभ रिपोर्ट आएका डडेल्धुराका युवामा कोरोना नभएको पुष्टि,डडेल्धुरा : आरडीटीमा पोजेटिभ देखिएका डडेल्धुराका एक युवाको कोरोना रिपोर्ट 'नेगेटिभ ' पुष्टि भएको छ।भारतबाट आएका डडेल्धुराका एक युवकको र्यापिड डाइग्नोस्टिक टेस्ट (आरडीटी) रिपोर्ट 'पोजिटिभ' आएको थियो। उनको पीसीआर रिपोर्ट भने 'नेगेटिभ' आएको सेती प्रादेशिक अस्पतालले पुष्टि गरेको हो। जिल्लाको आलिताल गाउँपालिका २ का २५ वर्षीय ती युवकको गत चैत ३० गते डडेल्धुरा अस्पतालले र्यापिड टेस्ट गरेको थियो । डडेल्धुरा अस्पताल स्रोतका अनुसार आरडीटी रिपोर्ट पोजिटिभ आएपछि उनको थ्रोट स्वाबको नमूना संकलन गरी बैशाख १ गते धनगढीमा रहेको कोरोना प्रयोगशाला पठाएको थियो। पीसीआर रिपोर्ट नेगेटिभ आएपछि उनलाई होम क्वारेनटाइनबाट घर पठाइसकेको छ। उनीहरुसँग सम्पर्कमा आएका मानिसको कन्ट्याक्ट ट्रेसिङ भइरहेको स्वास्थ्य कार्यालय डडेल्धुराका भेक्टरकन्ट्रोलर सुपरभाइजर एंव कोभिड १९ सम्पर्क व्यक्ति हरिप्रसाद भट्टले जानकारी दिए। 'ती युवकको सम्पर्कमा आएका व्यक्तिको विवरण संकलन भइरहेको छ। । भारतको बैंगलोरबाट फर्किएका उनी कैलालीको गौरीफन्टाबाट नेपाल भित्रिएका ९ सय ९९ मध्येका एक हुन्।
कोरोना राहत कोषमा फुङलिङको १ लाख ११ हजार सहयोग,"ताप्लेजुङ : कोरोना भाइरससँग लड्न फुङलिङ नगरपालिकाले केन्द्र सरकारलाई सहयोग गरेको छ । 'कोरोना भाइरस संक्रमण रोकथाम, नियन्त्रण र उपचार कोष' मा जम्मा हुने गरी आइतबार प्रमुख जिल्ला अधिकारी डोरेन्द्र निरौलालाई १ लाख ११ हजार १ सय ११ रुपैयाँको चेक प्रदान गरिएको हो । विश्वव्यापी महामारीको रुपमा रहेको कोरोना भाइरसँग लडिरहेको केन्द्र सरकारलाई सानो सहयोग गरेको मेयर छत्रपति प्याकुरेलले बताए । 'हामीले आफ्नो सेवा सुविधा कटाएर जम्मा भएको रकम सहयोग गरेका हौं,' चेक हस्तान्तरण गर्दै प्याकुरेलले भने, 'यस विषम परिस्थितिमा सरकारलाई सबैले सकेको सहयोग गरौं ।' यसअघि सामुदायिक वन उपभोक्ता महासंघ ताप्लेजुङले पनि उक्त कोषमा ५० हजार रुपैयाँ प्रदान गरेको थियो । नगरपालिकासहित यहाँका आठवटै गाउँपालिकाले स्थानीयस्तरमा पनि कोष स्थापना गरेका छन् । त्यहाँ जनप्रतिनिधिले एक महिनाको सेवा सुविधा बराबरको रकम जम्मा गरेका छन् । उक्त कोषमार्फत् दैनिक ज्यालादारी मजदुरलाई राहत प्रदान गरिएको नगरपालिकाका प्रमुख प्रशासकीय अधिकृत महेशराज तिम्सिनाले बताए ।"
प्रदेश २ को गोदाममै थन्कियो पीसीआर मेसिन,"वीरगन्ज : एकैपटक तीनजना संक्रमित भेटिएपछि संघ सरकारले पठाएको कोरोना भाइरस परीक्षण पीसीआर मेसिन ५ दिन देखि थन्काएर राखिएको छ । नारायणी अस्पतालमा बुधबार राती आइ पुगेको पीसीआर मेसिन प्रदेश र संघ सरकारको उदासीनताका कारण ५ दिनदेखि थन्किएको हो । वीरगन्जको नारायणी अस्पताललाई संघ सरकारले ६ दिन पहिले नै कोभिड १९ अस्पताल घोषणा गरिसकेको छ । सरकारको घोषणापछि नारायणी अस्पतालमा कोरोनाको परीक्षण र उपचार बाहेकका अरु सबै सेवा बन्द गरि त्यहाँ रहेका बिरामीलाई नेशनल मेडिकल कलेजमा सारिएको छ । वीरगन्जमा चैत ३० गते ३ जना संक्रमित भेटिएकै दिन प्रदेश २ का मुख्यमन्त्री लालबाबु राउतले पनि नारायणी अस्पतालमा गत मङगलबारदेखि नै पीसीआर परीक्षण सेवा सुरु हुने बताएका थिए । तर, पीसीआर मेसिन संचालनका लागि आवश्यक अन्य उपकरण र सामग्री सरकारले नपठाएका कारण मेसिन अस्पतालको स्टोर कोठा ( गोदाम ) भित्र थन्किएको हो। प्रदेश सरकारको पहलमा संघ सरकारले काठमाडौं राष्ट्रिय जनस्वास्थ्य प्रयोगशालामा प्रयोगमा रहेको पीसीआर मेसिन वीरगन्जको नारायणी अस्पतालमा गत बुधबार नै पठाइ दिएको हो । पीसीआर मेसिन मात्रै आएको तर उक्त मेसिन सन्चालनका लागि आवश्यक अन्य थुप्रै उपकरण र सामान नभएका कारण मेसिन जडान गरि कोबिड १९ परिक्षण ल्याब सन्चालनमा ल्याउन नसकिएको अस्पतालका मेडिकल सुपरिटेन्डेन्ट डाक्टर मदन उपाध्यायले बताए । 'पीसीआर मेसिन मात्रै आयो, तर पीसीआर जडान गरी संचालनका लागि अरु पनि थुप्रै उपकरण र औजार चाहिने रहेछ , ती सामान अहिलेसम्म उपलब्ध भएको छैन, मेसु उपाध्यायले भने, 'मेसिन लिएर आएका विज्ञ र प्राविधिकका अनुसार अझै करिब डेढ दुई करोड जतिको उपकरण र सामान चाहिन्छ।' उनका अनुसार, पीसीआर मेसिन संचालनका लागि बायो सेफ्टी क्याविनेट, सेन्ट्रीफयुग मेसिन, भोटेक्स मेसिन, पिपेटसेट, केमिकल राख्ने डिफ्रिज लगायतका उपकरण आवश्यक पर्छ । पीसीआर परीक्षणका लागि बायोसेफ्टी क्याविनेट मात्रै ३ वटा चाहिने भन्दै उनले भने, 'यो सामान त नेपालमा बन्दा पनि बन्दैन, बाहिरको देशबाटै ल्याउनुपर्छ।' पीसीआर ल्याब संचालनका लागि आवश्यक अन्य उपकरण र सामानका लागि केन्द्र र प्रदेश सरकारले पहल गरिरहेको जानकारी आफूले पाएको पनि उनले बताए । आवश्यक सबै उपकरण सामान आइ सकेपछि पनि अरु सबै व्यवस्थापन गरेर ल्याब संचालन गर्न कम्तीमा पनि ४५ दिन लाग्ने उनले बताए। उपाध्यायले भने, 'तर कहिलेसम्म ती सबै सामान आउँछ यो ठोकुवा गरेर भन्न सक्ने अवस्थामा छैन ।सामान आएको खण्डमा २४ सै घण्टा खटेर पनि जति सक्दो छिटटो कोभिड १९ परीक्षण ल्याब संचालनमा ल्याउने उनले बताए । वीरगन्जमा पीसीआर परीक्षण छिट्टै सुरु हुन्छ  मन्त्री यादव प्रदेश २ सरकारका प्रवक्ता आन्तरिक मामिला तथा कानुमन्त्री ज्ञानेन्द्र यादवले पीसीआर मेसिन संचालनका लागि आवश्यक केही उपकरण बजारमा सहजरुपमा उपलब्ध नभएकाले वीरगन्जमा पीसीआर मेसिन संचालनमा आउन ढिला भएको बताए । सामाजिक विकास मन्त्रालयले आवश्यक अन्य उपकरणको खरिद प्रक्रिया सुरु गरिसकेको छ, मन्त्री यादवले भने, '२३ दिन भित्र ती सामान वीरगन्जमा पुगिसक्छ , अनि छिटटै मेसिन जडान गरेर पीसीआर परीक्षण सुरु हुन्छ।' नीतिगत भन्दा पनि प्राविधिक समस्याका कारण वीरगन्जमा पीसीआर ल्याब संचालनमा ढिला हुन गएको उनले बताए । वीरगन्जमा पीसीआर ल्याब संचालनमा नआउँदा कोरोनाका शंकास्पद व्यक्तिको स्वाब संकलन गरेर पीसीआर परीक्षणका लागि हेटौडाको प्रयोगशालामा पठाउने गरिएको अस्पतालका मेसु उपाध्यायले जानकारी दिए । तर हेटौडाको प्रयोगशालाले केही दिनयता थेग्न नसकेको अवस्था रहेकाले वीरगन्जबाट स्वाब परीक्षणका लागि काठमाडौंस्थत राष्ट्रिय जनस्वास्थ्य प्रयोगशालामा पठाउने गरिएको उनले बताए । वीरगन्जमा भने अहिले र्यापिड डाइग्नोस्टिक टेष्ट (आरडिटी ) मात्रै भइरहेको मेसु उपाध्यायले जानकारी दिए ।"
उदयपुरका १३ जना कोरोना संक्रमितको 'ट्राभल हिस्ट्री' खोज्दै प्रशासन,"उदयपुर : उदयपुरको त्रियुगा नगरपालिका ३ भुल्केस्थित नुरी मस्जिदमा लुकेर बसेका १३ जनामा कोरोनाको संक्रमण देखिएसँगै स्थानीय प्रशासनले ट्राभल हिस्ट्री खोज्न सुरु गरेको छ । प्रारम्भिक ट्राभल हिस्ट्रीबाट उनीहरु मंसिर २५ गते जोगमुनी नाकाबाट नेपाल प्रवेश गरेको देखिएको छ । जोगमुनीबाट नेपाल प्रवेश गरेपछि मोरङ, सुनसरीको मस्जिदहरु हुँदै फागुन ३ देखि ५ गतेसम्म सप्तरीको वोदेबर्साइनमा लागेको नेपाल इज्तिमा सहभागी भएको खुलेको छ । इज्तिमा सहभागी पछि फागुन २५ गते सप्तरीको सप्तकोसी नगरपालिकाको फत्तेपुर मस्जिदमा बसी चैत्र २९ गते उदयपुरको चौदण्डीगढी नगरपालिका५ सिवाईमा पुगेको सुरक्षा अधिकारीले बताएका छन् । यधपि उनीहरुको ट्राभल हिस्ट्री केही शंकास्पद रहेकाले प्रहरीले आधिकारिकरुपमा ट्राभल हिस्ट्री सार्वजानिक गरेको छैन् । सिवाईस्थित मस्जिदमा बस्दा त्यहाँको समुदायसँग घुलमिल भएको स्थानीयको भनाइ छ । सिवाईमा १५ जना रहेकामा तीन जना विराटनगर फर्किएको र १२ भारतीय मात्रै त्रियुगा नपा ७ भुल्के गएको वडाध्यक्ष देवनारायण चौधरीले बताए । २० देखि ४० वर्ष उमेर समूहका उनीहरू लकडाउनकै अवधिमा भुल्के मस्जिदमा पुगेका थिए । वीरगन्जको मस्जिदमा रहेका तीन धार्मिक गुरुमा कोभिड१९ को संक्रमण देखिएपछि स्थानीय प्रशासनले मस्जिद अनुगमन गर्ने क्रममा उनीहरूलाई फेला पारेको हो । संक्रमण पुष्टिपछि भुल्के मस्जिद र आसपास क्षेत्रलाई सिल गरिएको छ । प्रदेश सरकारले पठाएको चिकित्सकसहितको परीक्षण टोलीले शनिबार भुल्केबाट स्वास्थ्य प्रमुख, स्वास्थ्यकर्मी, चालक, सुरक्षाकर्मी ९ जना र ५३ घरका ६० जना गरी ६९ जनाको स्वाब परीक्षणका लागि नमूना संकलन गरेको स्वास्थ्य प्रमुख मोहन सुवेदीले बताए । स्वाबको रिर्पोट नआएसम्म भुल्के क्षेत्र सुरक्षा घेरामा नै रहने प्रमुख जिल्ला अधिकारी दिपक पहाडीले बताए । उनले भने, 'रिर्पोट कस्तो आउँछ, त्यसपछि मात्र बस्तिलाई खुल्ला गर्ने वा नगर्ने भन्ने टुङ्गों लाग्छ । स्वाब रिर्पोट नेगेटिभ आएपनि बस्तीलाई सुरक्षाकै निगरानीमा राखिने उनले बताए । प्रशासनले चासो नदिएको स्थानीयको गुनासो गत चैत्र १४ गते जिल्ला प्रशासन कार्यालयको प्रतिनिधि, प्रहरी र वडाध्यक्षलगायतका टोलीले मस्जिदको अनुगमन गर्दा मस्जिदमा ८ भारतीय र ४ नेपाली फेला परेको थियो । मस्जिदको अनुगमन गरेर लकडाउन भरी मस्जिदभन्दा बाहिर नजान अनुरोध गरेको त्रियुगा नगरपालिका ३ का वडाध्यक्ष अवधेशप्रसाद चौधरीले बताए । तर प्रशासनको अनुरोधलाई व्यवास्ता गर्दै उनीहरु बाहिर निस्किएर घुलमिल गरेको स्थानीयले बताएका छन् । कोरोना संक्रमितसँगै अन्य मुस्लिमहरु पनि मस्जिदमा जाने आउने गर्नुको साथै स्थानीय चियापसलमा खुल्लारुपमा चिया पीउने गरेको गरेको स्थानीयले बताएका छन् । स्थानीयले समेत अनुरोध गर्दा अटेर गरेपछि वडाध्यक्ष, नगरपालिका र प्रशासनलाई जानकारी गराएको स्थानीय यदु ढकालले बताए । उनले भने, 'सम्बन्धित निकायलाई पहिला नै जानकारी गराएपनि खासै चासो नदिएकाले समस्या निम्तिएको हो ।'"
"सप्तकोशीमा एकै टोलका ७५ जनाको आरडीटी, १ जनामा पोजिटिभ","राजविराज : कोरोना भाइरस (कोभिड१९) को संक्रमण फैलिएको हुनसक्ने आशंकामा शनिबार सप्तरीको सप्तकोशी नगरपालिका १, फत्तेपुर (पारुहाङ्ग चौक) का ७५ जनार्को र्यापिड टेस्ट (आरडीटी) गर्दा एकजनाको पोजिटिभ रिपोर्ट आएको छ । ७५ जनामध्ये ७१ वर्षीय पुरुषमा कोरोनाको आरडीटीमा पोजिटिभ रिपोर्ट आएको हो । उनलाई राजविराज लगिएको र उनको नमुना धरानस्थित बीपी कोइराला स्वास्थ्य विज्ञान प्रतिष्ठनामा आरटी पीसीआर परीक्षणका लागि पठाइएको गजेन्द्रनारायण सिंह अस्पतालका मेडिकल सुपरिटेन्डन्ट चुमनलाल दासले जानकारी दिए । उदयपुरको त्रियुगा नगरपालिका(३ भुल्केस्थित मस्जिदमा फेला परेका कोरोना संक्रमित १२ जना भारतीय नागरिक त्यहाँको मस्जिदमा पनि बसेर गएको पुष्टि भएपछि उनीहरुको सम्पर्कमा रहेकाको आरडीटी गरिएको थियो । ७५ मध्ये १७ जना भारतीय नागरिक हुन्। विवाह कार्यक्रममा सहभागी हुन आएका उनीहरु लकडाउनका कारण घर फर्कन नसकेको स्थानीयको भनाइ छ ।"
कालिकोटमा गाउँमै उत्पादन भएका खाद्यान्नको राहत,"कालिकोट : जिल्लाको पचालझरना गाउँपालिकाले आयातित खाद्यान्नलाई विस्थापित गरी स्थानीय स्तरमै उत्पादन गरिएको मकै खरिद गरेर विपन्न नागरिकलाई राहत वितरण गरेको छ । ज्याला मजदुरी र अति विपन्नलाई दैनिक हातमुख जोर्न समस्या परेको गुनासो आएपछि गाँउपालिकाले स्थानीय स्तरमै उत्पादित अन्न खरीद गरी राहत वितरण गरेको हो । पचालझरना गाँउपालिका अध्यक्ष खड्गराज सेजुवालले गाँउपालिकाको निर्णय अनुसार स्थानीयबाली मकै खरीद गरी विभिन्न वडाका ४५ परिवारलाई राहत वितरण गरिएको जानकारी दिए । सेजुवालका अनुसार गाँउपालिका वडा नं १ मा १५ परिवार, वडा नं २ मा १८ परिवार र वडा नं ४ मा १२ परिवारलाई गाँउमै उत्पादिन मकै किनेर २०२० पाथीका दरले राहत वितरण गरिएको छ । मकै प्रशस्त उत्पादन भए पनि पशुलाई खुवाउन र जाँडरक्सी बनाउन प्रयोग गर्ने गरिन्छ । स्थानीय रुपमा उत्पादिन अन्न अन्य प्रयोजनमा खेर जाने, तर खाद्य संस्थान र तराईको चामलमा भरपर्ने अवस्थालाई निरुत्साहित गर्न गाँउमै उत्पादिन मकै राहत दिने निर्णय गरिएको अध्यक्ष सेजुवालले बताए । गाँउपालिकाका ९ वटै वडा वडाको कसको घरमा कति अन्नहरु बिक्रि गर्न सकिने अवस्थाको छ भन्ने बिषयमा सूचनना संकलन गरिरहेका छौँ । गाँउमा किसानले उत्पादन गरेको मकै, कोदो, गहुँ जस्ता अन्नबालीहरु कुहिने र बजारको चामल वितरण गरेर नागरिकको स्वास्थ्य पनि कमजोर बनाउनु उपयुक्त होइन, अध्यक्ष सेजुवालले भने ,कुनै वडामा अपुग भए अर्को वडाबाट लिएर पनि सबैलाई समस्याबाट मुक्त बनाउछौँ । पालिकामा बसेको बिपत व्यवस्थापन समितिको बैठकले हरेक वडामा किसानले उत्पादन गरेको कोदो, मकै, गहुँजस्ता रैथाने बाली सम्बन्धित वडाले खरीद गर्ने र जुन वडामा खरीद हुन्छ सोही वडाकै विपन्न परिवारलाई राहत दिने अभियान सुरु गर्ने निर्णय गरेको छ । हालसम्म तीन वडाले खाद्यान्न वितरण गरेको छ भने अन्य वडाले पनि खाद्यान्न खरीद गर्दै विपन्न परिवारलाई वितरण गर्ने तयारी गरेको छ । गाँउपालिकाकी उपाध्यक्ष तारा न्यौपानेका अनुसार गाँउमा आफ्नो घरको अन्नबाली थाती राखेर बजारबाट चामल खरीद गरी भात खाने चलन छ । गाँउमै फल्ने कोदो, मकै जस्ता अन्नबाली भने बिक्री नभएर वर्षेनी खच्चर तथा अन्य गाईवस्तुलाई खुवाउने चलन छ । सिंचाईको सुविधा नहुँदा गाँउमा खेतभन्दा बढी पाखो जमिन भएकाले धान उत्पादन कम छ । अन्य अन्नबाली भने बढी उत्पादन हुन्छ ।"
प्रेस युनियनद्वारा पत्रकारलाई मास्क र ज्याकेट वितरण,"काठमाडौं : नेपाल प्रेस युनियन काठमाडौं शाखाले विभिन्न सञ्चारगृहमा कार्यरत पत्रकार र कयामेराम्यानहरुका लागि मास्क र प्रेस ज्याकेट उपलब्ध गराएको छ । शनिबार सञ्चारगृहमै पुगेर शाखाका अध्यक्ष जगन्नाथ दुलालले सो सामग्री हस्तान्तरण गरेका हुन् । रिपोर्टिङमा जाँदा टेलिभिजनका क्यामेराम्यान र फोटो पत्रकार बढी जोखिममा रहेको भन्दै शाखाले विशेष प्रकारको मास्क उपलब्ध गराएको हो । एपीवान टेलिभिजन, प्राइम टिभी, एभिन्युज टेलिभिजन, योहो टिभी, सरोकार टेलिभिजनमा मास्क उपलब्ध गराइएको हो । यसका साथै विभिन्न दैनिक पत्रिकामा कार्यरत फोटोग्राफरका लागि पनि प्रेस युनियनले मास्क र प्रेस ज्याकेट उपलब्ध गराएको अध्यक्ष जगन्नाथ दुलालले जानकारी दिए । अध्यक्ष दुलालले भने, 'जे सकिन्छ हामीले हाम्रोतर्फबाट सञ्चारकर्मीहरुका लागि सहयोग गर्ने प्रयास गरेका छौं । पर्याप्त नभए पनि यसले केही सहयोग पुग्ने आशा गरेका छौं । युनियनले यसअघि पनि १ सय थान प्रेस ज्याकेट र ३८ जना सञ्चारकर्मीलाई खाद्यान्न सहयोग गरेको थियो ।"
लकडाउनमा मुस्ताङ प्रवेश गर्ने ४ युवालाई क्वारेन्टाइनमा पठाइयो,"जोमसोम : पोखरादेखि म्याग्दीहुँदै आइतबार बिहान ट्रक र पैदलयात्रा गरी मुस्ताङ प्रवेश गर्न खोज्ने ४ जना युवालाई घांसा प्रहरी चौकी तथा स्थानीय जनप्रतिनिधिले क्वारेन्टाइनमा राखेको छ । म्याग्दी र मुस्ताङको मुख्य प्रवेशद्धार मानिएको थासाङ गाउँपालिका४ को जनता आधारभूत विद्यालयमा पालिकाले व्यवस्था गरेको क्वारेन्टाइनमा राखिएको प्रहरी चौकी घासाका इन्चार्ज नीमप्रसाद तिमिल्सिनाले जानकारी दिए । क्वारेन्टाइनमा राखिएका ४ युवा मध्ये ३ जना पोखरादेखि पैदल आएको र १ जना मालवाहक ट्रकमा चढेर आएको प्रहरी इन्चार्ज तिमिल्सिनाले अन्नपूर्ण अनलाइनलाई जानकारी दिए । सरकारले लगाएको लकडाउन समयमा पोखरादेखि मुस्ताङ प्रवेश गर्न खोज्ने युवामा मुस्ताङको घासा ,कोवाङ,स्याङ र जोमसोमका हुन् । उनीहरुलाई कोरोना रोकथाम तथा नियन्त्रणका लागि भन्दै सम्झाइ बुझाइ क्वारेन्टाइनमा राखिएको थासाङ४ का वडाध्यक्ष विशाल शेरचनले जानकारी दिए । उनले सरकारले तोकेको मापदण्ड अनुसार १४ दिन क्वारेन्टाईनमा राखि स्वास्थ्य परीक्षण गराई घर पठाइने बताए । यसअघि उपल्लो मुस्ताङका ४ युवा र ट्रकका सहचालक गरी ७ जनालाई घासाकै क्वारेन्टाईनमा राखिएको थियो । घरपझोङ३ को क्वारैनटाइनमा पनि २ जना छन् । योसँगै मुस्ताङ प्रवेश गर्न खोजेका र क्वारेन्टाइनमा बस्नेको संख्या १३ जना पुगेको मुस्ताङका प्रमुख जिल्ला अधिकारी वेदप्रकास अर्यालले जानकारी दिए । क्वारेन्टाइनमा बस्ने १३ मध्ये ७ जना घर फर्किएका छन् । जिल्ला कमाण्ड पोष्ट मुस्ताङका अध्यक्ष एवं प्रमुख जिल्ला अधिकारी वेदप्रकाश अर्यालले जिल्लाका ५ स्थान तहका १६ स्थानमा ९६ बेडको क्वारेन्टाईन स्थापना भएको बताए । उनले जिल्ला फर्किने संख्या बढी भएकाले क्वारेन्टाइलाई तेब्बर बनाउन स्थानीय तहलाई निर्देशन दिएको बताए ।"
जनकपुरको सडकमा पैसा छर्ने दुवै महिलाको कोरोना रिपोर्ट 'नेगेटिभ',"जनकपुरधाम : जनकपुरको सडकमा पैसा फाल्दै भाग्ने दुवै महिलाको कोरोनो रिपोर्ट नेगेटिभ आएको छ । जनकपुरधामस्थित प्रादेशिक अस्पतालमा गरिएको आरडिटी परीक्षणमा पोजिटिभ आएको तर पीसीआर परीक्षणमा रिपोर्ट नेगेटिभ आएको प्रादेशिक अस्पतालले जनाएको छ । कोरोना महामारी संक्रमणको बेला जनकपुरमा पैसा फालेर भागेकी नन्द भाउजुमा शनिबार गरिएको आरडिटी परीक्षणमा पोजिटिभ भेटिए पनि पीसीआर परीक्षणमा नेगेटिभ भेटिएको प्रादेशिक अस्पताल श्रोतले जनाएको छ । श्रोतले भन्यो, ',आरडिटीमा पोजिटिभ देखिएको पीसीआरमा नेगेटिभ हुनु कुनै नालौ कुरा होइन। आरडिटी प्रविधि संभावनालाई परिपक्क बनाउँदैन तर पनि कतिपय केसमा आरडिटीले परीक्षणपछि अन्यमा सर्न नदिन सुरक्षा सर्तकताका लागि गरिन्छ, तथापि पिसिआर रिपोर्टलाई हामी अन्तिम परिणामको रुपमा अघि सार्छौ।' जनकपुरधामस्थित महावीर चोकमा जथाभावी पैसा फाली लुकीछिपी भाग्ने दुई महिलालाई जिल्ला प्रहरी कार्यालय धनुषाले शनिबार पक्राउ गरी प्रादेशिक अस्पतालमा आरडिटी परीक्षण गरेको थियो । तर आरडिटीमा पोजिटिभ देखिए पनि पीसीआरमा नेगेटिभ देखिएको छ । विशेषतः जनकपुरस्थित महावीर चोकमा १० र १०० नोट छरेर भागेकी दुई महिलालाई शंकाको आधारमा पक्राउ गरी शनिबार आरडीटी परीक्षण गरिएको थियो । प्रदेश स्वास्थ्य निर्देशनालयका प्रशासक विजय झाले आरडीटी पोजिटिभ देखिए पनि पीसीआर नेगेटिभ देखिनु सामान्य भएको बताए । उनले भने, 'आरडिटी प्रारम्भिक जाँच हो, यसमा हामी भर पर्दैर्नौ तर सावधानीका लागि यो भरपर्दो हो, तैपनि पीसी आर रिपोर्ट आएपछि मात्र हामी कोरोना संक्रमित पुष्टि गर्छौं।'"
आइसोलेसनमा भर्ना भएकी युवतीसहित तीनै जना डिस्चार्ज,"बैतडी : जिल्ला अस्पताल बैतडीमा आइसोलेसनमा भर्ना गरिएका तीनै जनालाई आइतबार डिस्चार्ज गरिएको छ । कोरोना आशंकामा वैशाख ३ गते अस्पतालमा भर्ना भएका बैतडीको सुर्नया गाउँपालिका वडा नं ३ का एकै परिवारका उनीहरुलाई डिस्चार्ज गरिएको जिल्ला अस्पताल बैतडीका प्रमुख डा वसन्तराज जोशीले जानकारी दिए। कोरोनाको शंकामा आइसोलेसनमा भर्ना गरिएकी एक २३ बर्षीय युवतीको थ्रोट स्वाबको नमूना नेगेटिभ आएकाले डिस्चार्ज गरिएको उनले बताए । युवतीसँगै आइसोलेसनमा राखिएका युवतीका बुवा र भाइको आरडीटी परीक्षण नेगेटिभ आएकाले उनीहरुलाई पनि डिस्चार्ज गरिएको हो । युवतीका बुवा र भाइमा त्यस्तो कुनै लक्षण नदेखिएकाले आरडीटी मात्रै गरिएको चिकित्सकले जनाएका छन्। युवतीको सेती प्रादेशिक अस्पताल धनगढीमा थ्रोट स्वाबको नमूना परीक्षण गरिएको थियो । उनको यसअघि बैतडीमै गरिउकोर्यापिड डाइग्नोस्टिक टेस्ट रिपोट पनि नेगेटिभ आएको थियो । युवतीमा ज्वरो आउने, टाउको दुख्ने लगायतका समस्या देखिएपछि उनलाई अस्पतालमा भर्ना गरिएको थियो। यसअघि कोरोना आशंकामा गत चैतमा ३ जनालाई जिल्ला अस्पतालको आइसोलेसनमा राखिएको भएपनि तीनै जनाको कोरोना रिपोर्ट नेगेटिभ आएपछि डिस्चार्ज गरिएको थियो।"
खेतीयोग्य जमिन बाँझो छोड्न नपाइने,"दैलेख : आठबीस नगरपालिकाले खेतीयोग्य जमिन बाँझो राख्न नपाइने निर्णय गरेको छ । कोरोनाभाइरस प्रकोपको कारणले भावि दिनमा खाद्यान्न अभावको संकट उत्पन्न हुनसक्ने सम्भावना रहेको भन्दै नगरपालिकाले उक्त निर्णय लिएको हो । नगरपालिकाले खाद्यान्न उत्पादनमा किसानलाई आवश्यक पर्ने सबै सामाग्री उपलब्ध गराउने निर्णय गरेको छ । कृषिजन्य खाद्यान्न उत्पादन गरौँ, भोकमरीबाट बचौँ भन्ने अभियान अन्तरगत जग्गा बाँझो नछोड्ने र खेतीबाली लगाउने नीति अबलम्बन गर्ने निणर्य भएको मेयर खड्गराज उपाध्यायले बताए । निर्णय अनुसार अब सम्बन्धित वडा कार्यालयले आफ्नो वडाभित्र कसको कति जग्गा छ, तिनलाई आवश्यक बिउविजन तथा प्रविधिसामाग्रीको तथ्याकं विवरण संकलन गरी सात दिनभित्र नगरपालिकामा पेश गर्नुपर्नेछ । नगरपालिकाले अब खेतीयोग्य जमिन बाँझो राख्ने घरधुरीको तीनपुस्ते विवरण सार्वजनिक गर्नेछ । खेतीयोग्य जमिन बाँझो राख्ने घरपरिवारले नगरपालिकाबाट वितरण हुने राहत लगायतका सहायता नपाउने भएका छन् । मेयर उपाध्यायका अनुसार त्यस्ता व्यक्तिलाई नगरपालिकाबाट संचालित विकासे योजनाको उपभोक्ता समितिमा समाबेश नगर्ने लगायत नगरपालिकाबाट प्रदान गरिने कुनै पनि सेवा सुविधा प्रदान नगर्ने निर्णय गरिएको छ ।"
"राहतमा राजनीति : कतै कुटाकुट, कतै माइन्यूट च्यातचुत","जनकपुरधाम : लम्बिदै गएको लकडाउनले गरिब, असहाय र विपन्नको घरमा चुल्हो बल्न छाडिसकेको छ । तर, प्रदेश २ का जनप्रतिनिधि भने महामारीको बेला पनि राहतमा राजनीति गर्दै समय बिताइ रहेका छन् । लकडाउनको २५ दिन बितिसक्दा पनि धनुषा र महोत्तरीको दर्जनौं गाउँमा हालसम्म राहत वितरण सुरु हुन सकेको छैन। बरु जनप्रतिनिधिबीच राहत बाड्ने विषयलाई लिएर कतै कुटाकुट त कतै माइन्यूट च्यातचुत पार्ने काम भइरहेको छ । लकडाउनका कारण हातमुख जोर्न धौधौ पर्ने विपन्न र मजदुरको नामावली संकलनको विषयमा धनुषाको धनौजी गाउँपालिकाका जनप्रतिनिधिबीच विवाद भयो । नामावली संकलनको विषयलाई लिएर कार्यालयमा बसेको बैठकमै गाउँपालिका अध्यक्ष बद्रीनारायण सिंह र वडा नम्बर ३ का अध्यक्ष रामदुलार मण्डल एकआपसमा भिडेका थिए । बैठकमा सहभागि जनप्रतिनिधिले कुर्सी हानाहान गर्नुका साथै कार्यालयमा तोडफोड समेत गरे । झडपमा परी दुईजना घाइने समेत भए । जनप्रतिनिधिबीचको विवादले गर्दा गाउँपालिकाको कार्यालयनै हाल बन्द भएको छ । महोत्तरीको मनरा सिसवा नगरपालिका राहत वितरणमा नगरपालिकाले एकल स्वामित्व लिन खोज्दा विवाद भएको छ । १० वटा वाड रहेको सो नगरपालिकामा राहत वितरणको विषयलाई लिएर चैत्र २५ गते बैठक बसेको थियो । सबै वाडका वडाध्यक्षले आफ्ना वाडका विपन्न तथा असहायरुको नामावली संकलन गरेर पनि ल्याए । ४० हजारको हाराहारीमा जनसंख्या रहेको नगरपालिकामा १० हजारलाई प्रथम चरणमा राहत उपलब्ध गराउने योजना बन्दैथियो । तर, नगरपालिका अध्यक्ष संजयकुमार सिंहले वाडलाई राहत वितरणको जिम्मेवारी नदिई नगरपालिकाबाटै सामान खरिद र वितरणको काम हुने अडान राखेपछि विवाद भएको हो । सो विवादको क्रममा उपप्रमुख रमिता प्रधानले म्यानट समेत च्यातचुत पारेकी थिइन् । 'मैले संघीय सरकार र प्रदेश सरकारबाट प्राप्त कार्यविधिका आधारमा वडा स्तरबाटै राहत वितरण हुनुपर्छ भन्ने सुझाव दिएको थिए,' उपप्रमुख प्रधानले अन्नपूर्णकर्मीसँग टेलिफोनमा कुरा गर्दै भनिन्, 'तर, मेयर साहब र प्रशासकीय अधिकृतज्यूले नगरपालिकास्तरबाट एकल रुपमा वितरण गर्ने भनेपछि कुरा नमिलेको हो ।' त्यस बैठकपछि मेयर र प्रशासकीय अधिकृतले आफ्नो फोन पनि उठाउन छाडेको उनको भनाई छ । यसअघि पनि गत असारमा आएको बाढीका बेला पीडित भएका परिवारलाई नगरपालिकाले एकल रुपमा राहत वितरण गर्ने निर्णय गरेकै कारण हालसम्म राहत पाउन नसकेको उपप्रमुख प्रधानले जानकारी गराइन् । 'यस्तो विपत्तीको बेला जनतालाई छिटो छरितो रुपमा राहत दिन वडालाई सहयोग गर्नुपर्छ तर, हाम्रो कर्मचारी र मेयरज्यूको तालै बेग्लै छ,' उपप्रमुख प्रधानले थपिन । जनप्रतिनिधिबीचको विवादका कारण नगरपालिकामा राहत वितरणको काम हालसम्म सुरु हुन सकेको छैन् ।६ वटा वाड रहेको महोत्तरीको एकडारा गाउँपालिकामा पनि हालसम्म गरिबको हातमा राहत पुग्न सकेको छैन् । वाडअध्यक्ष र कर्मचारीले समयमै नामावली संकलन गर्न नसक्दा राहत वितरणमा ढिलाई भएको गाउँपालिका प्रमुख रामछविला साह बताउँछन् । लकडाउनको बेला कुनै पनि नागरिक भोको नबसोस् भन्दै प्रदेश २ सरकारले जनकपुरधाम उपमहानगरपालिकालाई राहत बाड्न २५ लाख रुपैयाँ उपलब्ध गराएको १५ दिन बितिसकेको छ । जम्मा ३३ हजार घरधुरी रहेको उपमहानगरपालिकामा जनप्रतिनिधिले मतदातालाई खुशी पार्नकै लागि १७ हजारको नाम राहत पाउने सूचिमा सिफारिस गरेपछि वितरण कार्य अन्यौलमा परेको छ । गरिब तथा असहायलाई निःशुल्क भोजन उपलब्ध गराउन प्रदेश २ का १३६ स्थानिय तहलाई प्रदेश सरकारले १८ करोड रुपैंया उपलब्ध गराएको छ । तर, राहतमा भईरहेको राजनीतिकै कारण लक्षित समुदायलाई झन् झन् मार खेप्नु परेको छ ।"
प्रतिबन्धित भारतीय केरा बरामद,"चितवन : नेपालमा बिक्रीका लागि ल्याउँदै गरेको भारतीय केरा चितवन प्रहरीले नियन्त्रणमा लिएको छ । नेपालको ट्रक प्रयोग गरेर ल्याएको केरा आइतबार बिहान भरतपुर महानगरपालिका ४ लंकुबाट बरामद गरिएको हो । ना ६ ख ५६१८ नम्बरको ट्रक प्रहरीले नियन्त्रणमा लिएको छ । भरतपुरका शिव सापकोटाले केरा ल्याएका हुन् । केरा पकाउने चेम्बरमा झार्न लाग्दा प्रहरीले नियन्त्रणमा लिएको हो । भारतबाट नेपालको सुनौली नाका हुँदै चितवन ल्याएको जिल्ला प्रहरी कार्यालय चितवनका प्रमुख प्रहरी उपरीक्षक नान्ती राज गुरुङले बताए । केरासहितको ट्रक अनुसन्धानको लागि चितवन प्रहरीमा राखिएको छ । जिल्ला प्रशासन कार्यालय चितवनले कोरोना संक्रमणको जोखिम बढेको भन्दै जिल्लामा भारतीय फलफूल तथा तरकारी प्रवेशमा रोक लगाएको छ । भारतबाट भित्रिएको केरा त्यसमा पनि क्वारेन्टाईन स्पष्ट नभएको पाइएपछि नियन्त्रणमा लिएका हौँ , एसपी गुरुङले भने, यसको अनुसन्धान थालेका छौँ। भारतीय केराका कारण स्वदेशी उत्पादनले बजार नपाएको केरा उत्पादक संघका निवर्तमान अध्यक्ष विष्णुहरी पन्तले बताए ।"
दोलखामा मलबीउ अभाव,"दोलखा : लकडाउनका एक महिनादेखि ढुवानी हुन नसक्दा दोलखाका किसान मल र बीउ नपाएर समस्यामा परेका छन् । हिमाली जिल्ला दोलखामा मकै, गहुँ र तरकारी खेती गर्ने मौसमका बेला मल र बीउ अभाव हुँदा कृषक समस्यामा परेका हुन् । लकडाउनका कारण निजी तथा सरकारी कम्पनीले मल, बीउ बिक्री नगरेको र व्यवसायीले ढुवानी गर्न नपाएको कारण जिल्लामा मल बीउको चरम अभाव भएको छ । जिल्लामा कृषि कार्यालय नहुनु, मल, बीउ कारोबार गर्ने सीमित एग्रोभेटले पनि ती सामग्री ढुवानी गर्न नपाउँदा पहाडि जिल्लाको मुख्य खेती गर्ने मौसमका बेला मल, बीउ अभावले कृषकहरु समस्यामा परेका छन् । मकै गोड्ने बेलामा र गहुँको उत्पादन बढाउन युरिया मल हाल्न नपाए उत्पादन घट्ने भीमेश्वर नगरपालिका४, जिलुका किसान छविन्द्र चौलागाईले चिन्ता व्यक्त गरे । जिल्लाको माथिल्लो भूभागमा मकै रोपिसकेका किसानलाई मल अभाव र तल्लो भूभागका किसानले मकैको बीउ नै अभावको समस्या झेलिरहेको थापा एग्रोभेटका प्रोप्राइटर बासु थापाले जानकार दिए । बर्षे आलु गोड्ने बेला भएको छ । किसानले आलु गोड्ने बेलामा मल नपाउँदा उत्पादन घट्ने र लागत समेत नउठ्ने हुँदा दोहोरो मारमा पर्ने भीमेश्वर नगरपालिका३, पाखाटोलका किसान शंकर श्रेष्ठले बताए । जिल्लामा इजाजत प्राप्त निजी डिपो र सहकारीमार्फत रासायनिक मलको आपूर्ति तथा बिक्री हुने गरेकोमा उनीहरुले पनि करिब एक महिनादेखि ढुवानी गर्न पाएका छैनन् । लकडाउनका कारण खेतीपातीको काम गर्न समस्या भइरहेका बेला मलसमेत नपाउँदा चिन्ता थपिएको किसान बताउँछन् । लकडाउन यथावत् रहेकाले खेतीपाती गर्न र मल तथा बीउबिजनको जोहो गर्न सकिँदैन कि भन्ने चिन्ता किसानहरूमा थपिएको ओली एग्रोभेट चरिकोटका प्रोप्राइटर शान्तिप्रसाद ओली बताउँछन् । तत्कालीन कृषि विकास कार्यालयको तथ्यांकअनुसार जिल्लामा करिब तीनहजार टन रासायनिक मल खपत हुने गरेको थियो । विशेषत जिल्लामा युरिया, डीएपी र पोटास मलको प्रयोग हुने गरेको पाइएको छ । जिल्लाको लागि आवश्यक धानको बीउको मौज्दात शून्य जस्तै रहेको विभिन्न स्थानीय तहहरुले जनाएको छन् । २१९१ वर्ग किलोमिटर क्षेत्रफल रहेको दोलखाको २६ दशमलब ४५ प्रतिशत क्षेत्रफलमा कृषि खेती हुने गरेको तथ्याङ्क पाइन्छ । बीउ नपाएर किसानले बाँझो राखेको भीमेश्वर नगरपालिका २, न्यागलको जमिन ।"
"पोखरा महानगरमा सेनिटाइजर टनेल, ५ सेकेण्डमै 'होलबडी' सफा","पोखरा : पोखरा महानगरपालिकामा पुग्ने सेवाग्राही, जनप्रतिनिधि, कर्मचारी सम्पूर्णले अब सेनिटाइजर टनेलमा सम्पूर्ण शरीर सेनिटाइज गरेर मात्र भित्र प्रवेश गर्ने व्यवस्था मिलाइएको छ । पोखरा महानगरपालिका र नेपाल इन्जिनियरिङ एसोसिएसन (एनइए) गण्डकीको सहकार्यमा निर्माण गरिएको स्वचालित सेनिटाइजर टनेल आइतबारदेखि महानगरपालिकामा सञ्चालनमा आएको हो । कोभिड१९ (कोरोना)को महामारीले विश्व नै आक्रान्त बनेको बेलामा होलबडीलाई सेनिटाइज गरी मानिसको कपडामा भएको भाइरसलाई मार्ने स्वाचालित सेनिटाइजर टनेलको महानगरपालिकामा प्रयोगमा आएको हो । गण्डकी प्रदेशका मुख्यमन्त्री पृथ्वीसुब्बा गुरुङले आइतबार सेनिटाइजर टनेल भित्र प्रवेश गरेर टनेलको शुभारम्भ गरे । कार्यत्रलममा बोल्दै मुख्यमन्त्री गुरुङले कोरोना सक्रमण नियन्त्रण गर्न यस्ता प्रविधि उपयोगी हुने बताए । सेनिटाइजर टनेल गण्डकी प्रवेश गर्ने प्रमुख नाका, अस्पताल, व्यस्त रहने सरकारी कार्यालय, विद्यालय, विश्वविद्यालय, सपीङ महललगायतमा राख्नु पर्ने बताए । यसका लागि प्रदेश सरकारले आवश्यक सहयोग गर्ने पनि उनले बताए । कार्यक्रममा पोखरा महानगरपालिकाका प्रमुख मानबहादुर जिसीले सेनिटाइजर टनेललाई पोखराको ब्रान्डको रुपमा विकास गरि सर्वसुलभ मुल्यमा आवश्यक स्थानमा उपलब्ध गराउनुपर्ने बताए । पोखरा महानगरपालिकामा प्रयोगमा आएको सेनिटइजर टनेलमा छिरेपछि करिब ५ सेकेन्डमा यसले स्वचालित रुपमा होलबडीलाई ६० एमएलले सेनिटाइज गरिसक्ने नेपाल इन्जिनिरिङ एसोसिएसन गण्डकीका अध्यक्ष आर्कीटेक इन्जिनियर बाबुराम भण्डारीले जानकारी दिए । एक लिटर सेनिटाइजरले १७ जनाको शरीरलाइ सेनिटाइज गर्ने गरि टनेल निर्माण भएको हो । सेनिटाइजर टनेल १ लाख ५० हजारमा निर्माण भएको उनले बताए । एनइएका इन्जिनियरले प्राविधिक शिक्षाको उपयोग गरी पोखरा महानगरको यान्त्रिक कार्याशालामा यो टनेल निर्माण गरेको हो । नेपाल इन्जिनियरिङ एसोसिएसन गण्डकीका उपाध्यक्ष धु्रव भट्टराई सेनिटाइजर टनेलको माग आए प्राविधिक सहयोग निशुल्क गर्ने बताए । पोखरामा प्रगतिशील इन्जिनियरिङ एसोसिएसन नेपालले समेत एक थान सेनिटाइजर टनेल निर्माण गरी सकेको छ । यो टनेल पश्चिमाञ्चल क्षेत्रीय अस्पताललाई उपलब्ध गराइने पनि उनले जानकारी दिए । कर्मचारी र सञ्चारकर्मीको भीडभाड पोखरा महानगरपालिका कार्यालय परिसरमा आइतवार बिहान सेनिटाइजर टनेल शुभारम्म कार्यक्रममा लकडाउनको बेलामा पनि भीडभाड गरी कार्यक्रम गरिएको छ । पोखरा महानगरपालिका र नेपाल इन्जिनियरिङ एसोसिएसन (एनइए) गण्डकीको सहकार्यमा निर्माण गरिएको स्वचालित सेनिटाइजर टनेल शुभारम्भ कार्यक्रममा गण्डकी प्रदेशका मुख्यमन्त्री पृथ्वीसुब्बा गुरुङलाई प्रमुख अतिथी बनाइएको थियो । कार्यक्रममा महानगरका इन्जिनियरहरु, कर्मचारी, नेपाल इन्जिनियरिङ एसोसिएसन गण्डकीका पदाधिकारी, पत्रकारको बाक्लो उपस्थिती रहेको थियो । सरकारले कोरोना सक्रमण नियन्त्रण गर्न चैत ११ गते देखि लकडाउन गरेको अवस्थामा पनि करिव ३५ देखि ४० जनाको उपस्थितिमा सेनिटाइजर टनेलको शुभारम्म कार्यक्रम भएको थियो । कार्यक्रममा पोखरा महानगरपालिकाका मेयर मानबहादुर जिसी, उपमेयर मञ्जुकुमारी गुरुङको पनि उपस्थिती रहेको थियो ।"
मनकामनाका मूल पूजारी प्रहरीको फन्दामा,गोरखा : प्रसिद्ध धार्मिकस्थल मनकामना मन्दिरका मुख्य पूजारी इन्सान थापालाई प्रहरीले बन्दुकसहित फेला पारेको छ । लकडाउनका बेला प्वाइन्ट टु टु नामक बन्दुकसहित शनिबार पूजारी थापा भेटिएको जिल्ला प्रहरी कार्यालयले जनाएको छ । जिल्ला प्रशासन कार्यालयबाट बन्दुकको इजाजत लिएको भएपनि लकडाउनका बेला रातको समयमा हतियार लिएर हिँडेकाले बन्दुक नियन्त्रणमा लिएर उनलाई तारेखमा रिहा गरिएको प्रहरी उपरीक्षक ओम अधिकारीले जानकारी दिए । घटनाबारे थप अनुसन्धान भइरहेको प्रहरीले जनाएको छ ।दैनिक करिब पाँच हजार भक्तजन आउने मनकामना मन्दिर लकडाउनका कारण सुनसान बनेको छ ।
"उदयपुरमा संक्रमित, सुनसरीमा कडाइ","इटहरी : सुनसरीमा शनिबारदेखि लकडाउन थप कडा बनाइएको छ। छिमेकी जिल्ला उदयपुरमा कोरोना संक्रमित फेला परेपछि कडाइ गरिएको हो। औषधि पसलबाहेक अन्य पसल बन्द गर्न भनिएको छ। गत रातिदेखि नै माइकिङ गरिएपछि सडक बजार सुनसान बनेको छ। सुरक्षाकर्मी र स्वास्थ्यकर्मीबाहेकलाई हिँडडुल गर्न निषेध गरेको छ। सुनसरीका प्रहरी प्रमुख यज्ञविनोद पोखरेलले अत्यावश्यक पर्दा नजिकको प्रहरीसँग समन्वय गर्न सर्वसाधारणलाई आग्रह गरेका छन्। सुनसरीका प्रमुख जिल्ला अधिकारी राजेश पौडेलले जिल्लामा अहिलेसम्म कोही पनि कोरोनाका बिरामी नभेटिए पनि संक्रमणको बढ्दो जोखिमलाई ध्यानमा राख्दै कडाइ गरिएको जानकारी दिए। उनका अनुसार विभिन्न पालिकाले आफंैले नियम बनाएर पनि थप कडाइ गरिरहेका छन्। सुनसरीमा अहिलेसम्म ४ सय ७२ जनाको यापिड टेस्ट गरिएको छ। एक जनाको टेस्ट पोजेटिभ आएपछि धरानमा स्वाब टेस्टका लागि पठाइएको छ। बाँकी सबैको रिपोर्ट नेगेटिभ आएको छ। यस्तै, मस्जिदमा लुकिछिपी बस्नेको संख्या बढ्न सक्ने भन्दै प्रशासनले सुनसरीका मस्जिदलाई लक गरेको छ। त्यहाँ रहेका ५२ जना विदेशीलाई क्वारेन्टाइनमा राखिएको छ। यसरी राखिनेमा पाकिस्तानी र भारतीय छन्। उनीहरूमध्ये धेरैजसो लकडाउनको समय पारेर भारतबाट नेपाल आएको बताइएको छ। यता, धरान उपमहानगरपालिकामा बसेको स्थानीयस्तरको सुरक्षा संयन्त्र बैठकले नगरबाहिरबाट दूध र तरकारी आयात गर्न निषेध गरेको छ। धरानभित्रैबाट आउने तरकारीलाई भने बिहान बिक्रीवितरण गर्न छुट दिइने उपप्रमुख मञ्जु भण्डारीले जानकारी दिइन्। उदयपुरबाट चतरा हुँदै धरान आउने नाका थप कडा बनाइएको छ। धरानको बीपी प्रतिष्ठानमा कोरोना भाइरसको पहिचान गरिन्छ भने त्यहाँ उपचार केन्द्र बनाउने तयारी भइरहेको छ।"
बँदेलले टोकेर ३ जना घाइते,"मलंगवा : सर्लाहीको मलंगवा नगरपालिका६ खुटौनामा जंगली बँदेलको टोकाइबाट ३ जना घाइते भएका छन् । घाइते हुनेहरुमा दुखा रामका १८ वर्षीय छोरा रमेश राम, उपेन्द्र साहकी १३ वर्षीया छोरी काजल साह र २८ वर्षीय विजय साह रहेको जिल्ला प्रहरी कार्यालय सर्लाहीले जनाएको छ । प्रहरीका अनुसार रामको दाहिने तिघ्रामा बँदेलले टोकेको छ । उनको अहिले सर्लाही अस्पताल मलंगवामा उपचार भइरहेको छ । बाँकी दुईजनाको स्थानिय मेडिकलमा उपचार भइरहेको प्रहरी नायब उपरीक्षक मदन कुँवरले जानकारी दिए । खेतमा काम गर्न गएको समयमा उनीहरुलाई बँदेलले टोकेको हो ।"
"पर्साको मौजेटोलमा दुई पक्षबीच झडप, ८ जना घाइते","वीरगन्ज : पर्साको बहुदरामाइ नगरपालिका वडा नम्बर ९ विश्रामपुरको मौजेटोलमा शनिबार बेलुकी दुई पक्षबीच झडप भएको छ । मौजेटोलमा देवान र कलवार पक्षबीच भएको झडपमा दुवै पक्षका गरी ८ जना भन्दाबढी घाइते भएका छन् । घाइते हुनेहरुमा देवान पक्षका फैयाद देवान, फतिमा खातुन, मखमुल राय भाट र बडिया राय भाट तथा कलवार पक्षका चन्दन गुप्ता कलवार, सुनिल गुप्ता कलवार, राधेश्याम गुप्ता र सुशीला देवी छन्। घाइतेहरुको वीरगन्जस्थित नेशनल मेकिडल कलेज र गण्डक हस्पिटलमा उपचार भइरहेको छ । वडासदस्य फकरुद्धिन देवानका अनुसार, मौजेटोलमा रहेको मस्जिदमा शनिबार बेलुकी केही व्यक्तिले ढुङगा, इँटा प्रहार गरेपछि त्यही विषयलाई लिएर झडप भएको हो । ४५ जना उच्छृङ्खल व्यक्तिले मस्जिदमा बाहिरका जमाती ल्याएर राखिएको भन्दै ढुङगा, इँटा हान्न थालेपछि मस्जिद छेउकै स्थानीयले प्रतिवाद गर्दा झडप हुन पुगेको वडा सदस्य देवानले बताए । झडपमा घाइते भइ नेशनल मेडिकल कलेजमा उपचार गराइरहेका चन्दन गुप्ताले भने मस्जिदमा केहिदिन देखि बस्दै आएका बाहिरका जमातीलाई नराखौ भनेर आफूहरु जाँदा ढुङगाले हान्न थालिएपछि झडप भएको दाबी गरेका छन् । झडपमा घाइते भएकाहरु । तस्बिर : क्रान्ति शाह झडपको खबर पाएलगत्तै जिल्ला प्रहरी कार्यालय पर्साबाट प्रहरी नायब उपरीक्षकको नेतृत्वमा आएको प्रहरी टोलीले स्थिति नियन्त्रणमा लिएको वडा सदस्य देवानले बताए । प्रहरीले झडपमा संलग्न रहेको आरोपमा स्थानीय राजु गुप्ता र नसुरलाह मियाँलाई नियन्त्रणमा लिएको छ । दुई जनालाइ नियन्त्रणमा लिएका छाँै, पर्साकी प्रहरी उपरीक्षक गंगा पन्तले भनिन् , तर झडप किन भयो यस विषयमा दुवै पक्षले बोल्न मानिरहेका छैनन्। यस विषयमा अनुसन्धान भइरहेको पन्तले जानकारी दिइन्। वडा अध्यक्ष रवि गुप्ताले गाँउमा समाजिक सदभाव बिथोल्ने नियत राखेका केही व्यक्तिका कारण दुःखद् घटना हुन पुगेको बताए। मस्जिदमा बाहिरका कोहि पनि छैनन्, हामीले पहिल्यै प्रहरी बोलाएर मस्जिदमा खानतलासी पहिले नै गराइ सकेका थियौँ उनले भने, तर सामाजिक सद्भाव बिथोल्ने कुनियत राखेकाहरुका कारण घटना हुन पुग्यो।"
राहत सामग्री लुट्ने ५ जना पक्राउ,"वीरगन्ज : पर्सामा लकडाउनले समस्यामा परेकाहरुलाई वितरण गर्न लैजाँदै गरिएको राहत सामग्री लुट्ने ५ जना पक्राउ परेका छन्। पर्सागढी नगरपालिका ६ चैनपुरका अति विपन्न परिवारका लागि बाँड्न लैजाँदै गरीएको खाद्यान्न सामग्री शनिबार अपरान्ह वडा नम्बर ५ मै लुटिएको थियो। राहत सामग्री लुट्ने ५ जनालाई प्रहरीले शनिबार बेलुकी पक्राउ गरेको हो ।पक्राउ पर्नेहरुमा पर्सागढी नगरपालिका ५ पचरुखी निवासी २८ वर्षीय श्याम कुमार शर्मा , १८ वर्षीय सम्सुल हवारी, २२ वर्षीय चन्द्रकिशोर साह, ४० वर्षीय चन्द्रिका पटेल र ५५ वर्षीय दर्शन रायभर रहेका छन् । राहतसामग्री लुटिएको खबर पाउनासाथ इलाका प्रहरी कार्यालय पटेर्वासुगौली र एकटाङगाबाट खटिएको प्रहरी टोलीले लुटपाटमा संलग्न मध्येका ५ जनालाई पक्राउ गरेको प्रहरी उपरीक्षक गंगा पन्तले जानकारी दिइन्। पक्राउ परेकाहरु विरुद्ध कार्वाही प्रकृया थालिएको र लुटपाटमा संलग्न अरु व्याक्तिहरुको पनि खोजी भइरहेको उनले बताइन् । इलाका प्रहरी कार्यालय एकटाङगाका प्रहरी नायब निरीक्षक पूर्णबहादुर दाहालका अनुसार पर्सागढी नगरपालिका६ का अति विपन्न परिवारका लागि बाड्न भनेर दाल, तेल, नुन साबुनसहितको ८४ पोका सामान लिएर वडा नम्बर ६ जाँदै गरेको नगरपालिकाको टयाक्टरलाई वडा नम्बर ५ मा स्थानीय केहि व्यक्तिहरुले रोकेर खाद्यान्न लुटेका थिए । वडा नम्बर ५ पचरुखी स्थित विद्यालयमा शनिबार अपरान्ह वडा अध्यक्ष अस्लम आलमले आफनो वडाका २ सय २४ बिपन्न परिवारलाई राहत वितरण गरिरहेका थिए । सो राहत वितरणमा वडा अध्यक्ष आलमले विभेद गरेको भन्दै १०१२ जनाको समूहले होहल्ला गरिरहेका थिए । त्यही बेला राहतको खाद्यान्न सामग्री लिएर जादै गरेको टयाक्टरलाई रोकेर लुटिएको प्रहरीले जानकारी दिएको छ।"
बिक्री हुन थाल्यो संस्थानको चामल,"डोल्पा : कुनै बेला बिक्री नभएर गोदाममै कुहिन्थ्यो। स्थानीयले स्वादिलो नभएको भन्दै किन्न आनाकानी गर्थे। तर यतिबेला नेपाल खाद्य संस्थानको चामल धमाधम बिक्री हुन थालेको छ। लकडाउनका कारण डोल्पामा संस्थानको चामल बिक्री र माग बढेको हो। हाल दैनिक ६० क्विन्टलभन्दा धेरै चामल बिक्री भइरहेको छ। खाद्य व्यवस्था तथा बिक्री केन्द्र डोल्पाले पछिल्लो समय चामलको माग बढेको जनाएको छ। पहिला दैनिक बढीमा २० क्विन्टलसम्म बिक्री गर्न मुस्किलले हुन्थ्यो। तर लकडाउनका कारण दुई गुणाले चामलको बिक्री बढेको खाद्य व्यवस्था तथा बिक्री केन्द्र डोल्पाका प्रमुख कमलराज पाण्डेले जानकारी दिए। पाण्डेका अनुसार लकडाउनमा खाद्य व्यवस्थाले सबै चामलमा दश प्रतिशत मूल्य घटाएको छ। चामलको मूल्य घट्नु र लकडाउनले खाद्यान्न संकट हुने डरले सर्वसाधारणले चामल धेरै किनेको पाण्डेको अनुमान छ। हाल सबैभन्दा धेरै जापानी चामल बिक्री हुने गरेको खाद्य व्यवस्था तथा बिक्री केन्द्रका बासुदेव रिजालले जानकारी दिए। दैनिक ६० क्विन्टलभन्दा धेरै बिक्री भए पनि गोदाममा मौज्दात रहेको र ढुवानी पनि भइरहेकाले समस्या नभएको केन्द्रको दाबी छ। जिल्लामा खाद्यान्नको मौज्दात भएकाले अभाव नहुने प्रमुख जिल्ला अधिकारी सुरेश सुनारले जानकारी दिए। उनका अनुसार ढुवानीमा सहजता भएकाले पनि नागरिकले मागअनुसार पाएको बताए। जिल्लामा चामल बिक्री दैनिक बढेपछि ढुवानीलाई पनि तीव्रता दिएको छ। यसवर्ष मात्रै ढुवानी हुनुपर्ने जिल्लाको कोटाको १८ हजार क्विन्टल चामलमा हाल एक हजार क्विन्टल मात्रै ढुवानी भएको छ। हाल जिल्लामा खाद्य ब्यवस्था तथा व्यापार कम्पनी लिमिटेड डोल्पा शाखामा तीन हजार, जुफालमा दुई हजार र काईगाउँमा ६ सय क्विन्टल चामल मौज्दात छ।"
अलपत्र दुई सय ५० यात्रुको उद्दार,"परासी : देशका विभिन्न स्थानबाट पैदल आएका सर्वसाधारणलाई पश्चिम नवलपरासीको सुनवल नगरपालिकाले यातायातको व्यवस्था गरेर घर पुर्याएको छ। काठमाडौं, हेटौंडालगायत पूर्वबाट पश्चिम जान राजमार्ग हुँदै आएका दुई सय ५० जना सर्वसाधारणलाई नगरपालिकाले शुक्रबार राति बसको व्यवस्था गरी पुर्याएर घर पठाइएको नगरप्रमुख भीमबहादुर थापाले बताए। उनीहरु बाँके, कैलालीलगायतका जिल्लाका थिए। सुनवल नगरपालिकामा प्रवेश गर्ने अलपत्र यात्रुलाई गन्तव्यमा पुर्याउन पहल सुरु गरेका छौं, थापाले भने। प्रदेश ५ सरकारले प्रदेशमा प्रवेश गर्ने पैदल यात्रुलाई खान, बस्न र गन्तव्यमा पुर्याउन शुक्रबार दिउँसो आह्वान गरेलगत्तै स्थानीय तहले त्यसको व्यवस्था गर्न लागेका हुन्। मुख्यमन्त्री शंकर पोखरेलले प्रदेश नाकामा प्रवेश गर्ने सर्वसाधारणलाई अलपत्र नपारी व्यवस्थापन गर्न स्थानीय तहलाई भनिएको मुख्यमन्त्रीका प्रेस सल्लाहकार शेरबहादुर केसीले बताए। प्रदेश सरकारले पूर्वबाट आएका यात्रुलाई बर्दघाटमा व्यवस्था गर्न भनेको छ। प्रदेश र स्थानीय तहको समन्वयमा सर्वसाधारणलाई अलपत्र नपारी गन्तव्यसम्म पुर्याउने भनिएको छ। उनीहरुको स्वास्थ्य परीक्षण गरी अल्पकालीन क्वारेन्टाइनमा राख्ने र होम क्वारेन्टाइनमा बस्न चाहनेलाई सोहीअनुरुप घर पुर्याउने व्यवस्था मिलाउन भनेका छौं, केसीले भने। प्रदेश सरकारको आह्वानपछि बर्दघाट नगरपालिकाले पैदल आएका यात्रुको खानाका लागि भूताहास्थित राजामहात्मा पूर्णभद्र मावि पञ्चनगरमा खाना र बस्ने व्यवस्था मिलाइएको बर्दघाट नगरपालिकाका प्रमुख धीरज शर्माले बताए। हिजो केही यात्रुलाई खाना खुवायौं। घर पुर्याइदिन आग्रह गर्नेलाई बसको व्यवस्था गरेर पठाउन थालेका छौं, नगर प्रमुख शर्माले भने। पूर्व हुँदै पश्चिम जान दैनिक ४ सयदेखि ५ सय सर्वसाधारण पश्चिम नवलपरासीको राजमार्ग भएर पैदल जाने गरेका छन्।"
संक्रमित बसेका क्षेत्रमा कडा निगरानी,"राजविराज : उदयपुरमा फेला परेका १२ जना संक्रमितको बसाइ सप्तरीको विभिन्न मस्जिदमा भएको पाइएपछि ती क्षेत्रलाई सिल गरी आरडीटी परीक्षण सुरु गर्न लागिएको छ। सप्तरीको दक्षिणपश्चिम रहेको बोदे बसाइनदेखि उत्तरपूर्व रहेको कञ्चनरुप र सप्तकोसीको मस्जिदसम्म उनीहरु बसेको खुलेपछि मस्जिद रहेको मुस्लिम बस्तीका सबै जनाको आरडीटी परीक्षण गर्न लागिएको स्वास्थ्य कार्यालय सप्तरीले जनाएको छ। सप्तकोसी नगरपालिका१ का ७४ जना मुस्लिम समुदायको आरडीटी परीक्षण गरिएको र आइतबार वडानम्बर २ र ४ का करिब दुई सय ८३ जनाको परीक्षण गरिने स्वास्थ्य कार्यालयका निमित्त प्रमुख दुनियालाल यादवले बताए। परीक्षण गरिएका एक जनाको संक्रमण अवस्था शंकास्पद भएकाले पुनः परीक्षणका लागि राति राजविराज ल्याइएको छ। उनी मिर्गौलाका बिरामी हुन्। उदयपुरको त्रियुगा नगरपालिका३ भुल्केस्थित मस्जिदमा फेला परेका कोरोना संक्रमित सप्तरीको सप्तकोसी नगरपालिकाको मस्जिदमा बस्नु अघि कञ्चनरुप१ वैरवाको मस्जिदमा बसेको पाइएको छ। सो ठाउँमा संक्रमितसँग सम्पर्कमा आउन सक्ने व्यक्तिको आइतबार आरडीटी परीक्षण गरिने छ। ती क्षेत्रमा लकडाउन कडा पारिएको छ। इस्लाम धर्मालम्बीको धार्मिक सभा इज्तिमा भएको सप्तरीको बोदे बर्साइनमा आइतबार नेपाली सेनाका चिकित्सक टोलीसमेतको सहभागितामा आरडिटी परीक्षण गर्न लागिएको छ। सबै जमातीको सम्पर्कस्थल रहेको बोदे बर्साइन५ जाँजरमा गत फागुन ३ देखि ५ गतेसम्म एक लाख बढीको सहभागिता इज्तिमा भएको थियो। इज्तिमाका आयोजक र व्यवस्थापक तथा धेरै जमाती बोदे बर्साइनकै भएकाले सो ठाउँलाई समेत कडा निगरानीमा राखिएको छ। बोदे बर्साइनमा केन्द्र राखेर जमातमा जाने सबैको आरडीटी र पीसीआर गर्न लागिएको यादवले बताए। मस्जिदमा नमाज पढ्न जाने, मदर्सामा पढाउने मौलवी, भान्सेसहित संक्रमितको प्रत्यक्ष सम्पर्कमा आएका व्यक्तिलाई पहिलो चरणमा परीक्षण गर्न लागिएको छ। सप्तकोशी१ स्थित मस्जिदमा फागुन १५ र १६ गते संक्रमित १२ जना बसेर गएको प्रत्यक्षदर्शीले बताएको सप्तकोसी नगरपालिका वडा सदस्य जाहिर हुसेनले जानकारी दिए। सप्तरीको बोदे बर्साइनको इज्तिमामा सहभागी उनीहरु राजविराज, वैरवा, फत्तेपुर हुँदै उदयपुरको चौदण्डीगढी, सिवाइबाट भुल्के गएको र लकडाउनमा परेर त्रियुगा नगरपालिका३ भुल्केको मस्जिदमा फसेको मुस्लिम अगुवाको अनुमान छ। कोरोना पुष्टि भएका १२ भारतीय नागरिक बोदे बर्साइन, वैरवा र फत्तेपुरस्थित मस्जिदमा केही दिन बसेर उदयपुर प्रवेश गरेको खुलेपछि ती तीनै ठाउँका स्थानीयको परीक्षण सुरु गरिएको हो आपत व्यवस्थापन केन्द्रको बैठक बसेर मस्जिद क्षेत्रको मुस्लिम टोलमा आवतजावत बन्द गर्ने निर्णय गरिएको जनाउँदै सप्तकोसी नगर प्रमुख उत्तम शर्माले आरडीटी परीक्षणले मात्र ढुक्क हुने अवस्था नभएकाले संक्रमित व्यक्तिसँग प्रत्यक्ष सम्पर्कमा आउनेको पीसीआर प्रविधिबाट स्वाब परीक्षण गर्नुपर्ने माग गरे। जमातीको अप्रत्यक्ष सम्पर्कमा आउनेको आरडीटी र प्रत्यक्ष सम्पर्कमा आउनेको पीसीआर समेत गरिने स्वास्थ्य कार्यालयका निमित्त प्रमुख यादवले बताए। भारतबाट आएका संक्रमितहरु सप्तरीको दक्षिणपश्चिम रहेको बोदे बर्साइनदेखि उत्तरपूर्व रहेको कञ्चनरुप र सप्तकोशीको मस्जिदसम्म बस्दै गएको पाइएपछि धेरै जनामा संक्रमण फैलिएको आशंकाले सप्तरीवासी आतंकित छन्।"
