शीर्षक,विवरण
लैङ्गिक हिंसा रोकथामका लागि दोस्रो चरणको कार्यक्रम सुरु,"काठमाडौं : संयुक्त राष्ट्रसंघीय जनसङ्ख्या कोष (यूएनएफपिए) ले महिला तथा किशोरी विरुद्धको लैङ्गिक हिंसा तथा विभेद न्यूनिकरण गर्ने परियोजनाको दोस्रो चरण आजबाट सुरु गरेको छ। महिला, बालबालिका तथा ज्येष्ठ नागरिक मन्त्रालय र सम्बन्धित प्रदेश तथा स्थानीय सरकारसँगको समन्वयमा दुई प्रदेशमा सुरु गरेको हो। लैङ्गिक हिंसा रोकथाम र प्रतिकार्य परियोजनाको दोस्रो चरणलाई स्वीस सरकार विकास नियोग एसडिसी र काठमाडौं स्थिति नर्वेजियन दूतावासबाट सहयोग उपलब्ध गराइएको यूएनएफपिएका पैरवी तथा संचार अधिकृत सन्तोष क्षेत्रीले जानकारी दिए। परियोजनाले सुदूरपश्चिम र प्रदेश नं १ का ८ जिल्लाभरिका १९ नगरपालिकाहरुका लैङ्गिक हिंसा प्रभावितको सुरक्षा, स्वास्थ्य र न्यायको पहुँचमा सहयोग पुर्याउन आवश्यक सेवाहरु उपलब्ध गराउनेछ। परियोजनाले लैङ्गिक हिंसालाई बढावा दिने विद्यमान हानिकारक जनविश्वास र अभ्यासहरुलाई चुनौति दिन समुदायलाई सशक्तिकरण गर्ने बताइएको छ। क्षेत्रीका अनुसार महिला सशक्तिकरणमा सुधार ल्याउने नीतिगत सुधार प्रवद्र्धन गर्न परियोजना लागू भएका स्थानीय तहहरु तथा प्रदेश र संघीय सरकारलाई सहयोग गर्नेछ। परियोजनाले आगामी ४ वर्षमा लगभग ३ लाख लाभग्राहीहरु समक्ष पुग्ने लक्ष्य लिएको छ। 'नेपालमा कोभिड१९ महामारीले लैङ्गिक असमानता र लैङ्गिक हिंसा बढिरहेको चूनौतीपूर्ण अवस्थामा परियोजनाको दोस्रो चरण शुरु भएको छ।,' महिला, बालबालिका तथा ज्येष्ठ नागरिक मन्त्रालयका सचिव यमकुमारी खतिवडाले भनिन्, 'परियोजनाको पहिलो चरणको अनुभवको आधारमा दोस्रो चरण तयार भएकोमा हामी खुशी छौं।' दिगो विकास लक्ष्य हासिल गर्नका लागि लैङ्गिक हिंसा र महिला तथा किशोरीहरु विरुद्ध हुने हानिकारक अभ्यासहरु अन्त्य गर्नु आवश्यक भएको नेपालका लागि यूएनएफपिए प्रतिनिधि लुब्ना बाकीको बुझाइ छ । उनका अनुसार लैङ्गिक हिंसा नेपाल र विश्वव्यापी रुपमा नै साँच्चैको संकट हो। यसले हिंसा प्रभावितहरुको स्वास्थ्य, मर्यादा, सुरक्षा र स्वायत्ततालाई कमजोर पार्दछ। नेपालका लागि स्वीस दुतावासका कार्यवाहक राजदूत सिल्भाना हगले लैङ्गिक समानता र अविभेद प्रवद्र्धन गर्नु स्विजरल्याण्ड सरकारको प्रमुख प्राथमिकतामा पर्ने धारणा राखे। समाजमा व्याप्त नकारात्मक सामाजिक मान्यताहरु र अन्यायपूर्ण अभ्यासहरुलाई सम्बोधन गर्न पुरुष, महिला, किशोर, किशोरीसँगै काम गर्ने यस परियोजनालाई सहयोग गर्न उत्सुक भएको स्पष्ट पारे। काठमाडौं स्थित नर्वेजियन दुतावासका राजदूत लासे वियोर्न जोहान्सनले नेपालले नीतिगत र कानुनी प्रावधानद्धारा लैङ्गिक समानता सुनिश्चित गर्न र लैङ्गिक भेदभाव र हिंसा अन्त्य गर्न महत्वपूर्ण फड्को मारेको बताए। उनले केहि प्रावधान तथा कानुनी संयन्त्रलाई साकार बनाउनका लागि अझै धेरै काम गर्न बाँकी रहेको बताए। महिला अधिकार र लैङ्गिक समानता सुदृढ गर्ने कार्य नर्वे सरकारको महत्वपूर्ण प्राथमिकतामा पर्ने बताउँदै उनले महिला विरुद्धको हिंसा कदापि स्वीकार्य, क्षम्य र सह्य नहुने बताए।"
म्याच फिक्सिङ प्रकरण : खेल मिलेमतोमा नखेलेको ठहर,"काठमाडौं : मिलेमतोमा खेल (म्याच फिक्सिङ) खेलेको आरोप लागेका तत्कालिन कप्तान सागर थापासहिद पाँच खेलाडीलाई सर्वोच्च अदालतले सफाई दिँदै निर्दोष भएको ठहर गरेको छ। न्यायाधीशद्धय डा आनन्दमोहन भट्टराई र बमकुमार श्रेष्ठको इजलासले गत असार २ गते गरेको फैसलाको आज पूर्णपाठ सार्वजनिक गर्दै खेल मिलेमतोमा खेलेको आरोपमा ६ वर्षअघि पक्राउ परेका कप्तान थापासहित पाँच जनाले सफाई पाएको उल्लेख छ। 'आरोपित कसूरबाट सफाई दिने गरी गरेको विशेष अदालतको फैसला मिलेको छ वा छैन र नेपाल सरकारको पुनरावेदनमा जिकिर पुग्न सक्छ वा सक्दैन भन्ने अन्तिम प्रश्नतर्फ हेर्दा संक्षेपमा प्रस्तुत मुद्दामा ती प्रतिवादीले म्याच फिक्सिङको जुन कार्य गरेको भनिएको छ', पूर्णपाठमा भनिएको छ, 'सो राष्ट्रको स्वाभिमान, प्रतिष्ठा र समस्त नेपालीको भावनासँग जोडिएको विषय हुँदा अत्यन्त गम्भीर छ, तर त्यति हुँदाहुदै पनि सो कार्य राज्यविरुद्धको अपराध र सजाय ऐन, २०४६ को दफा ३ मा वर्णित राष्ट्र विप्लवको कसूर नहुँदा दफा ३१ आकर्षित हुने कसूर हो भन्ने देखिदैन।' म्याच फिक्सिङमा संलग्नलाई तीन वर्ष कैद म्याच फिक्सिङ: फुटबलर सागर थापासहित ६ जनालाई सफाइ विशेष अदालतले २०७५ जेठ २४ गते गरेको फैसलालाई सदर गर्दै खेल मिलेमतोमा नखेलेको ठहर सर्वोच्च अदालतले सार्वजनिक गरेको पूर्णपाठमा छ। नेपाल प्रहरीले २०७२ असोज २७ मा कप्तान सागर थापासहित विभागीय टोली नेपाल पुलिस क्लबका गोलकिपर रितेश थापा, मनाङ मर्स्याङ्दी क्लबका विकाससिंह क्षेत्री र थ्री स्टार क्लबका पूर्व खेलाडी तथा प्रशिक्षक अञ्जन केसी र खेलाडी सन्दीप राईलाई खेल मिलेमतोको अभियोगमा पक्राउ गरेको थियो। खेलाडीहरुमाथि सन् २००८ को मर्डेका कप, सन् २००९ को साफ च्याम्पियनसिप, सन् २०११ मा मलेसियामा भएको मैत्रीपूर्ण खेल, सन् २०११ मा नै फिलिपिन्समा भएको मैत्रीपूर्ण खेल, सन् २०१२ मा भारतमा भएको नेहरु कप र सन् २०१४ मा कोरियामा भएको खेलमा मिलेमतो गरेको आरोप लागेको थियो। खेल मिलेमतोको आरोप लागेपछि एसियाली फुटबल महासंघ (एएफसी) तथा विश्व फुटबलको सर्वोच्च निकाय फिफाले पाँचै जनालाई फुटबलका सबै खेल खेल्न नपाउने गरी आजीवन प्रतिबन्ध लगाएको थियो। तर, अदालतले खेलाडीमाथि लगाएको अभियोग पुष्टि नभएको ठहर गर्दै सफाई दिएको छ। रासस"
महामारीको मौका छोपेर कालोबजारी गर्नेलाई कारवाही,"वीरगन्ज : कोरोनाको महामारीमा कालोबजारी गरी उपभोक्तालाई ठगेको गुनासो बढेपछि वीरगन्ज बजारमा केही दिनयता अनुगमन तीव्र पारिएको छ। वाणिज्य आपूर्ति तथा उपभोक्ता संरक्षण कार्यालय र जिल्ला प्रशासन कार्यालयको टोलीले सोमबार पनि बजार अनुगमन गरी ५ किराना पसललाई आर्थिक जरिवाना गरेको छ। सोमबार अनुगमन टोलीले ती पाँच वटा पसललाई ७० हजार रुपैयाँ जरिवाना गरेको हो। वीरगन्ज महानगरपालिका वडा नम्बर १९ विन्दवासिनीस्थित मनिष गल्ला भण्डार एन्ड ट्रेड सप्लायर्स, शशि किराना पसल र सन्दिप किराना तथा गल्ला भण्डारलाई २०२० हजार रुपैयाँ जरिवाना गरिएको हो। यस्तै वीरगन्ज महानगरपालिका१३ राधेमाईस्थित आसिका जनरल स्टोर र चन्दन ट्रेड इन्टरनेसनललाई ५५ हजार रुपैयाँ जरिवाना गरिएको हो। आइतबार पनि अनुगमन टोलीले वीरगन्जका ४ किराना पसललाई १ लाख १० हजार रुपैयाँ जरिवाना गरेको थियो। सुमित्रा ट्रेडर्स एन्ड सप्लायर्सलाई ५० हजार तथा न्यू सन्तोष जनरल स्टोर, जय पान पसल सेन्टर र रानीघाटमा रहेको न्यू हरिओम किराना पसललाई जनही २०२० हजार रुपैयाँ जरीवाना गरेको थियो।"
"बिग बोस१४ पहिले भन्दा फरक, कोको आउँदैछन् घरभित्र ?","नयाँदिल्ली : चर्चित रियालिटी शो बिग बोसको १४ औँ श्रृंखला आगामी अक्टोबर ३ मा कलर्स टिभीबाट प्रशारण हुँदैछ । यसपटक भने अघिल्ला भन्दा भिन्न किसिमका टास्क र गतिविधि हुने आयोजकले जनाएको छ । प्रतिष्पर्धीहरुले यसपटक लकडाउनदेखि लक्जरी टास्कको अनुभव लिन पाउने बताइएको छ । यस सिजनमा घरभित्र मल, मिनी थिएटर, स्पा र घरको कुनामा सानो रेष्टुरेण्ट समेत राख्ने तयारी गरिएको बताइएको छ । कोरोनाभाइरसविरुद्धको लकडाउनका कारण मानिसहरु सपिङ, फिल्म हल लगायत विलाशी गतिविधिबाट वञ्चित हुनुपर्यो । बिगबोस१४ का अब्बल प्रतिष्पर्धीहरुले ती गतिविधिको आनन्द लिन पाउने छन् । सलमान खानले पनि यसबारे संकेत दिइसकेका छन् । यसवाहेक घरभित्र पहिले झैँ केही चर्चित सेलिब्रिटी र केही संघर्ष गरिरहेका कलाकारको मिश्रित टोली हुनेछ । भरतीय मिडियाका अनुसार निया शर्मा, पवित्रा पुनिया, आकांक्षा पुरी, निशान्त मलकानी, एयजाज खान, नैना सिंह, कुमार जानु यस सिजनमा प्रवेश गरिसकेका छन् । यस्तै नेहा शर्मा, जस्मिन भासिन, अली गोनी, सगुन पाण्डे, अविनाश मुखर्जी, अध्यान सुमन र आम्रपाली दुवे पनि यस सिजनको घरभित्र देखिनेछन् ।"
व्यवसायी भन्छन् पर्यटनलाई लयमा फर्काउन पाँच वर्ष लाग्छ,"काठमाडौं : कोभिड१९ महामारी नियन्त्रणका लागि लागू गरिएको बन्दाबन्दी र जारी निषेधाज्ञाका कारण धराशायी अवस्थामा पुगेको मुलुकको पर्यटन व्यवसायलाई पुनः लयमा फर्काउन चारपाँच वर्ष लाग्ने व्यवसायीले बताएका छन्। महामारीले नराम्ररी असर पुगेको पर्यटन क्षेत्रलाई पूर्ववत् अवस्थामा फर्काउन कोरोना भाइरसको सङ्क्रमण कहिलेसम्म रहने हो भन्ने यकिन नभएकाले पर्यटक आउने वातावरण नबनेसम्म पर्यटन क्षेत्रमा सुधार नआउने उनीहरुको भनाइ छ। नेपाल आर्थिक पत्रकार समाज(सेजन) ले आयोजना गरेको सेजन अर्थ नीति बहसअन्तर्गत पर्यटनको सम्भावना विषयक भिडियो कन्फ्रेन्समा नेपाल पर्यटन बोर्डका पूर्वप्रमुख कार्यकारी अधिकृत प्रचण्डमान श्रेष्ठले कोरोनाका कारण पर्यटक भित्र्याउन सहज नभएकाले सरकार, निजी क्षेत्रलगायतका निकायले गरेका कामलाई उद्गम बजारसम्म जानकारी गराउनुपर्ने बताए। उनले कोरोनाका कारण अब पर्यटन क्षेत्रको प्रवृत्ति परिवर्तन हुने भन्दै अब ठूलो सङ्ख्यामा पर्यटक आउने दशकको अन्त्य भएको बताए। 'अब मास टुरिजमको एरा गयो', पूर्वप्रमुख कार्यकारी अधिकृत श्रेष्ठले भने। पर्यटन क्षेत्रका लागि सन् २०२० सबैभन्दा बढी नकारात्मक भएको र त्यसबाट माथि उठ्नुको विकल्प नभएको उनको भनाइ छ। त्यसैगरी पर्यटन वर्ष २०११ का संयोजक योगेन्द्र शाक्यले कोरोनाका कारण पर्यटन क्षेत्रमा अहिलेसम्मकै ठूलो समस्या परेकाले यो क्षेत्रलाई पहिलेकै अवस्थामा ल्याउन चारपाँच वर्ष लाग्ने बताए। 'सन् २०२४२५ भन्दा यता पर्यटन क्षेत्रमा सुधार आउन सक्ने देखिन्न। अब, १२ लाख पर्यटक भित्र्याउन कम्तीमा पाँच वर्ष लाग्छ', उनले भन्नुभयो। पर्यटन क्षेत्रलाई जीवन्त राख्न सरकार र निजी दुवै क्षेत्रको समन्वयनको आश्यकता पर्नेमा संयोजक शाक्यले जोड दिए। कोरोनाका कारण अर्थतन्त्रमै ठूलो समस्या भएकाले सरकारलाई पनि राजश्व उठाउन समस्या भइरहेका बेला सरकारको मुख मात्रै ताक्नुभन्दा व्यवसायीले पनि आफ्नो क्षेत्रबाट प्रयास गर्नुपर्ने उल्लेख गर्दै उनले त्यसका लागि कर्मचारीको तलब, बैंकको ऋण र घर भाडालगायत खर्च कटौती गर्न पाउनुपर्ने बताए। पर्यटन क्षेत्रलाई पुर्नजीवन दिन खर्च कटौतीको विकल्प नभएको पनि उनले बताए। रासस"
नागरिकता कीर्ते मुद्दामा वडाध्यक्ष जेल चलान,"दमौलीः नागरिकता कीर्तेमा सघाएको मुद्दामा भानु ५ का वडाध्यक्ष प्रकाश मल्ल कारागार चलान भएका छन् । २०५५ सालमा तनहुँ जिल्ला अदालतबाट भएको फैसलामा एक वर्ष कैद सजाय बाँकी रहेकोमा मल्ल सोमबार कारागार चलान भएका हुन् । तनहुँ जिल्ला अदालतका श्रेष्तेदार जीवनकुमार पौडेलले मल्ल कारागार चलान भएको पुष्टि गरे । 'उहाँको नाममा पुरानो सजाय भुक्तान बाँकी रहेको देखियो,'उनले भने, 'त्यसैले कारागार चलान गरिएको हो।' २०५५ वैशाख ३० गते हाल भानुका राजु थापाले होमबहादुर थापाको नक्कली छोरा बनेर दोहोरो नागरिकता लिने काममा सघाएको भन्दै तत्कालीन जिल्ला न्यायाधीश उदयराज चापागाईंको इजलासले उनलाई एक वर्ष कैद सजाय फैसला गरेको थियो । पछिल्लो समय अदालतको पुरानो फैसला कार्यान्वयनमा सक्रियता देखाएको तनहुँ प्रहरीले साधारण ओहोदाका व्यक्तिहरुलाई पक्रेर अदालत बुझाउँदै आएको थियो । ठूला व्यक्तिमाथि कारबाही नभएको प्रतिक्रियाकाबीच सोमबार ईलाका प्रहरी कार्यालय भानुमुकामबाट गएको प्रहरी टोलीले मल्ललाई पक्रेर अदालत बुझाएको थियो । उहाँको नाममा सजाय भुक्तान गर्न बाँकी देखियो,' प्रहरी उपरीक्षक अरुण पौडेलले भने, 'त्यसैले हामीले पक्रेर अदालत बुझाएका हौं ।' आफ्नो नाममा पुरानो मुद्दा रहे पनि उनी वडाध्यक्षमा नेपाली कांग्रेसको टिकट लिएर विजयी भएका थिए । उनीसमेत १६ जनामाथि कर्तव्यज्यानको अर्को मुद्दा तनहुँ जिल्ला अदालतमा विचाराधिन छ ।"
कोरोनाबारे भ्रम फैलाउने लिम्बू पक्राउ,"काठमाडौं : अफवाह फैलाई सार्वजनिक शान्ति भङ्ग गर्न खोज्ने एक व्यक्तिलाई महानगरीय अपराध नियन्त्रण महाशाखाको टोलीले पक्राउ गरेको छ। यूट्यब च्यानलमा अन्तर्वार्ताको क्रममा कोरोना नै छैन, सरकारले हावा पिटेको भन्दै अफवाह फैलाएको आरोपमा तेह्थुमका सुवास सुब्बा लिम्बूलाई आज ललितपुरको नक्खिपोटबाट पक्राउ गरिएको महाशाखाका प्रमुख प्रहरी वरिष्ठ उपरीक्षक दीपक थापाले जानकारी दिए। उनले कोरोना सङ्क्रमितको मृत्यु पश्चात आफन्तलाई भेटन नदिई शरीरका विभिन्न अङ्ग निकालेर बेचबिखन गरी भ्रष्टाचार गरिरहेको भन्ने जस्ता अभिव्यक्तिसमेत दिएको उनले बताए। यसअघि पनि उनले पटकपटक सर्वसाधारणलाई दिगभ्रमित गराउने, कोरोना भाइरस सङ्क्रमणबारे भ्रम फैलाउने तथा विभिन्न व्यक्तिलाई आक्षेप लगाउने अभिव्यक्ति दिँदै आएका थिए। आफूलाई प्राकृतिक चिकित्सक भएको बताउने लिम्बू हाल ललितपुर नक्खिपोटमा बसोबास गर्दै आएका थिए। उनलाई थप अनुसन्धान गरी कारवाहीका लागि आजै महानगरीय प्रहरी परिसर ललितपुर पठाइएको जनाइएको छ।"
"बन्दीपुरमा लकडाउन हट्यो, २ बजेसम्म बजार खोल्न पाइने","दमौली : समुदाय संक्रमणको जोखिम केही कम देखिएको भन्दै बन्दीपुर गाउँपालिकाले लकडाउन हटाएको छ। यस अघि २४ गते रातिसम्मका लागि लकडाउन जारी भए पनि गत १८ गते समुदायका व्यक्तिहरूमा गरिएको ५९ जनाको पीसीआर रिपोर्ट नेगेटिभ आएसँगै मंगलबारबाट बजार खुलाउने निर्णय गाउँपालिकाले गरेको हो। गाउँपालिकाका प्रवक्ता ध्रुवराज लामिछानेद्वारा जारी विज्ञप्तिमा मंगलबार भदौ २३ गतेदेखि देखि लागु हुनेगरी दिउँसो २:०० बजेसम्म नेपाल सरकारले निषेधित गरिएको बाहेक अन्य व्यापार व्यवसायहरु भौतिक दुरी, सुरक्षा र सावधानी अपनाउने र स्वास्थ्यका मापदण्डहरु पूर्णरुपमा पालना गर्ने गरी खुला गर्न दिने निर्णय गरिएको उल्लेख छ। विज्ञप्तिमा हालसम्म बन्दाबन्दीमा पूर्णरूपमा कोरोना भाइरस सँग लड्नको लागि सहयोग गरेको भन्दै उद्योगी, व्यापारी, प्रहरी प्रशासन, संचारमाध्यम र स्थानीय बासीहरुलाई धन्यवादसमेत ज्ञापन गरिएको छ। छिमेकको भानु नगरपालिकामा बढ्दो संक्रमण र डुम्रेका विभिन्न बैंकका कर्मचारीमा समेत संक्रमण देखिएपछि गाउँपालिकाले व्यापारीको आग्रहमा लकडाउन घोषणा गरेको थियो। गाउँपालिका अध्यक्ष पूर्णसिं थापाले जोखिम घट्दै गएमा जनजीवन थप सहज बनाउने नीति रहेको बताए।"
"कोरोना फैलिएको ठाउँमा एक घर, एक परीक्षण गर्न कांग्रेसको माग","काठमाडौं : नेपाली कांग्रेसले समुदायस्तरमा कोरोना संक्रमण फैलिएको तथ्यगत अनुमान गरिएका क्षेत्रमा एक घर, एक परीक्षण गर्न आग्रह गरेको छ। सूचना, सञ्चार तथा प्रचार विभागका प्रमुख विश्वप्रकाश शर्माको अध्यक्षतामा बसेको बैठकले तीनै तहको सरकारलाई कोरोना संक्रमण विरुद्ध युद्धस्तरमा कार्य गर्न अपील गर्दै ध्यानाकर्षण गराउने निर्णय गरेको छ । 'कोभिड प्रतिकुलताका कारण ननकोभिड बिरामी पनि गम्भीर ढंगले प्रताडित भइरहेका छन् । ' सूचना, सञ्चार तथा प्रचार विभागका सचिव दिनेश थापा मगरद्वारा जारी विज्ञप्तिमा भनिएको छ, 'भेन्टिलेटर नपाएर मृत्यु, एकपछी अर्को अस्पताल दौडन बाध्य भएर मृत्यु, संक्रमण आशंकामा उपचार नपाएर मृत्यु जस्ता घटना पटकपटक हुनु भनेको राज्यको अस्तित्व माथिको गम्भीर प्रश्न हो ।' राजधानी लगायत मुलुकको आधा भूभागमा निषेधाज्ञा र लक डाउनका कारण नागरिक जीवन कष्टकर बन्दै गएको ठहर गर्दै बैठकले नागरिकलाई स्थानीय तह मार्फत व्यवस्थित ढंगले राहत वितरण गर्ने गरी व्यवहारिक राहत प्याकेज अविलम्ब घोषणा गर्न सरकारलाई अपील गरेको छ। यसैगरी बैठकले विधि मैत्री अभियान र विभागका अन्य कार्यलाई चुस्त दुरुस्त बनाउन नेपाली कांग्रेसको बिधानको धारा ३७ को (ज) बमोजिम विभिन्न उपसमिति गठन गर्दै जिम्मेवारी दिएको छ। बैठकले नेपाली कांग्रेसको केन्द्रीय मुखपत्र 'नेपाल पुकार' प्रीन्ट र डिजिटल दुवै माध्यममा प्रकाशन गर्ने निर्णय गरेको छ। हेर्नुहोस् विज्ञप्तिको पूर्णपाठ"
"कंगनालाई उच्चस्तरीय सुरक्षा, २४सै घण्टा १० सुरक्षाकर्मीको पहरा","नयाँदिल्ली : बलिउड अभिनेत्री कंगना रनौतमाथि धम्की आएपछि उनलाई 'वाई प्लस' क्याटगोरीको सुरक्षा दिइएको छ । उनको सुरक्षामा १० सशस्त्र कमाण्डर तैनाथ हुनेछन् । सिफ्टका आधारमा २४सै घण्टा उनीहरुले कंगनालाई सुरक्षा दिनेछन् । ९ सेप्टेम्बरमा मुम्बइ जाँदै गरेकी कंगनालाई त्यहाँ पुग्नुभन्दा अघि नै सुरक्षा दिइएको हो । उनलाई मुम्बइ फर्कन नदिने भन्दै धम्की आएपछि सुरक्षाको अपील गरेकी थिइन् । कंगनालाई भने मुम्बइ र महाराष्ट्रका मानिसको अपमान गरेको आरोप जनस्तरबाट उठेको छ । केही राजनीतिज्ञ तथा बलिउडकर्मीहरुले पनि उनलाई मुम्बइका मानिसको अपमान गरेको भन्दै गालीगलौज गरेका थिए । कंगनालाई केन्द्र सरकारले सुरक्षा दिएको विषयलाई लिएर महाराष्ट्रका गृहमन्त्री अनिल देशमुखले आश्चर्यजनक र दुखद् भनी टिप्पणी गरेका छन् । उनले भनेका छन् कि, 'जो मान्छे मुम्बइ र महाराष्ट्रको अपमान गर्छ, उसैलाई केन्द्रबाट 'वाई' स्तरको सुरक्षा दिइन्छ । यो आश्चर्यजनक र दुखद हो ।' यस कदमबाट केन्द्र सरकारले महाराष्ट्र र मुम्बइको अपमान गरेको पनि व्याख्या गरिएको छ । कंगनाले सुशान्त सिंह राजपुतको मृत्युबारे विवादित अभिव्यक्ति दिन थालेपछि शिवसेनाका नेता सञ्जय राउत र अनिल देशमुखले धम्की दिएका थिए ।"
कोरोना केही होइन भन्ने रुपमा लिनु हुँदैन,"काठमाडौं : कोभिड१९ बाट सङ्क्रमणमुक्त भएका विराट मेडिकल कलेजका अध्यक्ष डा ज्ञानेन्द्रमान सिंह कार्कीले यसलाई केही होइन भन्ने रुपमा लिनु नहुने बताएका छन्। आफू मृत्युको मुखमा पुगेर पनि फर्किएर आएको भन्दै उनले यसबाट सजग रहन सबैलाई अनुरोध गर्नुभयो। अहिले पनि धेरैले कोभिड भनेको केही होइन भन्ने सोचेर यसलाई वेवास्ता गरिरहेको उनको भनाइ छ। कतिपय चिकित्सकले पनि बेसार पानी वा कागती पानी खाए केही केही हुँदैन भन्दै पूर्वसावधानी अपनाउन ध्यान नदिएको उनले बताए। उनले भने 'सजग हुँदा डराउनुपर्ने अवस्था नहोला तर यसलाई केही होइन भनेर वेवास्ता गर्ने भूल गर्नु हुँदैन।' कतिपयमा व्यक्तिमा कोभिडले जवान व्यक्तिलाई असर गर्दैन र दीर्घरोगी, ज्येष्ठ नागरिक र बालबालिकालाई मात्रै असर गर्छ भन्ने भ्रम रहेको पाइन्छ। तर यो रोगले कसैलाई नछाड्ने उनको भनाइ छ। आफू कोभिड बिरुद्ध अभियन्ता भएर सिकाउँदै हिँडेको भएपनि सङ्क्रमित भएको र समयमा राम्रो उपचार नपाएको भए आज जेसुकै हुनसक्ने उनले सुनाए। उनले भने ' सामाजिक दूरी कायम गर्ने, मास्क, सेनेटाइजरको प्रयोग गर्ने सुझाव दोहोराउन चाहन्छु।' विराट मेडिकल कलेजले सय बेड कोभिड अस्पतालका लागि छुटयाएको डा काकीले बताए। कसैलाई कोरोना लागेमा मनोबल गिराउने काम गर्नु हुँदैन। उनले भने 'एक दुई पटक गर्दा गल्ती तर पटक पटक गर्दा त्यही कुरा अपराध हुन्छ।' नेपालमा स्रोत साधन नभएपनि मृत्युदर अरु देशभन्दा कम रहेको उनको भनाइ छ। उनले भने 'हालसम्म निको भएको व्यक्ति ३० हजारभन्दा बढी रहेको छ।' कोरोना अरु भाइरसजस्तै पूर्णरुपमा निको नहुने हुँदा यससँगै जीवनयापन गर्नुपर्ने डा कार्कीले बताए। सामाजिक सञ्जालमा डर नफैलाउन पनि उनले सबैलाई अनुरोध गरे। देशभरका २० मेडिकल कलेजमा जनशक्ति र संरचना रहेको उनले जानकारी दिए। उनले भने 'सरकारले आवश्यकता महसुश गर्दा मेडिकल कलेजसँगै अघि बढ्न तयार छ।' रासस"
कैलालीमा एकै गणका ६३ नेपाली सेनालाई कोरोना पुष्टि,टीकापुर : सुदूरपश्चिममा पनि समुदायमा संक्रमण तीब्र हुन थालेको छ। केही दिन अघि पाँच जनामा कोरोना संक्रमण पुष्टी भएपछि गरिएको स्वाब परिक्षणमा कैलालीका थप ६३ नेपाली सेनामा कोरोना पुष्टि भएको छ। कैलालीको लम्की चुहा नगरपालिका३ स्थित नेपाली सेनाको तालिम शिक्षालयका ६३ जना सैनिकमा सोमबार कोरोना संक्रमण पुष्टि भएको हो। सुदूरपश्चिम पृतना तालिम शिक्षालय गोराङ्गेका ६३ जना सैनिकमा एकैदिन कोरोना पुष्टि भएको लम्की चुहा नगरपालिकाको स्वास्थ्य ईकाईले जनाएको छ। उनीहरुको सेती प्रादेशिक अस्पताल धनगढीमा स्वाब परीक्षण गरिएको थियो। यसअघि शिक्षालयमा कार्यरत ५ जना सैनिकको लम्की चुहा नगरपालिकाले नमूना स्वाब संकलन गरेकोमा ५ जनामा नै कोरोना पुष्टि भएको थियो। योसँगै शिक्षालयका ६८ जनामा कोरोना संक्रमण पुष्टि भएको छ। लम्कीचुहा नगरपालिकाका स्वास्थ्य शाखा प्रमुख जयन्ती बिसीका अनुसार नमूना संकलन गरिएका पाँच जना सैनिकमा कोरोना पुष्टि देखिएपछि शिक्षालयमा रहेका २ शय ४५ जनाको नमूना स्वाब संकलन गरिएको थियो। आजसम्म १ शय ९२ जनाको मात्रै रिपोर्ट आएको छ। अझै ५३ जना सैनिकको रिपोर्ट आउन बाँकी रहेको बिसीले बताइन्। आइतवार १ शय २९ जना सैनिकको कोरोना रिपोर्ट नेगेटिभ आएको थियो। कोरोना पुष्टी भएका शैनीकहरुलाई शिक्षालयमा रहेको आइसोलेसनमा राखिएको बताइएको छ। कैलालीमा ठूलो संख्यामा सुरक्षाकर्मीमा कोरोना संक्रमण भएको यो पहिलो घटना हो। संक्रमितहरु २६ देखि ३८ वर्ष उमेर समूहका छन्।
जिम्मेवारी पूरा नगरी हात बाँधेर बस्नु पनि भ्रष्टाचार हो,"काठमाडौं : भूमी व्यवस्थापन तथा अभिलेख विभागका महानिर्देशक शेष नारायण पौडेलले आफ्नो जिम्मेवारी पूरा नगरी हात बाँधेर बस्नु पनि भ्रष्टाचार भएको टिप्पणी गरेका छन्। निजामती सेवा दिवसको अवसरमा मालपोत कार्यालय लेखनाथ कास्कीका प्रमुख हरि भूजेलको विचारलाई समर्थन जनाउँदै उनले यस्तो बताएका हुन्। पौडेलले भ्रष्टाचार भयो भनेर आवाज उठाउने र विरोध गर्ने धेरै व्यक्ति आफैँमा महाभ्रष्ट भएको बताए। उनले लेखेका छन्, मेरो विचार र अनुभवमा भ्रष्टाचार भयो भनेर आवाज उठाउने र विरोध गर्ने धेरै व्यक्तीसमूह आफैँमा महाभ्रष्ट छन्, काम गर्नु भ्रष्टाचार होइन बरु आफ्नो जिम्मेवारी पूरा नगरी हात बाँधेर बस्नुजोखिम नलिनु आफैमा भ्रष्टाचार हो। पौडेल प्रमुख जिल्ला अधिकारी, अख्तियार दुरुपयोग अनुसन्धान आयोग सुर्खेतको प्रमुखका रुपमा पनि कार्य गरिसकेका प्रशासक हुन्। मालपोत कार्यालय लेखनाथ कास्कीका प्रमुख भूजेलले आफू मालपोत कार्यालयमा काम गर्दैमा भ्रष्ट नसोच्न आग्रह गरेका छन्। उनले भ्रष्ट्र बनाउने प्रवृति र सोचले नजिक नआउन चेतावनी दिएका छन्। पछिल्लो समयमा मालपोत र भन्सारका कर्मचारी भ्रष्टाचारमा लिप्त हुने जनमानसमा छाप परेकाले सबै उस्तै नहुने प्रतिक्रिया स्वरुप उक्त टिप्पणी गरेका हुन्। भुजेलले लेखेका छन्, हो,म मालपोतमा काम गर्छु। यसको अर्थ म भ्रष्ट्र छु नसोच्नुहोला। तीनपुस्ते सम्पती खुलमखुला भन्न सक्छु। 'इमानदारीता'घमण्ड होइन 'कर्तब्य'हो। भ्रष्ट बनाउने प्रवृती र सोचले नजिक नआउनुहोला। निजामती सेवा दिवसको शुभकामना।"
विदेशबाट सोमबार ७०३ जना नेपाल फर्किए,"काठमाडौं : सोमबार विदेशबाट ७०३ जना नेपाल फर्किएका छन्। त्रिभुवन अन्तर्राष्ट्रिय विमानस्थलका अनुसार सोमबार १४ जना विदेशी र कुटनीतिज्ञसहित ७०३ जना नेपाल आएका हुन् । कोभिड१९ संकट व्यवस्थापन केन्द्रका अनुसार विदेशमा अलपत्र नेपालीको उद्धारका लागि आज पाँच अन्तर्राष्ट्रिय उडानमार्फत स्वदेश फर्किएका हुन्। केन्द्रकाअनुसार साउदी अरवियाबाट १५४ जना, कतारबाट २२५ जना, मलेसियाबाट १४० जना , कतारबाट १४५ जना फर्किएका छन्। त्यसैगरी ५ कुटनीतिज्ञ, ५ पाकिस्थानी नागरिक र ४ जना सार्कसचिवालयका गरी २९ जना पाकिस्थानबाट नेपाल आएका छन्। मलेसियाबाट २ वटा शव ल्याइएको छ। उनीहरुलाई नेपाली सेनाको व्यवस्थापनमा प्रादेशिक रुपमा स्थापना गरिएको होल्डिङ सेन्टरमा लगेर आवश्यक सोधपुछ र परीक्षण पश्चात सम्बन्धित प्रदेशको क्वारेन्टाइनमा पठाउने तयारी भएको छ। लकडाउन भएदेखि आइतबारसम्म ५८, ०४६ जनाको नेपाल आएका थिए।"
नीतिगत समस्या संशोधन गरेर युवालाई स्वरोजगारमुखी बनाइन्छ,"काठमाडौं : युवा तथा खेलकुदमन्त्री जगतबहादुर विश्वकर्माले युवालाई स्वरोजगार बनाउन ल्याइएका नीतिलाई सरल बनाइने बताएका छन्। राष्ट्रिय युवा परिषद्ले सोमबार आयोजना गरेको स्वरोजगार कोषमा युवाका अवसर विषयक भर्चुअल अन्तरक्रिया कार्यक्रममा उनले स्वरोजगार बनाउनका लागि भएका नीतिगत समस्यालाई चाँडै संशोधन गरेर युवालाई बजेट अनुसार स्वरोजगारमुखी बनाइने बताए। यस आर्थिक वर्षमा सङ्घ र प्रदेशले करिब ७६ अर्ब रुपैयाँ युवाका लागि बजेट विनियोजन गरेको छ। उनले बजेटअनुसार युवालाई जोड्ने कार्य सरकारले गरिरहेको समेत जानकारी दिए। 'विकास र समृद्धिको मेरुदण्ड युवा भएकाले ति युवालाई स्वदेशमा नै कसरी परिचालन गर्ने भन्नेमा सरकार रहेको छ', उनले भने, 'युवा नीति श्रम, सीप र उत्पादनसँग जोड्ने गरेर ल्याइने छ, मुलुकको विकासका लागि युवालाई राष्ट्रिय उत्पादनसँग जोडिने छ।' उनले कोरोना भाइरस (कोभिड१९)का कारणले युवालाई स्वरोजगार बनाउने काम सूचारु हुन नसकेको भन्दै कोभिड१९ को सामान्य अवस्था आउने बित्तिकै युवाका क्षेत्रमा काम हुने धारणा राखे। उनले कोभिड१९ को कारणले विश्वभर रोजगार गुमाएका युवा नेपाल फर्किएकाले ति युवालाई स्वरोजगार बनाउने चुनौति रहेको बताए। कार्यक्रममा राष्ट्रिय युवा परिषद्का उपाध्यक्ष माधव ढुंगेलले एकिकृतरुपमा समन्वय गरेर युवालाई स्वरोजगार बनाउने कार्यक्रम सञ्चालन गर्नुपर्ने बताए। उनले युवालाई तालीम तथा ऋण प्रवाह गरेर मुलुकमा नै स्वरोजगार बनाइने बताए। उनले युवाका क्षेत्रमा काम गर्ने सरकारी निकाय एकै मातहत भए परिमाण निकाल्न सजिलो हुने धारणा राखे। ढुंगेलले सरकारले घोषणा गरेका युवालाई स्वरोजगार बनाउने कार्यलाई प्रभावकारी कार्यन्वयनका लागि परिषद्ले दबाव दिने प्रतिवद्धता जनाए। गरिबी निवारण कोषका उपाध्यक्ष निर्मल भट्टराईले यस आर्थिक वर्षमा एक लाख ५० हजार युवालाई स्वरोजगार बनाइने स्पष्ट पारे। यसका लागि कोषले १९ अर्ब रुपैयाँ बजेट विनियोजन गरेको उनले जानकारी दिए। उनले एकिकृतरुपमा स्वरोजगार बनाउने कार्यक्रम गर्न सके प्रभावकारीरुपमा हुने धारणा राखे। प्राविधिक शिक्षा तथा व्यवसायिक तालिम परिषद् (सिटीइभिटी)का उपाध्यक्ष खगेन्द्र अधिकारीले युवालाई तालिम दिएर परिषद्ले स्वरोजगार बनाउने गरेको बताए। उनले यसवर्ष २३ हजार युवालाई तालिम दिएर स्वरोजगार बनाउने उल्लेख गरे। नेपाल बचत तथा ऋण केन्द्रीय सहकारी सङ्घ (नेस्फुन)का अध्यक्ष परितोष पौडेलले स्वरोजगार हुन चाहने युवालाई आफूहरुले ऋण प्रवाह गरिरहेको बताए। उनले ३५ हजार युवालाई प्रत्यक्ष रुपमा नेस्फुनले ऋण प्रवाह गरिरहेको जानकारी दिए। युवा तथा साना स्वरोजगार कोषका उपाध्यक्ष डा कल्याण रोकाले कृषि क्षेत्रलाई प्राथमिकता दिएर कोषले ऋण उपलब्ध गराउने बताए। उनले पहिले सहकारीमार्फत युवालाई ऋण प्रवाह गरेपनि अब अन्य किसिमले ऋण प्रवाह गरिने बताए। उनले स्वरोजगारमार्फत अन्यलाई रोजगार बनाउन सक्ने जो सुकैलाई पनि ऋण प्रवाह गर्न सहयोग गर्ने जनाए। यस वर्ष कोषले १२ हजार युवालाई स्वरोजगार बनाउने उनले जानकारी दिए। रासस"
तुलसीपुरमा योजना क्यालेन्डर अनुसार काम,"दाङ : तुलसीपुर उपमहानगरपालिकाले मातहतका शाखाहरुको कार्य सम्पादन प्रभावकारी बनाउन नयाँ नीति अबलम्बन गर्न थालेको छ। नगरका शाखा, महाशाखालाई प्रभावकारी बनाउन र योजनाललाई समयगत रुपमा सम्पन्न गर्न कार्य सम्पादन नीति अबलम्बन गर्न थालिएको हो। योजना शाखाले फागुन मसान्तभित्र नगरका सम्पूर्ण योजनाहरुको सम्झौता हुनेगरी काम अगाडि बढाएको छ। बैशाख मसान्तसम्ममा योजना सम्पन्न र जेठ १५ सम्ममा सम्पूर्ण भुत्तानी गर्ने गरी योजना क्यालेन्डर निर्माण गरेर काम थालिएको छ। क्यालेन्डरमा सबै शाखाका योजना तथा कार्यक्रमहरु फागुन मसान्तसम्म सम्झौता मिति, चैत्र र वैशाख योजनाको कार्यान्वयन, जेठमा भुक्तानीको समय सिमा तोकिएको छ। क्यालेन्डर अनुसार शाखा र वडाले गरेका कामको मुल्यांकन र अनुगमनमा सहजता हुने देखिन्छ। उपमहानगरपालिकामा रहेका २९ वटा महाशाखाशाखा र १९ वटै वडाहरुले यस्तो क्यालेन्डर बनाएका हुन्। कुन ढंगले योजना अगाडि बढाउने भन्ने कुराको यसले स्पष्ट मार्गनिर्देशसमेत गरेको नगरप्रमुख घनश्याम पाण्डेले बताए। शाखालाई गतिशील र जिम्मेवार बनाउनका लागि क्यालेन्डरले महत्वपूर्ण भुमिका खेल्ने उनको बुझाइ छ। हामीकहाँ वर्षान्तमा कामलाई जसरी पनि पुरा गर्ने प्रवृत्ति छ।उनले भने, यसले केही सुधार ल्याउनेछ। जेठ १५ सम्ममा अन्तिम भुक्तानी दिने हाम्रो योजना रहेको छ। योजना शाखा प्रमुख टेकबहादुर खड्काले भने,यो नीतिलाई कार्यान्वयनमा लिएर कार्य सम्पादन प्रभावकारी बनाउँदै छौँ। अघिल्लो वर्ष असार १५ सम्म पनि योजना सम्झौता गर्न व्यस्त हुनु परेको अनुभवले यस वर्ष नीतिनै बनाएर काम गर्न लागेको खड्काको भनाई छ। हामीसँग काम र योजना मात्रै थियो, समय तालिका थिएन त्यो भएर पनि काम गर्न सहज भएन उनले भने, गत आर्थिक वर्षमा समय अभावले महत्वपूर्ण योजना छुटेका समेत छन्। शाखाले टेण्डरमा जाने योजनाहरुको सूचना पौष मसान्तसम्म प्रकाशिन गरिसक्ने गरी काम अगाडि बढाएको छ। कानुन तथा न्यायिक मामिला शाखाले असोज महिनाभित्रका कानुन लाइब्रेरी बनाउने योजना बनाएको छ। 'न्यायालय सरहको काम गर्नुपर्दछ, कानुनहरुको संकलन त गर्नै पर्यो नि शाखा अधिकृत आँचल बगालले भनिन्। अघिल्लो वर्षको बजेटमा यस्तो व्यवस्था गरेको भएपनि लाइब्रेरी बन्न सकेको थिएन। कुन समयमा के गर्ने भन्ने योजना नहुँदा केही कार्यक्रम छुटेको उनको अनुभव छ। बँगालेले भनिन्, 'योजना क्यालेन्डर बनाएपछि यो वर्ष काम गर्न सहज छ।' म्याद तामेलदारलाई परिचालनका लागि असोज महिनाभित्र तालिम दिने योजनासमेत उनको शाखाको रहेको छ। योजनाको प्रभावकारी कार्यान्वयनका लागि आर्थिक वर्ष २०७७७८ मा तुलसीपुर उपमहानगरपालिकाले योजना क्यालेन्डर वनाएको छ। कुन काम कुन समयमा गर्दा प्रभावकारी हुन्छ भन्ने वैज्ञानिक आधारमा यस्तो क्यालेन्डर बनाइएको नगर प्रमुख घनश्याम पाण्डेले जानकारी दिए। योजनाको महत्व र आवश्यकताका आधारमा क्यालेन्डर बनाइएको हो उनले भने। नीति तथा कार्यक्रममा समावेश भएका सबै कुराहरु सम्पन्न गर्नका लागि क्यालेन्डरले सघाउँ पुर्याउने उनको विश्वास छ। यो वर्ष कार्यप्रगति शतप्रतिशतमा लैजाने हाम्रो लक्ष्य रहेको उनले बताए। यो विषयमा उपमहानगरपालिकाले सबै वडा र शाखाहरुसँग छलफल गरेर करार सम्झौता समेत गरिसकेको बताएको छ।"
शिक्षकमाथि छात्रा बलात्कारको आरोप,"बैतडी : बैतडीमा एक शिक्षकमाथि आफ्नै विद्यालयकी छात्रा बलात्कार गरेको आरोप लागेको छ । बलात्कृत किशोरी अर्कै ठाउँमा भागेर बिहे गरेको ६ महिनामै छोरी जन्मिएपछि यो कुरा बाहिर आएको हो। सिगास गाउँपालिका ८ को जनचेतना आधारभूत विद्यालयमा अध्ययनरत कक्षा ८ की १७ वर्षीया छात्रालाई सोही विद्यालयका शिक्षक खडक बोहरा, केशव बोहरा र स्थानीय रामबहादुर बोहरामाथि बलत्कारको आरोप लागेको हो । केशव बोहरा अहिले विद्यालय छोडेर गाउँपालिकामा कार्यरत रहेको बुझिएको छ । तीनैजनाले ती किशोरीलाई पटकपटक बलात्कार गरेकाले भागेर बिहे गर्न बाध्य बनाएको किशोरीका आफन्तले आरोप लगाएका छन् । ६ महिनामै छोरी जन्मिएपछि किशोरीलाई घरका मानिसले सोधपुछ गर्दा आफूलाई ती व्यक्तिहरुले बलात्कार गरेको किशोरीले आफन्तलाई बताएकी छिन्। जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले पीडित किशोरीलाई जिल्ला सदरमुकाममा ल्याउने तयारी भएको र किशोरीसँगको बयानपछि मात्रै घटनाका बारेमा थाहा हुने बताए । उनले भने, 'यो कुरा बाहिर आइसकेपछि हामीले यो घटनालाई सुक्ष्मरुपमा अध्ययन गरिरहेका छौं । किशोरीको सुरक्षाका लागि पनि जिल्लामा ल्याउने तयारी गरेमा छौं । संलग्न भनिएका मान्छेहरुको पनि खोजी भइरहेको छ।' किशोरीलाई ललाइफकाइ गरेर करणी भएको हुनसक्ने भन्दै कानुनअनुसार कारवाही हुने प्रहरी नायव उपरीक्षक अधिकारीले बताए । मुलुकी अपराध संहिता २०७४ को परिच्छेद १८ मा १८ वर्षभन्दा कम उमेरका महिलालाई ललाइ फकाइ वा महिलाको मञ्जुरी लिएर करणी गरेमा समेत कानुनी कारवाही उल्लेख छ । कानुन अनुसार त्यस्तो कार्यमा संलग्न व्यक्तिलाई सोह्र वर्ष वा सोह्र वर्षभन्दा बढी अठार वर्षभन्दा कम उमेरकी महिलामाथि करणी गरेमा दश वर्षदेखि बाह्र वर्षसम्म कैद सजाय हुने उल्लेख छ।"
कोरोनाले कपिलवस्तुमा पत्रकारको मृत्यु,"कपिलवस्तु : कपिलवस्तु : कोरोना संक्रमणका कारण एक पत्रकारको मृत्यु भएको छ। मृत्यु हुनेमा कपिलवस्तु नगरपालिकावडा  १ का ६२ वर्षीय एक पुरुषको मृत्यु भएको स्वास्थ्य कार्यालयले जनाएको छ। मधुमेह, उच्च रक्तचाप र मृगौला रोगको उपचार गराई औषधी खाईरहेका पत्रकारको आज दिउँसो कपिलवस्तु अस्पतालमा मृत्यु भएको हो। मृत्युपछि आएको स्वाब परीक्षणको रिर्पोट अनुसार उनमा कोरोना संक्रमण देखिएको स्वास्थ्य कार्यालयले जनाएको छ। कपिलवस्तु जिल्लामा रहेर उनले टेलिभिजन क्षेत्रमा दुई दशकबढी समयदेखि निरन्तर रुपमा पत्रकारिता गरिरहेका थिए।"
करेन्ट लागेर चालकको मृत्यु,नुवाकोट : रसुवामा करेन्ट लागेर सोमबार एक चालकको मृत्यु भएको छ। स्काभेटरलाई विद्युत् तारले छोएपछि करेन्ट लागेर उत्तरगया गाउँपालिका ५ लहरेपौवाका २५ वर्षीय दिनेश श्रेष्ठको मृत्यु भएको जिल्ला प्रहरी कार्यालय रसुवाका प्रहरी नायव उपरीक्षक इन्द्रप्रसाद सुवेदीले जानकारी दिए। पासाङल्हामु सडक मार्गमा रहेको गोसाईकुण्ड गाउँपालिका६ खोपाङभिरस्थित धुन्चेबाट स्याफ्रूवेशीतर्फ जाँदै गरेको ना ६ ख ६४७५ नम्बरको टेलरमा स्काभेटर राखि लैजाने क्रममा बिजुली पोलको तारमा छुन जाँदा करेन्ट लागेर मृत्यु भएको उनले बताए। उपचारका लागि श्रेष्ठलाई रसुवा अस्पताल धुन्चे पुर्याउँदा चिकित्सकले मृत घोषित गरेको थिए। प्रहरीले घटनाको अनुसन्धान भइरहेको जनाएको छ।
"अब त अति भयो, व्यवसाय खोलौं : नाडा","काठमाडौं : अटोमोबाइल्स एशोसिएशन अफ नेपाल (नाडा) ले स्वास्थ्य उपकरणको प्रयोग गर्दै व्यवसाय सञ्चालनको वातावरण बनाउन आग्रह गरेको छ। नाडाले सरकारसँग कोरोना सङ्क्रमणबाट बच्न सुरक्षात्मक उपायको कडाइका साथ पालन गराउँदै उद्योग व्यवसाय सञ्चालन गर्न प्रेस विज्ञप्तिमार्फत आग्रह गरेको हो। जनता स्वयं आफ्नो दुःख पीडा र अभावका कारण बाध्य भई सडकमा आउने सम्भावना बढी भएको छ, यस्तो विकट स्थिति आउनुअघि नै सरकारले हाल जारी गरिएको निषेधाज्ञाबारे पुनर्विचार गर्न अनुरोध गरिएको हो विज्ञप्तिमा भनिएको छ, लकडाउनका कारण देशको अर्थतन्त्रलाई धराशायी बनाउने मात्र नभई बेरोजगारीको भयावह समस्यासमेत उत्पन्न भएको छ। नाडाका अध्यक्ष कृष्णप्रसाद दुलालले बेरोजगारीको समस्या सरकारले सम्बोधन गर्न नसकेको जनाउँदै निषेधाज्ञाको अवधि थपिँदै जाँदा अरु भयावह हुने अवस्था सिर्जना हुन सक्ने चेतावनी दिए। 'बन्दाबन्दीको समयमा अटोमोबाइल व्यवसायीहरु ठूलो मारमा परेका छन्। आफ्नो उद्योग व्यवसायबाट नै वञ्चित हुनुपर्ने अवस्था सिर्जना भएको छ' विज्ञप्तिमा भनिएको छ, 'अब अति भयो, समयलाई बुझेर संसारलाई नियालौं र अब काम गरौं।'"
राष्ट्रकविको सम्झनामा सामूहिक रचना वाचन,"न्यूयोर्क : राष्ट्रकवि माधव घिमिरेको सम्झनामा अमेरिकाको न्यूयोर्कमा सामूहिक नेपाली रचना वाचन भएको छ। तारा किसन फाउन्डेसनले आइतबार न्यूयोर्कको फरेस्ट पार्कमा कार्यक्रम गरेको हो। न्यूयोर्क, न्यूजर्सी र बोस्टन, म्यासाच्युसेट्सका नेपाली साहित्यानुरागीले गीत, गजल, मुक्तक र कविता वाचन गरेका थिए। मणि बाङ्देलले काव्यात्मक शैलीमा कार्यक्रम चलाए भने फाउन्डेसनका संस्थापक तारा धामी र किसन धामीले कोरोना महामारीबीच विदेशमा रहेका नेपालीले राष्ट्रकविलाई फरक ढंगबाट स्मरण गरे। कार्यक्रममा ४७ जनाभन्दा बढी सहभागीले रचना वाचन गरेको फाउन्डेसकी अध्यक्ष तारा धामीले जानकारी दिइन्।"
नेप्से दोहोरो अङ्कले घट्यो,"काठमाडौं : धितोपत्र बजारमा शेयर कारेबार मापक नेप्से परिसूचक आज पनि दोहोरो अङ्कले घटेको छ। अघिल्लो साता लगातार उकालो लागेको बजारमा कारोबार मापक नेप्से यस साता भने लगातार ओरालो लागिरहेको छ। नेपाल स्टक एक्सचेञ्जका अनुसार आज नेप्से १२१७ बिन्दुले घटेर एक हजार ४८७८१ मा पुगेको छ। यस्तै सेन्सेटिभ परिसूचक ३५५ ले घटेर २९८६४ मा पुगेको छ। कूल १९२ कम्पनीको ५५ लाख ९५ हजार ५५१ कित्ता शेयर रु दुई अर्ब १६ करोड ४९ लाख ३० हजार २१४ मूल्यमा खरिद बिक्री भए। आज कारोबार भएका कूल १२ उपसमूहमध्ये आज चार उपसमूहको शेयर उकालो लाग्दा आठ उपसमूहको शेयर भने ओरोलो लागेको छ। व्यापार २२९६, वित्त ०३, अन्य ३७९ र लघुवित्त ११५ बिन्दुले बढेको छ। यस्तै बैंकिङ १७३६, होटल २५६, विकास बैंक १५५८, जलविद्युत् ३५३, निर्जीवन बीमा ४६७६, उत्पादन १७६८, जीवन बीमा ९२५४ र सामूहिक लगानी कोष ००५ बिन्दुले घटेको छ। कारोबारमा आधारमा आज पनि नेपाल पुनरबीमा कम्पनी शीर्ष स्थानमा रहेको छ। सो कम्पनीको रु २८ करोड ४० लाख ३७ हजार ६९ बराबरको कारोबार भई शीर्ष स्थानमा रह्यो। यस्तै नागरिक लगानी कोष रु १५ करोड ६३ लाख तीन हजार ५६९, नेको इन्स्योरेन्स रु नौ करोड तीन लाख १९ हजार ९२७, एनएमबी बैंकको संस्थापक शेयर रु आठ करोड ८२ लाख चार हजार ८८०, नेपाल लाइफ इन्स्योरेन्स कम्प्नी रु आठ करोड २४ लाख ९५ हजार ६४ र शिवम् सिमेन्ट रु सात करोड ५४ लाख ९४ हजार ८२५ बराबरको कारोबार भई शीर्ष स्थानमा रहे। यस्तै, उन्नती सहकार्य लघुवित्त ९९१, यूनिभर्सल पावर कम्पनी ९८७, जोशी हाइड्रोपावर ८८६, नागरिक लगानी कोष ७९४ र आशा लघुवित्त वित्तीय संस्थाका लगानीकर्ताले ७३३ प्रतिशतले कमाए। त्यस्तै, एनआरएन इन्फ्रास्टकचर ९९२, घलेम्दी हाइडङो ६८५, हिमालयन पावर पार्टनर ५८८, अरुण काबेली पावर ५०८ र एआइबिएल प्रगति फण्डका लगानीकर्ताले ३८५ प्रतिशतले गुमाए। रासस"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या ४६ हजार २५७ पुगेको छ। २८९ जनाले कोरोनाकै कारण ज्यान गुमाइसकेका छन्। लाइभ
प्रदेश १ मा अहिलेसम्मकै धेरै संक्रमित,"विराटनगर : प्रदेश १ मा पछिल्लो २४ घण्टामा अहिलेसम्मकै धेरै एक सय ५५ जना कोरोना भाइरसका संक्रमित थपिएका छन्। यसअघि दैनिक थपिने संक्रमितभन्दा यो संख्या अहिलेसम्मकै उच्च हो। यसअघि गत शुक्रबार एकै दिन एक सय ४५ जनामा संक्रमण पुष्टि भएको थियो। सोमबार नयाँ थपिएका संक्रमितमा मोरङका ६७, सुनसरीका ६६, झापाका १५, पाँचथरका छ र उदयपुरका एक जना रहेका छन्। सामाजिक विकास मन्त्रालयका अनुसार कोरोनाले सबैभन्दा बढी प्रभावित प्रदेश राजधानी विराटनगर महानगरपालिकामा सोमबार ५१ जनामा संक्रमण देखिएको छ। संक्रमण पुष्टि भएकामध्ये २० महिला र ३१ पुरुष रहेका छन्। विराटनगर बाहेक मोरङको रतुवामाईमा पाँच पुरुष, बेलबारीमा पाँच पुरुष, जहदामा एक महिला, दुई पुरुष र धनपालथानमा तीन पुरुषमा संक्रमण पुष्टि भएको छ। सुनसरीको इनरुवामा २४ महिला, १८ पुरुष, इटहरीमा पाँच महिला, १० पुरुष, धरानमा चार पुरुष, दुहवीमा दुई पुरुष, रामधुनीमा एक पुरुष, गढीमा एक महिला, एक पुरुष, झापाको कनकाइमा सात महिला, छ पुरुष, बिर्तामोड र बाह्रदशीमा एकएक पुरुष, पाँचथरको फिदिममा छ पुरुष र उदपुरको बेलकामा एक पुरुषको रिपोर्ट पोजिटिभ आएको मन्त्रालयले जनाएको छ। प्रदेश १ मा कोरोना संक्रमितको संख्या हालसम्म चार हजार एक सय ७७ पुगेको छ। प्रदेश १ मा पछिल्लो २४ घण्टामा थप दुई जनाको मृत्यु भएको छ। मोरङको विराटनगर र बूढीगंगाका कोरोना संक्रमित एकएक पुरुषको मृत्यु भएको हो। सोमबारसम्म प्रदेश १ मा मृत्यु हुनेको संख्या ४३ पुगेको छ। प्रदेश १ मा सोमबार ५२ जना डिस्चार्ज भएका छन्। सुनसरी बराहक्षेत्रको रमानन्द आचार्य सेवा पीठ आइसोलेसन चतराबाट ३१, बीजेनरल अस्पताल आइसोलेसन हरिनगरबाट १०, विराट मेडिकल कलेज आइसोलेसनबाट पाँच, कालिसदन आइसोलेसन विराटनगरबाट चार र मारवाडी सेवा सदन आइसोलेसनबाट एक जना डिस्चार्ज भएका छन्। प्रदेश १ मा डिस्चार्ज हुनेको संख्या एक हजार आठ सय ९६ पुगेको सामाजिक विकास मन्त्रालयले जनाएको छ।"
कोरोनाले जनकपुरमा ग्यास व्यवसायीको मृत्यु,जनकपुरधाम : सिरहाका कोरोना संक्रमितको धनुषामा मृत्यु भएको छ । जनकपुरधामस्थित प्रादेशिक अस्पतालको आइसोलेशनमा भर्ना भएका कोरोना संक्रमितको पुरुषको मृत्यु भएको छ । मृत्यु हुनेमा सिरहाको मिर्चैया नगरपालिका ५ का ६२ वर्षीय पुरुष रहेका छन् । मधुमेह र उच्च रक्तचापका बिरामी रहेका उक्त पुरुषलाई चारपाँच दिनदेखि ज्वरोसहित टाउको दुखाईको समस्याबाट पीडित थिए । पहिला घरमै चिकित्सकको परामर्शमा उपचार गर्दा निको नभएपछि शनिबार सिरहा कर्जन्हास्थित फूलकुमारी महतो मेमोरियल अस्पताल कर्जन्हा पुगेका थिए । कर्जन्हामा पीसीआर परीक्षणका लागि स्वाब लिएर प्रयोगशाला पठाउँदा रिपोर्ट कोरोना पोजिटिभ आएको थियो । ईलाका प्रहरी कार्यालय मिर्चैयामा ग्यास लगायत अन्य जेनरल स्टोर्सका सरसामानहरु राखेर व्यापारव्यवसाय सञ्चालन गर्दै आएका थिए । संक्रमित उपचारको क्रममा आइतबार राति ११ बजे मृत्यु भएको अस्पतालले जनाएको छ ।
"कर्मचारी प्रशासनको प्रभावकारी परिचालनबाट मात्र समृद्ध नेपाल, सुखी नेपालीको राष्ट्रिय आकांक्षा पूरा गर्न सकिने","वाग्मती : वाग्मती प्रदेशका मुख्यमन्त्री डोरमणि पौडेलले कर्मचारी प्रशासनको प्रभावकारी परिचालनबाट मात्र समृद्ध नेपाल, सुखी नेपाली को राष्ट्रिय आकांक्षा पूरा गर्न सकिने बताएका छन्। सत्रौँ निजामती सेवा दिवसको अवसरमा आज शुभकामना सन्देश दिँदै मुख्यमन्त्री पौडेलले अनुशासन, आचरणमा स्वच्छता एवं पारदर्शीता, व्यवहारमा सहजता, जिम्मेवारीप्रतिको जवाफदेहीता, कार्यसम्पादनमा सरलतासहितको निजामती सेवाले नै सङ्घीय लोकतान्त्रिक गणतन्त्रको मर्म र भावनालाई बोध गराउन सक्ने उल्लेख गरेका छन्। मुख्यमन्त्री पौडेलले सन्देशमार्फत स्थायी सरकारको रुपमा लिइने कर्मचारी संयन्त्रले विभिन्न कालखण्डमा आइपरेको विषम परिस्थितिमा समेत सेवा प्रवाहमार्फत राज्यको उपस्थितिलाई जनताको बीचमा स्थापित गर्न महत्वपूर्ण भूमिका निर्वाह गर्दै आएको सर्वविदितै रहेको बताएका छन्। देशका परिवर्तनकारी आन्दोलनमा समेत निजामती कर्मचारिले अनेकौ चुनौतीको सामना गर्दै प्रत्यक्ष अप्रत्यक्षरुपमा योगदान पुर्याउँदै आएको सन्देशमा मुख्यमन्त्री पौडेलले उल्लेख गरेका छन्। निजामती कर्मचारीको क्षमता अभिवृद्धि, वैज्ञानिक एवं व्यवस्थित मूल्याङ्कन पद्दति, सुशासनलगायतका पक्ष मध्यनजर गर्दै कर्मचारी प्रशासनको प्रभावकारी परिचालनबाट मात्र सुखी नेपाली, समृद्ध नेपालको राष्ट्रिय आकांक्षा पूरा गर्न सकिन्छ' पौडेलले भने। रासस"
६ महिनामा ७ हजार ३ सय ९३ जनाको कोरोना परीक्षण,"अछाम : ६ महिनाको अवधिमा अछाममा ७ हजार भन्दा बढीको कोरोना परीक्षण गरिएको छ । स्वास्थ्य कार्यालय अछामका अनुसार ६ महिनाको अवधिमा ७ हजार ३ सय ९३ जनाको स्वाब परीक्षण गरिएको हो । जस्मा ६ हजार ३ सय ६१ जनाको रिर्पोट नेगेटिभ आएको छ भने ९ सय १२ जनामा संक्रमण देखिएको छ । ७९ जनाको रिर्पोट आउन बाँकी रहेको स्वास्थ्य कार्यालय अछामले जनाएको छ । चैत महिना यता जिल्लामा १५ हजार भन्दा बढी भित्रिएका छन् । जिल्लामा १५ हजार ४ सय ५० भित्रिएका स्वास्थ्य कार्यालय अछामका सूचना अधिकारी देव जोशीले जानकारी दिए । अछामका दश स्थानीय तहमध्ये सबै भन्दा बढी मेल्लेख गाउँपालिकामा २ हजार १ सय ११ जना भारत तथा जिल्ला बाहिरबाट भित्रिएका छन् भने सबैभन्दा कम कमलबजार नगरपालिकामा १ हजार १ सय ३९ जना भित्रिएका छन् । त्यसैगरी साँफेबगर नगरपालिका २ हजार ५९,रामारोशन गाउँपालिकामा १ हजार ४ सय ४१,मंगलसेन नगरपलिकामा १ हजार ६ सय १९,बान्नीगढी जयगढ गाउँपालिमा १ हजार ३ सय ४३, पञ्चदेवल बिनायक नगरपालिकामा १ हजार ४९, ढकारी गाउँपालिकामा २ हजार ९५ र चौरपाटी गाउँपालिकामा १ हजार ३ सय ९१ जना भित्रिएको स्वास्थ्य कार्यालय अछामसँग तथ्यांक रहेको छ।"
वीरगन्जमा थप एक संक्रमितको मृत्यु,"वीरगन्ज : वीरगन्जमा सोमबार थप एक संक्रमितको उपचारका क्रममा मृत्यु भएको छ । वीरगन्ज महानगरपालिका ३० लालपर्साका ५४ वर्षीय संक्रमित पुरुषको सोमबार दिउँसो मृत्यु भएको हो । वीरगन्जको गण्डक बहुअरीस्थित वीरगन्ज हेल्थ केयर अस्थायी कोभिड अस्पतालमा सोमबार दिउँसो ती पुरुषको मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए । मधुमेह, उच्च रक्तचाप, दम र मृगौला रोगबाट ग्रसित ती पुरुषलाई उपचारका लागि सुरुमा नारायणी अस्पतालमा भर्ना गरिएको थियो । त्यहाँ उपचारका क्रममै उनीमा कोरोना संक्रमण पुष्टि भएपछि भदौ १५ गते नारायणी अस्पतालले वीरगन्ज हेल्थकेय अस्थायी कोभिड अस्पतालमा रिफर गरेको थियो । कोभिड अस्पतालको आइसीयुमा भर्ना गरिएका उनको ३ पटक मृगौलाको डायलायसिस पनि गरिएको थियो । निमोनियाले समेत ग्रसीत ती पुरुषको आइसियुमा उपचारकै क्रममा सोमबार दिउँसो १ बजे मृत्यु भएको डाक्टर चौरसीयाले जानकारी दिए । यसअघि आइतबार पनि वीरगन्जको नारायणी अस्पतालमा सर्लाहीका एक संक्रमित पुरुषको मृत्यु भएको थियो । प्लाज्मा थेरापी विधिबाट उपचार गरिएका सर्लाहीको चकरघट्टा गाउँपालिका ३ सुन्दरपुरका ३५ वर्षीय पुरुषको आइतबार बिहान मृत्यु भएको थियो । वीरगन्जमा कोरोनाका कारण मृत्यु हुनेको संख्या ५९ पुगेको छ । साउन यतामा मात्रै ५५ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका ५९ मध्ये २ बेवारिसे पुरुषसहित पर्साका ४२ जना, बाराका १२ जना, रौतहटका ४ जना र सर्लाहीका १ जना रहेका छन् ।"
कोरोनाबाट थप ११ को मृत्यु : मृतकको संख्या ३०० पुग्यो,काठमाडौं : पछिल्लो २४ घण्टामा कोरोनाबाट थप ११ जनाको मृत्यु भएको छ। योसँगै मृतकको संख्या ३०० पुगेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। आइतबार मात्रै ९ जनाको कोरोनाबाट मृत्यु थियो। पछिल्लो २४ घण्टामा मात्रै ९७९ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४७ हजार २३६ पुगेको छ। सोमबार संक्रमितमा हुनेमा महिला र पुरुष छन्। आइतबार मात्रै २९० महिला र ६९० पुरुष गरी ९८० जनामा संक्रमण देखिएको थियो। १६ हजार २५९ कोरोनाका सक्रिय संक्रमित छन्। यस्तै मन्त्रालयका अनुसार ९ हजार ७९ जना आइसोलेसनमा रहेका छन् भने होम आइसोलेसनमा ७ हजार १९० छन्। क्वारेन्टाइनमा ४ हजार ७३९ जना रहेका छन्। मन्त्रालयका अनुसार पछिल्लो २४ घन्टामा ९ हजार २१८ नमूनाको पीसीआर परीक्षण भएको छ। पछिल्लो २४ घण्टामा १ हजार ७३६ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३० हजार ६७७ छ। यो ६५ प्रतिशत हो। यस्तै मन्त्रालयका अनुसार १७१ जनाको आइसीयूमा उपचार भइरहेको छ भने २० भेन्टिलेटरमा छन्।
राष्ट्रपतिको सञ्चार सल्लाहकारमा टिका ढकाल नियुक्त,"काठमाडौं : सीमा तथा अन्तराष्ट्रिय सम्बन्धका जानकार टिका ढकाललाई राष्ट्रपति विद्यादेवी भण्डारीको विज्ञ सल्लाहकारमा नियुक्त गरिएको छ। उनलाई राज्यमन्त्रीस्तरको सेवा सुविधासहित भदौ १ गतेबाट लागू हुने गरी विज्ञ सल्लाहकारमा नियुक्त गरिएको हो। सूचना तथा संचारसहित तोकिएको जिम्मेवारी पूरा गर्ने गरी उनलाई नियुक्त गरिएको राष्ट्रपति कार्यालयले जनाएको छ। विज्ञ समूह हेरफेर गर्ने क्रममा पाँचथरका ढकालको नियुक्ति गरिएको हो। विभिन्न अन्तर्राष्ट्रिय संस्थामा काम गरेका ढकालले अमेरिकामा द्धन्द्ध व्यवस्थापनमा स्नातकोत्तर तथा त्रिभुवन विश्वविद्यालयबाट अंग्रेजी र राजनीति शास्त्रमा समेत स्नातकोत्तर गरेका छन्। उनी सीमा, अन्तराष्ट्रिय सम्बन्धलगायत समसामयिक विषयमा लेख, रचना नियमित रुपमा लेख्दै आएका छन्। यस अगाडि सूचना तथा सञ्चार विज्ञ सल्लाहकार माधव शर्मासहित सुरक्षा सल्लाहकार नेत्र थापा र विज्ञ सल्लाहकार सुशील प्याकुरेलले राजीनामा दिएका थिए। सचिवालयमा कार्यरत दीपा शर्माले पनि बिदा लिएकी छन्। अहिले लालबाबु राउत र लक्ष्मी कार्कीले विज्ञ सल्लाहकारको रुपमा काम गर्दै आएका छन्। राष्ट्रपतिको विज्ञ सल्लाहकार ढकालसहित अब तीन सदस्य पुगेको छ।"
उपत्यकामा थप ३२६ जनामा कोरोना पुष्टि,"काठमाडौं : पछिल्लो २४ घण्टामा काठमाडौं उपत्यकामा थप ३२६ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ३२६ जनामा कोरोना पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार काठमाडौंका २९३ जना, भक्तपुरका १३ जना र ललितपुरका २० जनामा कोरोना भाइरस संक्रमण पुष्टि भएको छ। आइतबार उपत्यकामा ३५४ जनामा कोरोना पुष्टि भएको थियो। काठमाडौंका २९०, भक्तपुरका ३२ र ललितपुरका ३२ जनामा कोरोना भाइरस संक्रमण पुष्टि भएको मन्त्रालयका प्रवक्ता डा जागेश्वर गौतमले जानकारी दिएका थिए।"
बेपत्ता भएको चार दिनपछि बालकको शव भेटियो,रुकुम : रुकुम पश्चिमको बाँफिकोट गाउँपालिकामा बेपत्ता भएको चार दिनपछि बालकको शव फेला परेको छ। गाउँपालिका६ मग्माका लालबहादुर कुसारीका १० वर्षीय छोरा खिमबहादुर कुसारीको सोमबार स्थानीय रेरे खोलामा शव फेला परेको प्रहरीले जानकारी दिएको छ। उनी भदौ १९ देखि देखि खोलामा बेपत्ता भएका थिए। बाख्रा चराउन जंगल गएका खिमबहादुर रेरे खोलामा बेगर बेपत्ता भएपछि स्थानीय र प्रहरीले खोजी गर्दै आएको थियो। खोजतलास गर्ने क्रममा सोमबार दिउँसो शव फेला परेको जिल्ला प्रहरी कार्यालय रुकुम पश्चिमका डिएसपी ठगबहादुर केसीले जानकारी दिए।
"कर्णालीमा ६० हजारले गुमाए रोजगारी, ८० प्रतिशतको संकटमा","सुर्खेत : सुर्खेतको भेरीगंगा नगरपालिकास्थित मैनतडाका लिलाराम विक हिजोआज तनावमा छन्। पाँच महिना भयो। उनले आम्दानीको बाटो गुमाएको। भारतको गुजरातमा रोजगारी गर्दै परिवारको खर्च टारेका थिए। तर कोरोना कहरपछि उनी गत बैशाखमा गाउँ फर्किए। त्यसयता उनलाई घरखर्च धान्नै हम्मेहम्मे भएको छ। गुजरातमा होटमा काम गर्थेँ, सात जनाको परिवारलाई खर्च टरेकै थियो लिलारामले भने,कोरोनाले घर न घाटको बनायो, भएको जागिर छोडेर गाउँ आएँ। यहाँको खेतीले तीन महिना पनि पुग्दैन, भारत जाउँ भने कोरोनाले बाटो छेक्यो।उनले कमाएको रकम पनि सकिएको भन्दै परिवार भोकै हुने अवस्था आएको दुखेसो पोखे। आफन्तसँग सापटी मागेर गुजरा चलाउनुपर्ने अवस्थामा पुगेको उनको भनाइ छ। जुम्लाको कनकासुन्दरी गाउँपालिका वडा नम्बर ३ का मनवीर बुढा वुटवल र भैरहवातिर व्यापार गरेर गर्थे। झोलामा सामान बोकेर टोलटोलमा बिक्री गर्थे। त्यहीबाटै महिनामा ४० हजारसम्म कमाउँथे। तर कोरोनाको त्रासपछि घुम्न नपाएने भएपछि गत चैतमा नै उनी जुम्ला फर्किए। कमाइकाज नै बन्द भयो उनले भने,व्यापार गर्न जाउँ भने कोरोना छ, घरमा बस्दा छट्पटी मात्र भइरहेको छ। खेती गरेको अन्नले बर्षभरी पुग्दैन, यस्तै अवस्था रहे कसरी छाक टार्ने होला ? दैलेखको आठविस नगरपालिका१ सातलाका डम्मर नेपालीको पीडा पनि उस्तै छ। कोरोना महामारीअघि उनी भारतमा मजदुरी गर्थे। कोरोना महामारीसँगै उनी नेपाल फर्किए। गाउँमा रोजगारी नभएपछि उनलाई घरखर्च कसरी चलाउने भन्ने चिन्ताले सताउन थालेको छ। गाउँमा रोजगारी पाउँदैन, दिन कटाउनै गाह्रो हुन थाल्यो उनले भने, कोरोना कहिले सकिएला र भारत जान पाइएला।उनी कर्णाली प्रदेशका पहिलो कोरोना संक्रमित हुन्। प्रदेश सरकारका अनुसार कोरोना भाइरसको महामारीपछि कर्णालीमा हालसम्म ६० हजारभन्दा बढीले रोजगारी गुमाएका छन्। मजदुरीका लागि कर्णालीबासीको मुख्य गन्तव्य भारत हो। भारतमा मजदुरी गरेर घरखर्च चलाउने अधिकांश परिवार अहिले बेखर्ची भएका छन्। कोरोना त्रासपछि होटल, उद्योगधन्दा र स्कूल बन्द छन्। त्यहाँ कार्यरत अघिकांश मजदुरले हाल रोजगारी गुमाएका छन्। आन्तरिक मामिला तथा कानुन मन्त्रालयका अनुसार सुर्खेतमा मात्र १८ हजारभन्दा बढीले रोजगारी गुमाएका छन्। यस्तै प्रदेशभर ८० प्रतिशत श्रमिकको रोजगारी संकटमा परेको छ। लामो सयमसम्म भएको लकडाउन र कोरोना महामारीका कारण उद्योग व्यवसाय बन्द हुँदा ८० प्रतिशतको रोजगारी संकटमा परेको उद्योग वाणिज्य महासंघ कर्णाली प्रदेशका अध्यक्ष पदमबहादुर शाहीले बताए। व्यवसाय बन्द हुँदा रोजगारदाताले श्रमिकलाई काममा फर्काउन सक्ने अवस्था नरहेको उनको भनाइ छ। यसैबीच कोरोनाका कारण विदेश तथा स्वदेशमा रोजगारी गुमाएका झण्डै डेढलाख नागरिकलाई रोजगारी दिने प्रदेश सरकारले लक्ष्य राखेको छ। कृषिमा मात्रै ५० हजारलाई रोजगारी दिइने भूमि व्यवस्था, कृषि तथा सहकारी मन्त्रालयले जनाएको छ। प्रदेश सरकारकार प्रवत्ता विमला केसीले चालु आर्थिक बर्षमा झण्डै डेढलाख युवालाई रोजगारी दिइने बताइन्। यसका लागि एककरोड मुनि बजेट खर्च हुने विकास निर्माणका योजनाहरु उपभोक्ता समितिबाटै गराउने सरकारको तयारी छ। भोकमारी र रोजगारी प्रदेशका मुख्य प्राथमिकता हुन् प्रवत्ता केसीले भनिन्, कृषि र विकासका क्षेत्रमा एकलाख ५० हजार नागरिकलाई रोजगारी दिन्छौं।"
हाँगाले लागेर बालकको मृत्यु,"विराटनगर : मोरङको धनपालथान गाउँपालिका३ चेका टोलमा रुखको हाँगाले लागेर सोमबार दिउँसो एक नाबालकको मृत्यु भएको छ । रुखको हाँगाले लागेर विजय ऋषिदेवका ६ वर्षीय छोरा बसिकरण ऋषिदेवको दिउँसो १ बजेतिर मृत्यु भएको इलाका प्रहरी कार्यालय रंगेलीका प्रहरी निरीक्षक लेखनाथ दाहालले बताए । उनका अनुसार काका सुनिल ऋषिदेवले जंगलबाट ल्याएको झुनझुना प्रजातिको रुखको हाँगा भुइँमा फ्याक्ने क्रममा उछिट्टिएर बालकको टाउकोमा लागेको थियो । घटनामा गम्भीर घाइते भएपछि उपचारका लागि कार्सियास्थित क्लिनिकमा पुर्याएको केही बेरमै बालकको मृत्यु भएको प्रहरीले जनाएको छ । ' आँगनमा बालक खेलिरहेका थिए । त्यस क्रममा काकाले सुकेको हाँगा लिएर जंगलबाट आइपुगे, 'दाहालले भने, 'राख्नुअघि बालकलाई आँगनबाट हटाएका पनि रहेछन् तर खेल्ने क्रममा भुइँमा बजारिएको हाँगाले लागेर घाइते भएका बालकको मृत्यु भयो ।' प्रहरीले घटनापछि सुनिल फरार रहेकाले खोजी भइरहेको जनाएको छ। शव पोस्टमार्टमका लागि रंगेली अस्पतालमा लगिएको छ ।"
छन्दसाधना पुरस्कार न्यौपानेलाई,"काठमाडौं : छन्दतरङ्गले २०७६ देखि हरेक वर्ष छन्द कविताका एक विशिष्ट साधकलाई प्रदान गरिँदै आएको छन्दसाधना पुरस्कार२०७७ नेपाली छन्दकविताका अथक साधक महाकाव्यकार चन्द्रप्रसाद न्यौपानेलाई प्रदान गर्ने निर्णय गरेको छ। नेपाली काव्यको इतिहासमा नै शास्त्रीय छन्दका ५५ हजार श्लोकको बृहत्तर महाकाव्य चन्द्रयुगको लेखन र प्रकाशनका साथै १० महाकाव्य, १० खण्डकाव्य, सयौँ फुटकर कविताको प्रकाशन र प्राथमिककालदेखि हालसम्मका समग्र छन्दोबद्ध कृतिको अध्ययन र विश्लेषणका साथै नेपाली भाषामा शास्त्रीय छन्दका सयौँ प्रकारको प्रयोग गरी कविता सिर्जना गरेर नेपाली छन्दकविताको इतिहासमा अतुलनीय योगदान दिएबापत न्यौपानेलाई उक्त पुरस्कार प्रदान गरिएको जनाइएको छ। रु २५ हजार र प्रमाणपत्र रहेको उक्त पुरस्कार वातावरण सहज हुनासाथ प्रदान गरिने संस्थाका संस्थापक तथा संयोजकद्वय रामप्रसाद ज्ञवाली र देवी नेपालले जानकारी दिए। नेपाली छन्दकवितामा स्तरीकरण तथा मानकीकरण अभियानको घोषणासहित ज्ञवाली र नेपालको सिर्जनात्मक सहयात्राले दुई दशक पूरा गरेका अवसरमा २०७५ भदौ २२ गतेदेखि शुरु गरिएको छन्दतरङ्गले आफ्नो दुईवर्षे यात्रा पूरा गरेको छ। हरेक महिनाको तेस्रो शुक्रबार फरक फरक पुस्ताका तीन कविका पाँचपाँच कविता प्रस्तुत गर्दै आएको छ।"
जग्गाको कित्ताकाट खोल्ने सरकारको निर्णय,"काठमाडौं : सरकारले तीन वर्षदेखि रोकिएको कृषि योग्य जग्गाको कित्ताकाट खुला गरेको छ। भूमि व्यवस्था, सहकारी तथा गरिबी निवारण मन्त्रालयले कित्ताकाट खुलाउने निर्णय गरेको हो। भदौ १८ गते मन्त्रिस्तरिय निर्णय गर्दै कित्ता खुलाउने भएको हो। भू उपयोग नियमावली जारी भई भू उपयोग नक्साडाटा तयार गरी स्थानीय तहलाई हस्तान्तरण भएपछि सो का आधारमा हुने गरी हाल भू उपयोग ऐन २०७६ र प्रचलित कानुनको परिधिमा रही जग्गा कित्ताकाट सम्बन्धी व्यवस्था खुला गर्न भूमि व्यवस्थापन तथा अभिलेख विभाग र नापी विभागलाई निर्देशनसमेत दिएको छ। मन्त्रालयले कृषि योग्य जग्गाको खण्डिकरण सम्बन्धि यस अघिका सबै निर्णय बदरसमेत गरेको मन्त्रालयका प्रवक्ता एवं सहसचिव जनकराज जोशीले जानकारी दिए। उनले भने, 'यसअघिका सबै परिपत्र खारेज भएका छन्, अब भू उपयोग ऐन लगायत अन्य प्रचलित कानुन हुने छ।' तर भूउपयोग ऐनमा जग्गाको कित्ताकाट सम्बन्धी कुनै व्यवस्था नै छैन्। नियमावली पनि बनिसकेको छैन्। भूउपयोग ऐनले जग्गाको ९ किसिमको वर्गीकरण गरेको छ। कित्ताकाट रोक्दा अनियमित कार्य बढेको भन्दै अख्तियार दुरुपयोग अनुसन्धान आयोगले समेत कित्ताकाट सम्बन्धि विगतमा भएका गरेका निर्णयमा आवश्यक पुनरावलोकन गरी कित्ता खुला गर्नेतर्फ आवश्यक व्यवस्था गर्न निर्देशन दिएको थियो। कित्ताकाट रोक्का हुँदा पनि अनियमित तरिकाबाट कित्ताकाट भइरहेका थिए। २०७४ असार १६ मा कित्ताकाट रोक्का गर्ने निर्णय भएको थियो। कृषि योग्य जमिन प्लटिङ गरेर खण्डिकरण गर्ने कार्य बढेसँगै कषियोग्य जमिनको कित्ताकाट रोकिएको थियो। त्यसपछि पनि कित्ताकाटका विषयमा मन्त्रालयले विभिन्न निर्णय गरेको छ। कृषि योग्यबाहेकको जग्गाको कित्ताकाट यसअघि नरोकिएका प्रवक्ता जोशीले बताए।"
स्वरुप परिवर्तन गरेर कपिलवस्तुमा निषेधाज्ञा एक साता थप,"कपिलवस्तु : स्थानीय प्रशासनले कोरोना संक्रमण नियन्त्रणका लागि जिल्लामा लगाउँदै आएको निषेधाज्ञालाई थप १ हप्ताका लागि निरन्तरता दिइएको छ । जिल्ला प्रशासन कार्यालय तौलिहवाका प्रमुख जिल्ला अधिकारी दिर्घ नारायण पौडेलको अध्यक्षतामा बसेको सरोकारवालाको बैठकले भदौ ३१ गते राती १२ बजे सम्मका लागि निषेधाज्ञा थप गर्ने निर्णय गरेको हो । यस अघिका निषेधाज्ञाहरुमा पसल व्यवसाय बन्द गर्ने निर्णय भएपनि यस पटक भने बिहान ८ बजे देखि १ बजेसम्म चिया नास्ता तथा रेष्टुरेन्ट र सैलुन एवं व्युटीपार्लर बाहेकका पसल व्यवसाय संचालनका लागि अनुमति दिइएको छ । जिल्लाभित्र सबै प्रकारका सार्वजनिक यात्रुवाहक सवारी साधन, शैक्षिक संस्था, सभा समारोह, अतिआवश्यकबाहेक सरकारी कार्यालयका सेवा सबै निषेधाज्ञा अवधि भर बन्द गर्ने निर्णय गरिएको छ । कोरोना संक्रमण समुदायस्तरमा फैलदै गएको अवस्थामा यसको नियन्त्रणको प्रयासका लागि बाध्य भइ निषेधाज्ञा थप गर्नु परेको प्रमुख जिल्ला अधिकारी दीर्घ नारायण पौडेलले बताए । अत्यावश्यक वस्तुहरु पानी, औषधि, दूधलगायतका वस्तु बिक्री गर्न पसलहरु निर्वाध रुपमा संचालन हुनेछन् । ढुवानीका साधन, पानी तथा दूध ढुवानी साधन, एम्बुलेन्स, दमकल, शव वाहन र राजमार्गमा गुडेका जिल्लामा नरोकिने सवारी साधन भने संचालन हुने छन् । यसैगरी निजी सवारी साधानमा जोरबिजोर नम्बरका आधारमा संचालन हुने छ । उद्योध धन्धा तथा कलकारखाना भने कोरोना संक्रमणबाट बच्न अपनाउनुपर्ने मापदण्डअनुसारका सुरक्षाका उपाय अबलम्बन गरेर संचालन गर्न पाइने जिल्ला प्रशासन कार्यालयले जनाएको छ । तर सो अवधिमा कामदार कर्मचारीका लागि खानपिनलगायतका सुविधाहरु उद्योग परिसर भित्रै व्यवस्थापन गर्नुपर्ने जिल्ला प्रशासन कार्यालयका प्रशासकीय अधिकृत मनोज शैनीले बताए ।"
सुशान्तकी बहिनीविरुद्ध रियाले मुद्दा दायर गरिन्,"नयाँदिल्ली : बलिउड अभिनेत्री रिया चक्रवर्तीले सुशान्त सिंह राजपुतकी बहिनी प्रियंका सिंहविरुद्ध मुद्दा दायर गरेकी छन् । प्रियंका सँगै राम लोहिया अस्पतालका डाक्टर तरुन कुमारसहित अरु केहीमाथि मुम्बइ प्रहरीमा जालसाजीको उजुरी दिएकी हुन् । औषधि खरिदको क्रममा किर्ते गरी जालसाजी गराएको भन्दै रियाले ६ पेज लामो उजुरी मुम्बइ प्रहरीमा दिएकी हुन् । सुशान्त सिंहको मृत्युको घटनालाई लिएर भारतमा ठूलो मुद्दा बनिसकेको छ । खासगरी टेलिभिजनका लागि यो मुद्दा प्रमुख बनेको छ । सोही मुद्दालाई लिएर अधिकांश टिभी च्यानल सुशान्त र रिया गरी दुई खेमामा विभाजित बनेका छन् । कतिपयले त रियालाई दोषी करार गरिसकेका छन् । रियाले भने मिडियाको दबावका कारण रुँदै आत्महत्याको भावना पलाएको प्रतिक्रिया दिएकी थिइन् । रियाले सुशान्तलाई लागुऔषध सेवन गराइ हत्या गरेको आरोप उनीमाथि छ । जुन कुरा अनुसन्धानकै क्रममा हुँदा टेलिभिजनहरुले रियाविरुद्ध व्यक्तिगत गालीगलौजमै उत्रिएका छन् । रिपब्लिक टिभी लगायत च्यानलले त रियालाई अन्तर्वार्तामा ल्याएको भन्दै अन्य च्यानलको विरोध समेत गरे । यतिसम्म कि, बलिउडका प्रभावशाली कलाकार समेत रियाको पक्ष वा विपक्षमा उत्रिन थालेका छन् ।"
ट्राफिक प्रहरी कुटेको अभियोगमा पक्राउ परेका थप चार जनामा कोरोना,"ललितपुर : मच्छिन्द्रनाथको रथ तान्ने क्रममा प्रहरीलाई कुटपिट गरेको अभियोगमा पक्राउ परेका थप चार जनाको कोरोना पोजिटिभ देखिएको छ। महानगरीय प्रहरी परिसर, ललितपुरले सोमबार थप चार जनामा कोरोना पोजिटिभ देखिएको जनाएको छ। आइतबार दुई जनाको रिपोर्ट पोजिटिभ आएको थियो। अन्य ११ जनाको रिपोर्ट आउन बाँकी रहेको परीसरले जनाएको छ। उक्त समूहका तीन जना हिजो रिहा भएका थिए। बिरामी तथा कोरोना संक्रमितलाई आफन्तको जिम्मा लगाएर आइसोलेसनमा पठाइएको जनाएको छ। आरोपितहरु सबैको रिहाई गर्नुपर्ने माग लिएर १९ जाती र ज्यापू समाजका प्रतिनिधि सोमबार जिल्ला प्रशासन कार्यालय पुगेका थिए। पक्राउ परेकालाई 'सार्वजनिक शान्ति विरुद्दको कसुर'मा मुद्दा चलाइएको जानकारी प्रहरीले दिएको छ। सरकारी वकिलको राय लिएर अनुसन्धान अघि बढाइने र त्यसै अनुरुप कारवाही हुने परीसरले जनाएको छ। उनीहरुलाई बाहिरै राखेर अनुसन्धान गर्ने र मुद्दा चलाईसकेपछि कानुन बमोजिम अघि बढाइने भएको हो।"
"२४ घण्टामा ९७९ जनामा कोरोना संक्रमण, संक्रमितको संख्या ४७ हजार नाघ्यो",काठमाडौं : पछिल्लो २४ घण्टामा ९७९ जनामा कोरोना भाइरस (कोभिड१९) संक्रमण पुष्टि भएको छ। संक्रमितको कुल संख्या ४७ हजार २३६ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। मन्त्रालयका अनुसार २४ घण्टामा १ हजार ७ सय ३६ जना डिस्चार्ज भएका छन्। योसँगै कुल डिस्चार्ज हुनेको संख्या ३० हजार ६ सय ७७ पुगेको छ। यो कुल संक्रमितको ६५ प्रतिशत हो। नेपालमा संक्रिय संक्रमितको संख्या १६ हजार २ सय ५९ रहेको छ। हाल ९ हजार ६९ जना संस्थागत आइसोलेसनमा छन्। त्यस्तै ७ हजार १९० जना होम आइसोलेसनमा छन्। हाल ४ हजार ७३९ जना क्वारेन्टाइनमा छन्। २४ घण्टामा कोरोनाले ११ जनाको ज्यान गएको छ। योसँगै नेपालमा कोरोनाले मृत्यु हुनेको संख्या तीन सय पुगेको छ।
चार प्रहरीसहित छ जनामा कोरोना संक्रमण,"फिदिम : पाँचथरमा एकैसाथ ६ जनालाई कोरोना संक्रमण भएको भेटिएको छ । स्वास्थ्य कार्यालय पाँचथरका प्रमुख नारदमणि सुवेदीलेका अनुसार जिल्ला प्रहरी कार्यालयका चारजना प्रहरी, भारतबाट आएका एक मजुर र मुद्धाका लागि प्रहरी कार्यालय आएका इलामका एक व्यक्तिमा संक्रमण देखिएको हो । संक्रमित पाँचजनालाई सदरमुकाम फिदिमममा बनाइएको आइसोलेसनमा राखिएको छ भने इलामका संक्रमितलाई इलाम पठाइएको छ । हालसम्म पाँचथरमा संक्रमितको संख्या २१ पुगेको छ । जसमध्ये १३ जना निको भएर घर फर्किएका छन् । अर्का संक्रमित जिल्ला अस्पतालमा कामका लागि ल्याइएका मजदुर हुन् । उनलाई अस्पतालकै क्वारेन्टाइनमा राखिएको बताइएको छ ।"
इरानसँग मापदण्ड भन्दा १० गुणा बढी युरेनियम !,"तेहरान : इरानले अन्तर्राष्ट्रिय आणविक सम्झौताको मापदण्ड विपरीत १० गुणा बढी युरेनियम संकलन तथा भण्डार गरेको संयुक्त राष्ट्रसंघले जनाएको छ । संयुक्त राष्ट्रसंघको अन्तर्राष्ट्रिय आणविक उर्जा एजेन्सी (आईईए) का अनुसार इरानको भण्डारमा अहिले २१०५ किलो युरेनियम छ । २०१५ को सम्झौत अनुसार त्यतिन्जेल इरानसँग ३०० किलोग्राम युरोनियम थियो । इरानले दुई स्थान नटानज र फोर्डोमा युरोनियम सम्बद्र्धन र उत्पादन गर्ने गरेको बताइन्छ । अझै एक स्थानको आणविक केन्द्र परीक्षण गरिनेछ । अर्को स्थानको नमुना अब लिने तयारीमा रहेको समाचार एजेन्सीले जनाएका छन् । यससँगै इरानले आणविक हतियार बनाउन सक्ला कि नसक्ला भन्ने बहस पनि सुरु भएको छ । विज्ञहरुका अनुसार इरानलाई परमाणु हतियार निर्माण गर्न १,०५० केजी युरेनियम आवश्यकता पर्छ । साथै यसबाट इन्धनको प्रयोग गरी विद्युत शक्ति निर्माण गर्न पनि सकिन्छ । तर अमेरिकाले सम्झौता विपरीत गएको भन्दै इरानमाथि आर्थिक नाकाबन्दी लगाउँदै आएको छ । सोही कारण अमेरिका र इरानी अधिकारीहरुबीच कडा टिप्पणी र विवाद उठ्ने गरेको छ ।"
फिलिपिन्समा शक्तिशाली भूकम्प,मनिला : फिलिपिन्समा आइतबार ६ दशमलब ३ म्याग्निच्युडको शक्तशाली भूकम्प महसुश भएको बताइएको छ । समुद्री तटीय क्षेत्रमा भूकम्प गएको हो । भूकम्पबाट कति र कहाँ क्षति भयो भन्ने यकिन भइसकेको छैन । अधिकारीहरुका अनुसार कतिपय स्थानमा भौतिक संरचना भत्किएको हुनसक्ने प्रारम्भिक अनुमान गरिएको छ । स्थानीय मिडियाका अनुसार डिगोस सहरबाट करिब ७५ किलोमिटर टाढा केन्द्रविन्दु बनाएर भूकम्प गएको थियो । यद्यपि भूकम्पको धक्का मानव बस्तीमा भन्दा पनि मानव रहित क्षेत्र र समुद्रमा पर्न गएको बताइएको छ।
"डोल्पामा जीप दुर्घटना, ५ घाइते, ३ गम्भीर","डोल्पा : डोल्पामा जीप दुर्घटना हुँदा पाँचजना घाइते भएका छन् । घाइतेमध्ये तीनजनाको अवस्था गम्भीर रहेको प्रहरीले जानकारी दिएको छ । त्रिपूरा सुन्दरी नगरपालिकाको खदाङबाट वडा नम्बर ५ को फुल्चीङ जाने क्रममा लु १ च ४२२९ नम्बरको बोलेरो जीप दुर्घटना भएको हो । दुर्घटनामा घाइते हुनेमा त्रिपूरा सुन्दरी नगरपालिका ५ वर्षीय २४ रामबहादुर रोकाया सोही वडाका २५ वर्षीय नरबहादुर रोकाया, वडा नम्बर ६ का १३ वर्षीय लोकचन्द्र बिक, २६ वर्षीय हिरा बिक र २५ वर्षीय निमा पुन रहेको जिल्ला प्रहरी कार्यालय डोल्पाका प्रहरी नायव उपरीक्षक नारायण रञ्जितकारले जानकारी दिए । डीएसपी रञ्जितकारका अनुसार घाइतेहरुको उद्धार गरी सबैलाई जिल्ला अस्पताल ल्याउँदै गरिएको र चालक रामबहादुर रोकाया,लोकचन्द्र विक र नरबहादुर रोकायाको अवस्था भने गम्भीर रहेको बताए । प्रहरीले उद्धार गरी घाइतेहरुलाई जिल्ला अस्पतालमा पठाएको हो। दुर्घटनाबारे अनुसन्धान भइरहेको जिल्ला प्रहरी कार्यालय डोल्पाले जनाएको छ। डोल्पा राष्ट्रिय सडकमा जोडिए पनि कच्ची सडकका कारण दुर्घटना हुने गरेको हो।"
स्याङ्जा अस्पतालमा हेमोडायलासिस सेवा सुरु,"स्याङजा : कोरोना भाइरस संक्रमण फैलिरहेका बेला जिल्ला अस्पताल स्याङ्जाले हेमोडायलासिस सेवा सुरु गरेको छ। मृगौलासम्बन्धी रोगीलाई लक्षित गर्दे जिल्लामै पहिलो पटक सेवा सुरु गरिएको हो। साउनको अन्तिम सातादेखि सुरु भएको मृगौला डायलायसिस सेवाबाट नियमित १० जना लाभान्वित भएका छन्। बढ्दो कोरोना संक्रमणले जारी बन्दाबन्दीकै अवस्थामा अस्पतालले गण्डकी प्रदेश सरकारको सहयोगमा सेवा संचालनमा ल्याएको हो। प्रदेश सरकार सामाजिक विकास मन्त्रालयले ४ वटा डायलायसिस मेसिन उपलब्ध गराएको हो भने अन्य औषधी लगायतका आवश्यक उपकरण अस्पतालले खरिद गरेको छ। अस्पतालले डायलायसिस् सेवा निशुल्क दिएको छ। एक पटकमा ३ वटा मेसिनबाट ३ जनाको उपचार गरिन्छ । एउटा मेसिन एमर्जेन्सीमा छ । एकजनाको डायलायसिस गर्दा ३ देखि ४ चार घण्टासम्म लाग्छ । हेमोडायलासिस सेवा अस्पतालबाट पाउन थालेपछि मिर्गौला रोगीले राहत महसुस गरेको ६५ वर्षीय टिके विकले सुनाए । डायलायसिसका लागि साढे ४ वर्षदेखि पोखरा धाउनु पर्दाका दु:ख र खर्च धेरै भएको उनको भनाइ छ । 'मृगौला रोगीले अस्पतालबाट सेवा पाउनुपर्ने माग गर्दे निवेदन गरेपछि अस्पतालले प्रदेशसंग समन्वय गरी सो सेवा उपलब्ध गराएको हो, 'अस्पताल प्रमुख डा सुशिल मरासिनीले भने, 'अहिले १० जनाले नियमित सेवा लिइरहेका छन्।' हेमोडायलायसिस गराउनेमा पुतलीबजार नगरपालिकाका ८ जना,वालिङ नगरपालिका र आँधीखोला गाउँपालिकाका एकएक जना छन्। कहिले काही इमर्जेन्सी आउने गरेको डायलायसिसमा संलग्न स्टार्फ नर्स मुना रेग्मी भन्छिन्, 'नियमित सेवा हप्ताको २ पटक दिनुपर्छ । सेवा लिनेमा २ महिला सहित ८ जना पुरुष हुन् । डायलायसिस गर्नेमा ३२ देखि ६५ वर्ष उमेरका छन् ।' कोरोनाका संक्रमण बढेसँगै लकडाउन र निषेधाज्ञा समेत पालना गर्दै डायलायसिसमा जान विभिन्न कठिनाइ भोग्दै आएका बिरामीलाई अस्पतालको ठूलो सहयोग पुगेको छ अस्पताल व्यवस्थापन समितिका अध्यक्ष लोकराज शर्माले बताए। तालिम प्राप्त २ जना स्टाफ नर्सले दिनभर मृगौला रोगीको उपचारमा संलग्न हुन्छ । जिल्लामा मिर्गौला रोगी यति नै छन् भन्ने आधिकारिक तथ्यांक नभएको जनाउँदै तथ्यांक संकलनमा जुटिरहेको अस्पतालले जनाएको छ। विगत १० वर्षदेखि पोखरामा पुगेर हेमोडायलायसिस गर्ने पुतलीबजारका ३२ वर्षीय मन्जु शर्मा र उनका परिवार पनि जिल्लामा सेवा पाउँदा खुशी छन्।"
कुटपिटबाट युवकको मृत्यु,"गुल्मी : जिल्लाको इस्मा गाउँपालिका २ हस्तिचौरका एक युवाको कुटपिटबाट मृत्यु भएको छ । इस्मा गाउँपालिका१ हस्तिचौरको छिन्नाखोलामा होटेल सञ्चालन गर्दै आएका २३ वर्षीय मोतीबहादुर कुँवरको ज्यान गएको जिल्ला प्रहरी कार्यालय गुल्मीका प्रमुख प्रहरी उपरीक्षक प्रवीणलाल श्रेष्ठले जानकारी दिए । मोती र उनका दाजु यमबहादुर कुँवरले होटेल सञ्चालन गर्दै आएका थिए । आफू ९ बजे घर गएको र सोमबार बिहान आउँदा भाइलाई अचेत अवस्थामा रगताम्ये फेला पारेको यमबहादुर कुँवरले बताए । कुटपिटबाटै ज्यान गएकाले थप अनुसन्धान भइरहेको प्रहरी उपरीक्षक श्रेष्ठको भनाइ छ । उपचारका लागि गुल्मी अस्पताल तम्घास ल्याउने क्रममा बाटोमै ज्यान गएको थियो । 'अस्पताल ल्याउँदा मृत्यु भइसकेको थियो, अस्पतालले मृत्यु घोषणा मात्रै गरेको हो, 'गुल्मी अस्पतालका प्रमुख डाक्टर उत्तम पच्याले भने, 'बाटोमै ज्यान गएको हुनुपर्छ ।' अहिले जिल्ला प्रहरी कार्यालय गुल्मीका प्रहरी नायव उपरीक्षक केदारराज पन्थको टोली घटनास्थल गएको प्रहरीले जनाएको छ ।"
तनहुँ जीप दुर्घटनामा चालकको पनि मृत्यु,दमौली : तनहुँको ऋषिङ गाउँपालिका १ मा जीप दुर्घटनामा परी ज्यान गुमाउनेको संख्या दुई पुगेको छ । जीपले च्यापेका चालकको समेत निधन भएपछि घटनामा ज्यान गुमाउनेको संख्या दुई पुगेको हो । दुर्घटनामा परी ज्यान गुमाउनेमा चालक म्याग्दे ७ निवासी ३२ वर्षीय होमबहादुर श्रेष्ठ र यात्रु व्यास ५ निवासी राजकुमार श्रेष्ठ छन् । व्यास ५ चापाघाटबाट आफन्तको निधनमा देवघाटको खाल्टे भेटी पुर्याउन गएका चापाघाटका स्थानीय सवार ग १ ज ७१२८ नम्बरको जीपमा चालकसहित आठजना थिए । स्थानीय देउली खोलामा खसेको जीप दुर्घटनामा घाइते राजकुमारको उपचारका क्रममा दमौली अस्पताल र चालक होमबहादुरको उद्धारपछि ज्यान गएको प्रहरी नायब उपरीक्षक युवराज तिमिल्सेनाले जानकारी दिए । जीपले लामो समय च्यापेकाले निकाल्न समय लाग्दा चालकको ज्यान गएको ट्राफिक प्रहरी प्रमुख रेशम रानाभाटले बताए । घटनामा घाइते सबै व्यास ५ चापाघाटका आफन्त हुन् । घाइते ६ जना मध्ये चारजनाको पोखरा र एकजनाको दमौलीमा उपचार भइरहेको छ । अर्का एक भने उपचारपछि घर फर्किएको प्रहरीले जनाएको छ । जीप दुर्घटना एकको मृत्यु
हिमालको काखमा मनमोहक 'तिलिचो ताल',"जोमसोम : झन्डै ६ महिना अघिदेखि हिमाली सहर मुस्ताङ सुनसान छ । विश्वव्यापी महामारीको रुपमा फैलिएको कोभिड१९ ले निम्त्याएको जटिल मानवीय निकास भन्दै सरकारले लकडाउन ,निषेधाज्ञा र एक जिल्लाबाट अर्को जिल्ला प्रवेशमा रोक लगायो । कोरोनाकै कारण अन्तराष्ट्रिय हवाई उडान समेत ठप्पै भयो । जसका कारण मुस्ताङमा पर्यटक नआएपछि हिमाल सहर मुस्ताङ पुरै सुनसान छायो । कोरोना कहरको निरन्तरको हुटहुटीले आजित मुस्ताङबासी आफ्नै गृह जिल्ला भित्र रमाउन थाले । यसैक्रममा मलगायत मेरा केही सहकर्मी साथीले तिलिचो घुम्ने योजना बनायौं । योजना मुताविक भाद्र १५ गते सुनसान सहर छोडेर पहाड उक्लन पुग्यौं । सबै सहकर्मी मित्रको साझा सहमति अनुसार हाम्रो गन्तव्य बन्यो मनमोहक तिलिचो तालको यात्रा रफ्तार । तिलोचो ताल गन्तव्य यात्रा सोचेजस्तो त्यती सहज पक्कै थिएन । त्यहाँ पुग्न जोमसोमबाट पैदल यात्राबाट करिब ४ दिन लाग्थ्यो । तिलिचो मार्ग तथा तिलिचो ताल आसपास कुनै बस्ने खाने होटर तथा रेष्टुरा बनेका छैनन् । त्यहाँ पुगेर फर्किनका लागि खाने र बस्नेका सबै सामाग्री साथैमै लिएर जानु पथ्र्यो । हामी १५ जनाको समुह थिर्यौ । सबैका लागि पुग्ने रासन र लत्ताकपडा बोक्ने ५ वटा घोडा भाडामा लियौं । त्यसपछि हामी अघि बढ्यौं जोमसोमबाट तिलिचो गन्तव्य यात्रातर्फ । जोमसोमबाट हिँडेको पहिलो दिनमा हामी सबेरै नमखुलेकमा बाँस बस्न पुग्यौं । यात्राका क्रममा चाहिने सबै बन्दोवस्तीका सामान लिएर गएकाले हामीलाई कुनै चिन्ता थिएन । तिलिचो यात्रा हाम्रा लागि बिन्दास टुर्स आफ्नै सुर जस्तै थियो । जोमसोममै बस्ने भएपनि कहिल्यै तिलिचो ताल र त्यस वरपरका स्थानमा पुग्न सकेको थिएन । मेरा लागि यो यात्रा निकै अविष्मरणीय र फलदायी हुन्छ भन्ने आत्मविश्वाश थियो । जब पहिलो दिनमा नमखुलेकमा पुग्यौ कास्टिङमै देखियो त्यसक्षेत्र आसपासको प्राकृतिक स्वरुपको बेजोड घनिभुत सौन्दर्यता । साँझको गोधुली समय हरिया पाखा पखेरु र खर्कको सौन्दर्यतासंगै डुबुल्की मारु झै लाग्ने । त्यहाँको हरिया खर्कका बीचबीचमा चौरी गाई हुल्ने गोठ लस्करै देखिन्थे । साँझको बासपछि बिहानै उठ्यौ तिलिचो गन्तब्यका लागि । बिहान उठ्दा हरिया खर्कका चारैतिर याक र चौरी बथान चरिरहेको दृष्यले झनै मन भावनाभित्र बहकिन्थ्यो । आहाँ साँच्चै कति सुन्दर हरियाली प्राकृतिक दृष्य । नेपालका मनोरह हिमऋखंलाको छत्रछाँयामा यस्ता दृष्य देख्न पाईएला भन्ने कल्पना समेत थिएन । धित् मरुन्जेल नियालि रहे नमखुलेक नर्विसाउने वास्तविक स्वरुप । त्यसपछि हामी निस्कियौ त्यहाँबाट ठाँडो उकालो निलगिरि काँखैमा रहेको मेसोकोन्दो पास । मेसोकोन्दो उकालो यात्रा साच्चै असहज र चुनौतीपूर्ण थियो । ठाँउ ठाँउमा रोकिदै रोकिदै मेसोकोन्दो उकालो चढ्ने दुस्साहस गर्यौं । त्यहाँ कुनै पुराना ट्रेकिङ बेस समेत मेटिएकाले कतैकतै त हामी बाटो पहिचान गर्न हम्मे हम्मे पर्यो । अठोट र प्रतिवद्धताले मासिनलाई सहि गन्तव्यमा पुर्याउँछ भन्थे, हामी मेसोकोन्तो पास छिचोल्दै भोलीपल्ट सबेरै तिलिचो पुग्न सफल भयौं । साँझ हाम्रो टोलीको क्याम्पिङ त्यही तिलिचोमै भयो । विश्वकै भौगोलिक मानचित्रमा महत्वपूर्ण मानिएको तिलिचो ताल विश्व पर्यटनकै एक महत्वपूर्ण गन्तव्य भएका सुनेको थिए । त्यहाँ पुग्दाँ सुनेको तिलिचो तालको त्यो वर्णन यतार्थपरक पाइयो । समुन्द्री सतहको ४ हजार ९ सय १० मिटर अग्लो उचाइमा अवस्थित तिलिचो ताल मुक्तिनाथ तिलिचो हिमाल,अन्नपूर्ण रेञ्ज र निलगिरि हिमालको काखैमा विराजमान रहेको पाइयो । आन्तरिक तथा बाह्य पर्यटकको आर्कषक केन्द्र तिलिचो तालको लम्बाइ ३ दशमव ९ किलोमिटर र यसको औसत चौडाइ १ दशमलव १ दशमलव ६ किलोमिटर रहेछ ।तालको गरिराइ घनत्व ८५ मिटरको छ । पुरै तिलिचो तालको औसत क्षेत्रफल ४ दशमलव ८ वर्ग किलोमिटर रहेको छ । हिमालहरुको बीचमा निलो रङमा बिराजमान तिलिचो तालको निस्कलंक सङ्लो पानीभित्र हामी डुबुल्की मार्दै हामीले संसार जितेको अनुभूति त्यहाँ गर्यौं । यहाँ पुग्दा सायद जोकोही पर्यटक नलोभिने त कुरै थिएन ,जुन कल्पना गरेभन्दा पनि नितान्त फरक र यतार्थपरक । तिलिचो ताल अग्लो उचाईमा रहेको आसपासका हिमालले सृजना गरेको फुर्रर फुर्रर बतासले यहाँ बढी चिसो हुने र लेकनै लाग्न सक्ने हुन्छ ।अक्सर तिलिचो यात्रा गर्ने उपयुक्त मौसमनै असोज र कार्तिक महिना हो । त्यसो त यहाँ बशन्तऋतुको आगमनसंगै बैशाखा ,जेठ महिनामा पनि यात्रा गर्न सकिदो रहेछ । परापूर्वकालामा यस स्थानमा भगवान शिवले तपस्या गरी बसेको र कागबेसिनी ऋषिले ज्ञान प्राप्त गरेको भन्ने धार्मिक किवंदन्ती पनि छ । यहा तिर्थ व्रतका लागि आन्तकिर तिर्थालु तिलिचो पुग्ने गर्छन् । तिलिचो ताल मनाङ जिल्लाको खंसहार गापा१ म अवस्थित छ । तिलिचो ताल माथिल्लो मनाङबाट ४० किमी दुरी पूरा गरी खंसहार तारे गुम्बा पुग्न सकिन्छ ।यहाँबाट श्रीखर्क हुदै करिब ७ घण्टाको पैदलपछि तिलिचो पुग्न सकिन्छ । विश्वकै अग्लो उचाइको तिलिचो तालमा नेपाली चलचित्र झुमा सुटिङ भएको थियो । यहा विदेशी पर्यटकले डकुमेन्टी समेत बनाउन गरेको पाइएको छ । मनाङबाट तिलिचो पुगेका पर्यटकले छोटो दुरीको फार्स पिकहुँदै मुस्ताङको ठिनी गाउँ आइपुग्न सकिन्छ । तिलिचो बेसक्याप्प वरपर बर्खायाममा लेकाली फूलहरु फुल्ने त्यसको गन्धले कतिपय पर्यटकलाई लेक लाग्ने सम्भावना रहन्छ । हिउँदयाममा यहाँ बढी मात्रामा हिउँ पर्ने र चिसो सिरेटो चल्ने भएकाले जान सकिदैन । आकाश खुलेर वरीपरीका दृष्य अवलोकन गर्ने उपयुक्त मौसम असोज र कार्तिक महिनानै हो । हामीसँगै गएका साथीहरुले तिलिचो तालमा राष्ट्रिय झन्डा बोकर राष्ट्रियता उजागर गर्यौं । त्यहाँ पुग्दा हामीले सगरमाथानै चढेको आभास भयो । त्यहा हाम्रो ग्रुप मात्र थिएन अरु मुस्ताङका अन्य ३ समुह पनि घुम्न आएका थिए । त्यसपछि हामीले तिलिचोमा करिब ६ घण्टा बिताएर अविष्मणीय सफल यात्रा गर्दै चौथो दिन घर आइपुग्यौं ।"
मलाइका अरोरालाई पनि कोरोना संक्रमण,"नयाँदिल्ली : बलिउड अभिनेत्री मलाइका अरोरा पनि कोरोना संक्रमित भएकी छन् । इन्स्टाग्राममा मलाइकाले हालै यस्तो खुलासा गरेकी हुन् । आज मलाई कोरोनाभाइरस परीक्षणमा पोजिटिभ रिपोर्ट आएको छ । तर तपाईँहरु सबैलाई म सञ्चै भएको जानकारी गराउँछु । मलाई लक्षण देखिएको छ । र यसका सबै मापदण्ड पछ्याउँदै छु । मेरा चिकित्सक र अधिकारीहरुले सुझाव दिए अनुरुप म घरमै क्वारेन्टाइनमा बस्नेछु । तपाईँहरु सबैलाई शान्त र सुरक्षित रुपमा बस्न आग्रह पनि गर्छु । साथै सहयोगका लागि सबैलाई धन्यवाद, मलाइकाले भनेकी छन् । सेप्टेम्बर ६ मा अर्जुन कपुरले पनि आफूलाई कोरोना संक्रमण भएको कुरा सामाजिक सञ्जाल मार्फत दिएका थिए । उनले भनेका थिए कि, मलाई कोरोना पोजिटिभ भयो भनेर तपाईँ सबैलाई भन्नु मेरो दायित्व हो । मलाई ठीकै छ । र म आफ्नै घरमा आइसोलेट भएको छु । यसबीचमा बलिउडकर्मीहरु पनि तीव्र रुपमा कोरोना संक्रमण भएको छ । भारत अत्याधिक संक्रमित बढ्ने देशमध्ये एक हो । जहाँ ४२ लाख भन्दा धेरैलाई कोरोना संक्रमण भइसकेको छ भने ७२ हजार भन्दा धेरैको मृत्यु भइसकेको छ । सेप्टेम्बर ६ अर्थात् आइतबार एकै दिन कोरोनााट ९० हजार संक्रमित भएका थिए ।"
मेयरले एक्लौटी गरेको भन्दै विशेष नगरसभा बोलाउन माग,"सन्धिखर्क : नगर प्रमुखले छलफल नै नभएको विषय माइन्युटमा छिराएर एक्लोटी काम गर्न खोजेको भन्दै अर्घाखाँचीको भुमिकास्थान नगरपालिकामा जनप्रतिनिधिबीच विवाद चर्किएको छ । विवाद चर्किदै गएपछि पाँचजना वडा अध्यक्षसहित २० जना नगर सभा सदस्यले हस्ताक्षर संकलन गरेर नगर प्रमुखलाई विशेष नगरसभा बोलाउन माग गरेको नगरपालिकाका नगर उपप्रमुख खडानन्द वेल्वासेले बताए । नगरसभाका सदस्यको एक तिहाइ सदस्यले लिखित रुपमा विशेष नगर सभा वोलाउन पाउने स्थानीय सरकार सञ्चालन ऐन २०७४ को दफा १९ को उपदफा ३ बमोजिम भएको विशेष व्यवस्था बमोजिम नगरसभाका सदस्यहरुले नगरसभा बोलाउन माग गरेको नगर उपप्रमुख वेल्वासेले बताए । गएको आषढ ५ गतेको कार्यपालिकाको बैठक र १० गतेको नगर सभा बैठकमा संघिय सरकारबाट भुमिकास्थान नगरपालिका वडा नम्वर ५ असुरकोटको स्वास्थ्य चौकी भवन स्तरोन्नती तथा १५ सैयाको अस्पताल बनाउने योजनाका विषयमा निर्णय नै भएको थिएन । नगर उपप्रमुख वेल्वासेले भने माइन्युटको प्रस्ताव नम्वर २ मा उक्त योजना छेउमा पर्ने भन्दै वडा नम्वर ७ र ८ को विचमा १५ सैयाको अस्पताल बनाउने भनेर निर्णय भएछ । नगर प्रमुखले एक्लौटी रुपमा छलफलनै नभएका विषय माइन्युटमा छिराएको उनको आरोप छ । त्यती मात्र हैन गत असार ९ गते बसेको कार्यपालिकाको बैठकमा छलफल नै नभएको विषय करारका कर्मचारीको म्याद थप गर्ने निर्णय प्रस्ताव नम्बर ६ मा राखेर निर्णय गरिएको भुमिकास्थान नगरपालिका ४ का वडा अध्यक्ष तथा प्रवक्ता बाबुराम सुनारले बताए । उनले करारका कर्मचारीको म्याद थप गर्ने वा नगर्ने भन्ने विषयमा कुनैपछि छलफल नभएको उनको भनाइ छ । नगर प्रमुखले बैठकको बिधि, मुल्य, मान्यता र परम्परा विपरित कागजात मिलाउने, विषयबस्तु तोडमोड गर्ने र नगर सभाको हवला दिँदै विभिन्न कामहरु अगाडि बढाएको भन्दै नगर प्रमुखको विरुद्धमा नगर उपप्रमुख खडानन्द वेल्वासे, वडा नम्बर ४ का वडा अध्यक्ष तथा नगरपालिकाका प्रवक्ता वावुराम सुनार, वडा नम्वर १ का वडा अध्यक्ष भोजराज खनाल, २ का वडा अध्यक्ष बुद्धिबहादुर थापा, ५ का वडा अध्यक्ष तुल्सीराम वेल्वासे, ६ का वडा अध्यक्ष झविलाल बन्जाडे सहित ३१ जना उत्रिएका छन् । नगर सभा बोलाउन माग गर्दा पनि नगर सभाको मिति नतोकेको उनीहरुको भनाइ छ । नगर सभाको बैठक र कार्यपालिकाको बैठकमा छलफल भएको विषय मात्र माइन्युटमा राखेर निर्णय गरिएको नगर प्रमुख रेशम थापाले बताएका छन् । आफूमाथि झुटो आरोप लगाएको उनको भनाइ छ । १० वटा वडा रहेको भुमिकास्थान नगरपालिकामा स्थानीय तहको निर्वाचनमा नगर प्रमुख तत्कालिन नेकपा माओवादी, उप प्रमुख नेपाली कांग्रेसले जितेको छ । १,२,४ र ५ नम्वर वडा राष्ट्रिय जनमोर्चाले, ७,८,९ र १० नम्वर वडामा अध्यक्ष तत्कालिन एमालेले, ६ नम्वर वडामा अध्यक्ष नेपाली कांग्रेसले र ३ नम्बर वडामा अध्यक्ष तत्कालिन नेकपा माओवादीले नितेको थियो । अहिले नगर प्रमुखको विपक्षमा नेपाली कांग्रेस र राष्ट्रिय जनमोर्चा उभिएको छ । वर्तमान नेकपा नगर प्रमुखको पक्षमा छन् ।"
निषेधाज्ञामा सिरुटारका दुई सय २० जनाले दिए रगत,"भक्तपुर : रगत अभाव हुन नदिन भक्तपुर जिल्लामा टोलटोलमा रक्तदान अभियान जारी रहेको छ । नेपाल रेडक्रस सोसाइटी भक्तपुर जिल्ला शाखाको अगुवाइमा यहाँका चारैवटा नपाका ३८ वटा वडाका टोलटोलमा रक्तदान अभियान जारी रहेको हो । जसअनुसार सूर्यविनायक नगरपालिका १ सिरुटारका विभिन्न टोलटोलमा गरिएको रक्तदानमा २ सय २० जनाले रगत दिएका छन् । नेपाल रेडक्रस सोसाइटी सिरुटार उपशाखाले वडाका ८ वटा छुट्टाछुट्टै टोलमा फरक फरक दिनमा रक्तदान कार्यक्रम गरेको थियो । जसमा ३९ महिला र एकसय ८१ पुरुष गरी २ सय २० जनाले रगत दिएको भक्तपुर रेडक्रसका जिल्ला सदस्य सुरज मिश्रले जानकारी दिए । उनले रगतको माग अत्यधिक भएकाले भदौ २४ गते पुनः सिरुटारमै रक्तदान कार्यक्रम राखिएको बताए । टोलटोलमा गरिएको रक्तदानमा कोरोना भाइरस संक्रमण हुन नदिन सामाजिक एवं भौतिक दूरी कायम गरिएको उनको भनाइ थियो । त्यस्तै रगत लिन प्राविधिक सहयोग गर्ने भक्तपुर रेडक्रसको ब्लड बैंकका प्राविधिकहरुले व्यक्तिगत सुरक्षा उपकरण (पीपीई) लगाएर जनस्वास्थ्य मापदण्ड पूरा गर्ने गरिएको सिरुटार रेडक्रसले जनाएको छ । भक्तपुर रेडक्रसका जिल्ला सभापति मनोजकुमार थापाले भक्तपुरका चारैवटा नपाका टोलटोलमा रक्तदान अभियान सञ्चालन गरिएकाले यहाँ रगत अभाव नभएको बताए । 'टोलटोलमा रक्तदान अभियान सञ्चालन भएकाले दैनिक एकसय पिन्ट रगत संकलन हुँदै आएको छ,' उनले भने, 'यसले गर्दा भक्तपुर ब्लड बैंकमा रगत अभाव छैन ।' उनका अनुसार काठमाडौं उपत्यकासँगै काभ्रेका अस्पतालबाट बिरामीका आफन्त भक्तपुरमा रगत लिन आउने गरेका छन् । भक्तपुर ब्लड बैंकले होल ब्लडसँगै रगतमा हुने प्लाज्मा, प्लेटलेट्स, क्रायो, आरबीसी र डब्ल्यूबीसीलगायत छुट्याएर दिने गर्दै आएको छ ।"
कोरोनाबाट एक हजार बढीको मृत्युपछि इजरायलमा कर्फ्यु,जेरुसेलम : इजरायली प्रधानमन्त्री बेन्जामिन नेतन्याहूले कोरोना भाइरसबाट अति प्रभावित झण्डै ४० वटा शहर बजारमा रात्रिकालीन निषेधाज्ञा (कर्फ्यु) लगाइने घोषणा गरेका छन् । इजरायली वरिष्ठ अधिकारीहरुको आइतबार अबेरसम्म घण्टौं चलेको परामर्श बैठकपछि उक्त निर्णय घोषणा गरिएको थियो । देशभर एक हजारभन्दा बढी व्यक्तिको मृत्यु भएपछि सरकारले नयाँ नियमहरु घोषणा गर्नु परेको हो । पछिल्ला दिनहरुमा इजरायलमा ठूलो संख्यामा कोरोना संक्रमित भेटिएका छन् । यस्तो कफ्र्यु सोमबार राति ७ बजेदेखि बिहान ५ बजेसम्म लाग्नेछ । तर यो कर्फ्यु कति समयसम्म जारी रहनेछ भन्ने स्पष्ट भइसकेको छैन । मानिसहरुलाई आफ्ना घरबाट ५०० मिटरभन्दा टाढा नजान र अत्यावश्यकभन्दा बाहेकका अरु व्यापार व्यवसाय बन्द गर्न भनिएको छ । इजरायलले कोरोना नियन्त्रणका लागि शुरुमा अपनाएका विधिप्रति धेरैले सकारात्मक रुपमा लिएका थिए । तर मे महिनामा नियमहरुलाई खुकुलो बनाएसँगै नयाँ संक्रमितको संख्या ह्वात्तै बढेको थियो । प्रधानमन्त्री बेन्जामिन नेतन्याहूको विरोधमा भइरहेको साप्ताहिक प्रदर्शनका कारणले पनि संक्रमण फैल्याउन मद्दत गरेको छ। पछिल्ला दिनहरुमा दैनिक तीन हजारभन्दा बढी व्यक्तिमा संक्रमण देखिन थालेको छ । सरकारले संक्रमण रोक्न राष्ट्रव्यापी लकडाउन गर्ने सोचाई पनि अघि सारेको छ। इजरायलमा एक लाख ३० हजारभन्दा बढी कोरोना संक्रमित भेटिएका छन् र अझै २६ हजारभन्दा बढी सक्रिय कोरोना संक्रमित छन् । हाल प्रत्येक दिन तीन हजारभन्दा बढी व्यक्तिमा कोरोना संक्रमण देखिएको छ । इजरायली अधिकारीहरुमाथि व्यवसाय र विद्यालयहरु चाँडै खोलिएको भन्दै जनस्तरबाट आक्रोश व्यक्त भइरहेको छ ।
जीप दुर्घटना एकको मृत्यु,"दमौलीः तनहुँको ऋषिङ गाउँपालिकामा आठ यात्रु सवार जीप दुर्घटनामा पर्दा एकजनाको ज्यान गएको छ । घटनामा परी चालकसहित सात जना घाइते भएका छन् । आफन्तको निधनमा भेटी लिएर गएका यात्रु सवार एक जीप ऋषिङ १ खाल्टेमा खोलामा खस्दा एकजनाको ज्यान गएको छ । घटनामा परी चालकसहित जना घाइते भएका छन् । चालकको अवस्था चिन्ताजनक छ । आफन्तको निधनमा भेटी लिएर गएका व्यास ५ का व्यक्ति चढेर चापाघाटबाट ऋषिङको खाल्टे जाँदै गरेको ग १ ज ७१२८ नम्बरको जीप बिहान दिखोलामा खसेको प्रहरी नायब उपरीक्षक युवराज तिमल्सेनाले जानकारी दिए । घटनामा घाइतेमध्ये व्यास ५ निवासी ५५ वर्षका राजकुमार श्रेष्ठको उपचारका क्रममा दमौली अस्पतालमा ज्यान गएको हो । घटनामा चालक गम्भीर घाइते छन् । उनको शरीर खोला छेउमा जीपले च्यापेकामा मात्र उद्धार गरिएको ट्राफिक प्रमुख रेशम रानाभाटले जानकारी दिए । 'जीपले च्यापेको रहेछ, 'उनले भने, 'जीप हटाएर उद्धार गरिएको छ।' घटनामा घाइते र मृतक अधिकांश चापाघाटकै छन् । आफन्त पर्नेहरु मिलेर गएकाले एकै ठाउँका यात्रु परेको स्थानीय अनिल श्रेष्ठले जानकारी दिए । घटनाका घाइतेमध्ये केहीको रत्नहरि र दमौली अस्पतालमा उपचार भइरहेको छ । केहीलाई नेसनल अपोलो अस्पतालमा उपचारपछि थप उपचारका लागि पोखरा पठाइएको बताइएको छ ।"
बलात्कृत अपाङ्ग बालिका भन्छिन् पेट बढ्ने डरले आत्महत्या गर्न खोजेको थिएँ,"इटहरी : बोल्न नसक्ने, एउटा मात्रै हात चल्ने १८ वर्षीय बालिका गत साउन ९ गते जवरजस्ती करणीमा परिन्। गाउँ समाजले लान्छाना लाउन थालेपछि उनले आत्महत्या गर्ने कोसिस गरिन्। पीडित परिवारले किटानी जाहेरी दियो, तर आरोपित व्यक्ति हालसम्म फरार छन्। घटना इटहरी १६ को हो। आफ्नी शारीरिक अपांगता भएकी छोरीमाथि बलात्कार भएको भन्दै उनकी आमाले न्यायका लागि आग्रह गरेकी छिन्। छिमेकमै शिक्षण पेशा गरेर बस्ने ४५ वर्षीय कृष्ण ढकालविरुद्ध उनले प्रहरीमा मुद्धा दर्ता गरेकी छिन्। मुद्धा दर्तालगत्तै ढकाल भने फरार भएका छन्। दिउँसो छिमेककै साथीहरुसँग खेल्न गएको समयमा ढकालले करणी गरेको उनकी आमाको दावी छ। बालिकाकी आमाकाअनुसार ती व्यक्ति उनको भतिजो ज्वाईसमेत पर्छन्। घटनाबारे १० गते थाहा पाएकोमा उनले मौखिक जानकारी १० गते प्रहरीमा गराएकी थिइन्। तर प्रहरी ढिलो पुगेकोले आरोपित भाग्न सफल भएको उनको आरोप छ। घटनाबारे पीडक ढकाल र उनकी श्रीमतीलाई जानकारी गराउँदा उल्टै लान्छाना लगाएको बताउँदै उनले भनिन्, ढकालको परिवारसँगै केही छिमेकीले उल्टै मेरी छोरीलाई गाली गरे, सहनै नसकेपछि मर्न भनेर गइछे।घटनाको तेस्रो दिन दिउँसो ती बालिका नजिकैको खोलामा भिजेको अवस्थामा भेटिएकी थिइन्। पेट बढ्छ भनेर डर लाग्यो त्यसैले मर्न भनेर गएँ, बालिकाले इशाराले अन्नपूर्णकर्मीलाई बताइन्। सोही दिन प्रहरीमा उनको मुद्धा दर्ता गरिएको इलाका प्रहरी कार्यालय पकलीका प्रमुख कैलाश अधिकारीले जानकारी दिए। घटना समाजमै मिलाउनका लागि स्थानीय छिमेकीहरुले पनि बारम्बार दबाब दिइरहेको आमा बताउँछिन्। १० लाख रुपैयाँ हातमा बोकेका छौं, मिल्नुपर्छ भनेर लिखित जाहेरी दिने समयसम्म पनि फोन आइरहेको थियो, उनले भनिन्, तर कारवाही हुनुपर्छ भनेर मैले मुद्धा दर्ता गरेँ। समाजको लान्छाना र घटनापछि छोरी कहिले हाँस्ने, कहिले रोएको रोयै गर्ने गर्न थालेको आमाको भनाई छ। बालिकाको देब्रे हात चल्दैन। पढाइमा पनि निकै सुस्त छिन्। बोल्न पनि नसक्ने मौका छोपेर बलात्कार गरेको आमा बताउँछिन्। पीडित बालिका र उनको परिवार पीडकलाई कारवाही गर्नुपर्ने पक्षमा छ। पैसामा नमिल्ने, हत्कडी लागोस्, बालिकाले संकेतबाटै भनिन्। ढकाल भागेर सिलगुढीस्थित आफन्तहरुकोमा गएको हुनसक्ने बालिकाकी आमाको जिकिर छ। एक महिनादेखि फरार रहँदा न्याय नपाइने हो कि भन्ने डरसमेत छ। नेपाल झिकाएर कानुनअनुसार कारवाही हुनुपर्ने उनको माग छ। प्रहरी निरिक्षक अधिकारीले ढकालको खोजि गरीरहेको जानकारी दिएका छन्। मोबाइल नबोक्ने हुँदा लोकेसन ट्रयाक गर्न समस्या भइरहेको उनको भनाई छ। सबै डकुमेन्ट रेडी छ, मान्छे खोजिरहेका छौं उनी भन्छन्।"
उपचारका क्रममा कैदीबन्दीको मृत्यु,सन्धिखर्क : जिल्ला कारागार अर्घाखाँचीको थुनामा रहेका एकजना कैदीबन्दीको उपचारको क्रममा मृत्यु भएको छ । जिल्ला कारागार सन्धिखर्कमा चोरी मुद्दामा पुर्पक्षका लागि थुनामा रहेका रूपन्देहीको तिलोत्तमा नगरपालिका५ का ४६ वर्षीय कैदी रामप्रसाद पाण्डेको उपचारका क्रममा मृत्यु भएको कारागारका निमित्त जेलर कृष्ण आचार्यले जानकारी दिए । लुम्बिनी प्रादेशिक अस्पताल बुटवलमा मृत्यु भएको हो । मृतक पाण्डेलाई मुटुको समस्या थियो । शनिबार साँझ शरीर एक्कासी सुन्निन थालेपछि अर्घाखाँची अस्पतालमा उपचारका लागि लगिएको थियो । अस्पतालले स्वास्थ्य अवस्था जटिल रहेको बताएपछि उनलाई थप उपचारका लागि लुम्बिनी प्रादेशिक अस्पताल बुटवल लगिएको थियो ।
कोरोना संक्रमित धेरै हुने देशमा भारत दोस्रो नम्बरमा,विश्वमा कोरोना भाइरसबाट संक्रमित हुनेको संख्या अमेरिकापछि अब भारतमा धेरै भएको तथ्यांकले देखाएको छ । यसअघि संक्रमित हुनेको संख्या भारतमा भन्दा ब्राजिलमा बढी थियो । अहिले भारतमा संक्रमित हुनेको संख्या ४२ लाख पुगेको छ भने त्यहाँ संक्रमणकै कारण मृत्यु हुनेको संख्या ७२ हजार नाघेको छ । देशको जनसंख्याको हिसाबले कोभिडका कारण मानिसको मृत्यु हुने संख्या तुलनात्मक रूपमा भारतमा कम मानिन्छ । तर तीव्र गतिमा भाइरसको संक्रमण ग्रामीण भेगसम्म फैलिँदै गएपछि चिन्ता बढेको छ । राजधानी दिल्लीमा पनि संम्रमितको संख्यामा उल्लेख्य वृद्धि भइरहेको छ । तर संक्रमण सहरबाट विस्तारै साना नगर अनि ग्रामीण क्षेत्रहरूमा सर्दैछ। भारत सरकारले व्यापार र यातायात पुनः खोल्दै गर्दा संक्रमितको संख्या पनि ह्वात्तै बढेको हो । लकडाउन खुलेपछि मानिसहरूको गतिविधि विभिन्न क्षेत्रमा बढ्नुले पनि संक्रमितको संख्यामा वृद्धि भएको विज्ञहरूले बताएका छन् । यसअघि आइतवार भारतमा एकैदिन थप ९० हजार मानिस कोरोना भाइरसबाट संक्रमित भएको तथ्यांक सार्वजनिक भएको थियो । त्यहाँ आइतवार मात्रै नभइ लगातार विगत तीन दिनदेखि संक्रमितको संख्या ८० हजार नाघ्दै आएको थियो । अमेरिकाको जोन्स हप्किन्स विश्वविद्यालयको तथ्यांकअनुसार अहिलेसम्म अमेरिकामा सबैभन्दा बढी ६२ लाख भन्दा बढी मानिसमा संक्रमण देखिसकेको छ । त्यसपछि भारतमा ४२ लाख र तेस्रोमा ब्राजिल परेको छ जहाँ ४१ लाख भन्दा बढीमा कोरोना भाइरसको संक्रमण देखिएको छ ।
सुशासन कायम राख्न कर्मचारी प्रतिबद्ध हुनुपर्छ : मन्त्री त्रिपाठी,"काठमाडौं : सङ्घीय मामिला तथा सामान्य प्रशासनमन्त्री हृदयेश त्रिपाठीले सरकारको राष्ट्रिय आकाङ्क्षा पूरा गर्न लिएको समृद्ध नेपाल, सुखी नेपालीको मूल नारालाई मूर्तरुप प्रदान गर्न कर्मचारीले प्रतिबद्ध भएर काम गर्नुपर्ने बताएका छन्। आज १७ औँ निजामती सेवा दिवसका अवसरमा शुभकामना सन्देश दिँदै उनले सरकारले तय गरेका समृद्ध नेपाल, सुखी नेपालीको मूल नारालाई पूर्णरुप प्रदान गरी राष्ट्रको समृद्धि र सुशासन कायम राख्न निजामती कर्मचारी सक्षम, प्रविधिमैत्री, अनुशासित, मर्यादित र कामप्रति प्रतिबद्ध हुनुपर्ने बताए। उनले देशको समग्र विकास र नागरिकको सेवामा समर्पित कर्मचारी स्थायी सरकारका रुपमा काम गर्दै सरकारले लिएको समृद्ध नेपाल, सुखी नेपाली अभियानलाई सार्थक तुल्याउनुपर्ने बताए। मन्त्री त्रिपाठीले यस वर्ष कोभिड१९ का कारणले सरकारले लक्ष्य गरेबमोजिमको उद्देश्य हासिल गर्न नसके पनि यस रोगको सङ्क्रमण, रोकथाम तथा नियन्त्रणको अग्रपङ्क्तिमा रहेर निजामती कर्मचारीले अतुलनीय योगदान गरेको स्मरण गरे। उनले राजनीति र प्रशासनबीच पछिल्लो समयमा विभिन्न मतभेद रहेपनि राजनीति र प्रशासनको स्पष्ट सीमारेखा तय गरी राज्यको समग्र विकासमा दुवै पक्ष अगाडि बढेमा राष्ट्रको बृहत्तर हित हुने धारणा राखे। राजनीतिक नेतृत्वले लिएको लक्ष्य एवं उद्देश्य प्राप्तिमा राष्ट्रसेवक कर्मचारीले आफ्नो जिम्मेवारीमा सदैव अग्रसर हुन सकेमा स्थायी सरकारका रुपमा रहेको सार्वजनिक प्रशासनको श्रीवृद्धि गर्न दिवसले सबैलाई उत्साह र प्रेरणा मिल्ने विश्वास व्यक्त गरे। उनले निजामती सेवालाई थप व्यावसायिक, स्वच्छ, सक्षम, पारदर्शी, निष्पक्ष, भ्रष्टाचाररहित, जनमुखी र परिमाणमुखी बनाउनु आजको आवश्यकता रहेको उल्लेख गरे। शुभकामना सन्देशमा मन्त्री त्रिपाठीले सङ्घ, प्रदेश र स्थानीय तहमा कर्मचारीमा उच्च मनोबल कायम राख्न विद्यमान सेवा, शर्त, वृत्ति विकास र अवसरमा विभेद नहुने गरी संसद्मा विचाराधीन रहेको सङ्घीय निजामती सेवा ऐन जारी गर्ने र त्यसकै मार्गदर्शनमा रहेर प्रदेश निजामती एवं स्थानीय सेवा ऐन जारी गर्नेसमेत बताए। यस वर्षको स्वच्छ र सक्षम निजामती प्रशासन, समृद्धि र सुशासन भन्ने मूल नाराका साथ दिवस आज मनाइँदैछ। सरकारले निजामती सेवा ऐन २०१३ भदौ २२ गते जारी भएको दिनको सम्झनामा दिवस २०६१ सालदेखि मनाउँदै आएको छ।"
एसपी कँडेल : जसले कोरोना जिते तर समाजबाट अपहेलित भए,"काठमाडौं : प्रहरी उपरीक्षक विमलराज कँडेल आफ्नो कर्मचारी टोलीसहित स्याङ्जाको कार्यक्षेत्रमा खटिएकै बेला गत साउनमा कोभिड१९ भाइरसबाट सङ्क्रमित भए। कोरोनाको सङ्क्रमण रोक्ने कार्यसँगै बाढीपहिरो प्रभावितको उद्धार, जिल्लामा अतिविशिष्ट पाहुनाको आउजाउ, नियमित हुने बैठकछलफल, अपराध नियन्त्रणका क्रममा हुनुपर्ने दौडधूपका क्रममा उनी पनि सङ्क्रमित हुन पुगे। 'शुरुमा कार्यालयका केही प्रहरीलाई ज्वरो आयो, उनीहरुको स्वाब परीक्षण गराउँदा कोभिड१९ देखियो, साउन ७ मा मैले पनि स्वाब परीक्षण गराएँ, मेरो पनि पोजिटिभ रिपोर्ट आयो', कँडेलले सुनाए, 'त्यो बेला कार्यालयका मात्रै ३८ जना सङ्क्रमित भेटिए।' होम आइसोलेसनमा बसेर उच्च मनोबलका साथ कोरोनालाई पराजित गरेका उनले बेसार पानी र जडीबुटीलाई प्राथमिकता दिएको अनुभव सुनाए। 'आयूर्वेद चिकित्सकको सल्लाहमा जडीबुटी तथा आयुर्वेदिक औषधि खाएँ, बोझो, गुर्जो उमालेर र तातो खाने कुरा खाएँ, शरीरलाई तातो राख्न नियमित व्यायाम पनि गरेँ', कँडेलले अनुभव सुनाउँदै भने, 'आवश्यक सावधानी र उच्च मनोबल बनाउँदा सजिलै जितिने रहेछ।' शरीरमा लक्षण देखिएन, तर समाजले लगाएको लाञ्छनाले भने उनको मनमा नमीठो चोट पर्यो। सङ्क्रमण नभएका प्रहरीलाई सामान दिन हिचकिचाउने, कुनै चिज लिन जाँदा पसल नै बन्द गर्ने अवस्था देखिए। त्यसबाट प्रहरी कर्मचारी हतोत्साही भएनन्। सामाजिक दूरी कायम गर्न सके र मास्क नियमित लगाएमा सर्ने सम्भावना अत्यन्तै कम हुन्छ भन्ने कुरा समाजमा चेतना नपुगेको सङ्क्रमित प्रहरीले अनुभव गरेका छन्। कोभिड१९ को महामारीका क्रममा अग्रपङ्क्तिमा रहेर जनताको स्वास्थ्यसँगै मुलुककको शान्तिसुरक्षामा खटिनेमध्ये कँडेलजस्तै धेरै प्रहरी छन्। कोरोना भाइरसको महामारीकाबीच प्रहरी सक्रिय छन्। सङ्कट व्यवस्थापनसँगै सडक र शहर सुरक्षा, विपद् उद्धार र दैनिक कार्यमा पर्ने अन्य शान्ति सुरक्षाका कममा प्रहरी व्यस्त छन्। अर्कोतर्फ यसरी सरकारको आदेश पालनामा अहोरात्र खटिँदा सङ्क्रमित हुने क्रम बढ्दो छ। कर्तव्यपालनाकै क्रममा थाहै नपाइ कोरोना सङ्क्रमित हुनुपर्दाको मानसिक पीडा उनीलाई अरु मानिसलाई झैँ नहुने कुरै भएन। तर सङ्क्रमणमा परे पनि फेरि राष्ट्रसेवामा फर्कने दरिलो आँटसहित आइसोलेसन कक्षमा आम मानिस झैँ बसे। अनि उच्च मनोबलका साथ कोरोना भाइरसलाई जितेर धमाधम कार्यस्थलमा फर्कदैछन्। समाजसेवामा सक्रिय रहेको गुण बिर्सेर सङ्क्रमित बन्दा केहीले सामाजिक दुर्व्यवहारको पीडाको अनुभव भने सङ्गालेका छन्। प्रहरीको शरीरिक स्फूर्ती, आत्मबल र सचेत मनस्थितिका अघि कोरोना भाइरस कमजोर नै बन्यो। जसका कारण अहिलेसम्म जतिलाई सङ्क्रमण भयो सबै झन् तन्दुरुस्त बनेर कर्तब्य पालनामा उक्रन सफल भए। विश्वव्यापी महामारीका रुपमा फैलिइरहेको कोरोनालाई परास्त गर्न राज्यले तय गरेको रणनीति मुताविक उनीहरु सङ्क्रमणमुक्त भएपछि त्यसविरुद्धको मोर्चालाई अझै सशक्त पार्न कस्सिएका छन्। नेपाल प्रहरीका केन्द्रीय प्रवक्ता, प्रहरी बरिष्ठ उपरीक्षक कुबेर कडायत कोभिड१९ बाट नागरिकलाई जोगाउने राष्ट्रिय सङ्कल्पप्रति सङ्क्रमणमुक्त कर्मचारीमा देखिएको लगाव र समर्पण भावले अन्य प्रहरीलाई हौसला मिलेको बताए। मुलुकभर शनिबारसम्म ४५ हजारमा कोभिड१९ देखिएको छ। त्यसमध्ये दुई हजार बढी नेपाल प्रहरी सङ्क्रमित भएका छन्। समग्रमा निको हुने दरको तुलनामा प्रहरीमा भने बढ्दो क्रममा रहेको देखिएको छ। उच्च मनोबलका कारण निको हुने दर बढिरहेको र कोरोनाविरुद्ध सहज जीत हासिल गरिरहेको कडायतले जानकारी दिए। विश्वमा पहिलोपटक कोरोना देखिएको मुलुक चीनको उहानबाट आएका एक नेपालीमा गत वर्षको माघ ९ गते कोभिड १९ देखिएको थियो। सङ्क्रमण रोक्न सरकारले चैत ११ देखि घोषणा गरेको बन्दाबन्दी चार महिनापछि साउन ६ गतेदेखि अन्त्य भयो। त्यसपछि एक्कासी सङ्क्रमण फैलिँदा त्यसको रोकथामका लागि भदौको शुरुदेखि नै जिल्लाजिल्लामा निषेधाज्ञा जारी छ। सरकारको निर्णय र निर्देशनअनुसार सबै गतिविधिको अग्रपङ्क्तिमा खटिएका नेपाल प्रहरी सावधानी अपनाउँदा अपनाउँदै सङ्क्रमित हुन बाट जोगिएनन्। प्रहरीमाथि राज्यको शान्तिसुरक्षा कायम गर्ने महत्वपूर्ण दायित्व छ। समाजका हरेक गतिविधिमा प्रहरीले अग्रमोर्चा सम्हालिरहेको हुन्छ। विगतमा क्वारेन्टिनबाट भागेका व्यक्ति नियन्त्रण लिन, अपराध नियन्त्रण, आन्दोलन वा आपतकालीन अवस्थालगायत जुनसुकै समयमा पनि प्रहरी आफ्नो भूमिकाबाट पछि हट्न पाउँदैन। त्यस्तो जटिल परिस्थितिमा सामाजिक दूरी कायम गर्न सकिँदैन। कोरोनाकालमा देशका धेरै जिल्लामा पटकपटक आन्दोलन भयो। बाढीपहिरामा परेकाको उद्धारमा प्रहरीले चाहेर पनि मापदण्ड प्रयोग गर्न सकेन। केही दिनअघि ललितपुरमा रातो मित्स्येन्द्रनाथको रथ तान्ने क्रममा झडप हुँदा प्रहरीले कुटाई नै खानुपरेको थियो। यस्तैयस्तै घटनाका कारण प्रहरी कोरोनाबाट जोगिन सकेन। कोभिड१९ सङ्क्रमण रोकथामकै लागि नेपाल प्रहरीले बनाएको केन्द्रीय हेल्थ डेस्कका स्रोतव्यक्ति प्रहरी उपरीक्षक वसन्त रजौरे पनि कोरोनालाई परास्त गरेर कार्यक्षेत्रमा खटिसक्नु भयो। साउन २६ देखि भदौ ४ सम्म उहाँले कोरोनाको सामना गरेयो। उनी भन्छन्, 'मलाई सङ्क्रमणको कुनै महसुस भएन, मनोबल गिराउनुहुन्न ठीक हुन्छ।' कोरोना लागेपछि सखापै भयो भन्ने जस्तो प्रचार भएकोमा उनी दुःखी छन्। चिकित्सकले कोरोना लाग्दा सावधानी अपनाउँदा, उच्च मनोबल पार्दा र रोग प्रतिरोधात्मक क्षमता बढाउने घरेलु उपाय अपनाउँदा जोखिम कम हुने बताउँदै आएका छन्। प्रहरी उपरीक्षक रजौरेले पनि त्यही प्रक्रिया अपनाए। 'कोरोना जसलाई पनि लाग्न सक्छ, सावधानी अपनाउने हो, लागिहाले पनि डराउनुहुन्न, सजिलै जित्न सकिन्छ', उनले सुझावसहितको अनुभव साटे। होम आइसोलेसनमा बस्दा रजौरे बिहानभित्रै हिँडडुल गर्थे। नियमित कागती पानी, बेसार, अदुवा, मेथी, तुलसी, टिमुर, लसुन हालेर पानी पिउने र गुर्जो कुटेर खाने गर्थे। कहिलेकाही उनले भिटामिन सि पनि प्रयोग गरेको सुनाए। 'रोग प्रतिरोधात्मक क्षमता बढाउनुपर्छ भनेर म ज्वानोको झोल र फलफूल पनि खान्थेँ, राति सुत्ने बेलामा बेसार हालेर दूध नियमित खाएँ, त्यसैको कारण होला कोरोनाविरुद्ध सहज जीत भयो', उनले थपे। बालाजु वृत्तका प्रहरी निरीक्षक गम्भीरजङ्ग थापा विदेशबाट आएका नेपालीलाई राख्ने यति होल्डिङ सेन्टरको सुरक्षामा खटिने क्रममा सङ्क्रमित भएका हुन्। शुरुमा त्यहाँ खटिएका नेपाली सेनामा कोरोना देखियो। त्यसपछि प्रहरीको स्वाब परीक्षण गर्दा एक असइलाई कोरोना देखियो। असार २६ गते थापाको स्वाब परीक्षणको प्रतिवेदन पोजिटिभ आयो। उच्च सावधानी अपनाउँदा अपनाउँदै पोजेटिभ हुँदा उनलाई शुरुमा आश्चर्य पनि लाग्यो। 'कोरोना लागेको र मानिस मरेको सुन्दा डर लागेको थियो, आफैँले अनुभव लिएपछि केही होइन रहेछ भन्ने लाग्यो, लापरवाही गर्नुहुन्न, ख्याल गर्यो भने रुघाखोकी जस्तै हो', थापाले सुनाए। ससस्त्र प्रहरी अस्पताल बलम्बुको आइसोलेसन शय्यामा बस्दा औषधिका साथमा उनले बेसार र अदुवा पानी टुटाउनुभएन। डराउँदा, कमजोर महसुस गर्दा प्रतिरोधी क्षमतामा असर पर्न सक्नेतर्फ उहाँले सुझाव दिए। प्रहरी प्रधान कार्यालयका सवारी महाशाखामा काम गर्ने प्रहरी सहायक निरीक्षक किसनबहादुर थापालाई कोरोना पराजित गर्न १५ दिन लाग्यो। साउन १५ देखि ३० गतेसम्म उनी आइसोलेसनमा रहे। राजधानीमा हुने भिडभाड नियन्त्रणदेखि नारा, जुलुस, धर्ना रोक्न खटिएका साथीसँगै उनमा कोभिड१९ देखियो। आफूसहित ५८ जनाले सशस्त्र प्रहरीको अस्पतालमा उपचार गराएको बताउने थापा अधिकांशलाई लक्षण नै नदेखिएको बताए। 'कोरोना लाग्योभन्दा डर नलागेको होइन, विस्तारै आफूलाई सम्हालेँ, मनोबल उच्च पारेँ र जितेँ', थापाले सुल्झाए, 'हेल्चेक्रयाइँ गर्दै नगर्नुस्, लागिहाले रुघाखोकी नै हो भनेर लिनुस्।' समाजले पनि सङ्क्रमितलाई हौसला दियो भने निको हुन सहयोग गर्ने उनको अनुभव छ। अहिलेसम्मको अवस्था विश्लेषण गर्दा कार्यस्थलमा खटिएका प्रहरी बढी सङ्क्रमित छन्। नेपाल प्रहरीका प्रवक्ता कडायत भन्छन् 'प्रहरी कामबाट विमुख हुनै सक्तैन, सरकारले जारी गरेको र आफैँले बनाएको मापदण्ड अक्षरशः पालनामा स्पष्ट निर्देशन छ, यति हुँदाहुँदै पनि कोरोनाबाट जोगाउन सकिएन।' प्रहरी कर्मचारीको सङ्क्रमण र निको हुने दर हेर्दा सङ्क्रमितले कत्ति पनि आत्तिनु हुन्न भन्ने पाठ सिकेको उनले बताए। निको भएका प्रहरी कर्मचारी अझै ऊर्जाका साथ काममा लागेका छन्। त्यो देख्दा अन्य प्रहरी कर्मचारीमा पनि मनोबल बढेको कडायतको ठम्याइ छ। प्रहरी प्रधान कार्यालयका अनुसार सबैभन्दा बढी उपत्यकाका प्रहरीमा कोभिड१९ देखिएको छ। त्यसपछि प्रदेश १, २ र ५ मा भेटिए। प्राप्त विवरणमा दुई हजार १०० सङ्क्रमित प्रहरीमध्ये झण्डै ५० प्रतिशत (एक हजार) निको भएर काममा खटिइसकेका छन्। उनीहरुको मनोबल उच्च देख्दा अन्य प्रहरी कर्मचारीमा हौसला थपिएको छ। कार्यस्थलमा खटिएका, आपतकालीन उद्धारमा गएका, अपराध अनुसन्धानका क्रममा पुगेका, मानिस पक्राउ वा भीड नियन्त्रणका बेला, अभियुक्त पक्राउ गर्दा प्रहरीमा सङ्क्रमण भएको प्रहरीको निष्कर्ष छ। रासस"
१२ वर्षसम्म मुक्त हलियाका समस्या ज्यूकात्यूँ,"बैतडी : हलिया मुक्ति घोषणा भएको १२ वर्ष पूरा भएपनि पुनस्र्थापनाको काम भने सम्पन्न हुन सकेको छैन् । सरकारले मुक्त घोषणा गरेको १२ वर्ष बिते पनि हलियाका समस्या अझै कहालिलाग्दा भएको राष्ट्रिय हलिया मुक्ति महासंघ नेपालका पूर्व केन्द्रिय अध्यक्ष राजुराम भुलले बताए । उनले भने,'हलिया मुक्त भइसकेपछि पनि उनीहरुका समस्या समाधान हुन सकेका छैनन् । अहिले पनि मुक्त हलियाहरु विभिन्न समस्या झेलिरहेका छन् ।' २०६५ साल भाद्र २१ गते सरकारले हलिया मुक्तिको घोषणा गरेको थियो । हलिया मुक्तिको घोषणा हुँदा सुदूपश्चिम र साविकको मध्यपश्चिमका १९ हजार ९६५ जना हलिया परिवार खुसी भएपनि अहिलेसम्म उनीहरुको पुनस्र्थापनाको काम सम्पन्न नहुँदा निराश भएका हुन् । अहिले पनि धेरै छुट मुक्त हलिया रहेका र उनीहरुले परिचय पत्र पाउन नसकेका भुलले बताए । अहिलेसम्म १६ हजार ९५९ जनाले मुक्त हलिया प्रमाण पत्र पाएका छन् । बैतडीमा पनि मुक्त हलियाका समस्या उस्तै रहेको जिल्ला हलिया मुक्ति समाजका उपाध्यक्ष जयराम लुहारले बताए । उनले भने, ' समस्या अझै पेचिला छन् । उनीहरुका मुद्दा सम्बोधन हुन सकेका छैन् । छुट मुक्त हलियाहरुले परिचयपत्र पाउन सकेका छैनन् ।' बैतडीमा २ हजार २२ जना मुक्त हलिया भएपनि १ हजार ५४४ जनाले मात्रै परिचय पत्र पाएका छन् । परिचय पत्र पाएकाहरुले मात्रै सरकारी कार्यक्रमको लाभ लिएको भएपनि छुट मुक्त हलियाहरुले अहिले पनि समस्या झेल्नुपरेको महासंघका पूर्व अध्यक्ष भुलले बताए । उनले भने, 'सरकारले दिगो जिविकोपार्जनका कार्यक्रम ल्याउन नसक्दा मुक्त हलियाहरुले अहिले समस्यामा छन् । मुक्ति भएर मात्रै भएन उनीहरुलाई जिविकोपार्जनको आधार पनि चाहिन्छ । मुक्त भइसकेपछि पनि परिचयपत्र नपाउनु दु:खद भएको मुक्त हलियाले बताए । आफूहरुले परिचयपत्र नपाउँदा सरकारी कार्यक्रमको लाभ लिन नपाएको हलिया हिरा महरले बताए । उनले भने, 'हामीलाई दैनिक छाक टार्नकै लागि समस्या भएको छ । हामीलाई जिविकोपार्जनका कार्यक्रम सरकारले ल्याउन सके राम्रो हुन्थ्यो ।'"
रातो मच्छिन्द्रनाथको रथ तान्न गलत साइत दिइएको भन्दै ज्योतिषिको आपत्ति,"काठमाडौं : कोरोना भाइरसको सङ्क्रमणका कारण यस वर्ष ढिला गरी तानिएको रातो मच्छिन्द्रनाथको रथ यात्राको साइत नमिलेको भन्दै ज्योतिषीहरुले आपत्ति जनाएका छ्न्। साइत हेर्दा तिथि र नक्षत्रको शुद्धाशुद्धिमा ध्यान दिइनुपर्नेमा आइतबार चतुर्थी तिथिका दिनको साइत दिइनु गलत भएको तोयनाथ पन्तको पात्रो (पञ्चाङ्ग) का सम्पादक सूर्यनाथ पन्तले राससलाई जानकारी दिए। आइतबार नेपाल पञ्चाङ्ग निर्णायक समितिले स्वीकृति दिएका पात्रोमा उल्लेख भएअनुसार रिक्ता समूहमा पर्ने चौथी तिथि परेको छ। यसैगरी अश्विनी नक्षत्र पनि परेकाले पनि शुभ कामका लागि साइत दिन नहुने उनको भनाइ छ। रिक्ता तिथि र अश्विनी नक्षत्रलाई सूर्यले भेद गरेकाले पनि यस्तो साइत दिनु ठीक नभएको ज्योतिषीको भनाइ छ। 'पितृपक्षसमेत परेका बेलामा कसरी साइत दिन मिल्छ रु कोरोनाको त्रास फैलिरहेका बेला उपत्यकामा चैत्र शुक्ल पक्षमा मनाइने सेतो मच्छिन्द्रनाथ, भक्तपुरमा वैशाख १ गतेका दिन मनाइने बिस्केट जात्रा र भाद्र शुक्ल पक्षदेखि आश्विन कृष्ण पक्षसम्म मनाइने इन्द्रजात्रासमेत रोकिएका बेला रातो मच्छिन्द्रनाथको जात्रा मनाउनै पर्ने कारण के हो ?', पञ्चाङ्गकार पन्तले भने। ज्योतिषविद् एवं वास्तुशास्त्री शिव पोखरेल इन्द्रजात्राको साइतका विषयमा ज्योतिष शास्त्रका बृहत्संहितालगायत ग्रन्थमा उल्लेख भए पनि रातो मच्छिन्द्रनाथको साइतका विषयमा उल्लेख भएको ग्रन्थ आफूले नभेटेको बताउँछन्। रातो मच्छिन्द्रनाथकै विषयमा साइत निकाल्ने फरक तरिका उल्लेख भएको ग्रन्थ नभए पनि सामान्यरूपमा साइत दिन नहुने समयकै साइत आइतबार दिइएको पाइएको उनले जानकारी दिए। तिथिको हिसाबले शनिबार वा सोमबारको साइत किन नदिएको होला भन्ने आफूलाई लागेको ज्योतिषी पोखरेल बताउँछन्। भदौ २६ गते मच्छिन्द्रनाथलाई बुङ्मती लैजाने साइत पनि उस्तै दिइनु गलत भएको ज्योतिषशास्त्री बताउँछन्। किन आइतबारकै साइत रथ तान्न र भदौ २६ गतेको साइत मच्छिन्द्रनाथलाई बुङ्मतीमा भित्र्याउन दिइएको भन्ने सम्बन्धमा प्रतिक्रिया लिन जात्रा चलाउने गुठी संस्थान ललितपुरका प्रमुख राजन भुजु र साइत निकाल्ने समूहका ज्योतिषी कीर्तिमदन जोशीसँग पटकपटक सम्पर्क गर्दा पनि उनीहरु उपलब्ध भएनन्। प्रायःजसो जेठ महिनामै रथयात्रा गरी भोटोजात्रा गरिने मच्छिन्द्रनाथको कार्यक्रम यस वर्ष कोरोना भाइरस फैलने डरले स्थगन गरिँदै आएको थियो। कोरोनाबाट बच्न जारी निषेधाज्ञाका बीच गत हप्ता स्थानीयवासी जात्रा गर्नुपर्ने माग गर्दै सडकमा उत्रिएपछि रथ तान्न दबाब परेको थियो।"
नेकपा स्थायी समिति बैठक भदौ २६ गते बोलाउने निर्णय,काठमाडौं : लामो समयदेिख स्थगित भएको सत्तारुढ दल नेपाल कम्युनिष्ट पार्टी (नेकपा)को स्थायी समिति बैठक यही भदौं २६ गतेका बोलाउने निर्णय भएको छ । सोमबार बिहान अध्यक्षद्वय केपी शर्मा ओली र पुष्पकमल दाहाल प्रचण्डबीच बालुवाटारमा भएको छलफलपछि स्थायी समिति बैठक बोलाउने निर्णय भएको प्रधानमन्त्रीको प्रेस सल्लाहकार सूर्य थापाले जानकारी दिएका छ। गत असार १० गते सुरु भएको स्थायी समिति बैठक पटकपटक सारिएको थियो । पार्टीभित्रको आन्तरिक विवादपछि साउन १३ गतेपछि अनिश्चित कालका लागि स्थगित गरिएको थियो । गत साउन १३ गते प्रधानमन्त्री ओलीले एकतर्फीरूपमा स्थायी कमिटी बैठक अनिश्चितकालका लागि स्थगित गरेका थिए। सोही दिन अर्का अध्यक्ष प्रचण्डले ओलीइतर समूहका २९ जना स्थायी कमिटी सदस्यको उपस्थितिमा बैठक सञ्चालन गरेका थिए। प्रचण्डले बैठकमा प्रधानमन्त्रीले पूर्वनिर्धारित बैठकलाई बिना छलफल स्थगित गर्नुलाई पार्टी विधान विपरित भएको भन्दै आपत्ति जनाएका थिए। ओलीलाई प्रचण्डले उत्तेजित नभइ संवाद र एकतामै जोड दिन आग्रह समेत बैठकमा गरेका थिए।
प्रदेश १ मा हालसम्म ४३ संक्रमितको मृत्यु,"विराटनगर : प्रदेश १ मा सोमबार बिहानसम्ममा मृत्यु हुने कोरोना भाइरस संक्रमितको संख्या ४३ पुगेको छ। ज्यान गुमाउनेमा ११ महिला र ३२ पुरुष छन्। मृत्यु भएकामध्ये ३१ जना प्रदेश १ कै र १२ जना प्रदेश २ का बासिन्दा हुन्। पछिल्लो पटक विराटनगरस्थित कोशी अस्पताल कोभिड१९ उपचार केन्द्रमा ७६ वर्षीय वृद्ध पुरुषको सोमबार बिहान ३:१५ बजेतिर मृत्यु भएको छ। भदौ ११ गते संक्रमण पुष्टि भएसँगै १० दिन होम आइसोलेसनमा बसेका वृद्धलाई श्वासप्रश्वासमा समस्या भएपछि गत शनिबार उपचारका लागि कोभिड अस्पताल लगिएको थियो। त्यस्तै मोरङको बूढीगंगास्थित विराट शिक्षण अस्पतालमा आइतबार साँझ बूढीगंगा गाउँपालिका४ का ५२ वर्षीय पुरुषको उपचारका क्रममा मृत्यु भएको छ। भदौ १९ गते उपचारका लागि अस्पताल भर्ना गरिएका उनको मृत्युपछि कोरोना रिपोर्ट पोजिटिभ आएको अस्पतालका प्रशासन प्रमुख सुधीर राठौरले बताए। आइतबार विराटनगर र झापाका दुई जनाको पनि मृत्यु भएको थियो। मृत्यु हुनेमा विराटनगर महानगरपालिका२ का ७० वर्षीय वृद्ध र झापाको कन्काई३ की ४५ वर्षीया महिला छन्। वृद्धको कोशी अस्पताल विराटनगर र महिलाको बीपी कोइराला स्वास्थ्य विज्ञान प्रतिष्ठान धरानमा उपचारका क्रममा मृत्यु भएको हो। हालसम्म ज्यान गुमाउने प्रदेश १ स्थायी ठेगाना भएका संक्रमितमा सबैभन्दा बढी मोरङका २४ जना रहेका छन्। मोरङको पनि प्रदेश राजधानी विराटनगरका १५ जना रहेका छन्। त्यस बाहेक बूढीगंगाका चार र धनपालथान, सुनवर्षी, रंगेली, पथरीशनिश्चरे तथा बेलबारीका एकएक जना रहेका छन्। मोरङपछि सबैभन्दा बढी सुनसरीमा पाँच जना कोरोना संक्रमितको मृत्यु भएको छ। सुनसरीमा ज्यान गुमाउने सबै धरान उपमहानगरपालिकाका रहेको सामाजिक विकास मन्त्रालयले जनाएको छ। मन्त्रालयका अनुसार झापाको कमल गाउँपालिका र कन्काईका एकएक जना संक्रमितको मृत्यु भइसकेको छ। अन्य १२ जना मृतक प्रदेश २ का हुन्। मन्त्रालयका अनुसार कोरोना संक्रमण पुष्टि भएपछि उनीहरुलाई उपचारका लागि बीपी कोइराला स्वास्थ्य विज्ञान प्रतिष्ठान धरान र कोशी अस्पताल कोभिड१९ उपचार केन्द्र विराटनगर ल्याइएको थियो"
कांग्रेस सुध्रिएला ?,"विकृति, विसंगति र भ्रष्टाचारका कारण कमजोर भएको कांग्रेसका लागि पौडेलजस्तो स्वच्छ आचरण भएको नेतृत्वबाट सुधारको आशा गर्ने ठाउँ छ नेपाली कांग्रेसको आगामी महाधिवेशनमा नेतृत्व चयन प्रतिस्पर्धाका लागि रस्साकस्सी सुरु भएको छ। सभापति शेरबहादुर देउवा समूह र संस्थापनइतर वरिष्ठ नेता रामचन्द्र पौडेल समूहबीच प्रतिस्पर्धा हुने स्वाभाविक अनुमान गरिएकै बेला नेताहरूबीच भइरहेका अनेकौं प्रयासले यो समीकरण परिवर्तन हुने संकेत पनि देखा पर्दैछ। आफ्नो समूहमा एक्लो प्रतिस्पर्धी जस्तो भएर देखापरेका देउवा समूहमा उनलाई कडा चुनौती दिने गरी उपसभापति विमलेन्द्र निधिको सभापति पदको दाबेदारी आएपछि समीकरणमा परिवर्तन हुने संकेत देखिएको छ। निधिको दाबेदारी प्रस्तुतिसँगै कांग्रेसका नेताहरूले नयाँनयाँ समीकरणको सम्भावनासहित कोरोना संक्रमणको कहरकै बीच यतिबेला सक्रियता बढाएका छन्। कांग्रेसको महाधिवेशन आगामी फागुन ७ गतेदेखि १० गते काठमाडौंमा हुने कार्यतालिका तय गरिएको छ। नेपालको सबैभन्दा पुरानो र लोकतन्त्रका लागि सबैभन्दा बढी योगदान गरेको दल कांग्रेस यति कमजोर इतिहासमा कहिल्यै थिएन। देउवाको नेतृत्वमा कांग्रेस इतिहासमै सबैभन्दा कमजोर भएकाले फेरि पनि उनी सभापति बने कांग्रेस कहिल्यै नउठ्ने गरी समाप्त हुने त होइन भन्ने उनका हनुमान बाहेक सबैमा एउटा रियलाइजेसन छ। स्वयं देउवाको सधैं निकट रहेर काम गरेका उपसभापति निधिले त्यही निष्कर्षसहित सभापति पदका लागि चुनाव लड्ने घोषणा गरेका छन्। देउवाले फेरि कांग्रेसको नेतृत्व हत्याए भने कांग्रेस प्रजापरिषद्को नियतितिर लाग्नेमा शंका छैन। देउवाले कमजोर बनाएको कांग्रेसको पुनर्जागरण र सुधार कसको नेतृत्वमा सम्भव होला ? यतिबेलाको मुख्य चुनौती र बहसको विषय पनि यही नै हो। पौडेल समूहबाट अहिले वरिष्ठ नेता पौडेल, महामन्त्री डा शशांक कोइराला, पूर्वमहामन्त्री प्रकाशमान सिंह र नेता डा शेखर कोइरालाले सभापति पदका लागि दाबी गर्दै आएका छन्। पौडेलबाहेक अन्य तीनजनामध्ये एकले सभापति पदमा चुनाव लड्नुपर्छ भनेर वकालत गर्नेहरूले पौडेलको उमेरलाई देखाएर अथवा उनले देउवालाई हराउन नसक्ने कारण देखाएर आफ्नो पक्षमा तर्क गर्ने गरेका छन्। पार्टीलाई सबल नेतृत्व दिनका लागि शारीरिक रूपले पनि मानिस पूर्ण स्वस्थ र सक्रिय हुन जरुरी छ। यस अर्थमा सकेसम्म कम उमेर भएको नेतृत्व भए उपयुक्त हुने एउटा कारण सही हो। तर उमेर बढी हुँदैमा नेतृत्व प्रदान गर्न सक्षम नहुने र उमेर कम हुँदैमा उसले नेतृत्व दिन सक्षम हुने भन्ने तर्क आफैंमा गलत हो। विचार, आचरण र क्षमताले नेतृत्व प्रदान गर्ने हो, उमेरले होइन। अहिले दाबी गरिएका नेतामध्ये देउवा उनका समकालीन नै भए। बाँकी उम्मेदवारका हकमा पनि पौडेल त्यति धेरै फरकको उमेरका छैनन्। चारजनामध्ये उनको उमेर पाँचदेखि १० वर्षले फरक होला। तर शारीरिक स्वस्थ्य अवस्था ती कुनै पनि उम्मेदवारभन्दा पौडेल कमजोर देखिँदैनन्। देउवाले कांग्रेस र लोकतन्त्रमा विकृति, विसंगति र अनैतिक खेल भित्र्याएको बूढो भएपछि हैन। आजभन्दा २५ वर्षअघि जुनबेला उनी युवा नेता थिए, त्यहीबेला नै संसदीय प्रजातन्त्रलाई बदनाम गराउने अनेकौं विकृति उनैले भित्र्याए। कांग्रेस राजनीतिमा थोरै भए पनि देउवाभन्दा केही समय पहिले सुरु गरेका पौडेल कांग्रेसभित्र यस्तो नेता हुन् २०४६ सालमा बहुदल आएपछि निरन्तर राज्य र सरकारका विभिन्न तहको जिम्मेवारी सम्हालेर पनि बेदाग अहिलेको अवस्थासम्म आइपुगेका धेरै कम कांग्रेस नेतामध्ये एक हुन्। यस मानेमा उनी तुलनात्मक रूपले स्वच्छ छवि भएका नेता पनि हुन्। उनीजस्तै पटकपटक जिम्मेवारी पाएका कांग्रेसभित्रका प्रायः सबै नेता कति भ्रष्टाचारमा जेल पुगे भने संयोगले जेल जानबाट जोगिएका देउवाजस्ता नेताहरू विकृतिको नायक सिद्ध भए। यसको अर्थ बाँकी रहेका अन्य उम्मेदवारमा दाग लागेको छ भन्ने पनि होइन। तुलनात्मक रूपले उनीहरू कतिपय लाभको पद नपाएका कारण बेदागी देखिएका हुन् भने कतिपयले त्यति धेरै जिम्मेवारी नपाइसकेको अवस्था हो। अर्थात्् विकृति, विसंगति र भ्रष्टाचारका कारण कमजोर भएको कांग्रेसका लागि पौडेलजस्तो स्वच्छ आचरण भएको नेतृत्वबाट कांग्रेसमा केही सुधार होला भन्ने आशा गर्ने ठाउँ छ। यतिबेला मुलुकमा कम्युनिस्टको सरकार छ। झन्डै दुईतिहाइ बहुमतको हाराहारीमा संघीय संसद्मा र प्रदेशदेखि स्थानीय तहसम्म पनि कम्युनिस्टकै करिबकरिब कब्जा जमाइसकेको अवस्था हो। खासगरी दोस्रो जनआन्दोलनपछि कांग्रेसले आफ्नो विचारधारा त्याग गरेर माओवादीको एजेन्डामा लागेको, बीपीको सिद्धान्त बिर्सिएको भन्ने सन्देश प्रवाहित हुनु पनि कांग्रेस कमजोर हुनुको अर्को कारण हो। कांग्रेस नेतृत्वमा शान्ति प्रक्रिया सम्पन्न भयो, गणतन्त्र आयो र संविधान निर्माण भयो तर कांग्रेसले जनतामा यी सबै काम कांग्रेसकै सिद्धान्तअनुकूल छन् र कांग्रेसबाहेक अन्यको नेतृत्वमा सम्भव थिएन भनेर बुझाउन सकेन। खासगरी गत आमनिर्वाचनमा कांग्रेसको नेतृत्व यस्तो पात्रको हातमा थियो, जसले यो परिवर्तनलाई अन्तस्करणदेखि नै स्वीकार गर्न सकेको थिएन। अन्तस्करणदेखि स्वीकार नगरेको नेतृत्वले जनतालाई यो परिवर्तनको द्योतक कांग्रेस हो भनेर बुझाउने सामथ्र्य राख्ने कुरै थिएन। आखिर त्यही भयो। दृष्टिकोणहीन कांग्रेस नेतृत्वबाट कम्युनिस्ट आए हाँस्न पनि पाइन्न, रुन पनि पाइन्न भन्नेजस्ता कुरा गर्दा जनताले पत्याएनन्। कांग्रेस शर्मनाक हार बेहोर्न बाध्य भयो। उमेर बढी हुँदैमा नेतृत्व प्रदान गर्न सक्षम नहुने र उमेर कम हुँदैमा उसले नेतृत्व दिन सक्षम हुने भन्ने तर्क आफैंमा गलत हो। विचार, आचरण र क्षमताले नेतृत्व प्रदान गर्ने हो, उमेरले होइन। समकालीन राजनीतिमा देखिएका नेतामध्ये संघीय लोकतान्त्रिक गणतन्त्रलाई अन्तस्करणदेखि स्वीकार गर्ने थोरै नेतामध्ये पौडेल पनि एक हुन्। तुलनात्मक रूपले उनको नेतृत्वको कांग्रेस भए सगौरव यो परिवर्तनमा कांग्रेसको निर्विकल्प नेतृत्वबारे जनतालाई बुझाउने सामथ्र्य पैदा हुन्छ भन्दा गलत नहोला। वैचारिक दृष्टिकोणले पनि अहिलेका दाबेदारमध्ये पौडेल कम्युनिस्टसँग प्रतिवाद गर्नसक्ने वैचारिक क्षमता भएका नेता हुन्। बाँकी सबै दाबेदार वैचारिक रूपले उनीभन्दा कमजोर देखिन्छन्। पौडेलले कांग्रेस पुनर्जागरणका अवधारणा अघि सारेका छन्। उनले सधैंभरि कृषि क्रान्ति र गाउँलाई बसौं बसौं बनाऔं भन्नेजस्ता बीपीको समाजवाद प्रभावित विचारले केही हदसम्म भए पनि कांग्रेस कार्यकर्तालाई ऊर्जा प्रदान गर्दै आएका छन्। सभापति दाबी गर्ने बाँकी कसैले अबको कांग्रेस कस्तो हुने भन्ने दृष्टिकोण अघि सार्न सकेको देखिँदैन। गणेशमान सिंह, कृष्णप्रसाद भट्टराई वा गिरिजाप्रसाद कोइरालाजस्ता टावरिङ पर्सोनालिटी नभएको कांग्रेसमा अब केही न केही नयाँ विचार दिन नसक्ने नेताबाट पार्टी चल्दैन। पौडेलमा चमत्कारिक क्षमता त छैन तर प्रदीप गिरिजस्ता केही प्रखर विद्वान्बाहेक कांग्रेसमा बीपीको समाजवादलाई अहिलेको सन्दर्भमा व्याख्या गरेर पार्टी दृष्टिकोण अगाडि ल्याउनसक्ने क्षमता छ पौडेलसँग छ। सुशील कोइराला सभापति हुँदा उपसभापति र नीति तथा प्रशिक्षण प्रतिष्ठानको संयोजकका हैसियतले उनले देशव्यापी रूपमा वैचारिक अभियान चलाएर संगठनमा ऊर्जा ल्याएको घटना यसको उदाहरण हो। संविधान निर्माणका क्रममा पनि तत्कालीन प्रधानमन्त्रीसमेत रहेका सुशीललाई पौडेलको पूर्ण साथ र सहयोग थियो। संविधानका लोकतान्त्रिक अन्तर्वस्तुमा कम्युनिस्टहरूसँग सुशीलको चट्टानी अडानपछाडि पौडेलको सुझबुझपूर्ण सुझावले ठूलो काम गरेको सुशीलले त्यसबेलै आफ्नानिकटहरूसँग बताउने गरेका थिए। कम्युनिस्टसँग वैचारिक रूपले लोकतन्त्रका पक्षमा प्रतिवाद गर्ने क्षमता उनमा कति छ भन्ने कुरा पौडेलले सभामुख पद सम्हाल्दा नै पुष्टि गरेका थिए। विचार र सिद्धान्त तथा आचरणका हिसाबले कमजोर भएको कांग्रेसमा केही सुधार गर्ने हो भने अहिले देखिएका उम्मेदवारमध्ये पौडेल नै यस दृष्टिकोणले पनि उपयुक्त देखिन्छन्। कतिपयले कृष्ण सिटौलालाई देखाएर पौडेल उम्मेदवार बने उनी फेरि देउवा पक्षमा जाने र पौडेलले हार्ने तर्क गरेका छन्। असल र सही नेतृत्व कांग्रेसमा आउन लाग्दा सिटौलाले हराउलान् भन्ने तर्क गरेर उनलाई पन्छाउनु कति न्यायोचित हुन्छ ? सिटौलाले हराउँदा हार्ने र जिताउँदा जित्ने नेतृत्व नै कांग्रेसमा भइरहने हो भने के कांग्रेस सुध्रिएला ? होइन भने सिटौला को हुन् ? उनले किन पौडेललाई हराउन चाहन्छन् भन्ने वास्तविकता बुझाउनु र पौडेलका पक्षमा माहोल बनाउनु इमानदार कांग्रेसको दायित्व हो। हो, अघिल्लोपटक सिटौलाकै कारण पौडेल पराजित भए र देउवा सभापति बने। देउवा सभापति बनेको कांग्रेस आज कस्तो छ ? सिटौलाकै कारण कांग्रेसले आज यो दुर्गति भोग्नुपर्यो भनेर कांग्रेस महाधिवेशन प्रतिनिधिलाई बुझाउन सक्नुपर्छ। यसै पनि यसपटक सिटौलाको यो हैसियत छैन। अघिल्लोपटक सिटौलाको त्यति सामथ्र्य गगन थापा, प्रदीप पौडेलजस्ता लोकप्रिय नेताको साथले बनेको हो। तर ती लोकप्रिय युवा नेताहरूमा एउटा रियलाइजेसन आइसकेको छ कि अब देउवाकै नेतृत्वमा आफूहरू कांग्रेसको महामन्त्री वा सहमहामन्त्रीजस्ता पदमा पुगे पनि त्यसको औचित्य हुने छैन। त्यही भएर आफूहरूको कारणले अब देउवा सभापति नबनून् भन्नेमा उनीहरू सचेत देखिन्छन्। सिटौलाले आफ्नो स्वार्थ पूरा गर्न फेरि पनि देउवालाई साथ दिने हुन् कि भनेर ती लोकप्रिय युवा नेताहरूले सिटौलाको साथ छाडिसके। यही कारण यसपटक सिटौला सभापतिको दाबेदारको हैसियतमा समेत छैनन्। अघिल्लो पटकजस्तो सिटौलाको सामथ्र्य उनको हुने छैन। त्यही भएर सिटौलाका कारण पौडेलले फेरि हार्ने तर्कमा दम छैन। उनीसँग अहिले पनि केही मत छ। उनी कांग्रेसको महामन्त्री भइसकेका नेता हुन्। त्यसैले उनको साथ र सहयोग पौडेलका लागि बल नै हुन्छ। बरु सिटौलालाई मनाएर पौडेलकै पक्षमा ल्याउने र उनको विगतको गल्ती सच्याउने मौका दिनु उपयुक्त हुनेछ। पौडेलले पनि सिटौलालाई चिढ्याउने काम भएको भए त्यो गल्ती रियलाइजेसन गरेर उनको सहयोग लिन कोसिस गर्नुपर्छ। फेरि सभापति बन्न देउवा पैसा र पावर प्रयोग गर्न सक्छन्। महाधिवेशन प्रभावित गर्न उनले पदाधिकारी बाँडेर पार्टीलाई दक्षिणपन्थीकरण गरिसके। निधि उम्मेदवार बन्दाबन्दै पनि उनी फेरि यी सबै हत्कन्डा अपनाएर पनि चुनावमा प्रतिस्पर्धा गर्न तयार हुन सक्ने सम्भावना छ। यस्तो अवस्थामा पौडेल समूहको एकता चुनाव जित्ने पहिलो आधार हो। त्यसका लागि कसलाई बनाउँदा उपयुक्त होला त ? यो अर्को महत्त्वपूर्ण पक्ष हो। वर्तमान महामन्त्री शशांक कोइराला बीपी पुत्र भएका कारण आफूले मात्रै देउवालाई हराउन सक्ने बताउँछन्। बीपीपुत्र हुनुको नाताले कांग्रेसभित्र तुलनात्मक रूपले सबैभन्दा बढी स्वीकार्य उनको थियो। यसमा सत्यता छ। त्यही भएर गगन थापाजस्ता नेता वागी उम्मेदवार बन्दाबन्दै पनि शशांक महामन्त्रीमा निर्वाचित भए। तर सधैं बीपीको नामले बनेको स्वीकार्य टिकिरहँदैन। त्यसमा स्वयं उनको पनि भूमिका हुनुपर्छ। तर महामन्त्रीकालमा शशांकको भूमिकाबाट आम कांग्रेस कार्यकर्ता खुसी छैनन्। बीपीपुत्रको हैसियतमा कांग्रेसलाई पुनर्जागरण दिने काममा उनले सिन्को पनि भाँचेनन् नै, कांग्रेसभित्र देउवाले विधानविपरीत काम गर्दा पनि कडा प्रतिवाद गर्न सकेनन्। महाधिवेशनको पूर्वसन्ध्यामा आएर देखिएको उनको प्रतिवाद प्रारम्भमै भइदिएको भए देउवाले कांग्रेसलाई यो हालतमा पुर्याउन सक्ने थिएनन्। सुशीलपक्षीय कार्यकर्ताको संरक्षण गर्ने पूर्वमहामन्त्री सिंह वा प्रभावशाली नेता डा शेखर कोइरालाले शशांकलाई किन छाड्ने ? भन्ने पनि प्रश्न आउन सक्छ। संगठनको दौडधूप, कार्यकर्ताको संरक्षण र क्रियाशीलताका दृष्टिकोणले पूर्वमहामन्त्री सिंह र शेखर सभापतिको दाबेदारका लागि उपयुक्त नै मानिएका छन्। सिंह गणेशमानपुत्र र शेखर बीपी र गिरिजाप्रसादका भतिजा भएकाले यी दुवैको स्वीकार्य पनि छ। तर को सभापति हुने भन्ने विषयमा पूर्वमहामन्त्री सिंह वा शेखरका लागि वर्तमान महामन्त्री शशांकले किन छाड्ने वा यी दुईमध्ये पनि वरिष्ठताको जटिलता आउन सक्छ। यो अवस्थामा सबैले स्विकारेको र नेतासमेत मानेर आएका पौडेलका नाममा सबैलाई सहमति गरेर अघि बढ्न सजिलो पनि छ। पौडेल यी तीनैजनाले आदरपूर्वक नेता मानेका वरिष्ठ दाबेदार पनि हुन्। पौडेलको नेतृत्वमा बीपीपुत्र, गणेशमानपुत्र र कोइराला परिवारका शेखरलाई मिलाएर जान सकिने स्पेस पनि छ। यसो भन्दा पौडेल सर्वगुणसम्पन्न पनि छैनन्। उनले कहिलेकाहीं आफैंले आफैंलाई चिन्न नसकेर अलिक लोभिए कि भन्ने पनि आरोप छ। कार्यकर्ताको संरक्षण र दलभित्रको गुटगत राजनीतिमा कमी भएका विषय पनि उठ्ने नगरेका होइनन्। उनका वैयक्तिक आनीबानी र व्यवहारका कारण नै देउवाजस्ता खराब पात्रले स्थान पाउन सफल भइरहेको भन्ने एकथरीको आलोचना छ। पौडेलका अवगुणका तुलनामा गुणको सूची लामो छ। उनी लोकतन्त्रको सन्दर्भमा कसैसँग सम्झौता गर्दैनन्, समकालीन नेताहरूमा उनी तुलनात्मक रूपले स्वच्छ छन्। विचार दृष्टिकोणको हिसाबले कांग्रेसमा अहिले सभापति रहेका र अब बन्ने दौडमा देखिएकामध्ये पौडेल नै अब्बल छन् र सबैभन्दा वरिष्ठ पनि। उनका समकक्षी कांग्रेसको सभापति र पटकपटक प्रधानमन्त्री भइसक्दा उनलाई यो बाटो छेक्नु अन्याय पनि हो। देउवा पराजित गर्न आवश्यक पर्ने पौडेल समूहको एकताको मजबुत समीकरणका लागि उनको नेतृत्वमा सबै अटाउँछन् पनि। यो समीकरणमा सादगी नेता महेन्द्रनारायण निधिपुत्र विमलेन्द्रलाई पनि ल्याउन सके देउवा बहिर्गमनको यात्रा महाधिवेशन नआउँदै सुरु हुनेछ र यसले कांग्रेस पुनर्जागरणका लागि साँच्चिकै एउटा सन्देश पनि प्रवाहित गर्नेछ। अधिवक्तासमेत रहेका चौधरी कांग्रेस महासमिति सदस्य हुन्।"
"रोग, भोक र सरकार !","हिजो मध्यान्ह कोठामा अखबार पढ्दै थिएँ। सहयोगी कोठामा काम गर्दै थिइन्। अचानक उनले मौनता भंग गर्दै भनिन् सायद यो वर्ष मर्छु होला म। उनको वाक्यांशले झस्किएँ। अखबारबाट ध्यान हटाएर उनको अनुहारमा आँखा पुर्याउँदै सोधें किन त्यसो भनेकी। निराश र थकित स्वरमा भन्न थालिन् कोरोनाको संक्रमण दिनदिन बढेको बढ्यै छ। मान्छेहरू पनि धमाधम मर्न थाले। कुनै दिन आफू पनि मर्छु झैं लाग्दैछ। उनको बोलीमा नैराश्य थियो। देशको ६१ पहुँचवालालाई छाडेर बाँकी सबै देशवासीको अवस्था उनको भन्दा भिन्न छैन। आफ्नो सीप, शिक्षा, ज्ञान, इलम, क्षमता, बाउबाजेले जोडेको सम्पत्ति, जजसको जेजेमा पहुँच छ, सबथोक लगाएर आर्जेको पेसा, व्यवसाय, जागिर सब कोरोना महामारीको भुमरीमा फसिसकेको छ। प्राइभेट कम्पनी, बैंक आदिमा काम गर्ने अधिकांशको पनि स्वेच्छिक अवकाश आदिका नामबाट बाँच्ने आधार गुमिसकेको छ। मर्न गाह्रो छ। तर बाँचेर त हेर, बाँच्न झन गाह्रो छ भने झैं भइरहेको छ अधिकांशको जीवन। अस्तिभन्दा हिजो र हिजोभन्दा आज देशमा कोरोना संक्रमण र यसबाट मृत्यु हुनेको संख्या हातेमालो गर्दै अगाडि बढेको बढ्यै छ। केही दिनयता देशका सबै जिल्लालाई उछिन्दै ५० लाखको हाराहारी जनसंख्या बसोवास गर्ने काठमाडौं उपत्यका कोरोना संक्रमितको थलो बन्दै गइरहेको छ। त्यसमाथि एकातिर देशमा आईसीयू र भेन्टिलेटरमा राख्नुपर्ने बिरामीको संख्या बढ्दो छ भने अर्कातिर कोरोना जितेर घर फर्किनेहरूको संख्या उत्साहजनक छैन। अहिले सार्क मुलुकमध्येमा नेपालमा कोरोना संक्रमितको निको हुने दर सबैभन्दा कम देखिएको छ। स्वास्थ्य मन्त्रालयको तथ्यांकअनुसार नेपालमा कोरोना संक्रमितको निको हुने दर मात्र ५६६६ प्रतिशत छ, जबकि श्रीलंकामा निको हुने दर ९४८८ प्रतिशत छ। छिमेकी भारत जहाँ कोरोनाले मृत्यु हुनेको संख्या ६७ हजारभन्दा माथि पुगिसकेको छ, त्यहाँ पनि निको हुने दर ७६२१ प्रतिशत छ। नेपालका वीज्ञहरूले यसलाई नराम्रो संकेतका रूपमा लिएका छन्। एक विज्ञ त यसलाई मुलुकमा कोरोनासम्बन्धी गरिने खराब उपचार व्यवस्थाको परिणाम ठान्छन्। लामो समयको अन्तरालमा केही दिनअगाडि दुइटा सुखद समाचार पढ्ने अवसर पाएँ। एक अहिलेसम्म कोरोना भाइरस संक्रमित नभेटिएका १० वटा देशका नामावली। अनि अर्को, कोरोना भाइरसको संक्रमण सुरु भएको उद्गमस्थल वुहानका सम्पूर्ण विद्यालयमा यही मंगलबारदेखि पठनपाठन सुरु। वास्तवमा यो विश्वकै लागि पनि एक सुखद समाचार हो। यसले नैराश्यले जकडेका मनमा थोरै भए पनि आशा पलाउन सक्छ। तर नढाँटी भन्नुपर्दा मनको कतैै कुना नराम्रोसँग चिमोटिएको छ। भन्दै छ अपराधी र पापीहरूले मेरो देशलाई हराइदिएको छ। कोरोनाबाट बाँच्न त सकिएला सरकार ! तर भोकले मर्न लागियो भनेर गुहार मागिरहेका छन् जनता। सरकारले सुनेको छ कि छैन ? मरे पनि आफ्नै देशमा मर्छु भनेर मातृभूमि फर्किने नेपाली फेरि भोकमरीका कारण के खाने ? चीनको वुहानमा १५ पुस २०७६ मा उत्पत्ति भएको कोरोनाले विस्तारै अन्य मुलुकमा पनि फैलिएर महामारीको रूप लिएपछि विश्व स्वास्थ्य संगठनको महानिर्देशकले १६ माघमा स्वास्थ्य अवस्था राम्रो नभएका देशहरू यस भाइरसबाट बढी जोखिममा पर्ने जानकारी गराउँदै विश्वव्यापी संकटकाल घोषणा गर्यो। तर चीन, अमेरिका, युरोपलगायत विश्वका धेरै विकसित देश पनि यस महामारीको चपेटामा आए। दिनहुँ लाखौं जनता संक्रमित भई हजारौंको संख्यामा मृत्यु हुन थाले। तर संसारमा यस्तो परिस्थिति सृजना भइसक्दा पनि विश्व स्वास्थ्य संगठनको मापदण्डअनुसार स्वास्थ्य अवस्था कमजोर भएको नेपाल महिनौंसम्म कोरोना कहरबाट मुक्त र सुरक्षित रह्यो। यो कुनै चमत्कारभन्दा कम थिएन। पहिलेपहिले पञ्चायतकालमा राजाले देशवासीका नाममा सम्बोधन गर्दा अन्त्यमा पशुपतिनाथले हामी सबैको कल्यान गरून् भनिन्थ्यो। मलाई कताकता साँच्चै आफ्नो देशमाथि पशुपतिनाथको कृपा दृष्टि परेकै हो झैं लागेको थियो। यो कस्तो संयोग हो ? चीनमा कोरोना संक्रमण फैलिएपछि त्यहाँ विद्यावारिधि गरिरहेका एक नेपाली विद्यार्थी पुस २९ गते नेपाल फर्किएछन्। त्यो समयसम्म विमानस्थलमा हेल्थ डेस्कको व्यवस्था भइसकेको पनि थिएन। नेपाल आएसँगै उनमा कोरोना भाइसरससँग मिल्दोजुल्दो ज्वरो, श्वासप्रश्वासलगायतका लक्षण देखिन्छ। त्यसपछि उनी टेकुस्थित अस्पतालमा आएर भर्ना भए। अस्पतालले माघ ७ गते उनको रगत र र्यालको नमुना परीक्षणका लागि विश्व स्वास्थ्य संगठनको हङकङस्थित सेन्टरमा पठायो। उनी कोरोना संक्रमित भएको रिपोर्ट आयो। यो घटणाचक्रले ईश्वरले नेपाललाई कोरोना कहरबाट सजक हुन संकेत गरको हो कि भन्ने मलाई महसुस भएकै हो। तर सम्बन्धित निकायले यो केसलाई गम्भीरताका साथ लिएन। संक्रमितलाई पूर्ण उपचार नगरी चार दिनपछि डिस्चार्ज गरे। गल्तीका साथै अपराधको श्रीगणेश त्यहींबाट भयो। यो घटनापश्चात् पनि लामो समयसम्म नेपाल कोरोनाबाट सुरक्षित रह्यो। म यसलाई ईश्वरले नेपालीलाई दिएको दोस्रो मौका ठान्छु। हामीले कोरोनाविरुद्ध लड्नका लागि यथेष्ट समय पाएकै हौं, जुन अन्य देशलाई यस्तो अवसर उपलब्ध थिएन। त्यो समयमा संघीय सरकार, प्रदेश तथा स्थानीय सरकारले सम्बन्धित क्षेत्र, स्वास्थ्यकर्मी, समाजसेवी, दाता र प्रतिपक्ष दलहरू सबैलाई समेटेर एकजुट भई सबै प्रदेशमा व्यवस्थित कोराइनटाइनहरूको निर्माण, पर्याप्त स्वास्थ्य सामग्रीको जोह, दक्ष स्वास्थ्यकर्मीको पहिचान तथा प्रशिक्षण, विज्ञ समूहको निर्माण आदि कार्यमा जुट्न सक्थ्यौं। तर भ्रष्ट सरकार, राज्यसंयन्त्र, कर्मचारी तथा व्यापारी यो प्राप्त भएको समयलाई आफ्नो निहित स्वार्थपूर्ति गर्ने धन्दामा लगाए र जनतालाई अलमल्याउन अनेक नाटक मञ्चन गर्दै हिँडे। नाटकका प्रमुख पात्रका रूपमा भने स्वयं प्रधानमन्त्रीले भूमिका निभाए। उनीले कोरोनाविज्ञका रूपमा राष्ट्रियसभा, प्रतिनिधिसभा, मुख्यमन्त्री र जनतासामु शृंखलाबद्ध नाटक मञ्चन गरिरहे। सर्वसाधारण जनता उनको उदेकलाग्दो हास्यास्पद संवाद चुपचाप सुन्दै बसे। एकपछि अर्को गल्ती गरेको गर्यै छ। आफ्नो गल्तीबाट पाठ कहिले सिक्ने हो सरकार ? आरडीटी टेस्ट गलत हो, यसबाट गरिने परीक्षण रोक्नुपर्छ भनेर जनसागर सडकमा उर्लिए। उल्टै प्रहरीद्वारा उनीहरूमाथि हातपात गराइयो। प्रहरी भ्यानमा कोचेर थुन्न लगियो। यसका लागि इनफ इज इनफ समूह आवरण अनशनसमेत बसे। उल्टै उनीहरूमाथि ज्यादती गरियो। गलत परीक्षणको परिणाम आज देश कोरोना संक्रमणबाट ग्रसित छ। अहिले फेरि एकाएक हरेक अस्पतालमा २० प्रतिशत शय्या कोरोना संक्रमणका लागि अनिवार्य छुट्ट्याउनुपर्ने, नमान्नेलाई कारबाही गर्ने उर्दी जारी भएको छ। परिणाम आज अस्पतालका डाक्टर, नर्स, स्वास्थ्यकर्मीलगायत त्यहाँ कार्यरत कर्मचारीसमेत कोरोना संक्रमित भई ओपीडी र अस्पतालका सेवाहरू सिल्ड हुन थालेका छन्। यसको परिणाम कति भयावह हुने हो ? सोचेर पनि मेरो मुटु काँप्न थालेको छ। जसको परिवारमा मिर्गौला, क्यान्सर, मुटु आदि अतिरोग भएका बिरामी छन् त्यस परिवारलाई कति चिन्ता लाग्यो होला ? बिरामी स्वयंको मनको अवस्था के भइरहेको होला ? सोचनीय छ। आज देश संकटको भुमरीमा चुर्लुम्म डुडिसकेको छ। जनता लकडाउन र निषेधाज्ञाजस्ता कठोर नियमकानुनले तारतार भइसकेका छन्। आफ्नो रगतपसिना बगाएर परिवार पाल्ने मेहनती पुरुषमहिला काम नपाएर परिवारको भोक शान्त गर्न आज कहाँ कसले खाना बाँडेको छ भनेर दिनभरि सडकमा भौंतारिएर हिँडिरहेका छन्। कोरोनाबाट बाँच्न त सकिएला सरकार ! तर भोकले मर्न लागियो भनेर गुहार मागिरहेका छन् जनता। सरकारले सुनेको छ कि छैन ? मरे पनि आफ्नै देशमा मर्छु भनेर मातृभूमि फर्किने नेपाली फेरि भोकमरीका कारण के खाने ? मरे उतै मरौंला भनेर देश छाडेर हिँड्न थालेका छन्। देखेको छ कि छैन सरकार ? अन्त्यमा यही भन्न चाहन्छु सरकार ! अब त अति असह्य भो। इनफ इज इनफ।"
नेपालबाट प्राप्त मुनाफा नेपालकै आर्थिक समृद्धिका लागि प्रयोग गर्छौं : सगुन,"काठमाडौं : अमेरिकामा मुख्यालय रहेको सामाजिक सञ्जालमा आधारित इकमर्स कम्पनी सगुनले कुनै पनि माध्यमबाट नेपाली पुँजी स्वदेशबाहिर नलैजाने स्पष्ट पारेको छ । सगुनले आइतबार आयोजना गरेको भर्चुअल पत्रकार सम्मेलनाम संस्थापक गोविन्द गिरीले सगुनप्रति नबुझेर सुरुमा केही भ्रम रहे पनि अहिले त्यो स्पष्ट भइसकेको बताए । हामीलाई आफ्नै भूमिमा एउटा प्लेटफर्ममात्रै चाहिएको हो, हामीले नेपालीबाट प्राप्त गरेको मुनाफा नेपालकै आर्थिक समृद्धि र विकासका लागि प्रयोग गर्ने छौं । यसमा ढुक्क हुनुस्, नेपालबाट कमाएको सबै पैसा हामी नेपालमै रोजगारी र आर्थिक विकासका लागि प्रयोग गर्छौं, उनले भने । पत्रकार सम्मेलनमा सगुनले विश्वभरका लगानीकर्ताहरुका लागि मिनी आइपीओमार्फत् लगानी गर्न पुनः आह्वान गरेको छ । कानुनी मान्यताअनुसार लगानीकर्तामाझ आएको सगुनले आगामी जनवरीबाटै सेकेण्डरी आइपिओमा जाने लक्ष्य राखेको संस्थापक गिरीले बताए । सगुनले साना लगानीकर्ता प्रोत्साहन गर्नका लागि कम आम्दानी भएकाहरुलाई समेत लगानीको वातावरण जुटाएको जनाएको छ । फेसबुक, ट्वीटरजस्ता ठूला कम्पनी जुन नेपालीको पहुँचमा छैनन्, तिनमा सर्वसाधारणको लगानीका लागि कुनै प्लेटफर्म नभए पनि सगुनले भने सर्वसाधारणका लागि लगानीको वातावरण बनाएको भन्दै गिरीले नेपाली डायस्पोराका लागि यो लगानीको उत्तम अवसर भएको बताए । उनले भने, सन् २०१५ बाट सुरु भएको हाम्रो एप आज विश्वका लाखौं मानिसको हातहातमा पुगेको छ, हिजोका दिनमा सर्वसाधारणको पहुंचमा नभएका अन्तर्राष्ट्रिय प्लेटफर्म आज लगानीकर्ताहरुका लागि सुनौलो अवसर बनेको छ। सेप्टेम्बर महिनाभर लगानीको अवसर सगुनले ग श्रेणीको साधारण शेयर मिनि (आइपिओ) प्रतिकित्ता ३० डलरका दरले ३ लाख कित्ता सर्वसाधारणलाई बिक्री गरिरहेको छ । आगामी सेप्टेम्बर ३० तारिखसम्म नेपाल, इरान र उत्तर कोरियाबाहेकका लगानीकर्ताले आइपिओ खरिद गर्न पाउनेछन् । कम्तिमा ३० कित्ता शेयर नौ सय डलरमा खरिद गर्न सकिने प्रावधान रहेको छ । सन् २०२१ को सुरुमा सेकेण्डरी आइपिओमा जाने रणनीति रहेकोले पनि मिनि आइपिओमार्फत् लगानीको अवसर यही नै अन्तिम पटक हुने सगुनका सहसंस्थापक कविन सिटौलाले जनाए । सगुनको शेयर खरिद गर्न इच्छुक व्यक्तिले : मा गएर वा सगुन एपमा रहेको मिनि आइपिओ ट्याब छनोट गरी लगानीका लागि आवेदन दिन सक्नेछन् । अहिले संसारभरि सगुनका प्रयोगकर्ताहरु ८१ लाख बढी रहेको सो कम्पनीले जनाएको छ । सगुनका प्रयोगकर्ता विशेषगरी अमेरिका, नेपाल र भारतसहित दक्षिण एसियाली मुलुकमा बढीरहेका छन् ।"
संविधानमाथि प्रश्न,"नेकपा उपाध्यक्ष वामदेव गौतमको राष्ट्रियसभा प्रवेशलाई लिएर राजनीतिक वृत्तमा अनेक टीकाटिप्पणी सुरु भएको छ। प्रतिनिधिसभा सदस्यको निर्वाचनमा पराजित गौतम साढे दुई वर्षमै संघीय संसद्को माथिल्लो सदन राष्ट्रियसभामा प्रवेश पाउने निश्चित भएसँगै संविधानको भविष्य, राजनीतिक स्थायित्व र नागरिक भावनासँग जोडेर हेर्न थालिएको छ। नागरिकको सात दशकको निरन्तरको क्रान्तिपछि संविधानसभाबाट संविधान बनाउने बेला राजनीतिक दल, नागरिक समाज र सचेत वर्गले उठाएको जबर्जस्त विषय थियो राजनीतिक स्थायित्व। त्यतिबेला प्रमुख तीन दलले पनि राजनीतिक स्थायित्व दिने भन्दै परम्परागत संसदीय प्रणालीमा सुधारको प्रतिबद्धता जनाएका थिए। संसदीय प्रणालीको स्थानमा सुधारिएको लोकतान्त्रिक व्यवस्था संविधानमा राखिएको भन्दै राजनीतिक स्थायित्व सुनिश्चित हुने सन्देश पनि प्रवाह गरे। राजनीतिक स्थायित्व, लोकतन्त्रको सुदृढीकरण र जनभावनाको कदर गर्न भन्दै संविधानमै मन्त्रीको संख्या, प्रतिनिधिसभामा पराजित व्यक्ति त्यो कार्यालयभरि मन्त्री बन्न नपाउने, सरकार गठन भएको दुई वर्षसम्म ढाल्न नपाइने, प्रधानमन्त्रीविरुद्ध अविश्वास प्रस्ताव ल्याउँदा पनि भावी प्रधानमन्त्रीको नामसहित पेस गर्नुपर्ने व्यवस्था गरिएको थियो। प्रधानमन्त्रीलाई संसद् विघटनको अधिकार नदिइनु पनि राजनीतिक स्थायित्वकै लागि थियो। संविधान बनेको पाँच वर्ष नबित्दै संविधानको मर्म र भावनाविपरीतका गतिविधि देखा पर्न थालेका छन्। जनताका प्रत्यक्ष मतबाट पराजित भएकाहरूलाई एकपछि अर्को गरी धमाधम माननीयको दर्जा लिन थालेपछि लोकतान्त्रिक व्यवस्था, सुधारिएको लोकतन्त्र र राजनीतिक स्थायित्वमा प्रश्न उब्जनु स्वाभाविक हो। विभिन्न तहका निर्वाचनमा पराजित भए पनि राष्ट्रियसभामा स्थान बनाएकाहरूको भीडमा पछिल्लोपटक गौतम थपिएका हुन्। वडा सदस्य, मेयरदेखि प्रत्यक्ष निर्वाचन हारेकाहरूको राष्ट्रियसभा प्रवेशले संसद्कै गरिमामा आँच पुग्ने निश्चित छ। निर्वाचनमा पराजित भएकाहरूको आवश्यकताको सिद्धान्त भन्दै माथिल्लो सदनमा प्रवेश लोकतन्त्र र जनमतको अपमान हो। कुनै दिन यिनै व्यक्तिहरू मन्त्री बन्ने, त्यसैका कारण सरकार अस्थिर हुने, राजनीतिक खिचातानी र सत्ता जोडघटाउमा विकृतिको पुनरावृत्ति भए राजनीतिप्रति जनतामा थप वितृष्णा बढ्नेछ। जनभावना र मतको कदर नगर्दा मुलुकमा अराजकता, विकृति र विसंगतिले राजनीति नै कुरूप बन्ने निश्चित छ। राजनीतिप्रति जनताको आस्था र विश्वास गुमेको दिन लोकतान्त्रिक व्यवस्था र लामो संघर्षपछि प्राप्त उपलब्धि गुम्नेछ। त्यो दिन संविधान नै कागजको खोस्टो सावित हुनेछ। लोकतन्त्रको सर्वमान्य सिद्धान्त भनेकै जनमतको कदर गर्नु हो। लोकतन्त्रमा जनताको मतले नै राजनीतिक दल, नेता र सत्ताको स्थान निर्धारण गर्छ। तर जनताले पाँच वर्ष सत्ता वा कुर्सीभन्दा बाहिर बस्न दिएको आदेशको बेवास्ता गर्दै घुमाउरो बाटोबाट जनताको प्रतिनिधि बन्ने कुसंस्कारले लोकतान्त्रिक पद्धतिलाई कहाँ पुर्याउला ? प्रश्न उठ्न थालेको छ। विगतमा सांसद खरिदबिक्री, सुत्केरी भत्ता, पजेरो काण्ड, सत्ता र शक्तिको पदलोलुपताले संसदीय व्यवस्थाको के हालत भयो ? हामी सबै भुक्तभोगी छौं। दलहरूमा लोकतान्त्रिक चरित्र, संस्कार र व्यवहारअनुसारको शासकीय शैलीको कमीकै कारण राजनीतिक अस्थिरताले मुलुक अस्तव्यस्त बन्यो। ०४६ सालको राजनीतिक परिवर्तनपछि कुनै पनि सरकार पाँच वर्ष टिक्न सकेनन्। राजनीतिक जोडघटाउ र खिचातानीले ३१ वर्षमा २५ प्रधानमन्त्री बेहोर्न बाध्य भयौं। फलस्वरूप न जनताले विकासको स्वाद चाख्न पाए न त जनताको जीवनस्तर नै माथि उठ्न सक्यो। मुलुक र जनताको अमूल्य समय राजनीतिक लडाइँ र क्रान्तिमै व्यतीत भयो। जनताको सात दशकको जनक्रान्तिपछि बनेको संविधान पाँच वर्षमा वामे सर्दैछ। संविधानको मूल लक्ष्य नै राजनीतिक स्थायित्व, सुशासन, कानुनी राज, लोकतान्त्रिक व्यवस्था, सामाजिक रूपान्तरण र आर्थिक समृद्धि नै हो। संविधानका यी लक्ष्य र उद्देश्यविपरीत कुनै व्यक्ति, पार्टी वा समूहका स्वार्थपूर्ति गर्ने अस्त्र संविधान बन्नु हुँदैन। तत्काललाई राजनीतिक व्यवस्थापन वा पार्टीका आन्तरिक विवाद मिलाउन संविधानका छिद्रहरू सहारा बन्न सक्छन्। तर एकपछि अर्को छिद्रको सहाराले ठूलै भ्वाङ परी संविधानरूपी जहाज डुब्ने खतरा देखा पर्दैछन्। संविधानको आत्मा र भावनामाथि चोट पुर्याउनुको सट्टा यसलाई बलियो र दीर्घजीवी बनाउनेतिर सबै एकजुट हुनुपर्छ। यो संविधान असफल भयो भने लोकतन्त्र र पार्टी व्यवस्था मात्र होइन, सिंगो मुलुकले हार्नेछ।"
विराटनगरमा संक्रमित वृद्धको मृत्यु,विराटनगर : विराटनगरको कोशी अस्पताल कोभिड१९ उपचार केन्द्रमा उपचाररत थप एक जना कोरोना संक्रमित वृद्ध पुरुषको सोमबार बिहान मृत्यु भएको छ । विराटनगर महानगरपालिका१० का ७६ वर्षीय पुरुषको बिहान ३ः१५ बजेतिर मृत्यु भएको उपचार केन्द्रका व्यवस्थापक ज्ञानबहादुर बस्नेतले जानकारी दिए । उनका अनुसार भदौ ११ गने संक्रमण पुष्टि भएका वृद्धलाई १० दिन होम आइसोलेसनमा राखेर उपचारका लागि शनिबार उपचार केन्द्रमा ल्याइएको थियो । कोशी अस्पतालका मेडिकल सुपरिटेन्डेन डा चुमनलाल दासले मृतकमा उच्च रक्तचापको पुरानै समस्या रहेको जानकारी दिए । कोरोना संक्रमण देखिएपछि होम आइसोलेसनमै रहे पनि श्वासप्रश्वासमा समस्या भएका कारण थप उपचारका लागि कोभिड उपचार केन्द्रमा ल्याइएको उनको भनाइ छ । वृद्धसँगै हालसम्म विराटनगरका १५ जना कोरोना संक्रमितको मृत्यु भइसकेको छ ।
१० जिल्लाका १२ स्थानमा शीत भण्डार बनाइदै,"धादिङ : किसानहरुले उत्पादन गरेको कृषि उपज बिक्री नभएर बारीमा सडेको, मुल्य नपाएको, ट्याक्टर लगाएर खेतबारीमै जोत्नुपरेको जस्ता समस्याको समाधानका लागि बागमती प्रदेश सरकारले धादिङसहित प्रदेशका १० जिल्लाको १२ स्थानमा आधुनिक शीतभण्डारको निर्माण कार्य सुरु गरेको छ । कृषि प्रधान देशमा कृषि कर्म गर्ने किसानलाई उत्साह जगाउनका लागि र किसानको हितका लागि शीत भण्डार निर्माणका काम सुरु गरिएको बागमती प्रदेश अन्तरगत भूमि व्यवस्था कृषि तथा सहकारी मन्त्रालयले जनाएको छ । कृषि मन्त्री दावा दोर्जे लामाले भने, 'देशभरिका ७ प्रदेश मध्ये हामीले कृषि क्षेत्रमा उदाहरणीय काम सुरु गरिरहेका छौँ, कृषि प्रधान देशका कृषकलाई कृषि कर्ममा उत्साह बनाउने कामको रुपमा यसलाइ अघि सारेका हौँ । धादिङ र चितवनमा निर्माणाधिन शीतभण्डारको काम अन्तिम चरणमा पुगेको छ भने अन्य जिल्लामा निर्माणकार्य आधा सकिएको छ । आगामी मंसिरसम्ममा धादिङको र चितवन जिल्लाको शीतभण्डार संचालनमा आइसक्ने मन्त्रालयका प्रवक्ता डाक्टर शरण कुमार पाण्डेले जानकारी दिए । मन्त्रालय र स्थानीय तहसहकारीको लागत साझेदारीमा शीतभण्डार निर्माण कार्य थालनी गरिएको हो । मन्त्रालयको ७० प्रतिशत र स्थानीय तह तथा सहकारीको ३० प्रतिशत लागत सहभागीतामा निर्माण कार्य सुरु गरिएको भूमि व्यवस्थापा कृषि तथा सहकारी मन्त्रालयका सचिव डाक्टर योगेन्द्र कुमार कार्कीले बताए । उनले भने, ,'शीत भण्डार निर्माण कार्य बागमती प्रदेश सरकारको एउटा 'ड्रिम प्रोजेक्ट' हो, सुरुमा हामीले अध्ययन गरयौँ, हाम्रो प्रदेशमा २५ देखि ३० हजार मेट्रिक टनको शीतभण्डार आवश्यक रहेछ । अघिल्लो आर्थिक वर्षदेखि साढे १७ हजार मेट्रिक टन क्षमताको निर्माण कार्य सुरु गरेका छौँ ।' व्यवस्थित शीत भण्डार नहुँदा किसानका उत्पादनले बजार नपाएको, मुल्य नपाएको, किसानको मिहनेत यसै खेर गएको जस्ता समस्या प्रत्येक जिल्लामा सुनिएकाले सवै जिल्लाको विस्तृत अध्यन पश्चात प्रदेशभित्रका १० जिल्लाका १२ स्थानमा शीतभण्डार निर्माण कार्यको सुरु गरिएको कार्कीले बताए । 'पूर्वाधार निर्माण गरेर मात्रै हुँदैन यसको संचालन र दिगोपनाको कुरा पनि महत्वपुर्ण हो,' कार्कीले भने, 'सम्बन्धित स्थानीय तह र सहकारीको साझेदारी रहने र उनीहरुले नै संचालन गर्ने गरि यसको निर्माण भएको छ । स्थानीय तहको साझेदारी रहने गरि सवै जिल्लामा यसको निर्माण कार्य सम्पन्न भएपछि हाम्रो प्रदेशले कृषि क्षेत्रमा एउटा ठुलो फड्को मार्छ ।' शीत भण्डारको निर्माण भइसकेपश्चात किसानहरुलाइ आफ्ना उत्पादनको बिक्री वितरणमा समस्या नहुने, मुल्य नआएको बेलामा राखेर धेरै मुल्यमा आउदा बेच्न पाइने जस्ता फाइदा हुने कार्कीले बताए । चालु आर्थिक वर्षभित्र सबै जिल्लामा निर्माण कार्य सकिने गरि काम भइरहेको कार्कीले जानकारी दिए । प्रदेश सरकारको ४५ करोड २८ लाख र स्थानीय सहकारी तथा तहको १९ करोड ४० लाख रुपैयाको लागतमा प्रदेशका सवै जिल्लामा निर्माण सम्पन्न भए पश्चात कुल १७ हजार ५ सय मेट्रिक टन क्षमताको शीतभण्डार बागमती प्रदेशमा रहने मन्त्रालयका प्रवक्ता पाण्डेले जानकारी दिए । उनले भने, 'संघीय सरकारका अरु परियोजना, कृषिका अरु कार्यक्रम भन्दा हामीले बनाएको यो परियोजना लागत एकदमै सस्तो र संचालन प्रक्रिया किसानमैत्री रहेको छ । स्थानीय कृषकमा खुसीयाली धादिङको पृथ्वीराजमार्ग आसपासका चरौदी धुषा, बेनिघाट तरकारीको एकदमै राम्रो उत्पादन हुने क्षेत्र हो । राजधानी काठमाडौंसहित पोखरा चितवनलगायतका सहरहरुमा तरकारी आपूर्ति गर्दै आएको यो क्षेत्रमा यसअघि एउटा पनि शीत भण्डार थिएन । ब्यवस्थित शीतभण्डारको अभावमा धेरै उत्पादन भएको बेला तरकारी विक्री नभएर खेतमा कतिपय किसानले ट्याक्टर लगाएर जोतेको समाचारहरु हरेक वर्ष सार्वजनिक भइरहेको थियो । प्रदेश सरकारको सहयोगमा अहिले बेनिघाट रोराङ गाउँपालिकाको वडा नं ५ विशालटारमा १ हजार ५ सय मेट्रिक टनको शीत भण्डार निर्माण कार्य सुरु भएपछि स्थानीय कृषकमा खुसीयाली छाएको छ । धुषा चरौँदीका किसान राम प्रसाद थपलियाले भने, 'हरेक वर्ष तरकारीको मुल्य नपाएर खेतमा कुहिने गरेको थियो, शीत भण्डार थिएन, लगानी पनि नउठ्ने गरि मुल्य घटबढ भएपछि बरु बारीमा मल नै हुन्छ नि भनेर कुहाउन बाध्य थियौँ, अव त्यो समस्या यो शीतभण्डार निर्माण पश्चात हट्ला भन्ने आशा लागेको छ ।' आफुले गरेको मिहनेतको लागत पनि नउठ्ने भएपछि तरकारी बारीमै कुहिने गरेकाले अवदेखि तरकारीको मुल्य नपाएको र विक्री नभएको बेला शीतभण्डारमा राख्न पाइने र पछि मुल्य आएको बेला बेच्न पाइने आशा पलाएको थपलियाले बताए । बागमती प्रदेश सरकारका ७ करोड ८७ लाख र कृषक सुधार फलफुल तथा तरकारी सहकारी सस्था धादिङको ३ करोड ३७ लाख लागतमा बनिरहेको शीत भण्डारले यस क्षेत्र आसपासका करिव ५ हजार किसानलाइ प्रत्यक्ष फाइदा पुग्ने बेनिघाट रोराङ गाउँपालिकाका अध्यक्ष पित्त बहादुर डल्लाकोटी (हरि) ले बताए ।"
आर्थिक अभावमा मृगौला पीडित दाजुबहिनी,"दैलेख : नौमूले गाउँपालिका१ तोलीका ४२ वर्षीय दत्तप्रसाद ढकाल पेशाले शिक्षक हुन् । शिक्षण पेशा र परिवारको गर्जो टार्दै आएका ढकाललाई सात वर्षअघि मृगौलामा समस्या देखियो । उनी उच्च रक्तचापका बिरामी थिए । त्यसको सोझै प्रभाव मृगौलामा देखा पर्यो । मृगौलामा समस्या देखापरेपछि उनले सुर्खेतस्थित माया नर्सिङ होममा परीक्षण गराए । नर्सिङ होमले मानव अंग प्रत्यारोपण केन्द्र, भक्तपुरमा रिफर गर्यो । 'केन्द्रमा परीक्षण गर्दा दुईवटै मृगौलामा समस्या देखियो तर, मृगौला बिग्रन थाल्दासमेत मलाई अनुभुति भएको थिएन्, उनले भने, 'डाक्टरले मृगौला प्रत्यारोपण वा डायलासिस गनुपर्छ भन्नुभयो ।' मृगौलामै समस्या देखिएको हो होइन भनेर उनी ढुक्क हुन भने सकेनन् । रकम जोडजाम गरेर उनी भारतसम्म पुगे । 'त्यहाँको एक अस्पतालमा परीक्षण गर्दा दुवै मृगौलामा समस्या देखिएको रिपोर्ट आयो, 'दत्तप्रसाद भन्छन्, 'अब मृगौला प्रत्यारोपण गरेपनि नेपालमै गर्नुपर्छ भनेर फर्किए ।' आर्थिक अभावका कारण लामो समय मृगौला प्रत्यारोपण हुन सकेन् । रकम जुटाएर पुनः मानव अंग प्रत्यारोपण केन्द्र, भक्तपुरमा पुगेका ढकाललाई उनका बुवा बर्मलाल ढकालले मृगौला दिन तयार भए । तर, अन्तिममा प्रत्यारोपण गर्न मिलेन् । बिग्रेको मृगौला जोगाउन गरिएका प्रयासहरु असफल भएपछि उनी जीवन र मरणको दोसाँधमा पुगिसकेका थिए । यही बेला श्रीमती सिता ढकाल श्रीमानलाई मृत्युको मुखबाट फिर्ता ल्याउन अग्रसर भइन् । भाग्यले पनि साथ दिएकै मान्नुपर्छ श्रीमती सिताको मृगौला दत्तप्रसादलाई 'फिट' भयो । ०७२ भदौ ३१ गते उनको मृगौला प्रत्यारोपण सफल भयो । पहिलोपटक आमाबाट जीवन पाएका दत्तप्रसादले दोस्रोपटक श्रीमतीबाट नयाँ जीवन पाए । आफ्नो उपचारका क्रममा झण्डै ३० लाख रुपैयाँ खर्च भएको दत्तप्रसाद बताउँछन् । आफ्नो मृगौला प्रत्यारोपण गरेर घर फर्किएका दत्तप्रसादलाई पुनः अर्को समस्या आइपर्यो । बहिनी नविना ढकालको समेत मृगौलामा समस्या देखिएपछि ठूलो आर्थिक समस्या झेल्नुपर्यो । हाल २४ वर्षीया नविना महिनौ दिनसम्म डायलासिस भएको थियो । मृगौला प्रत्यारोपण गर्न तयारी थालिए पनि आर्थिक अभावका कारण दत्तप्रसादले बहिनीको मृगौला प्रत्यारोपण गर्न सकेनन् । विभिन्न ठाउँबाट सहयोग जुटाएर २०७५ मंसिर २ गते त्रिभुवन विश्वविद्यालय शिक्षण अस्पताल महाराजगञ्जमा बहिनी नविनाको मृगौला प्रत्यारोपण भएको दत्तप्रसादले बताए । नविनालाई बुवा बर्मलाल ढकालले मृगौला दिएका थिए । मृगौला पीडित दाजुबहिनीलाई सहयोग मृगौला पीडित एकै घरका दाजुबहिनी दत्तप्रसाद ढकाल र नविना ढकाललाई सहयोग उपलब्ध भएको छ। दक्षिण कोरियामा कार्यरत नेपालीहरुले सहयोग रकम पठाएका हुन् । दक्षिण कोरियामा रहेका बखत थापा लगायतको पहलमा सहयोग रकम संकलन गरिएको थियो । त्यहाँ रहेका नेपाली करिब एक सय २८ जनाले सहयोग रकम जुटाएर पठाएका थिए । आइतबार उक्त रकम मृगौला पीडित दत्तप्रसाद ढकाललाई हस्तान्तरण गरिएको छ । पीडित परिवारलाई दुई लाख ९० हजार रुपैयाँ सहयोग हस्तान्तरण गरिएको लायन्स क्लबअफ दैलेखका कोषाध्यक्ष अबिषेक अनुरागले बताए । 'दक्षिण कोरीयामा कार्यरत नेपालीहरुले पठाउनुभएको रकम पीडितलाई हस्तान्तरण गरेका छौ, 'अनुरागले भने । मृगौला पीडित दत्तप्रसादले सहयोग गर्ने व्यक्तिहरुलाई धन्यवाद दिएका छन् । 'हामी दुई दाजुबहिनीको उपचारका क्रममा झण्डै ६० लाख खर्च भयो, अहिलेपनि नियमित परिक्षण र औषधि खाइरहनुपर्छ, ' दत्तप्रसादले भने, 'दुई दाजुबहिनीलाई औषधिमा मासिक ३५ हजार बराबरको खर्च हुन्छ ।' आर्थिक अभाव झेल्दै आएका दत्तप्रसाद भन्छन्, 'अहिले बहिनी र मलाई औषधि किन्न र नियमित परीक्षण गर्नै हम्मे हम्मे परेको छ ।' दुवै दाजुबहिनीले आर्थिक सहयोगको अपेक्षा गरेका छन्।"
नेपालगन्जका संक्रमित पुरुषको मृत्यु,नेपालगन्ज : कोरोना भाइरस (कोभिड १९) बाट नेपालगन्ज उपमहानगरपालिका ९ का ५९ वर्षीय पुरुषको मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार नेपालगन्ज मेडिकल कलेज शिक्षण अस्पताल कोहलपुरमा उपचारको क्रममा उनको आइतबार राति ८:३० बजे निधन भएको हो। उनी ५ वर्षदेखि मधुमेह र मुटु रोगबाट पीडित थिए। १५ भदौमा कोरोना रिपोर्ट पोजिटिभ आएपछि नेपालगन्जको न्यू इन्द्रेणी होटलको आइसोलेसनमा बसेका उनलाई १८ भदौमा नेपालगन्ज मेडिकल कलेज शिक्षण अस्पताल कोहलपुरमा स्थानान्तरण गरिएको थियो।
सेतीमा प्लाज्मा थेरापीबाट उपचार,"धनगढी : धनगढीको सेती प्रादेशिक अस्पतालमा प्लाज्मा थेरापी पद्धतिबाट उपचार सुरु भएको छ। धनगढी उपमहानगरपालिका५ की ५७ वर्षीया महिलाको सेती प्रादेशिक अस्पतालको कोभिड वार्डमा आइतबार प्लाज्मा थेरापी भएको हो। सेती प्रादेशिक अस्पतालका सूचना अधिकारी दिलीपकुमार श्रेष्ठका अनुसार भदौ १९ गते अस्पताल भर्ना भएकी महिलाको स्वास्थ्यमा समस्या आएपछि आफन्तले प्लाजा दानका लागि आह्वान गरेका थिए। कैलाली फूलबारीका २२ वर्षीय युवकले ती महिलालाई प्लाज्मा दान दिएका हुन्। कोरोना संक्रमणपश्चात् भएर निको भइसकेका व्यक्ति पूर्ण निको भएको १४ दिनपछि रगत निकालेर त्यसबाट प्लाज्मा तयार पारी बिरामीलाई रगत चढाएझैं चढाउने गरिन्छ। कोरोनाका बिरामीले रगत दिएपछि कम्तीमा ६ घण्टा प्लाज्मा तयार पार्न समय लाग्ने गर्दछ। कोरोना निको भएका व्यक्तिको रगतमा एन्टिबडी बनिसकेको हुनाले, रगतको प्लाज्माले गम्भीर प्रकृतिका बिरामीको शरीरमा पनि एन्टिबडी बन्न मद्दत गर्ने भएकाले बिरामी निको हुने सम्भावना रहेको चिकित्सकले बताए। सेती प्रादेशिक अस्पतालका वरिष्ठ फिजिसियन डा शेरबहादुर कमर र डा अशोक चौधरीको टिमले महिलाको प्लाज्मा थेरापी गरेका हुन्। ती महिलासहित पाँच जना स्थानीयमा संक्रमण भएको छ। परिवारका अन्य सदस्य भने सामान्य छन्। सेती प्रादेशिक अस्पतालमा, नेपाल स्वास्थ्य अनुसन्धान परिषद्ले प्लाज्मा थेरापीको अनुसन्धान पनि गरिरहेको छ। नेपालका धेरै अस्पतालमा जस्तै सेती प्रादेशिक अस्पतालमा प्लाज्मा थेरापीको अनुसन्धानात्मक उपचार सुरु गरेका छौं वरिष्ठ फिजिसियन डाक्टर शेरबहादुर कमरले भने। विश्वका अन्य धेरै देशमा गरिएको प्लाज्मा थेरापीको अनुसन्धानमा ५० देखि ६० प्रतिशत बिरामी यो थेरापीबाट निको भएको तथ्यांक रहेको उनले बताए। कोरोना निको भएका जोसुकै बिरामीले प्लाज्मा दान गर्न मिल्दैन। प्लाज्मा दान गर्नका लागि कम्तीमा १४ दिनसम्म लक्षण मुक्त भएको हुनुपर्छ। दानकर्ताले आफूलाई स्वस्थ्य महसुस गर्नुपर्छ। रक्तदानका मापदण्ड पूरा भई प्लाज्मा दाताको उमेर १८ वर्ष पूरा भएको हुनुपर्छ।"
नेपालप्रति भारत र चिनियाँ रणनीति,"संसारका सबै स्वतन्त्र देशहरूको छुट्टै सम्प्रभुता छ, चाहे आकार, जनसंख्या र आर्थिक समृद्धि ठूलो होस् या सानो। सबै राष्ट्रहरूको आआप्नै सामथ्र्यअनुसारका वैदेशिक सम्बन्ध र रणनीति हुन्छन्। त्यो भौगोलिक अवस्थिति, विकासको स्तर, राष्ट्रको लक्ष्य, धार्मिक, सांस्कृतिक र भाषिक मान्यता र जनचाहनामा निर्भर रहने विषय हो। नेपालको सन्दर्भमा पनि यही लागू हुन्छ। अन्तर्राष्ट्रिय सम्बन्धका आयामहरू केलाउँदा वैदेशिक व्यापार, भौगोलिक अवस्थिति र निकटता महत्त्वपूर्ण पक्ष हुन्। नेपालका लागि दुवै देश महत्त्वपूर्ण मित्रराष्ट्रका हुन्। तसर्थ नेपालको परराष्ट्रनीति पनि त्यसै अनुरूप हुनुपर्नेमा दुईमत छैन। नेपालको संविधानको धारा ५१(ड)१ मा नेपालको सर्वभौमसत्ता, भौगोलिक अखण्डता, स्वाधीनता र राष्ट्रिय हितको रक्षा गर्न क्रियाशील रहँदै राष्ट्रसंघको वडापत्र, असंलग्नता पञ्चशीलको सिद्धान्त, अन्तर्राष्ट्रिय कानुन र विश्व शान्तिको मान्यताका आधारमा राष्ट्रको सर्वोपरि हितलाई ध्यानमा राखी स्वतन्त्र परराष्ट्रनीति सञ्चालन गर्ने भन्ने उल्लेख छ। नेपाल भारत सम्बन्ध नेपाल र भारतबीचको सम्बन्ध निकै पुरानो हो। यो सम्बन्धलाई असल छिमेक नाताका साथै भाषा, संस्कृति, धार्मिक हिसाबले अझ प्रगाढ बनाएको छ। यद्यपि दुवै देशबीच खुला सीमाका कारण अनेकौं फाइदाका साथसाथै समस्या पनि छन्। पहिलेदेखिको सीमा विवाद अहिले उत्कर्षमा छ। यद्यपि यो सीमा विवादलाई समाधान तथा व्यवस्थापनलगायत द्विपक्षीय सरोकार सम्बोधन गर्न दुई देशबीचका सरोकारको सहमतिबाट हल गर्न दुई देशबीच प्रबुद्ध समूह गठन भएको र सोको प्रतिवेदनलाई भारतीय सरकारले बुझ्न मानिरहेको छैन। त्यसैगरी भारतले जम्मुकश्मीरलाई गाभी ३१ अक्टोबर २०१९ मा नयाँ नक्सा जारी गर्यो, जसमा लिम्पियाधुरा, कालापानी र लिपुलेकसमेतलाई भारतीय नक्सामा देखायो। यसका कारण द्विपक्षीय सम्बन्धमा नयाँ संकट देखा पर्यो। नेपालले सो विषयको विरोध गरिरहेको अवस्थामा भारतीय गृहमन्त्रीले नेपालको क्षेत्र पर्ने चित्र कालापानी, लिम्पिराधुरा, लिपुलेक क्षेत्रमा निर्माण गर्ने गरी जब मोटर बाटोको शिलान्यास गरे, तत्पश्चात् नेपालमा यो विषय सरकार सरकारबीचको समस्याका रूपमा मात्र नरही नेपाली जनताको स्वाधीनताको विषय बन्न पुग्यो। नेपालले विदेशी हस्तक्षेपविरुद्ध लड्न आफ्नो आर्थिक क्षमताको अभिवृद्धि, कूटनीतिक क्षमताको प्रयोगका साथै वैदेशिक व्यापार घाटा कम गर्न दिगो विकासमा आधारित स्थानीय साधनस्रोत प्रयोग गरी परिणाममुखी उत्पादन गर्न सक्नुपर्छ। जब नेपाल सरकारले पनि ३३५ वर्ग किमि भूभाग समेटेर कालापानी, लिम्पियाराधुरा र लिपुलेकको नयाँ नक्सा जारी गर्यो, त्यसपछि नेपालको राजनीतिमा भारतलाई हेर्ने दृष्टिकोणमा केही फरक बदलाब भएको पाइन्छ। भारत भने नेपाललाई जहिले पनि प्रभावको राजनीतिक सेरोफेरोमा अल्मल्याउन चाहन्छ र नेपाल चीनसँग निकट नहोस् भन्ने पनि चाहना राख्छ। यद्यपि नेपालको प्रयास भनेको वार्ताको माध्यमबाट द्विपक्षीय समस्याको हल हुनुपर्छ भन्ने छ। खुला सीमा, रोटीबेटीको सम्बन्ध, भारतनिर्भर अर्थतन्त्र तथा भूपरिवेष्ठित मुलुक भएका कारण नेपालले भारतसँग कुनै झैझगडा वा द्वन्द्व नभई पारस्परिक लाभका आधारमा सम्बन्धलाई निरन्तरता दिन चाहन्छ किनकि नेपालको परराष्ट्र नीतिको उद्देश्य पनि त्यही नै हो। प्राध्यापक कृष्ण खनालका अनुसार भारतको नेपालप्रतिको आधारभूत चाहना रणनीतिक देखिन्छ। भारतलाई यस हिमालयन क्षेत्रमा आफ्नो रक्षा र सुरक्षाका निम्ति नेपाल भरपर्दो छिमेकी हुनु आवश्यक छ। नेपालचीन सम्बन्ध औपचारिकरूपमा नेपाल र चीनबीचको दौत्य सम्बन्ध १ अगस्त १९५५ मा भए पनि त्योभन्दा धेरै अगाडिदेखि नै सम्बन्धका सूत्रधारका रूपमा अरनिको र भृकुटी थिए। नेपालको विकासमा चीनको उल्लेख्य सहयोग रहँदै आएको छ। तर पनि नेपालको सहभागिताको आवश्यकता नदेखी सन् २०१५ को भारतीय प्रधानमन्त्री नरेन्द्र मोदीको चीन भ्रमणको दौरान ती दुई छिमेकीले लिपुलेकलाई व्यापारिक केन्द्र बनाउने सहमति गरे। यो सहमतिले चीनप्रति पनि नेपाल झस्किनुपर्ने अवस्था आएको छ। यो विषयमा नेपालको परराष्ट्र मन्त्रालयले दुवै देशलाई पत्र पठाई सो क्षेत्र नेपालको पनि भएको र नेपालको सहभागिताविना कसरी द्विपक्षीय सहमति भयो भन्नेबारे प्रश्न राखेकोमा भारतबाट कुनै उत्तर आएन भने चीनले गोलमटोल उत्तर दिएर पन्छियो। चीनले नेपालको पूर्वाधार विकासमा महत्त्वपूर्ण भूमिका खेलेको कुरा नकार्न सकिँदैन। नेपालमा रेलमार्ग विस्तारदेखि धेरै किसिमका परियोजना पाइपलाइनमा छन् तर पनि नेपालले आफ्नो आत्मसम्मानमा दाग लाग्ने गरी कुनै पनि सहमति जनाउन सक्दैन र हुँदैन पनि। किनभने इतिहासदेखि नै नेपालको सम्प्रभुता स्वतन्त्र र अटल रहेको छ। नेपालप्रति भारत र चिनियाँ रणनीति अमिरिकी अर्थव्यवस्थालाई चुनौती दिँदै चीन विश्व अर्थतन्त्रमा आधिपत्य जनाउन चाहन्छ। चीनले करिब ८० प्रतिशत निर्यात गर्ने नाका भनेको मलाक्का क्षेत्र हो। जुन इन्डोनेसियन आइल्याडसँग जोडिएको छ। अमेरिकाले दक्षिणपूर्वी एसियाली मुलुकलाई इन्डोप्यासिफक स्ट्राटेजीमार्फत प्रभावमा पारेर अवरोध पुर्यायो भने चिनियाँ अर्थतन्त्रमा ठूलो धक्का लाग्न सक्छ तसर्थ यसले आईपीएसलाई काउन्टर दिनका लागि चीनले बीआरआई नामक परियोजना सञ्चालन गर्यो। यसले रेलमार्ग, हवाईमार्ग, बन्दरगाह, ग्यास तथा तेलका पाइपलाइन विस्तार जस्ता परियोजना सञ्चालन गर्छ। नेपाललाई चीनले रेलमार्ग विस्तार सहयोग गर्ने भनेको पनि यही परियोजनाबाट हो। अमेरिकाले एमसीसीलाई नेपालको सन्दर्भमा आईपीएसको अभिन्न अंग नमाने पनि यो कहीं न कहीं आईपीएससँगै जोडिएको छ र यो क्षेत्रमा भारतलाई उसले क्याप्टेनका रूपमा जिम्मेवारी दिएको छ। भारतको अर्को खास सरोकारको विषय भनेको जलस्रोत व्यवस्थापन हो। आगामी दिनमा भारतको जनसंख्या थप बढ्दो क्रममा छ र उसलाई खानेपानी र सिँचाइका लागि ठूलो संकट बन्दैछ। अर्कोतर्प नेपालका नदीहरूको पानीलाई सही व्यवस्थापन गर्न नसक्ने हो भने अझै बाढीको ठूलो चपेटामा नेपाल पर्न सक्छ। तसर्थ भारत नेपालमा एउटा ठूलो जलस्रोत व्यवस्थापन रणनीतिक योजनाका साथ अघि बढ्न चाहन्छ। जलसम्बन्धी विवाद रोक्न नेपाल अझ न्यायिक र यथार्थपरक हुनुपर्छ। नेपालका लागि चीन र भारतको रणनीति भनेकै बीआरआई भर्सेस एमसीसीको रणनीति नै हो। केही समयअगाडि चिनियाँ कम्युनिस्ट पार्टीबाट नेपालको सत्ताधारी दललाई प्रशिक्षण दिनु पनि एक प्रकारको चिनियाँ रणनीति नै हो जुन भारत र उसको रणनीतिक क्रियाकलापविरुद्ध लक्षित देखिन्छ। भारतले नयाँ नक्सा जारी गरिसकेपछि उसको एउटा छिमेकी पाकिस्तानसँग शत्रुवत् व्यवहार रहेको छ भने नेपाललाई पनि स्वतन्त्र राष्ट्रको व्यवहार नगरी ठुल्दाइको भूमिका निर्वाह गरिरहेको अवस्थामा नेपालले नयाँ राजनीतिक नक्सा जारी गरेपश्चात् भारत झस्किएको अवस्थामा छ। नेपाललाई दबाब र प्रभावमा राख्न भारतले पटकपटक आर्थिक नाकाबन्दीको सहारा लिइरहेको देखिन्छ। जबजब नेपालमा नयाँ परिवर्तन हुन जान्छ त्यतिबेला भारत र चीनले नेपाललाई आफ्नो दबाब र प्रभावमा राख्न चाहन्छन्, चाहे त्यो लिपुलेकको व्यापारिक नाकाको सहमति होस् या नेपाललाई धर्मनिरपेक्ष राष्ट्र बनाउने सन्दर्भमा होस् अझ भन्ने हो भने कसको सरकार राख्ने र ढाल्ने भन्नेमा दुवै देशका राजदूतहरूको सक्रियतालाई आम नेपालीसमेतले आत्मबोध गरेका छन्। चीन र भारतले त्रिपक्षीय सीमा लिपुलेक घाँटीलाई नेपालको सहभागिताविना नै द्विपक्षीय समझदारी गर्नु नेपालप्रति चीनको रबैया के हो भन्ने प्रस्ट हुन्छ। नेपालको कमजोर आर्थिक अवस्था, वैदेशिक परनिर्भरता र कमजोर कूटनीतिमाथि उसले पनि खेल्न खोज्नु द्विपक्षीय मित्रतापूर्ण सन्धिसम्झौताको विरुद्ध हो। भारतीय जनता पार्टीका नेता सुब्रमण्यम स्वामीले भनेका छन् कि नेपाल हिन्दु राज्य हुनुपर्छ किनभने नेपालमा हिन्दुहरूको बाहुल्य छ र यस विषयमा चीन र भारतको सकारात्मक चासो रहेको छ। यसलाई असल मनसायले आएको सल्लाह भन्ने कि नेपालको राजनीतिमाथि गरिएको हस्तक्षेप भन्ने ? जहाँसम्म अन्तर्राष्ट्रिय सम्बन्धका आयामलाई केलाउँदा यी यस्ता भनाइ छिमेकीलाई प्रभावमा राख्न नै बोल्ने गरिन्छ। भारतले नेपालको नयाँ संविधान जारी सम्बन्धमा शुभकामना दिनसमेत ढिलाइ गर्यो। चिनियाँ राजदूत हु ह्यांगीले वर्तमान सरकार ढल्नबाट रोक्न नेकपाका वरिष्ठ नेताहरूलाई घरमै पुगी चलखेल गरेको सर्वविदितै छ। नेपालले सिक्नुपर्ने पाठ अन्तर्राष्ट्रिय राजनीति राष्ट्रिय स्वार्थले लत्पतिएको हुन्छ। व्यवहारतः अहिले अन्तर्राष्ट्रिय सम्बन्धको जमाना भए पनि मूलतः खास घटनाक्रमबाहेक प्रत्येक राष्ट्रहरूको चासो राष्ट्रिय स्वार्थभन्दा माथि उठ्न सकिरहेको पाइँदैन। हाम्रो राष्ट्रिय स्वार्थ भनेको सार्वभौमिकताको जगेर्ना र राष्ट्रिय समृद्धि नै हो। यसबीचमा छिमेकी राष्ट्रहरूले नेपाललाई घुमाउरो पाराबाट आफ्नो दबाब र प्रभावमा राख्न खोजेका धेरै अवस्था र घटना छन्, चाहे भारतको आर्थिक नाकाबन्दी, सीमा अतिक्रमण, पारवाहन मार्गको अवरोध, सीमा क्षेत्रमा तटबन्द निर्माणलगायत यी र यस्ता थुप्रै प्रत्यक्ष हस्तक्षेपकार क्रियाकलाप यसभित्र पर्छन् भने कतिपय द्विपक्षीय सहयोगहरू पनि परोक्ष हस्तक्षेपभित्र पर्छन्। यसलाई नेपालले खासै आत्मसात गर्न सकेको छैन र ठोस तथा दिगो कूटनीतिबाट समाधान गर्न पनि सकेको देखिँदैन। चीन नीतिमा नेपालको कुनै बदलाब नआओस् भन्ने चाहन्छ तर नेपालको आन्तरिक मामिलामा भारतको जस्तै चासो र सरोकार नराखे पनि भारतको निकटता नेपाल नबनोस् भन्ने उसको मुख्य रणनीति बन्दै आएको देखिन्छ। आफैं व्यापारिक प्रयोजनमा भारतसँग ऊ आफैं धेरै घनिष्टता राख्ने गर्दछ। स्मरण होस्, नेपाल आर्थिक हिसाबले कमजोर होला तर रणनीतिक हिसाबले दुवै देशलाई ठूलो अर्थ राख्छ। कुनै समयका सरकारका कूटनीतिक कमजोरी होलान् तर सबै समय एकनास एउटै सरकार हुँदैन। नेपालले विदेशी हस्तक्षेपविरुद्ध लड्न आफ्नो आर्थिक क्षमताको अभिवृद्धि, कूटनीतिक क्षमताको प्रयोगका साथै वैदेशिक व्यापार घाटा कम गर्न दिगो विकासमा आधारित स्थानीय साधनस्रोत प्रयोग गरी परिणाममुखी उत्पादन गर्न सक्नुपर्छ। तसर्थ आगामी दिनमा नेपालले आफ्नो राष्ट्रिय स्वार्थको लाभहानिको पूर्ण लेखाजोखा गरेर मात्र सहमति, सन्धि र सहयोग आदानप्रदान र त्यसै किसिमका व्यवहार अँगाल्नुपर्छ अन्यथा नेपाल एउटा क्यारमबोर्डको गोटी बनिरहनेछ।"
यी हुन् निजामति सेवा दिवसमा पुरस्कृत कर्मचारी,"काठमाडौं : १७औँ निजामती सेवा दिवसमा ४० जना कर्मचारी पुरस्कृत गरिएको छ। यो वर्ष पनि सर्वोकृष्ठ निजामति सेवा पुरस्कार भने कसैलाई वितरण गरिएन। निजामती दिवसको अवसरमा उत्कृष्ट कार्यसम्पादन गर्ने निजामती कर्मचारीहरूलाई पुरस्कृत गर्ने परम्परा अनुसार १० जनालाई उत्कृष्ट निजामती सेवा पुरस्कार र ३० जनालाई निजामती सेवा पुरस्कारबाट पुरस्कृत गरिएको हो। उत्कृष्ट निजामती सेवा पुरस्कार पाउने १० जना कर्मचारीहरूमा काठमाडौंका प्रजिअ जनकराज दाहाल, नेपाली राजदुतावास, बेजिङका सहसचिवसुशील कुमार लम्साल, कानुन मन्त्रालयका सहसचिव मानबहादुर अर्याल, नापी विभागका महानिर्देशक प्रकाश जोशी, संघीय मामिला मन्त्रालयका उपसचिव डिलाराम पन्थी, सीडीई सुरतकुमार बम, लोक सेवाका उपसचिव टामलाल पाण्डे, प्रसासकीय अधिकृत सुवास श्रेष्ठ, उषादेवी देवकोटा र धनबहादुर लामा रहेका छन्। त्यसैगरी ३० जना कर्मचारीलाई निजामती पुरस्कारले पुरस्कृत गरिएको छ। निजामती कर्मचारीबाट पुरस्कृत हुने रघुराम विष्ट, कुवेर नेपाली, गोपालप्रसाद रिजाल, भीमकुमार श्रेष्ठ, खोमराज कोइराला, रोशनी देवी कार्की, अञ्जनकुमार मिश्र, डा वीरेन्द्रकुमार मिश्र, बाबुराज अधिकारी, टिकाराम ढकाल, रञ्जितकुमार भट्ट, सन्तोष निरौला, सावित्री पौडेल बेलबासे, मञ्जु सिंह भण्डारी थापा, सन्तोष दर्जी, इन्दिरा ज्ञवाली, गजराज घिमिरे, नानुका पोखरेल आचार्य रहेका छन्। यसै गरी प्रकाश प्रेमी गैरे, जयदेव विष्ट, लालबहादुर विष्ट, मनिला मादेन, सुदर्शन खनाल, शिमला श्रेष्ठ, भरतकुमार कार्की, उमेश घटवार, सरस्वतीकुमारी श्रेष्ठ, गेदलाल खत्री, कमला थापा र अनुज फुयाँल रहेका छन्।"
भक्तपुरको सूर्यविनायक नपाले चलायो घुम्ती स्वाब संकलन बुथ,"भक्तपुर : भक्तपुरको सूर्यविनायक नगरपालिकाले कोरोना भाइरस संक्रमण परीक्षणको लागि स्वाब संकलन गर्न घुम्ती बुथ सञ्चालनमा ल्याएको छ। संक्रमण पुष्टि भएकाहरुको कन्ट्याक्ट ट्रेसिङमा आएकाहरुको स्वाब संकलन गर्ने उद्देश्यले उक्त घुम्ती बुथ सञ्चालनमा ल्याएको नपाले जनाएको छ। नपाको स्वास्थ्य संयोजक एवं सूर्यविनायक नपा ८ का वडा अध्यक्ष किरण थापाले कन्ट्याक्ट ट्रेसिङमा आएकाहरुको स्वाब संकलन गर्न छिटो छरितो र सहज बनाउने उद्देश्यले उक्त घुम्ती बुथ सञ्चालनमा ल्याइएको स्पष्ट पारे। नपाले फोहरमैला संकलन गर्ने आफ्नै मिनिट्रकमा स्वाब संकलन बुथको व्यवस्थापन गरेको हो। जसमा एकपटकमा दुईजनाको स्वाब लिन सकिने व्यवस्था गरिएको छ। घुम्ती बुथमा स्वाब संकलनको लागि स्वास्थ्यकर्मी र प्राविधिकसहित ६ जनाको टोली परिचालन भएका छौं, संयोजक थापाले भने, घुम्ती बुथ भएकाले आवश्यकताअनुसार जहाँसुकै तत्काल पुग्न सक्ने भएका छौं।उनका अनुसार घुम्ती स्वाब बुथमा स्वास्थ्य संयोजक, नपाको स्वास्थ्य शाखा प्रमुख, दुई जना पारामेडिक्स र दुईजना ल्याब टेक्निसियन खटिएका छन्। घुम्ती बुथ सञ्चालनमा ल्याएको पहिलो दिन आइतबार नै नपाका ७ वटा वडामा गएर ९६ जनाको स्वाब संकलन गरिएको उनले जानकारी दिए। उनका अनुसार आइतबार पहिलो दिन नपाको वडा नं १, २, ३, ६, ८, ९ र १० वडाका संक्रमितहरुको सम्पर्कमा आएका ९६ जनाको स्वाब लिइएको हो। संयोजक थापाले पहिले संक्रमितको सम्पर्कमा आएकाहरुलाई सुरक्षित स्थानमा राखेर स्वाब संकलन गर्न ठाउँ व्यवस्थापन गर्नै समस्या भएको बताए। पहिले प्रत्येक पटक स्वाब संकलनको लागि ठाउँ व्यवस्थापन गरिरहनुपर्ने झन्झट थियो, उनले भने, घुम्ती बुथ सञ्चालनमा ल्याएपछि त्यस्तो झन्झटबाट मुक्ति मिलेको छ। स्वाब लिन घुम्ती बुथ लानुअघि संक्रमितहरुको सम्पर्कमा आएकोहरुको रेकर्ड लिइने नपाको स्वास्थ्य शाखा प्रमुख वसन्त चापागाईंले जानकारी दिए। उनका अनुसार संक्रमण पुष्टि भएको २४ देखि ४८ घन्टाभित्र संक्रमितको सम्पर्कमा आएकोहरुको पहिचान गरिन्छ।संक्रमितको सम्पर्कमा आएकोहरुको रेकर्डको आधारमा ५ देखि १० दिनभित्र उहाँहरुलाई पायक परेको ठाउँमा घुम्ती बुथबाट स्वाब संकलन गर्छौं, शाखा प्रमुख चापागाईंले भने। उनले एकैपटक धेरै कन्ट्याक्ट ट्रेसिङमा परेकाको स्वाब संकलन गर्न घुम्ती बुथ धेरै नै प्रभावकारी भएको प्रतिक्रिया दिए। यसले स्वाब लिने र दिने दुवै सुरक्षित हुने उनको भनाइ थियो। उनका अनुसार बुथबाट बालबालिका र अपांगता भएकाहरुको स्वाब लिन असहज भएकाले बुथको बाहिरैबाट संकलन गर्दै आएको छ। ३० प्रतिशत कन्ट्याक्ट ट्रेसिङमा संक्रमण स्वास्थ्य शाखा प्रमुख चापागाईंका अनुसार सूर्यविनायक नपामा कन्ट्याक्ट टेसिङमा परेका करिब ३० प्रतिशतमा कोरोना भाइरस संक्रमण पुष्टि भएको छ। आइतबारसम्म ५ सयभन्दा बढीको कन्ट्याक्ट ट्रेसिङको आधारमा स्वाब संकलन गरिएको उनले जानकारी दिए। जसमा करिब ३० प्रतिशतमा संक्रमण देखिएको उनको भनाइ थियो। शाखाले संकलन गरेको स्वाब काठमाडौंको टेकुस्थित राष्ट्रिय जनस्वास्थ्य प्रयोगशाला पठाइँदै आएको उनले बताए। आइतबारसम्म सूर्यविनायक नपामा कोरोना भाइरस संक्रमितको संख्या एकसय ६५ जना पुगेको स्वास्थ्य शाखाको तथ्यांक रहेको छ। जसअनुसार ९३ जना पुरुष र ७२ जना महिला रहेका छन्। कोरोना भाइरस संक्रमितको संख्या बढी हुने भक्तपुरका चार नपामध्ये सूर्यविनायक नपा दोस्रो हो। मध्यपुर थिमि सबैभन्दा बढी संक्रमितको संख्या हुने नपा हो। यहाँ आइतबारसम्म संक्रमितको संख्या ३ सय ११ पुगेको छ। ३७ पुरुष र ३४ महिला गरी ७१ जना संक्रमितले कोरोना भाइरस संक्रमणलाई जितेको शाखाले जनाएको छ। सूर्यविनायक नपाका २ महिला र एक पुरुष गरी ३ जनाको कोरोना भाइरस संक्रमणको कारण मृत्यु भएको छ।"
मलको मूल्य दोब्बर,"इटहरी : ६५ वर्षीय मनकलाल चौधरी मधेसा र एकम्बा जोड्ने पुल छेउको छहारीमा बसेर टोलाइरहेका छन्। बुढ्यौलीका रेखाहरूसँगै मेहेनतको पसिना उनको अनुहारमा प्रष्ट झल्किन्थ्यो। सँगै तनाव पनि। यसपटक दोब्बर मूल्य हालेर मल किन्नुपर्यो अडेस लागेको घाँसको भारी उठाउँदै उनले भने, खाद्य संस्थानले दिन सकेन, नाराबाजी नै भयो, तर के गर्नु, ब्ल्याकमा किनेर ल्याउनुपर्यो। खाद्य संस्थानले नदिएपछि धेरै किसानले झैं उनले पनि सीमावर्ती बजारहरूबाट दोब्बर मूल्य तिरेर मल किने। पहिले ८९ सय रुपैयाँमा पाइन्थ्यो, यो पटक १६ सय हालेर किनेँ, उनले भने, यसरी त खर्च पनि उठ्दैन। संसारभर कोरोना कहर बढिरहँदा पूर्वी तराईका किसानहरूले भने मलको चर्को समस्या सामना गरिरहेका छन्। कोरोनाभन्दा ठूलो संकट उनीहरूसामु छ, मल अभाव। गाउँको चिया पसलमा आउने एक व्यक्तिको श्रीमतीलाई कोरोना भएपछि चिया पसल बन्द भयो, कोरोनाको प्रभाव नै नदेखिएको त होइन, तर त्यसले कृषकको जीवनमा खासै फरक पारेको छैन। हाट बजार बन्द भएको समयमा पनि गाउँका कृषिजन्य गतिविधिहरू चलायमान छन्। उनले भने, बजारको पनि समस्या त छ, तर पहिले खेती गर्न मल त पाउनुपर्यो नि। इटहरी १६ का भगवनलाल चौधरीले दुई बिघामा धान लगाएका छन्। अलिकति बारीमा तरकारी उमारेका छन्। हिँडडुल गर्न समस्या छैन। मास्क लगाउनु परेको छैन। कोरोनाको डर छैन, तर मलको अभावले भने उनलाई पनि पिरोलेको छ। लौकही पुगेर उनले १६ सय रुपैयाँ तिरेर एक बोरा मल ल्याए। लौकही सुनसरीको दक्षिण सीमावर्ती गाउँ हो। अघिपछि ८९ सय रुपैयाँमा पाइने मल आजकल दोब्बर मूल्य तिरेर ब्ल्याकमा किन्नु परेको उनले गुनासो गरे। भारतबाटै तस्करी गरेर ल्याइएको मल सीमावर्ती नेपाली बजारमा दोब्बर मूल्य हालेर इटहरी १५ वि श्रामपुरका धेरैजसो किसानले प्रयोग गरे। स्थानीय सोनालाल चौधरीका अनुसार यसअघि मलको अनिकाल उनले कहिल्यै भोगेका थिएनन्। मास्क लाउनै पर्दैन, कोरोनाको केही असर छैन, परिवारका साथमा सडक छेउ बसिरहेका उनी भन्छन्, तर महँगोमा मल किन्नुपर्यो, खर्च उठाउन पनि गाह्रो हुने भयो। साझा संस्थानमा तीन दिनसम्म धाए पनि इटहरी ६ का बाबुराम आचार्यले मल पाउने आशा मारेका छैनन्। बाहिर महँगो पर्छ, फेरि मलको गुणस्तर पनि टुंगो हुँदैन, उनले भने, मल पाइन्छ भनेर दिनभर पालो कुर्यो, अन्तिममा सकियो भन्दिन्छ, अनि फक्र्यो। लकडाउनले अरु क्षेत्रलाई झैं कृषिलाई पनि असर गर्यो। धेरै किसानहरूले समयमा उपज बेच्न पाएनन्। तर पनि खेती गर्नै पर्ने बाध्यतामा छन् उनीहरू। एकम्बाकै हरिचरण चौधरीले पाँच महिना जग्गा बाँझै छाडे। अहिले केही नलागेपछि चार जना मिलेर १७ कठ्ठा जग्गा लिएर उनले खेती थालेका छन्। अलिअलि बिक्यो भने पैसा आउँछ, चाडपर्व आइसक्यो, कसरी धान्ने हो , उनी भन्छन्। मनकलालले १६ सय रुपैयाँ तिरेर मल ल्याएका छन्। तर उनलाई थाहा छ, मलको समस्या र कोरोनाबीच सम्बन्ध छैन। किनकि मलको समस्या किसानहरूले बर्सेनिजसो भोगेका छन्। कोरोनासँगको लडाइँ यो पहिलो हो, तर मलको लागि सधैं झगडा गर्नुपर्छ, उनले भने।"
नतिजामुखी हुन सकेन कर्मचारी प्रशासन,"काठमाडौं : मुलुकमा नयाँ संविधान जारी भएर तीन तहको निर्वाचन भएको तेस्रो वर्ष चलिरहेको छ। राज्यको स्थायी सरकारका रूपमा रहेको कर्मचारी प्रशासन भने अझै संक्रमणमा छ। संघ, प्रदेश र स्थानीय तहमा कर्मचारी समायोजन प्रक्रिया सम्पन्न भयो। तर, कर्मचारी प्रशासन हाँक्ने ऐन कानुन अझै बनेका छैनन्। संघीय निजामती सेवा ऐन बन्धक हुँदा प्रदेश र स्थानीय तहका ऐन कानुन बन्न सकेका छैनन्। कानुन अभावमा करिब १ लाख कर्मचारीको व्यवस्थापनमा प्रभाव परेको छ। प्रदेश र स्थानीय तहमा कर्मचारी अभाव छ। यसले सेवा प्रवाहमा नराम्रो असर पर्नुका साथै विकास निर्माणले पनि गति लिन सकेको छैन। पूर्वसचिव दीपेन्द्रनाथ शर्मा कानुनी प्रावधानका कारण कर्मचारी प्रशासनमा अन्योल उत्पन्न गरेको बताउँछन्। ऐनलाई यसरी यति लामो समयसम्म अल्झाएर राख्नु हुँदैनथ्यो, यसले कर्मचारी व्यवस्थापनमा नराम्रो असर पारेको छ, उनी भन्छन्, यसलाई चाँडो टुंग्याउनु पर्छ। नेतृत्व तहमा रहेका कर्मचारी र मन्त्रीको स्वार्थले संघीय निजामती ऐन बन्धक छ। संघीयता कार्यान्वयनको अभिन्न अंग रहेको प्रशासनिक पुनर्संरचनाको संक्रमणकालीन व्यवस्थापन योजना नबनाउँदा कर्मचारी प्रशासन भद्रगोल भएको छ। समायोजन गरेर प्रक्रियागत रूपमा कर्मचारीको पुनर्संरचना गरे पनि संक्रमणकालीन व्यवस्थापन योजनाको अभावमा सरकारले जस लिन सकेको छैन। संविधान निर्माण भएसँगै प्रशासन संयन्त्रका पुनर्संरचनाका लागि उच्चस्तरीय संयन्त्र निर्माण गरे पनि कर्मचारीको व्यवस्थापन गर्न सरकार चुकेको छ। आवश्यकताअनुसार कर्मचारीको व्यवस्थान गर्नुपर्ने संघमा नै कर्मचारी थुपार्ने काम भयो। यो वर्ष पुनर्संरचनाको यति काम गर्ने भनेर ५ देखि १० वर्षको योजना बनाउनु पथ्र्यो, पूर्वसचिव शर्माले भने, तत्काल जे आवश्यकता पर्छ, त्यही गर्ने गरिएकाले समायोजनजस्तो महत्वपूर्ण काम गर्दा पनि सरकारले जस लिन सकेन। कर्मचारीको आधिकारिक ट्रेड युनियनका कार्यवाहक अध्यक्ष भोलानाथ पोखरेल वर्क लोडको आधार कर्मचारी व्यवस्थापन हुनुपर्ने बताउँछन्। सरुवा विधि र प्रणालीअनुसार हुनुपर्ने उनको सुझाव छ। जहाँ आवश्यकता परेको छ, त्यहाँ कर्मचारी छैनन्, जहाँ अनावश्यक हो, त्यहाँ धेरै छन्, पोखरेलले भने, स्थानीय तह जहाँ कर्मचारीको सेवाप्रवाह र जनताका काम नै अवरुद्ध भएको छ, त्यहाँ कर्मचारी छैनन्। पछिल्लो समयमा यातायात र मालपोतजस्ता सेवाग्राहीको चाप हुने कार्यालयमा समेत कर्मचारी अभाव हुन थालेको छ। मन्त्रालयमा भने कर्मचारी थोपरिएको छ। कतिपय मन्त्रालयमा २२ जना सचिव छन््, त्यहीँ अनावश्यक सहसचिव, उपसचिवको पद सिर्जना गरिएको छ। कर्मचारीमैत्री निजामती सेवा नभएको विज्ञहरूको ठहर छ। मनपरी सरुवाले कर्मचारीतन्त्र विकृत बनेको छ। मन, चाहना र पहुँचका आधारका सरुवा हुने परिपाटी बढेको अध्यक्ष पोखरेल बताउँछन्। कर्मचारी प्रशासन नतिजामुखी पनि हुन सकेको छैन। सामूहिक वातावरणको अभाव छ। अन्तरसंस्थागत समन्वयमा कर्मचारी प्रशासन चुकेको छ। पूर्वसचिव शारदाप्रसाद त्रिताल जीवन निर्वाह गर्न सक्ने पारि श्रमिक नहुँदा कर्मचारी वर्ग नतिजामुखी नभएको बताउँछन्। ६ जनाको आदर्श परिवारको गुजारा चल्ने पारि श्रमिक व्यवस्था गरे मात्रै नतिजा आउने उनको ठहर छ। गुजारा नचल्ने भएपछि एकथरी भ्रष्टाचारतिर लाग्छन्, अर्काथरी अतिरिक्त समयमा न्यूनतम जीवनयापनका काममा लाग्छन्, उनले भने, यी दुवैथरी कर्मचारीबाट नतिजा आउँदैन, अहिले भइरहेको पनि यही हो। कर्मचारी प्रशासन मुलुकको नीति कार्यान्वयन गर्न सक्ने, समक्ष र इमानदार हुनुपर्ने त्रिताल बताउँछन्। सरकारले अध्ययन, तालिम, प्रशिक्षण व्यवस्था गरेर कर्मचारीलाई सक्षम बनाउनुपर्ने बताउँदै उनले भने, इमानदार बन्ने कर्मचारी आफंैले हो। सुशासन ऐन, आर्थिक प्रशासन ऐन, सार्वजनिक खरिद ऐननियमावलीको इमानदारीसाथ पालना गर्नुपर्छ। योग्य र क्षमतावान् कर्मचारी हुँदाहुँदै पनि सामूहिक वातावरणको अभावमा नतिजा नआएको पूर्वसचिव शर्माको भनाइ छ। निजामती सेवाले ठूलो ठूला विपद्, अप्ठ्यारामा सेवा प्रवाह गरेको छ। यहाँ नयाँ परिवर्तनकारी, क्षमता र योग्यता भएका व्यक्ति पनि प्रशस्त छन्, उनले भने, तर समन्वय, संवादको परम्परा र संस्कृति नहुँदा नतिजा दिन सकिएको छैन। यसअघि २० वर्षसम्म स्थानीय तहमा जनप्रतिनिधि नहुँदा कर्मचारीतन्त्रले स्थानीय प्रशासन चलाएको थियो। सरकारले नीति तथा कार्यक्रम बनाउने भएकाले त्यसको कार्यान्वयन, अनुगमन र नयाँ कार्यक्रम बनाउने र सुझाव कर्मचारीले दिने हो। कानुन, विधि र प्रक्रियाअनुसार सञ्चालन हुनुपर्ने निजामती प्रशसान तजबिजीमा नै सञ्चार हुँदै आएको टेड युनियनका अध्यक्ष पोखरेल बताउँछन्। यस वर्षको निजामती सेवा दिवस स्वच्छ र सक्षम निजामती प्रशासन, समृद्धि र सुशासन भन्ने नाराका साथ मनाइँदै छ। दिवस मनाउन थालिएको १७ वर्ष भयो। सरकारले सामाजिक दूरी कायम गरेर आफ्ना कार्यालयमा दिवस बनाउन निर्देशन दिएको छ। कोरोना संक्रमणका कारण विगतमा जस्तो कार्यक्रम नहुने संघीय मामिला तथा समान्य प्रशासन मन्त्रालय प्रवक्ता एवं सहसचिव वसन्त अधिकारीले जानकारी दिए। सुशासनमा कमजोर सरकारका नीति तथा कार्यक्रम कार्यान्वयन गर्ने निजामती प्रशासनले सुशासन दिन नसकेको आरोप लाग्ने गरेको छ। भ्रष्टाचार र अनियमितता र कमिसनको चक्करले सुशासन कायम हुन नसकेको चर्चा हुने गर्छ। अख्तियार दुरुपयोग अनुसन्धान आयोगले दिनहुँजसो निजामती कर्मचारीका भ्रष्टाचारका मुद्दा चलाउने र रंगेहात घुससहित पक्राउ गर्ने गरेको छ। अख्तियारले अघिल्लो आर्थिक वर्षमा मात्रै दुई विशिष्ट श्रेणीसहित २ सय ८ जना कर्मचारीलाई घुससहित पक्राउ गरेको थियो। गत वर्ष विशिष्ट श्रेणीका ६ सहित ८ सय ९ जना कर्मचारीविरुद्ध विशेष अदालतमा मुद्दा दायर भएको थियो। आधिकारिक ट्रेड युनियनका कार्यवाहक अध्यक्ष पोखरेल भने सुशासन कायम हुन नसक्नुमा न्यूनतम तलब पनि एक कारण रहेको बताउँछन्। परिवार चलाउनु पर्यो, बालबच्चा पढाउनु पर्यो, स्वास्थ्य उपचार गर्नु पर्यो, समकक्षीसँग लाइफ स्टाइल लगायतका यताउता गर्न बाध्य परेको छ, उनले भने। कर्मचारी कल्याण कोषको स्थापना, आवास, शिक्षा, स्वास्थ्यको व्यवस्थापन गर्न सके कर्मचारी यताउता गर्नुपर्ने बाध्यता अन्त्य हुने पोखरेल बताउँछन्। समायोजनमा विभेदमा परेकाका लागि संघमा आउने व्यवस्था खुला गर्नुपर्ने उनको माग छ। संसद्को राज्य व्यवस्था तथा सुशासन समितिबाट पास भएको संघीय निजामती सेवा ऐन निजामती कर्मचारीको भावनाविरुद्ध रहेको पोखरेलको भनाइ छ। कर्मचारी दरबन्दी : १ लाख ३८ हजार कार्यरत कर्मचारी : ८९ हजार संघ : ४९ हजार प्रदेश : २२ हजार ५ सय स्थानीय तह : ६७ हजार"
प्रदेश १ मा कोरोना संक्रमितको संख्या चार हजार नाघ्यो,"विराटनगर : प्रदेश १ मा हालसम्म कोरोना भाइरसबाट संक्रमित हुनेको संख्या चार हजार नाघेको छ । एक सय ४३ जना नयाँ बिरामी थपिएसँगै संक्रमित संख्या चार हजार २२ पुगेको हो । आइतबार एक हजार दुई सय ६७ जनाको पीसीआर परीक्षण भएकोमा नयाँ ३१ महिला र एक सय १२ पुरुषको रिपोर्ट पोजिटिभ आएको थियो । एक हजार एक सय २४ जनाको रिपोर्ट नेगेटिभ आएको सामाजिक विकास मन्त्रालयले जनाएको छ । मन्त्रालयका अनुसार हालसम्म ९८ हजार चार सय ८८ जनाको पीसीआर परीक्षण गरिएको छ । परीक्षण भएकामध्ये ९४ हजार चार सय ६६ जनाको रिपोर्ट नेगेटिभ आएको छ । एकै दिन थपिएका नयाँ संक्रमितमा सबैभन्दा बढी सुनसरीका ७८ जना रहेका छन् । सुनसरी बाहेक मोरङका २९, झापाका २८, संखुवासभाका छ, उदयपुर र प्रदेश १ बाहिरका एकएक जनामा २४ घण्टाभित्रमा कोरोना संक्रमण पुष्टि भएको मन्त्रालयले जनाएको छ । सुनसरीको पनि धरानमा सबैभन्दा बढी ७१ जनामा संक्रमण पुष्टि भएको छ । जसमा एक महिला र ७० जना पुरुष छन् । धरान बाहेक सुनसरीको इटहरीमा पाँच महिला र दुई पुरुषमा कोरोना देखिएको छ । मोरङको विराटनगर महानगरपालिकामा नौ महिला र १६ पुरुष, सुनवर्षीमा दुई पुरुष जहदा र बूढीगंगामा एकएक महिलाको रिपोर्ट पोजेटिभ आएको मन्त्रालयले जनाएको छ । त्यस्तै झापाको बिर्तामोडमा आठ महिला, दुई पुरुष, कमल गाउँपालिकामा तीन महिला, सात पुरुष, मेचीनगरमा दुई महिला, चार पुरुष, अर्जुनधारा र स्थानीय तह नखुलेका एकएक जना महिलामा कोरोना पुष्टि भएको छ । संखुवासभाको खाँदबारीमा तीन, चैनपुरमा दुई र चिचिलामा एक पुरुष, उदयपुरको त्रियुगामा एक पुरुष र प्रदेश १ बाहिरका एक महिलाको रिपोर्ट पोजेटिभ आएको मन्त्रालयले जनाएको छ । प्रदेश १ मा हालसम्म डिस्चार्ज हुनेको संख्या एक हजार आठ सय ४३ पुगेको छ ।"
"स्थानीय र प्रहरीबीच झडप, प्रहरी निरीक्षक सहित ५ घाइते",जनकपुरधाम : धनुषामा स्थानीय र प्रहरीको विवादमा झडममा परिणत हुँदा प्रहरी निरीक्षक सहित पाँच जना घाइते भएका छन्। धनुषाको बटेश्वर गाउँपालिका५ शान्तिपुरमा स्थित औरही खोलामा बगेर आएको सखुवाको काठ लैजाने क्रममा विवाद भएको थियो। औरही खोलामा बगेर आएको सखुवा काठको गोलिया लैजाने विषयमा आइतबार राति साढे १० बजेतिर प्रहरी र स्थानीयबीच झडप भएको हो। प्रहरी निरीक्षक दीपक राय र प्रहरी जावन रामविश्वास परित घाइते भएको छन। स्थानीय र प्रहरीबीच भनाभनसँगै लाठी चार्ज भएपछि गाउँलेले ढुंगामुढा गर्दा इलाका प्रहरी कार्यालय सखुवा महेन्द्रनगरका २ प्रहरी र तीन जना स्थानीय घाइते भएका हुन्। इलाका प्रहरी कार्यालय सखुवा महेन्द्रनगरका प्रहरी नायब निरीक्षक एमडी मुस्तफाका अनुसार क्षिरेश्वरनाथ नगरपालिका सखुवा महेन्द्रनगर स्थित एक क्लिनिकमा घाइते प्रहरी निरीक्षक र प्रहरी जवानको उपचार भइरहेको छ। प्रहरीको लाठी चार्जबाट भाइते स्थानीय तीनै जनाको उपचार रमदैयास्थित जानकी मेडिकल कलेज शिक्षण अस्पतालमा भइरहेको स्थानीयबासीले जानकारी दिएका छन्। घाइते हुनेमा एक जना महिला रहेकी छिन्। बटेश्वर गाउँपालिका र क्षिरेश्वरनाथ नगरपालिकाको बीचबाट बग्ने औरही खोलामा आइतबार दिउँसो स्थानीय मुसहर समुदायले तीन फिट मोटो सखुवा काठको गोलिया भेटेका थिए। त्यहि गोलिया विषयमा प्रहरीले जानकारी पाएपछि राति ९ बजे तिर नियन्त्रणमा लिन गएको बेला दुवैपक्षबीच झडप भएका हो। प्रहरीे उक्त काठको गोलिया प्ररही कार्यालय लैजाने र स्थानीयले उक्त गोलिया गाउँलेको हुनुपर्ने भनेपछि विवाद भएको थियो। त्यसपछि प्रहरीले ट्रयाक्टरमा राखेको उक्त गोलिया इलाका प्रहरी कार्यालय तर्फ बढाएपछि स्थानीयले ढुंगामुढा गरेको प्रहरीको भनाइ छ।
विषालु च्याउ आतंक व्यवस्थापन,"कोरोना महासंकटसँगै मुलुकको विभिन्न भागमा कैयन् नेपाली विषालु जंगली च्याउबाट आतंकित भएको अवस्था छ। हुन त हरेक वर्ष मुलुकमा मनसुनको सुरुवातसँगै जंगली च्याउको सेवनबाट बिरामी हुने र मृत्युवरण गर्ने घटना स्थानीय तथा राष्ट्रिय छापामा छ्यापछ्याप्ती प्रकाशित हुने गरेको पाइन्छ। यस वर्ष वैशाखदेखि भदौको पहिलो हप्तासम्म रूपन्देही, चितवन, अर्घाखाँची, झापा, सोलुखुम्बु, दाङ, मकवानपुर, डडेल्धुरा, जाजरकोट, प्युठान र डोल्पा जिल्लामा जंगली च्याउ खाएर ६ दर्जनजति मानिस बिरामी भएका र दर्जनजतिको ज्यान गएको जसमा एउटै परिवारका चारचार जना सदस्यसम्म रहेका खबर विभिन्न छापामा प्रकाशित भइसकेका छन्। मुलुकका विभिन्न भागमा दर्जनौं यस्ता दुःखद घटना वर्षैपिच्छे दोहोरिइरहेका छन्। यसको नियन्त्रण तथा व्यवस्थापनका लागि राज्यका तर्फबाट यथेष्ट एवं प्रभावकारी प्रयास हुन सकेको छैन। नेपाललगायत संसारभरिका मुलुकमा रहेका च्याउ भक्षी समुदायमा जंगली च्याउको संकलन र उपभोग बढ्दो क्रममा छ। पछिल्लो समयमा मानिसको खानपानको शैलीमा भएको परिवर्तन र च्याउको खाद्यमानप्रतिको चेतना अभिवृद्धिका कारण जंगली च्याउको सिकार र उपभोगसँगसँगै च्याउ विषाक्तताका घटना संसारभरि नै वृद्धि भएको पाइन्छ। नेपालमा सन् २००० मा वार्षिक प्रतिव्यक्ति च्याउको उपभोग चार ग्रामबाट बढेर सन् २०१५ मा ११५ ग्राम पुगेको तथ्यले नेपालीको च्याउप्रतिको आकर्षण तीव्र रहेको पुष्टि गर्छ। यसले गर्दा अगामी दिनमा पनि च्याउ विषाक्तताका घटना बढ्ने निश्चित छ। मुलुकभित्र विषका घटनाको दर्ता प्रक्रिया व्यवस्थित र नियमित नहुँदा विषालु च्याउको सेवनबाट हुने दुर्घटनाको यथार्थ आधिकारिक आँकडा छैन। तर पनि यसबाट हुने मृत्युदर वार्षिक १५२० जनाको हाराहारीमा रहेको अनुमान छ। अधिकांश घटना दुर्गम ग्रामीण भेगमा हुने हुँदा अझ यो संख्या बढी हुन सक्ने देखिन्छ। त्यसैले कमजोर सामाजिकआर्थिक अवस्था, शिक्षा र चेतनालाई पनि यसका मुख्य कारकतत्त्वका रूपमा लिन सकिन्छ। संसारमा ९५ प्रतिशत च्याउसँग सम्बन्धित मानवीय दुर्घटना यसको गलत पहिचानले हुने गरेको तथ्यांक छ। खाने च्याउसँगै विषालु च्याउ पनि उम्रिन सक्ने भएकाले च्याउ टिप्दा होस पुर्याउनुपर्ने देखिन्छ। खान हुने र नहुने च्याउ छुट्ट्याउने कुनै ठोस छिटोछरितो र भरपर्दो वैज्ञानिक प्रविधिको विकास भइनसकेकाले यसका लागि सामान्य मानिससँग रहेका परम्परागत ज्ञान र प्रविधिको आधारमा मात्रै च्याउको सही पहिचान र उपभोग गर्न सुरक्षित मान्न सकिँदैन। नेपालका विभिन्न क्षेत्रमा खान हुने वा नहुने छुट्ट्याउन स्थानीय रूपमा प्रचलनमा रहेका विभिन्न विधि एवं मान्यता शतप्रतिशत सही नभएको, अधिकांशमा कुनै वैज्ञानिक आधार नरहेको खतरनाक र घातक छन्। हाल नेपालमा करिब १३०० जंगली च्याउमध्ये १५९ खान हुने र १०० जति विषालु प्रकृतिका पाइएका छन्। अमानिटा, लेपीओटा, कोनोसाइबे, इनोसाइबे, प्याक्जिलस, क्लाइटोसाइबे, ग्यालेरिना, हाइफोलोमा, सिलोसाइबे, कर्टिनेरियस र गाइरोमित्रा आदि विषालु च्याउका प्रमुख जात हुन्। खाने च्याउसँगै विषालु च्याउ पनि उम्रिन सक्ने भएकाले च्याउ टिप्दा होस पुर्याउनुपर्ने हुन्छ। विभिन्न च्याउका प्रजातिमा हुने विषको प्रकार र तिनको रसायनिक संरचनाका आधारमा च्याउ विषाक्ततालाई विभिन्न समूहमा विभाजन गरिएको छ। अमानिटा टाइप, ओरेलैनिन टाइप, गाइरोमित्रिन् टाइप, मस्करिन टाइप, कपरिन टाइप, साइकोट्रपिक्हलुसिनोजेनिक (भ्रान्तिजनक) र बाह्य स्रोतबाट हुने विषाक्तताका प्रमुख समूहहरू हुन्। यीमध्ये अमानिटा टाइप सबभन्दा बढी खतरनाक र प्राणघातक छन्। अमानिटा टाइप, ओरेलैनिन टाइप र गाइरोमित्रिन् टाइपको एन्टिडोट (प्रतिविष) विकास भइनसकेको हुँदा साथै क्लिनिकल लक्षण पनि ढिलो देखा पर्ने हुँदा खतरनाक र घातक छन्। संसारमा च्याउ विषाक्तताबाट हुने मृत्युमध्ये लगभग ९५ प्रतिशत मृत्युको घटना अमानिटा टाइप (अमाटक्सिन र फ्यालोटक्सिन) समूहको विषाक्तताको कारण हुने गर्छन्। हालै वैज्ञानिकहरूले यसको एन्टिडोट (पोलिमिक्जिनबी) को विकासमा केही हदसम्म सफलता हासिल गरेका छन्, जुन खुसीको कुरा हो। नेपालमा पनि च्याउ विषाक्तताबाट हुने मानवीय क्षति प्रायः यसै समूहका च्याउहरूको सेवनबाट हुने गरेको अनुमान गर्न सकिन्छ। कम विषालु च्याउ खानेबित्तिकै (केही मिनेटभित्र) लक्षण देखा पर्छन् र पछि निको हुने सम्भावना धेरै हुन्छ भने कडा विष भएका च्याउ खाँदा लक्षण अलि ढिलो (अमानिटा टाइप ६२४ घन्टासम्म गाइरोमित्रिन् टाइप २२४ घन्टा र ओरेलैनिन टाइप ३६ घन्टादेखि तीन हप्ताभित्र) देखा पर्छन् तर घातक हुन्छ। यद्यपि दुई वा दुईभन्दा बढी जंगली च्याउ मिसाएर खाँदा कहिलेकाहीं लक्षण चाँडै देखा परे पनि त्यस्ता लक्षण गम्भीर प्रकृतिका प्राणनाशक हुन सक्छन्। अधिकांश च्याउ प्रजातिहरूको विष विज्ञान अज्ञात रहेको छ र पछिल्लो समयमा च्याउ विषाक्तताका नयाँ सिन्ड्रोमहरू देखा पर्न थालेको छ। च्याउ विषाक्तता निदान गर्ने कार्यलाई सहज बनाउन हालै वैज्ञानिकहरूले च्याउविषाक्ततालाई प्रस्तावित नयाँ वर्गीकरणअनुसार प्रमुख क्लिनिकल लक्षणका आधारमा ६ समूहमा विभाजित गरेको छ। यद्यपि प्रायः दुई वा दुईभन्दा बढी किसिमका मि िश्रत च्याउहरूको सेवनले कुनै खास क्लिनिकल लक्षणहरूका आधारमा मात्र निदान गर्ने कार्य गाह्रो हुन्छ। एक अमेरिकी अध्ययनमा ८६ प्रतिशत जंगली च्याउका घटना अज्ञात प्रजातिबाट भएको उल्लेख छ। अमेरिकाको राष्ट्रिय विष डाटा प्रणालीका अनुसार अमेरिकामा च्याउ विषाक्तताबाट औसतमा वार्षिक करिब तीनजनाले ज्यान गुमाउने गरेका छन्। यो संख्या इटाली र फ्रान्सजस्ता धेरै युरोपियन देशहरूमा रिपोर्ट गरिएको भन्दा प्रतिव्यक्ति अत्यन्त कम हो। युरोपमा विशेषगरी पश्चिम युरोपमा च्याउ विषाक्तताबाट हुने वार्षिक मृत्युदर ५०१०० को हाराहारीमा रहेको पाइन्छ। अमेरिकामा सन् १९९९२०१६ सम्ममा कूल १३३७०० (वार्षिक ७४२८) च्याउ विषाक्तताका केसहरू रिपोर्ट गरिएका थिए। यसमध्ये ज्यान गुमाउनेको संख्या ५२ रहेका छन् र अधिकांश ६८८९ प्रतिशत मृत्युको कारण अमानिटा टाइप विषाक्तता अर्थात् साइक्लोपेप्टाइड (अमाटक्सिन र फ्यालोटक्सिन) उत्पादक च्याउ रहेको पाइन्छ। प्रतिवेदनमा च्याउ विषाक्तताका मुख्य कारण च्याउको गलत पहिचान नै रहेको उल्लेख गरिएको छ। अमेरिकाका धेरैजसो राज्यहरूमा माइकोलोजिकलर मसरुम सोसाइटी तथा क्लबहरू गठन गरिएका छन्। यसले च्याउको सही पहिचान र सुरक्षा सुनिश्चित गर्न आवधिक रूपमा मसरुम हन्टिङ, कार्यशाला, मसरुम मेलाजस्ता शिक्षामूलक कार्यक्रमहरूको आयोजना गर्ने गर्छ। नेपालमा यसको नियन्त्रण तथा व्यवस्थापनका लागि व्यक्तिगत र सामुदायिक स्तरमा तत्काल गर्नुपर्ने कार्य व्यक्तिगत स्तरमा १ सकभर जंगली च्याउ नखाने र खान हुने भनी प्रमाणित गरिएका च्याउ मात्र खाने, २ च्याउमा भएको विष उमालेर अथवा पकाएर जाँदैन भन्ने हेक्का राख्ने, ३ च्याउसँग अल्कोहलको सेवन कहिल्यै नगर्ने, ४ विषालु च्याउ सेवन गरेको शंका लागेमा तुरुन्त नजिकैको स्वास्थ्य संस्था वा विष केन्द्रमा सम्पर्क राख्ने। सामुदायिक स्तरमा १ विष नियन्त्रण केन्द्र स्थापना गर्ने जसले विषालु च्याउबारेमा सर्वसाधारणलाई शिक्षित गर्नुका साथै प्राथमिक उपचारको व्यवस्थापन गर्छ, २ यथाशीघ्र स्थानीय क्षेत्रमा पाइने जंगली च्याउहरूको विस्तृत सर्वेक्षण, अध्ययन, अनुसन्धान तथा अभिलेखीकरण गर्ने, ३ स्थानीय स्तरमा उपयुक्त व्यक्तिको पहिचान गरेर च्याउको गुण नियन्त्रण तथा प्रमाणीकरण गर्न प्रशिक्षित गर्ने र यसका लागि लाइसेन्स प्रदान गर्ने जसले स्थानीय स्तरमा हुने च्याउको सबैखाले संकलन तथा व्यापारव्यवसायलाई अनुगमन गर्छ, ४ विषालु जंगली च्याउबारे व्यापकरूपमा स्थानीय तथा राष्ट्रिय सञ्चारमाध्यम, कार्यशाला, गोष्ठी, च्याउ मेला, पोस्टर, पम्फलेट आदिको माध्यमबाट विभिन्न किसिमका चेतनामूलक कार्यक्रम सञ्चालन गर्ने र आम जनमानसलाई जागरुक गराउने, ५ जनसमुदायमा जंगली च्याउको विकल्पमा यसको व्यावसायिक खेती एवं उपभोगका लागि प्रोत्साहन गर्ने। हाइलाइट विषालु जंगली च्याउबारे व्यापकरूपमा स्थानीय तथा राष्ट्रिय सञ्चारमाध्यम, कार्यशाला, गोष्ठी, च्याउ मेला, पोस्टर, पम्पलेट आदिको माध्यमबाट चेतनामूलक कार्यक्रम सञ्चालन गरी आम जनमानसलाई जागरुक गराउन आवश्यक छ। राउत नेपाल विज्ञान तथा प्रविधि प्रज्ञा प्रतिष्ठान (नास्ट) मा वरिष्ठ च्याउविज्ञका रूपमा कार्यरत छन्।"
वीरगन्जमा प्लाज्मा थेरापीबाट उपचार गरिएका संक्रमितको मृत्यु,"वीरगन्ज : वीरगन्जमा प्लाज्मा थेरापी विधिबाट उपचार गरिएका कोरोना भाइरस संक्रमित पुरुषको मृत्यु भएको छ। नारायणी अस्पतालमा उपचारका क्रममा सर्लाहीको चकरघट्टा गाँउपालिका ३ सुन्दरपुरका ३५ वर्षीय पुरुषको आइतबार मृत्यु भएको अस्पतालका प्रवक्ता डाक्टर अतुलेश चौरसीयाले जानकारी दिए। ७ दिनदेखि ज्वरो, ५ दिनदेखि खोकी र २ दिनदेखि स्वास प्रश्वासमा समस्या भएपछि भदौ १३ गते नारायणी अस्पतालमा भर्ना गरिएका ती पुरुषमा भदौ १४ गते कोरोना संक्रमण पुष्टि भएको थियो। अस्पतालको आइसियुमा भर्ना गरिएका उनको स्वास्थ्य अवस्था झन जटील बन्दै गएपछि भदौ १४ गते राति नै प्लाज्मा थेरापी विधिबाट उपचार थालिएको थियो। प्लाज्मा थेरापी थालिएसँगै उनको स्वास्थ्यमा सुधार पनि आइरहेको उपचारमा संलग्न चिकित्सकले बताएका थिए। तर उपचारका क्रममा मुटुमा पनि समस्या देखिएको र मुटुको समस्या जटिल बनेर उनको आइतबार बिहान १० बजे मृत्यु भएको उपचारमा संलग्न चिकित्सक उदय नारायण सिंहले जानकारी दिए। सिंहका अनुसार उनी वीरगञ्जमा प्लाज्मा थेरापीबाट उपचार सुरु गरिएका पहिलो संक्रमित थिए। वीरगन्जमा कोरोनाका कारण मृत्यु हुनेको संख्या ५८ पुगेको छ। साउन यतामा मात्रै ५४ जनाको मृत्यु भएको हो।वीरगन्जमा अहिलेसम्म कोरोनाका कारण मृत्यु भएका ५८ मध्ये २ बेवारिसे पुरुषसहित पर्साका ४१ जना, बाराका १२ जना, रौतहटका ४ जना र सर्लाहीका १ जना रहेका छन्।"
कोरोनामा गर्भवती आत्तिनु पर्दैन !,"घटना १ : २४ वर्षीया बैंकको कर्मचारी अनि पतिको आफ्नै व्यपार। बिहे गरेको दुई वर्ष भइसकेको र हाल सात हप्ताकी गर्भवती। पहिलो गर्भ। कोरोनाको महामारी र आफ्नो कामले गर्दा घरमै बसिरहन नमिल्ने अवस्था। यस्तो समयमा गर्भलाई निरन्तरता दिने कि अहिले सुरक्षित गर्भपतन रोजेर पछि अवस्था सामान्य भएपछि गर्भको योजना बनाउने ? घटना २ : विराटनगरमा कोरोनाको संक्रमण बढ्दै जादा कन्ट्याक्ट ट्रेसिङ बढाएर परीक्षणको दायरा बढाएपछि सोही क्रममा मसँग नियमित गर्भको परीक्षणमा रहेकी २३ वर्षीया गर्भवतीमा पनि संक्रमण देखियो। होम आइसोलेसनमा रहनुभएकी उनको गर्भमा ६ महिनाको भ्रूण रहेको छ र अहिलेसम्म उनको अवस्था सामान्य रहेको छ। यी दुई विराटनगरका प्रतिनिधिमूलक घटना हुन्। अहिले नेपालका धेरै सहरमा कोरोना संक्रमितको संख्या बढेको छ। यसका कारण कतै गर्भवती पनि संक्रमित भएका छन्, कतै प्रसव पीडा रहेको अवस्थामा नियमित परीक्षण गरेका अस्पताल बन्द भएका छन्। यस अवस्थामा गर्भलाई निरन्तरता दिने वा गर्भपतन रोज्ने प्रश्नहरू उब्जिएका छन् भने विकसित भइसकेको गर्भलाई कसरी हुर्काउने तथा प्रसव कहाँ गर्नेजस्ता द्विविधा थपिएका छन्। कोभिड १९ भाइरसको संक्रमणले गर्भको शिशुलाई असर गर्छ वा गर्दैन ? अनि यस महामारी भएका बेला गर्भ तथा शिशुको योजना बनाउने वा नबनाउने ? धेरै दम्पतीको प्रश्न रहेको मैले पाएको छु। कोभिड १९ को संक्रमण अझै पनि नयाँ नै छ। गर्भवती महिलामा यसको संक्रमणका असरमा धेरै अध्ययन हुने क्रममै छन्। चीनमै २० जनवरी २०२० देखि २४ मार्च २०२० सम्ममा जी यान र उनका साथीहरूले कोरोनाको संक्रमण भएर अस्पताल भर्ना भएका एक सय १६ जना गर्भवती महिलाको अध्ययनले संक्रमित गर्भवतीबाट गर्भको शिशुमा संक्रमण नफैलिने देखाएको छ। कोरोना भाइरसजस्तै सेभियर एक्युट रेस्पिरेटरी सिन्ड्रम (सार्स) कोभिड र मिडल इस्ट रेस्पिरेटरी सिन्ड्रम (मर्स) कोभिड को संक्रमण पनि आमाबाट बच्चामा नसर्ने गरेको अध्ययनले देखाएको छ। त्यसैले आफू संक्रमित भए आफ्नो गर्भमा संक्रमण फैलिने तथा शिशुलाई असर गर्छ भन्ने डर गर्भवतीले राख्न आवश्यक नरहेको देखिन्छ। गर्भवती महिला कोरोनाको संक्रमित भए के गर्ने ? लक्षणअनुसार बिरामीलाई सहज बनाउँदै लैजानु उपचार हो, जस्तै ज्वरो आए अनि श्वासप्रश्वासमा समस्या भए अक्सिजन र भेन्टिलेटर। तर सबै संक्रमितमा लक्षण देखिँदैन र अधिकाशमा उपचारको आवश्यकता नै पर्दैन। गर्भ योजनामा रहेका दम्पतीले कोरोना महामारीकै कारण बच्चा नपाउने भन्न सकिँदैन। अहिलेको अवस्थामा कोरोनाका संक्रमण हुँदैन भन्न सकिँदैन। नेपालमा कोरोना समुदायमै फैलिसकेको छ। यस अवस्थामा कामकाजी महिलामा संक्रमणको जोखिम अझ बढिरहेको छ। जोखिम हुँदाहुँदै बच्चाको योजना बनाउनुभन्दा केही समय टार्नु उपयुक्त हुन सक्छ तर आफ्ना व्यावहारिक पक्ष तथा आफू अनुकूलता हेर्न आवश्यक छ। दम्पतीलाई यही समय अनुकूल छ भने कोरोनाकै कारण गर्भ नराख्न भन्न मिल्दैन। गर्भको योजना बनाइसकेपछि गर्भ रहनुअगाडि नै चिकित्सकसँग परामर्श गरेर फोलिक एसिड नामक औषधि प्रयोग गरेको राम्रो हुन्छ। यसो गर्दा गर्भको शिशुको विकास राम्रो हुने तथा कुनै किसिमका जन्मदै कमजोर भएर जन्मिने सम्भावाना कम हुन्छ। काम तथा रोजगारका कारणले धेरै दम्पती सँगै बस्ने अवसर पाएका थिएनन्। तर लकडाउनले त्यो अवसर जुटाइदिएको छ। यसबीचमा केही महिला गर्भवती पनि भएका छन्। तर यस्तो महामारीको अवस्थामा गर्भलाई निरन्तरता दिनु कि गर्भपतन रोज्नु ? अन्योलमा रहेको पाए। गर्भ निरन्तरता गर्ने वा गर्भपतन रोज्ने नितान्त व्यक्तिगत निर्णय हो। महामारी र लकडाउनमा पनि सुरक्षित गर्भपतन सेवा रोकिएको छैन र सूचीकृत स्वास्थ्य संस्थामा तालिमप्राप्त स्वास्थ्यकर्मीबाट यो सेवा लिन सकिन्छ। तर सन्तानको रहर भएका दम्पतीले गर्भको निरन्तरता दिन सक्छन्। अहिलेसम्मको अध्ययनले कोरोनाले गर्भको बच्चामा कुनै असर भएको, गर्भ खेर गएको, अपांग जन्मेको वा कम अवधिमै जन्मेको देखाएको छैन। कोरोना संक्रमणले उच्च ज्वरो आउन सक्छ र शरीरको तापक्रम उच्च भएको अवस्थामा प्रसव व्यथा सुरु हुन सक्छ। यसको कारण संक्रमण नभएर उच्च ज्वरो रहेको र ज्वरोको औषधिले व्यथालाई रोक्न सक्ने भएकाले आत्तिनुपर्ने देखिँदैन। युके अब्सट्रेटिक सर्भेल्यान्स सिस्टमले ११ मे २०२० मा प्रकाशन गरेको ४२७ संक्रमित गर्भवतीको अध्ययनले गर्भवतीलाई कोरोना संक्रमणले अन्य महिलाको तुलनामा थप कुनै जटिलता नथपिएको देखाएको छ। त्यसैले गर्भलाई निरन्तरता दिन सकिन्छ तर यो निर्णय दम्पती आफैंले लिनुपर्छ। गर्भवती महिला कोरोनाको संक्रमित भए के गर्ने ? यसबारे पनि चिन्ता लिनुपर्ने देखिँदैन। कोरोना संक्रमणको विशेष उपचार अहिलेसम्म पत्ता लागिसकेको छैन। यसमा लक्षणअनुसार बिरामीलाई सहज बनाउँदै लैजानु उपचार हो, जस्तै ज्वरो आए अनि श्वासप्रश्वासमा समस्या भए अक्सिजन र भेन्टिलेटर। तर सबै संक्रमितमा लक्षण देखिँदैन र अधिकाशमा उपचारको आवश्यकता नै पर्दैन। गर्भवती महिला संक्रमित भए पनि यिनै उपचार नै हो। गर्भवती भएकै कारणले कुनै थप जटिलता नथपिने भएकाले थप उपचार पनि पर्दैन स्पष्ट छ र लक्षण देखिए सोहीअनुसार उपचार चाहिने हुन्छ। अहिले कोभिड अस्पतालहरू भरिँदै गएका छन्। लक्षणविनाका संक्रमितलाई होम आइसोलेसनमा बस्न अनुमति दिइएको छ। गर्भवतीका लागि नेपाल सरकारको कोभिड १९ संक्रमितहरूको आइसोलेसनसम्बन्धी स्वास्थ्य मापदण्ड २०७७ मा कुनै विशेष सावधानी तथा उपचार उल्लेख नगरिए पनि लक्षणविनाको संक्रमित गर्भवतीले पोसिलो र झोलिलो खानामा विशेष ध्यान पुर्याउनुपर्छ। आफूले नियमित सेवन गरिरहेका औषधि (आइरन, क्याल्सियम तथा अन्य) नियमित खानुका साथै भिटामिन सी र डी सेवन गर्नु उपयुक्त हुन्छ। यस अवस्थामा चिसोबाट तथा अन्य रोगबाट जोगिन बढी सर्तकता अपनाउनुपर्छ। संक्रमित गर्भवतीले घर (होम आइसोलेसन) मा भए पनि नियमित ज्वरो नाप्नु अनिवार्य हुन्छ। उच्च ज्वरोले जटिलता थप्ने भएकाले शरीरको तापक्रम बढेमा, जाडो भएमा वा काप्ने हुनेबित्तिकै पारासिटामोल सेवन गर्नुपर्छ। घरमा पनि पल्सअक्सिमिटरको प्रयोग गरेर शरीरको रगतमा भएको अक्सिजनको मात्रा नाप्न सके अझ राम्रो हुन्छ। होम आइसोलेसनमा बसेका संक्रमितलाई स्थानीय र सम्बन्धित निकायले दिएको निर्देशनको पालना गर्नुपर्छ र आकस्मिक अवस्था आएमा कहाँ, कसलाई र कसरी सम्पर्क गर्ने ? राम्ररी बुझ्न र सम्पर्कमा बस्न आवश्यक हुन्छ। संक्रमण रहेको अवस्थामा पनि प्रसव गराउनुपर्ने हुन सक्छ। नेपालमा पनि भर्खरै धरानको बीपी केआईएचएसमा नर्मल डेलिभरी र नेपालगन्जमा सिजरियनको पनि व्यवस्था भइसकेकाले प्रसव तयारीमा रहेका गर्भवतीहरूले डराउनुपर्ने देखिँदैन। साह प्रसूति तथा स्त्रीरोग विशेषज्ञ हुन्।"
सोझालाई डुबाउने सेयर बजार,"काठमाडौं : आइतबार सेयरको प्रभातकालीन कारोबार (प्रिओपन सेसन)मा नेप्से परिसूचक एकैपटक ४२ अंक बढ्यो। नियमित कारोबार सुरु भएसँगै ओरालो लाग्न थालेको बजार ५८ अंकसम्म घट्यो। यसले बिहान हतारिएर सेयर किन्न खोज्नै धेरै लगानीकर्तालाई ठूलो क्षति पुगेको छ। अर्थमन्त्री डा युवराज खतिवडाले गत शुक्रबार राजीनामा दिएपछि सामाजिक सञ्जालमा सेयर बजारले नयाँ ऐतिहासिक उचाइ चुम्ने हल्ला पिटिएको थियो। कार्यकालको सुरुदेखि नै सेयर बजार विरोधीको आरोप खेपिरहेका खतिवडाको बहिर्गमनपछिको सेयर बजारलाई धेरैले चासोसाथ प्रतीक्षा गरेका थिए। तर, अधिकांशको अनुमानविपरीत बजार ओरालो लागेपछि धेरैलाई यो घटनाले बिलखबन्दमा पार्यो। प्रात :कालीन बजारमा जुर्मुराएका लगानीकर्ताको आशा १५ मिनेट पनि टिकेन। उल्टै ठूला लगानीकर्ताले नियमित कारोबार सञ्चालनपूर्व हुने यस्तो खरिदबिक्रीको लाभहानिबारे बहस गर्नुपर्ने बताउन थाले। सेयर बजारमा संस्थागत लगानी गर्ने पायोनियर कम्पनी हाथ्वे इन्भेस्टमेन्टका सञ्चालक एवम् नेपाल इन्भेस्टर्स फोरमका पूर्वअध्यक्ष अम्बिकाप्रसाद पौडेलले सामाजिक सञ्जाल फेसबुकमा लेखे, कतै यही सुविधाले बजारलाई गलत गाइड (दिशानिर्देश) त गर्दै छैन ? ठूला राजनीतिक, आर्थिक एवम् प्राकृतिक घटनाहरूले सेयर बजारलाई अस्वाभाविक प्रभाव नपारोस् भनेर नेप्सेमा सुरुदेखि नै प्रिओपन सेसन प्रयोगमा ल्याइएको नेप्सेका प्रवक्ता मुराहरि पराजुली बताउँछन्। यस्तो व्यापार प्रणालीअनुसार बजार खुल्ने हरेक दिन बिहान १० :३० देखि १० :४५ सम्म प्राप्त भएका सबै खरिद तथा बिक्री आदेशहरू एकै पटक कारोबार गराइन्छ। यसले त्यस दिनको प्रारम्भिक सूचक निर्धारणमा पनि सघाउ पुग्ने पराजुली बताउँछन्। नियमित कारोबारमा कुनै पनि सेयरको भाउ अन्तिम मूल्यमा २ प्रतिशत तलमाथि गर्न पाइने भए पनि प्रात :कालीन कारोबारमा ५ प्रतिशतसम्म थपघट गरेर किनबेच गर्न पाइन्छ। आइतबार बिहानको उच्च वृद्धिको कारण त्यही हो। किन बढेन बजार ? धेरै साधारण लगानीकर्ताको अनुमानविपरीत आइतबार बजार नबढ्नुमा केही ठूला लगानीकर्ताको चतुर्याइँले काम गरेको बजार विश्लेषकहरू बताउँछन्। उनीहरूले सामाजिक सञ्जालमार्फत बजार उकालो लाग्ने हल्ला गरेर आफ्नो सेयर भने बेच्न थालेपछि यस्तो अवस्था आएको हो। साधारण लगानीकर्ता बजार बढ्ने आशामा सेयर किन्न झुम्मिए पछि सस्तोमा सेयर किनेर बसेका टाठाबाठाले बेच्न थालेका छन्। यसले धेरैलाई आश्चर्यमा पार्नेगरी बजार ओरालो लागेको छ। पछिल्लो एक महिनामा नेप्से १३५ अंक बढेको छ। अढाइ महिनाअघि नेप्से ११८० अंकतिर थियो। त्यसयता ३३० अंकको उच्च बजार बढ्दा ठूला लगानीकर्ताले ठूलो पुँजीगत लाभ आर्जन गरिसकेका थिए। अब बजार धेरै माथि जान नसक्ने देखेपछि ठूला लगानीकर्ताले सेयर बेच्न तँछाडमछाड गरे, एक सेयर ब्रोकर भन्छन्। नेप्सेका अधिकारीहरू पनि ठूला र चिनिएका लगानीकर्ताले सञ्चार माध्यममा एउटा कुरा भनेर बजारमा त्यसविपरीत कारोबार गर्ने पुरानै प्रवृत्ति भएको बताउँछन्। फलानो कम्पनीको भाउ बढ्छ भनेर लेख्ने र आफू बेच्न थाल्ने, घट्छ भनेर लेखेपछि आफू किन्न थाल्ने गरेका छन्, ती अधिकारी भन्छन्। अहिले सामाजिक सञ्जाललाई त्यसरी नै प्रयोग गर्न थालिएको अधिकारीहरूको बुझाइ छ। नेप्सेका प्रवक्ता पराजुली भने मुलुकको संविधानले अभिव्यक्ति स्वतन्त्रताको अधिकार सुनिश्चित गरेको र सार्वजनिक रूपमा लेखेर वा बोलेर त्यसविपरीत कारोबार गर्नुलाई कुनै पनि कानुनले अवैध नमानेको बताउँछन्। उनले आन्तरिक सूचनाको आधारमा हुने कारोबारलाई निरुत्साहित गर्न र साधारण लगानीकर्ताको हित सुरक्षित गर्न आफूहरू नेप्से र धितोपत्रबोर्डले सधैं प्रयास गरिरहेको बताए। यद्यपि, अहिलेसम्म यी दुवै नियामकले आन्तरिक सूचनामा आधारित कारोबारको अनुसन्धानसमेत अघि बढाउन सकेका छैनन्। त्यसमाथि भ्रामक सूचनाको आधारमा कारोबार गरेर लाभ लिएको पुष्टि गर्नु त हाम्रा नियामकका लागि फलामको च्युरा भएको नेप्सेकै अधिकारीहरू पनि बताउँछन्। अर्का एक अधिकृत भन्छन्, हामीसँग स्रोत, सामथ्र्य, जनशक्ति, प्रविधि र कानुनी अधिकार पनि त्यो स्तरमा प्राप्त छैन, जसले यस्ता अवैध कारोबारमाथि अंकुश लगाउन सकोस्। सेयर विश्लेषक प्रकाश तिवारी भने आम लगानीकर्ताको हित संरक्षण गर्न नेपाल धितोपत्र बोर्ड र नेप्सेले यस्ता अवैध कारोबारको छानबिन गरेर कारबाही चलाउनमा हात कमाउनु नहुने बताउँछन्। अहिले नै हामीले बजारलाई स्वच्छ बनाउने अभियान नचाल्ने हो भने भविष्यमा अधिकांश न्यून आय भएका मान्छेको खल्तीको पैसा वैधबाटोबाटै सीमित धनीको हातमा पुग्छ, उनी भन्छन्। सेयर बजारका यस्ता अवाञ्छित गतिविधि नरोक्ने हो भने धनी र गरिबबीचको खाडल अझै गहिरिँदै जाने उनको बुझाइ छ। आधारभूत अंक : ११०० पाँच वर्षअघि नेप्से परिसूचक १०५० अंकको हाराहारी थियो। २०७२ चैतमा १३०० अंकबाट उकालो लागेपछि चार महिनामा सेयर सूचकांक झन्डै ६०० अंक बढेर १२ साउन २०७३ मा १८८१ अंक पुग्यो। त्यसको ६ महिनापछि १ फागुनसम्म फेरि ६३० अंक नै घटेर १२५२ अंकमा झर्यो। त्यसको दुई महिना नबित्दै ५४० अंक बढेर २९ चैतमा १७१० अंक पुग्यो। त्यसपछि पनि फराकिला उतारचढाव बनाउँदै ओरालो लागेको बजार अर्को एक वर्षमा फेरि ५४० अंक नै घट्यो। यसरी १२ चैत २०७४ मा ११६८ अंकमा झरेको नेप्से एक महिनामै २७० अंक बढेर ९ वैशाख २०७५ मा १४३८ अंकमा पुग्यो। दुई महिनापछि फेरि २६० अंक घटेर त्यही वर्षको १८ असारमा नेप्से सूचक पुन : ११७९ अंकमा झर्यो। पछिल्लो समय पनि यही रफ्तार कायमै छ। ९ मंसिर २०७६ मा ११०७ अंकमा झरेको नेप्से १८ फागुनमा १६२० अंक पुग्यो। यसरी ३ महिनामा ५१३ अंक बढेको नेप्से अर्को चार महिनामा ४४० अंक घटेर गएको १५ असारमा ११७८ अंकमा झर्यो। त्यसपछि अहिले बढ्दो रफ्तारमा छ। यसरी ५ वर्षदेखि सेयर बजार ११०० अंकलाई आधार मानेर रहँदै आएको देखिन्छ। यसबीचमा विभिन्न बहानामा बजार उचालेर सोझासाझा सर्वसाधारणको सम्पत्ति वैधानिक बाटोबाटै धनीमानीको खल्तीमा पुगेको विज्ञहरू बताउँछन्।"
रागिनी द्विवेदी पक्राउ,मुम्बई : कन्नड अभिनेत्री रागिनी द्विवेदीलाई भारतीय प्रहरीको केन्द्रीय अपराध शाखाले पक्राउ गरेको छ। कन्नड फिल्म उद्योगसँग जोडिएको लागुऔषधको विषयलाई लिएर प्रहरीले उनलाई हिरासतमा लिएको हो। प्रहरी स्रोतका अनुसार सीबीसीको एक टोली बिहानै उनको निवास पुगेको थियो। सीसीबीले बुधबार अभिनेत्री द्विवेदीलाई प्रहरीमा हाजिर हुन भने पनि उनले आफ्ना वकिलको टिम पठाएर सोमबारसम्मको समय मागेकी थिइन्। त्यसपछि प्रहरीले उनलाई शुक्रबार उपस्थित हुन भनेको थियो। सीसीबीले उनलाई अदालतमा पेस गर्ने तयारी गरेको छ। मादक पदार्थ ब्युरो (एनसीबी) ले बैङ्लोरबाट तीन जनालाई पक्राउ गरेको थियो। उनीहरूमाथि कन्नड फिल्म उद्योगका गायक र कलाकारलाई मादकपदार्थ आपूर्ति गरेको आरोप लागेको छ। कन्नड फिल्म उद्योगका कम्तीमा १५ जना व्यक्ति मादकपदार्थसँग सम्बन्धित कारोबारमा सामेल रहेको समाचार छ। उता केही समय पहिले आत्महत्या गरेका भनिएको बलिउड अभिनेता सुशान्तसिंह राजपूतका घरेलु सहायक दीपेश सावन्त पक्राउ परेका छन्। उनलाई लागूपदार्थ खरिद र कारोबार गरेको आरोपमा पक्राउ गरिएको जनाइएको छ। यसअघि सुशान्तकी प्रेमिका रिया चक्रवर्तीका भाई शौविक चक्रवर्ती र सुशान्तका प्रबन्धक शमुएल मिरन्डालाई पनि सोही आरोपमा हिरासतमा राखिएको छ।
क्लिंकरमा परनिर्भर,"बुटवल : कोरोना महामारीको निहुँमा चुनढुंगा ढुवानीमा जिल्ला प्रशासन कार्यालय पाल्पाले प्रतिबन्ध लगाउँदा क्लिंकर उद्योग बन्द भएका छन्। पाल्पा प्रशासनको अदुरदर्शी निर्णयले क्लिंकरमा आत्मनिर्भर रहेको मुलुक परनिर्भर बन्दै गएको हो। स्वदेशमै क्लिंकर उत्पादन नभएपछि अर्बाैंको क्लिंकर भारतबाट आयात गर्नु परेको छ। आर्थिक वर्ष २०७६७७ को वैशाखदेखि असार मसान्तसम्म मात्रै ९८ करोड ६९ लाख ६६ हजार मूल्यको एक लाख २२ हजार टन बराबर क्लिंकर आयात भएको भैरहवा भन्सार कार्यालयले जनाएको छ। कोरोनाको महामारी रहेको भारतबाट निर्वाध ढुवानी हुँदा निकै कम संक्रमण भएको पाल्पाले उद्योग व्यवसाय बन्द गर्ने निर्णय गरेको छ। प्रशासनको यो निर्णयलाई अदुरदर्शी भन्दै सर्वत्र आलोचना भएको छ। पाल्पामा चुनढुंगाका करिब एक दर्जन खानी छन्। हामीले ढुवानी गर्ने चालकको पीसीआर परीक्षण गरेरमात्रै गाडी चलाउँछौ भन्दा पनि प्रशासनबाट सहयोग भएन, सर्वाेत्तम सिमेन्ट उद्योगका प्रमुख अशोकुमार ठाकुरले भने, चुनढुंगा ढुवानी हुन नपाएकै कारण उद्योग बन्द गर्नुपरेको छ। एक हजारभन्दा बढी कोरोना संक्रमित रहेको रूपन्देहीमा उद्योग कलकारखाना, ढुवानी निर्वाध भइरहेको छ। तर, पाल्पाले भने ढुवानी गर्नसमेत प्रतिबन्ध लगाएको छ। पाल्पामा जम्मा १६ जना कोरोना संक्रमित छन्। प्रशासनले भने कोरोना हटस्पट भएजस्तै सर्वत्र प्रतिबन्ध लगाएको छ। प्रशासनको यो निर्णयले आर्थिक क्षेत्र चौपट भएको व्यवसायीले बताएका छन्। उच्च जोखिम भए मात्रै जिल्ला शील गर्ने, उद्योग खोल्न प्रतिबन्ध लगाउने हो, एक व्यवसायी रमण कार्की भन्छन्, कोरोनाको कम जोखिम भएकै स्थानमा गैरजिम्मेवार निर्णय लिएर आर्थिक क्षेत्र धाराशयी बनाउनु हुँदैन। रूपन्देही, नवलपरासी क्षेत्रमा रहेका सिमेन्ट तथा क्लिंकर उद्योगमा पाल्पाको चुनढुंगा आउँछ। चैतदेखि नै ढुवानी प्रतिबन्ध हुँदा यहाँका सिमेन्ट उद्योगले करिब एक अर्बको क्लिंकर भारतबाट आयात गरेका छन्। आयात हुने क्रम बढ्दै गएको उद्योगीले बताएका छन्। स्वदेशमै क्िलंकर नपाउँदा उद्योगको उत्पादन क्षमतासमेत घटाउनु परेको रिलायन्स सिमेन्टका सञ्चालक हेमन्त अग्रवालले बताए। भारतबाट आयात गर्दा प्रतिटन तीन हजार रुपैयाँ बढी मूल्य पर्छ। यसले सिमेन्टको मूल्यसमेत बढाउने उद्योगीले बताएका छन्। पाल्पाका विभिन्न खानीबाट सर्वाेत्तम सिमेन्ट, अर्घाखाँची सिमेन्ट, पाल्पा सिमेन्ट, बुटवल सिमेन्टले क्लिंकर उत्पादनका लागि चुनढुंगा ल्याउने गर्छन्। अहिले यी सबै उद्योगमा चुनढुंगाको अभाव छ। सर्वोत्तम सिमेन्टका प्रमुख ठाकुरले १२ सय र १८ सय टनका दुई प्लान्ट चलाउने कच्चा पदार्थ नहुँदा उद्योग बन्द गर्नुपरेको बताए। यी उद्योगले बर्खायामको उत्पादनका लागि फागुन, चैत, वैशाख र जेठमा चुनढुंगा ढुवानी गरी स्टक राख्छन्। अहिले चैतमा लकडाउन भएपछि उद्योगमा कच्चा पदार्थ सकिएको छ। ठाकुरका अनुसार ६०७० हजार टन चुनढुंगा ढुवानी गरी स्टक नहुँदासम्म उद्योग सञ्चालन गर्न सकिँदैन। एक टन क्लिंकर उत्पादनका लागि एक दशमलव ६ टन चुनढुंगा आवश्यक पर्छ। लुम्बिनी र नवलपरासी कोरिडोरमा रहेका उद्योगबाटै उत्पादित क्लिंकरबाट यस क्षेत्रमा सिमेन्ट उद्योग सञ्चालन हुँदै आएका छन्। पछिल्ला वर्षमा क्लिंकर आयात शून्यमा झर्दै थियो। तर, लकडाउनपछि आयात बढ्दै गएको छ। पछिल्लो १५ दिन पाल्पा प्रशासनले गरेको निर्णयले उद्योग बन्द नै भएका हुन्। लुम्बिनी कोरिडोरमा मात्रै साना ठूला गरी ११ वटा सिमेन्ट उद्योग छन्। यी सिमेन्ट उद्योगले अहिले भारतबाट क्लिंकर ल्याउन रकम पठाउन थालेका छन्। भारतबाट आयात गर्दा सिमेन्टमा २५ प्रतिशतसम्म मूल्यवृद्घि हुन सक्ने सिमेन्ट उत्पादक संघले बताएको छ। कच्चा पदार्थको अभावमा क्लिंकर आयातमा भर पर्दा सिमेन्ट उत्पादन समेत छट्नेछ भने मूल्य समेत वृद्घि हुनेछ, केही समयअघि विज्ञप्ति निकाल्दै संघले भनेको छ। सरकारले लकडाउन अवधिभर चुनढुंगा उत्खनन् गर्न दिएन। खानी उत्खनन् गर्न नपाएपछि यहाँ क्लिंकर उत्पादन गर्ने उद्योगले आपूर्ति गर्न सकेनन्, पश्चिमाञ्चल सिमेन्ट उत्पादक संघका अध्यक्ष ऋषिकेश अग्रवालले भने, जसले गर्दा अहिले भारतबाट क्लिंकर आयात गर्नु परिरहेको छ। क्लिंकर विदेश निर्यात गर्न सक्ने अवस्थामा पुगेका यहाँका उद्योगलाई सरकारले उल्टै भारतबाट आयात गर्न बाध्य बनाएको छ। भैरहवा भन्सार कार्यालयका अनुसार लकडाउनयता क्लिंकर आयातमा ह्वात्तै वृद्घि भएको छ। वैशाखसम्म शून्य आयात रहेको क्लिंकर वैशाखदेखि ह्वात्तै आयात हुन थालेको हो। आर्थिक वर्ष २०७६७७ को वैशाखदेखि असार मसान्तसम्म मात्रै ९८ करोड ६९ लाख ६६ हजार मूल्यको एक लाख २२ हजार टन बराबर क्लिंकर आयात भएको भैरहवा भन्सार कार्यालयले जनाएको छ। त्यसयताको डेढ महिनामा पनि क्लिंकर आयात तीव्र बढेको छ। रूपन्देही, कपिलवस्तु र नवलपरासीका सिमेन्ट उद्योगबाट मुलुकभरको ४० प्रतिशत सिमेन्ट उत्पादन हुन्छ। मुलुकमा २१ क्लिंकर उत्पादन गर्ने उद्योग र ६१ वटा सिमेन्ट कारखाना छन्। पछिल्लो समय नवलपरासी, रूपन्देहीमा सिमेन्ट उद्योग थपिँदै गएका छन्। दैनिक उत्पादन क्षमतासमेत दोब्बर बनाउँदै लगेका छन्"
चियानास्तामै २० अर्ब खर्च,"काठमाडौं : राज्यको ढुकुटीबाट पछिल्लो ३ वर्षमा चियापान, भोजलगायतका नाममा २० अर्ब रुपैयाँ खर्च भएको छ। खर्च रकम वर्गीकरण र व्याख्याअनुसार विविध शीर्षकबाट मनोरञ्जन, चियापान, भोज, कार्यालय सुरक्षा, अतिथि सत्कारलगायतमा खर्च बेहोर्ने व्यवस्था छ। तर, विनियोजित बजेटभन्दा ८ सय प्रतिशतसम्म बढी खर्च हुने गरेको पाइएको छ। महालेखा परीक्षक कार्यालयले अनुत्पादक खर्च नियन्त्रण गर्न सरकारलाई निर्देशन दिएको छ। यसप्रकारका अनुत्पादक खर्च नियन्त्रण गर्नुपर्नेमा थप रकमान्तर गरी खर्च गर्न मनासिब देखिएन, महालेखाको ५७औं प्रतिवेदनमा लेखिएको छ, यसप्रकारको खर्चमा नियन्त्रण गर्नुपर्छ। महालेखाका अनुसार विनियोजित रकम सकेर विकास बजेटसमेत रकमान्तर गरी खर्च गरेको पाइएको छ। पूर्वमुख्यसचिव विमलप्रसाद कोइराला अनावश्यक खर्च रोक्नुपर्ने बताउँछन्। यो फाल्तु खर्च हो, यसलाई रोक्नुपर्छ, पूर्वअर्थसचिवसमेत रहेका कोइराला भन्छन्, शीर्षकअनुसार खर्र्च गर्नुपर्छ। विविधका नाममा यसरी जथाभावी खर्च गर्नु हुँदैन। सरकार र सरकारी निकायले आर्थिक वर्ष २०७५७६, २०७४७५, २०७३७४ मा मनोरञ्जन, चियापान, भोज, कार्यालय सुरक्षा, अतिथि सत्कारलगायत शीर्षकमा १९ अर्ब ३५ करोड ४३ लाख खर्च गरेका हुन्। २०७४७५ मा सबैभन्दा बढी १० अर्ब ८३ करोड ५ लाख खर्च गरेको पाइएको छ। उक्त वर्ष विविधमा १ अर्ब २७ करोड ८८ लाख बजेट विनियोजन गरिएको थियो। त्यो बजेटभन्दा ८ सय ४७ प्रतिशत बढी खर्च भएको थियो। २०७३७४ मा ६ अर्ब ९४ करोड ४१ लाख खर्च भएको थियो। महालेखा नियन्त्रक कार्यालयबाट पेस भएको आर्थिक विवरणअनुसार विविध खर्चमा १ अर्ब १६ करोड ५० लाख मात्रै बजेट विनियोजन गरिएको थियो। त्योभन्दा ५ सय ९६ प्रतिशत बढी खर्च भएको थियो। २०७५७६ मा १ अर्ब ५७ करोड ९७ लाख खर्च भएको महालेखाको प्रतिवेदनमा उल्लेख छ। यो वर्ष पनि विनियोजित रकमभन्दा १८९१ प्रतिशत बढी खर्च भएको हो। महालेखा नियन्त्रक कार्यालयबाट पेस भएको आर्थिक विवरणअनुसार विविध खर्चमा १ अर्ब ३२ करोड ८५ लाख बजेट विनियोजन भएको थियो। उक्त वर्ष अघिल्ला वर्षका तुलनामा केही घटे पनि अनावश्यक खर्च भने नियन्त्रण भएको देखिँदैन। विशिष्ट व्यक्ति तथा प्रतिनिधिमण्डलको भ्रमणमा अत्यधिक खर्च भएको छ। यो शीर्षकमा ६ करोड ८५ लाख बजेट व्यवस्था भएको थियो। तर, २०७५७६ मा १४८२० प्रतिशत बढी हुने गरी १७ करोड खर्च गरिएको प्रतिवेदनमा उल्लेख छ। मन्त्री, सचिवलगायत विशिष्ट व्यक्तिको भ्रमणका नाममा अनावश्यक खर्च भइरहेको छ। सवारी साधन, मेसिनरी औजारलगायत अन्य पुँजीगत सम्पत्तिको भाडालाई अन्य भाडाबाट खर्च बेहोर्ने व्यवस्था छ। आर्थिक वर्ष २०७४७५ मा सो प्रयोजनका लागि १ अर्ब १५ करोड ६६ लाख खर्च भएको थियो। यसका लागि १३ करोड ४२ लाख मात्रै बजेट विनियोजन भएको थियो। यसमा ८६१ प्रतिशत बढी खर्च भएको देखिन्छ। सरकारले सार्वजनिक खर्चमा मितव्ययिता र प्रभावकारिता ल्याएर अनुत्पादक खर्च नियन्त्रण गर्नुपर्ने देखिएको छ। सरकारले मितव्ययिता र प्रभावकारिता कायम गर्ने नीतिगत मार्गदर्शन २०७५ जारी गरिसकेको छ।"
मलका दुई ठेकेदारको धरौटी जफत,"काठमाडौं : कृषि सामग्री कम्पनीले समयमा युरिया मल उपलब्ध नगराउने शैलुङ इन्टरप्राइजेज र होनिको मल्टिपल प्रालिको धरौटी जफत गरेको छ। दुवै कम्पनीको धरौटी ९ करोड रुपैयाँभन्दा बढी हुन आउँछ। कृषि सामग्रीको आइतबार बसेको बैठकले ती कम्पनीसँगका मल आयात सम्झौतासमेत रद्द गरेको छ। यस्तै दुवैलाई कालोसूचीमा राख्ने तयारी गरिएको छ। निर्धारित समयमा मल ल्याउन नसकेपछि उनीहरूको मागमा सिपमेन्टको म्याद २५ दिन थप गरिएको थियो, कृषि सामग्रीका प्रबन्ध सञ्चालक नेत्रबहादुर भण्डारीले भने, तर, म्याद थप गरिएपछि भदौ २० गतेसम्म पनि मल नल्याएकाले ती दुवै कम्पनीसँग सम्झौता रद्दका साथै धरौटी जफत गर्ने निर्णय गरेका छौं। कृषि सामग्रीले शैलुङसँग गत वैशाख १२ (२४ अप्रिल) मा २५ हजार टन आयातको सम्झौता गरेको थियो। यसबाहेक असार १८ (जुलाई २) मा थप २५ हजार र साउन ४ (जुलाई १९) मा ३० टन मल आयात गर्ने सम्झौता गरिएको थियो। होनिकोसँग गत वैशाख १५ मा २५ हजार टन आयातको सम्झौता गरिएको थियो। प्रबन्ध सञ्चालक भण्डारीका अनुसार उक्त चारवटा ठेक्कामध्ये २५ हजार टन मल समयमा नआएपछि शैलुङसँग गत वैशाख १२ गते भएको सम्झौता रद्द गरिएको हो। उक्त कम्पनीले राखेको धरौटीबापत ४ लाख ४ सय २ अमेरिकी डलर (४ करोड ६८ लाख ९ हजार ३ सय ६ रुपैयाँ) जफत गरिने भएको छ। यस्तै होनिकोले पनि गत वैशाख १५ मा भएको सम्झौताअनुसार २५ हजार टन युरिया मल निर्धारित समयमा उपलब्ध गराएन। त्यसकारण उक्त कम्पनीसँगको सम्झौता रद्द गरी धरौटीबापतको ३ लाख ८७ हजार ३ सय ७५ अमेरिकी डलर (४ करोड ५२ लाख ८६ हजार ५ सय नेपाली रुपैयाँ) जफत गर्ने निर्णय गरिएको हो। रासायनिक मलको कारोबार नगरेका ती कम्पनीसँग कृषि सामग्रीले राजनीतिक पहुँचका आधारमा मल आयातको सम्झौता गरेको थियो। शैलुङ नेकपा अध्यक्ष पुष्पकमल दाहालका घरभेटी शारदाप्रसाद अधिकारीको कम्पनी हो। होनिको हुमनाथ कोइरालाको कम्पनी हो। कोइराला कांग्रेसनजिक मानिन्छन्। अधिकारी र कोइराला निर्माण क्षेत्रको ठेक्कामा बदनामी कमाएका व्यक्तिका रूपमा चिनिन्छन्। कृषि सामग्रीले केपीएन १०५। ०७६०७७ अन्तर्गतको शैलुङको ठेक्का र १०६।०७६०७७ अन्तर्गत होनिकोको ठेक्का रद्द गरेको हो। दुवै आपूर्तिकर्ताका नाममा वैशाख ३० गते नेपाल इन्भेस्टमेन्ट बैंक र सिद्धार्थ बैंकमा प्रतीतपत्र (एलसी) खोलिएको थियो। एलसी खोलिएको मितिले पहिलो सिपमेन्ट ४२ दिन र दोस्रो सिपमेन्ट ७२ दिनभित्र गरी सम्पूर्ण मल साउन ७ गते आयात भइसक्नुपर्ने सम्झौता थियो। नियमअनुसार एलसी खोलेको १ सय १७ दिनमा मल कृषि सामग्रीको गोदाममा आयात भइसक्नुपर्छ। कृषि सामग्रीले म्याद थप गरी दुवै कम्पनीलाई मल उपलब्ध गराउन ताकेता गर्दै आएको थियो। दुवै कम्पनीले विभिन्न बहाना बनाएर थप समय माग गर्दै आएका थिए। त्यही अवस्थामा कृषि तथा पशुपन्छी विकासमन्त्री घनश्याम भुसालको निर्देशनपछि सम्झौता रद्द र धरौटी जफत गर्ने निर्णय भएको हो। कृषि सामग्रीले यस्तै प्रकारको घटनामा आपूर्तिकर्तालाई ८ पटकसम्म म्याद थप गरेको थियो। म्याद थपपछि पनि मल नल्याउने आपूर्तिकर्तासँग मिलेमतो गरी प्रतिटन ३० डलर लिएर धरौटी जफत नगरी मुक्त गर्दै आएको थियो। सार्वजनिक खरिद ऐनअनुसार मल आपूर्ति गर्न दुवै कम्पनीले लो बिड (सबैभन्दा कम) मा टेन्डर कबोल गरेका आधारमा मल आपूर्तिको ठेक्का पाएका थिए। शैलुङले अन्तर्राष्ट्रिय मूल्यअनुसार प्रतिटन ३ सय २० डलर र होनिकोले ३ सय ९ डलरमा मल ल्याउने गरी ठेक्का पाएका थिए। कारखाना खोल्न सम्भाव्यता अध्ययन कृषि तथा पशुपन्छी विकासमन्त्री घनश्याम भुसालले स्वदेशमै रासायनिक मलको कारखाना खोल्न सम्भाव्यता अध्ययन कार्यदल बनाएका छन्। मन्त्री भुसालले आइतबार जारी गरेको प्रेस विज्ञप्तिमा मन्त्रालयका सचिव राजेन्द्र भारीको नेतृत्वमा रासायनिक मल कारखाना सम्भाव्यता अध्ययन कार्यदल गठन गरिएको उल्लेख छ। उक्त कार्यदलले कामसमेत सुरु गरिसकेको जनाइएको छ। यस्तै, मन्त्रालयले मल आपूर्तिका विषयमा रहेको जटिल समस्याको समाधान र प्रभावकारी आन्तरिक वितरण प्रणाली बनाउन पनि कार्यदल गठन गरिएको जनाएको छ। मन्त्री भुसालले धान र गहुँका लागि तत्काल आवश्यक पर्ने ५० हजार टन युरिया बंगलादेश सरकारसँग पैंचोका रुपमा माग गरिएको जनाएका छन्। उक्त मल आयात गर्न परराष्ट्र मन्त्रालयको सहकार्यमा प्रक्रिया अघि बढाइएको उल्लेख छ। उनका अनुसार ३२ हजार ५ सय टन युरिया मल कोलकाता बन्दरगाहबाट नेपाल भित्रिरहेको छ।"
निजीमा गरिएको कोरोना परीक्षणलाई मान्यता दिन तयार बिमा समिति,"काठमाडौं : सरकारी प्रयोगशालाबाट आएको कोरोना भाइरस पोजिटिभ रिर्पोटलाई मात्रै मान्यता दिने व्यवस्थापको चौतर्फी आलोचना भएपछि बिमा समिति मापदण्ड सच्याउन तयार भएको छ। कोरोना बिमा मापदण्ड २०७७ को परिच्छेद ३ को दफा ११ अनुसार स्वास्थ्य मन्त्रालय अन्तर्गतका निकायबाट पीसीआर गर्दा पोजेटिभ देखिएमा मात्र भुक्तानी गर्ने गरी व्यवस्था सच्चाउन तयार भएको बिमा समितिले जनाएको छ। समितिले आइतबार प्रेस विज्ञप्ति जारी गर्दै मापदण्ड संशोधन गर्न कार्यकारी निर्देशकको संयोजकत्वमा सुझाव समिति गठन गर्ने भएको जनकारी दिएको छ। समितिमा अर्थ मन्त्रालय, स्वास्थ्य तथा जनसंख्या मन्त्रालय र सरोकारवाला पक्ष का प्रतिनिधि रहनेछन्। स्वास्थ्य मन्त्रालयले निजी प्रयोगशालालाई पनि पीसीआर परीक्षण गर्न अनुमति दिएकाले कसरी समेट्ने भनेर सुझाव संकलन गर्न समिति बनाइएको बिमा समितिले जनाएको छ। कोरोना बिमा मापदण्ड २०७७ संशोधन नहुन्जेलसम्म स्वास्थ्य मन्त्रालय अन्तर्गतका निकायमै पीसीआर परीक्षण गर्न र बिमितको परीक्षणमा सहजता प्रदान गर्न स्वास्थ्य मन्त्रालयलाई अनुरोध गर्ने निर्णय गरेको छ। भदौ २१ गतेसम्म निजी प्रयोगशालाबाट प्राप्त भएका दाबीको विस्तृत छानबिन गरी भुक्तानी गर्ने निर्णय गरिएको छ। समितिका कार्यकारी निर्देशकको संयोजकत्वमा अर्थ र स्वास्थय मन्त्रालयका प्रतिनिधि सम्मिलित अनुदान व्यवस्थापन समितिले छानबिन गरी उक्त सुझावका आधारमा मात्रै भुक्तानी दिने बिमा समितिले निर्णय गरेको छ। स्वास्थ्य मन्त्रालयअन्तर्गतका प्रयोगशालाको परीक्षणको दाबी रकम सात दिनभित्र भुक्तानी दिन बिमा समितिले कम्पनीलाई निर्देशन गरेको छ। समितिले बिहीबार बिमा कम्पनीलाई सर्कुलर जारी गर्दै कोरोना बिमा दाबी भुक्तानी पाउन सरकारी प्रयोगशालाबाटै पोजेटिभ रिपोर्ट आएको हुनुपर्ने निर्देशन दिएको थियो। बिमा समितिबाट इजाजत प्राप्त २० वटा निर्जीवन बिमा कम्पनीले एक लाख र ५० हजारको कोरोना बिमा गराइरहेका छन्। एक लाख बिमांकका लागि एक हजार र ५० हजार बिमांकका लागि ५ सय बिमा शुल्क कायम गरिएको छ। सगोलमा बसेका परिवारको सामूहिक बिमा गरिएको खण्डमा एक लाखको ६ सय र ५० हजारको ३ सय रुपैयाँ शुल्क लाग्छ।"
फ्रान्स र पोर्चुगलको जित,स्टोकहोल्म : विश्वकप विजेता फ्रान्स र पोर्चुगलले यूईएफए नेसन्स लिग फुटबलमा विजयी सुरुआत गरेका छन्। शनिबार राति भएको खेलमा फ्रान्सले स्विडेनलाई उसैको मैदानमा १० गोलले हरायो। अर्को खेलमा पोर्चुगलले क्रोएसियालाई ४१ गोलले स्तब्ध बनायो। प्रतिस्पर्धात्मक खेलमा फ्रान्सलाई जिताउन युवा स्ट्राइकर केइलिन एमबाप्पे नायक बने। एमबाप्पेले ४१औं मिनेटमा गरेको गोल नै फ्रान्सको जितमा निर्णायक बन्यो। एमबाप्पेले डिबक्सभित्र स्विडेनका दुई रक्षकलाई छलाउँदै एकल प्रयासमा गोल गरेका थिए। फ्रान्सले खेलको अन्तिम समयमा पाएको पेनाल्टी पनि गुमाएको थियो। एन्टोइन ग्रिजम्यानले पेनाल्टीको सदुपयोग गर्न सकेका थिएनन्। भिक्टर निल्सन लिन्डेलफले एन्थोनी मार्सियललाई डिबक्सभित्र लडाएपछि प्राप्त पेनाल्टीमा ग्रिजम्यान चुकेका थिए। उनको प्रहार क्रसबारमा लागेर बाहिरिएको थियो। मध्य भागमा औसत प्रदर्शन गरेको घरेलु टोली स्विडेन अग्रपंक्तिमा भने कमजोर साबित बन्यो। फ्रान्सको रक्षापंक्ति तोड्न स्विडेनलाई हम्मेहम्मे परेको थियो। यसैगरी अर्को एकपक्षीय खेलमा पोर्चुगललाई जिताउन जोआओ क्यानसेलोले ४१औं मिनेटमा गोलको खाता खोलेका थिए। टोलीका प्रभावशाली स्ट्राइकर क्रिस्टियानो रोनाल्डोबिनै उत्रिएको पोर्चुगलले दोस्रो हाफमा तीन गोल थपेको थियो। ५८औं मिनेटमा डियोगो जोटाले गोल गर्दै पोर्चुगलको अग्रता दोब्बर बनाएका थिए। त्यसपछि जोआओ फेलिक्सले ७०औं र आन्द्रे सिल्भाले खेलको अन्तिममा गोल गर्दै पोर्चुगललाई सहज जित दिलाएका थिए। क्रोएसियाका ब्रुनो पेटकोभिकले दोस्रो हाफको इन्जुरी समयमा सान्त्वना गोल फर्काएका थिए। जितसँगै लिग एको समूह ३ मा रहेको पोर्चुगल तीन अंकसहित शीर्ष स्थानमा छ। समान तीन अंक बनाएको फ्रान्स गोल अन्तरका आधारमा दोस्रो स्थानमा छ। अंकविहीन स्विडेन तेस्रो र क्रोएसिया चौथो स्थानमा छ। यसैगरी लिग एको समूह २ मा इङ्ल्यान्ड र बेल्जियमले जित निकालेका छन्। इङ्ल्यान्डले आइसल्यान्डलाई १० गोलले हरायो। बेल्जियमले डेनमार्कलाई उसैको मैदानमा २० गोलले स्तब्ध बनायो। तनावपूर्ण खेलमा इङ्ल्यान्डले दोस्रो हाफको इन्जुरी समयमा गोल गरेको थियो। इन्जुरी समयमै आइसल्यान्डले पेनाल्टीको अवसर सदुपयोग गर्न नसक्दा इङ्ल्यान्डको भाग्य खुलेको थियो। दुवै टोली १०१० खेलाडीमा समेटिएको खेलमा इङ्ल्यान्डका लागि रहिम स्टर्लिङले पेनाल्टीमार्फत गोल गरेका थिए। डिबक्सभित्र आइसल्यान्डका स्भेररिर इन्गी इन्गासनले ह्यान्ड गरेपछि प्राप्त पेनाल्टीलाई स्टर्लिङले सदुपयोग गरेका थिए। निर्धारित समयमा ७० प्रतिशत बल नियन्त्रणमा राखे पनि इङ्ल्यान्डलार्ई जित निकाल्न निकै कडा मेहनत गर्नु परेको थियो। इङ्ल्यान्डलाई खेलको अन्तिमसम्म कडा टक्कर दिएको आइसल्यान्डले इन्जुरी समयमा पुगेर पेनाल्टी खेर फालेको थियो। इङ्ल्यान्डका जोसेप गोमेजले डिबक्सभित्र होल्मबेर्ट आरोनलाई लडाएपछि प्राप्त पेनाल्टीलाई बिर्किर बिजारसनले गोल गर्न सकेनन्। बिर्किरको प्रहार पोस्ट्बाहिर हुइँकिएको थियो। अर्को खेलमा बेल्जियमलाई जिताउन जासोन डेनायरले नवौं र ड्राइस मार्टेन्सले ७६औं मिनेटमा गोल गरेका थिए। खेलभर बेल्जियमको दबाब झेलेको डेनमार्कले गोल फर्काउन लायक अवसर बनाउन सकेन। जितसँगै समूहमा तीन अंक बनाएको बेल्जियम शीर्ष स्थानमा छ। समान अंक बनाएको इङ्ल्यान्ड गोल अन्तरका आधारमा दोस्रो स्थानमा छ। अंकविहीन आइसल्यान्ड तेस्रो र डेनमार्क अन्तिममा छ। यसैगरी शनिबार राति नै भएकको लिग सीको समूह १ मा लक्जेमबर्गले अजरबैजानलाई २१ र मोन्टेनेग्रोले साइप्रसलाई २० गोलले हराएको छ। लिग सीको समूह २ को खेलमा नर्थ म्यासेडोनियाले अर्मेनियालमाई २१ र जर्जियाले इस्टोनियालाई १० गोलले स्तब्ध बनायो। लिग डीको समूह २ मा जिब्राल्टारले सान मारिनोलाई १० गोलले पराजित गरेको छ।
कोरोना कहरमा ८५ गर्भवतीको मृत्यु,"काठमाडौं : लकडाउन सुरु भएयता पाँच महिनामा ८५ जना गर्भवती तथा सुत्केरीले ज्यान गुमाएका छन्। सरकारले प्रजनन स्वास्थ्यलाई सुरक्षित मातृत्व र महिला अधिकारका रूपमा लिए पनि उपचार अभावमा उनीहरूले मृत्युवरण गर्नुपरेको हो। यीमध्ये झन्डै १८ प्रतिशतले अस्पतालै टेक्न पाएनन्। गर्भावस्थाको जटिलता र रक्तस्राव नै मुख्य कारण हुन्, प्रसूति तथा स्त्री रोग विशेषज्ञ डा पुण्या पौडेलले भनिन्, त्यसबाहेक संक्रमणको कारणले पनि ज्यान गुमाउँछन्। अन्य शारीरिक समस्या वा दुर्घटनाका कारण पनि ज्यान गुमाएको पाइएको छ। कतिपय स्वास्थ्य संस्थामा रक्तस्राव रोक्न दिइने अक्सिटोसिन औषधिको अभाव छ। कतिपयमा उचित तापक्रममा अक्सिटोसिन नराख्ने गरेको चिकित्सक बताउँछन्। अक्सिटोसिन भए पनि तापक्रम नमिलेका कारण काम नगरेको पनि हुन सक्छ, एक स्वास्थ्यकर्मीले भने। स्वास्थ्य सेवा विभागअन्तर्गत परिवार कल्याण महाशाखाका अनुसार ८५ मध्ये ७३ जनाको मात्र मृत्युको कारण खुलेको छ। महाशाखाका निर्देशक डा भीमसिंह तिंकरीले १२ जनाको कारण नखुलेको जानकारी दिए। टाढाबाट अस्पताल पुग्न समस्या भयो। दुर्गम हिमाली र पहाडी जिल्लाबाट समयमै अस्पताल पुग्न नसक्दा ज्यान गएको पाइन्छ, निर्देशक डा तिंकरीले भने। महाशाखाको तथ्यांकअनुसार घरमै ७, अस्पताल लैजाँदै गर्दा ११, अस्पतालमा झन्डै ४५ प्रतिशतको मृत्यु भएको पाइएको छ। आकस्मिक र अत्यावश्यकीय सेवाका लागि यातायात र स्वास्थ्य सेवाको पहुँच नहुँदा अधिकांशको ज्यान गएको सरकारी अधिकारी बताउँछन्। ७३ मध्ये ९ जनामा कोरोना भाइरस संक्रमणको लक्षण देखिएको थियो। उनीहरूलाई कोरोना आशंकामा एकबाट अर्को अस्पतालमा रेफर गरिएको थियो। एक जनाको पीसीआर पोजिटिभ र अर्का एक जनाको आरडीटी रिपोर्ट पोजिटिभ आएको थियो। निर्देशक डा तिंकरीले अधिकांश गर्भवतीको रक्तस्रावका कारण ज्यान गएको बताए। कोरोना भाइरस संक्रमण रोकथाम तथा नियन्त्रण गर्न सरकारले चैत ११ गतेदेखि लकडाउन गरेको थियो। त्यस अवधिमा दुर्गम तथा पिछडिएको क्षेत्रका महिलाले गर्भवती अवस्थामा ज्यान गुमाएका छन्। यातायात सेवा बन्द हुँदा गर्भवती एवं सुत्केरीले समयमै अस्पताल पुग्न पाएनन्। लकडाउनको तीन महिनामा ४३ जनाको मृत्यु भएको थियो। लकडाउन हटेपछि निषेधाज्ञाका कारण गर्भ जाँच गराउनै महिलालाई समस्या भइरहेको छ। चेतना अभावमा गर्भावस्थाको जटिलताका कारण पनि कतिपयको ज्यान जाने गरेको छ। नवजात शिशु एवं मातृ शाखा प्रमुखसमेत रहेकी डा पौडेलले १२ घटनाको कारण खोजी भइरहेको जनाइन्। उनका अनुसार गर्भवतीलाई परिवारका सदस्यले समयमै अस्पताल नपुर्याउने र स्वास्थ्य संस्थामा दक्ष स्वास्थ्यकर्मी नहुँदा पनि अकालमा ज्यान गएको छ। डा तिंकरीले गर्भवती तथा सुत्केरीका लागि हवाई उद्धार कार्यक्रमअन्तर्गत दुर्गम क्षेत्रका कतिपय महिलाको उद्धार गरिएको जानकारी दिए। समीक्षा अवधिमा ४१ जनाभन्दा बढीको उद्धार गरिएको छ। उद्धार कार्यलाई थप प्रभावकारी बनाउन महिला तथा बालबालिका मन्त्रालय र स्वास्थ्य मन्त्रालयबीच समन्वय र सहकार्यको खाँचो रहेको उनको भनाइ छ। जनसांख्यिक तथा स्वास्थ्य सर्वेक्षण सन् २०१६ को तथ्यांकअनुसार नेपालमा ८४ प्रतिशतले मात्रै गर्भ जाँच गराउँछन्। लकडाउन एवं निषेधाज्ञाका कारण गर्भ जाँच गर्नेको संख्यामा कमी आएको छ। सर्वसुलभ यातायात र समयमै स्वास्थ्य संस्था पुग्न सके धेरैको ज्यान जोगाउन सकिन्थ्यो, डा पौडेलले भनिन्, स्वास्थ्यकर्मीलाई बेलाबेलामा तालिम दिइरहनुपर्ने खाँचो देखिएको छ।"
रोकिएको किताब यात्रा,"काठमाडौं : कोरोना कहरले अहिले जनजीवन प्रायः ठप्प छ भन्दा हुन्छ। निषेधाज्ञाले मान्छेहरू घरभित्र गुम्सिन बाध्य छन्। घरभित्र थुनिएकाहरूको प्रायः दिन कटाउने मेसो भनेको कि फिल्म हेर्नु कि किताब पढ्नु हो। तर खाद्यान्नदेखि निर्माण सामग्रीको ढुवानी खुले पनि किताबको ढुवानी अत्यावश्यक सामग्रीभित्र पारेन सरकारले। त्यसैले अहिले पूर्ण रूपले रोकिएको छ, किताब यात्रा। लकडाउनमा पनि प्रकाशकहरूले पहिले नै तयारी अवस्थामा रहेका किताब फाट्टफुट्ट प्रकाशित गरिरहेका छन् तर बजारमा पुर्याउन सकिएको छैन। सांग्रिला बुक्सले लकडाउनअघि वर्षमा ४०४५ थान पुस्तक प्रकाशन गथ्र्यो। लकडाउनपछि सांग्रिलाबाट ४ वटा पुस्तक बजारमा आए, अब दसैंअघि अरू ४५ पुस्तक प्रकाशन हुँदै छन्। तर प्रकाशन गरेर मात्रै के गर्नु, बजार पठाउने अवस्था छैन, सांग्रिला बुक्सका मणि शर्मा भन्छन्, आममान्छेलाई आर्थिक समस्या निक्कै जटिल हुँदै गएकाले अनलाइन व्यापार पनि खासै छैन। लकडाउन खुकुलो भएको बेला उपत्यकाभित्र किताबको डेलिभरी चार्ज थिएन, बरु डिस्काउन्ट दिएर पाठकको घरघरमा पुर्याइरहेका थिए। तर अहिलेको निषेधाज्ञाले त्यो पनि रोकियो। बीएन पुस्तक संसारका सूर्य बीसी लकडाउन खुकुलो भएको बेला होम डेलिभरी गरेर दैनिक तीन हजार रुपैयाँसम्मको कारोबार गरेको बताउँछन्। व्यापारभन्दा पनि रिडिङ कल्चर कसरी बसाल्ने ध्याउन्नले अर्डर आएका पाठकलाई नाइँ भन्न सकिन्न, बीसी भन्छन्, लकडाउन कहिलेसम्म लम्बिने हो थाहा छैन। किताबलाई पनि अत्यावश्यक सामग्रीभित्र पारिदिए सहज हुन्थ्यो। उनले पाठकहरूसँग सम्पर्क बढाइराख्न लकडाउन खुले पनि होम डेलिभरी सेवा दिने योजना रहेको जनाए। उता विवेक सिर्जनशील प्रकाशनका विजयराज आचार्य किताबको अनलाइन मार्केट गर्न नसकिएको जनाउँछन्। कार्यालय खोल्ने अवस्थै छैन, कताको बजार खोज्नु। तर अब भने किताबमात्रै होइन, अन्य धेरै सामानको मार्केट अनलाइनकै हो। ढिलोचाँडो यसमार्फत नगई धरै छैन, आचार्यले भने। मञ्जरी पब्लिकेसनका कृष्ण अविरल दुईचारवटा किताब घरमा पुर्याएर व्यापार गरेँ भन्नुको कुनै अर्थ नरहेको विचार राख्छन्। उनले भने, पाठकले नयाँ किताब खोज्छन्। धमाधम नयाँ किताब छाप्ने प्रकाशकहरूको अवस्था छैन। दुईचारवटा किताब घरमा पुर्याएर बाइकको तेल खर्च पनि उठ्दैन। केही प्रकाशकले लकडाउनमा पनि किताब विमोचन गरेको खबर आइरहेको छ। तर ती प्रकाशकहरू किताब छापेर गोदाममै थन्क्याउन विवश छन्। ऐरावती पब्लिेकसनका रामदेव पाण्डेको विचारमा किताबलाई पनि अत्यावश्यक सामग्रीभित्र पारेर पठन संस्कृति बढाउन सरकार उदार हुनुपर्छ। पाण्डे भन्छन्, अघिल्लो लकडाउनमा किताब अत्यावश्यक सामग्रीभित्रै थियो। केहीले व्यापार पनि गरे। अहिले भने पूरै ठप्प छ। पाठकको पढ्न पाउने हक हनन भएको छ। नेपालयलगायत केही प्रकाशकले ईबुक पनि बजारमा ल्याएका छन्। बुकहिल पब्लिकेसनका भूपेन्द्र खड्काले आफूहरू पनि ईबुकको काममा लागेको तर नेपालमा ईबुक पढ्ने बानी विकास नभएको बताउँछन्। कोरोनाले हातमुख जोड्ने समस्या छ। त्यसैले पाठकको प्राथमिकतामा किताब परेको छैन। होम डेलिभरी नाम मात्रको छ, बुकहिलका खड्का भन्छन्, कुरा प्रकाशकहरूको किताब बिक्रीको होइन, मूल कुरा पठन संस्कृतिको हो। ५ सय मिटरको दूरीमा फाइभ स्टार होटल खुल्दै छन्। भट्टी पसल भटाभट खुलेका छन्। किताब पसल भने बन्द भइरहेका छन्। खड्का प्रत्येक स्थानीय पालिकाहरूले सामुदायिक पुस्तकालय बनाए पठन संस्कृति अघि बढ्ने देख्छन्। तर डोजरे विकास मात्र देख्ने पालिकाहरूले सामुदायिक पुस्तकालयको सपन देख्ने विश्वास उनलाई छैन। उनको कडा टिप्प्णी छ, केन्द्रीय पुस्तकालय बनाउन रोक्ने संघीय सरकारले देशव्यापी रूपमा पुस्तकालय के बनाओस् ? सरकारले गत आर्थिक वर्षबाट विदेशबाट आउने पुस्तकमा १५ प्रतिशत कर लगाएको छ। यसले पनि पठन संस्कृति घटाएको छ। बुकहिल पब्लिकेसनका खड्काको विचारमा खोजअनुसन्धान गर्नेहरूलाई नेपाली लेखकहरूले लेखेका किताबले खुराक पुग्दैन। किताब यात्रा अधिकांश प्रकाशकको आफ्नो बिक्री कक्ष छैन। उनीहरू स्टेसनरी पसलको भर पर्छन्। तर आफूलाई पायक पर्ने किताब पसलमा खोजेको किताब पाइन्न। यसै परिस्थितिलाई ध्यानमा राख्दै घरमै किताब पुर्याउने उद्देश्यले किताब यात्रा स्थापना गरियो। सर्लाहीका ऋषिराम अधिकारी, दाङका कृपेशकिशोर घिमिरे र मकवानपुरका विकेश भट्टराईले किताब यात्रा स्थापना गरे २०७४ पुसमा। अनलाइन किताब किन्ने पाठकका लागि किताब यात्रा स्थापित ब्रान्ड भएको छ। यसले नेपालको कुनाकाप्चा मात्रै होइन, विदेशमा समेत किताब डेलिभरी गरिरहेको छ। पाठकले यसको वेबसाइट, फेसबुक, ट्विटर, इन्स्टाग्राम वा सोझै फोनमार्फत अर्डर गर्न सक्छन्। तर लकडाउनले उनीहरूको डेलिभरी सेवा ठप्प भएको छ। कृपेशकिशोर भन्छन्, सरकारले किताबलाई अत्यावश्यक सूचीमा राखेको भए लकडाउन हाम्रो लागि सबैभन्दा बढी कारोबार गर्ने अवसर बन्न सक्थ्यो तर त्यसो भएन। लबिङ भनु गरिरहेका छौं। घिमिरेका अनुसार किताब यात्राले अर्डर भने लिइरहेको छ। ८ सयभन्दा बढीको किताब अर्डर गरेमा १० प्रतिशत छुटको व्यवस्था छ। डेलिभरी चार्ज पर्दैन। सांग्रिला बुक्सका शर्मा भन्छन्, पुस्तक व्यवसायीका लागि मात्र सरकारले विशेष केही गर्न पर्दैन, अहिलेको यो कोरोना कहरबाट चाहिँ चाँडै बाहिर निस्कने अवस्था सिर्जना गरे हुन्थ्यो। त्यसपछि बजार सामान्य अवस्थामा पुगेपछि किताबको व्यापार पनि सामान्य अवस्थामा आइहाल्थ्यो।"
