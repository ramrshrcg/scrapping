शीर्षक,विवरण
संविधानमा खास नक्सा,"सार्वभौमसत्ता सम्पन्न निकाय संसद्ले झन्डै ६० वर्षदेखि (हराएको) भूमिलाई आफ्नो देशको नक्सामा समेटेर संवैधानिक वैधता दिएको छ। भारतले अतिक्रमण गरेका लिम्पियाधुरा, लिपुलेक र कालापानी नेपालको नक्सामा समेट्ने ऐतिहासिक काम जनप्रतिनिधिले गरेका छन्। देश र जनताका पक्षमा ऐतिहासिक निर्णय गर्ने अवसर थोरैलाई यदाकदा मात्र प्राप्त हुन्छ। त्यो अवसर वर्तमान सरकार र संसद्लाई जुरेको छ। वर्षांैदेखि अतिक्रमणमा परेको आफ्नो भूमिमाथि संवैधानिक र कानुनी हक स्थापित भएको छ। राजनीतिक दलहरूले राष्ट्रियताका पक्षमा अभूतपूर्व एकता प्रदर्शन गरेर जनतामा आशाभरोसासमेत जगाएका छन्। सन् १८१६ को सुगौली सन्धिअनुसार नेपालको पश्चिमोत्तर सिमाना काली नदी हो। काली नदीको उद्गम लिम्पियाधुरा हो। सन् १८१६ देखि १८५६ सम्मका तत्कालीन ब्रिटिस सरकारले बनाइदिएका नक्सामा लिम्पियाधुरा नै काली नदीको उद्गम भएको स्पष्ट छ। तर भारतले सन् १८५६ पछि नक्सामार्फत् त्यो भूभाग अतिक्रमण गर्दै आएको छ। दार्चुलाको व्यास क्षेत्रमा पर्ने नाबी गुन्जी, कुटी तीन गाउँ छन्, यहाँ सौका समुदायको बसोबास छ। सन् १८५६ पछि नक्सामार्फत् अतिक्रमण थालेको भारतले १९६२ यता भूमिसमेत कब्जा गर्दै आएको छ। भारतले चीनसँगको युद्धपछि त्यहाँ ठूलो संख्यामा अर्धसैनिक बल राख्दै आएको छ। त्यसका लागि उसले काली नदीको नामै परिवर्तन गर्यो। लिम्पियाधुराबाट आउने काली नदीलाई कुटीयाङदी राखेर लिपुखोलाबाट आउने खोलालाई काली भनेर उल्लेख गर्न थाल्यो। त्यतिले मात्रै भारतले चित्त बुझाएन। कालापानीमा उसले अर्धसैनिक बल राखेको ब्यारेकभन्दा पूर्व सानो मन्दिर बनायो, त्यसको नाम काली मन्दिर राख्यो। त्यहाँ एउटा कुण्डसमेत बनायो। कुण्डबाट नाला निकालेर लिपुखोला मिसायो। त्यही नालालाई कालापानी भन्दै उसले झुक्याउँदै आयो। विसं २०३० को दशकसम्म पनि त्यहाँ बासिन्दाले नेपालमा तिरोतिरान गर्दै आएका थिए। विसं २०११ र २०१८ सालको जनगणनामा कुटी, गुन्जी, नाबीका जनता सहभागी रहेको तथ्य प्रमाण नेपालसँग छन्। ०३०, ०३८, ०४५ सालका सरकारी प्रतिवेदनमा पनि काली नदी मुहान लिम्पियाधुरा नै रहेको स्पष्ट छ। तर नेपाल आफंैले २०३२ सालमा पहिलो पटक नक्सा बनाउँदा त्रुटि गरेको छ। नक्सामा लिम्पियाधुरा समेटिएन। दस्ताबेज, नक्सा, तिरोतिरान, जनगणना लगायत ऐतिहासिक तथ्य, प्रमाण, नेपालसँग हुँदाहँुदै पनि यो भूभागमा भारतले कब्जा गर्दै आएको छ। नेपालले पनि अतिक्रमणप्रति कुनै चासो दिएन। बहुदल पुनस्र्थापनापछि तत्कालीन सांसद प्रेमसिंह धामीले काठमाडौंलाई कालापानी किन दुख्दैन भन्ने लेख प्रकाशित गरेसँगै गुमेको भूभाग चर्चामा आएको थियो। विसं २०५३५४ मा महाकाली सन्धिताका कालापानीको विषयमा आवाज उठे पनि दुई दशक पुनः सेलाएको थियो। अन्नपूर्ण पोस्ट्मा २०७५ भदौमा निशान छापमा कालापानी र नेपालको नक्सामा लिम्पियाधुरा गायव भन्ने समाचार आएसँगै यो विषयले पुनर्जीवन पाएको हो। कालापानीमै सीमित रहेको मुद्दा लिम्पियाधुरासम्म पुग्यो। यहीबीच २०७६ कात्तिक १६ भारतले नेपालको भूमि लिम्पियाधुरा, लिपुलेक, कालापानी समेटेर राजनीतिक नक्सा जारी गर्यो। कात्तिक २६ मा त्यसको काउन्टरमा अन्नपूर्ण पोस्ट्ले पहिलो पटक जनस्तरमा लिम्पियाधुरासहित नक्सा सार्वजनिक गरेको थियो। त्यसले सरकारलाई नेपाली भूभाग पूरै समेटिएको नक्सा बनाउन दबाब सिर्जना भएको थियो। संसदीय समितिहरूले पनि नयाँ नक्सा जारी गर्न निर्देशन दिए। २०७७ वैशाख २६ मा भारतले नेपालको भूमि लिपुलेक भएर मानसरोवर जाने सडक उद्घाटन गरेपछि नेपाल सरकार पनि तात्न थाल्यो। जेठ २ को सरकारको नीति तथा कार्यक्रममा लिम्पियाधुरासहित समेटेको नक्सा जारी गर्ने घोषणा भयो। मन्त्रिपरिषद्ले जेठ ५ मा निर्णय गरी जेठ ७ मा लिम्पियाधुरासहितको नक्सा जारी गर्ने ऐतिहासिक निर्णय गर्यो। जेठ ३१ मा प्रतिनिधिसभाबाट संविधानको अनुसूची ३ मा रहेको निशान छापभित्रको नक्सामा लिम्पियाधुरा, लिपुलेक र कालापानी समेट्ने प्रस्ताव सर्वसम्मत पारित भएको छ। नेपालले आफ्नो भूमि समेटेर नक्सा जारी गरे पनि भूमिमाथिको स्वामित्व र उपभोग भने गर्न पाएको छैन। नेपाली भूमिमा सैैन्य नियन्त्रणभित्र भारतले प्रशासनिक र राजनीतिक शासन सञ्चालन गरिरहेको छ। भारतबाट नियन्त्रित भूमि फिर्ताका लागि सरकारले कूटनीतिक र राजनीतिक वार्ता गर्ने स्पष्ट गरेको छ। तर भारतले वार्ताका लागि सकारात्मक सन्देश दिएको छैन। दुई देशबीच वार्ता र संवादबाहेक अर्को विकल्प छैन। विगतमा शासकहरू आफ्नो कुर्सी बलियो बनाउन अतिक्रमित भूमिबारे मौन रहे। यतिबेला नेपाल र भारतमा बलिया सरकार छन्। जनताको पूर्ण समर्थनप्राप्त दुवै देशका सरकारले वर्षांैदेखिको यो समस्या वार्ताबाट हल गर्न सक्छन्। नेपाल सरकार र यहाँका दलभित्र भारतले खेल्न नसक्ने अवस्था भयो भने नेपाली भूमि फिर्ता हुनेमा आशंका छैन। यसैबीच सरकारले लिम्पियाधुरा, लिपुलेक र कालापानीबारे प्रमाण संकलन गर्न विज्ञहरूको समिति गठन गर्नु सकारात्मक हो। समितिले बुद्धिजीवी, राजनीतिक दल र आम नेपाली नागरिकसँग भएका सबै प्रमाण संकलन गर्ने, अध्ययन गर्न र विपक्षी रणनीतिबारे बुझ्न जरुरी छ। अर्कातर्फ वार्तामा जाँदा भारतले नेपाली भूमिको भोगचलनबारे प्रश्न उठाउन सक्छ। भारतीय सैन्य नियन्त्रणभित्रका गाउँमा भारतले आफ्नो राजनीतिक र प्रशासनिक संरचना खडा गरेको छ, त्यहाँको प्रशासन पनि चलाइरहेको छ। नेपाल सरकारले तत्कालै आफ्नो उपस्थिति जनाउन ती क्षेत्रमा प्रशासनिक उपस्थिति बढाउँदै जानुपर्छ। आफ्नो भूमि रक्षाका लागि यहाँका राजनीतिक दल, नागरिक समाज र आम जनतामा देखिएको अभूतपूर्व एकताले राष्ट्रियअन्तर्राष्ट्रिय समुदायमा सकारात्मक सन्देश प्रवाह भएको छ। नक्सा जारी गर्न देखिएको यो अभूतपूर्व एकता भूमि फिर्ताका पक्षमा पनि देखिनु आवश्यक छ। यसका लागि सरकारले सबैको साथ र सहयोग लिन सक्नुपर्छ। हामी नेपालले आफ्नो भूमि उपभोग नगरेसम्म यो विषयलाई निरन्तर उठाइरहने प्रण गर्दछौं।"
कसरी छुटिरहेथ्यो लिम्पियाधुरा ?,"काठमाडौं : नेपालको नक्सा इतिहास त्यति लामो छैन। नेपालले आफैं नक्सा बनाएको ४५ वर्ष मात्रै भएको छ। त्यसअघि भारतीय पक्षले बनाइदिएका नक्सा प्रयोगमा आउने गरेका थिए। नेपाल सरकारले पहिलो पटक २०३२ सालमा अन्तर्राष्ट्रिय सीमासहित नक्सा जारी गरेको नापी विभागका पूर्वमहानिर्देशक पुण्यप्रसाद ओली बताउँछन्। त्यो नक्सा ४ विकास क्षेत्र र ७५ जिल्लासहितको थियो। विभागको प्राविधिक टोलीले लिम्पियाधुरासहित नक्सा बनाएको ओलीको दाबी छ। हामीले लिम्पियाधुरासहितको नक्सा तयार गरेका थियौं, उनी भन्छन्, तर, भारतसँगको सीमा फाइनल नभएको भन्दै कालापानीसम्म पुर्याएर रोकियो। उनका अनुसार लिपुलेक र कालापानीबीच क्षेत्र खाली नै राखिएको थियो। सीमा नमिलेको भन्दै विरोध भएपछि चोसो मेटाइएको उनी बताउँछन्। त्यो नक्सा बनाउने स्थलरुप नापी महाशाखामैै उनी कार्यरत थिए। ओलीसहितका प्राविधिकको टोलीले नै त्यो नक्सा बनाएको थियो। उनका अनुसार त्यो नक्सा पहिलो पटक हिमाल क्षेत्रको निरीक्षण इन्फेक्सन गरी चीनतिरको सिमाना २०३६ सालमा मिलाएको हो। २०३७ सालमा पाँच विकास क्षेत्र भएकोमा त्यहीअनुसार नक्सा बन्यो। प्रत्येक जनगणनाताका पनि नयाँ नक्सा निकालिने गरेको उनी बताउँछन्। २०३२ सालअघि भारतमै नक्सा बनाइन्थ्यो। त्यो पनि गोप्य हुन्थ्यो। जनतालाई नक्साका विषयमा थाहा नै हुँदैनथ्यो। एटलसमा पनि २०२३२४ सालमा अमेरिकाले राखिदिएको थियो। ओली भन्छन्, त्यो बेलासम्म नक्सा गोप्य नै हुन्थ्यो। २०३२ पछि मात्रै हो यो बाहिर आएको। त्यो बेला विभागका महानिर्देशक अर्जुनबहादुर बस्नेत थिए। सीमाविद् एवं विभागकै पूर्वमहानिर्देशक बुद्धिनारायण श्रेष्ठ २०३२ मा नक्सा लिम्पियाधुरा पुर्याउने भन्ने कुरामा दुविधा भएको बताउँछन्। त्यो बेला नक्सा कहाँसम्म पुर्याउने भन्ने दुविधा भयो। त्यो कुरा माथिल्लो निकायका पुग्यो, उनी भन्छन्, केही महिना राखेपछि अहिलेलाई थेप्चे नक्सा बनाउने भन्ने कुरा आयो। उनी त्यस बेला विभागको योजना शाखामा थिए। पूर्वमहानिर्देशक ओली र श्रेष्ठ दुवैबाट किन लिम्पियाधुरासम्म नक्सा नपुर्याएको भन्नेमा माथिकै आदेश भन्ने कुरा आएको छ। दरबारका सचिव, भूमिसुधारसचिव र परराष्ट्रसचिवकै सहमतिमा त्यो बेला लिपु खोलालाई काली मानेर नक्सा जारी भएको नापी स्रोत बताउँछ। उहाँहरू बसेर कुनै हालतमा यति मात्र बनाउनू भने भन्ने हामीले सुनेका हौं, स्रोत भन्छ, यस्तो हेर्दा दरबार खुदकै संलग्नताजस्तो देखिन्छ। नापी चेपुवामा परेको हुनुपर्छ त्यो बेला। विभागले त्यस सम्बन्धमा कुनै प्रमाण फेला पार्न सकेको छैन। कतिपय अनुसन्धानकर्ता भने नापीका पूर्वकर्मचारीको कुरा विश्वासिलो नभएको बताउँछन्। विभागअन्तर्गतको स्थलरुप नापी महाशाखाले २०३२ सालमा बनाएको नक्सामा महाकाली नदीको उद्गमस्थल गलत रहेको अतिक्रमणको चपेटामा लिम्पियाधुरा लिपुलेक पुस्तकमा उल्लेख छ। त्रुटिपूर्ण नक्सामा च्याङला र लिपुलेकलाई कालीको उदगम देखाइएको छ। उक्त नक्सा भारतद्धारा प्रकाशित नक्सालाई आधार बनाएर बनाइएको छ। रतन भण्डारीले लेखक रहेको यस पुस्तकअनुसार २०३६ (सन् १९७९) मा नेपालचीन संयुक्त सीमा नक्साले लिपुलेक पश्चिमको गरिफूबाट आउने खा यंक्ति (लिपु खोला)लाई नै काली भनेर देखाएको छ। नेपाल, चीन र भारतबीचको त्रिदेशीय बिन्दु लिम्पियाधुरा नदेखाई प्रकाशन गरिएको छ। विभागले २०४९ मा बनाएको टोपो ग्राफिक नक्सामा त्रुटिपूर्ण लिपु भञ्ज्याङको पश्चिमतर्फ गरिफूबाट आउने खा यंक्तिलाई काली भनिएको छ। २०७५ साल फागुनमा निकालिएको प्रशासनिक नक्सामा त्यसलाई नै निरन्तरता दिइएको छ। विभागका महानिर्देशक प्रकाश जोशी नेतृत्वको टोलीले लिम्पियाधुरासहित नक्सा प्रकाशन गरेको छ। लेखक एवं अध्येता भण्डारी प्राविधिकको त्रुटिले लिम्पियाधुरासम्मको नक्सा नबनेको देखिएको बताउँछन्। उनका अनुसार २०३० सालको सरकारी प्रतिवेदनमा लिम्पियाधुरालाई काली उदगम भन्ने उल्लेख छ। तत्कालीन गृह पञ्चायत मन्त्रालयका शाखा अधिकृत पुरुषोत्तम रेग्मी र परराष्ट्र मन्त्रालयका कायममुकायम शाखा अधिकृत हरिप्रसाद खत्रीले कालापानी अतिक्रमणबारे स्थलगत प्रतिवेदन तयार पारेका थिए। सरकारले रोक्यो भन्ने हो भने त्यो प्रतिवेदन किन तयार गर्न लगाउँथ्यो ? खत्री र रेग्मीको सरकारी प्रतिवेदनमा लिम्पियाधुराबाट आउने नदीलाई काली भनेर नक्सा नै समावेश छ, भण्डारी भन्छन्, कर्मचारीतन्त्र नै यसमा दोषी छन्। होइन भने उनीहरूले भनेका कुरा प्रमाण देखाउनुपर्यो। भारतले सन् १८५६ देखि नेपाललाई नक्सामार्फत अतिक्रमण गर्न थालेदेखि नै फाटफुट मात्रै चुच्चे नक्सा नेपाली जनताले देख्न पाए। सन् १८१६ को सुगौली सन्धिविपरीत लामो समय बुच्चे नक्साले लामो प्रभुत्व जमायो। त्यति मात्र होइन २०३२ सालमा बुच्चे नक्सा (कालापानी र लिपुलेक)सहितको बने पनि भारतले बनाइदिएको थेप्चे नक्सा (कालापानी र लिपुलेक)समेत गायब भएका नक्सा प्रयोग भए। बजारमा भारतले बनाइदिएका प्रचलनमा आए। त्यही आधारमा निसान छाप बन्यो। संविधानमा रहको निसान छापमा पनि त्यही गतल नक्सा राखिएको थियो। पूर्वमहानिर्देशक ओलीका अनुसार पहिलो विश्वयुद्धसम्म नेपाली सेना मातहतमा सर्भे टोली हुन्थ्यो। उनीहरूलाई कम्पासे, पेन टेबल भनिथ्यो। उनीहरूले नापी, सीमाको काम गर्थे। पहिलो विश्वयुद्धमा सर्भेको मान्छे पठाइयो। सर्भेका मान्छे सिपाही भए। विश्वयुद्ध लड्न सर्भेयर क्याप्टेन, जो (नापीका पहिलो डाइरेक्टर) उनी नै गए। त्यसपछि सेनाबाट सर्भे टोली नै हरायो। नेपालले २०३२ सालमा पहिलो पटक बनाएको नक्सा। तस्बिर सौजन्य : प्रोफेसर रामकुमार पाण्डे"
"किसानको अनुदान, ठूलाको तानातान","काठमाडौं: दृष्टान्त १ कर्णाली प्रदेशको भूमि व्यवस्था, कृषि तथा सहकारी मन्त्रालयले कृषि व्यवसाय प्रवद्र्धनका नाममा राजनीतिक दलका कार्यकर्ता र पहुँचवालालाई ३ करोडभन्दा बढी रकम अनुदान वितरण गर्न सुरु गरेको छ। चालू आर्थिक वर्ष सकिन एक महिना बाँकी हुँदा अनुदान बाँड्न थालिएको हो। मन्त्रालयको यो अनुदान प्राप्त गर्नेमा सामाजिक विकासमन्त्री दल रावलका भाइ, स्वकीय सचिवकी श्रीमती, सवारी चालकदेखि दलका नेता तथा कार्यकर्तासम्म पर्छन्। यसैगरी, सांसदका स्वकीय सचिवले पनि अनुदान पाएका छन्। मन्त्रालयले द्वन्द्वपीडित, प्राविधिक अध्ययन गरेका, विदेशबाट आएका र बेरोजगार युवालाई कृषिमा आकर्षित गर्ने नाममा अढाई लाखदेखि १० लाख रुपैयाँसम्म मनपरी रूपमा बाँड्न लागेको हो। दृष्टान्त २ बर्दियाको सन्तोषी कृषक समूहले सहकारी खेती तथा साना सिँचाइ कार्यक्रमका लागि सन् २०१२१३ मा जिल्ला कृषि विकास कार्यालयबाट ६५ हजार रुपैयाँको प्रस्ताव स्वीकृत गरायो। कार्यालयले आफ्नो लगतमा ६५ हजार रुपैयाँ भुक्तानी गरेको लेखांकन गर्यो। समूहको खातामा भने ३५ प्रतिशत कम (२३ हजार रुपैयाँ) काटेर ४२ हजार रुपैयाँमात्रै पुग्यो। यसरी सरकारी कर्मचारीले प्रस्ताव स्वीकृत गरेबापत उक्त समूहबाट २३ हजार रुपैयाँ नजराना असुल गरे। बर्दियाकै सिर्जनशील कृषक समूहले १ लाख रुपैयाँको प्रस्ताव स्वीकृत गरायो। उक्त समूहको प्रस्ताव स्वीकृत गरेबापत कर्मचारीले ३० प्रतिशतका दरले ३० हजार रुपैयाँ नजराना असुल गरी जम्मा ७० हजार मात्रै अनुदान रकमको भुक्तानी गरे। दृष्टान्त ३ उदयपुरको गुराँस अर्ध व्यावसायिक कृषक समूहले ४६ हजारको प्रस्ताव स्वीकृत गरायो। काम गरिदिएबापत उसको खाताबाट १३ प्रतिशतका दरले ६ हजार रुपैयाँ असुल गरी ४० हजार रुपैयाँ मात्रै भुत्तानी दिइयो। दृष्टान्त ४ रौतहटको वनदेवी कृषि सहकारी संस्थाले तरकारी उत्पादनसम्बन्धी प्रस्ताव गरेको तीन वर्षपछि बल्ल व्यावसायिक कृषि तथा व्यापार आयोजना (प्याक्ट) ले स्वीकृत गर्यो। स्थानीय सामग्री प्रयोग गरेर २२ देखि २५ हजारमा तयार हुने प्लास्टिक घरलाई प्याक्टले फलामको पाइप प्रयोग गरी २ लाख ५० हजारको प्लास्टिक घर बनाउन प्रस्ताव स्वीकृत गर्यो। महँगो प्रविधि प्रयोग गर्न लगाएर हालसम्म प्याक्टले सामान्य स्तरका किसानलाई अनुदान रकम भुक्तानी गरेको छैन। रकम भुक्तानीका लागि उक्त संस्था मन्त्रालयमा धाउँदै छन्। दृष्टान्त ५ चितवनस्थित न्यौपाने गाई फार्मले १ करोड ८ लाख रुपैयाँबराबरको गाईपालनसम्बन्धी प्रस्ताव प्याक्टबाट स्वीकृत गरायो। यसमध्ये प्रस्तावकले ७६ लाख र प्याक्टले ३२ लाख व्यहोर्ने सम्झौता भयो। प्रस्तावकले २०७४ चैत १६ गते काम सम्पन्न भएको भन्दै भुक्तानी माग गर्यो। अध्ययनको क्रममा प्रस्तावकले सरकारी अनुदान हत्याउन केही समयका लागि अन्य व्यक्तिको २५३० गाई ल्याएर पालेको नाटक गरेको रहस्य खुल्यो। ००० साना किसानलाई अनुदान उपलब्ध गराएर कृषिजन्य वस्तुको उत्पादन वृद्धि गर्ने उद्देश्यका साथ सरकारले वितरण गर्ने अनुदानको वास्तविकता माथिका पाँच प्रतिनिधिमूलक घटनाले छर्लंग पारेको छ। यो अध्ययन पनि स्वयं कृषि तथा पशुपक्षी विकास मन्त्रालयले गरेर केही दिनअघि सार्वजनिक गरेको हो। यस्ता प्रतिनिधिमूलक घटना हजारौं छन्। प्रभावकारिताको आधारबिनै पाँच वर्षयता सरकारले पहुँचको भरमा मनलाग्दी रूपमा अनुदान वितरण गरेको छ। अनुदानको पारदर्शिताका विषयमा प्रभावकारी अनुगमन नहुँदा वितरण भएको करोडौं रुपैयाँको कुनै स्थानमा लेखाजोखासम्म छैन। प्रतिवेदनले अनुदान वितरणमा दुरूपयोग भएको निष्कर्ष दिए पनि राज्य र दातृनिकायको कोषबाट करोडौं रुपैयाँको अनुदान कस्ता किसान र संस्थाले पाए भनेर गहन अध्ययन गर्न अझै चुकिरहेको छ। अनुदान प्रक्रियामा भएका बेथिति र समस्यालाई धेरै हदसम्म यो अध्ययनले उजागर गरेको छ। कर्मचारी, ठेकेदार र परामर्शदाताले मिलोमतो गरी सानो रकमको अनुदानमा सानै रकम र ठूलो अनुदानमा ठूलै रकम खाँदै आएका छन्। रकमको लेनदेन गरी सक्कलीभन्दा पहुँचवाला नक्कली किसानको पोल्टामा अनुदान प्रवाह हुँदै आएको छ। कमिसन नबुझाउँदासम्म पहुँच नभएका किसानले अनुदान नै पाउँदैनन्। कृषिजन्य वस्तुको सुरुआती उत्पादनदेखि प्रशोधन तथा बजारीकरणसम्मका चरणमा सरकारले उपलब्ध गराउने अनुदान बहालवाला कर्मचारीदेखि सेवानिवृत्त कर्मचारीसम्म छन्। यस्तै, यस्तो अनुदान राजनीतिक पहुँचका आधारमा सीमित समूहको कमाई खाने भाँडोमा परिणत भएको छ। मन्त्रालयबाट प्रदान गरिने पूरक अनुदानमा टाठाबाठा र पहुँचवालाको हालीमुहाली रहेको अध्ययनले देखाएको छ। प्रतिवेदनले वितरण हुने अनुदान मिलेमतोमा दुरूपयोग हुने गरेको बताएको छ। यसरी मिलेमतो गरी राज्यको लगानी दुरूपयोगका कारण नेपाल कृषिमा दिनानुदिन परनिर्भर हुँदै गएको र व्यापारघाटा पनि उच्च गतिमा बढ्दै गएको छ। अनुदान दुरूपयोगका विषयमा केही समयअघि पूर्वप्रधानमन्त्री डा बाबुराम भट्टराईले ट्विट गरेका थिए, लमजुङको सुन्दरबजार नगरपालिका, पाउँदीढिकमा उद्यमी किसान खुसीराम मि श्र (हाम्रानिकट नातेदार)को आलु, तरकारी बिउबिजन बारीको अवलोकन गर्दा एकातिर समृद्ध नेपाल बन्छ भन्ने विश्वास जाग्यो भने अर्कोतिर सरकारी अनुदानमा कर्मचारीलाई पचास प्रतिशत घुस दिनुपर्छ भन्ने सुन्दा दिक्क लाग्यो। अनुदानको कार्यक्रम तयार पार्दा किसानभन्दा कर्मचारी आफ्नो सुविधामा अत्यधिक ध्यान दिएको अध्ययनले देखाएको छ। मन्त्रालयका तत्कालीन सहसचिव तेजबहादुर सुवेदी संयोजक रहेको अध्ययन कार्यदलले एउटा प्रतिवेदन तयार पारेको थियो। प्रतिवेदनले कर्मचारीसँग मिलेमतो गरी प्रलोभन र दबाबबाट पहुँचवालाले लाभ लिएको, किसानका लागि आएको रकमको अधिकांश हिस्सा परामर्शदाता र विज्ञ कर्मचारीको तलब भत्तामै सक्ने गरेको निष्कर्ष निकालेको छ। कृषिविज्ञ डा कृष्ण पौडेलले परामर्शदाताका नाममा ठूलो रकम घोटाला भइरहेको बताए। उनका अनुसार ३० वर्षअघि नेपालका अधिकारीहरू विज्ञ नभएकाले त्यो बेला ठूलो रकम खर्चेर परामर्श सेवा लिने व्यक्ति वा संस्था नियुक्त गर्ने चलन थियो। तर अहिले जागिर खाएका नेपाली अधिकारीहरू आफैं कृषिमा विज्ञ भइसकेका छन्, पौडेलले भने, अहिलेको अवस्थामा पनि मन्त्रालय र दातृनिकायको मिलेमतोमा परामर्शदाताका नाममा खर्च हुने रकम ठूलो आर्थिक घोटाला हो। उनका अनुसार दातृनिकाय र मन्त्रालयले गर्ने लगानीमध्ये एक चौथाइदेखि दुई चौथाइसम्मको रकम आफ्नै कर्मचारी वा आफूनिकट संस्थालाई उपलब्ध गराउन यस्ता परामर्शदाता नियुक्त गर्ने र ठूलो रकम सक्ने बेथिति बढ्दो क्रममा छ। साना तथा मझौला किसानको आयस्तर वृद्धिका लागि राज्यले विभिन्न दातृनिकायको सहयोगमा सञ्चालन गर्दै आएको कृषिसम्बन्धी आयोजनाहरूले बदनामी पनि त्यतिकै कमाएका छन्। यस्ता आयोजनाले कुल बजेटमध्ये एक चौथाइभन्दा बढी (२५५ प्रतिशत) रकम परामर्श सेवामै खर्च गर्दै आएका छन्। परामर्श सेवाका नाममा यस्ता आयोजनाबाट सवा २ अर्ब रुपैयाँ सकिएको छ। एउटा आयोजनाले परामर्श सेवाका नाममा ६४ करोडसम्म खर्च गरेको छ। राज्य र दातृनिकायले परामर्श सेवा (कन्सेल्टेन्सी)का नाममा यसरी आफूखुसी ठूलो रकम सकाएर ठूलो आर्थिक घोटाला गर्दै आएका छन्। महालेखा परीक्षकको कार्यालयको प्रतिवेदनअनुसार कन्सल्ट्यान्सीका नाममा यस्ता आयोजनाले वार्षिक रूपमा अर्बौं रुपैयाँ सकाउने गरेका छन्। किसानको नाममा आएको अनुदान सहयोगको रकम परामर्शदाता विज्ञको नाममा खर्च हुने गरेको छ। अनुचित लाभ लिने र पदीय दुरूपयोग गर्ने संस्कारसमेत बढ्दै गएको छ, प्रतिवेदनमा उल्लेख छ। संसद्को सार्वजनिक लेखा समिति सदस्य हृदयेश त्रिपाठीले मन्त्रालयबाट किसानका नाममा प्रवाह हुने अनुदान अपारदर्शी भएको भन्दै लेखा समितिसहित सदनमै कृषि मन्त्रालय खारेज गर्नुपर्ने माग गरेका थिए। पछिल्लो समय कृषि तथा पशुपक्षी विकासमन्त्री घनश्याम भुसालले पनि अनुदान सारीकी गाडीमा प्रयोग भएको अभिव्यक्ति दिएका छन्। प्रतिस्पर्धात्मक अनुदान कार्यक्रम झन्झटिलो छनोट प्रक्रियाका कारण अनुदानग्राही इच्छुक नभएको, प्रस्ताव तयार गर्न मोटो रकम खर्चनुपर्ने, बहालवाला र सेवानिवृत्त कर्मचारीले कुल आयोजनाको प्रस्तावित रकममध्ये ५० प्रतिशतसम्म लिने सर्तमा प्रस्ताव लेखिदिने गरेको पाइएको छ। कृषि तथा पशुपक्षी विकास मन्त्रालयका प्रवक्ता हरिबहादुर केसीका अनुसार अनुदान रोक्न मन्त्रालयले आगामी आर्थिक वर्षदेखि दोहोरोपना नहुने गरी अनुदान वितरण गर्ने प्रणाली कार्यान्वयनमा ल्याउन लागेको छ। एकै व्यक्तिले एकैै कामका लागि संघीय मन्त्रालय, प्रदेश मन्त्रालय र स्थानीय तहबाट अनुदान नपाउने व्यवस्था गरेका छौं, उनले भने, अनुदानको साटो सस्तो ब्याजमा ऋण सुविधा उपलब्ध गराउनुका साथै छनोट विधि पारदर्शी बनाउन लागेका छौं। कर्मचारीले तयार पार्ने प्रस्ताव नै सम्बन्धित आयोजनाले स्वीकृत गर्नेसम्मको बेथिति भेटिएको छ। रकम नबुझाउने किसानको कि प्रस्ताव दर्ता नै हुन्न कि त विभिन्न कानुनी अड्चन देखाएर थन्क्याइन्छ। अनुदानित वस्तुहरू किसानको कामभन्दा भाडामा प्रयोग भएको कुरालाई पनि पटकपटक महालेखा परीक्षकको कार्यालयको प्रतिवेदनले उठान गरेको छ। प्रधानमन्त्री कृषि आधुनिकीकरण परियोजनाले प्रदान गरेको पिकअप भ्यान र ट्र्याक्टर भाडामा प्रयोग भएको भेटिएको छ। प्रतिवेदनमा भनिएको छ, अनुदानका लागि छनोटमा परेपछि पनि सम्झौता प्रक्रिया लामो र झन्झटिलो छ। राजनीतिक पहुँच, बिचौलियाको चलखेल, अनुदान केमा कसका लागि कति मात्रामा र किन भन्ने स्पष्ट आधारबिनै आयोजनापिच्छे फरकफरक हिसाबले अनुदानका कार्यक्रम राख्दा तिनको औचित्य र प्रभावकारितामा प्रश्न उठेको छ। प्याक्टजस्ता आयोजनाले किसानको प्रस्ताव छनोटमा एकदेखि तीन वर्ष समय लगाउँदा अधिकांश किसान अनुदान नै प्राप्त गर्नबाट वञ्चित हुनुपरेको छ। प्रस्ताव कार्यान्वयनको समय पनि तीन वर्ष मात्रै हुने र छनोटमै तीन वर्ष लगाएपछि सम्झौता भइसकेर पनि प्याक्टबाट किसानले २ अर्ब ५३ करोड रुपैयाँ पाउन सकेनन्। हिमाली आयोजनाले पनि सात वर्षमध्ये ६ वर्ष अवधिमा ५४ प्रतिशत मात्रै खर्च गर्न सक्यो। एउटै व्यक्तिले वा प्रस्तावकले दुईभन्दा बढी आयोजनाबाट पहुँचका भरमा अनुदान प्राप्त गरेका छन्। यस्ता आयोजनाले बीउदेखि रासायनिक मल, मूल्य शृंखला विकास अनुदान, कृषि यान्त्रीकरण अनुदान, प्रतिफलमा आधारित प्रोत्साहन अनुदान, कृषि पूर्वाधार विकास अनुदान, युवालक्षित कार्यक्रम, बीउ पुँजी कोषमा अनुदान, विभिन्न मिसन कार्यक्रम, अन्य अनुदान कार्यक्रम, प्रांगारिक मल, विषादी, साना सिँचाइ, प्लास्टिक टनेल, पोखरी, उपकरणलगायत विषयमा अनुदान वितरण गरेको छ। अनुदानमा वस्तु प्रदान गर्ने कतिपय आयोजनाले बिक्रेतासँग मिलेमतो गरी आफैंले वस्तु खरिद गरी वास्तविक बिलभन्दा सय दोब्बरभन्दा बढीको बनाएर अर्को बाटोबाट पनि अनुदान रकममा घोटाला गर्दै आएका छन्। प्रतिवेदनले भनेको छ, कृषि विकासका नाममा केही दातृनिकायले प्राविधिक तथा आर्थिक सहयोग गरेको भए पनि समग्रमा दातृनिकायबाट कृषि क्षेत्रमा हुने लगानी कूल लगानीको सानो अंश मात्रै भएको भेटिन्छ। तर यस्ता दातृनिकायले कहिलेकाँही अनावश्यक शर्त राख्ने र सरकारले पनि लुरुलुरु शर्तहरू मान्ने गरेको कारण वैदेशिक अनुदान नेपालको आवश्यकता पूरा गर्न हो भन्नेमा शंका छ। एउटै विषयमा फरकफरक आयोजनाले अनुदानको प्रतिशत हिस्सा फरकफरक मापदण्ड राखेका छन्। कृषिको व्यवसायीकरण र औद्योगिकीकरणका लागि निजी क्षेत्रलाई सहभागी गराउने उद्देश्यले उद्योग वाणिज्य महासंघको सहकार्यमा सञ्चालन गरेको एक गाउँ एक उत्पादन, एक जिल्ला एक उत्पादन कार्यक्रम सञ्चालन गर्न करोडौं रकम खर्च भए पनि प्रतिफल शून्य हुँदा कार्यक्रम नै बन्द भएको छ। अनुदानमा मात्रै १ खर्ब ६ अर्ब ८७ करोड स्वाहा नियमित बजेट र अनुदान वास्तविक किसानसम्म नपुग्दा कृषिमा मुलुक दिनानुदिन परनिर्भर बन्दै गएको छ। वार्षिक रूपमा डेढ खर्बभन्दा बढी मूल्यको कृषि तथा पशुपक्षीजन्य वस्तु नेपालमा आयात हुन्छ। प्रतिवेदनअनुसार संघीय कृषि मन्त्रालयको नियमित बजेटबाहेक २०६४६५ देखि २०६७६८, २०६९७० र २०७२७३ गरी ६ वर्षको अवधिमा अनुदानको नाममा राज्य र दातृनिकायबाट गरी ९४ अर्ब ६८ करोड रुपैयाँ प्रवाह गरिएको छ। यसमध्ये मल अनुदानका लागि १७ अर्ब ४९ करोड खर्च भएको छ। यसैगरी, एक प्रकारको अनुदानतर्फ ४७ अर्ब ३५ करोड तथा अर्को अनुदानतर्फ २९ अर्ब ८४ करोड रुपैयाँ खर्च भएको छ। यसबाहेक गत आर्थिक वर्ष २०७४७५ मा नौवटा आयोजनाले अनुदानका लागि १२ अर्ब १९ करोड २१ लाख रुपैयाँ विनियोजन गरेका थिए। जसमा विशेष कृृषि उत्पादन कार्यक्रम, प्रधानमन्त्री कृषि आधुनिकीकरण परियोजना, व्यावसायिक कृषि तथा व्यापार आयोजना र कृषि तथा खाद्य सुरक्षा आयोजना छन्। यसैगरी, साना तथा मझौला कृषक आयस्तर वृद्धि आयोजना, कृषि विकास रणनीति अनुगमन तथा समन्वय कार्यक्रम, किसानका लागि उन्नत बीउबिजन कार्यक्रम, जनकपुर कृषि विकास योजना र आलुतरकारी तथा मसला बाली विकास कार्यक्रम छन्। अनुदानित आयोजना व्यावसायिक कृषि तथा व्यापार आयोजना (प्याक्ट), प्रधानमन्त्री कृषि आधुनिकीकरण परियोजना, साना तथा मझौला कृषक आयस्तर वृद्धि आयोजना, उच्च मूल्य कृषि वस्तु आयोजना, उपाभ, किसानका लागि उन्नत बीउबिजन कार्यक्रम र सिँचाइ तथा जलस्रोत व्यवस्थापन आयोजनाले साधारण सहयोगदेखि पूरक अनुदानसम्म दिएका छन्। यस्तै, किसान, किसान दोस्रो, उन्नति, कृषि तथा खाद्यसुरक्षा आयोजना, हिमाली, कृषि क्षेत्र विकास कार्यक्रम, लाइभस्टक सेक्टर इनोभेसन आयोजना, कृषि विभाग, पशु विकास विभाग, कृषि यान्त्रीकरण निर्देशनालयले पनि सोही किसिमका अनुदान दिएका छन्। कर्मचारी समानस्तरको, तलब दसौं गुणा बढी आयोजनाले परामर्शदाताको नाममा विभिन्न कर्मचारी खटाउने र यस्ता कर्मचारीलाई समान स्तरको निजामती कर्मचारीभन्दा दसौं गुणासम्म तलब दिने गरिएको छ। सेवानिवृत्त कर्मचारीलाई नै यस्ता आयोजनामा परामर्शदाताको नाममा नियुक्त गर्ने र पेन्सन खाइरहेका कर्मचारीलाई दोहोरो सुविधासमेत भुक्तानी गरिएको छ। यस्ता कर्मचारीको नियमानुसार काट्नुपर्ने भ्याट र पारिश्रमिक आयकरसमेत नकाटिएको प्रतिवेदनमा उल्लेख छ।"
पाठ्यपुस्तक छपाइमा बलमिच्याइँ,"काठमाडौं : निजी प्रकाशनगृहले लकडाउनको मौकामा सरकारबाट स्वीकृति नलिई विद्यालय तहको पुस्तक छापेर बेच्न थालेका छन्। यसले पुस्तक बजारमा विकृति ल्याएको छ। अस्वस्थ प्रतिस्पर्धाका कारण चर्को मूल्यका पुस्तकको भार अभिभावकले थेग्नुपरिरहेको छ। तर, आफूखुसी गर्ने प्रकाशनगृहलार्ई सरकारी निकायको कमजोरीका कारण कारबाही भएको छैन। सरकारले यसै शैक्षिक सत्रदेखि लागू हुने गरी विद्यालय तहको पाठ््यक्रम परिवर्तन गरेको छ। यो वर्ष कक्षा १ र ११ को पुस्तक परिवर्तन हुँदै छ। निजी विद्यालयले सरकारी निकाय जनक शिक्षा सामग्री केन्द्रले छापेको पुस्तक प्रयोग नगरी निजी प्रकाशनगृहकै पुस्तक प्रयोग गर्दै आएका छन्। सरकारले तोकेको पाठ्यक्रममा आधारितबाहेक अतिरिक्त सामग्रीका रूपमा निजी प्रकाशनगृहले छापेको पुस्तक प्रयोग गर्न पाउने छुट निजी विद्यालयलाई छ। यसरी प्रयोग गरिएको पुस्तक छापेर बजारमा पठाउनुअघि पाठ्यक्रम विकास केन्द्रबाट स्वीकृति लिनुपर्ने हुन्छ। थुप्र्रै प्रकाशनगृहले कक्षा १ को पुस्तक स्वीकृति नलिई छापेको पाइएको छ। वैशाख १ गते सुरु हुनुपर्ने नयाँ शैक्षिक सत्र कोरोना भाइरस (कोभिड१९) संक्रमण त्रासका कारण अनिश्चित बने पनि पुस्तक भने बजारमा गइसकेको छ। स्वीकृतिको पर्खाइमा रहेका प्रकाशनगृह भने अलमलमा परेका छन्। नेपाल पुस्तक तथा स्टेसनरी व्यवसायी महासंघका अध्यक्ष मनहरि बस्याल केही प्रकाशनगृहले सरकारबाट स्वीकृति नलिई पुस्तक छापेको स्वीकार गर्छन्। तिनीहरूको कमजोरीका कारण समग्र व्यवसायीलाई नै अप्ठ्यारोमा पारेको उनी बताउँछन्। उनका अनुसार केन्द्रले गत पुस मसान्तभित्र अतिरिक्त पुस्तक छाप्न चाहने व्यवसायीलाई मस्यौदा पेस गर्न सूचना जारी गयो। ३० प्रकाशकले आफूले छाप्न चाहेको पुस्तकको मस्यौदा पेस गरे। केन्द्रले त्यसलाई सुधार गरेर बुझाउन, त्यसपछि मात्र छपाइ गर्न फागुन अन्तिम साता निर्देशन दियो। तर, त्यो प्रक्रिया चल्दै गर्दा लकडाउन गरिएपछि व्यवसायीले सुधार गरेको मस्यौदा बुझाएनन्। जसका कारण केन्द्रले अध्ययन गर्न पाएन। तर, सुधार गरिएको पुस्तक पेसै नगरी प्रकाशनगृहहरूले आफूखुसी पुस्तक छाप्न थालेका हुन्। त्यसरी मनपरी पुस्तक छाप्नेमा ऐरावती प्रकाशन, निरन्तर प्रकाशन, युनिक एजुकेसनल पब्लिकेसन, एसिया, जेडीबीलगायत थुप्रै संस्था छन्। यी संस्थाले छापेका पुस्तकको माथिल्लो भागमा पाठ्यक्रम विकास केन्द्रबाट स्वीकृति प्राप्तसमेत उल्लेख छ। कक्षा १ का विद्यार्थीलाई लक्ष्य गरी नेपाली, अंग्रेजी, गणित, मेरो सेरोफेरोलगायतका पुस्तक यी प्रकाशनगृहले छापेका छन्। केन्द्रका उपसचिव एवं सूचना अधिकारी गणेश भट्टराई आउने शैक्षिक सत्रका लागि कुनै पनि प्रकाशनगृहलाई नयाँ पाठ्यक्रमअनुसार पुस्तक छाप्न स्वीकृति नदिएको बताउँछन्। केही व्यवसायीले स्वीकृतिका लागि पठाएको मस्यौदामा सुधार गरेर ल्याउन लिखित निर्देशन दिइएको उनी सुनाउँछन्। सोही पत्रलाई आधार मानेर पुस्तक छापेको हुन सक्ने उनको ठम्याइ छ। ३० प्रकाशनगृहले पुस्तक छपाइका लागि अनुमति मागेको केन्द्रले जनाएको छ। विद्यालय तहको पुस्तक लेख्न केन्द्रले स्वतन्त्र विज्ञ तथा आफ्नै कर्मचारीलाई तालिम दिएको हुन्छ। अभिमुखीकरण गराएको हुन्छ। केन्द्रमा २७ जना पाठ्यक्रम अधिकृत छन्। यीमध्ये १३ जना विषयगत छन्। उनीहरूले पाठ्यक्रम बनाउनेदेखि पुस्तक लेख्नेसम्मको जिम्मेवारी पाएका छन्। कतिपयले भने सरकारी सुविधा लिएर निजी प्रकाशनगृहका पुस्तक लेखिरहेका छन्। केन्द्रकै कर्मचारीको संलग्नतामा लेखिएको पुस्तक अनधिकृत रूपमा बजारमा पुग्ने गरेको छ। यसले निजी प्रकाशनगृहलाई गैरकानुनी रूपमा पुस्तक बेच्न बल पुगेको छ। केन्द्रका महानिर्देशक केशव दाहाल कर्मचारीलाई निजी प्रकाशनगृहको पुस्तक लेख्न कानुनले नरोकेको बताउँछन्। कानुनले नै नछेकेको विषयमा हामीले केही गर्न सक्दैनौं, उनी भन्छन्। निजी विद्यालयका विद्यार्थीले कक्षा १ का पुस्तक मात्रै वर्षमा ५० करोड रुपैयाँभन्दा बढीका किन्छन्। यी पुस्तक ३० प्रकाशनगृहले छाप्छन्। व्यवसायीका अनुसार एक साता पुस्तक बजारमा जाँदा १ करोड रुपैयाँको कारोबार हुन्छ। महासंघका अध्यक्ष बस्यालका अनुसार एक शैक्षिक सत्रमा कक्षा १ मा मात्र ५० करोड रुपैयाँभन्दा बढीको पुस्तक निजी विद्यालयका विद्यार्थीले किन्छन्। यी पुस्तक मुलुकभरका ३० प्रकाशनगृहले छाप्छन्। हरेक वर्ष कक्षा १ मा ४ लाख ५० हजार विद्यार्थी भर्ना हुन्छन्। कक्षा १ का विद्यार्थीले अनिवार्य नेपाली, गणित, अंग्रेजी तथा मेरो सेरोफेरोसमेत गरी तीनवटा पुस्तक पढ्नुपर्ने हुन्छ। कागजपत्र अख्तियारको नियन्त्रणमा स्वीकृति नलिई पुस्तक छापेर बजारमा लगेको गुनासोपछि अख्तियार दुरुपयोग अनुसन्धान आयोगले केन्द्रमा छापा मारेर सम्बन्धित कागजपत्र नियन्त्रणमा लिएको छ। केन्द्रका महानिर्देशक दाहालका अनुसार अख्तियार टोलीले केही दिनअघि नीजि प्रकाशनगृहले पुस्तक स्वीकृतिका लागि बुझाएका निवेदन, त्यसबारे केन्द्रले गरेको निर्णय तथा दर्ता र लेखकहरूको सूची पनि लगेको हो। केन्द्रका विज्ञले निजी प्रकाशनगृहका लागि पुस्तक लेख्न पाउने कि नपाउने भन्ने विषयमा पनि अख्तियारले चासो राखेको छ। यस विषयमा अध्ययन भइरहेको अख्तियारले जनाएको छ। अख्तियारले कागजपत्र नियन्त्रणमा लिएपछि पुस्तक छपाइका लागि स्वीकृति दिन थप ढिलाइ हुने भएको छ। जसका कारण निजी प्रकाशनगृहको लगानी धरासायी हुने व्यवसायीको गुनासो छ। अनुगमनमा हानथाप निजी प्रकाशनगृहलाई पुस्तक छपाइका लागि पाठ्यक्रम विकास केन्द्रले स्वीकृति दिन्छ। ती पुस्तक आधिकारिक हुन् कि होइनन् भन्ने अनुगमन गर्ने जिम्मेवारी भने शिक्षा तथा मानव स्रोत विकास केन्द्रको हो। पाठ्यक्रमका महानिर्देशक दाहाल यो वर्ष कक्षा १ को पुस्तक छाप्न अनुमति नदिएइकाले पुस्तक बजारमा गएको वा नगएको भन्ने विषयमा जानकारी नहुने बताउँछन्। सरकारी स्वीकृतिबिना पुस्तक नछाप्न र बिक्रीवितरण नगर्न सार्वजनिक सूचना जारी गरेर अनुरोध गरिसके पनि अनुगमन गर्न भने नसकिने उनी बताउँछन्। शिक्षा तथा मानव स्रोत विकास केन्द्रका महानिर्देशक डा तुल्सी थपलिया भने केन्द्रीय स्तरमा रहेको अनुगमन समितिले सबै स्थानीय स्तरमा पुगेर अनुगमन गर्न चुनौतीपूर्ण रहेको बताउँछन्। केन्द्रले कोरोना प्रभावमा परेको विद्यालय तहको पढाइलाई कसरी प्रभावकारी बनाउन सकिन्छ भन्ने विषयमा काम गरिरहेकाले पुस्तक बिक्रीवितरणबारे अनुगमन गर्न नभ्याएको उनको भनाइ छ। कहाँ पुगेको थियो प्रक्रिया ? ० पुस मसान्तभित्र पुस्तकको मस्यौदा पेस गर्न सूचना। ० ३० निजी प्रकाशनगृहले पेस गरे मस्यौदा। ० सुधार गरी बुझाउन, त्यसपछि मात्रै छपाइ गर्न फागुन अन्तिम साता निर्देशन। ० लकडाउन भएसँगै व्यवसायीले बुझाएनन् सुधार गरेको मस्यौदा।"
"अर्को आन्दोलन आवश्यक छैन, ढुक्क हुनुस्, अब मुलुक बन्छ : प्रधानमन्त्री","काठमाडौं : प्रधानमन्त्री केपी शर्मा ओलीले मुलुक बनाउन अब फेरि अर्को आन्दोलन आवश्यक नभएको बताएका छन्। विद्यालय तहका बालबालिकालाई पठनपाठन लागि शिक्षा तथा विज्ञान प्रविधि मन्त्रालयले अघि सारेको वैकल्पिक सिकाई सम्बन्धी कार्यक्रमको सोमबार सुभाराम्भ सम्बोधनमा ओलीले यस्तो धारणा राखेका हुन्। प्रधानमन्त्री ओलीले भने, 'जति लड्ने हो यो पुस्ता लड्छ, मुलुक बन्छ। अबका दिनमा हाम्रा सन्तानहरु यस मुलुकको भाग्यमानी पुस्ता बन्छन् भन्ने तपाईका अभिभावकहरुको भनाई झुठ्ठा सावित हुँदैन। हाम्रो मुलुकमा अब फेरी अर्को आन्दोलन आवश्यक छैन।' मुलुकको राजनीतिक व्यवस्था आमूल परिवर्तन गर्ने पछिल्लो आन्दोलन हुँदा किशोर उमेरमा नै रहेको वा भरखरै जन्मिएको नवयुवा पुस्ता अहिले क्रमशः जिम्मेवारी सम्हाल्ने दिशातर्फ अघि बढ्दै गरेको उल्लेख गर्दै प्रधानमन्त्री ओलीले भने, 'झण्डै एक शताब्दीदेखि हाम्रो पुस्ता, स्वतन्त्रता र लोकतन्त्रका लागि लड्यो। नयाँ प्रणाली प्राप्तीका लागि आफ्नो जीवन समर्पित गर्यो। पुरानो पुस्ताले लडेर नै आजको पुस्तालाई प्रश्न गर्न सक्ने वातावरण सिर्जना गरिदिएको छ। यो पुस्ता स्वभावतः बढी जिज्ञासु छ। र, नयाँ प्रविधिमा अभ्यस्त पनि छ। अभ्यस्त भएकै कारण देश दुनियाँका विषयमा जानकार पनि छ।' सामाजिक सञ्जाल लगायत आम सञ्चार माध्यममा देखिने तथा पोखिएको आक्रोस र दिक्दारीबाट निरास नहुन युवालाई आग्रह गर्दै ओलीले भने, 'मैले सार्वजनिक भएका, देशभित्र वा बाहिर रहेका कतिपय जिज्ञासु युवाहरुको प्रश्न सुनेको छु। मुलुक बिग्रदै पो छ कि ? मेरा अभिभावकको भोटबाट बनेको मेरो देशको सरकार कर्तव्यबाट चुक्दै पो छ कि ? टेलिभिजन, सामाजिक सञ्जाल लगायत आम सञ्चार माध्यममा देखिने विभिन्न मुलुकहरुमा पोखिएको आक्रोस वा दिक्दारी मेरो मुलुकमा पनि दोहरिने पो हो कि ? प्रधानमन्त्री ओलीको भनाइ थियो, 'अप्ठ्यारोमा द्विविधा हुन्छ, त्यही दूर गर्न नेतृत्व चाहिन्छ। आरोप लगाए जस्तो गफ हानेको होइन। ढुक्क रहौं मुलुक बन्छ। सुशासन, स्वच्छता कायम हुन्छ।' लकडाउन अन्त्य नभएर केही खुकुलो मात्र बनाइएको स्पस्ट गर्दै प्रधानमन्त्री ओलीले भने, 'भाइरसको महामारी रोकिएको छैन, अझै फैलिँदो छ। लकडाउन अन्त्य भएको होइन, केही खुकुलो पारिएको छ। तसर्थ हाम्रो व्यवहार, स्वच्छन्द होइन सतर्कता सहित चालिनु पर्छ। तोकिएका सबै नियमहरु पालना गरिनु पर्छ।' प्रधानमन्त्री ओलीले सामाजिक दूरी कायम नगर्ने, आवश्यक सुरक्षा सतर्कता नपनाउने र मनखुशी चल्ने गरेमा आफ्ना कारणले आफू मात्रै होइन, सिङ्गो परिवार, आफन्तहरु र समग्र समुदाय नै संक्रमित हुनसक्नेतर्फ सबैलाई सचेत गराउँदै भने, ' हाम्रा ससाना नानीहरुको सिकाइको थलो नै समुदायमा संक्रमण फैलने केन्द्र नबनोस् भन्नेमा विशेषगरी शिक्षक, स्वयंसेवक र अभिभावक लगायत सबै सचेत हुनै पर्छ।'"
अहिलेको परिस्थितिले एसईईको विकल्पमा जान उत्प्रेरित गर्यो,"काठमाडौं : विद्यालय तहका बालबालिकालाई पठनपाठन लागि शिक्षा तथा विज्ञान प्रविधि मन्त्रालयले अघि सारेको वैकल्पिक सिकाई सम्बन्धी कार्यक्रम सोमबारबाट सुरु भएको छ । सोमबार बिहान प्रधानमन्त्री केपी शर्मा ओलीले सिकाई कार्याक्रम सुरु भएको घोषणा गरेका हुन् । कार्यक्रम सुरु भएको घोषणा गर्दै प्रधानमन्त्री ओलीले बालबालिकाहरुलाई शुभकामना नयाँ शैक्षिक सत्र सुरु गर्न नसकिए पनि फरक तरिकाबाट सिकाइलाई निरन्तरता दिन यो कार्यक्रम ल्याइएको जानकारी दिएका छन्। कार्यक्रम सुरु भएको जानकारीसँगै शुभकामना सन्देश दिँदै प्रधानमन्त्री ओलीले महामारीका कारण प्रतिकुलता सिर्जना भए पनि नयाँ पुस्ताले यसलाई प्रविधिसँग अभ्यस्त हुने अवसरका रुपमा लिनु पर्ने बताए। यस कोरोना महामारीको समाप्तिसँगै नेपालको शैक्षिक प्रणालीमा पनि नयाँ परिमार्जन हुने सम्भावना बढेर गएको प्रभानमन्त्रीले दावी गर्नुभयो। यस परिस्थितिले माध्यमिक शिक्षा परीक्षा (एसईई) को विकल्पमा जान उत्प्रेरित गरेको प्रधानमन्त्रीको भनाई छ। प्रत्यक्ष कक्षा सञ्चालन हुन नसकेपनि स्वअध्ययन सामग्री, रेडियो, टेलिभिजन, अनलाइन र अफलाइनका माध्यमबाट सिकाइ प्रक्रिया अघि बढाउने वैकल्पिक प्रणाली शुरु गरिएको उनले जानकारी दिए। वैकल्पिक सिकाई सम्बन्धी कार्यक्रम सुरुवातका लागि प्रधानमन्त्री केपी शर्मा ओलीले दिनुभएको शुभकामना सन्देशको पूर्णपाठ प्यारा विद्यार्थी भाइ बहिनीहरु,  विद्यालय स्तरको सबै परीक्षा समाप्त भई दुई महिना अघि नै हाम्रा विद्यालयहरुमा नयाँ शैक्षिक सत्र अनुरुपको कक्षा सञ्चालन भैसकेको हुनुपर्ने थियो। तर ६ महिनादेखि विश्वव्यापी रुपमा फैलिएको कोरोना भाइरस महामारीका कारण अन्य मुलुकहरुमा जस्तै हाम्रो देशमा पनि विद्यालय लगायत सबै तहका शैक्षिक संस्थाहरू बन्द छन्। गतबर्षको चैत ११ गतेदेखि मुलुकमा लकडाउन शुरु गरिएको छ। त्यस यताका दिनमा देशभरका तीन हजार दुई सय भन्दा बढी विद्यालयहरू क्वारेन्टिन स्थलका रुपमा प्रयोग भइरहेका छन्। माध्यमिक शिक्षा परीक्षा (एस इ इ) लगायत राष्ट्रियस्तरमा गरिने कतिपय परीक्षाहरु समेत स्थगित छन।  भाइरसको महामारी रोकिएको छैन, अझै फैलिँदो छ। लकडाउन अन्त्य भएको होइन, केही खुकुलो पारिएको छ। तसर्थ हाम्रो व्यवहार, स्वच्छन्द होइन सतर्कता सहित चालिनु पर्छ। तोकिएका सबै नियमहरु पालना गरिनु पर्छ। सामाजिक दूरी कायम नगर्ने, आवश्यक सुरक्षा सतर्कता नपनाउने र मनखुशी चल्ने गरेमा आफ्ना कारणले आफू मात्रै होइन, सिङ्गो परिवार, आफन्तहरु र समग्र समुदाय नै संक्रमित हुन सक्छन्। हाम्रा ससाना नानीहरुको सिकाइको थलो नै समुदायमा संक्रमण फैलने केन्द्र नबनोस् भन्नेमा विशेषगरी शिक्षक, स्वयंसेवक र अभिभावक लगायत सबै सचेत हुनै पर्छ।  विद्यालयहरु सिकाइका सामुहिक केन्द्र हुन्। लामो समयसम्म विद्यालयहरु बन्द रहँदा सिङ्गो शैक्षिक सत्र प्रभावित हुन सक्ने भएकाले बन्दाबन्दीको ८३ दिनपछि यसलाई केही खुकुलो पारिएको हो। बालबालिकाको सिकाइमा थप क्षति नहोस् र समग्र शैक्षिक सत्र प्रभावित नहोस् भन्ने उद्देश्य सहित आजबाट सरकारले विद्यालय तहका बालबालिकाहरुको सिकाइनिरन्तरताका लागि वैकल्पिक कार्यक्रम शुरु गरेको छ।  विद्यालय तहका सबै भाई बहिनीहरुलाई म यस अवसरमा शुभकामना भन्न चाहन्छु। आदरणीय अभिभावकहरु,  कोरोना महामारीले सिर्जना गरेको प्रतिकूलता सँगै केही अवसर पनि सिर्जना हुँदैछ। प्रत्यक्ष कक्षा सञ्चालन हुन नसकेपनि स्वअध्ययन सामग्री, रेडियो, टेलिभिजन, अनलाइन र अफलाइनका माध्यमबाट सिकाइ प्रक्रिया अघि बढाउने वैकल्पिक प्रणाली शुरु गरिएको छ।  प्रविधि, अब हाम्रा घरघरमा प्रवेश गर्दै छ। यसलाई नयाँ अवसरका रुपमा उपयोग गर्नुपर्छ। कोरोना महामारी पछिको विद्यार्थी समूह, सिङ्गो शैक्षिक सत्र गुमेको समूह नभई नयाँ प्रविधिमा अभ्यस्त पुस्ताका रुपमा अघि बढाउनु पर्छ।  यसो भनिरहँदा, मैले हाम्रो मुलुकको अवस्थालाई पनि मनमा राखेको छु। हाम्रो विकास समान स्तरमा छैन। प्रविधिको पहुँच एकै नासको पनि छैन। सिकाउने र सिक्ने, सबैको स्तर पनि एउटै छैन। त्यसैले वैकल्पिक प्रणालीबाट सिकाइ सहजीकरणको लागि निर्देशिका जारी गर्दा स्थानीय तह तथा विद्यालयको स्रोत साधनमा रहेको पहुँचलाई ध्यानमा राखिएको छ। त्यसैको आधारमा विद्यार्थीहरुको पहिचान र वर्गीकरण गरिएको छ।  सबै किसिमको प्रविधिको पहुँचभन्दा बाहिर रहेका विद्यार्थी समूहका लागि अध्ययन गर्ने कक्षा एकीन गरी पाठ्यपुस्तक उपलब्ध गराई पठनपाठन सञ्चालन गराउने,  रेडियोको पहुँच भएका विद्यार्थी समूहका लागि स्वअध्ययनका सामग्री सहित रेडियोका माध्यमबाट पठनपाठन सञ्चालन गराउने,  टेलिभिजनको पहुँच भएका विद्यार्थी समूहका लागि टेलिभिजन मार्फत पठनपाठन सञ्चालन गराउने,  कम्प्युटरमा पहुँच भएका विद्यार्थी समूहलार्ई अफलाइन सामग्रीहरु उपलव्ध गराई पठनपाठन सञ्चालन गराउने,  र, इन्टरनेट तथा सूचना संचार प्रविधिका साधनमा पहुँच भएका विद्यार्थी समूहका लागि अनलाईन सिकाइ सामग्रीको प्रयोगबाट पठनपाठन सञ्चालन गराउने।  यस महामारीको समाप्तीसँगै हाम्रो शैक्षिक प्रणालीमा पनि नयाँ परिमार्जन हुने संभावना बढेर गएको छ। माध्यमिक शिक्षा परीक्षा (एस इ इ) को विकल्पमा जान हामीलाई अहिलेको परिस्थितिले उत्प्रेरित गरिरहेको छ। दिदीबहिनी तथा दाजुभाईहरु,  कतिपयले आफ्ना पुर्खाको पौरख सम्झदैनन्। मैले पटकपटक भन्दै आएको छु बाँकी दुनियाँ अन्धकारमा हुँदा, ज्ञानको ज्योति नहुँदा हाम्रा पुर्खाहरुले ज्ञान र विज्ञानको क्षेत्रमा चमत्कार गरेका थिए। हजारौं बर्ष अघि विश्वलाई अक्षर र अंकको ज्ञान दिलाएका थिए। हाम्रो बौद्धिक सम्पत्तीका आविष्कारक हाम्रा पुर्खालाई हामीले सम्झनु पर्छ र सम्मान गर्नुपर्छ। हाम्रो सभ्यता र संस्कृतिलाई हरदम मनन गर्नुपर्छ।  वैकल्पिक सिकाइको प्रणालीमा आजबाट जोडिएका आधा करोड भन्दा माथिको संख्यामा रहेका भाइबहिनीहरुलाई म भन्न चाहन्छु, तपाईहरु नै हाम्रो भविष्य हो। देशको कर्णधार हो। तपाईहरुको सिकाइमा गरिने खर्च, राष्ट्रको होस् वा व्यक्तिको समाजमाथिको लगानी हो। भविष्य माथिको लगानी हो। एउटा अभिभावकले आफ्नो सन्तानको शिक्षामा गर्ने लगानी, समाजलाई आवश्यक सक्षम र असल उत्तराधिकारी उत्पादन गर्न गरिएको सबैभन्दा महत्वपूर्ण लगानी हो।  त्यसैले तपाईहरुले आर्जन गरेको ज्ञान र सीप आफूलाई सक्षम बनाउने र समाजको लागि उपयोगी हुनुपर्दछ।  हाम्रो शिक्षा प्रणालीले शिक्षित गर्ने विद्यार्थीहरु, दुनियाँसँग प्रतिष्पर्धा गर्ने सक्ने अब्बल हुनुपर्छ। उनीहरु आफ्नो विषयमा विशेषज्ञ र आम विषयमा जानकार हुनुपर्छ। आफ्नो समाज, देशको राजनीति र अर्थतन्त्रबारे जानकार हुनुपर्छ। हाम्रो गौरवपूर्ण सभ्यता र संस्कृतिको बारेमा जानिफकार हुनुपर्छ। अर्थात्, हाम्रो शिक्षा इतिहासकोे गौरव, वर्तमानको आवश्यकता र भविष्यको स्पष्ट मार्गचित्रको एकमुष्ट प्रतिरुप हुनुपर्दछ।  आफ्नो देशमा अझै पछौटेपन, अविकास र गरिबी किन र के कारणले रहिरहेको छ ? त्यसलाई केलाउने र बुझ्न सक्ने हुनुपर्छ। त्यसलाई अन्त्य गर्न आफू के हुने प्राविधिक वा वैज्ञानिक, प्रशासक वा व्यवस्थापक, उद्यमीव्यवसायी वा श्रमिक, कलाकर्मी वा खेलाडी  स्वयं दृढ निश्चियी हुनुपर्छ।  भनिन्छ, सफलताको रहस्य इमान्दारी हो। सफल हुनका लागि इमान्दार हुनै पर्छ। इमान्दार सबैप्रति हुनुपर्छ। तर सबैभन्दा पहिले आफूप्रति इमान्दार हुनुपर्छ। भविष्यमा कुन क्षेत्रमा संलग्न हुने ? जेमा लाग्ने हो, त्यसमा समर्पित हुनुपर्छ। मिहेनती हुनुपर्छ। मिहेनत, प्रतिफल आउने गरी गर्नुपर्छ।  हाम्रो शिक्षा अनुसन्धानमा आधारित हुनपर्छ। यो नयाँ पुस्ता इनोभेटिभ हुनुपर्छ। नयाँ प्रविधि बनाउने, भएको प्रविधिको विकास गर्ने, उपलब्ध प्रविधि आयात गर्ने र अरुमा रहेको प्रविधिको प्रसार गर्ने हुनुपर्छ। भावी पुस्ता सक्षम हुनुपर्छ। त्यो मानवीय, देशभक्त र विनम्र हुनुपर्छ। यही पुस्ताले समृद्धिको तला थप्ने जिम्मेवारी बहन गर्न सक्ने हुनुपर्छ।  झण्डै एक शताब्दीदेखि हाम्रो पुस्ता, स्वतन्त्रता र लोकतन्त्रका लागि लड्यो। नयाँ प्रणाली प्राप्तीका लागि आफ्नो जीवन समर्पित गर्यो। पुरानो पुस्ताले लडेर नै आजको पुस्तालाई प्रश्न गर्न सक्ने वातावरण सिर्जना गरिदिएको छ। मुलुकको राजनीतिक व्यवस्था आमूल परिवर्तन गर्ने पछिल्लो आन्दोलन हुँदा किशोर उमेरमा नै रहेको वा भरखरै जन्मिएको नवयुवा पुस्ता अहिले क्रमशः जिम्मेवारी सम्हाल्ने दिशातर्फ अघि बढ्दै छ। यो पुस्ता स्वभावतः बढी जिज्ञासु छ। र, नयाँ प्रविधिमा अभ्यस्त पनि छ। अभ्यस्त भएकै कारण देशदुनियाँका विषयमा जानकार पनि छ।  मैले सार्वजनिक भएका, देशभित्र वा बाहिर रहेका कतिपय जिज्ञासु युवाहरुको प्रश्न सुनेको छु। मुलुक बिग्रदै पो छ कि ? मेरा अभिभावकको भोटबाट बनेको मेरो देशको सरकार कर्तव्यबाट चुक्दै पो छ कि ? टेलिभिजन, सामाजिक सञ्जाल लगायत आम सञ्चार माध्यममा देखिने विभिन्न मुलुकहरुमा पोखिएको आक्रोस वा दिक्दारी मेरो मुलुकमा पनि दोहरिने पो हो कि ?  आज म यी सबै प्रश्नको विस्तारमा चर्चा गरिरहेको छैन। तर एकमुष्ट भन्न चाहन्छु जति लड्ने हो यो पुस्ता लड्छ, मुलुक बन्छ। अबका दिनमा हाम्रा सन्तानहरु यस मुलुकको भाग्यमानी पुस्ता बन्छन् भन्ने तपाईका अभिभावकहरुको भनाई झुठ्ठा सावित हुँदैन। हाम्रो मुलुकमा अब फेरी अर्को आन्दोलन आवश्यक छैन।  अप्ठ्यारोमा द्विविधा हुन्छ, त्यही दूर गर्न नेतृत्व चाहिन्छ। आरोप लगाए जस्तो गफ हानेको होइन। ढुक्क रहौं मुलुक बन्छ। सुशासन, स्वच्छता कायम हुन्छ।  अन्त्यमा, अशिक्षित जनशक्ति आजका लागि अयोग्य र अप्रभावकारी जनशक्ति हो।  त्यसैले अबको जनशक्ति, शिक्षित जनशक्ति हुनेछ।  अबको जनशक्ति, सक्षम जनशक्ति हुनेछ।  अबको जनशक्ति, स्वस्थ जनशक्ति हुनेछ।  जोखिमको अवस्था आकलन गरी यथासम्भव छिटो विद्यालयहरु पुनः सञ्चालन हुने नै छन। विद्यालयहरु पुनः सञ्चालनमा नआएसम्म आजबाट शुरु भएको वैकल्पिक सिकाइ प्रणालीले हाम्रा विद्यालय तहका विद्यार्थीहरुको ज्ञानमा महत्वपूर्ण योगदान गर्नेछ र शैक्षिक बर्ष खेर जान नदिन योगदान गर्नेछ। शिक्षा, विज्ञान तथा प्रविधि मन्त्रालयले तत्काल आवश्यक सामग्री व्यवस्थापन गरिरहेको छ। भावी दिनमा सामग्रीको विकास, प्रयोग र प्रसार गर्ने क्रम निरन्तर जारी रहने छ।  यो विधि हाम्रा लागि नयाँ हो। तसर्थ, आफ्ना बालबालिकाहरुले यी विधिहरु प्रयोग गरेका छन वा छैनन भन्ने कुरा एकीन गर्न र उनीहरुलाई सहयोग गर्न म सबै अभिभावक, शिक्षक तथा स्वयंसेवकहरुमा अनुरोध समेत गर्दछु।  म सबै बालबालिकाहरुलाई यस सिकाइमा सहभागी हुन आह्वान गर्दछु। उज्ज्वल भविष्यको शुभकामना सहित, धन्यवाद।"
दुई महिनामा पाँच प्रशासकीय अधिकृत,"गौर : रौतहटको देवाहीगोनाही नगरपालिकामा दुई महिना नपुग्दै पाँच जना प्रमुख प्रशासकीय अधिकृत फेरिएका छन्। छोटो अवधिमा अधिकृत हेरफेर हुँदा नगरको कार्य सम्पादनमा बाधा पुगेको छ। हरेक साता जसो अधिकृतहरु हेरफेर हुन थालेपछि कार्य सम्पादनमा बाधा पुगेको भन्दै उपमेयर पक्षका जनप्रतिनिधिले लिखित रुपमै गुनासो गरेका छन्। कोराना भाइसरको महामारी र आर्थिक वर्षको अन्तिममा प्रमुख प्रशासकिय अधिकृत एकसाता मै सरुवा हुँदा ठुलो समस्या आएको देवाहीगोनाही नगरपालिकाकी उपमेयर परनिया देवीले बताइन्। वैशाख ११ गते संघीय मामिला तथा सामान्य प्रशासन मन्त्रालयले प्रमुख प्रशासकीय अधिकृत सिकिन्द्रप्रसाद साहको सरुवा गरी भोजबहादुर ऐडीलाई पठाएको थियो। ऐडीले कार्यभार सम्हालेको एक सातामै अर्का उपसचिव विजय कार्कीले वैशाख १८ गते हाजिर गरे। कार्कीको पनि मन्त्रालयले जेठ २८ गते सरुवा गरी मनोज रजकलाई पठाएको थियो। अधिकृत रजक हाजिर नहुँदै अहिले नायव सुब्बा तहका कर्मचारीलाई निमित्त प्रमुख प्रशासकीय अधिकृतको जिम्मेवारी दिएको छ। छिटो छिटो कर्मचारी हेरफेर गरेर नायब सुब्बालाई निमित्तको जिम्मेवारी दिइएको भन्दै उपमेयरसहित ६ जना वडाध्यक्ष, ८ जना कार्यपालिका सदस्यले गुनासो गरेका छन्। संकटपूर्ण अवस्थामा नगरपालिका अस्तव्यस्त भएको, क्वारेन्टाइनको अवस्था दयनीय रहेको, बजेट खर्च करिब करिब शून्य रहेको जनप्रतिनिधिको गुनासो छ। राहत र उद्धार कार्य पनि कमजोर रहेका बेला संघीय मन्त्रालयले नगरलाई अस्तव्यस्त बनाएर कोरोना संक्रमण फैलाउने वातावरण बनाएको उनीहरुको आरोप छ। सो नगरका मेयर धमेन्द्र पटेल भने मन्त्रालयले उपसचिव तहका अनुभवी कर्मचारी पठाएको खण्डमा कार्यसम्पादन सहज हुने बताउँछन्। उपसिचव विजय कार्की हुँदा काम गर्न सहज भएको तर उपमेयरले कार्कीलाई काम गर्न नदिएको पटेलको आरोप छ। नगरपालिकाको प्रशासकिय अघिकृतको सरुवामा मन्त्रीस्तरबाटै अदृश्य चलखेल हुने बताइएको छ। त्यस्तो कार्य रोक्न सरकारले गम्भिर कदम नचालेको खण्डमा आफूहरु नगरको काम काज अनिश्चितकालका लागि बन्द गर्न बाध्य हुने जनप्रतिनिधि बताउँछन्। सो नगरपालिकामा जनप्रतिनिधीवीच कुरा नमिल्दा केही महिना अघि मात्रै दुई आर्थिक वर्षको नगरसभा भएको थियो। मेयर र उपमेयर पक्षवीचको विवादले नगरको काम कार्वाही प्रभावित भएको नगरबासी बताउँछन्।"
नेपाल भारत सीमा विवादमा वार्ताको सहजीकरण गर्न तयार छु : बाबुराम भट्टराई,"गोरखा : पूर्वप्रधानमन्त्री डाक्टर बाबुराम भट्टराईले विद्यमान नेपाल भारतको सीमा विवाद समाधानका लागि सहजीकरण गर्न तयार रहेको बताएका छन् । सोमबार बिहान गृहजिल्ला गोरखाका पत्रकारसँगको भेटमा भट्टराईले भारतीय राजनीतिक नेतासँग यस विषयमा छलफल भइरहेकाले सहजीकरण गर्न आफू तत्पर रहेको बताए । भारतका अहिलेका विदेशमन्त्री जयशंकर, अर्थमन्त्री निर्मला सितारमन संयोगले जेएनयूकै सहपाठी हुनुहुन्छ । त्यसले गर्दा पनि एउटा भावनात्मक सम्बन्ध छ । त्यस हिसाबले पनि उहाँहरुले बेलाबेला सम्पर्क गर्नुहुन्छ । वार्ताका लागि वातावरण बनाउनुस् भन्नुहुन्छ, उनले भने, त्यस हिसाबले आवश्यक पर्दा वार्ताका लागि वातावरण बनाउन सकिन्छ । त्यसका लागि मुख्यतः प्रधानमन्त्री केपी शर्मा वलीको जुन अहंकारी प्रवृत्ति छ, त्यो उहाँले परित्याग गर्नुपर्छ । वार्ताको नेतृत्व त सरकारले गर्नुपर्छ । सहजीकरण गर्न र सहयोगी भूमिका निर्वाह गर्न म तयार छु । खोसिएको भूमि प्राप्त गर्न फौजी ढंगले अघि बढ्नु अहिले असान्दर्भिक हुने भन्दै उनले वार्ता र संवादकै माध्यमबाट पहल गर्नुपर्नेमा उनले जोड दिए । कालापानी क्षेत्रको विषयमा जुन विवाद भइरहेको छ, त्यो भूमि त हाम्रै हो, कसैले खोसेर लान त सक्दैन, उनले भने, त्यसमा भोग अधिकार स्थापित गर्नका लागि फौजी ढंगले बल प्रयोग गरेर भारतीय सेनालाई निष्काशित गर्नु एउटा बाटो हुन्छ । यो नेपालको सन्दर्भमा अहिले वुद्धिमानी र व्यवहारिक हुँदैन । अहिलेको विश्वमा यो उपयुक्त पनि हुँदैन । दोस्रो बाटो भनेको अत्यन्त जिम्मेवार ढंगले राजनीतिक र कुटनीतिक वार्तामार्फत यो समाधान गर्ने हो । त्यसका लागि प्रधानमन्त्री ओलीले आफ्नो क्षमता र कौशलता प्रदर्शन गर्नुपर्ने उनले तर्क गरे । वार्ताको पहल नगरी गरिएका वक्तव्यवाजीले प्रधानमन्त्रीले राष्ट्रियताको खोल मात्र ओढेको पुष्टि हुने टिप्पणी गरे । यदि प्रधानमन्त्रीले यथासीघ्र वार्ता र संवाद गरी समस्या समाधान गर्न नसके राष्ट्रियताको आवरण मात्र ओढ्नु भएको हो कि भन्ने जनताले गरेको आशंका सत्य पुष्टि हुनेछ, उनले भने, मेरो व्यक्तिगत धारणा त अझ सीमा सम्बन्धी, पारावहनसम्बन्धी, अर्थ वाणिज्य सम्बन्धी विषय, विभिन्न सन्धी सम्झौता एकमुष्ट ढंगले हल गर्नका लागि प्रवुद्ध समूहबाटै सम्भव छ भन्ने हो । नेपाल र भारतका जनताको बीचमा कहिलै पनि दुश्मनी छैन । खालि सत्ता र सरकार बीचमा मात्र खटपट भएको हो । त्यसैले सकभर इपिजीमार्फत नै हल गर्नुपर्छ । तर प्रधानमन्त्री ओली आफू पनि नजान्ने, अरुले भनेको पनि नमान्ने भएका कारण समस्या जड भएर रहेको उनले बताए । दुखका साथ भन्नुपर्छ, हाम्रा प्रधानमन्त्री कसैको पनि सुझाव सुन्नुहुन्न । अल्पज्ञान र अहंकारको समिश्रण उहाँमा छ त्यसले आफू पनि सच्चिनुहुन्न, राष्ट्रिय, अन्तर्राष्ट्रिय वातावरण पनि बिगारिरहनु भएको छ, भट्टराईले भने, यो विषय सम्वेदनशील छ है, समयमै समाधानको पहल गर्नुपर्छ है भनिरहँदा हाम्रा प्रधानमन्त्री संवेदनशील हुनुहुन्न । उहाँको अज्ञाता र अहंकारले गर्दा मुलुकमा यो स्थिति आएको हो । वार्ता र सम्वाद नै यसको समाधान भएको उनले दोहोर्याए । महाकाली सन्धीका बेला केपी शर्मा ओली चुकिसकेका हुँदा त्यसप्रति क्षमा याचनासहित समस्या समाधानका लागि पहल गर्नुपर्ने उनले बताए ।"
सरकारविरोधी प्रदर्शनमा प्लेकार्ड बोकेर विदेशी,"काठमाडौं : सरकारविरोधी प्रदर्शनमा कसरी सहभागी भए विदेशी नागरिक ? उनीहरूलाई सरकारका विरोध गरिएका प्लेकार्ड बोक्न कसले लगायो ? विभिन्न नारासहितका प्लेकार्ड बोकेर विदेशी नागरिक सडकमा उत्रिनु रहस्यमय देखिएको छ। उनीहरू प्रवेशाज्ञा (भिसा) दुरुपयोग गरी शंकास्पद गतिविधिमा संलग्न भएका हुन्। पक्राउ परेकामध्ये पाँच जना पर्यटक भिसामा आएकाहरू छन्। एक जना वैवाहिक भिसामा नेपाल बस्दै आएकी महिला छिन्। उनीहरूले अध्यागमन कानुनको उल्लंघन त गरे नै, उनीहरूका अवाञ्छित गतिविधिले मुलुकको सुरक्षामा चुनौतीसमेत पैदा गराएको छ। माइतीघर मण्डलामा शनिबार भएको तीन चिनियाँसहित ६ जना विदेशी पक्राउ परेका हुन्। अन्यमा अमेरिका, अस्ट्रेलिया र नर्वेका ११ जना नागरिक छन्। उनीहरू अध्यागमन विभागको नियन्त्रणमा छन्। अध्यागमनले उनीहरूमाथि अनुसन्धान सुरु गरेको छ। नेपालको मामिलाबारे भएको प्रदर्शनमा प्लेकार्डसहित सहभागी विदेशीलाई के कारबाही हुन्छ त ? विभागका महानिर्देशक रमेशकुमार केसीले ती विदेशीमाथि अनुसन्धान भइरहेको वताए। हामीले विभिन्न कोणबाट अनुसन्धान अघि बढाएका छौं, महानिर्र्देेशक केसीले अन्नपूर्णसँग भने, अनुसन्धानले निकालेको निष्कर्षबमोजिम उनीहरूलाई कारबाही गर्छाैं। पक्राउ परेकामध्ये तीन चिनियाँ, अस्ट्रेलियाली र अमेरिकी नागरिक पर्यटक भिसामा आएका हुन्। नर्वेकी युवती भने वैवाहिक भिसामा नेपाल बसेको पाइएकोे छ। चिनियाँ नागरिकमा चीन ली, गुलिगो जिया, प्लुटो लीउ, अमेरिकाका स्टेफन आन थ्रोनटोन, अस्ट्रेलियाका कलानी गाकोन र नर्वेकी मारिता लिभेरोइड छन्। उनीहरू सरकारविरोधी प्रदर्शनमा स्वयं आए वा कसैको इच्छामा ल्याइयो भन्ने अनुसन्धानको विषय बनेको छ। घुम्ने उद्देश्यले नेपाल भित्रिएका विदेशीका यस्ता गतिविधिले शंका उत्पन्न गराएको छ। प्रहरीले विदेशी नागरिक भएर सरकारविरोधी प्रदर्शनमा संलग्न भएको र लकडाउन उल्लंघन गरेको अभियोग लगाएको छ। उनीहरू अधिकांश ठमेलमा बस्दै आएका थिए। पक्राउपछि थप अनुसन्धानका लागि प्रहरीले उनीहरूलाई अध्यामगन विभागमा बुझाएको छ। सरकारविरोधी प्रदर्शनलाई लिएर विश्लेषकले विभिन्न कोणबाट टिप्पणी गरिरहेका बेला प्लेकार्डसहित विदेशी भेटिनु संयोग मात्र हुन नसक्ने विभिन्न सुरक्षा सम्बद्ध अधिकारी बताउँछन्।"
बन्दाबन्दी खुकुलो भएपछि सरकारी कार्यालयमा सेवाग्राहीको भीड,"काठमाडौं : सरकारले आजबाट सरकारी कार्यालय खुलाउने निर्णय गरेसँगै अधिकांश कार्यालयमा सेवाग्राहीको भीड लाग्न थालेको छ । यससँगै सडकमा पनि सवारी चाप बढेको छ । सरकारले कोभिड१९ जोखिमबाट बचाउनका लागि गत चैत ११ गतेदेखि गरेको बन्दाबन्दीपछि आजबाट धेरै कार्यालय खुलाउने निर्णय गरेको थियो । सरकारी तथा गैरसरकारी संस्थाका कार्यालय आजदेखि पूर्ण रुपमा खुलेका छन् । कार्यालय खुले पनि भीडभाड नगरी सामाजिक दुरी कायम गरेर काम गनुपर्ने सरकारको निर्णयअनुसार आलोपालो प्रणालीमा काम सुरु भएको छ । सर्वोच्च अदालतसहित देशभरका अदालतमा बन्दाबन्दीको समयमा माहामारीसम्बन्धी र बन्दीका मुद्दा हेरिए पनि अहिले केही सेवा विस्तार गरिएको छ । सर्वोच्च अदालतका प्रवक्ता देवेन्द्र ढकालका अनुसार बन्दाबन्दी पूर्णरुपमा नखुलेकाले कर्मचारीको आलोपालो प्रणालीबाट काम सुरु भएको छ । प्रवक्ता ढकालले भने, 'कोरोना भाइरसको जोखिम कम नभएकाले सावधानी अपनाएर काम गरिनेछ ।' बैंक तथा वित्तीय संस्था, सहकारी र बीमा सेवा पनि खुलेका छन् । काठमाडौँ उपत्यकाका टोलटोलका अधिकाशं सहकारी संस्था आजदेखि सञ्चालनमा आएका छन् । संस्था खुले पनि सेवाग्राही भने फाटफुट मात्रै आएका सहकारी सञ्चालकले बताएका छन् । वाणिज्य बैंक र विकास बैंक शाखामा भने आज सेवा लिन चाहने सेवाग्राहीको भीड देखिन्थ्यो । सरकारले आजदेखि सरकारी कार्यालयका साथै शिक्षण संस्थाका कार्यालय (प्रशासनिक काम मात्र हुने तर पठनपाठन नहुने), गैरसरकारी तथा निजी क्षेत्रका कार्यालय खु्ल्ने निर्णय गरेको थियो । सार्वजनिक तथा जोरबिजोर प्रणालीमा सञ्चालन हुने गरी निजी सेवा प्रदायक कार्यालयका श्रमिक तथा कर्मचारी ओसारपसार गर्न प्रयोग गरिने सवारीसाधनको सिटको एक लहरमा एक जना मात्र यात्रु राख्ने, अनिवार्य मास्क लगाउने, स्यानिटाइजरको व्यवस्था मिलाउने, सवारी साधानलाई दैनिक निसङ्क्रमित गर्ने निर्णय सरकारले गरेको थियो । टेकुस्थित सवारी परीक्षण केन्दमा थोरै कर्मचारी भएकाले सबै जना कार्यालयमा आएका छन् । जम्मा १६ कार्यरतमध्ये दुई जना उपत्यका बाहिर रहेकाले १४ जना कार्यालयमा उपस्थित भएको प्रमुख मणिराम भुषालले बताए। कार्यालयमा सबै कर्मचारी उपस्थित भए पनि आवश्यक दूरी कायम गर्दै स्वास्थ्य सावधानी अपनाइएको उनको भनाइ छ । बन्दाबन्दीको अवधिमा पनि थोरै कर्मचारी आउने गरेकामा आजबाट सबै उपस्थित भएका हुन् । कर्मचारीमध्ये कोही आफ्नै सवारीसाधनमा र कोही कार्यालयका सवारीमा र नजिकै बसाइ भएका कर्मचारी हिँडेर आएका उनले बताए। उनले भने, 'जसलाई जे गर्दा सजिलो हुन्छ हामीले त्यसरी नै मिलाएका छौँ ।' ललितपुर महानगरपालिकाका प्रमुख प्रशासकीय अधिकृत प्रेमप्रसाद भट्टराईले नियमित सेवा सञ्चालनको पहिलो दिन नै सेवाग्राहीको भीड लागेको बताए । सरकारको निर्णयानुसार दुई सिफ्टमा कर्मचारी आएर सेवा दिइरहेको उनले बताए । बन्दाबन्दीका समयमा पनि राहत वितरण, कोभिड१९ को परीक्षणलगायतका काम भइरहेकाले सेवा दिइरहेको छ । अहिले नियमित सेवाका लागि सबै कर्मचारीलाई बोलाइएको उनले बताए। महानगरले कर्मचारीले आपसमा र सेवाग्राहीसँग पनि दूरी कायम गरेर सेवा दिन थालेको छ । उनले भने, 'भीडभाड भएकाले हामीले सकेसम्म दूरी कायम गरेर सेवा दिइरहेका छौँ ।' राष्ट्रिय मानवअधिकार आयोगले बन्दाबन्दीको समयमा पनि उजूरी दर्ता र त्यसको सुनुवाइ गर्दै आएको थियो । त्यस अवधिमा आवश्यकतानुसार मात्रै कर्मचारी आउने गरेका थिए । आयोगका सचिव बेदप्रसाद भट्टराईले आजबाट सबै कर्मचारी दुई सिफ्टमा कार्यालय आउन थालेका बताए । 'कर्मचारी आयोग र आफ्नो सवारीसाधनबाट आइरहेका छन्', उनले भने, 'अहिले पनि जोखिमपूर्णरुपमा कम नभएकाले आलोपालो प्रणालीमा काम गर्ने व्यवस्था मिलाइएको छ ।' सिंहदरवारमा आज बिहान ८ बजेदेखि नै चहलपहल सुरु भएको थियो । कर्मचारी बिहानैदेखि आए पनि नागरिक भने १० बजेपछि आएका थिए । सिंहदरबारको दक्षिण गेटस्थित प्रवेशद्वारमा दिउँसोसम्म भीडभाड निकै देखिएको छ । त्यहाँ खटिएका स्वास्थ्य तथा जनसङ्ख्या मन्त्रालयका स्वास्थ्यकर्मीको टोलीले परीक्षण गराएर मात्रै सेवाग्राही प्रवेश गराएका छन् । आइतबारसम्म फाटफुट्ट मात्रै मानिस प्रवेश गर्ने भए पनि आज सेवाग्राही लाम बसेर स्वास्थ्य परीक्षण गराएका छन् ।"
प्रदेश ५ को बजेट ३६ अर्ब ३५ करोड : स्वास्थ्य पूर्वाधार र रोजगारीमा जोड (पूर्णपाठ),"बुटवल : ५ नम्बर प्रदेश सरकारले आगामी वर्षका लागि ३६ अर्ब ३५ करोडको २५ लाखको अनुमानित बजेट प्रस्तुत गरेको छ। मुख्यमन्त्री एवं आर्थिक मामिला तथा योजनामन्त्री शंकर पोखरेलले चालुतर्फ १२ अर्ब ५९ करोड २४ लाख र पूजिगततर्फ १८ अर्ब ६१ करोड ९९ लाख रहेको बजेट प्रस्तुत गरेका हुन्। वित्तिय हस्तान्तरणर्फ ५ अर्ब १४ करोड ५० लाख रहेको छ। आगामी आर्थिक वर्षको बजेट चालु वर्षको भन्दा ६ करोड १३ लाखले कम हो। मुख्यमन्त्री पोखरेलले बजेटमा स्वास्थ्य क्षेत्रको पूर्वाधार निर्माण, कृषि आत्मनिर्भरता र रोजगारी स्थापनालाई जोड दिएका छन्। कोरोनाले निम्त्याएको बिरोजगारीलाई बजेटले विशेष सम्बोधन गरेको छ। उत्पादन र रोजगारीका थप अवसर सुधार गर्दै प्रदेशलाई आत्मनिर्भर बनाउने उद्देश्य लिइएको छ। कृषिलाई आत्मनिर्भरताको आधारसिलता बनाउने, स्वस्थ्य सेवाको सुनिश्चितता गर्ने, विदेशबाट फर्किएकालाई प्रदेशमै रोजगार बनाउने, डिजिटल प्रदेश निर्माण गर्ने, अनावश्यक खर्च कटौटी गर्र्नु बजेटका प्राथमिकता रहेका छन्। पदाधिकारीको इन्धन, सवारी, मर्मत खर्च काटिएको छ। भने विदेश भ्रमण बजेट शुन्य र सुरक्षा तथा स्वास्थ्यका बाहेक अन्य सवारी साधन खरिद नगर्ने बजेटमा उल्लेख छ। बजेट कार्यान्वनबाट आगामी आर्थिक वर्षमा सात प्रतिशत आर्थिक बृद्धि हासिल हुने अपेक्षा गरिएको छ। कोरोनाको क्षति न्युनिकरण र आर्थिक विकासमा टेवा पुग्ने विश्वास गरिएको छ। मुख्यमन्त्री पोखरेलले सामाजिक विकासतर्फको बजेटमा करिव ४० प्रतिशत बृद्धि गरेका छन्। यो स्वास्थ्य, शिक्षातर्फको बजेट हो। सामाजिक विकासतर्फ ५ अर्ब ६७ करोड बिनियोजन गरेको उनले बताए। संघीय सरकारबाट आउने बजेट बृद्धि नभए पनि प्रदेशले स्थानीय तहलाई अनुदानमार्फत दिने बजेट भने १७ प्रतिशत बृद्धि गरी ५ अर्ब १४ करोड पुराएको छ। बित्तिय समानीकरण अनुदान ६० करोड, ससर्त अनुदानतर्फ २ अर्ब ४ करोड, समपुरक अनुदान १ अर्ब ५० करोड बिनियोजन गरेको छ। बजेटबाट कोरोना महामारी रोकथामका लागि भैपरी कोषमा १ अर्ब राखिएको छ। जिल्ला अस्पताललाई ५० शैयामा विस्तार गर्न १५ करोड बिनियोजन गरिएको छ। कपिलवस्तुको शविराजमा सय शैयाको सरुवा रोग उपचार अस्पताल बनाउका लागि १ करोड बिनियोजन भएको छ। दाङमा ट्रमा सेन्टर स्थापनाका लागि ५ करोड बजेट बिनियोजन गरिएको छ। लुम्बिनी प्रादेशिक र दाङको बिजौरीको आर्युवेद अस्पताललाई औषधि उत्पादन केन्द्रका रुपमा विकास गर्न बजेट बिनियोजन गरिएको मुख्यमन्त्री पोखरेलले बताए। लुम्बिनी र राप्ती प्रदोशिक अस्पताललाई विशिष्टकृत अस्पताल बनाई प्रदेश बाहिर उपचार गर्न जानु नपर्ने बनाउन बजेट छुट्याइएको छ। प्रदेशका सरकारी विद्यालयलाई नमुना विद्यालय बनाउनका लागि १२ करोड छुट्याएको छ। बुटवलको कान्ति माविलाई विज्ञान विषयको विशेष विद्यालय बनाउन र भवन बनाउन १० करोड छुट्याइएको छ। बाकेको खजुरामा प्रदेश विश्वविद्यालय स्थापना गर्न ७ करोड बिनियोजन गरिएको छ। कोभिडबाट गुमेको रोजगारी स्थापना गर्न स्वयम्सेवी कार्यक्रमका लागि १ करोड बजेट छुट्याएको छ। युवा स्वरोजगार कार्यक्रमका लागि १६ करोड बिनियोजना गर्दै १० हजार युवाले लाभ लिने मुख्यमन्त्री पोखरेलले बताए। मुख्यमन्त्री ग्रामिण विकास र रोजगार कार्यक्रमलाई परिमार्जन गरी १ सय ९ तहमै लागू गर्न १ अर्ब बिनियोजन गरिएको छ। स्वदेश उत्पादनको उपभोगका स्वदेशी काठ र स्वदेशी फर्निचर नै हुनुपर्ने व्यवस्था गरिएको छ। सरकारी कार्यालयका झ्याल ढोका स्वदेशी फर्निचरकै हुनुपर्ने मापदण्ड बनाइएको छ। अल्लो, ढाकाका उत्पादन प्रयोग गर्ने विद्यालयलाई नगद अनुदान दिइने मुख्यमन्त्री पोखरेलले बताए। हातहातमा कृषि रामग्री, गाउगाउमा रोजगारी कार्यक्रमका लागि ६३ करोड बिनियोजन गरिएको छ। स्मार्ट कृषि कार्यक्रमलाई १०९ तहमा ४८ करोड बिनियोजन भएको छ। विदेशबाट फर्किएका ३ हजार युवालाई कृषि व्यवसाय बनाउन १० करोड बजेट बिनियोजन गरिएको छ। किसानको किसानको श्रम, किसानकै मुल्य कायय गर्न आधार मूल्य तोक्ने, सहकारीमार्फत खरिद गर्ने योजना बनाइएको छ। कृषिमा नगद अनुदान हटाइदै ब्याज, बिमामा सहुलियत दिने नीति लिइएको छ। प्रदेशका १२ जिल्लालाई उत्पादन विशेष पकेट घोषणा गरिएको छ। यी कार्यक्रमका लागि कृषितर्फ ४ अर्ब ८६ करोड ६५ लाख बजेट बिनियोजन गरिएको छ। बाबियो र परालको उपयोगका लागि प्रदेशका कागज कारखाना स्थापना गरिने भएको छ। रासायनिक मल उद्योग स्थापनाका लागि सम्भाव्यता अध्ययन समेत गरिने भएको छ। उद्योगहरुमा नेपाली कामदारबाट विदेशी कामदार प्रतिस्थापन गर्न तालिम चलाइने योजना छ। २८ लाख विरुवा बृक्षारोपण गरी रोजगारी स्थापना गर्ने योजना छ। बनलाई आर्थिक उपार्जनसंग जाड्ने नीति लिइएको छ। प्रत्येक जिल्लामा एक नमुना कृषि बन बनाउनका लागि बजेट छुट्याइएको छ। वातावरणीय परीक्षणका लागि २ करोड बजेट छुट्याएको छ। उद्योग बन तथा वातावरणतर्फ २ अर्ब ९२ करोड बजेट बिनियोजन गरिएको छ। रोजगारी स्थापनाका लागि श्रमआधारित पूर्वाधार निर्माणमा जोड दिइएको छ। प्रदेश यातायात गुरुयोजना, प्रदेश गौरवको योजना जीवराज आश्रितकृष्णसेन इच्छुक सडकलाई निरन्तरता दिइएको छ। प्रदेश भित्रका ३० स्थानीय तहलाई राजमार्गसँग जोड्ने सडकका लागि ७५ करोड छुट्याइएको छ। सिद्धवावको बैकल्पिक सडक झुम्साचरंगै सडकमा यातायात चलाउन १५ करोड बिनियोजन गरिएको छ। पर्यटकीय क्षेत्र पुग्ने सडक, कृषि सडक निर्माण, गाडीभाडा विद्युती माध्यमबाट ढुवानी गर्ने कार्यक्रमलाई बजेट राखिएको छ। एक घर एक धारा दुईवर्षभित्र पूरा गर्नका लागि २ अर्ब ४५ करोड छुट्याइएको छ। श्रमिककै भरमा २३ शहरका सडकको फुटपाथ बनाउन ५० करोड छुट्याइएको छ। यसबाट १३ हजार ५ सयले वर्षैभरी रोजगारी पाउने भएका छन्। प्रदेशलाई डिजिटल बनाउने योजना छ। लाइसेन्स नविकरण, बस टिकट, लोकसेवा फर्म, गाडी नबिकरणसहित डिजिटल गुयोजना बनाउनका लागि बजेट बिनियोजन गरिएको छ। इन्धन खर्च, ममर्त खर्च, सवारीसाधन खर्च कटौती गरिएको छ। विदेश भ्रमणको बजेट सबै कटाइएको छ। स्वास्थ्य र सुरक्षाबाहेकका कुनै पनि निकायमा गाडी खरिद नगरिने भएको छ। बजेट कार्यान्वयनको खाका साउनभित्र नै पेश गर्नुपर्ने मुख्यमन्त्रीले बताएका छन्। मुख्यमन्त्री कार्यालयमा अनुगमन एक्सन रुप बनाएर सिधै अनुगमन गर्ने व्यवस्था गरिएको छ। यातायात व्यवसायीले सवारी साधन करमा ३३ प्रतिशत छुट दिइएको छ भने जरिवाना हटाइएको छ। अन्य प्रदेशबाट यस प्रदेशमा दर्ता हुन आउने गाडीको शुल्य शुन्य बनाइएको छ। गौतमबुद्ध विमानस्थल, रेलवे मार्ग, पूर्वपश्चिमको राजमार्गको ठूलो हिस्सा भएकाले प्रदेशको उज्यालो भविष्य रहेको मुख्यमन्त्री पोखरेलले बताए। वन क्षेत्रलाई आयस्रोतको राम्रो माध्यम बनाउने प्रदेशको योजना रहेको छ। बुटवल, भैरहवा, नेपालगञ्ज, कोहलपुर, दाङ तुल्सीपुरको घना शहरीकरणमा विकास गर्ने र पहाडका रामपुर, रिडी क्षेत्रलाई शहरीकरणका रुपमा विकास गर्ने योजना छ। मोतिपुर र नौवस्ता औद्योगिक क्षेत्रमा उद्योग सञ्चालन गर्दै रोजगारी सिजर्ना गर्ने लक्ष्य राखिएको छ। गौतमबुद्ध विमानस्थल सञ्चालनपछि निजी क्षेत्रबाट खोलीने पर्यटन व्यवसायले रोजगारी बृद्धि गर्ने अपेक्षा सरकारको छ। रुढिबाढी व्यवसायिक सोच हटाउँदै जादा आर्थिक बृद्धिदर हासिल गर्न सकिने उनले बताए। साउन महिनादेखि जनजीवन सामान्य हुदै जाने अनुमान गरिएको छ। आगामी वर्ष उच्च दरको आर्थिक बृद्धि हसिल गरिए पनि यो वर्षका बृद्धिदर दुई प्रतिसतमा सिमित हुने अनुमान मुख्यमन्त्रीले गरेका छन्। कृषिको आर्थिक वृद्धिदर २ दशमलव ५ र होटलतर्फको बृद्धिदर १ दशमलव ८ प्रतिशतमा सिमित रहने अनुमान गरिएको छ।"
प्रदेश १ को बजेट ४० अर्ब ८९ करोड (पुर्णपाठसहित),"विराटनगर : प्रदेश १ सरकारले कृषि, रोजगार र स्वास्थ्यलाई प्राथमिकता दिँदै आगामी आर्थिक वर्षको बजेट सार्वजनिक गरेको छ। प्रदेश १ का आर्थिक मामिला तथा योजनामन्त्री इन्द्रबहादुर आङवोले आगामी आर्थिक वर्ष २०७७७८ का लागि सोमबार प्रदेशसभामा ४० अर्ब ८९ करोड ९९ लाख ४७ हजारको बजेट प्रस्तुत गरेका हुन्। यो वर्ष अघिल्लो आर्थिक वर्षको भन्दा करिब २ अर्ब बजेट कम आएको छ। अघिल्लो आर्थिक वर्ष प्रदेश १ सरकारले ४२ अर्ब २० करोड चार लाख १२ हजार बजेट विनियोजन गरेको थियो। मन्त्री आङ्बोले सोमबार प्रदेशसभामा पेश गरेको बजेटमा १८ अर्ब ९३ करोड ४९ लाख ९३ हजार ४६ दशमलव २९ प्रतिशत चालूतर्फ र पूँजीगततर्फ २१ अर्ब ९२ करोड ५० लाख ४ हजार अर्थात् ५३ दशमलव ७१ प्रतिशत छ। वित्तिय व्यवस्थापनतर्फ भने ४ करोड रुपैयाँ बजेट विनियोजन गरिएको छ। यस्तै अन्तर सरकारी वित्त हस्तान्तरणका लागि रु २ अर्ब ८८ करोड ८२ लाख ४५ हजार विनियोजन गरिएको छ। उक्त बजेट आन्तरिक स्रोतबाट ४ अर्ब ७५ करोड ७ लाख ४७ हजार, राजस्व बाँडफाँडबाट १० अर्ब ३ करोड ५४ लाख, अनुदानबाट १५ अर्ब ११ करोड ३८ लाख र चालू आर्थिक वर्षको नगद मौज्दात ६ अर्ब रहने पूर्वानुमान प्रदेश सरकारको छ। आगामी बजेटको लागि संघीय सरकारबाट प्राप्त हुने स्रोत मात्र संकुचन भएको छैन चालू आर्थिक वर्षमा प्रदेशको राजस्व संकलन पनि प्रभावित भएको छ। प्रदेश सरकारले ३ अर्ब ८६ करोडको आन्तरिक राजस्व उठ्ने अनुमान गरेकोमा त्यो सवा अर्बमा खुम्चिएको छ।"
डोटीमा मिनिट्रक दुर्घटना : बाबु छोराको मृत्यु,डोटी : डोटीको बडिकेदार गाउँपालिकामा मिनिट्रक दुर्घटना हुँदा दुई जनाको मृत्यु भएको छ। गाउँपालिका३ सुनालेकमा से १ ख १२६२ नम्बरको मिनिट्रक दुर्घटनामा परि सोही ठाउँका बुवा छोराको मृत्यु भएको हो। मृत्यु हुनेमा ४० वर्षीय डबल पुन मगर र उनका १३ वर्षीय छोरा धिरज रहेको जिल्ला प्रहरी कार्यालय डोटीले जनाएको छ। ट्रक चालक श्यामलाल चौधरी फरार रहेका छन्। घागलबाट धनगढी जाँदै गरेको उक्त मिनिट्रक सोमबार पौने तीन बजे सुनालेक नजिक दुर्घटना भएको हो। कच्ची बाटो भएको र पानी परेर चिप्लो भएका कारण दुर्घटना हुँदा ट्रक सडकबाट करिब एक सय मिटर तल खसेको छ। ट्रकमा सवार अन्य हाम फालेर बाँच्न सफल भएको प्रहरीले जनाएको छ। घाइतेको विवरण आउन बाँकी रहेको ईलाका प्रहरी कार्यालय बिपीनगरले जनाएको छ।
चार्टर्ड उडान कहिले ? भाडा कति ?,"काठमाडौं : विदेशमा अलपत्र नेपाली फर्काउन हिमालय एयरलाइन्सले उद्धार चार्टर्ड उडानको तालिका र भाडादर सार्वजनिक गरेको छ। नेपालबाट अन्तरराष्ट्रिय उडान भर्ने हिमालय एयरलाइन्सले जुन १६ देखि २० सम्म विदेशमा अलपत्र नेपाली फर्काउन गरिने चार्टर्ड उडानको तालिका सार्वजनिक गरेको हो। हिमालयले सार्वजनिक गरेको उडान तालिका अनुसार पहिलो उडान श्रीलङ्काको कोलम्बो र माल्दिभ्सको मालेबाट हुनेछ। यो गन्तब्यमा पहिलो उडानको ३८० डलर तोकिएको छ। कोलम्बोबाट हुने दोस्रो उडानको भाडा ४८० डलर निर्धारण गरिएको छ। त्यसैगरी बङ्गलादेशको ढाकाबाट उडान गर्नका लागि १६५ डलर निर्धारण गरिएको छ। युएईको आबुधावीको भाडा ३६५ डलर तोकिएको छ। त्यस्तै साउदी अरेबियाको दमममाबाट ४६५ डलर तोकिएको छ। सिङ्गापुर र मलेसियाको क्वालालम्पुरका लागि ३७२ डलर भाडादर कायम गरिएको हिमालयले विज्ञप्तिमार्फत जनाएको छ। सरकारको निर्णयअनुसार कोभिड१९ महामारीबाट विभिन्न मुलुकमा अलपत्र नेपालीलाई स्वदेश ल्याउने अनुमतिअनुरुप उडान तालिका बनाइएको हिमालयले जनाएको छ। संस्कृति, पर्यटन तथा नागरिक उड्डयन मन्त्रालयले नेपाल वायुसेवा निगम (नेपाल एयरलाइन्स) लाई २४ र हिमालय एयरलाइन्सलाई १९ उडान गर्नेगरी अनुमति दिएको थियो। त्यस्तै २४ वटासम्म विदेशी एयरलाइन्सलाई उडान अनुमति दिइएको छ। नेपाल एयरलाइन्सको वाइड बडी जहाजले आइतबार बङ्गलादेशबाट २५८ नेपालीको उद्धार चार्टर्ड उडानमार्फत स्वदेश फर्काएको थियो।"
"कर्णालीमा ११० जनामा कोरोना पृष्टी, संक्रमितको संख्या १०७७ पुग्यो","सुर्खेत : कर्णाली प्रदेशमा थप १ सय १० जनामा कोरोना पृष्टी भएको छ। प्रदेश अस्पताल तथा पशुपन्छी रोग अन्वेषण प्रयोगशाला सुर्खेतमा गरिएको पीसीआर परीक्षण रिपोर्ट अनुसार १ सय ७ र कर्णाली स्वास्थ्य विज्ञान प्रतिष्ठानमा जुम्लामा गरिएको पीसीआर परीक्षणमा ३ जना गरी सोमबार थप १ सय १० जनामा कोरोना पृष्टी भएको हो। यो सँगै कर्णालीमा कोरोना संक्रमितको संख्या १ हजार ७७ पुगेको छ। कर्णाली प्रदेश सामाजिक विकास मन्त्रालय स्वास्थ्य सेवा महाशाखाका अनुसार सोमबार पृष्टी भएका थप नयाँ संक्रमितमध्य सुर्खेतका १९ जना रहेका छन्। जसमा बराहताल गाउँपालिका ३, चौकुने गाउँपालिका ३, लेकवेशी नगरपालिका ४, पञ्चपुरी नगरपालिका ८ र सिम्ता गाउँपालिका १ जना रहेका हुन्। यस्तै दैलेखका थप ८८ जनामा कोरोना पृष्टी भएको हो। जसमा दैलेख वेलकाँडा १, दुल्लुनगरपालिका १ र नारायण नगरपालिका २ जना हुन्। भने अन्य सबै संक्रमित दैलेख नौमुले गाउँपालिकाका हुन्। कर्णालीमा हालसम्म ९४ जनाले कोरोना जितेर घर फर्किएका छन्। कर्णालीमा हालसम्म सबैभन्दा बढि दैलेखमा ६ सय २७ जना सबैभन्दा कम हुम्ला र डोल्पामा ११ र मुगुका २ जनालाई कोरोना संक्रमण पृष्टी भएको छ। अन्य जिल्लामा कोरोना संक्रमण देखिए पनि रुकुमपश्चिम भने अँझै सुरक्षित छ। कर्णालीमा पृष्टी भएका कोरोना संक्रमितहरुमा सल्यानका १ सय ३७, सुर्खेतका २ सय ३१, जाजरकोट ८, कालिकोट २८, जुम्लामा २४ र अन्य प्रदेशका १६ जना रहेका छन्। ३ जनाको कोरोनाबाट मृत्यु भएको छ।"
थप ४५१ जनामा कोरोना संक्रमण: संक्रमितको संख्या ६ हजार २११ पुग्यो,काठमाडौं : सोमबार एकै दिन ४५१ जनामा कोरोना भाइरस (कोभिड१९) संक्रमण पुष्टि भएको छ।स्वास्थ्य तथा जनसंख्या मन्त्रालयका प्रवक्ता डा जागेश्वर गौतमकाअनुसार सोमबार ४५१ जनाको रिपोर्ट पोजिटिभ आएसँगै संक्रमितको संख्या ६ हजार २११ पुगेको हो। आइतबार मात्रै ४२५ जनामा कोरोना संक्रमण पुष्टि भएको थियो। हरेक दिन संक्रमितको संख्या बढ्दै गएको छ। सोमबार पीसीआर विधिबाट १ लाख ३८ हजार ६८३ र आरडीटी विधिबाट २ लाख १९ हजार ३३६ जनाको नमुना परीक्षण गरिएको छ। पछिल्लो २४ घण्टामा पीसीआर विधिबाट ५ हजार ३०६ र आरडीटी विधिबाट ८ हजार ६१५ जनाको नमुना परीक्षण गरिएको छ। मन्त्रालयका प्रवक्ता डा गौतमका अनुसार १ लाख ३३ हजार ८२९ जना क्वारेन्टाइनमा छन् । यस्तै आइसोलेसनमा ५ हजार १५१ जना रहेका छन्। ७३ जिल्लामा कोरोना संक्रमण फैलिसकेको छ। रेडजोनमा रहेका छन्। सोमबार थप ४९९ जना रेडजोनमा परेका छन्। यस्तै सोमबार थप ६७ जना डिस्चार्ज भएका छन् । स्वास्थ्य तथा जनसंख्या मन्त्रालयका प्रवक्ता प्रवक्ता डाजागेश्वर गौतमले गत २४ घन्टामा विभिन्न स्थानका आइसोलेसनबाट ६७ जनाले कोरोना जितेर डिस्चार्ज भएको जानकारी दिए।योसहित निको १ हजार ४१ पुगेको छ। जसमध्ये ९३७ पुरुष र १०२ महिला छन्।
मेलम्ची आयोजनाविरुद्ध आन्दोलन गर्ने पाँच जना नियन्त्रणमा,"मेलम्ची : मेलम्ची खानेपानी आयोजनाविरुद्ध आन्दोलन गर्ने पाँच जनालाई प्रहरीले नियन्त्रणमा लिएको छ। मेलम्ची खानेपानी आयोजनाबाट पाउनुपर्ने बाँकी रकम भुक्तानी नदिएको भन्दै मजदूर र स्थानीय ठेकेदारले आयोजनाविरुद्ध आज आन्दोलन गरेका हुन्। उनीहरुले सोमबारबाट आन्दोलन शुरु गरेका हुन्। मेलम्ची खानेपानी आयोजनाको यसअघिको इटालियन ठेकेदार कम्पनी (सिएससी) ले बीचमा नै आयोजनाको काम छाडेर भागेपछि सिएमसीसँग लिनुपर्ने रकम आयोजनाले नै दिनुपर्ने भन्दै मजदूर र स्थानीय ठेकेदार लामो समयदेखि आन्दोलनमा छन्। कोभिड१९ को महामारीको बेला २५ जना भन्दा बढी भिड गरी लकडाउनको उलङ्घन गरेको भन्दै प्रहरीले आन्दोलनकारीलाई नियन्त्रणमा लिएको हो। प्रहरीले उत्तरकुमार श्रेष्ठ, पुरुषोत्तम श्रेष्ठ, बुद्धिकृष्ण लामिछाने, बलराम लामिछाने, राजनलाल श्रेष्ठ गरी तीन जना सप्लार्यस र दुई जना मजदूर गरी पाँच जनालाई नियन्त्रणमा लिएको हो। लगातार तीन महिनासम्मको बन्दाबन्दी हुँदा पनि कोरोना भाइरसबाट तत्काल मुक्ति नपाइने विज्ञहरुले सुझाव दिएको र पीडितको मागप्रति खानेपानी मन्त्रालयले देखाएको छलकपटपूर्ण व्यवहारका कारण पीडितहरुले बाँकी रकम भुक्तानीको एक सुत्रीय माग गर्दै आन्दोलन पुनः सुचारु गरेका हुन्। स्थानीय भेन्डर तथा सप्लायर्सको इटालिएन ठेकेदार कम्पनी सिएमसीसँग मजदूर र स्थानीय आपूर्तिकर्ताले रु एक अर्ब ६७ करोड लिन बाँकी रहेको दाबी गर्दै आएका छन्।"
विरामीको मृत्युपछि कोरोना आशंकामा स्वास्थ्य केन्द्र सिल,"संखुवासभा : संखुवासभाको चैनपुर नगरपालिका६ मा उपचारको क्रममा विरामीको मृत्यु भएपछि चैनपुर प्राथमिक स्वास्थ्य केन्द्र सिल गरिएको छ। झापा घर भई हाल मामा घर चैनपुर२ बस्ने ३५ वर्षीय यामबहादुर कार्कीको उपचारको क्रममा मृत्यु भएको हो। उपचारकै क्रममा कार्कीको मृत्यु भएपछि कोराना संक्रमित हुन सक्ने आशंकामा स्वास्थ्य केन्द्र सिल गरेको स्वास्थ्य केन्द्र मेडिकल अधिकृत विनोद बेकोजुले जानकारी दिए। ज्वरो, रुघाखोकी, स्वासप्रस्वास समस्या भएका कार्कीको स्वास्थ्य केन्द्र भर्ना भएको १ घण्टापछि उपचारको क्रममा मृत्यु भएको थियो। एक सातादेखि विरामी भएका कार्कीलाई सोमबार विहान ९ बजेतिर अस्पताल भर्ना गरिएको थियो। कार्कीको कोरोनासँग मिल्दोजुल्दो लक्षण देखिएपछि प्राथमिक स्वास्थ्य केन्द्र सिल गरिएको केन्द्र मेडिकल अधिकृत बेकोजुले बताए। कार्कीको स्वाब पिसिआर परिक्षणका लागि विपी कोइराला स्वास्थ्य विज्ञान प्रतिष्ठान धरान पठाइएको छ। मृतक कार्कीको शव पिसिआरको रिपोर्ट नआएसम्म प्राथमिक स्वास्थ्य केन्द्रमै राखिने स्वास्थ्य केन्द्रले जनाएको छ। कोरोको आशंका गरिएका गरिका कार्कीको मृत्यु भएपछि प्राथमिक स्वास्थ्य केन्द्रले दैनिक प्रदान गर्ने सेवा पिसिआर रिपोर्ट नआएसम्मका लागि सिल गरेको स्वास्थ्य केन्द्र मेडिकल अधिकृत बेकोजुले बताए। स्वास्थ्य केन्द्रसँगै रहेको चैनपुर आँखा उपचारसहितको आसपासको क्षेत्र सिल गरिएको छ। यस अघि संखुवासभामा भारतबाट आएका २ जनामा कोरोना पुष्टि भएको थियो। उनीहरुको कोशी अस्पतालमा उपचार भइरहेको छ। उनीहरुसँगै आएका ५ पाँच जनाका क्वारेन्टाइनमा रहेका छन्।"
वडा अध्यक्षकै प्रतिनिधित्वमा समाजबाट एक परिवारलाई बहिष्कार,"वीरगन्ज : कोरोना महामारीका बेला मस्जिदमा भीड नगर्न आग्रह गरेकै निहुमा एक परिवारलाई वडा अध्यक्षले समाजबाट बहिष्कार गर्न लगाएका छन् । वीरगन्ज महानगरपालिका वडा नम्बर २१ परवानीपुरका राज महम्मद र उनको परिवारलाई वडा अध्यक्ष हबिब मियाँले समाजबाट बहिष्कार गर्न लगाएका हुन् । आइतबार परवानीपुरको महम्मदटोल स्थित मस्जिदमा वडा अध्यक्ष मियाको अगुवाइमा बसेको गाउँले भेलाले राजमहम्मदको परिवारलाई समाजबाट बहिष्कार गर्ने निर्णय गरेको हो । भेलामा वडा अध्यक्ष मियाले राजमहम्मदको परिवारलाई समाजबाट बहिष्कार गरिएकाले उनी र उनको परिवारसँग कुनै लेनदेन र सहयोग नगर्न उर्दी पनि जारी गरेका छन् । यदि कसैले राजमहम्मदको परिवारसँग लेनदेन वा सहयोग गरे ती व्याक्तिलाई पनि समाजबाट बहिष्कार गर्ने चेतावनी पनि वडा अध्यक्ष मियाले दिएका छन् । जेठ १२ गते ईदका दिन राजमहम्मद, उनका छोरा र श्रीमतीले मस्जिदका इमाम मौलानालाई गालीगलौज र हातपात गरेको वडाध्यक्ष मियाको आरोप छ । इद पछि पनि राज महम्मद र उनका छोरा इर्शादले फेरि त्यस्तै व्यवहार दोहोर्याएको भन्दै उनलाई भेलाले समाजबाटै बहिष्कार गर्ने निर्णय गरेको हो । आइतबारको भेलाले गरेको निर्णयको माइन्युट (निर्णय पुस्तिका) मा , 'जेठ १२ गते इदका दिन राजमहम्मद र उनका छोरा श्रीमतीले मस्जिदका इमाम् मौलाना महम्मद रुहुल्लाहलाई गालीगलौज र हातपात गरेको, त्यसपछि पनि नीजहरुबाट २३ पटक त्यस्तै कृयाकलाप दोहोरिएपछि छलफलका लागि बोलाउँदा पनि समाजलाई नै अटेर गरी नआएकाले आजकै मितिदेखि नीजहरुलाई समाजबाट अलग थलग राखेर कुनै पनि किसिमको लेनदेनको कार्य नगर्ने, यदि कसैले नीज र नीजको परिवारलाई साथ र सहयोग गरे ती व्याक्तिलाई पनि त्यही किसिमको कार्वाही हुने निर्णय गरिएको' उल्लेख छ । वडा अध्यक्ष मियाले पहिलो नम्बरमा हस्ताक्षर गरेको माइन्युटमा गाउँका अरु ४३ जनाको पनि हस्ताक्षर छ । पीडित राज महम्मदले भने ईदका दिन भएको सामान्य विवादलाई नै निहुँ बनाएर वडा अध्यक्षले आइतबार भेला बोलाएर आफ्नो परिवारलाई समाजबाट बहिष्कार गर्ने निर्णय गराएको गुनासो गरे । उनले कोरोना महामारीका कारण ईदका दिन मस्जिदमा ५ जनाभन्दा बढी भेला भइ नमाज नपढ्न सरकारले आह्वान गरेको भन्दै त्यसो नगर्न भनेको बताए । तर जेठ १२ गते ईदका दिन वडा अध्यक्षसहित ५०६० जना नमाज पढ्न गाउँको मस्जिदमा भेला भएको उनको भनाइ छ । सरकारको अह्वानविपरित मस्जिदमा नमाज पढ्न ५०६० जना भेला भएपछि आफूले लकडाउनको पालना गर्न आग्रह गरेको र त्यसैको निहुँमा अध्यक्षले समाजबाट बहिष्कार गर्न लगाएको राज महम्मदले बताए । 'ईदका दिन मस्जिदमा भीडभाड नगर्न मैले आग्रह गर्दा वडा अध्यक्ष र उनका निकटका मान्छेले हामी वडा अध्यक्ष हौँ, जमाती अमीर हौं, मस्जिदको कोषध्यक्ष हौँ, हामीलाई जे मन लाग्छ त्यहि गर्छौँ । तँ को होस् हामीलाई रोक्ने र सिकाउने ? भनेर मलाइ थर्काएँ', राज महम्मदले भने, त्यसपछि पनि मैले विरोध गरेपछि उनीहरु रिसाउँदै वडा अध्यक्षको घरको परिसरमा गएर नमाज पढे ।' इदका दिन भएको त्यही विवादलाई लिएर वडा आफ्नो परिवारलाई समाजबाट बहिष्कार गर्ने निर्णय गराएको राज महम्मदको भनाइ छ । आइतबारको गाँउभेलामा आफूलाई कसैले खबर नगरेको र नबोलाएको पनि उनले बताए । 'न्यायका लागि कानुनको साहारा लिन्छु' 'यदि मैले कुनै अपराध नै गरेको छु भने त्यसको सजाय कानुनले दिन्छ, वडाअध्यक्षलाई सजाय दिने अधिकार छैन', उनले भने,तर वडा अध्यक्षले समाजबाट बहिष्कार गर्न लगाएर गाउँसमाजमै ममाथि कंलकको टीका लगाइ दिएका छन् , न्यायका लागि अब म कानुनको ढोका ढक्ढक्याउँछु ।' आफूलाई समाजबाट बहिष्कार गर्ने निर्णय गर्ने वडा अध्यक्ष र त्यसमा संलग्नविरुद्ध जिल्ला प्रहरी कार्यालयमा उजुरी दिने तयारीमा लागेको राज महम्मदले बताए । 'यो विषयमा मैले राष्ट्रिय मुस्लिम आयोगमा लिखित जानकारी गराइसकेको छु', उनले भने,अब प्रहरीमा पनि उजुरी दिने तयारी गरिरहेको छु । नेपालको कानुनमै कुनै जात, समूह वा वर्णको हिसाबले कसैले कसैलाई पनि छुवाछुत वा भेदभाव गरी जातबाट निकाला गर्न नपाइने छ', उनले भने, 'मलाई कलंकित बनाउन खोज्नेलाई कानुनी कार्वाही हुनैपर्छ ।' 'समाजलाई टेरेन त्यसैले बहिष्कार गर्यौं' वडाअध्यक्ष हबिब मियाले भने समाजले डाकेको भेलामा नआएकोले उनी र उनको परिवारसँग कुनै लेनदेन, खानपिन र व्यवहार नगर्न समाजले नै निर्णय गरेको बताए । ईदका दिन र त्यसपछि पनि पटकपटक राजमम्मद, उनका छोरा, श्रीमती लगायतले मस्जिदका ईमाम मौलानालाई गाली गलौज हातपात गरेको वडा अध्यक्ष मियाको आरोप छ । 'त्यही विषयमा छलफल गर्न आइतबार गाँउ समाजको भेला बोलाइएको थियो, भेलामा राज महम्मदलाई पनि बोलाइएको थियो', वडा अध्यक्ष मियाँले भने,तर ऊ समाजभन्दा ठूलो रहेछ। समाजमा आएन अनि समाजले उसको परिवारलाई बहिष्कार गर्ने निर्णय गरेको हो ।' 'समाजबाट बहिष्कार गर्नु कानुनी अपराध हो' वीरगन्जका अधिवक्ता वीरेन्द्र यादवले समाजिक बहिष्कार गर्ने अधिकार कसैलाई नभएको र यस्तो गर्ने व्याक्ति कानुनी सजायको हकददार बन्ने बताए । 'यदि कसैले गाली गलौज वा हातपात गरेको छ भने त्यसलाई कार्वाही गर्ने राज्यको निकाय छ', उनले भने,समाजबाट बष्हिकार गर्ने अधिकार कसैलाई छैन, यदि कसैले गर्छ भने ऊ कानुनी सजायको हकदार बन्छ ।' यादवका अनुसार मुलुक अपराध संहितामा कुनै पनि आधारमा कुनै नागरिकमाथि जानीजानी भेदभावपूर्ण व्यवहार गर्नु हुँदैन र यस्तो कसुर गर्नेलाई ३ वर्षसम्म कैद सजाय वा ३० हजार रुपैयाँ जरीवाना वा दुवै सजाय हुने उल्लेख छ ।"
काठमाडौंमा पनि थपिए ४ जना कोरोना संक्रमित,काठमाडौं : काठमाडौं उपत्यकामा थप ५ जनामा कोरोना भाइरस (कोभिड१९) संक्रमण देखिएको छ। काठमाडौंका ४ र ललितपुरका १ जना गरी ५ जनामा कोरोना संक्रमण देखिएको स्वास्थ्य मन्त्रालयले पुष्टि गरेको हो। धुलिखेल अस्पतालको प्रयोगशालामा गरिएको परीक्षणमा एक पुरुष र काठमाडौंको टेकुस्थित शुक्रराज ट्रपिकल तथा सरुवा रोग अस्पतालमा गरिएको परीक्षणमा १ जना गरी दुईजना पुरुषमा कोरोना भाइरस संक्रमण देखिएको मन्त्रालयले जनाएको छ। यस्तै पाटन अस्पतालको प्रयोगशालामा ललितपुरकी १ महिला र काठमाडौंकी २ महिला गरी ३ जनामा कोरोना संक्रमण पोजिटिभ देखिएको मन्त्रालयका प्रवक्ता तथा डा जागेश्वर गौतमले जानकारी दिए। सोमबार एकै दिन ४५१ जनामा कोरोना भाइरस (कोभिड१९) संक्रमण पुष्टि भएको छ।स्वास्थ्य तथा जनसंख्या मन्त्रालयका प्रवक्ता डा जागेश्वर गौतमकाअनुसार सोमबार ४५१ जनाको रिपोर्ट पोजिटिभ आएसँगै संक्रमितको संख्या ६ हजार २११ पुगेको हो। आइतबार मात्रै ४२५ जनामा कोरोना संक्रमण पुष्टि भएको थियो। हरेक दिन संक्रमितको संख्या बढ्दै गएको छ। सोमबार पीसीआर विधिबाट १ लाख ३८ हजार ६८३ र आरडीटी विधिबाट २ लाख १९ हजार ३३६ जनाको नमुना परीक्षण गरिएको छ। पछिल्लो २४ घण्टामा पीसीआर विधिबाट ५ हजार ३०६ र आरडीटी विधिबाट ८ हजार ६१५ जनाको नमुना परीक्षण गरिएको छ। मन्त्रालयका प्रवक्ता डा गौतमका अनुसार १ लाख ३३ हजार ८२९ जना क्वारेन्टाइनमा छन् । यस्तै आइसोलेसनमा ५ हजार १५१ जना रहेका छन्। ७३ जिल्लामा कोरोना संक्रमण फैलिसकेको छ। रेडजोनमा रहेका छन्। सोमबार थप ४९९ जना रेडजोनमा परेका छन्। यस्तै सोमबार थप ६७ जना डिस्चार्ज भएका छन् । स्वास्थ्य तथा जनसंख्या मन्त्रालयका प्रवक्ता प्रवक्ता डाजागेश्वर गौतमले गत २४ घन्टामा विभिन्न स्थानका आइसोलेसनबाट ६७ जनाले कोरोना जितेर डिस्चार्ज भएको जानकारी दिए।योसहित निको १ हजार ४१ पुगेको छ। जसमध्ये ९३७ पुरुष र १०२ महिला छन्।
'सशस्त्रको गस्तीपछि कालापानीका बासिन्दा गाउँ फर्किन थाले',"काठमाडौं : सीमा सुरक्षामा सक्रियता अपनाउँदै सशस्त्र प्रहरी बलले कालापानी क्षेत्रमा नियमित गस्ती गरिरहेको छ । नेपाल, भारत र चीनको त्रिदेशीय नाकासँग जोडिएको सामरिक महत्वको सो क्षेत्रमा राज्यको उपस्थिति बढाउने क्रममा नियमित पैदल गस्ती हुन थालेको हो । दार्चुलाको व्यास गाउँपालिका१ स्थित छाङ्रु (गागा) सीमा निगरानी चौकी (बिओपी) सञ्चालनमा ल्याइएपछि त्यहाँबाट खटिएका सुरक्षाकर्मीले कालापानीको सेतो पुलसम्म पुगेर नियमित गस्ती गर्न थालेका हुन् । छाङ्रुबाट कालापानी १४ किलोमिटरको दूरीमा पर्छ । दार्चुला सदरमुकाम खलङ्गाबाट छाङ्रु करीब ८० किमी र छाङरुबाट गुञ्जी दोभान १० किमीको दूरीमा पर्छ । गुञ्जीबाट लिपुलेक १७ किमी टाढा छ । कालापनीबाट लिम्पुयाधुरा पुग्न सडक बाटो नभएकाले हिँडेर जान १० घन्टासम्म लाग्छ । सरकारले भारतीय अतिक्रमणमा परेको कालापनी, लिपुलेक र लिम्पियाधुरासमेतको भूमिलाई समेटेर नयाँ राजनीतिक नक्शा जारी गरिसकेको छ । सो नक्शालाई समेटेर बनाइएको निसान छापलाई प्रतिनिधिसभाको गत जेठ ३१ गतेको बैठकले नेपालको संविधानको अनुसूचीमा संशोधनको विधेयकलाई सर्वसम्मतरुपमा पारित गरेको छ । सो क्षेत्रमा भारतीय सुरक्षा फौज बसिरहेको तथा लिपुलेक र लिम्पुयाधुरा क्षेत्रमा यातायात सहज नभएकाले सरकारले क्रमशः राज्यको उपस्थिति बढाउन थालेको हो । नेपाल र भारतबीचको सुगौली सन्धि बमोजिम कालीनदीदेखि पूर्वतर्फ नेपाल हो । सशस्त्र प्रहरी बलका महानिरीक्षक शैलेन्द्र खनालले छाङ्रुमा बिओपी सञ्चालनमा आएपछि त्यहाँका जनता खुशी भएको, उनीहरुले सुरक्षित महसुस गरेको र दार्चुला सदरमुकाम बस्दै आएका मानिसहरु गाउँ फर्कन थालेको बताए । उनले भने, सीमालाई सुरक्षित र व्यवस्थित बनाउनेतर्फ हामी अग्रसर भएका छौँ । बिओपीहरुको विस्तारले सीमामा हामीलाई बढीभन्दा बढी उपस्थिति गराउन मद्धत पुग्नेछ । भारतले महाकाली नदी किनार किनारै सडक बनाएर गुञ्जीबाट कालापानी, हुँदै लिपुभञ्जाङसम्म पुर्याएपछि नेपालले कूटनीतिक नोटमार्फत गम्भीर असहमति जनाइसकेको छ । चीनको मानसरोवर जोड्न भारतले नेपाल भूमि हुँदै सडक बनाएको थियो। बजेट विनियोजनपछि छाङ्रुमा सशस्त्र प्रहरी बल नेपालले भवन निर्माण प्रक्रिया शुरु गरिसकेको छ । सरकारले भावन निर्माणका लागि रु ११ करोड बजेट छुट्याइसकेको छ । गत वैशाख ३१ गते नेपाली सेनाको हेलिकोप्टरमार्फत यहाँ २५ सशस्त्र प्रहरी पुयाएर बिओपी स्थापना गरिएको थियो । गत मङ्सिर २३ गते सरकारले सीमा क्षेत्रमा थप ११४ निगरानी चौकी स्थापना गर्ने निर्णय गरेको थियो । विगतमा ५८ जिल्लामा मात्र रहेको सशस्त्र प्रहरी बलको उपस्थितिलाई हाल ७७ जिल्लामा विस्तार भइसकेको छ । विसं २०७४ को अन्त्यसम्म ८७ वटा रहेको बिओपीलाई २२१ सम्म विस्तार गर्ने योजनाअनुहार हाल १३० सञ्चालनमा ल्याइएको छ । उत्तरी सीमातर्फ संखुवासभाको किमाथांका, दार्चुला छाङ्रु, मुस्ताङ्गको नेचुङ्गमा नयाँ बिओपी स्थापना भएका हुन् । हुम्लाको नाम्खाको हिल्सा र बैतडीको पञ्चेश्वरमा चाँडै बिओपी उद्घाटन गरिने खनालले बताए । सङ्घीय संसद्बाट पारित आगामी आर्थिक वर्षको नेपाल सरकारको नीति तथा कार्यक्रममा ७० ठाउँमा बिओपीका लागि भौतिक पूर्वाधार निर्माण गर्ने उल्लेख छ भने सोका लागि रु ७० करोड बजेट विनियोजन गरिएको छ । सीमा सुरक्षासहित विभिन्न १४ कार्यादेश पाएको सशस्त्र प्रहरीले साङ्गठनिक पुनःसंरचना गर्दै चालू आवमा २२१ बिओपी स्थापनाको लक्ष्य लिएको छ भने क्रमशः यसलाई विस्तार गरी दीर्घकालमा ५०० सम्म बनाउने योजना अघि सारेको छ । यसरी विस्तार गर्दा सीमा सुरक्षामा १९ हजारसम्म सुरक्षाकर्मी खटाउनुपर्ने देखिएको छ । यसका लागि करिब १० हजार जनशक्तिको दरबन्दी थप्न बलले नेपाल सरकारसँग आग्रह गरेको छ । सीमा क्षेत्रमा थप १ सय १४ वटा बिओपी निर्माण गर्न नेपाल सरकारबाट स्वीकृति प्राप्त भएकामध्ये २३ वटा स्थापना भइसकेको र अन्य स्थापनाको क्रममा रहेको बलले जनाएको छ । सीमा सुरक्षासँगै राजश्व वृद्धि सीमामा हुने लागू औषधको कारोवार, चोरी, निकासी र पैठारी रोकेर राजश्व चुहावट रोक्न सशस्त्र प्रहरीले योगदान गरिरहेको छ । चालू आवको गत माघसम्ममा १३० बिओपीका कारण रु ६२ करोड ७६ लाख राजश्व सङ्कलन भएको छ । प्रति नौ किलोमिटरमा बिओपी राख्न थालिएपछि सुरक्षाकर्मीले पैदल गस्ती गर्न पनि सहज भएको छ । नेपाल र भारतका सशस्त्र प्रहरीको गत वर्ष पोखरामा सम्पन्न संयुक्त बैठकको सहमतिअनुसार दुई देशका २० सीमा नाकामा सहयता कक्षा स्थापना गर्दा दुवैतर्फ अपराध र चोरी पैठारी घटेको छ । दुई देशकै सहमतिमा सीमाका विभिन्न ५४ स्थानमा सर्भिलेन्स (सिसी क्यामरा) जडान गर्ने कार्य पनि भइरहेको छ । सहायता कक्षले दुवैतर्फ सीमा मिचिएमा पनि एकापसमा सूचना आदान प्रदान र सहजीकरण गर्नेछ । तेस्रो मुलुकका नागरिक प्रवेशाज्ञा विना आवागन गरेमा पनि रोकावट हुनेछ । चीनसँग जोडिएका नाकामा पनि यही प्रबन्ध गरिएको छ । बिओपीलाई समय समयमा प्रधान कार्यालयबाट पनि अनुगमन हुने गरेको छ भने बाहिनी, गण हुँदै गुल्मले आवश्यक निर्देश गर्दै आएका छन् । कोरोना रोकथाममा पहल महानिरीक्षक खनालले बलले कोरोना महामारीका सन्दर्भमा नागरिकलाई सुसूचित गराउन हालसम्म ३६ स्थानमा हेल्थ डेस्क स्थापना गरेको र नेपाल एपिएफ अस्पतालमा एक आइसियु सेवासहित छ वटा श्यया आइसोलेशनका लागि तयारी अवस्थामा राखिएको जानकारी दिए । खनालले नेपाल सरकारको समृद्ध नेपाल, सुखी नेपाली को राष्ट्रिय आकाङ्क्षालाई सार्थक तुल्याउन आवश्यक शान्ति सुरक्षा र सुशासनको वातावरण निर्माण गरी भ्रष्टाचारमुक्त समाज निर्माणमा आफूहरु प्रतिबद्ध रहेको स्पष्ट पारे ।"
नदीजन्य वस्तुको अवैध उत्खनन् : २ लाख १० हजार जरिवाना असुल,नेपालगन्ज : बाँकेमा राप्ती नदीमा अवैध रुपमा नदीजन्य पदार्थको दोहन भइरहेको छ । आइतबार साँझ ६ बजेसम्म जिल्लाका सबै नदी र खोलाको नदीजन्य पदार्थको ठेक्का सकिए पनि सोमबार बिहान प्रहरीले जिल्लाको डुडुवा गाउँपालिकाका विभिन्न स्थानबाट ११ वटा ट्याक्टर नियन्त्रणमा लिएर जिल्ला समन्वय समिति बाँकेमा बुझाएको थियो । जिससले अवैध रुपमा नदीजन्य पदार्थ उत्खनन् गर्ने ट्याक्टरबाट दुई लाख १० हजार रुपैयाँ जरिवाना गरेको छ । जिसस बाँकेका सदस्य चेतबहादुर घर्तीका अनुसार अवैध रुपमा नदीजन्य पदार्थ ओसारपसार गरिरहेकै अवस्थामा प्रहरीले नियन्त्रणमा लिएर बुझाएका १४ वटा ट्याक्टरबाट प्रति ट्याक्टर १५ हजार रुपैयाँका दरले जरिवाना गरेको हो । ट्याक्टरमा रहेको बालुवा भने फिर्ता लैजान दिइएको घर्तीले बताए । जिल्ला प्रहरी कार्यालय बाँकेले शनिबार ३ वटा र सोमबार बिहान १४ वटा ट्याक्टर नियन्त्रणमा लिएर जिससमा बुझाएको जिल्ला प्रहरी कार्यालय बाँकेका प्रवक्ता डीएसपी सुवास खड्काले जानकारी दिए । उनका अनुसार कोहलपुर क्षेत्रबाट पनि २ वटा ट्रिपरसहित ७ वटा ट्याक्टर नियन्त्रणमा लिएर बैजनाथ गाउँपालिकालाई जिम्मा लगाइएको थियो । बैजनाथका अध्यक्ष मानबहादुर रुचाल ठकुरीले राति ७ बजेतिर प्रहरीले ट्याक्टर र ट्रिपर नियन्त्रणमा लिएको पत्र पठाएको र उनीहरुले राजस्व तिरेर नै वालुवा ढुवानी गरेको पाइएकाले नियम संगत काम गरेको देखिएकाले कारबाही नगरेर छोडेको बताए । २२ जनालाई अभद्र व्यवहार मुद्दा अवैध रुपमा नदीजन्य पदार्थ दोहन गरेको अवस्थामा रंगेहात नियन्त्रणमा लिने क्रममा प्रहरीमाथि अभद्र व्यवहार गरेको अभियोगमा १४ ट्याक्टरका २२ जनाविरुद्ध मुद्दा प्रहरीले दायर गरिएको छ । जिल्ला प्रशासन कार्यालय बाँकेमा मुद्दा दायर गरिएको हो । बाँकेका प्रमुख जिल्ला अधिकारी रामबहादुर कुरुम्वाङले मुद्दा दायर गरिएका सबैको म्याद थप भएको बताए । प्रजिअ कुरुम्वाङले अवैध रुपमा नदीजन्य पदार्थ उत्खनन् गर्ने सबैलाई कारबाहीको दायरामा ल्याउने बताए ।
पुन: स्वास्थ्य परिक्षण नहुँदा सिन्धुलीका तीन जना डिस्चार्ज भएनन्,"सिन्धुली : स्वास्थ्य तथा जनसंख्या मन्त्रालयले कोरोना भाइरस (कोभिड१९) संक्रमण पुष्टि भएपछि आइसोलेसनमा बसेकालाई पुनः स्वास्थ्य जाँच विनानै घर पठाउन भनेपछि सिन्धुलीमा अन्यौल पैदा भएको छ। जिल्लामा कोरोना पुष्टि भई १४ दिन आइसोलेसनमा बसेका तीन युवालाई डिस्चार्ज गरी घर पठाउने कुरामा मन्त्रालयको निर्देशनले अन्यौल भएको हो। मन्त्रालयले कोभिड१९ को नमुना परिक्षण निर्देशिका जारी गर्दै पोजिटिभ केसहरुलाई सिम्ट्रम फ्रि भएको तीन दिन र आइसोलेसन भएको १४ दिनपछि अर्को कुनै टेष्ट नगरी डिस्चार्ज गर्न गराउन भनि सबै कोभिड अस्पताललाई निर्देशन दिएपछि यस्तो अन्यौलता छाएको हो। अस्पतालमा भर्ना भएका तीनै जनामा कोरोनाको कुनै पनि लक्षण देखिएको छैन्। तर संक्रमितको पिसिआर विधिबाट पुनः स्वास्थ्य परिक्षण नगराएसम्म डिस्चार्ज नगर्न स्थानीयले विरोध सुरु गरेपछि थप अन्यौल भएको जनस्वास्थ्य कार्यालय सिन्धुलीका अधिकृत जितेन्द्र शाहले बताए। सिन्धुली अस्पतालको आइसोलेसनमा भारतबाट फर्किएका कमलामाई१४ रानिवासका वर्ष २३, कमलामाई११ का वर्ष २३ र तीनपाटन गाउँपालिका३ का २५ वर्षीया पुरुषमा कोरोना पुष्टि भएपछिका १४ दिनदेखि उपचाररत छन्। उनीहरुको स्वास्थ्यमा कुनै समस्या नदेखिएपछि अस्पतालका चिकित्सकहरुको सल्लाहमा सोमबार दिउँसो उनिहरु डिस्चार्ज गर्ने तयारी गरिएको थियो। तर, पुनः स्वास्थ्य जाँच गराउनेकी नगराउँने भन्ने अन्यौल भएपछि आजका लागि भने रोकेका हौं, शाहले भने। मन्त्रालयले विना लक्षण पुनः पिसिआर टेष्ट गर्न सिफारिस नै नगर्न भनेको छ। टेष्टका लागि नमुना पठाउँदा निर्देशिकाको कुन व्यवस्था अनुसार पठाइएको खुलाउन भनेको छ। उनीहरुको पुन जाँच भन्दा टेष्ट हुँदैन टेष्ट नगराउँदा डिस्चार्ज गर्न नै अन्यौंल हुने भयो, उनले थपे। मन्त्रालयले जेठ २१ गते जारी गरेको कोभिड१९ को नमुना परिक्षण निर्देशिका र गाईडलाइन अनुसार ति विरामीहरुलाई स्थानीय सरकारको जिम्मामा घर पठाउन सकिने भए पनि कमलामाई नगरपालिका र प्रमुख जिल्ला अधिकारीले समेत पुनः जाँच नगराई घर नपठाउ भन्ने धरणा राखेपछि डिस्चार्ज नभएको सिन्धुली अस्पतालका अध्यक्ष प्रलाद पोखरेलले बताए। अस्पतालले भने उनीहरुमा संक्रमण देखिए पनि कोरोनासम्बन्धी कुनै लक्षण नदेखिएको र कोरोनाको कार्यविधि अनुसार १४ दिनसम्म कुनै लक्षण नदेखिएकाले उनीहरुलाई डिस्चार्ज गर्दा केही फरक नपर्ने जनाएको छ। तर स्थानीयले ती व्यक्तिमा कोरोना संक्रमण देखिएकाले पिसिआर परीक्षणपछि मात्र डिस्चार्ज गर्नुपर्ने माग गरेका छन्। पिसिआर परीक्षण नगरी घर जान दिँदा भोलिका दिनमा उनीहरुमा संक्रमण रहेछ भने ठूलो समस्या आउन सक्ने स्थानीयको भनाइ छ।"
गृह मन्त्रालयले गर्यो सवारी पास खारेज,काठमाडौं : निजी सवारी साधनलाई दिएको सवारी पास गृह मन्त्रालयले खारेज गरेको छ। सोमबार जोर विजोर प्रणालीलाई व्यवस्थित बनाउन गृह मन्त्रालयले पास खारेज गर्ने निर्णय गरेको हो। मंगलबारदेखि लागू हुने गरी पास खारेज गरेको गृह मन्त्रालयका सहप्रवक्ता उमाकान्त अधिकारीले जानकारी दिए। उनका अनुसार जिल्ला प्रशासनले जारी गरेको पास खारेज गरेको हो। सरकारले कोरोना भाइरस संक्रमण फैलिएपछि अत्यावश्यक सवारीलाई जिल्लाभित्र ओहोरदोहोरका लागि पास उपलब्ध गराएको थियो।
वैकल्पिक सिकाइ : होला त ६० लाखको पहुँच ?,"काठमाडौं : कोरोना भाइरस कारण विद्यालय जान नसकेका कक्षा एक देखि १० सम्मका विद्यार्थीलाई लक्षित गरेर सरकारले सोमबार वैकल्पिक माध्यमबाट पढाइ शुरु गरेको छ। गत चैत ११ गतेदेखि सरकारले जारी गरेको मुलुकव्यापी लकडाउनका कारण सबै शैक्षिक संस्था बन्द छ । नियमित विद्यालय जान नसकेका विद्यार्थीको सिकाइ क्षमतामा ह्रास आउन नदिन वैकल्पिक माध्यमबाट पढाइ शुरु गरिएको हो । वैकल्पिक सिकाइ प्रविधिको घोषणाको शुभकामना सन्देश दिंदै प्रधानमन्त्री केपि शर्मा ओलीले सिकाइमा सहभागी हुन सम्पूर्ण विद्यार्थीलाई आग्रह गरे । उनले जोखिमको स्थिति आँकलन गरी यथासम्भव छिटो विद्यालयहरू पुनः सञ्चालन हुन समेत बताए । विद्यालयहरू सञ्चालनमा आएसम्म आजबाट सुरू भएको वैकल्पिक सिकाइ प्रविधिले महत्वपूर्ण योगदान गर्ने विश्वास गरेको छु उनले भने । विद्यार्थीलाई कसरी सिकाउने भन्ने विषयमा लामो समयसम्म अलमल्लमा परेको मन्त्रालयले निर्देशिका जारी गरेर दैनिक पढाईको विकल्पमा चार वटा वैकल्पिक उपाय अपनाएको छ। मन्त्रालय अन्तर्गतको शिक्षा तथा मानव स्रोत विकास केन्द्रले तत्कालका लागि चार वटा तरिकाबाट विद्यार्थीको पठनपाठन सञ्चालन गर्ने गरि असार १५ गतेसम्मको तालिका समेत सार्वजनिक गरेको छ । सोही तालिका अनुसार सोमबारदेखि पढाई समेत सुरु भइसकेको केन्द्रका उप महानिर्देशक (सहसचिव) विष्णु अधिकारीले जानकारी दिए । वैकल्पिक तरिका मध्ये कक्षा नौ र दशका विद्यार्थीलाई रेडियो नेपालबाट पढाइनेछ । यि विद्यार्थीको अनिवार्य ६ वटा विषय मात्र रेडियोबाट पढाइनेछ । त्यस्तै कक्षा १ देखि ८ सम्मका विद्यार्थीको पढाई नेपाल टेलिभिजनको एनटीभी प्लस च्यानलबाट हुनेछ । कक्षा नौ र दशका विद्यार्थीलाई नेट टीभी तथा म्याक्स टीभीबाट हुनेछ। यी च्यानलहरुमा विहान सात बजेदेखि बेलुका सात बजेसम्म पढाई हुनेगरि तालिका निर्धारण गरिएको छ । केन्द्र आफैले पनि शैक्षिक सामग्री तयार गरेर आफ्नो वेभसाइट तथा युट्युब च्यालनमा पनि अपलोड गरेको छ । यो सामग्रीको प्रयो गरेर पढ्न चाहने विद्यार्थीलाई तेश्रो विकल्प प्रयोगकर्ताको रुपमा वर्गीकरण गरिएको छ । यि तिनवटै माध्यमको पहुँच वाहिर रहेका विद्यार्थीलाई केन्द्रले तयार पारेको शैक्षिक सामग्री छापेर सम्बन्धित स्कुलले वितरण गर्नेछन् । यसवाहेक स्थानीय स्तरमा सञ्चालित एफएम रेडियोसंग सहकार्य गरेर सिकाइ क्रियालापलाई अघि बढाइने मन्त्रालयको तयारी छ । वैकल्पिक माध्यमबाट पढाइ सञ्चालन गर्न सरकारले २५ करोड रुपैंया छुट्टयाएको छ ।यो कार्यक्रम कक्षा एकदेखि दस सम्मका करिव ६० लाख विद्यार्थीलाई लक्षित गरि सञ्चालन गरिएको हो। यसको प्रभावकारिता र पहुँचबारे विभिन्न कोणबाट बहस सुरु भएको छ। शिक्षाविद् विद्यानाथ कोइरालाले वैकल्पिक सिकाइ तत्कालको एउटा समाधान भए पनि यसको पहुँच र प्रभावबारे अध्ययन हुनुपर्ने बताए। उनले भने, 'अहिलेको प्रश्न भनेकै साठी लाख विद्यार्थी वैकल्पिक माध्यममा सामेल हुन सक्छन् कि सक्दैनन् भन्ने हो।'"
रुकुमपश्चिम घटना : गृह मन्त्रालयले थाल्यो वडाध्यक्षबाट कारवाही,"काठमाडौं : सरकारले जातीय विभेदका घटना दोहोरिन नदिने र रुकुम पश्चिम घटनाको दोषीमाथि कानूनी कारवाही गर्न संवेदनशील रहेको जनाएको छ। गृह मन्त्रालयका सहप्रवक्ता उमाकान्त अधिकारीले सोमबार प्रेस विज्ञप्ति जारी गरी पीडकलाई सजाय र पीडितलाई न्याय दिने कानूनी प्रक्रिया प्रारम्भ भइसकेको जनाए। उनले सो घटनाका सम्बन्धमा विस्तृत छानबिन तथा अनुसन्धानपछि न्यायिक निरुपणका लागि अभियोजन भइसकेको जनाए। उनले मृतकको परिवार तथा घाइतेलाई मनासिव क्षतिपूर्ति भराउन अदालतमा माग दाबी भई पीडकलाई सजाय र पीडितलाई न्याय दिने कानूनी प्रक्रिया प्रारम्भ भइसकेको बताए। रुकुम पश्चिमको चौरजहारी नगरपालिका८ सोती भन्ने स्थानमा गत जेठ १० गते जाजरकोटको भेरी नगरपालिका४ बस्ने नवराज विकसहित छ जनाको मृत्यु भएको थियो। घटनाका सम्बन्धमा गृह मन्त्रालयद्वारा गठित छानबिन समितिले घटनाका सम्बन्धमा विस्तृत छानबिन गरी दोषीलाई कानूनबमोजिम कारबाही हुन सिफारिस गरेको छ। नेपाल प्रहरीको अनुसन्धानबाट दोषी देखिएका डम्बरबहादुर मल्ल, डिल्ली मल्ल, प्रेमबहादुर ठकुरी, परिवर्तित नाम ५४ (३६) १, सन्तोष मल्ल, मोहन पुन मगर, परिवर्तित नाम ५४ (३६)३, मानबहादुर मल्ल, टोपबहादुर मल्ल, विनोद मल्ल, लिपेन्द्रकुमार मल्ल, इन्द्रबहादुर भन्ने इर्दबहादुर ठकुरी, हर्कबहादुर मल्ल, तिलक चन्द, नेत्रबहादुर मल्ल, रेशमबहादुर मल्ल, परिवर्तित नाम ५४ रुकुम पश्चिम ३९, विष्णु मल्ल, विराज पुन मगर र सर्वजित भन्ने सविन पुनलाई ज्यानसम्बन्धी कसूरअनुसार सजाय माग गरिएको छ। प्रतिवादी इन्द्रबहादुर मल्लले सो घटनाको सूचना पाएर पनि सम्बन्धित निकायसमेतलाई कुनै जानकारी नगराई उक्त घटनालाई लुकाईछिपाई मतियारको कार्य गरेको र विनोद मल्ल, रेशम मल्ल समेतका प्रतिवादीले नवराज विकसमेतका व्यक्तिलाई लखेट्दै नियन्त्रणमा लिई कुटपिट गर्ने कार्यमा प्रतिवादी तुलबहादुर मल्ल, दिपेन्द्र चन्द, रमित पुन मगर र नवीनकुमार जिएमले सहयोग गरी मतियारको कार्य गरेकाले निज प्रतिवादी इन्द्रबहादुर मल्ल, तुलबहादुर मल्ल, दिपेन्द्र चन्द, रमित पुन मगर र नवीनकुमार जिएमलाई कारबाहीको सिफारिश गरिएको छ। यस्तै प्रतिवादी परिवर्तित नाम थर ५४ रुकुम पश्चिम ३६, परिवर्तित नाम ५४ रुकुम पश्चिम ३६(२) ले उल्लेखित घटनाको मुख्य षड्यन्त्र गरेको देखिएकाले निजले गरेको कार्य मुलुकी अपराध संहिता ऐन, २०७४ को परिच्छेद२ को दफा ३३ बमोजिम कसूर गरेकाले सोही दफाको उपदफा (३) क बमोजिम सजाय हुन माग गरिएको छ। मृतक तथा घाइतेलाई घेरा हाली ढुङ्गा, लाठी समेतले प्रहार गर्ने प्रतिवादी तुलाराम घर्ती, क्वापे भन्ने लोकेन्द्र घर्ती, डिल्ली घर्ती, शौरभ पुन, भीमबहादुर बुढा, धनाराज राना र भीमबहादुर पुनले गरेको गृह मन्त्रालयले जनाएको छ। प्रतिवादी डम्बरबहादुर मल्ल, डिल्ली मल्ल, प्रेमबहादुर ठकुरी, परिवर्तित नाम थर ५४ (३६), परिवर्तित नाम ५४ (३६)१, परिवर्तित नाम ५४(३६)२, सन्तोष मल्ल, परिवर्तित नाम ५४ (३६)३, मानबहादुर मल्ल, टोपबहादुर मल्ल, विनोद मल्ल, लिपेन्द्रकुमार मल्ल, ईन्द्रबहादुर भन्ने इर्दबहादुर ठकुरी, हर्कबहादुर मल्ल, तिलक चन्द, नेत्रबहादुर मल्ल, रेशमबहादुर मल्लले जातीय भेदभाव तथा छुवाछुत (कसूर र सजाय) ऐन, २०६८ को दफा ४ (१) बमोजिम कसूर गरेको देखिन आएकाले सोही ऐनको दफा ७ को उपदफा १ (क) बमोजिम सजाय हुन माग गरिएको छ। प्रतिवादीमध्ये डम्बरबहादुर मल्ल सार्वजनिक पद धारण गरेको व्यक्ति जननिर्वाचित जिल्ला रुकुम पश्चिम चौरजहारी नगरपालिका८ का वडाध्यक्षसमेत भएको जिम्मेवार व्यक्तिले लकडाउनको समयमा जाजरकोटबाट केटाहरु गाउँमा छिरे तिनीलाई नियन्त्रणमा लिनुपर्छ भन्ने बहानामा गाउँलेलाई एकीकृत गराई नियन्त्रणमा लिन भनी उत्प्रेरित गरेको, गोईरी औलका व्यक्तिलाई समेत गलत सूचना प्रवाह गरी बाटो छेक्न लगाएको, साथै गाउँ छिरेका व्यक्तिलाई नियन्त्रणमा लिने नाममा प्रहरीलाई गलत सूचना दिई गुमराहमा पारी अर्को तर्फ पठाई गाउँका मानिसलाई भेला जम्मा गरी झण्डै ४ किमी टाढा गइसकेका पीडितलाई पिछा गर्दै लखेट्दै ढुङगा, मुढा प्रहार गरी छ जनाको ज्यान लिने परिस्थिति सिर्जना गरेको गृह मन्त्रालयले जनाएको छ। हाल फरार रहेका प्रतिवादी तुलाराम घर्ती, क्वापे भन्ने लोकेन्द्र घर्ती, भीमबहादुर बुढा, डिल्ली घर्ती र शौरभ पुनविरुद्ध पक्राउ पूर्जी जारी गरिएको छ।"
थप ६७ जना डिस्चार्ज : ४९९ जना रेडजोनमा,काठमाडौं : सोमबार थप ६७ जना डिस्चार्ज भएका छन् । स्वास्थ्य तथा जनसंख्या मन्त्रालयका प्रवक्ता प्रवक्ता डाजागेश्वर गौतमले गत २४ घन्टामा विभिन्न स्थानका आइसोलेसनबाट ६७ जनाले कोरोना जितेर डिस्चार्ज भएको जानकारी दिए। योसहित १ हजार ४१ जनाले कोरोना जितेका छन्। जसमध्ये ९३७ पुरुष र महिला १०४ जना रहेका छन्। यस्तै सोमबार एकै दिन ४५१ जनामा कोरोना भाइरस (कोभिड१९) संक्रमण पुष्टि भएको छ।स्वास्थ्य तथा जनसंख्या मन्त्रालयका प्रवक्ता डा जागेश्वर गौतमकाअनुसार सोमबार ४५१ जनाको रिपोर्ट पोजिटिभ आएसँगै संक्रमितको संख्या ६ जहार २११ पुगेको हो। आइतबार मात्रै ४२५ जनामा कोरोना संक्रमण पुष्टि भएको थियो। हरेक दिन संक्रमितको संख्या बढ्दै गएको छ। सोमबार पीसीआर विधिबाट १ लाख ३८ हजार ६८३ र आरडीटी विधिबाट २ लाख १९ हजार ३३६ जनाको नमुना परीक्षण गरिएको छ। पछिल्लो २४ घण्टामा पीसीआर विधिबाट ५ हजार ३०६ र आरडीटी विधिबाट ८ हजार ६१५ जनाको नमुना परीक्षण गरिएको छ। मन्त्रालयका प्रवक्ता डा गौतमका अनुसार १ लाख ३३ हजार ८२९ जना क्वारेन्टाइनमा छन् । यस्तै आइसोलेसनमा ५ हजार १५१ जना रहेका छन्। ७३ जिल्लामा कोरोना संक्रमण फैलिसकेको छ। सोमबार थप ४९९ जना रेडजोनमा परेका छन्। प्रवक्ता गौतमका अनुसार सोमबार पोखरामा पीसीआर परीक्षण गर्ने प्रयोगशाला थप गरिएको छ। योसहित प्रयोगशालमाको संख्या २२ पुगेको छ। गत २४ घन्टामा कोरोनाबाट कसैको मृत्यु नभएको मन्त्रालयका प्रवक्ता गौतमले बताए।
दमौलीमा ट्याक्टर पल्टँदा १३ जना घाइते,दमौली : चापाघाटबाट श्रमिक बोकेर गइरहेको ट्याक्टर व्यास नगरपालिका५ अलैँचेस्थित सडकबाट तल खस्दा त्यसमा सवार १३ जना घाइते भएका छन् । चापाघाटबाट मानहुँकोटतर्फ जाँदै गरेको ट्याक्टर भीरबाट खसेको प्रहरीको भनाइ छ । श्रमिकहरु चढेको ट्याक्टर उकालोमा दुर्घटनामा परेको जिल्ला प्रहरी कार्यालय तनहुँका डिएसपी युवराज तिमल्सेनाले बताए । दुर्घटनामा परी घाइते भएकामध्ये अधिकांशको दमौली अस्पतालमा उपचार भइरहेको छ । गम्भीर तीन जनाको पोखराको मेट्रो सिटी अस्पतालमा उपचार भइरहेको प्रहरीले बताएको छ ।
हावामा झुल्दै तोप चराका गुँड,"काठमाडौं : रुखमा झुन्डिएका यी आकर्षक गुँड तोप चराका गुँड हुन् । यी कलात्मक गुँड ललितपुरको भैंसेपाटीमा देखिएको दृश्य हो । तोप चरा भन्ने बित्तिकै राम्रो गुँड बनाउने चरा भनेर बुझिन्छ। यी चराले ससाना पात र रेसालाई जोडेर बलियो र सुन्दर गुँड बनाउँछन्। राम्रो गुँड बनाउने हुनाले यसलाई इन्जिनियर चरा पनि भनिन्छ। यसलाई अंग्रेजीमा टेलर बर्ड भनिन्छ। यी चरा समूहमा बस्न मन पराउँछन्। त्यसैले यिनीहरूका गुँडहरू एकै ठाउँमा भेटिन्छन्। यिनीहरू हिउँद याममा काठमाडौंमा आउँछन्। काठमाडौं आएपछि भाले चराको पहिलो काम गुँड बनाउनु हो। हरियो घाँस जम्मा पारेर यी चराहरूले चुच्चोको सहाराले कलात्मक गुँड बनाउँछन्। झट्ट हेर्दा यो चराको गुँड मानिसले सिलाएर बनाएको जस्तै आकर्षक देखिन्छ। भालेले गुँड बनाएर नसकेसम्म पोथीले हेरिरहन्छ। गुँड मन परेन भने पोथी गुँडभित्रै पस्दैन। भालेले पुनः पोथीलाई मन पर्ने गुँड बनाउँछ। पोथीलाई खुसी बनाउनको लागि पनि भालेले राम्रो गुँड बनाउने गर्छ। भनिन्छ, कसले राम्रो गुँड बनाउने भनेर भालेहरूमा होडबाजी चल्छ। यिनीहरूले शत्रुको आक्रमणबाट बचाउन गुँड हावामा तुर्लङ्ग झुन्डिने तरिकाले बनाउँछन्। गुँड पनि एउटा हाँगाबाट अर्को हाँगामा सहजै नभेटिने खालको हुन्छ। जमिनबाट नभेटियोस् भनेर कम्तीमा १५ मिटर उचाइमा मात्र चराले गुँड बनाउँछ। भालेले गुँड बनाएर सकेपछि गुँडमा बसेर पोथीलाई पनि बोलाउँछ। केही दिनपछि पोथी चराहरू आएर भालेले बनाएको गुँड निरीक्षण गर्छन्। जुन भालेको गुँड राम्रो लाग्छ पोथी तिनै भालेकहाँ जान्छन्। भालेकहाँ गइसकेपछि बाँकी रहेको कामको सहयोग पोथीले पनि गर्ने गर्छन्। नेपालमा विशेषगरी मंसिर लागेपछि उच्च पहाडी भागबाट पोथी चराहरूभन्दा केही दिन पहिले भाले चराहरू तराईतिर लाग्छन्। अनि उपयुक्त ठाउँमा गुँड बनाउन रोकिन्छन्। तोप चराको मुख्य आहार धान र गेडागुडी हो। यिनीहरूले कहिल्यै पनि किरा फट्याङ्ग्रा खाँदैनन्। यो चराको भालेको टाउको वरिपरि पहेँलो हुन्छ। प्रजननको समयमा भालेहरूको पहेँलो भाग टल्किन्छ। यसले भालेहरू प्रजनन्का लागि तयार भए भन्ने संकेत मिल्छ।"
बाइक किनेर पार्टी दिंदा साथीले नै ज्यान लिए,"पोखरा : जेठ मसान्तको राति ३ बजे कास्की प्रहरीको १०० नम्बरमा एउटा फोन आयो । फोन गर्नेले भने, हाम्रो साथी हरायो । बिहानै प्रहरी पोखरा २९ पट्नेरी पुग्यो । फोन गर्नेहरुसँग भेट्यो । प्रहरी हराएका उनीहरुको साथी पनि खोज्दै थियो । प्रहरीले सेतीको खोंचमा २१ वर्षे अमित रसाइलीलाई मृत भेट्यो । तिनै फोन गर्ने र अरु ३ जनासमेत गरी ४ जनालाई सोधपुछ गर्दै जाँदा अमित मृत भेटिनुको रहस्य पत्ता लगाउन प्रहरीलाई धेरै समय लागेन । उनीहरुले घटनाक्रम खररै बताइहाले । भएको के रहेछ भने अमितले उनीहरुलाई नै पार्टी दिएका थिए । भर्खर २१ वर्ष पुगेका पट्नेरीका अमित रसाइलीलाई मोटरसाइकल किन्दा चौपट्टै खुसी लागेको थियो । त्यही मोटरसाइकल किनेको खुसी नै उनको जीवनको अन्त्यको कारण बन्छ भन्ने उनको कल्पनामा हुने कुरै भएन । त्यही खुसी साट्दा साथीभाइले उनको ज्यानै लिएका छन् । अल्लारे उमेरका उनीहरुको झगडाको कारण इगो (ईष्र्या) समस्या भएको ठम्याइमा प्रहरी पुगेको छ । पटनेरीका उनीहरु पार्टी गर्ने भनेर सेतीनदीपारि भरतपोखरी बाघमारा पुगेका थिए । पोखरा ३३ बाघमाराको चौरमा लोकल रक्सी, चाउचाउ र चुरोट खाँदै गफ गर्दा उनीहरुबीच बाइकको प्रसंग चल्यो । कसको बाइक राम्रो, कसकी प्रेमिका राम्री भन्ने गफ गर्दागर्दै उनीहरु तँतँ र मममा उत्रिए । त्यतिमा मात्रै विवाद सीमित भएन साथीहरुले अमितलाई हेल्मेट र ढुंगाले टाउकामै हिर्काए । उनको ज्यान गयो । अमित मरेपछि शव लुकाउन उनीहरुले सेतीनदीको खोंचमा फालेको प्रहरीले पत्ता लगाएको छ । कास्की प्रहरी प्रमुख दानबहादुर कार्कीले सोमबार पत्रकार सम्मेलनमा बताएअनुसार रक्सीले मात्तिएपछि उनीहरुबीच कसको बाइक र प्रेमिका राम्रो भन्ने झगडा चर्किएको थियो । कास्की प्रहरीले अमित हत्याको आरोपमा उनका साथीहरु २० वर्षे मनीष श्रेष्ठ, २१ वर्षे सुनम गुरुङ, २१ वर्षका शंकर सुनार र उत्ति नै वर्षका कृष्ण सुनारलाई पक्रेर थप अनुसन्धान गरेको छ । अमितको शव आइतबार बिहान सेतीनदीको रातोपैह्रास्थित खोंचमा भेटिएको थियो । पक्राउ परेका सबै ४ जनालाई थुनामा राखी अनुसन्धान गर्न कास्की प्रहरीले कास्की अदालतबाट अनुमति लिइसकेको छ ।"
छोरी बलात्कार गरेको आरोपमा पक्राउ,वीरगन्ज : पर्साको ठोरी गाउँपालिका४ स्याउलीबस्तीमा आफ्नै छोरीलाई बलात्कार गरेको आरोपमा एक जना पक्राउ परेका छन्। विजयवस्ती प्रहरी चौकीका प्रहरी नायव निरीक्षक सुरज आचार्यका अनुसार आफ्नै ११ वर्षीय छोरीको बलात्कार गरेको आरोपमा ४५ वर्षीय बाबुलाई आइतबार राति करिब ११ बजे पक्राउ गरिएको हो। आइतबार राति मदिरा सेवन गरि घर आएका उनले जबरजस्ती गर्न थालेपछि ती बालिकाले होहल्ला गरेकी थिइन्। बालिकाले हल्ला गरेपछि छिमेकी र आफन्तहरु उनको घरमा पुगेका थिए। पीडीत बालिकाले आफनो बुबाले मदिराको नसामा यसअघि पनि पटकपटक जबरजस्ती गरेको छिमेकी र आफन्तलाई बताएकी थिइन्। त्यसपछि स्थानीयले उनलाई नियन्त्रणमा लिएर राति नै प्रहरीको जिम्मा लगाएका हुन्। स्थानीयले नियन्त्रणमा लिएर प्रहरीको जिम्मा लगाएपछि उनलाई विजयवस्ती प्रहरी चौकीबाट राति नै जिल्ला प्रहरी कार्यालय पर्सामा पठाइएको छ। बालिकासँग घटनाबारे प्रारम्भिक सोधपुछ गर्दा हो भन्ने जवाफ दिएका विजयवस्ती प्रहरी चौकीका प्रहरी नायव निरीक्षक सुरज आचार्यले बताए। पीडीत बालिकालाई अभिभावकको साथमा स्वास्थ्य परीक्षणका लागि सोमबार बिहान वीरगन्जको नारायणी अस्पताल पठाइएको आचार्यले जानकारी दिए। जिल्ला प्रहरी कार्यालय पर्साका प्रवक्ता प्रहरी नायब उपरीक्षक मनोजित कुँवरले भने घटनाबारे अनुसन्धान भइरहेको बताए। बाबुले मापसे गरेर छोरीलाई दुर्व्यवहार गरेको गुनासो आएको भन्दै उनले भने 'यसबारे प्रहरीले अनुसन्धान गरिरहेको छ। अनुसन्धानपछि थप कुरा खुल्छ।
परीक्षण सुस्तः बागलुङका ८ सय स्वाब पोखराको प्रयोगशालामा,"बागलुङ : गण्डकी प्रदेशमा परीक्षण सुस्त हुँदा क्वारेन्टाइन बसेकाहरु थप सकस र संक्रमणको जोखिममा परेका छन् । अहिले बागलुङका १० स्थानीय तहका विभिन्न क्वारेन्टाइनमा भारतबाट आएका मात्रै १७ सय बढी छन् । यसमध्ये ८ सय बढीको स्वाब संकलन गरेर पीसीआर परीक्षणका लागि पोखरा स्वास्थ्य विज्ञान प्रतिष्ठानमा पठाइएको छ । तर, पछिल्लो एक सातादेखि जिल्लाको पीसीआर रिपोर्ट नआएको स्वास्थ्य कार्यालय बागलुङले जनाएको छ । अहिले स्वास्थ्य कार्यालय र धौलागिरी अस्पतालका साथै ढोरपाटन नगरपालिका र बरेङ गाउँपालिकाले आफै भिटिएम खरिद गरेर समेत स्वाब संकलन गरिरहेका छन् । यद्यपी पोखरामा पीसीआर रिपोर्टमा ढिलाई हुँदा क्वारेन्टाइनमा बसेका थप जोखिम र सकसमा छन् भने स्थानीय सरकारले खानपान र व्यवस्थापन थेग्न पनि कठिनाइ भएको गुनासो गरेका छन् ।'हामीले स्वाब संकलन गरी पीसीआरका लागि पठाएका ८ सय बढीको पीसीआर रिपोर्ट आउन निकै ढिलाइ भएको छ, 'स्वास्थ्य कार्यालय बागलुङका प्रमुख सुरज गुरौले भने, 'लामो समय क्वारेन्टाइनमा हुँदा हामीलाई पनि थुप्रै गुनासा र समस्या आएका छन्,अब पीसीआर पठाएका बाहेक अरुलाई १४ दिन पुगेको र लक्षण नदेखिएको हकमा आरडिटी गरेर घर पठाउन थालिएको छ ।' यो रिपोर्ट आउँदा क्वारेन्टाइन बसेकालाई अझै कति दिन गुजार्नु पर्ने हो एकिन छैन । गुरौका अनुसार, अझै ४ सय बढीको पीसीआर परीक्षणका लागि स्वाब संकलन गर्न नै बाँकी छ । पोखरा पीसीआरका लागि स्वाब पठाएकाको हकमा भने १४ दिन पुगिसके पनि रिपोर्ट नआउँदै घर पठाउने कि नपठाउने भन्ने अन्यौल छ । यसका लागि छलफल चलिरहेको र छिट्टै निर्णयमा पुगिने गुरौले जानकारी दिए । अहिले जिल्लामा कुल संक्रमित संख्या ४० पुगेको छ । जसमा सुरुमा दुई र पछिल्लो साता ६ जना गरेर ८ जना घर फर्किएका छन् । बाँकी धौलागिरी अस्पताल, धौलागिरी क्याम्पस र बुर्तिबाङ प्राथमिक स्वास्थ्य केन्द्रको आइसोलेन र प्रि आइसोलेसनमा उपचाररत छन् । गण्डकी प्रदेशमा हालसम्म ८ हजार ४ सय ४३ संकलित नमुनामध्ये ५ हजार ८ सय ६२ पीसीआर परीक्षण गरिएको छ । जसमा २ सय ५ जनामा कोरोना संक्रमण पुष्टि भएको छ ।अझै २ हजार ३ सय ७६ जनाको पीसीआर रिपोर्ट आउन बाँकी छ । संक्रमित मध्ये २० जना निको भएका छन् भने प्रदेशमा एकजनाको मृत्यु भएको छ । गण्डकी प्रदेश स्वाथ्य निर्देशनालयले भने पीसीआर परीक्षणको दायरालाई फराकिलो बनाइरहेको बताएको छ । सुरुमा १२ घण्टाको परीक्षण अवधि बढाएर अहिले १८ घण्टा पुर्याइएको गण्डकी प्रदेश स्वास्थ्य निर्देशनालयका निर्देशक डाबिनोद बिन्दु शर्मा बताउँछन् । 'अब दैनिक ५ सय बढीको परीक्षण गर्ने गरी उपकरण र जनशक्ति व्यवस्थापन गरिरहेका छौं, डाशर्माले भने, 'अहिले विभिन्न जिल्लामा ल्याबमा रहेको दक्ष जनशक्ति पोखरा तानेका छौं, केही करारमा पनि राखिसकेका छौं, शर्माले थपे, 'नयाँ मेसिन खरिदका लागि टेण्डर भएर अहिले काम अन्तिम चरणमा छ, अहिले भारतबाट आउनेको संख्या उच्च रहेकाले केही चाप भए पनि अब गति र दायरा फराकिलो बनाएर परीक्षणलाई तीव्रता दिन्छौं।'"
भारतबाट सप्तरी आएका थप १० जनामा कोरोना संक्रमण,"राजविराज : सप्तरीमा आमाछोरा र बावुछोरासहित १० जनामा कोरोना संक्रमण देखिएको छ।भारतको दिल्लीबाट आएका आमाछोरा र भारतको चण्डीगढबाट आएका बुवाछोरामा कोरोना संक्रमण देखिएको बोदे बर्साइन नगरपालिका स्वास्थ्य संयोजक बैद्यनाथ साहले बताए । बोदे बर्साइन नगरपालिका५ की ४० वर्षीया महिला र उनका ५ वर्षीय छोरा तथा वडा नम्बर १० का ३८ वर्षीय पुरुष र उनका ५ वर्षीय छोरामा संक्रमण पुष्टि भएको स्वास्थ्य संयोजक साहले बताए । यसैगरी बोदे बर्साइन नगरपालिका वडा नम्बर १ र ६ का ३६ र ३८ वर्षीय तथा वडा नम्बर ५ र ६ का क्रमशः ४२ र २४ वर्षीय पुरुषमा संक्रमण पुष्टि भएको साहले बताए । यसैगरी खडक नगरपालिका५ का १८ र ३० वर्षीय पुरुषमा कोरोना संक्रमण देखिएको स्वास्थ्य कार्यालय सप्तरीका वरिष्ठ मलेरिया अधिकृत नारायणप्रसाद राउत बरैले जानकारी दिए । संक्रमितहरु सबैजना भारतको दिल्ली, चण्डीगढ, महाराष्ट्र, हरियाणाबाट आएर क्वारेन्टाइनमा बसेका हुन् । यो समेत सप्तरीमा संक्रमित हुनेको सङ्ख्या १ सय ४८ पुगेको छ । जसमा ९ जना महिला छन् । सप्तरीको बोदे बर्साइन नगरपालिकामा ३२, हनुमाननगर कंकालिनी नगरपालिका र बलान बिहुल गाउँपालिकामा २७२७, छिन्नमस्ता गाउँपालिकामा १५, राजगढ गाउँपालिकामा १३, राजविराज र डाकनेश्वरी नगरपालिकामा १२१२, खडक नगरपालिकामा ३, कञ्चनरुप नगरपालिकामा २, सुरुङ्गा र शम्भुनाथ नगरपालिका तथा बिष्णुपुर, तिरहुत र महादेवा गाउँपालिकामा ११ जना संक्रमित पुष्टि भएको स्वास्थ्य कार्यालय, सप्तरीले जनाएको छ ।"
कर्णाली प्रदेशले ल्यायो ३३ अर्ब ७४ करोडको बजेट,"सुर्खेतः कर्णाली सरकारले आगामी आर्थिक वर्षको बजेट सार्वजनिक गरेको छ । प्रदेश सरकारले आगामी आर्थिक वर्ष २०७७०७८ का लागि ३३ अर्ब ७४ करोड १३ लाख ५३ हजार रुपैयाँको बजेट सार्वजनिक गरेको हो । प्रदेश सभामा सोमवार आर्थिक मामिला तथा योजना मन्त्री प्रकाश ज्वालाले बजेट प्रस्तुत गरेका हुन् । प्रदेश सरकारले सार्वजनिक गरेको बजेटमा पूँजीगततर्फ १९ अर्ब ६ करोड ९१ लाख २१ हजार रुपैयाँ विनियोजन गरिएको छ । यो कुल बजेटको ५७ प्रतिशत हो । यस्तै चालुतर्फ ११ अर्ब ६७ करोड ५७ लाख ३२ हजार रहेको छ । यो कुल बजेटको ४३ प्रतिशत हो । त्यसैगरी प्रदेश सरकारले वित्तिय हस्तान्तरणतर्फ दुई अर्ब ९९ करोड ६५ लाख अर्थात नौ प्रतिशत बजेट विनियोजन गरिएको छ। प्रदेश सरकारले सार्वजनिक गरेको बजेटमा कोरोना महामारी नियन्त्रण र खाद्य संकट टार्ने कार्यक्रमलाई मुख्य प्राथमिकता दिइएको छ । कोरोना महामारी नियन्त्रण गर्नुपर्ने भएकाले यसपाली प्रदेश सरकारले स्वास्थ्य क्षेत्रमा बजेटलाई प्राथमिकता दिएको छ । कोरोना रोकथाम र नियन्त्रणमा लागि चालु खर्चतर्फ मात्र ८७ करोड ४१ लाख बजेट विनियोजन गरिएको आर्थिक मामिला तथा योजना मन्त्री ज्वालाले बताए । यस्तै बजेटमार्फत प्रदेश सरकारले स्वास्थ्य पूर्वाधार विकास, जनशक्ति परिचालन, परीक्षण र संक्रमितको उपचारका लागि पनि बजेट विनियोजन गरेको छ । प्रदेश सरकारले सुर्खेतमा रहेको प्रदेश अस्पतालमा तीन सय शैया थप्ने र त्यसलाई शिक्षण अस्पतालको रुपमा विकास गर्ने भएको छ । यसका लागि १३ करोड ४५ लाख रुपैयाँ, डोल्पा अस्पतालको स्तरोन्नतीको लागि १० करोड र अन्य जिल्ला अस्पतालको स्तरोन्नतीका लागि पनि आवश्यक बजेट विनियोजन गरेको छ । यस्तै कोरोना नियन्त्रणमा खटिने चिकित्सक र स्वास्थ्यकर्मीलाई मासिक तलबमा एकसय प्रतिशत र प्रहरी तथा चालकलाई ५० प्रतिशत रकम प्रोत्साह दिने घोषणा गरेको छ । यसका लागि एक अर्ब ५० करोड ५८ लाख बजेट विनियोजन गरिएको छ । कोरोना नियन्त्रणमा महिला स्वास्थ्य स्यंमसेवकलाई पनि परिचालन गरिनेछ । यसका लागि चार करोड विनियोजन गरिएको छ । यस्तै कोरोना संक्रमितको मृत्यु भएमा पीडित परिवारलाई एक लाख रुपैयाँ राहत र संक्रमणबाट प्रभाावितलाई रोजगारीमा प्राथमिकता दिने सरकारले घोषणा गरेको छ । बजेटमा महामारी र भोकमरी नियन्त्रण तथा रोजगारीलाई मुख्य प्राथमिकता दिइएको मन्त्री ज्वालाले बताए । उनले भने, 'कोरोनासँगै भोकमरीको पनि खतरा छ, यसकारण थप पीसीआर मेसिन थप्ने र खाद्यान्न खरिद गर्न बजेटको व्यवस्था गरिएको छ । कोरोनाका कारण धेरैले रोजगारी गुमाएकाले उनीहरुलाई रोजगारी दिने गरी कार्यक्रम संचालन गर्न पनि बजेटको व्यवस्था गरिएको छ ।' प्रदेशमा खाद्य संकट टार्न ५० करोड विनियोजन गरिएको छ भने दुरशिक्षाका लागि ११ करोड बजेट विनियोजन गरिएको छ ।भोकमरी टार्नका लागि 'एक स्थानीय तह, एक भकारी' कार्यक्रम संचालन गरिनेछ । यसका लागि ५५ करोड बजेट विनियोजन गरिएको मन्त्री ज्वालाले उल्लेख गरे । यस्तै अधिकांश कर्णालीबासीले रोजगारी गुमाएर प्रदेश भित्रिएको भन्दै सरकारले खाद्यान्नका लागि रोजगारी कार्यक्रम संचालन गर्ने भएको छ । यसका लागि एक अर्ब २० करोड विनियोजन गरिएको छ । यस्तै खाना, नाना र छाना कार्यक्रमका लागि पनि २० करोड बजेट छुट्याइएको छ । कोरोना प्रभावितलाई रोजगारी र सीपमुलक कार्यक्रम संचालन गर्न ६ अर्ब ५४ करोड विनियोजन गरिएको छ । यस्तै बजेटमार्फत प्रदेश सरकारले कृषि उत्पादनलाई पनि प्राथमिकता दिएको छ । एक स्थानीय तह, एक उत्पादत कार्यक्रमका लागि २७ करोड ६५ लाख, साना सिचाइँ कार्यक्रम संचालन गर्न ३५ करोड र वीरेन्द्रनगरका कर्णाली कोशेली घर स्थापना गर्न एक करोड विनियोजन गरिएको छ । आगामी आर्थिक वर्षमा प्रदेश सरकारले अत्यावश्यक एम्बुलेन्सबाहेक अन्य सवारी साधन खरिद नगर्ने, चालु खर्चका विभिन्न शिर्षक कटौती गर्ने र विकास आयोजनाको प्रभावकारी अनुगमन गरिने जनाएको छ । कर्णाली राजमार्ग अन्तर्गत दैलेखको राकमकर्णालीमा ट्रमा अस्पताल स्थापना गर्ने, सुर्खेत विमानस्थलको विस्तार गर्ने, भेरी बबई आयोजनाको बाँधमा जलविद्युत उत्पादन गर्ने र त्यसमा प्रदेश सरकारले लगानी गर्ने, प्रदेश राजधानी वीरेन्द्रनगरको एकीकृत विकास गर्ने र पर्यटन विकासलाई प्राथमिकता दिइने बजेटमा उल्लेख गरेको छ । कर्णाली प्रदेश सभाको बैठकमा आगामी वर्षको बजेट प्रस्तुत गर्दै आर्थिक मामिला तथा योजना मन्त्री प्रकाश ज्वाला ।"
क्वारेन्टाइन बस्नेमा मानसिक समस्या,"टीकापुर : टीकापुरका ४८ वर्षीय चुहानसिंह नेपाली भारतको धार्चुलामा मजदुरी गर्थे। लामो लकडाउनपछि उनी जेठ १९ गते नेपाल फर्किए। कैलालीको जनज्योती आधारभूत विद्यालयको क्वारेन्टाइनमा बस्दै आएका नेपाली सुरुमा सामान्य थिए। केही दिनमै उनको व्यवहार बद्लिन थाल्यो। अहिले उनी एकोहोरिएर झोक्रिन्छन्। व्यवहार पनि फरक फरक देखाउँछन्। निकै बेर सुत्दैनन्। दैनिक मजदुरीमा परिवार पाल्दै आएका उनमा मानसिक समस्याहरु देखा पर्न थालेका छन्। भारतमा गरेको मजदुरीकै भरमा सुकुम्बासी बस्ती रहेको गणेशपुर शिविरमा परिवार पाल्दै आएका नेपालीमा यस्ता लक्षण देखिएका हुन्। सोही क्वारेन्टाइनमा बस्दै आएका २८ वर्षीय विकास विकमा पनि मानसिक समस्या देखा पर्न थालेको छ। उनी बेला बेला झोंकिन्छन्। दुई छोरा छोरी र श्रीमतीसहित भारतको देहरादुनबाट आएका विकले श्रीमतीलाई धेरै पटक कुटपिट नै गरे। बच्चा समाएर राति भाग्न खोजे। निकै तनावमा देखिने उनले फरक व्यवहार देखाइरहेका छन्। क्वारेन्टाइनमा कार्यरत स्वास्थ्यकर्मीका अनुसार चुहानसिंह र विकास उदाहरण मात्रै हुन्। क्वारेन्टाइनमा बस्ने कतिपय व्यक्तिमा दिनहुँ जसो यस्ता लक्षण देखा पर्न थालेका छन्। चुहानसिंहमा कसैसँग कुरा नगर्ने, सुस्त मनस्थिति, टोलाएर बस्ने जस्ता लक्षण देखा परेका छन्, स्वास्थ्यकर्मी रञ्जिना चौधरी भन्छिन् टाउको दुख्यो भन्दै आउँछन्, औषधि दिएकै हुन्न, मलाई ठीक भइसक्यो नानी बन्दै जान्छन्, उनको व्यवहार निकै परिवर्तन भएको छ। टीकापुर नगरपालिका १ का ५० वर्षीय जगत दमाई हैदराबादबाट नेपाल आए। टीकापुर पोलिटेक्निक इन्स्टिच्युटको क्वारेन्टाइनमा बसेको दुई दिनमै उनलाई मानसिक समस्या देखा पर्न थाल्यो। श्रीमतीसहित आएका उनी क्वारेन्टाइनमा रहेको सिंढीबाट हाम फाल्न खोज्छन्। बर्बराउँछन्। बेला बेला रुने, कराउने र बोलाए पनि नसुन्ने जस्ता फरक गतिविधि गर्न थालेपछि क्वारेन्टाइनमा बसेका त्रसित छन्। जगतकी श्रीमतीलाई उद्धृत गर्दै क्वारेन्टाइनमा खटिएका स्वास्थ्यकर्मी रामरती चौधरीले भनिन् सिंढीबाट तलमाथि गर्ने, हाम फाल्न खोज्ने गरेर सबैलाई हैरान बनाएका छन्। उनले बेला बेला निन्द्रा लाग्ने औषधि माग्ने गरेको चौधरीले बताइन्। लामो समयसम्म लकडाउनमा रहेर स्वदेश फर्किएका अधिकांशमा यस्ता लक्षणहरु देखा पर्न थालेका छन्। क्वारेन्टाइनको १४ दिनको बसाइ, समयमा हुन नसकेको स्वाब परीक्षण, कोरोनाबारे फैलिएको त्रास, आर्थिक र सामाजिक कारणले उनीहरुमा मानसिक समस्या देखिएको हो। भारतबाट फर्किएर क्वारेन्टाइनमा बसेका अधिकांश निम्न वर्गका छन्। कोरोनाले आर्थिक मन्दी हुने देखिएसँगै के खाने कसो गर्ने भन्ने तनाव छ। रोजीरोटी गुमाउनु पर्दाको पीडालेसमेत उनीहरुमा त्यस्ता समस्या देखिएको स्वास्थ्यकर्मीको ठहर छ। दिनभर मजदुरी गरेर बिहान बेलुकाको छाक टार्ने सर्वसाधारणलाई मानसिक बोझ धेरै छ। मानसिक तनावले चिडचिडापन हुने, निन्द्रा र भोक नलाग्ने, रिसाउने, मनमा डर पैदा हुने, दिमागले केही सोच्न नसके जस्तो हुने वा उदास हुने जस्ता समस्या देखिएका छन्। अनावश्यक डर त्रास, रोग सम्बन्धी कम ज्ञान, नकारात्मक सोचले क्वारेन्टाइनमा बसेका डिप्रेसनका बिरामीलाई प्रायः क्वारेन्टाइनमा बसेकामा यस्ता समस्या देखिएको टीकापुर नगरपालिकाका जनस्वास्थ्य निरीक्षक धर्मसिंह बटालाले बताउँछन्। कोरोनाको त्रासपछिको अवस्थाबारे पर्याप्त काउन्सिलिङ हुन नसक्नु, समुदायका मान्छेसँग भेटघाट नहुनु, समाजबाट तिरस्कृत हुने डर जस्ता कुराले यस्ता समस्या देखिएको हो, उनले भने, सामाजिक, मानसिक र भौतिक रुपमै उनीहरुलाई जगाउन आवश्यक छ। भारत लगायत अन्यत्रबाट आएकालाई राखिएका क्वारेन्टाइनमा निःशुल्क वाइफाई जोडिएको छ। साँझ बिहान स्वास्थ्यकर्मीले स्वास्थ्य चेकजाँच गर्छन्। सामान्य समस्या भए औषधि दिने स्वास्थ्यकर्मीलाई मानसिक समस्याबारे अभिमुखीकरण भने हुन सकेको छैन। सामान्य समस्याबारे क्वारेन्टाइनमा खटिएका स्वास्थ्यकर्मीलाई ओरिएन्टेसनन हुन जरुरी छ, बटालाले भन्छन्, मानसिक समस्या हुनेहरुका लागि हामीले मनोपरामर्शकर्ताको नम्बर उपलब्ध गराएका छौं तर, पनि कतिपयले आफ्ना समस्या नै खोल्दैनन्, जसले गर्दा जटिल समस्या हुन सक्छ। मानसिक समस्यालाई मध्यनजर गर्दै कतिपय क्वारेन्टाइनमा बिहान योग कक्षा, नाँच्ने जस्ता कार्यक्रम गरिन्छ। कोरोना संक्रमणबारे नियमित सही सूचना दिने, खाली समयलाई सिर्जनशिल बनाउनेतर्फ ध्यान दिन सके मानसिक समस्या केही हदसम्म कम गर्न सकिने चिकित्सक बताउँछन्।"
कोरोना प्रभाव : पाल्पामा सरकारी काम पालिका पिच्छे फरक,"तानसेन : २ महिना २० दिन लामो लकडाउनपछि संचालनमा आएका सरकारी कार्यालयले पाल्पामा पालिका पिच्छे सेवा संचालनमा ल्याएका छन् । कोरोना संक्रमणबाट बच्न र बचाउन कार्यालयमा सेवाग्राहीको बढी भीडभाड हुन नदिन दुई सिफ्टमा समय विभाजन गरी कार्यालय संचालनमा ल्याएको जिल्ला प्रशासन कार्यालय पाल्पाले जनाएको छ । कार्यालयले समय अनुसार सेवा र सेवाग्राहीको प्रकृति विभाजन गरी बिहान ८ बजेदेखि दिउँसो १ बजेसम्म पहिलो र दिउँसो १ बजेदेखि साँझ ६ बजेसम्म दोस्रो सिफ्टमा कार्यालय संचालन गरेको सहायक प्रमुख जिल्ला अधिकारी दुर्गा बञ्जाडेले बताइन् । कार्यालयले हप्ताको ६ दिन फरक फरक पालिकाका सेवाग्राहीलाई सेवा प्रदान गर्ने सूचना समेत सर्वसाधरणका लागि सार्वजनिक गरेको सहायक प्रजिअ बञ्जाडेले बताइन्। जिल्ला प्रशासनले आइतबार बिहान ८ बजे देखि १ बजे तानसेन नगरपालिका भित्रका सेवाग्राहीलाई मात्र नागरिता तथा पेन्सनसम्बन्धी सेवा प्रवाह गर्ने, दिउँसो १ बजेदेखि ६ बजेसम्म राहदानी, नाबालक परिचय पत्र, सिफारिस तथा प्रमाणित जस्ता सेवा प्रवाह गरेको जनाएको छ । सोमबार बगनासकाली र रैनादेवी छहरा गाउँपालिकाका सेवाग्राहीलाई बिहान ८ बजेदेखि १ बजेसम्म नागरिता तथा पेन्सन सम्बन्धी सेवा प्रवाह गर्ने, दिउँसो १ बजे देखि ६ बजेसम्म राहदानी, नाबालक परिचय पत्र, सिफारिस तथा प्रमाणित जस्ता सेवा प्रवाह गरेको छ । सोमबार पहिलो दिन बगनासकाली र रैनादेवी छहराका सेवाग्राहीले सेवा लिएका छन्। मंगलबार माथाँगढी र रम्भा गाउँपालिकाका सेवाग्राहीलाई बिहान ८ बजेदेखि १ बजेसम्म नागरिता तथा पेन्सनसम्बन्धी सेवा प्रवाह गर्ने, दिउँसो १ बजेदेखि ६ बजेसम्म राहदानी, नाबालक परिचय पत्र, सिफारिस तथा प्रमाणितजस्ता सेवा प्रवाह गर्नेछ । बुधबा तिनाउँ र पूर्वखोला गाउँपालिकाका सेवाग्राहीलाई बिहान ८ बजेदेखि १ बजेसम्म नागरिता तथा पेन्सनसम्बन्धी सेवा प्रवाह गर्ने, दिउँसो १ बजेदेखि ६ बजेसम्म राहदानी, नाबालक परिचय पत्र, सिफारिस तथा प्रमाणितजस्ता सेवा प्रवाह गर्ने जनाएको छ । बिहीबार रिव्दीकोट र निस्दी गाउँपालिका ७ ज्यामिरेका सेवाग्राहीलाई बिहान ८ बजेदेखि १ बजेसम्म नागरिता तथा पेन्सन सम्बन्धी सेवा प्रवाह गर्ने, दिउँसो १ बजेदेखि ६ बजेसम्म राहदानी, नाबालक परिचय पत्र, सिफारिस तथा प्रमाणित जस्ता सेवा प्रवाह गर्ने जनाएको छ। शुक्रबार उजुरी व्यवस्थापन तथा अन्य कार्य गर्ने जिल्ला प्रशासन कार्यालय पाल्पाले जनाएको छ । गृह मन्त्रालयले सबै कार्यालय दुई सिफ्टमा संचालन गर्ने परिपत्र गरेपनि पाल्पाका अधिकांश सरकारी कार्यालय पुरानै समय १० बजे खुलेका छन्। लकडाउनको समयमा समेत स्थानीय सरकारका कार्यालय नियमित रुपमा संचालन भएकाले दुई सिफ्टमा कार्यालय संचालन गर्ने आवश्यकता नभए पनि मन्त्रालयबाट परिपत्र आएमा गाउँपालिकाले सोही अनुसार कार्यालय संचालन गर्ने गाउँपालिका महासंघका केन्द्रीय सदस्य एव बगनासकाली गाउँपालिकाका अध्यक्ष कृष्ण प्रसाद बस्यालले बताए । 'पाल्पामा संचालित प्रदेश सरकारका कार्यालय शुक्रबार दुई सिफ्टमा संचालन भएका छैनन्। हामीलाई कुनै जानकारी छैन, प्रदेश सरकारले कुनै परिपत्र जारी गरेको छैन, पुरानै समयमा कार्यालय संचालन गरिएको,' डिभिजन वनकार्यालय डिभिजन प्रमुख मोहन पौडेलले भने। सहायक प्रमुख जिल्ला अधिकारी बञ्जाडेले गृह मन्त्रालयबाट संघ, प्रदेश र स्थानीय तहका सबै कार्यालय दुई सिफ्टमा संचालन गर्ने परिपत्र आएकाले सो अनुसार जिल्लाभित्र समन्वयको काम भइरहेको बताइन्। 'आज पहिलो दिन भएकाले सबैमा अन्योल भएको होला, कुन कुन कार्यालय दुई सिफ्टमा चले वा नचलेको दिनभरीमा अनुगमन गर्छौ र भोलीदेखि सबै कार्यालय नियमित रुपमा दुई सिफ्टमा संचालन हुन्छ,' सहायक प्रजिअ बञ्जाडेले बताइन्।"
अझै झस्किन्छन् रुकुम घटनाका घाइते,"जाजरकोट : जिल्लाको भेरी नगरपालिका४ का सुदीप खड्काको शरीरको चोट बिस्तारै ठिक हुँदैछ। तर, घटनाको पीडा र त्रास भने बढ्दो छ। बेलाबेला आफैं त्यही घटना सम्झेर झस्किन्छन्, अनि तर्सिन्छन् पनि। भेरी नगरपालिकाका नवराज विकसहित ६ जनाको ज्यान जाने गरी गत जेठ १० गते रुकुमको चौरजहारमा भएको घटनाका घाइते हुन् सुदीप। सुदीपसहित १२ जनाले बल्लतल्ल ज्यान जोगाए। तर उनीहरूलाई मरणासन्न हुनेगरी कुटिएको थियो। गाउँलेले चिर्पट, हँसिया, ढुंगाले हान्दाहान्दै सुदीपलाई प्रहरीले समातेर मिसन अस्पताल लगेको थियो। त्यहाँ उनले सकसपूर्ण दुई रात बिताए। पूरा निको नभए पनि उनी त्रासकै कारण घर फर्किए। बेलाबेला उनलाई त्यही नवराज लगायतका साथीले बचाउ बचाउ भनेको आवाज कानमा गुञ्जिरहन्छ। मेरै आँखाअगाडि मारेर भेरीमा फालेको दृश्य फनफनी घुमिरहन्छ, मलाई पनि समातेर निकै कुटे। अहिले पनि शरीर दुखिरहेको छ, धेरै दिन त्यही घटनाको सपना देखें। कहिलेकाँही सपनामै बर्बराउँदोरहेछु, उनले पीडा सुनाए। उनलाई टाउकोमा ढुंगा र चिर्पटले हानेकाले भित्र रगत जमेको छ भन्ने डर छ। तर हालसम्म पनि उनको टाउकोको सिटी स्क्यान हुन सकेको छैन। शरीरका अन्य भागमा लागेको चोटको पनि भित्री जाँच भएको छैन। भेरी नगरपालिका ४ कै मदन शाही पनि घटनापछि निकै तनावमा छन्। शारीरिक चोट एकातिर छ भने मानसिक समस्या पनि उत्तिकै छ। उनी एक्लै टोलाउँछन्। सुतेको बेलासमेत मलाई नमार्नोस् भन्छ मदनकी आमा लक्ष्मी शाहीले भनिन्। सुविधा सम्पन्न अस्पताल लिएर शारीरिक र मानसिक समस्याको उपचार गर्ने सोच भए पनि आर्थिक अभावले कतै लिन नसकेको उनले बताइन्। घरी पुलिसले बोलाउँछ, घरी को आउँछन् बोलाउँछन्। के भएको हो भनेर सोध्छन्। ऊ आफैं समस्यामा छ। दसथरी मान्छेलाई कति बयान दिनु ? , लक्ष्मीले भनिन्, अहिले पनि छोरो डराइरहेको छ। सत्य बोले आफूलाई पनि मारिदिने हुन् कि भन्ने त्रासमा छ। गाउँलेले लखेटीलखेटी कुटेको घटना मानसपटलमा ताजै छ भेरी नगरपालिका ३ का महेश कार्कीसँग। त्यसमाथि ६ जना साथी गुमाएको पीडा। जतिबेला पनि हामीलाई लखेटेर ढुंगा हानेको झल्को आउँछ, मुटु काँप्छ, निदाउनै सक्दिनँ। बल्लतल्ल निदाए पनि त्यही घटनाले झस्काइहाल्छ, उनले भने। भेरी तरेर जाजरकोट आइसकेपछि पनि उनी कुटिएका थिए। सुदीप, मदन र महेश मात्र होइन, घटनामा परी बाँच्न सफल १२ जनाको अवस्था यतिबेला असामान्य छ। प्रायः सबै घाइतेलाई मानसिक तनावमा छन्। घाइते सबैले नवराजसहित ६ जनालाई नै हत्या गरी फालेको बयान दिएका छन्।"
तनहुँमा पाँच संक्रमित थपिए,दमौली : तनहुँ जिल्लामा कोभिड संक्रमणको नयाँ घटना सार्वजनिक भएको छ। घिरिङ गाउँपालिकाका पाँच जना पुरुषमा पनि संक्रमण देखिएको गण्डकी प्रदेश स्वास्थ्य निर्देशनालयले जनाएको छ। उनीहरू घिरिङकै क्वारेन्टाइनमा थिए। भारतबाट आएयता क्वारेन्टाइनमा रहेका उनीहरुको निकै ढिला गरि रिपोर्ट आएको हो। पोजिटिभ देखिएका सबैलाई बेलचौतारास्थित आइसोलेसनमा राखिएको छ। यससँगै तनहुँमा कोभिड पोजिटिभका घटना आठ पुगेका छन्। यस अघिका तीन जना ध्ये ऋषिङका दुई र एक घिरिङकै पुरुष हुन्। सबैलाई बेलचौताराको जीपी कोइराला स्वाश्प्रश्वाश केन्द्रको आइशोलेशनमा राखिएको जनाइएको छ।
क्वारेन्टाइनमा लैजाँदै गर्दा युवक भीरबाट हाम फाले,"पर्वत : क्वारेन्टाइनमा राख्नका लागि बसमा जाँदै गरेका एक जना युवाले पर्वत कुस्मा नगरपालिका ८ मा पर्ने चुवाको भीरबाट हाम फालेर आत्महत्याको प्रयास गरेका छन् । बागलुङ नगरपालिका १३ का ३९ वर्षीय चन्द्रबहादुर नेपालीले सोमबार बिहान पोखरा बागलुङ सडकमा बस रोकेको समयमा भीरबाट हाम फालेका हुन् । जिल्ला प्रहरी कार्यालय पर्वतले दिएको जानकारी अनुसार सुनौलीबाट उद्दार गरी बागलुङतर्फ जाने क्रममा बस रोकेको मौका पारेर भीरबाट हाम फालेका नेपाली गम्भीर घाइते भएका छन् । घाइते नेपालीको पर्वत अस्पतालमा उपचार भइरहेको छ । स्थिति गम्भीर भएका कारण थप उपचारका लागि पोखरा रिफर गरिएको जिल्ला प्रहरी कार्यालय पर्वतका प्रमुख डिएसपी बिश्वराज अधिकारीले जानकारी दिए । लु २ ख ४२२० नम्बरको बसमा पर्वत, बागलुङ र म्याग्दीका नागरिकहरु भारतबाट फर्केपछि क्वारेन्टिनमा बस्न जाँदै गरेका थिए । पर्वतका नागरिकलाई डिमुवामा झारेपछि बस बागलुङ र म्याग्दीका नागरिक बोकेर आएको थियो । सडकको अवस्थाका कारण अगाडि जान नसक्ने भनेर बस चालकले इन्कार गरेको मौकामा नेपाली भने भीरबाट हाम फालेका हुन् । घटनाबारे थप अनुसन्धान भइरहेको प्रहरीले जनाएको छ ।"
बालिका बलात्कार गर्ने कार्यालय सहयोगी पक्राउ,"राजविराज : सप्तरीमा वाईन मिसाईएको स्प्राइट खुवाएर श्रमिक बालिकालाई बलात्कार गरेको आरोपमा एक कार्यालय सहयोगी पक्राउ परेका छन् । तिलाठी कोईलाडी गाउँपालिकाको वभनगामा कट्टीस्थित लक्ष्मीबल्लभ नरसिङ्ग माविको कोठामा लगेर बलात्कार गरेको आरोपमा सोही विद्यालयका कार्यालय सहयोगी तिलाठी कोईलाडी गाउँपालिका७ का ३७ वर्षीय शिवशंकर मण्डल पक्राउ परेको सप्तरी प्रहरीले जनाएको छ । विद्यालयको प्रांगणमा निर्माण भइरहेको नयाँ भवनमा मजदुरी गर्ने बालिकालाई पारिश्रमिक दिने बहानामा राति अबेलासम्म राखेर नास्तासँगै दिएको स्प्राइटमा वाइन मिसाएर बलात्कार गरेको आरोपमा मण्डललाई पक्राउ गरिएको डिएसपी तिलक भारतीले बताए । भवनको छत ढलानको काम सकिएपछि पारिश्रमिक माग्दा ठेकेदार चेक साटेर आउँदैछ भनी अबेलासम्म बसाई साँझ परे पछि घर फर्कन खोज्दा विभिन्न बहाना बनाई अल्मलाएर राखेको पीडितको भनाइ छ । पीडितका अनुसार पारिश्रमिक लिएर सँगै घर फर्कने विश्वास दिइ उनकी काकीले निर्माणको काम हेर्ने मुन्सी र मण्डल बसेको माथिल्लो तलाको कोठामा लगी नास्ता पानी खाँदै गरौं, ठेकेदार आएपछि पैसा लिएर जाउँला भनी माछा र स्प्राइट खान दिइन् । करिब तीन करोड रुपैयाँको लागतमा निर्माण भइरहेको भवन निर्माणका लागि उनकी काकीले मजदुरी गर्न बालिकालाई पाँच दिनदेखि लिएर जाने गरेकी थिइन् । 'काकीले आफू आमा जस्तै भएकी भन्दै विश्वास दिलाई राति अबेलासम्म राखी झुक्याएर मदिरा खुवाइन्' बालिकाले भनिन्, 'उनकै योजनामा घटना भयो ।' 'कोठामा विद्यार्थी पढने पाँचवटा बेञ्च जोडेर खाटजस्तो बनाइएको रहेछ, त्यही बस्न लगाइ माछा र चिसो स्प्राइट खान दिए', पीडितले प्रहरीसमक्ष दिएको प्रारम्भिक बयानमा बताएकी छिन् ।'चिसो र गुलियो लाग्ने स्प्राइट चारपाँच गिलास खाएपछि टाउको भारी भएर लडेको र ढोका लगाइ आरोपितले बलात्कार गरेको कुरा भोलिपल्ट बिहान होसमा आएपछि छोरीले बताएको पीडितकी आमाले जानकारी दिइन् । मदिराले लठ्ठिएकै अवस्थामा बलात्कृत बालिकालाई राति १० बजे बर्साइन चोकमा ल्याएर आरोपितले छाडेका थिए । बालिकालाई छाडेको देख्नेपछि गाउँलेसँगै रहेकी उनकी काकीले बेहोस बालिकालाई देवी भूत लागेको भनेर घर फर्काइन् । उनले बालिकाको परिवारलाई समेत धामीलाई देखाउनुपर्ने भयो भन्दै खबर गरेको बालिकाकी आमाले जानकारी दिइन् । आफूले पनि सुरुमा उनको कुरामा विश्वास गरेको तर बिहान छोरी होसमा आएपछि उनले बताएको कुराले आफ्नै होस उडेको बालिकाकी आमाले बताइन् । 'घटना लुकाउन महिलाले देवीभूत लागेको भनेर राति भ्रमपूर्ण हल्ला फिंजाएकी रहिछन्,'गस्तीमा रहेका प्रहरीले धामीकहाँ नभई अस्पताल लैजान सल्लाह दिएपछि राजविराजस्थित अस्पताल ल्यायौं, 'उनले बताइन् । पीडित बालिकाकी आमासहित स्थानीयवासीले घटनाबारे सुरुमा प्रहरी चौकी कोईलाडी बरसाईनमा पुगेर जानकारी दिए।त्यसको दुई दिनपछि असार २२ गते पीडितपक्ष जिल्ला प्रहरी कार्यालय पुगेर मौखिक उजुरी गरे। पीडित पक्षले असार २३ गते लिखित उजुरी ल्याए पछि पाँचौ दिन राति १० बजे मात्र बालिकाको स्वास्थ्य परीक्षण भयो । जिल्ला प्रहरी कार्यालय सप्तरीमा बलात्कारमा संलग्न र बलात्कारको योजना बनाउनेसहित तीनजनाविरुद्ध दिएको उजुरी असार २४ गतेको मितिमा दर्ता छ । बलात्कारको वातावरण मिलाइदिएको आरोपमा पारिवारिक नाता भित्रकै काकी ३५ वर्षीया महिलालाई तत्कालै पक्राउ गरिएको थियो । प्रहरी अनुसन्धानबाट बालिकालाई मजदुरीको काममा लगाइदिने काकीकै दबाबमा झुक्याएर मादक पदार्थ खुवाइएको देखिन्छ । मुख्य आरोपित पक्राउ नभएको भन्दै अनुसन्धानका लागि खोजी भएको बेला उपस्थित हुने गरी जिल्ला सरकारी वकिलको कार्यालयको निर्देशनमा जिल्ला प्रहरी कार्यालयबाट साउन १५ गते आरोपित पीडितकी काकी जमानतमा रिहा भएकी थिइन् । अर्का आरोपित मुन्सी पक्राउ परेका छैनन् । त्यसअघि पनि सो विद्यालयभित्र ११ वर्षीया बालिकामाथि यौन दुव्र्यवहारको घटना भएको थियो । विद्यालयको कोठाभित्रै ५५ वर्षीय सुर्यनारायण साहले ०७५ वैशाख १६ गते यौन दुव्र्यवहार गर्दै गरेको भिडिओ प्राप्त भएपछि जिल्ला प्रहरी कार्यालयले असार ६ गते पक्राउ गरी मुद्दा चलाएको थियो ।जिल्ला अदालतले आरोपित साहलाई असार २२ गते पुर्पक्षका लागि राजविराज कारागारमा पठाएको थियो ।"
ओमानबाट आफ्नै खर्चमा फर्किए १६६ नेपाली कामदार,काठमाडौं : ओमानबाट १६६ कामदार आफ्नै खर्चमा सोमबार काठमाडौं फर्किएका छन्। सोमबार १६६ यात्रु लिएर सलाम एयर पौने २ बजे काठमाडौं अवतरण गरेको नेपाल उड्ययन प्राधिकरणका प्रवक्ता राजकुमार क्षेत्रीले जानकारी दिए। कोरोना भाइरस (कोभिड१९)का कारण ओमानमा अप्ठ्यारोमा परेका कामदारलाई नेपाल ल्याइएको हो। उनीहरुलाई ल्याउन नेपाल सरकार सरकारले पहल गरे पनि उनीहरु आफ्नै खर्चमा नेपाल फर्केका हुन्। सलामले प्रति यात्रु ३६ हजार रुपैयाँमा उडान गरेको हो। यो भाडा नेपाल सरकारले तय गरेको भन्दा झन्डै ८ हजार रुपैयाँ कम हो। नेपाल एयरलाइन्सको लागि ४४ हजार र हिमालयन एयरलाइन्सका लागि सरकारले झन्डै ४८ हजार रुपैयाँ भाडा कायम गरेको थियो। तर सलाम एयरले सस्तोमा नेपालीलाई काठमाडौं ल्याएको छ। नेपालका लागि ओमानस्थित राजदूत शर्मिला पराजुली ढकालले दूतावासको पहलमा सुलभ टिकट प्रबन्ध गरिएको र कतिपयको खर्च सम्बन्धित कम्पनीले पनि बेहोरेको जानकारी अन्नपूर्ण अनलाइनलाई दिइन्। सरकारले यसअघि पनि विभिन्न देशमा अलपत्र परेका कामदार नेपाल ल्याएको थियो। ओमानबाट नेपाल फर्किन चाहने नेपालीहरुको संख्या करिब ६ सय रहेको छ। ओमानबाट अर्को उडान बिहीबार हुनेछ।
भक्तपुरमा छुट्टाछुट्टै दुर्घटनामा दुईको मृत्यु,भक्तपुर : भक्तपुरमा भएको दुई छुट्टाछुट्टै सवारी दुर्घटनामा दुईजनाको मृत्यु भएको छ । महानगरीय प्रहरी परिसर भक्तपुरका अनुसार भक्तपुर नपा १० कमलविनायक भत्क्यापाटी र मध्यपुर थिमि नपा ९ बोडेमा भएका दुई सवारी दुर्घटनामा एक पुरुष र एक महिलाको मृत्यु भएको हो । चाँगुनारायण नपा ७ खरिपाटीबाट भक्तपुरतर्फ आउँदै गरेको बा ९५ प १४५५ नम्बरको मोटरसाइकल आइतबार साँझ भक्तपुर नपा १० कमलविनायक भत्क्यापाटीमा आफै अनियन्त्रित भई नालीमा खस्न जाँदा चालक १७ वर्षीय रञ्जित माहाजुको मृत्यु भएको प्रहरीले जनाएको छ । भक्तपुर नपा १० कमलविनायक निवासी माहाजुलाई तत्काल उपचारको लागि भक्तपुर अस्पताल लगिएको थियो । थप उपचारका लागि काठमाडौंस्थित ट्रमा सेन्टर लगिएकोमा उपचारको क्रममा उनको मृत्यु भएको सम्बन्धित चिकित्सकले घोषणा गरेको परिसरका प्रवक्ता प्रहरी नायब उपरीक्षक दीपक गिरीले जानकारी दिए । उनका अनुसार दुर्घटना भएको मोटरसाइकल महानगरीय ट्राफिक प्रहरी प्रभाग कमलविनायकको नियन्त्रणमा रहेको छ । त्यस्तै मध्यपुर थिमि नपा ९ बोडेमा बा ५ ख ४३११ नम्बरको पानी ट्यांकर र बा ९२ प ७०७७ नम्बरको स्कुटी एकाफसमा ठोक्किँदा स्कुटी पछाडि सवार काठमाडौंको कागेश्वरी बस्ने ४५ वर्षीया लक्ष्मी कार्कीको मृत्यु भएको प्रहरी नायब उपरीक्षक गिरीले जानकारी दिए । उनका अनुसार सुरुमा ठक्करबाट गम्भीर घाइते कार्कीलाई तत्काल मध्यपुर थिमिस्थित नेपाल कोरिया मैत्री नगरपालिका अस्पताल लगिएको थियो । थप उपचारका लागि काठमाडौंस्थित अन्नपूर्ण न्यूरो अस्पताल लगिएको थियो। त्यहीं उपचारको क्रममा आइतबार राति मृत्यु भएको प्रहरी नायब उपरीक्षक गिरीले बताए। उनका अनुसार दुवै सवारीसाधन र ट्याङ्कर चालक रामेछापको मन्थली ३ घर भई हाल भक्तपुर बस्ने ४१ वर्षीय राजकुमार खत्रीलाई महानगरीय प्रहरी वृत्त ठिमीको नियन्त्रणमा राखिएको छ । दुइटै घटनाबारे थप अनुसन्धान कार्य भइरहेको प्रहरीले जनाएको छ।
स्याङजामा एक महिलाले जितिइन् कोरोना,"स्याङजा : भीरकोटस्थित कालिका सामुदायिक अस्पतालको आइसोलेसनमा रहेकी एक महिलाले कोरोना जितेकी छन्। वालिङ नगरपालिका १३ का ३९ वर्षीया ती महिलाले १८ औं दिनमा कोरोना जितेर घर फर्केकी हुन् । उनमा जेठ १५ गते कोरोना संक्रमण पोजिटिभ देखिएको हो । जिल्लामा महिला राख्ने आइसोलेसन वार्ड नभएपछि उनलाई पोखरा पठाइएको थियो । एघार दिन पोखरा बसाइपछि उनी कालिकामा स्थापित महिला वार्ड ७ दिनबसेपछि अस्पतालले घर पठाएको हो । शनिबार वालिङका ३ जना कोरोनामुक्त भएका हुन् । महिलासँगै ४ जनाले कोरोना जितेपछि वालिङ नगरप्रमुख दिलिपप्रताप खाँण, उपप्रमुख कल्पना तिवारी र स्वास्थ्य शाखा प्रमुख कमलप्रसाद पाण्डेले फुलका गुच्छा, सेनीटाइजर, मास्कलगायतका स्वास्थ्य सामग्री हस्तान्तरण गर्दै विदाइ गरेका थिए । यसअघि, स्याङ्जामा थप ६ जना कोरोना जितेर घर फर्किएका छन् । जिल्ला अस्पतालको आइसोलेसनमा रहेका वालिङका ३ जनाले शनिबार कोरोना मुक्त भएका हुन् ।जसमध्ये वालिङ ७ का २० र २९ वर्षीय र वालिङ १३ का २६ वर्षीय पुरुष हुन् । नगरप्रमुख खाँणले उनीहरुलाई घरमा सुरक्षित तरिकाले बस्न आग्रह गर्दै केही स्वास्थ्य र दिनचर्या सम्बन्धी गर्नुपर्ने क्रियाकलापका बारेमा समेत सचेत गराए। यसअघि जिल्ला अस्पतालको आइसोलेसनमा रहेका वालिङका १ र गल्याङका २ जना पुरुष कोरोना मुक्त भएर घर फर्किसकेका छन् । अब कालिका सामुदायिक अस्पतालको आइसोलेसनमा ५० जना छन् भने २ जना पोखरामा छन् । कोरोनाबाट एकजनाको मृत्यु भइसकेको छ।जिल्लामा संक्रमितको संख्या ६० पुगेको छ ।"
भारतबाट फर्केर क्वारेन्टाइनमा बसेका युवाको मृत्यु,सुर्खेत : जिल्लाको गुर्भाकोट नगरपालिका७ स्थित क्वारेन्टाइनमा बसेका स्थानीय एक युवाको मृत्यु भएको छ। उनी १३ दिनअघि भारतबाट गाउँ फर्किएपछि क्वारेन्टाइन बसेका थिए। सोमबार विहान करिब १० बजेतिर उनको मृत्यु भएको गुर्भाकोट नगरपालिकाका प्रखुख हस्त पुनले जानकारी दिए। उनका अनुसार मृतक युवा क्वारेन्टाइन बस्नु पहिलेदेखि नै बिरामी थिए। केहिदिन अघि लडेर उनलाई सामान्य चोटसमेत लागेको थियो। सोमबार विहान आफैले पकाएको खाना खाएपछि एक्कासी बसिरहेको बेला उनको मृत्यु भएको बताइएको छ। मृत्युपछि उनको स्वाब परीक्षणका लागि प्रदेश अस्पताल सुर्खेत पठाइएको छ। पीसीआर रिपोर्टपछि मात्रै उनको मृत्यु कोरोना भाइरस वा अन्य कारणले भएको भन्नेबारे स्पष्ट हुनेछ।
एउटै क्वारेन्टाइमा १६ जनामा कोरोना संक्रमण,"तानसेन : पाल्पामा एकै दिन थप १७ जनामा कोरोना संक्रमण पुष्टि भएको छ । आइतबार रम्भा गाउँपालिका १ हुगीमा एक महिलासहित १५ जना पुरुष गरी १६ जना र बगनासकाली गाउँपालिका कोरोना पुष्टि भएको जिल्ला स्वास्थ्य कार्यालय पाल्पाले जनाएको छ । संक्रमित सबैको प्रदेश प्रयोगशाला भैरहवामो पीसीआर परीक्षण गरिएको थियो । संक्रमित हुनेमा क्रमश ४८, २९, ४६,१९,२०,२२, २५, ४१, १६, १३, ३६, २८, २०, २२, २२, २८ र ३२ वर्ष उमेरका व्यक्ति रहेको स्वास्थ्य कार्यालयले जनाएको छ । रम्भा गाउँपालिकाको जनकल्याण मावी हुगीको क्वारेन्टाइनमा बसेका १६ जना व्यक्तिमा कोरोना संक्रमण देखिएको हो । उनीहरु नयाँ दिल्ली र मुम्बईबाट आएका हुन्।बिहीबार २९ जनाको स्वाब संकलन गरी परीक्षणका लागि पठाएकोमा १६ जनाको पोजिटिभ र १३ जनाको नेजेटिभ आएको गाउँपालिकाका अध्यक्ष विष्णु प्रसाद भण्डारीले बताए । उनीमध्ये १० जनालाई रम्भाको प्राथमिक स्वाथ्य केन्द्र तनहुँको आइसोलेसनमा राखिने, अन्य ६ जनालाई व्यवस्थापनको लागि प्रमुख जिल्ला अधिकारीसँग छलफल गरेको अध्यक्ष भण्डारीले बताए । संक्रमितमा कोरोनाको लक्षणबिना पोजिटिभ देखिएको अध्यक्ष भण्डारीले बताए । गाउँपालिकाले पठाएको अन्य २१ जनाको स्वाब परीक्षणको रिपोर्ट आउन भने बाँकी छ । योसँगै पाल्पामा संक्रमितको संख्या ४० पुगेको छ । यसअघि २३ जनामा संक्रमण देखिएकोमा एकजनाको मृत्यु भएको छ ।माथागढी गाउँपालिकामा १४ जना, रैनादेवी छहरा गाउँपालिकामा २ जना, निस्दी गाउँपालिकामा ३ जना, रामपुर नगरपालिकामा २ जना, पुर्वखोला गाउँपालिका २ जना व्यक्ति कोरोनाबाट संक्रमित भएका छन् । आइसोलेसनमा बसेका संक्रमितको स्वास्थ्य अवस्था सामान्य रहेको छ ।"
पीसीआर परीक्षणको दायरा बढाउन युवाको माग,"गुलरिया : पीसीआर परीक्षणको दायरा देशव्यापीरुपमा बढाउनुपर्ने माग राख्दै बर्दियाको सदरमुकाम गुलरियाका स्थानीय युवाले प्रधानमन्त्रीलाई ज्ञापनपत्र बुझाएका छन् । गुलरिया बसपार्कस्थित आँप बगियाबाट निस्किएको युवा समूहले र्यालीसहित जिल्ला प्रशासन कार्यालय बर्दियामार्फत सरकारलाई ज्ञापनपत्र बझाएका हुन् । जनताको चाँसोका विषयमा सरकार चुकेको भन्दै विभिन्न पाँच बुँदे माग युवाले राखेका छन् । पीसीआर परीक्षणसँगै क्वारेन्टाइनहरुको गुणस्तर सुधार गर्नुपर्ने, देशमा कोरोना नियन्त्रणमा खर्च गरिएको रकम प्रष्ट रुपमा सार्वजनिक गर्नुपर्ने युवाहरुको माग छ । त्यस्तै लिपुलेख, कालापानी र लिम्पियाधुरा सहितको नक्सा जारीसँगै अतिक्रमित क्षेत्रमा सेना परिचालन गरी भूमि फिर्ताको पहल गर्न माग गरिएको छ । स्वदेश तथा विदेशमा अलपत्र परेका, रोजगार गुमाएका र स्वदेश फिर्ता हुन चाहाने नेपाली नागरिकलाई समयमै स्वदेश फिर्ता गराई उचित व्यवस्थापन गर्नुपर्ने माग आफूहरुको रहेको कार्यक्रमका सहजकर्ता खुमानन्द चौधरीले बताए । आँपको बगियादेखि निस्किएको र्यालीले गुलरिया बजारक्षेत्र परिक्रमा गर्दै जिल्ला प्रशासन कार्यालय अगाडि राष्ट्रिय गान गाउँदै ज्ञापनपत्र बुझाएका थिए । स्वतःस्फूर्त रुपमा जम्मा भएका युवायुवतीले विभिन्न नारा लेखिएका प्लेकार्ड बोकेका थिए । स्थानीय राधाकृष्ण चोकमा देशभक्ती गीतहरु गाएर कार्यक्रम समापन गरेका हुन् । कार्यक्रममा स्थानीय युवा, वुद्धिजिविको सहभागी थियो।"
क्वारेन्टाइन लैजाँदै गर्दा भीरबाट हाम फालेका युवाको मृत्यु,"पर्वत : क्वारेन्टाइनमा लैजाँदै गर्दा कुश्मा नगरपालिका ८ मा पर्ने चुवाको भीरबाट हाम फालेर गम्भीर घाइते भएका युवाको पोखरास्थित गण्डकी क्षेत्रीय अस्पताल लैजाँदै गर्दा बाटोमै मृत्यु भएको छ । बागलुङ नगरपालिका १३ का ३९ वर्षीय चन्द्रबहादुर नेपालीले सोमबार बिहान पोखरा बागलुङ सडकमा बस रोकेको अवस्थामा भीरबाट हाम फालेका थिए । जिल्ला प्रहरी कार्यालय पर्वतले दिएको जानकारी अनुसार सुनौलीबाट उद्धार गरी बागलुङतर्फ जाने क्रममा बस रोकेको मौका पारी भीरबाट हाम फालेर गम्भीर घाइते भएका नेपालीलाई उपचारका लागि पोखरा लैजाँदै गर्दा बाटैमा मृत्यु भएको र गण्डकी अस्पताल पोखराले मृत्यु भएको घोषणा गरेको प्रमुख जिल्ला अधिकारी शम्भुप्रसाद रेग्मीले जानकारी दिए । लु २ ख ४२२० नम्बरको बसबाट पर्वत, बागलुङ र म्याग्दीका भारतबाट आएका नागरिकलाई क्वारेन्टाइनमा लैजादै गर्ने क्रममा उनले हाम फालेका थिए। पर्वतका नागरिकलाई मोदी गाउँपालिकाको डिमुवामा झारेपछि बस बागलुङ र म्याग्दीका नागरिक बोकेर आएको थियो । वर्षाका कारण सडक हिलाम्मे भएपछि अगाडी जान नसक्ने भनेर बस चालकले इन्कार गरेको मौकामा नेपालीले भने भीरबाट हाम फालेका थिए।शव पोष्टमार्टमका लागि अस्पतालमा राखिएको छ। क्वारेन्टाइनमा लैजाँदै गर्दा युवक भीरबाट हाम फाले"
सरोज तामाङ ८० दिन क्वारेन्टाइन,"गोरखा : ८० दिनको क्वारेन्टाइन बासपछि अजीरकोट गाउँपालिका ३ सिरानडाँडाका सरोज तामाङ घर पुगेका छन्। विभिन्न पाँच ठाउँको क्वारेन्टाइन अवधि पार गरी गत शुक्रबार घर पुगेका उनी अझै सात दिनका लागि होम क्वारेन्टाइनमै रहेको गाउँपालिकाका स्वास्थ्य शाखा प्रमुख सुरेश दवाडीले जानकारी दिए। उहाँसहित क्वारेन्टाइनका नौजनाको कोरोना रिपोर्ट नेगेटिभ आएपछि सबैलाई घर पठाइयो, दवाडीले भने, अहिले उहाँ सात दिनका लागि क्वारेन्टाइनमै हुनुहुन्छ। वनारसबाट घर फर्कने क्रममा उनी सीमापारि ४२ दिन र नेपालका विभिन्न क्वारेन्टाइनमा गरी ३८ दिन बिताएको तामाङ बताउँछन्। मृत्युको मुखबाट बाँचेर आएँजस्तो लागेको छ, उनले भने, अझै होम क्वारेन्टाइनमै छु। भारतबाट आएको भनेर छिमेकीले राम्रो नजरले हेरेका छैनन्। कोरोनाका कारण मान्छेले मान्छेलाई हेर्ने दृष्टिकोण पनि नराम्रो हुने उनको अनुभव छ। तपार्इं हामीले पो बुझेका छौं तर गाउँमा बुझ्दैनन्। हामीलाई हेप्छन्, तामाङले भने। तामाङको अनुभवमा ४२ दिन बिताएको वनारसको क्वारेन्टाइन उत्तम थियो। क्वारेन्टाइनको व्यवस्था सबैभन्दा राम्रो बनारसमा थियो। टिभी हेर्न पाइन्थ्यो। होटलमा भन्दा पनि राम्रो खाना र बस्ने व्यवस्था थियो, उनले भने, हाम्रो अजीरकोटको पनि ठिकठिकै हो तर कपिलवस्तु र रूपन्देहीको क्वारेन्टाइन चाहिँ रोग सार्ने थलो हो भन्छु म। एउटै कोठामा २० जना हुन्छन्। बिस्तारा नि नहुने, भौतिक दूरी पनि नहुने। आफू चोखै आएको रहेछु भने पनि क्वारेन्टाइनमै रोग सर्न सर्ने डर। खाना पनि धेरै नराम्रो हुने रहेछ त्यहाँ। कोरोना महामारी फैलन थालेपछि घर हिँडेका उनी वनारसको दुईवटा क्वारेन्टाइनमा ४२ दिन बिताएका थिए। सुनौली नाकामा दुई दिन, कपिलवस्तुको नमूना माविको क्वारेन्टाइनमा पाँच दिन, रूपन्देहीको क्वारेन्टाइनमा पाँच दिन बिताएका थिए। त्यस्तै, गोरखा आइसकेपछि मनकामना बहिरा माविको क्वारेन्टाइनमा पाँच दिन बसेका तामाङ अहिले अजीरकोटको क्वारेन्टाइनमा १८ दिन पूरा गरी होम क्वारेन्टाइनमा छन्। भद्धा व्यवस्थापन : ६९ दिनदेखि निरन्तर क्वारेन्टाइनमा सरोज"
मोटरसाइकल दुर्घटनामा निर्माण व्यवसायीको मृत्यु,दाङ : मोटरसाइकल दुर्घटनामा परी दाङका एक निर्माण व्यवसायीको को ज्यान गएको छ । एकजना घाइते भएका छन् । निर्माण व्यावसायी बबई गाउँपालिका६ का ३७ वर्षीय खिमबहादुर वलीको मोटरसाइकल दुर्घटनामा मृत्यु भएको हो। दुर्घटनामा परी घोराही उपमहानगरपालिका११ बुकालीडाँडा निवासी १८ वर्षीय कमल योगी गम्भीर घाइते भएका छन् । आइतबार बेलुका तुलसीपुरबाट घोराही तर्फ जाँदै गरेको रा ३ प ४७९५ नम्बरको वलीले चलाएको मोटरसाईकलले पैदलयात्री योगीलाई ठक्कर दिएपछि दुर्घटना भएको प्रहरीले जनाएको छ । दुर्घटनापछि दुवै जनालाई उपचारका लागि राप्ति स्वास्थ्य विज्ञान प्रतिष्ठामा लगिएकोमा वलीको उपचारकाक्रममा राति मृत्यु भएको जिल्ला प्रहरी प्रवक्ता सुमित खड्काले जानकारी दिए । घाइते योगीलाई थप उपचारका लागि बाँके रिफर गरिएको छ।
सरकारी कार्यालय आजबाट सञ्चालन : दुई सिफ्टमा सेवा,"काठमाडौं : सरकारी कार्यालय आजबाट दुई सिफ्टमा सञ्चालन हुने भएको छ। मन्त्रिपरिषद्को जेठ २८ गतेको निर्णयअनुसार आजबाट कार्यालय दुई सिफ्टमा सञ्चालन गर्न लागिएको हो। बिहान ८ बजेदेखि १ बजेसम्म पहिलो सिफ्ट र १ बजेदेखि साँझ ६ बजेसम्म दोस्रो सिफ्टमा कार्यालय सञ्चालन हुनेछन्। बन्दाबन्दीलाई केही खुकुलो बनाएको सरकारले कोभिड१९ को जोखिम कम गर्न सरकारी कार्यालय, बैंक, वित्तीय संस्था, सहकारी, बीमा सेवा आजबाट सञ्चालन गर्ने निर्णय गरेको हो। यसरी सञ्चालन हुनेमा शिक्षण संस्थाका कार्यालय, गैरसरकारी तथा निजी क्षेत्रका कार्यालयसमेत छन्। यी सबै कार्यालय दुई सिफ्टमा सञ्चालन गर्नुपर्ने छ। यस्तै सार्वजनिक तथा जोरबिजोर प्रणालीमा सञ्चालन हुने गरी निजी सेवा प्रदायक कार्यालयका श्रमिक तथा कर्मचारी ओसारपसार गर्न प्रयोग गरिने सवारीसाधनसमेत आजबाट सञ्चालन हुन पाउने छ। उक्त सवारीमा एक लहरमा एक जना यात्रु मात्रै राख्नुपर्ने छ। यात्रुले अनिवार्य रुपमा मास्क र स्यानेटाइजरको व्यवस्था गर्नुपर्ने तथा सवारीलाई दैनिक निसङ्क्रमित गर्नुपर्ने छ। उक्त सवारीमा आफ्नो कार्यालयमा काम गर्ने मजदूर तथा कर्मचारी मात्रै राख्नुपर्ने छ। बन्दाबन्दीलाई खुकुलो बनाए पनि तत्कालका लागि मानिसको बढी भीडभाड हुने र सहभागिता बढी हुने पठनपाठन, अनुमति प्राप्तबाहेकका अन्तर्राष्ट्रिय र आन्तरिक उडान, तोकिएकाबाहेकका अन्तर्राष्ट्रिय सीमा नाकाबाट हुने आवागमन, सबै प्रकारका तालीम, सेमिनार, सभा, गोष्ठी र भेला, सिनेमा हल, पार्टी प्यालेस डान्सबारलगायतका मनोरञ्जनस्थल, सार्वजनिक पुस्तकालय, सङ्ग्रहालय, चिडियाखाना, स्पा, शैलुन, तथा ब्युटीपार्लर, स्वीमिङपुल, सपिङ मल, समूहमा खेलिने खेलकूद र खेलमैदान, सबै प्रकारका धार्मिक तथा सामाजिकस्थल यात्रुबाहक सवारीसाधन भने सञ्चालन हुने छैनन्।"
देशका कुनकुन ठाउँमा तीन दिन भारी वर्षाको सम्भावना छ ?,"काठमाडौं : नेपालको पूर्वी भूभागबाट मनसुनी वायु तथा पश्चिमी भूभागमा पश्चिमी वायुको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाखाले कैलाली, बर्दिया, सुर्खेत जिल्ला आसपासको क्षेत्र साथै गण्डकी प्रदेश र प्रदेश १ का केही स्थानहरूमा वर्षा भइरहेको जनाएको छ। सोमबार दिउँसो सुदुर पश्चिम, कर्णाली र प्रदेश ५ मा सामान्य बदली रही बाँकी प्रदेशहरूमा पूर्ण बदली रहनेछ। प्रदेश १, प्रदेश २, बाग्मती प्रदेश, गण्डकी प्रदेश, प्रदेश ५ का केही स्थानहरुमा र बाँकी प्रदेशका थोरै स्थानहरुमा मेघगर्जनचट्याङ हावाहुरीसहित वर्षाको सम्भावना रहेको छ। बागमति प्रदेश, गण्डकी प्रदेश र प्रदेश ५ का एकदुई स्थानमा भारी वर्षाको सम्भावना रहेको मौसम पूर्वानुमान महाशाखाको बुलेटिनमा उल्लेख छ। राती सुदुर पश्चिम प्रदेश र कर्णाली प्रदेशमा सामान्य बदली रही बाँकी प्रदेशहरूमा पूर्ण बदली रहनेछ।प्रदेश १, प्रदेश २, बाग्मती प्रदेश, गण्डकी प्रदेश, प्रदेश ५ का केही स्थानहरुमा र बाँकी प्रदेशका थोरै स्थानहरुमा मेघगर्जनचट्याङ हावाहुरीसहित वर्षाको सम्भावना रहेको छ। प्रदेश १ र प्रदेश २ को एकदुई स्थानमा भारी वर्षाको सम्भावना रहेको छ। मंगलबार सुदूरपश्चिम प्रदेश र कर्णाली प्रदेशमा सामान्य बदली रही बाँकी प्रदेशहरूमा पूर्ण बदली रहनेछ। प्रदेश १, प्रदेश २, बाग्मती प्रदेश, गण्डकी प्रदेश र प्रदेश ५ का केही स्थानहरुमा र बाँकी प्रदेशका थोरै स्थानहरुमा मेघगर्जनचट्याङ हावाहुरीसहित वर्षाको सम्भावना रहेको छ। प्रदेश १, प्रदेश २ र गण्डकी प्रदेशका एकदुई स्थानमा भारी वर्षाको सम्भावना रहेको बुलेटिनमा उल्लेख छ। बुधबार सुदूरपश्चिम प्रदेश, कर्णाली प्रदेश र प्रदेश ५ मा आंशिक बदली रही बाँकी प्रदेशहरूमा सामान्य बदली रहनेछ। प्रदेश १, प्रदेश २, बाग्मती प्रदेश, गण्डकी प्रदेशका केही स्थानहरुमा र बाँकी प्रदेशका एकदुई स्थानहरुमा मेघगर्जनचट्याङ हावाहुरी सहित वर्षाको सम्भावना रहेको छ।"
प्रहरी हिरासतमै आत्महत्या गरेपछि गाउँभरी शोक र आक्रोश,"जनकपुरधाम : धनुषाको सबैला नगरपालिकास्थित रघुनाथपुर यतिखेर शोकमग्न छ । मंगलबारदेखि नै गाउँलेहरु मलिन मुद्रामा देखिएका छन् । गत मंगलबार मध्यरातमा प्रहरी हिरासतमा २४ वर्षीय युवक शम्भु सदा मुसहर झुण्डिएको अवस्थामा मृत भेटिएपछि गाउँलेमा आशंका र आक्रोश छ । उनीहरु शव बुझ्न तयार छैनन् । आत्महत्या नभएर हत्या गरेको हुनसक्ने भन्दै परिवार र आफन्त आक्रोशित छन् । शम्भुको गाउँ सबैलाका बासिन्दाहरु जनकपुरमा पुगेर घटनाको सत्य तथ्य छानविन गर्न माग गर्दै प्रदर्शन गरिरहेका छन् । सवारी दुर्घटनाका प्रतिवादी शम्भु यादव इलाका प्रहरी कार्यालय सबैलाको हिरासतमा १६ औं बसेर मध्यरातमा शौचालयमा झुण्डिएको अवस्थामा फेला परेका थिए । प्रहरीले भने उनको आत्महत्या नै भएको ठहर गरेको छ । मृतकका शाशूले भने आफ्ना ज्वाइँले हिरासतबाट नछुटाए त्यहीँ हत्या गर्ने षड्यन्त्र गरिरहेको सूचना पहिले नै पाएको दावी गरेकी छन् । मेरो ज्वाइँले हामीसँग मलाई छोडाउनुस्, नभए मलाई यहीँ मार्छन् भन्नुभएको थियो । हिरासतमा मेरो ज्यान खतरामा छ भन्नु भएको थियो, मृतककी शाशूले भनिन् । प्रहरीले शवको मुचुल्का उठाउँदा सर्ट र भेस्टको सहारामा शौचालयमा झुण्डिएको, मुखमा कपडा कोचिएको दृश्य देखेकाले घटनाप्रति आशंका बढेको गाउँले र आफन्त बताउँछन् । प्रहरी हिरासतमा मृत्यु भएका शम्भुको शव हाल जनकपुरधाम स्थित प्रादेशिक अस्पताल शवगृहमा राखिएको छ । सोही ठाउँमा पुगी गाउँलेहरुले सोमबार पनि प्रदर्शन गरेका छन् । शम्भुको परिवार विपन्न छ । सबैलामा ५ धुरमा झुप्रोको घर छ । शम्भुका एक छोरी, एक भाई र आमाबुवा छन् ।"
