शीर्षक,विवरण
७७ जिल्लामा भूमि आयोग,"काठमाडौं : सरकारले ७७ वटै जिल्लामा भूमिसम्बन्धी समस्या समाधान आयोग गठन गरेको छ। अध्यक्ष, विज्ञ र सदस्य गरी तीन सदस्यीय जिल्ला समिति गठन गरिएको हो। जिल्ला अध्यक्षले राजपत्रांकित प्रथम श्रेणी (सहसचिव) तलबभत्ता पाउने व्यवस्था छ भने सदस्यले राजपत्रांकित द्वितीय श्रेणी उपसचिवसरह सुविधा पाउनेछन्। आयोगको जिल्ला समिति गठनसम्बन्धी मन्त्रिपरिषद्को माघ १५ गतेको निर्णय सोमबार राजपत्रमा प्रकाशन भएको हो। जसअनुसार प्रदेश १ को इलाममा ओमनारायण खनाल, प्रकाश अधिकारी र हेमन्त राई, झापामा प्रेमबहादुर गिरी, राधाकृष्ण खनाल र मदनप्रसाद अधिकारी क्रमशः अध्यक्ष, विज्ञ र सदस्य चयन भएका छन्। सुनसरीमा खेमराज पोखरेल, सूर्यकुमार राई, बद्रीनाथ घिमिरे, मोरङमा दिलबहादुर राई, नवीन पौडेल, मोहन तुम्वोपा, पाँचथरमा करुणा राई, जयप्रकाश केरुङ, देवीप्रसाद कोइराला, ताप्लेजुङमा लक्ष्मीबहादुर यक्सो, प्रकाश इवारम, कमलप्रसाद गुरागाईं, धनकुटामा नैनबहादुर विक, सावित्रा राई, दीपक बुढाथोकी चयन भएका छन्। तेह्रथुममा किशोरचन्द्र दुलाल, रामचन्द्र थपलिया, धर्मराज खुलाल, संखुवासभामा वीरेन्द्र केसी, वेदकुमारी रिमाल र विपिन तामाङ, भोजपुरमा देवीराम चौलागाईं, ईश्वरमान राई र केशवबहादुर राई, ओखलढुंगामा शंकरबहादुर कटवाल, विजयकुमार बस्नेत र रामकुमार अछामी थापा मगर, खोटाङमा हरिप्रसाद पोखरेल, खेमराज राई र दिलकुमारी राई, सोलुखुम्बुमा रामकाजी श्रेष्ठ, कुन्जाङ शेर्पा र मोहनकुमारी कार्की, उदयपुरमा गोपालबहादुर खत्री, दुर्गानन्द चौधरी र कान्ताकुमारी राई मनोनयन भएका छन्। प्रदेश २ अन्तर्गत सप्तरीमा देवनारायण चौधरी, जयप्रकाश ठाकुर र जितकुमारी पौडेल, सिरहामा गंगाप्रसाद यादव, उदयकुमार साह र सम्झना थपलिया, महोत्तरीमा राजेन्द्र साह तेली, कृष्णप्रसाद बराल र चन्द्रलाल केपछाकी, धनुषामा रामचरित्र शाह, दुर्गाहरि ग्यावा तामाङ र गीताकुमारी साह, सर्लाहीमा राजकुमार राय यादव, सुरेशकुमार साह, संजिता घिमिरे उप्रेती, रौतहटमा उद्धवप्रसाद रेग्मी, राजेशकुमार साह र विनादेवी, बारामा अम्बिकाप्रसाद चौलागाईं, उमेशप्रसाद साह र चयन गुरुङ, पर्सामा विनादेवी शर्मा, शिवजीप्रसाद कानु र विमल पौडेल क्रमशः अध्यक्ष, विज्ञ र सदस्य मनोनीत भएका छन्। बागमतीअन्तर्गत रसुवामा शम्भु गुरुङ, सुष्मा न्यौपाने र विष्णुप्रसाद पौडेल, नुवाकोटमा विन्दा ढुंगाना, बलराम आचार्य र नारायण घिमिरे, धादिङमा रामहरि अधिकारी, सञ्जय दुवाडी र गंगादेवी श्रेष्ठ, चितवनमा यादवप्रसाद पाठक, शान्तराज आचार्य र महादेवी शर्मा, मकवानपुरमा रामेश्वर राना मगर, तुलसीप्रसाद रिजाल र प्रतिमा श्रेष्ठ, सिन्धुलीमा कुमारबहादुर कार्की, नवराज थिङ र विष्णुकुमारी पाण्डे, रामेछापमा तुलप्रसाद कँडेल, गंगादेवी कार्की, भोजराज कडेरिया, दोलखामा धमेन्द्र मोक्तान, बद्रीबहादुर बुढाथोकी र गोमा केसी, सिन्धुपाल्चोकमा बालकृष्ण देउजा, भगवती अधिकारी, शम्भु सापकोटा, काभ्रेमा रामकृष्ण हुमगाई (शर्मा), जेन लामा र अम्बिका ठकुरी, भक्तपुरमा मोहनवीर श्रेष्ठ, अनिलकुमार श्रेष्ठ र उत्तरा नेपाल, ललितपुरमा मधुसूदन पौडेल, सरोजकुमार विष्ट र चतुर व्याञ्जनकारनी, काठमाडौंमा रामशरण ढुंगाना, मीना रेग्मी, सत्यनारायण डंगोल तोकिएका छन्। गण्डकीको मनाङमा मनबहादुर गुरुङ, नन्दा गुरुङ र ममता गुरुङ, स्याङ्जामा उदय श्रेष्ठ, ताराकुमार विश्वकर्मा र भगवती शर्मा, म्याग्दीमा खुमबहादुर बानियाँ, दिवाकुमारी तिलिजा पुन र पुष्कर विक, मुस्ताङमा रमेशकुमार भट्टचन, छेवाङरिन्जिङ गुरुङ र विशाल विक, बागलुङमा कृष्णप्रसाद पाठक, रुद्रप्रसाद पौडेल र दिवस खत्री गोरखामा सुरेन्द्रबहादुर थापा, विराज गुरुङ, कमलदानी क्षेत्री, पर्वतमा देवेन्द्रराज पाण्डे, बिन्दु अधिकारी, जीवलाल बसेल, तनहुँमा दधिराज सुवेदी, दीर्घराज दरै र शान्ति कुँवर, लम्जुङमा मोहनहरि पौडेल, सुभाष पौडेल र लोककुमारी अधिकारी, नवलपरासीमा कृष्णप्रसाद घिमिरे, रामकृष्ण ढुंगाना र जोगमाया महतो, कास्कीमा दामोदर पौडेल बैरागी, सुशीला पौडेल र दानबहादुर बानियाँ अध्यक्ष, विज्ञ र सदस्य चयन भएका छन्। लुम्बनीको रुपन्देहीमा बलबहादुर आचार्य, कृष्णबहादुर कुँवर र गंगा कार्की, कपिलवस्तुमा कृष्णप्रसाद पौडेल, अब्दुल माबुखाँ र मञ्जु चौधरी, दाङमा शिवकुमार आचार्य, रेमन्त चौधरी र हेमराज पुन मगर, बर्दियामा भीमबहादुर केसी, नूतनकुमार चौधरी र भक्तबहादुर विक, प्युठानमा मोहनबहादुर जिसी, रामबहादुर केसी र विष्णुबहादुर केसी, गुल्मीमा टीकाराम ढकाल, शान्ता पोखरेल, कृष्ण घिमिरे, अर्घाखाँचीमा कृष्णबहादुर भुसाल, तुल्सीराम मिश्र र शिवकला विक, पाल्पामा एकप्रसाद भण्डारी, भोजराज पोखरेल, दुर्गादेवी राना, रोल्पामा प्रेमबहादुर घर्ती, कृष्णकुमारी गौतम र लोकेन्द्र घर्ती, रूकुम (पूर्व)मा सतमान पुन, गोपाल रेउले र केशकुमारी तुलाचन, बाँकेमा शान्ति ढकाल, तेजकुमार धिताल र गोपाल गिरी, नवलपरासी (वर्दघाट सुस्ता पश्चिम)मा विमला अर्याल, बद्री श्रेष्ठ र कृष्णप्रसाद पौडेल अध्यक्ष, विज्ञ र सदस्य मनोनयन भएका छन्। कर्णालीको मुगुमा सोनाम छिरिङ लामा, डबलबहादुर रोकाया र अशोकलाल बुमी, डोल्पामा धनचन्द्र बैजी, सन्तोषबहादुर शाही र काली चलाउने, कालिकोटमा धीरबहादुर बम, रमेश नेपाली र राजेन्द्रबहादुर थापा, जाजरकोटमा नवराज सिंह, विश्वविक्रम शाह र राजेश्वरी सिंह, सल्यानमा लोकबहादुर डाँगी, कविराम चन्द र कुन्ती बस्नेत, हुम्लामा प्रकाशबहादुर सुनार, बुधे भण्डारी, याङजु रोकाय, जुम्लामा धीरेन्द्रराज गिरी, सुमन आचार्य, हंस रोकाय, दैलेखमा सूर्यबहादुर शाही, तेजबहादुर चन्द, तप्पकुमारी खड्का, रुकुम(पश्चिम)मा नारायण शाह, तुलसा मल्ल, मिश्रीलाल पुन, सुर्खेतमा ऐनबहादुर चन्द, डम्बरबहादुर गंजा मगर र नन्दा गुरुङ पदाधिकारी चयन भएका छन् । सुदूरपश्चिमको बाजुरामा रामलाल कार्की, प्रसाद पाध्याय र कर्मकला रोकाया, कञ्चनपुरमा कुमारी कमला बोहरा, किशोरकुमार लिम्बू र रमेशदत्त भट्ट, कैलालीमा दीपकप्रसाद देवकोटा, दुजराम चौधरी र बलबहादुर महता, डडेलधुरामा पदमराज जोशी, अमरबहादुर पुन र ताराकुमारी कार्की, अछाममा कटकबहादुर साउद, भीमबहादुर जनाला र प्रगति थापा रावल, दार्चुलामा रामदत्त जोशी, लक्ष्मीकुमारी लुहार र खिमानन्द भट्ट, डोटीमा गणेशबहादुर विष्ट, झलकबहादुर पाली र देशरत्न डाँगी, बझाङमा कलकबहादुर खड्का, लोकेन्द्रबहादुर सिंह, शारदाकुमारी विक, बैतडीमा नरेशकुमार विश्वकर्मा, जगदीशसिंह नायक र जानकी अवस्थी मनोनीत भएका छन्। मन्त्रिपरिषद्कै चैत ९ गते बसेको बैठकले देवीप्रसाद ज्ञवालीको अध्यक्षतामा आयोग गठन गरेको थियो। आयोगले ४ सय १ स्थानीय तहसँग सम्झौता गरी काम अगाडि बढाएको छ। भूमिहीनलाई जग्गा दिने दायित्वसाथ काम गरिरहेको आयोगका विज्ञ सदस्य जगतबहादुर देउजाले बताए।"
आगामी निर्वाचन एकदिन पनि सर्दैन : प्रधानमन्त्री ओली,"जनकपुरधाम : प्रधानमन्त्री केपीशर्मा ओलीले आगामी निर्वाचन एक दिन पनि नसर्ने दाबी गरेका छन्। धनुषाको ढल्केवरमा देशकै सबैभन्दा ठूलो सबस्टेशन उद्घाटन गर्दै उनले आगामी बैशाख १७ गते शुक्रबार नै निर्वाचन हुने किटानका साथ दाबी गरेका हुन्। निर्वाचन आयोगको काम निर्वाचन गर्ने हो, नगरेर हुन्छ गराउनैपर्छओलीले भने। प्रधानमन्त्री ओल धनुषाको ढल्केवरमा देशको सबैभन्दा ठुलो ४ सय केभीको सबस्टेशन उद्घाटन गर्न धनुषा पुगेका छन्। उदघाटन समारोहमा प्रधानमन्त्री ओलीले ढल्केवरबाट जनकपुरधाम पुग्न अढाई घण्टा आफैँले खर्चिनु परेको बताउँदै भने,गाडी हिड्दा पनि हेलमेट लगाएर ठोक्किदै हिँडेको छु तर अहिले बाइक चलाउनेहरु ह्याण्डल नसमातेर हिड्ने गरेका छन् तर म ह्याण्डल समातेर हिँडन भन्छु । उनले आफू सुनकोशी डाईभर्सनबाट २८ मेगावाट विद्युत उत्पादन र तराईको सिचाईका साथै कृषि क्षेत्रको उत्पादमा असाधारण मद्दतका लागि लागिरहेको बताए । कृषि आधुनिकीकरण अन्तर्गत वनलाई वागवाणी बनाउँ, जहाँ पुतली उडोस्, मगमग वातावरण होस्, त्यस्तो वातावरण बनाउनुस् । पूर्वपश्चिम रेल छिट्टै चलाउने दाबी गर्दै प्रधामन्त्री ओलीले भने, तपाईहरु हेर्दै जानुस् अर्को दिन यहाँ रेल चलाउन आउँछौं। प्रचण्डमाधव समुहतर्फ ईङ्कित गर्दै प्रधानमन्त्री ओलीले भने, पार्टीमा उपद्रो गरिरहेका थिए, टेलिभिजनमा उफ्रियो, सरकारलाई गाली गर्यो, यसरी चल्छ पार्टी उनले प्रतिप्रश्न गरे। पशुपतिमा १ सय ५१ किलोको सुनको जलप हालिदिन्छु भने परम्परा बिग्रीयो भनेर केही पत्रकार र मिडियाले लेखे। उनले भने, किसानको छोरो तपाइहरु किन पत्रकारिता गर्नुभो, प्रोफेसर किन बन्नुभो, किसानको छोरा किसान, भए भैहाल्थ्यो नि, अनि पो परम्परा बाँच्थ्यो। मेरो बुवा प्रधानमन्त्री त थिएनन् तर म प्रधानमन्त्री भएँ, नयाँ कामको लागि पुरानो परम्परा भत्काउनुपर्छ। उनले आफूलाई मधेशी विरोधी भनेर प्रचार गरिएकोप्रति चित दुखाए। केपी ओली मधेश विरोधी भनेर भन्छन् तर कुनै मधेशप्रेम भएको एउटा डोमको छोरालाई उठाएर हेर्नुहोस् तर उठाउनुहुन्न, त्यही भएर खोक्रो नारा लगाएर हुँदैन, उर्वर भुमी मधेशको विकास गरौं। उनले भने, केपी ओलीलाई मधेशविरोधी भन्छ, तर उसैले मधेशको बाटो, सडक, ढल, सिचाई ल्याउँदैछ, भागिरथले गंगा ल्याएर हामी पहाड छेडेर कोशी ल्याउँछौं, हामी हाम्रो देश बनाउँछौं।"
प्रतिनिधिसभा विघटन मुद्दा : संवैधानिक व्यवस्थानुसार भएको जिकिर,"काठमाडौं : प्रतिनिधिसभा विघटनविरुद्धको मुद्दामा सुनुवाइको चौथो दिन आज महान्यायाधिवक्ता अग्निप्रसाद खरेलको बहस हुँदाहुदै समयाभावका कारण मङ्गलबार पुनः हुने तय भएको छ। कानूनको शासन अवलम्बन गर्ने हो भने जनताको जनमतको सम्मान गर्नुपर्ने तर्क राख्दै उनले भने, 'बहुमतको सरकार छ, जनताले चुनेर पठाएका छन्, म जनताप्रति जिम्मेवार हुनुपर्छ भन्ने प्रधानमन्त्रीको लिखित जवाफ नै छ।' उनले नेपालको संविधानको धारा ७६ (७) मा प्रतिनिधिसभा विघटनको व्यवस्था भएको जिकिर पनि गरे। नेपालको संविधानको धारा ७६ को (७) को उपधारा (५) बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्रीको सिफारिसमा राष्ट्रपतिले प्रतिनिधिसभा विघटन गरी छ महिनाभित्र अर्को प्रतिनिधिसभाको निर्वाचन सम्पन्न हुने गरी निर्वाचनको मिति तोक्ने भन्ने व्यवस्था छ। महान्यायाधिवक्ता खरेलले वर्तमान सरकार पाँच वर्षका लागि बने पनि कार्यकाल पूरा गर्न नपाउँदा संविधानबमोजिम विघटन गरी निर्वाचनमा गएको तर्क राखे। रिट निवेदकका तर्फबाट आइतबार बहस सकिएपछि आजदेखि सरकार पक्षको बहस शुरु भएको हो। रिट निवेदक र कानून व्यवसायी गरी ६८ जनाले बहस गरेका थिए। प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसीको संवैधानिक इजलासमा सुनुवाइ भइरहेको छ। यही माघ ४ गतेदेखि संवैधानिक इजलासमै विषयकेन्द्रित बहस शुरु गरिएको हो। गत पुस ११ गतेदेखि सर्वोच्च अदालतको संवैधानिक इजलासमा सुनुवाइ शुरु भई क्षेत्राधिकार विवादमा बहस भएपछि संवैधानिक इजलासमै सुनुवाइ गरिने भनी यही माघ २ गते आदेश भएको थियो। उक्त विवादमा संवैधानिक इजलास वा बृहत् पूर्ण इजलासमा सुनुवाइ गर्ने भनेर गत पुस २२, २९ गते हुँदै यही माघ २ गते संवैधानिक इजलासमै सुनुवाइ गर्ने तय भएको हो। रिट निवेदक १३ मध्ये ११ जनाले उक्त विषय बृहत् पूर्ण इजलासमा सुनुवाइ गर्नुपर्ने माग गर्दै पूरक निवेदन दिएकाले क्षेत्राधिकारका विषयमा लामै बहस र छलफल भयो। गत पुस १० गते संवैधानिक इजलासले प्रतिनिधिसभा विघटन गर्नुपर्ने कारणसहित लिखित जवाफ पेश गर्न सरकारका नाममा आदेश जारी गरेको थियो। आदेशानुसार राष्ट्रपति एवं प्रधानमन्त्री तथा मन्त्रिपरिषद्को कार्यालय र सभामुखले गत पुस १९ गते महान्यायाधिवक्ता कार्यालयमार्फत लिखित जवाफ पेश गरिसकेका छन् । अदालतले प्रतिनिधिसभा विघटनसम्बन्धी सिफारिश र निर्णयको सक्कल प्रति राष्ट्रपति एवं प्रधानमन्त्री तथा मन्त्रिपरिषद्को कार्यालयबाट झिकाउने तथा प्रतिनिधिसभामा अविश्वासको प्रस्ताव दर्ता भएको खुल्ने गरी सक्कल रजिष्ट्रारसमेतका कागजात सङ्घीय सचिवालयबाट झिकाउने आदेश जारी गरेको थियो। अदालतका सहयोगी (एमिकस क्युरी) मा वरिष्ठ अधिवक्ता बद्रीबहादुर कार्की, सतिशकृष्ण खरेल, विजयकान्त मैनाली, पूर्णमान शाक्य र गीता पाठक रहेका छन्। प्रधानमन्त्रीका सिफारिशमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय, सभामुखलगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दायर गरेका थिए। रिट निवेदनमा निवर्तमान सांसदले प्रधानमन्त्रीका सिफारिशमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ। त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका थिए।  रासस"
नेकपाको आधिकारिकता दावी गर्दै प्रचण्डनेपाल पक्ष निर्वाचन आयोग जाने,"काठमाडौं : नेपाल कम्युनिष्ट पार्टी (नेकपा) को प्रचण्डनेपाल पक्ष आधिकारिकताको माग गर्दै निर्वाचन आयोग जाने भएको छ। राजधानीमा सोमबार बसेको प्रचण्डनेपाल पक्षको चौथो केन्द्रीय कमिटी बैठकले आयोगले पार्टीलाई लेखेको पत्रको जवाफसहित आधिकारिकता दावी गर्दै आयोगलाई पत्र लेख्ने निर्णय गरेको प्रवक्ता नारायणकाजी श्रेष्ठले जानकारी दिए। गत पुस पहिलो साता बसेको नेकपाको तेस्रो केन्द्रीय समिति बैठकले प्रधानमन्त्री केपी शर्मा ओलीलाई पार्टी अध्यक्षबाट पदमुक्त गरी सो स्थानमा वरिष्ठ नेता माधवकुमार नेपाललाई चयन गरेको थियो। नेकपाले अध्यक्षमा नेपाललाई चयन गरेपछि दलसम्बन्धी विवरण अद्यावधिक गर्न आयोगलाई पत्र लेखेको थियो। प्रधानमन्त्री ओलीले नेतृत्व गरेको नेकपाले पनि केन्द्रीय समिति विस्तार गरेर आयोगमा विवरण अद्यावधिक गर्न निवेदन दिएको थियो। आयोगले दुवै पक्षले पठाएको विवरण कानूनसम्मत नभएको जनाई विवरण अद्यावधिक गर्न अस्वीकार गरेको थियो। बैठकले यसअघिको स्थायी कमिटीको प्रस्तावअनुसार प्रधानमन्त्री ओलीलाई पार्टीको साधारण सदस्यबाट निष्काशन गर्ने निर्णय अनुमोदन गरेको छ। गत आइतबार बसेको नेकपा स्थायी कमिटी बैठकले ओलीलाई पार्टीको साधारण सदस्यसमेत नरहने गरी निष्काशन गर्ने निर्णय गरेको थियो। बैठकले पार्टी महासचिव विष्णुप्रसाद पौडेललाई पनि पदमुक्त गर्ने निर्णय गरेको छ। स्थायी कमिटीले यसअघि नै महासचिवलाई जिम्मेवारीमुक्त बनाउने निर्णय गरेको थियो। सोही निर्णयलाई केन्द्रीय कमिटी बैठकले अनुमोदन गरेको हो। प्रतिनिधिसभा विघटनविरुद्ध घोषित सङ्घर्षका कार्यक्रम सफलतापूर्वक सम्पन्न गर्न सिङ्गो पार्टी पङ्क्तिलाई परिचालन गर्ने निष्कर्ष पनि बैठकले निकालेको छ। 'बैठकले सबै पार्टी कमिटी र पार्टी सदस्यलाई सङ्घर्षमा उत्रन निर्देशन दिएको छ', प्रवक्ता श्रेष्ठले भने। नेकपाले प्रतिनिधिसभा विघटनविरुद्ध दुई चरणमा सङ्घर्षको कार्यक्रम गरिरहेको छ। म्यान्मामा त्यहाँको सेनाले सत्ता आफ्नो हातमा लिएको घटनालाई अनुपयुक्त भएको निष्कर्ष निकाल्दै नेकपाले सो कदमको निन्दा गरेको छ। बैठकले म्यान्मामा लोकतन्त्रका पक्षमा दृढतापूर्वक उभिने निर्णयसमेत गरेको छ। बैठकमा दुई तिहाइ केन्द्रीय सदस्य उपस्थित रहेको उनले जिकिर गरे। रासस"
म्यानमारको सैन्य 'कु' विरुद्ध नागरिक प्रदर्शन,"काठमाडौं : म्यानमारमा भएको सैनिक कु को विरोध गर्दै माइतीघरमा प्रदर्शन गरिएको छ। बृहत् नागरिक आन्दोलनका अगुवाहरुले सोमबार दिउँसो माइतीघरमा विरोध प्रदर्शन गरेका हुन्। विभिन्न नारा लेखिएका प्ले कार्ड बोकेर प्रदर्शनमा सहभागीहरुले कुफिर्ता लिन म्यानमारको सेनालाई चेतावनी दिए। प्लेकार्डमा म्यानमारमा नागरिक सर्वोच्चता कायम गर,हामी म्यानमारका जनताको साथमा छौं,सैन्य कु मुर्दावाद जस्ता विभिन्न नारा लेखिएका थिए। म्यानमारमा सेनाले सोमबार बिहान सत्ता कब्जा गरेको हो। सोमबार बिहानै सत्ता कब्जा गरेसँगै सेनाका कमान्डर इन चिफ कमान्डर इन चिफ जनरल मिन आङ हलिङले एक वर्षका लागि संकटकाल घोषणा गरेका थिए। संकटकाल घोषणासँगै सहरका सडकमा सेना परिचान भएको अन्तर्राष्ट्रिय सञ्चारमाध्यमले जनाएका छन्। सोमबार बिहानैदेखि शीर्ष नेताहरूलाई नजरबन्दमा राख्ने तथा नियन्त्रणमा लिने काम भइरहेको छ। अन्नपूर्णकर्मी विकास कार्कीले कैद गरेका तस्बिरहरु :"
सर्वोच्चले संसद् पुनर्स्थापना गर्छ : पौडेल,"दमौली : नेपाली कांग्रेसका वरिष्ठ नेता रामचन्द्र पौडेलले सर्वोच्च अदालतले संसद पुनर्स्थापना गर्ने दाबी गरेका छन् । तनहुँको दमौलीमा भ्रातृ संस्थाले आयोजना गरेको विरोध सभामा बोल्दै उनले आशाको एक मात्र ठाउँ अदालतसमक्ष रहेको बताए ।प्रधानमन्त्रीले सनकको आधारमा जनताका प्रतिनिधिलाई फेस गर्न नसकेर प्रतिनिधि सभा भंग गरेका छन्, उनले भने,अब आशाको ठाउँ एक मात्र बाँकी छ । अदालतले पुनसर्थापना गर्छ र अवैधानिक कदमलाई वैधानिक बनाउँछ । प्रधानमन्त्री मुख्य कलप्रिट, राष्ट्रपति पनि दोषी उपचार पुनर्स्थापना मात्रपौडेलले प्रतिनिधि सभा विघटन गर्ने अवस्था प्रधानमन्त्रीसामु नभएको भन्दै यसलाई असंवैधानिक भने । उनले यसको उपचार प्रतिनिधि सभाको पुनर्स्थापना मात्र भएको भन्दै त्यसो भए मात्र पद्दती ट्रयाकमा आउने जिकिर गरे । उनले कांग्रेस यसमा स्पष्ट हुनुपर्ने भन्दै पार्टीलाई एक हुन आग्रह गरे । कांग्रेस यसमा द्विविधामा हुनु हुन्न, उनले भने,म सारा पार्टीका कार्यकर्तालाई प्रतिगमनविरुद्ध एक हुन आह्वान गर्छु ।"
जनताबाट नवीकरण हुन डराउनेले निर्वाचन हुन नदिने षडयन्त्र गर्दैछन् : उपप्रधानमन्त्री पोखरेल,"नुवाकोट : देशमा ताजा जनादेशमा गएर जनताबाट अनुमोदन हुनु नै अग्रगमन रहेको सरकारका उपप्रधानमन्त्री तथा नेकपाका स्थायी कमिटी सदस्य इश्वर पोखरेलले बताएका छन्। ताजा जनादेशमा जानु कुनै अपराध नभएको उल्लेख गर्दै उपप्रधानमन्त्री पोखरेलले जनताबाट नवीकरण हुन डराउनेहरुले देशमा निर्वाचन हुन नदिने षडयन्त्र गरिरहेको आरोप लगाएका छन्। नुवाकोटको विदुरमा सोमबार नेकपाको बृहत कार्यकर्ता भेलालाई सम्बोधन गर्दै उपप्रधानमन्त्री पोखरेलले अर्काको मेहनतबाट फल खान खप्पिस भएकाहरुले देशमा चुनाव हुँदैन भनेर अपवाह फैलाइरहेको बताए। उनले जनतासामु ताजा जनादेशमा जानु नै अहिले उत्तम विकल्प भएको उल्लेख गर्दै देशमा स्थायी शान्ति र सम्वृद्धिका लागि नयाँ निर्वाचन हुनै पर्ने बताए। पोखरेलले तोकिएको समयमा नै प्रतिनिधिसभा निर्वाचन हुने दावी गरे। उनले भने, तोकिएको समयमा निर्वाचन नहोस् भन्ने पक्षले चलाएको हल्लाको पछि लाग्नु हुँदैन। दल दर्ता, निर्वाचन कार्यक्रम सञ्चालन नगर भनिरहेका छन्। तर, देशमा निर्वाचन भएरै छाड्छ। निर्वाचनसँग डराउनेहरुको गलत दबाव र धम्कीले निर्वाचन रोकिँदैन। मुलुकलाई अस्थिरता र प्रतिक्रान्तितिर लैजाने षड्यन्त्र रोकेर मुलुकलाई स्थायित्व दिनका लागि निर्वाचन गर्न लागिएको स्पष्ट पार्दै नेकपा सचिवालय सदस्य पोखरेलले अदालतले गरेको निर्णयलाई स्वीकारिने बताए। देश विकासको पुर्वाधारको तयार, स्थायी शान्ति, संविधानको कार्यान्वयन नेकपा अध्यक्ष तथा प्रधानमन्त्रि केपी शर्माओलीको नेतृत्वमना रहेको सरकारले गरेको पोखरेलले दावी गरे। उनले सडकमा नाराजुलुस नगरी नयाँ निर्वाचनमा गएर विजयी हुन आन्दोलनरत पक्षलाई चेतावनी दिए। पुष्पकमल दाहाल 'प्रचण्ड'बाट देश, सरकार तथा नेकपाले धोका पाएका कारण देश चुनावमा जानुपर्ने स्थितिमा पुगेको उनको ठहर छ। विविध वखेडा र बहाना झिकेर प्रचण्डले देशमा अस्थिरता निम्त्याउने काम मात्रै गरेको र उनको गलत गतिविधिमा नेकपाकै केहि वरिष्ठ नेताहरुले साथ दिएको पोखरेलको आरोप छ। नेकपाका नेताहरु प्रचण्डको मोहरामात्रै भएको दावी गर्दै पोखरेलले आधार, विधि तथा विधान विपरितका गतिविधि गर्दैमा नेकपाको साख नगिर्ने र अब केपी शर्मा ओलीले नेतृत्व गरेको दल नै आधिकारिक हुने र सोही दलले चुनाव चिन्ह सुर्य प्राप्त गर्ने पोखरेलले वताए। उनले भने,'देशमा स्थायी शान्ति, विकास तथा सुशासन पहिलो प्राथमिकता रहेको कारण यस अभियानमा सरकार नेकपालाई साथ दिन बाटो बिराएकाहरुलाई आव्हान गर्दछु।' कार्यक्रममा नेकपाका नेता तथा वाणिज्य, उद्योग तथा आपूर्तिमन्त्री लेखराज भट्टले पार्टी नेतृत्वलाई प्रतिक्रान्तिबाट बचाउनका लागि नै नयाँ जनादेश प्राप्त गर्न निर्वाचनमा जानुपरेको बताए। उनले प्रचण्डलाई धोकेवाजको संज्ञा दिदै ४० वर्ष साथ दिएको प्रचण्डले पछिल्लो समय गलत बाटो हिडेका कारण सँगै हिड्न नसकेको खुलासा गरे। लामो समय मैले अध्यक्ष प्रचण्डको जायज नाजायज सबै कार्यमा साथ र समर्थन दिए, अहिले उहाँले पार्टी र देशलाई अस्थिरतातर्फ लैजाने कार्य गरेपछि साथ दिन छाडेको तर्क गरे। साथ छाडेपछि गोप्यता खुल्ने त्रासमा उनले आफुमाथि अनेक आरोप तथा षडयन्त्रहरु लगाउन थालेको पनि मन्त्रि भट्टले बताए। निर्वाचनको तयारीमा जुट्न कर्मचारीलाई निर्देशन नुवाकोटको विदुरमा कर्मचारीहरुलाई निर्देशन दिँदै सरकारका उपप्रधानमन्त्री इश्वर पोखरेलले निर्वाचनको तयारीमा जुट्न निर्देशन दिएका छन्। सरकारले ताजा जनादेशमा जानका लागि घोषित मितिमै निर्वाचन गर्ने तयारी गरेको कारण निर्वाचनको विशेष तयारी थाल्न पोखरेलले जिल्ला प्रशासन कार्यालय विदुरमा आयोजित कर्मचारीसँगको अन्र्तक्रियामा कार्यालयका प्रमुख तथा कर्मचारीहरुलाई निर्देशन दिए। उपप्रधानमन्त्री पोखरेलले तोकिएको समयमा निर्वाचन सम्पन्न गर्नका लागि आवश्यक काम गर्न कर्मचारीहरुलाई विशेष निर्देशन दिए। निर्वाचनवाटै देशमा नयां सरकारको मार्ग प्रशस्त हुने भएका कारण निर्वाचन अपरिहार्य रहेको उपप्रधानमन्त्रि पोखरेलले वताए। कार्यक्रममा नुवाकोटका प्रमुख जिल्ला अधिकारी झङ्कनाथ ढकालले जिल्लाको वस्तुस्थिति र समस्याका बारेमा जानकारी गराएका थिए। उनले निर्वाचनको तयारीमा जुट्न कार्यालयका प्रमुख तथा कर्मचारीहरुलाई सचेत गराए। मन्त्रीलाई कालोझण्डा प्रदर्शन नुवाकोटमा पुगेका उपप्रधानमन्त्री तथा नेकपाका स्थायी कमिटी सदस्य पोखरेलसहितको टोलीलाई वट्टारबजारमा कालोझण्डा देखाइएको छ। सोही क्रममा प्रदर्शनकारी र प्रहरीबीच झडपसमेत भएको छ। मन्त्रीको बाटो छेकेर कालोझण्डा देखाएर सकडमै आएपछि प्रहरीले लाठीचार्जसमेत गरेको छ। प्रदर्शनकारीको प्रहारबाट एउटा सरकारी गाडीमा तोडफोड भएको छ। झडपको स्थिति सिर्जना भएपछि प्रहरीले स्थितिलाई नियन्त्रणमा लिन बल प्रयोग गर्नु परेको जिल्ला प्रहरी कार्यालय नुवाकोटले जनाएको छ। वट्टारस्थित नुवाकोट आदर्श बहुमुखि कयाम्पस अगाडि उद्योग, वाणिज्य तथा आपुर्तिमन्त्रि लेखराज भट्टका स्वकिय सचिव मीनवहादुर सिहं चढेको बा१ञ २१३७ नम्बरको गाडीको पछाडिको भागको सिसा फोडिदिएका छन्। कालोझण्डा देखाउने क्रममा नुवाकोटमा नेकपा ओली समूह र प्रचण्डमाधव कुमार नेपाल समूहबीच झडपसमेत भएको हो। झडपलाई नियन्त्रणमा लिन प्रहरीले लाठीचार्ज गर्नु परेको नुवाकोट प्रहरी प्रमुख तथा प्रहरी उपरिक्षक तुलहवादुर कार्कीले जानकारी दिए। प्रदर्शनीकारीमध्ये ५ जना कार्यकर्ता सामान्य घाइते भएका छन्। नेकपाले आयोजना गरेको कार्यक्रमलाई सम्बोधन गर्न उपप्रधानमन्त्री इश्वर पोखरेल, उद्योग वाणिज्य तथा आपुर्ति मन्त्री लेखराज भट्ट, प्रधानमन्त्रीका सल्लाहकार बिष्णु रिमाललगायतका नेता नुवाकोट पुगेपछि प्रदलर्शनकारीले कालोझण्डा देखाउनुका साथै गाडीमाथि ढुंगा प्रहार गरेका हुन्।"
संसद विघटनविरुद्ध प्रदर्शनमा सहभागीलाई देउवाले दिए धन्यवाद,"काठमाडौं : कांग्रेस सभापति शेरबहादुर देउवाले संसद् विघटनविरुद्धको प्रदर्शनमा सहभागीलाई बधाई तथा आभार व्यक्त गरेका छन्। प्रदर्शनले ओली नेतृत्वको नेपाल कम्युनिष्ट पार्टीको सरकारले गरेको प्रतिनिधिसभा विघटनको असंवैधानिक र अलोकतान्त्रिक, सर्वसत्तावाद उन्मुख कदमविरुद्ध जनभावना अभिव्यक्त भएको उनको दाबी छ। देउवाद्वारा जारी विज्ञप्तिमा भनिएको छ, प्रदर्शनले केपी शर्मा ओली नेतृत्वको नेपाल कम्युनिष्ट पार्टीको सरकारले गरेको प्रतिनिधिसभा विघटनको असंवैधानिक र अलोकतान्त्रिक, सर्वसत्तावाद उन्मुख कदम एवं मुलुकमा व्याप्त भ्रष्टाचार, कोभिड१९ नियन्त्रण र व्यवस्थापनमा सरकारको असफलता र कुशासनको विरुद्ध जनभावना अभिव्यक्त गरेको छ। संसद विघटन गर्ने प्रधानमन्त्री केपी ओलीको कदमविरुद्ध नेपाली कांग्रेसले सोमबार पनि देशभर प्रदर्शन गरेको थियो। तेस्रो चरणको आन्दोलनका कार्यक्रम अन्तर्गत सोमबार कांग्रेसका १३ वटै भातृ संस्थाको संयुक्त आयोजनामा ७७ जिल्लामै एकसाथ प्रदर्शन गरेको हो। पुस ५ मा ओलीले संसद् विघटन गरेपछि त्यो कदमलाई असंवैधानिक र अलोकतान्त्रिक ठहर गर्दै कांग्रेसले निरन्तर आन्दोलन गर्दै आएको छ।"
"प्रतिनिधिसभा विघटन संवैधानिक छ, पुनर्स्थापना हुँदैन : प्रधानमन्त्री ओली","सिरहा : प्रधानमन्त्री केपीशर्मा ओलीले प्रतिनिधिसभा विघटन संवैधानिक भएको बताएका छन्। सोमबार सिरहा सदरमुकामस्थित स्वर्गीय हेमनारायण यादवको १७औँ स्मृतिसभामा उनले यस्तो बताएका हुन्। अहिले यो प्रतिनिधिसभा विघटन संवैधानिक छ कि छैन भनेर तर्क वितर्क भइरहेका छन्। केही व्यक्तिले संवैधानिक छैन् भनिरहेका छन, उनले भने,यो विघटन संवैधानिक छ। अब निर्वाचन हुन्छ। प्रतिनिधिसभा कुनै हालतमा पुनर्स्थापना नहुने उनले बताए। विघटित प्रतिनिधि सभा पूर्नस्थापना हुने, पार्टी खुलाउने, खुलिसकेको पार्टी अनेक तत्वहरुसँग मिलेर किनबेच गरेर, नक्कली सरकार बनाइरहने, त्यो काम अब हुँदैन्,प्रधानमन्त्री ओलीले भने,अब जनताको ताजा जनादेशबाट सुद्धृढ सरकार बनाउनुपर्छ। भ्रष्ट तत्वहरुलाई चुनावबाट हराउन उनले कार्यकर्तालाई आहवान गरे। नेपाल कम्युनिष्ट पार्टी(नेकपा)बाट केहीतत्वहरु बाहिरिएपछि फेरि जुर्मुराएको उनले बताए। हाम्रा पार्टीका नेता,कार्याकर्ताले ३ वर्षसम्म काम गर्न पाएनन्। केही तत्वहरुका कारण पार्टी अलपत्र, छरपस्ट भयो,उनले भने,ती मानिसहरु बाहिर गए। अहिले पार्टी फेरि जुर्मुराएको छ। अहिले निर्वाचन आयोग, अदालतलाई धम्काउने कार्य भइरहेको उनले आरोप लगाए। राष्ट्रपतिलाई विरोध गर्ने र धम्काउने कार्य अब नचल्ने उनले बताए। प्रधानमन्त्री सिरहा आएपछि सुरक्षा कडा पारिएको थियो। नेपालप्रचण्ड समूहका कार्यकर्ताले कालो झण्डा देखाउन खोज्दा प्रहरीले केही व्यक्ति नियन्त्रणमा लिएका थिए।"
संसद विघटनविरुद्ध कांग्रेसको देशभर प्रदर्शन,"काठमाडौं : संसद विघटन गर्ने प्रधानमन्त्री केपी ओलीको कदमविरुद्ध नेपाली कांग्रेसले सोमबार पनि देशभर प्रदर्शन गरेको छ। तेस्रो चरणको आन्दोलनका कार्यक्रम अन्तर्गत सोमबार कांग्रेसका १३ वटै भातृ संस्थाको संयुक्त आयोजनामा ७७ जिल्लामै एकसाथ प्रदर्शन गरेको हो। पुस ५ मा ओलीले संसद् विघटन गरेपछि त्यो कदमलाई असंवैधानिक र अलोकतान्त्रिक ठहर गर्दै कांग्रेसले निरन्तर आन्दोलन गर्दै आएको छ। नेपाली कांग्रेसको पुस १३ गते बसेको कांग्रेस केन्द्रिय समितिको बैठकले अहिलेको राजनीतिक संक्रमणको सबैभन्दा उत्तम समाधान संसद पुनर्स्थापना भएको निश्कर्षसहित आन्दोलनलाई सशक्त बनाउने निर्णय गरेको थियो। तेस्रो चरणको आन्दोलनअन्तर्गत माघ १९ गते कांग्रेसको भातृसंगठनले विरोध प्रदर्शन गर्ने, २४ गते कांग्रेसको शुभेच्छुक संस्थाहरूले प्रदर्शन गर्ने र ३० गते जिल्ला कार्यसमितिहरुको नेतृत्वमा मुलुकभर प्रदर्शन गर्ने गरी आन्दोलनका कार्यक्रम तय भएका छन्। कांग्रेसले यसअघि प्रतिनिधिसभा निर्वाचन क्षेत्र हुँदै वडा तहसम्म विरोध प्रदर्शनका कार्यक्रम गरिसकेको छ। यसैबीच वरिष्ठ नेता पौडेलले सर्वोच्च अदालतबाट संसद् पुनःस्थापना हुने विश्वास व्यक्त गरेका छन्। 'सर्वोच्च अदालतले न्यायका पक्षमा फैसला गर्ने हुनाले कांग्रेस निर्णायक सङ्घर्षमा पुगेको छैन, हामी निर्णायक सङ्घर्षमा पुग्न नपरोस्', दमौलीमा आयोजित विरोध कार्यक्रममा बोल्दै उनले भने, 'अदालतप्रति आशा र विश्वास छ।'पौडेलले संसद् विघटनको घटनामा कांग्रेसले एकढिक्का भएर विरोधका आवाज उठाउनपर्ने बताए। नेपाली कांग्रेसका नेता प्रकाशमान सिंहले नेपालको संविधानमा बहुमत प्राप्त दलका प्रधानमन्त्रीले प्रतिनिधिसभा विघटन गर्न नसक्ने व्यवस्था स्पष्ट रुपमा उल्लेख भएको बताएका छन्। काठमाडौंमा आयोजित कार्यक्रममा बोल्दै उनले प्रतिनिधिसभा विघटनको कदम सच्याउनुपर्ने धारणा राखे। उनले न्यायमूर्तिहरुले संविधानमा भएको व्यवस्थानुसार न्यायिक निर्णय गर्ने विश्वास व्यक्त गरे।"
चक्रपथमा सेनाको बख्तरबन्द अभ्यास यसरी भयो (फोटो फिचर),काठमाडौं : नेपाली सेनाका हतियार जडित (बख्तरबन्द) गाडीले सोमबार राति चक्रपथ परिक्रमा गरेका छन्। राति दश बजेपछि सेनाका दर्जन जति बख्तरबन्द गाडीहरू एकसाथ सडकमा निस्केका थिए। सेनाले यसलाई आफ्नो नियमित अभ्यास भनेको छ। सैनिक प्रवक्ता सहायकरथी सन्तोषबल्लभ पौडेल सैन्य अभ्यासअन्तर्गत पहिले नै निर्धारित गतिविधि भएको बताएका छन्। पौडेलले आइतबार एक ट्वीट गर्दै नेपाली सेनाको नियमित अभ्यास योजना अनुसार बख्तरबन्द गाडी एकसाथ सडकमा निस्कन लागेको जानकारी गराएका थिए। बख्तरबन्द गाडीहरू राति दश बजेपछि सितापाइलस्थित ब्यारेकबाट एकसाथ निस्केर चक्रपथको चक्कर लगाउँदै छन्। सार्वजनिक सवारीमा अवरोध नहोस् भनेर सेनाले राति अभ्यास गर्न लागेको जनाएको छ। यसका लागि ट्राफिक प्रहरीसँग सेनाले समन्वय गरेको थियो। त्यसैगरी ८ वटै पृतना अन्तर्गतका मेकनाईज्ड युनिटहरूबाट माघ २१ गते देशका विभिन्न स्थानहरुमा बख्तरबन्द गाडीहरुको अभ्यास गर्ने योजना रहेको छ। माघ २१ गते पनि बख्तरबन्द गाडीहरू सितापाइलाबाट बिहान सातादोबाटो कोटेश्वर हुँदै पाँचखाल जाने कार्यक्रम छ। राति फर्किनेछन्।
म्यानमारको सैन्य कूबारे नेपालले भन्यो : मिन्ट र सुकीलाई तत्काल रिहा गर,काठमाडौं : सरकारले सम्बद्ध सबै पक्षले म्यानमारका जनताको चाहनालाई सम्मान गर्ने विश्वास व्यक्त गरेको छ। परराष्ट्र मन्त्रालयले सोमबारसाँझ एक प्रेस विज्ञप्ति प्रकाशित गर्दै म्यानमार घटनालाई नजिकबाट नियालिरहेको पनि उल्लेख गरेको छ। म्यानमारमा लोकतान्त्रिक एवं संवैधानिक प्रक्रिया शीघ्र पुनःस्थापना हुनेमा नेपाल सरकार विश्वस्त रहेको जनाइएको छ। राष्ट्रपति विन मिन्ट र राज्य सल्लाहकार आङसान सुचीसहित पक्राउ परेका नेताहरुको सुरक्षा एवं सकुशलताप्रति नेपाल सरकार उत्तिकै चिन्तित रहेको उल्लेख गर्दै विज्ञप्तिमा उनीहरुको तत्काल रिहाइका निम्ति आह्वान गरिएको छ। जननिर्वाचित सरकारलाई सत्ता हस्तान्तरण गर्ने प्रतिवद्धता व्यक्त गरेको म्यानमारको सेनाले उक्त वाचाको एक दशक पुग्दा नपुग्दै फेरि सत्ता आफ्नो नियन्त्रणमा लिएको घोषणा गरेको छ। सेनाले ५० वर्ष लामो शासनपछि २०११ मा नागरिकलाई हस्तान्तरण गरेको थियो। तर एक दशक नबित्दै सोमबार सत्ता कब्जा गरेको छ। सेनाको यस कदमले म्यानमारमा थप अन्योल र अस्थरिता सिर्जना गर्ने आंकलन धेरैले गर्न थालेका छन्। पछिल्लो निर्वाचनमा नेत्री आन सान सूकीको पार्टी 'नेश्नल लीग फर डेमोक्रेसी' विजयी बनेपछि सेनाले धाँधली भएको भन्दै सत्ता नियन्त्रणमा लिएको हो। साथै सूकीसहित अरु थुप्रै नेताहरुलाई सेनाले पक्राउ गरिसकेको छ। र एक वर्षका लागि संकटकाल समेत घोषणा गरिसकेको छ।
बहुमतको प्रधानमन्त्रीले प्रतिनिधिसभा विघटन गर्न पाउँछन् : महान्यायाधिवक्ता,काठमाडौं : महान्यायाधिवक्ता अग्निप्रसाद खरेलले पाँच वर्षको कार्यकाल पूरा गर्न पाउनु वर्तमान सरकारको अधिकार भएको तर पूरा गर्न नदिइएपछि निर्वाचनमा जान लागिएको स्पष्ट पारेका छन्। प्रतिनिधिसभा विघटनविरुद्ध परेको रीट निवेदनमाथिको सोमबारको बहसमा उनले संविधानमा यो विषय पनि हेर्न इजलाससमक्ष आग्रह गरे। प्रतिनिधिसभा विघटनविरूद्वको रिट निवेदनमाथि चौधौँ दिनको सुनुवाइमा सरकारको प्रतिरक्षा गर्दै सरकारका प्रमुख कानूनी सल्लाहकार खरेलले प्रधानमन्त्रीसँग बहुमत भएकाले पाँच वर्षको कार्यकाल भए पनि निर्वाचनमा जान सक्ने तर्क राखे। विघटनविरुद्ध कुनै पनि राजनीतिक दलबाट निवेदन नहालिएको जनाउँदै उनले यस सम्बन्धमा संविधानका सबै धारा हेरी अदालतले व्याख्या गर्नुपर्ने माग गरे। वर्तमान प्रधानमन्त्री सबैले स्वीकारेको प्रधानमन्त्री भएको जनाउँदै उनले ठूलो पार्टीको हैसियतले अन्य देशमा पनि भएको चलनअनुसार सरकार प्रमुखले प्रतिनिधिसभा विघटन गर्न पाउने जिकिर गरे। रिट निवेदकका तर्फबाट आइतबार बहस सकिएपछि आजदेखि सरकारी पक्षबाट बहस शुरू भएको हो।
सभामुख सापकोटाले राष्ट्रिय सभाको भूमिका र गरिमामा प्रहार गरे : अध्यक्ष तिमल्सिना,"काठमाडौं : राष्ट्रियसभा अध्यक्ष गणेशप्रसाद तिमिल्सिनाले प्रतिनिधी सभाका सभामुख अग्नि सापकोटाले माथिल्लो सदन (राष्ट्रिय सभा) को भूमिका र गरिमामा प्रहार गरेको बताएका छन्। सोमबार पत्रकार सम्भलेन गर्दै तिमिल्सिनाले संसदीय सनुवाइ सम्बन्धी पत्र फिर्ता सम्बन्धी प्रक्रियामा राष्ट्रिय सभा संलग्न नरहेको भन्दै उनले गम्भीर ध्यानाकर्षण गराएका छन्। तिमल्सिनाले आफूसमेत सहभागी भै निर्णय भएको संवैधानिक परिषद्का सिफारिसहरु विधिसम्मत ढंगले संसदीय सनुवाइ समितिलाई उपलब्ध गराइएको स्पष्ट पारेका छन्। प्रतिनिधि सभा विघटनपूर्व संघीय संसदका महासचिव एवं सनुवाइ समितिका सचिवलाई सिफारिसपत्रहरु उपलब्ध भएको र प्रक्रियामा रहेको अवस्थामा हठात् सिफारिसपत्रहरु नेपालको संविधान र संघीय संसदको संयुक्त बैठक र संयुक्त समिति (कार्यसञ्चालन) नियमावली, २०७५ विपरित सभामुखको एकल निर्णयले फिर्ता पठाएकोमा गम्भीर आपत्ति भएको धारणा राखे। पत्रमा उल्लिखित संघीय संसद तथा सो अन्तर्गतका समितिको व्यवस्थापन, सञ्चालन समेतको व्यवस्था गर्ने अधिकार प्रतिनिधि सभाका सभामुखमा निहित भएको भन्ने व्यहोराले दुई सदनात्मक संघीय व्यवस्थापिका सम्बन्धी संवैधानिक व्यवस्था, स्थापित अभ्यास, माथिल्लो सदन (राष्ट्रिय सभा) को भूमिका र गरिमामा प्रहार भएको उनको टिप्पणी छ। तिमल्सिनाले नेपालको संविधान र संघीय संसदको संयुक्त बैठक र संयुक्त समिति (कार्यसञ्चालन) नियमावली २०७५ ले संसदीय सनुवाइ समिति गठन र सञ्चालनसम्बन्धी व्यवस्था गरेको स्मरण गराएका छन्। दुवै सदनको प्रतिनिधित्व रहने संसदीय सनुवाइ सहितका संयुक्त समितिहरु सञ्चालनको अधिकार संघीय संसदको कुनै एक सदन वा पदाधिकारीमा निहित रहेको छैन। अधिकारप्राप्त निकायबाट आएका कुनै पनि कागजात संघीय संसदको दुवै सदनको सम्पत्ति हो। संसदीय सनुवाइ सम्बन्धी पत्र फिर्ता सम्बन्धी प्रक्रियामा संघीय संसदको माथिल्लो सदन (राष्ट्रिय सभा) संलग्न नरहेको जानकारी गराउँछु। पत्रकार सम्भेलनमा उनले भने, संविधानको धारा २ मा नेपालको सार्वभौमसत्ता र राजकीयसत्ता नेपाली जनतामा रहेको भन्ने व्यवस्था र संघीय संसदको संयुक्त बैठक र संयुक्त समिति (कार्यसञ्चालन) नियमावली, २०७५ को नियम ६ ले संयुक्त बैठकको अध्यक्षताको सम्बन्धमा मात्रै उल्लेख गरेको छ। नियमावलीको नियम २५ र २६ ले संसदीय सनुवाइ समिति गठन, सञ्चालन र सनुवाइ सम्बन्धी कार्यविधिको विस्तृत र स्पष्ट व्यवस्था गरेको छ। नियम ४१ ले नियमको व्याख्या गर्ने अधिकार समेत संघीय संसदको कुनै एक पदाधिकारीलाई दिएको छैन। उनले संयुक्त नियमावलीको व्याख्या आवश्यक परेकै अवस्थामा राष्ट्रिय सभा अध्यक्षसँगको परामर्शमा मात्रै सभामुखले गर्न सक्ने प्रावधान रहेकव स्मरण गराएका छन्। सुनुवाइका लागि संबैधानिक परिषद्ले गरेको सिफारिस संसदीय सनुवाइ समितिको दुई तिहाई बाहेकका अन्य कुनै पनि निकाय वा पदाधिकारीलाई अस्वीकार वा फिर्ता गर्ने कानूनी व्यवस्था नभएको विज्ञप्तिमा उल्लेख छ। विगतमा पनि संसदीय सनुवाइ समिति नरहेको अवस्थामा सभामुखको एकल निर्णयबाट फिर्ता भएको नभई संवैधानिक परिषद्बाट झिकाउने निर्णय भइ अनुरोध गरिएकोले मात्र संसद सचिवालयले फिर्ता गरेको तिमल्सिनाले दाबी गरेका छन्। विधानको धारा ११४ मा मन्त्रिपरिषद्को सिफारिसमा सम्माननीय राष्ट्रपतिबाट जारी भएको अध्यादेश संघीय संसदले अस्वीकृत गरेको अवस्थामा बाहेक कानून सरह लागू हुन्छ भनी उल्लेख गरिएको बताउँदै उनले संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संसोधन) अध्यादेश, २०७७ सम्बन्धमा सम्मानीत सर्वोच्च अदालतबाट अन्यथा आदेश भएको अवस्था नभएको धारणा राखे। के गरेका थिए सभामुख सापकोटाले ? संवैधानिक परिषदले संवैधानिक निकायहरुमा गरेका नियुक्तिको सिफारिस सभामुख अग्निप्रसाद सापकोटाले आइतबार फिर्ता पठाइदिएका थिए। अख्तियार दुरुपयोग अनुसन्धान आयोग, निर्वाचन आयोग, मानव अधिकार आयोग लगायत संवैधानिक आयोगमा विवादास्पद रुपमा प्रधानमन्त्रीले गरेका नियुक्ति सापकोटाले फिर्ता पठाएका हुन्। प्रधानमन्त्री केपी ओलीले गत पुस ३० गते अध्यक्षसहित तीन सदस्यको मात्रै उपस्थितिमा परिषदको बैठक सक्ने गरी संवैधानिक परिषद्सम्बन्धी अध्यादेश ल्याएको थियो। त्यसपछि सभामुख सापकोटा र प्रतिपक्षी दल नेपाली कांग्रेसका सभापति शेरबहादुर देउवा अनुपस्थित भएको परिषदको बैठकले संवैधानिक आयोगमा नियुक्तिको सिफारिस गरेको थियो। सभामुख सापकोटाले अदालतमा मुद्दा विचाराधीन र नियुक्तिको सिफारिस विवादास्पद भएको भन्दै सिफारिस परिषदमा फिर्ता पठाएका हुन्। परिषद्ले विभिन्न आयोगका पदाधिकारी तथा सदस्य नियुक्तिका लागि सिफारिश गर्दै संसदीय सुनुवाईका लागि सङ्घीय संसद् सचिवालयमा पत्र पठाएको थियो। नेपालको संविधानको धारा २९२ बमोजिम परिषद्ले गरेको सिफारिसलाई संसदीय सुनुवाइ गरी नियुक्तिका लागि राष्ट्रपति समक्ष पेश गर्नुपर्ने व्यवस्था छ। सुनुवाइ समिति समक्ष पेश गर्ने प्रयोजनको लागि परिषद्ले पठाइएको पत्र फिर्ता पठाइएको उहाँको सचिवालयले जनाएको छ। ती सबै पत्र गत पुस ५ गते सङ्घीय संसद् सचिवालयमा प्राप्त भएको थियो। सङ्घीय संसद् तथा सो अन्तर्गतका समितिको व्यवस्थापन, सञ्चालनको व्यवस्था गर्ने अधिकार प्रतिनिधिसभाको सभामुखमा निहित भएको उल्लेख गर्दै सापकोटाले सङ्घीय संसद्को संयुक्त बैठक र संयुक्त समिति (कार्य सञ्चालन) नियमावली, २०७५ को नियम ६ बमोजिम संयुक्त बैठकको अध्यक्षता गर्ने जिम्मेवारी कानूनत प्रतिनिधिसभाको सभामुखलाई नै रहेको बताएका छन्। सभामुखको पत्रमा भनिएको छ, संवैधानिक तथा कानूनी आधार, कारण र अवस्थालाई मध्यनजर गर्दै संसदीय सुनुवाई गर्न नसकिने अवस्था रहेकोले तहाँबाट प्राप्त हुन आएका सक्कलै कागजात यसैसाथ संलग्न राखी फिर्ता पठाइएको छ।"
आज राति चक्रपथमा सेनाको बख्तरबन्द अभ्यास : संयोगले जन्माएको संशय !,"काठमाडौं : हतियार जडित (बख्तरबन्द) गाडीले सोमबार राति चक्रपथ चक्कर लगाउने नियमति अभ्यासकै क्रममा सेनाले तय गरेको दिनमा गजबको संयोग परेको छ। एउटा माघ १९ को संयोग छ भने अर्को आकस्मिक संयोग बर्माको सैन्य 'कु' सँग पनि जोडिएको छ। माघ १९ को संयोगसँग सेना पहिले नै अवगत थियो तर बर्माको घटना अनपेक्षित हो। यी दुई संयोगले राजनीतिक वृत्त मात्र होइन, सर्वसाधारणमा पनि एक खालको संशय पैदा गरेको छ। माघ १९ मा पूर्व राजा ज्ञानेन्द्रले सेनाकै बलमा शासन सत्ता आफ्नो हातमा लिएका थिए। ज्ञानेन्द्रको राजाको त्यो महत्वकांक्षाले नै गणतन्त्र स्थापनाका लागि बलियो जग तयार गरेको थियो। लोकतन्त्रवादीले यो दिनलाई कालो दिनका रुपमा मनाउने गरेका छन्। यस्तो दिन सेनाले किन रोजेको भन्ने प्रश्न अहिले नागरिकस्तरबाट उठाइएको छ। त्यसैगरी सेनाको यो अभ्यासलाई बर्मामा भएको 'सैन्य कु' सँग पनि जोडे्ने प्रयास गरिएको छ। राजनीतिक व्यवस्थापन कमजोर र असफल बन्दै गएकोले पनि नेपालमा त्यो दिन आउनसक्ने चिन्ता आम रुपमा व्यक्त भएको छ। बर्मामा यसअघि पनि पटक पटक सैन्य कु भएको छ। नेपाली सेनाका हतियार जडित (बख्तरबन्द) गाडीले सोमबार राति चक्रपथ चक्कर लगाउने जानकारी सेनाले आइतबार नै सार्वजनिक गरेको थियो। सैनिक प्रवक्ता सहायकरथी सन्तोषबल्लभ पौडेलले आइतबार एक ट्वीट गर्दै नेपाली सेनाको नियमित अभ्यास योजना अनुसार बख्तरबन्द गाडी एकसाथ सडकमा निस्कन लागेको जानकारी दिएका हुन्। सैनिक जनसम्पर्क निर्देशनालयका अनुसार करिब दर्जन जति बख्तरबन्द गाडीहरू राति दस बजेपछि सितापाइलस्थित ब्यारेकबाट एकसाथ निस्कने छन् र उनीहरूले चक्रपथको चक्कर लगाउनेछन्। सार्वजनिक सवारीमा अवरोध नहोस् भनेर सेनाले राति अभ्यास गर्न लागेको जनाएको छ। यसका लागि ट्राफिक प्रहरीसँग सेनाले समन्वय गरिसकेको छ। त्यसैगरी ८ वटै पृतना अन्तर्गतका मेकनाईज्ड युनिटहरूबाट माघ २१ गते देशका विभिन्न स्थानहरुमा वख्तरवन्द गाडीहरुको अभ्यास गर्ने योजना रहेको छ। माघ २१ गते पनि बख्तरबन्द गाडीहरू सितापाइलाबाट बिहान सातादोबाटो कोटेश्वर हुँदै पाँचखाल जाने कार्यक्रम छ। राति फर्किनेछन्। पुस ५ गते प्रधानमन्त्री केपी ओलीले संसद विघटन गरेपछि मुलुकमा एक खालको राजनीतिक भ्याकुम छ। विघटनविरुद्धको मुद्दा अदालतमा विचराधिन छ। मुद्दाको सुनुवाइ लम्बिँदा जाँदा सडक आन्दोलन र प्रदर्शनले तीव्रता पाउँदै गएको छ। दलहरूबीच तीव्र धुव्रीकरण छ। यस्तो अवस्थामा बाहिरबाट मात्र होइन, आन्तरिक रुपमा पनि अनेक खालका चलखेलका खतरा हुन्छन्। त्यही क्रममा सेनालाई पनि जोडेर चर्चा गर्ने गरिएको छ। पूर्वरथी बालान्द शर्माले भने बर्माको घटनासँग नेपालको कुनै साइनो नहुने बताए। अन्नपूर्ण अनलाइनसँग कुरा गर्दै रथी शर्माले भने, त्यहाँको राजनीतिक परिवेश र यर्थाथ बेग्लै हो। बर्माको शासन सत्तामा सेनाको निरन्तर संलग्नता छ। बाहिरबाट हेर्ने नजर एउटा हो तर त्यो आवश्यकता पनि हुनसक्छ राष्ट्रिय एकताका लागि। उनले बर्माको सैन्य कु अचम्म लाग्दो घट्ना नभएको बताउँदै भने, 'त्यो अवस्था अहिले नेपालको होइन र त्यो संभावना पनि छैन।' बख्तरबन्द गाडीको अभ्यास नियमित गतिविधि भएकोले त्यसलाई बर्माको कु वा माघ १९ मा भएको राजनीतिक घटनासँग जोडेर हेर्न नमिल्ने शर्माले बताए। उनले भने, यो नियमित अभ्यास हो। तर संयोग मात्रै जुरेको हुनसक्छ।'"
बागमती प्रदेशसभा बैठक बोलाउन सभामुखसँग माग,"बागमती : आज बस्ने भनिएको बागमती प्रदेशको प्रदेशसभा बैठक स्थगनपछि नेपाल कम्युनिष्ट पार्टी(नेकपा) दाहालनेपाल समूहका प्रदेशसभा सदस्य आन्दोलित भएका छन्। नेत्री अष्टलक्ष्मी शाक्यसहित प्रदेशसभा सदस्यले प्रदेशसभा भवनको प्राङ्गणमा नाराबाजी गरेका छन्। प्रदेशसभा सदस्यले तत्काल प्रदेशसभा बैठक बोलाउन माग गर्दै नाराबाजी गरेका हुन्। मुख्यमन्त्री डोरमणि पौडेलविरुद्ध दर्ता भएको अविश्वासको प्रस्तावमाथि छलफल गरिनुपर्नेमा त्यसलाई छल्न खोजिएको उक्त समूहको आरोप छ। नाराबाजीअघि नेकपा दाहालनेपाल समूहको संसदीय दलले पत्रकार सम्मेलन गरी बैठक स्थगनको विरोध गरेको थियो। पत्रकार सम्मेलनमा अविश्वास प्रस्तावमा मुख्यमन्त्रीका रुपमा प्रस्तावित शाक्यले सभामुख सानुकुमार श्रेष्ठ सरकारको लाचार छाया बनेको आरोप लगाए। प्रदेशसभा सदस्य शाक्यले सबै सदस्य बैठकमा भाग लिन हेटौँडा आइसकेपछि राति विद्युतीय सूचना जारी गर्दै बैठक स्थगनको सूचना आउनु विधि र पद्धति विपरीत भएको जनाउँदै सभामुखलाई उक्त निर्णय फिर्ता लिँदै बैठक राख्नुपर्ने माग गरे। उनले भनिन्, 'दलको छलफलविना यसरी बैठक सारिनु गलत छ', सभामुखले तत्काल बैठक आह्वान गर्नुपर्छ।' उनले बैठक तत्काल बोलाउन पाउने अधिकार सभामुखमा सुरक्षित रहेको जनाउँदै सभामुख सबैको साझा भएकाले सबैसँग छलफल गरेर निर्णय लिनुपर्ने बताइन्। निवर्तमानमन्त्री शालिकराम जम्कट्टेलले कार्यव्यवस्था परामर्श समितिको बैठकसमेत नबसी बैठक स्थगन भएकामा अपत्ति जनाए। नेकपा बागमती प्रदेश संसदीय दलका उपनेता जम्कट्टेलले मुख्यमन्त्री पौडेलविरुद्ध अविश्वासको प्रस्ताव छलफलका लागि पेश भइसकेकाले तत्काल बैठक राखेर उक्त प्रक्रिया अगाडि बढाइनुपर्ने बताए। एक दिनअघि प्रदेशसभाले एक सूचना जारी गर्दै विशेष कारणवश बैठक स्थगन गरिएको जनाएको थियो। प्रदेशसभाको अर्को बैठक सभामुख श्रेष्ठले आज अपराह्न २ बजे बस्ने गरी स्थगन गरेका थिए। प्रदेशसभा सचिव कृष्णहरि खड्काका अनुसार आज बस्ने भनिएको प्रदेशसभाको बैठक विशेष कारणले गर्दा आगामी फागुन ५ गते अपराह्न २ बजेका लागि सरेको छ। यता उपसभामुख राधिका तामाङले बैठक स्थगन गर्नेबारे आफूलाई पूर्वजानकारी नभएको बताइन्। बैठक स्थगनको खबरबारे आफू बेखबर रहेको उनले पत्रकारलाई जानकारी दिइन्।"
कांग्रेसले भन्यो : बर्माको घट्ना निन्दनीय,"उनले म्यानमार घटनाको विश्वव्यापी विरोध जरुरी रहेको उल्लेख गरेका छन् । उनले ट्विटमा लेखेका छन्, ' म्यानमार घटनाको विश्वव्यापी विरोध जरुरी छ। निर्वाचन निस्पक्षताको विवादित प्रश्नमा सैन्य प्रवेश निन्दनीय छ।' रोहिङ्या समुदायमाथि सु कीको सत्ताले गरेको व्यवहार अमानवीय भए पनि लोकतन्त्रको विरुद्ध कोही लाग्न नहुने उनले बताएका छन्। 'यद्यपि रोहिङ्या समुदायमाथि सु की सत्ताको व्यवहारको पुरानो घटना अमानवीय थियो तर मानवीयताको बाटो फेरि पनि लोकतन्त्रनै हो। हामी हरेक प्रतिगमन विरुद्ध छौं देशमा होस् या परदेशमा', ट्विटमा उल्लेख गरेका छन्। म्यानमार घटनाको विश्वव्यापी विरोध जरुरी  निर्वाचन निस्पक्षताको विवादित प्रश्नमा सैन्य प्रवेश निन्दनीय !यधपी रोहिङ्या समुदायमाथी सुकि सत्ताको ब्यवहारको पुरानो घटना अमानवीय थियो तर मानवीयताको बाटो फेरिपनी लोकतन्त्रनै हो हामी हरेक प्रतिगमन विरुद्ध छौं देशमा होस् या परदेशमा"
प्रचण्डमाधव समूहको केन्द्रीय समितिको बैठक जारी : के होला निर्णय ?,"काठमाडौं : नेपाल कम्युनिस्ट पार्टी (नेकपा) प्रचण्डनेपाल समूहको केन्द्रीय समितिको बैठक जारी रहेको छ। प्रचण्डनेपाल समूहका केन्द्रीय कार्यालय सचिव श्रीराम ढकालका अनुसार मुलुकको पछिल्लो राजनीतिक घटनाक्रम, प्रतिनिधिसभा विघटनपछि पार्टीका तर्फबाट देशव्यापी रुपमा गरिएको जनसभा तथा प्रदर्शन, भावी कार्यक्रम र कार्ययोजनाबारे छलफल गर्न बैठक बोलाइएको हो। बैठक बबरमहलस्थित कार्की व्यांकेटमा सोमबार दिउँसोबाट बसिरहेको छ।नेकपा प्रचण्डनेपाल समूहको केन्द्रीय कमिटीको बैठक गत पुस ७ देखि ९ गतेसम्म बसेको थियो। यसैबीच नेकपाको सो समूहले प्रतिनिधिसभा विघटनविरुद्ध आइतबार माइतीघर मण्डलमा शान्तिपूर्ण धर्ना दिएको थियो। धर्नामा अध्यक्षद्वय माधवकुमार नेपाल र पुष्पकमल दाहाल प्रचण्ड, वरिष्ठ नेता झलनाथ खनाल, प्रवक्ता नारायणकाजी श्रेष्ठलगायत विघटित प्रतिनिधिसभाका सदस्य एवं नेता तथा कार्यकर्ताको सहभागिता थियो। नेपाल कम्युनिस्ट पार्टी (नेकपा) प्रचण्डनेपाल समूहको माघ ११ गते बसेको नेकपा स्थायी कमिटी बैठकले प्रधानमन्त्री एवम् पार्टी अध्यक्ष केपीशर्मा ओलीलाई पार्टी साधारण सदस्यबाट हटाउने निर्णय गरेको थियो। ओलीलाई पार्टी अध्यक्ष पदबाट हटाएपछि पनि उनले संविधान, लोकतन्त्र, राष्ट्रको नीति, राष्ट्र हितविरुद्ध गतिविधि गरेको र स्पष्टीकरणको जवाफ नदिएपछि साधारण सदस्यबाट हटाएको प्रवक्ता नारायणकाजी श्रेष्ठको भनाइ छ। पुस ५ गते प्रधानमन्त्री ओलीले प्रतिनिधिसभा विघटन गरेपछि नेकपा विभाजित भएको छ। एउटा समूहको नेतृत्व पुष्पकमल दाहाल प्रचण्ड र माधव नेपालले गरेका छन् भने अर्को समूहको नेतृत्व प्रधानमन्त्री केपी ओलीले गरेका छन्। ओली समूहले कुनै नेतालाई कारबाही नगरे पनि प्रचण्ड नेपाल समूहले ओलीलाई कारबाही गर्ने निर्णय गर्दै आएको छ। यस अगाडि बसेको केन्द्रीय कमिटी बैठकले ओलीलाई पार्टी अध्यक्षबाट हटाएर अहिले माधव नेपाललाई अध्यक्ष बनाएको छ। तर निर्वाचन आयोगले मान्यता दिएको छैन।"
"'त्यो माघ १९ को कालो प्रतिगमन, यो माघ १९ मा रातो प्रतिगमनविरुद्ध प्रदर्शन'","काठमाडौं : संसद विघटन गर्ने प्रधानमन्त्री केपी ओलीको कदमविरुद्ध नेपाली कांग्रेसले सोमबार पनि देशभर प्रदर्शन गर्दैछ । तेस्रो चरणको आन्दोलनका कार्यक्रम अन्तर्गत सोमबार कांग्रेसका १३ वटै भातृ संस्थाको संयुक्त आयोजनामा ७७ जिल्लामै एकसाथ प्रदर्शन गर्दैछन्। पुस ५ मा ओलीले संसद् विघटन गरेपछि त्यो कदमलाई असंबैधानिक र अलोकतान्त्रिक ठहर गर्दै कांग्रेसले निरन्तर आन्दोलन गर्दै आएको छ। नेपाली कांग्रेसको पुस १३ गते बसेको कांग्रेस केन्द्रिय समितिको बैठकले अहिलेको राजनीतिक संक्रमणको सबैभन्दा उत्तम समाधान संसद पुनर्स्थापना भएको निश्कर्षसहित आन्दोलनलाई सशक्त बनाउने निर्णय गरेको हो। तेस्रो चरणको आन्दोलनअन्तर्गत माघ १९ गते कांग्रेसको भातृसंगठनले विरोध प्रदर्शन गर्ने, २४ गते कांग्रेसको शुभेच्छुक संस्थाहरूले प्रदर्शन गर्ने र ३० गते जिल्ला कार्यसमितिहरुको नेतृत्वमा मुलुकभर प्रदर्शन गर्ने गरी आन्दोलनका कार्यक्रम तय भएका छन्। पूर्व राजाले शासनसत्ता लिएको दिन माघ १९ मा आयोजना गरिएको प्रदर्शन वर्तमान ओली नेतृत्वको रातो प्रतिगमनविरुद्ध भएको कांग्रेसले जनाएको छ। कांग्रेसका प्रवक्ता विश्व प्रकाश शर्माले भनेका छन्, ' त्यो माघ १९ कालो प्रतिगमन भएको दिन, यो माघ १९ रातो प्रतिगमन विरुद्धको प्रदर्शन। रंग प्रतिगमनको जुन भएपनी ढंग उही। अन्ततः बहिर्गमन हरेक प्रतिगमनको नियति उही।' कांग्रेसले यसअघि प्रतिनिधिसभा निर्वाचन क्षेत्र हुँदै वडा तहसम्म विरोध प्रदर्शनका कार्यक्रम गरिसकेको छ । संसद विघटनमार्फत सर्वसत्तावाद उन्मुख कदम, चरम भ्रष्टाचार, कुशासन, कोभिड विरुद्धको संघर्षमा देखिएको अकर्मण्यता, जनसरोकारका विषयमा सरकारी उदासिनता यी समग्र मुद्दालाई अघि सारेर हुने प्रदर्शनमा सहभागी बन्न आग्रह गर्दछौं, १३ वटै भ्रातृसंस्थाका प्रमुखले आइतबार संयुक्त अपील गरेका छन्। कांग्रेसले आन्दोलनमा व्यापक जनसहभागिताका लागि सबै भ्रातृसंस्थाका पदाधिकारीसँग छलफल पनि गरेको थियो ।आन्दोलनलाई सशक्त बनाउन कांग्रेसले केही दिन अघि बसेको केन्द्रीय समिति बैठकले समयावधि सकिएका ११ भ्रातृसंस्थाको म्याद थप गरेको थियो । नेपाल महिला संघ, नेपाल तरुण दल, नेपाल विद्यार्थी संघ, नेपाल प्रजातन्त्र सेनानी संघ, नेपाल किसान संघ, नेपाल दलित संघ, नेपाल भूतपूर्व सैनिक संघले आन्दोलनमा सहभागी हुन संयुक्त अपील गरेका हुन्। त्यस्तै नेपाल आदिवासी जनजाती संघ, राष्ट्रिय लोकतान्त्रिक अपाङ्ग संघ, नेपाल मुस्लिम संघ, नेपाल तामाङ संघ, नेपाल राष्ट्रिय मगर संघ र नेपाल ठाकुर समाजसहित सबै भ्रातृसंस्थाको आइतबार पार्टी कार्यालय सानेपामा बैठक बसेको थियो ।"
सभाहल निर्माणमा चलखेल,"बेनी : प्रदेश सरकारसँगको साझेदारीमा म्याग्दीका मालिका गाउँपालिकाले एक करोड ४ लाख रुपैयाँ ठेक्कामा दरवाङको छ्यारछ्यारेमा १५० जना क्षमताको बहुउद्देश्यिय सभाहल बनायो। हालै निर्माण सकेर हस्तान्तरण हुन बाँकी सभाहलको लम्बाई ७७ फिट ७ इञ्च र चौडाई ४२ फिट ३ ईञ्ज छ। एकतले सभाहल भवनमा पिल्लर बनाइएको छैन्। स्टेज, दुई वटा चेञ्जिङ रुम, तीन वटा शौचालय, पानी टंकी बनाइएको छ। टिनको छाना भएको भवनमा फलामका ट्रस राखिएको छ। ११ फिट अग्लो इटाको पर्खाल लगाइएको भवनको भुई ढलान गरिएको छ भने ट्रसको उचाई ५ फिट छ। रघुगंगा गाउँपालिकाले प्रदेश सरकारसँगको साझेदारीमा मौवाफाँटमा बनाउन लागेको सभाहलको डिजाइन भने मालिकाको भन्दा फरक छ। पिल्लर राखिने तीन तले भवनको भुई तलामा बन्ने सभाहलको ढलान, पहिलो तलामा कोठा पार्टेसन गरेर फिनिसिंग र तेसो तलामा पिलर उठाउन हिमालयन बिल्डर्स ललितपुरले भ्याटसहित ६७ लाख सात हजार ५२६ रुपैयाँमा ठेक्का लिएको छ। गाउँपालिकाकै प्राविधिकले डिजाइन तयार पारेको यो सभाहल भवनको लम्बाई ४८ फिट र चौडाई ३७ फिट रहेको छ। दरवाङको सभाहल निर्माणको डिजाइन र ठेक्का प्रक्रिया प्रदेश सरकार अन्तरगत यो वर्षदेखि खारेज भएको भवन डिभिजन कार्यालय बागलुङका कर्मचारीले गरेका थिए। दुई वटै भवन प्रदेश सरकारको एक स्थानीय तह एक सभाहल कार्यक्रम अन्तरगतका हुन्। गाउँपालिकाले सञ्चालन गर्ने योजनाको डिजाइन र ठेक्का प्रक्रियामा भवन डिभिजनका कर्मचारीको संलग्नता र सक्रियतालाई शंकाको रुपमा हेरिएको छ। अस्वभाविक लागत बनाएर डिजाइन, ठेक्का प्रक्रियामा मिलेमतो र भवन निर्माणमा अनियमितता गरेको उजुरी परेपछि अख्तियार दुरुपयोग अनुसन्धान आयोगले जिल्ला प्रशासन कार्यालय मार्फत छ्यारछ्यारेमा निर्माण भएको सभाहलको छानबिन सुरु गरेको छ। म्याग्दीको मालिका६ छ्यारछ्यारेमा निर्माण भएको बहुउद्देश्यीय सभाहलको नापजाँच गर्दै छानबिन टोली। तस्बिर :सन्तोष गौतम प्रमुख जिल्ला अधिकारी उमाकान्त अधिकारीले आयोगको निर्देशन अनुसार प्राविधिक सहितको टोली बनाएर छानबिन सुरु गरेको जानकारी दिए। छानबिन टोलीले भवनको नापजाँचका साथै सम्बन्धित कागजातको अध्ययन सुरु गरेको छ, उनले भने कागजातको अध्ययन र नापचाजँपछि तयार पार्ने प्रतिवेदन प्रशासनमा बुझाउछ। त्यसलाई रायसहित थप अनुसन्धानका लागि अख्तियारमा पठाउँछौ। टोलीमा प्राविधिक, प्रशासनिक र लेखासँग सम्बन्धित अधिकृत स्तरका कर्मचारी छन्। मालिका गाउँपालिकाको ६० र प्रदेश सरकारको ४० प्रतिशत लागत साझेदारीमा सभाहल निर्माण भएको हो। बागलुङको जयलक्ष्मी निर्माण सेवाले २०७६ फागुन १५ गते एक करोड चार लाख रुपैयाँमा ठेक्का सम्झौता गरेको थियो। विद्युतीय माध्यमबाट आव्हान गरिएको ठेक्का प्रक्रियामा दुई वटा फर्मले सहभागिता जनाएका थिए। २०७८ जेठ १५ गते सम्पन्न गर्ने लक्ष्य राखिएको भवन गत पुष महिनामै सकिएको छ। लक्ष्यभन्दा छिटो काम भएको सो सभाहलको डिजाइन, लागत अनुमान र ठेक्का प्रक्रियाका बिषयमा दरबाङका बासिन्दाहरुले शंकास्पद भएको प्रश्न उठाएका छन्। गाउँपालिकाका लेखा अधिकृत फडिन्द्रप्रसाद आचार्यकाअनुसार बीस लाख रुपैयाँ पेस्की लगेका निर्माण व्यवसायीले दोस्रो चरणमा थप तीस लाख भुक्तानी लगेका छन्। अन्तिम बिल भुक्तानी गर्न कर्मचारीहरुले आनाकानी गरेको ठेकेदार कम्पनीका प्रतिनिधि बाबुराम सापकोटाले बताए। सभाहलको ढोकामा प्रयोग भएका काठ बाङ्गिएपछि प्राबिधिकले फेर्न लगाएको थिए। सभाहल निर्माणमा आवश्यक पर्ने बालुवा निर्माण स्थलकै प्रयोग गरिएको मजदुर नाइके छिरी शेर्पाले बताए। डिजाइन र लागत अनुमानमा भने बाहिरबाट खरिद गर्ने उल्लेख छ। मालिका गाउँपालिकाका इञ्जिनियर नमनारायण ढुङ्गानाले आफूहरु नियुक्त हुनुअघिनै भवन डिभिजनका प्राबिधिकले गरेको डिजाइन र ठेक्कामा १५ प्रतिशत ओभरहेड, १० प्रतिशत नाफा र डेढ प्रतिशत जमानत समेत जोडिएकाकाले लागत बढी देखिनु स्वभाविक भएको प्रतिक्रिया दिए। मालिका गाउँपालिकाका अध्यक्ष श्रीप्रसाद रोकाले प्रदेश सरकारले तयार पारेको डिजाइन अनुसार भवन डिभिजनको प्राविधिक सहयोगमा ठेक्का लगाई पालिकाका प्राविधिकहरुको निगरानीमा सभाहल निर्माण भएको हुनाले शंका गर्नु नपर्ने बताएका छन्।"
सोलार र चुलो वितरणका नाममा ठगी गर्ने चार जना पक्राउ,"जाजरकोट: नक्कली कागजात बनाएर सौर्य उर्जा (सोलार) र सुधारिएको चुलो जडान गरिदिने भन्दै जिल्लाको नलगाड नगरपालिकाका विभिन्न वडाबाट रकम संकलन गर्ने कार्यमा संलग्न चार जना पक्राउ परेका छन् । पक्राउ पर्नेमा जुम्ला चन्दननाथ नगरपालिका ९ स्थायी ठेगाना भइ हाल नेपालगञ्ज उपमहानगरपालिका १८ बस्ने २६ वर्षीय यज्ञप्रसाद रेग्मी र सोही ठाँउका ३३ वर्षीय लक्ष्मीप्रसाद हमाल रहेको जिल्ला प्रहरी प्रमुख प्रहरी नायव उपरीक्षक मधुकुमार थापाले बताए । यस्तै जाजरकोट बारेकोट १ रामीडाँडा निवासी ४० वर्षीय हरिचन्द्र बस्नेत र सोही ठाँउका ३३ वर्षीय मानबहादुर महतारालाई पनि प्रहरीले पक्राउ गरेको छ । उनीहरुलाई नियन्त्रणमा लिएर आवश्यक अनुसन्धान भइरहेको बताइएको छ । नलगाड नगरपालिकाले ग्रामिण विकास तथा क्लीन इन्भरमेन्ट नेपाल नामक संस्थालाई सोलार वितरणका लागि अनुमति दिएको थियो । नगरको अनमुति अनुसार वडाध्यक्षहरुले नै अतिविपन्न परिवारका लागि ८० वाट क्षमताको सौर्य उर्जा र ३५ केजी तौलको सुधारिएको चुलो जडान गरिदिने भन्दै प्रत्येक घरधुरीबाट तीन हजार सात सय ५० रुपैया संकलन गरेका थिए । सोलार र चुलोको मुल्य २५ हजार पर्ने भए पनि २१ हजार दुई सय पचार बैकल्पिक उर्जा प्रर्वद्धन केन्द्र र ग्रामिण विकास तथा क्लीन इन्भरमेन्टले ब्यहोर्ने भन्दै झुक्याएको स्थानीयको गुनासो छ । तर वडाध्यक्षहरुले नगद बुझेको नगदी रसिद नदिएर सामान बुझेको भरपाई गराएका थिए । एउटै वडाबाट ६ लाख रुपैयाँसम्म संकलन भैसकेको स्थानियको भना छ । नलगाडका १३ वटै वडाबाट संकलन गरिएको रकम वडाध्यक्ष मार्फत् उक्त संस्थालाई बैंक मार्फत पठाउने फारम भरेको ४५ दिनभित्र समान उपलब्ध गराउने उल्लेख गरिएको थियो । भरपाई लगायत कुरामा समेत शंकास्पद देखिएपछि उनीहरुको ठगी धन्दा सार्वजनिक भएको हो । नगरपालिकाले समेत संस्थाको आधिकारिकता बुझ्दै नबुझी अनुमती दिएकोले आफुहरु ठगीमा परेको स्थानियको भनाइ छ । आफ्नो संस्थाको नाम जोडेर रकम संकलन गरिरहेको जानकारी पाएपछि बैकल्पिक उर्जा प्रर्वद्धन केन्द्रले आइतवार एक विज्ञप्ती प्रकाशित गरी केन्द्रको कुनै सहकार्य, समन्वय र साझेदारी नरहेको स्पष्ट पारेको छ । केन्द्रका नायव कार्यकारी निर्देशक तथा प्रवक्ता नवराज ढकालले अनाधिकृत दुष्प्रचार र गलत कार्य गर्ने संस्थासँग सजग रहन आग्रह गरेका छन् । विज्ञप्तिमा भनिएको छ ग्रामिण विकास तथा क्लीन इन्भरमेन्ट नेपाल नामक संस्थाले अनाधिकृत रुपमा बैकल्पिक उर्जा प्रवर्द्धन केन्द्रसँगको सहकार्य रहेको दुष्प्रयास गर्दै जाजरकोट लगायत केही जिल्लाका विभिन्न समुदाय, घरधुरीबाट सौर्य उर्जा र सुधारिएको चुलो जडानको लागि अमन इन्टेरियर एण्ड डेकोरेशन विजनेश ग्रुप नामक संस्थालाई जिम्मेवारी दिइएको भनी रकम संकलन गरेको जानकारी प्राप्त भएकोले उक्त सँस्थासँग यस बैकल्पिक उर्जा प्रवर्द्धन केन्द्रको कुनै समन्वय, सहकार्य र साझेदारी नरहेको तथ्य सबै सरोकारवालाहरुलाई जानकारी गराउँदछौँ । जिल्ला बाहिरबाट अनाधिकृत संस्था र ठगी कार्यमा प्रत्यक्ष संलग्न वडाध्यक्षका विरुद्ध समेत उजुरी दिने तयारी भइरहेको नलगाड नगरपालिका ३ का कमल प्रसाद रोकायले बताए ।"
कक्षा १२ को नतिजा सार्वजनिक,"काठमाडौं : राष्ट्रिय परीक्षा बोर्ड, सानोठिमी परीक्षा नियन्त्रण कार्यालयले कक्षा १२ को परीक्षाफल सार्वजनिक गरेको छ। आज सार्वजनिक गरिएको नतिजानुसार छ हजार ९१६ जनाले ३६१ देखि ४ , ३८ हजार ४८० जनाले ३२१ देखि ३६० र एक लाख नौ हजार ३१२ जनाले २८१ देखि ३२० जिपिए(स्तरीकृत अङ्क) ल्याएका छन्। त्यसैगरी ५२ हजार ४२७ जनाले २०१ देखि २४०, सात हजार १६४ जनाले १६१ देखि २०, ३३३ जनाले १२१ देखि १६०, चार जनाले ०८१ देखि १२० र १८ हजार ८८९ जनाले ० देखि ०८० स्तरीकृत अङ्क ल्याएको बोर्डका सदस्य सचिव दुर्गा अर्यालले जानकारी दिए। परीक्षामा नियमिततर्फ तीन लाख १० हजार ३१६ र ग्रेडवृद्धितर्फ ९१ हजार ९०० तथा आंशिकतर्फ ३१ हजार ५५ गरी कुल चार लाख ३३ हजार २७१ जना सहभागी थिए। आंशिकतर्फ एक जनाको परीक्षा रद्द गरिनाका साथै कुल ११ हजार ४९० जनाको परीक्षा स्थगन गरिएको छ। आंशिकतर्फ २५ हजार २८८ विद्यार्थी उतीर्ण भएका छन्। बोर्डले कोरोनाका कारण निर्धारित वार्षिक तालिकाभन्दा ढिला गरी मङ्सिर र सङ्क्रमित परीक्षार्थीको पुस महिनामा परीक्षा सञ्चालन गरेको थियो। कक्षा ११ को प्राप्ताङ्क नभएका र कक्षा १२ को आन्तरिक मूल्याङ्कनको अङ्क प्राप्त नभएका परीक्षार्थीको सम्बन्धित विषयको परीक्षाफल स्थगन गरिएको अर्यालले जानकारी दिए। परीक्षा स्थगन भएका परीक्षार्थीको विवरण बोर्डको बेबसाइटमा हेर्न सकिने छ। गत वैशाख ८ गतेदेखि सञ्चालन हुनुपर्ने कक्षा १२ को परीक्षा कोभिड १९ का कारण पूर्णाङ्क घटाएर गत मङ्सिर ९ गते देखि सञ्चालन गरिएको थियो। कक्षा १२ को परीक्षा ४० प्रतिशत पूर्णाङ्कको मात्र थियो। बाँकी ६० प्रतिशतमध्ये ४० प्रतिशत मूल्याङ्कन कक्षा ११ को नतिजा र २० प्रतिशत आन्तरिक मूल्याङ्कनका आधारमा गरिएको बोर्डले जनाएको छ।  रासस"
छोरी बलात्कारको आरोपमा बुबा पक्राउ,"राजविराज : सप्तरीमा पाँच वर्षीया बालिका बलात्कारको आरोपमा उनकै बुवा पक्राउ परेका छन्। पीडितकी आमाले दिएको उजुरीका आधारमा ३८ वर्षीय पीडितका बुबा पक्राउ परेको जिल्ला प्रहरी कार्यालय, सप्तरीले पक्राउ गरेको हो। बलात्कारको आरोपमा इलाका प्रहरी कार्यालय हनुमाननगरले पक्राउ गरी जिल्ला प्रहरी कार्यालय सप्तरीमा बुझाएको छ। गत शुक्रबार मादक पदार्थ सेवन गरी अर्धबेहोसी अवस्थामा आएका आरोपितले आफ्नै घरकोठामा छोरीलाई बलात्कार गरेको पीडितकी आमाले बताइन्। पीडित बालिकाको आइतबार गजेन्द्रनारायण सिंह अस्पतालमा स्वास्थ परीक्षणसमेत भएको छ। स्वास्थ्य परीक्षण पश्चात हाडनाता करणीमा उजुरी दर्ता गरी थप अनुसन्धान भइइरहेको जिल्ला प्रहरी कार्यालयका प्रमुख एसपी राजेन्द्रप्रसाद धमलाले जानकारी दिए।"
आगोले जलेर महिलाको मृत्यु,"विराटनगर : आगोले जलेर मोरङको रतुवामाई नगरपालिकाकी एक महिलाको सोमबार दिउँसो मृत्यु भएको छ। घाइते अवस्थामा उद्धार गरेर उपचारका लागि ल्याइएकी रतुवामाई४ आमबारीकी ४९ वर्षीया फूलकुमारी राजवंशीको मृत्यु भएको मोरङ प्रहरी प्रमुख एसपी सन्तोष खड्काले जानकारी दिए। उनकाअनुसार आफ्नै घरमा बालेर ताप्ने क्रममा शरीरमा लगाएको कपडाबाट आगो सल्किएर शनिबारसाँझ ६:२० बजेतिर फूलकुमारी घाइते भएकी थिइन्। तत्काल उद्धार गरेर उनलाई उपचारका लागि रंगेली अस्पताल लगिएको थियो। त्यहाँ सम्भव नभएपछि थप उपचारका लागि विराटनगरको कोसी अस्पताल ल्याइयो। घटना भएको दुई दिनपछि कोसीमै उपचारका क्रममा सोमबार दिउँसो २:३० बजेतिर राजवंशीको मृत्यु भएको जानकारी एसपी खड्काले दिए। कपडाबाट सल्किएको आगोले कम्मर मुनिको भाग जलेर उनी घाइते भएकी थिइन्। बोल्न सक्ने सामान्य अवस्थामै उपचारका लागि ल्याइएको भए पनि महिलालाई बचाउन नसकिएको कोसी अस्पतालका मेडिकल सुपरिटेन्डेन्ट डा चुमनलाल दासले जानकारी दिए।कम्मर मुनिको भाग जलेर घाइते भएको अवस्थामा उपचारका लागि महिलालाई ल्याइएको थियो, उनले भने, धेरै प्रयास गर्दा पनि जीवितै राख्न सकिएन।"
"धादिङमा ट्रक दुर्घटना : २ जनाको मृत्यु, २ गम्भीर घाइते","धादिङ : पृथ्वीराजमार्ग अन्तरगत धादिङको थाक्रे गाउँपालिका वडा नं २ कोइरालेमा २ वटा ट्रक एक आपसमा ठक्कर खाँदा २ जनाको मृत्यु भएको छ भने २ जना गम्भीर घाइते भएका छन्। मुग्लिङबाट काठमाडौं जाँदै गरेको लु २ ख २७० नम्बरको ट्रकले बिग्रेर रोकिराखेको ना ६ ख ६४६५ नम्बरको ट्रकमा पछाडिबाट ठक्कर दिँदा दुर्घटना भएको इलाका प्रहरी कार्यलय गजुरीका प्रहरी निरीक्षक भोजराज पाण्डेले जानकारी दिए। दुर्घटनामा परी ट्रकका सहचालक संखुवासभा घर भएका किरण कार्की र ट्रकमा सवार बर्दियाका सानोसुकी गाउँपालिका वडा नं ९ का किरण प्रताप गुरुङ्गको मृत्यु भएको छ। उनीहरुको घटनास्थलमा मृत्यु भएको शव च्यापिएको अवस्थामा रहेको थियो। त्यस्तै घटनामा लु २ ख २७० नम्बरको ट्रकका चालक नवलपरासीको सुनवाल नगरपालिका वडा नं ६ का लिलाराम अधिकारी र बाराको करैया गाउँपालिका वडा न ४ बस्ने कमल शाह पनि गम्भीर घाइते भएका थिए। उनीहरुलाई स्थानीय र प्रहरीले उद्धार गरि राती नै उपचारको लागि काठमाडौं स्थित ट्रमा सेन्टरमा पठाइएको प्रहरीले जानकारी दिएको छ। गएराती साढे ३ बजे भएको दुर्घटना भएपछि घाइते भएर च्यापिएका चालकलाई निकाल्न प्रहरीलाई २ घण्टाभन्दा बढी समय लागेको थियो। ट्रक तीव्र गतिमा रहेको र चालक निदाएको कारण दुर्घटना भएको हुनसक्ने प्रारम्भिक अनुमान छ, प्रहरी निरीक्षक पाण्डेले भने, घाइतेहरु पनि गम्भीर रहेकाले के कारणले घटना भयो भनेर हामी अनुसन्धानमै छौँ। मृतक दुवैको शव पोष्टमार्टमको लागि गजुरी स्थित प्राथमिक स्वास्थ्य चौकीमा राखिएको छ।"
