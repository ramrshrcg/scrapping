शीर्षक,विवरण
ओढारबाट सरिता चेपाङ परिवारको उद्दार,"गोरखा : लकडाउनका कारण एक सातादेखि ओढारमा बस्दै आएका सरिता चेपाङ परिवारको उद्दार गरिएको छ। गोरखा आरुपोखरी निवासी पर्यटन व्यवसायी प्रेम खत्री तथा गोरखाकी समाजसेवी कल्पना श्रेष्ठले चेपाङ परिवारलाई उद्दार गरी घर पु्र्याएका हुन्। उनीहरुलाई एम्बुलेन्स चढाएर आरुघाट ८ आरुपोखरीस्थित उनीहरुकै घर पठाइएको उद्दारमा सहभागी पत्रकार महासंघ गोरखाका अध्यक्ष किशोरजंग थापाले जानकारी दिए। सहयोगीले एम्बुलेन्सको व्यवस्था गरी खाद्यान्न, त्रिपाल, लत्ताकपडा र घरखर्चका लागि केही नगदसमेत दिएका उनले बताए। गोरखा बजारका व्यापारी विनोद बस्नेतले ओढ्ने, ओछ्याउनेको व्यवस्था गरेका थिए। लकडाउनका कारण दमौलीबाट घर फर्कदै गरेका उनको परिवार खैरेनीस्थित चेकपोष्टबाट प्रवेश गर्न नपाएपछि ऐनापहराको ओढारमा बस्दै आएको थियो। यस विषयमा अन्नपूर्ण पोस्ट् डटकममा समाचार आएपछि सहयोगीले उनको परिवारलाई उद्दार गरी पठाएका हुन्।"
लकडाउनको पीडा : मर्स्याङ्दी किनारको ओढारमा एक हप्तादेखि एउटा परिवार,"गोरखा : तनहुँको आँबुखैरेनी गाउँपालिका ३ ऐनापहरास्थित पृथ्वीराजमार्गमुनि खनिएको अण्डरग्राउण्ड नाला, नाला मर्स्याङ्दीमा खस्ने छाँगा नजिकै अलिकति खालि जमिन छ। नालाको पानी मर्स्याङ्दीमा खसाल्न बनाइएको अण्डरग्राउण्ड नजिकैको साँघुरोमा सरिता चेपाङको ६ जनाको परिवार एक सातादेखि बसोबास गरिरहेका छन्। उनीहरुको ओछ्यानको छेउपट्टी ह्वाङ्गै, करिब २० मिटर तल बगर पनि नछोडेर गढ्गढाइरहेको मर्स्याङ्दी। सिरानीमा आधा बोरा चामल, एक छेउमा चुल्ढुङ्गो। ओछ्याउनका लागि केही थाङ्ना। यही थाङ्नामा सरिताको सामूहिक परिवार रात काट्ने गर्छ। उनीहरु आरुघाट गाउँपालिका ८ आरुपोखरीका हुन्। तनहुँको दमौलीमा घर बनाउने काम गरेर परिवार पाल्दैआएका थिए। सञ्चित खर्चले अढाइ महिनासम्म धान्यो। लकडाउनले काम गर्न नपाएपछि उनीहरु आरुपोखरी जान भनी गत ९ गते पैदल हिँडेका थिए। किन यहाँ आएर बस्नु भाको ?, खैरेनीको पुलबाट प्रहरीले गोरखा छिर्न दिएन। खैरेनी बजारमा कहीँ पनि बास बस्न पाइएन। बास खोज्दैखोज्दै आउँदा यहीँ आइपुगियो। क्याम्पनेरको मन्दिरको पेटीमा सुत्न लागेका थियौँ। प्रहरीले बस्नै दिएन। दुई वर्षको बच्चा लिएर यो राति कहाँ जाने ? आज एक रात मात्र बस्न दिनुस्। भोलि अन्तै जाउँला भनेर हात जोडेर आर्मीलाई भन्यौँ। त्यो रात त्यहीँ कटायौँ। अनि भोलिपल्ट बिहानै उठेर यहाँ आएर बसेका हौं, सरिताले भनिन्। ३० वर्षीया सरिता, उनकी आमा, ६ बर्ष र १५ वर्षीया दुई बहिनी, सरिताका श्रीमान ३५ वर्षीय चित्रबहादुर, दुई वर्षीय एक छोरा र ८ वर्षीया छोरी र चित्रबहादुरका दाइ गरी डुम्रेभन्सारबाट आउँदा ८ जना थिए। तर बाटोमा आउँदा आउँदै सरितालाई अर्को बिपद आइपर्यो। चित्रबहादुरका दाइ र सरिताको आमाको बाटोमै माया प्रेम बस्यो र बाटोबाटै भागे। डुम्रेभन्सारमा बास बस्दा एउटै ओछ्यान भएछ। भोलिपल्ट मन्दिरको पेटीमा पनि ओछ्यान एउटै भएछ। नाति नातिनी भइसकेको मान्छे, जे भए पनि हामी छोरी, नाती, नातिनीको इज्जत त राखिदिनु पर्यो नि भनेर मैले आमालाई गाली गरेँ। बुढाले पनि दाइलाई कराउनु भयो। अनि दुवैजना भागे। सरिताको माइत इच्छाकामना गाउँपालिकाको कुरिनटारमा पर्छ। त्यहाँबाट एकदिन हिँडेपछि उनीहरु कुरिनटार पुग्न सक्छन्। तर आमाको बिहेका कारण अब कुरिनटार जाने उनीहरुको बाटो छेकियो। आमा पोइल गएपछि उनलाई दुइटा बहिनीको स्याहार सम्भार गर्ने जिम्मेवारी पनि थपियो। बाउ लँगडो छन्। साख्खै आमा पहिल्यै पोइल गइन्। यो कान्छी आमा हो। कान्छीआमा पनि अहिले पोइल गइन्। अब यी बहिनीहरु लिएर म कुन मुखले माइत जाने ? बहिनीहरु पनि जान मान्दैनन्। बरु लकडाउन खुलेपछि जहाँ जे काम पाइन्छ, त्यही काम गर्ने भनेर यतै बसेको हो, सरिताले भनिन्, बहिनीले होटलमा काम गरेको पैसाले फूली बनाएर लगाएकी थिई। रोडमा सुत्नु परेको छ, नाक कानको गहना जोगाउनु पर्छ भनेर फुकालेर आमालाई राख्न दिएको थिएँ। त्यो सबै लिएर गइछन्। आफू नी गइन्, बहिनीहरु पनि मलाई घाँडो बनाएर छोडिदिइन्। अब माइत जाम्, सौताने भाइ छ। तैँले मेरो आमालाई कहाँ पठाइस् भन्ला। बाउले खै आमा भन्ला। न माइतको शरणमा जान पाउने भयो, न घर जान पाउने भयो। बरु यतै बसौँ, जुन बेला गाडी चल्छ, त्यही बेला यतै काम खोजेर खाने भनेर यहाँ बसेको। कतै पनि जान नपाएपछि ओढारमा सकसको जिन्दगी बिताउनु परेको चित्रबहादुर बताउँछन्। घर जाउँ भने खैरेनी पुलमा पुलिस। ससुराली जाउँ पनि मुग्लिन पुलमा पुलिस। त्यैँमाथि दाइले सासु भगाइदियो। अपाङ्ग ससुरालाई के भनेर चित्त बुझाउने ? चौतारा, मन्दिर कतै पनि बस्न पाइएन। यो ओढारमा कतिदिन बसुँ ? उनले भने। दमौलीबाट निस्कने बेलामा ठेकेदारले दिएको दुईसय रुपैयाँ बाटो खर्च सकिएपछि बेखर्ची भएको उनले बताए। खैरेनीका बाबुराम दाइले तीन किलो चामल, नुनतेल दिए। त्यो पनि सिद्धिन लाग्यो। अर्का साहुले पकाउने भाँडा दिए। त्यही भाँडामा नुन, बेसार हालेर भात पकाउँछौं। अहिलेसम्म त मागेरै चलिरहेको छ।यस्तो बेलामा किन निस्किएर आएको त ? के गर्ने त ? त्यहाँ बसेर काम गर्न पाइएन। भएको खर्च पनि सकियो। गाउँमा सम्पर्क भएको छैन ? गरेको हो। गाउँमा आयो भने आरुघाट स्कुलमा लगेर थुन्छ रे। बरु यतै काम खोजेर खाने भनेर यहाँ लुकेर बसेको हो। यिनीहरुलाई कुरिनटार पुर्याइदिन पाए नि म वनवनै भागेर घर पुग्थेँ। उनीहरुको ओछ्यान हेर्दा यस्तो देखिन्छ कि, ओछ्यानबाटै लडियो भने त सिधै मर्स्याङ्दीमा। तर बालबालिकालाई कुनामा सुताउने, सरिता र उनका पति छेउमा सुत्छन्। तर रातभर निदाउँदैनन् उनीहरु। यतिसम्म कि, ओत लाग्ने गतिलो पाल समेत छैन उनीहरुसँग। यसरी मस्र्यांग्दी नदी किनारको यो ओढारमा एक साता बिताए उनीहरुले। २० गते लकडाउन खुल्यो भने चाहिँ केही काम खोजेर खाने आशामा छ सरिताको परिवार।"
डुबान हेर्नु कि कोरोना ?,"झापा : होचो ठाउँ कचनकवल गाउँपालिकामा विकासले बाटो लिँदै थियो। एकाएक कोरोना संक्रमणले एकपछि अर्को संकट थप्दै गाउँपालिकालाई थला पार्ने क्रम जारी छ। एक त तराई नै भए पनि दुर्गम बस्ती छन्। कतिपय स्थानमा बाटोघाटोसम्म छैन। वर्षायामले ढोका घच्घच्याउँदै गर्दा वडा नम्बर ५ का केही भाग र ४ को पाठामारी क्षेत्रका बस्ती डुब्न थालेका छन्। गाउँपालिकाले पाठामारी क्षेत्रमा बनाउन लागेको बाँधका लागि छुट्ट्याएको बजेट पनि क्वारेन्टाइन व्यवस्थापनमा खर्च गरेका छौं, गाउँपालिका उपाध्यक्ष निम्सरी राजवंशीले भनिन्, अब बर्खा लाग्न सुरु भयो, कोरोनाको आतंक छ। कसरी व्यवस्थापन गर्ने भन्ने अलमलमा छौं। कचनकवल राजवंशी, मुस्लिम र आदिवासीको संख्या बढी भएको गाउँपालिका हो। यहाँका बासिन्दा अक्षर चिन्ने अवस्थामा पुगेपछि भारतका मुम्बई, दिल्ली, कोलकातालगायत ठाउँमा रोजगारीका लागि पुग्ने गर्छन्। यति धेरै भारत गएका रहेछन् भन्ने कल्पना पनि थिएन, गाउँपालिका अध्यक्ष अञ्जार आलमले भने, भारतबाट दैनिक हुलका हुल भित्रिएका छन्। अभै कति बाटोमा आउँदै छौं भन्छन्। आफ्नै गाउँका नागरिकलाई कसरी नआऊ भन्नु ? भारततिर बिहारको किसनगन्ज जिल्लासम्म रेल आउँछ। त्यहाँबाट हिँडेर सीमासम्म आउँछन्। समूहमा आउने भएकाले व्यवस्थापनमा समस्या भएको अध्यक्ष आलम बताउँछन्। आजसम्म लुकेर भागेर गाउँमा सिधै जान दिएका छैनौं, उनले भने, अब हाम्र्रो उद्देश्य नै सीमाबाट सिधै क्वारेन्टाइनमा ल्याउनमा ध्यान दिने हो। गाउँपालिकाको अधिकांश भूभाग भारतसित जोडिन्छ। अघिल्लो सोमबार झापामा तेस्रो संक्रमितका रूपमा कचनकवलका युवकमा कोरोना देखिएको थियो। मुम्बईबाट आएका उनी यो गाउँपालिकामा पहिलो संक्रमित थिए। उनीसँगै आएका अरू १० जनामा भोलिपल्ट कोरोना पोजेटिभ देखियो। गाउँपालिका भित्रिनेको ओइरो छ। अहिलेसम्मका संक्रमित अधिकांश मुम्बईबाट आएका छन्। अर्को समस्या के छ भने भारतले ज्वरोसम्म पनि नजाँची पठाउँछ। सबै जना गाडीमा कोचिएर सीमासम्म आउँछन्, आलमले भने, हामीले मात्र कन्ट्रोल गरेर कहाँ हुन्छ र ? शुक्रबारसम्म गाउँपालिकामा संक्रमितको संख्या १ सय ७ पुगेको छ। १ सय ६२ जनाको स्वाब पठाइएको थियो। सात वडामा एकएक वटाका दरले क्वारेन्टाइन बनाइएका छन्। ती ठाउँमा ५० देखि ६० जनाका दरले राख्ने गरिएको छ। विद्यालय भवनलाई क्वारेन्टाइन बनाइएको छ। कतिपय ठाउँमा बत्तीको समस्या छ। क्वारेन्टाइनमा रहनेको संख्या ४ सय पुगेको गाउँपालिकाका प्रशासकीय अधिकृत दुर्गाप्रसाद पौडेलले बताए। किट अभावका कारण समयमा परीक्षण हुन सकेको छैन, उनले भने।"
दोषीलाई कारबाही गर : राष्ट्रसंघ,"काठमाडौं : राष्ट्रसंघीय मानवअधिकार उच्चायुक्तको कार्यालय (ओएचसीआर) संघले रुकुम पश्चिममा जातीय नरसंहारको घटनाप्रति गहिरो दुःख व्यक्त गर्दै जातीय विभागको भत्र्सना गरेको छ। ओएचसीआरका प्रमुख मिसेल बासेलेले तथाकथित माथिल्लो जात ठान्ने (अन्तरजातीय सम्बन्धका विरोधी) हरूले पाँच व्यक्तिको हत्या र कोभिड१९ को महाव्याधीमा बढेको जातीय विभेद र हिंसाका अन्य घटनाले आफूलाई स्तब्ध बनाएको उल्लेख गरेका छन्। गत शनिबार रुकुमपश्चिम चौरजहारी८ सोती निवासी कथित माथिल्लो जात भनिने मल्ल थरकी एक युवतीसँग कथित तल्लो जात नवराज विश्वकर्माको प्रेम सम्बन्ध भएको र विवाहका लागि साथी लिएर युवतीको घरमा जाँदै गर्दा स्थानीयले कुटपिट गरी हत्या गरेका थिए। उक्त दिन २१ वर्षीय दलित युवा नवराज विक र उनका साथीहरूको जाजरकोट जिल्लाबाट कथित प्रभुत्वशाली जातीय समुदायकी नवराजकी प्रेमिकाको घर रहेको पश्चिम रुकुम जिल्ला गएका थिए। राष्ट्रसंघको विज्ञप्तिमा उल्लेख छ, मृतक नवराजसँगै युवतीको घर गएका अन्य चार जनाको शव पनि भेरी नदीमा भेटिएको र एक जना अझै बेपत्ता छन्। राष्ट्रसंघले उक्त घटनाका दोषीलाई छुट वा माफी नदिनसमेत आग्रह गरेको छ। २१ औं शताब्दीमा पनि हाम्रो विश्वमा जातमा आधारित पूर्वाग्रह व्याप्त रहनु दुःखद कुरा हो र जन्मकै आधारमा प्रस्तुत भएका व्यवधानका बावजुद सँगै जीवन बिताउने उच्च अभिलाषा राखेका ती दुई युवाप्रति मेरो मन दुःखले भरिएको छ, उच्चायुक्त बासेलेले भने, जातमा आधारित भेदभाव नेपालमा मात्रै होइन, अन्य देशमा पनि व्याप्त छ र प्रायः त्यसले गम्भीर क्षति निम्त्याउने गर्छ र यो घटनामा जस्तै जीवनसमेत गुमाउनुपरेको अवस्था छ। जातमा आधारित भेदभावको अन्त्य कसैलाई पनि पछाडि नछाडौं भन्ने दिगो विकासको परिकल्पना साकार पार्न अत्यावश्यक छ। उच्चायुक्त बासेलेले यो घटना कुनै कोणबाट क्षम्य नहुने बताएका छन्। कोभिड१९ महामारीको पीडाबीच यो अर्को पीडाले सिंगो राष्ट्रसंघ दुःखी रहेको उल्लेख छ। रुकुम घटनाको राजनीतिकरण नगरी निष्पक्ष छानबिन र कारबाही माग मुलुकभित्र बढिरहेको समयमा राष्ट्रसंघले पनि त्यही माग गर्दै यस्तो छुवाछुतको अन्त्यका लागि सबैलाई आह्वानसमेत गरेको छ। दलितमाथिको उत्पीडन र भेदभाव तत्काल अन्त्य गर्न सरकारले शून्य सहनशीलता अपनाएर कानुन कार्यान्वयन गर्नसमेत राष्ट्रसंघले जोड दिएको छ। निष्पक्ष रूपमा छानबिन गरी दोषीलाई हदैसम्मको कानुनी कारबाही गर्न माग गर्दै संसद् र सडकमा विभिन्न राजनीतिक दलका नेता, अधिकारकर्मी, दलित नागरिक समाज, सरोकारवाला संघसंस्थाले आवाज उठाइरहेका छन्। सरकारले संसद्को आग्रहमा पाँच सदस्यीय उच्चस्तरीय छानबिन तथा अनुसन्धान समितिसमेत बनाएको छ। किटानी जाहेरी दिइएको २० जनाविरुद्ध प्रहरीले मुद्दा दायर गरेको छ। बासेलेले यी आक्रमणका घटनाको स्वतन्त्र छानबिन माग गर्दै भनेका छन्, पीडित र तिनका परिवारको न्याय, सत्य र परिपूरणको अधिकारमाथि जोड दिन आग्रह गर्दछु। यसैगरी, ओएचसीआरले यसअघि रुपन्देहीको देवदह गाउँमा एउटा छुट्टै हमलामा मारिएकी १२ वर्षीया दलित बालिकाबारे पनि राष्ट्रसंघले चासो देखाएको छ। उनको पनि एक कथित माथिल्लो जातका व्यक्तिबाट बलात्कार गरी हत्या गरिएको थियो। ओएचसीआर बालिकामाथि जेठ ९ र १० गते भएको बलात्कारको घटना र उनको शंकास्पद मृत्युप्रति आफ्नो गम्भीर ध्यानाकर्षण भएको उल्लेख गर्दै दोषी सबैलाई कानुनी कारबाही गर्नसमेत भनेको छ। ओएचसीआरले बालबालिकाको बाँच्न पाउने हक सुनिश्चित गर्नसमेत सरकारलाई आग्रह गरेको छ। लकडाउन सुरुभएयता जातीय भेदभाव, बलात्कारलगायत घटना बढेको रिपोर्ट आएका छन्। संसदीय समितिले दलित महिलाको सामूहिक बलात्कारका दुई घटनाका साथै हत्या, जबर्जस्ती बेपत्ता पार्ने र जबर्जस्ती गर्भपतनसम्बन्धी अन्य जातीय मुद्दामा तुरुन्त अनुसन्धान गर्न भनेकाले त्यसमा निराशाजनक अवस्था नआउने आशा पनि राष्ट्रसंघले लिएको छ। नेपाल जातीय विभेदको सबै प्रकारको उन्मूलन सम्मेलनको एक पक्ष राष्ट्र हो। नेपाल र अन्य देशमा रहेका दलितले आफ्नो जीवनको हरेक तहमा भेदभाव सामना गर्छन्, जसले उनीहरूको रोजगारी र शिक्षाका अवसर, उनीहरूले पानी संकलन गर्न वा पूर्जा गर्न पाउने स्थान र कोसँग विवाह गर्ने भन्नेबारे उनीहरूको रोजाइलाई सीमित बनाउने गरेको पनि उल्लेख गर्दै विज्ञप्तिमा भनिएको छ, संरचनागत व्यवधान र भेदभावले दलितहरू अझै पनि ढल सफा गर्ने, मरेका जनावरको सिनो उठाउने, चिहान खन्ने वा छालाका सामान बनाउनेजस्ता न्यून आय र अमानवीय काम गर्न बाध्य छन्।"
नक्सानिसान छाप पत्रकारिता,"जब नेपालगन्जको मोफसल पत्रकारिताबाट काठमाडौं प्रवेश गरेँ, तब कुन बिटमा रिपोर्टिङ गर्ने अन्यौलमै थिएँ। नेपालगन्जमा सबैखाले रिपोर्टिङ गर्नुपर्थ्यो, काठमाडौंमा चाहिं बिटमा केन्द्रित हुनुपर्ने भयो। समाचार खोजीमा २०७५ साउनको दोस्रो साता म नापी विभाग पुगेँ। नापी विभागका तत्कालीन महानिर्देशक गणेशप्रसाद भट्ट कुनै बेला नेपालगन्जमै कार्यरत थिए। उनीसँग चिनचान हुने नै भयो। उनीसँगको कुराकानीमा नेपालभारत सीमास्तम्भ गायब भएको पाएँ। नदीले धार परिवर्तनसँगै सीमांकन समस्या तथ्य लेखे। भट्टले स्थल रूप तथा भूउपयोग व्यवस्थापन महाशाखा प्रमुख भेट्न सुझाए। २०७५ भदौ २० मा म समाचार खोज्दै त्यो महाशाखा पुगेँ। प्रमुख सुरेशमान श्रेष्ठसँग भेट भयो। उनी प्राविधिक, अनि अलि कडा स्वभावका। भन्दै थिए, सञ्चारमाध्यममा सतही समाचार मात्रै आउँछन्। सुरुमा उनी मसँग खुल्न चाहेनन्। तर उनको प्रश्नको ओइरो लागिरह्यो, तपाईंलाई के समाचार दिने ? तपाईंहरूले लेखेर के हुन्छ ? उनी प्रश्नसँगै सूचना पनि दिइरहेका थिए। उनले भने, हेर्नुस्, निशाना छापमै नेपालको नक्सा गलत छ। भूमि व्यवस्था, सहकारी तथा गरिबी निवारण मन्त्रालय, गृह मन्त्रालय, हेलो सरकारलगायतमा जानकारी दिँंदा पनि सुनुवाइ भएन। उनले त्रुटिपूर्ण नक्सा र गलत निसान छापका विषयमा धेरै ठाउँमा गुनासो दर्ज गराइसकेका रहेछन्। उनको गुनासोसँगै मुलुकको राष्ट्रिय प्रतीक निशाना छापमै देशको नक्सा गलत हुनु भयंकर त्रुटि भएको महसूस गरेँ। उनीसँग मैले आग्रह गरेँ, थप तथ्य पाए समाचार लेख्छु। लामो प्रयासपछि उनी आश्वस्त भए। उनको सानो अन्तर्वार्तासहित २०७५ भदौमा अन्नपूर्ण पोस्ट्मा मुख्य समाचार छापियो, नेपालको नक्सामा कालापानी गायब। त्यतिखेर नक्सामा लिम्पियाधुरा नभएको र निशाना छाप गलत छ भनी निरन्तर समाचार लेख्नेमा म एक्लो थिएँ। २०७५ साउनदेखि २०७६ कात्तिकसम्म नक्सा र सीमा समस्या एक्लै लेखिरहेँ। अनलाइन र टिभीमा फाट्टफुट्ट आउँथ्यो। तर अरुले गम्भीरतापूर्वक लिएनन्। त्यही क्रममा नापी विभागकै पूर्वमहानिर्देशक बुद्धिनारायण श्रेष्ठसँग चिनजान भयो। सीमासम्बन्धी समाचार लेखेपछि एक व्यक्तिबाट कडा प्रतिक्रिया आयो। उनी रहेछन्, अतिक्रमण चपेटामा लिम्पियाधुरा पुस्तकका लेखक रतन भण्डारी। उनीसँग सम्पर्क भयो। उनले मलाई लिम्पियाधुराबारे विस्तृतमा अवगत गराए। उनले आफ्नो पुस्तक पनि दिए। उनको भनाइ थियो, राष्ट्रियता, स्वाधीनता, सार्वभौमसत्ताको विषयमा कोही पनि गम्भीर छैनन्। २०५५ पछि त्यो मुद्दा सेलाएको उनले बताए। उनी भारतद्वारा अतिक्रमित भूमि लिम्पियाधुराको निरन्तर अध्ययन र खोजीमा थिए। बुद्धिनारायण, रतन, मन्त्रालय, नापी विभागका केही कर्मचारीको सहयोगले लिम्पियाधुरा, कालापानी, लिपुलेक र सुस्ता लगायतका ७१ स्थानमा नेपाली भूभाग भारतीय अतिक्रमणमा विषयमा नियमित तथ्यपूर्ण आलेख लेखेँ। सुगौली सन्धि र विगतका नक्साको अध्ययन गरेँ। नेपालगन्जमा पत्रकारिता गर्दा सीमा समस्या, सीमामा नेपालीले भोगेका भारतीय थिचोमिचो देखेको थिएँ। सीमामा एकतर्फी बनाएका बाँध, तटबन्ध र सीमा सडक, सीमावर्ती क्षेत्रका जनताले पाएका कष्ट भोगेको थिएँ। लक्ष्मणपुर बाँध, कलकलवा तटबन्ध र भारतले दशगजासँग जोडेर बनाएको बाँधरूपी सडकले वर्षेनि बाँकेवासीले डुबान, कटान र पटानको समस्या झेलिरहेका छन्। बाढीको समाचार लेख्नुपर्ने हाम्रो नियति हुन्थ्यो। लक्ष्मणपुर बाँध र कलकलवा तटबन्धले राप्ती र अन्य नालाको बहाव रोकिँदा बाँकेका होलिया, बेतहनी, नरैनापुर, गंगापुर, मटहिया, फत्तेपुर, कम्दी लगायतका दर्जनौँ गाउँ डुब्थे। एकपटक बाढीको रिपोर्टिङ गर्न जाँदा डुडुवा नालाले मलाई बगाएको थियो। स्वयं म पनि दुई वर्ष बाढी डुबानमा परेको थिए। २०६४ र २०७१ सालमा बाढीको पीडा भोगेको छु। २०७१ मा बाढीले घरै डुबाएपछि तीन वर्षे छोरालाई सिँढीमा भोकै राखी रातदिन बिताएको थिएँ, त्यो पनि भीषण वर्षाबीच। घरभित्रै घुँडाघुँडा पानी, त्यसमाथि सर्प, बिच्छी दगुरिरहेका छन्। घरअगाडि सडकमा घाँटीसम्म आउने पानी छ। भारतले बनाएका बाँध, तटबन्ध र सडकका कारण पानीको प्राकृतिक बहाव रोकिँदा बाँकेमा वर्षेनि डुबान हुन्छ। त्यो शृंखला नियमित हो। नक्साका विषयमा ऐतिहासिक तथ्य र प्रमाण रतन भण्डारीबाट उपलब्ध भयो। कैयौँ सामग्री उपलब्ध गराई सहयोग गरे। सीमाविद् बुद्धिनारायणलगायतसँग छलफल गरँे। सुगौली सन्धि, इस्ट इन्डिया कम्पनीले बनाइदिएका विसं १९१२ सालसम्मका नक्सामा यो भूभाग नेपालकै नक्सामा समेटिएको पाएँ। यिनै तथ्य र प्रमाणका मैले समाचार लेखेँ, नापीकै नक्सामा लिम्पियाधुरा गायब। त्यो समाचारपछि नापीका अधिकारीहरू मसँग असन्तुष्ट भए। उनीहरूले बुद्धिनारायण श्रेष्ठ र रतन भण्डारीले उचालेर लेख्न लगाएका हुन् भनी सतही आरोप पनि लगाए। यी समाचारपछि ग्रेटर नेपालका फणीन्द्र नेपाल र वैद्य नेतृत्वको माओवादीले चासो राखे। उनीहरू नापी कार्यालयमा लिम्पियाधुरासहितको नक्सा लिएर धर्नामा बसे। रत्नपार्क, माइतीघर मण्डलामा पनि उनीहरूले प्रदर्शन गरे। पुरानो नक्सा हटाएर उनीहरूले सरकारी कार्यालयमा लिम्पियाधुरासहितको नक्सा टाँसिदिए तर ठूला राजनीतिक दलले भने वास्तै गरेनन्। महाकाली सन्धिपछि २०५५ सालमा तत्कालीन नेकपा (माले) निकट अनेरास्ववियुले कालापानीमा मार्चपास गरेपछि कालापानी मुद्दा सतहमा आएको हो। माओवादी द्वन्द्वलगायतले त्यो मुद्दा ओझेलमा पर्यो। करिब दुई दशक कालापानी समस्यामा कसैको ध्यानै गएन। सीमा मिचिएको विषयमा सुरुमै कलम चलाउने, यस विषयमा निरन्तर लेखिरहने एक पत्रकारको समाचारसंघर्ष, जसले लिम्पियाधुरासमेत समेटिएको नक्सा कसरी जारी हुन सफल भयो, अन्तर्कथा बताउँछ। मेरो समाचार आएसँगै पत्रकार सुधीर शर्माले अन्नपूर्ण पोस्ट्मा कालापानी अनि धामी : एक फ्ल्यासब्याक दार्चुलाका तत्कालीन सांसद प्रेमसिंह धामीका विषयमा लामो लेख लेखे।लगातार सीमा र नक्साको समाचार लेखेपछि भूमि व्यवस्था सहकारी तथा गरिबी निवारण मन्त्री पद्माकुमारी अर्यालका स्वकीय सचिव राजेश शर्माले मसँग सम्पर्क राखे। उनले मन्त्रीसँग भेटाए। मन्त्रीको प्रश्न रह्यो, नक्सा विषय के हो ? मैले गलत नक्सा र निशाना छाप प्रयोगबारे बेलीबिस्तार लगाएँ। त्यसपछि मेरैसामु मन्त्रीले महानिर्देशक भट्टलाई फोन गरिन्। आदेश दिइन्, निशाना छाप सच्याउनुहोस्। त्यसपछि मन्त्रालयले निशाना छाप सच्याउन परिपत्र जारी गर्यो। त्यसपछि पनि प्रधानमन्त्री तथा मन्त्रिपरिषद् कार्यालय लगायत २२ वटै मन्त्रालयका ट्वीटर र फेसबुकमा कालापानी र लिपुलेक नभएका नक्सा सामेल निशाना छाप थिए। कालापानी र लिपुलेकसमेत नभएका नक्सा मन्त्री, सचिवका कार्यकक्षमा टाँसिएका थिए। भूमि व्यवस्था मन्त्रालयले सबैलाई कालापानी र लिपुलेकसमेत भएका नक्सा प्रयोग गर्न पत्राचार गर्यो। २०७५ फागुनमा मन्त्रालयले कालापानी र लिपुलेक समेटेको प्रशासनिक नक्सा जारी गर्यो। नापी विभागले एउटा टोली बनाएर सिंहदरबारबाट कालापानी र लिपुलेकसमेत नभएको नक्सा निकाल्यो। तर नापी विभाग र मन्त्रालयमा समाचार संकलन गर्न जाँदा केही कर्मचारी सशंकित हुन्थे। केही चाहिँ सूचना उपलब्ध गराई सहयोग गर्थे, केही चाहिँ बहकाउमा लेखिएको भनी टिप्पणी गर्थे। अझ केही उपल्ला अधिकारीहरू चाहिँ आफूलाई अनावश्यक तनावमा पारेको भन्दै आक्रोश पोख्थे। त्यहाँबाट सूचना पाउन निकै गाह्रो थियो। धेरै कर्मचारी तथा प्राविधिक सीमा समस्याबारे अफवाह फैलाएको भन्दै मैमाथि खनिन्थे। उनीहरू यतिसम्म थिए भने बुद्धिनारायण श्रेष्ठ र रतन भण्डारीको त नाम पनि सुन्न चाहँदैनथे। सीमा समस्या र भारतले नेपाली भूभाग मिचेको विषयमा बोल्न मान्दैनथे। सीमास्तम्भ हराएका, भारतीय पक्षले भत्काएका सूचना दिन पनि अत्यन्तै गाह्रो मान्थे। एक अधिकृतले मैले लेखेको समाचारको प्रसंग कोट्याउँदै थर्काउँथे, तपाईं खालि समस्या मात्रै लेख्नुहुन्छ ? मैले ठोरीमा कसरी समस्या समाधान गरेँ ? त्यो हेर्न ठोरी जानुहोस्। सीमा समस्या ९८ प्रतिशत मिलिसकेको छ। तर केही व्यक्तिले उचालेको आरोप उनीहरूको हुन्थ्यो। सन् २०१४ मा नरेन्द्र मोदीको नेपाल भ्रमणका बखत कालापानी र सुस्ताका विषयमा परराष्ट्र सचिवस्तरको संयन्त्र बनाएर टुंग्याउने सहमति भयो। यद्यपि त्यो संयन्त्रको ६ वर्षमा एकपटक पनि बैठक बसेन। २०१४ मा दुवै देशका प्राविधिकको संयुक्त बाउन्ड्री वर्किङ ग्रुप (बीडब्ल्यूजी)ले सीमांकन काम गरिरहेको छ। ८ वर्षमा सक्ने गरी काम गरिएको बीडब्ल्यूजीले धेरै स्थानमा बोर्डर अक्यूपेसनको समस्या भन्दै अधुरै छाड्यो। मन्त्रालय, नियोग, राजदूतावासका लोगो, ट्वीटर, फेसबुकमा पनि गलत निशाना छाप देख्नेबित्तिकै मैले समाचार लेखिहाल्थेँ। यो विषयमा कतिपय जानकारी नापीका तत्कालीन उपमहानिर्देशक श्रेष्ठले दिन्थे। मैले समाचार लेख्न थालेपछि निशाना छाप सच्याउने र गलत नक्सा हटाउन थालियो। समाचार संकलन क्रममा जुनसुकै कार्यालय छिर्दा पहिला भित्तामा टाँसिएको नक्सामा मेरा आँखा पुग्थ्यो। तर लामो समयसम्म पनि परराष्ट्र मन्त्रालयमै त्रुटिपूर्ण नक्सा टाँसिएको देखेँ। मैले त्यो विषयमा समाचार लेखेँ। मन्त्रालयले तुरुन्त सच्यायो। त्रिभुवन विमानस्थलमा पनि त्यस्तै पाएँ। जहाँ जहाँ गलत नक्सा भेटिन्थे। मैले तिनको समाचार बनाइरहेँ। मैले चीनसँगको सीमामा रहेका समस्याबारे लेखेँ। दोलखाको लामाबगर पूर्वपट्टिको कोर्लाङपारिको टुप्पो हुनुपर्ने लगायतका केही स्थानका रहेका सीमा समस्याको कुरा उठाएँ। सगरमाथाको उचाइको विषयमा चीनको फरक धारणा रहेको समाचार लेखेँ। हिमालपारिका जिल्लामा सीमा अतिक्रमण भएको पाएँ। मैले भारत र चीन दुवै देशका सीमा समस्या उठाएको हुँ। भारततर्फ धेरै समस्या देखिन्छ। चीनतिर हिमालै हिमाल भएकाले समस्या कम देखिएको हो। चीनतर्फ ५७ नम्बर सीमास्तम्भ र सगरमाथाको उचाइ बाहेकमा समस्या नभएको अहिलेसम्मको मेरो अध्ययनले देखाएको छ। अन्नपूर्ण पोस्टले उठाएको भनेर होला अन्य मूलधारे मिडियाले नक्सा र लिम्पियाधुराको विषयलाई प्राथमिकता दिएनन्। सीमा र नक्साका विषयमा सानो घटना पाए पनि लेख्न छोडिनँ।२०७६ कात्तिक १६ देखि २०७७ वैशाख २६ सम्म भारतले नोभेम्बर २ अर्थात् कात्तिक १६ मा नेपाली भूमि लिम्पियाधुरालिपुलेक, कालापानी आफ्नैमा पारी नक्सा जारी गर्यो। त्यो नक्साले नेपाललाई हल्लायो। त्यसपछि नागरिक र मिडियामा एकैचोटि तातेका हुन्। भारतले यो नक्सामा कालीनदीको मुहान लिम्पियाधुरा देखाएको थियो। उसले कालीनदीको वास्तविकता स्वीकारेको थियो। काली नदीको यथार्थ भारतले स्वीकार गर्यो भनी मैले समाचार बनाएँ। तर भारतले त्यो नक्सामा ८ नोभेम्बरमा कालीनदी हटाएर पुनः अर्को नक्सा जारी गर्यो। भारतको भ्रम, काली नदी उहीँ छ, नक्साबाट मात्रै नाम झिकियो शीर्षकमा समाचार बनाएँ। सुगौली सन्धिअनुसार काली नदीसम्मको भूभाग नेपालको स्पष्ट रहेकाले नोभेम्बर २ मा प्रकाशित नक्सासमेत हाम्रा लागि प्रमाण हुनेछ। नापीकै प्राविधिकको सहयोगमा तयार पारेको लिम्पियाधुरासहितको नक्सा गोप्य स्रोतबाट पाएँ। अख्तियार दुरुपयोग अनुसन्धान आयोगका पूर्वप्रमुख सूर्यनाथ उपाध्यायको नेतृत्वको सीमा अध्ययन कार्यदलको प्रतिवेदनका लागि तयार पारिएको त्यो नक्सा अन्नपूर्ण पोस्टमा सार्वजनिक भयो। नापी विभाग र मन्त्रालयमा हलचल मचियो। विभागका एक कर्मचारीले त्यो विषयमा मसँग लामै केरकार गरे, त्यो नक्सा कसरी छाप्नुभयो ? गलत नक्सा छापेमा त्यसको परिणाम के हुन्छ ? त्यतिमात्र होइन, तिनले त्यो नक्साको खण्डन गर्न समेत दबाब दिए। तर तिनले खण्डन पठाएनन्। लामो समयसम्म त्यो नक्सा सामाजिक सञ्जालदेखि सञ्चारमाध्यमको प्रयोगमा आयो। उपाध्याय प्रतिवेदनका आधारमा अन्नपूर्ण पोस्टले पहिलोपटक लिम्पियाधुरासहित नक्सा सार्वजनिक गरेको थियो। भारतले मिचेको भूभाग ३७२ वर्गकिलोमिटर भने बुद्धिनारायण श्रेष्ठको सीमा संग्रामको भन्दा बढेका तथ्य सार्वजनिक गरे। जुन नक्सामा नेपालको ३९५ वर्गकिलोमिटर भूभाग भारतले अतिक्रमण गरेको उल्लेख छ। अलमोडा गजेटमा कालीनदी लिम्पियाधुरा काली मुहान स्वीकार गरेका समाचारलगायत लिम्पियाधुरा नै नेपालको भूभाग भएको धेरै प्रमाण जनमानसमा ल्याउन काम लागे। संयुक्त राष्ट्रसंघमा १४ वर्षअघि यो विषय प्रवेश भएको हो। भारतले मात्र होइन, चीनले किन लिपुलेकमा आँखा लगायो ? भन्ने लगायतका अनेकन् समाचार लेखेँ। वरिष्ठ पत्रकार भैरव रिसाल, भूगोलविद् डा नरेन्द्रराज खनाल, पूर्वसचिव द्वारिकानाथ ढुंगेल, नदीविद् डा जगतप्रसाद भुषाल, कमल बराल, शेरबहादुर गुरुङलगायत भारतीय नक्साविरुद्धको अभियानमा निस्किए। उनीहरूले स्वनाम साथीको संयोजकत्वमा त्यो अभियान अगाडि बढाए। त्यही बेला सिंहदरबार जनताका लागि कठोर भएको मेरो अनुभव रह्यो। सीमा बचाऔँ अभियानको टोलीसँग नक्सा हस्तान्तरण गर्ने क्रममा भूमि, व्यवस्था मन्त्रालय, संसदीय समिति हुँदै गृहमन्त्रालय पुग्यौँ। गृह मन्त्रालयमा सुशिला कार्कीको समेत खानतलासी गरी हाते झोला पनि बाहिरै राखेर बैठकमा प्रवेस दिइयो । त्यो क्रियाकलापले त्यहाँ गएका सबै अपमान महसुस गरेका थिए । लिम्पियाधुरा अतिक्रमणको चपेटामा पुस्तकका लेखक रतन भण्डारी भन्छन्, तपाईंले पनि यो विषय निरन्तर उठाउनुभयो। दैनिकमा अन्नपूर्णमै हो, पहिलोपटक लिम्पियाधुरा नेपालकै भूभाग हो भनी समाचार आयो। अरू कसैले पनि लिम्पियाधुरा भन्दैनथे। सीमाविद् बुद्धिनारायण श्रेष्ठ चाहिं २०५५ ताका नै निशाना छापमा नक्सा गलत छापेको समाचार पहिलो पटक प्रकाशित भएको तर त्यसको नियमित फलो नभएको जानकारी दिन्छन्।२०७७ वैशाख २६ पछि विश्व कोराना भयावहमा थियो, नेपाल र भारत दुवै लकडाउनमा। आकस्मिक रुपमा भारतका रक्षामन्त्री राजनाथ सिंहले पिथौरागढलिपुलेकमानसरोवर लिंक रोडको उद्घाटन गरे। नेपाली भूमि अतिक्रमण गरी सडक बनाएको विषय आम जनतामा पुग्यो। यसको चौतर्फी विरोध भयो। भारतले नक्सा बनाउँदा नेपालले विरोध नगरेकाले सडक बनायो। राष्ट्रपतिले नीति तथा कार्यक्रममार्फत लिम्पियाधुरासहितको नक्सा जारी गर्ने घोषणा गरिन्। धेरैले यो घोषणा अलमल्याउने खेल ठाने। कतिपय मूलधारका मिडियाले लिम्पियाधुरासहित नक्सा जारी गर्ने सरकारी निर्णय गर्दासम्म लिम्पियाधुराको नाम लेखेका थिएनन्। उनीहरू कालापानी लिपुलेकसम्म मात्रै अल्झिए। जब नेपाल सरकारले लिम्पियाधुरा समेट्दै नेपालको नयाँ नक्सा जारी गर्यो, तब भारतीय पनि आक्रोशित हुन पुगे। अझ भारतीय सेनापतिले चिनियाँ उक्साहटमा नेपाल उत्रिएको भन्दै गैरकूटनीतिक क्रियाकलाप प्रदर्शन गरे। बेलायतको उपनिवेश हुँदा नै सुगौली सन्धि भएको थियो। संवत् १८७२ मा तत्कालीन इस्ट इन्डिया कम्पनी र नेपालबीच भएको सन्धिअनुसार नेपालको सीमा पूर्वमा मेची र पश्चिममा काली नदी तय भएको थियो। लामो अन्तरालसम्म नेपालको नक्सा भारतले बनाइदियो। ती नक्सामा सुगौली सन्धिको बेवास्ता गर्दै लिम्पियाधुरा छोडिएको हुन्थ्यो। २०३२ मा नेपालले पहिलोपटक आफँैले आफ्नो नक्सा बनायो। त्यो नक्सा पनि भारतले बनाइदिएकै नक्सामा जस्तै लिम्पियाधुरा सामेल गरिएन। भीमसेन थापाका पालामा भएको सुगौली सन्धिमा समेटेको भूभाग र नक्साको विषयमा राणाकाल, प्रजातन्त्र र पञ्चायत कहिल्यै पनि कोही गम्भीर भएन। बहुदलमा यो मुद्दा उठे पनि राजनीतीकरण गरेर ओझेलमा पारियो। पाठ्यक्रममै गलत पढाइएपछि आम नेपालीले लिम्पियाधुरासम्मको चुच्चे नक्साबारे थाहै पाएनन्। संविधानसभा निर्मित संविधानमा निशाना छापमा गलत नक्सा राखियो। लिम्पियाधुरासहित समेटेर नक्सा बनाएर ऐतिहासिक काम भएको छ।"
संविधान संशोधन प्रस्तावको पक्षमा मतदान गर्न कांग्रेसको निर्देशन,"काठमाडौं : नेपाली कांग्रेसले संविधान संशोधन प्रस्तावको पक्षमा मतदान गर्न संसदीय दललाई निर्देशन दिएको छ। शनिबारको केन्द्रीय समिति बैठकले यस्तो निर्णय गरेको कांग्रेस प्रवक्ता विश्वप्रकाश शर्माले जानकारी दिए। कालापानी, लिपुलेक र लिम्पियाधुराको भूभाग समावेश गरेर नेपाल सरकारले सार्वजनिक गरेको नक्सा र संविधानको धारा ९ को उपधारा २ सँग सम्बन्धित अनुसूची ३ मा संशोधन गर्न संसदमा प्रस्तुत हुने प्रस्तावको पक्षमा मतदान गर्न संसदीय दललाई निर्देशन गर्दछ, प्रवक्ता शर्माले बैठकपछि ट्विटरमा लेखेका छन्, केन्द्रीय समितिमा सुस्पष्ट प्रस्ताव। सरकारले जेठ ५ गते नेपालको नयाँ नक्सा ल्याउने निर्णय गरेको थियो। भूमिव्यवस्था, सहकारी तथा गरीबी निवारण मन्त्रालयले लिम्पियाधुरासहित गुञ्जी, नाभी, कुटीलगायत केही भूभाग समेटिएको नेपालको नक्शा (राजनीतिक तथा प्रशासनिक) जेठ ७ गते सार्वजनिक गरिसकेको छ। सोही अनुरुप निशान छापभित्र रहेको नेपालको नक्सा सीमा अनुरुप मिलाउने तयारी स्वरुप सरकारले संविधान संशोधनको प्रस्ताव जेठ ९ गते संसद्मा दर्ता गरेको थियो। संविधान संशोधन प्रस्ताव संविधानको अनुसूची ३ मा रहेको निशान छापभित्रको नक्सा परिवर्तनका निम्ति मात्र संसदमा दर्ता भएको हो।"
संविधान संशोधनबारे छलफल गर्न कांग्रेस केन्द्रीय कार्यसमितिको बैठक,"काठमाडौं : नेपाली कांग्रेसले सङ्घीय संसद्मा दर्ता भएको संविधान संशोधन प्रस्ताव बारेमा छलफल गर्न पार्टीको केन्द्रीय कार्यसमिति बैठक बोलाएको छ। पार्टी केन्द्रीय कार्यालय सानेपामा शनिबार १ बजेबाट सुरु बैठकमा संविधान संशोधन प्रस्तावलगायत समसामयिक विषयमा छलफल हुने कांग्रेसका मुख्य सचिव कृष्णप्रसाद पौडेलले जानकारी दिए। उनका अनुसार बैठकमा केन्द्रीय कार्यसमितिका पदाधिकारी, केन्द्रीय सदस्यहरु तथा आमन्त्रित केन्द्रीय सदस्यसमेत रहेका छन्। मुलुकको नयाँ नक्साअनुसारको निसान छाप बनाउन सरकारले संविधान संशोधन विधेयक शुक्रबार संसद्मा दर्ता गरेको छ। भारतले अतिक्रमण गरेका लिपुलेक, कालापानी र लिम्पियाधुरा समेटेर नयाँ नक्सा सार्वजनिक गरिएपछि संविधानको अनुसूची (३) मा रहेको निसान छापभित्र रहेको मुलुकको पुरानो नक्सा परिवर्तन गर्नुपर्ने अवस्था आएको हो। निसान छापमा रहेको नक्सामा लिम्पियाधुरा, कालापानी र लिपुलेक क्षेत्र समेटिएको छैन। विधेयक राष्ट्रिय एकतासाथ पारितका लागि पहल गर्ने उद्देश्यले प्रधानमन्त्री केपी शर्मा ओलीले बालुवाटारमा सर्वदलीय बैठक बोलाएर संविधान संशोधन प्रस्ताव पारित गर्न आग्रह गरेका थिए। तर बैठकमा त्यस अगाडि कांग्रेसले आफ्नो पार्टीको केन्द्रीय समितिको बैठक बसेर निर्णय लिने भन्दै समय माग गरेको थियो। संसदमा सरकारले दर्ता गराएको संविधान संसोधन विधेयकको पक्षमा आफनो दलको समर्थन रहेको र अखण्डताका पक्षमा सरकारसँगै प्रतिपक्षी दल रहेको भन्दै सभापति शेरबहादुर देउवाले यस विषयमा औपचारिक निर्णयका लागि पार्टी बैठकमा छलफल गर्न बाँकी रहेको बताएका थिए। देउवाले पार्टी बैठक बसेर निर्णय लिने बताएपछि प्रधानमन्त्री ओलीले सरकार कोभिड १९ को महामारीका कारण संसद बैठक लम्वाउने पक्षमा नरहेको र छिटै पार्टी बैठक बसेर निर्णयमा पुग्न कांग्रेसलाई आग्रह गरेका थिए। प्रमुख विपक्षी कांग्रेसले केन्द्रीय समितिको बैठकसम्म पर्खिन समय माग गरेपछि संविधान संशोधन विधेयक बुधबार बिहान कार्यसूचीमा रहेपनि दिउँसो संसद्को कार्यसूचीबाट हटाइएको थियो। विधेयक दर्ता भएको ५ दिनपछि संसदीय प्रक्रियामा अघि बढ्ने संसद् नियमावलीको व्यवस्थाअनुसार संसद् सचिवालयले उक्त विधेयक बुधबारको प्रतिनिधिसभामा अघि बढाउन कार्यसूची तयार पारेको थियो। शीर्ष दलका नेतासहित यस अगाडि बसेको कांग्रेस पदाधिकारी बैठकले संविधान संशोधनको विषय औपचारिक रूपमा पार्टीको केन्द्रीय समिति बैठकले निर्णय गरेको थियो। सर्वदलीय बैठकमा कांग्रेसका तीन धारणा संविधान संशोधन सर्वसम्मत गरौं : प्रधानमन्त्री संविधान संशोधनबारे छलफल गर्न कांग्रेसले बोलायो केन्द्रीय कार्यसमितिको बैठक राष्ट्रियताको मुद्दामा नियतको राजनीति नगर्न सरकारलाई कांग्रेसको चेतावनी सांसद कोषबारे कांग्रेस सांसद विभाजित"
बालुवाटारमा मन्त्रिपरिषद् बैठक : विदेशमा रहेका नेपाली ल्याउने विषयमा छलफल,"काठमाडौं : बालुवाटारमा मन्त्रिपरिषद् बैठक जारी छ। बैठकमा विदेशमा रहेका नेपाली ल्याउने विषयमा छलफल भइरहेको छ। प्रधानमन्त्रीका प्रेस सल्लाहकार सूर्य थापाका अनुसार सुरक्षा परिषदको बैठक लगत्तै मन्त्रिपरिषद् बैठक सुरु भएको हो। बैठकमा विदेशका नेपाली ल्याउन सरकारले गरेको तयारी र थप व्यवस्थापनको विषयमा छलफल भइरहेको छ। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमणपछि समस्यामा परेका नेपालीलाई ल्याउने तयारी सरकारले गरेको छ। विदेशमा भिसाको म्याद सकिएका, अलपत्र परेका र रोजगारी गुमेका नेपालीलाई आवश्यकता हेरेर स्वदेश फर्काउने सरकारको तयारी छ।"
जेठ ३२ गतेसम्म लकडाउन लम्बियो,"काठमाडौं : मन्त्रिपरिषद् बैठकले लकडाउन जेठ ३२ गतेसम्म गर्ने निर्णय गरेको छ । शनिबार प्रधानमन्त्रीको सरकारी निवास बालुवाटारमा बसेको मन्त्रिपरिषद् बैठकले जेठ ३२ गतेसम्म लकडाउन गर्ने निर्णय गरेको अर्थ, सञ्चार तथा सूचना प्रविधिमन्त्री एवम् सरकारका प्रवक्ता डा युवराज खतिवडाले जानकारी दिए सँगै सरकारले असार १६ गतेसम्म सबै उडान बन्द गर्ने निर्णय गरेको छ । अन्तर्राष्ट्रिय सीमा नाका जेठ १८ गतेसम्म बन्द गर्ने भएको निर्णयलाई २०७७ साल असार १६ गते अर्थात् जुन ३० सम्म सीमा क्षेत्रको आवागमन स्थगित गर्ने निर्णय भएको छ, सरकारका प्रवक्तासमेत रहेका मन्त्री खतिवडाले भने, सीमामा थप कडाई गर्ने निर्णयसमेत भएको छ । सरकारले सीमाको आवागमनलाई विश्व स्वास्थ्य संगठनको मापदण्ड अनुसार चेकजाँच गर्ने सम्बन्धमा दुई देशबीच कुराकानी गर्ने निर्णय गरेको जानकारी खतिवडाले दिए । प्रवक्ता खतिवडाका अनुसार लकडाउनको मोडालिटी परिवर्तन गर्ने विषयमा निर्णय गर्न कोरोना रोकथाम तथा नियन्त्रण उच्च स्तरीय समितिलाई सरकारले जिम्मा दिएको छ । विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोक्न सरकारले २०७६ साल चैत ११ गतेदेखि लकडाउन गर्दै आएको छ । सरकारले पहिलोपटक चैत ११ देखि १८ गतेसम्म लकडाउन गरेको थियो। त्यसपछि फेरि दोस्रोपटक एक हप्ता थपेर २५ चैतसम्मका लागि लम्ब्याइएको थियो। त्यसलाई निरन्तरता दिँदै वैशाख ३, त्यसपछि १२ दिन लकडाउनको अवधि थपेर वैशाख १५ र १० दिन थप गर्दै वैशाख २५ र पछिल्लो पटक जेठ ५ गतेसम्म लकडाउनको अवधि थप गरेको थियो। त्यसपछि सरकारले एकै पटक १५ दिन लकडाउन थपेर जेठ २० गतेसम्म लम्बाएको थियो । कोरोना संक्रमणको जोखिम बढ्दो रहेको निष्कर्ष निकाल्दै लकडाउनलाई लम्ब्याउन उच्च स्तरीय समितिले सिफारिस गरे अनुसार सरकारले जेठ ३२ गतेसम्म लकडाउनको समय थप गरेको हो । असार १६ गतेसम्म उडान र सीमा बन्द शनिबार एकै दिन १८९ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार योसँगै संक्रमितको संख्या १४ सय १ पुगेको छ। सात जनाको मृत्यु भइसकेको छ भने २१९ जनाले कोरोनालाई जितेका छन् ।"
असार १६ गतेसम्म उडान र सीमा बन्द,"काठमाडौं : सरकारले असार १६ गतेसम्म सबै उडान बन्द गर्ने निर्णय गरेको छ । शनिबार साँझ प्रधानमन्त्रीको सरकारी निवास बालुवाटारमा बसेको मन्त्रिपरिषद् बैठकले सीमा नाका असार १६ गतेसम्म बन्द गर्ने निर्णय गरेको अर्थ, सञ्चार तथा सूचना प्रविधिमन्त्री एवम् सरकारका प्रवक्ता डा युवराज खतिवडाले जानकारी दिए अन्तर्राष्ट्रिय सीमा नाका जेठ १८ गतेसम्म बन्द गर्ने भएको निर्णयलाई २०७७ साल असार १६ गते अर्थात् जुन ३० सम्म सीमा क्षेत्रको आवागमन स्थगित गर्ने निर्णय भएको छ, सरकारका प्रवक्तासमेत रहेका मन्त्री खतिवडाले भने, सीमामा थप कडाई गर्ने निर्णयसमेत भएको छ । सरकारले सीमाको आवागमनलाई विश्व स्वास्थ्य संगठनको मापदण्ड अनुसार चेकजाँच गर्ने सम्बन्धमा दुई देशबीच कुराकानी गर्ने निर्णयसमेत गरेको छ । जेठ ३२ गतेसम्म लकडाउन लम्बियो सँगै सरकारले लकडाउनको अवधि जेठ ३२ गते आइतबारसम्म लम्बाउने निर्णय गरेको छ । लकडाउनको मोडालिटी परिवर्तन गर्ने विषयमा निर्णय गर्न कोरोना रोकथाम तथा नियन्त्रण उच्च स्तरीय समितिलाई सरकारले जिम्मा दिएको छ । विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोक्न सरकारले २०७६ साल चैत ११ गतेदेखि लकडाउन गर्दै आएको छ ।"
दोषीलाई कारबाही गर : राष्ट्रसंघ,"काठमाडौं : राष्ट्रसंघीय मानवअधिकार उच्चायुक्तको कार्यालय (ओएचसीआर) संघले रुकुम पश्चिममा जातीय नरसंहारको घटनाप्रति गहिरो दुःख व्यक्त गर्दै जातीय विभागको भत्र्सना गरेको छ। ओएचसीआरका प्रमुख मिसेल बासेलेले तथाकथित माथिल्लो जात ठान्ने (अन्तरजातीय सम्बन्धका विरोधी) हरूले पाँच व्यक्तिको हत्या र कोभिड१९ को महाव्याधीमा बढेको जातीय विभेद र हिंसाका अन्य घटनाले आफूलाई स्तब्ध बनाएको उल्लेख गरेका छन्। गत शनिबार रुकुमपश्चिम चौरजहारी८ सोती निवासी कथित माथिल्लो जात भनिने मल्ल थरकी एक युवतीसँग कथित तल्लो जात नवराज विश्वकर्माको प्रेम सम्बन्ध भएको र विवाहका लागि साथी लिएर युवतीको घरमा जाँदै गर्दा स्थानीयले कुटपिट गरी हत्या गरेका थिए। उक्त दिन २१ वर्षीय दलित युवा नवराज विक र उनका साथीहरूको जाजरकोट जिल्लाबाट कथित प्रभुत्वशाली जातीय समुदायकी नवराजकी प्रेमिकाको घर रहेको पश्चिम रुकुम जिल्ला गएका थिए। राष्ट्रसंघको विज्ञप्तिमा उल्लेख छ, मृतक नवराजसँगै युवतीको घर गएका अन्य चार जनाको शव पनि भेरी नदीमा भेटिएको र एक जना अझै बेपत्ता छन्। राष्ट्रसंघले उक्त घटनाका दोषीलाई छुट वा माफी नदिनसमेत आग्रह गरेको छ। २१ औं शताब्दीमा पनि हाम्रो विश्वमा जातमा आधारित पूर्वाग्रह व्याप्त रहनु दुःखद कुरा हो र जन्मकै आधारमा प्रस्तुत भएका व्यवधानका बावजुद सँगै जीवन बिताउने उच्च अभिलाषा राखेका ती दुई युवाप्रति मेरो मन दुःखले भरिएको छ, उच्चायुक्त बासेलेले भने, जातमा आधारित भेदभाव नेपालमा मात्रै होइन, अन्य देशमा पनि व्याप्त छ र प्रायः त्यसले गम्भीर क्षति निम्त्याउने गर्छ र यो घटनामा जस्तै जीवनसमेत गुमाउनुपरेको अवस्था छ। जातमा आधारित भेदभावको अन्त्य कसैलाई पनि पछाडि नछाडौं भन्ने दिगो विकासको परिकल्पना साकार पार्न अत्यावश्यक छ। उच्चायुक्त बासेलेले यो घटना कुनै कोणबाट क्षम्य नहुने बताएका छन्। कोभिड१९ महामारीको पीडाबीच यो अर्को पीडाले सिंगो राष्ट्रसंघ दुःखी रहेको उल्लेख छ। रुकुम घटनाको राजनीतिकरण नगरी निष्पक्ष छानबिन र कारबाही माग मुलुकभित्र बढिरहेको समयमा राष्ट्रसंघले पनि त्यही माग गर्दै यस्तो छुवाछुतको अन्त्यका लागि सबैलाई आह्वानसमेत गरेको छ। दलितमाथिको उत्पीडन र भेदभाव तत्काल अन्त्य गर्न सरकारले शून्य सहनशीलता अपनाएर कानुन कार्यान्वयन गर्नसमेत राष्ट्रसंघले जोड दिएको छ। निष्पक्ष रूपमा छानबिन गरी दोषीलाई हदैसम्मको कानुनी कारबाही गर्न माग गर्दै संसद् र सडकमा विभिन्न राजनीतिक दलका नेता, अधिकारकर्मी, दलित नागरिक समाज, सरोकारवाला संघसंस्थाले आवाज उठाइरहेका छन्। सरकारले संसद्को आग्रहमा पाँच सदस्यीय उच्चस्तरीय छानबिन तथा अनुसन्धान समितिसमेत बनाएको छ। किटानी जाहेरी दिइएको २० जनाविरुद्ध प्रहरीले मुद्दा दायर गरेको छ। बासेलेले यी आक्रमणका घटनाको स्वतन्त्र छानबिन माग गर्दै भनेका छन्, पीडित र तिनका परिवारको न्याय, सत्य र परिपूरणको अधिकारमाथि जोड दिन आग्रह गर्दछु। यसैगरी, ओएचसीआरले यसअघि रुपन्देहीको देवदह गाउँमा एउटा छुट्टै हमलामा मारिएकी १२ वर्षीया दलित बालिकाबारे पनि राष्ट्रसंघले चासो देखाएको छ। उनको पनि एक कथित माथिल्लो जातका व्यक्तिबाट बलात्कार गरी हत्या गरिएको थियो। ओएचसीआर बालिकामाथि जेठ ९ र १० गते भएको बलात्कारको घटना र उनको शंकास्पद मृत्युप्रति आफ्नो गम्भीर ध्यानाकर्षण भएको उल्लेख गर्दै दोषी सबैलाई कानुनी कारबाही गर्नसमेत भनेको छ। ओएचसीआरले बालबालिकाको बाँच्न पाउने हक सुनिश्चित गर्नसमेत सरकारलाई आग्रह गरेको छ। लकडाउन सुरुभएयता जातीय भेदभाव, बलात्कारलगायत घटना बढेको रिपोर्ट आएका छन्। संसदीय समितिले दलित महिलाको सामूहिक बलात्कारका दुई घटनाका साथै हत्या, जबर्जस्ती बेपत्ता पार्ने र जबर्जस्ती गर्भपतनसम्बन्धी अन्य जातीय मुद्दामा तुरुन्त अनुसन्धान गर्न भनेकाले त्यसमा निराशाजनक अवस्था नआउने आशा पनि राष्ट्रसंघले लिएको छ। नेपाल जातीय विभेदको सबै प्रकारको उन्मूलन सम्मेलनको एक पक्ष राष्ट्र हो। नेपाल र अन्य देशमा रहेका दलितले आफ्नो जीवनको हरेक तहमा भेदभाव सामना गर्छन्, जसले उनीहरूको रोजगारी र शिक्षाका अवसर, उनीहरूले पानी संकलन गर्न वा पूर्जा गर्न पाउने स्थान र कोसँग विवाह गर्ने भन्नेबारे उनीहरूको रोजाइलाई सीमित बनाउने गरेको पनि उल्लेख गर्दै विज्ञप्तिमा भनिएको छ, संरचनागत व्यवधान र भेदभावले दलितहरू अझै पनि ढल सफा गर्ने, मरेका जनावरको सिनो उठाउने, चिहान खन्ने वा छालाका सामान बनाउनेजस्ता न्यून आय र अमानवीय काम गर्न बाध्य छन्। रुकुम घटना : थप एकजनाको शव भेटियो, मृतकको संख्या पाँच पुग्यो रुकुम घटना : मृतक सबैको टाउकोमा चोट रुकुम घटना : डोरीले हात बाँधेर विरोध रुकुम घटना : अध्ययन गर्न गठित उच्चस्तरीय समिति घटनास्थलमा"
संसदबाट अनुमोदन नभएसम्म एमसीएका सबै काम स्थगित गर्ने नेकपाको निर्णय,"काठमाडौं : नेपाल कम्युनिस्ट पार्टी (नेकपा)ले संसदमाबाट अमेरिकन सहयोग मिलेनियम कर्पोरेसन च्यालेन्ज (एमसीसी) अनुमोदन नहुँदासम्म सबै काम रोक्ने जनाएको छ। नेकपा सचिवालयको शनिबार बिहानको बैठकले संसदबाट एमसीसी अनुमोदन हुने नहुने निर्णय नहुँदासम्म मिलेनियम च्यालेन्ज एकाउन्ट, नेपाल (एमसीए नेपाल) अन्तरगतका काम अहिलेलाई स्थगित गर्ने निर्णय गरेको प्रवक्ता नारायणकाजी श्रेष्ठले जानकारी दिए। श्रेष्ठले बजेटमा प्रस्तुत अनुसूचीमा राखिएको एमसीसीको योजनाको बारेमा आवश्यक स्पष्टताका लागि सचिवालय बैठकमा छलफल भएको बताए। 'एमसीसी सम्झौताको प्रस्ताव अहिले संसदमा विचाराधीन छ, त्यसैले बजेटको त्यो व्यवस्था पनि त्यस अन्तरगत नै हुनेलाई स्पष्ट पारियो।' उनले भने, 'प्रधानमन्त्रीले संसदलाई जानकारी गराउनु भए अनुसारनै एमसीसी सम्झौता संसदबाट अनुमोदन भएको खण्डमा त्यस अनुसार हुने र यदि अनुमोदन गरेन भने सरकारले आवश्यक वैकल्पिक व्यवस्थाबारेमा सोचेर अगाडि बढ्ने कुरा नै अर्थमन्त्रीले स्पष्ट पार्नुभएको छ। र संसदमा पनि त्यसै अनुसार स्पष्ट पार्ने जानकारी गरिएको छ।' सचिवालय बैठकले एमसीसी सम्झौता संसदबाट पारित नभए बजेटमा समावेश अनुसूचीबाट यसलाई हटाइने निष्कर्ष निकालेको छ। एमसीसी समग्र सम्झौताको बारेमा पार्टीले गठन गरेको कार्यदलले प्रतिवेदन बुझाइसकेकाले त्यस प्रतिवेदनलाई अध्ययन गरेर छिट्टै सचिवालयको बैठकमा गम्भीर छलफल गरि निष्कर्षमा पुग्ने श्रेष्ठले उल्लेख गरे। उनले अध्यक्षद्वयले छलफल गरेर बैठकको मिति तय गर्ने जानकारी दिए। बैठकमा सचिवालयका ९ सदस्यसहित परराष्ट्रमन्त्री प्रदीप ज्ञवाली, अर्थमन्त्री डा युवराज खतिवडा र स्थायी कमिटी सदस्य भीमबहादुर रावलसमेत सहभागी थिए। यस अगाडि नेकपाको केन्द्रीय समिति बैठकमा एमसीसीबारे चर्को विरोध भएपछि एमसीसीबारे अध्ययन गर्न कार्यदल गठन गरेको थियो। एमसीसी परिमार्जनसहित अनुमोदन हुन्छ : प्रचण्ड एमसीसी संशोधनमा ओली तयार एमसीसीको मूल सम्झौता फेर्न मिल्दैन : अमेरिका एमसीसी लिनुहुँदैन : कार्यदल एमसीसीमा अनावश्यक किचलो"
सांसद कोषबारे कांग्रेस सांसद विभाजित,"काठमाडौं : मुख्य विपक्षी कांग्रेसभित्र सांसद विकास कोषबारे पार्टी निर्णयलाई लिएर अलमल देखिएको छ । पार्टीले नै खारेज गर्नुपर्ने निर्णय गरेको कोषबारे कांग्रेस सांसदहरू विभाजित देखिएका हुन् । कांग्रेसका थोरै सांसद कोष खारेजीका पक्षमा उभिएका छन् भने अधिकांशले कोषको निरन्तरताका पक्षमा मत दिएका छन् । कांग्रेसको बैशाख १७ गतेको केन्द्रीय समिति बैठकले सांसद विकास कोष नीति नै खारेज गर्नुपर्ने निर्णय गरेको थियो । संसदीय दलको बैठकमा सांसद गगन थापाले सांसद विकास कोषबारे पार्टीको धारणा मागेका थिए । उनले पार्टी सभापति एवं संसदीय दलका नेता शेरबहादुर देउवालाई सरकारले निरन्तरता दिएको कोषबारे पार्टी धारणा के हुने ? भन्दै प्रश्न गरेका थिए । पार्टीले कोष खारेज गर्नुपर्ने निर्णय गरिसकेको छ, तर सरकारले कोषलाई निरन्तरता दिएको छ, दलको बैठकमा सांसद थापाले भने, अब हामीले पार्टी निर्णय मान्ने कि नमान्ने ? पार्टीको अडान के हो ? सांसद थापाले कोषको रकम अस्वीकार गर्नुपर्ने धारणा राखेपछि सांसदहरू भरत शाह र राजन केसीले असहमति जनाएका थिए । सांसद शाहले कोषको निरन्तरता जायज भएको धारणा राखेका थिए । प्रत्यक्ष निर्वाचित सांसदको रोहवरमा कोषको रकम खर्च गर्ने नियमावलीप्रति समानुपातिक सांसदहरूले असन्तुष्टि जनाउँदै आएका छन् । कांग्रेसमा प्रत्यक्ष निर्वाचित सांसद २३ जना छन् भने समानुपातिकतर्फ ४० जना छन् । दलका नेता एवं पार्टी सभापति देउवाले सांसद विकास कोष खारेज गर्नुपर्ने निर्णय पार्टीले गरे पनि सरकारले निरन्तरता दिएकाले यसलाई स्वीकार गरेरै जानुपर्ने आशयको धारणा राखेका थिए । सभापतिज्यूको धारणा स्पष्ट थिएन, गोलमटोल जवाफ आयो, देउवालाई उद्धृत गर्दै एक सांसदले भने, पार्टीको विरोध कायमै भए पनि सरकारले कोषलाई निरन्तरता दिएको छ । अब समानुपातिक सांसदलाई पनि कोषको रकम छुट्याउन पहल गर्नुपर्छ । बजेटले संकट निम्त्याउने कांग्रेस संसदीय दलको बैठकमा विज्ञले बजेट महत्वाकांक्षी भएको र यसले अहिलेको संकटलाई सम्बोधन गर्न नसक्ने दाबी गरेका थिए । अर्थविद डागोविन्द पोखरेल, डास्वर्णीम वाग्ले, डाविश्व पौडेल, डाजगदीश पोखरेललगायतले बजेटबारे सांसदलाई जानकारी गराएका थिए । असामान्य अवस्थामा सामान्य बजेट आएको छ । यो बजेटले मुलुक र जनता दुवैलाई डुवाउँछ, कांग्रेस प्रमुख सचेतक बालकृष्ण खाँणले भने, कोरोना महामारीको संक्रमण बढ्दै गएको छ । यसलाई कसरी नियन्त्रण गर्ने, यसको उपचार बारेमा नजरअन्दाज गरेको देखिन्छ । ६ अर्ब रुपैयाँ छुट्याइएको छ । यो कोरोना परीक्षणमै सकिन्छ ।"
"नेकपा सचिवालय बैठकमा मन्त्री ज्ञवाली, खतिवडा र नेता रावल सहभागी","काठमाडौं : नेपाल कम्युस्टि पार्टी (नेकपा) सचिवालय बैठकमा अमेरिकन सहयोग मिलेनियम कर्पोरेसन च्यालेन्ज (एमसीसी) विषयमा छलफल भइरहेको छ । बैठकमा सचिवालयका ९ सदस्यसहित परराष्ट्रमन्त्री प्रदीप ज्ञवाली, अर्थमन्त्री डा युवराज खतिवडा र स्थायी कमिटी सदस्य भीमबहादुर रावलसमेत सहभागी छन् । पार्टी अध्यक्ष एवम् प्रधानमन्त्री केपी ओलीका प्रेस सल्लाहकार सूर्य थापाका अनुसार ज्ञवाली, खतिवडा र नेता रावललाई शनिबारको सचिवालय बैठकमा अमन्त्रण गरिएको हो । बैठकमा एमसीसी अध्ययन कार्यदलले दिएको प्रतिवेदन तथा गर्नुपर्ने निर्णयमा छलफल भइरहेको थापाको भनाइ छ । बैठकमा अर्का अध्यक्ष पुष्पकमल दाहाल प्रचण्डसहित सबै सचिवालय सदस्य सहभागी छन् । बजेटमा एमसीसी उल्लेख नभए पनि सरकारले अन्तरदेशीय प्रशारण निर्माणका लागि ठूलो रकम विनियोजन गरेपछि नेकपाका नेताहरुले आशंका गरेका छन्। संसदबाट अगाडि बढाउनुपर्ने विषय बजेटमा प्रस्तुत हुनु ठिक छैन, एक सचिवालय सदस्यले भने, हामीले यो विषयमा छलफल आवश्यक देखेका छौँ । प्रधानमन्त्री ओली र प्रचण्डबीच भेट : शनिबार सचिवालय बैठक शुक्रबार साँझ भएको प्रचण्ड र ओली बीचको भेटमा समसामयिक राजनीतिक कुराकानीसमेत भएको थियो। नयाँ नक्सा, निशान छाप परिवर्तनका लागि हुन लागेको संविधान संशोधन लगायतको विषयमा समेत छलफल गरेका नेताले एमसीसीबारे छलफल गर्न शनिबारका लागि सचिवालय बैठक बाेलाएका थिए ।"
दसगजा खाली गराउन सरकारलाई निर्देशन,"काठमाडौं : दसगजा क्षेत्रका संरचना हटाउन संसदीय समितिले सरकारलाई निर्देशन दिएको छ। प्रतिनिधिसभाको राज्य व्यवस्था तथा सुशासन समितिले शुक्रबार नेपालभारत सीमाको नो म्यान्स ल्यान्डका संरचना हटाउन निर्देशन दिएको हो। अन्तर्राष्ट्रिय कानुनविपरीत सीमा क्षेत्रको दसगजा नो म्यान्स ल्यान्डमा रहेका बस्ती, सडक र बाँधलाई हटाउन तत्काल आवश्यक पहल गर्ने, समितिले सरकारलाई दिएको निर्देशनमा भनिएको छ। अन्तर्राष्ट्रिय सीमासम्बन्धी कानुनअनुसार सीमा क्षेत्रमा रहेको नो म्यान्स ल्यान्ड एकदमै बन्जड हुनुपर्ने, त्यहाँ कुनै पनि संरचना हुनु हँुदैन। तर, नेपालभारत सीमा क्षेत्रमा भने मानवीय बस्ती, सडक र बाँध तटबन्धसमेत निर्माण भएका छन्। समितिले सीमा स्तम्भ निर्माण सम्बन्धमा पनि सरकारलाई ध्यानाकर्षण गराएको छ।"
प्रदेश ५ मा एकैदिन थपिए ११४ कोरोना संक्रमित,"बुटवल : पाँच नम्बर प्रदेशमा कोरोना संक्रमितको संख्या उच्च दरमा बढेको छ। शनिबार मात्रै १ सय १४ जनामा संक्रमण देखिएको हो। झण्डै एक महिनाको अवधीमा संक्रमितको संख्या ५ सय ४७ पुगेको छ। स्वास्थ्य तथा जनसंख्या मन्त्रालयको तथ्यांक अनुसार संक्रमित मध्ये कपिलवस्तुका मात्रै १ सय ३ जना रहेका छन्। टेकुस्थित प्रयोगशालामा गरिएको परीक्षणमा कपिलवस्तुका ७७ जनामा कोरोना पोजिटिभ देखिएको हो। भैरहवाका प्रादेशिक प्रयोगशालामा गरिएको परीक्षणमा २९ जनाको पोजिटिभ नतिजा आएको छ। तीमध्ये कपिलवस्तुका २६ र रुपन्देहीका तीन जना रहेका छन्। दाङको राप्ती स्वास्थ्य विज्ञान प्रतिष्ठानको प्रयोगशालाामा गरिएको परीक्षणमा कपिलवस्तुका तीन जनामा कोरोना पोजिटिभ रहेको छ। प्रदेश ५ कै दाङमा ५ जनामा कोरोना पोजिटिभ देखिएको छ। स्वास्थ्य निर्देशनालयका अनुसार कपिलवस्तुमा संक्रमित देखिएका मध्ये महाराजगंज नगरपालिकाका ३३ जना पुरुष, कृष्णनगर नगरपालिकाका १६ जना पुरुष, यशोधरा गाउँपालिकाका २६ जना पुरुष र २ जना महिलामा कोरोना पोजिटिभ देखिएको हो। त्यस्तै भैरहवाको प्रयोगशालामा पोजिटिभ देखिएका २६ जना यशोधरा गाउँपालिकाका हुन्। त्यस्तै रुपन्देहीको रोहिणी गाउँपालिकाका तीन जनामा समेत कोरोना पुष्टी भएको भैरहवा प्रयोगशालाका डा राजेन्द्र गिरीले जानकारी दिए। दाङको हापुरेका एक र बंगलाचुलीका ४ जनामा कोरोना पोजिटिभ देखिएको छ। प्रदेश ५ मा ५ सय ४७ जनामा कोरोना पुष्टि भएको हो। भारतबाट आएर क्वारेन्टाइनमा बसेकाको संख्या करिव ४० हजार रहेको छ। ती सबैको परीक्षणका लागि स्वाब संकलन कार्य निरन्तर चलिरहेको प्रदेश स्वास्थ्य निर्देशनालयले जनाएको छ। संघीय सरकारले प्रदेश ५ मा कोरोना परीक्षणका लागि शनिबार मात्रै २५ हजार आरडिटी किट पठाएको छ। आरडिटी किट र भिटिएम सकिएका कारण जिल्लाहरुमा परीक्षण रोकिएको थियो। संघीय स्वास्थ्य मन्त्रालयका प्रवक्ता डा विकास देवकोटाका अनुसार प्रदेश ५ मा २ हजार भिटिएम समेत पठाइएको छ। प्रदेश ५ को कपिलवस्तुमा २ सय ६८, बाकेमा १ सय ८१, रुपन्देहीमा ४५, दाङमा २८ जना संक्रमित भएका छन्। त्यस्तै बर्दियामा १०, परासीमा ५, गुल्मीमा ४ तथा रुकुम पूर्व र अर्घाखाँचीमा ३३ जना रहेका छन्। प्रदेश ५ बाट ४८ जना निको भई घर फर्किएका छन्। प्रदेशमा पहिलो पटक बैशाख १९ गते कोरोना संक्रमणका दुई बिरामी फेला परेका थिए। करिव एक महिनामा संक्रमितको संख्या करिव साढे ५ सय पुगेको छ। असुरक्षित क्वारेन्टाइनका कारण संक्रमितको संख्या बढ्ेको बताइएको छ।"
प्रहरी हिरासत कक्ष तोडेर भागेका एक पक्राउ,सिरहा : २०७६ मंसिर १४ गते इलाका प्रहरी कार्यालय महेशपुरपतारको प्रहरी हिरासत कक्षको ढोका तोडेर भागेकामध्येबाट थप एकजना थुनुवा पक्राउ परेका छन् । प्रहरीले उनलाई सिरहा नगरपालिका १५ स्थित ससुराली घरमा लुकिछिपी बसिरहेको अवस्थामा ६ महिनापछि शुक्रबार पक्राउ गरेको हो । सिरहाका एसपी उमाप्रसाद चतुर्वेदीका अनुसार पक्राउ पर्नेमा लहान नगरपालिका २२ का ३१ वर्षीय रामअशिस यादव रहेका छन् । पक्राउ परेका यादव लागुऔषध मुद्दामा प्रहरी हिरासतमा थिए । त्यहाँ उनी अन्य थुनुवाहरुलाई पनि भाग्नलाई उक्साउने मुख्य व्यक्ति रहेको बुझिएको एसपी चतुर्वेदीले बताए । प्रहरी हिरासत कक्ष तोडेर ८ जना भागेका थिए । उनीहरुमध्येबाट ६ जना पक्राउ परिसकेका प्रहरीले जनाए ।
गर्भवती महिलाले जितिन कोरोना,चितवन : गत बुधबार हेटौँडामा कोरोना सङ्क्रमण पोजिटिभ देखिएकी महिलाको दोस्रो पटकको पीसीआर परीक्षण गर्दा नेगेटिभ आएको छ। भरतपुर अस्पतालका सूचना अधिकारी लीलाधर पौडेलका अनुसार कोरोना पुष्टि भएको चार दिनको दिन उनमा सङ्क्रमण निको भएको हो। कोरोना सङ्क्रमणको आशङ्कामा गत वैशाख ९ गते हेटौँडामा गरिएको परीक्षणका आधारमा एक सातापछि पुनः स्वाब सङ्कलन गरी दुईपटकसम्म परीक्षण गरिएको उनले जानकारी दिए। भरतपुर अस्पताल कोभिड१९ क्लिनिकका संयोजक डा प्रमोद पौडेलले सङ्क्रमित महिलामा रोग प्रतिरोधात्मक क्षमता राम्रो भएकाले पुष्टि भएको चार दिनमा नै निको भएको बताए। यही जेठ १४ गते सङ्क्रमण पुष्टि भएसँगै उहाँलाई भरतपुर अस्पताल पठाइएको थियो। उनी गर्भवती भएकाले भरतपुर अस्पताल पठाइएको हो। दुई पटकको परीक्षणमा कोरोनाको नतिजा नेगेटिभ आएसँगै आइतबार बिहान डिस्चार्ज गर्ने तयारी गरिएको डा पौडेलले जानकारी दिए। उनी र उनका श्रीमान् भरतपुर महानगरपालिका१२ मा बस्दै आएका थिए। उनीहरु बस्ने घरका घरधनीको पनि स्वाब परीक्षणका क्रममा नेगेटिभ आइसकेको छ।
डोटीमा किट अभावमा कोरोना परिक्षण न्यून,"डोटी : डोटीमा भारतबाट घर फर्कनेको संख्यामा दिनानुदिन बढ्दै गए पनि उनीहरुको कोरोना परिक्षण भने हुन सकिरहेको छैन्। जिल्लामा किट अभावका कारण अहिले स्वास्थ्य परिक्षण हुन नसकिरहेको जिल्ला स्वास्थ्यले जनाएको छ। केही व्यक्तिहरू क्वारेन्टाइनमा बसेको समयावधि पुग्न लागे पनि उनीहरुको कोरोना परिक्षणका लागि लागि आवश्यक किट अभावका कारण समयमै चेक गर्न नसकिने जिल्ला स्वास्थ्य कार्यालय प्रमुख रमेश मलासीले बताए। हामी सँग जम्मा आरटीपिसीआर भिटीएम दुई सय ९७ थान, आरडीटी किट दुई सय ४६ थान मात्र मौज्दात रहेको छ मलासीले भने, आवश्यक कीटका लागि प्रदेश सरकार सँग माग गरिसकेको तर हाल सम्म उपलब्ध हुन नसकेकाले हजारौंको संख्यामा क्वारेन्टाइनमा रहेकाको कोरोना परिक्षण गर्न चुनौती रहेको छ। हामीहरुसँग रहेका किटले स्वास्थ्यमा तत्काल समस्या देखिएका व्यक्तिहरुको कोरोना परिक्षण गरिरहेका मलासीले बताए। उनले भने, यदि माग अनुसारको किट तत्काल उपलब्ध नभए मौजुदा भिटीएम, किटले समय पुगेका क्वारेन्टाइनका व्यक्तिहरुको नमुना परिक्षण लिएर सोही अनुसार घर पठाउनु पर्ने बाध्यता आउने छ। जिल्लामा करिब १० दिनयता भारतबाट जिल्ला भित्रिनेको संख्या पाँच हजार आठ सय १७ पुगेको छ। सिमानाकाबाट बिना परिक्षण जिल्ला प्रवेश गरी क्वारेन्टाइनमा राखिएको र हालसम्म कुनै पनि व्यक्तिहरूको परिक्षण हुन नसक्दा कोरोना संक्रमण बढ्न सक्ने अवस्थामा रहेको प्रमुख जिल्ला अधिकारी टेकनारायण पौडेलले बताए। जिल्लामा भारतबाट आउनेको संख्या दिनानुदिन बढिरहेको छ, उनीहरुको स्वास्थ्य परिक्षण गर्न जिल्लामा आवश्यक किटको अभाव छ, प्रजिअ पौडेलले भने, अहिले सम्म जसोतसो गरेर पनि स्थानीय तहले तयार गरेका क्वारेन्टाइनमा व्यवस्थापन गरेर राखिरहेका छन् यदि क्वारेन्टाइनमा बसेकाहरूको तत्काल स्वास्थ्य परिक्षण गर्न नसके लामो समयसम्म क्वारेन्टाइनमै राख्न नसकिने र बिना परिक्षण घर पठाउनु पर्ने बाध्यता सृजना हुन सक्ने छ। यदि उनीहरुलाई बिना परिक्षण क्वारेनटाइनबाट आआफ्नो घरमा पठाउँदा संक्रमण समुदाय स्तरसम्म फैलिन सक्ने र यसबाट सृजित परिस्थिति भयावह हुन गई नियन्त्रण भन्दा बाहिर जान सक्ने समेत प्रजिअ पौडेलले बताए। जिल्ला प्रशासन कार्यालय डोटीले गृह मन्त्रालय, स्वास्थ्य मन्त्रालय, संघीय मामिला मन्त्रालय, प्रदेश सरकारलगायत सम्बन्धित निकायहरुमा पीसीआर भिटीएम तथा आरडिटी कीट दश दश हजार थान आवश्यक रहेको भन्दै माग गरिसकेको समेत प्रजिअ पौडेलले जानकारी दिए। डोटी जिल्लामा हाल सम्म तीन सय ९१ जनाको पीसीआर परिक्षण गरिएको छ जसमा तीन सय ७६ जनाको रिपोर्ट नेगेटिभ आएको १५ जनाको रिपोर्ट आउन बाँकी रहेको स्वास्थ्य कार्यालयले जनाएको छ। हाल सम्म दुई हजार ८८ जनाको आरडीटी परिक्षण गरिएकोमा २ हजार ८४ जनाको रिपोर्ट नेगेटिभ आएको छ भने ४ जनाको रिपोर्ट पोजिटिभ आएको छ। क्षमता भन्दा बढी भएर क्वारेन्टाइन व्यवस्थापनमा समस्या कोरोना भाइरस (कोभिड१९) को महामारीका कारण भारतबाट घर फर्कनेको संख्या बढेसँगै डोटीमा क्वारेन्टाइनको व्यवस्थापनमा समस्या देखिएको छ। जिल्लामा क्षमता भन्दा बढी भित्रिएपछि क्वारेन्टाइनको व्यवस्थापनमा समस्या आएको हो। करिब १० दिनयता भारतबाट जिल्ला भित्रिनेको संख्या पाँच हजार आठ सय १७ पुगेको छ। जिल्लामा रहेका सबै सामुदायक विद्यालयहरु भरिभराउ भइसकेका छन्। स्थानीय तहहरुले क्षमताभन्दा बढी भएका कारण व्यवस्थापनमा कठिनाई भइसकेको बताइरहेका छन्। जिल्लाभरी क्वारेन्टाइनको संख्यामा समेत बृद्धि भएका कारण सुरक्षा व्यवस्थापनमा समेत समस्या भएको जिल्ला प्रहरी कार्यालयले जनाएको छ। भारतबाट आउने व्यक्तिहरु क्षमता भन्दा बढी भएका कारण व्यवस्थापन गर्नमा नगरपालिकालाई समस्या भइरहेको छ दिपायल सिलगढी नगरपालिकाका मेयर मञ्जु मलासीले भनिन्, नगर भित्रका सबै सामुदायिक बिद्यालय तथा केही निजी बिद्यालयहरु भरिभराउ भइसके अब त राख्नलाई ठाउँ समेत छैन्। क्षमता भन्दा दोब्बरको संख्यामा भएकाले खान, बस्न तथा खानेपानको समेत समस्या भईरहेको छ मलासीले भनिन्, अब सिमानाका बन्द गरेर भारतबाट आउनेहरुलाई रोक्नुपर्छ। उनले भनिन्, क्वारेन्टाइनमा भएकाहरुको चेकजाँच गरेर घर पठाउनु पर्छ र अनि मात्रै फेरी सिमानाका खोलेर घर आउनेलाई बोलाउनु पर्छ। यदि यस्तै अवस्थामा आइराख्ने हो भने क्वारेन्टाइनमा नरादिकनै सिधै घर पठाउनुको बिकल्प रहँदैन। उता शिखर नगरपालिकाका सबै वडाका विद्यालयहरुमा राख्दासमेत नअटाएर अस्थायी टहरा निर्माण भइरहेका छन्। क्षमता भन्दा बढी व्यक्तिहरु भारतबाट आएका कारण व्यवस्थापनमा समस्या देखिएकाले बाँस र त्रिपालको अस्थायी घर बनाएर राख्ने गरेका छौं, व्यवस्थापनमा खटिएका शिखर नगरपालिकाका कर्मचारी यज्ञराज भट्टले भने, अब आउने सबैलाई प्रदेश सरकारले तराईका जिल्लाहरुमै व्यवस्थापन गर्नुपर्ने देखिन्छ। जिल्लाका केआईसिंह गाउँपालिका, आदर्श गाउँपालिका, सायल गाउँपालिका लगायतका पालिकाहरुमा क्षमता भन्दा बढी व्यक्तिहरु भारतबाट आइरहेका कारण व्यवस्थापनमा समस्या देखिएको स्थानीय तहहरुले जनाएका छन्। दिनैपिच्छे सयौंको संख्यामा जिल्ला भित्रिरहेका कारण उनीहरुको उचित व्यवस्थापन गर्न कठिन भईरहेको उद्धारमा खटिरहेका पत्रकार मोहन शाहीले बताए। जिल्लामा क्वारेन्टाइनको संख्यासमेत धेरै भएपछि सुरक्षा चुनौती थपिएको जिल्ला प्रहरीले जनाएको छ। जिल्लामा प्रहरीको जम्मा दरबन्दीको आधा संख्या जतिमा मात्रै प्रहरी रहेकाले सबै क्वारेन्टाइनमा पर्याप्त संख्यामा खटाउन सकेका छैनौंजिल्ला प्रहरी कार्यालयका सूचना अधिकारी प्रहरी निरिक्षक कर्ण बहादुर बोहराले भने, धेरै संख्यामा मान्छेहरु रहेको कुनै क्वारेन्टाइनमा दुई जना प्रहरी खटाइएको भएपनि अधिकांशमा एक जना मात्रै रहेका छन्। एक जना प्रहरीको घरमा क्वारेन्टाइन संचालनमा रहेका छन्। भारतबाट घर फर्कनेको संख्यामा एक्कासी बृद्धि भएपछि स्थानीय तहहरुलेनै धान्न नसक्ने र व्यवस्थापनमा चुनौती भएको प्रमुख जिल्ला अधिकारी टेक नारायण पौडेलले बताए। आउने क्रम रोकिएको छैन, सामुदायिक विद्यालयहरुमा खाली ठाउँ नभएकाले अब केही निजी विद्यालय, सरकारी संरचनामा राख्नुपर्ने देखिन्छ प्रजिअ पौडेलले भने, तिनीहरुमा पनि नभ्याए होम क्वारेन्टाइनमा बस्नु भन्दै आआफ्नो घर पठाउनु पर्ने देखिन्छ। सोही बिषयमा छलफल गर्न आइतबार सर्बदलिय बैठक राखिएको जिल्ला समन्वय समितिका संयोजक रामबहादुर ऐरले बताए। स्थानीय तहहरुले व्यवस्थापन गर्न नसक्ने भएपछि बैकल्पिक व्यवस्था खोज्न सर्बदलिय बैठक बोलाएका हौं, संयोजक ऐरले भने, यसमा अब प्रदेश तथा संघीय सरकारले समेत केही सोच्नु पर्ने देखिन्छ।"
धादिङ केन्द्र भएर भूकम्प,काठमाडौं : शनिबार राति धादिङ केन्द्र भएर भूकम्प गएको छ। राष्ट्रिय भूकम्प मापन केन्द्रका प्रमुख लोकविजय अधिकारीका अनुसार धादिङको सुनौला बजार केन्द्रबिन्दु भएर ४८ म्याग्निच्यूडको भूकम्प गएको हो। अधिकारीका अनुसार शनिबार राति ९ बजेर ३६ मिनेट जाँदा भूकम्पको धक्का महसुस भएको हो।
क्वारेन्टाइनमा बसेकाले कुटे प्रहरी,राजविराज : सप्तरीको कञ्चनरुप नगरपालिका१ वैरवास्थित लक्ष्मीनारायण माविको क्वारेन्टाइनमा बसेकाहरुले सुरक्षार्थ खटिएका एक प्रहरीलाई शनिबार कुटपिट गरी घाइते बनाएका छन्। क्वारेन्टाइनमा बसेकाहरुसँग भेट्न आएका आफन्तहरुलाई दुरी कायम राखी बस्न भनेपछि क्वारेन्टाइनमा बसेका र उनलाई भेट्न आएकाहरुले मिलेर कुटपिट गरेको घाइते प्रहरी कमलेश साहले बताए । क्वारेन्टाइनमा बसेका व्यक्तिसँग चार जना टाँसिएर कुरा गरिरहेको देखि टाढै बस्न भनेर सम्झाउनासाथ उनीहरु मिलेर कुटपिट गरेघाइते प्रहरी साहले भने। आक्रमणमा परेका प्रहरी साहको दाहिने घुँडाको माथिल्लो भाग भाँचिएको कञ्चनरुप नगरपालिका स्वास्थ्य शाखाका सहसंयोजक सिनियर अहेव डम्बरप्रसाद गुप्ताले बताए। घाइते साहलाई उपचारार्थ कञ्चनरुपस्थित धर्मेश्वर अस्पताल भर्ना गरिएको छ। कोरोना भाइरसको संक्रमण रोकथाम र नियन्त्रण गर्न एकान्तवासका लागि क्वारेन्टाइनमा सुरक्षित राखे पनि परिवारका सदस्यहरु र साथीहरु आएर क्वारेन्टाइनमा अनावश्यक भिडभाड गर्ने गरेको प्रहरीको भनाई छ। संक्रमण फैलिनबाट रोक्न चौबीसै घण्टा ज्यान जोखिममा राखेर काममा खटिएका सुरक्षाकर्मीमाथि गरिएको कुटपिटको घटना दुःखद भएको भन्दै इलाका प्रहरी कार्यालय कञ्चनरुपका प्रमुख डिएसपी मकेन्द्रकुमार मिश्रले घटनामा संलग्नमध्ये बाहिरबाट आएक एक जनालाई पक्राउ गरेको र अरुहरुको खोजी भइरहेको बताए। क्वारेन्टाइनमा बसेका आरोपितहरु हाल क्वारेन्टाइनमै प्रहरी निगरानीमा छन्। कञ्चनरुप नगरपालिकाभित्र बनाइएको विभिन्न क्वारेन्टाइनमा १ सय १४ जना रहेकोमा उक्त क्वारेन्टाइनमा हाल ३१ जना रहेका छन्।
कालिमाटीका २१६ प्रहरीको रिपोर्ट नेगेटिभ,काठमाडौं : काठमाडौँको महानगरीय प्रहरी वृत्त कालिमाटी र त्यस आसपास सुरक्षामा खटिएका २१६ प्रहरीको कोभिड१९ परीक्षण रिपोर्ट नेगेटिभ आएको छ। कूल परीक्षण गराइएका २३१ मध्ये २१६ जनाको रिपोर्ट नेगेटिभ आएको र उनीहरुमध्ये कतिपय प्रहरी काममा फर्किसकेको महानगरीय प्रहरी परिसर काठमाडौँका प्रमुख प्रहरी वरिष्ठ उपरीक्षक श्यामलाल ज्ञवालीले जानकारी दिए। यस क्षेत्रमा खटिने ५१ जना ट्राफिक प्रहरीको समेत परीक्षण भएको थियो। यहाँ कार्यरत प्रहरी सहायक निरीक्षक र प्रहरी नायब निरीक्षकमा कोभिड१९ पुष्टि भएपछि कालिमाटी वृत्त र त्यस आसपासका प्रहरी विट तथा महिला सेललाई सिल गरेर पिसिआर परीक्षण गरिएको थियो। सो क्रममा ड्युटीमा खटिएका ट्राफिक प्रहरीको समेत पिसिआर परीक्षण गरिएको थियो । कोभिड१९ सङ्क्रमण भएका दुई प्रहरीको दुवै परीक्षणमा रिपोर्ट नेगेटिभ आएपछि डिस्चार्ज भएका छन्। दुवैजनालाई आजै होम क्वारेन्टाइनमा पठाइएको छ। प्रहरी प्रधान कार्यालयका अनुसार हालसम्म मुलुकभर गरेर २० प्रहरीलाई कोभिड१९ देखिएको छ। उनीहरुमध्ये धेरैको उपचार भइरहेको र उपचारपछि रिपोर्ट नेगेटिभ आएकालाई भने क्वारेन्टिनमा राखिएको केन्द्रीय प्रहरी प्रवक्ता नीरजबहादुर शाहीले जानकारी दिए।
"कपिलवस्तुमा थप ७७ जनालाई कोरोना, संक्रमितको संख्या २६५ पुग्यो","कपिलवस्तु : जिल्लामा थप ७७ जना कोरोना भाइरस संक्रमितहरु पुष्टि भएका छन्। जिल्ला स्वास्थ्य कार्यालय तौलिहवाले दिएको जानकारी अनुसार महाराजगंज नगरपालिकाका ३३ जना पुरुष, कृष्णनगर नगरपालिकाका १६ जना पुरुष, यशोधरा गाउंपालिकाका २६ जना पुरुष र २ जना महिलामा कोरोना पोजेटिभ देखिएको हो। नयाँ थप भएका ७७ जनासहित जिल्लामा कुल २ सय ६५ जनामा कोरोना संक्रमण पुष्टि भएको छ। संक्रमित सवैको स्वास्थ्य अवस्था सामान्य रहेको र सवै स्वास्थ्यकर्मीको सम्पर्कमा रहेको स्वास्थ्य कार्यालयका कोरोना फोकल पर्सन कुमार थापाले बताए।"
"६५ दिनपछि उदयपुर सिमेन्ट उद्योग सञ्चालन, ६३ करोड घाटा","उदयपुर : ६५ दिनदेखि बन्द रहेको देशकै सबैभन्दा ठुलो औधौगिक प्रतिष्ठा उदयपुर सिमेन्ट उद्योग शुक्रवारबाट सञ्चालनमा आएको छ। दैनिक १२ हजार बोरा गैडाछाप सिमेन्ट उत्पादन गर्दै आएको उद्योग विश्वभर फैलिएको कोरोना भाइरस (कोविड१९) को संक्रमणलाई नियन्त्रण गर्न सरकारले घोषणा गरेको लकडाउन (बन्दाबन्दी)का घोषणापछि बन्द भएको थियो। बन्द उद्योगलाई शुक्रबारदेखि सरकारले तोकेको मापदण्ड पुरा गरी सञ्चालनमा ल्याइएको हो। लकडाउकाकारण बन्द भएको क्लिङ्कर उत्पादन सुचारु भएको छ"" महाप्रबन्धक नवलकिशोर साहले भने, उत्पादन बन्द गर्नुपर्दा यसविचमा उद्योगलाई करिव ६३ करोड रुपैयाँ घाटा भएको छ।' लकडाउन जारी रहेपनि उद्योगलाई थप घाटा र क्षति हुन नदिन सञ्चालनमा ल्याइएको उनको भनाई छ। उत्पादन बन्द भएपनि उद्योगले आफ्नो मौजादमा रहेको आठ करोड ३४ लाख मुल्यको एक लाख बोरा सिमेन्ट भने नियमितरुपमा विक्री गरेको विक्री विभागका प्रमुख रामबहादुर जिसीले बताए। उत्पादन बन्द र मौजादमा रहेको सिमेण्ट सकिएपछि केहि दिन आपुर्ति गर्न गार्हो भयो,' जिसीले भने, आइतबारबाट आपूर्ति व्यवस्था सहज हुनेछ।' आर्थिक वर्षको अन्त्य तिर सिमेण्टको माग बढ्ने बेला उद्योग बन्दले विकास निर्माण नै अवरोध पुगेको महाप्रबन्धक साहको भनाई छ। सिमेन्टको माग बढी हुने समय भएकाले बन्द हुँदाको घाटासमेत पूर्ति गर्ने उत्पादन कार्य अगाडि बढाइएको उनले बताए। पछिल्लो समय सरकारले ठूला आयोजनाहरुको विकास निर्माणलाई निरन्तरता दिने निर्णय गरेसँगै उद्योगमा मौजादमा रहेको सिमेन्ट विक्री गरिएको महाप्रबन्धक साहले बताए। उद्योग सञ्चालनका लागि चाहिने कोइलाको आपूर्ति विरगंजबाट सहजरुपमा भएकाले सामाजिकदुरी कायम गरी मास्क, सेनिटाइजर, ग्लोवस लगायतका सुरक्षा सामग्रीहरुको प्रयोग गरी उच्च स्वास्थ्य सतर्कता अपनाएर उद्योग सुचारु गरिएको महाप्रवन्धक साहले बताए। प्रतिबोरा आठसय तीन रुपियाँ ४३ पैसाको द्वार मूल्य रहेको उदयपुर सिमेन्ट उद्योगलाई एकदिन बन्द हुँदा ९६ लाख ४१ हजार एकसय ६० रुपैँया घाटा हुने गर्दछ। उद्योगको दैनिक तथ्यांकअनुसार लकडाउन अवधि ६५ दिनमा ६२ करोड ६६ लाख ७५ हजार चारसय रुपैँया घाटा भएको छ।"
इटहरीका सञ्चारकर्मीको कोरोना बिमा,"इटहरी : जिल्लाका २६० जना सञ्चारकर्मीको कोरोना बिमा नेपाल प्रेस युनियन सुनसरीले गरेको छ । युनियन कार्यसमितिले जिल्लाका २६० जना सञ्चारकर्मीको कोरोना बिमा गरेको प्रेस युनियन सुनसरीका अध्यक्ष पवन अधिकारीले बताए । जिल्लामा सक्रिय रहेका २६० सञ्चारकर्मीको कोरोना बिमा गरेका हौँ, अधिकारीले भने, अहिले दिनानुदिन कोरोना संक्रमितको संख्या बढ्दै गएको र पत्रकार पनि असुरक्षित रहेकाले हामीले कोरोना बिमा गरेका हौँ । उनका अनुसार फ्रन्टलाइनमा रहेर सक्रिय काम गर्दै आएका सञ्चारकर्मीमा पनि कोरोना देखिएपछि बिमा कार्यक्रम अगाडि ल्याइएको हो। १५० सञ्चारकर्मीको आइएमी जनरल इन्स्युरेन्सले बिमा र बाँकी ११० सञ्चारकर्मीको युनियन कार्यसमितिले बिमा गरिदिएको उनले बताए । कोरोना बिमा व्यवस्थापन समितिका संयोजक कृष्ण अधिकारीले युनियनले जिल्लाका सञ्चारकर्मीको कोरोना बिमा गर्नु सकारात्मक रहेको बताए । कोरोना बिमा व्यवस्थापन समितिका सदस्य निशान चौधरी, उषाकिरण घिमिरे लगायतले शुक्रबार आइएमी जनरल इन्स्युरेन्स लिमिटेड इटहरीका शाखा प्रमुख भोजराज अधिकारीलाई बिमाको पोलिसिबारे समन्वय गरेका थिए । शुक्रबार नै ११० जनाको पैसाको चेक पनि हस्तान्तरण गरिएको बताउँदै शाखा प्रमुख अधिकारीले पत्रकारलाई कोरोना लागेमा चाँडै माग दाबी गर्नका लागि आह्वान गरे ।"
"स्कुल बन्द भएर कोही खुशी, कोही दु:खी","काठमाडौं : कोरोना भाइरस (कोभिड१९) को संक्रमण दिन प्रतिदिन बढ्दै गइरहेको बेलामा विद्यालय कहिले खुल्ने कुनै टुङ्गो छैन । रोकिएको एसईई पनि कहिले हुने यसै भन्न सक्ने अवस्था छैन । यस विषयमा शिक्षा मन्त्रालय पनि मौन जस्तै छ । जसको प्रत्यक्ष असर विद्यार्थीहरूमा परेको छ । उनीहरू निकै चिन्तित छन् । दुखी छन् । सोमबार बेलुका कीर्तिपुर नगाउँ चोकमा केही बालबालिकाहरू ब्याटमिन्टन खेल्दै थिए । कोही झोक्राएर बसेका थिए । कीर्तिपुर नगाउँस्थित क्रिएटिभ एकेडेमीमा अध्ययनरत प्रतिमा महर्जन एसईईको तयारीमा जुटेकी थिइन् । कोरोनाले सबथोक बर्बाद गरेको बताउँछिन् उनी । यो कोरोनाले हाम्रो भविष्य नै बिगार्ला जस्तो छ, उनी चिन्तित हुँदै भनिन्, यसले हाम्रो एक वर्ष लस हुने भयो । साह्रै दुःख लागेको छ । लकडाउन भएको केही दिनसम्म स्कुलले अनलाइन कक्षा सञ्चालन गरे पनि सबैजना उपस्थित हुन नसकेपछि बन्द भएको बताइन् । उनले भन्छिन्, अनलाइन कक्षा पनि बन्द भयो अब एक्कासी एसईई हुन्छ भन्ने खबर आयो भने के गर्ने होला । यो महामारी छिट्टै हराओस् भन्ने उनको चाहना छ । कीर्तिपुर माविमा कक्षा ३ मा पढ्छन् सुमित कुमार । उनी भारत फुलवारका हुन् । कोठामा बसेर दिक्क लागेपछि एकछिन चोकमा साथीहरूसँग व्याटमिन्टन खेल्न निस्किएका थिए उनी । उनलाई घरमाभन्दा स्कुलमा खेल्न मनपर्छ । दिउँसो घरमा कथाहरू पढ्छु, अनि साँझतिर यहाँ खेल्न आउँछु, उनी भन्छन् मलाई घरमाभन्दा स्कुलमा खेल्न रमाइलो लाग्छ । त्यहाँ धेरै साथीहरू हुन्छन् । स्कुल खुल्ने बित्तिकै म स्कुल गएर साथीहरूसँग खेल्छु । लकडाउनका कारण स्कुल जान नपाएर सबै दुखी भएको बेला मंगल मावि कक्षा ६ मा पढ्ने दृष्टि महर्जन भने मख्ख छिन् । मलाई त घरमा बस्न आनन्द छ । आमाबुवाले पनि केही भन्दैनन् । स्कुल अझै नखुले हुन्थ्यो, उनी भन्छिन्, सबैजना उपस्थित हुन नसक्ने भएपछि अनलाइन कक्षा पनि भएन हाम्रो त, ठीकै भयो । ४ वर्षीया प्रकृति महर्जन आफ्नो आमासँगै बसेकी थिइन् । ममी हाम्रो स्कुल कहिले खुल्छ ?, क्रिएटिभ एकेडेमी यूकेजीमा पढ्ने प्रकृति आमालाई सोध्दै थिइन् । उनको पढाइ अनलाइनमार्फत् हरेक दिन २ घण्टा हुन्छ । तर, उनलाई अनलाइनभन्दा स्कुलमै गएर पढ्न मनपर्छ त्यसैले दिनका दिन सोधिरहन्छिन्, उनी । अनलाइनबाट पढ्दा नबुझ्ने हुनाले पढ्न मन नलाग्ने बताउँछिन् उनी । स्कुल नखुलेर छोराछोरीको पढ्ने बानी बिग्रिन्छ कि भन्ने डर भएको बताउँछिन् प्रकृतिकी आमा । उनी भन्छिन् ,यो महामारी छिटै जाओस् र छोराछोरीले पढ्न पाऊन् । सुर्खेतका मौसम धमला पुष्प सदनमा अध्ययनरत छन् । कक्षा ८ पास गरेर ९ मा पढ्ने धोको यो वर्ष पूरा होला कि नहोला भन्ने पीरमा छन् उनी । दिनभरि मोबाइलमा गेम खेलेर दिन बिताउने गर्छन् । यो लकडाउन यस्तै रहिरह्यो भने पढ्ने बानी बिग्रिएला भन्ने डर छ, भन्छन् भोलिदेखि अनलाइन कक्षा सुरु हुने भनेका छन्, त्यसैले खुशी छु । बाजुराका आशिष खत्री कक्षा ५ पढेर ६ मा पढ्ने भनेर काठमाडौं आएका थिए । तर, भर्ना पनि नभइकनै घर फर्किनुपर्ला भन्ने चिन्तामा छन् । भन्छन्, काठमाडौं पढ्ने भनेर खुशी भएर आइयो । यो कोरोनाले सबै बिगारिदियो । भोलि घर जाँदैछौ । अब आउन पाउँछु कि पाउँदिन थाहा छैन ।"
भ्रष्टाचार ठहर भएका पूर्वउपरथीसहित नौ सैन्य अधिकृतिमाथि कारवाही,"काठमाडौं : नेपाली सेनाले अवकाशप्राप्त उपरथी सुधीर श्रेष्ठसहित नौ जनालाई आर्थिक अनियमिता गरेको ठहर गर्दै कारवाही गर्ने निर्णय गरेको छ। जेठ १६ गते बसेको समरी जनरल सैनिक अदालतबाट सैनिक हवाई महानिर्देशनालय, गौचरमा कार्यरत रहँदा सम्पत्ति र अनुशासन तथा आचरण सम्बन्धी कसूर गरेको अभियोगमा सैनिक ऐन २०६३ बमोजिम १ जना अवकाश प्राप्त पाइलट उपरथीसहित आठ जना सैन्य अधिकृतमाथि कारवाही गरेको हो। समरी जनरल सैनिक अदालतले सैनिक हवाई महानिर्देशनालय, गौचरमा कार्यरत रहंँदा सम्पत्ति, अनुशासन तथा आचरणसम्बन्धी कसूर गरेको अभियोगमा उपरथीसहितका सैनिक अधिकृतलाई कारवाही गर्ने निर्णय गरेको सैनिक जनसम्पर्क तथा सूचना निर्देशनालयले जनाएको छ। सैनिक हवाई महानिर्देशनालय भएको उक्त घटनाको सत्यतथ्य छानबिन गर्न सैनिक मुख्यालयले रथीको अध्यक्षतामा कोर्ट अफ इन्क्वायरी बोर्ड गठन गरेको थियो। उक्त बोर्डको प्रतिवेदनका आधारमा अदालतले कारवाही गर्ने निर्णय गरेको हो। पूर्व उपरथीबाट ५८ लाख ९५ हजार ५९ को कुनै हिसावकिताब नराखी आर्थिक अनियमितता गरेको ठहर भएको छ। बलाधिकृतरथी शरदकुमार गिरीको अध्यक्षतामा गठित अदालतले निजबाट उक्त रकम असुल उपर गरी नसिहत दिने फैसला सुनाएको हो। सोही मुद्दामा संलग्न अधिकृतले आफूलाई प्राप्त जिम्मेवारी प्रभावकारी रूपमा सम्पादन नगरेको ठहर गरी सचेत गराउने गरी फैसला भएको सैनिक जनसम्पर्क निर्देशनालयले जनाएको छ। महानिर्देशनालयका तत्कालीन महानिर्देशक पाइलट उपरथी सुधिर श्रेष्ठ (अवकाश प्राप्त) सहितका प्रतिवादी उपर सम्पत्ति र अनुशासन तथा आचरण सम्बन्धी कसूर गरेको मुद्दा पुर्पक्ष गर्न रथीको अध्यक्षतामा गठित समरी जनरल सैनिक अदालतबाट शुक्रबार फैसला सुनाइएको हो। 'तत्कालिन सैनिक हवाई महानिर्देशक पाइलट उपरथी सुधिर श्रेष्ठ (अवकाश प्राप्त) महानिर्देशक रहेको अवधिमा ओहदा अनुसार कानुनतस् पालना गर्नु पर्ने प्रकृया र दायित्व पूरा नगरी सैनिक ऐन, २०६३ को दफा ५२ को खण्ड (झ) बमोजिमको कसुर गरेको प्रमाणित हुन आउनुका साथै ५८ लाख ९५ हजार पाँच सय ९० रुपैयाँको कुनै हिसाब किताब नराखी आर्थिक अनियमितता गरेको देखिएबाट सैनिक ऐन, २०६३ को दफा ४९ को खण्ड (क) र दफा ५२ को खण्ड (छ) वमोजिम कसुरजन्य कार्य गरेको प्रमाणित भएबाट निज प्रतिवादीबाट ५८ लाख ९५ हजार पाँच सय ५० रुपैयाँ असुल उपर गर्ने तथा सोही ऐनको, दफा १०१ को उपदफा (१) को खण्ड (ञ) बमोजिम नसिहत दिने गरी ठहर फैसला भएको छ, विज्ञप्तिमा उल्लेख छ। सोही मुद्दाका अन्य ८ जना अधिकृतले आफूलाई प्राप्त जिम्मेवारीलाई प्रभावकारी रुपमा सम्पादन नगरेको ठहर गर्दै सचेत गराउने फैसला भएको हो।"
"अन्तर्राष्ट्रिय सम्बन्ध समितिको वार्षिक प्रतिवेदन : सीमादेखि कोरोनासम्म, वाइडबडीदेखि भ्रमण वर्षसम्म","काठमाडौं : कोभिड१९ का कारण उत्पन्न असहज अवस्थामा सङ्घीय संसद्को अन्तर्राष्ट्रिय सम्बन्ध समितिले सरकारको नीति तथा कार्यक्रम पेश हुनुअगावै प्रस्तुत गर्नुपर्ने वार्षिक प्रतिवेदनलाई प्रायः अन्तिम रुप दिएको छ। प्रतिनिधिसभा नियमावली, २०७५ अनुसार परराष्ट्र र संस्कृति पर्यटन तथा नागरिक उड्डयन मन्त्रालयबाट हुने कामको अनुगमन र मूल्याङ्कन गरी आवश्यक सुझाव एवं निर्देशन दिने समितिले एक वर्षभित्र गरेका काम कारवाही समेटिएको वार्षिक प्रतिवेदनलाई अन्तिम रुप दिन समितिको शनिबारको बैठकमा निर्णय नभए पनि आगामी बैठकमा प्रतिवेदन टुङ्ग्याउने गरी बैठक गर्ने सभापति पवित्रा निरौला खरेलले बताए। बैठकमा समितिले तयार पारेको प्रतिवेदनमा छुटेका विषयवस्तु र सदस्यका सुझावलाई समावेश गरिने, छिमेकी मित्र राष्ट्रहरुसँगको सम्बन्धलाई अक्षुण राख्न उच्चस्तरीय कूटनीतिक माध्यमबाट नै सबैखाले समस्या निरुपण गर्ने विषयलाई पनि प्रतिवेदनमा समेट्न सुझाव प्राप्त भएको बताए। नेपालको सार्वभौमसत्ता र भौगोलिक अखण्डता रक्षा भारतलगायत विश्वका अन्य राष्ट्रमा रहेका नेपालीहरुको कोभिड१९ को महामारीबाट सुरक्षा, उनीहरुका समस्या सम्बोधन, बन्दाबन्दीले विदेशमा अलपत्र परेका नेपालीको उद्धार, अतिक्रमित नेपाली भूभागलाई समेटेर नेपालको नयाँ नक्सा प्रकाशन, भारतद्वारा नेपालको दार्चुला जिल्लाको लिपुलेक क्षेत्रमा निर्मित सडक, लिम्पियाधुरा, लिपुलेकलगायत कालापानी भूभागमा नेपालको सुरक्षा र प्रशासनिक उपस्थिति कायम गर्न नेपाल सरकारलाई दिइएका सुझाव र निर्देशन प्रतिवेदनमा समेटिएको छ। त्यसैगरी एक वर्षको अवधिमा समितिले भारतीय निजी कम्पनीले नेपालको गर्ने भनिएको इन्टरनेशनल इन्डियन फिल्म एकेडेमी पुरस्कार कार्यक्रम, सीमा सुरक्षा र डुबान समस्या, नेपाल वायुसेवा निगमको वाइडबडीसहित अन्य विमान खरिद, नागरिक उड्डयन, पर्यटन प्रवर्द्धन, नेपाल भ्रमण वर्ष २०२० को प्रवर्द्धन र व्यवस्थापन, विश्व सम्पदा सूचीमा सूचीकृत साँस्कृतिक सम्पदा क्षेत्र, तारा गाउँ विकास समितिको जग्गा प्रकरणलाई पनि वार्षिक प्रतिवेदनमा समावेश गरिएको सभापति निरौलाले बैठकलाई जानकारी गराए। विपक्षी दलका केही सदस्यले परराष्ट्रमन्त्रीले महाकाली सन्धिलाई गम्भीर त्रुटि भनेर गरेको सार्वजनिक टिप्पणीबारे समितिलाई स्पष्ट गर्नुपर्ने, चीन र भारतबीचको सीमा क्षेत्रमा सुरक्षा जाँच चौकी (बिओपी) स्थापना, नेपालको नयाँ नक्सा जारी भइसकेपछि चीन र भारतले नेपाललाई पठाएका कूटनीतिक पत्राचार प्रतिवेदनमा थप्नुपर्ने सुझाव दिएका थिए। समितिका सुझाव तथा निर्णयहरुलाई कार्यान्वयन गर्न सरकारका तर्फबाट प्रतिबद्धता भए पनि समितिका धेरै निर्देशन पालना नभएको गुनासो केही सदस्यहरुले गरेका थिए भने अन्यले समितिलाई आवश्यक, भौतिक, आर्थिक, मानवीय स्रोत साधन उपलब्ध गराउनुपर्नेतर्फ ध्यानाकर्षण गराएका थिए।"
प्युठानमा सात जनाको आरडीटी पोजिटिभ,प्यूठान : शनिबार गरिएको परिक्षणमा सात जनाको आरडीटी पोजिटिभ देखिएको छ। ऐरावती गाउँपालिका र मल्लरानी गाउँपालिकामा तीनतीन जना र नौवहिनीमा १ जनाको आरडीटी पोजिटिभ देखिएको हो। उनीहरुको पीसीआर परिक्षणका लागि स्वाब संकलन गरी राप्ती विज्ञान प्रतिष्ठान दाङ पठाउने तयारी भइरहेको स्वास्थ्य कार्यालय प्यूठानका प्रमुख विशाल सुवेदीले जानकारी दिए। यसैबीच जिल्लामा १४२ जनाको पीसीआर परिक्षणका लागि स्वाब संकलन गरिएको प्रमुख सुवेदीले जानकारी गराए। लमही दाङमा पोजिटिभ देखिएका व्यक्तिहरुसँग सँगै यात्रामा गरेका माण्डवी गाउँपालिकाका १३९ जना सहितको पिसिआर चेक गर्नका लागि स्वाब संकलन गरिएको हो। सोही यात्रामा आएका प्यूठान नगरपालिकाका ८४ र सरुमारानी गाउँपालिकाका ३६ जनाको स्वाब संकलन गरिने सुवेदीले बताए।
दुई संक्रमित उपचार भत्ताको डेढ करोड बिल : हाडजोर्नी डाक्टरदेखि मालीसम्म कसलाई कति (सूचीसहित),"पोखरा : बागलुङको धौलागिरी अस्पतालले कोरोना संक्रमितको उपचारमा संलग्नलाई भत्ता माग गरी पठाएको १६९ जनाको नाम सूची फेला परेको छ। संक्रमित बिरामीमध्यकी एक अंशु सापकोटाले अस्पताल भर्ना भएको १२ औं दिनमा मुख्यमन्त्री पृथ्वीसुब्बा गुरुङसँग भने अनुसार त्यो समयसम्म उनलाई डाक्टरले समेत भेटेका थिएनन्। अस्पतालले प्रोत्साहन भत्ता माग गरी प्रदेशको सामाजिक विकास मन्त्रालयमा पठाएको सूचीमा भने डाक्टर, नर्स, अहेबसहितका स्वास्थ्यकर्मीको मात्रै नाम समावेश छैन्। अस्पतालका सबैजसो चिकित्सक, स्वास्थ्यकर्मी र कर्मचारीको नाम समावेश छ। ती सबैका लागि १ करोड ५३ लाख प्रोत्साहन भत्ताका लागि अस्पतालले प्रदेशको सामाजिक विकास मन्त्रालयलाई ११ जेठमा पत्राचार गरेको हो। रेडियोलोजिस्ट, एनेस्थेसिस्ट, स्त्रीरोग र हाडजोर्नीका डाक्टर, फर्मासिस्ट, फिजियोथेरापिस्ट, अधिकृत, खरिदार, चौकीदार, माली, कार्यालय सहायकलगायतको नाम समावेश गरी प्रोत्साहन भत्ताका लागि अस्पतालले पत्राचार गरेको छ। अस्पतालमा भए जति सबै जसो गरी १६९ जनाको नाममा अस्पतालले प्रोत्साहन भत्ताका लागि पत्राचार गरेको हो। अस्पतालका सूचना अधिकारी तीर्थराज गौतम सरकारले बनाएको निर्देशिकामै फलाना फलानालाई दिने भन्ने यकीन नभएका कारण सबैको नाम पठाएको अन्नपूर्ण अनलाइनसँग बताए। उनले भने, अस्पतालमा आउनुभएका जति सबै रिस्कमा हुनुहुन्थ्यो, एक जनाको पठाउने र त्यसैसँग काम गर्ने अर्कोको नाम नपठाउने कुरा भएन। उनले माथिल्ला निकायले छानबिन गरी भत्ता दिनसक्ने पनि बताए। पाउनैपर्छ भनेका छैनौं, भत्ता नभए पनि काम गर्न सबै जना तयार छौं, सरकारले नै भत्ता दिने भन्यो, असारसम्मको अनुमानित विवरण पठाउनोस् भनेर माथिल्ला निकायले भनेकैले पठाएका हौं, गौतमले भने। दुई संक्रमितको उपचार गर्दा १ करोड ५३ लाख भत्ता ! नेपाल सरकारले कोरोना संक्रमितको उपचारमा संलग्न हुने चिकित्सक, स्वास्थ्यकर्मी, कर्मचारीलगायतलाई प्रोत्साहन भत्ता दिने निर्देशिका बनाएको छ। त्यस्तै कार्यविधि गण्डकी प्रदेश सरकारले पनि बनाएको छ। त्यसै निर्देशिका र कार्यविधिलाई आधार बनाएर त्यस्तो प्रोत्साहन भत्ताको विवरण पठाएको अस्पतालका अधिकारी बताउँछन्। अस्पताले पठाएको प्रोत्साहन भत्ता माग गरिएको विवरण चैतदेखि असारसम्मका लागि हो। संक्रमणको शंका लागि आइसोलेसनमा राखिएका वा संक्रमण पुष्टि भई उपचारमा रहेका बिरामीको उपचारमा प्रत्यक्ष संलग्न जनशक्ति तथा संक्रमणको शंकास्पद तथा पुष्टि भएका बिरामीको नमुना संकलन गर्ने जनशक्तिलाई नेपाल सरकारले तोकेको सुरु तलब स्केलको शतप्रतिशत भत्ता दिने नेपाल सरकारले भनेको छ। उपचारमा अप्रत्यक्ष संलग्न र इमेजिङ सेवा प्रदायक जनशक्तिलाई तलबको ७५ प्रतिशत र बिरामीको ओसारपसार तथा नमुना ओसारपसार गर्नेलाई ५० प्रतिशत दिने उल्लेख छ। प्रदेशले केन्द्रबाट दिने भत्तामा २५ प्रतिशत थप्ने भनेको छ। पछिल्लो समय कोरोना भाइरस रोग कोभिड १९ संक्रमित पुष्टि भएका ६ जना अहिले धौलागिरि अस्पतालमा उपचाररत छन्। तनाम खोला र बडिगाड गाउँपालिकाका उनीहरु बुधबार अस्पताल भर्ना भएका हुन्। त्यसअघि कोरोना भाइरस पुष्टि भएपछि १९ वर्षीया अंशु सापकोटा २८ दिन अस्पताल बसेर निको भई १२ वैशाखमा घर फर्किएकी थिइन्। अर्की कोरोना संक्रमित मनकुमारी पौडेल २२ दिन अस्पताल बसी ६ वैशाखमा घर फर्किएकी थिइन्। धौलागिरी अस्पतालले डेढ करोड रुपैयाँको खर्च विवरण पेस गरिसकेपछि सामाजिक विकास मन्त्रालयले बागलुङका सहायक प्रमुख जिल्ला अधिकारी, जिल्ला जनस्वास्थ्य प्रमुखको टिमलाई उक्त विवरणमाथि छानबिन गर्न भनेको छ। को साँच्चिकै फ्रन्टमा खटिएको थियो, को थिएन भनेर बुझेर उहाँहरुले प्रतिवेदन बुझाउनुहुन्छ अनि भेरिफाई भए पछि मात्रै भुक्तानी दिइनेछ मन्त्रालयका ती अधिकारीले भने, माग्नुभयो भन्दैमा त्यत्तिकै दिइन्न। प्रदेशको कार्यविधिमा झुठा विवरण पेस गरे कारबाही हुनेसमेत उल्लेख गरेको उनले सुनाए। मन्त्रालयका एक उच्च अधिकारीले कार्यविधिअनुसारमात्रै प्रोत्साहन भत्ता दिइने अन्नपूर्णलाई बताए। अहिले कोरोनाका अरु बिरामीको पनि उपचार गरिरहनुपरेको छ, कुनै चिकित्सक, स्वास्थ्यकर्मी र कर्मचारीलाई पनि अहिले निरुत्साहित नगरौंआफ्नो नाम उल्लेख नगर्न अनुरोधसहित उनले भने, तर हामी कार्यविधिले भनेको भन्दाबाहेक दिँदैनौं। पाउनुपर्नेले पाउँछ, नपाउनुपर्ने कसैले पाउँदैन। धौलागिरि अस्पताललाई आइसोलेसनका लागि संघ सरकारले १ करोड रुपैयाँ उपलब्ध गराएको थियो। त्यसपछि गण्डकी प्रदेश सरकारले ६० लाख रुपैयाँ पनि दिएको थियो। त्यो रकम कोरोना रोकथाम कोषबाट प्रदेशले दिएको हो। असारसम्मका लागि ५ जना नर्स करारमा भर्ना गरी मासिक २८ हजार २ सय रुपैयाँ उपलब्ध गराउन प्रदेशले अर्को ४ लाख २३ हजार रुपैयाँ पनि धौलागिरि अस्पताललाई दिएको थियो। २ जनाकै उपचारमा संलग्नको भत्ता भनी त्यतिका धेरै रकम माग गरेको बारे बुधबार गण्डकी प्रदेशसभामा सांसद विनोद केसीले प्रश्न उठाएका थिए। उनले संसदमा भने, दुईजनालाई निको बनाउन यत्रो खर्च आएको छ, भोलि हजारौं लाखौं संक्रमित हुँदा हामीले व्यवभार धान्न सक्छौं त?'"
कोरोना जितेका विजय भन्छन् : अव्यवस्थित आइसोलेसनले चिन्तित तुल्यायो,"जनकपुरधाम : धनुषामा थप एक जना कोरोना (कोभिड१९) महामारीलाई जितेर डिस्चार्ज भएका छन्। महोत्तरी स्थायी घर भएका धनुषाको जनकपुरधाम उपमहानगरपालिकामा बस्दै आएका पुस्तक व्यवसायीले कोरोना जितेर डिस्चार्ज भएका हुन्। ३५ वर्षीय पुस्तक व्यवसायी विजय चौधरीले १९ दिनमा कोरोनालाई पराजित गर्दै डिस्चार्ज भएका हुन्। उनले कोरोनालाई जितेर आएपनि आइसोलेसनमा भर्ना भएदेखि प्रादेशिक अस्पतालको व्यवस्थापनदेखि खानपानमा निक्कै कन्जुस्याई गर्ने गरेको गुनासो गरे। उनले भने, मलाई कोरोना लागेको थियो, तर मलाई कोरोनाभन्दा अव्यवस्थित वातावरणले चिन्तित तुल्याउँथ्यो, तर आज कोरोनालाई हराउँदै मैले जितेको महसुस गर्दैछु। आइसोलेसनमा उपचारको क्रममा प्रादेशिक अस्पतालले गर्नुपर्ने सामान्य सुविधासमेत उपलब्ध गराउन नसकेको गुनासो गर्दै पुस्तक व्यवसायी चौधरीले भने, परिस्थिति खराब भए पनि मनस्थिति बलियो थियो जस्तोसुक्कै लडाई पनि जितिन्छ, भन्ने मनसायको अगाडी कोरोनाको केही लागेन। मनमा डर उत्पन्न भए पनि कोरोना जितेरै छोड्छु भन्ने सोच थियो, कोरोना भन्दा बलियो मन थियो, कोरोनासँग लड्न उच्च मनोबल थियो र आज कोरोनालाई हराउँदै विजयी भएको छु। कोरोना संक्रमित भएपछि बैशाख ३१ गते आयसोलेसनमा भर्ना भएका भएका थिए। गत बैशाख ३० गते उनलाई कोरोना संक्रमण भएको पुष्टि भएको थियो। धनुषामा दोश्रो संक्रमितको रुपमा आइसोलेसनमा भर्ना भएका थिए । उनीसँगै कोरोना संक्रमित भएकी जनकपुरधाम उपमहानगरपालिकाका पत्रकार वीरेन्द्र रमण गत बिहीबार नै डिस्चार्ज भइसकेका छन्।"
भेरी नदीमा एक शव भेटियो,"रुकुम : भेरी नदीमा एक शव भेटिएको छ। रुकुम पश्चिम प्रहरीका अनुसार शनिबार भेटिएको उक्त शव कसको हो भन्ने अझै पुष्टी भएको छैन्। भेटिएको शवको अनुहारमा चोट भेटिएको प्रहरीले बताएको छ। जाजरकोट भेरी नगरपालिका४ का नबराज विक प्रेम विवाहका लागि केटी लिन आएको बेला भएको घटनामा ६ जना बेपत्ता भएका थिए। ६ जनामध्य ५ पाँच जनाको शव भेटिएको छ। यसअघि जाजरकोटका भेरी नगरपालिका४ का २१ वर्षीय नबराज विक, सोही ठाउँका गणेश बुढा, लोकेन्द्र शाही र चौरजहारीका टिकाराम सुनारको शव फेला परेको थियो । गोविन्दबाहेक अरु सबैको शव पोष्टमार्टपछि आफन्तलाई बुझाइएको छ। शनिबार भेटिएको उक्त शव गोविन्द शाहीको हुनसक्ने प्रहरीले आशंका गरेको छ। अब शव परीक्षण गरिने प्रहरीको भनाई छ।"
कोरियामा नेपाली महिलाको मृत्यु,सउल : कास्कीको पोखरा घर भई हाल दक्षिण कोरियामा रेष्टुरेण्ट व्यवसाय गर्दै आएकी सबी भण्डारीको हृदयाघातका कारण बिहीबार मृत्यु भएको छ। भण्डारीले १० वर्षअघि कोरिया आएर छुङ्जु शहरमा आफ्ना श्रीमान्का साथ पोखरेली भारतीय नेपाली रेष्टुरेण्ट सञ्चालन गर्दै आएकी थिइन्। घटनाबारे सउलस्थित नेपाली राजदूतावासमा जानकारी आए पनि औपचारिक रुपम थाहा भइनसकेको श्रमसहचारी डिल्लीराम बाँस्तोलाले बताए। केही दिनयता कोरियामा नेपालीको मृत्यु हुने क्रम लगातार जस्तै देखिएको छ। गत सोमबार मात्रै धादिङकी मैती तामाङको आफ्नो कार्यस्थलमा एक तलामाथिबाट लडेर उपचारका क्रममा मृत्यु भएको थियो। त्यस्तै दुई साता अगाडि स्याङ्जाका खड्गबहादुर थापा सुतेकै अवस्थामा मृत फेला परेका थिए। थापाको शव नेपाल लाने अवस्था नभएपछि गत आइतबार कोरियामै अन्तिम संस्कार गरिएको थियो।
प्रयोगशालाले स्वाब लिन नमानेपछि संकलन कार्य स्थगित,"राजविराज : सप्तरीमा शनिबारदेखि स्वाब संकलन कार्य स्थगित भएको छ। पीसीआर परीक्षणका लागि प्रयोगशालाहरूले स्वाब लिन नमानेपछि स्वाब संकलन कार्य स्थगित गरिएको स्वास्थ्य कार्यालय सप्तरीले जनाएको छ। बिहीबार र शुक्रबार विभिन्न क्वारेन्टाइनबाट संकलित २ सय ३९ जनाको स्वाबको परीक्षण हुन नसकी जिल्लामै थन्किएपछि संकलन कार्य स्थगित भएको हो। बिहीबार राजविराज क्वारेन्टाइनका ५२, हनुमाननगर कंकालिनीका ३३, तिलाठी कोइलाडीका २१, छिन्नमस्ताका १५, शम्भुनाथका १३, खडकका १२, बिष्णपुरका ७ जनाको स्वाब संकलन भएपनि परीक्षण हुन सकेको छैन्। यसैगरी शुक्रबार वोदे बर्साइन र सुरुङ्गा नगरपालिकास्थित क्वारेन्टाइनबाट संकलिन ५५ र अग्नीसाइर कृष्णसवरण गाउँपालिकाबाट संकलित ३१ जनाको स्वाबको परीक्षण पनि हुन पाएको छैन्। सबै स्वाबहरु राजविराजस्थित गजेन्द्रनारायण सिंह अस्पतालमा राखिएको छ। आइसबक्समा राखिएको भिटिएम किटको आइस परिवर्तन गरी सुरक्षित राखिएको अस्पतालले जनाएको छ। सप्तरीको स्वाबहरु यसअघि धरानस्थित बिपी कोइराला स्वास्थ्य विज्ञान प्रतिष्ठानमा परीक्षण हुने गरेको थियो। धरानलगायत कोशी अस्पताल विराटनगर, प्रादेशिक अस्पताल जनकपुर र राष्ट्रिय जनस्वास्थ्य प्रयोगशाला काठमाडौंसमेतको प्रयोगशालामा अत्यधिक चाप भई स्वाब लिन नमान्दा सप्तरीमा संकलिन स्वाबहरु जिल्लामै राख्नु परेको हो। जतिसुकै आग्रह गरेपनि धरान, बिराटनगर, जनकपुर र काठमाडौंले स्वाब लिन मानेन स्वाब संकलनमा खटिएका ल्याब टेक्निसियन विश्वनाथ मण्डलले भनेधरान पठाइएको स्वाबहरु फर्काइ दियो, अन्य प्रयोगशालामा आग्रह गर्दा असमर्थता जाहेर गर्यो। सप्तरीमा हालसम्म १ हजार २ सय ७९ जनाको स्वाब संकलन गरिएकोमा ५ सय ५५ जनाको नतिजा आउन बाँकी छ। क्वारेन्टाइनमा बस्नेहरुको सङ्ख्या दिन प्रतिदिन बढिरहेकोले स्वाब संकलन कार्य पनि बढेको छ। प्रदेश सरकारले जेठ ९ गते नै पठाएको पीसीआर मेसिन अझै सञ्चालनमा आउन सकेको छैन्। मेसिन जडान अन्तिम चरणमा पुगेको जानकारी दिदै गजेन्द्रनारायण सिंह अस्पतालका प्रमुख मेडिकल सुपरिटेन्डेन्ट डा चुमनलाल दासले आइतबारदेखि राजविराजमै स्वाबको परीक्षण गर्ने तयारी गरिएको बताए। अन्य प्रयोगशालाहरुमा अत्यधिक चाप बढेको र राजविराजको पीसीआर मेशिन सुचारु नभएकाले हाललाई स्वाब संकलन कार्य स्थगित गरिएको हो।"
संखुवासभाका दुई पुरुषमा कोरोना संक्रमण पुष्टि,संखुवासभा : भारतबाट आएका दुई जनामा कोराना भाइरस (कोभिड१९) संक्रमण पुष्टि भएको छ। खाँदबारी७ का २३ वर्षीय र पाँचखपन१ का २२ वर्षीय पुरुषमा कोरोना पुष्टि भएको स्वास्थ्य कार्यालय संखुवासभाका प्रवत्ता रोषण श्रेष्ठले जानकारी दिए। बीपी कोइराला स्वास्थ्य विज्ञान प्रतिष्ठानमा गरिएको पिसिआर परीक्षणमा दुवैमा कोरोना देखिएको छ। खाँदबारी९ तुम्लिङटारका क्वारेन्टाइनमा राखिएका ७ जना मध्ये दुई जना पुरुषमा कोरोना पुष्टि भएपछि एम्बुलेन्समार्फत आइसोलेसनमा लाने तयारी गरिएको छ। सुनौली नाकाबाट उद्धार गरेर ल्याइएको ७ जनाको स्वाब परिक्षणका लागि बुधबार धरान पठाइएको थियो। उनीहरुलाई १३ गते संखुवासभा ल्याइएको थियो। जिल्लामा पहिलो पटक कोरोना संक्रमित भेटिएका हुन्।
धनगढीमा महिला मृत फेला,"धनगढी : धनगढी उपमहानगरपालिका३ विशालनगरमा एक महिला मृत अवस्थामा फेला परेकी छिन् । २४ वर्षीय जयन्ती जैशी झुण्डिएको अवस्थामा मृत फेला परेकी जिल्ला प्रहरी कार्यालय कैलालीका प्रहरी नायव उपरीक्षक दक्षकुमार बस्नेतले जानकारी दिए । उनी घरको भान्सा कोठामा झुण्डिएको अवस्थामा फेला परेकी थिइन्। प्रहरी नायव उपरीक्षक बस्नेतका अनुसार हत्याको आशंकामा परिवारका ३ जनालाई पक्राउ गरिएको छ । मृतक महिलाका श्रीमान, सासु र नन्दलाई पक्राउ गरिएको हो । स्थानीयका अनुसार परिवारमा समयसमयमा कलह भइरहेने गरेको थियो । उनको माइती घर कैलालीको पहलमानपुर हो । मृतक महिलाको झण्डै डेढ वर्षको छोरा छ । उनको शव पोष्टमार्टमका लागि सेती प्रादेशिक अस्पतालमा राखिएको छ । परिवारहरुको संलग्तामा हत्या भएको भन्दै किटानी जाहेरी दिने तयारी भएका मृतक महिलाका बुबा मोहनराज जैशीले जानकारी दिए । मेरो छोरीको आत्माहत्या होइन, हत्या नै भएको हो, जैशीले भने, दोषीलाई कार्यवाही हुनुपर्छ ।"
ससुरालीमा बस्दै आएका एक जनाको कुटेर हत्या,बराहक्षेत्र : सुनसरीको बराहक्षेत्र ३ स्थित ससुराली बस्दै आएका ३७ वर्षीय कमल राईको हत्या गरिएको खुलेको छ । उनको शव शुक्रबार बिहान शव स्थानीय इक्राइको खेतमा भेटिएको थियो । स्थानीय गणेश लिम्बुले पुरानो रिसइवी साँध्न हत्या गरेको खुलेको जिल्ला प्रहरी कार्यालय सुनसरीले जानकारी दिएको छ। प्रहरीका अनुसार उनीसहित स्थानीय प्रदीप राजधामीलाई पक्राउ गरिएको छ । केही महिनाअघि पनि उनीहरुबीच सामान्य विवाद भएको थियो । प्रहरीकाअनुसार बिहीबार बेलुका रक्सी खाएर मातेको अवस्थामा राईलाई लिम्बुले बाटोमा भेटेपछि फेरि रक्सी खुवाउन लगेका थिए । लिम्बुले ८ बजे राति मकैबारी छेउ आइपुगेपछि लठ्ठीले कुटेर हत्या गरेको अनुसन्धानबाट खुलेको छ । पहिले बराहक्षेत्रको बांगे घर भएका राई अहिले झापाको दमकमा बस्दै आएका थिए । फागुन यता भने कान्छी श्रीमतीको घरमा बस्दै आएका थिए । मृतक शवलाई पोष्टमार्टमको लागि बिपीकोस्वास्थ्य विज्ञान प्रतिष्ठान घोपा पठाइएको छ ।
दैलेखका १४ जनाको पीसीआर रिपोर्ट पोजिटिभ,"दैलेख : दैलेखका १४ जनामा कोरोना भाइरसको पीसीआर परीक्षणमा पोजिटिभ देखिएको छ। कर्णाली स्वास्थ्य विज्ञान प्रतिष्ठान शिक्षण अस्पताल जुम्लाको प्रयोगशालामा गरिएको पीसीआर परीक्षणमा उनीहरुमा कोरोना संक्रमण देखिएको अस्पतालले जनाएको छ। पीसीआर परीक्षणका लागि सुर्खेत र दैलेखबाट नमुनाहरु कर्णाली स्वास्थ्य विज्ञान प्रतिष्ठान जुम्लामा पठाइएको थियो। दैलेखको नारायण नगरपालिका वडा नम्बर ४ का २८, २५ र ३५ वर्षीय पुरुष, वडा नम्बर ६ का ४१ वर्षीय पुरुष, वडा नम्बर ३ का ३० वर्षीय पुरुष, वडा नम्बर १० का १७ र २० वर्षीय पुरुष, वडा नम्बर २ का २१ वर्षीय पुरुष, वडा नम्बर ८ को २०२० वर्षीय पुरुष, वडा नम्बर ११ का २७ र १८ वर्षीय पुरुष, वडा नम्बर ९ का ५० र २३ वर्षीय पुरुष गरी १४ जनाको कोरोना भाइरस संक्रमण देखिएको हो। कर्णाली स्वास्थ्य विज्ञान प्रतिष्ठान शिक्षण अस्पताल जुम्लाको प्रयोगशालामा गरिएको परीक्षणमा १४ जनाको कोरोना पोजिटिभ देखिएपछि पुनः परीक्षणका लागि भेरी अस्पताल नेपालगंजस्थित प्रयोगशालामा नमुना पठाइएको बताइएको छ। यस अघि भारतबाट आएर दैलेखका विभिन्न क्वारेन्टाइनमा बसेका १६ जनामा कोरोना संक्रमित देखिएको थियो। कर्णाली प्रदेशमा कोरोना संक्रमण पुष्टि भएका संक्रमितको संख्या ४६ छ।"
एटीएम फुटाएर पैसा निकाल्न खोज्ने युवक पक्राउ,"भक्तपुर : भक्तपुरको मध्यपुर थिमि नगरपालिका ६ बहाखाबजारस्थित एनआईसी एसियाको एटीएम फुटाउँदै गरेका एक युवकलाई शनिबार बिहानै प्रहरीले नियन्त्रणमा लिएको छ। प्रहरीले सिन्धुपाल्चोक कदम्बास घर भई हाल मध्यपुर थिमि नपा ७ नगदेश बस्ने २१ वर्षीय सचिन तामाङलाई बिहान सवा दुई बजे नियन्त्रणमा लिएको हो। महानगरीय प्रहरी परिसर भक्तपुरका अनुसार तामाङले सजीव चित्रकारको साढे चार तले घरको भूईतलामा रहेको एनआईसी एसिया बैंकको एटीएम फुटाएर पैसा चोरी गर्ने प्रयास गरिरहेका थिए। स्थानीयले चाल पाएर प्रहरीलाई खबर गरेका थिए। खबर पाउनासाथ महानगरीय प्रहरी वृत्त ठिमीबाट प्रहरी निरीक्षक राजीव गिरीको कमाण्डमा खटिएका सात जनाको प्रहरी टोलीले उनलाई रंगेहात नियन्त्रणमा लिइएको महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले जानकारी दिए। प्रहरी टोलीले तामाङलाई एकथान ह्याम्मर, एकथान स्क्रुसहित नियन्त्रणमा लिएको उनले बताए। प्रधानका अनुसार एटीएममा सामान्य क्षति पुगेको छ। एटीएममा क्षति पुर्याउने तामाङलाई महानगरीय प्रहरी वृत्त ठिमीको नियन्त्रणमा राखिएको छ। ठिमी वृत्तबाटै उनीमाथि थप अनुसन्धान भइरहेको प्रहरीले बताएको छ।"
रुकुम घटनाका दोषीलाई कारवाही माग गर्दै जाजरकोटमा प्रदर्शन,"जाजरकोट : पश्चिम रुकुमको चौरजहारी ८ सोतीमा भएको घटनामा संलग्नलाई कडा कारवाहीको माग गर्दै जाजरकोटका युवाहरुले शनिबार सदरमुकाम खलंगामा प्रदर्शन गरेका छन् । हामीलाई न्याय चाहियो । हत्यारालाई हदै सम्मको कारवाही होस् लगायत नारा लेखिएका प्लेकार्ड बोकेर युवाहरुले खवरदारी गरेका हुन् । स्थानीय युवाहरुले स्वतस्फुर्त रुपमा सदरमुकाको खलंगास्थित ठाटीबजारमा जम्मा भएर हातमा प्लेकार्ड सहित नाराबाजी गर्दै गैरी खाली हुँदै बजार परिक्रमा गरेका थिए । उनीहरुले घटनाका दोषीहरुको तत्काल छानविन गरी हदैसम्मको कारवाही हुनुपर्ने, घाइतेको उचित उपचार प्रवन्ध मिलाउनु पर्ने, बेपत्ताको खोजी तत्काल गर्नु पर्ने लगायत माग राखेका छन् । घटनालाई तोडमोड गरी अपराधी उम्काउने चलखेल हुन थालेको भन्दै आफुहरुले न्यायका लागि दवाव दिन प्रदर्शन गरेको स्थानीय रणबहादुर कार्कीले बताए । जातीय विभेदकै कारण गराइएको यो घटना जघन्य र वर्वर छ । यसमा संलग्न जो कोही पनि छुट्नु हुँदैन । घटनाको निष्पक्ष छानविन हुनुपर्छ, कार्कीले भने । कथित उपल्लो जातकी प्रेमिकालाई बिहे गर्ने भन्दै रुकुम पुगेका जाजरकोटका नवराज बिक सहित पाँच जनाको हत्या हुनुका साथै भेरी गरपालिका ११ का गोविन्द शाही अझै बेपत्ता छन् । रूकुम घटना : नवराजसहित ४ जनाकाे शव फेला नवराजकी आमाको प्रश्न : हत्यारालाई के कारवाही हुन्छ ?"
कर्मचारी हडतालमा बसेपछि वीरगन्ज महानगरको सरसफाइ ठप्प,"वीरगन्ज : प्रहरीले ज्यादति गरेको भन्दै सरसफाइकर्मी हडतालमा बसेपछि वीरगन्ज महानगरको सरसफाइ शनिबारदेखि ठप्प भएको छ । फोहोर उठाउन सडकमा निस्किंदा प्रहरीले कुटपिट गरेको भन्दै महानगरपालिकाका सरसफाइकर्मी हडतालमा बसेका हुन् । सरसफाइकर्मी हडतालमा बसेपछि शनिबारदेखि महानगरको फोहोर उठ्न सकेको छैन । वीरगन्ज महानगरपालिकाले ठेक्का र आफ्ना कर्मचारीमार्फत महानगरको फोहोर उठाएर ल्याण्डफिल साइटमा लगेर व्यवस्थापन गर्दै आएको छ । सरसफाइमा खटिने कर्मचारीलाई प्रहरीले अवरोध गर्दै कुटपिटसमेत गर्न थालेपछि शनिबारदेखि सरसफाइकर्मी काममा नआएको महानगरको सरसफाइको ठेक्का लिएको पृथ्वी तारा एनके इन्टरनेशनल जेभीका निर्देशक शिव गुप्ताले बताए । गत बिहीबार सरसफाइ कर्मचारी छोटेलालप्रसाद कुश्वाहालाई प्रहरीले कुटपिट गरी मोटरसाइकलसमेत खोसेर दुर्व्यवहार गरेपछि त्यही दिन सफाइ कर्मचारीले फोहोर उठाउन छाडेका थिए । लगत्तै नगर प्रमुख विजय सरावगीले प्रमुख जिल्ला अधिकारी र प्रहरी उपरिक्षकसँग समन्वय गरेर त्यस दिन सफाइ कर्मचारीलाई काममा फर्काएका थिए । शुक्रबार साँझ फेरि ठेलामा जम्मा भएको फोहोर ट्याक्टरमा हालेर ल्याण्डफिल साइटतिर लिएर जाने क्रममा माईस्थान चोकमा प्रहरीले सरसफाइ कर्मचारीलाई अवरोध गर्दै दुर्व्यवहार गरेका थिए । पटकपटक प्रहरीबाट अवरोध, दुर्व्यवहार र कुटपिट हुन थालेपछि सरसफाइकर्मी शनिबारदेखि फोहोर उठाउन छाडेर हड्तालमा बसेका हुन् । कोरोनाको महामारीमा ज्यानसमेत जोखिममा राखेर खटिएका सरफाइकर्मी माथि प्रहरीले पटकपटक अनावश्यक दुर्व्यवहार र अवरोध गरेकाले काम गर्न समस्या भएको सरसफाइको ठेकेदार कम्पनी पृथ्वी तारा एनके इन्टरनेशनलका निर्देशक गुप्ताले बताए । गुप्ताले भने, लडकाउनमा सडकमा डिउटीमा खटिएका प्रहरीलाई सरसफाइ कर्मचारीको परिचय पत्र र गृहमन्त्रालयले परिपत्र गरेको कागज देखाउँदा पनि प्रहरीले को हो गृहमन्त्रालय ? हामी मान्दैनौँ एसपीले जे आदेश दिन्छ त्यही गर्छौँ भनेर जवाफ दिन्छन् ।' वीरगन्ज महानगरपालिकाका नगर प्रमुख सरावगीले लकडाउन पालनाको बहानामा प्रहरीले महानगरको सरसफाइमा पटकपटक अवरोध गर्दै आएको बताए । कोरोनाको महामारीमा ज्यान जोखिममा राखेर काम गर्ने सरसफाइकर्मीलाई प्रहरीले अवरोध र दुर्व्यवहार गरेको चारपटक भइसक्यो' , उनले भने, सिडिओ र एसपीलाई भन्दाभन्दै म पनि थाकिसकेको छु ।' प्रहरीले ज्यादती गरेको भन्दै शनिबारदेखि सरसफाइ कर्मचारी काममै आउन नमानेको उनले बताए । शनिबारदेखि महानगरको फोहोर नउठेको भन्दै उनले भने , फोहोर उठेन भने त्यसले नयाँ संक्रमण फैलने खतरा छ तर प्रहरी प्रशासनले कुरो नै बुझ्दैन ।' हडतालमा बसेका सरसफाइकर्मीलाई काममा फर्काउन प्रयास भइरहेको उनले बताए ।"
लकडाउनको पीडा : मर्स्याङ्दी किनारको ओढारमा एक हप्तादेखि एउटा परिवार,"गोरखा : तनहुँको आँबुखैरेनी गाउँपालिका ३ ऐनापहरास्थित पृथ्वीराजमार्गमुनि खनिएको अण्डरग्राउण्ड नाला, नाला मर्स्याङ्दीमा खस्ने छाँगा नजिकै अलिकति खालि जमिन छ। नालाको पानी मर्स्याङ्दीमा खसाल्न बनाइएको अण्डरग्राउण्ड नजिकैको साँघुरोमा सरिता चेपाङको ६ जनाको परिवार एक सातादेखि बसोबास गरिरहेका छन्। उनीहरुको ओछ्यानको छेउपट्टी ह्वाङ्गै, करिब २० मिटर तल बगर पनि नछोडेर गढ्गढाइरहेको मर्स्याङ्दी। सिरानीमा आधा बोरा चामल, एक छेउमा चुल्ढुङ्गो। ओछ्याउनका लागि केही थाङ्ना। यही थाङ्नामा सरिताको सामूहिक परिवार रात काट्ने गर्छ। उनीहरु आरुघाट गाउँपालिका ८ आरुपोखरीका हुन्। तनहुँको दमौलीमा घर बनाउने काम गरेर परिवार पाल्दैआएका थिए। सञ्चित खर्चले अढाइ महिनासम्म धान्यो। लकडाउनले काम गर्न नपाएपछि उनीहरु आरुपोखरी जान भनी गत ९ गते पैदल हिँडेका थिए। किन यहाँ आएर बस्नु भाको ?, खैरेनीको पुलबाट प्रहरीले गोरखा छिर्न दिएन। खैरेनी बजारमा कहीँ पनि बास बस्न पाइएन। बास खोज्दैखोज्दै आउँदा यहीँ आइपुगियो। पहिलो दिन डुम्रे भन्सारमा बास बसेका थिए। भोलिपल्ट त्यहाँबाट हिँडेर खैरेनीको पुलमा आइपुगे। मर्स्याङ्दी पुलबाट गोरखा छिर्न नपाएपछि ऐनापहरा हुँदै चाइना क्याम्पमा बस्न पुगेका थिए। क्याम्पनेरको मन्दिरको पेटीमा सुत्न लागेका थियौँ। प्रहरीले बस्नै दिएन। दुई वर्षको बच्चा लिएर यो राति कहाँ जाने ? आज एक रात मात्र बस्न दिनुस्। भोलि अन्तै जाउँला भनेर हात जोडेर आर्मीलाई भन्यौँ। त्यो रात त्यहीँ कटायौँ। अनि भोलिपल्ट बिहानै उठेर यहाँ आएर बसेका हौं, सरिताले भनिन्। ३० वर्षीया सरिता, उनकी आमा, ६ बर्ष र १५ वर्षीया दुई बहिनी, सरिताका श्रीमान ३५ वर्षीय चित्रबहादुर, दुई वर्षीय एक छोरा र ८ वर्षीया छोरी र चित्रबहादुरका दाइ गरी डुम्रेभन्सारबाट आउँदा ८ जना थिए। तर बाटोमा आउँदा आउँदै सरितालाई अर्को बिपद आइपर्यो। चित्रबहादुरका दाइ र सरिताको आमाको बाटोमै माया प्रेम बस्यो र बाटोबाटै भागे। डुम्रेभन्सारमा बास बस्दा एउटै ओछ्यान भएछ। भोलिपल्ट मन्दिरको पेटीमा पनि ओछ्यान एउटै भएछ। नाति नातिनी भइसकेको मान्छे, जे भए पनि हामी छोरी, नाती, नातिनीको इज्जत त राखिदिनु पर्यो नि भनेर मैले आमालाई गाली गरेँ। बुढाले पनि दाइलाई कराउनु भयो। अनि दुवैजना भागे। सरिताको माइत इच्छाकामना गाउँपालिकाको कुरिनटारमा पर्छ। त्यहाँबाट एकदिन हिँडेपछि उनीहरु कुरिनटार पुग्न सक्छन्। तर आमाको बिहेका कारण अब कुरिनटार जाने उनीहरुको बाटो छेकियो। आमा पोइल गएपछि उनलाई दुइटा बहिनीको स्याहार सम्भार गर्ने जिम्मेवारी पनि थपियो। बाउ लँगडो छन्। साख्खै आमा पहिल्यै पोइल गइन्। यो कान्छी आमा हो। कान्छीआमा पनि अहिले पोइल गइन्। अब यी बहिनीहरु लिएर म कुन मुखले माइत जाने ? बहिनीहरु पनि जान मान्दैनन्। बरु लकडाउन खुलेपछि जहाँ जे काम पाइन्छ, त्यही काम गर्ने भनेर यतै बसेको हो, सरिताले भनिन्, बहिनीले होटलमा काम गरेको पैसाले फूली बनाएर लगाएकी थिई। रोडमा सुत्नु परेको छ, नाक कानको गहना जोगाउनु पर्छ भनेर फुकालेर आमालाई राख्न दिएको थिएँ। त्यो सबै लिएर गइछन्। आफू नी गइन्, बहिनीहरु पनि मलाई घाँडो बनाएर छोडिदिइन्। अब माइत जाम्, सौताने भाइ छ। तैँले मेरो आमालाई कहाँ पठाइस् भन्ला। बाउले खै आमा भन्ला। न माइतको शरणमा जान पाउने भयो, न घर जान पाउने भयो। बरु यतै बसौँ, जुन बेला गाडी चल्छ, त्यही बेला यतै काम खोजेर खाने भनेर यहाँ बसेको। कतै पनि जान नपाएपछि ओढारमा सकसको जिन्दगी बिताउनु परेको चित्रबहादुर बताउँछन्। घर जाउँ भने खैरेनी पुलमा पुलिस। ससुराली जाउँ पनि मुग्लिन पुलमा पुलिस। त्यैँमाथि दाइले सासु भगाइदियो। अपाङ्ग ससुरालाई के भनेर चित्त बुझाउने ? चौतारा, मन्दिर कतै पनि बस्न पाइएन। यो ओढारमा कतिदिन बसुँ ? उनले भने। दमौलीबाट निस्कने बेलामा ठेकेदारले दिएको दुईसय रुपैयाँ बाटो खर्च सकिएपछि बेखर्ची भएको उनले बताए। खैरेनीका बाबुराम दाइले तीन किलो चामल, नुनतेल दिए। त्यो पनि सिद्धिन लाग्यो। अर्का साहुले पकाउने भाँडा दिए। त्यही भाँडामा नुन, बेसार हालेर भात पकाउँछौं। अहिलेसम्म त मागेरै चलिरहेको छ। यस्तो बेलामा किन निस्किएर आएको त ? के गर्ने त ? त्यहाँ बसेर काम गर्न पाइएन। भएको खर्च पनि सकियो। गाउँमा सम्पर्क भएको छैन ? गरेको हो। गाउँमा आयो भने आरुघाट स्कुलमा लगेर थुन्छ रे। बरु यतै काम खोजेर खाने भनेर यहाँ लुकेर बसेको हो। यिनीहरुलाई कुरिनटार पुर्याइदिन पाए नि म वनवनै भागेर घर पुग्थेँ। उनीहरुको ओछ्यान हेर्दा यस्तो देखिन्छ कि, ओछ्यानबाटै लडियो भने त सिधै मर्स्याङ्दीमा। तर बालबालिकालाई कुनामा सुताउने, सरिता र उनका पति छेउमा सुत्छन्। तर रातभर निदाउँदैनन् उनीहरु। यतिसम्म कि, ओत लाग्ने गतिलो पाल समेत छैन उनीहरुसँग। यसरी मस्र्यांग्दी नदी किनारको यो ओढारमा एक साता बिताए उनीहरुले। २० गते लकडाउन खुल्यो भने चाहिँ केही काम खोजेर खाने आशामा छ सरिताको परिवार।"
लकडाउनको मतलब नगरी कुलपूजा र उद्घाटन,"दमौली : सरकारले सार्वजनिक सभा र समारोह नगर्न भनेर जेठ २० गतेसम्म प्रतिबन्ध लगाएको छ । खासमा लकडाउनको अर्थ नै अति जरुरी बाहेकका भेला र समारोह नगर्नु नै हो । अति जरुरी काम गर्नुपर्ने भए पनि २५ जना भन्दाकम र सामाजिक दूरीसहित गर्न सरकारको आदेश छ । तनहुँमा सुरुमा यसको पालना पनि भयो । पछिल्ला दिनमा लकडाउन उल्लंघन गर्दै भीडभाड गरी सभा, पूजा र कार्यक्रम गर्ने प्रवृत्ति तनहुँमा देखिएको छ । म्याग्दे १ दबुङका नेवार समुदायले धुमधामका साथ आफ्नो कुल पुजा गरे । व्यास नगरपालिकाको साँगे नजिकैको ठाउँमा जिल्लाका विभिन्न भागबाट नेवार समुदाय भेला भएर कुलपुजा गर्दा तनहुँसुरका नेवार परिवारले पनि कुलपूजा गरे । म्याग्दे १ दबुङमा आयोजना गरेको कुलपूजामा सहभागीहरु । तस्बिर : अन्नपूर्ण कुल पुजा मात्र होइन सार्वजनिक उद्घाटनका कार्यक्रम पनि यसै बेला भएका छन् । व्यास १ मा खानेपानी ट्यांकीको उद्घाटन भव्यताका साथ भयो । नेकपाका नेता कार्यकर्ता सामाजिक दूरी र मास्कबिनै उपस्थित भएर कार्यक्रम गर्दा केन्द्रीय सदस्य प्रतापलाल श्रेष्ठले भाषण गरे । कार्यक्रममा नेकपाका वडास्तरका नेता कार्यकर्ताको बाक्लै उपस्थिति रह्यो । ठाउँ ठाउँबाट कुलपुजाका लागि गाउँ आउने क्रम जिल्लाका धेरै भागमा भइरहेको छ । यसअघि पनि बन्दीपुर र केशवटार क्षेत्रमा बाक्लै उपस्थिवतका बीच कुलपुजा गरियो । कुलपूजासँगै सार्वजनिक कार्यक्रमसमेत हुन थालेपछि यसले लकडाउनको कुनै अर्थ देखिएन पूजा गर्नेले गर्वकासाथ सामाजिक सञ्जालमा फोटो पोष्ट समेत गरिरहेका थिए । केही दिनअघि पनि ऋषिङको भिर्कोटमा अनिवार्य उपस्थितिको उर्दीकासाथ वनको भेला जारी गरिएको थियो । भेलाले एक व्यक्तिमाथि जरिवाना र कारवाही समेत घोषणा गरेको थियो । जिल्लामा हालसम्म कोभिड संक्रमण नदेखिएकाले बजार खुला हुनुकासाथै मानिस निर्धक्कसँग हिंडडुल गर्न थालेका छन् । जोखिमबाट मुक्त छैन तनहुँ व्यास१ मा पानीट्यांकी उद्घाटनका लागि आयोजना गरिएको कार्यक्रम । तस्बिर : अन्नपूर्ण पृथ्वी राजमार्ग हुँदै दैनिक भारतबाट आउने नेपाली लिएर सवारी हिडिरहेका छन् । हालसम्म विभिन्न मुलुकबाट एक हजार जिल्ला भित्रिएका छन् । भारतबाट आउनेको क्रम दिनहुँ बढिरहेको छ । जिल्ला भित्रनेको संख्या पनि बढे पनि कोभिड संक्रमण नदेखिएका कारण जिल्लामा आगमन र जमघट पहिलेभन्दा बाक्लो बन्न थाले पछि यसले जोखिम निम्त्याउने चिन्ता पनि छाएको छ । कोभिड देखिएको छैन भनेर हामी ढुक्क हुने अवस्था होइन, जिल्ला स्वास्थ्य प्रमुख शंकरबाबु अधिकारी भन्छन्,सामाजिक दूरी कायम गर्नैपर्छ । तर सामाजिक दूरी प्रहरीका अगाडि मात्रै पालना हुने र पछि नहुने गर्नाले प्रशासन पनि दिक्दार छ । हाम्रा अगाडि मात्र दुरी बनाउने हो जस्तो गर्छन्, एक प्रहरी अधिकारीले भने, धेरै कडा गर्दा पनि बढी कडा भयो भन्ने अनि अलि खुकुलो गर्दा टेर्दै नटेर्ने । स्थानीय तहहरुले बजार खुला गर्दा चहलपहल निकै बढेपछि कडाई गर्न थालेका छन्। व्यास नगरपालिकाले बैंकलाई ६ दिन पालैपालो गरेर खोल्न दिए पनि चहलपहल बढेको भन्दै सातामा ४ दिन सोमबारदेखि बिहीबारसम्म मात्र खोल्न दिर्ने निर्णय गरेको छ । जोखिम बढ्ने देखिएपछि सातामा चार दिन बजार खोल्दा मात्र बैंक खोल्ने र अत्यावश्यक बाहेकका पसल खोल्न नदिने निर्णय भएको छ, नगरपालिकाका प्रवक्ता मोहनकुमार श्रेष्ठले भने ।"
रुकुम घटनाका दोषी उम्कन पाउँदैनन् : कर्णाली प्रहरी,"जाजरकोट : कर्णाली प्रदेश प्रहरी प्रमुख प्रहरी नायव महानिरीक्षक वसन्त पन्तले चौरजहारीको सोतीमा भएको घटनामा संलग्न जोसुकैलाई पनि कारवाहीको दायरामा ल्याउने बताए । उनले शनिबार घटनास्थलको स्थलगत अवलोकन गरी पीडित परिवारसँग भेटघाट गरेका छन् । पीडित परिवारले घटनाको निष्पक्ष छानविन गरी अपराधमा संलग्नलाई हदैसम्मको कारवाही हुनुपर्ने माग गरेका छन् । छोरा गुमाएका बलबहादुर विकले घटनालाई तोडमोड गर्न खोजिएको भन्दै आक्रोस पोखेका थिए । उनले आफ्नो छोरालाई कुटपिट गरेर हत्या गरी फालिएको आरोप लगाएका छन् । डिआईजी पन्तले भने घटनाको निष्पक्ष छानविन हुने प्रतिवद्धता व्यक्त गरेका छन् । उनले भने तपाइँहरु ढुक्क हुनुहोस् । छानविन निष्पक्ष हुन्छ । दोषी सजायको भागिदार हुन्छ । तपाइँहरुले न्याय पाउनुहुन्छ, शनिबार नै हालसम्मको घटनाको प्रगति विवरण जाजरकोट प्रहरीले प्रहरी नायव महानिरीक्षक पन्तलाई बुझाएको छ । उनले घटनाको सत्यतथ्य छानविन गर्न निर्देशन दिँदै अपराधीलाई कुनै पनि हालतमा उम्कन नदिन प्रहरीले निष्पक्ष भएर काम गर्नुपर्ने बताए । डिआईजी पन्तसँगै स्थलगत अवलोकन गर्न घटनास्थलमा जाजरकोट र रुकुमका प्रमुख जिल्ला अधिकारी तथा प्रहरी प्रमुख सहितको उपस्थिति समेत रहेको थियो ।"
"क्षमताभन्दा तेब्बर बढी कैदीबन्दी, सामाजिक दूरी कसरी ?","स्याङ्जा : जताततै सामाजिक दूरीका प्रसंग चलिरहदा जिल्ला कारागार शाखा भने पहिलाको जस्तै देखिन्छ। यी कुरालाई शाखाले कार्यान्वयन गर्न सकेको छैंन। सामाजिक दुरी त परै जावस् हात सफा गर्ने सेनीटाइज्ड लगायत सामान्य मास्क लगायतका समाग्री पनि कारागार शाखामा छैन। स्याङ्जा कारागारमा क्षमता भन्दा तेब्बर कैदीबन्दी राखिएका छन्। विभिन्न अभियोगमा सजायँ भोगिरहेका विभिन्न समुदाय र उमेर समूहका, विभिन्न रोग लागेका कैदीबन्दीहरुलाई एक्कै ठाउँ राखिएको छ। यसरी एकै ठाउँमा खादिएर राख्नुपर्दा धेरै दुःख लागेको कारागार शाखा प्रमुख चुडामणी भण्डारी बताउछन्। अहिले कोरोना संक्रमण फैलिँन नदिनका लागि सबै क्षेत्रमा सामाजिक दूरीको आवश्यता रहेको छ। अवस्था जटिल भएपनि कारागारको बजेट नहुँदा कैदीबन्दीलाई आवश्यक पर्ने मास्क, सेनिटाइजर समेत दिन नसकेको कारागार शाखा प्रमुख भण्डारीको गुनासो छ। अघिल्लो महिना केही दाताले मास्क र सेनिटाइजर उपलब्ध गराएको उनले जानकारी दिए। कोरोना भाइरसको संक्रमण नियन्त्रण गर्न सामाजिक दूरी सजिलो र भरपर्दो तरिका हो भनिएको छ। संक्रमित व्यक्तिको नजिक आउँदा उसको मुख तथा नाकबाट निस्कने छिटाले भाइरस सर्ने उच्च जोखिम रहने चिकित्सकले बताउादै आएका छन्। कोरोना संक्रमण भएको हातले मुख वा नाकमा छुँदा त्यसैको माध्यमबाट कोरोना सर्ने गर्छ। जस्लाई न्यूनिकरण गर्न पटक पटक हात धुने र सेनीटाइजर प्रयोग गर्नुपने हुन्छ। जीर्ण अवस्थाको कारागारमा क्षमताभन्दा तेब्बर भन्दाबढी कैदीबन्दी भएपछि यहाँका बस्ने र सुत्ने ठाउँको अभाव छ। ३५ बन्दीको क्षमता भएको कारागारलाई बिस्तार केही वर्षअघि गरी ५० पुर्याइएको थियो। कारागारका बरण्डा, बन्दीलाई भेट्ने स्थान र भान्सालाई समेटेर १५ बन्दी अटाउने कक्ष थप बनाइएको थियो। अहिले १४ महिला र १३८ पुरुष गरी १५२ जना कैदीबन्दी कारागारमा छन्। गणतन्त्र दिवसका अवसरमा २ जनाले कैद मिनाह पाएपछि १ सय ५२ रहेका हुन। कारागार शाखा १५ महिला र ३५ पुरुष क्षमताको छ। जिल्ला कारागारमा क्षमता भन्दा बढी राखिँदा खान, बस्न र सुत्न समेत समस्या हुनेगरेको कैदीबन्दीहरुको गुनासो छ। कारागारको अवस्था पनि जीर्ण छ। कारागार स्थापनाको झण्डै ४० वर्ष पुग्दा पनि पुननिर्माण भएकोे छैन। तत्कालिन सदरमुकाम नुवाकोटबाट विस २०३७ सालमा स्याङ्जा सदरमुकाममा झारिएको कारागार पछिल्ला केही बर्ष मर्मत र टालटुर्ले ब्यवस्थापन गरिदै आएको छ। २०७२ सालको विनासकारी भूकम्पले समेत कारागारलाई क्षति पुर्याएको थियो। भित्ताहरु चर्केको र छानो चुहिएका प्रमुख भण्डारी पिडा पोख्छन्। स्याङ्जा कारागारमा कर्तव्य ज्यान, जर्वरजस्ती करणी, जर्वरजस्ती करणी उद्योग, जर्वरजस्ती करणी हाडनाता , अपहरण शरीर बन्धक, बहुविवाह, लागुऔषध, डाकाचोरी, चोरी, सवारी ज्यानमुद्दा, गौबध, ज्यान मार्ने उद्योग , केही सार्वजानिक अपराध, जिउ मास्ने बेच्ने लगायतका अभियोगमा सजाए भोगिरहेका बन्दी छन्। एक भारतीय महिला पनि छिन्।"
भारतबाट फर्किएर क्वारेन्टाइनमा बसेका युवकको मृत्यु,"दैलेख : भारतबाट फर्किएका दैलेखका एक युवकको मृत्यु भएको छ। दुल्लु नगरपालिका  ११ का ३५ वर्षीय युवकको मृत्यु भएको हो। १० दिन अघि भारतको गुजरातबाट आएका उनको शनिबार बिहान मृत्यु भएको हो। उनी दुल्लु नगरपालिका७ मा रहेको नेपाल विद्युत प्राधिकरणको भवनमा निर्माण गरिएको क्वारेन्टाइनमा बसेका थिए। दुल्लु नगरपालिकाका मेयर घनश्याम भण्डारीका अनुसार भारतबाट आएका कारण उनीसहित ७९ जनाको टोलीलाई नेपाल विद्युत प्राधिकरणको भवनमा निर्माण गरिएको क्वारेन्टाइनमा राखिएको थियो। शनिबार बिहान चिया खाजा खानुभएको रहेछ, पछि त्यहि ढल्नु भएको हो, मेयर भण्डारीले भने। उनको कोरोना परीक्षणका लागि बिहीबार स्वाब संकलन गरिएको थियो। स्वाब संकलन गरी कर्णाली स्वास्थ्य विज्ञान प्रतिष्ठान शिक्षण अस्पताल जुम्लाको प्रयोगशालामा पठाइएको छ। पीसीआर परीक्षण रिर्पोट आउन बाँकी रहेकोले आएपछि मात्र उनको मृत्यु कोरोनाले हो होइन पत्ता लाग्ने दुल्लु अस्पतालले जनाएको छ। दैलेखका १४ जनाको पीसीआर रिपोर्ट पोजिटिभ"
डुबान हेर्नु कि कोरोना ?,"झापा : होचो ठाउँ कचनकवल गाउँपालिकामा विकासले बाटो लिँदै थियो। एकाएक कोरोना संक्रमणले एकपछि अर्को संकट थप्दै गाउँपालिकालाई थला पार्ने क्रम जारी छ। एक त तराई नै भए पनि दुर्गम बस्ती छन्। कतिपय स्थानमा बाटोघाटोसम्म छैन। वर्षायामले ढोका घच्घच्याउँदै गर्दा वडा नम्बर ५ का केही भाग र ४ को पाठामारी क्षेत्रका बस्ती डुब्न थालेका छन्। गाउँपालिकाले पाठामारी क्षेत्रमा बनाउन लागेको बाँधका लागि छुट्ट्याएको बजेट पनि क्वारेन्टाइन व्यवस्थापनमा खर्च गरेका छौं, गाउँपालिका उपाध्यक्ष निम्सरी राजवंशीले भनिन्, अब बर्खा लाग्न सुरु भयो, कोरोनाको आतंक छ। कसरी व्यवस्थापन गर्ने भन्ने अलमलमा छौं। कचनकवल राजवंशी, मुस्लिम र आदिवासीको संख्या बढी भएको गाउँपालिका हो। यहाँका बासिन्दा अक्षर चिन्ने अवस्थामा पुगेपछि भारतका मुम्बई, दिल्ली, कोलकातालगायत ठाउँमा रोजगारीका लागि पुग्ने गर्छन्। यति धेरै भारत गएका रहेछन् भन्ने कल्पना पनि थिएन, गाउँपालिका अध्यक्ष अञ्जार आलमले भने, भारतबाट दैनिक हुलका हुल भित्रिएका छन्। अभै कति बाटोमा आउँदै छौं भन्छन्। आफ्नै गाउँका नागरिकलाई कसरी नआऊ भन्नु ? भारततिर बिहारको किसनगन्ज जिल्लासम्म रेल आउँछ। त्यहाँबाट हिँडेर सीमासम्म आउँछन्। समूहमा आउने भएकाले व्यवस्थापनमा समस्या भएको अध्यक्ष आलम बताउँछन्। आजसम्म लुकेर भागेर गाउँमा सिधै जान दिएका छैनौं, उनले भने, अब हाम्र्रो उद्देश्य नै सीमाबाट सिधै क्वारेन्टाइनमा ल्याउनमा ध्यान दिने हो। गाउँपालिकाको अधिकांश भूभाग भारतसित जोडिन्छ। अघिल्लो सोमबार झापामा तेस्रो संक्रमितका रूपमा कचनकवलका युवकमा कोरोना देखिएको थियो। मुम्बईबाट आएका उनी यो गाउँपालिकामा पहिलो संक्रमित थिए। उनीसँगै आएका अरू १० जनामा भोलिपल्ट कोरोना पोजेटिभ देखियो। गाउँपालिका भित्रिनेको ओइरो छ। अहिलेसम्मका संक्रमित अधिकांश मुम्बईबाट आएका छन्। अर्को समस्या के छ भने भारतले ज्वरोसम्म पनि नजाँची पठाउँछ। सबै जना गाडीमा कोचिएर सीमासम्म आउँछन्, आलमले भने, हामीले मात्र कन्ट्रोल गरेर कहाँ हुन्छ र ? शुक्रबारसम्म गाउँपालिकामा संक्रमितको संख्या १ सय ७ पुगेको छ। १ सय ६२ जनाको स्वाब पठाइएको थियो। सात वडामा एकएक वटाका दरले क्वारेन्टाइन बनाइएका छन्। ती ठाउँमा ५० देखि ६० जनाका दरले राख्ने गरिएको छ। विद्यालय भवनलाई क्वारेन्टाइन बनाइएको छ। कतिपय ठाउँमा बत्तीको समस्या छ। क्वारेन्टाइनमा रहनेको संख्या ४ सय पुगेको गाउँपालिकाका प्रशासकीय अधिकृत दुर्गाप्रसाद पौडेलले बताए। किट अभावका कारण समयमा परीक्षण हुन सकेको छैन, उनले भने।"
