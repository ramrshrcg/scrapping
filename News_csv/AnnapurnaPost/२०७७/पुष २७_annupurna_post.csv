शीर्षक,विवरण
बेरोजगारीको कहर,"सडकमा यतिखेर सत्तापक्ष र प्रतिपक्षलाई आन्दोलनको चटारो छ। सरकारको पक्षपोषण र विरोध गर्नेहरूको जमात सक्रिय छ, सडकदेखि सदनसम्म। आन्दोलन तथा सभाजुलुसको पारो बढिरहँदा गरिबी, बेरोजगार र आर्थिक रूपमा विपन्न समुदायको समस्या पनि उसैगरी बल्झिरहेको छ। बेरोजगार र निमुखालाई अगाडि सारेर सत्ताको भयाङ चढ्ने र पछि चटक्कै बिर्सने प्रवृत्तिका कारण गरिबीको संख्या बढिरहेको छ। दैनिक कमाएर बिहानबेलुकाको छाक टार्नसमेत धौधौ भएपछि बिदेसिनेको लर्को लागिरहँदा पनि सरकार भने बेखबरजस्तै छ। अन्य दलहरू पनि सत्ता प्राप्तिमै केन्द्रित हुँदा सबैजसो आन्दोलनमा प्रयोग गरिने बेराजगार नागरिकको अवस्था झन् बिजोक भइरहेको छ। कोभिड १९ का कारण एकातिर मुलुकको अर्थतन्त्र थिलोथिलो बनेको छ भने अर्कातिर राजनीतिक दलबीचको झगडाका कारण युवाहरूलाई झन् निराश बनाएको छ। यही निराशाबीच दैनिकजसो हजारौं संख्यामा युवाहरू छिमेकी भारतलगायतका मुलुकमा रोजगारका लागि जाने गरेका छन्। युवादेखि पाका उमेर भइसकेका व्यक्तिसमेत स्वदेशमा रोजगार नपाएपछि बिदेसिने गरेको पछिल्ला दिनमा भारतीय नाकाबाट बाहिरिएकाहरूको संख्याले पुष्टि गर्छ। मुलुकमा १६ देखि ४० वर्ष उमेर समूहको जनसंख्या ४० प्रतिशत छ। जस्तोसुकै श्रम गर्न सक्ने र आफूले गरेको मेहनतकै आधारमा जीवनको गोरेटो कोर्ने उमेर पनि यही हो। उनीहरूलाई सही दिशामा डोयाउन सकियो भने व्यक्ति, परिवार र समाज हुँदै मुलुकको भविष्य उज्ज्वल बनाउन सकिन्छ। तसर्थ उनीहरूका लागि स्वदेशमै रोजगारका क्षेत्र खोज्नुपर्छ। समुन्नत मुलुक निर्माणका लागि उनीहरूको भूमिका बढाउनुपर्छ। कोभिड समस्या विश्वभर एकैसाथ देखिँदा एकैपटक करोडौं नागरिकले बेराजगार बन्नुपरेको छ। स्वभाविक रूपमा नेपालमा पनि यो समस्या छ। कोभिडका कारण रोजगार गुमाएर विदेशबाट सात लाख युवा फर्कने प्रारम्भिक अनुमान छ। एकातिर स्वदेशभित्र बेरोजगार दर बढिरहने र अर्कातिर विदेशबाट पनि धान्नै नसक्ने गरी युवा फर्कने अवस्था आएपछि एकसाथ समस्या आउनु स्वाभाविक हो। तर बेरोजगार युवाको परिचालन तथा व्यवस्थापनमा राज्यले जति गर्नुपर्ने थियो, नगर्दा समस्या थप बल्झिएको हो। मुलुकभित्र डेढ दर्जन मन्त्रालयबाट युवालक्षित कार्यक्रम सञ्चालित छन्। छरिएका ती कार्यक्रमलाई एकीकृत गर्न सकियो भने मात्रै पनि बेराजगार व्यवस्थापनका सन्दर्भमा महत्त्वपूर्ण काम हुन सक्छ। नेपालमा हरेक वर्ष पाँच लाख युवा श्रम बजारमा आउने गर्छन्। तर बजारसँग मुस्किलले ५० हजारलाई मात्रै रोजगार दिन सक्ने क्षमता छ। यी युवालाई कृषि कर्ममा लगाउन सकियो भने बिदेसिने पैसा स्वदेशमै रोक्न सकिन्छ। सीपमूलक शिक्षाको अभावमा स्नातक तथा स्नातकोत्तर तह उत्तीर्ण गरेका व्यक्ति पनि बेरोजगार हुनुपर्ने बाध्यता छ। राज्यले दीर्घकालीन योजना बनाएर युवालाई सीपमूलक शिक्षाको ढोका खोलिदिनुपर्छ, ताकि युवाहरू पढाइसँगै रोजगार पनि अघि बढाउन सकून्। कामलाई सम्मान गर्ने संस्कारको विकास गर्नुपर्छ। रोजगार सिर्जना गर्ने काममा सात सय ५३ वटै सरकार सक्रिय हुनुपर्छ। हरेक सरकारले आफ्ना क्षेत्रका युवालाई स्वरोजगार बनाउने कार्यक्रम बनाउनुपर्छ। निजी क्षेत्रसँग सहकार्य गरेर अभियान चलाउनुपर्छ। प्रधानमन्त्री रोजगार कार्यक्रमलाई प्रभावकारी बनाउनुपर्छ। स्थानीय स्तरमा उत्पादन भएका कृषिउपजको बजार निश्चित गरिदिनुपर्छ। उद्यम गर्न चाहने युवाको लगानी सुरक्षित हुने कार्यक्रम ल्याउनुपर्छ। कृषि बिमाको दायरा फराकिलो पार्नुपर्छ। नेपाली बजारले खपत गरिरहेको तर विदेशबाट आयात भएका सामानको उत्पादन स्वदेशमै कसरी गर्न सकिन्छ भन्ने विषयमा तीनै तहका सरकारले अध्ययन गर्नपर्छ। स्वदेशबाट निर्यात गर्न सकिने वस्तुको उत्पादन र बजारबारेमा पनि गहिरो अध्ययन गरेर त्यसतर्फ युवा परिचालन गर्नुपर्छ।"
नेपालमा तीन खोपको परीक्षण प्रस्ताव,"काठमाडौं : कोरोना भाइरसविरुद्ध तीन कम्पनीका खोप नेपालमा परीक्षण गर्न प्रस्ताव आएको छ। खोपको क्लिनिकल ट्रायलका लागि नेपाल स्वास्थ्य अनुसन्धान परिषद्को इथिकल बोर्डमा प्रस्ताव पुगेको छ। बोर्डले अनुमति नदिई नेपालमा क्लिनिकल ट्रायल गर्न पाइँदैन। बोर्डले अनुमति दिएपछि त्यससम्बन्धी प्रस्ताव मन्त्रिपरिषद्मा लैजानुपर्छ। मन्त्रिपरिषद्ले स्वीकृति दिएपछि मात्र परीक्षण गरिने परिषद्का कार्यकारी प्रमुख डा प्रदीप ज्ञवालीले बताए। बोर्डका एक सदस्यका अनुसार क्लिनिकल ट्रायलका लागि पेस भएका दुईतीनवटा प्रस्तावमाथि अध्ययन भइरहेको छ। जसमध्ये इन्टरनेसनल भ्याक्सिन इन्स्टिच्युट (आईभीआई)ले प्राविधिक सहजीकरण गरिरहेको भ्याक्सिन मात्र क्लिनिकल ट्रायलका लागि उपयुक्त देखिएको छ। आईभीआईको मात्र होइन अन्य प्रस्ताव पनि आएका छन्। अध्ययन प्रक्रियामै छन्, स्रोतले भन्यो। बोर्डले पहिलो पटक आईभीआईको प्राविधिक सहजकर्ता भएको भ्याक्सिन क्लिनिकल ट्रायलका लागि उपयुक्त भएको जनाएको छ। बोर्डले उपयुक्त भएको जनाएपछि उक्त प्रस्ताव मन्त्रिपरिषद्मा पेस गर्ने योजना रहेको स्वास्थ्य तथा जनसंख्या मन्त्रालयले जनाएको छ। मन्त्रिपरिषद्ले सैद्धान्तिक स्वीकृत दिएपछि मात्र क्लिनिकल परीक्षण गर्न दिइनेछ। यो भ्याक्सिनलाई दुईवटा अस्पतालमा परीक्षण गर्न आवश्यक तयारी गरिएको छ। त्रिभुवन विश्वविद्यालय, शिक्षण अस्पताल महाराजगन्जमा परीक्षणका लागि आवश्यक पूर्वाधार तयारी भइरहेको छ। १२ सयभन्दा बढी व्यक्तिलाई क्लिनिकल परीक्षणमा सहभागी गराइने एनएचआरसी)का कार्यकारी प्रमुख डा ज्ञवालीले जानकारी दिए। क्लिनिकल ट्रायलका लागि उपयुक्त मानिएको खोप कोरोना संक्रमितलाई दिइँदैन। स्वस्थ रहेका स्वयंसेवीलाई खोप लगाएपछि कोरोना संक्रमण भएनभएको अध्ययन गरिने जनाइएको छ।"
"खण्डित नेकपा, दण्डित भविष्य","झगडा गरिरहने यिनीहरू यस्तै हुन् भन्दाभन्दै नेकपा प्याट्टै फुट्यो। फुट्छ, फुट्दैन हुँदाहुँदै चिराचिरा भयो। कारण कुनै सैद्धान्तिक थिएन। राष्ट्रहित वा जनसरोकारका मुद्दामा विमति थिएन। मतभेद थियो त कुर्सी र पदको। कार्यकारी अध्यक्ष पुष्पकमल दाहाललाई एकीकृत दलको शक्तिशाली अध्यक्ष वा प्रधानमन्त्रीमध्ये एउटा तुरुन्तै चाहिएको थियो। वरिष्ठ नेता माधवकुमार नेपाल पनि समकक्षता खोजिरहेका थिए उधारो होइन, हाताहाती। अध्यक्ष तथा प्रधानमन्त्री केपी शर्मा ओली न पार्टीमा एक इन्च तल झर्न चाहन्थे, न सरकार छाड्नै राजी थिए। संगठित बनेको इतर पक्षका लागि ओलीलाई हटाउन घोक्र्याउनुको विकल्प थिएन। जब त्यो बाटो अपनाउन खोजियो, ओलीले अप्रत्यासित निर्णय लिए प्रतिनिधिसभा विघटन। केही महिनायता चरक्कै चर्किएको नेकपा त्यही बिन्दुबाट दुई चिरामा विभक्त भयो। त्यसयता दुवै पक्षले एकअर्कालाई वर्ग दुस्मनको व्यवहार गर्न थालेका छन्। दुवै खेमाले राजनीतिक शक्ति प्रदर्शन एवं गालीगलौजलाई तीव्रता दिएका छन्। जुन रहरले अहिलेको घटना भयो, के त्यो अब पूरा होला ? ओलीसँग छोडपत्र हुनासाथ दाहालले संसदीय दलको नेता बनेर प्रधानमन्त्री हुने रहर आंशिक पूरा गरेका छन्। नेपाल पनि आफ्नो खेमाका अध्यक्ष बनाइएका छन्। झन्डै दुई तिहाइ समर्थनका प्रधानमन्त्री पदको सुरक्षामा अदालतको फैसला कुर्न बाध्य छन्। झगडाले फाइदा कसलाई पुर्यायो ? घाटै मात्र भयो दुवैतिर। बरु प्रभावशाली नेकपाका अध्यक्षहरू हेर्दाहेर्दै खेमाका अध्यक्ष बने। कांग्रेसको भाग्योदयसभापति शेरबहादुर देउवा हरेकजसो भाषणमा भन्दै आएका छन्, कांग्रेस प्रनिनिधिसभा विघटनको विपक्षमा छ। तर, अदालतको स्वायत्ततामा हस्तक्षेप गर्दैन। अदालतले चुनावका पक्षमा फैसला गर्यो भने हामी हार्दिकतासाथ स्वागत गर्नेछौं। कांग्रेस जनताबीच जान पछि हट्दैन। रामचन्द्र पौडेल, गगन थापाजस्ता केही नेता पुन:स्थापनाका कडा अडानमा छन्। तर, चुनावै भए उनीहरू पनि हौसिएर होमिनेछन्। किनकि, अझै दुई वर्षभन्दा बढी शक्तिहीन प्रतिपक्षी भएर बस्नुभन्दा चुनावी राजनीतिक सरगर्मीमा छिर्नुमा कांग्रेसलाई धेरै फाइदा छ। कम्युनिस्ट फुटेको अवस्थामा चुनाव भयो भने कांग्रेसको आकार पक्कै बढ्नेछ। त्यसो नभएर प्रतिनिधिसभा पुन:स्थापना भयो भने पनि फाइदा कांग्रेसलाई नै पुग्नेछ। अर्थात्, कम्युनिस्टको झगडा कांग्रेसका लागि भाग्योदय चिट्ठा सावित हुँदै छ। त्यसका केही आधार यस्ता छन् १ चुनाव भएमा : प्रतिनिधिसभा भंग भइसकेको छ। यससम्बन्धी मुद्दा सर्वोच्चको संवैधानिक इजलासमा विचाराधीन छ। अदालतले के फैसला गर्छ, अनुमान गर्नु हतार हुन्छ। तैपनि प्रधानमन्त्रीको निर्णय सदर भयो र देश चुनावमा गयो भने विभाजित कम्युनिस्टको मत पनि विभाजितै हुनेछ। र, त्यसको फाइदा कांग्रेसलाई पुग्नेछ। तैपनि, आगामी चुनाव कांग्रेस भर्सेस कम्युनिस्टमा सीमित भने हुने छैन। मधेसका दल एकगठ मात्र भएका छैनन्, पहाडी नेतालाई अघि सारेर क्षेत्रीयताभन्दा माथि उठ्ने जमर्कोमा छन्। जसपाले संगठन विस्तार तीव्र गतिमा गरिरहेको छ। फुट्ने रोगको संक्रमणबाट जोगियो भने उसले राम्रै गरी मत थप्ने सम्भावना छ। अर्कातिर राप्रपाले पूर्वराजा र हिन्दू राज्यको नारा घन्काएर फरक खालका मतदाता पोल्टामा ल्याउने स्थिति छ। यसअघि उसले देखाएको सडकशक्तिले यसलाई पुष्टि गर्छ। विभाजित कम्युनिस्टका लागि यी अबका चुनावका चुनौती हुन्। एकीकृत नेकपा हुँदा सोलोढोलो भोट आउनसक्ने जुन वातावरण थियो, त्यो अब रहेन। कम्युनिस्टकै मत बाँडिनेछ। नेताहरूको पदलोलुपता, झैझगडा र जनउपेक्षाबाट विरक्तिएका पुराना केही मतदाता भड्किएर अर्कै कित्तामा पुग्ने जोखिम उत्तिकै छ। २ पुन:स्थापना भएमा : सर्वोच्चले पुन:स्थापनाको फैसला सुनायो भने नेपाली राजनीति ३ वर्षपहिलाको अवस्थामा फर्किनेछ। सरकार बनाउने गठबन्धन सुरु हुनेछन्। सांसदको भाउ हालसालैको शेयर बजारझैं ह्वात्तै माथि पुग्नेछ। बहुमत पुर्याउने नाममा सानातिना दल झन् मूल्यवान् हुनेछन्। त्यस्तो अवस्थामा सम्भवत: कांग्रेसलाई नेकपाका दुवै खेमाबाट प्रधानमन्त्रीको अफर आउनेछ। र, सभापति शेरबहादुर देउवाले नेकपाका खेमा तौलिईतौलिई छानेर प्रधानमन्त्री बन्न पाउनेछन्। प्रतिनिधिसभामा ६३ सदस्य रहेको कांग्रेसका ३ सांसद निलम्बित छन्। उसका ६० जना नेकपाका जुन खेमामा मिसाए पनि बहुमत पुग्छ। नेकपातिर साविक एमालेका १ सय २१ र माओवादीका ५३ गरी १ सय ७४ सदस्य छन्। तिनीहरूमध्ये दुवै खेमाले बहुमत भएको दाबी गर्दै आएका छन्। जता जे भए पनि ८० भन्दा कम कुनै पक्षमा छैनन्। कांग्रेससँग मिल्दा सरकार बनाउन त्यो संख्या पर्याप्त हो। हुन पनि कांग्रेस चुनावयता राजनीतिक नेपथ्यमै बस्यो। प्रतिपक्षीका रूपमा ठूलो स्वर गर्नसम्म सकेन। कारण ऊ निकै अल्पमतमा थियो। नेपालमा कम्युनिस्ट दबदबाकै रूपमा केही वर्ष शक्तिशाली हुने कांग्रेसजनमा चिन्ता थियो। कम्युनिस्टको झगडा उसका लागि यस्तो अवसर बन्यो, जसले राजनीतिक शक्तिको केन्द्र नै बदलिदिन लाग्यो। बेफाइदा भने झगडालु कम्युनिस्टलाई भयो। सूर्य तानातानझगडाको उपलब्धि के त ? ठूलो भाग खोज्दा सबैका भाग घटेका छन्। अब को ठूलो बन्ने भन्ने नेकपाको आधिकारिकता र सूर्य चिह्नमा निर्भर हुनेछ। त्यसका लागि दुवैले समान हकदाबी गर्दै आएका छन्। विभाजित हुन कोही तयार नदेखिएकाले निर्वाचन आयोग अन्योलमा छ। कुनै समय एमाले सूर्य चिह्नकै कारण लोकप्रिय थियो। सामाजिक सुरक्षा भत्ताको सुरुआत एवं आफ्नो गाउँ आफैं बनाउँजस्ता कार्यक्रमका कारण सूर्य को छाप जनमनमा गढिएको छ। त्यही भएर एकीकृत दलले यही चिह्न रोजेको थियो। अब सूर्यको प्राप्तिमा खेमाको भविष्य जोडिएको छ। त्यसकै लागि लडाइँ भइरहेको छ। नवगठबन्धनको दिगोपनकम्युनिस्ट पार्टीमा नेतृत्वमा त्यो पुग्छ, जसको विचार बहुमतले रुचाउँछ। विचारले नेतृत्व छान्छ। मदन भण्डारीद्वारा प्रतिपादित जनताको बहुदलीय जनवाद (जबज) मा मोहियानी हक दाबी गर्छन् नेपाल। जबकि दाहाल मौका पाए आफ्नै प्रचण्डपथ ब्युँझाउन आतुर छन्। नेपालका पछि एमालेका केही नेताकार्यकर्ताको पंक्ति छ, जो प्रचण्डपथको छातामुनि अटाउन इच्छुक छैन। स्वयं नेपालका लागि त्यो क्षण संकुचित हुनेछ। मिलीजुली अध्यक्ष होउन्जेल दुवै ठीकै होलान्, उनीहरूको जुन पार्टी हुन्छ, जुन दिन त्यसमा एकल अध्यक्षको व्यवस्था हुन्छ, नेपाल स्वत: अल्पमतमा पर्नेछन्। र, ओली ढाल्न बनेको नवगठबन्धन सम्भवत: संकटमा पर्न सक्नेछ। किनकि, अहिलेको झगडा, फुट र विघटन सिद्धान्तका आधारमा होइन, सेखी झार्ने सनकमा आधारित छ। जसका लागि निर्मित कुनै संरचना भरपर्दा छैनन्। देख्न बाँकी : प्रतिशोधनेकपाको विभाजनको गन्तव्य के यतिमा सीमित होला त ? विश्लेषकहरू त्यस्तो ठान्दैनन्। परिस्थिति, नेताका स्वभाव र घटना विश्लेषण गर्दा यो अझ तिक्त हुने सम्भावना आकलन गर्छन्। त्यो भनेको प्रतिशोध हो। त्यसका लागि संक्षिप्त पृष्ठभूमि हेर्नु जरुरी छ। नेकपाको विवाद उत्कर्षमा थियो। अध्यक्ष दाहालले १९ पृष्ठको राजनीतिक प्रस्ताव ल्याए। पार्टीकै नाममा छापे। बाँडे। प्रतिवादमा अध्यक्ष ओलीले दोब्बर साइजको प्रस्ताव लेखे। दुवैले तिनमा आरोपप्रत्यारोप लगाए। ओली दाहालबाट त्यो फिर्ता गराउन र आफ्नो पनि निष्क्रिय तुल्याउन चाहन्थे। त्यसका लागि पटकपटक वार्ता भए। कुरा मिलेजस्ता हुन्थे। फेरि बिग्रन्थे। त्यही घच्याकघुचुक चलिरहेको थियो। ओली पुस ४ गते दाहालको दैलो पुगे। धेरैले अनुमान गरे, अब कुरा मिल्दै रहेछ। तर, भोलिपल्ट बिहानै प्रधानमन्त्रीले प्रतिनिधिसभा विघटन गरे। किन यस्तो अप्रत्यासित निर्णय आयो ? यसभित्र लुकेको कुरा भने भिन्दै थियो। त्यही दिन राष्ट्रपति विद्यादेवी भण्डारीलाई महाभियोग लगाउने र प्रधानमन्त्रीविरुद्ध अविश्वास प्रस्ताव दर्ता हुने द्रूत तयारीको ओलीले सुराकी पाए। अलि (केही मिनेट) ढिला गरेका थिए भने अर्को पक्षले उछिन्ने थियो। राष्ट्रपतिविरुद्ध महाभियोग दर्ता हुनासाथ उनी निलम्बित हुन्थिन्। उपराष्ट्रपतिले कार्यकारी अधिकार पाउँथे। उनीमार्फत विशेष वा नियमित अधिवेशन बोलाएर प्रधानमन्त्री ढाल्ने प्रक्रिया सुरु हुन्थ्यो। आफूलाई सिध्याउने चाल चलेको पाउनासाथ ओली विघटनतर्फ अग्रसर भए। यसले नेताहरूमा इख बढाएको छ। जुन भविष्यमा प्रतिशोध बनेर बल्झिने जोखिम उत्तिकै छ। र, वामदेव मिसननेकपा विभाजनसँगै नेताहरूले कित्ता छुट्याए। उपाध्यक्ष वामदेव गौतम भने केही दिन मौन रहे। अन्तत: शनिबार उनले फरक ढाँचाले मुख खोले, म कुनै पक्षमा लाग्दिनँ। बरु एकता राष्ट्रिय अभियान चलाउँछु। नेकपा मिल्नै पर्छ। नेताहरूको इख मर्नै पर्छ। नत्र कम्युनिस्ट शक्ति पत्तासाफ भएर सकिनेछ। गुमेको साख फर्काउने र खोजेका पद पालैपालो पाउने पुन: एकीकरणभन्दा उत्तम उपाय केही छैन। नत्र साविक नेकपाका कुनै नेता स्वनिर्मित खल्तीका दलका अध्यक्ष मात्र होइन, महाअध्यक्ष नै होलान्, राष्ट्रिय लहरसहित राज्यसञ्चालनको अभिभारा पाउन भने वर्षौं कुर्नुपर्ने हुन सक्छ। आत्मालोचना गरेर मूलघरमा जुट्दा देशको दलीय लोकतन्त्रसमेत बलियो हुनेछ। नेकपा विभाजनले अरू दलमा लागेको बाछिटा पनि बगेर जानेछ।"
कृष्णसार जोगाउनै मुस्किल,"खैरापुर : चितुवाले मंगलबार साँझ ५ बजेतिर ७८ वर्षको पोथी कृष्णसारलाई आक्रमण गर्यो। बर्दियाको गुलरिया नगरपालिकाको खैरापुरस्थित कृष्णसार संरक्षण क्षेत्रमा चितुवाको आक्रमणबाट घाइते भएको ४०५४ किलो तौलको त्यो कृष्णसारको उपचार क्रममा भोलिपल्ट बिहान ज्यान गयो। संरक्षण क्षेत्रमा कार्यरत रेञ्जर मनराज लामा मोक्तानका अनुसार चालु वर्षको पुस तेस्रो सातासम्म २६ वटा कृष्णसारको मृत्यु भइसकेको छ। यो वर्ष मृत्यु भएका कृष्णसारमध्ये २० वटा चितुवा आक्रमणबाट हो। अर्थात् ७७ प्रतिशत कृष्णसारको मृत्यु चितुवा आक्रमणबाट भएको छ। चितुवाले ०७४७५ मा सबैभन्दा बढी ४३ वटा कृष्णसार मारेको तथ्यांक छ। त्यो वर्ष ८८ वटा कृष्णसार मरेका थिए। चितुवाको आक्रमणबाट त्यो वर्ष माघमा १६, पुसमा ६ र साउनमा ५ वटा मारिएका थिए। संरक्षण क्षेत्रमा चितुवा पल्केर हरेक वर्ष कृष्णसारलाई आहारा बनाइरहेको छ। संरक्षण क्षेत्रसँगै जोडिएको उत्तरमा बबई नदीपारिको बागेश्वरी सामुदायिक वनबाट चितुवा आउने गरेको स्थानीयले बताएका छन्। स्थानीयले जंगलमा बच्चासहितको तीनचार वटा चितुवा देखेको जानकारी संरक्षण कार्यालयलाई दिएका छन्। ०७५७६ मा एउटा चितुवालाई सो क्षेत्रबाट नियन्त्रणमा लिएर बर्दिया राष्ट्रिय निकुञ्जमा लगेर छोडिएको थियो। संरक्षण केन्द्रका प्रमुख अर्जुन भुसालले रैथाने चितुवा नभएकाले नियन्त्रण गर्न समस्या परेको बताए। एउटै चितुवाले नियमित आक्रमण गरिरहेको हो भन्ने हामीसँग कुनै आधार प्रमाण छैन। बर्दिया निकुञ्जबाट यो क्षेत्रमा चितुवाको ओहोरदोहोर भइरहेको देखिन्छ, भुसालले भने, चितुवाको आहारा नै मृग प्रजाति हो। त्यसैले कृष्णसार संरक्षण क्षेत्रमा आएको हुनुपर्छ। हाम्रा लागि चितुवाबाट कृष्णसार जोगाउनु चुनौतीपूर्ण बनेको छ। कृष्णसार मात्र होइन, यो क्षेत्रमा चितुवाले खसी बाख्रा र गाईबस्तु पनि मारेको छ। यो वर्ष मात्र ३१ किसानले खसीबाख्रा चितुवाले खाएको भन्दै क्षतिपूर्तिको माग गर्दै निवेदन दिएको संरक्षण कार्यालयले जनाएको छ। ०७४७५ देखि अहिलेसम्म संरक्षण क्षेत्रका २०३ वटा कृष्णसारको मृत्यु भइसकेको छ। जसमध्ये सबैभन्दा बढी १ सय १२ कृष्णसारको मृत्यु चितुवा आक्रमणबाट भएको छ। यो ४ वर्ष अवधिमा कूल कृष्णसार मृत्युको ५५ प्रतिशत चितुवाबाट भएको संरक्षण क्षेत्रले जनाएको छ। वर्षमा औसत २८ वटा र महिनामा झन्डै ३ वटा कृष्णसार चितुवा आक्रमणमा मरेको देखिन्छ। ४ वर्षमा कालगतिबाट ३१, हुँडारले १६, बाढीले बगाएर १८, कुकुरले ७ र अन्य कारणले १९ कृष्णसारको ज्यान गएको छ। यो अवधिको कृष्णसार मृत्युको तथ्यांक विश्लेषण गर्ने हो भने ७५ प्रतिशत बयस्क भालेपोथी बढी देखिन्छन्। मरेकामध्ये पोथी ८३ र भाले ६९ वटा छन्। बच्चा ५१ वटा मरेका छन्। अहिले संरक्षण केन्द्रमा २०९ वटा कृष्णसार छन्।"
जग्गा किर्तेमा ५० विरुद्ध मुद्दा,"काठमाडौं : सार्वजनिक जग्गा किर्ते आरोपमा अख्तियार दुरुपयोग अनुसन्धान आयोगले उच्चपदस्थ कर्मचारीसहित ५० जनाविरुद्ध विशेष अदालतमा मुद्दा चलाएको छ। १७ जनाविरुद्ध भ्रष्टाचार अभियोगमा मुद्दा चलाइएको छ भने ३३ लाई जग्गा जफत प्रयोजनका लागि प्रतिवादी बनाइएको छ। जग्गा माफियाले नापी र मालपोतका कर्मचारीको मिलेमतोमा ललितपुरका साविक हरिसिद्धि गाविस१ क, धापाखेल गाविस१ क तथा हाल ललितपुर महानगरपालिका२८ र २३ स्थित ८ रोपनी १२ आना ३ पैसा २ दाम सरकारीसार्वजनिक जग्गा व्यक्तिका नाममा दर्ता गरेको अख्तियारको अनुसन्धानले देखाएको छ। उक्त कार्यमा नापी कार्यालय ललितपुरका तत्कालीन प्रमुख बुद्धिमान जैसी र मालपोत प्रमुख उपसचिव बाबुराम खनालको मिलेमतो देखिएको आयोगले जनाएको छ। त्यस्तै, युरो ल्यान्ड डेभलपर्स प्रालि, युरो हाउजिङ डेभलपर्स प्रालि र काठमाडौं अस्पताल प्रालिका सञ्चालकको संलग्नता देखिएको छ। उनीहरूले ०२२ सालको नापी नक्सालाई तोडमोड गरी नयाँ फाइल नक्सा बनाई सार्वजनिकसरकारी जग्गासमेत प्लटिङ गरी बिक्रीवितरण गरेको पाइएको छ। तत्कालीन नापी प्रमुख जैसी र मालपोत प्रमुख खनालसहित १७ जनाविरुद्ध २ करोड २ लाख ३३ हजार रुपैयाँबराबरको बिगो कायम गरी मुद्दा दायर गरिएको अख्तियारका प्रवक्ता एवं सहसचिव तारानाथ अधिकारीले बताए। उनीहरूविरुद्ध तीन वर्षसम्म कैद र बिगोबमोजिम जरिवाना गरी बिगो असुलउपरको माग गरिएको छ। जग्गा किन्ने ३३ विरुद्ध जफत प्रयोजनका लागि प्रतिवादी बनाइएको छ। साविक हरिसिद्धी गाविस१ क हाल ललितपुर महानगरपालिका२८ र साविक धापाखेल गाविस१ घ (२) हाल ललितपुर महानगरपालिका२३ स्थित सिलौटेमा पर्ने कर्मनासा (कोड्कु) नामको सार्वजनिक खोला एवं सो खोला आसपासको सरकारीसार्वजनिक जग्गा युरो हाउजिङ डेभलपर्सले मालपोत र नापीका केही कर्मचारीसँगको मिलेमतोमा ०२२ सालको नापी नक्सालाई तोडमोड गरी नयाँ फाइल नक्सा बनाई प्लटिङ गरी व्यक्ति विशेषलाई बिक्री वितरण गर्न लागेकाले आवश्यक कारबाही गरिपाऊँ भन्ने व्यहोराको उजुरी परेको थियो। अख्तियारले नापी प्रमुख जैसी, नापी अधिकृत बालेश्वर यादव र सर्वेक्षक केशव थापा मगरविरुद्ध मुद्दा दायर गरेको छ। त्यस्तै, तत्कालीन मालपोत प्रमुख उपसचिव खनाल, नायबसुब्बा ख्यामनारायण पौडेल, दिनेश न्यौपाने र खरिदार आत्माराम लुइँटेललाई प्रतिवादी बनाइएको छ। युरो हाउजिङ डेभलपर्स प्रालि, युरो ल्यान्ड डेभलपर्स प्रालिका सञ्चालक गुणीकाजी मानन्धर, योगेश्वर कृष्ण पराजुली, कृष्णराज श्रेष्ठ, टंकबहादुर श्रेष्ठ, गोपालदास मानन्धर, बबिन मानन्धर र उज्ज्वल मानन्धरविरुद्ध मुद्दा हालिएको छ। काठमाडौं अस्पताल प्रालिका सञ्चालक डा ईश्वरलाल आचार्य, डा दुर्गामान जोशी र श्रीमती दुर्गेस नन्दिनी भट्टचनविरुद्ध अख्तियारले मुद्दा हालेको छ। अनुसन्धानमा युरो हाउजिङ डेभलपर्स, युरो ल्यान्ड डेभलपर्स, काठमाडौं अस्पतालका सञ्चालक र सरकारी कर्मचारीको एकापसको मिलेमतो र साँठगाँठ तथा बदनियतबाट सार्वजनिक जग्गा कम्पनीको जग्गामा घुसाइएको पाइएको छ। कम्पनीको जग्गा बढाई नियमविपरीत प्लटिङ गरी सर्वसाधारण व्यक्तिविशेष बेचविखन गरेको पाइएको अख्तियारका प्रवक्ता अधिकारीले बताए। जग्गा किन्ने थप ३३ जनाविरुद्ध जफत प्रयोजनका लागि मुद्दा दायर गरिएको अख्तियारले जनाएको छ।"
जनताको अभिभारा जोसुकैलाई सुम्पन सकिँदैन,"काठमाडौं : सरकारले संघीय संसद्को स्थायी सदन राष्ट्रियसभाको अधिवेशन १० दिनमा अन्त्य गरेको छ। पुस १७ गते सुरु अधिवेशन जम्मा ४ वटा बैठक बसेर छोटो समयमै अन्त्य गरिएको हो। प्रतिनिधिसभा विघटनपछि एकल रूपमा सुरु भएको सभाले केही औपचारिकता मात्र पूरा गरेको छ। सरकारले जारी गरेका ७ वटा अध्यादेश, मधेसी र थारू आयोगको प्रतिवेदन सभामा पेस गरिएका छन्। तल्लो सदन विघटन भएपछि जनसरोकार, जनताका जल्दाबल्दा समस्या र विकास निर्माणबारे सभाले छलफल गरेन। अध्यक्ष गणेश तिमिल्सेनाले आइतबार बिहान मन्त्रिपरिषद् बैठकले गरेको सिफारिसमा राष्ट्रपतिबाट अधिवेशन अन्त्य भएको जानकारी सभामा पढेर सुनाएका थिए। त्यसअघि सभालाई प्रधानमन्त्री केपी शर्मा ओलीले सम्बोधन गरेका थिए। पुस ५ मा प्रतिनिसिभा विघटन गर्नुपर्नाका कारण र सरकारका उपलब्धिबारे प्रधानमन्त्री ओलीले बैठकमा चर्चा गरेका थिए। प्रधानमन्त्रीले तत्काल सरकार बन्न सकेन भने निर्वाचनमा जाने व्यवस्था संविधानमा भएकाले सरकारले सोही व्यवस्थाअनुसार प्रतिनिधिसभा विघटन गरेको बताए। स्थिरता भनेको संविधानले ५ वर्षमा चुनाव गर्ने मात्र भनेको छैन, ओलीले भने, सरकार बन्न सकेन भने तत्काल चुनावमा जाने व्यवस्था गरेको छ संविधानको धारा ७६ को ७ ले। चुनाव हुनु अस्थिरता होइन। उनले बाह्य शक्तिको इसारामा देशका शक्ति गोटी बन्नु, राजनीतिलाई अस्थिरतातर्फ धकेल्न खोज्नु, प्रधानमन्त्रीलाई काम गर्न नदिनु, प्रधानमन्त्री निरीह बन्नुपर्ने स्थिति आउनुलाई स्थिरता र स्थायित्व भन्न नमिल्ने बताए। अहिले स्थिरताको स्थिति हो, उनले भने, कसैले चाहेर पनि प्रधानमन्त्री हटाउन सकेन। सरकारलाई काम गर्न नदिने, सरकारका काममा बखेडा झिक्ने, जहिले पनि झमेला मात्रै खडा गर्ने गरिएकाले तथा पार्टी अध्यक्ष र प्रधानमन्त्री मागेकाले प्रतिनिधिसभा विघटन गर्नुपरेको उनको भनाइ थियो। लगभग दुईतिहाइ प्राप्त सरकार सञ्चालन गर्ने दलभित्रै चरम अस्थिरताको स्थिति उत्पन्न भएको र त्यसले अत्यन्तै असहज वातावरण बनाएको उनले बताए। वैशाख १३ देखि पुस ४ सम्म सरकारविरुद्ध एउटै नेताको घरमा २ सय ८० बैठक बसेको र अन्य ३५ वटा बैठक पनि सरकारविरुद्ध अरू नेताको घरमा बसेर देशलाई अस्थिरतामा लैजाने प्रयास गरिएको ओलीको दाबी थियो। उनले आफूसँग ६४ प्रतिशत जनमत रहेको दाबी गरे। संविधानको धारा ७६ को १ अनुसार प्रधानमन्त्री निर्वाचित भएको उनको भनाइ थियो। केही मान्छेले प्रतिनिधिसभा विघटनभन्दा अरूलाई अध्यक्ष छाडेको भए हुन्थ्यो भनेर तर्क गर्ने गरेको उनले उल्लेख गरे। यो दान हो र कमण्डलु थाप्नेबित्तिकै छोडिदिने ? यो मोहोर सिक्का हो ?, उनले भने, यो जनताको अभिभारा हो। जोसुकैलाई सुम्पन सकिँदैन। आफूले चालेको कदम सही भएकाले अदालतले सदर गर्नुपर्ने उनको भनाइ थियो। आफ्नो नेतृत्वको सरकारका पालामा जस्तो विकास निर्माणका काम यसअघि कहिल्यै नभएको दाबी उनले गरे। तर, आफ्नै पार्टीका नेताले त्यसलाई कहिल्यै स्वीकार नगरेको उनको गुनासो थियो।"
नेपाल र भारत आकारमा सानोठूलो देश भए पनि बराबर हैसियत: प्रधानमन्त्री ओली,"काठमाडौँ: प्रधानमन्त्री केपी शर्मा ओलीले नेपाल र भारत दुई देश आकारमा ठूलो सानो भए पनि राष्ट्रको हैसियतमा दुबै देश बराबर भएको बताएका छन् । सार्वभौमसत्ताको रुपमा कुनै पनि देश ठूलो सानो नभएको उनको भनाइ छ । साथै दुई देशका प्रधानमन्त्रीबीच पनि उमेरमा घटी बढी भए पनि दुबैको बराबर हैसियत भएको बताए । भारतीय न्युज च्यानल जी न्युजका सम्पादक सुधीर चौधरीसँगको अन्तरवार्तामा प्रधानमन्त्री ओलीले यस्तो बताएका हुन् । चौधरीसँगको अन्तरवार्ता यही सोमबार राति प्रशारण भएको थियो । चौधरी उनै पत्रकार हुन्, जसले केही महिनाअघि टिभी कार्यक्रममा नेपाल चीनको ईशारामा भारतविरुद्ध लागेको आरोप लगाएका थिए । प्रधानमन्त्री ओलीसँग उनले पछिल्लो पटक भारत र चीनबीच प्रतिस्पर्धामा नेपालको भूमिका लगायत भारतसँग सम्बन्ध लगायत विषयमा छलफल गरेका थिए । प्रधानमन्त्री ओलीले भने भारत र चीनबीच संवादका लागि नेपालले समन्वयकारी भूमिका खेल्नसक्ने प्रतिवद्धता व्यक्त गरेका छन् । यस्तै ओलीले भारत र चीन दुई छिमेकी देशसँग नेपालले सन्तुलित सम्बन्ध राख्न चाहेको बताए र एकको कार्ड अर्कोसँग कार्ड कहिल्यै नखेल्ने पनि बताए । यसरी फरक कार्ड खेल्ने नेपालको राजनीति नभएको पनि उनको भनाइ थियो । अर्को एक प्रसंगमा लद्दाख, गलवान लगायत सीमा क्षेत्रमा भारतको चीनसँग विवाद भइरहँदा नेपालले नक्सा जारी गर्नुमा आशंका रहेको भन्दै पत्रकार चौधरीले प्रश्न सोधेका थिए । तर ओलीले नेपाललाई लद्दाखसँग लिनुदिनु नभएको जवाफ दिए । साथै उनले भारतसँग वार्ताको आह्वान गर्दा भारतबाट प्रतिक्रिया नआएपछि र सडक उद्घाटन गरेपछि आफूहरुले नक्सा जारी गरेको प्रतिक्रिया दिए । 'तपाईँको कुरा भड्काउने किसिमको छ । गलवानको अर्को मुद्दा हो । तर भारतलाई वार्ताको प्रस्ताव गर्दा कुनै प्रतिक्रिया आएन । गलवानसँग नेपालको कुनै लिनुदिनु छैन । अर्को देशबीच विवाद हुँदा कुनै एकको साथ लिने नेपालको राजनीति हैन । नेपालको राजनीति त सन्तुलनको राजनीति हो,' प्रधानमन्त्री ओलीले बताए । यस्तै भारत र चीनको प्रतिस्पर्धामा नेपालले सधैँ भारतलाई नै दोष देखाउने गरेको भन्ने प्रश्नमा पनि आफूहरुले त्यस्तो नगरेको र यो गलत बुझाइ भएको भन्दै ओलीले छिमेकी देशहरुबीच समान व्यवहार र सम्बन्ध रहेको बताए । पत्रकार चौधरीले काठमाडौँ आएर ओलीसँग अन्तर्वार्ता लिएको बताएका छन् । नेपालका परराष्ट्रमन्त्री प्रदीप ज्ञवाली भारत भ्रमणको तयारी गरिरहँदा यस्तो अन्तर्वार्ता सार्वजनिक भएको हो । जी न्युज भारतमा भारतीय जनता पार्टी नेतृत्वको सरकारलाई समर्थन गर्ने न्युज च्यानलको रुपमा पनि चिनिन्छ ।"
भूमी फिर्ता लिने कार्य अगाडि बढाएपछि सरकार असफल बनाउन लागे : मन्त्री अर्याल,"स्याङ्जा : कृषि तथा पशुपंक्षी विकास मन्त्री पद्माकुमारी अर्यालले सरकारलाई आफ्नै पार्टीका नेताहरुले घेराबन्दी गरेपछि प्रधानमन्त्री तथा नेकपाका अध्यक्ष केपी शर्मा ओलीले जनतामाझ जाने निर्णय गरेको बताएकी छन्। गृहजिल्ला स्याङ्जाका विभिन्न स्थानहरुमा आयोजना गरिएको नेकपाको सभालाई सम्बोधन गर्ने क्रममा मन्त्री अर्यालले पाँच वर्षका लागि जनताले चुनेर पठाएको आफ्नै पार्टी अध्यक्षले नेतृत्व गरेको सरकारलाई घेराबन्दी गरेका कारण प्रतिनिधिसभा विघटनको निर्णय गर्नुपरेको बताइन्। उनले जनतामाझ जाने उक्त निर्णय लोकतान्त्रिक निर्णय भएको धारणा राखिन्। पार्टी एकता भएपछि विचारको बहस, छलफल शून्य भयो। पद, सेवासुविधाको छलफल चल्न थाल्यो। विचारबाट निर्देशित भएको पार्टी पद, पावरमा गएर अल्झियो, मन्त्री अर्यालले भनिन्, पद लोलुपहरुले चारैतिरबाट घेराबन्दी गरेर बस्नखानै नदिएपछि प्रधानमन्त्री ज्यूले जनताको अदालतमा जाने निर्णय गर्नुपर्यो। जनताको अदालतमा जाने उक्त निर्णय लोकतान्त्रिक विधि हो। आम जनताले आशा भरोसा र विश्वास गरेको सबैभन्दा ठूलो पार्टी नेकपाभित्रैका ठूला नेताहरुले राष्ट्रपतिलाई महाअभियोग लगाउनेसम्मको तयारी गरी हस्ताक्षर गरेका कारण प्रतिनिधिसभाको विघटन गर्नुपर्ने स्थितीको सिर्जना भएको बताइन् । राष्ट्रपतिलाई महाअभियोग लगाउने गरी सांसदहरुको हस्ताक्षर संकलन गरियो। यस्तो विचित्रको दृश्य आफ्नै पार्टीभित्र देख्नुपर्यो। त्यसैले बाध्य भएर प्रधानमन्त्री ज्यूले यस्तो कदम चाल्नुभएको हो, नेकपाका केन्द्रीय सदस्य तथा स्याङ्जा जिल्ला इञ्चार्जसमेत रहेकी मन्त्री अर्यालले भनिन्, चारैतिर घेरेर ढोका थुनेर सास थुन्न थालेपछि मुसापनि बाहिर आउन खोज्छ। जनताले ५ वर्षका निम्ति जनताले मत दिएका थिए। सरकारलाई काम गर्नै नदिएपछि यस्तो कदम चाल्नुपर्यो। सरकारले राष्ट्रिय एकता कायम गर्दै विगतमा विभिन्न कारणले गुमेको नेपालको जमिन फिर्ता लिने कार्य अगाडि बढाएपछि आफ्नै पार्टी नेतृत्वको सरकार असफल बनाउन आफ्नै पार्टीबाट योजना बनेकोसमेत मन्त्री अर्यालले दाबी गरिन्। विश्व जनसमुदायमै चर्चाको विषय बन्ने गरी नेपालले पहिलोपटक आफ्नै लगानी, स्रोतसाधन र जनशक्तिमा सगरमाथाको उचाई मापन गरेपनि त्यसलाई आफ्नै देशमा गलत रुपमा व्याख्या गर्ने गरिएको उनको बुझाई छ। मन्त्री अर्यालले सत्तारुढ दल नेकपा विभाजनका सन्दर्भमा अध्यक्ष र महासचिव भएको पार्टी नै आधिकारिक नेकपा भएको बताइन्।"
परिवर्तन र रुपान्तरणको कदमलाई खलबलिन नदिऔँ : पूर्वअध्यक्ष रेग्मी,"काठमाडौं : मन्त्रिपरिषद्का पूर्वअध्यक्ष खिलराज रेग्मीले मुलुक लोकतान्त्रिक गणतन्त्रको नयाँ अभ्यासमा प्रवेश गरेपनि आजको परिस्थितिको विश्लेषणबाट अघि बढने सन्दर्भमा व्यवस्थापन र रुपान्तरणमा अलमलिएको अवस्था रहेको बताएका छन्। दी क्रिएटर्स ग्रुपद्वारा आज आयोजित कार्यक्रममा समाजका विभिन्न क्षेत्रमा विशिष्ट योगदान पुर्याउने व्यक्तिलाई सम्मान गर्दै उानले विगतदेखि दलभित्रको अन्तरविरोध, सरकार र पार्टीबीचको सम्बन्ध र समन्वय, हामीले अपनाएको शासन प्रणालीको चरित्र र अभ्यासलाई समुचितरुपले अघि बढाउन सकस भइरहेको अवस्थाको परिणाम आज देखिएको उल्लेख गरे। उनले भने, 'जिम्मेवार निकाय र क्षेत्रका सबैले सुझबुझका साथ सम्हाल्दै र व्यवस्थापन गर्दै अगाडि बढ्न नसक्ने हो र कित्ताकाट गर्दै आआफ्नै गतिमा हिँड्न खोज्ने हो भने गन्तव्य कता हो, पुगिने कता हो भन्ने ठेगान नहुन सक्छ।' राजनीतिक दल र सरकारले राष्ट्र र जनतालाई सर्वोपरि राखेर सम्भाव्यताका साथ परिवर्तन र रुपान्तरणको कदमलाई खलबलिन नदिन उनले आह्वान गरे। सो अवसरमा माइती नेपालका सस्थापक एवं पूर्वप्रदेश प्रमुख अनुराधा कोइराला, डा सन्दुक रुइत, नेपाल विद्युत् प्राधिकरणका पूर्वकार्यकारी निर्देशक कुलमान घिसिङ, नेपाल प्रहरीका पूर्वनायब महानिरीक्षक रमेश खरेल र सामाजिक अभियन्ता सपना मगरलाई नेशनल क्रिएटिभ्स अवार्ड२०२० द्वारा सम्मान गरियो। रासस"
ओलीको लक्ष्य प्रदेशसभा विघटन गरेर संविधान खारेज गर्ने : जसपा,"वीरगन्ज : जनता समाजवादी पार्टी (जसपा) नेपालका केन्द्रिय कार्यकारिणी अध्यक्ष उपेन्द्र यादवले प्रधानमन्त्री केपी ओलीको अबको लक्ष्य प्रदेशसभा पनि विघटन गरेर संविधान नै खारेज गर्ने रहेको बताएका छन्। संसद विघटनको विरोधमा वीरगन्जमा सोमबार जसपाले आयोजना गरेको विरोधसभालाई सम्बोधन गर्दै अध्यक्ष यादवले भने, ओलीको अबको टार्गेट प्रदेशसभा पनि विघटन गर्ने, देशमा संकटकाल लागु गर्ने र त्यसपछि संविधान खारेज गर्ने हो। उनले संविधान र लोकतन्त्रको रक्षाका लागि जसपाले देशव्यापी रुपमा संघर्षमा उत्रिएको उनले बताए। ओलीले सशस्त्र विद्रोह, जनआन्दोलन र मधेस विद्रोहको उपलब्धि संघीयता, गणतन्त्र, समावेशीता र धर्मनिरपेक्षतालाई समाप्त पार्ने षडयन्त्र गरेर संसद विघटन गरेको आरोप उनले लगाए। यादवले भने,पार्टी र सरकार चलाउन नसकेको असक्षमताका कारण होइन, ओलीले संघीयता र संविधानका उपलब्धि समाप्त पार्न पछिल्लो कदम चालेका हुन्। सत्तामा ओली रहेसम्म लोकतन्त्रमाथि खतरा कायम रहि रहने भएकाले लोकतन्त्रको रक्षाका लागि ओलीलाई सिंहदरबारको सत्ताबाट मिल्क्याएर फाल्नु आजको आवश्यकता रहेको यादवले बताए। लोकतन्त्र र संघीयताको रक्षाका लागि भएपनि सबै लोकतान्त्रिक र परिवर्तनकारी शक्तिहरुलाई एकजुट भएर संसद पुर्नस्थापनाको लागि संघर्ष गर्न उनले अपिल गरे। ओलीले बैशाखमा चुनाव नगराउने ठोकुवा गर्दै यादवले चुनावको प्रलोभनमा नपर्न कांग्रेसलाई आग्रह गरे। उनले संवैधानिक नियुक्तिको भागबण्डामा परेर कांग्रेसले अहिले लोकतन्त्रको घाँटी रेट्ने काम गरिरहेको आरोप लगाए। यादवले भने,केपी ओलीले कम्युनिष्टको मुखौटा मात्र लगाएका हुन्, उनको असली रुप रोयलिष्ट हो। विरोधसभालाई सम्बोधन गर्दै प्रदेश २ का मुख्यमन्त्री लालबाबु राउतले आफ्नो पार्टी भित्रको झगडाको निहुँमा प्रधानमन्त्री ओलीले संसद विघटन गरेर देशलाई नै संकटको खाडलमा धकेलेको आरोप लगाए। मुख्यमन्त्री राउतले भने,एउटा सन्की व्यक्तिको पागलपनले असंवैधानिक कदम चालिएको हो। उनले न्यायालयले संसद पुर्नस्थापना गरेर संविधानको रक्षा गर्नेमा आफुहरु पूर्ण रुपमा विश्वस्त रहेको बताए। जसपाका कार्यकारीरिणी सदस्य एंव पुर्वमन्त्री लक्ष्मणलाल कर्णले संसद पुर्नस्थापना हुने ठोकुवा गरे। उनले भने,संसद पुर्नस्थापना हुन्छ र अब संविधान पनि संशोधन हुन्छ, मधेसले जुनजुन अधिकार मधेसले पाएका छैन, ती सबै अधिकार अब संविधान संशोधनमार्फत संविधानमा समेटिन्छ। संसद पुनर्स्थापना भएकै दिन सत्ताबाट ओलीको सफाया हुने उनले बताए। उनले भने,जब प्रधानमन्त्री ओली सत्ताबाट मिल्काइन्छन्, राष्ट्रपति विद्या भण्डारी पनि आफै गई हाल्छिन्। प्रधानमन्त्री ओलीलाई संविधान जारी भएदेखि नै संघीयता मन नपरेको भन्दै कर्णले संघीयता मन नपरेकै कारण पछिल्लो असंवैधानिक कदम चालेर ओलीले संविधान च्यात्ने काम गरेको बताए। संसद विघटनका सन्दर्भमा दोहोरो चरित्र देखाइ रहेको कांग्रेस अब मधेसबाट मात्र नभई देशभरबाटै समाप्त भएर जाने ठोकुवा पनि उनले गरे। कर्णले अबको सरकार जसपाकै नेतृत्वमा बन्ने दाबी पनि गरे।"
निर्वाचन गतिविधि रोक्न माग गर्दै प्रचण्ड नेपाल पक्ष निर्वाचन आयोगमा,काठमाडौं : निर्वाचनका सम्पूर्ण गतिविधि बन्द गर्न माग गर्दै नेपाल कम्युनिस्ट पार्टी (नेकपा) प्रचण्ड नेपाल पक्ष निर्वाचन आयोग पुगेको छ। निर्वाचन प्रक्रिया अगाडि बढाएर सर्वोच्च अदालतमा विचाराधीन मुद्दालाई प्रभावित गर्न खोजेको भन्दै मुद्दा किनारा नलाग्दासम्म निर्वाचनका सम्पूर्ण गतिविधि बन्द गर्न लिखित पत्र लिएर प्रचण्डनेपाल पक्ष आयोग गएको हो। आयोगले पुस १७ गते पठाएको पत्रप्रति आपत्ति जनाएको यो समूहलेलाई आयोगले फेरि २३ गते सात दिनभित्र सुधारसहितको थप विवरण उपलब्ध गराउन पत्रचार गरेको थियो। प्रधानमन्त्री केपी ओलीले संसद विघटन गरेपछि नेकपा दुई खेमा भएको छ। यो समूहले भने आधिकारिक नेकपा आफू नै भएको दावी गरेको छ। प्रतिनिधिसभा विघटन गर्नै प्रधानमन्त्री ओलीको कदमविरुद्ध प्रचण्ड नेपाल समूहले दोस्रो चरणको संघर्षको आन्दोलन गरिरहेको छ।
जग्गा किर्तेमा ५० विरुद्ध मुद्दा,"काठमाडौं : सार्वजनिक जग्गा किर्ते आरोपमा अख्तियार दुरुपयोग अनुसन्धान आयोगले उच्चपदस्थ कर्मचारीसहित ५० जनाविरुद्ध विशेष अदालतमा मुद्दा चलाएको छ। १७ जनाविरुद्ध भ्रष्टाचार अभियोगमा मुद्दा चलाइएको छ भने ३३ लाई जग्गा जफत प्रयोजनका लागि प्रतिवादी बनाइएको छ। जग्गा माफियाले नापी र मालपोतका कर्मचारीको मिलेमतोमा ललितपुरका साविक हरिसिद्धि गाविस१ क, धापाखेल गाविस१ क तथा हाल ललितपुर महानगरपालिका२८ र २३ स्थित ८ रोपनी १२ आना ३ पैसा २ दाम सरकारीसार्वजनिक जग्गा व्यक्तिका नाममा दर्ता गरेको अख्तियारको अनुसन्धानले देखाएको छ। उक्त कार्यमा नापी कार्यालय ललितपुरका तत्कालीन प्रमुख बुद्धिमान जैसी र मालपोत प्रमुख उपसचिव बाबुराम खनालको मिलेमतो देखिएको आयोगले जनाएको छ। त्यस्तै, युरो ल्यान्ड डेभलपर्स प्रालि, युरो हाउजिङ डेभलपर्स प्रालि र काठमाडौं अस्पताल प्रालिका सञ्चालकको संलग्नता देखिएको छ। उनीहरूले ०२२ सालको नापी नक्सालाई तोडमोड गरी नयाँ फाइल नक्सा बनाई सार्वजनिकसरकारी जग्गासमेत प्लटिङ गरी बिक्रीवितरण गरेको पाइएको छ। तत्कालीन नापी प्रमुख जैसी र मालपोत प्रमुख खनालसहित १७ जनाविरुद्ध २ करोड २ लाख ३३ हजार रुपैयाँबराबरको बिगो कायम गरी मुद्दा दायर गरिएको अख्तियारका प्रवक्ता एवं सहसचिव तारानाथ अधिकारीले बताए। उनीहरूविरुद्ध तीन वर्षसम्म कैद र बिगोबमोजिम जरिवाना गरी बिगो असुलउपरको माग गरिएको छ। जग्गा किन्ने ३३ विरुद्ध जफत प्रयोजनका लागि प्रतिवादी बनाइएको छ। साविक हरिसिद्धी गाविस१ क हाल ललितपुर महानगरपालिका२८ र साविक धापाखेल गाविस१ घ (२) हाल ललितपुर महानगरपालिका२३ स्थित सिलौटेमा पर्ने कर्मनासा (कोड्कु) नामको सार्वजनिक खोला एवं सो खोला आसपासको सरकारीसार्वजनिक जग्गा युरो हाउजिङ डेभलपर्सले मालपोत र नापीका केही कर्मचारीसँगको मिलेमतोमा ०२२ सालको नापी नक्सालाई तोडमोड गरी नयाँ फाइल नक्सा बनाई प्लटिङ गरी व्यक्ति विशेषलाई बिक्री वितरण गर्न लागेकाले आवश्यक कारबाही गरिपाऊँ भन्ने व्यहोराको उजुरी परेको थियो। अख्तियारले नापी प्रमुख जैसी, नापी अधिकृत बालेश्वर यादव र सर्वेक्षक केशव थापा मगरविरुद्ध मुद्दा दायर गरेको छ। त्यस्तै, तत्कालीन मालपोत प्रमुख उपसचिव खनाल, नायबसुब्बा ख्यामनारायण पौडेल, दिनेश न्यौपाने र खरिदार आत्माराम लुइँटेललाई प्रतिवादी बनाइएको छ। युरो हाउजिङ डेभलपर्स प्रालि, युरो ल्यान्ड डेभलपर्स प्रालिका सञ्चालक गुणीकाजी मानन्धर, योगेश्वर कृष्ण पराजुली, कृष्णराज श्रेष्ठ, टंकबहादुर श्रेष्ठ, गोपालदास मानन्धर, बबिन मानन्धर र उज्ज्वल मानन्धरविरुद्ध मुद्दा हालिएको छ। काठमाडौं अस्पताल प्रालिका सञ्चालक डा ईश्वरलाल आचार्य, डा दुर्गामान जोशी र श्रीमती दुर्गेस नन्दिनी भट्टचनविरुद्ध अख्तियारले मुद्दा हालेको छ। अनुसन्धानमा युरो हाउजिङ डेभलपर्स, युरो ल्यान्ड डेभलपर्स, काठमाडौं अस्पतालका सञ्चालक र सरकारी कर्मचारीको एकापसको मिलेमतो र साँठगाँठ तथा बदनियतबाट सार्वजनिक जग्गा कम्पनीको जग्गामा घुसाइएको पाइएको छ। कम्पनीको जग्गा बढाई नियमविपरीत प्लटिङ गरी सर्वसाधारण व्यक्तिविशेष बेचविखन गरेको पाइएको अख्तियारका प्रवक्ता अधिकारीले बताए। जग्गा किन्ने थप ३३ जनाविरुद्ध जफत प्रयोजनका लागि मुद्दा दायर गरिएको अख्तियारले जनाएको छ।"
सिंहदरबार अगाडि राप्रपाको प्रदर्शनमा झडप,"काठमाडौं : पृथ्वी जयन्तीको अवसरमा सिंहदरबारस्थित पृथ्वीनारायण शाहको सालिकमा माल्यार्पण गर्न अघि बढेका राष्ट्रिय प्रजातन्त्र पार्टीका नेताहरुसहित नागरिक समूहलाई रोक्ने क्रममा प्रहरीसँग झडप भएको छ । २९९ औं पृथ्वी जयन्ती तथा राष्ट्रिय एकता दिवसको अवसरमा सोमबार दिउँसो भद्रकालीमा भेला भएर उनीहरुले शान्तिपूर्ण रुपमा पृथ्वीनारायण शाहको सालिकमा माल्यार्पण गर्न खोज्दा झडप भएको हो । झडपको क्रममा केही घाइते भएको बताइएको छ । प्रदर्शनको क्रममा राप्रपाका नेताहरुले सम्बोधन गरेका थिए । राप्रपाका अध्यक्ष पशुपति शमशेर जबराले पृथ्वीनारायण शाहप्रति श्रद्धा अर्पण गर्ने क्रममा सरकारले दमन गर्दै नागरिकको नैसर्गिक अधिकार र लोकतन्त्रविरोधी कार्य गरेको भन्दै भर्त्सना गरेका छन् । सरकारको लोकतन्त्र विरोधी कार्यको राप्रपाले सडकमा विरोध गरिरहने छ । राष्ट्रनिर्माता पृथ्वीनारायण शाहका देनलाई राप्रपाले सदैव उच्च सम्मान गरिरहनेछ । पृथ्वी जयन्ती तथा राष्ट्रिय एकता दिवसमा राष्ट्र निर्माताप्रति श्रद्धान्जली अर्पण गर्ने नागरिकहरुमाथि सरकारको क्रुर दमन अत्यन्त निन्दनीय छ, अन्यायपूर्ण छ । यसको म कडा शब्दामा भत्र्सना गर्दछु, राप्रपा अध्यक्ष राणाले भने । राष्ट्रिय आवश्यकता बमोजिम नेपालमा हिन्दुराष्ट्र पुनःस्थापना भएरै छाड्छ । प्रजातन्त्रलाई सुढृद बनाउन, निष्पक्ष राष्ट्रप्रमुखको रुपमा, दलीय व्यवस्थाभन्दा माथि रहने पुरानो संस्था, राजसंस्था पुनःस्थापना हुनेछ, राणाले राष्ट्र निर्माता पृथ्वीनारयाण शाहको सिंहदरबारस्थित सालिकमा माल्यार्पण गरेपछि भने । राप्रपाले पृथ्वी जयन्तीको अवसरमा जलपान कार्यक्रम समेत आयोजना गरेको थियो । कार्यक्रममा पार्टीका नेता, कार्यकता तथा बुद्धिजीवीहरुको उपस्थिति थियो ।"
बहिर्गमित लडाकुको माग सम्बोधन गर्न कार्यदल बनाउछौंँ : गृहमन्त्री थापा,"काठमाडौं : सेना समायोजनका बेला नेपालका लागि संयुक्त राष्ट्र सङ्घीय मिसन (अनमिन) को प्रमाणीकरणमा नपरी बहिर्गमित भएका तत्कालीन नेकपा माओवादीका लडाकुको माग सम्बोधन गर्न कार्यदल गठन गरिने भएको छ। गृह मन्त्रालयमा आज बहिर्गमित जनमुक्ति सेना नेपाल सङ्घर्ष समितिको ज्ञापनपत्र बुझ्दै गृहमन्त्री रामबहादुर थापाले समितिले राखेको मागको अध्ययन गरी त्यसलाई कार्यदल बनाएर सम्बोधन गरिने आश्वासन दिए। उनले राज्यले परिचयपत्र उपलब्ध गराउने, अयोग्य भन्ने शब्द हटाउनेलगायत मागलाई पनि सम्बोधन गर्ने आश्वासन दिए। यसअघि राज्यले दुई लाख रुपैयाँ दिने निर्णय गरे पनि अदालतमा मुद्दा पर्दा रोकिएको स्मरण गर्दै मन्त्री थापाले मुद्दा छिटो टुङ्ग्याउने विषयमा पहल गर्ने जानकारी दिए। मन्त्री थापाले जनयुद्धका घाइतेलाई निःशुल्क उपचार, उनीहरुका लागि जीवन निर्वाह भत्तालगायत मागलाई सरकारले सम्बोधन गरिसकेको र थप विशेष राहत कार्यक्रम ल्याउन लागिएको जानकारी दिए। सरकारी तथ्याङ्कमा दर्ता हुन छुटेका घाइतेले सम्बन्धित जिल्ला प्रशासन कार्यालयमा पुनः निवेदन दिन पाउने व्यवस्था गरिएको पनि उनले बताए। तत्कालीन समयमा अनमिनको प्रमाणीकरणमा नपरी बाहिरिएका चार हजार आठ माओवादी लडाकु सङ्गठित भई सरकारसँग विभिन्न माग राख्दै आएका छन्। उनीहरुले सरकारसँग यसअघि भएका सम्झौता कार्यान्वयन हुनुपर्ने, जनयुद्ध, जनआन्दोलन तथा विभिन्न चरणका राजनीतिक आन्दोलनका घाइते, अपाङ्गको औषधोपचारसहित दीर्घकालीन व्यवस्थापन हुनुपर्ने, शान्तिपूर्ण आन्दोलनका क्रममा पक्राउ परेका बहिर्गमित लडाकुको रिहाइ हुनुपर्ने, अयोग्य भन्ने शब्द हटाउनुपर्ने, परिचयपत्र उपलब्ध गराउनुपर्ने, राहत प्याकेज घोषणा गर्नुपर्नेलगायत माग राखेका छन्। सबै माग सम्बोधनका लागि कार्यदल गठन गर्नसमेत समितिले माग गर्दै आएको छ।"
आवश्यकता बमोजिम हिन्दुराष्ट्र पूनःस्थापना गर्नु वाञ्छनीय: राप्रपा नेता प्रधान,"नवलपरासी : राष्ट्रिय प्रजातन्त्र पार्टी (राप्रपा) का नेता ध्रुवबहादुर प्रधानले जनताको चाहना र राष्ट्रको आवश्यकता बमोजिम हिन्दुराष्ट्र पूनःस्थापना गर्नु वाञ्छनीय रहेको दाबी गरेका छन् । प्रजातन्त्र भनेकै जनताको शासन हो । प्रजातान्त्रिक शासन पद्धतिमा जनमतको कदर हुनु अपरिहार्य छ । यसैले हिन्दुराष्ट्रको माग गर्दै देशव्यापी उर्लेको जनलहरको कदर गरेर देशमा हिन्दुराष्ट्र पुनःस्थापना गर्न जरुरी भएको छ, राप्रपाका सचिवालय प्रमुख प्रधानले महेशपुरमा आयोजित विरोध र्यालीलाई सम्बोधन गर्दै भने । र्यालीले नगर परिक्रममा गर्दै विरोध सभामा परिणत भएको थियो । प्रदर्शनको क्रममा राजसंस्था, हिन्दु राष्ट्रको पक्षमा, भ्रष्टाचार नियन्त्रण, सरकारको असफलता र प्रतिनिधिसभा विघटनको विरुद्धमा नारा लगाइएको थियो ।"
संविधानको अन्तिम व्याख्या गर्ने अधिकार सर्वोच्च अदालतलाई मात्रै छ : भण्डारी,"रुपन्देही : नेपाली कांग्रेसका केन्द्रीय सदस्य डा चन्द्र भण्डारीले संविधानको अन्तिम व्याख्या गर्ने अधिकार सर्वोच्च अदालतलाई मात्रै रहेको बताएका छन्।सर्वोच्च अदालतमा रहेको विचाराधीन मुद्दामाथि सडकबाट फैसला गर्न नहुने भन्दै उनले संसद् पुनःस्थापना हुनेनहुने विषयमा सर्वोच्च अदालतले गरेको निर्णयलाई नै सबैले आत्मसाथ गर्नुपर्ने बताए । उनले भने, 'सर्वोच्चले जे व्याख्या गर्छ, त्यसलाई सबैले स्वीकार गर्नुपर्छ ।' रिपोर्टर्स क्लब नेपाल लुम्बिनी प्रदेशले आज बुटवलमा आयोजना गरेको साक्षात्कारमा कार्यक्रममा नेता भण्डारीले सर्वोच्चमा विचाराधीन रहेको विषयमा पूर्वप्रधानन्याधीशले बोल्नु पनि गलत भएको टिप्पणी गरे। विधिको शासन र व्यवस्थाप्रति विश्वास गर्नेले नै संसद् विघटनका बारेमा सर्वोच्चमा विचाराधीन अवस्थामा रहेका विषयमा बोल्नु गलत भएको उनको भनाइ छ ।"
मतदातालाई पायक पर्ने गरी मतदान केन्द्र र स्थल निर्धारण गर्नू : प्रमुख आयुक्त थपलिया,"काठमाडौं : प्रमुख निर्वाचन आयुक्त दिनेशकुमार थपलियाले सम्पूर्ण मतदाताको हितलाई ध्यान दिई सुरक्षित, पहुँचयोग्य र विवादरहित रुपमा पायक पर्ने स्थानमा स्थल तथा केन्द्र निर्धारण गर्न निर्देशन दिएका छन्। मतदाता नामावली अद्यावधिक, मतदान स्थल तथा मतदान केन्द्र पुनरावलोकन कार्यक्रमको अनलाइन प्रविधिमार्फत जिल्ला निर्वाचन अधिकारीलाई प्रशिक्षण दिँदै मतदान स्थलको पुनरावलोकन र त्रुटिरहित मतदाता नामावली प्रकाशन गर्ने कार्यमा विशेष चनाखो हुन सुझाव दिए। प्रमुख निर्वाचन आयुक्त थपलियाले भने, 'स्वच्छ, स्वतन्त्र, निष्पक्ष, विश्वसनीय र मितव्ययीरूपले निर्वाचन गर्नु निर्वाचनका पूर्वशर्त भएकाले यसको पूर्ण पालना हुनुपर्छ।' निर्वाचनको घोषणा भएको दिनसम्म १८ वर्ष उमेर पूरा मतदाताका सम्बन्धमा द्विविधामा नपर्न तथा मतदाता नामावली निर्वाचन व्यवस्थापनको आधारभूत पक्ष भएकाले शुद्ध र त्रुटिरहित तुल्याउने पाटोमा हेक्का राख्न उनले आग्रह गरे। मतदाता नामावली अद्यावधिक र मतदान स्थल तथा केन्द्र पुनरावलोकनमा सरोकारवालासँग प्रभावकारी समन्वय गर्न सुझाव दिँदै उनले जिल्ला निर्वाचन अधिकारीलाई सक्रिय भई कानूनी व्यवस्थाअनुसार प्रक्रिया अगाडि बढाउन सल्लाह दिए। निर्वाचन आयुक्त नरेन्द्र दाहालले मतदाता दर्ता अद्यावधिक, मतदान स्थल र मतदान केन्द्र पुनरावलोकनमा अवलम्बन गर्नुपर्ने व्यावहारिक पक्ष तथा सरोकारवालाको समन्वयको आवश्यकताका विविध पक्षबारे जानकारी गराए। सचिव देवकुमारी गुरागाईंको अध्यक्षतामा भएको दुईदिने प्रशिक्षणमा आयोगका सहसचिव तथा अधिकृतको सहभागिता थियो।"
नेपाल एकीकरणमा पृथ्वीनारायण शाहको योगदान अतुलनीय छ : प्रधानमन्त्री ओली,"काठमाडौं : प्रधानमन्त्री केपी ओलीले नेपाल राष्ट्रको एकीकरणमा राजा पृथ्वीनारायण शाहको योगदान अतुलनीय रहेको बताएका छन्। पृथ्वीनारायण शाहको २९९ औं जन्मजयन्तिको अवसरमा श्रद्धाञ्जली तथा सम्मान व्यक्त गर्दै प्रधानमन्त्री ओलीले यस्तो बताएका हुन्। प्रधानमन्त्री ओलीले सोमबार सामाजिक सञ्जाल ट्वीटमा लेखेका छन्,' नेपाल राष्ट्रको एकीकरणमा राजा पृथ्वीनारायण शाहको योगदान अतुलनीय छ।आज उहाँको २९९ औं जन्मजयन्तिको अवसरमा उक्त विशिष्ठ योगदानको स्मरण गर्दै श्रद्धाञ्जलि तथा सम्मान व्यक्त गर्दछु।' यसअघि राष्ट्रपति विद्यादेवी भण्डारीले नेपाल एकीकरणको जग बसालेको तथा विविध धर्म, संस्कृति, भाषा र परम्परालाई संरक्षण गरी सबल राष्ट्रिय एकता निर्माणमा पृथ्वीनारायण शाहको योगदान अतुलनीय रहेको भन्दै स्मरण गरिन्। नेपालको एकीकरणकर्ता पृथ्वीनारायण शाहको जन्मयन्तीका अवसरमा पृथ्वीजयन्ती तथा एकता दिवस सोमबार विभिन्न कार्यक्रम आयोजना गरी मनाइँदै छ । वि सं १७७९ पुस २७ गते गोर्खामा जन्मिएका पृथ्वीनारायण शाहले ससाना राज्यलाई एकीकरण गरी आधुनिक नेपाल निर्माण गरेका थिए।"
"चुनावको तयारीमा जुट्न सुरक्षा निकायलाई निर्देशन, बजेटको अभाव हुन नदिइने",काठमाडौं : गृह मन्त्रालयले आगामी वैशाख १७ र २७ गते सम्पन्न हुने प्रतिनिधिसभा सदस्य निर्वाचनको तयारीमा जुट्न सुरक्षा निकायलाई निर्देशन दिएको छ। निर्वाचनलाई स्वतन्त्र निष्पक्ष र शान्तिपूर्ण बनाउन गृहमन्त्री रामबहादुर थापाको अध्यक्षतामा आज सिंहदरबारमा बसेको बैठकले निर्वाचनको तयारीमा जुट्न तीनवटै सुरक्षा निकायलाई निर्देशन दिएको छ। उक्त बैठकमा अर्थमन्त्री विष्णुप्रसाद पौडेलसहित गृह र अर्थ सचिव तथा तीनवटै सुरक्षा निकायका प्रमुखको सहभागिता थियो। बैठकमा सुरक्षा निकायका प्रमुखले निर्वाचन प्रयोजनका लागि आवश्यक पर्ने स्रोत साधन तथा व्यवस्थापनका सम्बन्धमा प्रारम्भिक खाका प्रस्तुत गरेका थिए। बैठकमा गृहमन्त्री थापाले मुलुक निर्वाचनतर्फ केन्द्रित भइसकेकाले सुरक्षाका लागि आवश्यक तयारीमा जुट्न तीनै सुरक्षा निकायलाई निर्देशन दिएका हुन्। अर्थमन्त्री पौडेलले विगतमा निर्वाचनमा भएको खर्च विश्लेषण गरी मितव्ययितालाई ध्यानमा राखेर गृहमन्त्रालयमार्फत निर्वाचन केन्द्रित बजेट प्रस्ताव पेश गर्न सुरक्षा निकायलाई निर्देशन दिएका हुन्। मन्त्री पौडेलले निर्वाचनका लागि बजेटको अभाव हुन नदिने प्रतिबद्धतासमेत जनाएको भएको गृहमन्त्रालयद्वारा आज जारी विज्ञप्तिमा उल्लेख छ। गृहमन्त्रालयले निर्वाचनको पक्षमा माहोल बन्दै गएको वर्तमान अवस्थामा लोकतान्त्रिक अभ्यासमा संलग्न राजनीतिक दललगायत सबै सरोकारवालाले आआफ्नो कार्यक्रम तथा गतिविधि सञ्चालन गर्दा विगतमा जस्तै शान्तिपूर्णरुपमा गर्नगराउन अनुरोध गरेको छ।
जनताको अभिभारा जोसुकैलाई सुम्पन सकिँदैन,"काठमाडौं : सरकारले संघीय संसद्को स्थायी सदन राष्ट्रियसभाको अधिवेशन १० दिनमा अन्त्य गरेको छ। पुस १७ गते सुरु अधिवेशन जम्मा ४ वटा बैठक बसेर छोटो समयमै अन्त्य गरिएको हो। प्रतिनिधिसभा विघटनपछि एकल रूपमा सुरु भएको सभाले केही औपचारिकता मात्र पूरा गरेको छ। सरकारले जारी गरेका ७ वटा अध्यादेश, मधेसी र थारू आयोगको प्रतिवेदन सभामा पेस गरिएका छन्। तल्लो सदन विघटन भएपछि जनसरोकार, जनताका जल्दाबल्दा समस्या र विकास निर्माणबारे सभाले छलफल गरेन। अध्यक्ष गणेश तिमिल्सेनाले आइतबार बिहान मन्त्रिपरिषद् बैठकले गरेको सिफारिसमा राष्ट्रपतिबाट अधिवेशन अन्त्य भएको जानकारी सभामा पढेर सुनाएका थिए। त्यसअघि सभालाई प्रधानमन्त्री केपी शर्मा ओलीले सम्बोधन गरेका थिए। पुस ५ मा प्रतिनिसिभा विघटन गर्नुपर्नाका कारण र सरकारका उपलब्धिबारे प्रधानमन्त्री ओलीले बैठकमा चर्चा गरेका थिए। प्रधानमन्त्रीले तत्काल सरकार बन्न सकेन भने निर्वाचनमा जाने व्यवस्था संविधानमा भएकाले सरकारले सोही व्यवस्थाअनुसार प्रतिनिधिसभा विघटन गरेको बताए। स्थिरता भनेको संविधानले ५ वर्षमा चुनाव गर्ने मात्र भनेको छैन, ओलीले भने, सरकार बन्न सकेन भने तत्काल चुनावमा जाने व्यवस्था गरेको छ संविधानको धारा ७६ को ७ ले। चुनाव हुनु अस्थिरता होइन। उनले बाह्य शक्तिको इसारामा देशका शक्ति गोटी बन्नु, राजनीतिलाई अस्थिरतातर्फ धकेल्न खोज्नु, प्रधानमन्त्रीलाई काम गर्न नदिनु, प्रधानमन्त्री निरीह बन्नुपर्ने स्थिति आउनुलाई स्थिरता र स्थायित्व भन्न नमिल्ने बताए। अहिले स्थिरताको स्थिति हो, उनले भने, कसैले चाहेर पनि प्रधानमन्त्री हटाउन सकेन। सरकारलाई काम गर्न नदिने, सरकारका काममा बखेडा झिक्ने, जहिले पनि झमेला मात्रै खडा गर्ने गरिएकाले तथा पार्टी अध्यक्ष र प्रधानमन्त्री मागेकाले प्रतिनिधिसभा विघटन गर्नुपरेको उनको भनाइ थियो। लगभग दुईतिहाइ प्राप्त सरकार सञ्चालन गर्ने दलभित्रै चरम अस्थिरताको स्थिति उत्पन्न भएको र त्यसले अत्यन्तै असहज वातावरण बनाएको उनले बताए। वैशाख १३ देखि पुस ४ सम्म सरकारविरुद्ध एउटै नेताको घरमा २ सय ८० बैठक बसेको र अन्य ३५ वटा बैठक पनि सरकारविरुद्ध अरू नेताको घरमा बसेर देशलाई अस्थिरतामा लैजाने प्रयास गरिएको ओलीको दाबी थियो। उनले आफूसँग ६४ प्रतिशत जनमत रहेको दाबी गरे। संविधानको धारा ७६ को १ अनुसार प्रधानमन्त्री निर्वाचित भएको उनको भनाइ थियो। केही मान्छेले प्रतिनिधिसभा विघटनभन्दा अरूलाई अध्यक्ष छाडेको भए हुन्थ्यो भनेर तर्क गर्ने गरेको उनले उल्लेख गरे। यो दान हो र कमण्डलु थाप्नेबित्तिकै छोडिदिने ? यो मोहोर सिक्का हो ?, उनले भने, यो जनताको अभिभारा हो। जोसुकैलाई सुम्पन सकिँदैन। आफूले चालेको कदम सही भएकाले अदालतले सदर गर्नुपर्ने उनको भनाइ थियो। आफ्नो नेतृत्वको सरकारका पालामा जस्तो विकास निर्माणका काम यसअघि कहिल्यै नभएको दाबी उनले गरे। तर, आफ्नै पार्टीका नेताले त्यसलाई कहिल्यै स्वीकार नगरेको उनको गुनासो थियो।"
"खण्डित नेकपा, दण्डित भविष्य","झगडा गरिरहने यिनीहरू यस्तै हुन् भन्दाभन्दै नेकपा प्याट्टै फुट्यो। फुट्छ, फुट्दैन हुँदाहुँदै चिराचिरा भयो। कारण कुनै सैद्धान्तिक थिएन। राष्ट्रहित वा जनसरोकारका मुद्दामा विमति थिएन। मतभेद थियो त कुर्सी र पदको। कार्यकारी अध्यक्ष पुष्पकमल दाहाललाई एकीकृत दलको शक्तिशाली अध्यक्ष वा प्रधानमन्त्रीमध्ये एउटा तुरुन्तै चाहिएको थियो। वरिष्ठ नेता माधवकुमार नेपाल पनि समकक्षता खोजिरहेका थिए उधारो होइन, हाताहाती। अध्यक्ष तथा प्रधानमन्त्री केपी शर्मा ओली न पार्टीमा एक इन्च तल झर्न चाहन्थे, न सरकार छाड्नै राजी थिए। संगठित बनेको इतर पक्षका लागि ओलीलाई हटाउन घोक्र्याउनुको विकल्प थिएन। जब त्यो बाटो अपनाउन खोजियो, ओलीले अप्रत्यासित निर्णय लिए प्रतिनिधिसभा विघटन। केही महिनायता चरक्कै चर्किएको नेकपा त्यही बिन्दुबाट दुई चिरामा विभक्त भयो। त्यसयता दुवै पक्षले एकअर्कालाई वर्ग दुस्मनको व्यवहार गर्न थालेका छन्। दुवै खेमाले राजनीतिक शक्ति प्रदर्शन एवं गालीगलौजलाई तीव्रता दिएका छन्। जुन रहरले अहिलेको घटना भयो, के त्यो अब पूरा होला ? ओलीसँग छोडपत्र हुनासाथ दाहालले संसदीय दलको नेता बनेर प्रधानमन्त्री हुने रहर आंशिक पूरा गरेका छन्। नेपाल पनि आफ्नो खेमाका अध्यक्ष बनाइएका छन्। झन्डै दुई तिहाइ समर्थनका प्रधानमन्त्री पदको सुरक्षामा अदालतको फैसला कुर्न बाध्य छन्। झगडाले फाइदा कसलाई पुर्यायो ? घाटै मात्र भयो दुवैतिर। बरु प्रभावशाली नेकपाका अध्यक्षहरू हेर्दाहेर्दै खेमाका अध्यक्ष बने। कांग्रेसको भाग्योदयसभापति शेरबहादुर देउवा हरेकजसो भाषणमा भन्दै आएका छन्, कांग्रेस प्रनिनिधिसभा विघटनको विपक्षमा छ। तर, अदालतको स्वायत्ततामा हस्तक्षेप गर्दैन। अदालतले चुनावका पक्षमा फैसला गर्यो भने हामी हार्दिकतासाथ स्वागत गर्नेछौं। कांग्रेस जनताबीच जान पछि हट्दैन। रामचन्द्र पौडेल, गगन थापाजस्ता केही नेता पुन:स्थापनाका कडा अडानमा छन्। तर, चुनावै भए उनीहरू पनि हौसिएर होमिनेछन्। किनकि, अझै दुई वर्षभन्दा बढी शक्तिहीन प्रतिपक्षी भएर बस्नुभन्दा चुनावी राजनीतिक सरगर्मीमा छिर्नुमा कांग्रेसलाई धेरै फाइदा छ। कम्युनिस्ट फुटेको अवस्थामा चुनाव भयो भने कांग्रेसको आकार पक्कै बढ्नेछ। त्यसो नभएर प्रतिनिधिसभा पुन:स्थापना भयो भने पनि फाइदा कांग्रेसलाई नै पुग्नेछ। अर्थात्, कम्युनिस्टको झगडा कांग्रेसका लागि भाग्योदय चिट्ठा सावित हुँदै छ। त्यसका केही आधार यस्ता छन् १ चुनाव भएमा : प्रतिनिधिसभा भंग भइसकेको छ। यससम्बन्धी मुद्दा सर्वोच्चको संवैधानिक इजलासमा विचाराधीन छ। अदालतले के फैसला गर्छ, अनुमान गर्नु हतार हुन्छ। तैपनि प्रधानमन्त्रीको निर्णय सदर भयो र देश चुनावमा गयो भने विभाजित कम्युनिस्टको मत पनि विभाजितै हुनेछ। र, त्यसको फाइदा कांग्रेसलाई पुग्नेछ। तैपनि, आगामी चुनाव कांग्रेस भर्सेस कम्युनिस्टमा सीमित भने हुने छैन। मधेसका दल एकगठ मात्र भएका छैनन्, पहाडी नेतालाई अघि सारेर क्षेत्रीयताभन्दा माथि उठ्ने जमर्कोमा छन्। जसपाले संगठन विस्तार तीव्र गतिमा गरिरहेको छ। फुट्ने रोगको संक्रमणबाट जोगियो भने उसले राम्रै गरी मत थप्ने सम्भावना छ। अर्कातिर राप्रपाले पूर्वराजा र हिन्दू राज्यको नारा घन्काएर फरक खालका मतदाता पोल्टामा ल्याउने स्थिति छ। यसअघि उसले देखाएको सडकशक्तिले यसलाई पुष्टि गर्छ। विभाजित कम्युनिस्टका लागि यी अबका चुनावका चुनौती हुन्। एकीकृत नेकपा हुँदा सोलोढोलो भोट आउनसक्ने जुन वातावरण थियो, त्यो अब रहेन। कम्युनिस्टकै मत बाँडिनेछ। नेताहरूको पदलोलुपता, झैझगडा र जनउपेक्षाबाट विरक्तिएका पुराना केही मतदाता भड्किएर अर्कै कित्तामा पुग्ने जोखिम उत्तिकै छ। २ पुन:स्थापना भएमा : सर्वोच्चले पुन:स्थापनाको फैसला सुनायो भने नेपाली राजनीति ३ वर्षपहिलाको अवस्थामा फर्किनेछ। सरकार बनाउने गठबन्धन सुरु हुनेछन्। सांसदको भाउ हालसालैको शेयर बजारझैं ह्वात्तै माथि पुग्नेछ। बहुमत पुर्याउने नाममा सानातिना दल झन् मूल्यवान् हुनेछन्। त्यस्तो अवस्थामा सम्भवत: कांग्रेसलाई नेकपाका दुवै खेमाबाट प्रधानमन्त्रीको अफर आउनेछ। र, सभापति शेरबहादुर देउवाले नेकपाका खेमा तौलिईतौलिई छानेर प्रधानमन्त्री बन्न पाउनेछन्। प्रतिनिधिसभामा ६३ सदस्य रहेको कांग्रेसका ३ सांसद निलम्बित छन्। उसका ६० जना नेकपाका जुन खेमामा मिसाए पनि बहुमत पुग्छ। नेकपातिर साविक एमालेका १ सय २१ र माओवादीका ५३ गरी १ सय ७४ सदस्य छन्। तिनीहरूमध्ये दुवै खेमाले बहुमत भएको दाबी गर्दै आएका छन्। जता जे भए पनि ८० भन्दा कम कुनै पक्षमा छैनन्। कांग्रेससँग मिल्दा सरकार बनाउन त्यो संख्या पर्याप्त हो। हुन पनि कांग्रेस चुनावयता राजनीतिक नेपथ्यमै बस्यो। प्रतिपक्षीका रूपमा ठूलो स्वर गर्नसम्म सकेन। कारण ऊ निकै अल्पमतमा थियो। नेपालमा कम्युनिस्ट दबदबाकै रूपमा केही वर्ष शक्तिशाली हुने कांग्रेसजनमा चिन्ता थियो। कम्युनिस्टको झगडा उसका लागि यस्तो अवसर बन्यो, जसले राजनीतिक शक्तिको केन्द्र नै बदलिदिन लाग्यो। बेफाइदा भने झगडालु कम्युनिस्टलाई भयो। सूर्य तानातानझगडाको उपलब्धि के त ? ठूलो भाग खोज्दा सबैका भाग घटेका छन्। अब को ठूलो बन्ने भन्ने नेकपाको आधिकारिकता र सूर्य चिह्नमा निर्भर हुनेछ। त्यसका लागि दुवैले समान हकदाबी गर्दै आएका छन्। विभाजित हुन कोही तयार नदेखिएकाले निर्वाचन आयोग अन्योलमा छ। कुनै समय एमाले सूर्य चिह्नकै कारण लोकप्रिय थियो। सामाजिक सुरक्षा भत्ताको सुरुआत एवं आफ्नो गाउँ आफैं बनाउँजस्ता कार्यक्रमका कारण सूर्य को छाप जनमनमा गढिएको छ। त्यही भएर एकीकृत दलले यही चिह्न रोजेको थियो। अब सूर्यको प्राप्तिमा खेमाको भविष्य जोडिएको छ। त्यसकै लागि लडाइँ भइरहेको छ। नवगठबन्धनको दिगोपनकम्युनिस्ट पार्टीमा नेतृत्वमा त्यो पुग्छ, जसको विचार बहुमतले रुचाउँछ। विचारले नेतृत्व छान्छ। मदन भण्डारीद्वारा प्रतिपादित जनताको बहुदलीय जनवाद (जबज) मा मोहियानी हक दाबी गर्छन् नेपाल। जबकि दाहाल मौका पाए आफ्नै प्रचण्डपथ ब्युँझाउन आतुर छन्। नेपालका पछि एमालेका केही नेताकार्यकर्ताको पंक्ति छ, जो प्रचण्डपथको छातामुनि अटाउन इच्छुक छैन। स्वयं नेपालका लागि त्यो क्षण संकुचित हुनेछ। मिलीजुली अध्यक्ष होउन्जेल दुवै ठीकै होलान्, उनीहरूको जुन पार्टी हुन्छ, जुन दिन त्यसमा एकल अध्यक्षको व्यवस्था हुन्छ, नेपाल स्वत: अल्पमतमा पर्नेछन्। र, ओली ढाल्न बनेको नवगठबन्धन सम्भवत: संकटमा पर्न सक्नेछ। किनकि, अहिलेको झगडा, फुट र विघटन सिद्धान्तका आधारमा होइन, सेखी झार्ने सनकमा आधारित छ। जसका लागि निर्मित कुनै संरचना भरपर्दा छैनन्। देख्न बाँकी : प्रतिशोधनेकपाको विभाजनको गन्तव्य के यतिमा सीमित होला त ? विश्लेषकहरू त्यस्तो ठान्दैनन्। परिस्थिति, नेताका स्वभाव र घटना विश्लेषण गर्दा यो अझ तिक्त हुने सम्भावना आकलन गर्छन्। त्यो भनेको प्रतिशोध हो। त्यसका लागि संक्षिप्त पृष्ठभूमि हेर्नु जरुरी छ। नेकपाको विवाद उत्कर्षमा थियो। अध्यक्ष दाहालले १९ पृष्ठको राजनीतिक प्रस्ताव ल्याए। पार्टीकै नाममा छापे। बाँडे। प्रतिवादमा अध्यक्ष ओलीले दोब्बर साइजको प्रस्ताव लेखे। दुवैले तिनमा आरोपप्रत्यारोप लगाए। ओली दाहालबाट त्यो फिर्ता गराउन र आफ्नो पनि निष्क्रिय तुल्याउन चाहन्थे। त्यसका लागि पटकपटक वार्ता भए। कुरा मिलेजस्ता हुन्थे। फेरि बिग्रन्थे। त्यही घच्याकघुचुक चलिरहेको थियो। ओली पुस ४ गते दाहालको दैलो पुगे। धेरैले अनुमान गरे, अब कुरा मिल्दै रहेछ। तर, भोलिपल्ट बिहानै प्रधानमन्त्रीले प्रतिनिधिसभा विघटन गरे। किन यस्तो अप्रत्यासित निर्णय आयो ? यसभित्र लुकेको कुरा भने भिन्दै थियो। त्यही दिन राष्ट्रपति विद्यादेवी भण्डारीलाई महाभियोग लगाउने र प्रधानमन्त्रीविरुद्ध अविश्वास प्रस्ताव दर्ता हुने द्रूत तयारीको ओलीले सुराकी पाए। अलि (केही मिनेट) ढिला गरेका थिए भने अर्को पक्षले उछिन्ने थियो। राष्ट्रपतिविरुद्ध महाभियोग दर्ता हुनासाथ उनी निलम्बित हुन्थिन्। उपराष्ट्रपतिले कार्यकारी अधिकार पाउँथे। उनीमार्फत विशेष वा नियमित अधिवेशन बोलाएर प्रधानमन्त्री ढाल्ने प्रक्रिया सुरु हुन्थ्यो। आफूलाई सिध्याउने चाल चलेको पाउनासाथ ओली विघटनतर्फ अग्रसर भए। यसले नेताहरूमा इख बढाएको छ। जुन भविष्यमा प्रतिशोध बनेर बल्झिने जोखिम उत्तिकै छ। र, वामदेव मिसननेकपा विभाजनसँगै नेताहरूले कित्ता छुट्याए। उपाध्यक्ष वामदेव गौतम भने केही दिन मौन रहे। अन्तत: शनिबार उनले फरक ढाँचाले मुख खोले, म कुनै पक्षमा लाग्दिनँ। बरु एकता राष्ट्रिय अभियान चलाउँछु। नेकपा मिल्नै पर्छ। नेताहरूको इख मर्नै पर्छ। नत्र कम्युनिस्ट शक्ति पत्तासाफ भएर सकिनेछ। गुमेको साख फर्काउने र खोजेका पद पालैपालो पाउने पुन: एकीकरणभन्दा उत्तम उपाय केही छैन। नत्र साविक नेकपाका कुनै नेता स्वनिर्मित खल्तीका दलका अध्यक्ष मात्र होइन, महाअध्यक्ष नै होलान्, राष्ट्रिय लहरसहित राज्यसञ्चालनको अभिभारा पाउन भने वर्षौं कुर्नुपर्ने हुन सक्छ। आत्मालोचना गरेर मूलघरमा जुट्दा देशको दलीय लोकतन्त्रसमेत बलियो हुनेछ। नेकपा विभाजनले अरू दलमा लागेको बाछिटा पनि बगेर जानेछ।"
गोरखावासीले यसरी सम्झिए पृथ्वीनारायण शाहलाई,"गोरखा : २९९ औँ पृथ्वीजयन्ती तथा राष्ट्रिय एकता दिवस कार्यक्रम पृथ्वीनारायण शाहको जन्मस्थल गोरखामा विभिन्न कार्यक्रम गरी मनाइएको छ । गोरखा नगरपालिकाको आव्हानमा गोरखा सदरमुकाममा तीन दिवसीय कार्यक्रमको आयोजना गरी पृथ्वीजयन्ती मनाइएको हो । पृथ्वीजयन्तीको अवसरमा सोमबार गोरखा नगरपालिकाका विभिन्न वडा तथा टोलहरुबाट आएका सांस्कृतिक झाँकीसहितको र्यालीले बजार परिक्रमा गरेको थियो । बिभिन्न महिला समूह, आमा समूह, टोल विकास संस्था, साँस्कृतिक समूह, नेपाली सेना, नेपाल प्रहरी, सशस्त्र प्रहरीको टोलीले नगर परिक्रमा गरेको थियो । साथै गोरखा संग्रहालयस्थित पृथ्वीनारायण शाहको शालिक रहेको ठाउँमा पुगेर औपचारिक समारोहमा परिणत भएको थियो । सो समारोहमा जिल्ला समन्वय समितिका प्रमुख अशोक कुमार गुरुङ, गोरखा नगरपालिकाका मेयर राजनराज पन्त लगायतले पृथ्वीनारायण शाहको शालिकमा मल्यार्पण गरेका थिए । सो समारोहमा इतिहासविद प्राध्यापक डाक्टर राजाराम सुवेदीले नेपाल एकीकरण र जनसहभागिता नामक कार्यपत्र पेश गरेका थिए ।प्राध्यापक डाक्टर सुवेदीले नेपाल एकीकरण पृथ्वीनारायण शाह एक्लैले नभै राज्य एकीकरण अभियानमा जोडिन आउने छ थर बाहुन, क्षेत्री, मगर, गुरुङ, तामाङ, दमाई, कामी, सार्की, मुस्लिम आदिको समेत साथ र सहयोगले सम्भव भएको बताएका थिए । कार्यक्रममा जिल्ला समन्वय समितिका प्रमुख अशोक कुमार गुरुङ, गोरखा नगरपालिकाका मेयर राजनराज पन्त, नेपाली कांग्रेसका नगर सभापति चन्दनबाबु खत्री, जनता समाजवादी पार्टीका जिल्ला अध्यक्ष नारायण खत्री, पत्रकार महासंघका जिल्ला अध्यक्ष किशोर जंग थापा, गोरखा उद्योग वाणिज्य संघका अध्यक्ष जीवनज्योति श्रेष्ठलगायतले पृथ्वीनारायण शाहको योगदानको चर्चा गरेका थिए । यसअघि राष्ट्रिय प्रजातन्त्र पार्टीले सोही ठाउँमा छुट्टै समारोहका बीच पृथ्वी जयन्ती मनाएको थियो । गाउँगाउँबाट बाजागाजासहित आएका सो पार्टीका नेता तथा कार्यकर्ताले गोरखा बजार परिक्रमा गरी पृथ्वीनारायण शाहको सालिक रहेको ठाउँमा समारोह आयोजना गरेका थिए । सो अवसरमा केन्द्रीय अध्यक्ष कमल थापाले शाहको शालिकमा माल्यार्पण गरी नेपाल एकीकरणमा शाहको योगदानको चर्चा गरेका थिए । उनले पृथ्वीजयन्तीमा देशभर सार्वजनिक विदाको घोषणा हुनुपर्ने, नेपाली सिक्कामा पृथ्वीनारायण शाहको तस्वीर राख्नु पर्नें लगायतका माग राखेका थिए । यसैबीच पृथ्वी नारायण शाहले राज्य एकीकरण गर्दा कतिपय जातजाति, भाषाभाषी, संस्कार सँस्कृति समेत नासिएको भन्दै स्थानीयबासीले टिप्पणी गर्ने गरेका छन् । नेपाल एकीकरण गर्दा यहाँका मगर राजाका खलकको नामेट भएको स्थानीय प्रेमध्वज थापा मगर बताउँछन् । त्यस्तै जुनजुन ठाउँमा गोरखाली फौजले आक्रमण गरेर विजय हासिल गरे, त्यहाँका राजाका समुदाय, भाषा, कला, संस्कृतिको संरक्षण हुन नसकेको उनी बताउँछन् । यसरी विश्लेषण गर्दा पृथ्वीनारायण शाहले राज्य एकीकरण गरेको भन्दा पनि विस्तारमात्र गरेको जस्तो देखिने उनको टिप्पणी छ ।तर अर्का स्थानीय दिलबहादुर बस्नेत भने पृथ्वीनारायण शाहले नेपाल एकीकरण गरेपछि गोरखालाई चटक्कै बिर्सेकोमा दुख व्यक्त गर्छन् । देशको नाम पनि गोरखा नराखेको र राजधानी पनि यहाँबाट स्थानान्तरण गरेपछि गोरखा राज्यलाई अन्याय भएको उनको तर्क छ । तर पृथ्वीनारायण शाहले देशलाई जोगाएकाले उनको योगदानलाई स्मरण गर्दै यो दिवसलाई राष्ट्रिय पर्वको रुपमा एकता दिवसको रुपमा मनाउनु पर्ने गोरखाका बासिन्दाको भनाइ छ ।"
निर्वाचनको तयारीमा जुट्न राप्रपाका अध्यक्ष थापाको निर्देशन,"गोरखा : राष्ट्रिय प्रजातन्त्र पार्टीका अध्यक्ष कमल थापाले निर्वाचनको तयारीमा लाग्न जिल्लास्थित नेता कार्यकर्तालाई निर्देशन दिएका छन्। पृथ्वीजयन्तीको कार्यक्रममा सरिक हुन गोरखा आइपुगेको अध्यक्ष थापाले अगुवा कार्यकर्ताहरुको आन्तरिक प्रशिक्षण कार्यक्रममा बोल्दै चुनावको तयारीका लागि जुट्न निर्देशन दिएका हुन्। सर्वोच्च अदालतले संसद विघटनलाई वैधता दिएपनि, नदिएपनि कुनै न कुनै दिन अवश्य निर्वाचन हुनेछ, उनले भने, त्यसैले हामीले अहिलेदेखि नै निर्वाचनको तयारी गर्नुपर्छ। ताजा जनादेशका लागि पार्टी सँधै तयार रहनुपर्ने उनको तर्क थियो। अध्यक्ष थापाले दोस्रो जनआन्दोलन २०६२०६३ को मार्गचित्र नै गलत भएकाले त्यसको परिणाम अहिले देखिएको दाबी गरेका थिए। दोस्रो जनआन्दोलन भनेर गरिएको २०६२०६३ को मार्गचित्र नै गलत थियो, उनले भने, जनचाहना विपरीत आन्दोलनको बलले राजतन्त्रको अन्त्य र धर्म निरपेक्षताको जुन घोषणा भयो, अहिले देखिएको त्यसैको परिणाम हो। थापाले त्यसलाई सच्याउनुको विकल्प नभएको बताए। पार्टी एकीकरणपछि कायम भएको पार्टीको गाई अंकित झण्डाको उनले झण्डोत्तोलन गरेका थिए भने चुनाव चिन्ह हलोको अनावरण गरेका थिए। पार्टी एकीकरणपछिका जिल्ला अध्यक्ष शंकरराज अधिकारीको अध्यक्षतामा कार्यक्रम सम्पन्न भएको थियो।"
५६ वर्षीय कोरोना संक्रमित पुरुषको मृत्यु,बागलुङ : कोरोना भाइरस (कोभिड१९) संक्रमणका कारण बागलुङमा ५६ वर्षीय पुरुषको मृत्यु भएको छ। बागलुङको जैमिनी नगरपालिका८ का पुरुषको धौलागिरी अस्पताल बागलुङमा उपचारको क्रममा सोमबार मृत्यु भएको अस्पतालका सूचना अधिकारी तिर्थराज गौतमले बताए। स्वासप्रस्वासमा समस्या आएपछि पुस २२ गते अस्पतालमा भर्ना भएका उनको स्वाब संकलन गरेर पोखरा पठाइएको भएपनि मृत्यु भएपछि मात्र रिपोर्ट आएको गौतमको भनाई छ। मृतकको शव नेपाली सेनाको टोलीले बागलुङ नगरपालिका१ निरयघाटमा सोमबार अपरान्ह अन्त्येष्टी गरेको छ। योसँगै कोरोनाका कारण बागलुङमा मृत्यु हुनेको संख्या १० पुगेको छ।
पृथ्वी जयन्तीको र्यालीमा प्रहरीको धरपकड (फोटो फिचर),"काठमाडौं : २९९ औँ पृथ्वी जयन्ती तथा राष्ट्रिय एकता दिवसको अवसरमा देशभर विविध कार्यक्रम गरिएको छ। पृथ्वी जयन्ती तथा एकता दिवसको अवसरमा आज काठमाडौंको सिंहदरबार पश्चिमगेटस्थित शाहको शालिकमा पुगेका विभिन्न संघसंस्थाका व्यक्तिहरुले माल्यार्पण गरेका छन्। दिवसको अवसरमा राप्रपाले निकालेको र्यालीका क्रममा प्रहरीसँग धकेलाधकेल भएको छ। प्रहरीले राप्रपा अध्यक्ष पशुपतिशम्शेर जबरालगायतलाई धरपकड गर्न खोजेपछि केही समय धकेलाधकेल भएको हो। सिंहदरबार पश्चिमगेटतर्फ जान लाग्दा प्रहरीले लाठिचार्ज गरेपछि प्रतिक्रिया दिदैँ अध्यक्ष राणाले लोकतन्त्रको मूल्य र मर्मलाई दबाउने काम सरकारले गरेको बताए। नेपालमा हिन्दु धर्म पुर्नस्थापित हुनुपर्ने माग गर्दै राणाले लोकतन्त्र जोगाउन पुरानो राजसंस्था आवश्यक रहेको धारणा राखे। आधुनिक नेपाल एकीकरणका नायक तत्कालीन राजा पृथ्वीनारायण शाहको जन्मथलो समेत रहेको जिल्लाको गोरखा नगरपालिका, पालुङटार नगरपालिका, अजिरकोट गाउँपालिका, सिरानचोक गाउँपालिका र भीमसेन थापा गाउँपालिकाले सार्वजनिक बिदा दिएका थिए। गोरखाका राजा नरभूपाल शाह र रानी कौशल्यवतीका जेठा छोराका रूपमा विसं १७७१ पुस २७ गते जन्मिएका पृथ्वीनारायण शाहले टुक्रिएर रहेका बाइसे चौबिसे राज्यलाई एकीकरण गरी आधुनिक नेपाल निर्माण गर्नुभएको इतिहासमा उल्लेख छ। यसैगरी नेपाल एकीकरण गरेका पृथ्वीनारायण शाहको जन्मजयन्तीका अवसरमा काठमाडौँको बसन्तपुरस्थित हनुमानढोकादेखि सेनाको मुख्यालयसम्म पदयात्रा सम्पन्न भएको छ। सेनाले विभिन्न जातजातिका भेषभूषा र झाँकीसहितको पदयात्रा गरेको हो। पदयात्रा हनुमानढोकादेखि जुद्ध शालिक न्यूरोड गेट, सैनिक मञ्च टुडिखेल, भद्रकाली मन्दिर हुँदै सैनिक मुख्यालयसम्म भएको हो। सिंहदरबार पश्चिमगेटस्थित शाहको शालिकमा माल्यार्पण गर्न पुगेका सर्वसाधारणको अन्नपूर्णकर्मी सुनिता डंगोलको क्यामरामा कैद भएका तस्बिरहरु :"
सन्थाल समुदायको सोहराय पर्व सुरु,"विराटनगर : आदिवासी जनजातिअन्र्तगत पर्ने सन्थाल समुदायको महान पर्व सोहराय मनाइँदै छ । ६ दिनसम्म मनाइने यो पर्वमा सांस्कृतिकरुपले पूजाआजा गर्दै मिठो परिकार खाएर रमाइलो गर्दे सन्थाल समुदायले मनाउँदै आएका हुन् । पृथक सनातन विदिन धर्म मान्ने सन्थाल समुदायले शनिबारदेखि पारम्परिक सांस्कृतिक विधि अनुसार गड पुजागरी यो पर्व मनाउन सुरु गरेका हुन् । प्रत्येक वर्ष ९ जनबरीदेखि ६ दिनसम्म मनाइने यो पर्वको प्रत्येक दिनको बेग्लाबेग्लै महत्व हुन्छ । सोहराय पर्वको पहिलो दिनलाई उम भनिन्छ । यसदिन सन्थाल समुदायका मानिस नुहाइधुवाइ गरी घर आंगन सफा गरेर चोखिने काम गर्छन् । यसैदिन समुदायको मुख्य पुजारी नाइकीले गाउँको बाहिरपट्टि बनाइएको खुल्ला ठाउँमा विधिपूर्वक गड पूजा गर्छन् । गड पूजामा जराङ बुरु,गोसाई ऐरा र जाहेर ऐरा देउतालाई चामलको पीठो,मेथी,सुपारी,लड्डु र कुखुराको बलि दिएर पूजा गर्ने गरिन्छन् । सो ठाउँमा पूजा सम्पन्न गरेपछि समुदायका मानिसहरुले प्रसाद ग्रहण गर्छन जसलाई सन्थाली भाषामा सुडे भनिन्छ । यो पर्वको दोस्रो दिनलाई दाका भनिन्छ । दाकाकै दिन चेलीबेटी र पाहुनाहरुलाई निमन्त्रणा गरिएको हुन्छ र उनीहरुले ल्याएका कोसेली वितेका पूर्वजहरुलाई चढाइन्छ । समुयदायका युवायुवतीहरु यसदिन सोहराय नाच प्रस्तुत गर्छन् । सोहराय पर्वको तेश्रो दिनलाई खुन्टोव भनिन्छ । यसदिन समुदायका मानिसले विशेषगरी गाइगोरुसहित अन्य वस्तुभाउलाई जिस्काउँदै खेल्नुका साथै पूजापाठ गर्छन् । सोहरायको चौथोदिन गाउँका मुखियासहित समुदायका मानिस समूह बनाएर घरघरमा गएर जाँड खाने चलन छ । यसदिन युवायुवतीहरु समेत समूह बनाएर पारम्परिक गीतमा नृत्य गर्दै घरघरमा गएर धानचामल र पैसा माग्ने गर्छन् । यो दिनमा जाली काम गरिने भएकाले सोहरायको चौथो दिनलाई जाली नामांकरण गरिएको सन्थाल अगुवाहरु बताउँछन् । सोहरायको पाँचौदिनलाई हाकुकाट्कोमकोरुपमा मनाइन्छ । यसदिन स्थानीय खोलानाला तथा पोखरीबाट माछा र गंगटो मारेर ल्याउने र खाने गरिन्छ । सन्थाल भाषामा माछालाई हाकु र गंगटोलाई काट्कोम भनिने भएकाले यसदिनलाई हाकुकाट्कोमकोरुपमा नामाकरण अगुवा पन्नलाल हेमरमले बताए । यो पर्वको छैठौं तथा अन्तिम दिन शिकार गरेर मासु खाने चलन छ । पहिलापहिला जंगलमा गएर शिकार गर्ने चलन रहेपनि पछिल्लो समय यो ब्यवहार लोप हुंदै गएर अहिले गांउघरमै भएका मासुयोग्य जनावरलाई शिकार गरेर बाँडिचुँडि खाने चलन रहेको जहादा गाउँपालिका ७का बडा अध्यक्ष भगवानलाल बेश्राले जानकारी दिए । साकरातका रुपमा मनाइने यसदिन गांउ बाहिरको खुला ठांउमा केराको थम्मा गारेर तीर हान्ने चलन छ । सो ठाउँमा नायकीको विशेष उपस्थितिमा पूजापाठ र मनोरञ्जन गरेपछि यो पर्व समापन हुने गरेको वडा अध्यक्ष बेश्राले जानकारी दिए ।"
लोपोन्मुख सुरेलले नेपालमै पहिलोपल्ट सुरु गरे होमस्टे,"दोलखा : अतिसिमान्तकृत समुदायको सूचीमा सुचीकृत उत्तरी दोलखाको सुरीमा रहेका लोपोन्मुख सुरेल समुदायले नेपालमै पहिलोपटक होमस्टे सञ्चालनमा ल्याएका छन्। गौरीशंकर गाउँपालिका५, सुरीमा रहेका अतिसिमान्तकृत एवम् लोपोन्मुख सुरेल समुदायका ५ घरले आइतबारबाट होमस्टे सञ्चालमा ल्याएका हुन्। अतिसिमान्तकृत एवम् लोपोन्मुख समुदाय सुरेलले होमस्टे सुरु गरेको यो पहिलो हो। सुरेल जातिको पहिचान, मौलिक रहनसहन र संस्कृतिको प्रचारप्रसार गर्नको लागि होमस्टे सञ्चालनमा ल्याइएको सुरेल जाति होमस्टे व्यवस्थापन समितिकी अध्यक्ष गोमा सुरेलले बताइन्। ७२ घरधुरी रहेका सुरेल समुदायमध्ये हाललाई ५ घरधुरीले होमस्टे सुरु गरेको अध्यक्ष सुरेलले बताइन्। सुरेल होमस्टेमा सुरेल जातिका मौलिक खानाका साथ संस्कृतिहरु प्रस्तुत गरिने अध्यक्ष सुरेलको भनाई छ। वडा नं ५ को मुलाबारीमा करिब दुईसय १७ जनसंख्या रहेको सुरेल होमस्टेमा पुग्न सदरमुकाम चरिकोटबाट करिब ४० किलोमिटरको यात्रा गर्नुपर्छ। सुरेल होमस्टेमा पर्यटकहरुले नौलो अनुभव गर्न पाउनुको साथै छुट्टै संस्कृतिसँग साक्षात्कार गर्न सक्ने सुरेल जातिका अनुसन्धानकर्ता स्थानीय मधुसुदन आचार्यले बताए। गौरीशंकर संरक्षण क्षेत्र आयोजनाले पर्यटनको विकास तथा लोपोन्मुख सुरेल समुदायको जीविकोपार्जनमा सुधार ल्याउने उद्धेश्यका साथ आवश्यक सामग्री प्रदान गरिएको गौरीशंकर संरक्षण क्षेत्र आयोजना प्रमुख सत्यनारायण शाहले जानकारी दिए। होमस्टे सञ्चालनका लागि आवश्यक पर्ने न्युनतम सामग्रीहरु उपलब्ध गराइएको उनले बताए। सुरेल जातिका २ सय ५ जनाले सरकारले उपलब्ध गराउने लोपोन्मुख भत्ता लिने गरेका छन् भने २ जनामात्र सरकारी सेवामा कार्यरत छन्।"
ट्राफिक प्रहरीले प्रतिनिधि नपठाएपछि अन्योलमा लाइसेन्सको परीक्षा,काठमाडौं : लिखित तथा प्रयोगात्मक परीक्षामा ट्राफिक प्रहरी नखटाएपछि सवारी लाइसेन्सको परीक्षा अनिश्चितकाल बन्द भएको छ। बाग्मती प्रदेशको यातायात व्यवस्था कार्यालयले सोमबार एक सूचना जारी गर्दै अर्को सूचना प्रकाशित नहुँदासम्मको लागि सवारी चालक अनुमति पत्रको लिखित तथा प्रयोगात्मक परीक्षा स्थगित गरिएको जनाएको छ। यातायात कार्यालयको संयोजकत्व र महानगरीय ट्राफिक प्रहरीको प्रतिनिधिमुलक भुमिका रहँदै आएकोमा सोमबारबाट हुने लिखित तथा प्रयोगात्मक परीक्षामा ट्राफिक प्रहरी नखटाएको कारण अर्को सूचना प्रकाशित नहुँदासम्म स्थगित गरिएको सूचनामा उल्लेख छ। जारी सूचनामा भनिएको छ यसबाट सेवाग्राहीलाई पर्न जाने असुविधाको लागि कार्यालय परिवार क्षमाप्रार्थी छ। यता महानगरीय ट्राफिक प्रहरी महाशाखाले सवारी चालक अनुमतिपत्रको परीक्षा प्रणालीलाई थप पारदर्शी बनाउन सरकारको ध्यानाकर्षण गराएको छ। यातायात व्यवस्था विभागलाई पत्र लेख्दै महाशाखाले लाइसेन्सको लिखित तथा प्रयोगात्मक परीक्षालाई पारदर्शी बनाउन अन्य उपाय अबलम्बन गर्न सुझाव दिएको छ।
सीमापार जान नपाउँदा टाँगाचालकको बिचल्ली,"गुलरिया: गुलरियाबाट सीमावर्ती भारतीय सहर मूर्तिहासम्म टाँगा चलाएर जीवनयापन गर्दै आएका गुलरियाका टाँगाचालकहरू सीमा वारपारमा रोक लागेसँगै बेरोजगार भएका छन्। बर्दियाको सदरमुकाम गुलरियाबाट मूर्तिहा बजारसम्म जान निषेध भएपछि उनीहरूका परिवार भोकभोकै पर्न थालेका हुन्। 'टाँगा सञ्चालन गर्न अनुमति छैन। चैत ११ गते लकडाउन भएदेखि नै हाम्रो कमाइ ठप्प छ,' गुलरिया नगरपालिका७ का रहिस अहमदले भने, 'आम्दानीको स्रोत बन्द हुँदा परिवार मात्र होइन घोडा नै पाल्न नसक्ने भएका छौं। साँझ बिहानको छाक टार्न पनि धौ धौ भएको छ।' उनले अधिकांश टाँगाचालकका परिवारको अवस्था दयनीय बनेको बताए। कोरोना संक्रमण फैलन नदिन भारतीय बजार जान प्रशासनले रोकेपछि टाँगा चलाएर दैनिक गुजारा गर्ने नेपालीहरूको छाक बन्द भएको छ। 'लकडाउनका बेला त झनै झन्झट बेहोर्नु पर्यो। कतिपय साथीले सडकमा फालेका इँटा, प्लास्टिक, फलाम, दाउरा जस्ता कबाड बटुलेर जिविका चलाए,' काम गर्न नपाउँदाको पीडादायी क्षणबारे अहमदले थपे, 'प्रशासनले हामीलाई टाँगा चलाउन तत्काल अनुमति दिनु पर्यो।' गुलरियामा ठूलो संख्यामा टाँगा चलाएर गुजारा चलाउने अधिकांशको अवस्था दयनीय छ । 'पसल, उद्योग, बजार सबैतिर चहलपहल भैसक्यो । सीमामा वारपार गर्नेहरूलाई मात्र किन रोकिएको हो ?,' अर्का टाँगाचालक ताहिर मनिहारले प्रश्न गरे । समस्या समाधानका लागि नगरपालिकाको वडा नम्बर ६ मार्फत प्रमुख जिल्ला अधिकारीलाई ज्ञापनपत्र पनि दिइसकेको जानकारी उनले दिए। 'हामी जस्ता विपन्न वर्गको समस्या समयमै समाधान गरियोस् भन्ने हाम्रो माग हो तर हाम्रो कुरा कसले सुन्ने रु कसैले सुनेका छैनन्,' उनले गुनासो गरे। गुलरियाबाट भारतको सीमावर्ती मूर्तिहासम्म चल्ने टाँगाका चालकहरूले आफूहरू बेरोजगार भएर परिवार पाल्न कठिन भएकाले टाँगा सञ्चालनको अनुमतिका लागि पहल गरिदिन वडा कार्यालयमा ज्ञापनपत्र बुझाएको वडा नम्बर ६ का वडाध्यक्ष निरज शर्माले जानकारी दिए। 'गुलरियामा व्यावसायिक रूपमा दर्ता भएका ३३ वटा टाँगा छन्। लामो समयदेखि सीमा सिल भएका कारण बेरोजगार बनेकाले उनीहरू समस्यामा परेका हुन्,' उनले भने, 'लकडाउनका बेला हामीले श्रमिकलगायत उनीहरूलाई खाद्यान्न उपलब्ध गरायौं । लकडाउन खुलिसक्दा पनि उनीहरूको अवस्था उस्तै छ।' शर्माले उनीहरूको समस्या समाधान गर्न सबैले पहल गर्नुपर्ने बताए। उनले स्थानीय प्रशासनलाई टाँगाचालकहरूका समस्या जानकारी गराइसकेको जनाए। 'सीमा नाका खुल्ने कुनै संकेत छैन । कोरोनाका थप जटिलता आउँदैछन्। भाइरसका नयाँ नयाँ स्ट्रेन भेटिएकाले पनि सिमानाको सिल कहिले खुल्छ अनिश्चित छ,' प्रमुख जिल्ला अधिकारी लिलाधर अधिकारीले भने, 'नेपालभित्र टाँगा परिवहनका रूपमा चलाउन कुनै प्रतिबन्ध छैन। जति चलाए पनि हुन्छ।' नाका खुल्ने मिति अनिश्चित भएकाले नेपालभित्रै टाँगा चलाउन प्रजिअ अधिकारीले सुझाए।"
मुस्ताङमा भीरबाट लडेर युवकको मृत्यु,जोमसोम : मुस्ताङको वारागुङ मुक्तिक्षेत्र गाउँपालिका३ छुसाङ एक पुरुषको भीरबाट लडेर मृत्यु भएको छ। आइतबार दिउँसो घरबाट भेडी गोठतर्फ गएका ३६ वर्षीय टसी धोर्जे गुरुङको घर नफर्किएपछि प्रहरी र स्थानीयले खोज तलास गर्ने क्रममा भीरबाट लडेर गम्भीर घाइते अवस्थामा सोमबार भेटिएको जिल्ला प्रहरी कार्यालय मुस्ताङका सूचना अधिकृत प्रताप पौडेलले जानकारी दिए। सोमबार दिउँसो १ बजे घरदेखि साढे २ घण्टाको दुरीमा करिब ४ सय मिटर अग्लो भीरबाट लडेर गम्भीर घाइते अवस्थामा भेटिएका थिए। गुरुङको उपचारका लागि जिल्ला अस्पताल जोमसोम ल्याई पूर्याउँदा चिकित्सकले उनलाई मृत्यु घोषणा गरेको सूचना अधिकृत पौडेलले बताए। आफ्नै मामासँग मिलेर लामो समयदेखि पशुपालन व्यवसाय गर्दै आएका गुरुङको शव पोष्टमार्टमाका लागि अहिले जिल्ला अस्पताल जोमसोम राखिएको छ। प्रहरीले घटनाको आवश्यक अनुसन्धान कार्य अघि बढाएको जनाएको छ।
पृथ्वीजयन्तीमा महिलाले बजाए पञ्चेबाजा,"इटहरी : अगाडि पञ्चेबाजा बजाइरहेको महिलाको समूह, पछाडि घोडामा चढेका पृथ्वीनारायण शाह। पछिपछि ह्वीलचेयरमा बसेका युवाहरु, नेपाली सेना अनि समाजका विभिन्न संघसंस्थाका प्रतिनिधिहरु जति बढी थिए, त्योभन्दा बढी थिए र्यालीमा सहभागी हुने अनि फोटो खिँच्नेहरु। सोमबार दिउँसो इटहरीको व्यस्त चोक परिक्रमा गरेको यो र्यालीले एकछिनको लागि चोकलाई झन् व्यस्त बनायो। इटहरीमा नागरिक तहबाट मनाइँदै आएको पृथ्वी जयन्तीमा यो वर्ष पनि उल्लासजनक सहभागिता रहेको कार्यक्रमका संयोजक कृष्णबहादुर न्यौपानेले जानकारी दिए। पुरुषहरुले मात्र बजाउँदै आएको पञ्चेबाजा बजाउने महिलाहरुको समुहले यो वर्ष आकर्षण थपेको थियो। यस्तै अघिल्लो वर्षहरुमा पृथ्वीनारायणको भेषभुषामा सडकमा हिडेका सुर्य निरौला यो पटक घोडामा सवार थिए। उनीसँग फोटो खिच्न युवादेखि वृद्धसम्म लालायित देखिन्थे। र्यालीपछि आयोजित कार्यक्रमलाई डा प्रेमसिंह बस्न्यात, जगतगुरु बालसन्त मोहनशरण देवाचार्यलगायतले सम्बोधन गरेका थिए। उनीहरुले पृथ्वीनारायण शाहको एकीकरणको महत्वबारे बोलेका थिए। एकीकरणका सुत्रधारका रुपमा पृथ्वीनारायण शाहको जन्मजयन्तीलाई इटहरीले विशेष रुपमा मनाउने गरेको छ। सरकारले बिदा कटौती गरेर मनाउन छाडेको समयमा पनि इटहरीमा भने नागरिक तहबाटै समिति बनाएर मनाउने गरिएको हो।"
३० तोला सुन प्रकरण : छानविन समिति गठन,"काठमाडौं : सामाखुसीबाट गत पुस १० गतेमा लुटिएको दाबी गरिएको ३० तोला सुन प्रकरणमा प्रहरीको भूमिकामाथि छानविन गर्न समिति गठन भएको छ। महानगरीय प्रहरी कार्यालय, रानीपोखरीले प्रहरी उपरीक्षक (एसपी) भोलाराज रावलको नेतृत्वमा तीन सदस्यीय छानविन समिति बनाएको हो। समितिमा काठमाडौं प्रहरी परिसर टेकुका डीएसपी प्रमेश विष्ट र अपराध महाशाखाका डीएसपी निशान थापा सदस्य छन्। रावल नेतृत्वको समितिलाई प्रकरणबारे यथाशिघ्र छानविन गरेर प्रतिवेदन बुझाउन कार्यादेश दिईएको छ। अल नेपाल अस्पताल अगाडिबाट दोलखाका संयोग कार्की, सुवास तिम्सिनासहितका व्यक्तिको सुनको ब्रास्लेट लुटिएको घटनामा प्रहरी जोडिएपछि समिति गठन भएको हो। म्हानगरीय प्रहरी प्रभाग बसपार्कका प्रहरी नायब निरीक्षक (सई) नवराज इटानीले योजनाकार भएको बताउँदै सुर्खेतका दीपक नेपालीलाई पक्राउ गरेका थिए। सई ईटनीले उक्त घटनाको जानकारी महानगरीय प्रहरी वृत्त महाराजगंजका प्रमुख डिएसपी रोशन खड्कालाई दिएका थिए। डिएसपी खड्काले सुन खरिदको बिल नभएको भन्दै नेपालीलाई छाडेको आरोप छ।घटनाबारे जानकारी आएको छ, छानविन गर्न समिति गठन भएको छ। हामी छानविन गर्दैर्छौं, डिएसपी विष्टले अन्नपूर्णसँग भने,को दोषी हो उसलाई कारबाही हुन्छ।"
साउदीबाट फर्किए २४ हजार नेपाली,साउदी अरेबिया : साउदी अरेबियामा कोरोना भाइरस र विभिन्न कारणले अलपत्र परेका नेपाली स्वदेश फिर्ता हुने संख्या दैनिकी रूपमा बढ्दो छ। हालसम्म २४ हजार ९ सय ६३ जना चार्टर्ड उडानबाट स्वदेश फिर्ता भएका छन् भनेयुएई बाट ६५ हजार २ सय ४० तथा कतारबाट ४८ हजार ९ सय ५८नेपाली स्वदेश फिर्ता भएका छन् । साउदी अरेबियास्थित नेपाली दूतावास रियाद तथा वाणिज्य दूतावास जेद्धालेकोरोना भाइरसको कारण स्थगित भएको कामदार मागपत्र प्रमाणीकरण कार्य पुन २४ जनावरी २०२१ बाट संचालन गर्ने भएका छन् भने दूतावासको सहयोगमा सम्बन्धीत कम्पनीमा कार्यरत कम्पनीले अकामा नविकरण नगरेका १५ सय २४ जना नेपालीको साउदी सरकारले बहिर्गमन भिसा जारी गरेको छ । साउदी सरकारले कोराना भाइरसलाई मध्यनजर गदै लागु गरेका सबै प्रतिबन्ध ३१ मार्च २०२१ देखि हटाउने भएको छ भने अन्तर्राष्ट्रिय उडानहरू समेत नियमित रूपमा संचालन हुने एसपीएले जनाउनुको साथै साउदी र कतार बीच रहेका सबै प्रतिबन्ध सीमाना खुल्ला भएका छन् । साउदीमा कोरोना भाइरसको भ्याक्सिन लिएकालाई सरकारले हेल्थ पासपोर्ट जारी गर्ने भएको छ । हालसम्म साउदीमा १ लाख ३९ हजार भन्दा बढीले भ्याक्सिन लिइसकेका छन् भने किङसलमानले समेत पहिलो डोजको भ्याक्सिन लगाएका छन् । कोरोना भाइरसबाट साउदीमा हालसम्म ३ लाख ६३ हजार ८ सय ९ जना संक्रमित हुनुको साथै ६ हजार २ सय ९१ जनाको मृत्यु भएको छ भने ३ लाख ५५ हजार ५ सय ४८ जना निको भएका छन्।
ब्राउन सुगरसहित चारजना पक्राउ,"विराटनगर : मोरङको उर्लाबारी र विराटनगरबाट प्रहरीले उच्च गुणस्तरको मानिने महंगो लागुऔषध ब्राउन सुगर (खैरो हेरोइन) सहित चारजनालाई पक्राउ गरेको छ । उर्लाबारीबाट दुई र विराटनगरबाट दुईजना पक्राउ परेका हुन् । पक्राउ पर्नेमा एक युवती र एक भारतीय नागरिक पनि छन् । उर्लाबारी नगरपालिका६ स्थित मधुमल्ला रोडमा रहेको ह्याभन भ्याली होटलबाट आइतबार साँझ एक युवा र युवती पक्राउ परेका हुन् । पक्राउ पर्नेमा मोरङको रतुवामाई नगरपालिका१० का धजेन्द्र भट्टराई र मिक्लाजुङ गाउँपालिका४ की २० वर्षीया कविता लिम्बू रहेको मोरङ प्रहरी प्रमुख एसपी सन्तोष खड्काले जानकारी दिए । उनका अनुसार ब्राउन सुगरको कारोबारका लागि दुवैजना मिलेर होटलको कोठा बुक गरेर बसेको पाइएको छ । उनीहरुले आइतबार नै होटलको कोठा बुक गरेको र त्यहाँबाट अन्यत्र सप्लाई गर्ने योजना बनाएको पाइएको प्रहरीको भनाइ छ । एकआपसका साथी रहेका उनीहरु यसका सेवनकर्ता र कारोबारीसमेत भएको प्रहरी दाबी छ । होटलको कोठा नम्बर ६ बाट पक्राउ परेका भट्टराई र लिम्बूको साथबाट १४ ग्राम ब्राउन सुगर फेला परेको छ । फेला परेको ब्राउन सुगर ठूलो परिणामको भएको प्रहरीले जनाएको छ । यसको खरिदबिक्री गर्दा प्रयोग गरिने नापतौल मेसिन पनि बरामद भएका कारण उनीहरु यसका कारोबारी भएको पुष्टि हुने प्रहरीको भनाइ छ । विशेष सूचनाका आधारमा होटलमा छापा हान्न प्रहरी पुग्दा दुवै जना ब्राउन सुगर सेवन गर्ने तयारीमा रहेको पाइएको एसपी खड्काले बताए । उनीहरुले झोला र होटलको कोठाभित्र रहेको खाटमुनि लुकाएको अवस्थामा ब्राउन सुगर फेला परेको जनाइएको छ । दुवै जना ब्राउन सुगरका कारोबारी हुन् । सेवनकर्ता पनि हुन्, प्रहरी स्रोतले भन्यो, प्रारम्भिक अनुसन्धानबाट केही समयदेखि यसको अवैध धन्दामा लागेको खुलेको छ । भारतको पानीट्यांकीका लागुऔषध व्यापारीसँग सम्पर्कमा रहेर नेपालमा भित्राउँदै ब्राउन सुगर अन्यत्र सप्लाई गर्ने गरेको पाइएको छ । पक्राउ परेका दुवै जनाले पानीट्यांकीबाट भारतीय नागरिकले ल्याइदिएपछि आफूहरुले झापाको काँकडभिट्टा नाकादेखि ब्राउन सुगर लिएर आएको प्रहरीलाई बताएका छन् । उनीहरुले भारतीय व्यापारीसँग प्रति ग्राम १० हजार रुपैयाँमा ब्राउन सुगर खरिद गर्ने गरेको पाइएको छ । प्रहरीका अनुसार प्रारम्भिक अनुसन्धानबाट उनीहरुले बरामद भएको ब्राउन सुगर एक लाख ४० हजार रुपैयाँभन्दा बढीमा खरिद गरेर ल्याएको खुलेको छ । प्रतिग्राम १० हजारजतिमा खरिद गरेर नेपाल ल्याएपछि त्योभन्दा महँगो मूल्यमा बिक्री गर्ने गरेको पाइएको प्रहरी स्रोतको भनाइ छ । नेपालमा ल्याएर उनीहरुले कति रुपैयाँमा बिक्री गर्ने गरेका छन् भन्ने बारेमा अनुसन्धान भइरहेको प्रहरीले जनाएको छ । त्यस्तै विराटनगर महानगरपालिका१० शान्ति चोकबाट प्रहरीले आइतबारराति ब्राउन सुगरसहित दुई युवालाई नियन्त्रणमा लिएको छ । एक जना भारतीय नागरिक हुन् । विशेष सूचनाका आधारमा लागुऔषध नियन्त्रण ब्युरो विराटनगरबाट खटिएको टोलीले सप्तरीको हनुमाननगर कंकालिनी नगरपालिका६ का २२ वर्षीय धमेन्द्र रजक र भारत अररीयाका २२ वर्षीय मोहम्द अफरोजलाई पक्राउ गरेको हो । पक्राउ परेकाहरुको साथबाट चार ग्राम पाँच सय ९० मिलिग्राम ब्राउन सुगर बरामद भएको एसपी खड्काले बताए । उनीहरुले भारतको जोगवनीबाट ब्राउन सुगर लिएर आएको खुलेको छ । पैदल नै रहेका उनीहरुले कसैलाई बिक्री गर्न खोज्दै गर्दा पक्राउ गरिएको प्रहरीको भनाइ छ । ब्राउन सुगरसहित पक्राउ परेका चारै जनाविरुद्ध सोमबार लागुऔषध ऐन अन्तर्गतको मुद्दा चलाउन म्याद थप गरेर बाँकी अनुसन्धान अघि बढाइने एसपी खड्काले बताए । एक किलो गाँजासहित दुई पक्राउ यसैबीच मोरङको रतुवामाईबाट प्रहरीले लागुऔषध गाँजासहित दुईजनालाई आइतबार साँझ नियन्त्रणमा लिएको छ । घरमै गाँजा राखेर बिक्री गर्ने गरेको पाइएपछि इलाका प्रहरी कार्यालय सिजुवाबाट खटिएको प्रहरी टोलीले पक्राउ गरेका दुवैजना वृद्ध पुरुष हुन् । रतुवामाई नगरपालिका३ का ७३ वर्षीय प्रेमकुमार श्रेष्ठ र रतुवामाई५ का ६५ वर्षीय देवीप्रसाद सिलवाललाई गाँजासहित पक्राउ गरिएको एसपी खड्काले बताए । उनका अनुसार श्रेष्ठको घरबाट पाँच सय ग्राम र सिलवालको घरबाट चार सय ५० ग्राम गाँजा बरामद भएको छ । पक्राउ परेका दुवैजनाविरुद्ध लागुऔषध ऐन अन्तर्गतको मुद्दा चलाउने तयारी प्रहरीले गरेको छ ।"
माघीको तयारीमा जुटे थारु समुदाय,"कैलाली : थारू समुदायको सबैभन्दा ठूलो पर्व माघी नजिकिएसँगै थारु समुदायका मानिस अहिले यसको तयारीमा जुटेका छन्। पर्वको तयारीका लागि खाद्यान्नको जोहो गर्ने, दुना टपरी बनाउने, जङ्गल गई दाउरा सङ्कलन गर्ने, तोरीको तेल पेल्ने, घर लिपपोत तथा घरआँगन सरसफाईलगायतका कार्यहरू धमाधम भइरहेको धनगढी उपमहानगरपालिका३ का स्थानीयवासी भगतबहादुर चौधरीले बताए। 'माघीमा विशेष गरी बङ्गुरको मासु, माछा, घोंगी, गङ्गटोलगायतका खानाका पकवानहरू खाने चलन रहिआएकाले दाजुभाइहरू त्यसको खोजीमा जुटेका छन्', उनले भने। विशेषरी समुदायमा पुरुषहरू माघीका लागि मासुको जोहो गर्न व्यस्त छन् भने महिलाहरूलाई घर लिपपोत गर्न, दुना टपरी बनाउनका साथै जाँड, ढिक्री, रोटीलगायत तयार गर्न भ्याइनभ्याइ छ। यो पर्वमा नयाँ वर्ष शुभारम्भ हुने भएकोले आफ्ना परिवारका लागि नयाँनयाँ लुगाकपडा किन्न स्थानीयवासी गाउँबाट टाढाटाढाका शहरबजार जान थालेका छन्। रोजगारीका लागि बाहिरिएकाहरू पर्व मनाउनका लागि घर फर्कन थालेका छन्। माघीमा पाहुना धेरै जम्मा हुने भएकाले उनीहरूको स्वागतका लागि थरीथरीका स्थानीय खानाका पकवान पकाउन स्थानयवासी व्यस्त देखिन्छन्। पुस अन्तिम दिनबाट शुरु भई माघ २ गतेसम्म उल्लासपूर्वक मनाइने माघी पर्वमा पुसलाई बिदाइ गर्दै माघ १ अर्थात् नयाँ वर्षलाई स्वागत गर्नका लागि रातभर नाचगान गरेर जाग्राम बस्ने चलन रहेको थारू अगुवा बताउँछन्। थारू समुदायको मुख्य पर्व भएकाले तामझामका साथ मनाउने तयारी भइरहेको गाउँका अगुवा चेतराम चौधरीले बताए। 'माघे सङ्क्रान्तिका दिन विशेषगरी थारु समुदायमा बिहानै उठेर नजिकैको नदी तलाउमा गई नुवाइधुवाइ गरी आफूभन्दा ठूलाबाट आशिर्वाद लिने गरिन्छ' अगुवा चौधरीले भने, 'आशिर्वाद लिइसकेपछि घरमा अलग्गै छुट्याएर राखिएको चामल, नुन, तेल र बेसारलगायतका खाद्यान्न छुने र छुट्याइएका ती चिजहरू घरका छोरीबेटीलाई दिने परम्परा रहिआएको छ।' पश्चिम नेपालको तराईका थारु समुदायको सबैभन्दा ठूलो पर्वका रूपमा मनाइने यो पर्वमा विशेषगरी अण्डी चामलको भातरोटी, ढिक्री, बरिया, घोंगी, सुँगुरको मासु, माछा, गङ्गटोलगायतका स्थानीय खानाका पकवान खाने चलन छ। त्यस्तै माघी मनाउन हरेक वर्ष गाउँगाउँमा मेला तथा महोत्सवको आयोजना गर्ने गरेको भए पनि यस वर्ष भने कोरोनाको सङक्रमणका कारण खासै मेला महोत्सवको तयारी खासै गरिएको देखिँदैन।"
मिस्ट्रीखोला जलविद्युत आयोजनाको परीक्षण सुरु,"बेनी : म्याग्दीको अन्नपूर्ण४ नारच्याङमा निर्माण भएको ४२ मेगावाट क्षमताको मिस्ट्रीखोला जलविद्युत आयोजनाको परीक्षण सुरु भएको छ । माउन्टेन इनर्जी नेपाल लिमिटेड प्रर्वद्धक रहेको मिस्ट्रीखोलामा निर्माण भएका संरचना तथा जडान गरिएका उपकरणको परिक्षण थालिएको हो । आयोजनाको परामर्शदाता इञ्जिनियर दिवाकर खड्काले सुरुङ, पेनस्टक पाइपलाइन र विद्युतगृहमा एकै साथ परिक्षण भइरहेको जानकारी दिए । बाँध र क्यानल (पानी थिग्राउने पोखरी)को यसअघिनै परीक्षण सफल भइसकेको छ,'उनले भने, 'परीक्षणका लागि सुरुङ र पेनस्टक पाइपमा हालिएको छ ।'विद्युतगृहमा जडान भएको जेनेरेटर, टर्वाइन र ट्रान्सफर्मरको पनि परिक्षण भइरहेको छ । हाइड्रोमेकानिकल सम्बन्धी प्राबिधिक टोलीले विद्युतगृहको अटोमेसनको काम सुरु गरेको छ । आयोजनाका प्रतिनिधी चुडामणी निरौलाले अबको तीन हप्ताभित्र संरचना र उपकरणको परिक्षण सकेर बिद्युत उत्पादन सुरु गर्ने कार्यतालिका बनाएको बताए । अहिलेकै गतिमा काम भएमा र कुनै समस्या नआए तीन हप्ताभित्र परिक्षण सकिन्छ,' उनले भने, 'सुरुङ र पेनस्टकमा देखिएका चुहावट सुधारको काम भइरहेको छ । सन २०१६ को जुन १३ मा सुरु भएको आयोजनाले निलगिरी र घलेम्दी खोलाको दोभानमा २३ मिटर अग्लो बाँध बनाएर दुई हजार २७०५ मिटर सुरुङ र २५० मिटर उचाइबाट पानी खसालेर बिद्युत उत्पादन गर्न एक हजार ५०० मिटर पेनस्टक पाइप जडान गरेको छ । बेशीगाउँ स्थित कालीगण्डकी नदीको बायाँ किनारमा बनाएको विद्युतगृह नजिकै स्विचार्ड निर्माण गरेको छ । बाँध क्षेत्रमा ११५ मिटर लम्बाई, ८५ मिटर चौडाई र १३ मिटर गहिराई भएको २ वटा भूमिगत बालुवा थिग्राउने पोखरी (क्यानल) बनाएको छ । बेशीगाउँदेखि दाना स्थित २२० केभी क्षमताको सबस्टेशनसम्म १३२ केभी क्षमताको ४ किलोमिटर प्रशारण लाइन निर्माण गरेको छ । ११ वटा मध्य गत बर्खामा आएको बाढीले एक वटा टावर ढलाएको र अर्को कटानको जोखिममा परेको थियो । जोखिममा परेको टावर स्थानान्तरण र ढलेको पुननिर्माण सकिएको छ । पाँच अरब ६४ करोड रुपैयाँ लागत अनुमान गरिएको आयोजनामा प्रर्वद्धक बाहेक नेपाल ईन्भेष्टमेन्ट बैङ्कले ७० करोड रुपैयाँ, जलविद्युत विकास कम्पनीले एक अरब रुपैयाँ र नेपाल बैंकले ५० करोड रुपैयाँ ऋण लगानी गरेका छन् । यसैगरी नविल बैंकले एक अरब, लक्ष्मी बैंकले ४० करोड, सिद्धार्थ बैंकले ३० करोड र एस डेभलभमेन्ट बैंकले ३० करोड रुपैयाँ ऋण लगानी रहेको छ । आयोजना निर्माण स्थल नारच्याङका बासिन्दालाई सात लाख तीन हजार ५१२ र प्रभावित क्षेत्रमा पर्ने अन्नपूर्ण गाउँपालिकाका अन्य ७ वटा वडाका बासिन्दाहरुलाई दश लाख कित्ता सेयर बाँडफाड गरिएको छ । साधारण सेयर पनि बाडफाँड भइसकेको छ । विद्युत विकास विभागले २०६४ मा जनेरेशन लाइसेन्स (निर्माण अनुमति) दिएको थियो । नेपाल विद्युत प्राधिकरणले २२० केभी कालीगण्डकी करिडोर प्रशारण लाइन र दाना सब स्टेशन बनाउन ढिलाई गर्दा आयोजना नौ वर्ष पछि निर्माण सुरु भएको हो । मिस्ट्रीखोला म्याग्दीमा हालसम्म निर्माण भएका र निर्माणाधिन अवस्थामा रहेका मध्य सबैभन्दा ठूलो आयोजना हो । नारच्याङमा २ मेगावाट क्षमत्ताको तातोपानी साना जलविद्युत आयोजना सञ्चालनमा छ । ५ मेगावाटको घलेम्दीखोलाले गत माघ महिनादेखि उत्पादन सुरु गरेको छ । अन्नपूर्ण३ दाना देखि पर्वतको खुर्कोट जोड्ने ३९ किलोमिटर दुरीको २२० केभी क्षमताको बिद्युत प्रशारण लाइन निर्माण सकिएको छ । दाना र खुर्कोटमा सब स्टेशनका साथै प्रशारण लाइन निर्माण सकेर आन्तरिक परीक्षण भइरहेको आयोजनाका प्रमुख चन्दनकुमार घोषले बताए ।"
दलित केटा मन पराएको थाहा पाएपछि आमाले गरिदिइन् छोरीको हत्या,वीरगन्ज : पर्सामा तल्लो जातको केटासँग लागेको भन्दै आफ्नै बुवाआमाले छोरीको जलाएर हत्या गरेको रहस्य बाहिर आएको छ। पर्साको बहुदरामाई नगरपालिका वडा नम्बर ८ रामनगरी गाँउमा गत कार्तिक २९ गते लक्ष्मीपूजाका दिन भएको आगलागीमा परी १५ वर्षीया बालिकाको मृत्यु भएको भनिएको घटनामा आमाबुवाले नै छोरीलाई घरभित्रै जलाएर हत्या गरेको रहस्य अहिले खुलेको हो । कात्र्तिक २९ गते लक्ष्मीपूजाका दिन रामनगरीमा राति १० बजेतिर फुसको घरमा भएको आगलागीमा परि मनबोध साह तेलीकी १५ वर्षीया छोरी माना कुमारीको मृत्यु भएको थियो । आगलागी भएका दिन प्रहरीलाई घरमा आगलागी भयो भनेर मात्रै जानकारी दिइएको थियो । दमकलको सहयोगमा आगो निभाएपछि घरभित्र भने माना कुमारीको शव जलेको अवस्थामा भेटिएको थियो । त्यसबेला बुवाआमाले माना निदाएकै अवस्थामा घरमा आगो लागेर जलेर मरेको भन्ने दाबी गरेका थिए । तर घटनास्थलमा अनुसन्धानका लागि पुगेका प्रहरी अधिकृतले घरमा लागेको आगो र शवको प्रकृति हेरेपछि शंका लागेर अनुसन्धान सुरु गरेका थिए । अनुसन्धानका क्रममा मानाको जलाएर हत्या गरिएको वास्तविकता पत्ता लागेको इलाका प्रहरी कार्यालय पोखरियाका प्रहरी निरीक्षक दीपक थापाले बताए ।अनुसन्धानका क्रममा छोरीसँगै सुत्ने गरेकी आमा लालमती देवी सकुशल रहेको र छोरीको उद्धारका लागि कसैले प्रयास नगरेको पत्ता लागेपछि प्रहरीलाई आशंका लागेर अनुसन्धान गर्दै जाँदा तल्लो जातको केटासँग लागेको भनेर हत्या गरेको रहस्य खुलेको प्रहरी निरीक्षक थापाले बताए । मृतक बालिकाकी भाउजु मनिषा देवीले पनि नन्दलाई सासु लालमतीले आगोमा जलाई फुसको छानामा समेत आगो लगाएको कुरा एक महिनापछि प्रहरीलाई बताएकी थिइन् । हत्याकी आरोपित मध्येका लालमती देवीलाई पक्राउ गरी थप अनुसन्धान गर्दै जाँदा तल्लो जातको केटासँग लागेकाले श्रीमान मनबोधसँगको सल्लाहमै छोरीको हत्या गरेको आमा लालमतिले स्वीकारेको प्रहरीले जनाएको छ । लालमतीका श्रीमान मनाबोध अहिले फरार छन् । उनको नाममा पर्सा जिल्ला अदालतले पक्राउ पुर्जी जारी गरिसकेको छ । लालमती देवीविरुद्ध पुस २२ गते पर्सा जिल्ला अदालतमा कर्तव्य ज्यान मुद्दा दर्ता गरिएको जिल्ला प्रहरी कार्यालय पर्साले जनाएको छ ।
राष्ट्रिय फुटबल टोलीका पूर्वगोलकिपर शाहीको निधन,काठमाडौं : नेपाली राष्ट्रिय फुटबल टोलीका पूर्वगोल रक्षक तथा अखिल नेपाल फुटबल सङ्घ (एन्फा) का पूर्व महासचिव लोकबहादुर शाहीको निधन भएको छ । शाहीको ६५ वर्षको उमेरमा आइतबार राति निधन भएको हो । लामो समयदेखि विभिन्न रोगबाट पीडित शाहीको दैलेखको चौडत्तास्थित घरमा निधन भएको एन्फाका अध्यक्ष कर्माछिरिङ शेर्पाले जानकारी दिए । उनको आज दाहसंस्कार गरिने पारिवारिक स्रोतले जनाएको छ । शाही सन् १९७९ देखि १९८९ सम्म राष्ट्रिय टोलीको गोल रक्षक थिए। सन् १९८४ मा नेपालमै आयोजना भएको पहिलो साफमा नेपालले स्वर्ण पदक जित्दा उनी टोलीको महत्वपूर्ण खेलाडी थिए। शाहीले चारपटक साफ खेल खेलेका थिए। सन् १९८२ मा नवौं एशियाली खेलकूद खेल्दा पनि उनले गोल रक्षक रहेका थिए। शाहीले सन् १९८९ मा राष्ट्रिय टोलीबाट सन्न्यास लिएका थिए। उनी २०५२ सालमा गणेश थापा एन्फाको अध्यक्ष हुँदा महासचिवमा निर्वाचित भएका थिए। पछिल्लो पटक उनी नेपाल बक्सिङ सङ्घको समेत महासचिव रहेका थिए। २०७० मा नेपाल आइस हकी सङ्घ स्थापना हुँदा शाही सङ्घको संस्थापक अध्यक्षमा चयन भएका थिए।रासस
बारामा सेनाको निशुल्क स्वास्थ्य शिविर,"बारा: बारा करैयामाई गाउँपालिका ७ उमजनस्थित श्री नं २८ बाहिनीका स्वास्थ्यकर्मीहरुले जनता माविको प्राङ्गणमा पुस २६ गते निशुल्क स्वास्थ्य शिविर सञ्चालन गरेका छन् । स्वास्थ्य शिविरमा स्कुलका बालबालिका सहित ४१० जनाले निशुल्क स्वास्थ्य परिक्षण गरे । नागरिक र सेनाबीच सम्बन्ध विस्तार गर्ने उद्देश्यले उक्त शिविर सञ्चालन गरिएको चन्दननाथ गणका गणपति प्रमुख सेनानी श्याम शरण गोतामे जानकारी दिए । एकदिने शिविरमा स्थानीयहरुलाई निशुल्क औषधि समेत विरतण गरिएको थियो । श्री २८ नं बाहिनी अड्डाका बाहिनीपति सहायक रथी जोन्सन खड्का तथा चन्दननाथ गणका गणपति प्रमुख सेनानी श्याम शरण गोतामे सहित स्थानीय निकायका जनप्रतिनिधि, समाजसेवी, बुद्धिजीवी र शिक्षकहरुको समेतको उपस्थिति थियो।"
नेपाली सेनाले गर्यो एकीकरण मार्ग पदयात्रा (फोटो फिचर),"काठमाडौँ : नेपाली सेनाले एकीकरण मार्ग पदयात्रा सम्पन्न गरेको छ। नेपाल एकीकरण गरेका पृथ्वीनारायण शाहको जन्मजयन्तीका अवसरमा काठमाडौँको बसन्तपुरस्थित हनुमानढोकादेखि सेनाको मुख्यालयसम्म पदयात्रा सम्पन्न गरेको हो। सेनाले विभिन्न जातजातिका भेषभूषा र झाँकीसहितको पदयात्रा गरेको हो। पदयात्रा हनुमानढोकादेखि जुद्ध शालिक न्यूरोड गेट, सैनिक मञ्च टुडिखेल, भद्रकाली मन्दिर हुँदै सैनिक मुख्यालयसम्म भएको हो। पदयात्राको तस्बिर फोटोपत्रकार विकास कार्कीले खिचेका छन्।"
काठमाडौं उपत्यकामा थपिए ३१४ जना कोरोना संक्रमित,काठमाडौं : पछिल्लो २४ घन्टामा काठमाडौं उपत्यकामा थप ३१४ जनामा कोरोना संक्रमण देखिएको छ। १२९ महिला र १८५ पुरुषमा संक्रमण देखिएको स्वास्थ्य तथा जनसंख्या मन्त्रालयले जनाएको छ। पछिल्लो २४ घण्टामा नेपालमा ४८८ जनामा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका अनुसार १९२ महिला र २९६ पुरुषमा संक्रमण देखिएको हो। यस्तै मन्त्रालयका अनुसार योसँगै नेपालका कोरोना संक्रमितको संख्या २ लाख ६५ हजार २६८ पुगेको छ । जसमध्ये २ लाख ५८ हजार ९६८ जनाले कोरोना जितेका छन् । सोमबार थप ५२७ जना डिस्चार्ज भएका छन्। मन्त्रालयका अनुसार कोरोनाबाट मृत्यु हुनेको संख्या १९ सय २७ पुगेको छ । सोमबार मात्रै थप १० जनाको मृत्यु मन्त्रालयले पुष्टि गरेको छ। अहिले सक्रिय संक्रमितको संख्या ४ हजार ३७३ छ। २३७ जना क्वारेन्टिनमा रहेका छन् भने ४ हजार ३७३ जना आइसोलेसनमा छन्। नेपालमा अहिलेसम्म १ लाख ८७ हजार ५५५ जनाको पीसीआर परीक्षण भएको छ । सोमबार मात्र ५ हजार ३०९ जनाको पीसीआर परीक्षण गरिएको छ। यस्तै कोरोनाका गम्भीर १६३ जनाको आइसीयूमा र ३७ जनाको भेन्टिलेटरमा उपचार भइरहेको मन्त्रालयले जनाएको छ।
कृष्णसार जोगाउनै मुस्किल,"खैरापुर : चितुवाले मंगलबार साँझ ५ बजेतिर ७८ वर्षको पोथी कृष्णसारलाई आक्रमण गर्यो। बर्दियाको गुलरिया नगरपालिकाको खैरापुरस्थित कृष्णसार संरक्षण क्षेत्रमा चितुवाको आक्रमणबाट घाइते भएको ४०५४ किलो तौलको त्यो कृष्णसारको उपचार क्रममा भोलिपल्ट बिहान ज्यान गयो। संरक्षण क्षेत्रमा कार्यरत रेञ्जर मनराज लामा मोक्तानका अनुसार चालु वर्षको पुस तेस्रो सातासम्म २६ वटा कृष्णसारको मृत्यु भइसकेको छ। यो वर्ष मृत्यु भएका कृष्णसारमध्ये २० वटा चितुवा आक्रमणबाट हो। अर्थात् ७७ प्रतिशत कृष्णसारको मृत्यु चितुवा आक्रमणबाट भएको छ। चितुवाले ०७४७५ मा सबैभन्दा बढी ४३ वटा कृष्णसार मारेको तथ्यांक छ। त्यो वर्ष ८८ वटा कृष्णसार मरेका थिए। चितुवाको आक्रमणबाट त्यो वर्ष माघमा १६, पुसमा ६ र साउनमा ५ वटा मारिएका थिए। संरक्षण क्षेत्रमा चितुवा पल्केर हरेक वर्ष कृष्णसारलाई आहारा बनाइरहेको छ। संरक्षण क्षेत्रसँगै जोडिएको उत्तरमा बबई नदीपारिको बागेश्वरी सामुदायिक वनबाट चितुवा आउने गरेको स्थानीयले बताएका छन्। स्थानीयले जंगलमा बच्चासहितको तीनचार वटा चितुवा देखेको जानकारी संरक्षण कार्यालयलाई दिएका छन्। ०७५७६ मा एउटा चितुवालाई सो क्षेत्रबाट नियन्त्रणमा लिएर बर्दिया राष्ट्रिय निकुञ्जमा लगेर छोडिएको थियो। संरक्षण केन्द्रका प्रमुख अर्जुन भुसालले रैथाने चितुवा नभएकाले नियन्त्रण गर्न समस्या परेको बताए। एउटै चितुवाले नियमित आक्रमण गरिरहेको हो भन्ने हामीसँग कुनै आधार प्रमाण छैन। बर्दिया निकुञ्जबाट यो क्षेत्रमा चितुवाको ओहोरदोहोर भइरहेको देखिन्छ, भुसालले भने, चितुवाको आहारा नै मृग प्रजाति हो। त्यसैले कृष्णसार संरक्षण क्षेत्रमा आएको हुनुपर्छ। हाम्रा लागि चितुवाबाट कृष्णसार जोगाउनु चुनौतीपूर्ण बनेको छ। कृष्णसार मात्र होइन, यो क्षेत्रमा चितुवाले खसी बाख्रा र गाईबस्तु पनि मारेको छ। यो वर्ष मात्र ३१ किसानले खसीबाख्रा चितुवाले खाएको भन्दै क्षतिपूर्तिको माग गर्दै निवेदन दिएको संरक्षण कार्यालयले जनाएको छ। ०७४७५ देखि अहिलेसम्म संरक्षण क्षेत्रका २०३ वटा कृष्णसारको मृत्यु भइसकेको छ। जसमध्ये सबैभन्दा बढी १ सय १२ कृष्णसारको मृत्यु चितुवा आक्रमणबाट भएको छ। यो ४ वर्ष अवधिमा कूल कृष्णसार मृत्युको ५५ प्रतिशत चितुवाबाट भएको संरक्षण क्षेत्रले जनाएको छ। वर्षमा औसत २८ वटा र महिनामा झन्डै ३ वटा कृष्णसार चितुवा आक्रमणमा मरेको देखिन्छ। ४ वर्षमा कालगतिबाट ३१, हुँडारले १६, बाढीले बगाएर १८, कुकुरले ७ र अन्य कारणले १९ कृष्णसारको ज्यान गएको छ। यो अवधिको कृष्णसार मृत्युको तथ्यांक विश्लेषण गर्ने हो भने ७५ प्रतिशत बयस्क भालेपोथी बढी देखिन्छन्। मरेकामध्ये पोथी ८३ र भाले ६९ वटा छन्। बच्चा ५१ वटा मरेका छन्। अहिले संरक्षण केन्द्रमा २०९ वटा कृष्णसार छन्।"
स्वास्थ्य मन्त्रालयले गर्यो ५ जना निर्देशकको जिम्मेवारी हेरफेर,"काठमाडौं: स्वास्थ्य तथा जनसंख्या मन्त्रालयले विभाग र केन्द्रीय अस्पतालका पाँचजना निर्देशकहरुको जिम्मेवारी हेरफेर गरेको छ। मन्त्रालयले मन्त्रीस्तरीय निर्णयअनुसार निर्देशकहरुको जिम्मेवारी हेरफेर गरेको हो। मन्त्रालय अनुसार कान्ति बाल अस्पतालका निर्देशक डा कृष्ण पौडेलाई इपिडिमियोलोजी तथा रोग नियन्त्रण महाशाखाको जिम्मेवारी दिइएको छ भने कान्ति बाल अस्पतालको निर्देशकमा डा आरपी बिच्छालाई ल्याइएको छ। यसैगरी इपिडिमियोलोजी तथा रोग नियन्त्रण महाशाखाका निर्देशक डा बासुदेव पाण्डेलाई स्वास्थ्य मन्त्रालयमा तानिएको छ। त्यस्तै, स्वास्थ्य सेवा विभागको उपचारात्मक सेवा महाशाखाको प्रमुखको जिम्मेवारी डा मदन उपाध्यायलाई तोकिएको छ। यसअघि उक्त महाशाखाको जिम्मा डा रमेश खरेललाई दिइएको थियो। हाल डा खरेललाई विभागअन्तर्गत रहने गरी जिम्मेवारी तोकिएको छ ।"
स्कुटर जलाएको आरोपमा पक्राउ,स्याङजा : पार्किङ गरी राखेको स्कुटर जलाएको आरोपमा २८ वर्षीय रविन क्षेत्री पक्राउ परेका छन्। आँधीखोला गाउँपालिका निवासी क्षेत्रीलाई सोही गाउँपालिका २ का खिमानन्द सापकोटाको ग १ प ९६३७ नम्बरको स्कुटर जलाएको आरोप छ। झण्डै २ साताअघि स्कुटरमा आगजनी भएको थियो। सापकोटाले आफनो घर नजिकै पार्किङमा राखेको अवस्थामा रातको २ बजे जलाएको भन्ने उजुरीका आधारमा अनुसन्धान गर्दा क्षेत्रीलाई पक्राउ गरिएको प्रहरी उपरीक्षक राजेन्द्र अधिकारीले जानकारी दिए। आरोपित क्षेत्रीलाई आपराधिक प्रवेश तथा आपराधिक उपद्रव सम्बन्धी मुद्धा दर्तागरी अदालतबाट ७ दिनको म्यादथप भएको प्रहरीले जनाएको छ।
दैलेखमा लागूऔषधसहित युवायुवती पक्राउ,दैलेख: दैलेखमा लागुऔषध सहित दुई जना युवायुवती पक्राउ परेका छन् । पक्राउ पर्नेमा कोहलपुर नगरपालिका१० बाँकेको कालिकानगरकी २७ वर्षीया सिर्जना गुरुङ र बैजनाथ गाउँपालिका१ बाँकेको गाभरका २१ वर्षीय विशाल रोकाय रहेको जिल्ला प्रहरी कार्यालय दैलेखले जनाएको छ । उनीहरुको साथबाट लागूऔषध ब्राउन सुगर पनि बरामद गरिएको दैलेख प्रहरी प्रमुख डिएसपी अनुपम श्रेष्ठले जानकारी दिए । शनिबार साँझ दैलेखको गुराँस गाउँपालिका२ तल्लो डुङ्गेश्वर प्रहरी चौकी (कर्णाली राजमार्ग) चेक पोष्ट नजिकै सडकमा शंकास्पद अवस्थामा हिँडिरहेका उनीहरुलाई खानतलासी गर्दा लागू औषध ब्राउन सुगर फेला परेको थियो । खानतलासी गर्दा सिर्जना गुरुङको खुट्टाको मोजाबाट लुकाराखेको ४० पुडिया बनाइ धागोले बेरेर राखेको अवस्थामा लागुऔषध खैरो हिरोइन जस्तो धुलो पदार्थ र विशाल रोकायको साथबाट नगद ३४ हजार फेला परेको प्रहरीले जनाएको छ । लागूऔषधसहित पक्राउ परेका आरोपितहरुलाई दैलेख जिल्ला अदालतबाट लागूऔषध ब्राउनसुगर मुद्दामा म्याद थप अनुमती लिइ थप अनसुन्धान कार्य थालिएको प्रहरीले जनाएको छ ।
"२४ घण्टामा थप ४८८ जनामा कोरोना संक्रमण, १० को मृत्यु, ५२७ डिस्चार्ज",काठमाडौं : पछिल्लो २४ घण्टामा नेपालमा ४८८ जनामा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका अनुसार १९२ महिला र २९६ पुरुषमा संक्रमण देखिएको हो। यस्तै मन्त्रालयका अनुसार योसँगै नेपालका कोरोना संक्रमितको संख्या २ लाख ६५ हजार २६८ पुगेको छ । जसमध्ये २ लाख ५८ हजार ९६८ जनाले कोरोना जितेका छन् । सोमबार थप ५२७ जना डिस्चार्ज भएका छन्। मन्त्रालयका अनुसार कोरोनाबाट मृत्यु हुनेको संख्या १९ सय २७ पुगेको छ । सोमबार मात्रै थप १० जनाको मृत्यु मन्त्रालयले पुष्टि गरेको छ। अहिले सक्रिय संक्रमितको संख्या ४ हजार ३७३ छ । यस्तै २३७ जना क्वारेन्टिनमा छन् भने ४ हजार ३७३ जना आइसोलेसनमा छन्। नेपालमा अहिलेसम्म १ लाख ८७ हजार ५५५ जनाको पीसीआर परीक्षण भएको छ । सोमबार मात्र ५ हजार ३०९ जनाको पीसीआर परीक्षण गरिएको छ। जसमध्ये ४८८ जनामा संक्रमण देखिएको हो। मन्त्रालयका अनुसार कोरोनाका गम्भीर १६३ जनाको आइसीयूमा र ३७ जनाको भेन्टिलेटरमा उपचार भइरहेको छ।
मेला महोत्सव सञ्चालन गर्न दिनुपर्ने माग,"टीकापुर : टीकापुर उद्योग वाणिज्य सङ्घले कोरोना भाइरस सङ्क्रमण जोखिमका कारण रोकिएको मेला महोत्सव सञ्चालन गर्न माग गरेको छ। विशेषगरी उद्योग वाणिज्य सङ्घले आयोजना गर्ने महोत्सव तथा व्यापार मेला सञ्चालनका लागि सरकारसँग आवश्यक समन्वय भइरहेको उद्योग वाणिज्य महासङ्घ सुदूरपश्चिम प्रदेशका उपाध्यक्ष रामबहादुर भण्डारीले जानकारी दिए। प्रतिनिधिसभा विघटनपछि सरकारको समर्थन र विरोधमा प्रायः दिनहुँ हुनथालेका प्रदर्शनले कोरोनाको सङ्क्रमणलाई बेवास्ता गरेकाले अब मेला महोत्सव रोक्नुको पनि कुनै तुक नरहेको भन्दै उनले कोरोनाका कारण आक्रान्त बनेको व्यवसायको बढावाका लागि भए पनि मेला महोत्सव गर्न पाउनुपर्ने माग गरे। टीकापुर उद्योग वाणिज्य सङ्घका अध्यक्षसमेत रहेका भण्डारीले कोरोना सङ्क्रमणकै जोखिमलाई हेरेर महोत्सवको मिति तय गर्न नसकिएको बताउँदै पछिल्लो परिस्थितिलाई हेर्दा सरकारले व्यवसायलाई मात्र मारमा पार्ने काम गर्दै आएको बताए। 'कोरोनाको जोखिमकै कारण हामीले पनि महोत्सव सञ्चालनका लागि कुनै निर्णय गर्न सकेका छैनौँ। अहिले मेला महोत्सव सञ्चालनका लागि नेपाल उद्योग वाणिज्य महासङ्घले पहल सुरु गरेको छ', अध्यक्ष भण्डारीले भने, 'राजनीतिक दलका विरोध जुलुस, आमसभाले कोरोना सर्दैन। व्यावसायिकरुपमा हुने मेला महोत्सवले कोरोनाको जोखिम देख्ने सरकार व्यवसायीको हितमा छैन।' उनले व्यवसायीमा कोरोनाले पारेको असर अब देखिन थालेको बताउँदै व्यवसायलाई चलायमान बनाउनका लागि सरकारले आर्थिक प्याकेजको व्यवस्था गर्नुपर्नेमा त्यसतर्फ गम्भीर नभएको बताउनुभयो। 'यो अवस्थामा मेला महोत्सव गर्न धेरै चुनौती छ। प्रायोजक र सहयोगी पाउनै मुश्किल छ', अध्यक्ष भण्डारीले भने, 'सरकारले मेला महोत्सवलाई मात्र रोकेर कोरोना नियन्त्रण हुन सक्ने अवस्था देखिएको छैन।' कैलाली उद्योग वाणिज्य सङ्घका अध्यक्ष पुष्पराज कुँवरले सुदूरपश्चिम महोत्सव सञ्चालनका लागि बहस सुरु गरिएको बताउँदै फागुनसम्म भए पनि महोत्सव आयोजना गरिने बताएका छन्। 'हामीले महोत्सव सञ्चालनका लागि प्रक्रिया शुरु गरेका छौँ', उनले भने, 'सुदूरपश्चिम महोत्सव एक ब्राण्ड बनिसकेको छ। सरकार आफ्ना लागि जस्तोसुकै कदम चाल्न पनि पछि नहट्ने रहेछ। अहिलेको अवस्थालाई हेर्ने हो भने महोत्सव रोकेर कोरोना नियन्त्रण हुन सक्दैन।' अध्यक्ष कुँवरले देशैभरीका अधिकांश उद्योग वाणिज्य सङ्घले महोत्सव आयोजना गर्न पाउनुपर्ने माग गर्दै आएको बताउँदै त्यसका लागि मेला महोत्सव व्यवसाय महासङ्घले सरकारसँग समन्वय गरिरहेको बताए। कैलालीका प्रमुख जिल्ला अधिकारी यज्ञराज बोहराले अहिले नै मेला महोत्सव सञ्चालन गर्न दिनेबारे कुनै पनि निर्णय नभएको बताए। उनले थारूको महान् चाड एवं नयाँ वर्षमा भने सामान्य जमघट भई कार्यक्रम गर्न सकिने बताए। 'दशैँ तिहारको समयमा जस्तै थारू समुदायले पनि आफ्नो पर्व स्वास्थ्य मापदण्ड अपनाएर मनाउन सक्छन्। त्यसलाई हामीले छुट दिने भनेका छौँ', प्रमुख जिल्ला अधिकारी बोहराले भने, 'अहिले नै मेला महोत्सवका लागि कुनै काम गर्न सकिने अवस्था छैन र मेला महोत्सव आयोजना गर्छु भनेर कोही पनि प्रशासनमा आएको पनि छैन।' उनले मेला महोत्सव सञ्चालनका लागि कुनै संस्था वा समूह आएको अवस्थामा त्यहीअनुसारको निर्णय गर्न सकिने बताउँदै अहिले नै सबै खुला भयो भनेर भन्न नसकिने अवस्था रहेको बताए।"
रमतेल डाँडा वन कटान प्रकरण: वन प्रमुखमाथि अनुसन्धान,"बर्दिबास: रमतेल डाँडा सामुदायिक वनको जग्गा अतिक्रमण तथा वन कटान प्रकरण प्रकरणमा डिभिजन वन कार्यालय महोत्तरीका प्रमुख हेमन्त प्रसाद साहमाथि छानविन गरिएको छ । साह अनुसन्धानका लागि प्रदेश २ को उद्योग, पर्यटन, वन तथा वातावरण मन्त्रालयमा हाजिर भएका छन् । मन्त्रालयका सूचना अधिकारी बेचन महतोका आनुसार, वनको जग्गामा लगाएको रुख के कति कारणले काटान गरियो र सार्वजनिक जग्गा कसरी अतिक्रमित बन्न पुग्यो भन्ने विषयमा अनुसन्धान गर्न उनलाई मन्त्रालयमा बोलाइएको छ । साहसहित वन कटना गर्न स्थगत मुचुलका गर्ने सबैलाई डिभिजन वन कार्यालय महोत्तरीले व्यान लिइरहेको छ । वन कटान प्रकरणमा अख्तियार दुरुपयोग अनुसन्धान आयोग बर्दिबासले पनि गहिरो अनुसन्धान गरिरहेको छ । रमतेल डाँडाको वन फडानी प्रकरणको छानविन गर्न प्रदेश २ को वन मन्त्रालयले उच्चस्तरीय छानविन टोली गठन गरेर अनुसन्धान गरिरहेको छ । वन मन्त्रालयका उपसचिव नन्दलाल राय यादवको संयोजकत्वमा वन कटानी बारे जाँचबुझ गर्न गठित समितिमा कानुन अधिकृत बालकृष्ण मिश्र र वन व्यवस्थान अधिकृत बेचन चौधरी छन् । पुस ९ गते प्रदेश वन निर्देशनालयका निर्देशक जगन्नाथ जयसवालको टोलीले वन कटानी स्थलगत निरीक्षण गरेर वन मन्त्रालयमा पुस १२ प्रतिवेदन पेश गरेका थिए । त्यसपछि गत पुस १३ गते वन मन्त्रालयले छानविन टोली गठन गरेको थियो । गत मंसिरको अन्तिम सातामा भूमाफियाको गिरोहले महोत्तरीको बर्दिबास१स्थित रमतेल डाँडा सामुदायिक वनको ३ विघा १८ कठ्ठा वन व्यक्तिले कटानी गरेका थिए । घटनाका दोषी उपर कडा कारवाही गर्न स्थानीयहरुले माग गर्दै आएका छन् । स्थानीय युवाहरुले आइतबार वन फडानीको विषयमा छानविन गर्दै दोषीलाई कारवाही गर्न इलाका प्रशासन कार्यालय बर्दिबासका प्रमुख सन्देश मास्के मार्फत जिल्ला प्रशासन कार्यालय महोत्तरी, प्रदेश २ सरकार र प्रधानमन्त्री कार्यालयलाई ध्यानार्षण पत्र बुझाएका छन् । वन प्रमुख साहमाथि कारवाहीको माग गर्दै शनिबार स्थानीयहरुले बर्दिबासमा प्रदर्शन गरेका थिए । अवैध रुपमा वन कटानीको लागि भूमाफियालाई सहयोग गरेको आरोपमा रमतेल डाँडा सामुदायिक वनका अध्यक्ष शेर बहादुर राउत यसअघि पक्राउ गरिसकेका छन् । जग्गाधनी लिलामणि आचार्य र कृष्णप्रसाद गौतम, काठ व्यपारी सिन्धुलीको सुनकोशीका सन्दिप नेपालीलाई पक्राउ गर्न महोत्तरी जिल्ला अदालतले पक्राउ पूर्जी जारी गरिसकेको छ । तर उनीहरु अझै पक्राउ पर्न सकेका छैनन् । वन कटानी प्रकरणमा पौष १२ गते सवडिभिजन वन कार्यालय बर्दिबासमा सहायक वन अधिकृत लक्ष्मण प्रसाद साह सहित ७ कर्मचारी निलम्बनमा परेका थिए । वनको जग्गाको यकिन गर्न सोमबार नापी कार्यालय बर्दिबासले ११ बजे फेरि नापी गर्दै छ । नापी कार्यालय बर्दिबासका अमिन राम दरश राउतको गरेको गलत नापीले खोलामा पर्ने व्यक्तिको नम्बरी जग्गा संरक्षित सामुदायिक वन क्षेत्रमा परेको ठहर गरेको थियो । त्यसको आधारमा जग्गाधनी आचार्य र गौतमलाई वन कार्यालयले १ विघा विघा २ कठ्ठा ११ धुरमा पर्ने १ सय वटा कुकाठको रुख कटान गर्न आदेश दिएको थियो । तर, उनीहरुले ३ विघा १८ कठ्ठा क्षेत्रफलमा पर्ने ४ सय ६ वटा रुख कटान गरेर वनको जग्गा कब्जा गर्न खोजेको देखिन्छ । वन अतिक्रमण घटनाको प्रारम्भिक जाँचबुझमा खटिएका साहयक वन अधिकृत बेचन ठाकुरको टोलीले पाँच दिन लगाएर तयार पारेको एक रिर्पोट अनुसार कटना गरिएको रुखको ४ सय ६ टुटाको नापी गर्दा वन क्षेत्रमा ३ हजार ३ सय ६५ क्वीफिट काट कटान गरी वन क्षेत्रमा हानीनोक्सानी पुर्याइएको छ । सरोकारवलाहरुको रोहोबरमा कटान गरिएको क्षेत्रबाट वन कार्यालय महोत्तरीले रुखका गोलीयो ढुवानी गरेर सशस्त्र वन सुरक्षा शाखा माइस्थानमा राखेको छ । जग्गाधनीले २५ नम्बर बहादुरगंज ३(क) कित्ता नं२ को १ विघा २ कठ्ठा ११ धुरको लालपुर्जा डिभिजन वन कार्यालयमा पेश गर्दै त्यहाँ भएको ३ सय ८५ जना रुख कटान गर्न २३ असोज २०७७ मा वनसंग आदेश मागेका थिए । त्यसपछि वन, नापी, मालपोत कार्यालयको गएको स्थलत टोलीले जग्गाधनीले देखाएको जग्गाको नापी, रुखको अवस्था बारे मुचुलका गरेका थिए । नापी कार्यालय बर्दिबासका सर्भेक्षक राउतले जग्गाधनीको जग्गा वन क्षेत्रमा ठहराएका थिए । २८ कात्तिक २०७७ मा सहायक वन अधिकृत लक्ष्मण यादवको नेतृत्वको जग्गाको स्थलगत जाँचबुझ्न टोली गएका थिए । यादवको टोली निलम्बनमा परिसकेका छन् ।"
कात्तिक नाचका लागि ५० लाख,"ललितपुर : ललितपुर महानगरपालिकाले ललितपुरको ३ सय ७९ वर्ष पुरानो प्रसिद्ध कात्तिक नाचको अक्षय कोष स्थापनाका लागि ५० लाख दिएको छ। ललितपुर महानगरपालिकाका प्रमुख चिरीबाबु महर्जनले कात्तिक नाच संरक्षण समितिका अध्यक्ष किरण चित्रकारलाई एक समारोहबीच चेक हस्तान्तरण गरे। चेक हस्तान्तरण अघि नगरप्रमुख महर्जन र समितिका अध्यक्ष चित्रकारले सम्झौतापत्रमा हस्ताक्षर गरेका थिए। कात्तिक महिनामा देखाइने यो नाच मल्लराजा सिद्धिनरसिंह मल्लले सुरु गरेका हुन्। महानगरका प्रमुख महर्जनले अक्षय कोषका लागि रकम दिन पाउँदा निकै खुसी लागेको बताए। उनले भने, अघिल्लो वर्ष मैले यही डबलीबाट यो नाचको अक्षय कोष स्थापनाका लागि आर्थिक सहयोग गर्ने वचन दिएको थिएँ, आज त्यो पूरा भएको छ, त्यसैले म खुसी छु। ललितपुर महानगरपालिकाले मूर्तसँगसँगै अमूर्त सम्पदाको संरक्षण गर्न धेरै काम गरेको बताए। नाच, जात्रा अमूर्त सम्पदाअन्तर्गत पर्छन्। उनले मूर्त र अमूर्त सम्पदा महानगरको पहिचान भएको बताए। पाटन दरबारक्षेत्रमा रहेको नरसिंह मन्दिरको निर्माण पनि महानगरले छिट्टै थाल्ने उनको भनाइ थियो। व्यापारीहरूको आराध्यदेव भीमसेन मन्दिरको पुनर्निर्माणको काम अन्तिम चरणमा पुगेको उनले जानकारी दिए। देगु तलेजुको पनि पुनर्निर्माणका काम सुरु भएको जानकारी महानगर प्रमुख महर्जनले दिए। ललितपुर महानगरपालिका१६ का वडाअध्यक्ष निर्मलरत्न शाक्यले महानगरभित्रका सम्पदा र संस्कृति नेपालकै चिनारी भएको औंल्याए। ललितपुर महानगरपालिका१६ ले यसअघि नै कात्तिक नाचका लागि वडास्तरीय बजेटबाट १० लाख दिइसकेको छ।"
