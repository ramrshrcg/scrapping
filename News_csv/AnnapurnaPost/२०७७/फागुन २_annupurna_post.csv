शीर्षक,विवरण
मिचिएको जग्गा फर्काउने अभियान,"भूमाफियाबाट अतिक्रमणमा परेका सरकारी, सार्वजनिक र गुठी जग्गाको विवरण ढिलै भए पनि सार्वजनिक भएको छ। विगतमा मुलुकभर सरकारी स्वामित्वका जग्गा र तीमध्ये भूमाफियाबाट कति अतिक्रमित भएका छन् भन्ने स्पष्ट तथ्यांकसमेत थिएन। सार्वजनिक, सरकारी र गुठीका जग्गा संरक्षण जाँचबुझ आयोगले दुई वर्ष अध्ययन गरेर भर्खरै तयार गरेको प्रतिवेदनले सरकारी जग्गामा रजाइँ गर्ने प्रवृत्ति र पात्रका बारेमा समेत उजागर गरेको छ। साथै यति नै बेला माफियाको कब्जामा रहेको सरकारी जग्गा तुरुन्त राज्यको नियन्त्रणमा ल्याउनुपर्ने र त्यस्ता जग्गामा भौतिक संरचना निर्माण कार्यसमेत रोक्नुपर्ने माग गर्दै नागरिक स्तरबाट पनि दबाब सुरु भएको छ। प्रतिवेदनको मर्म र नागरिकको माग सम्बोधन हुनेगरी सरकारी स्तरबाट तुरुन्त प्रक्रिया आरम्भ हुनुपर्छ। व्यक्ति वा भूमाफियाको कब्जामा पुगेको सरकारी सम्पत्ति सरकारमातहत ल्याउनुपर्छ। राष्ट्रवाद र मुलुक विकासका जति ठूलो गफ हाँके पनि सरकारीसार्वजनिक सम्पत्ति रजाइँ गर्ने मौका मिल्यो भने व्यक्तिगत लाभका लागि जस्तोसुकै अपराध गर्न पनि पछि नपर्ने घातक मानवीय प्रवृत्ति बढ्ने क्रममा छ। मुलुक जतिसुकै कंगाल बनोस् वा अरूलाई जेसुकै होस् आफू भने धनदौलतले सर्वसम्पन्न बन्ने उत्कट चाहना पूरा गर्न सार्वजनिक जग्गासमेत नछोड्ने गलत प्रवृत्ति मुलुकभर झांँगिरहेको छ। मुलुकभर ७० हजार वर्गफिट सरकारी जग्गा रहेको सरकारी तथ्यांक छ। तीमध्ये २० जिल्लामा कुल ८ हजार १ सय ९२ रोपनी जमिन अतिक्रमणमा परेको छ। यी जग्गा सार्वजनिक गुठी, मन्दिर तथा सरकारी जग्गा रहेको छ। यी सबै जग्गाको मूल्य ६ खर्ब रुपैयाँ भन्दा बढी छ। मुलुकको कुल वार्षिक बजेटको ५० प्रतिशत रकमबराबरको जग्गा अतिक्रमणमा पर्दा पनि सरकार टुलुटुलु हेरेर बसेको छ। यो अवस्थाले सरकारी जग्गामा रजाइँ गर्न पल्केकालाई झन् उत्साहित बनाएको छ। यस्तो गलत प्रवृत्तिलाई बेलैमा निरुत्साहित नगर्ने हो भने सरकारी जग्गा मिच्ने र व्यक्तिको नाममा पार्ने प्रवृत्ति बढ्ने निश्चित छ। आयोगले छुट्टाछुट्टै रूपमा गरेको अध्ययनबाट ३३ वटा प्रतिवेदन सरकारलाई बुझाएको छ। सरकारी जग्गा भूमाफियाले व्यक्तिगत बनाउने क्रममा सरकारी कर्मचारीलाई समेत प्रभावित पार्ने गरेका छन्। सरकारी जग्गा अतिक्रमण गर्ने मात्रै होइन, त्यस्ता जग्गा शक्तिको आडमा जग्गा कौडीको भाउमा लिजमा लिने र पछि तोकिएको सर्तविनै फिर्ता नगर्ने गलत अभ्यास पनि भइरहेको छ। सरकारी जग्गा लिजमा लगाउने गरी सरकारले ६ वर्षअघि नै कार्यनीति बनाएको थियो तर उक्त कार्यनीति कार्यान्वयनमा नै आउन सकेको छैन। जसका कारण मुलुकका सात हजार ५ सय ८५ रोपनी जग्गा सरकारी कार्यालयमातहत आउन सकेको छैन। विगतको लिज भंग गरेर चल्तीको भाउमा फेरि लिजमा दिने कार्यनीतिको उद्देश्य थियो। तर विगतमा उच्च राजनीतिक तथा प्रशासनिक शक्तिको आडमा जग्गा लिएकाले न जग्गा फिर्ता गरे न त फेरि सम्झौता गर्न नै आए। ढिलै भए पनि प्राप्त प्रतिवेदनले दिएको सुझाव कार्यान्वयन गर्दै सरकारी, गुठी वा सार्वजनिक जस्तो जग्गा भए पनि व्यक्तिको चंगुलमा पर्न दिनु हुँदैन। अतिक्रमित जग्गा निःसर्त फिर्ता ल्याउनुपर्छ। यस्ता कुकृत्यमा संलग्न व्यक्तिलाई कडा कारबाही हुनुपर्छ। मिचिएको जग्गा फिर्ता ल्याउने सरकारी अभियानमा नागरिकले पनि सहयोग गर्नुपर्छ। सरकारको नराम्रो कामको विरोधसँगै सकारात्मक कामको प्रशंसा गर्दै उसका अभियान सार्थक बनाउन प्रयत्न गर्नु असल नागरिकको कर्तव्य पनि हो।"
बीपीमा इन्टरनेटमा भ्रष्टाचार,"धरान : जतिसुकै अनियमितता गर्दा पनि कुनै वस्तुको मूल्य बजारमूल्यभन्दा कतिसम्म बढाउन सकिएला ? बीपी कोइराला स्वास्थ्य विज्ञान प्रतिष्ठानले खरिद गरेको इन्टरनेटको रेट हेर्नुभयो भने तपाईं चकित पर्नुहुन्छ। नेपाल टेलिकमले प्रति एमबीपीएस २ हजार ६ सय ५२ रुपैयाँ ३७ पैसामा दिने इन्टरनेट प्रतिष्ठानले सुबिसुसँग १३ हजार ३ सय ३० रुपैयाँका दरले बिनाप्रतिस्पर्धा किनेको छ। प्रतिष्ठान व्यवस्थापनको उक्त निर्णयमा आशंका गर्दै आन्तरिक छानबिन समिति बनाएको थियो। उसले दिएको प्रतिवेदनमा कि सम्झौता खारेज गर्नुपर्ने कि बढीमा टेलिकमको दरमा झार्नुपर्ने देखाएको छ। एकपछि अर्को आर्थिक अनियमिततामा फस्दै गएको प्रतिष्ठान फेरि इन्टरनेटमा जेलिएको छ। प्रतिष्ठानमा उपकुलपति डा ज्ञानेन्द्र गिरी र रजिस्ट्रार डा मोहनचन्द्र रेग्मीबीच खरिदमा हस्तक्षेप गर्ने दोहोरी छ। एउटाले गरेका निर्णयमा अर्काले बाधा खडा गर्ने सिलसिलाअन्तर्गत यति ठूलो अनियमितताको पोल खुलेको हो। यस प्रकरणमा अनियमितताको प्रश्न उठेपछि रजिस्ट्रार रेग्मीले प्रतिष्ठानका डा विजय खनालको संयोजकत्वमा सात सदस्यीय छानबिन समिति गठन गरेका थिए। उक्त समितिले रेग्मीलाई इन्टरनेट खरिद गर्दा बिनाप्रतिस्पर्धा सुबिसुलाई ठेक्का दिएका कारण प्रतिष्ठानलाई मासिक ५ लाख ३३ हजार ८ सय ८१ रुपैयाँ पाँच पैसा नोक्सानी भएको प्रतिवेदन बुझाएको छ। पछिल्लो १० महिनामा ५३ लाख ३८ हजार ८ सय १५ रुपैयाँ प्रतिष्ठानलाई नोक्सानी भएको छ। रजिस्ट्रारको समेत मिलेमतोमा निर्णय भएको भए सायद खोजबिन हुने थिएन। मिलेमतोमा भएका धेरै अनियमितता छोपिएर गएका छन्, प्रतिष्ठानका एक वरिष्ठ अधिकारीले भने, उपकुलपति र रजिस्ट्रारको बेमेलले प्रतिष्ठानका गडबडी बाहिर आउन भने सहयोग पुगेको छ। उपकुलपति डा गिरी, निर्देशक गौरीशंकर साह र कम्प्युटर शाखा प्रमुख राकेश दासले सुबिसुसँग मिलेमतो गरी बजार मूल्यभन्दा धेरै गुणा महँगो शुल्कमा इन्टरनेट खरिद गरेका हुन्। सुरुमा दासले साहलाई र साहले गिरीलाई इन्टरनेट खरिदको सिफारिस गरेपछि बिना प्रतिस्पर्धा किनिएको हो। उक्त प्रक्रिया सार्वजनिक खरिद नियमावलीविपरीत रहेको प्रतिष्ठानको जुनियर रेसिडेन्ट वयलफेयर सोसाइटीका उपाध्यक्ष डा पदम नेपालीले बताए। उनले सुबिसुसँग गरिएको सम्झौताअनुसार सेवा भने उपलब्ध नभएको दाबी गरे। प्रतिवेदनमा पनि धेरैले गुणस्तर कमसल रहेको गुनासो गरेका छन्। सन् २०१७ मा प्रतिष्ठानका तत्कालीन उपकुलपति डा बलभद्रप्रसाद दासका पालामा सुबिसुसँगै ३० एमबीपीएस इन्टरनेट खरिद गर्ने सम्झौता भएको थियो। गिरीले वैशाख १२ गते बिना प्रतिस्पर्धा ५० एमबीपीएस पुयाएका हुन्। छानबिनका क्रममा समितिले इन्टरनेट सेवा प्रदान गर्ने सम्पूर्ण कम्पनीका प्रतिनिधिलाई बोलाएर रेट बुझेको थियो। टेलिकमका प्रतिनिधिले प्रति एमबीपीएस २ हजार ६ सय ५२ रुपैयाँ ३७ पैसामा उपलब्ध गराउने अवगत गराएका थिए। टेलिकमले शिक्षण संस्थाका हकमा १० प्रतिशत छुटसमेत दिँदै आएको छ। छानबिन समितिको प्रतिवेदन भने महिना बित्न लाग्दासमेत सार्वजनिक गरिएको छैन। समितिका संयोजक डा खनालले इन्टरनेट खरिदमा भएको यथार्थसहितको प्रतिवेदन बुझाइसकिएको बताए। ०७६ चैतमा प्रतिष्ठानको उपकुलपतिमा नियुक्त भएर आएका गिरीले नियमविपरीत सुरुमै आर्थिक अनियमितता गर्न थालेपछि प्रतिष्ठानको अवस्था धराशयी बनेको छ। गिरी आउनुअघि ३२ करोड घाटामा रहेको प्रतिष्ठान एक अर्ब ७ करोड रुपैयाँ घाटामा पुगेको प्रतिष्ठान स्रोतले जनाएको छ। गिरी आएलगत्तै प्रतिष्ठानको कोभिड अस्पतालमा चाहिने औषधि उकरणबिना प्रतिस्पर्धा खरिद गरी विवादमा तानिएका छन्। यसअघि प्रतिष्ठानमै खरिद गर्दा भ्रष्टाचार मुद्दा खेपिरहेका धरानका व्यवसायी चेतन अग्रवाललाई बिना प्रतिस्पर्धा खरिदको ठेक्का दिएका छन्। त्यसैगरी, प्रतिष्ठानभित्रका होस्टल तथा आवासीय क्षेत्रमा अन्य इन्टरनेट सेवा प्रदायकलाई निषेध गरी सुबिसुलाई एकलौटी दिएको पाइएको छ। जुन अपभोक्ता अधिकारको समेत विपरीत रहेको छानबिन समितिका एक सदस्यले बताए। सुबिसुले प्रतिष्ठानका उच्चपदस्थ अधिकारीहरूलाई निःशुल्क एफटिटिएच सेवा र क्लियर टिभीको बेसिक प्याकेज उपलब्ध गराएको पनि छानबिनमा पाइएको छ। त्यसलाई प्रतिवेदनले भ्रष्टाचारजन्य कसुर भनेको छ। प्रतिष्ठानमा १५ सयभन्दा बढी विद्यार्थी र २ हजारभन्दा बढी स्वास्थ्यकर्मीकर्मचारी गरी करिब ४ हजार आवासीय रूपमा दैनिक हुन्छन्। तिनका लागि तीव्र गति र उच्च गुणस्तरको इन्टरनेट चाहिन्छ। समितिले प्रतिवेदन तयारीका क्रममा चिकित्सक र विद्यार्थीसँग पनि छलफल गरेको थियो। दोस्रो वर्षमा अध्ययनरत विद्यार्थी युवराज अधिकारीले कोभिड महामारीपछि भर्चुअल पढाइ गरिएको तर इन्टरनेट नचलेर धेरै दिन पढाइ रद्द गर्नुपरेको अनुभव सुनाए, प्रतिवेदनमा उल्लेख छ। उक्त गुनासो समितिले सुबिसुका प्रतिनिधिलाई बोलाएर सुनाएको थियो। त्यस क्रममा उक्त कम्पनीका प्रतिनिधिले लगिन बेस्ड वायरलेस वाइफाईका लागि जडान गरिएको डिभाइसले त्यति राम्रो पर्फरमेन्स दिन नसकेको स्विकारेका थिए। र, चाँडै नयाँ डिभाइस थपिने आश्वस्त पारेका थिए। प्रतिष्ठानको मेडिकल तथा डेन्टल फ्याकल्टी कल्याण समाजका अध्यक्ष डा विष्णु पोखरेलले इन्टरनेट, औषधि, उपकरण खरिद गर्दा गरिएका आर्थिक अनियमिततामा संलग्न प्रतिष्ठानका पदाधिकारीहरूलाई कडा कारबाही गर्न सरकारसँग माग गरेका छन्। सुबिसु प्रदेश १ का प्रमुख शेखर भट्टराईले प्रतिष्ठानले अन्य कम्पनीको भन्दा कम मूल्य रहेका कारण सुबिसुसँग खरिद सम्झौता गरेको बताए। सुबिसु धरानका प्रमुख फुर्वा शेर्पालाई अन्नपूर्ण पोस्ट्ले सोध्यो, ५० एमबीपीएस किन्दा प्रतिएमबीपीएस शुल्क कति पर्छ ? उनले प्रति एमबीपीएस ६ हजार ७ सय ८० रुपैयाँमा बिक्री गर्ने गरेको बताए। प्रतिष्ठानका प्रवक्ता डा चूडामणि पोखरेलले इन्टरनेट अनियमितताका विषयमा बुझाइएको प्रतिवेदनका आधारमा प्रतिष्ठानको बैठक बसी आवश्यक निर्णय हुने बताए। उनले इन्टरनेट सेवा सम्बन्धमा प्रतिष्ठानकै चिकित्सकहरूबाट व्यापक जनगुनासो आएको जानकारी दिए।"
भीरकट्यामा अड्कियो अनुसन्धान,"बैतडी : बैतडीको दोगडाकेदार गाउँपालिका७ की १७ वर्षीया भागरथी भट्ट हत्याको अनुसन्धान भीरकट्याको बाटोमा अड्किएको छ। भागरथी पढ्ने विद्यालयदेखि झन्डै ५ सय मिटर दूरीमा रहेको भीरकट्याबाट घटनास्थलसम्मको सम्पर्क प्रहरीले जुटाउन सकिरहेको छैन। भागरथी माघ २१ गते दिउँसो १ बजेर ४५ मिनेट अर्थात् टिफिनका बेला सनातन धर्म मावि खोचलेकबाट घर हिँडेकी थिइन्। उनले खोचलेक बजारको एक पसलमा चाउचाउ किनेको प्रहरीको अनुसन्धानमा खुलेको छ। उनले त्यो चाउचाउ बजारबाट झन्डै ३ सय मिटर दूरीमा रहेको भीरकट्याको भीरमा खाइन्। भीरकट्याको भीरमा चाउचाउ खाएको देख्ने प्रत्यक्षदर्शी भेटिएका छन्। त्यतिबेला दुई जना थिए। दुवै भीरकट्याको भीरबाट छुट्टिए, एक प्रहरी अधिकृतले भने, तर, त्यसभन्दा माथिको लोकेसन पत्ता लगाउन प्रहरीलाई हम्मेहम्मे परेको छ। भीरकट्याबाट घटनास्थल झन्डै दुई किमि दूरीमा छ। ० भीरकट्याको भीरमा दुई जनाले खाएका थिए चाउचाउ० तर, त्यहाँबाट घटनास्थलसम्मको सम्पर्क जुटाउन धौधौ ० त्यो दिन दिउँसो २:४७ मा भागरथीको मोबाइल स्विच अफ० प्रहरीको कुकुर घटनास्थलबाट भीरकट्यातर्फ पछ्याएर अलमलमा त्यस दिन दिउँसो २ बजेर ४७ मिनेटमा भागरथीको मोबाइल स्विच अफ भएको छ। उनको शवनजिकै झन्डै १० मिटरमा ब्याट्री झिकिएको मोबाइल भेटिएको थियो। प्रहरीको तालिमप्राप्त कुकुरले त्यो मोबाइल पत्ता लगाएको हो। प्रहरीको कुकुरले घटनास्थलबाट सय मिटरसम्म भीरकट्याको भीरतर्फ पछ्याएको प्रहरीले जनाएको छ। बलात्कारपछि हत्या गरिएकी भागरथी भट्ट। राति पानी परेकाले त्यसपछि कुकुर अलमलमा पर्यो। तर, अभियुक्त भीरकट्यातिर लागेको अनुमान भने गर्न सकिन्छ, अनुसन्धानमा खटिएका एक प्रहरी अधिकृतले भने, पानी परेकाले अभियुक्तको बास्ना कुकुरले पत्ता लगाउन सकेन। घटनाको अनुसन्धान गर्न सुदूरपश्चिम प्रदेशका प्रहरी प्रमुख डीआईजी उत्तमराज सुवेदी र एसएसपी जनकराज पाण्डेसहित केन्द्रीय अनुसन्धान ब्युरोको टोली प्रहरी चौकी खोचलेकमा छ। तर, प्रहरीले घटनाको कुनै तथ्य बाहिर ल्याउन सकेको छैन। प्रहरीले अनुसन्धानमा रहेको, फराकिलो घेरा साँघुरो भएको मात्रै बताउने गरेको छ। टेक्निकल टिमले भागरथीको मोबाइलका दुई सिम बरामद गरेको छ। तीमध्ये उसका बुवाले प्रयोग गर्ने नेपाली नम्बरको सीमबाट त्यो दिनभर कल भएको छैन। अर्को सीम भारतीय मोबाइल कम्पनीको छ। भारतीय मोबाइलमा केही कल देखिन्छन्। तर, नेपाली सिममा गरिएको कलका आधारमा प्रहरीले खासै सुराक फेला पार्न सकेको छैन, अनुसन्धानमा खटिएका एक प्रहरी अधिकृतले भने। घटनास्थलमै हत्या : प्रहरीभागरथीको शव भेटिएको स्थानमै हत्या भएको हो भन्ने धेरै आधार देखिएका छन्। घटनास्थलमा रगत बगिरहेको भेटेको छ। भागरथीको सर्टको बटन र दुईवटा हेयर ब्यान्ड रबर पनि भेटिएका छन्। उनको च्यातिएको अवस्थाको ज्याकेट पनि घटनास्थलमा भेटिएको छ। यी कुराले घटनास्थलमा हत्या भएको पुष्टि हुन्छ, एक प्रहरी अधिकृतले भने। भीरकट्याबाट घटनास्थलसम्म जाँदा दुईवटा बस्ती छन्। प्रहरी भन्छ, त्यो बस्तीका मानिसले उनलाई घटनास्थल गएको देखेका छैनन्। हामीले एकएक गरेर सबैलाई सोधिसक्यौं तर कोही देखिन भन्छन्। भागरथीको झोला शरीरमा भिरेकै अवस्थामा थियो। सिल्ल भन्ने बस्तीबाट छिरेको भए कसै न कसैले देख्थे। तर, कतै गाउँभन्दा फरक बाटोबाट लगियो कि भनेर पनि अनुसन्धान भइरहेको छ। प्रहरीको कुकुरले पनि प्राय: हिँड्ने गरिएको सडक मुनितिरको वनलाई पछ्याएको थियो, एक प्रहरी अधिकृतले भने। भागरथीका काका शिवराज भट्टले त्यो दिन चडेपानीको भूमिराज माविमा निर्माण सामग्री पुर्याउन चारवटा ट्र्याक्टरले दिनभरि ओहोरदोहोर गरेको बताए। ट्र्याक्टरहरू चलिरहेका थिए। मानिसको ओहोर दोहोर थियो। सडकको ३० मिटरमा बलात्कार हुनै सक्दैन, भट्टले भने, दिनभर बलात्कार गरी राति त्यो ठाउँमा ल्याएर मारिएको हुन सक्छ। २ सय जनासँग सोधपुछप्रहरीले भागरथी हत्या घटनामा कसैलाई पक्राउ गरेको छैन। प्रहरीले झन्डै दुई सय जनालाई सोधपुछ गरिसकेको छ। स्थानीयवासी प्रहरीले पक्राउ नै नगरेको भन्दै गुनासो गर्छन्। तर, प्रहरीले चडेपानीसहित वडा नम्बर ७ का हरेक घरको तथ्यांक संकलन गरेको बताएको छ। हामीसँग वडाभरिको हरेक घरको तथ्यांक छ, डीआईजी सुवेदीले भने, त्यो दिन गाउँ छाडेर को बाहिर गयो ? यसअघिका अपराधमा कोको संलग्न थिए ? कोको फरार थिए ? गाउँभरिमा त्यो दिन चलेका ट्र्याक्टर, मोटरसाइकलसहितका सबैलाई सोधपुछ र अनुसन्धानको दायरामा ल्याइसकेका छौं। डीआईजी सुवेदीले शंकास्पदलाई प्रहरीले नजरमा राखेको बताए। गाउँमै भए पनि उनीहरू प्रहरी कस्टडीमा झैँ छन्, उनले भने, चौकीमा ल्याएकालाई मात्रै पक्राउ भन्न मिल्दैन। अनुसन्धानको दायरामा आएका सबै पक्राउसरह नै हुन्। गाउँले मौनभागरथीको हत्यापछि गाउँ छिरेका प्रहरीलाई चडेपानीका स्थानीयले खासै सूचना दिन मानेका छैनन्। स्थानीयले आन्दोलन नगरिदिएर हामीलाई धेरै सहयोग भइरहेको छ। तर, उनीहरू घटनाबारे खासै बोल्न मान्दैनन्, खोचलेक प्रहरी चौकीमा रहेका डीआईजी सुवेदीले भने। उनले जनताका तर्फबाट पाउने सूचना नै अनुसन्धानका लागि मुख्य स्रोत भएको बताए। सुरुका बेला त कोही बोल्नै मानेनन्, केही थाहा छ भने थाहा छैन भनेर पन्छिए, उनले भने, तर अहिले अलिअलि सूचना आउन थालेको छ। भागरथीको शव १० दिनदेखि जिल्ला अस्पतालमा राखिएको छ। जिल्ला अस्पतालका निमित्त मेडिकल सुपरिन्टेन्डेन्ट डा वसन्त जोशीले काठको बाकस बनाएर अहिले अस्पतालभरिका डिफ्रिजमा बरफ जमाएर जेनतेन शव राखिएको बताए। जेनतेन डिस्कम्पोज हुनबाट जोगाइएको छ। तर, यसभन्दा बढी दिनसम्म राख्दा शव कुहिन थाल्छ, डा जोशीले भने। आफन्तले हत्यारा पक्राउ नपर्दासम्म शव नबुझ्ने भनेपछि तनाव थपिएको छ। बैतडीका प्रमुख जिल्ला अधिकारी मोहनराज जोशीले भागरथीको हत्या अनुसन्धानका लागि चाहिने सबै कुरा संकलन भएर विधि विज्ञान प्रयोगशालामा पठाइसकिएको बताए। यो कुराले परिवारलाई बढी पीडा दिन्छ। परिवारका मान्छेलाई हरेक दिन शवको पीडा थपिरहन्छ, उनले भने, अनुसन्धान तीव्र गतिमा भइरहेकाले शव बुझ्न आग्रह गरेको छु। उनले शव अस्पतालमा राखेर मात्रै होइन, हत्यारा पत्ता लगाउन प्रहरी र प्रशासन आफैँ दबाबमा रहेकाले अनुसन्धानको कुनै कसर बाँकी नराख्ने बताए।"
सहकारी नै दूधको बजार,"काठमाडौं : सहकारी संस्थामार्फत देशभर झन्डै आठ लाख लिटर दूधको बजारीकरण भइरहेको छ। दूधको कुल बजारीकरण हिस्सामध्ये आधा स्थान सहकारी संस्थाले ओगटेको छ। देशभर दैनिक १५ लाख लिटर दूधको माग भए पनि हालसम्म दैनिक १२ लाख लिटर दूधको उत्पादन र कारोबार भइरहेको छ। दूधमा नेपाल अझै परनिर्भर छ। तीन लाख लिटर दूध अपुग रहेको सरकारी आँकडा छ। बचत तथा ऋण सहकारीमै रमाइरहेका सहकारी संस्था पछिल्लो समय कृषि उपजमा पनि सक्रिय बनेपछि दैनिक कुल कारोबार हुने दूधको आधी बजार क्षेत्र सहकारीले ओगट्न सफल भएको हो। दुग्ध उत्पादक केन्द्रीय सहकारी संघका अनुसार देशभर १ हजार ६ सय ५२ वटा दुग्ध सहकारीमध्ये १ हजार २ सयले नियमित रूपमा दूध उत्पादन र बजारीकरण गर्दै आएको छ। अध्यक्ष नारायण देवकोटाका अनुसार सहकारीमार्फत दैनिक आठ लाख लिटर दूध उत्पादन हुने गरे पनि पछिल्लो समय कोभिड१९ का कारण गत वर्ष सहकारीमार्फत सात लाख लिटर मात्रै उत्पादन भएको छ। उत्पादन र बजारीकरणमा सहकारीले आधाभन्दा बढी हिस्सा ओगट्न सफल भएको अध्यक्ष देवकोटाले बताए। सहकारीले सानादेखि ठूला प्रशोधन केन्द्र सञ्चालन गरेका छन्। अध्यक्ष देवकोटाका अनुसार दैनिक १० हजार लिटर दूध बिक्री गर्ने २० भन्दा बढी सहकारी संस्था छन्। सहकारीले दैनिक ५० लिटरदेखि १० हजार लिटरसम्म दूध बिक्री गर्छन्। सहकारीले दुग्ध परिकार दूध, दही, पनिर, घिउ, बटर बनाएर बिक्री गर्छन्। काभ्रे, चितवन, इलाम, रूपन्देही, नवलपरासी र मकवानपुर जिल्लामा सबैभन्दा बढी दूध उत्पादन र बजारीकरण हुने संघले जनाएको छ। उत्पादन क्षेत्रमा लगानी बढाउन सरकारले सहकारी ऐन, २०७४ र सहकारी नियमावली, २०७५ मा विशिष्टीकृत मोडेलको अवधारणा ल्याएको छ। १५ करोड लगानीमा सहकारीमार्फत उद्योग स्थापना गर्न सकिने उल्लेख छ। ऐनको प्रावधानअनुसार प्रदेश १ र लुम्बिनी प्रदेशमा दूध उत्पादन र प्रशोधन गर्ने उद्देश्यले विशिष्टीकृत सहकारी संघमार्फत पाउडर दूध उत्पादन गर्ने तयारी सुरु भएको छ। उनका अनुसार पछिल्लो समय प्रदेश १ का सहकारी दूध उत्पादनमा अब्बल बन्दै गएका छन्। प्रदेश १ को झापा, मोरङ, इलाम र सुनसरीका सहकारी दूध उत्पादनमा क्रियाशील छन्। इलाम दुग्ध उत्पादक सहकारी संस्थाले आफ्ना २ सय ५ जना किसान सदस्य दैनिक एक हजार लिटर दूध उत्पादन हुने गरेको अध्यक्ष परशुराम सापकोटाले बताए। सदस्यले संस्थालाई वार्षिक २ सय ५० लिटर दूध अनिवार्य बिक्री गर्नुपर्छ। धेरैजसो सदस्यले पाँच वटाभन्दा बढी जर्सी गाई होलस्टेन गाई परेका छन्। संस्थाले मिठाई, बम्बईसन, कुरौनी (खुवा) पनिर उत्पादन गरी बिक्री गर्छ। संस्थाको प्रशोधन केन्द्र पनि छ। नेपाल बहुउद्देश्यीय सहकारी संस्थाले झापाको बिर्तामोडमा सञ्चालन गरेको डेरी उद्योगले छलाङ मार्दै गएको छ। भारतको अमूलको झल्को दिने गरी एनएमसीले दूधका विभिन्न परिकार बनाएर बिक्री गर्छ। संस्थाका वरिष्ठ उपाध्यक्ष नारायण कोइरालाले एनएमसीले दूध, पनिर, घिउ, दही, मही, नौनीघिउ, आइसक्रिम, मिठाईलगायत दूग्धजन्य उत्पादन गर्ने गरेको बताए। डेरीले दैनिक १२ हजार लिटर दूध खरिद गर्छ। संस्थाले छिट्टै दैनिक १५ हजार लिटर संकलन गर्ने योजना बनाएको उनको भनाइ छ।"
बस चलाउँदै प्रदेश सरकार,"जनकपुरधाम : प्रदेश २ सरकारले यहाँका आठ जिल्लामा प्रदेश परिवहन सञ्चालनको तयारी गरेको छ। त्यसका लागि ३ करोड ९ लाख ८२ हजार रुपैयाँमा पाँचवटा बस खरिद गरिएका छन्। प्रदेश २ का भौतिक पूर्वाधारमन्त्री जितेन्द्र सोनलले ती बसलाई फागुन अन्तिम सातादेखि सञ्चालनमा ल्याइने बताएका छन्। मन्त्री सोनलले शनिबार मन्त्रालयको वार्षिक प्रगति विवरण सार्वजनिक गर्ने क्रममा प्रदेश परिवहन सञ्चालन कार्यविधि अन्तिम चरणमा पुगेको जानकारी दिए। मन्त्री सोनलका अनुसार कार्यविधि आएसँगै बस सेवा सञ्चालन हुनेछ। पहिलो चरणमा प्रदेशभित्र परिवहन सेवा सञ्चालन गरिनेछ। त्यसपछि यसलाई अन्तरप्रदेशस्तरीय बनाउने योजना मन्त्रालयले बनाएको छ। प्रदेश परिवहन चलाउन सञ्चालक समिति गठन गरिनेछ। सोही समितिले भाडादर पनि निर्धारण गर्नेछ, सोनलले भने, समितिलाई सरकारले निर्देशिका उपलब्ध गराउनेछ। सोहीअनुसार सार्वजनिक यातायातको साधनभन्दा कम दरमा सहज, सुलभ, सुरक्षित र व्यवस्थित तरिकाले प्रदेश परिवहन सञ्चालन गरिनेछ। तीन वर्षमा ३५६ किमि सडकप्रदेश सरकार स्थापनाको तीन वर्ष बित्न लाग्दा प्रदेशभित्र ३ सय ५६ किलोमिटर सडक निर्माण सम्पन्न भएको छ। जसमध्ये ५०९५ किमि कालोपत्रे, ७४९० किमि पक्की ढलान र १ सय ७० किमि ग्राभेल सडक रहेको मन्त्रालयले जनाएको छ। एक निर्वाचन क्षेत्र एक सडक कार्यक्रमअन्तर्गत प्रदेशका ६४ वटा प्रदेशसभा निर्वाचन क्षेत्रमा पाँच किमिका दरले कुल ३ सय २० किमि पक्की सडक निर्माणलाई निरन्तरता दिइएको छ। एक गाउँलाई अर्को गाउँसँग जोड्न र आवतजावत सहज गर्न ३० वटा पुल निर्माण क्रममा छन् भने १४ वटा कल्भर्ट निर्माण गरिएको मन्त्रालयले जनाएको छ। ५९८१ किमि नयाँ कच्ची सडक निर्माण सम्पन्न भइसकेको छ। प्रदेश सरकार सञ्चालनको पहिलो वर्षमा कर्मचारी अभाव र व्यवस्थापनकै कारण विकास निर्माणलाई तीव्रता दिन सकिएको थिएन, सोनलले भने, गत वर्ष विभिन्न योजना सञ्चालनमा ल्याइयो। तर, कोरोना महामारीका कारण सोचेजस्तो उपलब्धि हुन सकेन। चालु वर्षमा सक्दो प्रयास गरेर विकास निर्माणलाई तीव्रता दिइएको उनको भनाइ थियो।"
"नेकपा विभाजन : कार्यालय एउटा, कार्यक्रम दुई !","दमौली : नेकपाको दमौलीस्थित कार्यालयको सभा हलमा माओवादी सशस्त्र युद्धका अवसरमा प्रचण्डनेपाल समूहका नेता कार्यकर्ताबाट जनयुद्ध दिवस मनाउने तयारी हुँदै थियो। नेकपाका जिल्ला इञ्चार्ज एवं केन्द्रीय सदस्य हरिबहादुर चुमानसहितका केन्द्रीय र प्रदेशस्तरका नेतासम्म दमौली आएका थिए। कार्यक्रमको तयारी हुँदै थियो, नेकपा ओली समूह निकट महासंघका सदस्य आएर सभाहलमा कार्यक्रमको तयारी गरे। ओली समूहमा रहेका नेकपा जिल्ला अध्यक्ष केदार सिग्देललाई कार्यक्रममा डाँकिएको थियो। एकै समयमा दुई कार्यक्रम तय भएपछि कसले गर्ने भन्ने विवाद भयो। दुवैले आफूले पहिले कार्यक्रमको तयारी गरेको भन्दै दाबी गरेपछि प्रहरी नै परिचालन गरियो। प्रशासनले नै हस्तक्षेप गरेपछि विवाद थप चर्कन पाएन। पहिले ओली अनि नेपालको पालोओली समूह निकट महासंघको कार्यक्रम २ बजे सक्ने र त्यसपछि प्रचण्ड नेपाल खेमाले दिवस मनाउने सहमति प्रशासनमा भयो। तर २ बजे कार्यक्रम नसकिएपछि कार्यक्रमस्थलमै प्रचण्ड नेपाल समूहका कार्यकर्ताले नाराबाजी गर्न थाले। त्यसबीच प्रमुख अतिथि रहेका नेकपा अध्यक्ष सिग्देलले भाषण सकेपछि जनयुद्ध दिवसको कार्यक्रम गरियो। नाराबाजी हुँदै गर्दा कार्यक्रम सकिएकाले थप विवाद हुन नपाए पनि त्यसपछि कार्यक्रममा बोलेका नेताहरुले त्यस विवादका विषयमा चर्को अभिव्यक्ति दिए। गण्डकी प्रदेशका आन्तरिक मामिला मन्त्रीसमेत रहेका चुमानले केन्द्रमा विवाद रहेसम्म दुवै पक्षले समझदारीका आधारमा कार्यक्रम हुनुपर्ने बताए। तत्कालीन नेकपा एमालेमा रहेका केन्द्रीय सदस्य प्रतापलाल श्रेष्ठ, प्रदेश सदस्य शंकरनारायण श्रेष्ठलगायतले कार्यालय भवन बनाउन आफ्नो पनि भूमिका रहेको भन्दै एकपक्षीय रुपमा गतिविधि नगर्न आग्रह गरे। प्रशासनमा पहिले पुग्नेलाई सभाहल जनसांस्कृतिक महासंघ र जनयुद्ध दिवस कार्यक्रममा विवादको टुंगोसँगै अबका दिनमा नेकपाका दुवै खेमाबीच कार्यक्रम गर्दाका लागि एउटा नियम बनाइएको छ। तनहुँ प्रशासनले तयार पारेको नियमका अनुसार अब नेकपाका दुवै पक्षमध्ये प्रशासन कार्यालयमा पहिले पुग्नेले हल पाउने भएको छ। शनिबारको कार्यक्रममा जनयुद्ध दिवस मनाउन तयारी गरेको प्रचण्डनेपाल र जनसांस्कृतिक महासंघको कार्यक्रम तय गरेको ओली पक्ष दुवैले आफू नै पहिले पुगेको दाबी गरेपछि प्रशासनले मध्यमार्गी विकल्प निकालेको हो। प्रमुख जिल्ला अधिकारी सागर आचार्यका अनुसार विवाद चर्कन नदिन यस्तो सहमति गरिएको हो। उहाँहरुबीच असमझदारी र विवाद नहोस् भनेर पहिले जानकारी गराउनेलाई हल दिने समझदारी गरिएको हो, उनले भने, यसमा दुवै पक्ष सहमत हुनुभएको छ। आचार्यका अनुसार दुवै पक्षले पहिले आयोजनाको तयारी गरेको दाबी गरेपछि प्रशासनलाई जानकारी गराउने सहमति भएको हो। सहमति पत्रमा प्रचण्ड नेपाल खेमाका केन्द्रीय सदस्य प्रतापलाल श्रेष्ठ, गण्डकी कमिटी सदस्य शंकरनारायण श्रेष्ठ, जिल्ला सचिव राजेन्द्रकेशरी न्यौपाने तथा नगर अध्यक्ष श्रीराम कार्कीको हस्ताक्षर छ। यसैगरी, ओली खेमानिकट राष्ट्रिय सभा सदस्य भगवती न्यौपाने तथा नेताहरु श्रीप्रसाद श्रेष्ठ, प्रदीपराज अधिकारी र राजेश्वर ढकालले पनि यसमा हस्ताक्षर गरेका छन्। कार्यालय उहाँहरुकै हो, प्रजिअ आचार्यले भने, हामीले समन्वय गर्नुपर्ने देखेकाले सहमति गराएका हौं। नेकपाका दुवै खेमाले हस्ताक्षर गरेको सहमतिपत्र।"
रिट निवेदकका तर्फबाट संवैधानिक इजलाशमा जवाफी बहस,"काठमाडौं : प्रतिनिधिसभा विघटनविरुद्ध आइतबार रिटनिवेदकका तर्फबाट जवाफी बहस सुरु भएको छ। यसअघि विपक्षी अर्थात् सरकारी पक्षबाट आएका जिज्ञासा तथा तर्कको जवाफ निवेदकतर्फका वकिलहरुले दिनेछन्। सर्वोच्च अदालतको संवैधानिक इजलाशमा गत माघ ४ गते बाट जारी सुनुवाइमा गत बिहीबार रिटमा निवेदक र विपक्षीका तर्फबाट बहस सकिएको थियो। प्रधानन्यायाधीश चोलेन्द्र शमशेर राणाले जवाफी बहसमा निवेदक पक्षका ५ जनालाई मात्र बोल्न दिने बताएका छन्। निवेदकका तर्फबाट आज रमण श्रेष्ठ, शम्भु थापा, मेघराज पोखरेल, हरिहर दाहाल, हरि उप्रेती र शेरबहादुर केसीले जफाव दिन लागेका हुन्। राष्ट्रपति, प्रधानमन्त्री तथा मन्त्रिपरिषदको कार्यालय, निर्वाचन आयोग, सभामुखसहित विपक्षीका तर्फबाट करिव डेढ दर्जन सरकारी वकील र नीजि वकीलले बहस सकेका छन् । सरकारको प्रतिरक्षामा महान्यायाधिवक्ता अग्नि खरेल, नायव महान्यायाधिवक्ताहरु पदमप्रसाद पाण्डेय, नारायण प्रसाद पौडेल, विश्वराज कोइराला, डाटेकबहादुर घिमिरे, सहन्यायाधिवक्ताहरु श्यामकुमार भट्टराई, संजिवराज रेग्मी, लोकराज पराजुली, खेमराज ज्ञवाली, उद्धव प्रसाद पुडासैनी र उपन्यायाधिवक्ता दशरथ पंगेनीले वहश गरे । प्रधानमन्त्रीका तर्फबाट नीजि कानुनव्यवसायीका रुपमा वरिष्ठ अधिवक्ता सुशिल पन्त, विष्णु भट्टराई, बालकृष्ण न्यौपाने, रमेश गुरागाईँ, रविनारायण खनाल, सुरेन्द्र भण्डारी, टंक दुलाल, अधिवक्ता रमेश वडाल, बाबुराम दाहाल, शान्ति देवी खनाललगायतले रिट निवेदकको प्रतिवादमा वहश गरेका थिए । आइतबार रिट निवेदकका तर्फबाट जबाफी बहस सकिएपछि इजलासको सहयोगीका रुपमा नेपाल बार र सर्वोच्च अदालत बारबाट खटिएका एमीकश क्यूरी को तर्फबाट स्वतन्त्र बहस भएको छ। फागुनको मध्यसम्ममा फैसला सुनाउने इजलासको तयारी छ। यही माघ ४ देखि संवैधानिक इजलासमै विषयकेन्द्रित बहस सुरु गरिएको हो । रिट निवेदकका तर्फबाट बहस सकिएपछि माघ १९ देखि विपक्षीबाट बहस सुरु भएको हो। १३ रिट निवेदकका तर्फबाट ६८ जनाले बहस गरेका थिए। प्रधानमन्त्रीको सिफारिसमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय, सभामुखलगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दायर गरेका थिए। रिट निवेदनमा निवर्तमान सांसदले प्रधानमन्त्रीको सिफारिसमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ । त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका थिए। कानून व्यवसायीले दायर गरेको रिट निवेदनमा प्रधानमन्त्रीले गरेको सिफारिस र सो सिफारिसका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारबाही तथा सो सिफारिसका आधारमा भएगरेका सम्पूर्ण कार्य नेपालको संविधानको धारा, १३३ को उपधारा, २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ ।"
मुलुक संवैधानिक शून्यतामा पुग्ने खतरा : मन्त्री सोनल,"वीरगन्ज : प्रदेश २ का भौतिक पूर्वाधार विकासमन्त्री जीतेन्द्र सोनलले राजनीतिक अस्थिरता नटुङिगए मुलुक संवैधानिक शून्यतामा पुग्ने खतरा रहेको बताएका छन् । विश्व रेडियो दिवसको अवसरमा आइतबार वीरगन्जमा सामुदायिक रेडियो प्रसारक संघ (अकोराब)ले आयोजना गरेको महामारी र विपदका बेला सामुदायिक रेडियोो भूमिका विषयक अन्तरक्रियामा मन्त्री सोनलले यस्तो बताएका हुन् । संविधान जारी गर्ने बेला विश्वकै सर्वोत्कृष्ट संविधान भनेर डंका (डम्फु) पिटेकाले नै अहिले संविधान मास्ने षडययन्त्र गरिरहेको उनको आरोप थियो । मन्त्री सोनलले भने, हामीले त अहिले पनि यो संविधान अधुरो छ भनेकै छौं । हाम्रा केही माग संविधानले समेटको छैन तर हिजो हामीलाई जेलमा कोचेर जबरजस्ती संविधान जारी गरियो । जसले सर्वोत्कृष्ट भने आज उनैले संविधान कुल्चिएका छन्। फरक प्रशंगमा बोल्दै मन्त्री सोनलले कोरोना महामारीका बेला एफएम रेडियोले निर्वाह गरेको भूमिकाको सह्राहनिय भएको बताए । विपद्मा प्रदेश सरकारले मिडियासंग सहकार्य र साझेदारी गर्न नसकेको भन्दै उनले आगामी दिनमा कमजोरी सच्याइने बताए । यस्तै, सामुदायिक रेडियो प्रसारक संघ (अकोराव) का महासचिव गोविन्द देवकोटाले कोरोना जस्तो महाविपद्का बेला पनि जनतालाई सुसूचित गर्न प्रदेश २ सरकारले सामुदायिक रेडियोसंग सहकार्य नगरेको गुनासो गरे। उनले अन्य प्रदेश सरकारले सामुदायिक रेडियोका लागि केही बजेट छुट्याए पनि प्रदेश २ ले कुनै सहयोग नगरेको गुनासो गरे ।"
ओलीलाई पुनको प्रश्न: कोभिडबाट थलिएको मुलुकमा ५० अर्बको चुनावबाट गर्न खोजेको के ?,"तेह्रथुम: नेकपा प्रचण्ड समूहका स्थायी समिति सदस्य वर्षमान पुन अनन्तले कोभिड१९ महामारीले थिलथिलो भएको मुलुकको अर्ततन्त्रले मध्यावधि निर्वाचन धान्न नसक्ने बताएका छन् । प्रतिनिधिसभा विघटनविरुद्ध तेह्रथुममा आइतबार आयोजित सभालाई सम्बोधन गर्दै पूर्वअर्थमन्त्रीसमेत रहेका पुनले निर्वाचनमा ५० अर्ब खर्च हुने ठोकुवा गरे । पाँच वर्षसम्म सरकार चलाउन जनताले दिएको अभिमतमाथि घात गर्दै राज्यकोषबाट ५० अर्ब खर्च गराएर निर्वाचन गराउनु लोकतन्त्र नभएको उनको भनाइ थियो । निर्वाचनका नाममा बर्बाद पार्ने ५० अर्ब रुपैयाँले ७७ वटै जिल्लामा एक एकवटा अस्पताल निमार्ण गर्न सकिने वा सबै जनतालाई कोभिड१९ विरुद्धको खोप निःशुल्क लगाउन सकिने पुनले सुझाव समेत दिए । जनताले पाँच वर्ष चलाउन दिएको संसद विघटन गर्ने र ५०औं अर्ब खर्च गरेर चुनाव गर्छु भन्नु कुनै पनि तरिकाले लोकतन्त्रको पक्षमा छैन । प्रधानन्त्रीजी तपाईँ जनताप्रति जिम्मेवार हुनुहुन्छ ? ५० अर्ब खर्च गरेर गर्न खोजेको के हो ? कस्तो लोकतन्त्रको अभ्यास गर्न खोजेको हो ? पुनले सोधे । प्रधानमन्त्री ओलीले संविधान मिचेर जनताको अभिमतमाथि विश्वासघात गरी मुलुकलाई प्रतिगमन र अस्थिरताको बाटोमा हिंडाउन खोजेको भन्दै पुनले त्यसलाई सच्याउन प्रतिनिधिसभा पुर्नस्थापनाको विकल्प नरहेको पनि बताए । संविधानले सार्वभौमसत्ता र राजकीय अधिकार नेपाली जनतामा रहेको स्पष्ट गरेको भन्दै पुनले विगतमा राजामहाराजाले जसरी राजयकीय अधिकार आफूमा रहेको दाबी गर्नुले प्रधानमन्त्री ओलीमा रहेको निरंकुश चरित्र प्रकट गरेको आरोप लगाए । प्रधानमन्त्रीका वकिलहरुले हुँदाहुँदा हिजो श्री ५ र श्री ३ मा भएको अधिकार प्रधानमन्त्रीसँग छ भनिरहेका छन् । यो निरंकुश, स्वेच्छाचारी र लोकतन्त्रविरोधी तर्क हो । लोकतन्त्रमा सार्वभौमसत्ता र कार्यकारी अधिकार जनतामा हुन्छ पुनले भने । यस्तै उनले संविधान, लोकतन्त्र र जनमत बचाउन आफूहरु आन्दोलनमा रहेको भन्दै दमन र बल प्रयोगको धम्की नदिन प्रधानन्त्री ओली र गृहमन्त्री रामबहादुर थापालाई चेतावनी दिए । तपाईँहरुले ७० वर्षसम्म जनताले रगत पसिना बगाएर ल्याएको लोकतन्त्रमाथि प्रहार गर्नुभएको छ । हामी क्रान्तिकारीहरुलाई बल प्रयोगको धम्की दिन बन्द गर्नुस्, हामी त्यस्ता धम्कीसँग डराउँदैनौँ पुनले भने । प्रधानमन्त्री र गृहमन्त्रीको धम्की र बल प्रयोगको भाषाप्रति पनि उनले कटाक्ष गरेका थिए । गृहमन्त्री थापाले आफूहरुको आमहड्तालका दिन २२ माघमा प्रचण्ड र माधव नेपाललाई सडकबाटै उठाउन प्रहरीलाई निर्देशन दिएको र २३ गते नारायणहिटी अगाडिबाट आन्दोलन गर्नेलाई चिडियाखानामा थुन्ने धम्की दिएको भन्दै पुनले त्यसको निन्दा गरे । सेना र प्रहरीको घेरामा बसेर धम्कीको भाषा बोल्न बन्द नगरे आन्दोलन सफल भएका दिन ओली र थापालाई सडकमा घिसार्दा कसैले सुरक्षा नगर्ने पनि पुनको चेतावनी थियो ।"
चुनावी आचारसंहिताबारे छलफल गर्न राजनीतिक दल निर्वाचन आयोगमा,"काठमाडौं : निर्वाचन आयोगले चुनावी आचारसंहिताबारे छलफल गर्न राजनीतिक दलका नेताहरुलाई बोलाएको छ। आयोगले आइतबार आचारसंहिताको मस्यौदामा राय परामर्श लिनका लागि आयोगले दलहरुलाई छलफलका लागि बोलाएको हो। संघ, प्रदेश र स्थानीय तहमा प्रतिनिधित्व गर्ने विभिन्न १४ वटा दललाई बोलाएको निर्वाचन आयोगले जनाएको छ। आयोग कार्यालयमा हुने छलफलमा सबै दलका अध्यक्ष, सभापति तथा प्रतिनिधिलाई बोलाइएको छ। दलका नेताहरुको सुझाव लिएर चाँडै निर्वाचन आचारसंहिता सार्वजनिक गर्ने आयोगले जनाएको छ । छलफलका लागि आयोगले नेकपा अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहाल प्रचण्ड, कांग्रेस सभापति शेरबहादुर देउवासहित सबै पार्टीका अध्यक्ष तथा सभापतिलाई बोलाएको छ । सरकारले प्रतिनिधिसभा विघटन गरी आगामी वैशाख १७ र २७ गते निर्वाचन मिति तोकेको छ । प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ। एउटा समूहको नेतृत्व प्रधानमन्त्री केपी ओलीले गरेका छन् भने अर्को समूहको नेतृत्व पुष्पकमल दाहाल 'प्रचण्ड' र माधवकुमार नेपालले गरेका छन्। दुवै पक्षले आधिकारिक नेकपा आफूहरु नै भएको दाबी गर्दै आएपनि निर्वाचन आयोगले भने आधिकारिकताको विवाद टुंगो लगाउन सकेको छैन । प्रतिनिधिसभा विघटन मुद्दाको सर्वोच्च अदालतको संवैधानिक इजलाशमा सुनुवाइ भइरहेको छ। आइतबारदेखि रिट निवेदकका तर्फबाट जवाफी बहस सुरु भएको छ।"
भागरथी भट्टको न्यायको माग गर्दै नेविसङ्घको विरोध प्रदर्शन,काठमाडौं : नेपाली काँग्रेसको प्रमुख भ्रातृ संस्था नेपाल विद्यार्थी सङ्घले भागरथी भट्टको न्यायको माग गर्दै विरोध प्रदर्शन गरेको छ। नेविसङ्घ केन्द्रीय समितिले आइतबार बैतडीकी १७ वर्षीया किशोरी भट्टको बलात्कारपछि हत्या गरिएको भन्दै हत्यारालाई पक्राउ गरी कारवाही गर्न माग गर्दै पद्यकन्या बहुमुखी क्याम्पस बागबजार अगाडि र्याली तथा कोणसभा गरेको हो। कोणसभामा नेविसङ्घका अध्यक्ष राजिव ढुङ्गानाले सरकारले भट्टको हत्यारालाई तत्काल पक्राउ गरी न्यायको कठघरामा उभ्याउनुपर्ने बताए। नेपाल महिला सङ्घकी महासचिव एवं पूर्वराष्ट्रियसभा सदस्य धना खतिवडाले देशमा महिलामाथि दिनानुदिन हुने बलात्कार र हत्याको दुःखद् घडीमा महिला जागरुक बनेर सम्बद्ध निकायको ढोका घच्घच्याउँदै सरकार र समाजलाई खबरदारी गर्नुपर्ने अवस्था आएको बताए।
प्रतिनिधिसभा विघटन विरुद्धको प्रदर्शनमा सहभागी हुन देउवाको अपील,"काठमाडौं : नेपाली कांग्रेसले प्रतिनिधिसभा विघटनविरुद्ध सोमबार हुने प्रदर्शनमा सहभागी हुन् अपील गरेको छ । आइतबार पार्टी सभापति शेरबहादुर देउवाले विज्ञप्ति सार्वजनिक गर्दै फागुन ३ गतेको प्रदर्शनमा व्यापक सहभागी भएर प्रतिनिधिसभा विघटनविरुद्ध ऐक्यवद्धता प्रकट गर्न अपील गरेका हुन् । केपी ओलीको नेतृत्वमा रहेकोे नेपाल कम्युनिस्ट पार्टीको सरकारको सिफारिसमा प्रतिनिधिसभा विघटन गरिएको घटनाविरुद्ध नेपाली कांग्रेसले भोलि फागुन ३ गते सोमबार देशका ७७ वटै जिल्ला कार्यसमितिको नेतृत्वमा आयोजना गरेको विरोध प्रदर्शनमा सहभागी हुन म सबैमा हार्दिक अपील गर्दछु, देउवाले विज्ञप्ति सार्वजनिक गर्दै भनेका छन्, संसद विघटनको कदमलाई असंवैधानिक र अलोकतान्त्रिक ठहर गरेर नेपाली कांग्रेस एवं भातृसंस्था र शुभेच्छुक संस्थाले पुस १३, पुस २५, माघ ३, माघ ८, माघ १९ र माघ २४ गतेको विरोध प्रदर्शन व्यापक सहभागिता साथ सम्पन्न भएका छन् । अब भोलिको प्रदर्शनमा पनि घरघरबाट सहभागिता जनाएर प्रभावकारी रुपले सफल बनाउन म सबैमा हार्दिक अपील गर्दछु । देउवाले प्रतिनिधिसभा विघटनलाई संविधानमा भएको व्यवस्था प्रतिकुल, जनभावना विपरितको कार्य भन्दै आन्दोलनमा सहभागी हुन सबै लोकतन्त्रवादीलाई अपील गरेका हुन् । संविधानमा भएको ब्यवस्था प्रतिकुल, जनभावना विपरीतको कार्य विरुद्ध नेपाली कांग्रेस एकमतका साथ आन्दोलनमा छ, उनले थप भनेका छन्, पार्टीको सबै तहका साथीसंगै समस्त लोकतन्त्रवादीमा भोलिको विरोध प्रदर्शनमा व्यापक सहभागी भएर असंवैधानिक र अलोकतान्त्रिक कदमका विरुद्ध एक्यवद्धता प्रकट गर्न अपील गर्दछु ।"
कांग्रेस केन्द्रीय समिति बैठक फागुन ५ गते बस्ने,"काठमाडौं : नेपाली कांग्रेसले केन्द्रीय कमिटी बैठक बोलाएको छ । पार्टी मुख्य सचिव कृष्णप्रसाद पौडेलका अनुसार बुधबार अर्थात् फागुन ५ गते केन्द्रीय समिति बैठक बोलाइएको हो । बुधबार दिउँसो २ बजेका लागि बैठक बोलाइएको मुख्यसचिव पौडेलको भनाइ छ । बैठकमा केन्द्रीय कार्यसमितिका पदाधिकारी, केन्द्रीय सदस्य तथा आमन्त्रिण केन्द्रीय सदस्यलाई उपस्थितिका लागि अनुरोध गरिएको छ । प्रधानमन्त्री केपी ओलीले प्रतिनिधिसभा विघटन गरेपछि आन्दोलित बनेको कांग्रेसले सोही विषयमा थप छलफलका लागि केन्द्रीय समिति बैठक बोलाएको हो । पार्टीभित्र प्रतिनिधिसभा विघटनको विषयमा दुई धार देखिएको छ । पार्टी सभापति शेरबहादुर देउवाले प्रतिनिधिसभा विघटनको विरोधमा अगाडि नबढ्ने अडान लिएका छन् भने अन्य नेताले यसको खुलेर विरोध गर्दै आएका छन् ।"
प्रकाशचन्द्र परियार विवेकशील साझा पार्टीको संचार विभाग प्रमुख,"काठमाडौं : प्रकाशचन्द्र परियार विवेकशील साझा पार्टी संचार विभागको प्रमुख बनेका छन् । आइतबार साझा पार्टीले सञ्चार, सूचना तथा प्रविधि विभाग प्रमुखको जिम्मेवारी परियारलाई दिइएको हो । सञ्चार विभागको विस्तारसँगै परियारको संयोजकत्वमा ११ सदस्यीय समिति बनेको छ। पूर्वपत्रकार समेत रहेका परियारले विस्तारित संञ्चार विभागको प्रमुख बनेर मिडियासँग सहकार्य गर्न पाउँदा खुसी लागेको बताएका छन् । तपाईंहरुसंगको सहकार्य उल्लेख्य हुनेछ, परियारले भने, सदाझैं सहयोग, सद्भाव, सहकार्य र शुभेक्षा नमनीय छ । आलोचनात्मक सुझाव र रचनात्मक खबरदारीको सदा अपेक्षा गर्छु ।"
ज्येष्ठ नागरिकलाई खोपमा प्राथमिकता दिन विवेकशील साझाको माग,"काठमाडौं : कोरोना भाइरविरुद्धको खोप अभियानमा ज्येष्ठ नागरिकलाई प्राथमिकता नदिएको भन्दै विवेकशील साझा पार्टीले सरकारप्रति असन्तुष्टि जनाएको छ । खोप अभियानमा ज्येष्ठ नागरिकमाथि उपेक्षा गरेको भन्दै विवेकशील साझाको ज्येष्ठ नागरिक संगठनले आपत्ति जनाएको छ । एक विज्ञप्ति जारी गर्दै संगठनले कोरोनाको उच्च जोखिममा रहेका ज्येष्ठ नागरिकलाई तेस्रो चरणसम्म पनि प्राथमिकतमा नराख्नु अन्यायपूर्ण भएको बताएको छ । विज्ञप्तिमा भनिएको छ, कोरोना संक्रमणबाट मृत्यु हुनेमा सबैभन्दा उच्च जोखिममा रहेका ज्येष्ठ नागरिकहरूलाई सरकारले खोप अभियानको तेस्रो चरणसम्ममा पनि प्राथमिकतामा नपार्नु अत्यन्त दुःखद र दुर्भाग्यपूर्ण छ । संगठनले विश्वभरमा ज्येष्ठ नागरिकलाई प्राथमिकतामा राखिए पनि नेपालमा यो वर्गमाथि विभेद गरिएको संगठनको निष्कर्ष छ । नेपालमा यो वर्गमाथि सरकारले गरेको विभेदले सामाजिक न्याय र सुरक्षाप्रति सरकारी उदासीनता पुनः छर्लङ्ग भएको छ, विज्ञप्तिमा भनिएको छ । साथै हालसम्म गरिएको अपेक्षाप्रति क्षमा माग्न पनि सरकारसँग संगठनले माग गरेको छ । अघि भनिएको छ, अहिलेसम्मको उपेक्षाप्रति क्षमा याचना गर्दै खोप अभियानको यसपछिको चरणमा ज्येष्ठ नागरिकलाई मुख्य प्राथमिकतामा राख्न साझा ज्येष्ठ नागरिक संगठन सरकारसँग जोडदार माग गर्दछ ।"
जग्गा विवादमा सभामुखको ध्यानाकर्षण : समाचार भ्रमपूर्ण भन्दै सचिवालयले दियो चार तथ्य,"काठमाडौं : प्रतिनिधिसभाका सभामुख अग्निप्रसाद सापकोटा वन तथा भूसंरक्षणमन्त्री हुँदा सर्दु जलाधार क्षेत्रका जग्गाको सम्बन्धमा सार्वजनिक भएका विवादित समाचारको उनको सचिवालयले खण्डन गरेको छ। उक्त जग्गाको सम्बन्धमा सर्वोच्च अदालतको फैसला कार्यान्वयन गर्नुपर्ने बाध्यात्मक संवैधानिक व्यवस्था बमोजिमको विषय भएकाले सापकोटालाई जोडेर सार्वजनिक भएका समाचारको सचिवालयले खण्डन गरेको हो। सभामुख सापकोटाका प्रेस विज्ञ श्रीधर न्यौपानेले विज्ञप्ति सार्वजनिक गर्दै उक्त विषयमा ध्यानाकर्षण भएको बताएका हुन्। उनले उक्त विषयका सम्बन्धमा चारवटा तथ्यसमेत दिएका छन्। न्यौपानेले सार्वोच्च अदालतको फैसला कार्यान्वयन गर्नुपर्ने बाध्यतालाई नबुझी भ्रमपूर्ण समाचार प्रकाशित गरिएको बताएका छन्। सम्मानित सर्वोच्च अदालतको फैसला कार्यान्वयन गर्नुपर्ने बाध्यात्मक संवैधानिक व्यवस्था (संविधानको धारा १२६) र तत्कालीन वन तथा भूसंरक्षण सचिवले उठाएको उल्लेखित टिप्पणी अनुसार अगाडि बढाइएको स्पष्ट छ, न्यौपानेले सार्वजनिक गरेको प्रेस नोटमा भनिएको छ, संविधानको धारा १२८ को उपधारा ४ मा सर्वोच्च अदालतले आफ्नो वा मातहतको अदालतको न्याय सम्पादनको कार्यमा कसैले अवरोध गरेमा वा आदेश वा फैसलाको अवज्ञा गरेमा कानुन बमोजिम अवहेलनामा कारबाही चलाई सजाय गर्नसक्ने छ भन्ने व्यवस्थालाई ध्यानमा राखिएको थियो। सर्वोच्च र अन्य मातहतका अदालतको फैसला कार्यान्वयन गर्दा सभामुखको नाम जोडेर गरिएको प्रचारलाई प्रेस विज्ञ न्यौपानेले राजनीतिक पूर्वाग्रहबाट प्रेरित भएको आरोप लगाएका छन्। उनले यो विषयलाई तोडमोड गरेर प्रचार गरिएका विषयको भ्रममा नपर्नसमेत अनुरोध गरेका छन्। सम्मानित सर्वोच्च अदालतको परमादेश, सो परमादेश उपर निस्सा दिन नमिल्ने सम्मानित सर्वोच्च अदालतकै निर्णय, महान्यायाधीवक्ता कार्यालयको राय, सर्वोच्च अदालतको फैसला कार्यान्वयन निर्देशनालयबाट परमादेश कार्यान्वयनका लागि पटकपटक भएको ताकेता र संविधानको धारा १२६ र १२८ का आधारमा अगाडि बढाइएको विषय स्पष्ट र तथ्य जगजाहेर हुँदाहुँदै देशको पछिल्लो विकसित राजनीतिक घटानाक्रममा संविधान, लोकतन्त्र र जनाधिकारको रक्षार्थ उभिनु भएका सम्माननीय सभामुखलाई जोडेर गरिएको प्रचार राजनीतिक पूर्वाग्रहबाट प्रेरित देखिन्छ, न्यौपानेले सार्वजनिक गरेको प्रेस नोटको अन्तिममा भनिएको छ, विषयलाई तोडमोड गरी प्रचार गरिएकोमा त्यस्ता प्रचारको भ्रममा नपर्न सबैमा अनुरोध छ। यस्ता छन् चार तथ्य"
तेस्रो चरणको आन्दोलन घोषणा गर्दै प्रचण्ड  नेपाल समूह,काठमाडौं : नेपाल कम्युनिस्ट पार्टी (नेकपा) प्रचण्डनेपाल समूहले आइतबार तेस्रो चरणको आन्दोलनको घोषणा गर्ने तयारी गरेको छ। संघर्षको आगामी रणनीति तय गर्न प्रचण्ड नेपाल समूहको केन्द्रीय संघर्ष समितिको बैठक दिउँसो २ बजे बस्दैछ। प्रतिनिधिसभा विघटनविरुद्ध सडक संघर्षमा रहेको प्रचण्ड नेपाल समूहले दिउँसो पत्रकार सम्मलेनमार्फत आन्दोलनको घोषणा गर्न लागेको प्रवक्ता नारायणकाजी श्रेष्ठले जानकारी दिए। यसअघि यो समूहले गत माघ २८ गते राजधानीमा वृहत विरोध प्रदर्शन गरेको थियो। अहिलेसम्मको आन्दोलनको समीक्षा र आगामी रणनीति तय गर्न संघर्ष समितिको बैठक बस्न लागेको हो। प्रतिनिधिसभा विघटनविरुद्ध अबको आन्दोलन निर्णायक हुनेगरी रणनीति तय गरिने नेताहरुले बताएका छन्। प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ। एउटा समूहको नेतृत्व प्रधानमन्त्री केपी ओलीले गरेका छन् भने अर्को समूहको नेतृत्व पुष्पकमल दाहाल 'प्रचण्ड' र माधवकुमार नेपालले गरेका छन्। दुवै पक्षले आधिकारिक नेकपा आफूहरु नै भएको दाबी गर्दै आएपनि निर्वाचन आयोगले भने आधिकारिकताको विवाद टुंगो लगाउन सकेको छैन । पछिल्ला दिनमा दुवै समूहमा शक्ति प्रदर्शनमा होडबाजी चलेको छ। प्रतिनिधिसभा विघटन मुद्दाको सर्वोच्च अदालतको संवैधानिक इजलाशमा सुनुवाइ भइरहेको छ। आइतबारदेखि रिट निवेदकका तर्फबाट जवाफी बहस सुरु भएको छ।
प्रतिनिधिसभा विघटनविरुद्ध प्रचण्डनेपाल समूहले घोषणा गर्यो आन्दोलनका कार्यक्रम,काठमाडौं : नेपाल कम्युनिस्ट पार्टी (नेकपा)ले प्रतिनिधिसभा विघटनविरुद्ध थप आन्दोलनका कार्यक्रम घोषणा गरेको छ । आइतबार पार्टी कार्यालय पेरिसडाँडामा पत्रकार सम्मेलन गर्दै नेकपा प्रचण्डनेपाल समूहले आन्दोलनका कार्यक्रम घोषणा गरेको हो । यसअघि विभिन्न तीन चरणमा आन्दोलनका कार्यक्रम गरेको नेकपाले आइतबार चौथो चरणको आन्दोलनका कार्यक्रम घोषणा गरेको हो । पत्रकार सम्मेलनमा नेकपा प्रवक्ता नारायणकाजी श्रेष्ठले आन्दोलनका थप कार्यक्रम घोषणा गरेका हुन् ।
कञ्चनपुर मालपोत र नापीका प्रमुखलाई स्पष्टिकरण सोधियो,"महेन्द्रनगर: कञ्चनपुरको भूमिसुधार तथा मालपोत कार्यालयका प्रमुख र नापी कार्यालयका प्रमुखलाई विभागले स्पष्टिकरण सोधेको छ । गत माघमा जिल्लास्थित सरकारी कार्यालयको निरीक्षणको क्रममा मालपोत कार्यालय र नापी कार्यालयका कर्मचारीहरुले तोकिएको पोशाक नलगाएको, सेवाग्राहीमैत्री नभएको र कर्मचारी उपस्थित नभएको पाइएपछि जिल्ला प्रशासन कार्यालय कञ्चनपुरले कारवाहीका लागि सम्बन्धित निकायमा पत्राचार गरेको थियो । प्रशासनको पत्राचारपछि दुबै कार्यालयका प्रमुखसँग विभागले स्पष्टिकरण सोधेको छ । भूमिसुधार तथा मालपोत कार्यालय कञ्चनपुरका कार्यालय प्रमुख खेमराज खत्रीले मालपोत कार्यालयका केही कर्मचारीहरुलाई विभागबाट स्पष्टिकरण सोधिएको बताए । गत माघमा सिडिओ साप निरीक्षणमा आएका बेला हाम्रा कर्मचारीहरुले पोसाक नलगाएको र भूलवश एक दिन अगाडीको हाजीरी गरिएको पाइयो मालपोत कार्यालयका प्रमुख खत्रीले भने विभागबाट हामीलाई स्पष्टिकरण सोधिएको छ । उनले कार्यालयका केही कर्मचारीहरुलाई विभागबाट स्पष्टिकरण सोधिएको बताए । नापी कार्यालय कञ्चनपुरका केही कर्मचारीलाई पनि विभागबाट स्पष्टिकरण सोधिएको छ । गत माघमा कार्यालय निरीक्षणको क्रममा पोशाक नलगाएको पाएपछि सम्बन्धित विभागको महानिर्देशकलाई पत्राचार गरेको कञ्चनपुरका प्रमुख जिल्ला अधिकारी रामकुमार महतोले बताए । सरकारी कार्यालयहरु सेवाग्राहीमैत्री नभएको गुनासो आएपछि प्रमुख जिल्ला अधिकारी रामकुमार महतोले जिल्लास्थित केही कार्यालयको निरीक्षण गरेका थिए । निरीक्षणका क्रममा कार्यालय प्रमुख वाहेक कुनै पनि कर्मचारीले पोशाक नलगाएको, केही कर्मचारीले हाजिरीमा केरमेट गरेको, भोलिपल्टको हाजिरी एक दिन अगाडी नै लगाएको र पूर्वस्वीकृति विना अनुपस्थित भएको पाइएको थियो ।"
फेवाताल किनारमा प्रेम दिवस,"पोखरा : पोखराको फेवाताल स्वदेशी तथा विदेशी पर्यटकका लागि आकर्षणको केन्द्र हो । नेपाली तथा अंग्रेजी नयाँ वर्ष, चाड पर्व छुट्टीको दिन फेवाताल किनारमा मेला नै लाग्छ । युवतयुवतीकालागि फेवाताल किनार थप आकर्षणको केन्द्र हो । प्रेम दिवसमा आइतबार फेवाताल किनारमा युवायुवती टहलीने फोटो खिचेर रमाउन पुगेका थिए । भर्खर बिहे गरेका जोडीदेखि बच्चाबच्ची लिएर ताल किनारमा घुम्ने जोडी पनि उति नै थिए । फेवातालको बाँध मर्मत गर्न तालको पानी एक मिटर घटाउदा तालमा पानीको सतह घटेको छ । तालको सतह घटेको हेर्न पुग्नेहरु पनि उतिकै छन् । कोभिड१९ को कारण लामो समय घुम्नबाहिर निस्कन नपाएका जोडी कोरोना सक्रमण केही कम हुन थालेपछि घुम्न निस्कन थालेका छन् । विराटनगरका राजेश शाहको जोडी आइतबार पोखराको फेवाताल किनारमा एक अर्कालाई गुलाफको फूल दिएर प्रेम दिवस मनाए । तालको पानी घट्दा भने अचम्म लागेको उनले सुनाए । प्रेम दिवसमा पोखराको फेवाताल किनारमा पुगेर प्रेम प्रस्ताव राख्ने देखि आप्नो छोराछोरी सहित घुम्न जानेको आइतबार मेला नै लागेको थियो । तालमा पानीको सतह घटेपछि ताल भित्रको रकगाडेन देखिएको दृश्यले घुम्न जान आकर्षण थपेको छ । रकगाडेन देखिने गरी फोटो खिच्नेको भीड नै लागेको छ । अंग्रेजी क्यालेन्डर अनुसार फेब्रुअरी १४ मा प्रयण दिवस मनाइन्छ । पश्चिमा देशका मनाइने यो दिवस पछिल्लो समयमा नेपालमा पनि लोकप्रिय हुँदै गएको छ ।"
"दैलेखमा दलित समुदायको विशाल जनप्रदर्शन: सचेत हौऔँ, संगठित बनौँ, संघर्ष गरौँ","दैलेख : एकताको सन्देश दिँदै पश्चिम नेपालका दलित समुदायले शनिबार दैलेखमा विशाल जनप्रदर्शन गरे । दलित तथा शोषित उत्पीडित समुदाय केन्द्रित सामाजिक चेतनामुलक जागरण अभियान अन्तरगत पश्चिम नेपालका दैलेख, सुर्खेत, बाँके, कैलाली, सल्यान, जाजरकोट लगायत जिल्लाका दलित समुदायहरुले दैलेखमा शक्ति प्रर्दशन गरेका हुन् । दलित, शोषित तथा उत्पीडित समुदायको चेतनास्तर माथि उकास्न र आत्मनिर्भर बन्न प्रेरित गर्ने अभियान स्वरुप दलित समुदायले शक्ति प्रदर्शन गरेको जनाए । दलित समुदायहरु सचेत हौऔँ, संगठित बनौँ, संघर्ष गरौँ सन्देशको नारासहित दैलेखबाटै सुरु भएको राष्ट्रिय दलित मुक्ति जागरण अभियान अन्तरगत दलित समुदायका झण्डै १० हजार नागरिकहरुको सहभागिता थियो । जागरण अभियान पूर्वको सप्तरी र पश्चिमको दैलेखबाट सुरु भएको अभियानका संयोजक खगेन्द्र सुनारले उद्घोष गरे । जातीय विभेद र छुवाछूत विरुद्ध तथा दलित सदमुदायको अधिकार प्राप्तिका लागि अभियान सञ्चालन गर्नुपरेको संयोजक सुनारले बताए । दलित समुदायका पुर्ख्यौली पेशा संकटमा परिसकेको छ । तर सरकारको ध्यान पुग्न सकेको छैन । संविधानमा देशी विदेशीका आँखा छल्न दलित अधिकारका कुराहरु लेखिए तर, कागजमै सिमित बन्यो सुनारले भने । संविधानमा व्यवस्था भएको दलित समुदायको अधिकार व्यवहारमा कार्यान्वयन गरिनुपर्ने, दलित समुदायको पुर्ख्यौली पेशालाई संरक्षण गरिनुपर्ने सुनारको माग छ । प्रतिनिधिसभा सदस्य पार्वती विशुंखेले दलित समुदायको अधिकार प्राप्तिका लागि दलित एकता जरुरी रहेको बताइन् । दलितका हजारौँ मुद्दा छन् तर ती मुद्दा राजनीतिक सवाल बन्न सकेका छैनन्, विशुंखेले भनिन् दलित समुदायका हक अधिकार सुनिश्चितका लागि जुट्नैपर्छ । गुर्भाकोट नगरपालिका सुर्खेतका उपप्रमुख मैना विकले संविधानमा व्यवस्था भएका हक अधिकार कार्यान्वयन गर्न सरकार जवाफदेही नभएको बताइन् । स्थानीय दलित जनप्रतिनिधि मञ्च दैलेखका संयोजक दिनेश विकले मुलुकलाई जातीय छुवाछुत मुक्त राष्ट्र घोषणा गरिए पनि जातीय छुवाछुत तथा भेदभावको श्रृंखला बढ्दै भएको बताए । छुवाछुत तथा भेदभावविरुद्ध दलित समुदाय जागरुक हुनुपर्ने विकको भनाइ छ । जागरण अभियान अन्तरगत दैलेखमा भएको दलित समुदायको विशाल भेलाले राष्ट्रिय स्तरमा नेपाल सरकारसँग १४ बुँदे मागपत्र सार्वजनिक गरेको छ । मागपत्रमा क्षतिपूर्ति सहित दलितहरुलाई विषेश अधिकारको व्यवस्था गरिनुपर्ने, उच्च शिक्षा, प्राविधिक शिक्षा तथा स्वास्थ्य सेवालाई निशुल्क गरिनुपर्ने, नागरिकता विहिन दलितहरुका लागि अविलम्व नागरिकता व्यवस्था गरिनुपर्ने उल्लेख छ । दलित समुदायले पुस्तौं पुस्तादेखि बसोबास गर्दै आइरहेका जग्गाको हकभोग सहित लालपूर्जा व्यवस्था गरिनुपर्ने, जल, जंगल, जमीन र पुँजीमा हकबन्दी कायम गरिनुपर्ने, छुट्टै दलितको कानूनी व्यवस्था गरी राष्ट्रिय दलित आयोगलाई स्थानीय तहसम्म विस्तार गरिनुपर्ने सरकारसँग माग गरेका छन् । त्यसैगरी हदभन्दा बढी भएको जग्गा कटौती गरी दलित र गरिव समुदायलाई वितरण गर्नुपर्ने, दलित समुदायमाथि भएका जघन्य अपराध तथा हत्या, हिंसा, बलात्कार, छुवाछुत, भेदभाव, दमनमा संलग्न अपराधीहरुलाई कडा भन्दा कडा कारवाही गरिनुपने माग पनि उनीहरुले गरे । त्यस्तै सामाजिक न्यायको सिद्धान्तको आधारमा समाज निर्माण, धर्मको आधारमा सामाजिक तथा साँस्कृतिक रुपमा गरिने छुवाछुत तथा भेदाभावको अन्त्य, दलित समुदायको सीप दक्षताको उचित मुल्यांकन गर्दै व्यवसायिक उद्योगको स्थापना गरी युवा स्वरोगारको व्यवस्था गरिनुपर्ने, संवैधानिक आयोगहरुमा दलितहरुको प्रतिनिधित्व अनिवार्य हुनुपर्ने र दलित समुदायको जनगणना सहित तथ्यांकको आधारमा सम्पूर्ण क्षेत्र निजामती, सेनाप्रहरी र उच्च पदस्थ तहमा समानुपातिक रुपमा आरक्षणको व्यवस्था गरिनुपर्ने माग गरेका हुन् ।"
कञ्चनपुर मालपोत र नापीका प्रमुखलाई स्पष्टिकरण सोधियो,"महेन्द्रनगर: कञ्चनपुरको भूमिसुधार तथा मालपोत कार्यालयका प्रमुख र नापी कार्यालयका प्रमुखलाई विभागले स्पष्टिकरण सोधेको छ । गत माघमा जिल्लास्थित सरकारी कार्यालयको निरीक्षणको क्रममा मालपोत कार्यालय र नापी कार्यालयका कर्मचारीहरुले तोकिएको पोशाक नलगाएको, सेवाग्राहीमैत्री नभएको र कर्मचारी उपस्थित नभएको पाइएपछि जिल्ला प्रशासन कार्यालय कञ्चनपुरले कारवाहीका लागि सम्बन्धित निकायमा पत्राचार गरेको थियो । प्रशासनको पत्राचारपछि दुबै कार्यालयका प्रमुखसँग विभागले स्पष्टिकरण सोधेको छ । भूमिसुधार तथा मालपोत कार्यालय कञ्चनपुरका कार्यालय प्रमुख खेमराज खत्रीले मालपोत कार्यालयका केही कर्मचारीहरुलाई विभागबाट स्पष्टिकरण सोधिएको बताए । गत माघमा सिडिओ साप निरीक्षणमा आएका बेला हाम्रा कर्मचारीहरुले पोसाक नलगाएको र भूलवश एक दिन अगाडीको हाजीरी गरिएको पाइयो मालपोत कार्यालयका प्रमुख खत्रीले भने विभागबाट हामीलाई स्पष्टिकरण सोधिएको छ । उनले कार्यालयका केही कर्मचारीहरुलाई विभागबाट स्पष्टिकरण सोधिएको बताए । नापी कार्यालय कञ्चनपुरका केही कर्मचारीलाई पनि विभागबाट स्पष्टिकरण सोधिएको छ । गत माघमा कार्यालय निरीक्षणको क्रममा पोशाक नलगाएको पाएपछि सम्बन्धित विभागको महानिर्देशकलाई पत्राचार गरेको कञ्चनपुरका प्रमुख जिल्ला अधिकारी रामकुमार महतोले बताए । सरकारी कार्यालयहरु सेवाग्राहीमैत्री नभएको गुनासो आएपछि प्रमुख जिल्ला अधिकारी रामकुमार महतोले जिल्लास्थित केही कार्यालयको निरीक्षण गरेका थिए । निरीक्षणका क्रममा कार्यालय प्रमुख वाहेक कुनै पनि कर्मचारीले पोशाक नलगाएको, केही कर्मचारीले हाजिरीमा केरमेट गरेको, भोलिपल्टको हाजिरी एक दिन अगाडी नै लगाएको र पूर्वस्वीकृति विना अनुपस्थित भएको पाइएको थियो ।"
सडकका प्रमुखसहित चारजना १ लाख ९० हजार घुससहित पक्राउ,"काठमाडौं : सडक पूर्वाधार विकास कार्यालय, रोल्पाका निमित्त कार्यालय प्रमुख नविन श्रेष्ठसमेत ४ जना पक्राउ परेका छन् । अख्तियार दुरुपयोग अनुसन्धान आयोगले उनीहरुलाई १ लाख ९० हजार घुससहित रंगेहात पक्राउ परेको हो । निमित्त कार्यालय प्रमुख श्रेष्ठ, इन्जिनियर निर्मल पन्त, सवइन्जिनियर प्रेमकुमार बराल र मानसिंह पुन मगर समेतलाई स्रोत नखुलेको यो रकमसहित पक्राउ गरेको हो । वाग्मती प्रदेश ०१००२ झ ५३१८ मा बुटवलतर्फ आउँदै गरेको अवस्थामा रुपन्देहीको सैनामैना नगरपालिका वडा नम्बर १० स्थित पूर्व पश्चिम लोकमार्गको कोठी वनबाट नियन्त्रणमा लिई थप अनुसन्धान भइरहेको अख्तियार प्रवक्ता नारायणप्रसाद रिमालले जानकारी दिए ।"
मूर्ति बनाउने चटारो,"विराटरनगर : विद्याकी देवी सरस्वतीको पूजा नजिकिंदै जाँदा कालिगढ (मूर्तिकार) व्यवसायीहरु मूर्ती बनाउन व्यस्त भएका छन्। सरस्वती पूजा नजिकिंदै गर्दा राम्रो आम्दानी लिन आकर्षक मूर्ति बनाउन उनीहरु व्यस्त भएका हुन्। परम्परा अनुसार माता सरस्वतीको पूजा गर्न विद्यालयहरुमा मूर्तिको आवश्यक्ता पर्ने भएकाले विभिन्न ठाउँमा सरस्वती माताको मूर्ति बनाउन अहिले कालिगढहरु लागिपरेका छन्। एउटा सरस्वतीको मूर्ति आकार हेरेर २ हजार देखि १४ हजारसम्ममा बिक्री हुने गर्दछ। सरस्वती पूजाको समयमा करिव ८० हजारसम्मको मूर्ति बिक्री हुने गरेको विराटनगर १३ का मूर्तिकार बाबुराम महतोले बताए। दुई जना सहयोगी कालिगढ राखेर मूर्ति बनाउन लागेको उनले बताए। परम्परागत पेशा नभए पनि बुवा विजयप्रसाद महतोले गर्दै आएको काममा लागेका हुन् उनी। कालिगढ बनेका उनले विगतमा जस्तो मूर्ति यसपालि बिक्री नभएको बताए। पहिला २ सयभन्दा बढी सरस्वतीको मूर्ति बिक्री हुने गरेको बताउँदै उनले भने, अब सय वटा पनि बिक्री हुन समस्या हुने गरेको छ।' उनले वर्षभरि मूर्ति बेचेर वार्षिक तीन लाखसम्म आम्दानी गर्ने गरेको बताए। मूर्ति खास गरी कुमालहे जातीले बनाउने गर्दछन्। तर केहि समय यता अन्य जातिले पनि बनाउँछन्। सुनसरीको गढी गाउँपालिका ३ निवासी इन्द्रजित चौधरीले विराटनगर १३ मा मूर्ति बनाउँदै आएका छन्। प्रत्येक वर्ष झै यस वर्ष पनि सरस्वतीको मूर्ति बनाएर बेच्न उनी बिहान ८ बजेदेखि राती ११ बजेसम्म काम गर्छन्। उनले आकर्षक मूर्ति नबनाए बिक्री नहुने भएकाले आकर्षक मूर्ति बनाउनुपर्ने बताए। आफूले बनाएको मूर्ति बथनाहा पुर्याउने गरेको उनको भनाइ छ। उनले मूर्ति बनाएर घरपरिवार चलाउन कुनै समस्या नहुने बताए। अधिकांश निजी तथा सामुदायिक विद्यालयले सरस्वती पूजाको दिनमा विद्यालयमा माता सरस्वतीको मूर्तिको प्रतिमा प्रतिस्थापन गरेर पूजा गर्ने गरेका छन्। यस वर्ष सरस्वती फागुन ४ गते परेको छ।"
माटो निकालेर फेवातालको आयु लम्ब्याइने,"पोखरा : पोखराको फेवातालको बाँध ४२ वर्षपछि मर्मतसम्भार हुँदैछ। यसका लागि जलस्रोत तथा सिँचाइ विकास डिभिजन कार्यालयले तालको पानीको सतह घटाएको छ। पानीको सतह घटेपछि फेवाताल किनारमा थुप्रिएको माटोलाई यही समयमा निकालेर तालको आयु बढाउनुपर्ने विषय सम्पदा संरक्षणकर्मी, स्थानीय एवं पर्यटन व्यवसायीको चासो र चर्चामा छ। तालको सिरान क्षेत्रबाट बगेर आएको ढुङ्गा माटो ९ग्रेगान०कारण तालको आयु घट्दै गएको जनाउँदै यसअघि पनि समयसमयमा माटो निकाल्नुपर्छ भन्ने विषयमा कुरा उठ्दै आइरहेको थियो । सम्पदा संरक्षण अधिकारकर्मी रामबहादुर पौडेलले तालको पानी घटाइएकाले थुप्रिएका माटो निकाल्न उपयुक्त समय भएको बताउँछन्। 'फेवाताल पोखराको गहना हो, तालको आयुलाई बढाउन यसरी थुप्रिएको माटोलाई समयमै निकालेर फाल्नुपर्छ', उनले भने। उनले यस विषयसम्बन्धी निकायको ध्यानाकषर्ण गरेर नागरिकस्तरबाट पनि माटो फाल्नका लागि पहल गरिने जानकारी दिए। पोखरा पर्यटन परिषद्का अध्यक्ष गोपीबहादुर भट्टराईले पनि तालको सौन्दर्यअभिवृद्धि लागि अहिले तालमा बगेर आएको माटोलाई फाल्नुपर्ने धारणा राख्छन्। 'अहिले सही समय हो जनस्तरबाट पनि माटो फाल्नुपर्छ भन्ने कुरा आएको छ, हामी पनि त्यस कुरामा साथ दिन तयार छौँ', उनले भने। उनले अहिले फेवाताल वरिपरि रहेको फोहर मैला व्यवस्थापन गर्ने, फेवातालभित्र रहेको मलिलो माटो झिकेर सही सदुपयोग गर्ने र ताललाई फराकिलो बनाएर थप सौन्दर्यकरण गर्न पोखरा महानगरपालिकालाई समन्वयनका लागि आग्रहसमेत गरिएको बताए। पोखरा महानगपालिका प्रमुख मानबहादुर जिसीले फेवातालको माटो निकाल्ने विषयमा विज्ञको रायसुझाव लिएर मात्र निर्णय गरिने जानकारी दिए। 'अहिले बाँध निर्माणका लागि फेवातालको पानी घटाइएको छ, सिरानबाट आएका ग्रेगानले तालको लगभग नौ मिटर पुरिसकेको अवस्था रहेकाले यसलाई निकै चासोका रुपमा महानगरले लिएको छ', उनले भने। उनले तालको माटोलाई कसरी निकाल्न सकिन्छ र कहाँ व्यवस्थापन गर्न सकिन्छ भन्ने बारे पहिला सरोकारवाला विज्ञसँग परामर्श गरेर अघि बढ्ने बताए। 'फेवातालले लामो समयदेखि आफ्नो आकार बनाएको छ, माटो फाल्दा ताल सुक्ने पो हो कि? माटो अध्ययन नगरी डोजर लगाउन भएन, माटो फाल्दा पोखरी सुकेका धेरै उदाहरण छ', उनले थपे, 'यो बेलामा माटो झिक्न कति बजेट लाग्छ, कहाँ व्यवस्थापन गर्ने, सबै अध्ययन र योजना बनाएर मात्र काम थालनी हुन्छ।' बाँध बनाउन डेढ दुई महिना लाग्ने भएकाले तत्काल फालिहाल्नु पर्छ भनेर दबाबले मात्र नभई ग्रेगान निकाल्दा जलचर र ताललाई कम असर हुने उपायको खोजीबाट अघि बढ्ने उनले जानकारी दिए। तालको आयु दिनप्रति घटिरहेको अवस्थामा तालको आयु बढाउन सरोकारवालासँग छलफल गरिने उनको भनाइ छ। ताल संरक्षण तथा प्राधिकरणका प्रमुख अनुप गुरुङले तालको फोहर व्यवस्थापन र तालमा थुप्रिएको माटो निकाल्न अहिले उपयुक्त समय रहेको बताए। 'अहिले सही समय देखिएको छ, यसबारेमा महानगरले विज्ञको राय सल्लाह लिएर अघि बढ्दा राम्रो हुन्छ। महानगसँग समन्वय गरेर सुकिसकेको माटो निकाल्न मिल्छ', उनले भने। महानगरबाटै यसको अगुवाइ गर्नुपर्ने उनको भनाइ छ। वन विज्ञान अध्ययन संस्थानका पोखराका प्राध्यापक राजन सुवेदी यतिबेला ताल छेउमा देखिएका फोहर र थुप्रिएको माटो निकाल्न सहज हुने बताउँछन्। उनले पानीको सतह घटाउँदा जलचरलाई एक किसिमको असर परिसकेको र अब माटो निकाल्दा कम क्षति हुने तरिकाबाट निकाल्न सकिने बताए। 'अहिले नै जलचरलाई असर त परिसकेको छ ,अब वरिपरिको फोहर व्यवस्थापन र माटो निकाल्दा कम क्षति हुने गरेर सफा गर्न सकिन्छ', जलाधार विज्ञ उनले भने। उनले थुप्रिएको माटोको गहिराइसम्म नभई केही माथिबाट माटो निकाल्दा धेरै असर नपर्ने बताए। 'क्ले सोइल भयो भन पानी रहन्छ नत्र बलौटे माटोले पानी सोस्छ, फेवातालको भूबनोट हेर्दा धेरै पहिले देखिको माटो थिग्रिएको छ अहिले दुईचार मिटर मात्रै निकाल्न सके पनि तालको आयु बढाउन सकिन्छ', उनले भने। गण्डकी प्रदेशका मुख्यमन्त्री पृथ्वीसुब्बाले भावनामा बगेरभन्दा पनि तथ्यको विश्लेषण गरेर काम गर्नुपर्ने बताउँछन्। 'सिमसार र तालको एकल अधिकार सङ्घलाई छ, प्रदेशको गहनाका रुपमा रहेको तालको सौन्दर्यअभिवृद्धिका विषयमा धेरै कुरा उठेका छन्। हामीले हाम्रो क्षेत्राधिकारभित्रको सिमाङ्कनका विषयलाई तीव्ररुपमा काम गरेका छौँ यसै वर्ष यो टुङ्गो लाग्छ, अब यसको संरक्षण व्यवस्थापन स्थानीय तहको हो, समन्वय गरेरर ठोस धारणासहित अघि बढ्न सकिन्छ', उनले भने। उनले प्राकृतिक सम्पदाको संरक्षण र सौन्दर्यीकरणका लागि विज्ञको राय सुझाव र दीर्घकालीन हितका लागि काम गर्नुपर्ने भएकाले लहडको भरमा नभई विज्ञको सल्लाह लिएर अघि बढ्नुपर्ने बताए। विसं २०१८ मा बाँधिएको ताल फुटेपछि पुनः २०३५ सालमा नयाँ बाँध बाँधिएको थियो। सुरुको ४६ फिट अग्लो बाँध भारतीय सहयोग मिसनले र पछि संयुक्त राष्ट्रसङ्घको सहयोगमा पुनःनिमाण गरिएको थियो। त्यसयता लामो समयसम्म बाँध मर्मतसम्भार हुन नसक्दा जीर्ण हुँदै गएको थियो। उक्त बाँधमा अहिले रबर शिल्ड र लञ्चिङ एप्रोन राखेर मर्मत कार्य हुँदैछ। बाँध मर्मतका लागि हाल पानीको सतह एक मिटरको घटाइएको छ, प्राविधिकको सल्लाहअनुसार आवश्यकता हेरेर पानीको सतह घटाउँदै लगिने जनाइएको छ। जलाधार क्षेत्रबाट वर्षेनी बगेर आउने गेग्रानले गर्दा फेवाताल पुरिँदै गएको निष्कर्षसहित फेवाताल संरक्षण अभियानअन्तर्गत पोखरा महानगरपालिका वडा नं २३ खहरे खोलामा सिल्टेसन ड्याम निर्माण गरिएको छ। प्रदेश उद्योग पर्यटन वन तथा वातावरण मन्त्रालय र पोखरा महानगरले पाँच ठाउँमा बाँध र पोखरीका २८ करोड ९६ लाख रुपैयाँमा निर्माण कम्पनीसँग सम्झौता भई काम भएको हो। महानगरपालिकाले २०७७ सालमा प्रधानमन्त्रीलाई बुझाएको पछिल्लो प्रतिवेदनमा फेवातालको क्षेत्रफल ९५०८ वर्गकिलोमिटर० १० हजार रोपनी छ।"
अछाममा युवाहरुले बनाइदिए विपन्नको घर,"अछाम: अछाम साँफेबगरका युवाहरु मिलेर साँफेबगरकै एक विपन्न परिवारको घर निमार्ण गरिदिएका छन् । युवाहरुले सामूहिक रुपमा आर्थिक संकलन गरी साँफेबगर नगरपालिका ३ का नवराज ओडको घर निमार्ण गरिदिएका हुन् । कोरोना भाइरसले लकडाउन हुँदा समस्यामा परेका परिवारलाई राहत वितरणको क्रममा गाउँ जाँदा नवराजको परिवारको अवस्था दयनीय देखेपछि युवाहरुले आफ्नै पहलमा घर निर्माण गरेका हुन् । ओडको परिवारमा १३ जना सदस्य रहेको र आर्थिक अवस्था कमजोर भएकाले ब्ल्याक एन्जल्स युवाक्लबका दशरथ कुँवर, योगेश कुँवर, गोपाल कुँवर, विक्की चौहान, जर्ज कडायत लोकजन बोगटी लगायत युवाहरुको सक्रियतामा घर निर्माण भएको हो । ओडका छोराछोरी र आमासँगै सबै परिवार नै त्रिपालमुनी बसेको देख्दा पनि स्थानीय सरकारले बेवास्ता गरेपछि आफूहरु घर बनाउन लागि परेको युवा क्लबका योगेश कुँवरले बताए । उनले भने गाउँतिर जाने क्रममा त्रिपाल हालेर बसेको देख्यौँ, सबै कुरा बुझ्दा नवराजसँग घर बनाउन सक्ने आर्थिक अवस्था नभएको थाहा भयो अनि क्लबका सबै साथीहरु मिलेर बरु छ महिना खाजा नखाने तर नवराजको घर निर्माण गरिदिने सल्लाह गर्यौँ । ओडको घर ३ महिनामै क्लबकै खर्चमा निर्माण गरिएको क्लबका दशरथ कुवँरले बताए । आगामी दिनहरुमा पनि समाजको स्तरोन्नती र विपन्नको सहयोगका लागि ब्ल्याक एन्जल्सका यूवाहरु सदैव सक्रिय रहने कुँवरले बताए । बिचल्लीमा परेको आफ्नो परिवारलाई घर बनाइदिकएको भन्दै ओडले खुसी व्यक्त गरे । उनले भने,धेरैलाई गुहार गरे कसैबाट सहयोग भएन, मेरो परिवारको लागि यी युवाहरु भगवान सरह नै भए ।"
वासिङ मेसिनमा परेर भक्तपुरमा एक कामदारको मृत्यु,भक्तपुर : भक्तपुरको सूर्यविनायक नगरपालिका ५ कटुञ्जेस्थित चुनदेवीमा रहेको लाइभ स्टार कपडा वासिङ सेन्टरको वासिङ मेसिनमा परी एक महिला मजदुरको मृत्यु भएको छ । महानगरीय प्रहरी परिसर भक्तपुरका अनुसार दोलखाको भीमेश्वर नगरपालिका ९ लाकुरीडाँडा घर भई हाल सोही वासिङ सेन्टरमा काम गर्ने ३८ वर्षीया कमला केसीको मृत्यु भएको हो । परिसरका प्रवक्ता प्रहरी नायब उपरीक्षक दीपक गिरीले वासिङ मेसिनमा राख्ने केमिकल बनाउने क्रममा कमला अचानक वासिङ मेसिनभित्र घुम्ने फलामको रड परेको जानकारी दिए । वासिङ मेसिनमा परेर घाइते कमलालाई तत्काल उपचारको लागि मध्यपुर अस्पताल पुयाउँदा सम्बन्धित चिकित्सकले मृत्यु घोषणा गरेको उनले बताए। उनका अनुसार कम्पनीका सञ्चालक साजन पराजुलीले कमलालाई वासिङ मेसिनमा परेर घाइते भई लडिरहेको अवस्थामा फेला पारेका थिए । प्रहरी नायब उपरीक्षक गिरीले कम्पनीका सञ्चालक पराजुलीले नै घाइते भई अचेत अवस्थामा फेला परेकी कमलालाई तत्काल उपचारको लागि मध्यपुर अस्पताल पठाएको भनी प्रहरीलाई जानकारी गराएको बताए । उक्त जानकारी प्राप्त हुनासाथ महानगरीय प्रहरी वृत्त जगातीबाट प्रहरी नायब उपरीक्षक राजेश थापाको कमाण्डमा अनुसन्धान अधिकृतसहितको प्रहरी टोली घटनास्थल पुगेको उनले बताए । प्रारम्भिक अनुसन्धान तथा सोधपुछ गरी प्रहरी टोली अस्पतालसमेत पुगेको थियो । प्रारम्भिक अनुसन्धानअनुसार वासिङ मेसिनमा परी गम्भीर घाइते कमला अस्पताल पुयाउँदा नै मृत्यु भएको भन्ने सम्बन्धित चिकित्सकले जानकारी दिएका पाइएको प्रहरी नायब उपरीक्षक गिरीले जानकारी दिए । उनका अनुसार घटना सम्बन्धमा थप अनुसन्धान कार्य भइरहेको छ ।
वैदिशक रोजगारीका नाममा बेचबिखन गरेको आरोपमा एक पक्राउ,काठमाडौं : मानव बेचबिखन ब्यूरोले वैदेशिक रोजगारीको बहानामा कुवेत लान्छु भनेर श्रीलंका पुर्याउने एकजनालाई पक्राउ गरेको छ । एक रुपैयाँ पनि खर्च हुँदैन भन्दै २०७६ सालमा राहदानीसमेत आफ्नै खर्चमा बनाएर कुवेत लान्छु भन्दै श्रीलंका पुर्याएको आरोपमा प्रहरीले बर्दिया बढैयाताल गाउँपालिका ३ घर भई पर्वतको कुस्मा बस्ने ३६ वर्षीय खेमबहादुर सुवेदीलाई आइतबार पक्राउ गरेको हो । ब्यूरोका अनुसार अभियुक्त सुवेदीले नेपालको एयरपोर्टबाट जान नमिल्ने भन्दै भारतको बाटो हुँदै पीडितलाई श्रीलंका पुर्याएका थिए । नेपाली राजदूतावास र महिला बालबालिका तथा ज्येष्ठ नागरिक मन्त्रालयको सहयोगमा १० महिनादेखि श्रीलंकाको जेलमा रहेकी नेपाली चेलीको उद्धार भएको थियो । उद्धारपछि पीडितले दिएको जाहेरीका आधारमा ब्यूरोले सुवेदीलाई पक्राउ गरेको हो । काठमाडौं जिल्ला अदालतले अनुसन्धानका लागि थप सात दिनको म्याद दिएपछि प्रहरीले सुवेदीविरुद्ध माानव बेचविखन तथा ओसारपसार नियन्त्रण ऐन अनुसार अनुसन्धान अगाडि बढाएको छ ।
सेवा सुविधाको रकम समाज सेवामा,मुगु : छाँयानाथ रारा नगरपालिका४ का वडाध्यक्षले नगरसभाको बैठक तथा अन्य तालिम गोष्ठीबाट उपलब्ध रकम समाज सेवामा लगाउँदै आएका छन्। छाँयानाथ रारा नगरपालिका४ का वडाध्यक्ष ३२ वर्षीय विष्णुकुमार भामले नगरपालिकाको नगर परिषद् र अन्य तालिम तथा बैठकबाट आउने भत्ता जम्मा गरेर बालबालिकाको पढाई र सार्वजनिक काममा खर्च गर्ने गरेका छन्। उनले मासिक पाउने सेवा सुविधाबाट वडा नम्बर ६ का दलित समुदायका लागि खाद्यान्न र बालबालिकालाई शैक्षिक सामग्री वितरण गरेका थिए। गत वर्ष उनले चैना भीरमा सार्वजनिक शौचालय निर्माण गरेका भामले यस वर्ष २८ हजार लागतमा रेडक्रसको कार्यालय अगाडि अर्को सार्वजनिक शौचालय निर्माण गरेका छन्। नगर परिषद्को चार बैठकबाट जम्मा गरेको २८ हजार रकमले रेकक्रस अगाडि सार्वजनिक शौचालय र अन्य बैठक तथा तालिमबाट उपलब्ध रकमले आधारभुत प्राथमिक विद्यालय बालमन्दिर चैनामा अध्ययरत ११ जना दृष्टिविहीन बालबालिकालाई झोलासहित शैक्षिक सामग्री वितरण गरेका छन्। नगरपालिकाभित्रका १४ वडामा रहेका दलित बस्तीका प्रत्येक घरधूरीलाई आफ्नो मासिक सेवा सुविधाबाट उपलब्ध हुने रकमले सहयोग गर्ने प्रतिबद्धता गरेका भामले पहिलो चरणमा ६ वडाका दुई दर्जनभन्दा बढी दलित बस्तीमा सहयोग गरिरहेका छन्। वडाका अन्य बस्तीमा पनि आफ्नो सहयोग निरन्तर रहने उनले बताए। बैठक भत्ता र सेवा सुविधाबाट आएको रकमले समाजमा लगानी गर्नु भनेको अन्य जनप्रतिनधिहरुका लागि सिकाइ हो। वडाध्यक्ष भामले गरेको सामजिक काम उल्लेखनिय रहेको नागरिक समाजका अगुवा रुपबहादुर मल्लले बताए।
भीरकट्यामा अड्कियो अनुसन्धान,"बैतडी : बैतडीको दोगडाकेदार गाउँपालिका७ की १७ वर्षीया भागरथी भट्ट हत्याको अनुसन्धान भीरकट्याको बाटोमा अड्किएको छ। भागरथी पढ्ने विद्यालयदेखि झन्डै ५ सय मिटर दूरीमा रहेको भीरकट्याबाट घटनास्थलसम्मको सम्पर्क प्रहरीले जुटाउन सकिरहेको छैन। भागरथी माघ २१ गते दिउँसो १ बजेर ४५ मिनेट अर्थात् टिफिनका बेला सनातन धर्म मावि खोचलेकबाट घर हिँडेकी थिइन्। उनले खोचलेक बजारको एक पसलमा चाउचाउ किनेको प्रहरीको अनुसन्धानमा खुलेको छ। उनले त्यो चाउचाउ बजारबाट झन्डै ३ सय मिटर दूरीमा रहेको भीरकट्याको भीरमा खाइन्। भीरकट्याको भीरमा चाउचाउ खाएको देख्ने प्रत्यक्षदर्शी भेटिएका छन्। त्यतिबेला दुई जना थिए। दुवै भीरकट्याको भीरबाट छुट्टिए, एक प्रहरी अधिकृतले भने, तर, त्यसभन्दा माथिको लोकेसन पत्ता लगाउन प्रहरीलाई हम्मेहम्मे परेको छ। भीरकट्याबाट घटनास्थल झन्डै दुई किमि दूरीमा छ। ० भीरकट्याको भीरमा दुई जनाले खाएका थिए चाउचाउ ० तर, त्यहाँबाट घटनास्थलसम्मको सम्पर्क जुटाउन धौधौ ० त्यो दिन दिउँसो २:४७ मा भागरथीको मोबाइल स्विच अफ ० प्रहरीको कुकुर घटनास्थलबाट भीरकट्यातर्फ पछ्याएर अलमलमा त्यस दिन दिउँसो २ बजेर ४७ मिनेटमा भागरथीको मोबाइल स्विच अफ भएको छ। उनको शवनजिकै झन्डै १० मिटरमा ब्याट्री झिकिएको मोबाइल भेटिएको थियो। प्रहरीको तालिमप्राप्त कुकुरले त्यो मोबाइल पत्ता लगाएको हो। प्रहरीको कुकुरले घटनास्थलबाट सय मिटरसम्म भीरकट्याको भीरतर्फ पछ्याएको प्रहरीले जनाएको छ। बलात्कारपछि हत्या गरिएकी भागरथी भट्ट। राति पानी परेकाले त्यसपछि कुकुर अलमलमा पर्यो। तर, अभियुक्त भीरकट्यातिर लागेको अनुमान भने गर्न सकिन्छ, अनुसन्धानमा खटिएका एक प्रहरी अधिकृतले भने, पानी परेकाले अभियुक्तको बास्ना कुकुरले पत्ता लगाउन सकेन। घटनाको अनुसन्धान गर्न सुदूरपश्चिम प्रदेशका प्रहरी प्रमुख डीआईजी उत्तमराज सुवेदी र एसएसपी जनकराज पाण्डेसहित केन्द्रीय अनुसन्धान ब्युरोको टोली प्रहरी चौकी खोचलेकमा छ। तर, प्रहरीले घटनाको कुनै तथ्य बाहिर ल्याउन सकेको छैन। प्रहरीले अनुसन्धानमा रहेको, फराकिलो घेरा साँघुरो भएको मात्रै बताउने गरेको छ। टेक्निकल टिमले भागरथीको मोबाइलका दुई सिम बरामद गरेको छ। तीमध्ये उसका बुवाले प्रयोग गर्ने नेपाली नम्बरको सीमबाट त्यो दिनभर कल भएको छैन। अर्को सीम भारतीय मोबाइल कम्पनीको छ। भारतीय मोबाइलमा केही कल देखिन्छन्। तर, नेपाली सिममा गरिएको कलका आधारमा प्रहरीले खासै सुराक फेला पार्न सकेको छैन, अनुसन्धानमा खटिएका एक प्रहरी अधिकृतले भने। घटनास्थलमै हत्या : प्रहरी भागरथीको शव भेटिएको स्थानमै हत्या भएको हो भन्ने धेरै आधार देखिएका छन्। घटनास्थलमा रगत बगिरहेको भेटेको छ। भागरथीको सर्टको बटन र दुईवटा हेयर ब्यान्ड रबर पनि भेटिएका छन्। उनको च्यातिएको अवस्थाको ज्याकेट पनि घटनास्थलमा भेटिएको छ। यी कुराले घटनास्थलमा हत्या भएको पुष्टि हुन्छ, एक प्रहरी अधिकृतले भने। भीरकट्याबाट घटनास्थलसम्म जाँदा दुईवटा बस्ती छन्। प्रहरी भन्छ, त्यो बस्तीका मानिसले उनलाई घटनास्थल गएको देखेका छैनन्। हामीले एकएक गरेर सबैलाई सोधिसक्यौं तर कोही देखिन भन्छन्। भागरथीको झोला शरीरमा भिरेकै अवस्थामा थियो। सिल्ल भन्ने बस्तीबाट छिरेको भए कसै न कसैले देख्थे। तर, कतै गाउँभन्दा फरक बाटोबाट लगियो कि भनेर पनि अनुसन्धान भइरहेको छ। प्रहरीको कुकुरले पनि प्राय: हिँड्ने गरिएको सडक मुनितिरको वनलाई पछ्याएको थियो, एक प्रहरी अधिकृतले भने। भागरथीका काका शिवराज भट्टले त्यो दिन चडेपानीको भूमिराज माविमा निर्माण सामग्री पुर्याउन चारवटा ट्र्याक्टरले दिनभरि ओहोरदोहोर गरेको बताए। ट्र्याक्टरहरू चलिरहेका थिए। मानिसको ओहोर दोहोर थियो। सडकको ३० मिटरमा बलात्कार हुनै सक्दैन, भट्टले भने, दिनभर बलात्कार गरी राति त्यो ठाउँमा ल्याएर मारिएको हुन सक्छ। २ सय जनासँग सोधपुछ प्रहरीले भागरथी हत्या घटनामा कसैलाई पक्राउ गरेको छैन। प्रहरीले झन्डै दुई सय जनालाई सोधपुछ गरिसकेको छ। स्थानीयवासी प्रहरीले पक्राउ नै नगरेको भन्दै गुनासो गर्छन्। तर, प्रहरीले चडेपानीसहित वडा नम्बर ७ का हरेक घरको तथ्यांक संकलन गरेको बताएको छ। हामीसँग वडाभरिको हरेक घरको तथ्यांक छ, डीआईजी सुवेदीले भने, त्यो दिन गाउँ छाडेर को बाहिर गयो ? यसअघिका अपराधमा कोको संलग्न थिए ? कोको फरार थिए ? गाउँभरिमा त्यो दिन चलेका ट्र्याक्टर, मोटरसाइकलसहितका सबैलाई सोधपुछ र अनुसन्धानको दायरामा ल्याइसकेका छौं। डीआईजी सुवेदीले शंकास्पदलाई प्रहरीले नजरमा राखेको बताए। गाउँमै भए पनि उनीहरू प्रहरी कस्टडीमा झैँ छन्, उनले भने, चौकीमा ल्याएकालाई मात्रै पक्राउ भन्न मिल्दैन। अनुसन्धानको दायरामा आएका सबै पक्राउसरह नै हुन्। गाउँले मौन भागरथीको हत्यापछि गाउँ छिरेका प्रहरीलाई चडेपानीका स्थानीयले खासै सूचना दिन मानेका छैनन्। स्थानीयले आन्दोलन नगरिदिएर हामीलाई धेरै सहयोग भइरहेको छ। तर, उनीहरू घटनाबारे खासै बोल्न मान्दैनन्, खोचलेक प्रहरी चौकीमा रहेका डीआईजी सुवेदीले भने। उनले जनताका तर्फबाट पाउने सूचना नै अनुसन्धानका लागि मुख्य स्रोत भएको बताए। सुरुका बेला त कोही बोल्नै मानेनन्, केही थाहा छ भने थाहा छैन भनेर पन्छिए, उनले भने, तर अहिले अलिअलि सूचना आउन थालेको छ। भागरथीको शव १० दिनदेखि जिल्ला अस्पतालमा राखिएको छ। जिल्ला अस्पतालका निमित्त मेडिकल सुपरिन्टेन्डेन्ट डा वसन्त जोशीले काठको बाकस बनाएर अहिले अस्पतालभरिका डिफ्रिजमा बरफ जमाएर जेनतेन शव राखिएको बताए। जेनतेन डिस्कम्पोज हुनबाट जोगाइएको छ। तर, यसभन्दा बढी दिनसम्म राख्दा शव कुहिन थाल्छ, डा जोशीले भने। आफन्तले हत्यारा पक्राउ नपर्दासम्म शव नबुझ्ने भनेपछि तनाव थपिएको छ। बैतडीका प्रमुख जिल्ला अधिकारी मोहनराज जोशीले भागरथीको हत्या अनुसन्धानका लागि चाहिने सबै कुरा संकलन भएर विधि विज्ञान प्रयोगशालामा पठाइसकिएको बताए। यो कुराले परिवारलाई बढी पीडा दिन्छ। परिवारका मान्छेलाई हरेक दिन शवको पीडा थपिरहन्छ, उनले भने, अनुसन्धान तीव्र गतिमा भइरहेकाले शव बुझ्न आग्रह गरेको छु। उनले शव अस्पतालमा राखेर मात्रै होइन, हत्यारा पत्ता लगाउन प्रहरी र प्रशासन आफैँ दबाबमा रहेकाले अनुसन्धानको कुनै कसर बाँकी नराख्ने बताए।"
फेरि बल्यो मनाङको जङ्गलमा आगो,"मनाङ : हिउँ पग्लिन नपाउँदै मनाङका जङ्गलमा आगलागी भएको छ। मनाङ ङिस्याङ गाउँपालिका२ घ्यारुस्थित मुखुङ सामुदायिक वनमा भएको आगलागी अझै निभेको छैन। माघ २९ गतेदेखि लागेको आगो ननिभ्दा स्थानीयवासी चिन्तित भएका छन्। भिरालो वनमा आगो लागेकाले नियन्त्रण गर्न कठिन भएको सशस्त्र प्रहरी बलका प्रहरी नायब उपरीक्षक होमनाथ पन्थीले बताए। मानव बस्तीभन्दा दुई घण्टा टाढाको दूरीमा आगलागी भएको उनको भनाइ छ। आगलागीबाट कुनै मानवीय तथा पशुचौपायमा क्षति नपुगेको तथा स्थानीयवासी, नेपाल प्रहरी, सशस्त्र प्रहरी अनि नेपाली सेनाको संयुक्त टोलीले आगो निभाउने गरिरहेको छ। 'हामीले हाम्रोतर्फबाट प्रयास गरिरहेका छौँ', मनाङका प्रमुख जिल्ला अधिकारी विष्णुप्रसाद लामिछानेले भने। उनले अन्नपूर्ण संरक्षण क्षेत्रअन्तर्गका वन जलिरहँदा खोज अनुसन्धान्न प्रक्रियामा ढिलाइ गरेको आरोपसमेत लगाए। मनाङमा भएका आगलागीमा अन्नपूर्ण संरक्षण क्षेत्रअन्तर्गतका वन परेको तथा यसको जिम्मेवारी एक्यापले लिनुपर्नेमा छिटो तथा तदारुकताका साथ नभएको स्थानीयवासीको आरोप छ। 'जङ्गल जलिरहेको छ, हाम्रा कर्मचारी र स्थानीयवासी परिचालन भएका छन्, अनुसन्धानको दायरा कसिलो बनाएका छौँ, कसरी आगो लाग्यो भन्ने कुरा अझै पत्ता लगाउन सकेका छैनौँ', अन्नपूर्ण संरक्षण क्षेत्रका मनाङ प्रमुख लेखनाथ गौतलमे भने। उनले स्थानीयवासीले मुख नखोल्दा आगलागीको कारण तथा व्यक्ति पत्ता लगाउन र अनुसन्धान गर्न कठिन भएको बताए। यसभन्दा अघि पनि दुई पटकसम्म मनाङको विभिन्न जङ्गलमा आगलागी भएको थियो। आगलागीको कारण अझैसम्म पत्ता लाग्न सकेको छैन। कसले र किन पटकपटक मनाङका जङ्गलमा आगो लगाएको हो भन्नेबारे अन्योल भएको छ। यसरी बाराम्बार यस्ता गतिविधि दोहोरिरहँदा हिमाली जडीबुटी र लोपोन्मुख जनावरको विनाश भएको स्थानीयवासीको भनाइ छ।"
ट्रकको ठक्करबाट साइकलयात्री वृद्धको मृत्यु,विराटनगर : पूर्वपश्चिम लोकमार्ग अन्तर्गत मोरङको सुन्दरहरैँचा नगरपालिका१० मा ट्रकको ठक्करबाट साइकलमा यात्रा गरिरहेका एक वृद्धको शनिबारसाँझ मृत्यु भएको छ। पूर्वतर्फ जाँदै गरेको ना ३ ख ५६९१ नम्बरको ट्रकले सोही दिशातर्फ गइरहेको साइकललाई ठक्कर दिँदा मोरङको लेटाङ नगरपालिका२ का ६७ वर्षीय रत्नबहादुर श्रेष्ठको मृत्यु भएको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार दुर्घटनामा परेर गम्भीर घाइते भएका श्रेष्ठको उपचारका क्रममा न्युरो अस्पताल वराटनगरमा साँझ ज्यान गएको हो। प्रारम्भिक अनुसन्धानबाट मृतक श्रेष्ठले अत्याधिक मादक पदार्थ सेवन गरेर साइकलमा यात्रा गरिरहेको खुलेको छ। ट्रक र चालक धनकुटाको साँगुरीगढी गाउँपालिका६ का ३१ वर्षीय अमीर राईलाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ।
ग्यास बुलेटको ठक्करबाट युवतीको मृत्यु,"दमौली : आँबूखैरेनी ३ आँबुखैरेनी चोकमा ग्यास बुलेटलेको ठक्करबाट स्कुटरमा सवार एक युवतीको मृत्यु भएको छ। मुग्लिङबाट डुम्रेतर्फ आउँदै गरेको एन एल ०२ एन २९८६ नम्बरको ग्यास बुलेटको ठक्करबाट ना१९ प ९२४ नम्बरको मोटरसाइकल ग३ च २०८४ नम्बरको कारमा ठक्कर खाँदा लम्जुङ मध्यनेपाल नपा ६ भोर्लेटार निवासी १७ वर्षीया अन्बेसा पौडेलको घटनास्थलमै मृत्यु भएको हो । घटनामा ग्यास बुलेट चालक भारत बिहार प्रदेश पुजारा बस्ने ३० वर्षीय पंकज कुमार, ना१९ प ९२४ नम्बरको मोटरसाइकल चालक चितवन भरतपुर महानगरपालिका ४ बस्ने ५१ वर्षीय युवराज घिमिरे घाइते छन् । यसैगरी मोटरसाइलक चालक स्याङजा चापाकोट नपा ८ बगैचा बस्ने ३७ वर्षीय श्रीराम घिमिरे पनि घाइते भएको प्रहरीले जनाएको छ ।"
प्रणय दिवसमा छैन गुलाफको स्थानीय उत्पादन,"काठमाडौं : पश्चिमा संस्कृति भए पनि त्यसको प्रभाव बढ्दै जाँदा पछिल्लो समय नेपालमा प्रणय दिवस भ्यालेनटाइन डेमनाउने प्रचलन बढ्दै गएको छ। यो दिवसमा युवायुवतीको आकर्षण र गुलाफको फूलको माग बढ्दो छ। प्रणय दिवसमा बढी प्रयोग हुने गुलाफ नेपालमा भने निकै कम उत्पादन हुने गरेको छ। बजारको मागअनुसार नेपालमा गुलाफको उत्पादन हुन सकेको छैन। व्यावसायिकरूपमा फूलको खेती गर्ने किसान छन् तर बजारको माग पूरा गर्न सकेका छैनन्। प्रेम दिवसमा उपहारका रूपमा दिइने गुलाफ फूलको उत्पादन चितवनमा पनि निरन्तर घट्दै गइरहेको छ। समय र तापक्रमको सन्तुलन मिलाउन नसक्दा कुनै बेला राम्रो उत्पादन गर्ने क्षमता बनेको चितवनमा गुलाफ उत्पादन अहिले निरन्तर घटेको हो। फेब्रुअरी १४ को दिन प्रेमी जोडीहरुले एकअर्कालाई गुलाफ फूल, कार्ड र उपहारस्वरूप विभिन्न सामान आदनप्रदान गर्ने चलन छ। सोही अवसरमा यस दिन चितवनसहित देशभर करोडौँको गुलाफ फूलको कारोवारसमेत हुने गरेको पुष्प व्यवसायीहरुले बताएका छन्। पुष्प व्यवसायी सङ्घ चितवनका पूर्वअध्यक्ष प्रकाश पन्तले प्रणय दिवसमा चितवनमा गुलाफ फूलको माग निरन्तर बढेको भए पनि उत्पादन भने घटेको बताए। उनले भने, 'अन्य समयमा रु ५० मा बिक्री हुने गुलाफ यस दिन रु १०० मा बिक्री हुने गरेको छ। यसको बिरुवा महङ्गो र उत्पादनमा धेरै नै मेहनत गर्नुपर्ने भएकाले पनि चितवनमा उत्पादन घटेको छ। एउटा बिरुवालाई रु १५० सम्म पर्छ।' गुलाफ फूलको उत्पादन गर्न तापक्रम ३० देखि ३२ डिग्री सेन्टिग्रेडको आवश्यकता पर्छ तर चितवनमा धेरै गर्मी हुने भएकाले यसको उत्पादन चितवनभन्दा पहाडी क्षेत्रमा नै बढी हुने गरेको छ। खुला ठाउँमा खेती गरेको गुलाफ त्यति आकर्षक नदेखिने भएकाले हरितगृहमा खेती गर्दा चितवनमा तापक्रम र प्रकाशको सन्तुलन मिल्न नसकेको व्यवसायी पन्तले जानकारी दिए। उनले चितवनमा व्यावसायिकरूपमा गुलाफको खेती गर्ने किसान नरहेको बताए। अहिले चितवनमा गुलाफ फूलको बढ्दो माग भए पनि सदाबहार फूलको खेतीमा किसान आकर्षित भएको प्राविधिक बताउँछन्। कृषि ज्ञान केन्द्र चितवनका बागवानी प्राविधिक सहायक पुनम पौडेलले चितवनमा पुष्प खेती गर्नेको सङ्ख्या बढ्दै गए पनि गुलाफको खेती भने घट्दै गएको बताए। उनले भने, 'विशेष अवसरमा मात्र गुलाफको बिक्री हुने भएकाले यसको बजार सानो छ। जोगाएर राख्न र उत्पादन गर्न पनि कठिन भएकाले किसानको आकर्षण गुलाफमा छैन।' धेरै किसानको आकर्षण सयपत्री फूलमा देखिएको उनले बताए। नेपालमा मागअनुसार गुलाफको उत्पादन हुनसकेको छैन। अन्य ससाना कार्यक्रम र सजावटका लागि नेपालकै उत्पादनले धाने पनि प्रेम दिवसका लागि भने हरेक वर्ष गुलाफको आयात बढ्दै गइरहेको छ। देशभर बजारको मागअनुसार ८० प्रतिशत अर्थात् ९६ हजार स्टिम गुलाफको फूल आयात गर्नुपर्ने व्यवसायीहरुले बताएका छन्। फेबु्रअरी महिनामा पर्ने प्रेम दिवसको अवसरमा नेपालमा प्रतिकूल मौसम अर्थात् जाडो सिजन हुने भएकाले यहाँ गुलाफको आन्तरिक उत्पादनमा कमी आएको प्राविधिकहरू बताउँछन्। यस वर्षको प्रेम दिवसमा देशभर एकदेखि सवा करोडसम्म फूलको कारोबार हुने पुष्प व्यवसायीको अनुमान छ। गत वर्ष देशभर एक लाख २० हजार स्टिम गुलाफको फूल आयात भएको थियो भने यस वर्ष २४ हजार स्टिम घटेको छ। गत वर्ष प्रतिस्टिम रु ८० देखि १०० को हाराहारीमा दुई लाख स्टिम गुलाफको कारोवार भएको थियो। नेपालमा गुलाफ फूलको व्यावसायिक खेती मुख्यगरी काठमाडौँ उपत्यकाभित्रको तीन जिल्ला, चितवन, काभ्रेपलाञ्चोकमा हुने गर्छ। चितवनको उत्पादन घटेसँगै धेरै प्रतिशत गुलाफ विदेशबाट ल्याउनुपर्ने बाध्यता छ।"
