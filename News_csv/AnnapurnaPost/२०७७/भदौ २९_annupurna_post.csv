शीर्षक,विवरण
"पर्सामा संक्रमण सुधारोन्मुख, एकै दिन १ सय ६९ ले जिते कोरोना","वीरगन्ज : पर्सामा सोमबार एकै दिन १ सय ६९ जना संक्रमित कोरोना जितेर घर फर्किएका छन् । पर्साको विभिन्न स्थानका होम आइशोलेसन, सामुदायिक आइशोलेसन र कोभिड अस्पतालबाट गरी सोमबार एकै दिन १ सय ६९ जना कोरोनामुक्त भएर घर फर्किएका हुन् । यससँगै पर्सामा अहिलेसम्म कोरोनालाई जित्नेको संख्या १ हजार ८ सय ३३ पुगेको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए । सोमबार वीरगन्ज महानगरपालिकाको विभिन्न वडाका होम आइशोलेसनमा बसेका ९२ जना, सिद्धार्थ माविको सेमी आइशोलेसनबाट ३३ जना र गोपालमण्डली धर्मशालाको सामुदायिक आइशोलेसनबाट २१ जना कोरोना मुक्त भइ घर फर्किएका हुन् । यस्तै होटल विजय ज्योतीको सेमी आइशोलेसनबाट ८ जना, गण्डक अस्थायी कोभिड अस्पतालबाट ७ जना, होटल बाटिकाको सेमी आइशोलेसनबाट ३ जना र पकाहा मैनपुर गाँउपालिकामा होम आइशोलेसन बसेका ३ जना पनि सोमबार कोरोनामुक्त भए । यस्तै वीरगन्जको कलवार धर्मशाला र जनगरनाथपुर गाउँपालिकाको सामुदायिक आइशोलेसनबाट पनि ११ जना सोमबार नै कोरोना मुक्त भइ घर फर्किएको श्रीवास्तवले जानकारी दिए । श्रीवास्तवका अनुसार अहिलेसम्म २४ सय ५१ संक्रमित भेटिएको पर्सामा अब १ सय ४८ जना मात्र संक्रमति निको हुन बाँकी छन् । ७० शैयाको गण्डक कोभिड अस्पतालमा अब ३६ जना मात्र उपचाररत छन् । तीमध्ये ६ जनाको भने आईसीयू (सघन उपचार कक्ष) मा उपचार भइराखेको छ । यस्तै होम आइशोलेशनमा २३ जना छन् भने विभिन्न स्थानका सेमी र सामुदायिक आइशोलेशनमा ८९ जना मात्रै संक्रमित छन् । २० दिनमै १३ सय ८९ जना घर फर्किए पर्सामा पछिल्लो २० दिनको अन्तरमा १ हजार ३ सय ८९ जनाले कोरोना जितेका हुन् । भदौ १० देखि २९ सम्म (२० दिनको अवधीमा) पर्सामा ४ सय ५३ नयाँ संक्रमित थपिँदा १ हजार ३ सय ८९ जना भने कोरोनाबाट मुक्त भइ घर फर्किएको श्रीवास्तवले जानकारी दिए । पर्सामा संक्रमणको अवस्था सुधारोन्मुख साउन पहिलो सातादेखि कोरोना संक्रमणको हटस्पट बनेको पर्सा जिल्लामा २ साता यता भने संक्रमणको अवस्था सुधारोन्मुख देखिएको छ । भदौ २९ गते सोमबार ८ जना, भदौ २८ गते ३ जना, भदौ २७ गते ९ जना, भदौ २६ गते २ जना, भदौ २५ मा ७ जना, भदौ २४ मा ६ जना, भदौ २३ मा १५ जना, भदौ २१ मा २४ जना र भदौ २० मा ६ जनामा मात्र संक्रमण भेटिएको थियो । नयाँ संक्रमितको संख्या घट्दै गएको र निको हुनेको संख्या बढ्दै गएपछि वीरगन्जमा रहेका २ मध्ये एउटा कोभिड अस्पताल खाली भइसकेको छ । गण्डक बहुअरीस्थित वीरगन्ज हेल्थकेयर अस्थायी कोभिड अस्पताल गत मङगलवार देखि खाली भएको हो । अब उक्त अस्पतालले नयाँ संक्रमित भर्ना लिन छाडेर जनरल उपचार सेवा सुचारु गर्ने तयारी गरिसकेको छ । गण्डक अस्थायी कोभिड अस्पतालका कोर्डिनेटेर डाउदय नारायण सिंहले पर्सा जिल्लामा केही सातादेखि कोरोना कोरोना संक्रमणको अवस्था सुधारोन्मुख देखिएको बताए । नयाँ संक्रमितको संख्या घटेको छ, अहिले आइरहेका धेरथोर पोजेटिभ केश पनि पहिलोको जस्तो कडा लक्षण र गम्भीर अवस्थाका छैनन्, उनले भने । मानिसमा कोरोनालाई लिएर पहिले भन्दा अहिले सचेतना बढेको कारण पनि संक्रमण नियन्त्रणमा आउन थालेको उनले बताए । संक्रमणको अवस्था सुधारउन्मुख देखिएपछि वीरगन्जमा साउन १० गते देखि लगाइएको निषेधाज्ञा भदौ २६ गतेदेखि खुुकुलो पारेर शनिबार बाहेक हप्तामा ६ दिन बजार, पसल खोल्न दिइएको छ । झण्डै ४५ दिनपछि पसलहरु खुलेपछि वीरगन्जको बजारमा चहल पहल पनि बढेको छ ।"
प्रदेश र स्थानीय तहका समायोजन भएका कर्मचारी मतदान गर्न पाउने,"काठमाडौं : आधिकारिक ट्रेड युनियनको निर्वाचनमा प्रदेश र स्थानीय तहमा समायोजन भएका कर्मचारीले मतदान गर्न पाउने भएका छन्। कार्यालय प्रमुखबाहेक संघ, प्रदेश, स्थानीय तहमा समायोजन भएका श्रेणीविहिनदेखि आठौ तहका अधिकृतस्तरसम्मका कर्मचारीले मतदान सहभागी हुन पाउने व्यवस्था गरिएको छ। निजामती कर्मचारीहरुको आधिकारिक ट्रेड युनियन निर्वाचन २०७७ को प्रमुख निर्वाचन अधिकृतको कार्यालयले सूचना जारी गर्दै संघ, प्रदेश र स्थानीय तहका कर्मचारीको सेवा,सर्त र सुविधासम्म कानुन नबनेको हुँदा समायोजन भएका कर्मचारीले मतदान सहभागी हुन पाउने व्यवस्था गरेको जनाएको छ। तर २०७५ सालपछि लोकसेवा आयोगले छनौट भइ स्थानीय तहमा पदस्थापना भएका ९ हजार बढी कर्मचारी मतदानबाट बञ्चित गरेको छ। स्वास्थ्य सेवाका कर्मचारीको हकमा भने स्पष्ट व्यवस्था नगरिएको नेपाल स्वास्थ्यकर्मी संघको पूर्व सहअध्यक्ष ओमप्रसाद उपाध्ययले बताए। निर्वाचनको आयोगको सूचना"
"इटालीमा स्कुल खुल्न थाले, ५६ लाख विद्यार्थीको नियमित पढाइ सुरु",रोम : इटालीमा ६ महिना लामो लकडाउनपछि अधिकांश स्कुलहरु खुलेका छन् । इटालीका २० मध्ये १३ प्रान्तका ५६ लाख विद्यार्थी अब नियमित रुपमा स्कुल जाँदैछन् । थप स्कुल भने अर्को साता मात्रै खुल्नेछन् । कोभिड १९ महामारी नियन्त्रणको लागि इटालीले गत मार्चको पहिलो सातादेखि नै स्कुलहरु बन्द गर्ने निर्णय गरेको थियो । कोरोना संक्रमणबाट सबैभन्दा बढी प्रभावित भएका देशमध्ये इटाली पनि एक हो । जहाँ करिब ३५ हजार भन्दा धेरैको मृत्यु भइसकेको छ । पछिल्लो समय नयाँ संक्रमित थपिँदै गरेकाले यहाँ दोस्रो लहरको संक्रमण बढ्नसक्ने बताइन्छ ।
मल नल्याउने कम्पनीको जमानत जफत नगर्न उच्च अदालतको आदेश,"काठमाडौं : मल ठेक्का रद्द प्रकरणमा बैंक जमानत जफत नगर्न उच्च अदालत पाटनले सोमबार अन्तरिम आदेश दिएको छ। उच्च अदालतले मल ठेक्का पाएको ठेकदार शारदाप्रसाद अधिकारीको शैलुङ इन्टरप्राइजेज, ललितपुर र हुमनाथ कोइरालाको होनिको मल्टिप्रपोज कम्पनीलाई कालोसूचीमा राख्ने कृषि सामग्री कम्पनीको पत्रसमेत तत्कालका लागि कार्यान्वयन नगर्न भनेको छ। कृषि सामग्री कम्पनीले सैलुङ इन्टरप्राइजेज प्रालिलाई बैंक जमानत जफत गरी कालोसूचीमा राख्ने निर्णय गरेको थियो। उक्त निर्णय खारेजीको माग गर्दै प्रालिले रिट दायर गरेको थियो। सम्झौताअनुसार काम नगरेको भन्दै कृषि सामग्री कम्पनी लिमिटेडले रासायनिक मलका लागि गरेको ठेक्का सम्झौता रद्दको निर्णय गरेको थियो। कालोसूचीमा राख्ने निर्णयसँगै कृषि सामग्री कम्पनी लिमिटेडले सैलुङसहित होनिको मल्टिपलको धरौटीबापतको ९ करोड रुपैयाँसमेत जफत गर्ने निर्णय गरेको थियो। ती दुवै कम्पनीले २५२५ हजार टन युरिया मल आयात गर्ने भनेर कृषि सामग्रीसँग सम्झौता गरेका थिए। रिटको अन्तरिम आदेशमा थप छलफलका लागि निवेदक र विपक्षीलाई भदौ ३१ गते डाकिएको छ। हाल कालोसूचीमा राख्ने कार्य र बैंक जमानत जफतको निर्णय कार्यान्वयन नगर्न पनि आदेशमा उल्लेख छ, उच्च अदालत पाटनका रजिस्टार बाबुराम दाहालले अन्नपूर्णसँग भने। उनीहरुले साउन ७ गतेभित्र मल ल्याइसक्नुपर्नेमा सप्लायर्सको अनुरोध २५ दिन समय थप गरिएको थियो। दुवै कम्पनीले भदौ २० गतेसम्म ५० हजार मेट्रिक टन युरिया मल ल्याइसक्ने पर्नेमा त्यस्तो नगरेकाले कारबाही गरिएको हो। मल नल्याउने दुई कम्पनीसँगको ठेक्का रद्ध : धरौटी जफत, कालोसूची राखिने रासायनिक मल नल्याउने शैलुङ र होनीको कम्पनीलाई कालोसूची राख्न सिफारिस"
मुद्दा मिलाई दिने भन्दै ठगी गर्ने महिला पक्राउ,बर्दिबास : अदालतमा परेको मुद्धा मिलाइदिने बहानामा अभियुक्तको परिवारलाई ठगी गर्ने एक महिलालाई प्रहरीले पक्राउ गरेको छ। महोत्तरीको एकडारा गाउँपालिका३ अजमरपट्टीकी ३७ वर्षीय ममता मण्डललाई पक्राउ गरिएको जिल्ला प्रहरी कार्यालय महोत्तरीका डीएसपी प्रकाश विष्टले बताए। मण्डलले सम्सी गाउँपालिका४ का लागुऔषध मुद्दाका अभियुक्त गौरीशंकर मण्डलको आमा तेत्तरी मण्डललाई ललाईफकाई १ लाख ८० हजार लिई गत साउन ५ गते फरार भएकी थिइन्। फरार भएकी मण्डललाई प्रहरीले जलेश्वर नगरपालिका२ बाट पक्राउ गरेको हो। गत असार ३० गते अभियुक्त गौरीशंकरलाई प्रहरीले ६ किलो ५ सय ग्राम गाँजासहित पक्राउ गरेको थियो। लागुऔषध शीर्षकमा मुद्दा चलाएकोमा उनी गत भदौं १५ गते १ लाख धरौटीमा अदालतबाट छुटेका थिए।
सवारी साधनमा देवनागरी लिपिका लागि प्रक्रिया शुरु,"काठमाडौं : भौतिक पूर्वाधार तथा यातायातमन्त्री वसन्तकुमार नेम्वाङले सवारी साधनमा देवनागरी लिपि कायम रहने आवश्यक प्रक्रिया शुरु भएको बताएका छन्। नेपाल प्रज्ञा प्रतिष्ठानकातर्फबाट आज ध्यानाकर्षपत्र बुझ्दै मन्त्री नेम्वाङ्ले प्रधानमन्त्री केपी शर्मा ओलीबाट सोबारे निर्देशन प्राप्त भइसकेको र आफूले समेत यातायात व्यवस्था विभागका महानिर्देशकलाई कानुनी प्रक्रिया पूरा गरी ऐनमा संशोधन गर्नुपर्ने भए सो प्रक्रिया अगाडि बढाउन पनि निर्देशन दिइसकेको बताए। नेपाल सरकारको निर्णयानुसार २०७४ भदौ ५ गतेदेखि सवारी साधनमा रोमन लिपिको अङ्ग्रेजी भाषामा इम्बोस्ड नं प्लेट राख्न शुरु गरिएकामा प्रज्ञाप्रतिष्ठानका तर्फबाट यसअघि कुलपति गङ्गाप्रसाद उप्रेतीले प्रधानमन्त्री एवं प्रतिष्ठानका प्रमुख संरक्षक ओलीलाई भेटी सवारी साधनमा देवनागरी लिपि नै रहनुपर्नेतर्फ ध्यानाकर्षण गराएका थिए। मन्त्री नेम्वाङ्लाई आज प्रतिष्ठानका तर्फबाट सदस्य सचिव प्रा जगतप्रसाद उपाध्याय र प्राज्ञ परिषद् सदस्य प्राडा हेमनाथ पौडेलले भेटी कार्यान्वयनका निम्ति ध्यानाकर्षणपत्र बुझाएका हुन्। सो अवसरमा ध्यानाकर्षण गराउँदै सदस्य सचिव उपाध्याय र प्राज्ञ पौडेलले नेपालको संविधानमा देवनागरी लिपिको नेपाली भाषा सरकारी कामकाजको भाषा हुने स्पष्ट उल्लेख हुँदा हुँदै सोको बर्खिलाप हुने गरी विगतमा रोमन लिपिको अङ्ग्रेजी भाषामा नं प्लेट राख्ने निर्णय हुनु उचित नभएको व्यहोरा जानकारी गराए। सबै नेपालीहरूको साझा सम्पर्क भाषाका रूपमा रहेको नेपाली भाषा र देवनागरी लिपिको संरक्षण र संवद्र्धनका निम्ति आफू सदैव तत्पर रहेको कुरा समेत मन्त्री नेम्वाङले बताए। उनले वर्तमान सरकार नेपालको पहिचानका रूपमा रहेका भाषा, संस्कृति र साहित्यको संरक्षणका सवालमा अत्यन्त गम्भीर रहेको समेत उल्लेख गरे।"
अदालतबाट जारी आदेशको कार्यान्वयन गर्न माग,"काठमाडौं : नेपाल बार एसोसिएसनले राष्ट्रिय भेलाले न्यायाधीश नियुक्ति, सरुवा तथा बर्खास्त गर्नका लागि अलगअलग मापदण्ड बनाई सार्वजनिक गर्न माग गरेको छ। बारको यही भदौ २५ देखि २८ गतेसम्म देशभरका बार एकाइका पदाधिकारी, पूर्व पदाधिकारीसहितको एक हजार कानून व्यवसायीको भर्चुअल भेलाले न्यायपालिकालाई प्रभावकारी र पारदर्शी बनाउन सो माग गरेको हो । 'न्याय परिषद्का सदस्य सेवानिवृत्त भइसकेपछि न्यायाधीश नियुक्त भएर जान नहुने कुराको सुनिश्चितताका लागि अब आइन्दा न्याय परिषद्को सदस्य सिफारिस गर्न पूर्व सिफारिस गरिने कानून व्यवसायीसँग न्यायिक नियुक्तिमा नजाने कुराको सो घोषणा गराई सोको अभिलेख राखेर मात्र सिफारिस गर्न यो भेला सम्बन्धित सरोकारवालासँग अनुरोध गर्दछ', भेलाले तयार गरेको मागपत्रमा उल्लेख छ। भेलाले बार र प्रधानमन्त्रीद्धारा न्याय परिषद्को सदस्यमा सिफारिस भई जाने कानून व्यवसायीसम्बन्धी मापदण्ड बनाउँदा संविधान र कानून तथा लेखिएको कुराका अतिरिक्त निरन्तर पेशामा रहेको, कानून व्यवसायीका बारेमा पूर्ण जानकार भएको व्यक्ति मात्र सिफारिस गर्न मापदण्ड बनाउन आग्रह गरेको छ। न्यायपालिकामा अपेक्षित सुधार हुन नसकेको उल्लेख गर्दै कोरोना भाइरसको अवस्थामा सर्वोच्च, उच्च र जिल्लालगायत अदालतबाट विभिन्न मुद्धामा जारी भएको आदेश तथा निर्देशनको प्रभावकारिता नभएको देखिएको हुँदा अबिलम्ब कार्यान्वयन गर्न माग गरिएको छ।  रासस"
मन्त्रिपरिषद्को बैठक जारी : के होला निर्णय ?,काठमाडौं : मन्त्रिपरिषद्को बैठक जारी रहेको छ। प्रधानमन्त्रीको निवास बालुवाटारमा केहीबेर अघि मन्त्रिपरिषद्को बैठक सुरु भएको प्रधानमन्त्रीका प्रेस सल्लाहकार सूर्य थापाले जानकारी दिए। उनले नियमित बैठक भएकाले नियमित एजेण्डामाथि छलफल हुने बताए। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथाम तथा नियन्त्रणका लागि भएका प्रयासको विषयमा बैठकमा समीक्षा हुँदैछ। बैठकले केही महत्वपूर्ण राजनीतिक निर्णय गर्ने अनुमान गरिएको छ। पछिल्लो समयमा मन्त्रिपरिषद् बैठकको संघारमा नेपाल विद्युत् प्राधिकरणको कार्यकारी निर्देशकको नियुक्ति र राष्ट्रियसभा सदस्य पदमा मनोनित हुने विषयले चर्चा पाएको छ। वर्षौंदेखिको लोड सेडिङ समस्याबाट मुलुकलाई मुक्त गरेर जनतालाई उज्यालो दिएका नेपाल विद्युत् प्राधिकरणको कार्यकारी निर्देशकको कुलमान घिसिङको चार वर्षे कार्यकाल आइतबार सकिएको छ। नागरिकस्तरबाट उनलाई नियुक्त गर्न व्यापक दबाब छ। घिसिङ नै दोहोरिने सम्भावना बढेको स्रोतले बताएको छ। उर्जामन्त्री वर्षामान पुनले घिसिङको पुनर्नियुक्तिको प्रस्ताव तयार गरेको स्रोतको दाबी छ। घिसिङलाई नै प्राधिकरणको कार्यकारी निर्देशकमा दुई वर्षका लागि दोहोर्याउने गरी मन्त्रिपरिषद्मा पेस हुन लागेको बताइएको छ। ०७२ भदौ २९ गते घिसिङ प्राधिकरणको कार्यकारी निर्देशक पदमा नियुक्त हुँदा मुलुक दैनिक १८ घण्टासम्मको लोडसेडिङमा थियो। पदबहाली गरेको करिब दुई वर्षमा लोडसेडिङ हटाउन उनी सफल भए। उनी उज्यालो नेपालको संवाहकका रुपमा उनी जनस्तरमा लोकप्रिय भएका छन्। लोडसेडिङ हटाएको जस आफूले मात्रै लिएको भन्दै राजनीतिक नेतृत्व उनीसँग खासै प्रशन्न छैन। घिसिङको पुनर्नियुक्तिबारे अन्योल भइरहेका बेला सोमबार सत्तारुढ दल नेकपा सचिवालय सदस्यसमेत रहेका प्रवक्ता नारायणकाजी श्रेष्ठले सामाजिक संजालमार्फत घिसिङको पुनर्नियुक्ति हुने विश्वास व्यक्त गरेका हुन्। यसैगरी सत्तारुढ नेपाल कम्युनिस्ट पार्टी (नेकपा) का उपाध्यक्ष वामदेव गौतमलाई राष्ट्रपतिसमक्ष राष्ट्रियसभा सदस्य पदमा मनोनित गर्न सिफारिस गर्ने विषयले चर्चा पाएको छ । सत्तारुढ दल नेपाल कम्युनिष्ट पार्टी नेकपाको सचिवालय बैठकले राष्ट्रिय सभामा रिक्त रहेको पदमा वामदेवलाई नियुक्तिका लागि सिफारिस गर्ने निर्णय गरेको थियो। मन्त्रिपरिषद् बैठकले नेपाल सरकारका प्रवक्ताको जिम्मेवारी तोक्ने सम्भावना रहेको छ। युवराज खतिवडाले राजीनामा दिएपछि अर्थ मन्त्रालय र सञ्चार तथा सूचना प्रविधि मन्त्रालयको जिम्मेवारी प्रधानमन्त्री स्वयमले राखेका छन्।
वामदेवलाई राष्ट्रियसभा सदस्यमा सिफारिस गर्ने सरकारको निर्णय,"काठमाडौं : मन्त्रिपरिषद्को बैठकले वामदेव गौतमलाई राष्ट्रियसभा सदस्य पदमा मनोनित गर्न सिफारिस गर्ने निर्णय गरेको छ। आज बसेको मन्त्रिपरिषद्को बैठकले गौतमलाई राष्ट्रपतिसमक्ष राष्ट्रियसभा सदस्य पदमा मनोनित गर्न सिफारिस गर्ने निर्णय गरेको महिला बालबालिका तथा जेष्ठ नागरिक मन्त्री पार्वत गुरुङले जानकारी दिए। सत्तारुढ दल नेपाल कम्युनिष्ट पार्टी नेकपाको सचिवालय बैठकले राष्ट्रिय सभामा रिक्त रहेको पदमा वामदेवलाई नियुक्तिका लागि सिफारिस गर्ने निर्णय गरेको थियो। गौतमलाई राष्ट्रिय सभा लैजान यसअघि गत फागुन १४ गते पार्टी बैठकले सरकारलाई सिफारिस गर्ने निर्णय लिएको थियो। लगत्तै प्रधानमन्त्रीले त्यसलाई अस्वीकार गरेका थिए। त्यसले सत्तारूढ दलभित्रको विवाद उत्कर्षमा पुगेको थियो। प्रधानमन्त्रीले युवराज खतिवडालाई मन्त्रीमा निरन्तरता दिन अन्तिमसम्म अध्यक्ष दाहाल, उपाध्यक्ष गौतमलगायत नेताहरूलाई मनाउने प्रयास गरेका थिए। उनीहरू नमानेपछि आफैंले गौतमको प्रस्ताव ल्याएका थिए। आजको बैठकमा नेपाल विद्युत् प्राधिकरणको कार्यकारी निर्देशकको नियुक्तिको प्रस्ताव नआएकाले छलफल नभएको बालुवाटार स्रोतले जानकारी दिएको छ। प्राधिकरणको कार्यवाहक पनि कसैलाई तोकिएको छैन। वर्षौंदेखिको लोडसेडिङ समस्याबाट मुलुकलाई मुक्त गरेर जनतालाई उज्यालो दिएका नेपाल विद्युत् प्राधिकरणको कार्यकारी निर्देशकको कुलमान घिसिङको चार वर्षे कार्यकाल आइतबार सकिएको छ। नागरिकस्तरबाट उनलाई नियुक्त गर्न व्यापक दबाब छ। त्यसैगरी आजको बैठकमा सरकारका प्रवक्ताको रुपमा कसैलाई तोकिएको छैन।"
दाङमा ४४ जना कोरोना संक्रमित थपिए,"दाङ : दाङमा सोमबार एकै दिन ४४ जनामा कोरोना पोजिटिभ देखिएको छ। राप्ती स्वास्थ्य विज्ञान प्रतिष्ठान दाङमा सोमबार भएको पिसिआर परिक्षणमा घोराही उपमहानगरपालिका, शान्तिनगर गाउँपालिका र बबई गाउँपालिकाका ४४ जना नयाँ संक्रमित थपिएका हुन्। शान्तिनगर गाउँपालीकाका ९३ जना, बबइ गाउँपालीकाका २० जना, घोराहीका ६४ जना र राप्ती स्वास्थ्य बिज्ञान प्रतिष्ठानका फिवर क्लिनिकबाट १५ जनाको स्वाब परिक्षण गरिएकोमा ४४ जनामा संक्रमण देखिएको हो। शान्तिनगरमा कर्मचारीसहित संक्रमण पुष्टि हुनेमा शान्तिनगर गाउँपालिका वडा नम्बर ४ का २ जना, वडा नम्बर ६ का १ , वडा नम्बर ७ का २ जना र वडा ५ का १२ जना ,बबई गाउँपालीका वडा नम्बर ४ का २ जना , ५ का ४ जना र ६ का २ जनामा कोरोना संक्रमण पुष्टि भएकोे जिल्ला कोरोना फोकल पर्सन कमल चन्दले जानकारी दिए। घोराही उपमहानगरपालीका वडा नम्बर ८ का दुई जना, १० का ९ जना, ११ का १ जना, १२ का २ जना घोराही ६ का २, जना १४ का २ जना घोराही १५ का १ जनामा कोरोना पुष्टि भएको छ। राप्ती स्वास्थ्य बिज्ञान प्रतिष्ठानका ४ जना मध्ये २ जना अन्य जिल्लाका रहेका छन। अहिले दाङमा १५८ सक्रिय संख्या रहेको छ भने जम्मा कोरोना संक्रमित ९१९ जना रहेको फोकल पर्सन चन्दले बताए। शान्तिनगरमा समुदायस्तरकामा संक्रमण शान्तिनगरमा कर्मचारीसहित १७ जना समुदायस्तरका व्यक्तिमा कोरोना संक्रमण पुष्टि भएको छ। समुदाय स्तरका ९३ जना व्यक्तिको पिसिआर जाँच गर्दा १७ जनामा कोरोना पृष्टि भएको गाउँपालिकाका स्वास्थ्य शाखा संयोजक हरि पुनले जानकारी दिए। गाउँपालिकामा २०२ जना स्वाब संकलन गरिएकोमा ५२ जनाको जाच गर्दा १ जनाको रिपोर्ट पोजिटिभ आएको थियो। अहिले दोस्रो चरणमा ९३ जनाको परिक्षण गर्दा १७ जनाको कोरोना रिपार्ट पोजिटिभ आएको छ। अहिले शान्तिनगरको ५७ जनाको रिर्पोट आउँन बाँकी रहेको स्वास्थ्य शाखा संयोजक पुनले बताए। गाउँपालिकामा अहिलेसम्म ५५ जनामा कोरोना संक्रमण देखिएको छ। अहिले गाउँपालिका २० जना संक्रिय संक्रमित रहेका छन्। गाउँपालिकामा ३५ संक्रमित डिस्चार्ज भइसकेका छन्। शान्तिनगर गाउँपालिका सिल शान्तिनगर गाउँपालिकको कार्यालय सिल गरिएको छ। कार्यालयमा कार्यरत कर्मचारीमा कोरोना संक्रमण भए पनि गाउँपालिकाको कार्यालय ४८ घण्टाका लागि सिल गरिएको हो। सोमवार आएको कर्मचारीको पिसिआर परिक्षणमा कार्यालयमा कार्यरत उच्च तहका दुई जनामा कोरोना संक्रमणको पुष्टि भए पछि पालिकाकाको कार्यालय पूर्ण रुपमा सिल गरिएको गाउँपालिकाले जनाएको छ।"
पसल खुल्न थालेपछि निषेधाज्ञा हटाइयो,"राजविराज : राजविराजका व्यापारीहरुले बजारका पसलहरु खोल्न थालेसँगै जिल्ला सुरक्षा समिति सप्तरीको बैठकले निषेधाज्ञा हटाएको छ। जिल्ला सुरक्षा समिति, सप्तरीको सोमबार साँझ सम्पन्न बैठकले निषेधाज्ञा हटाएको सिडिओ शंकरहरी आचार्यले जानकारी दिए। जिल्ला समन्वय समिति प्रमुख प्रभाकर यादव, राजविराज नगर प्रमुख शम्भुप्रसाद यादवसहितको उपस्थितीमा बसेको जिल्ला संकट व्यवस्थापन केन्द्रको सिफारिसमा जिल्ला सुरक्षा समिति, सप्तरीको बैठकले निषेधाज्ञा हटाउने निर्णय गरेको हो। जिल्ला प्रशासन कार्यालय सप्तरीका सूचना अधिकारी आनन्दकुमार ठाकुरद्वारा सोमबार साँझ जारी सूचनाअनुसार निषेधाज्ञाबाट जनजिविकामा परिरहेको असरलाई दृष्ट्रिगत गरी निर्णय गरिएको जनाइएको छ। निषेधाज्ञा हटाइए पनि सार्वजनिक सवारी साधन, शैक्षिक संस्था, प्रशिक्षण केन्द्र, सैलुन, ब्युटी पार्लर, हाटबजार जिमखाना, कभर्ड हल, मेला, चाडपर्व, महोत्सवलगायत सामुहिक गतिविधी हुने कार्य गर्न, गराउन नपाउने गरी रोक लगाइएको छ। सूचनामा नेपाल सरकारद्वारा निर्धारित स्वास्थ्य सुरक्षा मापदण्ड पालना गर्न आग्रह गरिएको छ। सप्तरी जिल्लामा एक महिनाभन्दा बढी समयदेखि लाग्दै आएको निषेधाज्ञा हटाउने निर्णय गर्नुभन्दा एक साता अगावैदेखि बजारका आधाजसो पसलहरु खुल्न लागेका थिए। निषेधाज्ञा हटाएको सूचना सार्वजनिक भएसँगै बजारमा मानिसहरुको भिड बढेको छ। राजविराज नगरपालिका कार्यालयले साउन ७ गतेदेखि लकडाउन गरेको राजविराजमा जिल्ला सुरक्षा समितिले साउन ८ गतेदेखि निषेधाज्ञा जारी गरेको थियो। सप्तरी जिल्लाको सम्पूर्ण क्षेत्रमा साउन २० गतेदेखि जारी निषेधाज्ञालाई कम गर्दै भदौ १६ गतेदेखि बढी संक्रमण देखिएको राजविराज नगरपालिका, हनुमाननगर कंकालिनी नगरपालिका र तिलाठी कोइलाडी गाउँपालिकामा भदौ २२ गतेसम्म निषेधाज्ञालाई निरन्तरता दिइएको थियो। भदौ २२ गतेदेखि राजविराज बाहेक जिल्लाका अन्य क्षेत्रमा निषेधाज्ञा हटाए पनि सोमबार मध्यराति सम्मका लागि राजविराजको मुख्य बजारमा निषेधाज्ञाको अवधि थप गरिएको थियो। जिल्ला प्रशासन कार्यालय सप्तरीद्वारा सोमबार जारी सूचनाअनुसार स्वास्थ्य सुरक्षा मापदण्डको पालना गरेर मात्र अति आवश्यक पसल सञ्चालन गर्न, निजी सवारी साधन मात्र सञ्चालन गर्न, यातायात मापदण्ड पालना गरी बढीमा २ जना यात्री राखेर सिटी रिक्सा सञ्चालन गर्न र बैंक तथा बित्तीय संस्थाहरुले स्वास्थ्य सुरक्षा मापदण्ड अपनाई भिडभाड नहुने गरी सेवा सञ्चालन गर्न पाइने छ। यसैगरी सरकारी तथा गैरसरकारी निकाय, बैंक, सहकारी, लघुबित्त एवम् बित्तिय संस्थाहरुले विधुतिय माध्यमबाट सेवा प्रवाह गर्ने, ५० प्रतिशत कर्मचारी आलोपालो गरी उपस्थित गराउने व्यवस्था मिलाउने, होटल_रेष्टुरेण्टले होम डेलिभरी वा ग्राहकले प्याकिङ गरेर लैजाने टेक अवे बिधि प्रयोग गरी सञ्चालन गर्ने भनिएको छ।"
भारतमा १७ सांसदलाई कोरोना संक्रमण,"नयाँदिल्ली : भारतमा संघीय संसदको वर्षे अधिवेशन सुरु हुनुअघि सांसदहरुमा कोरोना परीक्षण गरिँदा १७ जना सांसद कोरोनाभाइरसबाट सङ्क्रमित भएका छन् । सोमबार समाचार आएअनुसार सत्तारुढ दल भारतीय जनता पार्टीकी मिनाक्षी लेखी, अनन्त कुमार हज्डी, प्रवेश सहिब सिंहलगायत सांसदलाई कोरोना संक्रमण भएको पुष्टि भएको छ । कोरोना महामारीका कारण भारतको संघीय संसदको वर्षे अधिवेशन ढिलो गरी यही सोमबारदेखि सुरु भएको छ । सांसदहरुलाई बैठकमा आउँदा सावधानी अपनाउनुका साथै गाइडलाइन पालना गर्न सुझाव दिइएको छ । सांसदहरुका लागि कोरोनाबारे जानकारी उपलब्ध गराउन र सहज सूचनाका लागि मोबाइल एप समेत बनाइएको छ । सोही अनुरुप सांसदहरु पूर्वतयारी गर्छन् । यससँगै भारत विश्वकै सबैभन्दा धेरै कोरोना संक्रमित भएको देशममा छ । साथै तीव्र रुपमा संक्रमण फैलिएको पनि भारतमा नै हो । यद्यपि भारत सरकारले संक्रमण असरका आधारमा रेडजोन, ग्रीन जोन र एल्लो जोन भनी सार्वजनिक सवारी कतै खुलाउने र कतै बन्द गराउने गरेको छ ।"
काठमाडौं उपत्यकामा १२ हजार कोरोना सङ्क्रमित,"काठमाडौं : काठमाडौं उपत्यकामा मात्र हालसम्म कोरोना भाइरस (कोभिड १९) सङ्क्रमितको सङख्या १२ हजार पुगेको छ। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीले काठमाडौ उपत्यकामा हालसम्म १२ हजार २४८ जनामा सङ्क्रमण देखिएको बताए। देशभरमा अहिलेसम्म कुल सङ्क्रमितको सङ्ख्या ५५ हजार ३२९ पुगेको छ। तिमध्ये १० हजार सङ्क्रमित काठमाडौ जिल्लाका रहेका छन्। काठमाडौ जिल्लामा महिला तीन हजार ३०२ र पुरुष छ हजार ७२४ जना रहेका छन्। यस्तै ललितपुरमा एक हजार १९१ जनामा ५४१ महिला र ६५० पुरुष र भक्तपुरमा एक हजार ३१ जना सङ्क्रमितमा ४२८ जना महिला र ६०३ पुरुष छन्। पछिल्लो पटक बन्दाबन्दी खुकुलो भएसँगै उपत्यकामा सङ्क्रमितको सङ्ख्या बढ्न थालेको हो। अहिले दैनिक ४०० को हाराहारीमा उपत्यकामा सङ्क्रमित बढ्न थालेका छन्। आजैमात्र उपत्यकामा ५१२ जना सङ्क्रमित फेला परेका छन्। काठमाडौमा ४८०, भक्तपुरमा ४३ र ललितपुरमा २९ जना सङक्रमित फेला परेका छन्। १८ जिल्लामा एक हजार भन्दा बढी सङ्क्रमित इपिडिमियोलोजी तथा सरुवा रोग नियन्त्रण महाशाखका अनुसार एक हजारभन्दा बढी सङ्क्रमित हुने जिल्ला उपत्यकासहित १८ वटा छन्। काठमाडौ जिल्लापछि पर्सामा सबैभन्दा बढी सङ्क्रमित देखिएका छन्। पर्सामा दुई हजार ५४४, सर्लाहीमा दुई हजार २७९, मोरङमा दुई हजार २६७, रौतहटमा दुई हजार ९, कैलालीमा एक हजार ९९०, धनुषामा एक हजार ९०३ र रुपन्देहीमा एक हजार ७८४ जनामा सङ्क्रमण देखिएको छ। यस्तै बाँकेमा एक हजार ४५०, महोत्तरीमा एक हजार ४२३, चितवनमा एक हजार ३४४, सुनसरीमा एक हजार ३१६, कपिलवस्तुमा एक हजार २७७, बारामा एक हजार २३७, दैलेखमा एक हजार ९९ र डोटीमा एक हजार २० जना रहेका छन्। नेपालमा अहिलेसम्म कुल ३९ हजार ५७६ जना डिस्चार्ज भएका छन्।"
लामो दुरीका यातायात र आन्तरिक हवाई उडान असोज ५ गतेदेखि खुला,काठमाडौं : सरकारले लामो दुरीका यातायात र आन्तरिक हवाई उडान असोज ५ गतेदेखि खुलाउने निर्णय गरेको छ। सोमबार बसेको मन्त्रिपरिषद् बैठकले लकडाउन घोषणा भएदेखि बन्द रहेका लामो दूरीको यातायात र आन्तरिक उडान स्वास्थ्यसम्बन्धि मापदण्ड पालना गरेर सुचारु गर्न दिने निर्णय भएको एक मन्त्रीले जानकारी दिए। यस अगाडि नै असोज १ गतेबाट यातायात चलाउने चेतावनी यातायात व्यवसायीले दिँदै आएका थिए। कोरोना संक्रमण बढ्दै जाँदा देशभरका अधिकांश जिल्लामा निषेधाज्ञा रहेको छ। वामदेवलाई राष्ट्रियसभा सदस्यमा सिफारिस गर्ने सरकारको निर्णय
कित्ताकाट खुल्ला गर्ने निर्णय कार्यान्वयन नगर्न अन्तरिम आदेश,"काठमाडौं : सर्वोच्च अदालतले कृषियोग्य जमिनको कित्ताकाट खुल्ला गर्ने सरकारको निर्णय तत्काल कार्यान्वयन नगर्न अल्पकालीन अन्तरिम आदेश दिएको छ। न्यायाधीश सुषमालता माथेमाको एकल इजलासले आज कृषियोग्य जमिनको खण्डीकरण एवं कित्ताकाट गर्ने निर्णय तत्काल कार्यान्वयन नगर्न उक्त अन्तरिम आदेश जारी गरेको हो। अदालतले आगामी असोज ८ गतेसम्म जग्गा जमिन कित्ताकाट गर्ने निर्णय कार्यान्वयन नगर्न भनेको छ भने सोही दिन छलफलका लागि दुवै पक्षलाई लागि बोलाएको छ । साथै सरकारले उक्त निर्णय गर्नुका कारणसहित लिखित जवाफ १५ दिनभित्र पेश गर्न आदेशमा भनिएको छ। भूमी व्यवस्था, सहकारी तथा गरिबी निवारण मन्त्रालयको सिफारिसमा यही यही भदौ १८ गते उक्त निर्णय भएको थियो। अधिवक्ता सन्तोष भण्डारीले कृषियोग्य जमिन खण्डीकरण तथा कित्ताकाट गर्ने सरकारको निर्णय कार्यान्वयन नगर्न आदेशको माग गर्दै सर्वोच्च अदालतमा रिट निवेदन दायर गर्नुभएको थियो। सोही निवेदनमाथिको प्रारम्भिक सुनुवाईपछि अदालतले उक्त आदेश जारी गरेको हो। रासस"
सवारी दुर्घटनामा घाइते क्रिकेटर ललितको सिम्रिक एयरबाट उद्धार,काठमाडौं : ट्रकको ठक्करबाट घाइते नेपाली राष्ट्रिय क्रिकेट टिमका खेलाडी ललितसिंह भण्डारीको सिम्रिक एयरबाट उद्धार गरिएको छ। आइतबार राति धनगढीबाट महेन्द्रनगर जाँदै गरेको ट्रकको ठक्करबाट उनी सवार मोटरसाइकल दुर्घटनामा परेको थियो। दुर्घटनामा गम्भीर घाइते भएका उनको सिम्रिक एयरबाट उद्धार गरी काठमाडौं ल्याइएको हो। भण्डारीलाई धनगढीस्थित 'निसर्ग अस्पताल' मा सामान्य उपचारपश्चात गएराति नै बाकेस्थित 'नेपालगन्ज मेडिकल कलेज' मा रिफर गरिएको थियो। उनको त्यहाँ पनि उपचार सम्भव नभएपछि थप उपचारका लागि काठमाडौंको ग्राण्डी अस्पतालमा उपचारका लागि ल्याइएको नेपाल क्रिकेट संघ (क्यान) का अध्यक्ष चतुरबहादुर चन्दले जानकारी दिए। अध्यक्ष चन्दले ललितको उपचारका लागि क्रिकेट संघले समन्वय र सहयोग गर्ने प्रतिबद्धता व्यक्त गरेका छन्। त्यस्तै उनले सम्पूर्ण सरोकारवाला निकायलाई समेत सहयोगको लागि अनुरोध गरेका छन्।
ढोरपाटनका बाढीपीडितलाई सोलार सेट सहयोग,"बागलुङ : ढोरपाटनका बाढी पीडितलाई सोलार सेट प्रदान गरिएको छ। बाढी प्रभावित क्षेत्रमा पुगेर ढोरपाटनका मेयर देवकुमार नेपाली, वडा नम्बर ९ का वडा अध्यक्ष हरिबहादुर घर्ति वडा र वडा नम्बर ८ का वडा अध्यक्ष नन्दे सुनारलाई संयुक्त रुपमा १ सय २६ सेट सोमबार हस्तान्तरण गरेका हुन्। वैकल्पिक उर्जा प्रर्वद्धन केन्द्रले ३२ सेट, ढोरपाटन दैनिककले १५ सेट, कुलायन व्याट्री इन्डष्ट्रिज प्रालिले १० सेट, टपसन इनर्जीले १०, क्वालिटी रिन्यू इनर्जी प्रालि, एक्सन एक्टिभ प्रालि,सन वे इनर्जी प्रालि,ब्राइट भिजन प्रालि, सिआरसी नेपाल प्रालि,सफा उर्जा प्रालि, सनसेट सोलार एण्ड इन्भेस्टमेन्ट प्रालि,स्काई इनर्जी प्रालिले ५५ थान प्रदान गरेका छन्। यसैगरी, ड्रिम इनर्जी, एजी पावर सप्लायर्स, दीपलाइट इनर्जी, ज्योती इनर्जी प्रालि, सौर्य इनर्जी प्रालि र स्मार्ट सोलार कम्पनीले ५५ थान प्रदान गरेका छन्। बाढीग्रस्त क्षेत्र ढोरपाटन पुगेर संघीय सांसद सूर्य पाठक, सौर्य उत्पादक संघका सदस्य केवश शर्मा र ढोरपाटन दैनिकका सम्पादक हरिनारायण गौतमले सोलार सिस्टम हस्तान्तरण गरेका थिए। ढोरपाटन नगरपालिका वडा नम्बर ५,६,७,८ र ९ मा भाद्र १७ गते आएको बाढीले ११ वटा लघु जलबिद्युत आयोजनामा क्षति पुर्याएपछि गाउँ अन्धकारमय छन्। सोलार सेट हस्तान्तरण गर्दै संघीय सांसद सुर्य पाठकले बाढीको चपेटामा परेका नागरिकलाई उज्यालो प्रदान गर्नका लागि सौर्य सोलार व्यवसायी र यसको संयोजन गर्ने ढोरपाटन दैनिकको पहल प्रशंसनीय भएको बताए। ढोरपाटन सालझण्डी सडकमध्ये बुर्तिबाङ ढोरपाटन खण्डलाइ छिट्टै स्तर वृद्धि र कालोपत्रे गर्न आफूले पहल गर्ने प्रतिबद्धता व्यक्त गरे। ढोरपाटन नगरपालिकाका मेयर देवकुमार नेपालीले सोलार सेटलाई तत्कालै पीडित बसेको ठाउँमा र पछि पुर्ननिर्माण भएपछि उनीहरुको घरमा जोडिने बताए। सबै हाइड्रोपावर बाढीले क्षतविक्षत भएको अवस्थामा सोलार उज्यालोका लागि प्राप्त सोलार सिस्टमले ठुलो राहत मिल्ने विश्वास व्यक्त गरे। गत भाद्र १७ गते राती पहिरोसँगै आएको बाढीमा परी २२ जनाको ज्यान गएको छ। अझै १६ जना बेपत्ता छन्। बाढीमा १ सय बढी घरमा पूर्ण क्षति पुगेको छ।"
प्रदेश १ मा कोरोना संक्रमितको संख्या ४८ सय नाघ्यो,"विराटनगर : मोरङमा ५५ जनासहित पछिल्लो २४ घण्टामा प्रदेश १ मा कोरोना भाइरसका ८७ जना नयाँ संक्रमित थपिएका छन्। सोमबार थपिएका नयाँ संक्रमितमा १५ महिला र ७२ जना पुरुष रहेका छन्। मोरङबाहेक सुनसरीमा २४, झापामा दुई, उदयपुरमा एक र प्रदेश १ बाहिरका पाँच जनामा संक्रमण पुष्टि भएको सामाजिक विकास मन्त्रालयले जनाएको छ। एक हजार चार सय ८३ जनाको पीसीआर परीक्षण गरिएकोमा एक हजार तीन सय ९६ जनाको रिपोर्ट नेगेटिभ आएको छ। मोरङको कटहरीमा दुई महिला, १३ पुरुष, विराटनगरमा एक महिला, १३ पुरुष, बूढीगंगामा पाँच महिला, आठ पुरुष, ग्रामथानमा दुई महिला, पाँच पुरुष, रतुवामाईमा तीन पुरुष, जहदामा एक पुरुष र स्थानीय तह नखुलेका दुई पुरुषमा संक्रमण देखिएको छ। सुनसरीको इनरुवामा एक महिला, १३ पुरुष, धरानमा दुई महिला, दुई पुरुष, इटहरीमा दुई, भोक्राहानरसिंहमा दुई, दुहवीमा एक र स्थानीय तह नखुलेका एक पुरुषको रिपोर्ट पोजिटिभ आएको छ। झापाको कमलगाउँपालिकामा एक महिला, एक पुरुष, उदयपुरको स्थानीय नखुलेका एक पुरुष र प्रदेश एक बाहिरका पाँच पुरुषलाई कोरोना पुष्टि भएको छ। प्रदेश १ मा हालसम्म कोरोना संक्रमितको संख्या चार हजार आठ सय २९ पुगेको छ। मन्त्रालयका अनुसार हालसम्म एक लाख नौ हजार १६ जनाको पीसीआर परीक्षण हुँदा एक लाख चार हजार एक सय ८७ जनाको रिपोर्ट नेगेटिभ आएको छ। प्रदेश १ मा सोमबार उपचारपछि निको भएर कोरोना परास्त गर्दै १५ जना डिस्चार्ज भएका छन्। बीपी कोइराला स्वास्थ्य विज्ञान प्रतिष्ठान धरानबाट आठ जना र न्युरो अस्पताल विराटनगरबाट सात जना डिस्चार्ज भएका हुन्। प्रदेश १ मा डिस्चार्ज हुनेको संख्या दुई हजार ७८ पुगेको छ।"
सहकारीमा तरलता अभाव,"काठमाडौं : कोरोना भाइरस(कोभिड १९) ले सहकारीमा तरलता अभाव देखिएको छ। सहकारी विभागले केही समयअघि तरलता बढेको प्रतिवेदन सार्वजनिक गरेपनि सहकारी अभियानले तरलता अभाव भएको पुष्टी गरेका छन्। राष्ट्रिय सहकारी बैंकका अध्यक्ष केबी उप्रेतीले कोरोना महामारीको समयमा धेरै सहकारीलाई तरलताको अभाव भएको बताए। तरलताको अभाव परेका सहकारीको बास्तविक तथ्याङ्क आउन सकेको छैन उनले भने। सहकारी हकहित राष्ट्रिय समाजले कोरोना भाइरस (कोभिड१९) महामारीबाट सहकारीको तरलतामा परेको असरका बिषयमा आयोजना गरेको भर्चुचल कार्यक्रममा बोल्दै अध्यक्ष उप्रेतीले सहकारीमा तरलताको समस्या व्यवस्थापन गर्नका लागि सहकारी बैंक र नेफ्स्कूनबीच सहकार्य गर्ने सहमती भएको बताए। सहकारीले तरलताको अभाव भएको बैंक तथा छाता संघलाई समेत भन्न हिचकिचाउने गरेका छन्। उनले भने,तर वास्तविकरुपमा सहकारीमा तरलता अभाव देखिएको छ। बन्दाबन्दी तथा निषेधाज्ञाका कारण पेशा, ब्यापार, व्यवसाय, उद्योग लगायतका आर्थिक क्रियाकलाप थप्प छन्। सहकारीमा कर्जा लगानीको तुलनामा बचत बढेको छ। अध्यक्ष उप्रेतीले आर्थिक क्रियाकलाप सुचारु भएपछि सहकारीमा अझ तरलताको समस्या बढ्नसक्ने बताए। सहकारीले बचतकर्ता सदस्यले मागेको समयमा निक्षेप भुक्तानी गर्न सकेका छैनन्। सहकारीले जोखिमरहित ठाउँमा तरलता राखेर बचतकर्ता सदस्यले निक्षेप फिर्ता मागेको समयमा भुक्तानी दिनुपर्छ उनले भने। सहकारीले तरलताको रकम बाणिज्य बैंक, छाता संघ लगायतका विभिन्न संस्थामा छरेर राख्ने गरेकाले पनि सहकारी क्षेत्रमा समस्या बढ्दै गएको छ। सहकारी विभागका अनुसार करिब ३५ हजार सहकारी छन्। सहकारीले ७ खर्बको कारोबार गर्दै आएको छ। कुल ग्राहस्थ उत्पादननमा ४५ प्रतिशत योगदान दिएको छ। अध्यक्ष उप्रेतीले सहकारीको पैसा गैरसहकारी क्षेत्रमा राख्ने गरेकाले सहकारीले सधैँ समस्या झेल्नुपरेको बताउँछन्। सहकारीमा ६३ लाख सदस्य छन् भने यसले प्रत्यक्षरुपमा एक लाखलाई रोजगारी दिएको सहकारी विभागले जनाएको छ। नेपाल बचत तथा ऋण केन्द्रीय सहकारी संघ (नेफ्स्कून) का अध्यक्ष परितोष पौड्यालले सहकारीलाई तरलता अभाव भएको अवस्थामा सहयोग गर्न सहकारी बैंक र नेफ्स्कूनले सहकार्य गरेर एकएक अर्बको तरलता व्यवस्थापन कोष स्थापना गरेको बताए। राज्यले सहकारीलाई बेवास्ता गरेका कारण पनि सहकारीले तरलता अभाव खेप्नुपरेको सहकारीका अभियान्ताहरु बताउँछन्। बैंक तथा वित्तीय संस्था बचाउन नेपाल राष्ट्र बैंकले १ अर्बको कोष व्यवस्था गरेको छ। अध्यक्ष पौड्यालका अनुसार सहकारीमा तरलता अभाव हुन नदिन सरकारसँग समन्वय गर्न खोजिएपनि राज्यले सहकारीलाई बेवास्ता गरेको बताए। पछिल्लो समयमा सहकारीको पैसा सहकारीमा राख्नुपर्ने बहस सुरु भएको छ। सहकारी संस्थाले बैंक, नेफ्स्कून र जिल्ला बचत संघमा र सदस्यले संस्थामा पैसा राख्न थालेको अध्यक्ष पौड्यालले बताए। सहकारीमा उत्पन्न हुनसक्ने सम्भावित जोखिम न्यूनिकरण गर्न नेफ्स्कून र सहकारी बैंक सहकार्य गर्दै छन्। ललितपुर जिल्ला बचत तथा ऋण सहकारी संघका अध्यक्ष रामहरि बजगाईले अहिले समुदायमा आधारित र ब्यवसाय केन्द्रित सहकारीमा भन्दापनि लहैलहैमा खोलेका संस्थामा तरलता समस्या देखिएको बताए। केही सहकारीले लकडाउन बढे हुन्थ्यो, संस्था बन्द भईरहे सदस्यलाई बचत फिर्ता गर्नुपर्दैन थियो भन्ने मनोकामना राखेको पाइयो, उनले भने। उनका अनुसार ललितपुर जिल्लामा सात देखि १० प्रतिशत सहकारी संस्था लहैलहैमा खुलेका छन्। सहकारी विभागले गत असारमा कोभिड १९ ले सहकारी क्षेत्रमा पारेको प्रभावबारे संक्षिप्त अध्ययन गरेको थियो। उक्त अध्ययन अनुसार आर्थिक गतिविधि सुस्त हुँदा तरलता बढेको प्रतिवेदन सार्वजनिक भएको थियो। तर सहकारीका नेतृत्वले तरलता बढेको नभई अभाव भएको बताउन थालेका छन्।"
"२४ घण्टामा ११७० कोरोना संक्रमित थपिए, ८७९ जना डिस्चार्ज",काठमाडौं : पछिल्लो २४ घण्टामा ११७० जनामा कोरोना संक्रमण पुष्टि भएको छ । स्वास्थ्य तथा जनसंख्या मन्त्रालयको नियमित प्रेस ब्रिफिङका क्रममा प्रवक्ता प्राडा जागेश्वर गौतमले देशभर ११७० जना कोरोना संक्रमित देखिएको जानकारी दिए। योसँगै कोरोना संक्रमितको संख्या ५५३२९ पुगेको छ। प्रवक्ता गौतमका अनुसार हाल देशभर सक्रिय संक्रमितको संख्या १५३९३ रहेको छ। यस मध्ये संस्थागत आइसोलेसनमा रहेका संक्रमित ७२७५ जना रहेका छन्। पछिल्लो २४ घण्टामा कोरोनामुक्त भई डिस्चार्ज हुनेको संख्या ८७९ रहको छ। हालसम्म डिस्चार्ज हुने जम्मा संख्या ३९५४६ छ ।
राउटे बालबालिकाले मनाए बाल दिवस,"दैलेख : कर्णाली प्रदेशका दैलेख सुर्खेतका जंगलमा भ्रमणशील जीवनयापन गर्दै आइरहेका राउटे समुदायका बालबालिकाले बाल दिवस मनाएका छन्। नेपालको सम्पदा र कर्णाली प्रदेशको गहनाको रुपमा चिनिने राउटे समुदायका बालबालिकाहरुले पछिल्लो तीन वर्षदेखि बाल दिवस मनाउँदै आएका हुन्। आफ्नो हक अधिकारको बारेमा जानकार नभएपनि राउटे समुदायका बालबालिकाहरुले बस्तीमै दिवस मनाएका हुन्। राउटे समुदाय हाल दैलेखको गुराँस गाउँपालिका८ धानचौरमा बसोबास गर्दै आएका छन्। दिवसका अबसरमा राउटे समुदायका बालबालिका तथा महिलाहरुलाई कपडा तथा सरसफाईका सामग्रीहरु समेत वितरण गरिएको छ। एईआईएन लक्जेम्वर्गको सहयोग, गुराँस गाउँपालिकाको समन्वयमा सामाजिक सेवा केन्द्र (सोसेक) नेपाल दैलेखले राउटे समुदायका नागरिकहरुले लगाउने कोरा कपडा, छिट लुंगी, छिट चोलो, कपडा धनु साबुन, नुहाउने साबुन र मास्क लगायतका सामग्रीहरु वितरण गरेको संस्थाका पूर्व अध्यक्ष एवं सल्लाहकार समिति संयोजक सिता रानाले बताइन्। आफूहरु लोपोन्मुख राउटे समुदाय र विशेष गरी महिला र बालबालिकाको अधिकार सुनिश्चित गर्न लागि परेको रानाको भनाई थियो। दिवसका अवसरमा बस्तीमै रमाएका राउटे बालक दिपक शाहीले आफुहरुलाई आफ्ना अधिकारबारे जानकारी नभएको बताए। अधिकारबारे जानकार नभएपनि बाल दिवसमा रमाउन पाउँदा खुसी लागेको उनको भनाई छ। राउटे समुदायका महामुखिया महिनबहादुर शाहीले आफुहरु विस्तारै परिवर्तन हुँदै जाने बताए। भन्ने बित्तिकै हामी कहाँ परिवर्तन हुन्छ र ? उनले भने विस्तारै विस्तारै हुन्छ। हाल राउटे समुदायको जनसंख्या एक सय ५० जना छ। ती मध्ये ७४ जना बालबालिका छन्। राउटे भेट्न टिकट ! अक्षर चिन्दै राउटे युवा राउटे महामुखियाको सरकारलाई आग्रह, मेरो जनतालाई पनि जोगाइदेऊ राउटे जाति दक्षिण एशियाको एक मात्र भ्रमणशील र फिरन्ते जाती हो। आफूलाई वनको राजा भन्न रुचाउने राउटे नेपालको नागरिक हौं भनेर गाथा गाउँछन्। कर्णाली प्रदेशका जंगलमा भ्रमणशील जीवनयापन गर्दै आइरहेका राउटे समुदाय स्वार्थ विहीन छन्। नेपालको नागरिकता नलिएपनि नेपाली नागरिक हौं भनेर गौरव गर्छन्।"
भागेश्वर गाउँपालिकामा कोल्ड स्टोर निर्माण हुँदै,"डडेल्धुरा : डडेल्धुराको भागेश्वर गाउँपालिकाले गाउँमै कोल्ड स्टोर निर्माण गर्न थालेको छ। गाउँस्तरमा निर्माण हुन लागेको यो पहिलो कोल्ड स्टोर हो। तरकारी र सुन्तलाजातका फलफुलका उत्पादनका लागि पकेट क्षेत्र मानिने भागेश्वर गाउँपालिकाको बगरकोटमा कोल्ड स्टोर निर्माण गरिन लागेको छ। ४१ लाखको लागतमा ३० मेट्रिक टन क्षमताको कोल्ड स्टोर निर्माण गरिन लागेको गाउँपालिकाले जनाएको छ। अन्य जिल्लाले समेत आलु तथा फलफुल भण्डारण गर्ने क्षमता भएको कोल्ड स्टोर जिल्ला सदरमुकाम नजिक दहव्यारेकमा निर्माण गरिएको भएपनि गाउँस्तरमा भने पहिलो पटक भागेश्वरमा निर्माण हुन लागेको हो। जिल्लामा अहिलेसम्म एउटा मात्र कोल्ड स्टोर छ। भागेश्वर गाउँपालिकामा कोल्ड स्टोर निर्माण भए जिल्लामा दुई वटा हुने छन। दुर्गम क्षेत्रका किसानले समेत बेमौसमी तरकारी लगाएत अन्य फलफुललाई समेत भण्डारण गरेर राख्न सक्ने उद्देश्य लिएर गाउँपालिकाले कोल्डस्टोर निर्माण कार्यलाई तीव्रताका साथ अगाडि बढाएको गाउँपालिका अध्यक्ष कौशिला भट्टले बताइन्। उनले भनिन्, 'कृषि उपजलाई राख्न र बेमौसममा कृषकले ति वस्तुलाई बेच्दा फाइदा पनि राम्रो हुने भएकाले कोल्डस्टोरलाई प्राथमिकतामा राखिएको हो।' तीन वटा चेम्बर रहने कोल्ड स्टोर गाउँपालिका र ग्रामीण जलस्रोत व्यस्थापन परियोजनाको संयुक्त लगानीमा निर्माण हुन लागेको गाउँपालिका अध्यक्ष भट्टले बताइन्। गाउँमै कोल्ड स्टोर बने पछि कृषिमा आत्मनिर्भर बन्न खोजिरहेका किसानलाई सहज हुने जनाएका छन्। गाउँपालिकामा उत्पादन हुने तरकारी तथा फलफुल कोल्ड स्टोरमा राख्न पाए किसानले उचित मुल्य पाउँनेछन। उनले भनिन, अहिले सम्म कोल्ड स्टोर नहुँदा कृषकलाई बीउ किन्नु पर्ने बाध्यताको थियो। अब त्यसको अन्त्य हुनेछ। स्थानीय अझै व्यवसायिक कृषि तर्फ आकर्षित हुने छन्। गाउँघरमै रोजगारिका अवसर पनि मिल्ने उनले बताइन्। भागेश्वर गाउँपालिकाले उदाहरणीय काम गर्दै आएको छ। गाउँपालिकाले गत वर्ष जिल्लामै पहिलो पटक स्मार्ट कार्ड प्रयोग गरी सेनेटरी प्याड निकाल्ने मेसिन सञ्चालनमा ल्याएको थियो। भने यो वर्ष सुदुरपश्चिममै पहिलो पटक गाउँस्तरमा २० वार्ड क्षमता भएको आईसोलेसन अस्पताल निर्माण कार्य पनि अन्तिम चरणमा पुगेको छ।"
अख्तियारको कायम मुकायम प्रमुख आयुक्तमा जोशी,"काठमाडौं : अख्तियार दुरुपयोग अनुसन्धान आयोगको कायम मुकायम प्रमुख आयुक्तमा डा गणेशराज जोशी भएका छन्। प्रमुख आयुक्त नवीनकुमार घिमिरेको अवकाशपछि उनीसँगै नियुक्त भएका डा जोशी कामु प्रमुख आयुक्त भएका हुन्। सरकारले १९ चैत ०७१ मा उनलाई आयुक्तमा नियुक्ति गर्न सिफारिस गरेको थियो। उनले नेपाल सरकार उच्चस्तरिय भूमिसुधार आयोग, राष्ट्रिय सूचना आयोग, वातावरण मन्त्रालय, संस्कृति, पर्यटन तथा नागरिक उड्डयन मन्त्रालय, कृषि बिकास मन्त्रालय, अख्तियार दुरुपयोग अनुसन्धान आयोग, बन तथा भू(संरक्षण मन्त्रालयको सचिवको जिम्मेवारी निर्वाह गरिसकेका छन्। उनले युनिभर्सिटि अफ दि फिलिपिन्स लस बानोस विध्यावारिधि गरेका हुन्। उनको मुख्य बिषय स्रोत अर्थशास्त्र तथा नीति हो। सहायक बिषय वातावरण बिज्ञान तथा ब्यवस्थापन हो। उनको कार्यकाल पनि चैत्र १९ मा सकिनेछ। घिमिरेको अवकाससँगै अब डा जोशी र डा सावित्री थापा गुरुङ अव आयोगमा दुई जना मात्रै आयुक्त भएका छन्। आयोगमा प्रमुख आयुक्तसहित तीन जनाको पद रिक्त भएको छ। अख्तियारमा आयुक्त नियुक्त गर्ने विषयमा भागबण्डा लामो समयदेखि संवैधानिक परिषदको बैठक बस्न सकेको छैन्। केही समयदेखि संवैधानिक परिषदमा नियुक्तीका लागि प्रधानमन्त्री केपी शर्मा ओली र विपक्षि दलका नेता शेरबहादुर देउवाबीच चरण चरणमा छलफल भएपछि भागबण्डामा कुरा मिल्न सकेको छैन्। अख्तियारका आयुक्तको पूर्वगृह सचिव प्रेमकुमार राई, पूर्व अनुसन्धान विभागका प्रमुख दिलिप रेग्मी लगायतको नाम चर्चा छ। संवैधानिक परिषदले अख्तियार लगायतका संवैधानिक निकायमा आयुक्त नियुक्त गर्ने व्यवस्था संविधानमा छ।संवैधानिक परिषदमा संवैधानिक परिषदमा प्रधानमन्त्री, प्रधानन्यायाधिस, सभामुख, उपसभामुख, राष्ट्रीय सभाका अध्यक्ष र विपक्षी दलको नेता रहने व्यवस्था छ। हाल उपसभामुख रिक्त छ। हाल अख्तियारमा ३ सहित ४० संवैधानिक निकाय रिक्त छन्।"
रासायनिक मल नल्याउने शैलुङ र होनीको कम्पनीलाई कालोसूची राख्न सिफारिस,"काठमाडौं : समयमै रासायनिक मल आपूर्ति नगर्ने दुई नेपाली कम्पनीलाई कृषि सामग्री कम्पनी लिमिटेडले कालोसूचीमा राख्न सिफारिस भएको छ। देशका विभिन्न स्थानमा मल नपाउँदा किसान आन्दोलित हुन थालेपछि समयमै मल नल्याउने ठेकदार शारदाप्रसाद अधिकारीको शैलुङ इन्टरप्राइजेज, ललितपुर र हुमनाथ कोइरालाको होनिको मल्टिप्रपोज कम्पनी, काठमाडौंसँगको ठेक्का सम्झौता भदौ २१ गते रद्ध गरेको थियो। कृषि सामग्री कम्पनी लिमिटेडले शैलुङ इन्टरप्राइजेजसँग वैशाख १२ गते र होनिको मल्टिप्रपोज कम्पनीसँग १५ गते २५२५ मेट्रिक टन युरिया मल खरिद गर्नका लागि सम्झौता भएपनि तोकिएको समयमा नल्याएपछि कालोसूचीमा राखेर कारवाही गर्नुपरेको प्रबन्ध संचालक नेत्र बहादुर भण्डारीले जानकारी दिए। सार्वजनिक खरिद अनुगमन कार्यालय, ताहाचल काठमाडौंलाई सम्बोधन गरेर लेखिएको पत्रमा भनिएको छ, खरिद सम्झौता भएकोमा दुवै सप्लायरले सम्झौता बमोजिमको कार्य समयमा नगरेकोले सार्वजनिक खरिद ऐन बमोजिम कालोसूचीमा राखी कार्वाही गर्नुपर्ने भएकोले आवश्यक कागजात यसै पत्र साथ संलग्न राखि पठाइएको व्यहोरा अनुरोध छ । पत्रको बोधार्थ कृषि तथा पशुपन्छी विकास मन्त्रालयलाई समेत दिइएको छ। उनीहरुले साउन ७ गतेभित्र मल ल्याइसक्नुपर्नेमा सप्लायर्सको अनुरोध २५ दिन समय थप गरिएको थियो। दुवै कम्पनीले भदौ २० गतेसम्म ५० हजार मेट्रिक टन युरिया मल ल्याइसक्ने पर्नेमा त्यस्तो नगरेकाले कारबाही गरिएको हो। मल नल्याउने दुई कम्पनीसँगको ठेक्का रद्ध : धरौटी जफत, कालोसूची राखिने जसरी पनि ठेक्का पार्ने तर काम नगर्ने प्रवृत्ति निरुत्साहित हुन्छ : कृषिमन्त्री भुसाल दुई कम्पनीको सम्झौता रद्द गरेसँगै कृषि तथा पशुपन्छी विकासमन्त्री घनश्याम भुसालले लापरवाही गर्ने कम्पनिलाई कारवाही गर्ने प्रक्रिया सुरु भएको बताएका थिए। अहिले युरिया आपूर्तिको ठेक्का लिएकाहरु माथिको गरिएको कार्यवाहीलाई आफूले सुशासनका लागि थालिएको अझ महत्वपूर्ण कदमका रुपमा लिएको उनले बताएका थिए। भुसालले जसरी पनि ठेक्का पार्ने तर काम नगर्ने प्रवृत्ति निरुत्साहित हुने र भविष्यमा पनि सुशासनलाई अझ कडाईका साथ पालना गरिने स्पष्ट पारेका छन्।"
टिसिएल को दशैंतिहार अफर,"घरायसी सामाग्रीको ब्रान्ड टिसिएलले दशैंतिहारलाई लाक्षित स्टे सेफ सेलिब्रेट वेल अफर ल्याएको छ। यस अफरअन्तर्गत ग्राहकले टिसिएलका टेलिभिजन, वासिङ मेसिन, चेस्ट फ्रिजर, वाटर डिसपेन्सर जस्ता घरायसी सामाग्रीमा २ सय ५५ सम्मको क्यासब्याक पाउँछन्। साथै टिसिएलका एयर कन्डिस्नरमा फ्री इन्स्टलनको सुविधा दिइनेछ। ग्राहकले फोनेपेबाट पैसा भुक्तानी गर्न सक्नेछन्। उक्त माध्यमबाट पैसा भुक्तानी गरेमा ग्राहकले थप सुविधा पाउँछन्। फारफिल्ड भोइस एसिस्ट्यान्ट, डोल्बी भिजन, तीन वर्ष वारेन्टीजस्ता अन्य विशेषता छ। टिसिएल टिभिको वासिङ मेसिनको मोटर लगायत पिसिबी बोर्डमा सहित ५ वर्षको वारेन्टी रहेको छ। साथै एसीमा पनि ५ वर्षको वारेन्टी रहेको छ। नेपालका लागि चौधरी ग्रुपअन्तर्गत सिजी इओल अधिकारिक बिक्रेता रहेको छ।"
काठमाडौंका ६ सहित कोरोनाबाट १५ जनाको मृत्यु : मृतकको संख्या ३६० पुग्यो,"काठमाडौं : पछिल्लो २४ घण्टामा कोरोनाबाट थप १५ जनाको मृत्यु भएको छ। योसँगै मृतकको संख्या ३६० पुगेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। कोरोनाबाट ५ महिला र १० पुरुषको मृत्यु भएको छ। मोरङमा कोरोनाबाट ४० वर्षीय र ७० वर्षीय दुई पुरुषको मृत्यु भएको छ। यस्तै काठमाडौंमा ६१ वर्षीया महिला र ७७ वर्षीय, ६२ वर्षीय,७३ वर्षीय ८५ वर्षीय ७० वर्षीय पुरुष, ललितपुरमा ५५ वर्षीय पुरुष, भक्तपुरका ७३ वर्षीय पुरुषको कोरोनाबाट मृत्यु भएको छ। रामेछापका २३ वर्षीय पुरुष, गोरखाकी ६३ वर्षीय महिला, नवलपरासीकी ६३ वषीया महिला, पर्सामा ५५ वर्षीया महिला, कपिलवस्तुकी ४७ वर्षीया महिला गरी १५ जनाको कोरोनाबाट मृत्यु भएको मन्त्रालयले पुष्टि गरेको छ। यस्तै पछिल्लो २४ घण्टामा ११ सय ७० जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ५५ हजार ३२९ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १५ हजार ३९३ कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ७२७५ रहेका छन् भने संस्थागत आइसोलेसनमा ८ हजार ११८ जना रहेका छन्। क्वारेन्टाइनमा ६ हजार ८९२ जना रहेका छन्। मन्त्रालयका अनुसार नेपालमा २४ घन्टामा १० हजार पीसीआर परीक्षण गरिएको छ। पछिल्लो २४ घण्टामा ८७९ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३९ हजार ५७६ पुगेको छ। मन्त्रालयका अनुसार १७९ जनाको आइसीयूमा र २९ जनाको भेन्टिलेटरमा उपचार भइरहेको छ। मोरङ, सुनसरी, सर्लाही, काठमाडौं, चितवन, भक्तपुर, र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, मनाङ, मुस्ताङ, म्याग्दी, डोल्ला, मुगु र हुम्ला कोरोनाका शून्य बिरामी रहेका छन्।"
"ट्रकको ठक्करबाट क्रिकेटर ललितसिंह घाइते, थप उपचारका लागि काठमाडौं ल्याइँदै","काठमाडौं : नेपाली राष्ट्रिय क्रिकेट टिमका खेलाडी ललितसिंह भण्डारी ट्रकको ठक्करबाट घाइते भएका छन्। आइतबार राति धनगढीबाट महेन्द्रनगर जाँदै गरेको ट्रकको ठक्करबाट उनी सवार मोटरसाइकल दुर्घटनामा परेको थियो। उनलाई धनगढीस्थित 'निसर्ग अस्पताल' मा सामान्य उपचारपश्चात गएराति नै बाकेस्थित 'नेपालगन्ज मेडिकल कलेज' मा रिफर गरिएको थियो। उनको त्यहाँ पनि उपचार सम्भव नभएपछि थप उपचारका लागि काठमाडौंको ग्राण्डी अस्पतालमा उपचारका लागि ल्याउँदै गरेको नेपाल क्रिकेट संघ (क्यान) का अध्यक्ष चतुरबहादुर चन्दले जानकारी दिए। नेपाली राष्ट्रिय क्रिकेट खेलाडी ललितसिंह भण्डारी हिजो कन्चनपुरस्थित झलारीमा मोटरसाइकल दुर्घटना परी घाइते भएका थिए, विज्ञप्ति जारी गर्दै चन्दले भनेका छन्, अस्पतालका उपचारमा संलग्न हुने सम्पूर्ण डाक्टर एवम् मेडिकल टिमलाई उपचारमा सक्रिय सहयोग गरिहिुन अनुरोध गर्दछु। अध्यक्ष चन्दले ललितको उपचारका लागि क्रिकेट संघले समन्वय र सहयोग गर्ने प्रतिबद्धता व्यक्त गरेका छन्। त्यस्तै उनले सम्पूर्ण सरोकारवाला निकायलाई समेत सहयोगको लागि अनुरोध गरेका छन्। २४ वर्षीय ललितले सन् २०१८ को अगस्टमा नेदरल्यान्ड्ससँगको एकदिवसीय क्रिकेट खेलेका थिए। सो खेलमा उनले नेपालका लागि २ विकेट लिएका थिए।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ५४ हजार १५९ पुगेको छ। ३४५ जनाले कोरोनाकै कारण ज्यान गुमाइसकेका छन्। कोरोना संक्रमण देखिएका ३८ हजार ६९७ जना निको भएका छन्। लाइभ
"कोरोना संक्रमण सबैभन्दा तीव्र भारत, अमेरिका र ब्राजिलमा",नयाँदिल्ली : विश्व स्वास्थ्य संगठनका अनुसार कोरोनाभाइरसको संक्रमण सबैभन्दा तीव्र रुपमा भारतमा बढ्दै गरेको छ । भारतसँगै अमेरिका र ब्राजिल पनि सबैभन्दा तीव्र रुपम संक्रमण फैलने देशमध्ये हुन् । विश्वभर पछिल्लो २४ घण्टामा ३ लाख ७ हजार ९ सय ३० नयाँ संक्रमित थपिएका छन् । शनिबार मात्रै भारतमा कोरोनाका ९४ हजार ३ सय ७२ नयाँ संक्रमित थपिए । अमेरिकामा ४५ हजार ५ सय २३ र ब्राजिलमा ४३ हजार ७ सय १८ नयाँ संक्रमित थपिए । पछिल्लो २४ घण्टामा भारत र अमेरिकामा १ हजार भन्दा बढीको मृत्यु भएको डब्लूएचओको रिपोर्ट छ । कोभिड १९ का कारण विश्वभरी नै मृत्यु हुनेको संख्या भने हालसम्म ९ लाख १७ हजार भन्दा धेरै पुगिसकेको छ । साथै सबै संक्रमितको संख्या दुई करोड ८० लाखभन्दा बढी भइसकेको छ । अधिकांश संक्रमित अहिले पनि अमेरिका र युरोपमै छन् ।
काठमाडौंका उपत्यकामा थप ५१२ जनामा कोरोना पुष्टि,"काठमाडौं : पछिल्लो २४ घण्टामा काठमाडौं उपत्यकामा थप ५१२ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ५१२ जनामा कोरोना पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार काठमाडौंका ४४० जना, भक्तपुरका ४३ जना र ललितपुरका २९ जनामा कोरोना भाइरस संक्रमण पुष्टि भएको छ। आइतबार उपत्यकामा काठमाडौंका ४८३ ,भक्तपुरका ८१ र ललितपुरका ३३ जना गरी ५९७ जनामा कोरोना भाइरस संक्रमण पुष्टि भएको थियो। सोमबार स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले देशभर ११७० जना कोरोना संक्रमित देखिएको जानकारी दिए। योसँगै कोरोना संक्रमितको संख्या ५५३२९ पुगेको छ। पछिल्लो २४ घण्टामा कोरोनामुक्त भई डिस्चार्ज हुनेको संख्या ८७९ रहेको छ।"
जनप्रतिनिधिसहित ११ जनामा कोरोना भेटिएपछि ऋषिङमा एक साता लकडाउन,दमौली : जनप्रतिनिधिसहित ११ जनामा एकैसाथ संक्रमण देखिएपछि तनहुँको ऋषिङ गाउँपालिकाले एक साताका लागि लकडाउन गरेको छ। लामो समयपछि सोमबार एकै पटक धेरै जनामा संक्रमण देखिएपछि गाउँपालिकाले एक सूचना जारी गर्दै सोमबारबाट असोज ५ गतेसम्म एक साताका लागि लकडाउनको घोषणा गरेको हो। गाउँपालिकाले यस अवधिमा अत्यावश्यकबाहेकका सेवा सञ्चालनमा नल्याउने निर्णय गर्दै नागरिकलाई गाउँपालिका क्षेत्रभित्र अनावश्यक हिँडडुल नगर्न अनुरोध गरेको प्रमुख प्रशासकिय अधिकृत चण्डिका पौडेलले बताए। विद्यालय खुलाउने तयारीमा रहेको गाउँपालिकाले विद्यालयसहित बैंक तथा वित्तिय संस्था आदि सबै बन्द गर्ने निर्णय गरेको छ। गाउँपालिकाले सार्वजनिक यातायात सेवा पनि एक साताका लागि बन्द गर्ने निर्णय गरेको प्रमुख प्रशासकिय अधिकृत पौडेलले बताए। उनले होम क्वारेन्टाइनका व्यक्तिहरु र जनप्रतिनिधि केहीमा समेत संक्रमण देखिएकाले उनीहरुको सम्पर्कमा आएका व्यक्तिको पहिचान र पुनः पीसीआर परीक्षण गर्दै संक्रमण फैलन नदिनका लागि लकडाउन गर्ने निर्णय भएको जानकारी दिए।
रातो मच्छिन्द्रनाथलाई बुङमती लगियो,"ललितपुर : वर्षा र सहकालका देवता रातो मच्छिन्द्रनाथलाई बुङमती लगिएको छ। सोमबार दिउँसो ३ बजे बुङमतीतर्फ लगिएको हो। आठ जना पुजारीले भगवानलाई खटमा हालेर लगेका छन्। चारैतिर नाका बन्द गरेर प्रहरीले सुरक्षा दिएपछि अगाडि पछाडि विभिन्न थरीका बाजासहित लगिएको थियो। यो वर्ष जाउलाखेलमा पुर्याएर भोटो देखाउन र रथ तानेर पाटनका विभिन्न ठाँउ पुर्याउन सकिएन। मच्छिद्रनाथका पुजारी पुर्णराज शाक्यका अनुसार आज बिहान १० बजेर १५ मिनेटमा मच्छिन्द्रनाथलाई लैजानुपर्ने शुभ साइत थियो। बिहान मुर्तिलाई एक ठाउँबाट अलिकति सारेर ३ बजे लैजाने तय भएपछि लगिएको उनले बताए। पुजारीहरु पैदलै बुङमती पुग्छन्। खोकना दोबाटोदेखि छ्वाली बाल्दै बाल्दै मच्छिन्द्रनाथलाई लगिने उनले बताए। आज बेलुका ७८ बजेसम्म भोज खाइन्छ। बुङमती पुगेको चार दिनमा फेरि अर्को भोजसँगै यस वर्षको जात्रा सकिने उनले बताए। उनले भने, 'खुशी लागेको छ। ढिलै भएपनि जात्रा टुङोमा पुग्यो।' कोरोनाका कारण पाँच महिनादेखि जात्रा अलपत्र परेको थियो।"
पीसीआर शुल्क दुई हजार कार्यान्वयन गराउन निर्देशन,"काठमाडौं : स्वास्थ्य तथा जनसङ्ख्या मन्त्रालयले कोभिड१९ को पीसीआर परीक्षणका लागि तोकेको अधिकतम शुल्क रु दुई हजार कार्यान्वयन गर्न निर्देशन दिएको छ। स्वास्थ्यमन्त्री भानुभक्त ढकालले आज मन्त्रिस्तरीय निर्णय गर्दै घटेको शुल्कमा पीसीआर परीक्षण गराउन निर्देशन दिएको हो। स्वास्थ्य आपतकालीन सञ्चालन केन्द्रका प्रमुख एवं मन्त्रालयका सहप्रवक्ता डा समीरकुमार अधिकारीले सबै कोभिड१९ परीक्षण गर्ने प्रयोगशाला, सातैवटै प्रदेशका सामाजिक विकास मन्त्रालयलाई पत्र लेख्दै पीसीआर परीक्षण शुल्क दुई हजार कार्यान्वयन गराउन पत्राचार गरेका हुन्। मन्त्रालयले आइतबार राष्ट्रिय तथा अन्तरराष्ट्रिय बजारमा पीसीआर परीक्षण गर्ने रिएजेन्ट र अन्य सामान घटेका आधारमा नेपालमा पनि रु दुई हजार परीक्षण शुल्क तोकेको थियो। यसअघि मन्त्रालयले पीसीआर परीक्षणका लागि रु चार हजार ४०० तोको थियो। त्यो भन्दाअघि पीसीआर परीक्षणका लागि मन्त्रालयले पाँच हजार ५०० शुल्क तोकेको थियो। नेपालमा अहिले सरकारी ४७ वटा प्रयोगशालामा पीसीआर परीक्षण हुँदै आइरहेको छ। रासस"
१०२ जना पत्रकारलाई कोरोना,"काठमाडौं : नेपालमा अहिलेसम्म १०२ जना पत्रकारमा कोरोना सङ्क्रमण पुष्टि भएको छ। सुदूरपश्चिमबाहेक बाँकी ६ प्रदेशका १०२ जना पत्रकारमा कोरोना सङ्क्रमण पुष्टि भएको नेपाल पत्रकार महासंघले जनाएको छ। महासंघका अनुसार तीमध्ये सबैभन्दा बढी प्रदेश नं २ मा २८ जनामा कोरोना सङ्क्रमण पुष्टि भएको हो। प्रदेश नं १ मा १७, वाग्मती प्रदेशमा २६, गण्डकी प्रदेशमा १५, प्रदेश नं ५ मा १२ र कर्णाली प्रदेशमा चार जनामा कोरोना सङ्क्रमण पुष्टि भएको महासंघका सचिव प्रकाश थापाले जानकारी दिए। सङ्क्रमितमध्ये केही निको भइसकेका छन् भने केही उपचाररत अवस्थामा रहेका छन्। कार्यस्थलमा गई खटिने पत्रकार, फोटो पत्रकारमा बढी सङ्क्रमण देखिएको छ। महासंघका महासचिव रमेश विष्टले सङ्क्रमित भएर आइसोलेशनमा बस्दा पनि पत्रकारले कामलाई भने निरन्तरता दिएको बताए। महासंघले महामारीको विषम परिस्थितिमा आफ्नो पेशागत धर्म निर्वाहका क्रममा संवेदनशील भई पूर्वसतर्कताका साथ सम्पूर्ण स्वास्थ्य सुरक्षाका उपाय अवलम्बन गरेर काम गर्न सबैमा अनुरोध गरेको छ। रासस"
नेप्सेमा झिनो सुधार,"काठमाडौं : धितोपत्र बजारमा शेयर कारोबारमापक नेप्से परिसूचक आज झिने अङ्कले वृद्धि भएको छ। कारोबार प्रणालीमा समस्या आउँदासमेत दोहोरो अङ्कले उकालो लागिरहेको नेप्से परिसूचक आज भने थामिएको हो। नेपाल स्टक एक्सचेञ्जका अनुसार आज नेप्से ३२६ बिन्दुले उकालो लागेर एक हजार ५४०५१ मा पुगेको छ। सेन्सेटिभ परिसूचक २२८ ले वृद्धि भई ३०६२४ मा पुगेको छ। कूल १९० कम्पनीको ८८ लाख ३४ हजार २१५ कित्ता शेयर रु तीन अर्ब २१ करोड ४ लाख ७९ हजार १३२ मूल्यमा खरिद बिक्री भए। बजार उकालो लागिरहँदा बजार पूँजीकरणमा वृद्धि भई रु २० खर्ब ४८ अर्ब बराबरको भएको छ। कारोबार भएका कूल १२ उपसमूहमध्ये सात उपसमूहको शेयर ओरालो लागेको छ भने पाँच उपसमूहको शेयर बढेको छ। बैंकिङ १४६८, विकास बैंक २०९८, जलविद्युत् १२२, वित्त ६९४ र सामूहिक लगानी कोष ००४ बिन्दुले बढेको छ। कारोबारका आधारमा आज पनि नेपाल पुनरबीमा कम्पनी शीर्ष स्थानमा रहेको छ। सो कम्पनीको रु २० करोड ४३ लाख आठ हजार ६६८ बराबरको कारोबार भयो। नेपाल बैंक लिमिटेड रु १२ करोड ८४ लाख ४० हजार १६५, नेपाल लाइफ इन्स्योरेन्स कम्पनी रु १२ करोड ५१ लाख ६७ हजार ५६०, नेको इन्स्योरेन्स कम्पनी रु ११ करोड ३४ लाख ६८ हजार २२७ र सूर्या लाइफ इन्स्योन्स कम्पनी रु आठ करोड २४ लाख ८५ हजार बराबरको कारोबार भई शीर्ष स्थानमा रहेको छ। कारोबारका आधारमा अरुण भ्याली हाइड्रो पावर कम्पनी १०, एनआरएन लघुवित्त वित्तीय संस्था ९९८, रिलायन्स इन्स्योरेन्स कम्पनी ९९६, यूनियन हाइड्रो पावर ९८६, रिडी हाइड्रोपावर ९५२ र आँखु खोला जलविद्युत् कम्पनीका लगानीकर्ताले ९५२ ले कमाए। राष्ट्रिय बीमा कम्पनीको संस्थापक शेयरधनीले ८१७, राष्ट्रिय बीमा कम्पनी ५१७, आइएमई जनरल इन्स्योरेन्स ४१०, नेपाल सेवा लघुवित्त ३६५ र स्वाभिमान लघुवित्तका लगानीकर्ताले ३४५ प्रतिशतले गुमाए। रासस"
फ्रेन्च राष्ट्रपतिलाई टर्कीका राष्ट्रपतिको धम्की : हाम्रो मामिलामा खेलवाड नगर्नू !,टर्की : टर्कीका राष्ट्रपति रेसेप तैयप अर्दोअनले फ्रान्सका राष्ट्रपति इमानुएल म्याक्रोँलाई टर्कीमाथि खेलवाड नगर्न भन्दै कडा चेतावनी दिएका छन् । फ्रान्सको नेटोका सहयोगी देशहरुबीच तनाव बढिरहेका बेला टर्कीसँग झमेला नमोल्न भन्दै अर्दोअनले म्याक्रोँलाई चेतावनी दिएका हुन् । फ्रान्सका राष्ट्रपति म्याक्रोँले केहीअघि टर्कीको खुलेर आलोचना गरेका थिए । त्यसको जवाफस्वरुप अर्दोअनले आफूहरुको मामिलामा नपर्न भन्दै चेतावनी दिएका छन् । राष्ट्रपति अर्दोअनले सन् १९८० मा सैनिक कू बाट सत्ता कब्जा भएको ४० औं वर्षगाँठलाई सम्बोधन गर्दै यस्तो बताएका हुन् । उनले टर्कीका जनतासँग गडबड नगर्न र टर्कीमाथि खेलवाड नगर्न भन्दै खुला रुपमा चेतावनी दिएका थिए । ग्रीस र टर्कीका नौसेनाको अभ्यास भइरहेको क्षेत्रमा फ्रान्सले आफ्नो सैन्य उपस्थिति बढाएपछि यी दुई देशबीच तनाब हुँदैआएको छ ।
ढोलाहिटीसुनाकोठी सडक कात्तिकसम्ममा कालोपत्र गरिने,काठमाडौं : बिस्तारको क्रममा रहेको ढोलाहिटिसुनाकोठी सडक आगामी कात्तिकसम्ममा कालोपत्र गरिने भएको छ। तीन किलोमिटर लम्बाईको यो सडकमा अहिले काम भइरहेको काठमाडौँ उपत्यका सडक बिस्तार आयोजनाले जनाएको छ। सो खण्डको निर्माणको जिम्मेवारी पाएको शैलुङ निर्माण कम्पनीले काम गरिरहेकाले कात्तिकसम्म सकिने देखिएको आयोजना प्रमुख गुरु अधिकारीले बताए। सो सडकमा कालोपत्र चाँडो गर्नुपर्ने माग गर्दै गत असारमा स्थानीयवासीले सडक अवरुद्ध गरेका थिए। आयोजनाले चाहेर पनि पहिले तोकिएको मापदण्ड २० मिटर चौडाईमा निर्माण गर्न खोज्दा ढिलाई भएको उनले बताए। मन्त्रिपरिषद्को बैठकले यो लगायत उपत्यकामा बिस्तारका क्रममा रहेका सबै सडकमा उपलब्ध चौडाइमा नै कालोपत्र गर्ने निर्णय गरेकाले सोहीअनुसार गर्न लागिएको हो। उनले भने 'कुनै पनि संरचना नभत्काई भएकै चौडाइमा कालोपत्र भइरहेको छ।' ढोलाहिटीलेले सडक बिस्तार चार वर्ष पहिले शुरु भएको थियो। अहिले पनि टाखेललेलेलगायतका चौडाई उपलब्ध भएका स्थानमा मापदण्डानुसार नै बिस्तार भइरहेको छ। आयोजनाले गत वर्ष नै ठेचोबाट टाखेलसम्मको सडक निर्माण गरेको थियो। उपत्यकामा बिस्तारका क्रममा रहेका सडक छेउमा घर भएका स्थानीयवासीले घरलगायतका संरचना भत्काउन नमानेपछि लामो समयसम्म सडक निर्माण अवरुद्ध बनेको थियो। जति चौडाई उपलब्ध छ त्यसैमा निर्माण गर्ने सरकारको निर्णय पछि भने आयोजनाले सबै सडकको निर्माण अघि बढाएको छ। आगामी पुससम्ममा सबै सडक सम्पन्न गर्ने आयोजनाको योजना छ। रासस
"टिकटकः माइक्रोसफ्टको प्रस्ताव अस्वीकार, अब ओरकलले किन्न सक्ने","वासिङ्टन : लोकप्रिय चिनियाँ भिडियोसेयरिङ एप्लीकेसन टिकटकले आफ्नो अमेरिका व्यवसाय अमेरिकी कम्पनी ओराकललाई बिक्री गर्ने संकेत दिएको छ । टिकटकको अमेरिका व्यवसाय खरिद गर्ने बारेमा माइक्रोसफ्टसँग लामो वार्ता भए पनि अन्ततः त्यो पहल समाप्त भएको माइक्रोसफ्टले जनाएको छ । माइक्रोसफ्टले आइतबार एक विज्ञप्ति जारी गर्दै टिकटकको मुख्य कम्पनी बाइटडान्सले आफ्नो प्रस्ताव अस्वीकार गरेको जनाएको छ । अमेरिकी सूचना चुहावटको आशंका जनाउँदै अमेरिकी राष्ट्रपति डोनल्ड ट्रम्पले टिकटकको अमेरिकामा हुने व्यवसाय अमेरिकी कम्पनीलाई बिक्री गर्न आदेश नै दिनु भएको छ । उनले आगामी सेप्टेम्बर २० भित्र टिकटकले निर्णय नगरे अमेरिकामा प्रतिबन्ध लगाउने गरी एक कार्यकारी आदेशमा हस्ताक्षर समेत गरेका छन् । टिकटक र ह्वाइट हाउसले यसबारेमा कुनै टिप्पणी गर्न अस्वीकार गरेका छन् । टिकटक खरिदमा माइक्रोसफ्टसँग साझेदारी गर्न चाहेको वाल्मार्टले टिकटकमा लगानी गर्न अझै पनि आफूहरु उत्साहित रहेको जनाएको छ । वाल्मार्टले बाइटडान्स र अरु साझेदारसँग वार्ता गरिरहेको बताएको छ । टिकटकले अमेरिकी व्यवसायलाई अन्य विश्वबाट कसरी विस्थापित गर्ने भन्ने बारेमा अझै केही बताएको छैन । चिनियाँ बजारका लागि बाइटडान्सले टिकटकजस्तै डोइन नामको भिडियोसेयरिङ एप्लीकेसन प्रयोगमा ल्याएको छ । बाइटडान्स र अमेरिकी कम्पनीबीच हुने किनबेचका सम्बन्धमा अमेरिकाको विदेशी लगानी समितिले मूल्याँकन गरेपछि मात्र अन्तिम टुंगो लाग्नेछ । टिकटककाअनुसार संयुक्तराज्य अमेरिकामा १० करोड र विश्वभर ७० करोड ग्राहक रहेका छन् । यस एप्लीकेसनको स्वामित्व चिनियाँ नागरिकमा रहेकाले पनि अमेरिकामा विशेष चासो दिइएको हो । ह्वाइट हाउसले टेलिकम कम्पनीहरु हुवावे र जेडटिई, विच्याट समेतका निकै लोकप्रिय एप्समाथि शृंखलाबद्ध प्रतिबन्धहरु घोषणा गरिरहेको छ । टिकटक खरिदमा अग्रपंक्तिमा देखिएको ओराकलले खासगरी डेटाबेस सफ्टवेयर निर्माण गर्दछ ।"
अज्ञात रोगले मर्न थाले मुस्ताङमा 'हिमाली नाउर',जोमसोम :विश्वकै अग्लो उचाइमा अवस्थित तिलिचो पदमार्गको मुस्ताङतर्फ पर्ने मेसोकोन्दो लेकमा हिमाली वन्यजन्तु नाउर धमाधम मर्न थालेका छन् । अन्नपूर्ण संरक्षण आयोजनाअन्र्तगत पर्ने मुस्ताङको ठिनीहुँदै तिलिचो पदमार्गको उच्चलेकमा पछिल्लो समय वन्यजन्तु नाउर अज्ञात रोगले मर्न थालेका हुन् । अन्नपूर्ण संरक्षणक्षेत्र आयोजनाको वन्यजन्तु वर्गीकरण नियमावली अनुसार नाउर अर्धसंरक्षित प्रजातीको रुपमा मानिएको छ । विश्वव्यापी माहामारीको रुपमा फैलिएको कोभिड१९ का कारण मुस्ताङका व्यवसायी तिलिचो भ्रमण गर्ने क्रममा वन्यजन्तु नाउर उच्चलेकमा मृत फेला परेको हो । तिलिचोबाट फर्किएका केही व्यक्तिहरुले उच्चलेकमा नाउर रोगव्याधीले मरेको खबर गराएपछि अहिले एक्यापको प्राविधिक तथा संरक्षण व्यवस्थापन समितिको टोली घटनास्थलतिर जाँदै गरेको एक्याप जोमसोमका कार्यालय प्रमुख तुलसीप्रसाद दाहालले जानकारी दिए । कार्यालय प्रमुख दाहालका अनुसार प्रारम्भिक जानकारीमा ३ वटा हिमाली नाउर मरेको पुष्टि भएको छ । लेक पुरै चाहार्दै गएपछि कति संख्यामा मरेको भन्ने एकिन गर्न सकिने कार्यालय प्रमुख दाहालले स्पष्ट पारे । तिलिचो घुमेर फर्किएका व्यक्तिहरुले उच्चलेकमा बस्ने याकचौरी गोठालासँग सोधपुछ गर्दा नाउरहरुमा आँखा पाक्ने समस्या देखिएको हो । जस्तोसुकै अप्ठ्यारोमा पनि सहजरुपमा आउजाउ गर्न सक्ने वन्यजन्तु नाउर आँखामा रोग लागेपछि आँखा देख्न छाडी भीरबाट लडेर मर्न थालेको जनाइएको छ । २ दिनअघि तिलिचो पुगेर फर्किएका जोमसोमका स्थानीय विकल गुरुङले उच्चलेकमा दर्जनौं नाउर मरेको हुनसक्ने आशङ्का व्यक्त गरे । एक्याप जोमसोमले वन्यजन्तु के कारण र कसरी ? कुन प्रकारको रोग लागेको हो भन्नेबारे अनुसन्धान गरिने जनाएको छ । एक्याप प्रमुख दाहाले घटनास्थलबाट टोलि फर्किएपछि मरेका नाउरको र्याल संकलन गरी राष्ट्रिय प्रकृति संरक्षण कोष अन्र्तगतको जैविक विविधता केन्द्र चितवनको प्रयोगशाला पठाइने जानकारी दिए । र्याल ल्याबमा पठाउने तैयारी भएको छ । प्रयोगशालाको अनुसन्धानपछि रोगको पहिचान हुने र त्यसको रोकथामका लागि आवश्यक पहल गरिनेछ । समुन्द्री सतहबाट करिब ३ हजारदेखि ५ हजारभन्दा बढी उचाइसम्मको उच्चलेक नाउरको मुख्य बासस्थान हो । मुस्ताङको तल्लोक्षेत्र थासाङ गाउपालिकाको कोवाङदेखि माथिका उच्चलेकमा नाउर पाइने गर्छ । गर्मीयामको मौसममा नाउर पानी खान कालिगण्डकी नदीमा आइपुग्छन् । हिमाली क्षेत्रका भूगोलसँग मिल्दो नाउरको प्राकृतिक विशेषताले नजिकैबाट ठम्याउन सकिदैन । मुस्ताङमा अधिकांशले बुद्ध धर्म मान्ने भएकाले बस्ती नजिक आएका नाउरको शिकार गर्दैनन् । स्तनधारी जनावरको रुपमा चिनिने नाउर नेपालका हिमाली जिल्लामा पाइने गर्छ। नेपाल र तिब्बतमा नाउर पाइन्छ । हिमाली क्षेत्रमा नाउरको ५ वटा प्रजाति रहेको पाइन्छ । त्यसमध्येको नेपालमा धेरै पाइने मुख्य हिमाली भेडा नाउर नै हो । यसको पेट तथा सपेटामा हल्का खैरो र अन्य भागमा खैरो रङ्ग हुन्छ। नाउर गर्मी समयमा करिब १५ हजार फिटभन्दा माथि नै बस्ने गर्छ । जाडो समयमा अलि तल झर्ने गर्छ । बिहान र साँझपख मात्रै आहाराका लागि निकै सक्रिय हुने गर्छन् ।
जेएनयूका विद्यार्थी नेता उमर खलिद पक्राउ,"नयाँदिल्ली : जेएनयूका पूर्वविध्यार्थी नेता उमर खलिदलाई साम्प्रदायिक हिंसा मच्चाउन भूमिका रहेको भन्दै प्रहरीले पक्राउ गरेको छ । गत फेब्रुअरीमा नागरिकता विधेयकको विरोधमा आन्दोलनमा सहभागी भएका खलिद आइतबार साँझ पक्राउ परेका हुन् । खलिद सहित अरु थुप्रै नेता तथा अगुवा संलग्न उक्त आन्दोलन हिंसात्मक प्रदर्शनमा परिणत भएको थियो । उत्तरपूर्वी दिल्लीस्थित गत फेब्रुअरीमा भएको त्यस आन्दोलनका अरु राजनीतिज्ञलाई पनि दिल्ली पुलिसले पक्राउ गरिसकेको छ । खलिदलाई आन्दोलनको एक षड्यन्त्रकारी भएको र हिंसामा सहभागी भएको भन्दै व्याख्या गरिएको छ । भारतीय मिडियाका अनुसार उनीविरुद्ध प्रहरीले केही दिनमै मुद्दा दायर गर्नसक्छ । भारतीय कम्युनिस्ट पार्टीका महासचिव सीताराम यचुरी, जयती घोष, दिल्ली युनिभर्सिटीका प्राध्यापक अपूर्वानन्द, स्वराज अभियानका नेता योगेन्द्र यादव र फिल्म मेकर राहूल रोयलाई पक्राउ गरेको केही दिनको अन्तरमै दिल्ली प्रहरीले विद्यार्थी नेता उमर खदिललाई पक्राउ गरेको हो ।"
डा केसीले जुम्लाबाट सुरु गरे १९ औं अनसन,"जुम्ला : चिकित्सा शिक्षामा सुधारको माग राख्दै डागोविन्द केसी जुम्लामा अनसन बसेका छन् । उनले जुम्लाको चन्दननाथ ६ रानिचौरमा रहेको वाविरा मन्दिरमा १९ औं सत्याग्रह सुरु गरेका हुन्। नेपालीहरुको निःशुल्क गुणस्तरीय शिक्षा तथा स्वास्थ्य सेवामा समान पहुँचको सुनिश्चितता र ओली सरकारको लुटतन्त्र तानाशाही तन्त्रविरुद्ध जुम्लामा १९ औं सत्याग्रह सुरु गरेको डागोविन्द केसीले बताए । कर्णाली स्वास्थ्य विज्ञान प्रतिष्ठानमा एमबीबीएसलगायतका कार्यक्रम संचालन गरिनुपर्ने, स्नातकोत्तर तहको अनुमति तत्काल पदान गर्नुपर्ने, गेटा मेडिकल कलेज र राप्ती स्वास्थ्य विज्ञान प्रतिष्टानमा पठन पाठन सुरु गरिनुपर्ने, प्रदेश नं २ र गण्डकी प्रदेश तथा डोटी,डेडेलधुरा, उदयपुर र इलाम, पाँचथरमा सरकारी मेडिकल कलेज तथा अस्पताल प्रक्रिया अघि बढाइनुपर्ने माग राखेका छन्। आफूसँग २०७५ साउन १० गते भएको सम्झौता अनुसार चिकित्सा शिक्षा ऐनमा संसोधन गरिनुपर्ने लगायतका मागहरु राखेर डाकेसीले अनसन सुरु गरेका हुन् । उनले १६ औं सत्याग्रह पनि जुम्लामा गरेका थिए । पहिलाको सत्याग्रहका बेला गरिएका सम्झौताहरु अहिलेसम्म पनि सरकारले कार्यान्वयन नगरेकाले आफू अनसन बस्न वाध्य भएको बताए ।"
मनपरी कर्मचारी नियुक्ति रोक्न प्रदेश लोकसेवा आयोगको आग्रह,"इटहरी : प्रदेश १ को प्रदेश लोकसेवा आयोगले ऐन, कानुन नबन्दा प्रदेशमा कर्मचारी पदपूर्ति गर्न समस्या भएको जनाएको छ। प्रदेश निजामती सेवा ऐन, स्थानीय सरकारी सेवा ऐन लगायतका कानूनहरु निर्माण नहुँदा पदपूर्ति गर्न गाह्रो भएको आयोगका अध्यक्ष उत्तमकुमार भट्टराईले जानकारी दिए। संघीय ऐन नआएसम्म प्रदेश ऐन नबनाउने भन्ने कुरा भएको रहेछ, उनले भने, तर अहिलेकै संघीय ऐनसँग नबाझिने गरी बनाएरपछि संघले बनाएको ऐनअनुसार हाम्रो पनि परिमार्जन गर्दा भइहाल्छ। उनले ऐन बनाउने सन्दर्भमा प्रदेश सरकारले अनौपचारिक मस्यौदा बनेको थाहा पाएपनि औपचारिक जानकारी र परामर्श भने आफूहरुसँग नभएको बताए। भट्टराईले तत्काललाई समायोजन ऐनअनुसार पनि पदपूर्ति गर्न सकिने जानकारी दिँदै आदेश आए आफूहरुले तत्काल प्रक्रिया थाल्न सक्ने बताए। उनले प्रदेशभरी कति कर्मचारीको माग छ भन्ने विषयमा माग फारम भर्न भनेर सबै कार्यालयलाई पत्र पठाउने तयारीमा रहेको बताए। समायोजन भएर आएका कर्मचारीहरुकै पदपूर्ति पनि भइनसकेको बताउँदै उनले भने, साताभित्र सबैतिरबाट फारम भरेर आउला, अनि आवश्यकताको अन्तिम विवरण तयार हुन्छ। आयोगले आइतबार वार्षिक प्रतिवेदन सार्वजनिक गर्दै ६ महिनाभन्दा बढी समयको लागि अस्थायी कर्मचारी नियुक्त गर्दा आयोगसँग परामर्श गर्नसमेत प्रदेश र स्थानीय सरकारलाई आग्रह गरेको छ। आयोग बनिसकेको अवस्थामा मनपरी कर्मचारी नियुक्ति गर्दा वैधताको प्रश्न उठ्न सक्ने भन्दै यस्तो आग्रह गरेको हो। यस्तै प्रतिवेदनले आयोगलाई पूर्णकालिन सचिवको आवश्यकता रहेको बताउँदै कर्मचारीहरुसमेत ६१ जनाको दरबन्दीसहितको संगठन संरचना स्वीकृत गर्न पनि आग्रह गरेको छ। आफूहरुले ६१ जना कर्मचारी मागेपनि प्रदेश सरकारले २३ जनाको अस्थायी दरबन्दीका लागि स्वीकृति दिएको भट्टराईले जानकारी दिए। प्रतिवेदनले आयोगको बजेट कटौति नगर्नसमेत माग गरेको छ। ७१ प्रतिशत बजेट कटौति गरिएको आयोगको भनाई छ। छोटो समयमा तीव्र गतिमा काम गर्दा गर्दै पनि पूर्वाधारको बजेट कटौति गर्दा आयोगलाई व्यवस्थित गर्ने काममा अवरोध सृजना भएको छ, उनले भने। भट्टराईको अध्यक्षतामा बनेको आयोगमा टीकादत्त राई र सजना दाहाल सदस्य छन्। आयोगले गठन भएको ७ महिनाको समयमा कार्यालय व्यवस्थापन गर्नुका साथै प्रदेश लोक सेवा आयोग नियमावली २०७७, प्रदेश लोक सेवा आयोग (कार्य सञ्चालन) निर्देशिका २०७७, विज्ञहरुको रोष्टर निर्माणका कामहरु सकिएको छ भने विभिन्न सेवाका पदहरुको पाठ्यक्रम निर्माण प्रक्रियासमेत सुरु गरेको जनाएको छ।"
"नेकपाका वरिष्ठ नेताले भने, 'कुलमानको नियुक्ति फेरि हुन्छ'","काठमाडौं : सत्तारुढ दल नेपाल कम्युनिस्ट पार्टी(नेकपा)का एकजना वरिष्ठ नेताले नेपाल विद्युत् प्राधिकरणको कार्यकारी निर्देशकमा कुलमान घिसिङको पुनर्नियुक्ति हुने बताएका छन्।घिसिङको पुनर्नियुक्तिबारे अन्योल भइरहेका बेला सचिवालय सदस्यसमेत रहेका प्रवक्ता नारायणकाजी श्रेष्ठले सामाजिक संजालमार्फत घिसिङको पुनर्नियुक्ति हुने विश्ववास व्यक्त गरेका हुन्। सरकारको नेतृत्व गरिरहेको प्रवक्ता नारायणकाजी श्रेष्ठले नेपाल विद्युत् प्राधिकरणको कार्यकारी निर्देशकमा कुलमान घिसिङको पुनर्नियुक्ति हुने विश्वास व्यक्त गरेका छन् ।वर्षौंदेखिको लोड सेडिङ समस्याबाट मुलुकलाई मुक्त गरेर जनतालाई उज्यालो दिएका घिसिङको चार वर्षे कार्यकाल आइतवार सकिएको थियो । श्रेष्ठले सोमबार ट्वीटरमा लेखेका छन्विद्युत् प्राधिकरणका कार्यकारी निर्देशक कुलमान घिसिङको हिजोबाट पदावधि सकिएको छ । उनले उर्जा क्षेत्रमा जे जति योगदान पुर्याएका छन्, त्यो नेपाली जनताले कहिल्यै बिर्सने छैनन् । नेपाल आमाका सुयोग्य सुपुत्र घिसिङको योगदान अझै आवश्यक भएकाले उनको पुनर्नियुक्ति हुनेछ भन्नेमा विश्वस्त छु।' प्राधिकरणको कार्यकारी निर्देशक नियुक्तिबारे छलफल गर्न सोमवार मन्त्रिपरिषद्को बैठक बस्दैछ । प्रधानमन्त्री केपी ओलीले अपरान्ह पाँच बजे बैठक बोलाएका छन्। नागरिकस्तरबाट उनलाई नियुक्त गर्न व्यापक दबाब छ। घिसिङ नै दोहोरिने सम्भावना बढेको स्रोतले बताएको छ। उर्जामन्त्री वर्षामान पुनले घिसिङको पुनर्नियुक्तिको प्रस्ताव तयार गरेको स्रोतको दाबी छ। घिसिङलाई नै प्राधिकरणको कार्यकारी निर्देशकमा दुई वर्षका लागि दोहोर्याउने गरी मन्त्रिपरिषद्मा पेस हुन लागेको बताइएको छ। ०७२ भदौ २९ गते घिसिङ प्राधिकरणको कार्यकारी निर्देशक पदमा नियुक्त हुँदा मुलुक दैनिक १८ घण्टासम्मको लोडसेडिङमा थियो। पदबहाली गरेको करिब दुई वर्षमा लोडसेडिङ हटाउन उनी सफल भए। उनी उज्यालो नेपालको संवाहकका रुपमा उनी जनस्तरमा लोकप्रिय भएका छन्। लोडसेडिङ हटाएको जस आफूले मात्रै लिएको भन्दै राजनीतिक नेतृत्व उनीसँग खासै प्रशन्न छैन। त्यसैगरी घाटामा रहेको प्राधिकरणलाई १२ अर्ब रुपैयाँसम्म नाफामा लैजाने, विद्युत् चुहावटलाई १५ प्रतिशतसम्म झार्नेलगायत साहसिक कदम उनले सम्पन्न गरेका थिए। अझै प्राधिकरणका चुनौती धेरै भएकाले पनि कुलमान दोहोरिनुपर्ने सरोकारवालाहरूको माग छ।चाँडै नै निजी क्षेत्रबाट करिब नौ सय मेगावाट राष्ट्रिय प्रसारणमा जोडिँदै छ। यसका लागि विद्युत् निर्यात गर्ने वातावरण बनाउने, आन्तरिक खपत बढाउने, प्राधिकरण ऐन पुनर्संरचनाका विषयजस्ता कुरा सम्हाल्न संस्थान बुझेको व्यक्ति घिसिङ भएकाले उनको निरन्तरता आवश्यक भएको बताइएको छ।"
१७ दिनपछि मोरङमा हट्यो निषेधाज्ञा,"विराटनगर : कोरोना भाइरसको संक्रमण नियन्त्रणका लागि मोरङमा जारी गरिएको निषेधाज्ञा १७ दिनपछि हटाइएको छ। जिल्ला सुरक्षा समितिको बैठकले निषेधाज्ञा हटाउने निर्णय गरेको हो। समितिले भदौ ५ गतेबाट आंशिक र ११ गतेबाट भने मोरङभर निषेधाज्ञा लगाएको थियो। त्यसपछि १६ र २२ गते निषेधाज्ञाको समय थप गर्दैअघि बढेको समितिले आइतबारराति १२ बजेबाट भने पूर्ण रुपमा हटाएको छ। मोरङमा पछिल्लो पटक भदौ २२ गते निक्कै खुकुलो प्रावधानसहित लगाइएको निषेधाज्ञाको समय आइतबारराति सकिनुअघि सुरक्षा समितिले निषेधाज्ञा हटाउने निर्णय लिएको हो। जिल्ला प्रशासन कार्यालय मोरङका प्रवक्ता एवं सहायक प्रमुख जिल्ला अधिकारी धु्रवबहादुर खड्काले सरकारले गरेका कडाईका केही सीमा तथा सतर्कता र सजगतालाई कायम राखेर निषेधाज्ञा हटाइएको जानकारी दिए। सरकारले सञ्चालनमा रोक लगाएका क्षेत्रमा प्रतिबन्ध कायम रहन्छ उनले भने, खुल्ला रहने क्षेत्रमा पनि सुरक्षा सावधानी अपनाउनु पर्नेछ। सरकारले खुल्ला र बन्द रहने भनेर भनेका क्षेत्रमा प्रशासनले नियमित अनुगमन गरिरहेको खड्काले बताए। अनुगमनका लागि टोली खटाइएको र सुरक्षा सावधानी अपनाउने सवालमा नियमको उल्लंघन गरेको पाइएमा कारबाही गरिने जानकारी उनले दिए। सुरक्षा समितिले सरकारले तोकेको मापदण्ड पूरा गरेर बजार र पसल साँझ ७ बजेसम्म मात्रै सञ्चालन गर्न पाउने र औषधि पसलहरु नियमित सञ्चालन हुने निर्णय गरेको छ। सिटी सफारी जोरविजोर प्रणाली अनुसार यातायात मापदण्ड पालना गर्दै दुई जना मात्रै यात्रु राखेर सञ्चालन गर्न पाइने छ। निजी सवारी साधन सञ्चालन हुन पाउने छन्। होटल तथा रेस्टुरेन्टबाट होम डेलिभरीको सुविधा दिए पनि भेटघाट र भेलाजम्मा हुन रोक लगाइएको छ। भेलाजम्मा भएर हुने धार्मिक तथा सांस्कृतिक कार्यक्रमहरु, मेला, चाडपर्व, साप्ताहिक हाटबजार, महोत्सव, सभासम्मेलन तथा अन्य सामूहिक गतिविधीमा रोक लगाइएको जानकारी खड्काले दिए। उनका अनुसार सुरक्षा, जनस्वास्थ्य, यातायात लगायतका अन्य मापदण्डको पालना गरेर उद्योग करकारखाना सञ्चालन गर्न पाइने छ। जिल्लाभर राति ९ बजेबाट बिहान ५ बजेसम्म हिँडडुलमा पूर्ण रुपमा प्रतिबन्ध लगाइएको सहायक प्रजिअ खड्काले बताए। उनका अनुसार अत्यावश्यक कामबाहेक १० वर्षसम्म र ६० वर्षभन्दा माथिको उमेर समूहकालाई घर बाहिर निस्कन र आवतजावतमा रोक लगाइएको छ। कोरोना भाइरस (कोभिड१९) को संक्रमण नियन्त्रणका साथै सर्वसाधारणको जीवनयापनलाईसमेत सहज बनाउँदै जानलाई निषेधाज्ञा हटाएर सरकारका नियमको पालना गराउनेतर्फ केन्द्रीत भइरहेको खड्काको भनाइ छ। उनले सुरक्षा सावधानी नअपनाउने र सञ्चालनमा रोक लगाइएको क्षेत्र सञ्चालन गर्नेलाई भने संक्रामक रोग ऐन २०२० अनुसार कारबाही अघि बढाइने जानकारी दिए। उद्योगी व्यवसायी तथा नागरिक अगुवाहरुले कोरोना नियन्त्रणका लागि भनेर लगाइएको निषेधाज्ञाको विरोध गर्दै आएका थिए। मोरङमा हालसम्म कोरोना संक्रमित संख्या दुई हजार दुई सय १२ पुगेको छ। कोरोना संक्रमित २८ जनाको मृत्यु भइसकेको छ। जिल्ला प्रशासन कार्यालय मोरङ । तस्बिर : अन्नपूर्ण"
"म्याद सकियो, एउटा पिलर पनि बनेन","ताप्लेजुङ : सम्झौता अनुसार काम भएको भए तमोर करिडोरअन्तर्गत लिम्बुनी पुल निर्माण यही भदौ पहिलो हप्तामा सकिनुपर्ने हो । तर, ठेकेदारले काम गरेनन् । बरु विविध कारण देखाउँदै म्याद थप्न सफल भएका छन् । पुल निर्माणमा ठेकेदारको ढिलासुस्ती देख्दादेख्दै उत्तरदक्षिण ओलाङचुङगोला लोकमार्ग आयोजनाले २०७८ कार्तिक २८ सम्म म्याद थपिदिएको छ । सपना याक्थुङहाङ जेभी क्न्स्ट्रक्सनले सम्झौता अवधिभरमा एकातर्फको फाउण्डेसन पनि सकेको छैन । ठेकेदारको लापरवाही र नियामक कार्यालयले ताकेदा नगर्दा चीन र भारत जोड्ने अन्तर्राष्ट्रिय महत्वको पुल निर्माण पर सरेको हो । ताप्लेजुङको आठराई त्रीवेणी र पाँचथरको हिलिहाङ गाउँपालिका बीचमा तमोर नदीमाथि निर्माण हुने पुलको सम्झौता २०७४ फागुन ६ गते सम्झौता भएको थियो । १ सय २ मिटर लामो पुलको निर्माण लागत भ्याटसहित २२ करोड छ । ठेक्का लगाएको उत्तरदक्षिण ओलाङचुङगोला लोकमार्ग आयोजनाका निमित्त प्रमुख सञ्जिवकुमार गुप्ताका अनुसार पुलको हालसम्मको प्रगति १० प्रतिशत मात्रै हो । पुलको प्रगति सन्तोसजनक छैन, गुप्ताले भने, तर कोरोना भाइरस र कार्यालयको अन्योलताका कारणले गर्दा म्याद थप्न बाध्य भयौं । स्थानीय तहको निर्वाचन पछि केन्द्र सरकारले ताप्लेजुङमा रहेको आयोजना कार्यालय उठाउने र पुलको जिम्मा प्रदेश अन्तर्गतको कार्यालयलाई दिने निर्णय गरेको थियो । इलामस्थित प्रदेश मातहतको कार्यालयलबाट काम हुन नसकेपछि फेरी ताप्लेजुङमै कार्यालय राखिएको थियो । 'सोहि काराणले गर्दा ठेकेदारलाई वाहाना बनाउन सजिलो भयो,' गुप्ताले भने । पुल निर्माण लामो समयदेखि ठप्प रहेको स्थानीय बताउँछन् । 'हामीले निर्माणस्थलमा भेला भएर छिटो गर्न अनुरोध पनि गर्यौं,' स्थानीय दिपेन पोमु भन्छन्, 'हाम्रो कुराको सुनुवाई भएन ।' काम नगर्ने ठेकेदारलाई राज्यले नै संरक्षण गरेको उनको भनाई छ । 'निर्माणको जिम्मा लिएर अलपत्र पार्नेलाई कारवाही गर्नुपर्नेमा उल्टो राज्यले म्याद थपेको सुन्दा हामी निराश छौं,' पोमुले भने । उक्त पुल सम्पन्न भए पाँचथरको माझीटार हुँदै धनकुटाको मुलघाट निस्कन सजिलो हुन्छ । मोरङको जोगबनी नाकादेखि ताप्लेजुङको दोभानसम्म सडक जोडिएको र उक्त पुल नबन्दा सवारी सञ्चालन हुन सकेको छैन । पुल नबनेकै कारण आफूहरु विकासमा निकै पछाडि परेको अर्का स्थानीय विवेक सिटौलाले दुखेसो गरे । आफूहरुले बारम्बार ताकेदा गर्दा पनि ठेकेदारले काम नगरेको आठराई त्रिवेणी गाउँपालिका प्रमुख विश्व सिटौलाले बताए । निर्माण व्यावसायीसँग मेरो फोनमा धेरै पटक तँ तँ म म नै पर्यो, काम छिटो गर भन्दा उल्टै बाज्छन्, 'सिटौलाले भने, 'अहिले म्याद थपेर ढुक्कले बसेका छन्, हामी जति लागेपनि नहुने रहेछ ।' बर्षेनि हिउँदभर खोलामा पानी घटेका बेला काम नगर्ने वर्षा लागेपछि दुईचार जना कामदार ल्याएर काम गरेजस्तो गर्ने प्रवृत्ति रहेको सिटौलाको भनाइ छ । यता निर्माण कम्पनिका प्रबन्धक तेज कुरुङ्वाङ भने कार्यालयको अन्योलता र डिजाइन परिवर्तन गर्नुपर्दा ढिलो भएको दाबी गर्छन् । 'सुरुमा हामीलाई काम दिने अफिस नै थिएन, अफिसकै कारण डिजाइन समेत परिवर्तन गर्नुपर्दा सोचे अनुरुप काम गर्न सकिएन,' कुरुङ्वाङले भने,'अहिले खोलाले ढाकेको छ, घटेपछि काम थाल्छौं । तोकिएकै समयमा पुल बनाइसक्ने उनले दाबी गरे । दोभानबाट फुङलिङ बजार हुँदै लेलेपसम्म सडकको ट्रयाक खुलिसकेको छ । फक्ताङलुङ गाउँपालिका७ ओलाङचुङगोलास्थित तिब्बत सीमा जोडिन अब पाँच किलोमिटर मात्रै बाँकी छ । तमोर करिडोर तिब्बतबाट भारतको सीमा पुग्न नेपालकै सबैभन्दा छोटो सडक हुने ओलाङचुङगोलाका वडाध्यक्ष छेतेन भोटेले बताए । फोटो पनि छ ।"
चिकित्सक र बिरामीमा कोरोना संक्रमण,"राजविराज : राजविराजस्थित गजेन्द्रनारायण सिंह अस्पतालमा कार्यरत चिकित्सक, कर्मचारी, प्रहरी र बिरामीमा समेत कोरोना संक्रमण देखिएको छ। गजेन्द्रनारायण सिंह अस्पतालको प्रयोगशालमा सोमबार गरिएको परीक्षणमा अस्पतालमा कार्यरत २८ वर्षीय चिकित्सक, ४० वर्षीय शल्यक्रिया सहायक र अस्पताल बीटका २५ वर्षीय प्रहरी संक्रमित भएको अस्पतालले जनाएको छ । अस्पतालमा डायलासिस सेवा लिइरहेका ६ जना बिरामीमा समेत सोमबार संक्रमण देखिएको अस्पतालका निमित्त मेडिकल सुपरिटेण्डेण्ट डाक्टर रणजितकुमार झाले बताए । सप्तरीको सुरुङ्गा नगरपालिका १ सिसवारीका ८५ वर्षीय, वडा नम्बर ३ दौलतपुरका ५८ वर्षीय, खडक नगरपालिका ३ का ३५ वर्षीय, महादेवा गाउँपालिका ४ का २७ वर्षीय, बिष्णुपुर गाउँपालिका ६ का उमेर नखुलेका पुरुष र सिरहाको गोलबजार नगरपालिका १२ का ६५ वर्षीय पुरुष गरी ६ जना डायलासिस विरामीमा कोरोना संक्रमण देखिएको छ । डायलासिस सेवा लिइरहेका १ बिरामी र १ नर्समा १० दिन अघि संक्रमण देखिएको थियो । यसैगरी तिलाठी कोइलाडी गाउँपालिका१ का ५० वर्षीय क्यान्सर पीडित, उनको ४५ वर्षीया श्रीमती र २५ वर्षीया छोरी संक्रमित भएका छन् । भैरहवा जानका लागि पीसीआर परीक्षण गराएका भैरहवामा कार्यरत डाक्टर तिलाठी कोइलाडी गाउँपालिका ४ का २८ वर्षीय पुरुष, राजविराजस्थित कर कार्यालयका ३१ वर्षीय कर्मचारीमा पनि संक्रमण देखिएको छ । यस्तै राजविराज नगरपालिका ६ का १७ वर्षीया महिला र वडा नम्बर७ का ३२ वर्षीय पुरुषमा संक्रमण देखिएको छ । यो समेत सप्तरीमा संक्रमित हुनेको सङ्ख्या १ हजार ३४ पुगेको छ । जसमा १७४ जना महिला र ८६० पुरुष छन् । कोरोना संक्रमितमध्ये १०५ महिलासहित ७३६ जना निको भएर घर फर्किएको स्वास्थ्य कार्यालय सप्तरीका निमित्त प्रमुख दुनियालाल यादवले बताए।"
'चार दिन वितिसक्दा पनि आक्रमणकारी पक्राउ नपर्नु दु:खद',"धनगढी : सुदूरपश्चिम प्रदेशका मुख्यमन्त्री त्रिलोचन भट्टले सञ्चार गृह र पत्रकारमाथि आक्रमण गर्ने व्यक्तिलाई कारबाही हुनुपर्ने बताएका छन् । सोमबार नेपाल पत्रकार महासंघ कैलालीको ध्यानाकर्षण पत्र बुझ्दै उनले संचारगृह र पत्रकारमाथि आक्रमण गर्नेलाई कारबाहीका लागि प्रदेश सरकारले पनि पहलकदमी चाल्दै आएको बताए । 'धनगढीस्थित दिनेश एफएमको समाचार कक्षमा छिरेर पत्रकार कुटिन् दु:खद हो, 'उनले भने, 'कानुनभन्दा माथि कोही छैनन् । अपराधीलाई कानुनले तोके वमोजिम कार्यवाही हुनुपर्दछ ।' उनले घट्ना भएको चार दिन वितिसक्दा पनि आक्रमणकारी पक्राउ पर्न नसक्नु दु:खद भएको बताए । नेपाल पत्रकार महासंघ कैलालीको अगुवाइमा आन्दोलनरत कैलालीका पत्रकारले सोमबार बिहान आक्रमण गर्ने व्यक्तिलाई कारबाहीको माग गर्दै जिल्ला प्रशासन कार्यालय कैलाली अगाडि एकघण्टा धर्ना दिएका थिए। पीडितपक्षले कुटपिट गर्नेमाथि कारबाहीको माग गर्दै किटानी जाहेरी दिएपनि प्रहरीले संलग्नलाई पक्राउ नगरेको भन्दै आइतबारदेखि नेपाल पत्रकार महासंघ कैलालीको अगुवाइमा चरणवद्ध आन्दोलनका कार्यक्रम घोषणा गरेअनुसार सोमबार बिहान प्रशासन कार्यालय अगाडि धर्ना र सुदूरपश्चिमका मुख्यमन्त्री त्रिलोचन भट्टलाई ध्यानाकर्षण कार्यक्रम आयोजना गरिएको अध्यक्ष जगत साउँदले बताए । तेस्रो दिन भोली (मंगलबार) सुदूरपश्चिम प्रदेशको आन्तरिक मामिला तथा कानुन मन्त्रालय अगाडि धर्ना दिने कार्यक्रम तय भएको उनको भनाइ छ । समाचारको विषयलाई लिएर गएको शुक्रबार दिनेश एफएमको समाचार कक्षमा छिरेर एक समुहले पत्रकार जनक विष्ट माथि हातपात गरेका थिए ।"
बालबालिकाको पढ्ने र लेख्ने आदतमा कमी आउन दिनुहुँदैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले कोभिड१९ को प्रभावले विद्यालय बन्द रहे पनि बालबालिकाको पढ्ने र लेख्ने आदतमा कमी आउन दिन नहुने बताएका छन्। राष्ट्रिय बाल दिवसका अवसरमा महिला, बालबालिका तथा ज्येष्ठ नागरिक मन्त्रालयले सोमबार आयोजना गरेको भर्चुअल कार्यक्रममा उनले शिक्षामा प्रविधिको प्रयोग गरी बालबालिकालाई पढाइप्रतिको रुचि बढाउनुपर्नेमा जोड दिए। बालबालिकाको रुचि, क्षमता र छनोटका विषयमा अभिभावकले ध्यान दिनुपर्ने बताउँदै उनले बालबालिकालाई कुनै पनि किसिमको विभेदको शिकार बनाउन नहुनेमा जोड दिए। बालबालिकाको शारीरिक र मानसिक विकासका लागि स्वच्छ हावा, आहार र त्रासरहित वातावरणको सुनिश्चित गरिनुपर्ने उनको भनाइ थियो। कुनै पनि देश देशबीच वा समुदाय समुदायबीचको विवादका कारण बालबालिकाको शान्तिसँग बस्न पाउने अधिकार खल्बलिन नहुने उनले औँल्याए। उनले भने 'कुनै पनि बालबालिकाकाले शारीरिक र मानसिक रुपमा आनन्दले जीवन बिताउन, अनुशासन र नियम सिक्न तथा सामूहिक भावना विकास गर्न पाउनुपर्छ।' सो अवसरमा बालबालिकामन्त्री पार्वत गुरुङले जोखिममा परेका बालबालिकाको अभिभावकका रुपमा राज्य रहेको बताउँदै प्रधानमन्त्रीको मार्गनिर्देशनानुसार तिनीहरुसँग सम्बन्धित कार्ययोजना बनाइने जानकारी दिए। राष्ट्रिय योजना आयोगका सदस्य मीनबहादुर शाहीले पन्ध्रौँ योजनामा बालबालिकाका समग्र विषय समेटिएको जिकिर गरे भने आयोगका सहसचिव किरण रुपाखेतीले बालबालिकालाई सम्मानजनक रुपमा हेरिनुपर्ने बताए। प्रदेश नं १ का सामाजिक विकासमन्त्री जीवन घिमिरेले प्रदेश सरकारले बालविवाहमुक्त प्रदेश घोषणा गर्न तयारी गरिरहेको जानकारी दिए। गण्डकी प्रदेशका सामाजिकमन्त्री नरदेवी पुनले प्रदेश सरकारले बालमैत्री प्रदेश र बालमैत्री पालिका बनाउन लागिपरेको बताए। नेपाल प्रहरी, बालबालिका निर्देशनालयका प्रहरी वरिष्ठ उपरीक्षक दुर्गा सिंहले पहिले हिंसापीडित बालबालिकालाई जिल्लास्थित महिला तथा बालबालिका कार्यालयसँग समन्वय गरिए पनि अहिले स्थानीय तहसँगको समन्वय अप्ठेरो भएको बताए। राष्ट्रिय बालअधिकार परिषद्का कार्यकारी निर्देशक मिलन धरेलले पछिल्लो दिनमा भएका प्राकृतिक विपद्का समयमा बालबालिकाको उद्धार र संरक्षणमा स्थानीय तहले समन्वय गरिरहेको बताए। केन्द्रीय बाल सङ्गठनका अध्यक्ष विद्या न्यौपानेले संस्थामा कतिपय बाबुआमा भएका बालबालिकासमेत रहेकाले सच्याउनुपर्नेमा जोड दिए। शिक्षा, विज्ञान तथा प्रविधि मन्त्रालयका सहसचिव दीपक शर्माले कोभिड१९ लाई शिक्षण सिकाइ र विद्यार्थी मूल्याङ्कन परिवर्तन गर्ने अवसरका रुपमा लिन सकिने बताए। नेपाल नगरपालिका राष्ट्रिय महासङ्घका अध्यक्ष अशोक ब्याञ्जुले बाटो, विद्युत्लगायत भौतिक पूर्वाधार मात्रै भन्दा बालबालिकाको समग्र विकासमा सबै सरकारले लगानी बढाउनुपर्ने बताए। जिल्ला समन्वय समितिका अध्यक्ष सीता सुन्दासले स्थानीय तहले भौतिक संरचना बालमैत्री बनाइरहेको बताए। रासस"
सरकारले ओम्नीलाई कालोसूचीमा राख्यो,"काठमाडौं : कोरोना रोकथामका लागि स्वास्थ्य सामग्री खरिद गर्दा घोटला गरेको आरोप लागेको अनियमितमा संलग्न भएको आरोप लागेको ओम्नी बिजनेस कर्पोरेशन इन्टरनेसनललाई सरकारले कालोसूचीमा राखेको छ । स्वास्थ्य सेवा विभाग, टेकुले सोमबार सार्वजनिक सूचना जारी गर्दै एक वर्षका लागि ओम्नीलाई कालोसूचीमा राखेको हो। विभागले ओम्नीले कोरोना भाइरसको संक्रमण नियन्त्रणका लागि प्रयोग हुने स्वास्थ्य सामाग्री कबुल गरेबमोजिम समयमा ल्याउन नसकेको भन्दै ठेक्का रद्द गरेको थियो । विभागले गत चैत १९ गते ओम्नीसँगको स्वास्थ्य सामाग्री खरिद सम्झौता रद्द गरेर नेपाली सेनालाई जिम्मा दिएको थियो। तर सेनाबाट भएको खरिद डिल पनि विवादित भएपछि सेना आफै पछि हटेको थियो। सरकारबाट जिम्मा पाएको झन्डै दुई महिनापछि सेनाले बजार मूल्यभन्दा महंगोमा समान भित्राएपछि त्यसको मूल्य र गुणस्तरमाथि प्रश्न उठेको थियो। सेनामार्फत भएको सबा दुई अर्बको खरिद प्रक्रिया विवादित भएपछि सरकारले मेडिकल सामग्री खरिदका सबै काम स्वास्थ्य मन्त्रालयमार्फत गर्ने निर्णय गरिसकेको छ। कोरोना क्राइसिस म्यानेजमेन्ट सेन्टर(सिसिएमसी) को बैठकले असार ५ गते यस्तो निर्णय गरेको हो।"
बैतडीमा कोरोना सक्रिय संक्रमित शुन्य,"बैतडी : बैतडी तत्कालका लागि कोरोनाको सक्रिय संक्रमित शुन्य जिल्ला भएको छ। जिल्लाका विभिन्न स्थानीय तहका ३७५ जनामा संक्रमण पुष्टि भएको र सबै डिस्चार्ज भइसकेकाले तत्कालका लागि सक्रिय संक्रमित शुन्य रहेको जिल्ला भन्न सकिने स्वास्थ्य कार्यालयका कोभीड १९ सम्पर्क व्यक्ति भुवनप्रसाद जोशीले जानकारी दिए। पाटन नगरपालिकाका १ जना संक्रमित पनि आज डिस्चार्ज भएसंगै जिल्लामा कोरोनाका सक्रिय संक्रमितको संख्या शुन्य भएको हो। गत जेठ ९ गते पहिलो पटक जिल्लामा एकजना थुनुवामा कोरोना पुष्टि भएको थियो। ३७५ जना नेपाल सरकारको मापदण्ड अनुसार संक्रमणपछि क्वारेन्टाइन बसेका, केहीको दोश्रो र केहीको तेश्रो पटक कोरोना परीक्षण गरेर घर पठाइएको जोशीले जानकारी दिए। जिल्लामा अहिले सम्म ४ हजार १२९ जनाको स्वाब संकलन गरिएकोमा अब ३२ जनाको मात्रै रिपोट आउन बाँकी रहेको छ। उनले भने अहिले नै जिल्ला कोरोनामुक्त भन्न सकिने अवस्था छैन्। अहिलेका लागि सक्रिय संक्रमित शुन्य छन्। स्वाब संकलन कार्य अझै पनि जारी छ। जिल्लामा संक्रमितका आफन्तहरुको समेत स्वाब संकलन गरेर कोरोना परीक्षण गरिएकोमा सबै रिपोट नेगेटिभ आएकाले समुदायमा कोरोना नफैलिएको उनले बताए। तत्कालका लागि कोरोना संक्रमित नरहेपनि स्वास्थ्य सुरक्षा मापदण्ड भने परिपालना गर्न आवश्यक रहेको जोशीले बताए। उनले भने अहिले नै ढुक्क हुने स्थिती छैन्। अहिले सम्म हामीले स्वास्थ्य सुरक्षाका मापदण्ड अपनाएकै कारण समुदायमा कोरोना फैलिन पाएको छैन्। अझै पनि सबैले सचेत हुनु आवश्यक छ। जिल्लाको दशरथचन्द नगरपालिकामा ४६, पाटन नगरपालिकामा ४४, मेलौली नगरपालिकामा ३३ र पुर्चौंडी नगरपालिकामा १० जनामा कोरोना पुष्टि भएको थियो। यस्तै पञ्चेश्वर गाउँपालिकामा ६०, सुर्नया गाउँपालिकामा २८, दोगडाकेदार गाउँपालिकामा ४५, डिलाशैनी गाउँपालिकामा ८, सिगास गाउँपालिकामा ५१ र शिवनाथ गाउँपालिकामा ५० जनामा कोरोना पुष्टि भएको थियो। अहिले कोरोना पुष्टि भएका सबै संक्रमणमुक्त भएर घर फर्किसकेका छन्। जिल्लामा १२ हजार बढी नागरिक भारतबाट फर्केका भएपनि उनीहरु मध्ये अधिकांशलाई १४ दिन क्वारेन्टाइनमा बसाएकाले कोरोनाको जोखिम कम भएको स्वास्थ्य कार्यालयका प्रमुख योगेशप्रसाद भट्टले बताए। उनले भने अझै पनि कोरोनाको जोखिम कायमै छ। स्वास्थ्य सुरक्षा सतर्कता अपनाउन आवश्यक छ। केही दिन पहिला कोरोना संक्रमित बढ्दै जाँदा स्थानीय प्रशासनले भदौ ८ गतेदेखि २१ गते सम्म जिल्लामा निषेधाज्ञा जारी गरेको थियो। अहिले पनि भदौ ३१ गते सम्म केही खुकुलो गरेर जिल्लामा निषेधाज्ञा कायमै छ।"
जापानको नयाँ प्रधानमन्त्रीमा योशिहिदे सुगा,"टोकियो : जापानको सत्तारुढ दल लिबरल डेमोक्रेटिक पार्टी (एलडिपी)ले निवर्तमान प्रधानमन्त्री सिन्जो आबेको स्थानमा योशिहिदे सुगालाई नयाँ प्रधानमन्त्रीको रुपमा चयन गरेको छ । सुगाले सत्तारुढ दलका सांसद र क्षेत्रीय प्रतिनिधि गरी जम्मा ५३४ मतमध्ये ३७७ मत आफ्नो पक्षमा पारेका थिए । जसअनुसार यदी अन्य चमत्कार नभएमा यही बुधबार संसदमा सुगा औपचारिक रुपमा प्रधानमन्त्री बन्ने छन् । ७१ वर्षीय सुगाले आफ्नो कार्यकालमा आबेका नीतिलाई निरन्तरता दिने बताएका छन् । साथै उनले पार्टीले आफूलाई चयन गरेकोमा धन्यवाद दिए । कोरोनाभाइरसको यो राष्ट्रिय संकटमा हामीले राजनीतिक रिक्तता वहन गर्न सक्दैनौँ, सुगाले भने । साथै यो संकटबाट मुक्ति पाउन र जापानी जनतालाई राहत दिन आबेका नीतिलाई लागु गर्नुपर्ने उनको भनाइ छ । यसअघि पनि सुगाले प्रधानमन्त्रीको पदका लागि दावेदारी दिएका थिए । यस पटक सुगासँग पूर्व रक्षामन्त्री शिगेरु इशिबा र एलडिपी नीति प्रमुख फुमियो किशिदा प्रतिष्पर्धीको रुपमा थिए । आबेले आफ्नो ८ वर्षको कार्यकालमा सुगाको सम्पूर्ण साथ र समर्थन पाएका थिए । यस्तै आबेले यस पटक सुगालाई पूर्ण रुपमा समर्थन गर्ने प्रतिवद्धता व्यक्त गरे । साथै सुगासँग राष्ट्र र जनताको लागि कडा मेहनत गर्ने क्षमता भएको बताए ।"
"उदयरपुरमा वर्षा र पहिरो : ग्रामिण सडक क्षतविच्छेद, ११ घर पहिरोको उच्च जोखिममा","उदयपुर : निरन्तरको वर्षाका कारण उदयपुरका ग्रामिण सडकमा ठूलो क्षति पुगेको छ । वर्षा नरोकिँदा सडक छेउका बस्ति समेत पहिरोको उच्च जोखिमा छन् । ग्रामिण सडक कामै नलाग्ने गरी क्षतविच्छेद भएका छन् भने चार गाउँपालिकाको केन्द्र पुग्ने सडक ठाउँठाउँमा भत्किँदा पालिका विच्छेद् भएका छन् । करोडौँ मुल्य खर्च गरेर बनाएका ती सडक यतिबेला कामै नलाग्ने अवस्थामा पुगेको स्थानीयको भनाइ छ । सदरमुकाम गाईघाटदेखि गाउँपालिकाका वडाबाट केन्द्रसम्म पुग्ने रौतामाई, ताप्लि, उदयपुरगढी र लिम्चुङ्गबुङ्ग गाउँपालिकाका अधिकांश सडक अवरुद्ध भएको स्थानीयले बताए । सडक हिलाम्ये र पहिरोले बगाएपछि स्थानीयलाई पैदलयात्रा गर्न समेत कठिन भएको ताप्लि गाउँपालिका ३ का सुमन मगर बताउँछन् । सामान्य वर्षाकै कारण अवरुद्ध हुने यी सडक लगातारको वर्षाका कारण कामै नलाग्ने गरी भत्किएको उनले बताए । सडक भत्किएसँगै ग्रामिण भेगमा खाद्यान्नको ढुवानी गर्दै आएका ट्याक्टर, बोलेरोलगायतका सवारी साधन ठप्प छन् । ढुवानीका साधन ठप्प हुँदा ग्रामिण भेगमा खाद्यान्नलगायतका सामग्रीको अभाव हुँदै जान थालेको छ । सदरमुकामलगायतका ठाउँमा नियमित आउजाउ गर्दै आएका सर्वसाधरण घरबाट निस्कन पाएका छैनन् । ताप्लि गाँउपालिका ५ का शेरजङ्ग ठकुरी भन्छन्, 'सदरमुकाम जाने सडकमा ठाउँठाउँमा पहिरो गएर अवरुद्ध भएको छ, गाडी त के मान्छे हिँड्न सक्ने अवस्था समेत छैन्।'दुःखले भएपनि गाडी चढेर सदरमुकाम आउँजाउँ हुन्थ्यो,' उनले भने, 'अब त गाडी चल्दैन, हिडने बानी हरायो के गरी झर्नु ।' उदयपुरको रौतामाई गाउँपालिका हुँदै लिम्चुबुङ्ग सडकको पुवाँरे भन्ज्याङ्ग खण्ड यातायात नचलेपछि सर्वसाधरण दुई दिनसम्म पैदल यात्रा गर्न बाध्छन् भने बिरामीलाई झनै समस्या परेको छ। सडक अवरुद्ध हुँदा स्थानीय यात्रुलाई आउजाउ र सामान ढुवानीमा समस्या हुने गरेको स्थानीय व्यापारी बताउँछन् । ग्रामिण भेगमा व्यापारीले कटारी, गाईघाट र मुर्कुची बजारबाट उपभोग्य सामग्री लाने गरेका छन् । तर, सडक अवरोध भएपछि अत्यावश्यक किराना सामान, दाल, चामल र तेल नुनजस्ता उपभोग्य वस्तु ढुवानी गर्न समस्या पर्ने गरेको छ । गाडी नचलेपछि भरियाबाट सामान ढुवानी गर्नुपर्ने अवस्था सृजना भएको व्यापारी सन्तोष काफ्ले बताउँछन् । उनले भने, 'भएको सामान सकिसक्यो, ल्याउने सडक छैन्, विकल्पमा भरिया छन् तर ढुवानी खर्च बढि हुन्छ ।' वर्षाका कारण बलम्ता, जाँते, बारहा, ताम्लिछा, बाँस्बोटे, ओख्ले, रुपाटार, इनामे, ठानागाउँ, लाफागाउँ, डुम्रे, वर्रे, भुट्टार, पोखरी, आँपटार, नामेटारलगायतका ठाउँका ग्रामिण सडक कामै नलाग्ने गरी भत्किएको स्थानीयले बताए। त्यस्तै लिम्चुङ्गबुङ्ग गाउँपालिकाको जाँतेमाझखर्कपुवारेमुर्कुची, रौतामाई गाउँपालिकादेखि सदरमुकाम आउने भुट्टारपुवाँरेमुर्कुची, ताप्लिको रुपाटारओख्लेवेतेनी सडक अवरोध भएको स्थानीयले बताबए । लिम्चुङ्गबुङ्गदेखि सदरमुकाम गाईघाट आउने तीन वटा नाकामध्ये जाँतेमाझखर्कपुवाँरेमुर्कुची, जाँतेलाफागाउँरसुवासाउनेगाईघाट र चनौटेरसुवाफोक्सिन्टारसाउनेगाईघाट अहिले अवरुद्ध भएको यातायात व्यवसायी कृष्णकुमार भण्डारीले बताए । उदयपुरको रौतामाई गाउँपालिका हुँदै लिम्चुबुङ्ग सडकको पुवाँरे भन्ज्याङ्ग खण्ड यी सडकमा मर्मत नगरी तत्काल यातायातका साधन चलाउने अवस्था नरहेको उनले बताए । यो वर्ष समयमै पानी पर्न थालेपछि सडक अवरुद्ध हुने क्रम विगत वर्षभन्दा बढेको छ । यसवर्ष असार सुरुदेखि नै वर्षा सुरु भएकाले पहाडि भेगका प्रायः सबै सडक अवरुद्ध हुदै आएको छ । नियमित मर्मत सम्भारपछि सञ्चालनमा आएका यी क्षेत्रका सडकहरु वर्षा जारी रहेकाले गाउँपालिकालेसमेत बनाउनेतर्फ ध्यान दिएका छैनन् । पानी नरोकिएसम्म सडक मर्मत गर्ने अवस्था नरहेको रौतामाई गाउँपालिकाका अध्यक्ष गजेन्द्रबहादुर खड्काले बताए । हचुवाको भरमा सडक सामान्यतया सडक निर्माण गर्दा मापदण्डलाई ध्यान दिनु पर्ने हुन्छ । त्यसको गुरुयोजना, विस्तृत अध्ययनलगायतका काम पुरा पछि त्यसको प्रभाव मुल्याकंन गर्दै सडक बनाउनु पर्नेहुन्छ । तर जिल्लाका कुनै पनि सडकले अहिलेसम्म त्यो मापदण्ड पूरा नगरेको र पालना नगरेको पाइएको छ । हचुवाको भरमा प्रलोभनमा परी सडक निर्माण गरिँदा जोखिम बढेको जानकारहरु बताउँछन् । अधिकांश ग्रामिण सडक सर्भे सम्पन्न गरेर गरिने भन्दा पनि जेसिवीका चालक नै इन्जिनियर बनेर बनाउँदा त्यसले प्रत्यक्षरुपमा वातावरणीय असर पुगेको गैरसरकारी संस्था महासंघका अध्यक्ष सुमन परियार बताउँछन् । आफूखुशी बनाइने सडकमा सुख्खा मौसममा सवारीसाधन चलेपनि वर्षामा सडकको नक्सासमेत नरहने गरी पहिरोले लैजाने गरेको उनको भनाइ छ । परियार भन्छन्,' 'विस्तृत योजना निर्माण गरी त्यसको असर र लाभ दुवै हेरेर सडक निर्माण गर्ने हो भने सधैका लागि राम्रो हुनसक्छ ।' ११ घर जोखिमा घरमाथिको सडकको पहिरो नरोकिएपछि रौतामाई गाउँपालिका ७ डहरखड्काबारी टोलका ११ घरपरिवार जोखिममा रहेका छन् । लगातारको वर्षाका कारण सडकबाट पहिरो जाँदा जोखिम बढेको स्थानीय दुर्गा एसकेले बताए । उनले भने,'पुवाँरेरानीबासनामन्ता हुँदै प्रसिद्ध धार्मिकस्थल रौतापोखरी पुग्ने यो सडक भारी वर्षाका कारण क्षतविच्छेद भइ बस्तीतिर प्रवेश गरेको हो । सडकबाट पहिरो बगेपछि घर पुर्न थालेको उनले बताए । अधिकांश अन्नउब्जानी लगाएको खेतबारी, घर, ग्वालीसमेत पुरिसकेको उनले बताए । रातीदेखि पहिरो वगेकाले छिमेकमा गई आफुहरु बसेको उनले बताए । भने, 'कतिबेला पहिरो आउने हो, आधा घर पुरिसकेको छ, थपिनसाथ सबै पुर्छ वा लैजान्छ त्यसैले छिमेकीको सरणमा पुगेका हौं ।'"
युवाले सहुलियत दरमा व्यवसायिक ऋण पाउने,"सिन्धुली : युवालाई स्वदेशमै उद्यममा लगाउने उद्देश्यले सिन्धुलीको कमलामाई नगरपालिकाले युवालाई सहुलियत व्यवसायिक ऋण कार्यक्रम ल्याएको छ। यो कर्जामा महिला ऋणीले १८५ प्रतिशत र पुरुषले २८५ प्रतिशत ब्याज अनुदान पाउँछन्। नगरपालिकाको सिफारिसका आधारमा राष्ट्रिय वाणिज्य बैंकले सो ऋण प्रवाह गर्ने छन्। सो ऋण सम्बन्धी सम्झौता पत्रमा नगरपालिकाका प्रमुख खड्गबहादुर खत्री र राष्ट्रिय वाणिज्य बैंक, केन्द्रीय कार्यालयका प्रमुख कार्यकारी अधिकृत किरणकुमार श्रेष्ठले आइतबार हस्ताक्षर गरे। दक्षता, क्षमता र सीप भएर पनि आर्थिक अवस्था कमजोर भएका कारण बेरोजगार भएर बस्नु परेको युवालाई लक्षित गरी सरल व्यवसायिक ऋण कार्यक्रम ल्याएको नगरप्रमुख खत्रीले जानकारी दिए। उनले नगरपालिकाले १४ वटै वडाका युवाबाट आफूले गर्न चाहेको व्यवसायबारे आवेदन माग गर्ने र मागका आधारमा ऋण दिन उपयुक्त ठहर भएका युवालाई सरल ब्याजदरमा ऋण उपलब्ध गराउने बताए। नगरप्रमुख खत्रीका अनुसार यो कार्यक्रमअन्तर्गत नगरपालिकाको सिफारिसका आधारमा बैङ्कले ऋणीलाई रु पाँच लाखदेखि पाँच करोडसम्म ऋण उपलब्ध गराउने छ। रासस"
बाल दिवसमा माछाको खोजिमा बालबालिका (फोटो फिचर),"झापा : आज बाल दिवस। 'विपदमा बाल अधिकारको सुनिश्चितता, हामी सबैको प्रतिबद्धता' भन्ने नाराका साथ यस वर्षको राष्ट्रिय बाल दिवस भर्चुअलरूपमा सोमबार मनाइँदै छ । कोरोना कहरबीच पनि प्रविधिको पहुँच भएका बालबालिकाहरु पढाइमा व्यस्त छन्। तर, तराईका ग्रामिण भेगका बालबालिका भने यतिबेला खोला, नहर र खोल्सामा माछा मार्दै दिन बिताइरहेका छन् । इन्टरनेट र वैकल्पिक शिक्षामा उनीहरुको पहुँच नपुगेपछि खोला खोल्सामा दिन कटाइरहेका छन्। जसका कारण उनीहरुको भविष्य अन्यौल बनेको छ। विपन्न परिवारका यी बालबालिकाहरु दिनभरी यिनै खोला नहरमा माछा मार्छन्। त्यही माछा बिक्रीबाट आएको रकमले आफू र परिवारको पेट पाल्न विवश छन्।"
कोरोनाबाट कपिलवस्तुमा थप दुईजनाको मृत्यु,कपिलवस्तु : कोरोना संक्रमणका कारण कपिलवस्तुमा दुईजनाको मृत्यु भएको छ । स्वास्थ्य कार्यालयकाअनुसार शिवराजनगरपालिका ५ की ४७ वर्षीया महिलाको बुटवलधागो कारखानास्थित कोरोना अस्थायी अस्पतालमा उपचारका क्रममा सोमबार बिहान मृत्यु भएको छ । यसैगरी शिवराज नगरपालिकाकै ५ का ५८ वर्षीय पुरुषको भैरहवास्थित भिम अस्पतालमा उपचारको क्रममा आइतबार राती मृत्यु भएको कोरोना फोकल पर्सन कुमार थापाले बताए । मृतक महिलालाई भदौ २१ गते कोरोना संक्रमण पुष्टि भएको थियो । उनलाई मृगौला र उच्च रक्तचापको समस्या रहेको थियो । अर्का मृतक पुरुष दमको बिरामी थिए । उनलाई भदौ २२ गते कोरोना संक्रमण पुष्टि पछि उपचार सुरु गरिएको थियो । जिल्लामा हालसम्म कोरोना संक्रमणका कारण ९ जनाको मृत्यु भएको स्वास्थ्य कार्यालयले जनाएको छ ।
कोरोना संक्रमित महिलाले आइसोलेसनमै जन्माइन् बच्चा,"ओखलढुंगा : ओखलढुंगा सामुदायिक अस्पतालमा कोरोना संक्रमित महिलाले बच्चा जन्माएकी छिन्। आइतबार मात्रै संक्रमण पुष्टि भएकी महिलाले रातको १ बजे बच्चा जन्माएकी हुन्। अस्पतालको आइसोलेसन डेलिभरी रुममा उनले बच्चा जन्माएको ओखलढुंगा सामुदायिक अस्पताका निर्देशक युवराज आचार्यले जानकारी दिए। उनको सामान्य रुपमै प्रसुति गराइएको हो। अस्पतालले संक्रमित महिलाहरुको डेलिभरीका लागि आइसोलेसन डेलिभरी रुम र अपरेशन थिएटर छुट्टै सञ्चालनमा ल्याएको जनाएको छ। प्रसुति हुने र भएका महिलाहरुको स्वास्थ्य तथा बच्चाको संवेदनशिल हुने भएको विशेष व्यवस्था गरेको अस्पतालले जनाएको छ। सामुदायिक अस्पताल सोव्रुमा प्रसुतिका लागि छिमेकी जिल्ला खोटाङ, सोलुखुम्बु र सिन्धुलीबाट समेत आउने गरेका छन्। कोरोना संक्रमित जिल्लामा बढ्दै गए पछि गर्भवति महिलाहरुको उपचार तथा प्रसुतिमा चुनौति थपिएको छ।"
"अचम्मको कोरोना रिपोर्ट : जिउँदो छँदा पोजेटिभ, मृत्युपछि नेगेटिभ","वीरगन्ज : वीरगन्जमा कोरोना भाइरस संक्रमण पुष्टि भएपछि कोभिड अस्पतालमा उपचार गराइ रहेकी एक महिलाको मृत्यु भएको छ । वीरगन्ज महानगरपालिका १० की ५५ वर्षीया महिलाको गण्डक अस्थायी कोभिड अस्पतालमा उपचारका क्रममा आइतबार अपरान्ह ३ बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए । नारायणी अस्पतालमा उपचारका क्रममा भदौ १२ गते ती महिलाको पीसीआर रिपोर्ट पोजिटिभ आएपछि उनलाई त्यही दिन गण्डक अस्थायी कोभिड अस्पतालमा लगेर भर्ना गरिएको थियो । त्यसपछि भदौ २२ गते पुन: पीसीआर परीक्षण गर्दा पनि उनको रिपोर्ट फेरि पोजिटिभ आएको थियो । कडा खालाको निमोनिया भएकी ती महिलालाई आइसीयुमा राखेर उपचार गर्दा पनि स्वास्थ्यमा सुधार नआएपछि उनलाई गत शनिबार भेन्टिलेटरमा राखेर उपचार गर्ने क्रममा आइतबार दिउँसो उनको मृत्यु भएको डाक्टर चौरसीयाले जानकारी दिए । मृत्यु हुनु भन्दा पहिले तेश्रो पटक उनको स्वाब संकलन गरी परीक्षण गर्दा भने पीसीआर रिपोर्ट नेगेटिभ आएको डाक्टर चौरसीयाले जानकारी दिए । मृत्यु हुनु भन्दा पहिले संकलन गरिएको स्वाब परीक्षणको रिपोर्ट नेगेटिभ आएकाले शव दाह संस्कारका लागि आइतबार नै परिवारजनको जिम्मा लगाइएको कोभिड अस्पतालले जनाएको छ । वीरगन्जमा कोरोनाका कारण मृत्यु हुनेको संख्या ६१ पुगेको छ । साउन यतामा मात्रै ५७ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका ६१ मध्ये २ बेवारिसे पुरुष सहित पर्साका ४३ जना , बाराका १३ जना , रौतहटका ४ जना र सर्लाहीका १ जना रहेका छन् ।"
नेकपा जोगाउने तीन पुल,"वैशाख दोस्रो सातासम्म नेकपा स्थायी समिति सदस्य जनार्दन शर्मालाई लागेको थियो, अब प्रधानमन्त्री केपी ओलीबाट सरकार चल्दैन। सचिवालयका नेताहरूबाट पनि कुनै माखो मर्दैन। पार्टी भद्रगोलतामा फस्यो। अकर्मण्यतामा जकडियो। उस्तै परे विघटनको दिशामा जाने भयो। तर उनको भित्री मिसन थियो पार्टी विभाजन नहुने सर्तमा मात्रै प्रधानमन्त्री ओलीसँग जुधेर जाने। पार्टीका दुई अध्यक्षमध्येका एक पुष्पकमल दाहाललाई ०७६ मंसिर ४ मा ओलीले सरकार र आफूले पार्टी जिम्मा लिने भनी भएको सहमति कार्यान्वयन नभएको गुनासै थियो। त्यही मनोविज्ञान बुझेर शर्मा ओलीसँग जुधेरै जाने योजनामा थिए। उनी असन्तुष्ट नेताहरूको जमघटमा जुट्न थाले। ओलीले ८ वैशाखमा दल विभाजन र संवैधानिक परिषद्को काम, कर्तव्य र अधिकारसम्बन्धी दुई अलग अध्यादेश ल्याएपछि उनीसहित थप नेतालाई आक्रोशित बनायो। २० स्थायी समिति सदस्यले पार्टी बैठकको माग गरे। त्यसैमध्येका शर्मा एक थिए। उनी असन्तुष्ट नेताहरूसँगको तयारी बैठकहरूमा बसे। शर्माले गुटको अखडा मात्र बनेको भन्दै सचिवालय विघटनको प्रस्तावसमेत गरे। प्रधानमन्त्री ओली पनि आफूइतर नेताहरूसँग झुक्ने नीतिमा थिएनन्। दाहाललाई कार्यकारी अध्यक्षका रूपमा पार्टी जिम्मा दिएपछि ओलीलाई मुख्य तीनवटा निर्णयमा आफूलाई पार्टीभित्रै घेराबन्दी गर्न खोजिएको महसुस भएको थियो। पहिलो अमेरिकी मिलेनियम च्यालेन्ज कर्पोरेसन (एमसीसी) कम्प्याक्ट सम्झौता पार्टी केन्द्रीय समितिमा छलफलमा लगेर कार्यदल बनाउने निर्णय। जुन निर्णय ओली पार्टीबाट होस् भन्ने चाहँदैनथे तर नेकपाले वरिष्ठ नेता झलनाथ खनालको संयोजकत्वमा कार्यदल गठनको निर्णय लियो। पार्टी केन्द्रीय समितिमा ओलीलाई अल्पमतमा रहेको सन्देश दाहालले दिन खोजेको अर्थमा ओलीले उक्त निर्णयलाई बुझेका थिए। दोस्रो सभामुख चयन प्रक्रिया। ओलीले तत्कालीन एमाले र माओवादी पार्टी एक भइसकेको सन्दर्भ उप्काएर सभामुख आफूनिकट नेता सुवास नेम्बाङलाई बनाउन चाहेका थिए। त्यही क्रममा दुईबर्से कार्यकाल सकिएका राष्ट्रियसभा सांसदको रिक्त पदमा ओलीले पूर्वमाओवादी धारका नेतालाई सिट संख्या केही बढी नै दिएर प्रतिनिधिसभाको सभामुख आफूले रोजेको मान्छे ल्याउने रणनीति बनाउन चाहेका थिए। तर त्यसमा पनि दाहालले ओलीको चाहना पूरा हुन दिएनन्। सभामुख पूर्वमाओवादी धारका अग्नि सापकोटाले नै पाए। तेस्रो उपाध्यक्ष वामदेव गौतमलाई राष्ट्रियसभा सदस्यमा लैजाने फागुन १४ को पार्टी निर्णय। ओली पदावधि सकिएका निवर्तमान अर्थमन्त्री डा युवराज खतिवडालाई नै अर्थमन्त्रीमा निरन्तरता दिन पुनः राष्ट्रियसभा सदस्य बनाउन चाहन्थे। संविधान संशोधन नभई राष्ट्रियसभा नजाने अडानमा रहेका गौतमलाई उनको इच्छाविपरीत नै दाहाललगायत नेताहरूको दबाबमा निःसर्त राष्ट्रियसभा जान तयार पारी निर्णय गराएको बुझाइमा थिए ओली। दुई पार्टीबीचको एकता समस्या थिएन र होइन। समस्या त सहमति छाडेर समीकरणमा जान खोज्दा भयो। बैठकले पुनः एकताको बाटो रोजेको छ। दाहाललाई पनि लागेको थियो ओलीले पार्टीमा कार्यकारी अधिकार प्रयोग गर्न दिएनन्। सरकार र पार्टी दुवै एकलौटी र स्वेच्छाचारी ढंगले चलाउन खोजे। पार्टी एकता गर्दाका बेलाको आलोपालो सरकारको नेतृत्व गर्ने सहमतिलाई प्रतिस्थापन गर्न आफ्नै प्रस्तावमा ओलीले सरकार र आफूले पार्टी जिम्मा लिने गरी कार्यविभाजनको निर्णय सचिवालयमा गराएका थिए। ४ मंसिरको कार्यकारी अध्यक्षका रूपमा पार्टीको काम गर्ने अधिकार आफूले प्राप्त गरेपछि दुइटा सचिवालय, एउटा स्थायी समिति र एउटा केन्द्रीय समिति बैठकको अध्यक्षता गर्न पाए पनि त्यसपछि काम गर्नै नदिएको अनुभूति दाहालले गरेका थिए। त्यसपछि भने ओलीले आफूलाई सिध्याउन पोलेसी सिफ्ट गरेको बुझाइ दाहालमा थियो। दाहालले सञ्चारकर्मीसँगकौ एक भेटमा त्यसको खुलासा गरेका थिए। दुई अध्यक्षमा देखिएको यही शक्ति टकरावलाई राम्रैसँग जानेबुझेका थिए शर्मालगायतका नेताले। त्यही कारण ओलीसँग जुधेरै जाने रणनीतिमा पूर्वमाओवादी धारका शर्मालगायत नेता लागेका थिए। जब ओली पनि आफूइतर नेताहरूको घेराबन्दीमा नझुक्ने, कस्सिएरै लड्ने मुडमा रहेको शर्माले थाहा पाए, त्यसपछि भने पार्टीभित्रको अन्तरविरोधमा विदेशी शक्ति केन्द्रको चलखेल बढ्न खोजेको सूचना उनीकहाँ पुग्यो। उनीनिकट स्रोतले अन्नपूर्णसँग भन्यो, त्यसपछि उनले आफू हिँड्न खोजेको राजनीतिक कोर्स बदल्ने योजना बनाए। दुई अध्यक्ष, महासचिव विष्णु पौडेल र आफैंसमेतको महत्वपूर्ण संलग्नतामा रचिएको कम्युनिस्ट एकताको इतिहासमै फेरि ब्रेक लगाउने योजना उनका लागि स्वीकार्य देखिएनन्। शर्मानिकट स्रोतले भन्यो, त्यसपछि उनले अलग कोर्सबाट गतिविधि गर्न थाले। महासचिव विष्णु पौडेलसँग हिमचिम बढाए। पार्टीभित्रका दुई अध्यक्षका विवाद मिलाउने सूत्रमा अनेकौं विकल्पमा छलफल थाले। महासचिव पौडेल पार्टीभित्र दुई अध्यक्षको शक्ति संघर्ष देखा पर्न थालेदेखि नै एकताका पक्षमा मेहनत गरिरहेका थिए। दुई अध्यक्षको मिलापत्र गराउने र एकता जोगाउन कहिले दाहालनिवास खुमलटार त कहिले प्रधानमन्त्रीनिवास बालुवाटार दौडधुप बाक्लिँदै थियो पौडेलको। पौडेलसँग शर्माको एकता प्रक्रिया जोड्न गरिएको पहलकदमीकै बेलादेखिको हिमचिम छँदै थियो। पौडेल र शर्माले पार्टीका दुई अध्यक्षबीचको अविश्वास चिर्ने र एकता मजबुत बनाउने पहलकदमी गर्दै आएका थिए। १७ वैशाखमा सचिवालयमै ओलीको प्रधानमन्त्री पदबाट राजीनामा माग भइसकेको थियो। विवाद मिलाउन टालटुले समस्या समाधानका लागि ओलीले आफूले कोरोनापछि राजीनामा दिने र उपाध्यक्ष वामदेव गौतमलाई संसद्मा ल्याएर प्रधानमन्त्री बनाउने कार्ड फ्याँके। तीन दिनपछि नेताहरूले एकापसमा आत्मालोचना गर्दै मिलापत्र गरे। त्यो मिलापत्र साता दिन पनि टिक्न सकेन। ओलीले पार्टीभित्र एकपछि अर्को समस्या देखा परेपछि भित्रिया दौडधुपका लागि प्रदेश ५ का मुख्यमन्त्री शंकर पोखरेललाई काठमाडौंमै बोलाएर दौडाइरहेका थिए। स्थायी समिति बैठक बोलाउनेस्थगित गर्ने खेलका बीच असार १० मा विवादकै बीच स्थायी समिति बैठक सुरु भयो। १४ असारमा प्रधानमन्त्रीले पार्टी नेताहरू नै भारतीय दूतावासको सक्रियतामा आफूलाई फाल्ने योजनामा लागेको अभिव्यक्ति दिए। १६ असारमा ओलीको त्यही अभिव्यक्ति र निर्वाचन आयोगमा एमाले दल दर्ताको विषय उठाउँदै पार्टी अध्यक्ष र प्रधानमन्त्री दुवै पदबाट दाहालसहितका नेताहरूले ओलीको राजीनामा माग गरे। त्यसपछि त झन् नेकपाभित्रको विवाद उत्कर्षमा पुग्यो। पार्टी विभाजनकै बाटोमा जाने अवस्थासम्म पुग्यो। ओली एकातिर, दाहाल र वरिष्ठ नेता माधव नेपाल अर्कातिर धुव्रमा रहेर नेकपामा शक्ति संघर्ष झन्झन् पेचिलो बन्यो। विवाद मिल्ने भन्दा बल्झिँदै जान थालेपछि एक दिन ओलीका विश्वासपात्रका रूपमा विवाद समाधानको खोजीमा दौडधुप गरिरहेका प्रदेश ५ का मुख्यमन्त्री पोखरेललाई शर्माले भेटका लागि बोलाए। दुई अध्यक्ष दुईतिर मुख फर्काएर बसेका बेला पोखरेलसँग भेटेर शर्माले सीधै हाक्काहाक्की भने, पार्टी फुटाउने कि बचाउने ? जुट्ने हो भने आउनुहोस्, सल्लाह गरौं, होइन फुट्ने नै हो भने हिजो पनि भिन्नभिन्न नै थियौं, अहिले पनि भिन्नै रह्यौं। गर्ने के हो छलफल गरौं ? शर्माले पार्टी एकता जोगाउनुको विकल्पै नभएको भन्दै नेताहरूको व्यवस्थापनसहितको सम्झौताको प्रस्ताव खोजी गर्नुपर्ने पोखरेलसँग कुरा गरे। उनको प्रस्तावमा पोखरेल पनि सहमत देखिए। त्यसपछि ओली र दाहाललाई मिलाउन भित्रिया मोर्चा बन्यो महासचिव पौडेल, स्थायी समिति सदस्यद्वय पोखरेल र शर्माको। त्यसबेलासम्म दाहाल सम्झौताको मुडमै थिएनन्। वरिष्ठ नेता माधव नेपाल, झलनाथ खनाल, उपाध्यक्ष वामदेव गौतम, प्रवक्ता नारायणकाजी श्रेष्ठलगायतका नेताहरूको साथ देखेका दाहाल सम्झौताभन्दा पनि ओलीसँग फाइट टु फिनिस को रणनीतिमा देखिन्थे। साँझबिहान दाहालनिवास पुगिरहने शर्माले दाहालसँग भने, मसँगको सूचना छ, यो अन्तरसंघर्षले पार्टी एकता जोगिन्न, फुट्ने नै हो। फुटाउन विदेशीहरू पनि लागेकै छन्। पार्टी फुटे कसैको हित गर्दैन। अझ अगाडि बढेर उनले दाहालसँग भनेका थिए, जेठ २ को सहमति (पार्टी एकताको अघिल्लो दिनको आलोपालो प्रधानमन्त्री बन्ने सहमति) हामी साक्षी राखिएकाहरूसँग समेत छलफल नगरी फेरबदल गर्नुभयो, अहिले फेरि अप्ठेरोमा परिरहनुभएको छ। तपाईंहरू जेसुकै गर्नुस्, हामी दोस्रो पुस्ताका नेताहरू यता न उताका (ओली न दाहाल पक्षका) मान्छेहरू विभाजन सोच्न सक्दैनौं। हामी सबै एक भएर मिल्छौं। त्यसबेलासम्म दाहाललाई पनि अप्ठेरो आइपरेकै थियो। उनका निकट भन्ने नेताहरू क्रमशः ओलीसँगै मिलेर जानुपर्ने पक्षमा खुल्न थालेका थिए। गृहमन्त्री रहेका रामबहादुर थापा बाहिर नबोले पनि भित्रभित्र ओलीदाहाल मिलाउन कोसिस गरिरहेका थिए। लेखराज भट्टले ओलीको विकल्प खोज्नै नसक्ने बताइसकेका थिए। शर्मालगायतका नेताहरू खुलेआम कुनै न कुनै सम्झौतामा लागिरहेकै थिए। दाहाललाई त्यसबेला सचिवालय सदस्यसमेत रहेका प्रवक्ता नारायणकाजी श्रेष्ठ, स्थायी समिति सदस्य देव गुरुङ, पम्फा भुसाल र मातृका यादवको मात्र पूर्ण साथ थियो। निकट भनिएकै जनार्दन, हरिबोल गजुरेल, टोपबहादुर रायमाझी, देवेन्द्र पौडेल, मणि थापालगायत ओलीदाहाल मिल्नुपर्नेतिरै खेल्न थालेका थिए। दाहाललाई यसले कुनै न कुनै सहमति, सम्झौताका लागि बाध्य बनाउँदै थियो। अन्ततः उनी पनि भित्रीरूपमा सहमति खोजीमा लागेका थिए। दिनहुँ ओलीसँग वार्ता र संवादमा बस्न थालेका थिए। यही अवस्था पोखरेल र पौडेलले पनि ओलीलाई अवगत गराउँथे। फेरि तिनै नेता (पौडेल, शर्मा र पोखरेल) कहिले ओली, कहिले दाहालसँगको छलफलमा पुगिरहन्थे। केही दिन दुवै अध्यक्षले महासचिव पौडेल, पोखरेल र शर्मालाई साथै राखेर आपसी संवाद पनि गरे। साथमा छलफलमा थपिए वर्षमान पुन पनि। उनीहरूलाई अनौपचारिक रूपमा सहमतिको विकल्पको खोजी गर्ने प्रस्ताव तयार पार्न अह्राउनेसम्मका काम दुई अध्यक्षले त्यसबीचमा गरे। उनीहरूले केही गृहकार्य पनि गरे, तर गृहकार्य नसकिँदै गरिरहेको प्रस्तावको मस्यौदा ड्राफ्ट सार्वजनिक भयो। दाहालसँगै सहकार्य गरेर ओलीसँग जुधिरहेका वरिष्ठ नेता माधव नेपालले अनौपचारिक कार्यदल बनाएको भन्दै दाहालसँग असन्तुष्टि जनाए। दाहाल सचिवालयले त्यस्तो कार्यदल नबनेको भन्दै खण्डनसमेत गर्नुपर्ने अवस्था निम्तियो। फेरि एकाएक साउन ३ को सचिवालय बैठकमा नयाँ दृश्य देखियो। ओलीले मंसिरमै महाधिवेशन गर्ने गरी अर्ली महाधिवेशनको प्रस्ताव सचिवालय बैठकमा गरे। दुई अध्यक्ष छलफलपछि सचिवालय बैठकमा आएका दाहालले समर्थन गरिदिए। परिस्थिति बदलियो, अर्ली महाधिवेशनको कार्ययोजना ल्याउन अध्यक्षद्वयलाई आग्रह गर्दै नेताहरूले सचिवालय बैठक नेताहरूले टुंग्याए। सोही साँझ राष्ट्रपति विद्या भण्डारी भेट्नसमेत ओली र दाहाल पुगे। सँगै थिए यिनै तीन नेता पौडेल, पोखरेल र शर्मा पनि। दाहालसँगै सहकार्य गरिरहेका नेताहरूले त्यसपछिको टिप्पणी थियो, प्रचण्डले ओलीसँग मुसी भवः गरे। ओलीले महाधिवेशनपछि दाहाललाई पार्टीको एकल अध्यक्षमा सहयोग गर्ने, चुनावी सरकारको नेतृत्वसमेत दिनेलगायतका प्रस्तावमा भित्री समझदारी गर्न खोजेको विषय सार्वजनिक भयो। तर त्यसका लागि तत्कालीन एमालेले अंगीकार गरेको जनताको बहुदलीय जनवाद मान्नुपर्ने प्रस्ताव आयो। अध्यक्ष बन्न एमाले बनिदिनुपर्ने ? भन्दै दाहाल फेरि बिच्किए। त्यसपछि झन् आरोपप्रत्यारोप चल्यो। विवाद उत्कर्षमा पुग्न थाल्यो। तर पौडेल, पोखरेल र शर्माले आफूहरूको मोर्चालाई टुट्न दिएनन्। एकातिर कोभिडको कहरले मुलुकलाई झन्झन् आक्रान्त बनाइरहेको थियो। यस्तो बेला केन्द्र, देश, प्रदेश तहको सरकारसम्मको नेतृत्व गरिरहेको दल जनताको जीवनरक्षा गर्ने, संकटमा रहेको अर्थतन्त्र टिकाउ बनाउन लाग्नुपर्नेमा सत्ताको झीनाझप्टीमा लागेको भन्दै आलोचना तीव्र हुन थालेको थियो। अर्कातिर पार्टीभित्र देखा परेका त्रिपक्षीय शक्ति सन्तुलनमा पनि आन्तरिक दबाब बढ्न थालेपछि सबै पक्षलाई कुनै न कुनै सम्झौता खोजी गर्नुपर्ने अवस्था निम्तिरहेको थियो। त्यहीबीच एक बिहान दाहालनिवास खुमलटारमा सचिवालयका ६ नेताको छलफलमा उपाध्यक्ष वामदेव गौतमले भनिदिए, अहिले प्रधानमन्त्री फेर्ने कुरा मनासिव देखिएन, फेरौंला ! तर केही महिना कुर्नुपर्ने अवस्था आयो। अहिल्यै फेरेर जानेमा म सहमत छैन। सँगै रहेका रामबहादुर थापाले पनि भनिदिए, दुई पार्टी एकता प्रक्रिया नटुंगिएकाले दुई अध्यक्ष मिलेर जानुको विकल्पै छैन। ओली आफ्नो समूहमा एकताबद्ध थिए, तर उनीमाथि पनि पार्टी विभाजन गर्ने, अध्यादेश ल्याउने, मध्यावधिमा जानेजस्ता विकल्न नरोज्न नेताहरूको दबाब उत्तिकै थियो। अर्कातिर दाहाल सबैभन्दा बढी दबाबमा थिए। उनीसँगका पूर्वमाओवादी धारका नेताहरू तितरवितर हुन थालेका थिए। वरिष्ठ नेता माधव नेपाललाई पनि योगेश भट्टराई, घनश्याम भुसाललगायत नेताहरूको उत्तिकै दबाब थियो। १३ साउनमा आउँदासम्म ओली बैठक रोक्ने र दाहाल नेपाल राख्ने उत्कर्षसम्म विवाद पुगिरहेको थियो। उपाध्यक्ष वामदेव गौतमले आफ्नो तर्फबाट ६ बुँदे प्रस्ताव अगाडि सारे। ओलीले प्रतिनिधिसभाको कार्यकालभरि सरकार चलाउने, पार्टी कामको जिम्मा सम्पूर्ण रूपले दाहालले लिने। राजनीतिक नियुक्तिलगायतका विषय पार्टीमा छलफलपछि गर्नेलगायतका विषय समेटेर गौतमले आफ्नो प्रस्ताव सार्वजनिक गरे। त्यसले एकाएक नेकपाको राजनीतिलाई अर्को मोडमा पुर्याइदियो। ओलीलाई गौतमको त्यस्तो प्रस्तावले निकै ठूलो त्राण दिएको थियो। गौतमनिकट नेता हरि पराजुलीका शब्दमा, गौतमले त्यस्तो प्रस्ताव सार्वजनिक हुनु अघिल्लो दिन नै ओलीलाई र सार्वजनिक गर्नुअगाडि दाहाल, नेपाल, झलनाथसहितका नेताहरूसँगको छलफलमा देखाएका थिए। त्यसपछि वातावरण करिब गौतमकै प्रस्तावको पेरिफेरिमै सहमति खोज्ने गरी अगाडि बढ्न थाल्यो। साउन २१ देखि २८ सम्म दुई अध्यक्षको प्रत्यक्ष संवाद भएन। तर यसबीचमा पौडेल, पोखरेल र शर्माले दुवै अध्यक्षसँगको भेटघाटलाई तीव्र बनाए। जसले अध्यक्षद्वयको प्रत्यक्ष भेटवार्ता नभए पनि भित्रभित्रै सहमतिको बाटो खोजिँदै रहेछ भन्ने भयो। ३० साउनमा उनीहरूले तीन नेता र आफूहरूबीच भएको छलफललाई लिखितरूपमा सुझाव प्रतिवेदन बनाउने गरी कार्यदल निर्माण गर्ने काम भयो। मैले अध्यक्ष प्रचण्डसँग गरेको निरन्तरको संवाद र विष्णु पौडेल र शंकर पोखरेलले प्रधानमन्त्री एवं अध्यक्षसँग गरेको छलफल र तीनैजनाले दुवै नेतासँग गरेको छलफलले अध्यक्षद्वयमा भएको एकताको अन्तर्निहित चाहनालाई बलियो बनाउन मद्दत पुग्यो, नेता शर्माले एक प्रसंगमा अन्नपूर्णसँग भनेका थिए, त्यसपछि नै फुट होइन, जुट भन्ने सन्देश आयो। कार्यदल बन्ने अवस्था बन्यो। अध्यक्षद्वयले कार्यदललाई औपचारिकता दिन पहलकदमीमा निरन्तर जुटिरहेका पौडेल, शर्मा र पोखरेलसहित अन्य तीन नेताहरू पम्फा भुसाल, भीम रावल र सुरेन्द्र पाण्डेलाई सहभागी गराई जिम्मा लगाए। कार्यदललाई औपचारिकता दिन शक्ति सन्तुलन मिलाउने प्रयास पनि भयो। सबैको मनोविज्ञान समेट्ने काम दुई अध्यक्षले गरे। त्यसपछि बन्यो मंसिर ४ कै सहमतिलाई पुनः परिभाषित गर्ने गरी ओलीले सरकार र दाहालले कार्यकारी अधिकारसहित बैठक सञ्चालन, निर्णयहरूको कार्यान्वयन र समग्र पार्टी कामको जिम्मेवारीमा केन्द्रित हुने जिम्मेवारी। सरकार पार्टीको नीतिगत मार्गदर्शनमा सञ्चालन हुने स्थापित मान्यतालाई प्रभवकारी रूपमा कार्यान्वयन गर्ने, सचिवालय सदस्यको सुझाव, अध्यक्षद्वयको आपसी परामर्श र सहमति तथा संवैधानिक व्यवस्था, कानुनी प्रबन्ध र निश्चित मापदण्डका आधारमा संघीय मन्त्रिपरिषद् र प्रदेश मन्त्रिमण्डल पुनर्गठन तथा राजनीतिक नियुक्तिसम्बन्धी निर्णय गर्ने, मन्त्रिपरिषद् पुनर्गठन र राजनीतिक नियुक्ति, योग्यता, क्षमता, निष्ठा, निरन्तरता, योगदान र राष्ट्रिय दृष्टिले सन्तुलन कायम हुने गरी मापदण्ड निर्धारणको सहमति र चैतमा महाधिवशेन गर्नेलगायतका समझदारी। दुई अध्यक्ष लामो समयदेखि संवाद र छलफलमा हुनुहुन्थ्यो। हामी पनि छलफलमै थियौं। छलफल स्थगित हुने र चल्ने क्रम चलिरहेकै थियो। त्यहीबीच छलफल सकारात्मक बन्न थालेपछि कार्यदल बन्यो। कार्यदलले काम गर्यो र सहमतिको एउटा प्रस्ताव तयार पार्ने काम गर्यो, जसले नेकपाको विग्रह चाहनेहरूको धन्दा बन्द गर्ने गरी पार्टी एकताको परिणाम दियो, महासचिव पौडेलले अन्नपूर्णसँग कार्यदलको प्रतिवेदन बुझाएपछि भनेका थिए। महाधिवेशनसम्मका लागि एक पद दुई व्यक्तिको व्यवस्थापन गर्नु, सहमतिहरू आफूखुसी फेरबदल गर्नु, फेरबदल गरिएका सहमति इमानदारीका साथ कार्यान्वयन नहुनु, त्यसैमा रहेर फरक पृष्ठभूमि, फरक मनोविज्ञान, फरक शैली र फरक बुझाइसमेतमा चल्नुपर्ने नेताहरूको बाध्यताका कारण पार्टीभित्र समस्या निम्तेको थियो। फेरि सम्झौता नेताहरूले गरेका त छन् ? तर फेरि त्यसको कार्यान्वयन पक्ष के हुन्छ ? सबैको चासो भने त्यसैमा देखिएको छ। सहमतिसम्म आइपुग्दा अहिले ओलीदाहाल एकातिर र माधव नेपाल अर्कातिर जस्तो देखिन पुगेका छन्। नेपालले उठाउँदै आएको विधि, पद्धति र मापदण्ड लागू गर्ने ठाउँबाट अहिल्यै नेकपा अगाडि जाने जमर्को स्थायी समितिको भदौ २६ को समापन बैठकबाट भएको छ। तर नेपालले सहमति कार्यान्वयनको व्यावहारिक पक्ष कसरी अगाडि जान्छ ? अरू सबै कुरा कामका आधारमा व्यक्तिको मूल्यांकन हुनेछ र अब व्यक्तिको परीक्षा सुरु हुने बताएका छन्। शुक्रबार स्थायी समिति बैठक सकिएपछि पोखरेलले भनेका छन्, दुई पार्टीबीचको एकता समस्या थिएन र होइन। समस्या त सहमति छाडेर समीकरणमा जान खोज्दा भयो। बैठकले पुनः एकताको बाटो रोजेको छ।"
मदिरा सेवन गरी आमाको हत्या,झापा : झापाको कमल गाउँपालिका७ बाह्रघरेमा आइतबार साँझ ८ बजे छोराले आमाको हत्या गरेका छन्। उक्त क्षेत्रमा रहेको मुसहर बस्तीका २१ वर्षीय दिनेश ऋषिदेवले बञ्चरो प्रहार गरी ५० वर्षीया आमा मीरा ऋषिदेवको हत्या गरेको जिल्ला प्रहरी कार्यालय झापाका प्रवक्ता राकेश थापाले जानकारी दिए । मदिरा सेवन गरेर आएका दिनेशले आमासँग विवाद भएपछि बञ्चरो र ढुंगा प्रहार गर्दा आमाको घटनास्थलमै ज्यान गएको प्रवक्ता थापाले बताए। उनका अनुसार नशाले मात्तिएका दिनेशले आमामाथि सामान्य भनाभनकै क्रममा आक्रमण गरेका थिए। गए राती नै दिनेशलाई गाउँलेले नियन्त्रणमा लिएर प्रहरीमा बुझाएका छन्। प्रहरीले अभियुक्तलाई नियन्त्रणमा लिएर आवश्यक अनुसन्धान सुरु गरेको प्रवक्ता थापाले बताए ।
दशगजा क्षेत्रमा नेपाली युवामाथि गोली प्रहार,"विराटनगर : विराटनगर महानगरपालिका१७ मटेरुवा हुँदै भारततर्फ छिरेका एक नेपाली युवामाथि नेपालभारत सीमा क्षेत्र दशगजामा गोली प्रहार भएको छ। विराटनगर१२ रोडशेष चोकका २४ वर्षीय बासु भनिने दीपक मण्डलमाथि दशगजा क्षेत्र अन्तर्गत भारततर्फको भूभागमा गोली प्रहार भएको हो । भारतको जोगवनी नगर पञ्चायत१२ चाँदनी चोकमा पर्ने घटनास्थल मटेरुवा प्रहरी चौकीबाट लगभग ३० मिटर मात्रै पश्चिममा छ । त्यहाँ सशस्त्र प्रहरी पनि परिचालित छ । तर सीमामा खटिएका नेपाल र सशस्त्र प्रहरीले घटना भएका बेला कुनै जानकारी पाउन नसकेको बताएका छन्। कोरोना भाइरस संक्रमणका कारण अहिले सीमा क्षेत्रबाट दुई देशबीचको आवतजावत बन्द गरिएको छ । सीमाका सुरक्षाकर्मीलाई छल्दै आइतबार दिउँसो ३ बजेतिर भारततर्फ लागेका मण्डलमाथि केही पर पुग्गेपछि गोली प्रहार भएको खुलेको छ। सीमा कट्नसाथ दशगजाको भारततर्फ क्यारम खेलेर बसिरहेका भारतीय युवाले विवाद गरेर आफूमाथि गोली प्रहार गरेको जानकारी मण्डलले नेपाल प्रहरीलाई गराएका छन् । विवादका क्रममा क्यारम खेलिरहेकामध्ये भारत जोगवनीका अन्दाजी २५३० वर्षीय मुकेश यादवले आफूसँग भएको पेस्तोल निकालेर गोली प्रहार गरेको खुलेको मोरङ प्रहरी प्रमुख एसपी सन्तोष खड्काले जानकारी दिए। गोली प्रहारबाट मण्डलको दायाँ खुट्टाको औंलामा चोट लागेको छ । गोली प्रहारपछि ढलेका मण्डललाई घटनामा संलग्नले नै उठाएर जोगवनी बजारको एउटा क्लिनिकमा उपचारका लागि पुयाएको खुलेको छ । नेपाल प्रहरीका अनुसार क्लिनिक सञ्चालकले गोली प्रहार किन गरेको भनेर सोध्न थालेपछि घटनामा संलग्न यादवले त्यहाँ पनि आफूसँग रहेको पेस्तोल निकालेर तीन राउण्ड हवाईफायर गरेको पाइएको छ। तीन राउण्ड फायर गरेपछि यादव त्यहाँबाट फरार बनेको भारतीय प्रहरीलाई उद्रित गर्दै नेपाल प्रहरीले जनाएको छ । हवाईफायर भएपछि जोगवनीमा भागदौड मच्चिएको थियो । त्रासका कारण स्थानीयबीच भागदौड हुन थालेपछि त्यही मौका छोपेर आफू पनि नेपाल छिरेर ज्यान बचाएको घाइते मण्डलले बताए। साँझ लगभग ७ बजेतिर नेपाल छिरेका उनले मटेरुवा प्रहरी चौकी र सीमा क्षेत्रमा खटिएका सशस्त्र प्रहरीलाई घटनाका बारेमा जानकारी गराएका थिए । तर त्यहाँका सुरक्षाकर्मीले कुनै वास्ता नगरेको उनको गुनासो छ । मटेरुवा हुँदै विराटनगर आएका उनलाई प्रहरीले राति ९ः३० बजेतिर रोडशेष चोक नजिक फेला पारेर उपचारका लागि कोशी अस्पताल ल्याएको थियो । उपचारमा संलग्न चिकित्सकले खुट्टाको औंलामा गोली प्रहारबाट प्वाल परेको पुष्टि गरेको प्रहरीले जनाएको छ । घाइतेलाई भेट्टाएर उपचारका लागि लैजाँदासम्म पनि सीमामा खटिएका प्रहरीले भने माथिल्लो निकायमा घटनाका बारेमा जानकारी नगराएको पाइएको छ। एसपी खड्काले कोरोना महामारीका कारण सीमा क्षेत्रबाट आवतजावतमा रोक लगाइएको अवस्थामा सुरक्षाकर्मीलाई छल्दै मण्डल किन भारततर्फ गएभन्ने बारेमा पनि खोजी थाल्दै घटनाका बारेमा अनुसन्धान सुरु गरिएको जानकारी दिए । उनले घटनामा संलग्नलाई कारबाही गर्नका लागि भारतीय प्रहरीसँग समन्वय भइरहेको बताए। मण्डलले भने मावली जोगवनी रहेको र आमा पनि उतै बस्ने भएकाले आफू गएको बताएका छन् । तर प्रहरीले भने उनी लागुऔषधका सेवनकर्ता भएको जानकारी दिएको छ । भेट्टाएका बेला उनी लागुऔषधको नशामा रहेको प्रहरीले जनाएको छ । मण्डलले पनि आफूले लागुऔषध कोरेक्स सेवन गरेको प्रहरीलाई बताएका छन्। गोली प्रहार गर्ने भारतीय युवा पनि लागुऔषधका कारोबारी भएको खुलेको छ । घटनामा घाइते भएका नेपाली युवा त्यसका सेवनकर्ता रहेछन्, प्रहरी स्रोतले भन्यो, नेपाली युवा सेवन गर्न भारत गएको बेला घटना भएको देखिन्छ । लागुऔषधकै लेनदेनमा दुई पक्षबीच कुरा नमिल्दा गोली प्रहार भएको हुन सक्छ । घटना जसरी भए पनि नेपाली युवामाथि भारतीय भूमिमा गोली प्रहार भएकोभन्दै गम्भीर रुपमा लिएर अनुसन्धान गर्दै घटनामा संलग्नलाई कारबाही अघि बढाउन नेपाल प्रहरीले भारतीय प्रहरीलाई आग्रह गरेको छ। भारतीय प्रहरीले पनि घटनाका बारेमा चासो दिँदै गोली प्रहार गर्नेको खोजी तीव्र बनाइएको जानकारी नेपाल प्रहरीलाई दिएको छ । भारतीय भूमिमा घटना भएकाले त्यसको अनुसन्धान र कारबाही भारतीय प्रहरीले अघि बढाउने भएको छ ।"
इजरायलमा दोस्रो पटक लकडाउन,"कोरोना भाइरस नियन्त्रणका लागि इजरायल सरकारले यहुदी नयाँ वर्षदेखि लागु हुने गरी कडा प्रतिबन्धहरूसहित अर्को लकडाउन गर्ने घोषणा गरेको छ । आउँदो शुक्रवारदेखि शुरू हुने दोस्रो लकडाउन कम्तीमा तीन हप्तासम्म कायम रहनेछ प्रधानमन्त्री बेन्जमिन नेतन्याहुले प्रतिबन्धहरूका कारण चर्को मूल्य चुकाउनुपर्ने बताएका छन्, तर देशमा दैनिक चार हजारसम्म नयाँ संक्रमित थपिने गरेका छन्। एक मन्त्रीले महत्त्वपूर्ण यहुदी चाडपर्वहरूसँग लकडाउन जुध्ने भएकोले सरकारको निर्णयप्रति विरोध जनाउँदै पदबाट राजीनामा दिएका छन् । कट्टर यहुदी पार्टीको नेतृत्व गर्ने आवास मामिला मन्त्री याकुब लिसम्यानले लकडाउनसम्बन्धी नियमका कारण मानिसहरूले यहुदी पात्रोमा पर्ने सबैभन्दा पवित्र दिन योम किपूरसहितका चाडपर्वहरू मनाउनबाट वञ्चित हुने बताए । उनले वर्तमान गठबन्धन सरकारबाट अलग हुने पनि चेतावनी दिएका छन्। इजरायलमा हालसम्म कोरोन भाइरसबाट १ हजार १०८ जनाको मृत्यु भएको छ भने १ लाख ५३,००० जना संक्रमित भएको संयुक्त राज्य अमेरिकास्थित जोन्स हप्किन्स विश्वविद्यालयले जनाएको छ। करिब ९० लाख जनसंख्या रहेको इजरायलमा पछिल्ला सातामा दैनिक तीन हजारभन्दा बढी संक्रमित थपिने गरेका छन् । आइतवार प्रधानमन्त्री नेतन्याहुले त्यो बढेर दैनिक चार हजारसम्म पनि पुगेको बताए। पहिलो लकडाउनभन्दा कडा हुने भनिएको दोस्रो लकडाउनमा १० जनाभन्दा बढी व्यक्ति घरभित्र भेला हुन पाउने छैनन् तर घरबाहिर २० जनासम्म त्यसरी भेला हुन पाउने छन्। विद्यालय तथा किनमेल केन्द्रहरू बन्द रहने छन् भने कार्यस्थल जान पाउनेबाहेक घरदेखि ५०० मिटर टाढा जान पाइने छैन । गैरसरकारी तथा व्यापार व्यवसाय खुला रहने छन् तर ग्राहकहरू छिर्न पाउने छैनन् । प्रधानमन्त्री नेतन्याहुले परिवारका सदस्यहरू भेला भएर मनाउने गरिएका धार्मिक बिदाहरू लकडाउनका कारण प्रभावित हुने कुरा स्वीकारेका छन्। इजरायली अर्थमन्त्रीका अनुसार दोस्रो लकडाउनबाट मुलुकले १८८ अर्ब अमेरिकी डलर बराबरको क्षति बेहोर्नेछ । विगत २४ घण्टामा विश्वमा हालसम्मकै सबैभन्दा बढी तीन लाखभन्दा बढी व्यक्ति कोरोना भाइरसबाट संक्रमित भएको विश्व स्वास्थ्य संगठनले जनाएको छ।"
साउदीबाट उडे ९ हजार अलपत्र नेपाली,"बिष्णु घिमिरे साउदी अरेबिया : साउदी अरेबियामा कोरोना भाइरस तथा विभिन्न कारणले अलपत्र परेका नेपाली चार्टर उडानबाट हालसम्म ९ हजार ४७ जना स्वदेश फिर्ता भएका छन्। यो अवधिमा ९० शव समेत पठाइएको छ। साउदीमा कोरोना भाइरसको असरबाट साना तथा मझौला कम्पनी बन्द हुँदै गएपछि कतिपय नेपालीले रोजगारी नै गुमाएका छन् भने कम्पनीबाट पाउने सेवा सुविधाबाट समेत बञ्चित हुने समस्या देखिएको छ। जसले गर्दा स्वदेश फिर्ताका लागि समेत नेपालीलाई सकस भएको छ। साउदी अरेबियाबाट स्वदेश फिर्ता हुने नेपालीको संख्या ३० हजार भन्दा बढी रहेको छ । साउदीका लागि नेपाल सरकारले निर्धारण गरेको नेपाल एयरलाइन्स र हिमाल एयरलाइन्सको चार्टर उडान संख्या कमि भएको देखिन्छ। जसका कारण अलपत्र परेका नेपाली स्वदेश फिर्ता हुन नसकेको अवस्था छ । साउदीमा लामो समयदेखि स्वदेश फिर्ताका लागि तयार रहेका नेपालीले समयमा स्वदेश फिर्ता हुने वातावरण तय नगरेको भन्दै हजारौं नेपालीले दुतावास र नेपाल सरकारविरुद्ध नाराबाजी समेत गरेका छन्। साउदीमा रहेका एनआरएनलगायतअन्तरगत संस्था समन्वय समिति साउदी अरेबिया, कास्की समाज साउदी अरेबियाले कोरोनाको महामारी अवस्थामा आफ्नो रोजगारी गुमाएको पीडासँगै स्वदेश फिर्ताका लागि स्वयं जिम्मेवारी हुने गरी तोकिएको चर्को हवाइ भाडा शुल्क, होटेल क्वारेन्टाइनको शुल्क , हवाई टिकटको व्यवस्था, पीसीआर टेस्टिङ,र विविध झनझटिलो प्रक्रिया समेत श्रमिकले नै व्यवस्थापन गरी स्वदेश फिर्ताका लागि तयारी अवस्थामा रहँदा पनि नेपाली सरकारले सोचेजस्तो सहयोग नगरेको बताएका छन्। नेपाल सरकारद्वारा नेपाली श्रमिकमाथि अन्याय गरेको महसुस भएको उल्लेख गर्दै स्वदेश फिर्ताका लागि पर्खिरहेका नेपाली श्रमिकलाई सहजरूपमा हवाइ टिकट उपलब्ध गराइ नियमित उडानको व्यवस्था मिलाउन सम्बन्धित निकाय र सरोकारवालालाई ध्यानकार्षणका लागि नेपाली राजदूता वासरियादलाई अनुरोध समेत गरेका छन्। साउदी अरेवियाले कोरोना भाइरसको मध्यनजर गदै लगाएको अन्तराष्ट्रिय उडानलगायत विभिन्न तीबन्धहरू कोरोना भाइरससम्बन्धी समाधानका उपाय र प्रोटोकलअनुसार यहि आउँदो १ जनावरी २०२१ बाट हटाउने घोषणा गरेको छ । साउदी प्रेस एजेन्सी एस पी एका अनुसार साउदी अरेबियाको इकामा र भ्यालिड भीषा भएका खाडी मुलुकहरू (जी सि सी) का नागरिक र तीनका परिवारजन भने १५ सेप्टेम्बरबाट नै आवतजावत गर्न पाउने उल्लेख गरिएको छ भने विश्वलाई नै संकटमा पारेको यस भाइरसले गर्दा साउदी सरकारले १५ मार्चदेखि अन्तराष्ट्रिय उडान बन्द गरेको थियो ।"
"बागलुङमा पहिरोले पाँच घर पुर्यो, एक वेपत्ता","बागलुङ : अविरल वर्षासँगै आएको पहिरोले जिल्लाको जैमिनीमा सोमबार बिहान पाँच घर पुरिएका छन् भने एक जना बेपत्ता छन् । जैमिनी नगरपालिका१ कुश्मिशेरास्थित टुनीबोटमा पहिरोले पाँच घर पुरिएका हुन्। घरमाथिबाट पहिरो खस्दा ६८ वर्षीय हरिकृष्ण शर्मा बेपत्ता भएको वडा अध्यक्ष भुपेन्द्र थापाले बताए । घर पुरिए पनि परिवारका अन्य चारजना भने भागेर ज्यान जोगाउन सफल भएका छन् । पहिरोले स्थानीय पवित्रा देवी शर्मा, इन्द्रदेवी शर्मा, रत्न बहादुर क्षत्री र तारादेवी क्षेत्रीको घर पूर्णरुपमा क्षति पुर्याएको जिल्ला प्रहरी कार्यालयका प्रहरी निरीक्षक हेम केसीले जानकारी दिए । घटनास्थलमा स्थानीयका साथै तत्कालै नेपाली सेना र प्रहरी परिचालन गरी बेपत्ता भएका शर्माको खोजी तथा उद्दारको काम भइरहेको उनले बताए । अविरल वर्षापछि घर माथिबाट आएको पहिरोले पुरिएर टुनीबोटमै आइतबार ६३ वर्षीया लक्ष्मीदेवी उपाध्यायको ज्यान गएको थियो ।"
चार वटा बन्दुक सहित २ वृद्ध पक्राउ,"स्याङजा : स्याङ्जामा अवैधरुपमा राखिएको भरुवा बन्दुकसहित २ जना पक्राउ परेका छन्। पुतलीबजार नगरपालिका ७ ठूलाडिकीका ६९ वर्षीय भीमबहादुर ठकुरी र ६० का ओमबहादुर हमाल भरुवा र बोर बन्दुक सहित आइतबार पक्राउ परेका हुन्। प्रशासनिक इजाजत नलिइकन उनीहरुका घरमा लुकाइ राखेको अवस्थामा भरुवा बन्दुक भेटिएको जिल्ला प्रहरी कार्यालय स्याङ्जाका प्रवक्ता डिएसपी राजेन्द्र प्रसाद अधिकारीले जानकारी दिए। ठकुरीको घरबाट एउटा भरुवा बन्दुक र अर्को एक नाले १२ बोरको बन्दुक भेटिएको हो । सोसंगै टोटा दुई थान, दुईवटा खालाी टोटा, बारुद आठ सय ८० ग्राम, फलामको छर्रा ९८ थान, केप थान ६८ थान, ग्रिस डिव्वा र फलामको पाता एक एक थान बरामद गरिएको प्रहरी जनाएको छ । यसैगरी, हमालको घरबाट २ वटा एक नाले भरुवा बन्दुक, बारुद २६ ग्राम, पटका ४८ थान, केप थान ८० र छर्रा बाह्र थान बरामद भएको बताइएको छ। पक्राउ परेका दुवैलाई हातहतियार खरखजना सम्वन्धी कसूर मुद्धा दर्ता गरी जिल्ला अदालतबाट २५ दिनको म्याद थप भएको प्रहरीले जनाएको छ ।"
बर्दियामा संक्रमितको संख्या ५ सय नाघ्यो,"गुलरिया : बर्दियामा कोरोना भाइरस (कोभिड१९) संक्रमितको संख्या ५ सय नाघेको छ। बाँसगढी नगरपालिकामा अवस्थित सीजी फूड्समा कार्यरत संक्रमित कामदारका परिवारहरुमा समेत कोरोना भाइरस संक्रमण देखिएपछि संक्रमितको संख्या ह्वात्तै बढेको हो। राप्ती स्वास्थ्य विज्ञान प्रतिष्ठान दाङको प्रयोगशालामा गरिएको पीसीआर परीक्षणको नतिजा अनुसार बाँसगढी नगरपालिकामा ५८ जना र बढैयाताल गाउँपालिकाका ३ गरी ६१ जनामा कोरोना संक्रमण देखिएको प्रमुख जिल्ला अधिकारी लिलाधर अधिकारीले बताए। बाँसगढीमा देखिएका संक्रमितहरु सीजी फुड्समा कार्यरत संक्रमित कामदारका सम्पर्कमा आएका परिवारहरु हुन्। उनले भने सीजीका १ सय २२ जना कामदारहरुमा कोरोना संक्रमण देखिएको छ। बर्दियामा कुल संक्रमितको संख्या ५ सय १५ पुगेकाले रेडजोनमा राखिएको छ। कोभिड व्यवस्थापन समितिको निर्णय अनुसार जिल्ला प्रशासन कार्यालय बर्दियाले बाँसगढी नगरपालिकामा जारी निषेधाज्ञाको समयावधि भाद्र ३१ गते सम्मका लागि थप गरेको छ। सबैलाई अनुशासन पालना गर्न जिल्ला प्रशासन कार्यालयले अनुरोध समेत गरेको छ। समुदायमा थप जोखिम नियन्त्रण गर्न सीजी फुड्सलाई केही दिनका लागि बन्द गरिएको छ। बारबर्दिया नगरपालिकाको वडा नम्बर ३ मा १० जनामा कोरोना संक्रमित पुष्टि भएपछि उक्त वडालाई सिल गर्ने तयारी रहेको प्रजिअ अधिकारीले बताए। स्वास्थ्य कार्यालय बर्दियाको तथ्यांक अनुसार बर्दियाको बाँसगढी नगरपालिकामा संक्रमित १६२ निको ४५ उपचार ११७ जना, बढैयाताल गाउँपालिकामा संक्रमित ७७ निको ६६ उपचार ११ जना, गुलरिया नगरपालिका संक्रमित ६२ निको ४६ उपचार १६, मधुवनमा संक्रमित ५७ निको ४७ उपचार ९, ठाकुरबाबा संक्रमित ४७ निको ४३ उपचार ४, राजापुर संक्रमित ४० निको ३५ उपचार ५, बारबर्दिया नगरपालिकामा संक्रमित ३७ निको २१ उपचार १६ जना तथा गेरुवा गाउँपालिकामा संक्रमित ३३ निको ३२ र उपचारमा १ जना छन्। जिल्लामा १० हजार ६७१ जनाको पीसीआर नमुना संकलन गरिएको मध्ये २ सय ६ जनाको नतिजा आउन बाँकी रहेको स्वास्थ्य कार्यालय बर्दियाका प्रमुख गोकर्ण गिरीले जानकारी दिए। बर्दियामा एकजनाको कोरोना संक्रमणका कारण मृत्यु भएको स्वास्थ्य कार्यालयले जनाएको छ।"
बैतडीमा एकजना मात्रै कोरोना संक्रमित,"बैतडी : बैतडीमा कोरोनाका सक्रिय संक्रमित घट्दै गएका छन् । अहिले जिल्लामा कोरोनाका एकजना मात्रै सक्रिय संक्रमित छन् । जिल्लाको पाटन नगरपालिकामा मात्रै एकजना बिरामी रहेको स्वास्थ्य कार्यालय बैतडीका कोभिड १९ सम्पर्क व्यक्ति भुवनप्रसाद जोशीले जानकारी दिए । जिल्लाका ३७५ जना कोरोना संक्रमतिमध्ये एकजना मात्रै सक्रिय संक्रमित रहेको उनले बताए । ३७४ जना डिस्चार्ज भइसकेका उनले बताए । तत्कालका लागि ९ वटा स्थानीय तहमा कोरोना सक्रिय संक्रमित शून्य रहेको जोशीले जानकारी दिए । जिल्लाको पाटन नगरपालिका बाहेकका सबै स्थानीय तह तत्कालका लागि कोरोनामुक्त भएका छन् । जिल्लाको दशरथचन्द नगरपालिकामा ४६, पाटन नगरपालिकामा ४४, मेलौली नगरपालिकामा ३३ र पुर्चौंडी नगरपालिकामा १० जनामा कोरोना पुष्टि भएको थियो । यस्तै पञ्चेश्वर गाउँपालिकामा ६०, सुर्नया गाउँपालिकामा २८, दोगडाकेदार गाउँपालिकामा ४५, डिलाशैनी गाउँपालिकामा ८, सिगास गाउँपालिकामा ५१ र शिवनाथ गाउँपालिकामा ५० जनामा कोरोना पुष्टि भएको थियो । पाटन नगरपालिकाका १ जना बाहेक सबै संक्रमणमुक्त भए घर फर्किसकेका छन् ।"
शान्तिसेनामा कोरोना संक्रमण देखिएपछि उडान स्थगित,"काठमाडौं : संयुक्त राष्ट्र सङ्घको आह्वानमा शान्ति स्थापना गर्न लिबियामा तैनाथ हुन जाने नेपाली सेनाका केही जवानमा कोरोना सङ्क्रमण पुष्टि भएपछि सोमबार त्यसतर्फ जाने तयारीमा रहेको उडान स्थगन भएको छ । नेपाली सेनाका प्रवक्ता सन्तोषबल्लभ पौडेलका अनुसार शान्तिस्थापनार्थ लिबिया जान लागेका ११६ शान्ति सैनिकमध्ये ३५ भन्दा बढीमा कोभिड१९ पोजिटिभ देखिएपछि आजका लागि तय भएको उडान स्थगन भएको हो । युनाइटेड मिसन गार्ड युनिटका रुपमा रहेको उक्त टोलीमा १७ महिला सैनिकको समेत सहभागिता छ। काभ्रेपलाञ्चोकको पाँचखालस्थित वीरेन्द्र शान्ति कार्य तालीम केन्द्रमा तालीम पूरा गरी चार महिनादेखि क्वारेन्टाइनमा रहेका फौजमध्ये उडानपूर्व गरिएको पछिल्लो परीक्षणमा ती जवानलाई सङ्क्रमण पुष्टि भएको जनाइएको छ । राष्ट्र सङ्घको शान्ति सैनिक बोक्ने विमान नेपाली शान्ति सैनिकलाई लिन गए राति आउने र आजै बिहान टोली त्यसतर्फ जाने पूर्वनिर्धारित कार्यक्रम थियो । त्यसतर्फ जाने जवानमा आइतबार मात्र कोरोना अचानक पुष्टि भएपछि उडान स्थगन गर्नुपरेको जनाइएको छ। सन् २०१६ देखि लिबियामा नेपाली शान्ति सैनिक रहन लागेका हुन् जहाँ हाल २२९ नेपाली सैनिक तैनाथ छन् । सङ्क्रमण देखिएका व्यक्तिको कन्टयाक ट्रेसिङ गरी उक्त टोलीमा रहने सबैको पुनः स्वास्थ्य परीक्षणपछि मात्र लिबियातर्फ जान उडानको मिति तय गरिने सैनिक जनसम्पर्क तथा सूचना निर्देशनालयले जनाएको छ । वैशाखमा नै लिबिया जानुपर्ने उक्त शान्ति सैनिकको टोली विश्वभर फैलिएको कोभिड१९ का कारण चार महिना रोकिएको थियो । ती सैनिकमा परीक्षणपूर्व कुनै लक्षण नेखिएकाले आफैमा ठूलो अनुसन्धानको विषय बनेको छ। यसअघि अहिलेकै प्रक्रिया अपनाएर क्वारेन्टिनमा बसी द्वन्द्वग्रस्त मुलुक माली, सेन्ट्रल अफ्रिकन रिपब्लिक र दक्षिण सुडानमा तैनाथ हुन गएका नेपाली शान्ति सेनामा भने कुनै संक्रमण पुष्टि भएको थिएन । यसैबीच पछिल्लो समय नेपाली सेनाका सकलदर्जामा कोभिड१९ बाट संक्रमितको सङ्ख्या ह्वात्तै बढेको छ । यही भदौ १७ गतेसम्म ५०८ जनामा मात्र पोजिटिभ पुष्टि भएकामा २८ गतेसम्म सो सङ्ख्या बढेर एक हजार ३८३ पुगेको प्रवक्ता पौडेलले जानकारी। कोभिड१९ बाट सङ्क्रमित सैनिकमध्ये हालसम्म २९४ जना निको भएर घर फर्किसकेका छन् भने एक हजार ८९ जना कोरोनाका सक्रिय बिरामी हुन् । रासस"
शिक्षकबाट अपांग बालिका बलात्कृत : पैसामा मिल्न दबाब,"इटहरी : अपांग छोरी बलात्कार गर्ने छिमेकी डेढ महिनासम्म पनि पक्राउ नपरेपछि बालिकाकी आमाले न्याय पाउनेमा शंका व्यक्त गरेकी छिन् । छोरी बलात्कार गर्ने व्यक्ति चाँडै पक्राउ गरी कारवाही गर्न उनले माग गरेकी छिन् । लामो समयसम्म प्रहरीले नियन्त्रणमा लिन नसक्दा आफूमाथि विभिन्न दबाबसमेत बढेको उनले गुनासो गरिन् । 'पैसा दिन्छौं, मिल भन्दै विभिन्न मान्छेले दबाब दिइरहेका छन्, ' उनले भनिन्, 'तर कारवाही नै होस् भन्ने माग छ ।' गत साउन ९ गते इटहरी १६ की १८ वर्षीया किशोरी बलात्कृत भएकी थिइन् । बोल्न नसक्ने र एउटा हात नचल्ने ती बालिकालाई शिक्षकसमेत रहेका कृष्णप्रसाद ढकालले बलात्कार गरेको पीडितकी आमाको दावी छ। मुद्धा दर्ता गरेपछि प्रहरी पुग्नुअघि नै उनी फरार भएका थिए । भतिजो ज्वाइसमेत पर्ने ढकालले शारीरिक अशक्तताको मौका छोपेर बलात्कार गरेको उनको आरोप छ । घटनाबारे गाउँ समाजमा कुरा फैलिएपछि छोरीले आत्महत्या गर्ने कोसिस गरेको र मानसिक रुपमा समेत पीडित बनेको आमा बताउँछिन् । घटनाको तेस्रो दिन दिउँसो ती बालिका नजिकैको खोलामा भिजेको अवस्थामा भेटिएकी थिइन् । 'पेट बढ्छ भनेर डर लाग्यो त्यसैले मर्न भनेर गएँ,' बालिकाले इशाराले अन्नपूर्णकर्मीलाई बताइन् । सोही दिन प्रहरीमा उनको मुद्धा दर्ता गरिएको इलाका प्रहरी कार्यालय पकलीका प्रमुख कैलाश अधिकारीले जानकारी दिए । पीडित बालिका र उनको परिवार पीडकलाई जतिसक्दो छिटो कारवाही गर्नुपर्ने पक्षमा छ । 'पैसामा नमिल्ने, हत्कडी लागोस्,' बालिकाले संकेतबाटै भनिन् । तर एक महिनादेखि फरार रहँदा न्याय नपाइने हो कि भन्ने डर लागेको छ।' नेपाल झिकाएर कानुनअनुसार कारवाही हुनुपर्ने उनीहरुको माग छ । ती शिक्षक यसअघि पनि दुव्र्यवहारका घटनामा मुछिएको बताइएको छ । इटहरी र नजिकै रहेको झुम्का बजारका स्कुलले काम नदिएपछि इनरुवाका स्कुलमा पढाउने गर्थे । इनरुवाका स्कुलमा पनि छात्रालाई गाला चिमोट्ने, जे पायो त्यही भन्ने गरेको विद्यार्थीले बताएको स्थानीय शिक्षक सरोज बरालले भने । प्रहरी निरीक्षक अधिकारीले भने ढकालको खोजि भइरहेको जानकारी दिए। ती फरार शिक्षकले मोबाइल बोकेको नहुँदा लोकेसन ट्रयाक गर्न समस्या भइरहेको उनको भनाइ छ ।"
"युनिक नेपाल लघुवित्तले आईपीओ जारी गर्ने, बिक्री प्रबन्धकमा मुक्तिनाथ क्यापिटल","काठमाडौं : युनिक नेपाल लघुवित्त वित्तीय संस्थाले २ करोड ७० लाख रुपैयाँ बराबरको साधारण सेयर निष्काशन गर्ने भएको छ । संस्थाले प्रतिसेयर एक सय रुपैयाँ अंकित दरको २ लाख ७० हजार कित्ता सेयर सर्वसाधारणमा निष्काशन गर्न लागेको हो । उक्त सेयर निष्काशन गर्नको लागि लघुवित्तले मुक्तिनाथ क्यापिटललाई धितोपत्र निष्काशन तथा बिक्री प्रबन्धकमा नियुक्त गरेको छ । सो शेयर निष्काशन सम्बन्धी सम्झौतापत्रमा युनिक नेपाल लघुवित्त वित्तीय संस्थालि तर्फबाट कार्यकारी निर्देशक डा गोपाल दहित र मुक्तिनाथ क्यापिटलको तर्फबाट प्रमुख कार्यकारी अधिकृत कबिन्द्र ध्वज जोशीले हस्ताक्षर गरेका छन् । हाल लघुवित्तको अधिकृत पुँजी १० करोड, जारी पुँजी ९ करोड, र चुक्ता पुँजी ६ करोड ३० लाख रुपैयाँ रहेको छ । यस्तै, सर्वसाधारणलाई सेयर जारी गरी बाँडफाँड गरे पश्चात संस्थाको चुक्ता पुँजी ९ करोड रुपैयाँ पुग्ने छ । युनिक नेपाल लघुवित्त वित्तीय संस्था लिमिटेड कम्पनी ऐन, २०६३ अन्तर्गत २०७५ साल साउन १८ गते पब्लिक लिमिटेड कम्पनीको रुपमा कम्पनी रजिष्ट्रार कार्यालयमा दर्ता भएको हो । २०७५ साल मंसीर ६ गते नेपाल राष्ट्र बैंकबाट घ वर्गको इजाजतपत्र प्राप्त गरेको यस वित्तीय संस्थाले २०७५ सालपौष १ गतेदेखि आफ्नो वित्तीयकारोवारको शुुभारम्भ गरेको हो । कोहलपुर, बाँकेमा केन्द्रीय कार्यालय रहेको यस वित्तीयसंस्थाले स्थापनाको छोटो अवधिमै आफ्नो कार्यक्षेत्र मध्ये बर्दिया, कैलाली, बाँके, कञ्चनपुर, दाङ र कपिलवस्तु जिल्लाभित्र ३८ वटा शाखा कार्यालय मार्फत् ८२,८६५ विपन्न वर्गका महिलाहरुलाई समूहमा आबद्द गरी १ अर्ब ७८ करोड रुपैयाँ बचत संकलन तथा २ अर्ब ५० करोड रुपैयाँ कर्जा प्रवाह रहेको छ । स्थापनाकाल देखि नै नाफामा संचालन रहेको लघुवित्तले आव०७६र०७७ आषाढ मसान्तसम्ममा ४ करोड ५ लाख रुपैयाँ खुद मुनाफा गर्न सफल भएको छ।"
पीसीआर विकल्पको खोजी,"कोभिडसँग लड्न चाहिने हतियार भनेको नै द्रूत, सस्तो र विश्वसनीय परीक्षण प्रणाली हो, यसका लागि रेपिड एन्टिजेन टेस्ट प्रयोगतर्फ अघि बढ्ने कि ? संसारभर सार्स कोभ २ (अथवा यो लेखमा कोराना), कोभिड महामारीको कारक भाइरस पहिचानका लागि बहस र छलफल चल्न थालेको छ। सामाजिक सञ्जालमा व्यापक छलफल चलिरहेको छ पीसीआरको विकल्प चाहिन्छ वा चाहिन्न ? के हुन सक्छ ? पीसीआर प्रविधिले जीवाणुभित्रको न्युक्लियस एसिड (डीएनए र आरएनए) पहिचान गर्छ। यो प्रविधि सन् १९८४ मा सुरु भएको हो र यसको महत्वबारे धेरै लेखिरहनु नपर्ला। संसारभर जीवाणु पहिचानदेखि लिएर मानव, जनावर शरीरभित्रको आनुवंशिक खोजमूलक काम र कार्यमा यसको व्यापक र भरपर्दो प्रयोग हुँदै आएको छ। कोभिड १९ को कारक कोरोना भाइरसको पहिचानमा पनि यसलाई गोल्ड स्ट्यान्डर्ड अथवा सबैभन्दा भरपर्दो प्रविधिका रूपमा लिइएको छ। यसैको मद्दतबाट करोडौंमा संक्रमण पहिचान सफलताका साथ भइरहेको छ, तर यसमा कमजोरी नभएका होइनन्। यो प्रविधिले विगत नौ महिनामा सोचेजति विश्वसनीयता कायम गर्न सकेको छैन। महँगो, साथै संक्रमण पहिचानमा ढिलासुस्ती हुनुले पनि अब कुन प्रविधि अँगाल्ने, सोबारे विकासोन्मुख देशहरूमा विशेषगरी प्रारम्भिक छलफल हुन थालेका छन्। पहिलो कुरा त पीसीआर सञ्चालनका लागि उचित मापदण्ड पालना गर्नुपर्ने प्रयोगशाला चाहिन्छ। त्यहाँभित्र महँगो (करिब २० लाख पर्ने) उपकरण साथै अन्य सामग्री चाहिन्छ। यो चलाउने जनशक्तिलाई विशेष ज्ञान र सीप आर्जनका विभिन्न तालिम इत्यादि चाहिन्छ। विकसित देशमा भन्दा विकासोन्मुख देशमा यसको प्रयोगमा धेरै अप्ठेरो यसकारण देखिएको छ। यसबाहेक नेपालमा आर्थिक प्रलोभनलाई लिएर परीक्षणमा अस्वस्थ प्रतिस्पर्धा देखिन थालेको छ, जसले सस्ता किट प्रयोगमा आउन थालेका छन्। यसले नतिजामा शंका गर्ने प्रशस्त ठाउँ देखिन्छ। देश र परिस्थितिअनुसार फरक भए पनि पीसीआरको विश्वसनीयता करिब ७० प्रतिशतजति मानिन्छ (नमुना संकलनदेखि जनशक्तिको कमजोरीले)। नेपालमा त यो अझै कम हुन सक्छ र यो भन्नुको पछाडि हामीले पटकपटक नतिजा दिनमा चरम ढिलाइ, विभिन्न प्रयोगशालाबाट उपलब्ध नतिजामा विश्वास नभएर तीनचारपटकसम्म पनि दोहोर्याइएको जस्ता समाचारले हो। हामीले आफ्नो अवस्था र धरातल बुझ्न जरुरी हुन्छ। प्रविधि हुन् एउटा कुरो हो, तर यसको सही प्रयोग हुनु अर्कै हो। नेपाल सरकारले विगत चारपाँच महिनामा उल्लेखनीय रूपमा परीक्षण बढाउन नसक्नु (नचाहेको त अवश्य होइन भन्नुपर्ला) पछाडिको मुख्य कारण आर्थिक हो भनेर बुझिन्छ। राज्यलाई कम्तीमा प्रत्येक परीक्षणको खर्च कम्तीमा २०००२५०० जति पर्न आउँछ। परीक्षण व्यापक बनाउने हो भने राज्यले यो रकम निकासा गर्न अर्बौं लाग्छ। त्यसमाथि यो एकपटक परीक्षण गरेर सकिने अवस्था होइन। परीक्षण नै नहुनु अथवा भएका परीक्षणको नतिजा लामो समयसम्म (कहिलेकाहीं दुई हप्तासम्म) उपलब्ध नहुनु, धेरै नतिजामा विश्वसनीयता नहुनुजस्ता अवस्थाबाट गुज्रिरहेको हाम्रो देशमा द्रूत एन्टिजेन परीक्षण एकदमै महत्वपूर्ण हुन सक्छ। नेपालमा द्रूत परीक्षण यी कारणले छिटोभन्दा छिटो भित्याउन जरुरी छ। आजको भोलि नै एउटै व्यक्तिमा संक्रमण सर्न सक्छ। नियमितरूपमा परीक्षण नै संक्रमणसँग लड्ने सरल उपाय हो भनेर जनस्वास्थ्य विज्ञानले पुष्टि गरिसक्यो। तर महँगो परीक्षण नियमित रूपमा गर्न न राज्य सक्छ न त आम नागरिकले नै। साथै, स्वास्थ्य निकायमा द्रूत परीक्षण नतिजा नआउँदा धेरै बिरामीले सेवा नपाउने वा ढिलो पाउने समाचार त नियमितजस्तै भइसके। स्वास्थ्यकर्मीमा पनि संक्रमणको अवस्था छिटोभन्दा छिटो पत्ता लगाउन जरुरी हुन्छ आफ्नै लागि र आफूले हेरिरहेको बिरामीका लागि पनि। अहिलेको अवस्था के छ भन्नेबारेमा हामी सबैले बुझिसकेका छौं। अब गर्ने के त ? हामीसँग विकल्प छन्। प्रत्येक महिना नयाँनयाँ प्रविधि र विधि सार्वजनिक हुँदैछन्, जुन सकारात्मक हो। तर यी सबै तत्काल नेपाल भित्याउन असम्भव हुन्छ। यीमध्ये एउटा भरपर्दो प्रविधि विकसित देशहरूले पनि सञ्चालनमा ल्याउन सुरु गरेका छन्। विगत केही महिनायता द्रूत परीक्षणस्वरूप रेपिड एन्टिजेन टेस्ट हरू संसारका ठूला कम्पनीले बनाउन थालेका छन्। एन्टिजेन टेस्ट भनेको भाइरसको सतहमा रहेको पदार्थ (प्रोटिन) को पहिचान गर्ने सरल उपाय हो। यसका लागि न महँगो ठूलो उपकरण चाहिन्छ, न त प्रयोगशाला र अन्य पूर्वाधार। साधारण बुझाइ भएको जनशक्तिले पनि यो चलाउन सक्छ र मुख्य कुरो, यसको नतिजा १५ मिनेटमा आउँछ। साथै यो पीसीआरभन्दा धेरै सस्तो, (हालको प्रक्षेपणअनुसार) ५००७०० को हाराहारीमै गर्न सकिन्छ। यति भएपछि आमनागरिक र राज्य दुवैले आफ्नो तरिकाले व्यापक र नियमित परीक्षण गर्न पाउनेछन्। एन्टिजेन किटका चुनौती पनि छन्। पहिलो कुरो त कोरोना पहिचान गर्ने एन्टिजेन टेस्ट नयाँ प्रविधि हो। त्यसैले पीसीआरको तुलनामा यसको पहिचान गर्ने शक्ति कम मानिन्छ। पुराना किटमा सेन्सिटिभिटी (संक्रमणलाई शतप्रतिशत पहिचान गर्न सक्ने क्षमता) ५०८० प्रतिशत मात्र रहेको भन्ने तथ्यांक बाहिर आएको छ। त्यस्ता किटले सय जनामा ५० जनाको संक्रमण पहिचान गर्ने नसकेको खण्डमा परिणाम घातक हुन्छ भन्ने धेरैको सोचाइ छ, जुन गलत होइन। पीसीआर प्रविधिको यो क्षमता ७० प्रतिशतभन्दा धेरै हुनाले पनि यो सोचमा दम छ। भाइरसको मात्रा कम भयो भने प्रोटिनको मात्रा कम हुने र किटले पहिचान गर्न नसक्ने तथ्य पनि देखिएको छ। हालसालै विश्वका परिचित कम्पनीहरूले नयाँ ढंगले यस्ता किट बनाउन थालेका छन्, जसमा रोस डायग्नोस्टिक कम्पनी र आबोट डायग्नोस्टिक कम्पनीले बजारमा द्रूत एन्टिजेन किट ल्याइसके। यी दुवैको किटमा सेन्सिटिभिटी ९६ प्रतिशतभन्दा माथि र स्पेसिफिसिटी (संक्रमणविहीनलाई शतप्रतिशत पहिचान गर्न सक्ने क्षमता) झन्डै सय प्रतिशतसम्म देखिन्छ। यो भनेको अधिकांश संक्रमितलाई छोटो समयमा र सस्तोमा यसले पहिचान गर्न सक्छ र संक्रमणविहीनलाई शतप्रतिशतसम्म छुट्ट्याउन सक्छ। यसले नेगेटिभ देखाएको व्यक्ति साँच्चै नेगेटिभ हो भन्ने सम्भावना पीसीआरजति नै हुन्छ। यो सबै १५ मिनेटमा विनाकुनै पूर्वाधार गर्न सकिन्छ। भारत र अमेरिका, जहाँ संक्रमण अत्यधिक छ, ती देशमा पनि यही परीक्षण चलाउन थालिएको छ। दुवै देशका उच्च आधिकारिक निकायहरू (भारतको आईसीएमआर र अमेरिकाको यूएसएफडीए) ले नामै किटेर केही किट प्रयोगका लागि स्वीकृति दिएको छ। यो गर्नुको पछाडि स्वास्थ्य क्षेत्रमा आउने लक्षणसहितका बिरामी र उनीहरूसँग जोडिएकाको कन्ट्याक्टको द्रूत पहिचान हो। अमेरिकी निकायले पनि द्रूत परीक्षण स्वास्थ्य संस्था र कन्ट्याक्ट ट्रेसिङमै सीमित राख्न निर्देशन गरेको छ। ती दुवै देशमा विज्ञहरूका सुझावसहित नै यो निर्णय अघि सरेको हो। हाल दुवै देशमा संक्रमित पत्ता लाग्ने क्रममा ठूलो सुधार भएको छ। परीक्षण नै नहुनु अथवा भएका परीक्षणको नतिजा लामो समयसम्म (कहिलेकाहीं दुई हप्तासम्म) उपलब्ध नहुनु, धेरै नतिजामा विश्वसनीयता नहुनुजस्ता अवस्थाबाट गुज्रिरहेको हाम्रो देशमा द्रूत एन्टिजेन परीक्षण एकदमै महत्वपूर्ण हुन सक्छ। नेपालमा द्रूत परीक्षण यी कारणले छिटोभन्दा छिटो भित्याउन जरुरी छ। तर सो गर्ने क्रममा पुरानो द्रूत एन्टिबडी परीक्षण जुन गलत रूपले प्रयोगमा ल्याउन खोजियो, त्यो दोहोरिन हुँदैन। दुइटा मापदण्ड कडाइका साथ कार्यान्वयन गर्न जरुरी छ। पहिलो, किट भरपर्दो हुनुपर्छ। त्यो भनेको यसको प्रयोग विकसित देशमा पनि भएको र विश्वसनीयता प्राप्त गरेको हुनुपर्छ। सेन्सिटिभिटी र स्पेसिफिसिटी उच्च हुनुपर्छ (जतिसक्दो शतप्रतिशतनजिक)। दोस्रो, हाललाई अन्य देशमा जस्तै यसको प्रयोग स्वास्थ्य संरचनाभित्र र कन्ट्याक्ट ट्रेसिङमै हुनुपर्छ। जहाँ संक्रमणको सम्भावना उच्च हुन्छ, त्यहाँ यसको महत्व र उपयोगिता बढी हुन्छ। सोअनुसार संक्रमण व्यापक भएको समाजमा पनि यसको प्रयोग हुने बाटो खुलेको छ। मुख्य कुरा, यसबाट पोजिटिभ नतिजा आउनेहरूको चिकित्सकको परामर्शसहित एकपटक पीसीआर परीक्षणको मद्दतले निचोड निकाल्नुपर्ने हुन सक्छ अवस्था हेरीकन। नेगेटिभलाई भने अधिकांश अवस्थामा पर्दैन। हाल नेपालमा एक व्यक्तिले तीनपटकसम्म पीसीआर पुन : परीक्षण गरिएको पटकपटक देख्नमा आइरहेको छ विश्वसनीयता गुमेका कारण। हाल विश्वमा प्रयोग गरिएको मापदण्ड पूरा गर्ने हो भने द्रूत एन्टिजेन परीक्षणको नतिजा नेगेटिभ भयो भने पुन : परीक्षण जरुरी नै हुँदैन, पोजिटिभ आयो भने एकपटक पीसीआर गर्नुपर्छ। यसले मान्छेको समय र पैसा दुवै बचत हुन्छ। अन्त्यमा, पीसीआरलाई हामीले नजरअन्दाज गर्नेभन्दा पनि अन्य विकल्प खोज्न थाल्नुपर्ने देखिन्छ। हामीले देशको धरातल र अवस्थाअनुसार धेरै निर्णय लिनुपर्ने हुन्छ। विज्ञानले नयाँ प्रविधि, नयाँ सोच अघि सारिरहेको हुन्छ, जुन हामीले अँगाल्न सक्नुपर्छ। अब हामीलाई कोभिडसँग लड्नका लागि चाहिने हतियार भनेको नै द्रूत, सस्तो र विश्वसनीय परीक्षण प्रणाली हो। यसका लागि हामी खुला सोच राखेर अघि बढौं। जनस्वास्थ्य वैज्ञानिक दीक्षित आनुवंशिक प्रयोगशाला सञ्चालक हुन्।"
बालसाहित्यको उपेक्षा,"उदाहरण १ : केही वर्षअगाडि फेसबुकमा कुनै बालपत्रिकामा प्रकाशित आफ्नै एउटा लेख सेयर गरेकी थिएँ। लेखमा चिनेजानेकै एकजना भाइले कमेन्ट गरे, दिदी, बालबालिकाका लागि लेख्नुभएको हो ? ठूला पत्रिकामा ठूलाहरूकै लागि लेख्नु नि अनि पढ्न मज्जा हुन्छ। उदाहरण २ : लकडाउनको समयमा एउटा संस्थाले बालकथा वाचन गराएको थियो। त्यसमा एकजना चर्चित अभिनेताले पनि बालकथा वाचन गरेका थिए। त्यो कार्यक्रम हेरिरहँदा केहीले कमेन्ट गर्न भ्याए फिल्मकर्मी भएर जाबो बालकथा वाचन गर्दै के हिँडेको होला ? उदाहरण ३ : कलेजका लागि किताब लेखिसकेका एकजनाले एउटा बालपुस्तक निकालेछन्। स्कुलका शिक्षक, विद्यार्थी र अभिभावकले त्यो पुस्तक मन पराएछन्। यो कुरा उनले पत्नीलाई पनि सुनाएछन्। पत्नीले भनिछन् हजुरको बुक कलेजमा पढाइ भइसकेको छ। फुच्चाफुच्चीले मन पराए भनेर के दंग पर्नुहुन्छ ? उदाहरण ४ : एकजना मित्रले म्यासेन्जरमा बालसाहित्यबारो जिज्ञासा राखे। मैले बालकथा संग्रहको तयारी गरिरहेकी छु भनें। उहाँले हाँसेको इमोजीसहित लेख्नुभयो, अर्को फुच्चे बुक आउने भएछ ? उदाहरण ५ : केही समयअगाडि एक पुस्तक पसलबाट केही बालसाहित्यका पुस्तक किनें। एउटा पुस्तकको फिनिसिङ चित्त बुझेन। प्रकाशक चिनेकै थिए। म्यासेन्जरमार्फत भनें, यो पुस्तक के हो हजुर ? हेर्दै यस्तो छ। पढ्दा के मज्जा हुन्छ र ? उताबाट उत्तर आयो, आ ! केटाकेटीको किताब हो। कच्याककुचुक पारेर निकाल्दिहालेको। भित्र हेर्नुस् न भित्र। फिनिसिङतिर नलाग्नुस्। उहाँले गल्ती स्विकार्नुको साटो जाबो बालसाहित्यको किताब त हो नि, जस्तो निकाले पनि हुन्छ। उदाहरण ६ : एकजना प्रौढ साहित्य लेखकले दर्जनौं बालकिताबका लेखकलाई भनें, यहाँ यति किताब प्रकाशित छन् भनेर कसैले पूर्ति नलगाए हुन्छ। मेरो एउटै किताबले ती सबै किताब समेट्छ। यी केही उदाहरण हुन्। कुनै समय बालसाहित्यलाई साहित्य नै मानिँदैनथ्यो। अग्रज साहित्यकारसँग मैले बालसाहित्यमा कलम चलाउने गरेकी छु भनेर बताउँदा कतिले खिसिट्युरी गरेका थिए। अझै पनि केहीले ए ! बालसाहित्य पो ? भन्दा मन खिन्न हुन्छ। बालबालिकाप्रति न्याय होस् भनेर लेखिएका बालसाहित्यको उपेक्षा किन ? लेख्नु आफैंमा चुनौतीपूर्ण छ। म लेख्छु भनेर सुर कस्तैमा लेख्न सकिन्न, त्यो बालसाहित्य होस् या प्रौढ। अध्ययन गर्नैेपर्छ समाज बुझ्नैपर्छ। बालसाहित्य लेख्न प्रौढ साहित्यजति सहज छैन। प्रौढ साहित्यजसरी सलल बग्न सक्तैन बालसाहित्य। बालसाहित्य बालमनोविज्ञान बुझेर लेख्नुपर्ने हुन्छ। ध्यान दिनुपर्ने विषय के हो भने हामीले बालबालिकालाई के दिइरहेछौं ? हामीले जे लेखिरहेछौं, कतै उनीहरूको कलिलो दिमागमा नकारात्मक असर त पारेको छैन ? बालपुस्तक पढेपछि बालबालिकामा सकारात्मक सोचको विकास हुन्छ कि हुँदैन ? पुस्तक पढेर उनीहरू कति रमाउन सक्लान् ? उनीहरूका हातमा पुस्तक पुर्याउँदा उपयुक्त होला त ? केही शिक्षा पाउलान् त ? चित्रका विषय पनि छन्। कुन उमेर वा कति कक्षाका नानीबाबूलाई कस्तो प्रकारको चित्र दिने ? चित्रकारले लेखेअनुसारको चित्र बनाइदेलान् कि नबनाइदेलान् ? चित्र हेरेर बालबालिका पुस्तक पढ्न कत्तिको लालायित होलान् ? चित्रले सकारात्मक सन्देश दिन्छ कि दिँदैन ? यी सबै पक्षमा ध्यान दिएर बनाइन्छ एउटा फुच्चे पुस्तक। पुस्तक जति फुच्चे हुन्छ त्यसका लागि बौद्धिक लगानी पनि त्यति नै उच्च खर्च हुन्छ लेखक, सम्पादक, चित्रकार र डिजाइनरको। बालसाहित्य सर्जक अनन्त वाग्लेको भनाइ सम्झन्छु, बालसाहित्य लेख्दा एउटी आमाले आफ्नो बच्चाका लागि तातो, चिसो, पिरो, अमिलो आदि पक्षलाई जति ख्याल राखेर खाना तयार गर्छिन्, हामीले पनि नि :स्वार्थी मनले बालसाहित्य पस्किनुपर्छ। अनि मात्र बालबालिकाप्रति न्याय गरेको ठहरिनेछ। बालबालिकाप्रति न्याय होस् भनेर लेखिएका बालसाहित्यको उपेक्षा किन ? यसर्थ पनि बालबालिका र बालसाहित्यप्रतिको सोचाइ फराकिलो बनाऔं।"
"चन्द्रगढी विमानस्थलमा यात्रु लामवद्ध, विमान भने थिएन","झापा : आइतबार बिहान एक्कासी चन्द्रगढी विमानस्थलमा हातमा बोर्डिङ पास बोकेका करिब ७० जना व्यक्ति ह्वार ह्वारर्ती विमानस्थल छिरे । काठमाडौं उडानका लागि विमानस्थल पुगेका उनीहरु सबैका हातमा टिकट र ब्याग थिए । विमानस्थलको गेटमा कर्मचारीले उनीहरुलाई स्यानिटाइजर छर्किदिए । गेटभित्र छिरेका यात्रुहरु ११ मिटरको दूरीमा लामवद्ध भए । लामवद्ध यात्रुलाई मास्क, स्यानिटाइजर र फेस सिल्ड विमानस्थल कम्पनीले उपलब्ध गराएका थिए । त्यसपछि यात्रुहरु बोर्डिङ पास लिएर उडानको प्रतिक्षामा सेक्युरिटी जाँच गरेर भित्र छिरे । भित्र छिरेका यात्रु प्रतिक्षालयमा लस्करै राखिएका कुर्सीमा दुरी मिलाएर बसेका थिए । त्यसपछि यात्रुहरुलाई बोर्डिङ पास जाँच गरेर विमानतर्फ उडानको लागि पठाइयो । यो सबै गरिराख्दा ग्राउण्डमा विमान भने थिएन । कोरोना महामारीको जोखिमका बीचमा उडानको तयारीका लागि अभ्यास मात्र गरिएको थियो । झापाको चन्द्रगढी नागरिक उड्डयन कार्यालयले कोभिड१९ को महामारीका बेला उडान सुरु हुँदा अपनाउनु पर्ने सजगताका बारेमा आइतबार उडानको पूर्वतयारी गरेको हो । सरकारबाट जारी भएको सुरक्षा निर्देशिका अपनाएर आन्तरिक उडान खुलेपछि यात्रुलाई कोरोना जोखिमबाट जोगाएर उडान गराउन सकिन्छ कि सकिदैन भन्ने अभ्यास भएको विमानस्थल प्रमुख मुरारी पौडेलले जानकारी दिए। लामो समयदेखि विमानस्थल बन्द भएपनि चन्द्रगढी विमानस्थलले विमानस्थलको मर्मत सम्भारमै ध्यान दिइरहेको छ । पौडेलले भने, उडान रोकिएको समयलाई पूर्णरुपमा सदुपयोग गरिएको छ । सुरक्षा सर्तकतामा विशेष ध्यान दियौँ ।सरकारले जुनबेला पनि अब उडानको तालिका सार्वजनिक गर्न सक्छ । यात्रुहरुलाई संक्रमणको जोखिम कम गर्न कुनै कसर बाँकी नरादिने पौडेलले बताए । पौडेलका अनुसार विमानस्थलमा भौतिक दूरी सहितका जानकारी मुलक रङरोगन लगाउने काम सँगै पुराना संरचनाको मर्मतसम्भार गरिएको छ । आइतबार जिल्लाका पर्यटन व्यावसायी, ट्राभल व्यावसायी र सञ्चारकर्मीलाई विमानस्थलले जोखिमका बीचमा उडानका लागि गरेको तयारी बारे जानकारी गराएको थियो । विमानस्थल प्रवेश गर्ने ठाउँमा साबुनपानीको व्यवस्थादेखि प्रतिक्षालयमा एक कुर्सी पछि अर्को हटाएर बिचमा खाली छोडिएको छ । चन्द्रगढी विमानस्थलले विमानस्थलको ग्राउण्ड मर्मत सम्भारको कामलाई पनि निरन्तरता दिइरहेको छ । पछिल्लो समय विमानस्थलको पश्चिमउत्तर भागमा रहेको पुरानो घेराबार भत्काएर नयाँ तारबार लगाइसकिएको छ । विमानस्थल प्रमुख पौडेलका अनुसार विमानस्थलको मुख्य गेट देखिको केही भाग पनि कालोपत्रे गरिएको छ ।"
४१ चिनियाँ निकालिए,"काठमाडौ : सरकारले नेपालमा रहेका ४१ जना चिनियाँ नागरिकलाई निष्कासन गरेको छ। गृह मन्त्रालयको सचिवस्तरीय निर्णयले शंकास्पद गतिविधि गर्दै आएका चिनियाँलाई निष्कासन गरेको हो।उनीहरूलाई एक वर्षसम्म नेपाल प्रवेशमा प्रतिबब्ध लगाइएको छ। अवैध रूपमा नेपाल बस्दा ती चिनियाँ के कस्ता काममा संलग्न थिए भन्नेबारे प्रहरी र अध्यागमन विभागका अधिकारी बेखबर छन्। विभागले भने उनीहरू प्रवेशाज्ञा (भिसा) दुरुपयोग गरी शंकास्पद गतिविधिमा संलग्न भएको जनाएको छ। गृह मन्त्रालयले भदौ ४ मा २२ जना चिनियाँलाई निष्कासन गर्ने निर्णय गरेको थियो। मन्त्रालयले बाँकी १९ जनाबारे गत शुक्रबार निर्णय गरेको हो। अध्यागमन विभागका महानिर्देशक रमेशकुमार केसीले शंकास्पद गतिविधिमा संलग्न भएको पाइएकाले ती चिनियाँ नागरिकलाई निष्कासन गर्ने निर्णय गरिएको बताए। उनले भने, पर्यटक प्रवेशाज्ञा लिएर उनीहरू अरू नै शंकास्पद धन्दामा संलग्न भएको समेत पाइयो। कतिपय चिनियाँहरू पर्यटक प्रवेशाज्ञामा व्यापारमा संलग्न थिए भने कतिपय भिसाको म्याद गुज्रिएकाहरू थिए। गत पुस ७ गते चिनियाँ सुरक्षा निकायको गोप्य सूचनाका आधारमा नेपाल प्रहरीले अवैध रूपमा नेपाल बस्दै आएका चिनियाँ नागरिकविरुद्ध अप्रेसन चलाएको थियो। त्यस बेला प्रहरीले १ सय २५ वटा राहदानी जफत गरेको थियो। सोही बेला भिसाको दुरुपयोग गरी विभिन्न स्थानमा अवैध ढंगले बसेका १ सय २२ जना चिनियाँ नागरिकलाई प्रहरीले पक्राउ गरेको थियो। त्यसबेला पक्राउ परेका कतिपय चिनियाँ नागरिकसँग राहदानी थिएन। प्रहरीले कतिपयको राहदानी जफत गरे पनि राहदानीवाहक चिनियाँ फरार थिए। राहदानी जफत भएकामध्ये ८४ जनासहित कुल १ सय २२ जना चिनियाँलाई गृृह मन्त्रालयले गत पुसमा निष्कासन गरेको थियो। बाँकी ४१ जना नेपालमा अवैध ढंगले बसेका थिए। स्वयं अध्यागमनको सम्पर्कमा आएपछि उनीहरू माथिको कारबाही अघि बढेको थियो। चीनको पब्लिक सेक्युरिटी मन्त्रालयअन्तर्गतको अपराध अनुसन्धान विभागका उपनिर्देशक बाङ हुवा अवैध ढंगले बसेका आफ्ना नागरिकविरुद्ध अप्रेसन चलाउन गत पुसमा नेपाल आएका थिए। सो मन्त्रालयको गोप्य सूचनाको आधारमा गत पुसमा प्रहरीले अवैध रूपमा नेपाल बसेका चिनियाँ नागरिकविरुद्ध अप्रेसन चलाएको थियो। निष्कासनमा परेका ४१ जना चिनियाँ फ्लाइट अनुकूल भएलगत्तै फर्कने छन्। गृह मन्त्रालयले २०७४ मा विदेशी नागरिक अनुगमन निर्देशिका कार्यान्वयनमा ल्याएको थियो। निर्देशिकाको प्रभावकारी कार्यान्वयन नहुँदा नेपालमा विदेशी नागरिकको अवाञ्छित गतिविधि बढेको छ। विदेशी नागरिक अनुगमनका लागि गृहमन्त्रीको अध्यक्षतामा विदेशी नागरिक अनुगमन केन्द्रीय निर्देशक समिति छ। उक्त समितिमा गृह मन्त्रालय हेर्ने राष्ट्रिय योजना आयोगका सदस्य, गृह सचिव, अर्थ सचिव, पर्यटन सचिव, उद्योग सचिव, श्रम सचिव, परराष्ट्र सचिव, तीनवटै सुरक्षा निकायका प्रमुख र गृह मन्त्रालयका शान्ति सुरक्षा महाशाखा प्रमुख सदस्य छन्। अध्यागमन विभागका महानिर्देशक समितिका सदस्य सचिव छन्। केन्द्रीय निर्देशन समिति मातहत गृहसचिवको संयोजकत्वमा केन्द्रीय अनुगमन समन्वय समिति र जिल्ला तहमा प्रमुख जिल्ला अधिकारीको संयोजकत्वमा अध्यागमन जिल्ला समन्वय समिति छन्। केन्द्रीय समितिको प्रत्यक्ष निर्देशनमा रहने गरी अध्यागमन विभागका महानिर्देशकको संयोजकत्वमा नौ सदस्यीय कार्यान्वयन समिति छ। तर, विदेशी नागरिक अनुगमनका लागि बनेका यी सम्यन्त्रले काम नगर्दा अवैध ढंगले बसेका विदेशी नागरिकको मनोबल बढेको छ। विदेशी नागरिक माथि प्रभावकारी अनुगमन नहुँदा उनीहरूको अवाञ्छित क्रियाकलापले राष्ट्रिय सुरक्षामा समेत गम्भीर असर पार्ने देखिएको छ।"
पर्वतमा पहिरोले घर पुरिंदा एक बालिकाको मृत्यु,कुश्मा : पर्वतको फलेवास नगरपालिका वडा नं ४ मुडिकुवा स्थित शिर्शुवामा पहिरोले घर पुरिंदा एक बालिको मृत्यु भएको छ। स्थानीय नबिन विकको घर पहिरोले पुरिंदा उनकी तीन वर्षीया छोरी निकिता विकको ज्यान गएको हो। मृतक बालिकाको शव केहि बेरअघि निकालिएको फलेवास नगरपालिका वडा नं ४ का वडा अध्यक्ष टिकाराम गौडेलले जानकारी दिए। पहिरोमा पुरिएर नविन बिककी श्रीमती लक्ष्मी विक सहित अन्य दुई जना घाइते भएका छन्। घर पुरिंदा घाइते भएकाको गाउँले र स्थानीयवासीले उद्धार गरेका थिए। पहिरोले बगाएर बाँसको झाँगमा पुराएको अवस्थामा तीनजनाको उद्धार गरिएको थियो। स्थानीय घनश्याम भुसालका अनुसार पहिरोले पुरिएर उनको घरमा पालिएका दुई भैंसी र एक गोरु समेत पुरिएको छ। बिहान चार बजेको समयमा पहिरो आएर घर पुरिएको भुसालले बताए। पहिरोले दोबिल्ला फलेवास सडक समेत पहिरोले क्षतबिक्षत भएको छ। यता जिल्ला प्रहरी कार्यालय पर्वतले पहिरोमा पुरिएर एक बालिकाको ज्यान गएको जनाएको छ। घटनास्थलमा सुरक्षाकर्मी र स्थानीयवासीले उद्धारको काम गरिरहेका र विस्तृत विवरण आउन बाँकी रहको प्रहरी निरीक्षक बुद्धिप्रसाद सुवेदीले जानकारी दिए।
गिज्जाइँदै बालअधिकार,"नेपालको संविधानको धारा ३९ ले बालबालिकाको हक सुनिश्चितता गरे पनि यसको मर्मअनुसारको कार्य भयो कि भएन भन्ने विषय चर्चामा छ यतिबेला। बालबालिकासम्बन्धी ऐन २०७५ ले १८ वर्षभन्दा कम उमेरका मानिसको समूहलाई बालबालिका भनेर परिभाषित गरेको छ। उक्त ऐनले बाँच्न पाउने अधिकार, नाम, राष्ट्रियता र पहिचान, भेदभावविरुद्ध, बाबुआमासँग बस्ने र भेटघाट गर्ने, संरक्षण, सहभागिता, अभिव्यक्ति स्वतन्त्रता र सूचनाको हक, अपांगता भएका बालबालिकाको हक, खेलकुद, मनोरञ्जन तथा सांस्कृतिक र शिक्षाको अधिकारसमेतलाई बालअधिकार भनेर उल्लेख गरेको पाइन्छ। हिंसा, शोषण, दुर्व्यवहार र उपेक्षाबाट सुरक्षित हुनु बालअधिकार हो। नेपालसहित विश्वभरका सबै प्रकारका आर्थिक, सामाजिक पृष्ठभूमि, उमेर समूह, धर्म तथा संस्कृतिका लाखौं बालबालिका हिंसा, शोषण र दुर्व्यवहारबाट पीडित छन्। बालबालिकाको शारीरिक, बौद्धिक र मनोवैज्ञानिक अवस्था वयस्कको भन्दा व्यावहारिक शैली, व्यवहार र संवेग कच्चा हुन्छ, जुन अवस्थाको क्षमताको पहिचान र सम्मान गरी संरक्षकत्व प्रदान गर्नु बालअधिकारको विधिशास्त्रीय मान्यता हो। आज बालबालिका दिवस। नेपालमा बालदिवस २०३१ भदौ ४ देखि तत्कालीन मुमा बडामहारानी रत्नराज्यलक्ष्मी देवीको जन्मदिन पारेर मनाउन थालिएको थियो। २०४७ भदौ २९ गते राष्ट्रसंघीय बालअधिकार महासन्धि १९८९ लाई अनुमोदन गरेपछि नेपालले भदौ २९ लाई बालबालिका दिवस भनेर मनाउँदै आएको छ। राष्ट्रसंघद्वारा १९५४ नोभेम्बर २० मा विश्वभरिका बालबालिकाका आधारभूत आवश्यकता पूरा गरी उनीहरूमा खुसियाली, शान्ति र राहत उपलब्ध गराउने उद्देश्यले यो दिवस मनाउन सुरु गरिएको हो। जुन समुदायले जुन दिन बालबालिका दिवस मनाइरहँदा यसको मुख्य ध्येय भनेको बालबालिकाको सर्वांगीण व्यक्तित्व विकासको अधिकारको विषय हुन आउँछ। विपद्मा बालअधिकारको सुनिश्चितता, हामी सबैको साझा प्रतिबद्धता भन्ने नाराका साथ आज नेपालमा बालअधिकार दिवस मनाइँदै छ। बालअधिकार भन्ने कुरा कुनै अवधि वा क्षणका लागि मात्र हुने वा प्राप्त गर्ने विषय होइन। मानव अधिकारसम्बन्धी विश्वव्यापी घोषणापत्रलाई आधार मान्ने हो भने बालबालिकाको अधिकार मात्र होइन, जन्मसिद्ध अधिकार बोकी ल्याएका हुन्छन्। विश्व महामारी कोभिड १९ ले प्रमुख प्रत्यक्ष प्रभाव पारेको वर्ग भनेको बालबालिका हो भन्ने कुरा विभिन्न निकायले गरेको स्वास्थ्य अध्ययन प्रतिवेदनले देखाउँछ। यो अवधिमा संविधानले प्रदान गरेको र मानव अधिकारले सुनिश्चितता प्रदान गरेको खाद्य, स्वास्थ्य, शिक्षा, खेलकुद, पालनपोषणबाट बालबालिका वञ्चित हुन पुगेका छन्। संविधानको प्रस्तावनामै यसको उद्देश्यका रूपमा सबै प्रकारका विभेद र उत्पीडन अन्त्य गर्ने भन्ने उल्लेख गरिएको छ। कोभिड १९ जस्तो महामारीको अवस्थामा बालबालिकाको संविधानप्रदत्त अधिकार कुण्ठित गर्ने कार्य राज्य पक्षबाटै भएको देखिन्छ। राज्यको सामान्य अवस्था हुँदादेखि नै आर्थिक अभावका कारण प्राथमिक तहसम्म अध्ययन गर्न नपाएका बालबालिका, अभिभावक गुमाउँदा एक्लो जीवन जिउन भौंतारिनुपरेका बालबालिका, सडक बालबालिका तथा यौनिक हिंसामा परेका बालबालिका तथा एक छाक टार्न बाल श्रम गर्न बाध्य बालबालिका राज्यका लागि पहिलादेखि नै चुनौती थिए तर विपद्मा परेकाको बालअधिकारका विषयमा वकालत गरिरहँदा पहिल्यैदेखि उत्पीडनमा परेकाको बालअधिकार कसले समेट्ने ? संविधानको धारा ३९ को उपधारा २ ले प्रत्येक बालबालिकालाई परिवार तथा राज्यबाट शिक्षा, स्वास्थ्य, पालनपोषण, उचित स्याहार, खेलकुद, मनोरञ्जन तथा सर्वांगीण व्यक्तित्वको विकासको हक हुनेछ भन्ने व्यवस्था गरे पनि अहिलेको संकटमा कहाँ छ सहज शिक्षा प्राप्तिको वैकल्पिक उपाय ? कहाँ छ बालस्वास्थ्य उपचार ? कहाँ छ उचित पालनपोषण ? कहाँ छ बाल सर्वांगीण विकास यो सबै अनुत्तरित प्रश्न हुन आउँछ। बालबालिकाको जीवनमा सकारात्मक प्रभाव पार्ने अनेकौं प्रयास गरिए पनि चुनौती प्रशस्त छन्। बाल श्रम, बालविवाह, बालबालिकाविरुद्ध अमानवीय यौनजन्य हिंसा, दुर्व्यवहार र विभेद, बालबालिकाको गैरकानुनी ओसारपसारजस्ता घटना अन्त्य गर्नेजस्ता कुरा चुनौतीकै रूपमा रहेका छन्। त्यस्तै अनाथ, सडक बालबालिका, अपांगता भएका बालबालिका तथा दीर्घरोगी बालबालिकाको उपयुक्त संरक्षण र हेरचाह गर्नेजस्ता कार्य चुनौतीपूर्ण छन्। कोभिड १९ को महामारीमा खाद्य, शिक्षा, स्वास्थ्यलगायत संरक्षणको सुविधाबाट बालबालिकाको विषयलाई प्रभावकारी रूपमा सम्बोधन गरी गुणस्तरीय खाद्य तथा पोषण स्थितिमा सुधार गरी स्वास्थ्य तथा विद्यालय शिक्षामा बालबालिकाको सहज पहुँच पुर्याउनुजस्ता कार्य हामीसामु चुनौतीपूर्ण देखिएका छन्। विपद् तथा जोखिममा परेका बालबालिकाको संरक्षणका निम्ति बालसंरक्षण गृह सञ्चालन नभएका होइनन्। गैरसरकारी संस्थालगायतका विभिन्न विकासका साझेदार संस्थाबााट समेत बालबालिकाको प्रत्यक्ष र परोक्ष रूपबाट लाभान्वित हुने शिक्षा, स्वास्थ्यलगायत बाल संरक्षण, हिंसा न्यूनीकरण, जनचेतना जागरण तथा क्षमता अभिवृद्धि कार्य भइरहँदा केही पात्र बालबालिकाका नाममा अनेक बहानामा आफ्नो स्वार्थ परिपूर्ति गरेको तथा उचित संरक्षण दिन नसकेको जस्ता कयौं उदाहरण छन्। बालगृह धेरै भए पनि राज्य संयन्त्रले आफ्नो मातहतमा ल्याउन सकेको छैन। त्यसका लागि पनि एकीकृत बाल संरक्षण नीति ल्याउनुपर्ने देखिन्छ। बालअधिकार विपद्मा मात्र होइन, जन्मपूर्व र जन्मबाटै सुनिश्चित हुनुपर्ने विषय हो। जुन सुनिश्चितता प्रदान गर्न राज्य संयन्त्र मात्र नभई मानव प्राणीको भूमिका समान हुन आउँछ। बालअधिकारको सुनिश्चितता दिवसको दिन चर्को भाषण गरेर हुँदैन। बालबालिकाको उमेर समूहको जनसंख्या कति छ ? संविधान, ऐन र कानुनप्रदत्त अधिकार प्राप्त गर्न केकस्तो पहुँच छ ? सोको यथार्थ विवरण राख्न पनि उत्तिकै जरुरी छ। तसर्थ मुलुकको संविधानले परिकल्पना गरेअनुसार सरोकारवाला पक्षको सहभागितामा एकीकृत बालसंरक्षण नीति निर्माणका साथै सही रूपमा पालना हुनुपर्छ।"
विपन्नहरुको हातमुख जोड्दै फुड बैंक,"ललितपुर : लुभूको महालक्ष्मी मन्दिर छेउको एउटा पेटीमा चामल, दाललगायत अन्य खाद्यन्नका पोकाहरु राखिएका छन्। खानेकुराको खातसँगै टाँसिएको फ्लेस्कमा लेखिएको छ, हुनेले दिएर जाऔं, नहुनेले लिएर जाऔं । निशुल्क दामचामल पाइन्छ भनेर शनिबार बिहानै त्यहाँ पुगेका मजदुर हर्क तामाङ दंग देखिन्थे । उनले भने, यो हामी जस्तालाई ठूलो राहत भयो नि हजुर । हर्कले केही पोका चामल र दाललगायतका खाद्यन्न त्यहाँबाट लगे। कोरोना महामारी अनि लकडाउनले गर्दा महिनौंदेखि बेरोजगार र बेखर्ची भएको उनी बताउँछन् । कोरोना संक्रमण तथा लकडाउनका कारण हातमुख जोर्न सकस भएका हर्कजस्ता थुप्रै मजदुर फुड बैंकबाट लाभान्वित भएका छन्। भोकभोकै बस्नुपर्ने वाध्यता यो अभियानले अन्त्य गरिदिएको छ। फुड बैंकमा आउनुअघि हर्क कति दिन भोकै बस्नुपरेको पीडा सुनाउँछन् । हर्कसँगै फुडबैंकमा राहत लिन पुगेका अर्का रामबहादुर खुसी देखिन्छन्। उनी भन्छन्, हामीजस्ताको पेटको पीडा बुझ्ने मानिस पनि हुँदा रहेछन् । नत्र हामी भोकभोकै मर्नुपर्ने थियो । पूर्व मोरङबाट केही युवाले थालेको अभियान यतिखेर देशव्यापी बनेको छ। यसलाई फुड बैंकको नाम दिइएको छ। दैनिक ज्याला मजदुरी गरेर जीविका चलाउनेलाई राहत दिने उद्देश्यले लुभू महालक्ष्मी युवा क्लबले पनि लुभुमा फुड बैंक संचालनमा ल्याएको छ । अभियानमा अहिले स्थानीय सहयोग र सहभागिता बढेको छ। दैनिक जीवनयापनमा आएको जटिलता र रोजीरोटी गुमाएका मजदुर परिवारलाई लक्षित गरी लुभू महालक्ष्मी युवा क्लबले यो कार्यक्रम सञ्चालनमा ल्याएको क्लबका अध्यक्ष नविन्द्र देव सिंहले बताए। सिंहका अनुसार कोही पनि भोकै बस्नु नपरोस् भन्ने उदेश्यका साथ सञ्चालनमा ल्याइएको फुड बैंकबाट ८ औं दिनसम्म आइपुग्दा करिब २ हजार जनाले खाद्यन्न सामाग्री प्राप्त गरिसकेका छन् । मजदुर परिवारका पीडा र विशेष गरी भोको पेटलाई लक्षित गरी फुड बैंक सञ्चालनमा ल्याएको हो, सिंह भन्छन्, फुड बैंकमा आदि केजी दाल, दुई केजी चामल, नुन, आदि खाध्य सामाग्री राखिएको छ । स्थानीय सरकारसँग समन्वय गर्दै संचालन गरिएको यो अभियानको लुभू महालक्ष्मी नगरपालिका ८ का वडाअध्यक्षले सुभाराम्भ गरेका थिए। तर स्थानीय सरकारबाट जिन्सी वा आर्थिक सहयोग अहिलेसम्म भएको छैन। क्लबका अध्यक्ष सिंह भन्छन्, तर यस्तो संकटका बेला सरकारको मात्रै मुख ताक्नु हुँदैन। हामी जस्ता युवाको पनि दायित्व हुन्छ। त्यही सम्झेर हामीले यो अभियान चलाएका हौं। समान दिन र लिन आउनेका लागि सुरक्षाका मापदण्ड अपनाइएको छ । राहत लिनुअघि साबुन पानीले हात धुने, स्यानिटाइज्ड गर्ने, सामाजिक दुरी कायम गर्ने र मास्कको व्यवस्था मिलाइएको छ । फुड बैंकसम्म आउन नसक्नेहरुका लागि भने सुरक्षित तवरले घरसम्म नै खाद्यन्न पुर्याउने व्यवस्था मिलाइएको छ । यो अभियानमा स्थानीयबाट पनि राम्रो सहयोग र सहभागिता पाएको क्लबका सदस्य रविन्द्र मर्हजनले बताए। बैंकमा अहिलेसम्म दुई लाख बराबरको खाद्यान्न र आर्थिक सहयोग पुगेको छ । यसले साँझबिहान छाक टार्न कठिन भएकाहरूलाई राहत पुगेको छ । यो अभियानमा अरु स्थानीय संस्था तथा राजनीतिक संगठनहरुले पनि सघाएका छन् । कोरोना महामारीका बेला युवाको सक्रियतामा भएको यो काम प्रशंसनीय रहेको तरुण दलका अध्यक्ष जीत सिंह बस्नेत बताउँछन् । उनी भन्छन् यस्ता सामाजिक कार्यक्रमलाई हामीले पनि सक्दो सहयोग गर्छौ। यस्तो अभियानमा स्थानीय सरकारले पनि सघाउनुपर्ने उनी बताउँछन् ।"
महामारीमा अदालती कठिनाइ,"कोभिड १९ कोरोना कहर विश्वभरि मच्चिइरहेको अवस्थामा नेपाल पनि अक्षुण्ण छैन। यसको कहर कति बढेको छ भने प्रहरी, सेना, उच्च पदाधिकारी, जनप्रतिनिधि, न्यायाधीश, थुनुवा कैदीसहित हरेक तप्का संक्रमित भइसकेका छन्। हरेक क्षेत्रमा बेथिति र चुनौती दुवै बढाएको छ। साथै न्यायिक क्षेत्रमा पनि ठूलै चुनौती थपिदिएको छ। गत चैत १२ बाट चार महिनासम्म भएको लकडाउनमा अदालतका सबै काम ठप्प भए। तारिख म्याद हदम्यादसमेत गुज्रन थाले। कानुनले म्याद तथा तारेख गुज्रेपछि २१ दिनभित्र तथा ३० भित्र थमाउने व्यवस्था गरेको छ तर पनि मुद्दा दायर गर्ने हदम्याद गुज्य्रो भने थाम्ने म्यादको व्यवस्था कुनै कानुनमा थिएन। तारेख म्याद तथा हदम्यादको अभाव रहेको कानुनी व्यवस्था व्यवस्थापिकाले गर्नुपर्ने हो तर उसको ध्यान गएको छैन। तर सर्वोच्च अदालतका १९ जना न्यायाधीशको बृहत् बेन्चबाट गत जेठ १५ गते निकास पायो। लकडाउन समाप्त भएको मितिले ३० दिनभित्र म्याद तारेख हदम्याद थमाउन सकिने व्यवस्था गरियो। यस निर्णयमा सरकारबाट लकडाउन समाप्त भएको मितिले ३० दिनभित्र तारेख म्याद हदम्याद थमाउने आदेश गरेको छ। सरकारले लकडाउन २०७७ साउन ७ गते अन्त्य गर्यो। यसपछि सरकारले लकडाउन घोषणा गरेको छैन तर लकडाउन खुला भएको एक हप्तापछि कहर बढेपछि विभिन्न जिल्लाले निषेधाज्ञा जारी गरे, जुन नेपाल सरकारको लकडाउन होइन। यसले पनि सबै कार्यालय खुला रहे पनि काम ठप्प छ। मुद्दाका दर्ता, तारेख दिने कार्य बन्द छन्। यो अवधि पनि अनिश्चित छ। साउन ७ बाट ३० दिनभित्रमा सर्वोच्चको आदेशले थमाउनुपर्नेमा यो कहर अझ जाने अवस्था रहेकाले गुज्रेको म्याद हदम्याद तथा तारेख थामिने कार्य सर्वोच्चको आदेशले पनि सहज छैन। किनभने साउन ७ बाट ३० दिन गुज्रेपछि सर्वोच्चको आदेश पनि टेक्न सकिँदैन र सरकारबाट लकडाउन घोषणा छैन। एकाध जिल्लामा जारी भएको निषेधाज्ञा आदेश सरकारको लकडाउनको निर्णय मान्ने कि नमान्ने कानुनी जटिलता छ। यसर्थ यस सम्बन्धमा उत्पन्न हुने वाधाअड्काउ पुन : फुकाउनुपर्ने देखिन्छ। जुन व्यवस्थापिका वा सर्वोच्चबाट हुने देखिन्छ। विपत्ति अन्त्यका निम्ति राज्यका तीनवटै अंग, तीनवटै तहका सरकार, संवैधानिक निकाय र राजनीतिक शक्तिहरूबीच सहयोग, समन्वय एवं सहकार्य हुनैपर्छ। संसद् विघटित अवस्थामा छ। यसबेला पुन : सर्वोच्च नै अघि सर्नुपर्ने अवस्था छ। अर्को जटिलता छ कैदी बन्दीहरूको न्यायिक उपचार एवं जीवन रक्षाको सवाल। कुनै फौजदारी मुद्दामा पक्राउ परेका अभियुक्तलाई सरकारले २४ घन्टाभित्र मुद्दा हेर्ने अधिकारीसमक्ष उपस्थित गराई अनुसन्धानका लागि अनुमति लिनुपर्छ। अनुसन्धानका लागि अनुमति लिनेदिने अवधि सामान्यत : विभिन्न मुद्दाको पृथक्पृथक् भए पनि पक्राउ परेको मितिले २५६० तथा तीन महिना हुन्छ। संगठित अपराधमा ६० दिन हुन्छ भने लागूऔषधमा तीन महिना हुन्छ। बाँकी मुद्दामा प्राय : पक्राउ परेको मितिले २५ दिनको अनुसन्धान अवधि हुन्छ। यस अवधिभित्रमा अनुसन्धान कार्य सम्पन्न गरी न्यायिक निकायमा अभियोग पत्र पेस गर्नैपर्छ। एक दिन बढी राखिए पनि गैरकानुनी बन्दी हुन्छ। जसलाई बन्दी प्रत्यक्षीकरणको निवेदनबाट छाड्नुपर्छ। जेलमा मुद्दा पुर्पक्षका निम्ति थुनामा रहेकाहरूको फैसला चाँडै गरी सफाइ पाए थुनामुक्त गर्ने कैद भए भएको कैद भुक्तान गराउने चलन हो। पुर्पक्षका निम्ति थुनमा रहेकालाई हतपत थुनामुक्त गर्ने परिपाटी छैन। समस्या के देखियो भने प्रहरी हिरासतमा रहेका अधिकांश अभियुक्तको अनुसन्धान अवधि समाप्त भइसकेको छ तर कतिपयको अभियोग कहरका कारण म्यादभित्र अदालतमा पेस भएन भने पेस भए पनि थुनुवामा संक्रमण देखिएकाले बयान तथा बहस र थुनक्षेक आदेश भइरहेको छैन। एउटा मुद्दामा पाँचजना थुनुवा छन्, जसमा एकजना संक्रमित छन् बाँकी नभए पनि सबैको एकैपटक बयान र बहस आदेश हुने भएकाले संक्रमितको अवस्था ठीक नभएसम्म अदालतमा उपस्थित गराउने बयान अवस्था छैन। संक्रमितलाई पनि बयान गराउन ल्याइयो भने अरूलाई सर्ने जोखिम निश्चित छ, जुन अदालतमा ल्याउनु हुँुदैन। अब एकजनाका कारण चारजनाको न्यायिक अधिकारमा आघात पुग्ने अवस्था छ भने कानुनको म्यादभन्दा बढी समयसम्म प्रहरीले आफ्नो हिरासतमा राख्ने अवस्था छ, जुन गैरकानुनी त हँुदै हो; पछि दाबी गरियो भने प्रहरी अधिकृतले व्यक्तिगत जिम्मेवारी वहन गर्नुपर्छ। थुनामा रहेकाहरूको उचित उपचारमा पनि कमजोरी हुन सक्छ, जसको ज्यान जाने जोखिम छ। जेलमा पुर्पक्षका निम्ति थुनामा रहेको कैदीलाई तत्काल थुनामुक्त गर्ने कानुनी प्रावधान छैन तर जेलमा सयकडौंको संक्रमण फैलिइसकेकाले त्यसलाई छुट्टै उपचार गर्ने र संक्रमण हुन बाँकी रहेकालाई संक्रमण हुने जोखिम छ। अदालतको आदेश वा फैसलाद्वारा जेलमा रहेको व्यक्तिलाई वर्तमान कानुनी व्यवस्थाअनुसार मुक्त गर्न कठिनाइ भए पनि भित्रै कोचेर राख्दा झन् सबैमा संक्रमण फैलिने खतरा पनि छ। यसको निकास अविलम्ब नदिई हुँदैन। यसका लागि नयाँ निर्देशिका आवश्यक छ। यसमा कानुनी उपायका हकमा हेर्दा अहिलेको सजाय निर्धारणसम्बन्धी कानुनले एक वर्षभन्दा कम सजाय भएकालाई दैनिक तीन सयको दरले नगद लिई छाड्ने प्रावधान छ भने नबालकका हकमा जिम्मा जमानीमा दिने, खुला कारागारमा पनि राख्न सकिने कैदलाई मुल्तबीमा राखी समाजीकरण गर्न सक्ने, सामाजिक काममा लगाउन सक्ने, ज्येष्ठ नागरिकका हकमा सजायमा कटौती गर्न सक्ने, बढी सजाय भुक्तान गरिसकेकालाई सजाय मिनाहा गर्न सक्ने राष्ट्र प्रमुखबाट माफी गर्न सक्ने प्रावधान पनि छन्। पुर्पक्षका निम्ति थुनामा बसेकालाई जेथाजमानीमा राख्ने वा अदालतले बोलाएको बखत उपस्थित गराउने गरी अभिभावकको जिम्मामा समेत राख्न सकिने अवस्था छन्। प्रहरी हिरासतमा रहेकाहरूमा जो संक्रमित छन्, उनीहरूको संक्रमण निको नभएसम्म आइसोलेसनबाट भर्चुअल बयान रेकर्ड गरेर पनि निकास दिन सकिने अवस्था छ तर यस्ता विकल्प अपनाउन विशेष किसिमको निर्देशन सर्वोच्च तथा व्यवस्थापिका संसद् र सरकारबाट जारी नभई हुन्न। यसतर्फ अविलम्ब ध्यानाकर्षण भएन भने संक्रमणले भयावह रूप लिन सक्छ। राष्ट्रिय विपत्तिका बेला हरेक तहबाट सहयोग हुनैपर्छ भने हरेक क्षेत्रको समस्यालाई प्राथमिकता दिनैपर्छ। यसनिम्ति राज्यका तीनवटै अंग, तीनवटै तहका सरकार, संवैधानिक निकाय र राजनीतिक शक्तिहरूबीच सहयोग, समन्वय एवं सहकार्य हुनैपर्छ।"
"सीमा पारि सुनसान, वारि चलहपहल","विराटनगरधनगढीनेपालगन्जभैरहवा : कोरोना महामारीका कारण भारतसँगका सीमा नाका बन्द भएपछि सीमावर्ती नेपालीको किनमेल प्रवृत्ति फेरिएको छ। लकडाउन, निषेधाज्ञाले व्यापारव्यवसाय प्रभावित भए पनि विगतमा किनमेल गर्न भारत पुग्ने उपभोक्ता स्वदेशी बजारकै भर पर्न थालेका छन्। विराटनगर महानगरपालिका१ पुष्पलाल चोकका सूर्य श्रेष्ठ मेनरोडमा कपडा पसल गर्छन्। लकडाउन अवधिमा व्यापार बन्द भए पनि निषेधाज्ञा खुकुलो भएसँगै बिहान ६ देखि बेलुका ७ बजेसम्म पसलमा भ्याइनभ्याइ हुन्छ। पहिलेभन्दा व्यापार दैनिक दोब्बर छ, उनले भने। मेनरोडमै किराना पसल राखेका विजय झालाई चैतअघि सटर भाडा तिर्न धौधौ पथ्र्यो। अहिले निश्चित समयमा बजार खुल्दा पनि भएको बिक्रीबाट उनी चकित छन्। पहिले एक सातामा हुने व्यापार अहिले एक दिनमा हुन्छ, उनले भने, सीमापारि मान्छे नजाँदा र सीमा बन्द हुँदा यताको व्यापार राम्रो छ। सरकारले कोरोना महामारीमा भारतसँगको सीमा नाका बन्द गर्दाको सकारात्मक असर नेपाली बजारमा देखिन थालेको छ। प्रदेश १ को राजधानी सहर विराटनगरमा नाका खुला हुँदा कारोबार न्यून थियो। दैनिक उपभोग्य वस्तु नुन, तेल, दाल, मसलादेखि चाडपर्वमा चाहिने रङ र कपडासमेत खरिद गर्न नेपाली उपभोक्ता अधिकांश सीमावर्ती भारतीय बजार धाउँथे। विराटनगरमै पाइने भए पनि सीमापारि ३४ रुपैयाँ कममा मरमसला र खाद्यान्न साथै केही सय सस्तोमा कपडा पाउँदा पारिका बजारमा नेपालीको भीड लाग्थ्यो। त्यस बेला वारिका व्यापारी पसल खोल्न र बन्द गर्नमै सीमित थिए। पहिलेभन्दा अहिले व्यापार त बढेको छ, मुनाल पथछेउ डेरीसहित बिस्कुट पसल खोलेका युवराज गौतमले भने, तपाईं अहिले विराटनगर खुलेको समयमा हेर्नुहोस्, ग्राहक नपुगेको पसल कमै देख्नुहुन्छ। भारतीय बजारको भर पर्ने ग्राहक सबै नेपाली बजारैै जान थालेको व्यवसायी गौतमको भनाइ छ। वर्षौंदेखि सीमापारि राम्रो सामान पाउँछ। सस्तो छ। उतै किन्नुपर्छ भन्ने कुराको चेनब्रेक कोरोनाले गयो, उनले भने, विराटनगरका व्यवसायीले गुणस्तरीय सामान ग्राहकलाई बेचेर यो समयको सदुपयोग गर्नुपर्छ। अब सीमा खुलेपछि पनि ती ग्राहक पारी नजाऊन्। नेपाली पैसा नेपालमै लगानी होस्। वारि केही महँगो पर्ने भए पनि बिस्तारै नेपाली ग्राहकमा पनि नेपाली बजारमै किन्ने बानी पर्न थालेको विराटनगर२ बरगाछीका पुष्प घिमिरेको भनाइ छ। घरमा चाहिने चिनी, दाल, तेलदेखि लगाउने कपडासम्म किन्न साइकलमा सीमापारि जोगबनी बजार जान्थें, उनले भने, सीमा बन्द भएपछि यतै किन्छु। केही महँगो परे पनि अब बानी भयो। विराटनगरको कपडा पसलमा देखिएको बाक्लो चहलपहल। तस्बिर : रविन भट्टराई पहिले लगानी डुब्ने डर भए पनि अहिलेको व्यापारले केही आशा पलाएको व्यापारीको भनाइ छ। विराटनगरमै ठूला मार्केट हाउसमा लगानी छ। तर, पहिले व्यापार थिएन, अहिले राम्रो छ, व्यवसायी प्रकाश मुन्दडाले भने, कोरोना महामारीले त्रास फैलाए पनि अहिलेको व्यापारले केही आस पलाएको छ। नेपाली उत्पादन नेपाली बजारमैै बिक्न थालेको र नेपालमै गुणस्तरीय सामान रहेछ भन्ने महसुस यो समयमा ग्राहकमा हुन थालेको मोरङ व्यापार संघका अध्यक्षसमेत रहेका मुन्दडाको भनाइ छ। नेपालीमा पारि किन्ने बानी परेको थियो। उनीहरूले यताको प्रयोग गर्ने अवसर पाएका थिएनन्, उनले भने, अहिले यो महामारीको सकारात्मक प्रभाव व्यापारमा परेकै छ। पहिले दैनिक ५ करोडसम्म नेपाली पैसा भारतीय सीमा बजार पुग्थ्यो। अहिले त्यो रकम नेपाली बजारमै छ। प्रदेश १ मा झापासँग सीमा जोडिएको पानीटंकी र विराटनगरसँग जोडिएको जोगबनीमा दैनिक सैयौं नेपाली किनमेल गर्न पुग्ने गरेका थिए। मोरङ व्यापार संघको तथ्यांकअनुसार भारतीय सीमा बजारमा दैनिक ५ देखि ६ करोडको कारोबार हुँदा सो समय नेपाली बजारमा हम्मेहम्मे २ करोडसम्म पुग्थ्यो। पहिले प्रदेश १ का विभिन्न जिल्लासहित २ नम्बर प्रदेशका नागरिकसमेत ती सीमा बजारमा गएर किन्ने गरेका थिए। विराटनगर दैनिक बेलुका ७ बजेसम्म खुल्छ भने झापाको बिर्तामोड नियमित खुल्दै आएको छ। भारतीय बजार नगएको ६ महिना भयो कैलालीको धनगढी उपमहानगरपालिका४ का गणेश खत्री हरेक महिना भारतको गौरीफन्टा जान्थे। दैनिक उपभोग्य वस्तुदेखि लुगाकपडालगायत अरू धेरै सामान गौरीफन्टा (बनगवाँ) बाटै ल्याउँथे। तर, त्यता नगएको ६ महिना भयो। धनगढीमा सामान अलि महँगो छ। चिनी भारतमा ५० रुपैयाँ छ, अहिले धनगढीमा ८० मा किनिरहेको छु। नाका बन्द भएकाले भारत कसरी जानु ? , उनले भने, ६ महिनादेखि सबै सामान आफ्नै देशबाट किनिरहेको छु। कैलालीकै फूलबारीका हरिराम चौधरीले पनि भारतीय सहरबाट सामान नकिनेको ६ महिना भयो। हाम्रो घरबाट त भारतको सुडा बजार पुग्न १५२० मिनेट लाग्छ। घरका अधिकांश सामान भारतबाटै ल्याउने हो, उनले भने, तर, नाका बन्द भएपछि कसरी जानु ? कैलाली, कञ्चनपुर, बैतडी र दार्चुलाका सिमानासँग जोडिएका धेरै भारतीय बजार अहिले सुनसान छन्। कैलालीमा मात्रै टीकापुरपारि तिकुनिया, हसुलियापारि चन्दन चौकी, फूलबारीपारि सुडा र धनगढीपारि गौरीफन्टा बजार बन्द छन्। शतप्रतिशत नेपाली ग्राहकमा निर्भर यी भारतीय बजार सुनसान रहेको गौरीफन्टाका कपडा व्यापारी सन्तनु गुप्ताले सुनाए। गौरा र तीजका बेला ६ जना स्टाफले पनि कपडाको व्यापार गर्न भ्याइनभ्याइ हुन्थ्यो। दैनिक ४५ सय जना नेपाली ग्राहकको घुइँचो हुन्थ्यो। तर, नाका बन्द भएपछि सुनसान छ, उनले भने। उनका बुवाको पसल धनगढीमा पनि रहेछ। गौरीफन्टाको पसलको सामानमा मुसाले धेरै क्षति पुयायो, उनले भने, यताका सामान दिनदिनै धनगढीको पसलका लागि भन्सारमा पठाइरहेको छु। भारतीय बजारका व्यापारी भने पलायन हुन थालेका छन्। गौरीफन्टाका आधा दर्जनभन्दा बढी पसले ३५ किलोमिटर टाढाको पलिया बजारमा सरेका छन्। गौरीफन्टामा व्यापार नभएपछि पलियामा सरेको छु, भारतीय व्यापारी राजेश गुप्ताले भने, गौरीफन्टाका सबै सामान पलियामा सटर खोजेर राखिसकें। गौरीफन्टाकै व्यवसायी अजय गुप्ताले पनि पलिया बजारमा पसल सारेको बताए। ६ महिना भयो नाका बन्द भएको। नाका खुल्ने कुनै सुरसार पनि छैन। सबै चौपट भयो, उनले भने। यस्तै, कञ्चनपुरको बेलौरीपारि सम्पूर्णानगर र खजुरिया, पुनर्बासपारि रहेको बसई, गड्डाचौकीपारि वनबासा, ब्रह्मदेवपारि टनकपुर बजार पनि सुनसान छन्। पहाडी जिल्ला बैतडीको जुलाघाटपारि झुलाघाटा र दार्चुला सदरमुकाम खलंगापारि धार्चुला बजार पनि सुनसान छन्। होटल, पर्यटन, यातायातसहितका केही क्षेत्र भने कोभिडबाट नराम्ररी प्रभावित छन्। कपडा, हार्डवेयर, भाँडाबर्तन र दैनिक उपभोग्य सामानका पसलको व्यापार बढेको छ। पसल निश्चित समयका लागि खुले पनि फोनबाट सामान होम डेलिभरी गरिरहेको छु, धनगढीका व्यवसायी सुरेन्द्र रावलले भने। धनगढीस्थित चौलाली डिपार्टमेन्टल स्टोर, ओम ट्रेड सेन्टरसहितका ठूला व्यापारिक प्रतिष्ठानमा पहिलाजस्तो व्यापार नभए पनि भारत जान रोक लागेपछि नयाँनयाँ नेपाली ग्राहक आउन थालेका छन। बजार कति बेला बन्द हुन्छ भन्ने थाहा हुँदैन। मानिसहरू कोभिडका कारण धेरै त घरबाट निस्कन पनि मन पराउँदैनन्। तर, भारतका सीमा सहरहरूमा जान रोक लागेपछि नेपालीहरूले एकैपटक धेरै सामान लिएर जाने गरेका छन्, चौलानीका सञ्चालक मानसिंह साउदले भने। सीमावर्ती जिल्लाका बासिन्दा मोटरसाइकल, जिप, कारजस्ता सामान मर्मत गर्न पनि पारि जाने गर्थे। तर ६ महिनादेखि पुर्पुरोमा हात लगाएर बसिरहेका छौं, भारतको पलियाका अटोमेकानिक अहमत रियातले भने, ६ महिनादेखि थोरै भारतीयका गाडीमात्रै मर्मतका लागि आएका छन्। उनका अनुसार विगतमा नेपालीका जिप र कार मर्मत गर्न समय तोकेर बोलाइन्थ्यो। दुईतीन दिनको काम अग्रिममै हुने गथ्र्यो, उनले भने, तर अहिले कोभिडले व्यापार चौपट पारिदिएको छ। रोकियो कालोबजारी यस्तै, प्रदेश ५ का सीमावर्ती नेपाली बजारमा पनि व्यापार बढेको छ। नेपालगन्ज, बुटवल, भैरहवा, कृष्णनगर क्षेत्रका बजारमा किनमेल बढेको हो। सीमावर्ती भारतीय बजार रुपैडियामा सामान किन्न जाने उपभोक्ता स्थानीय बजारमै निर्भर भएका छन्। सियोदेखि ठूल्ठूला मेसिनरी सामानको आयात हुँदा दैनिक एक अर्बकै कारोबार भारतमा हुन्थ्यो, नेपालगन्ज उद्योग वाणिज्य संघका निवर्तमान अध्यक्ष नन्दलाल वैश्यले लकडाउन व्यापारको अनुभव सुनाए, भारतीय सामान ८० प्रतिशत कालोबजारी भएर आउँथ्यो। अहिले त्यो ठप्प छ। ठूला व्यापारीले कर तिरेर ल्याउने भएकाले राजस्व पनि बढेको छ। होलसेल कपडाका व्यवसायी वैश्यले आफ्नो कारोबारमा दुई सय प्रतिशतले वृद्धि भएको बताए। सस्तो पाउने भन्दै नेपाली उपभोक्ता दैनिक उपभोग्यका खाद्यान्न किन्न रुपैडिहा जाने गरेका थिए। नेपालगन्ज किराना व्यवसायी संघका अध्यक्ष फडाधर भण्डारीले स्वदेशी खाद्यान्न उद्योग फस्टाइरहेको बताए। खाद्यान्नको थोक बिक्री ७० प्रतिशतले र खुद्रा बिक्री ४० प्रतिशतले बढेको उनको भनाइ छ। डाबर, लिभरका सामान नेपालमै सस्तो पाइन्थ्यो। उपभोक्ताले भारतमा गएर किनेर ल्याउँथे। नेपाली चियापत्ती नै राम्रो भए पनि भारतीय किन्थे। वनस्पति घिउ नेपालबाटै जान्थ्यो। उता गएर ल्याउँथे, भण्डारीले भने, अहिले स्वदेशी उद्योग पनि फस्टाएका छन्। उपभोक्ता पनि नेपाली उत्पादनमा बानी परिरहेका छन्। उनका अनुसार विगतमा खाद्यान्न मात्र दैनिक पाँच करोड रुपैयाँ जतिको आयात हुन्थ्यो। लकडाउनका बेला भाटभटेनीले खाद्यान्नमा बजार नियन्त्रण गरेर मद्दत गरेको जिकिर उनले गरे। भाटभटेनीका क्षेत्रीय प्रबन्धक विनोद भट्टराईले लकडाउनका बेला भाटभटेनीले कालोबजारी र मूल्यवृद्धि नियन्त्रण गरेको दाबी गरे। भूकम्प र नाकाबन्दीका बेला भएको चर्को कालोबजारीका बेला पनि भाटभटेनीले सेवा गरेको थियो, उनले भने, त्यही अनुभवले लकडाउनका बेला पनि बजारलाई मनपरी गर्नबाट रोकेका छौं। मोबाइललगायत इलेक्ट्रोनिक सामान पनि भारतबाट धेरै आउने गरेकोमा नेपालगन्जकै बजारमा बिक्री बढेको नेपालगन्ज उद्योग वाणिज्य संघका महासचिव चिरञ्जीवी ओलीले बताए। एउटा मोबाइल किन्न पनि रुपैडिया जाने चलन थियो। भन्सार नतिरेरै आउँथ्यो, नेपालगन्ज इलेक्ट्रोनिक एसोसिएसन बाँकेका अध्यक्षसमेत रहेका ओलीले भने, अहिले नेपालगन्जमै मोबाइलको बिक्री बढेको छ। उनले यस्ता सामानको बिक्री २५ प्रतिशत वृद्धि भएको बताए। लकडाउन उपभोक्तालाई स्वदेशी उत्पादन नेपालगन्जमै सस्तो र गुणस्तरीय भएको थाहा पाउने अवसर भएकाले पनि सीमा नाका खुलेपछि स्वदेशी उत्पादनको खपत कायम रहनेछ, उनले भने। सुनौली सुनसान, यता राहत चाडबाडका बेला नेपाली उपभोक्ताले ठेलमठेल हुने भारतीय सीमावर्ती सहर सुनौली सुनसान छ। करिब चार सय पसल रहेको सुनौलीमा यही सिजनमा नेपाली ग्राहक खचाखच हुन्थे। सस्तोमा पाउने मानसिकताले दैनिक उपभोग्य वस्तु, कपडालगायत सामग्रीका लागि तराईदेखि पहाडी जिल्लासम्मका नेपाली सुनौली बजार पुग्ने गरेका थिए। दैनिक लाखौं र चाडपर्वका बेला दैनिक एक करोडभन्दा बढी कारोबार हुन्थ्यो। सीमा नाका बन्द भएपछि व्यापारमा वृद्धि भएको छ। पारि जाने स्थानीय उपभोक्तालाई यहीँ गुणस्तरीय र सस्तो मूल्यमा सामग्री दिइरहेका छौं, भैरहवा गल्लामण्डीस्थित गौतम किराना पसलका सञ्चालक आशिष गौतमले भने। उनका अनुसार सीमापारि खाद्यान्न किन्न जाने स्थानीय उपभोक्ताको मनस्थितिमा भारतीय ब्रान्डको छाप बसेको थियो। तर, अहिले ग्राहकको मानसकिता परिवर्तन हुँदै गएको छ। बैंक रोडका व्यापारी हरिश सेठियाले मोबाइल र खाद्यान्न व्यापार राम्रो भएको बताए। यद्यपि, भैरहवाको बैंक रोडमा आउने भारतीय ग्राहक भने घटेका छन्। सुनौली बजार बन्द रहे पनि स्थानीय बजारमा अपेक्षित व्यापार नभएको सिद्धार्थ उद्योग वाणिज्य संघका अध्यक्ष कुलप्रसाद न्यौपानेको भनाइ छ। सुनौलीमा तराईभन्दा पनि पहाडी जिल्लाका ग्राहक बढी हुन्। सीमा बन्द हुँदा साना पसलमा केही व्यापार भयो तर समग्रमा लकडाउनले व्यापार व्यवसायमा नराम्रो प्रभाव परेको छ, उनले भने।"
अध्यापक बने पहिलो मिलिनियर,"हलिउड : अन्तर्राष्ट्रिय टीभी रियालिटी सो हु वान्ट्स टु बी अ मिलिनियर ? को १४ वर्षको इतिहासमा डोनाल्ड फियर पहिलोपटक १० लाख पाउन्ड विजेता बनेका छन्। डोनाल्डलाई कार्यक्रम सञ्चालक जेरेमी क्लार्कसनले अन्तिम प्रश्न सोधेका थिए, सन् १७१८ मा भएको ब्याटल अफ द कोस्टमा मारिने समुद्री डाँकु को थिए ? इतिहास र राजनीतिका अध्यापक रहेका उनले जवाफमा ब्ल्याक बियर्डको नाम बताएपछि विजेता घोषित भए। उनले १५औं प्रश्नमा फिफ्टी फिफ्टी लाइफ लाइन प्रयोग गरेका थिए। ५७ वर्षीय डोनाल्डले पुरस्कारको रकम परिवार र आफ्नो रिटायर्ड जीवनलाई सहज बनाउन खर्च गर्ने बताएका छन्। स्मरण रहोस्, हु वान्ट्स टु बी अ मिलिनियर ? कार्यक्रममै गत सेप्टेम्बरमा डोनाल्डका दाजु ड्याभिथले पाँच लाख पाउन्ड जितेका थिए। आफ्नो दाजुबारे डोनाल्डले भनेका छन्, मेरो दाजु मेरो नायक र सबैभन्दा मिल्ने साथी हुन्। उता अमिताभ बच्चनको रियालिटी सो कौन बनेगा करोडपतिको १२औं संस्करणको कार्यक्रम सोमबारदेखि छायांकन सुरु भएको छ। यसपटक यो कार्यक्रम बिनादर्शक छायांकन भइरहेको छ। एजेन्सी"
मोरङका दुई संक्रमितको बीपी प्रतिष्ठानमा मृत्यु,"विराटनगर : कोरोना भाइरस संक्रमित एक वृद्धसहित मोरङका दुई जना पुरुषको उपचारका क्रममा बीपी कोइराला स्वास्थ्य विज्ञान प्रतिष्ठान धरानमा मृत्यु भएको छ। मृतकमध्ये वृद्ध विराटनगर र अर्का पुरुष धनपालथानका हुन्। प्रतिष्ठानका प्रवक्ता डा निदेश सापकोटाका अनुसार मोरङको धनपालथान गाउँपालिका६ का ४० वर्षीय पुरुषको आइतबार राति ८:४५ बजे मृत्यु भएको हो। मृतकमा दीर्घ रोगको कुनै समस्या नदेखिएको जानकारी उनले दिए। उपचारका लागि प्रतिष्ठान लगिएका मृतकको स्वाब संकलन गरेर प्रतिष्ठानकै ल्याबमा परीक्षण गराउँदा भदौ २६ गते संक्रमण पुष्टि भएको थियो। अर्थो अवजरवेसन वार्डमा राखेर उपचार गराइरहेका उनमा कोरोना संक्रमण पुष्टि भएपछि त्यही रात प्रतिष्ठानको कोभिड अस्पतालमा भर्ना गरिएको थियो। त्यस्तै विराटनगर महानगरपालिका१२ का ७० वर्षीय वृद्ध पुरुषको पनि उपचारका क्रममा प्रतिष्ठानमै आइतबार दिउँसो २ बजे मृत्यु भएको छ। प्रदेश १ को प्रदेश जनस्वास्थ्य प्रयोगशालामा परीक्षण गराउँदा भदौ १६ गते वृद्धको रिपोर्ट पोजिटिभ आएको थियो। कोरोना संक्रमण पुष्टि भएपछि विराटनगरको म्याक्स अस्पतालमा उपचाररत उनलाई थप उपचारका लागि धरानस्थित प्रतिष्ठान पठाइएको थियो। ज्वरो आउने, खोकी लाग्ने र श्वासप्रश्वासमा गाह्रो हुने लगायतका समस्या देखिएपछि उनलाई सुरुमा उपचारका लागि म्याक्स अस्पतालमा भर्ना गरिएको थियो। वृद्धको मृत्युसँगै विराटनगर महानगरपालिका ठेगाना भएका १८ जना कोरोना संक्रमितले ज्यान गुमाइसकेका छन्। प्रदेश १ मा हालसम्म ४९ जनाको मृत्यु भइसकेको छ। मृत्यु हुनेमा १३ जना महिला र ३६ जना पुरुष रहेका छन्।"
अर्थतन्त्र जोगाउन आग्रह,"काठमाडौं : लकडाउन र निषेधाज्ञा नगर्न उद्योगी व्यवसायीले सरकारलाई आग्रह गरेका छन्। कारोना संक्रमणका कारण संकटमा परेको अर्थतन्त्र जोगाउन पनि लकडाउन र निषेधाज्ञाको विकल्प खोज्नुपर्ने व्यवसायीको माग छ। नेपाल उद्योग परिसंघका पदाधिकारीले आइतबार राष्ट्रपति विद्यादेवी भण्डारीलाई भेटगरी महामारीबाट जोगिन देशव्यापी लकडाउन वा निषेधाज्ञा गर्नुभन्दा कोरोना प्रभावित क्षेत्रमा मात्रै सिल गर्न सुझाएका छन्। आर्थिक समृद्धि र अर्थतन्त्र चलायमान बनाउन लकडाउन वा निषेधाज्ञा लगाउने कार्य बन्द गर्नु पर्ने परिसंघको सुझाव छ। यदि कुनै क्षेत्रमा संक्रमण फैलिएमा संक्रमितको राम्रो उपचारको व्यवस्था गरी प्रभावित क्षेत्र मात्र लकडाउन गर्नुपर्नेमा व्यवसायीको जोड छ। उद्योगीले उद्योग व्यवसायलाई चलायमान बनाई राष्ट्रिय अर्थतन्त्रमा नकारात्मक असर पर्न नदिन राष्ट्रपति समक्ष अनुरोध गरेका छन्। कर्मचारी र कामदारको मनोबल उच्च बनाई सुरक्षा उपाय अवलम्बन गरी उद्योग व्यवसाय तथा बजार सञ्चालन गर्नुपर्छ, उद्योगीले भने। वर्तमान असहज परिस्थितिलाई मध्यनजर गरी सरकारले उद्योगी व्यवसायीलाई सहुलियतको व्यवस्था गर्नसमेत परिसंंघले अनुरोध गरेको थियो। यसबाट निषेधाज्ञा जारी भएको अवस्थामा राजस्व दाखिला गर्नबाट बञ्चित उद्योगी व्यवसायीका लागि समय थप गर्न उनीहरुले सरकारसँग आग्रह गरेका छन्। उद्योग व्यवसाय पूर्णसञ्चालनको माग गर्दै परिसंघका पदाधिकारीले उद्योगमा कार्यरत कर्मचारी र मजदुरलाई सरकारले तोकेका सुरक्षाका मापदण्ड पूर्णरुपमा पालना गर्न लगाउने र कोभिडको संक्रमणबाट जोगाउन उद्योगी व्यवसायी प्रतिबद्ध रहेको जानकारी गराए। परिसंघले यस्तो विषम परिस्थितिमा उद्योगमा कार्यरत कर्मचारी र कामदारको हौसला बढाइ काममा लगाउनुपर्ने बताउँदै आएको छ। कोभिडको महामारीबाट पर्यटन क्षेत्र पनि नराम्ररी प्रभावित भएको परिसंघका पदाधिकारीले राष्ट्रपति समक्ष जानकारी गराए। पर्यटन क्षेत्रलाई व्यवस्थित गर्दै होटल तथा पर्यटक गन्तव्यलाई पूर्णरुपमा सञ्चालन गर्न पनि राष्ट्रपति समक्ष अनुरोध गरे। राष्ट्रपति विद्यादेवी भण्डारीले उद्योगी व्यवसायीको सुझावलाई सकारात्मक रुपमा लिई त्यसको कार्यान्वयमा सहयोग गर्ने बताइन्। परिसंघका अध्यक्ष सतिशकुमार मोरको नेतृत्वमा गएको टोलीमा परिसंघका वरिष्ठ उपाध्यक्ष विष्णुकुमार अग्रवाल र उपाध्यक्ष अनुज अग्रवाल र निर्वाण चौधरी सहभागी थिए।"
लिभरपुलको सुखद सुरुआत,"लन्डन : मोहमद सलाहले ह्याट्रिक गरेको खेलमा साबिक विजेता लिभरपुलले प्रिमियर लिग फुटबलमा सुखद सुरुआत गरेको छ। घरेलु मैदानमा शनिबार राति भएको लिगको आफ्नो पहिलो खेलमा लिभरपुलले नवप्रवेशी टोली लिड्स युनाइटेडलाई ४३ गोलले हरायो। लिभरपुलको जितमा सलाहको ह्याट्रिकसँगै भर्जिल भान डिकले एक गोल गरे। लिड्सका लागि ज्याक ह्यारिसन, प्याट्रिक वामफोर्ड र माचेज क्लिचले गोल गरेका थिए। रोचक खेलमा लिभरपुलले पेनाल्टी गोलमार्फत खाता खोलेको थियो। चौथो मिनेटमा सलाहको प्रहारलाई डीबक्सभित्र लिड्सका रोबिन कक्कोले ह्यान्ड गरेपछि पाएको पेनाल्टीलाई सलाहले सदुपयोग गरेका थिए। त्यसपछि १२औं मिनेटमा लिड्सका ह्यारिसनले गोल गर्दै खेललाई बराबरीमा ल्याएका थिए। दुवै टोली आक्रामक रूपमा प्रस्तुत भएको खेलको २०औं मिनेटमा भान डाइकले गोल गर्दै लिभरपुललाई पुनः अग्रता दिलाएका थिए। भान्डाइकले एन्ड्रयु रोबर्टसनको कर्नर पासमा हेड गोल गरेका थिए। ३०औं मिनेटमा भान डाइकले बचाउन नसकेको बलमा लिड्सका प्याट्रिक वामफोर्डले गोल गर्दै खेललाई बराबरीमा ल्याएका थिए। खेलको ३३औं मिनेटमा सलाहले रिबाउन्ड बलमा उत्कृष्ट गोल गर्दै टोलीलाई अगाडि बढाएका थिए। पहिलो हाफमा पछि परेको लिड्सले दोस्रो हाफको पुनः खेललाई बराबरीमा ल्याएको थियो। ६६औं मिनेटमा माचेज क्लिचले हेल्डर कोस्टाको पासमा बराबरी गोल गर्दै लिड्सको उत्साह जगाएका थिए। त्यसपछि ८७औं मिनेटमा लिभपुलले पेनाल्टीमार्फत निर्णायक गोल गरेको थियो। लिड्सका रोड्रिगो मोरेनोले डीबक्सभित्र फाबिन्होलाई लडाएपछि प्राप्त पेनाल्टीमा सलाहले गोल गर्दै ह्याट्रिक पूरा गरेका थिए। सलाह यस सिजनको प्रिमियर लिगमा पहिलो ह्याट्रिक गर्ने खेलाडी पनि बने। १६ वर्षपछि प्रिमियर लिगमा बढुवा भएको लिड्सले लिभरपुललाई खेलको अन्तिमसम्म कडा टक्कर दिए पनि हार टार्न भने सकेन। पहिलो जितसँगै तीन अंक बनाएको लिभरपुल गोल अन्तरका आधारमा तेस्रो स्थानमा छ। समान तीन अंक बनाएको आर्सनल शीर्ष र न्युक्यासल युनाइटेड दोस्रो स्थानमा छ। शनिबार साँझ भएको खेलमा आर्सनलले फुलहामलाई उसकै मैदानमा ३० गोलले हरायो। एकपक्षीय खेलमा आर्सनललाई जिताउन अलेक्सान्द्रे लाकाजेट्टीले चौथो, ग्याब्रियलले ४९औं र कप्तान पिर्रे इमरिक ओवामियाङले ५७औं मिनेटमा गोल गरेका थिए। अर्को खेलमा न्युक्यासलले वेस्टहाम युनाइटेडलाई उसैको मैदानमा २० गोलले हरायो। न्युक्यासलको जितमा कलुम विल्सनले ५६औं र जेफ हेन्ड्रिकले ८७औं मिनेटमा गोल गरेका थिए। अर्को खेलमा क्रिस्टल प्यालेसले साउथह्याम्पटनलाई १० गोलले स्तब्ध बनायो। क्रिस्टलको कठिन जितमा विलफाइड जाहाले गोल गरेका। जाहाले १३औं मिनेटमा गरेको गोल नै टोलीका लागि पर्याप्त बनेको थियो।"
ट्रेलर कट् का जादुगर,"काठमाडौं : साहिल खान नेपाली सिनेमा बजारको त्यो नाम हो जसले तयार गरेको कुनै फिल्मको प्रोमोले मिलियन भ्युज नपाएको होस्। उनले आजसम्म जति पनि फिल्मको प्रोमो काटे ती सबैले वाहवाही नै कमाए चाहे फिल्म व्यावसायिक रूपमा असफल नै भएको किन नहोस्। परम्परागत नेपाली फिल्मलाई मोडर्न टचसहित पस्कन सिपालु चलचित्र सम्पादकका रूपमा ग्ल्यामर उद्योगमा उदाएका यी युवाले देखाएको कामले धेरैमा आशाको किरण जगाएको छ। साहिलले आजसम्म जति पनि फिल्ममा काम गरे प्रायः सबैले फिल्म उद्योगमा एउटा मानकको काम गरे। नवलपरासीमा सन् १९८७ मा जन्मेका उनी पढाइ सकेर यो क्षेत्रमा प्रवेश गरेका हुन्। उनले कार्य सम्पादनको छोटो समयमै आफ्नो सम्पादन कौशल देखाएर एलजी सिने अवार्ड, बक्स अफिस फिल्म फेयर अवार्डलगायतका पुरस्कार पोल्टामा पारेका छन्। इलेक्ट्रिकल इन्जिनियर बाबुका छोरा साहिलको ध्यान भने पारिवारिक पृष्ठभूमिभन्दा नितान्त फरक विषयमा गयो। फिल्म सम्पादकको रूपमा करिअर अघि बढाउने भूत सवार भएपछि उनी ताल म्युजिकका अध्यक्ष अस्लम खानको मातहतमा अध्ययन गर्न काठमाडौं हानिए। चार वर्षसम्म सहायक सम्पादकका रूपमा काम गरेपछि उनले आफ्नो व्यक्तिगत काम देखाउने मौका भने २०१२ मा आएर पाए। सुरज सुब्बाको निर्देशनमा बनेको फिल्म फेसबुकमा उनले गरेको कामले निकै प्रशंसा पायो। परम्परागत नेपाली फिल्मलाई बलिउड र हलिउडको फ्लेभरमा सम्पादन गर्ने साहिलले २०१६ मा भुवन केसीले निर्माण गरेको फिल्म ड्रिम्सबाट भने निकै उचाइ पाए। अनमोल केसी र साम्रज्ञी राज्यलक्ष्मी शाह अभिनीत यो फिल्मले व्यावसायिक रूपमा सफलता पायो नै यसको प्रोमोले नेपाली सिनेमा बजारमा रेकर्ड कायम गर्यो। उनले आफ्नै कम्पनी मुभी फ्याक्ट्री मा तयार भएको ड्रिम्स सिनेमा बजारमा कोसेढुंगा नै साबित भयो। नेपाली फिल्म उद्योगमा लामो सिरिजको इतिहास बनाएको नाइँ नभन्नु लको दोस्रो सिरिजमा साहिलले अर्को कला देखाए जसले ५१ दिनको रेकर्ड कायम गर्यो। आफ्नो अभिनय यात्राको दो स्रो इनिङका रूपमा बलिउड फर्केका नायक निखिल उप्रेतीको निर्देशनमा बनेको फिल्म भैरवले उनलाई एलजी फिल्म अवार्ड नै दिलायो। फिल्मको ट्रेलर इडिटिङमा नयाँ शैली भिœयाएका उनले काम गरेको ए मेरो हजुरका २ र ३ भागलाई दर्शकले निकै मन पराए। अहिले उनी ए मेरो हजुर४ मा व्यस्त छन्। २५ भन्दा बढी नेपाली फिल्मको सफल सम्पादकको परिचय बनाएका उनले अहिलेसम्म सयभन्दा बढी फिल्मको सुपर हिट ट्रेलर निर्माण गरेका छन्। उनले फिल्म के म तिम्रो होइन रबाट उत्कृष्ट ट्रेलर एडिटरको पुरस्कार प्राप्त गरेका छन्। उनका म यस्तो गीत गाउँछु२, प्रेम गीत३ लगायतका बहुप्रतीक्षित फिल्म आउन बाँकी छन्। निर्देशन र अभिनयमा पनि हात हालेका उनले निर्देशन गरेको फिल्म लभ डायरिज २०२० हो। उनले केही फिल्ममा अभिनय पनि गरेका छन्। सफलताको छोटो समयमै महँगा सम्पादकका रूपमा उदाएका साहिल आफूलाई अन्तर्राष्ट्रिय स्तरमा परिचित बनाउने ध्याउन्न पनि लागेका छन्।"
सिन्धुपाल्चोकमा किन गइरहन्छ भिषण पहिरो ?,"काठमाडौं : सिन्धुपाल्चोकमा मनसुनको सुरुआतदेखि नै बाढीपहिरो गइरहेको छ। जनधनको क्षति पनि उही जिल्लामा बढी भएको देखिन्छ। भूकम्पले थिलथिलो भएको जमिनमा विकास संरचना विपद्मैत्री नहुँदा पहिरोका घटना धेरै भएको गृह मन्त्रालयका अधिकारी बताउँछन्। उपसचिव मुरारी अवस्थी भूकम्पले थिलथिलो भएको ठाउँमा जथाभावी डोजरको प्रयोग गरेर विकास निर्माण गर्दा क्षति बढी भएको देखिएको बताउँछन्। स्थानीय तहको विकास र त्यसको भूजटिलताबीच तादात्म्य मिलेन। विकासका संरचना विपद्मैत्री भएनन्। त्यसैले धेरै क्षति भयो, मन्त्रालयअन्तर्गत राष्ट्रिय आपत्कालीन कार्य सञ्चालन केन्द्रका इन्चार्ज अवस्थी भन्छन्, भवन र सडक निर्माण गर्दा मापदण्डको ख्याल नगर्दा पनि धेरै घटना भएको हो। उनका अनुसार भिरालो र जोखिमयुक्त ठाउँमा बस्ती भएकाले क्षति धेरै भएको हो। मनसुन कम हुने समयमा बाढीपहिरोका ठूलाठूला घटना भएका छन्। कम हुन्छ भनेको अझ बढिरहेको छ, उनी भन्छन्। सिन्धुपाल्चोकको बाह्रबिसे र बागलुङका पछिल्ला घटना अप्रत्याशित रहेको उनी बताउँछन्। सिन्धुपाल्चोकका भोटेकोसी र बाह्रबिसेमा असार २५ गते पहिरोले ४ जनाको मृत्यु भएको थियो। भोटेकोसीमै साउन १ गते पहिरो जाँदा एकै परिवारका ५ जनाले ज्यान गुमाए। मेलम्चीमा साउन १९ गते पहिरोमै १० को मृत्यु भयो भने १ जना घाइते भए। जुगल२ लिदीमा साउन ३० गते आएको पहिरोमा सबैभन्दा बढी क्षति भयो। त्यहाँ ३७ जनाले ज्यान गुमाए भने २ बेपत्ता छन्। पहिरोले यो वर्ष ५१ जिल्लामा मानवीय क्षति भएको छ। हालसम्म ३ सय १४ जनाको मृत्यु भएको छ। १ सय ११ जना बेपत्ता छन्। १ सय ६० जना घाइते छन्। घाइतेमध्ये अधिकांश उपचारपछि फिर्ता भएका छन्। घटना भइरहेकाले धनजनको क्षतिको यकिन विवरण संकलन भइनसकेको अवस्थी सुनाउँछन्। मुलुकमा सबैभन्दा बढी सिन्धुपाल्चोकमा ६७ जनाको मृत्यु भएको छ। ४४ जना बेपत्ता छन् भने ९ घाइते। २०७२ वैशाख १२ को भूकम्पले सिन्धुपाल्चोक, रसुवा, दोलखा, धादिङ, गोरखालगायत जिल्ला बढी प्रभावित भए। राष्ट्रिय पुनर्निर्माण प्राधिकरण गठनपछि मात्रै भूकम्प प्रभावित जिल्लाको भौगर्भिक अध्ययन गरियो। भूकम्प प्रभावित १४ जिल्लाका १ हजार १ सय ३ ठाउँको भौगर्भिक अध्ययन २०७४ सालमा गरिएको थियो। जसमा ६ सयभन्दा बढी जोखिमपूर्ण पाइएको थियो। जसमा सिन्धुपाल्चोकका मात्रै ३ सय ३७ बस्ती परेका थिए। २ सय ९० बस्ती त स्थानान्तरण हुनुपर्ने अध्ययन प्रतिवेदनमा उल्लेख छ। तर, त्यो अध्ययन विस्तृत नभएको भूगर्भविद् प्रा डा नरेन्द्रराज खनाल बताउँछन्। तत्काल अलिअलि अध्ययन गरियो। विस्तृत रूपमा अध्ययन गर्ने प्रणाली नै बनेन, प्रा डा खनाल भन्छन्, भूकम्पले गाउँगाउँमा चिराचिरा बनाएको थियो। हरेक वर्ष अध्ययन गरिनुपथ्र्यो। त्यो नगर्नुको परिणाम यो वर्ष देखियो। पहिरोले यो वर्ष यति धेरै क्षति पुग्दा पनि राज्यको ध्यान नगएको उनको भनाइ छ। सरकार राहत बाँडेर सस्तो लोकप्रियतामा मात्रै लागेको उनी बताउँछन्। अर्का विज्ञ प्रा डा तारानिधि भट्टराई बाढीपहिरोको अध्ययन नहुँदा जोखिम प्रत्येक वर्ष बढ्दो रहेको बताउँछन्। पहिरोका ठूलाठूला घटना भइरहेका छन्। सरकारका उच्च पदस्थ पदाधिकारी घटनास्थलमा जान्छन्। राहत बाँड्छन्। तर, पहिरो कसरी गयो ? यसरी यो वर्ष यति धेरै किन पहिरो गइरहेको छ ? यतातिर सरकारको ध्यान गएजस्तो लाग्दैन, उनी भन्छन्, होइन भने सरकारले राहत बाँड्न जाँदा विज्ञको टोली पनि लिएर जानुपथ्र्यो। मन्त्री राहत बाँड्थे, विज्ञले त्यो पहिरो कसरी गयो भनेर अध्ययन गर्थे। त्यहाँबाट पाठ सिकेर अन्य पहाडी भागका बासिन्दा सचेत गराउन सजिलो हुन्थ्यो। सरकारलाई अन्य ठाउँमा घटना हुन नदिन योजना बनाउन सजिलो हुन्थ्यो। यस्तो चलन अन्तर्राष्ट्रिय स्तरमा रहेको उनी सुनाउँछन्। भूकम्पका बेला नै दीर्घकालीन रूपमा अध्ययनको थालनी नगरेर राज्य चुकेको उनको ठहर छ। राहत, क्षतिपूर्ति, पुनःस्थापनाका साथै अध्ययनलाई ध्यान दिनुपथ्र्यो। आज त्यसकै परिणाम भोग्नु परिरहेको छ, उनी भन्छन्। लिदी, भीरखर्क र नागपुजे पहिरो एकै प्रकृतिको रहेको प्रा डा खनालको भनाइ छ। भूकम्पको बेला म गएको थिएँ। त्यहाँ जमिन छियाँछियाँ थियो, उनी भन्छन्, भूकम्पको असर र यो वर्षको अत्यधिक वर्षाले नै त्यो क्षति भएको हुनुपर्छ। योजना बिनाका विकास निर्माण, अतिवृष्टिलगायत कारणले धेरै पहिरोका घटना भएको प्रा डा भट्टराईको अनुमान छ। तर, सम्बन्धित स्थानमा गएर अध्ययन, अनुसन्धान नगरेकाले ठ्याक्कै कारण भन्ने अवस्था छैन्, उनी भन्छन्।"
गुणस्तरहीन स्यानिटाइजरले जोखिम : साबुनपानी नै हितकर,"काठमाडौं : धेरैजसो अवस्थामा हातबाटै भाइरस संक्रमण हुन्छ। आफू होस् या अरूमा। त्यही हातलाई संक्रमणरहित बनाउन घसिने स्यानिटाइजर गुणस्तरहीन (मेथानल मिश्रित) रहेछ भने के होला ? त्यसमाथि बच्चाको हातमा पर्यो भने ? यो जिज्ञासामा चिकित्सकहरू चिन्ता व्यक्त गर्छन्। वरिष्ठ मिर्गौला रोग विशेषज्ञ डा ऋषिकुमार काफ्ले मेथानल मिश्रित स्यानिटाइजर खरिद गरेको भए तत्काल फ्याँक्न सल्लाह दिन्छन्। मेथानल विषाक्त हो। बच्चाबच्चीको कमलो छालामा बारम्बार घस्दा विषाक्त रसायन छालाले सोस्छ। त्यसले दीर्घकालमा दृष्टि क्षमतामा असर गर्छ। मुखमा परे ज्यानसमेत जान्छ, डा काफ्ले भन्छन्, साबुनपानीले मिचीमिची हात धुनु जत्तिको राम्रो अरू केही होइन। नेपाल औषधि व्यवस्था विभागले विषाक्त स्यानिटाइजर कहाँकति छ भनेर लेखाजोखा गर्न सकेको छैन। सीमित साधनस्रोत र जनशक्तिका कारण अनुगमन गर्न नसक्दा बजारमा गुणस्तरहीन उत्पादन छ्यापछ्याप्ती छ। कतिपयले थाहा नपाएरै विषाक्त स्यानिटाइजर घरका कोठाकोठामा सजाएका छन्। उत्पादक कम्पनीले स्यानिटाइजरको लेभलमा मेथानल मिसाइएको उल्लेख नगरी बिक्रीवितरण गरिरहेकाले सचेत हुन विज्ञको सुझाव छ। कोरोना महामारीमा अत्यधिक उपयोग भइरहेको स्यानिटाइजरमा मेथानल मिसाउने कार्य नेपालसहित विभिन्न मुलुकमा भइरहेको छ। विभागका महानिर्देशक नारायण ढकाल स्वदेशमा उत्पादित र विदेशबाट आयातीत सबै स्यानिटाइजरको परीक्षण गर्न नसकिएको स्वीकार गर्छन्। केही नमुना संकलन गरी परीक्षण गर्दा पाँचवटा कम्पनीको स्यानिटाइजरमा विषाक्त पायौं, महानिर्देशक ढकाल भन्छन्, अरू थप स्यानिटाइजर पनि परीक्षण गर्दै छौं। आयातीत स्यानिटाइजर पनि गुणस्तरहीन हुन सक्ने उनको ठम्याइ छ। गुणस्तरहीन स्यानिटाइजरका कारण कतिपयको छालामा एलर्जी देखिएको छ। डा काफ्लेका अनुसार अमेरिकामा पनि मेथानल मिश्रित स्यानिटाइजर प्रयोग नगर्न सरकारले आह्वान गरेको छ। मेथानल पेटमा पुगेपछि बान्ता हुन्छ। रक्सी बनाउँदा पनि मेथानलको प्रयोग हुन्छ, उनी भन्छन्, रक्सी खाएर कसैको ज्यान जान्छ भने त्यसको कारक मेथानल हो। कोरोना त्रासका कारण पटकपटक स्यानिटाइजर दल्ने प्रवृत्ति देखिएको छ। वरिष्ठ मनोचिकित्सक डा अनन्त अधिकारीका अनुसार, पटकपटक स्यानिटाइजर घस्नु पनि मानसिक समस्या हो। यसलाई अब्सेसिभ कम्पल्सिभ डिसअर्डर (ओसीडी) भनिन्छ। २० सेकेन्ड हात धोऊँ विश्व स्वास्थ्य संगठनले कोरोना भाइरसका साथै अन्य सरुवा रोगविरुद्धको लडाइँमा साबुनपानीको प्रयोग प्रभावकारी हुने जनाएको छ। हात धुँदा औंलाको बीचमा, हातको अगाडि एवं पछाडि र नङलाई राम्ररी धुनुपर्छ। जुन सबैभन्दा सस्तो र सजिलो छ। युनिसेफले पनि बगिरहेको पानीमा हात भिजाउने, मनग्गे साबुन लगाउने, हत्केलाको पछाडि, औंलाको बीच र नङलगायत सबै भागमा कम्तीमा २० सेकेन्डसम्म मिच्नुपर्ने सुझाव दिएको छ। बगिरहेको पानीमा हात पखाल्ने र सफा कपडा वा एकपटक मात्र प्रयोग गरिने तौलियाले हात पुछ्ने हो भने कोरोना भाइरसको अवशेष नष्ट हुन्छ। साबुनपानीले हात धुने कुरा ओझेल परेको शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुनको ठम्याइँ छ। सफा पानी छ भने साबुनले हात धुनु सबैभन्दा राम्रो हो। साबुन र सफा पानी नभएको अवस्थामा विकल्पमा मात्र स्यानिटाइजरको प्रयोग गर्ने हो, डा पुन भन्छन्, विज्ञापनका कारण साबुनपानीले हात धुने कार्य ओझेलमा पर्यो। स्यानिटाइजरको प्रयोगले महŒव पायो। संगठनले पनि कोरोना भाइरसबाट बच्न बेलाबेलामा साबुनपानीले मिचीमिची हात धुने कार्यलाई पहिलो प्राथमिकता दिएको छ।"
"सिन्धुपाल्चोकमा भीषण पहिरो : ११ को मृत्यु, २० बेपत्ता","सिन्धुपाल्चोक : बाह्रबिसे नगरपालिका ५ घुम्थाङमा सुरक्षित ठानिएकै दुई बस्तीमा भीषण पहिरो खस्दा ११ जनाको मृत्यु भएको छ। २० जना बेपत्ता भएका छन्। घाइते ५ जनालाई उपचारका लागि काठमाडौं पठाइएको छ। जिल्ला प्रहरी कार्यालयका डीएसपी प्रकाश सापकोटाले आइतबार बिहान साढे ३ बजेतिर एक किलोमिटर माथिबाट आएको पहिरोले नागपुजे र भीरखर्कका १८ घर पुरिएको जानकारी दिए। त्यसमा ज्यान गुमाउनेमा भक्तिमाया श्रेष्ठ (६३ वर्ष), जुनु विक (२३ वर्ष), सुकलाल विक (२४ वर्ष), सन्देश विक (८ वर्ष), सर्किनी नेवार (६० वर्ष), धनलाल नेवार (६५ वर्ष), ट्याक्सी शेर्पा (९८ वर्ष), हीरामाया नेवार (६० वर्ष), ज्ञानीमाया प्रधान (४२ वर्ष), सरस्वती विक (५ वर्ष), करणबहादुर श्रेष्ठ (२५ वर्ष) रहेको जिल्ला प्रहरीले जनाएको छ। बेपत्ता हुनेमा रामबहादुर नेवार (४८ वर्ष), दिलमाया श्रेष्ठ (१८ वर्ष), रीता श्रेष्ठ (३७ वर्ष), दानियाल श्रेष्ठ (५ वर्ष), नदान श्रेष्ठ (४ वर्ष), अमृत श्रेष्ठ (२५ वर्ष), मनिता श्रेष्ठ (२५ वर्ष), रविना श्रेष्ठ (३० वर्ष), रियाशु श्रेष्ठ (शिवभक्ति) (८ वर्ष), पदमकुमारी श्रेष्ठ (६० वर्ष), रामकुमार श्रेष्ठ (४२ वर्ष) छन्। यस्तै, लालबहादुर श्रेष्ठ (५१ वर्ष), बुद्धलक्ष्मी श्रेष्ठ (५० वर्ष), लक्ष्मी श्रेष्ठ (११ वर्ष), कुमार विक (२२ वर्ष), सोनिया विक (२१ वर्ष), रूपा विक (१० वर्ष), शिवबहादुर नेवार (४३ वर्ष) बेपत्ता छन्। दुई वर्षका एक बालक र एक महिलाको नाम नखुलेको प्रहरीले जनाएको छ। प्रहरीले बेपत्ताको खोजी जारी राखेको छ। भोटेकोसी नदीबाट झन्डै एक घण्टा माथि र भीरभन्दा पनि टाढा रहेका बस्ती पहिरोको चपेटामा पर्ला भनेर कसैले सोचेका थिएनन्। जिल्लाका अन्य भागमा पहिरो जाँदा पनि आफ्नो बस्ती सुरक्षित रहेकामा गर्व गर्थे स्थानीयवासी। वडा सदस्य वीरबहादुर भण्डारी वडामा सुरक्षित मानिएको बस्तीमा पहिरोले वितण्डा मच्चाएको देख्दा अचम्मित छन्। सोच्दै नसोचेको पहिरोले ठूलो जनधनको क्षति गराएको भण्डारीको भनाइ छ। उनका अनुसार पहिरोमा परेर एउटा टोलका चार र अर्को टोलका आठ घर मानवविहीन भएका छन्। पहिरोले बस्ती पुरिँदा एक घरमा दुई बालक र उनीहरूका आमा तथा एक घरमा बाबुछोरा मात्र बाँचेको उनले सुनाए। सभामुख अग्निप्रसाद सापकोटाले तत्काल राहत र उद्धारसँगै यस्ता विपत्तिबाट बच्न दीर्घकालीन योजना बनाएर अघि बढ्नुपर्ने प्रतिक्रिया दिएका छन्। सभामुख सापकोटा पहिरोले पुयाएको क्षति अवलोकन गर्न घटनास्थल पुगेका थिए। बेपत्ताका परिवारलाई सकस बाह्रबिसे नगरपालिका५ जम्बुका दावा तामाङकी आमालाई दुई महिनाअघि याल्मो खोलामा आएको बाढी र पहिरोले बगाएर बेपत्ता बनायो। त्यसपछि शव नभेटिएकाले आमा मरेकी हुन् भन्ने उनलाई विश्वास लागेको छैन। बौद्ध परम्पराअनुसार आमाको मृत्यु भएको ठानेर मृत्यु संस्कार गरिसक्दा पनि अझै आमा कतैबाट आउँछिन् कि भन्ने आशा बाँकी रहेको दावा बताउँछन्। शव नभेटिएकाले होला अझै आमा जीवित छिन् कि भन्ने लागिरहन्छ, उनी भन्छन्, आमा मरेकी हुन् भनेर विश्वास गर्न सकिरहेको छैन। अरू बेपत्ताका आफन्त पनि दावाकै हालतमा छन्। तर, दुई महिनासम्म सम्पर्कमा नआएपछि मृत्यु भएको मान्नुको विकल्प उनीहरूसँग छैन। इन्जिनियर आकाश केसी बेपत्ता भएको साता दिनपछि परिवारले कुशको शव बनाएर दाहसंस्कार गरे। तर, उनको मृत्युको यथार्थ अझै स्वीकार गर्न नसकेको आफन्त यमन भुसाल बताउँछन्। जम्बुमा असार २५ गते बाढीले १५ घर बगाउँदा १८ जना बेपत्ता भएका थिए। घटनाको एक सातासम्म स्थानीय प्रशासन र नगरपालिका बेपत्ताको खोजीमा जुटे पनि कोही फेला नपरेपछि खोजी कार्य स्थगन गरिएको थियो। बेपत्ता नभेटेपछि र भेट्ने सम्भावनासमेत नदेखेपछि खोजी स्थगन गरिएको प्रमुख जिल्ला अधिकारी उमेशकुमार ढकाल बताउँछन्। बेपत्ताका परिवारको गुनासो छ, गोताखोर प्रयोग गरी भोटेकोसी नदीमा अलिक मेहनतपूर्वक खोजी गरिदिएको भए भेटिन्थ्यो कि भन्ने आशा हुँदाहुँदै खोजी कार्य स्थगन गरियो। पहिरोले असार अन्तिम साता भोटेकोसी गाउँपालिका लार्चामा चार र फुल्पिङकट्टीमा दुई जना बेपत्ता भए। उनीहरूको पनि कुनै अवशेष फेला नपरेको गाउँपालिका अध्यक्ष राजकुमार पौडेल बताउँछन्। प्रहरीका अनुसार लिदी पहिरोमा परी बेपत्ता भएका दुई जना अझै बेपत्ता छन्। बाढीपहिरोजस्ता घटनामा ज्यान गुमाउनेको परिवारलाई सरकारले राहत उपलब्ध गराउने भए पनि बेपत्ताको हकमा यस्तो व्यवस्था नरहेको प्रमुख जिल्ला अधिकारी ढकाल सुनाउँछन्। मृतकका हकमा जिल्ला विपद् व्यवस्थापन समितिले निर्णय गरी राहत उपलव्ध गराउन सकिने भए पनि बेपत्ताको हकमा मन्त्रालयबाट निर्णय भएर आउनुपर्ने व्यवस्था छ। यो व्यवस्थाका कारण बेपत्ताका परिवारले अझै केही पाउन सकेका छैनन्। जम्बुलगायत ठाउँमा गएको पहिरोमा बेपत्ता हुनेका परिवारलाई मृतकसरह राहत रकम उपलव्ध गराउने निर्णय भएर आएकाले राहत वितरण प्रक्रिया सुरु गरिएको उनको भनाइ छ। मन्त्रालयबाट निर्णय भएर आएकाले हामीले राहत वितरण प्रक्रिया सुरु गरिसकेका छौं, उनी भन्छन्, अब बेपत्ताका परिवारले पनि मृतकसरह राहत पाउनेछन्। जिल्लामा बाढीपहिरोले बेपत्ता हुने शृंखला २०७१ साउन १७ गते जुरेको भीषण पहिरोबाट सुरु भएको हो। उक्त घटनामा परेका १ सय ४५ मध्ये ७ जनाको मात्र शव फेला परेको थियो। तत्कालीन सरकारले बाँकीको शव नभेटिने निष्कर्ष निकाल्दै बेपत्तालाई मृतकसरह मानेर राहत दिने निर्णय गरेको थियो। त्यसपछि बाढीपहिरोका कारण बेपत्ता हुनेको संख्या यो वर्ष अत्यधिक रहेको जिल्ला प्रहरी कार्यालयको तथ्यांक छ।"
स्यानिटाइजर धन्दा,"कोरोना महामारीका कारण मुलुक अप्ठ्यारो परिस्थतिबाट गुज्रिरहेको छ। सामाजिक र आर्थिक गतिविधिमा आएको परिवर्तनले नागरिकको दैनिकी बदलिएको छ। एउटा गिरोह यही अप्ठ्यारो परिस्थितिको मौका छोप्दै नक्कली सामग्री बेचेर सम्पत्ति आर्जनमा लागेको छ। कोरोना संक्रमण रोकथाममा आवश्यक ठानिएको स्यानिटाइजरमा समेत नक्कली र मानव स्वास्थ्यका लागि हानिकारक रसायन मिसाएर यस्ता गिरोहले बजारमा खुलमखुला बेचिरहेको छ। न्यून आय भएका वर्ग यस्तै कमसल सामग्री प्रयोग गर्न बाध्य छन्। नियमनकारी निकाय भने कानमा तेल हालेर बसेको छ। कोरोना संक्रमण फैलिएसँंगै मध्यमदेखि ठूला व्यापारीसमेत मास्क, स्यानिटाइजरलगायतका सामग्री उत्पादनतर्फ लागे। लकडाउनका कारण अन्य सेवा क्षेत्रका उद्योग तथा कलकारखाना खुलाउन नपाए पनि यी सामग्री उत्पादनमा सरकारी अवरोध नहुने देखेर उनीहरू यतातर्फ आकर्षित भएका थिए। सरकारी ध्यान कोरोना नियन्त्रणमा मात्र केन्द्रित रहेको मौका छोपेर उनीहरूले यस्ता सामग्रीको मनपरी मूल्य मात्र राखेका छैनन्, कमसल र विषाक्त कच्चा पदार्थ प्रयोग गरेर मनग्ये आम्दानी गरिरहेका छन्। मानव स्वास्थ्यका लागि हानिकारक विषादी मिसिएको स्यानिटाइजनर बेच्ने क्रम जारी छ। नेपाल विज्ञान तथा प्रविधि प्रज्ञा प्रतिष्ठान (नास्ट) ले गरेको अनुसन्धानमा बजारमा प्रयोग भइरहेका स्यानिटाइजरमध्ये ४५ प्रतिशतको कोरोना नियन्त्रणमा कुनै प्रभाव नरहेको तथा मानव स्वास्थ्यमा गम्भीर आघात पुग्ने पदार्थ प्रयोग गरेको पाइएको छ। यसमा दुईखाले हानिकारक जीवाणु नष्ट गर्ने क्षमता नभएको पाइएको थियो। अनुसन्धानका क्रममा नास्टले २२ ब्रान्डको नमुना परीक्षण गरेको थियो। अनुसन्धानमा समावेश नगरिएका अन्य ब्रान्डका स्यानिटाइजरको अवस्था कस्तो छ, कसैलाई पत्तो छैन। कोरोना नियन्त्रणका लागि हरेक नागरिकले के गर्न सक्छु भनेर सोच्नुपर्ने समयमा अरूलाई मारेर भए पनि आफू मात्रै कमाउने मनसाय राख्नु गम्भीर अपराध हो। यस्ता कर्ममा लाग्नेलाई तत्काल नियन्त्रणमा लिएर कानुनी कारबाहीको दायरामा ल्याउनुपर्छ। विगतमा औषधि उत्पादनमा संलग्न अधिकांश कम्पनी अहिले स्यानिटाइजर उत्पादनमा क्रियाशील छन्। मुलुकभर तीन सयभन्दा बढी उद्योगले स्यानिटाइजर उत्पादन गरिरहे पनि तीसवटाले मात्रै सरकारी अनुमति लिएका छन्। अनुमति नलिने उद्योगमा अनुगमन गर्न नसक्नु सरकारको कमजोरी हो। औषधि व्यवस्था विभागले तत्काल यस्ता उद्योगमा निगरानी बढाउनुपर्छ। हानिकारक स्यानिटाइजर उत्पादन तत्काल रोक्नुपर्छ। बजारमा बिक्रीका लागि लगिएका सामग्री जफत गर्नुपर्छ। गैरकानुनी रूपमा स्यानिटाइजर उत्पादन गर्नु र नक्कली सामग्री उत्पादन गर्नु भनेको सरकारी अधिकारीलाई चुनौती दिनु हो। प्रचलित नीति, नियम र कानुनको उल्लंघन गर्नु हो। जसका लागि कानुन बनाइएको हुन्छ, उसैले पालना गर्दैन भने यसको के अर्थ ? अनि कानुनको पालना गराउन सक्दैन भने जिम्मेवारी बोकेका व्यक्तिले कुन नैतिकताका आधारमा कुर्सीमा बसिरहने ? गलत कृत्यमा लाग्नेलाई बेलैमा कारबाही गर्न सकिएन भने यस्ता धन्दा थप मौलाउनेछन्। बजारमा नक्कली सामग्री उत्पादनको मात्र एकछत्र राज हुनेछ। यसले सक्कली सामान उत्पादन गर्ने उद्योगी र व्यापारीलाई समेत निरुत्साहित बनाउँछ। कोरोना नियन्त्रणका लागि उत्पादन गरिने स्यानिटाइजर प्रयोग गरिने कच्चा पदार्थको मात्राका लागि विश्व स्वास्थ्य संगठनले छुट्टै मापदण्ड बनाएको छ। सय मिलिलिटर स्यानिटाइजर बनाउन ७८ मिलिलिटर इथानल प्रयोग गर्नुपर्छ। हाइड्रोजन पेरोक्साइडलगायतका रसायनको मात्रा प्रयोगमा पनि उसको आफ्नै मापदण्ड छ। नेपालमा पनि यो मापदण्ड कडाइका साथ लागू गरिनुपर्छ। नेपालभित्र बन्ने अधिकांश स्यानिटाइजरमा व्यवसायीले मुनाफा धेरै कमाउन इथानलको सट्टा मेथानलको अधिक प्रयोग गरेका छन्। यसले छाला, स्नायु प्रणाली, मिर्गौलालगायतका अंगमा परोक्षरूपमा हानि पुर्याइरहेको छ। स्यानिटाइजर उत्पादकलाई पनि बोतलभित्र प्रयोग गरिएको कच्चा पदार्थको मात्रा स्पष्ट देखिने गरी लेख्ने नियम कडाइका साथ लागू गर्नुपर्छ। सँगसँगै यस्ता सामग्रीको मूल्यमा पनि एकरूपता ल्याउनुपर्छ। कोरोनाबाट घर न घाटको अवस्थामा पुगेको निम्छरा उपभोक्तालाई नक्कली सामग्री भिडाएर अकूत कमाउने धन्दा बन्द गर्नुपर्छ।"
पार्टीमा बोलाएर लागूऔषध दिन्छन्,"मुम्बई : बलिउड अभिनेत्री तथा चर्चित मोडल सर्लिन चोपडा सोसल मिडियामा निकै सक्रिय रहन्छिन्। उनी प्रायः आफ्ना स्पष्ट भनाइका कारण चर्चामा रहन्छिन्। हालै इन्स्टाग्राममा पोस्ट गरेको एउटा भिडियोका कारण उनी अहिले चर्चाको शिखरमा छिन्। भिडियोमा योग मुद्रामा बसेकी उनी सबैलाई लागूऔषधबाट टाढै रहने सन्देश दिइरहेकी छन्। सर्लिनले भिडियोमा फिल्म उद्योगका पार्टीमा लागूऔषधको खुलेआम प्रयोग हुने गरेको दाबी गरेकी छन्। उनले क्याप्सन लेखेकी छन्, म चेन स्मोकर थिएँ। २०१६ को अक्टोबरमा धूमपान छोडें। मदिरा सेवन गर्थें तर मार्चमा लकडाउन भएपछि यो पनि छोडें। लागूऔषधबाट भने म सधैं टाढा नै बसें। उद्योगका महारथि पार्टीमा बोलाएर ट्रेमा लागूऔषध अफर गर्छन्। तर यो लिनु हुन्न है। अहिले सर्लिनको यो भिडियो सोसल मिडियामा आगोसरी फैलिएको छ। उनको यो दाबीपछि बलिउडका हस्ती तर्सिएका छन्। केही समयअघि उनले एक अन्तर्वार्तामा आफू यस्ता पार्टीमा नजाने गरेको पनि बताएकी थिइन्। सर्लिनले इन्स्टाग्राममा कंगनाको एक तस्बिर पोस्ट गर्दै उनको समर्थन गरेकी छन्। यसको साथमा उनले क्याप्सन लेखेकी छन्, उनी उठ्ने छिन् मजबुत भएर उठ्नेछिन् र, बिजली झैं दौडने छिन्। यसअघि उनले सुशान्तको मुद्दा सीबीआईलाई दिने विषयमा खुसी व्यक्त गरेकी थिइन्। उनले एक ट्विटमा लेखेकी छन्, पूरा देश छिट्टै यो मुद्दा छिनोफानो भएको हेर्न चहान्छ। सर्लिनले हालै फिल्ममेकर रामगोपाल बर्मामाथि अश्लील म्यासेज पठाएको आरोप पनि लगाएकी थिइन्।"
महासंघको निर्वाचन अनिश्चित,"काठमाडौं : कोरोना भाइरसका कारण नेपाल उद्योग वाणिज्य महासंघको निर्वाचन अनिश्चित भएको छ। गत चैतमै हुनुपर्ने निर्वाचन कोरोनका कारण रोकिएको थियो। पछिल्लो समयमा सरकारले निषेधाज्ञा खुकुलो बनाए पनि कोरोनाको जोखिम उत्तिकै छ। बढ्दो जोखिमसँगै महासंघको निर्वाचन अनिश्चित बन्दै गएको हो। सरकारले सभा, सम्मेलन, पार्टी र भोज गर्न बन्देज कायम गरेसँगै साउन २६ र २७ मा तय भएको निर्वाचन अनिश्चितकालका लागि रोकिएको छ। निर्वाचन कहिले र कसरी गर्ने भन्ने विषयमा महासंघले पदाधिकारी तथा कार्यसमितिको बैठक डाकिसकेको छैन। यद्यपी, कोरोनाको जोखिम हेरेर बैठक बस्न सक्ने पदाधिकारी बताउँछन्। महासंघको ५४औं वार्षिक साधारण सभा र निर्वाचनको कार्य सञ्चालन गर्न महासंघले एक उपसमिति गठन गरेको थियो। समितिले ढाँचा तथा प्रक्रिया तयार गरी केही दिनअघि महासंघका अध्यक्ष भवानी राणालाई प्रतिवेदन पेस गरिसकेको छ। वार्षिक साधारण सभाको समुद्घाटन, बन्दसत्र र समापन कार्यक्रम भर्चुअल (जुम) मार्फत गर्न सुझाइएको छ। स्वास्थ्यका सबै प्रोटोकल एवं सरकारका स्वास्थ्य निर्देशन पालना गरी तीनवटा मोडेलमा निर्वाचन गर्न सकिने उक्त समितिले दिएको छ। सबै क्षेत्र (जिल्ला र नगर, वस्तुगत, द्विर्राष्ट्रिय, एसोसिएट) को प्रत्यक्ष काठमाडौंमा निर्वाचन गर्न सुझाइएको छ। यस्तै जिल्ला र नगर क्षेत्रको सम्बन्धित प्रदेशमा र वस्तुगत, एसोसिएटको काठमाडौंमा निर्वाचन गर्न सकिने प्रतिवेदनमा उल्लेख छ। समितिले कम्प्युटराइजर (ईभोटिङ) मार्फत पनि निर्वाचन गर्न सकिने सुझाएको छ। महासंघ एसोसिएट क्षेत्रका सदस्य भरतराज आर्चायले ईभोटिङबाट निर्वाचन गर्न सकिने सुझाए पनि सुरक्षा र विश्वसनीयतामा विश्वस्त हुन नसकिएको बताए। अहिलेको चिनारी हेर्दा मंसिर ५ भन्दाअघि निर्वाचन गर्न सकिने अवस्था छैन, उनले भने,छठ पर्वपछि नै होला। महासंघले निर्वाचनको मोडालिटी तय गर्न साउन २१ गते ६ सदस्य सम्मिलित समिति गठन गरेको थियो। समितिले सरकारी निकाय, स्वास्थ्यसम्बन्धी विज्ञका साथै सरोकारवालासँग छलफल गरी प्रतिवेदन पेस गरेको हो। समितिमा जिल्ला र नगर उद्योग वाणिज्य संघ क्षेत्रबाट अरूणराज सुमार्गी र डीबी बस्नेत, वस्तुगत क्षेत्रबाट ई विनोद ढकाल र सुनिल गोपाल श्रेष्ठ र एसोसिएट क्षेत्रबाट भरतराज आचार्य र रंजितराज आचार्य संलग्न थिए। महासंघमा जिल्ला र नगरको ५० प्रतिशत, एसोसिएटको ३० प्रतिशत र वस्तुगको २० प्रतिभ भोटिङ अधिकार हुन्छ। जिल्ला र नगरमा एक उपाध्यक्षसहित २६ जना, एसोसिएटमा एक उपाध्याक्षसहित १८ जना, वस्तुगतमा एक उपाध्यक्षसहित १४ जना निर्वाचित हुन्छन्। जिल्ला र नगरमा एक सय ६, वस्तुगतमा एक सय एक र एसोसिएटमा आठ सय जना मतदाता छन्। जिल्ला तथा नगर सदस्य डीबी बस्नेतले समितिले ईभोटिङलाई प्राथमिकता दिएको बताए। काठमाडौंमा कोरोना महामारी बढिरहेकाले तत्काल निर्वाचन असम्भव देखिन्छ, उनले भने, ईभोटिङ गर्ने उत्तम विधि हो। यसमा सहमति हुन नसके अहिलेकै कार्यसमितिको एक वर्ष म्याद थप्ने हो। पदाधिकारीले चाहेमा ईभोटिङ जहिले पनि गर्न सकिने उनको भनाइ छ। महासंघको ५४औं वार्षिक साधारणसभाले वरिष्ठ उपाध्यक्ष शेखर गोल्छाको नेतृत्वमा नयाँ नेतृत्व चयन गर्दै छ। महासंघको विधानअनुसार वरिष्ठ उपाध्यक्ष नै स्वतः अध्यक्ष बन्ने प्रावधान छ। वरिष्ठ उपाध्यक्षमा चन्द्रप्रसाद ढकाल र किशोर प्रधान चुनावी मैदानमा उत्रिएका छन्। उनीहरुले प्यानल नै बनाएर चुनावी मैदानमा उत्रिए पनि कोरोनाका कारण चुनावी सभा गर्न पाएका छैनन्। यद्यपि, उम्मेदवारले विभिन्न माध्यमबाट सम्पर्क बढाएर मतदाता रिझाउन क्रियाशील देखिएका छन्।"
स्यानिटाइजर धन्दा,"कोरोना महामारीका कारण मुलुक अप्ठ्यारो परिस्थतिबाट गुज्रिरहेको छ। सामाजिक र आर्थिक गतिविधिमा आएको परिवर्तनले नागरिकको दैनिकी बदलिएको छ। एउटा गिरोह यही अप्ठ्यारो परिस्थितिको मौका छोप्दै नक्कली सामग्री बेचेर सम्पत्ति आर्जनमा लागेको छ। कोरोना संक्रमण रोकथाममा आवश्यक ठानिएको स्यानिटाइजरमा समेत नक्कली र मानव स्वास्थ्यका लागि हानिकारक रसायन मिसाएर यस्ता गिरोहले बजारमा खुलमखुला बेचिरहेको छ। न्यून आय भएका वर्ग यस्तै कमसल सामग्री प्रयोग गर्न बाध्य छन्। नियमनकारी निकाय भने कानमा तेल हालेर बसेको छ। कोरोना संक्रमण फैलिएसँंगै मध्यमदेखि ठूला व्यापारीसमेत मास्क, स्यानिटाइजरलगायतका सामग्री उत्पादनतर्फ लागे। लकडाउनका कारण अन्य सेवा क्षेत्रका उद्योग तथा कलकारखाना खुलाउन नपाए पनि यी सामग्री उत्पादनमा सरकारी अवरोध नहुने देखेर उनीहरू यतातर्फ आकर्षित भएका थिए। सरकारी ध्यान कोरोना नियन्त्रणमा मात्र केन्द्रित रहेको मौका छोपेर उनीहरूले यस्ता सामग्रीको मनपरी मूल्य मात्र राखेका छैनन्, कमसल र विषाक्त कच्चा पदार्थ प्रयोग गरेर मनग्ये आम्दानी गरिरहेका छन्। मानव स्वास्थ्यका लागि हानिकारक विषादी मिसिएको स्यानिटाइजनर बेच्ने क्रम जारी छ। नेपाल विज्ञान तथा प्रविधि प्रज्ञा प्रतिष्ठान (नास्ट) ले गरेको अनुसन्धानमा बजारमा प्रयोग भइरहेका स्यानिटाइजरमध्ये ४५ प्रतिशतको कोरोना नियन्त्रणमा कुनै प्रभाव नरहेको तथा मानव स्वास्थ्यमा गम्भीर आघात पुग्ने पदार्थ प्रयोग गरेको पाइएको छ। यसमा दुईखाले हानिकारक जीवाणु नष्ट गर्ने क्षमता नभएको पाइएको थियो। अनुसन्धानका क्रममा नास्टले २२ ब्रान्डको नमुना परीक्षण गरेको थियो। अनुसन्धानमा समावेश नगरिएका अन्य ब्रान्डका स्यानिटाइजरको अवस्था कस्तो छ, कसैलाई पत्तो छैन। कोरोना नियन्त्रणका लागि हरेक नागरिकले के गर्न सक्छु भनेर सोच्नुपर्ने समयमा अरूलाई मारेर भए पनि आफू मात्रै कमाउने मनसाय राख्नु गम्भीर अपराध हो। यस्ता कर्ममा लाग्नेलाई तत्काल नियन्त्रणमा लिएर कानुनी कारबाहीको दायरामा ल्याउनुपर्छ। विगतमा औषधि उत्पादनमा संलग्न अधिकांश कम्पनी अहिले स्यानिटाइजर उत्पादनमा क्रियाशील छन्। मुलुकभर तीन सयभन्दा बढी उद्योगले स्यानिटाइजर उत्पादन गरिरहे पनि तीसवटाले मात्रै सरकारी अनुमति लिएका छन्। अनुमति नलिने उद्योगमा अनुगमन गर्न नसक्नु सरकारको कमजोरी हो। औषधि व्यवस्था विभागले तत्काल यस्ता उद्योगमा निगरानी बढाउनुपर्छ। हानिकारक स्यानिटाइजर उत्पादन तत्काल रोक्नुपर्छ। बजारमा बिक्रीका लागि लगिएका सामग्री जफत गर्नुपर्छ। गैरकानुनी रूपमा स्यानिटाइजर उत्पादन गर्नु र नक्कली सामग्री उत्पादन गर्नु भनेको सरकारी अधिकारीलाई चुनौती दिनु हो। प्रचलित नीति, नियम र कानुनको उल्लंघन गर्नु हो। जसका लागि कानुन बनाइएको हुन्छ, उसैले पालना गर्दैन भने यसको के अर्थ ? अनि कानुनको पालना गराउन सक्दैन भने जिम्मेवारी बोकेका व्यक्तिले कुन नैतिकताका आधारमा कुर्सीमा बसिरहने ? गलत कृत्यमा लाग्नेलाई बेलैमा कारबाही गर्न सकिएन भने यस्ता धन्दा थप मौलाउनेछन्। बजारमा नक्कली सामग्री उत्पादनको मात्र एकछत्र राज हुनेछ। यसले सक्कली सामान उत्पादन गर्ने उद्योगी र व्यापारीलाई समेत निरुत्साहित बनाउँछ। कोरोना नियन्त्रणका लागि उत्पादन गरिने स्यानिटाइजर प्रयोग गरिने कच्चा पदार्थको मात्राका लागि विश्व स्वास्थ्य संगठनले छुट्टै मापदण्ड बनाएको छ। सय मिलिलिटर स्यानिटाइजर बनाउन ७८ मिलिलिटर इथानल प्रयोग गर्नुपर्छ। हाइड्रोजन पेरोक्साइडलगायतका रसायनको मात्रा प्रयोगमा पनि उसको आफ्नै मापदण्ड छ। नेपालमा पनि यो मापदण्ड कडाइका साथ लागू गरिनुपर्छ। नेपालभित्र बन्ने अधिकांश स्यानिटाइजरमा व्यवसायीले मुनाफा धेरै कमाउन इथानलको सट्टा मेथानलको अधिक प्रयोग गरेका छन्। यसले छाला, स्नायु प्रणाली, मिर्गौलालगायतका अंगमा परोक्षरूपमा हानि पुर्याइरहेको छ। स्यानिटाइजर उत्पादकलाई पनि बोतलभित्र प्रयोग गरिएको कच्चा पदार्थको मात्रा स्पष्ट देखिने गरी लेख्ने नियम कडाइका साथ लागू गर्नुपर्छ। सँगसँगै यस्ता सामग्रीको मूल्यमा पनि एकरूपता ल्याउनुपर्छ। कोरोनाबाट घर न घाटको अवस्थामा पुगेको निम्छरा उपभोक्तालाई नक्कली सामग्री भिडाएर अकूत कमाउने धन्दा बन्द गर्नुपर्छ।"
गुणस्तरहीन स्यानिटाइजरले जोखिम : साबुनपानी नै हितकर,"काठमाडौं : धेरैजसो अवस्थामा हातबाटै भाइरस संक्रमण हुन्छ। आफू होस् या अरूमा। त्यही हातलाई संक्रमणरहित बनाउन घसिने स्यानिटाइजर गुणस्तरहीन (मेथानल मिश्रित) रहेछ भने के होला ? त्यसमाथि बच्चाको हातमा पर्यो भने ? यो जिज्ञासामा चिकित्सकहरू चिन्ता व्यक्त गर्छन्। वरिष्ठ मिर्गौला रोग विशेषज्ञ डा ऋषिकुमार काफ्ले मेथानल मिश्रित स्यानिटाइजर खरिद गरेको भए तत्काल फ्याँक्न सल्लाह दिन्छन्। मेथानल विषाक्त हो। बच्चाबच्चीको कमलो छालामा बारम्बार घस्दा विषाक्त रसायन छालाले सोस्छ। त्यसले दीर्घकालमा दृष्टि क्षमतामा असर गर्छ। मुखमा परे ज्यानसमेत जान्छ, डा काफ्ले भन्छन्, साबुनपानीले मिचीमिची हात धुनु जत्तिको राम्रो अरू केही होइन। नेपाल औषधि व्यवस्था विभागले विषाक्त स्यानिटाइजर कहाँकति छ भनेर लेखाजोखा गर्न सकेको छैन। सीमित साधनस्रोत र जनशक्तिका कारण अनुगमन गर्न नसक्दा बजारमा गुणस्तरहीन उत्पादन छ्यापछ्याप्ती छ। कतिपयले थाहा नपाएरै विषाक्त स्यानिटाइजर घरका कोठाकोठामा सजाएका छन्। उत्पादक कम्पनीले स्यानिटाइजरको लेभलमा मेथानल मिसाइएको उल्लेख नगरी बिक्रीवितरण गरिरहेकाले सचेत हुन विज्ञको सुझाव छ। कोरोना महामारीमा अत्यधिक उपयोग भइरहेको स्यानिटाइजरमा मेथानल मिसाउने कार्य नेपालसहित विभिन्न मुलुकमा भइरहेको छ। विभागका महानिर्देशक नारायण ढकाल स्वदेशमा उत्पादित र विदेशबाट आयातीत सबै स्यानिटाइजरको परीक्षण गर्न नसकिएको स्वीकार गर्छन्। केही नमुना संकलन गरी परीक्षण गर्दा पाँचवटा कम्पनीको स्यानिटाइजरमा विषाक्त पायौं, महानिर्देशक ढकाल भन्छन्, अरू थप स्यानिटाइजर पनि परीक्षण गर्दै छौं। आयातीत स्यानिटाइजर पनि गुणस्तरहीन हुन सक्ने उनको ठम्याइ छ। गुणस्तरहीन स्यानिटाइजरका कारण कतिपयको छालामा एलर्जी देखिएको छ। डा काफ्लेका अनुसार अमेरिकामा पनि मेथानल मिश्रित स्यानिटाइजर प्रयोग नगर्न सरकारले आह्वान गरेको छ। मेथानल पेटमा पुगेपछि बान्ता हुन्छ। रक्सी बनाउँदा पनि मेथानलको प्रयोग हुन्छ, उनी भन्छन्, रक्सी खाएर कसैको ज्यान जान्छ भने त्यसको कारक मेथानल हो। कोरोना त्रासका कारण पटकपटक स्यानिटाइजर दल्ने प्रवृत्ति देखिएको छ। वरिष्ठ मनोचिकित्सक डा अनन्त अधिकारीका अनुसार, पटकपटक स्यानिटाइजर घस्नु पनि मानसिक समस्या हो। यसलाई अब्सेसिभ कम्पल्सिभ डिसअर्डर (ओसीडी) भनिन्छ। २० सेकेन्ड हात धोऊँ विश्व स्वास्थ्य संगठनले कोरोना भाइरसका साथै अन्य सरुवा रोगविरुद्धको लडाइँमा साबुनपानीको प्रयोग प्रभावकारी हुने जनाएको छ। हात धुँदा औंलाको बीचमा, हातको अगाडि एवं पछाडि र नङलाई राम्ररी धुनुपर्छ। जुन सबैभन्दा सस्तो र सजिलो छ। युनिसेफले पनि बगिरहेको पानीमा हात भिजाउने, मनग्गे साबुन लगाउने, हत्केलाको पछाडि, औंलाको बीच र नङलगायत सबै भागमा कम्तीमा २० सेकेन्डसम्म मिच्नुपर्ने सुझाव दिएको छ। बगिरहेको पानीमा हात पखाल्ने र सफा कपडा वा एकपटक मात्र प्रयोग गरिने तौलियाले हात पुछ्ने हो भने कोरोना भाइरसको अवशेष नष्ट हुन्छ। साबुनपानीले हात धुने कुरा ओझेल परेको शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुनको ठम्याइँ छ। सफा पानी छ भने साबुनले हात धुनु सबैभन्दा राम्रो हो। साबुन र सफा पानी नभएको अवस्थामा विकल्पमा मात्र स्यानिटाइजरको प्रयोग गर्ने हो, डा पुन भन्छन्, विज्ञापनका कारण साबुनपानीले हात धुने कार्य ओझेलमा पर्यो। स्यानिटाइजरको प्रयोगले महŒव पायो। संगठनले पनि कोरोना भाइरसबाट बच्न बेलाबेलामा साबुनपानीले मिचीमिची हात धुने कार्यलाई पहिलो प्राथमिकता दिएको छ।"
४१ चिनियाँ निकालिए,"काठमाडौ : सरकारले नेपालमा रहेका ४१ जना चिनियाँ नागरिकलाई निष्कासन गरेको छ। गृह मन्त्रालयको सचिवस्तरीय निर्णयले शंकास्पद गतिविधि गर्दै आएका चिनियाँलाई निष्कासन गरेको हो।उनीहरूलाई एक वर्षसम्म नेपाल प्रवेशमा प्रतिबब्ध लगाइएको छ। अवैध रूपमा नेपाल बस्दा ती चिनियाँ के कस्ता काममा संलग्न थिए भन्नेबारे प्रहरी र अध्यागमन विभागका अधिकारी बेखबर छन्। विभागले भने उनीहरू प्रवेशाज्ञा (भिसा) दुरुपयोग गरी शंकास्पद गतिविधिमा संलग्न भएको जनाएको छ। गृह मन्त्रालयले भदौ ४ मा २२ जना चिनियाँलाई निष्कासन गर्ने निर्णय गरेको थियो। मन्त्रालयले बाँकी १९ जनाबारे गत शुक्रबार निर्णय गरेको हो। अध्यागमन विभागका महानिर्देशक रमेशकुमार केसीले शंकास्पद गतिविधिमा संलग्न भएको पाइएकाले ती चिनियाँ नागरिकलाई निष्कासन गर्ने निर्णय गरिएको बताए। उनले भने, पर्यटक प्रवेशाज्ञा लिएर उनीहरू अरू नै शंकास्पद धन्दामा संलग्न भएको समेत पाइयो। कतिपय चिनियाँहरू पर्यटक प्रवेशाज्ञामा व्यापारमा संलग्न थिए भने कतिपय भिसाको म्याद गुज्रिएकाहरू थिए। गत पुस ७ गते चिनियाँ सुरक्षा निकायको गोप्य सूचनाका आधारमा नेपाल प्रहरीले अवैध रूपमा नेपाल बस्दै आएका चिनियाँ नागरिकविरुद्ध अप्रेसन चलाएको थियो। त्यस बेला प्रहरीले १ सय २५ वटा राहदानी जफत गरेको थियो। सोही बेला भिसाको दुरुपयोग गरी विभिन्न स्थानमा अवैध ढंगले बसेका १ सय २२ जना चिनियाँ नागरिकलाई प्रहरीले पक्राउ गरेको थियो। त्यसबेला पक्राउ परेका कतिपय चिनियाँ नागरिकसँग राहदानी थिएन। प्रहरीले कतिपयको राहदानी जफत गरे पनि राहदानीवाहक चिनियाँ फरार थिए। राहदानी जफत भएकामध्ये ८४ जनासहित कुल १ सय २२ जना चिनियाँलाई गृृह मन्त्रालयले गत पुसमा निष्कासन गरेको थियो। बाँकी ४१ जना नेपालमा अवैध ढंगले बसेका थिए। स्वयं अध्यागमनको सम्पर्कमा आएपछि उनीहरू माथिको कारबाही अघि बढेको थियो। चीनको पब्लिक सेक्युरिटी मन्त्रालयअन्तर्गतको अपराध अनुसन्धान विभागका उपनिर्देशक बाङ हुवा अवैध ढंगले बसेका आफ्ना नागरिकविरुद्ध अप्रेसन चलाउन गत पुसमा नेपाल आएका थिए। सो मन्त्रालयको गोप्य सूचनाको आधारमा गत पुसमा प्रहरीले अवैध रूपमा नेपाल बसेका चिनियाँ नागरिकविरुद्ध अप्रेसन चलाएको थियो। निष्कासनमा परेका ४१ जना चिनियाँ फ्लाइट अनुकूल भएलगत्तै फर्कने छन्। गृह मन्त्रालयले २०७४ मा विदेशी नागरिक अनुगमन निर्देशिका कार्यान्वयनमा ल्याएको थियो। निर्देशिकाको प्रभावकारी कार्यान्वयन नहुँदा नेपालमा विदेशी नागरिकको अवाञ्छित गतिविधि बढेको छ। विदेशी नागरिक अनुगमनका लागि गृहमन्त्रीको अध्यक्षतामा विदेशी नागरिक अनुगमन केन्द्रीय निर्देशक समिति छ। उक्त समितिमा गृह मन्त्रालय हेर्ने राष्ट्रिय योजना आयोगका सदस्य, गृह सचिव, अर्थ सचिव, पर्यटन सचिव, उद्योग सचिव, श्रम सचिव, परराष्ट्र सचिव, तीनवटै सुरक्षा निकायका प्रमुख र गृह मन्त्रालयका शान्ति सुरक्षा महाशाखा प्रमुख सदस्य छन्। अध्यागमन विभागका महानिर्देशक समितिका सदस्य सचिव छन्। केन्द्रीय निर्देशन समिति मातहत गृहसचिवको संयोजकत्वमा केन्द्रीय अनुगमन समन्वय समिति र जिल्ला तहमा प्रमुख जिल्ला अधिकारीको संयोजकत्वमा अध्यागमन जिल्ला समन्वय समिति छन्। केन्द्रीय समितिको प्रत्यक्ष निर्देशनमा रहने गरी अध्यागमन विभागका महानिर्देशकको संयोजकत्वमा नौ सदस्यीय कार्यान्वयन समिति छ। तर, विदेशी नागरिक अनुगमनका लागि बनेका यी सम्यन्त्रले काम नगर्दा अवैध ढंगले बसेका विदेशी नागरिकको मनोबल बढेको छ। विदेशी नागरिक माथि प्रभावकारी अनुगमन नहुँदा उनीहरूको अवाञ्छित क्रियाकलापले राष्ट्रिय सुरक्षामा समेत गम्भीर असर पार्ने देखिएको छ।"
महासंघको निर्वाचन अनिश्चित,"काठमाडौं : कोरोना भाइरसका कारण नेपाल उद्योग वाणिज्य महासंघको निर्वाचन अनिश्चित भएको छ। गत चैतमै हुनुपर्ने निर्वाचन कोरोनका कारण रोकिएको थियो। पछिल्लो समयमा सरकारले निषेधाज्ञा खुकुलो बनाए पनि कोरोनाको जोखिम उत्तिकै छ। बढ्दो जोखिमसँगै महासंघको निर्वाचन अनिश्चित बन्दै गएको हो। सरकारले सभा, सम्मेलन, पार्टी र भोज गर्न बन्देज कायम गरेसँगै साउन २६ र २७ मा तय भएको निर्वाचन अनिश्चितकालका लागि रोकिएको छ। निर्वाचन कहिले र कसरी गर्ने भन्ने विषयमा महासंघले पदाधिकारी तथा कार्यसमितिको बैठक डाकिसकेको छैन। यद्यपी, कोरोनाको जोखिम हेरेर बैठक बस्न सक्ने पदाधिकारी बताउँछन्। महासंघको ५४औं वार्षिक साधारण सभा र निर्वाचनको कार्य सञ्चालन गर्न महासंघले एक उपसमिति गठन गरेको थियो। समितिले ढाँचा तथा प्रक्रिया तयार गरी केही दिनअघि महासंघका अध्यक्ष भवानी राणालाई प्रतिवेदन पेस गरिसकेको छ। वार्षिक साधारण सभाको समुद्घाटन, बन्दसत्र र समापन कार्यक्रम भर्चुअल (जुम) मार्फत गर्न सुझाइएको छ। स्वास्थ्यका सबै प्रोटोकल एवं सरकारका स्वास्थ्य निर्देशन पालना गरी तीनवटा मोडेलमा निर्वाचन गर्न सकिने उक्त समितिले दिएको छ। सबै क्षेत्र (जिल्ला र नगर, वस्तुगत, द्विर्राष्ट्रिय, एसोसिएट) को प्रत्यक्ष काठमाडौंमा निर्वाचन गर्न सुझाइएको छ। यस्तै जिल्ला र नगर क्षेत्रको सम्बन्धित प्रदेशमा र वस्तुगत, एसोसिएटको काठमाडौंमा निर्वाचन गर्न सकिने प्रतिवेदनमा उल्लेख छ। समितिले कम्प्युटराइजर (ईभोटिङ) मार्फत पनि निर्वाचन गर्न सकिने सुझाएको छ। महासंघ एसोसिएट क्षेत्रका सदस्य भरतराज आर्चायले ईभोटिङबाट निर्वाचन गर्न सकिने सुझाए पनि सुरक्षा र विश्वसनीयतामा विश्वस्त हुन नसकिएको बताए। अहिलेको चिनारी हेर्दा मंसिर ५ भन्दाअघि निर्वाचन गर्न सकिने अवस्था छैन, उनले भने,छठ पर्वपछि नै होला। महासंघले निर्वाचनको मोडालिटी तय गर्न साउन २१ गते ६ सदस्य सम्मिलित समिति गठन गरेको थियो। समितिले सरकारी निकाय, स्वास्थ्यसम्बन्धी विज्ञका साथै सरोकारवालासँग छलफल गरी प्रतिवेदन पेस गरेको हो। समितिमा जिल्ला र नगर उद्योग वाणिज्य संघ क्षेत्रबाट अरूणराज सुमार्गी र डीबी बस्नेत, वस्तुगत क्षेत्रबाट ई विनोद ढकाल र सुनिल गोपाल श्रेष्ठ र एसोसिएट क्षेत्रबाट भरतराज आचार्य र रंजितराज आचार्य संलग्न थिए। महासंघमा जिल्ला र नगरको ५० प्रतिशत, एसोसिएटको ३० प्रतिशत र वस्तुगको २० प्रतिभ भोटिङ अधिकार हुन्छ। जिल्ला र नगरमा एक उपाध्यक्षसहित २६ जना, एसोसिएटमा एक उपाध्याक्षसहित १८ जना, वस्तुगतमा एक उपाध्यक्षसहित १४ जना निर्वाचित हुन्छन्। जिल्ला र नगरमा एक सय ६, वस्तुगतमा एक सय एक र एसोसिएटमा आठ सय जना मतदाता छन्। जिल्ला तथा नगर सदस्य डीबी बस्नेतले समितिले ईभोटिङलाई प्राथमिकता दिएको बताए। काठमाडौंमा कोरोना महामारी बढिरहेकाले तत्काल निर्वाचन असम्भव देखिन्छ, उनले भने, ईभोटिङ गर्ने उत्तम विधि हो। यसमा सहमति हुन नसके अहिलेकै कार्यसमितिको एक वर्ष म्याद थप्ने हो। पदाधिकारीले चाहेमा ईभोटिङ जहिले पनि गर्न सकिने उनको भनाइ छ। महासंघको ५४औं वार्षिक साधारणसभाले वरिष्ठ उपाध्यक्ष शेखर गोल्छाको नेतृत्वमा नयाँ नेतृत्व चयन गर्दै छ। महासंघको विधानअनुसार वरिष्ठ उपाध्यक्ष नै स्वतः अध्यक्ष बन्ने प्रावधान छ। वरिष्ठ उपाध्यक्षमा चन्द्रप्रसाद ढकाल र किशोर प्रधान चुनावी मैदानमा उत्रिएका छन्। उनीहरुले प्यानल नै बनाएर चुनावी मैदानमा उत्रिए पनि कोरोनाका कारण चुनावी सभा गर्न पाएका छैनन्। यद्यपि, उम्मेदवारले विभिन्न माध्यमबाट सम्पर्क बढाएर मतदाता रिझाउन क्रियाशील देखिएका छन्।"
ट्रेलर कट् का जादुगर,"काठमाडौं : साहिल खान नेपाली सिनेमा बजारको त्यो नाम हो जसले तयार गरेको कुनै फिल्मको प्रोमोले मिलियन भ्युज नपाएको होस्। उनले आजसम्म जति पनि फिल्मको प्रोमो काटे ती सबैले वाहवाही नै कमाए चाहे फिल्म व्यावसायिक रूपमा असफल नै भएको किन नहोस्। परम्परागत नेपाली फिल्मलाई मोडर्न टचसहित पस्कन सिपालु चलचित्र सम्पादकका रूपमा ग्ल्यामर उद्योगमा उदाएका यी युवाले देखाएको कामले धेरैमा आशाको किरण जगाएको छ। साहिलले आजसम्म जति पनि फिल्ममा काम गरे प्रायः सबैले फिल्म उद्योगमा एउटा मानकको काम गरे। नवलपरासीमा सन् १९८७ मा जन्मेका उनी पढाइ सकेर यो क्षेत्रमा प्रवेश गरेका हुन्। उनले कार्य सम्पादनको छोटो समयमै आफ्नो सम्पादन कौशल देखाएर एलजी सिने अवार्ड, बक्स अफिस फिल्म फेयर अवार्डलगायतका पुरस्कार पोल्टामा पारेका छन्। इलेक्ट्रिकल इन्जिनियर बाबुका छोरा साहिलको ध्यान भने पारिवारिक पृष्ठभूमिभन्दा नितान्त फरक विषयमा गयो। फिल्म सम्पादकको रूपमा करिअर अघि बढाउने भूत सवार भएपछि उनी ताल म्युजिकका अध्यक्ष अस्लम खानको मातहतमा अध्ययन गर्न काठमाडौं हानिए। चार वर्षसम्म सहायक सम्पादकका रूपमा काम गरेपछि उनले आफ्नो व्यक्तिगत काम देखाउने मौका भने २०१२ मा आएर पाए। सुरज सुब्बाको निर्देशनमा बनेको फिल्म फेसबुकमा उनले गरेको कामले निकै प्रशंसा पायो। परम्परागत नेपाली फिल्मलाई बलिउड र हलिउडको फ्लेभरमा सम्पादन गर्ने साहिलले २०१६ मा भुवन केसीले निर्माण गरेको फिल्म ड्रिम्सबाट भने निकै उचाइ पाए। अनमोल केसी र साम्रज्ञी राज्यलक्ष्मी शाह अभिनीत यो फिल्मले व्यावसायिक रूपमा सफलता पायो नै यसको प्रोमोले नेपाली सिनेमा बजारमा रेकर्ड कायम गर्यो। उनले आफ्नै कम्पनी मुभी फ्याक्ट्री मा तयार भएको ड्रिम्स सिनेमा बजारमा कोसेढुंगा नै साबित भयो। नेपाली फिल्म उद्योगमा लामो सिरिजको इतिहास बनाएको नाइँ नभन्नु लको दोस्रो सिरिजमा साहिलले अर्को कला देखाए जसले ५१ दिनको रेकर्ड कायम गर्यो। आफ्नो अभिनय यात्राको दो स्रो इनिङका रूपमा बलिउड फर्केका नायक निखिल उप्रेतीको निर्देशनमा बनेको फिल्म भैरवले उनलाई एलजी फिल्म अवार्ड नै दिलायो। फिल्मको ट्रेलर इडिटिङमा नयाँ शैली भिœयाएका उनले काम गरेको ए मेरो हजुरका २ र ३ भागलाई दर्शकले निकै मन पराए। अहिले उनी ए मेरो हजुर४ मा व्यस्त छन्। २५ भन्दा बढी नेपाली फिल्मको सफल सम्पादकको परिचय बनाएका उनले अहिलेसम्म सयभन्दा बढी फिल्मको सुपर हिट ट्रेलर निर्माण गरेका छन्। उनले फिल्म के म तिम्रो होइन रबाट उत्कृष्ट ट्रेलर एडिटरको पुरस्कार प्राप्त गरेका छन्। उनका म यस्तो गीत गाउँछु२, प्रेम गीत३ लगायतका बहुप्रतीक्षित फिल्म आउन बाँकी छन्। निर्देशन र अभिनयमा पनि हात हालेका उनले निर्देशन गरेको फिल्म लभ डायरिज २०२० हो। उनले केही फिल्ममा अभिनय पनि गरेका छन्। सफलताको छोटो समयमै महँगा सम्पादकका रूपमा उदाएका साहिल आफूलाई अन्तर्राष्ट्रिय स्तरमा परिचित बनाउने ध्याउन्न पनि लागेका छन्।"
सिन्धुपाल्चोकमा किन गइरहन्छ भिषण पहिरो ?,"काठमाडौं : सिन्धुपाल्चोकमा मनसुनको सुरुआतदेखि नै बाढीपहिरो गइरहेको छ। जनधनको क्षति पनि उही जिल्लामा बढी भएको देखिन्छ। भूकम्पले थिलथिलो भएको जमिनमा विकास संरचना विपद्मैत्री नहुँदा पहिरोका घटना धेरै भएको गृह मन्त्रालयका अधिकारी बताउँछन्। उपसचिव मुरारी अवस्थी भूकम्पले थिलथिलो भएको ठाउँमा जथाभावी डोजरको प्रयोग गरेर विकास निर्माण गर्दा क्षति बढी भएको देखिएको बताउँछन्। स्थानीय तहको विकास र त्यसको भूजटिलताबीच तादात्म्य मिलेन। विकासका संरचना विपद्मैत्री भएनन्। त्यसैले धेरै क्षति भयो, मन्त्रालयअन्तर्गत राष्ट्रिय आपत्कालीन कार्य सञ्चालन केन्द्रका इन्चार्ज अवस्थी भन्छन्, भवन र सडक निर्माण गर्दा मापदण्डको ख्याल नगर्दा पनि धेरै घटना भएको हो। उनका अनुसार भिरालो र जोखिमयुक्त ठाउँमा बस्ती भएकाले क्षति धेरै भएको हो। मनसुन कम हुने समयमा बाढीपहिरोका ठूलाठूला घटना भएका छन्। कम हुन्छ भनेको अझ बढिरहेको छ, उनी भन्छन्। सिन्धुपाल्चोकको बाह्रबिसे र बागलुङका पछिल्ला घटना अप्रत्याशित रहेको उनी बताउँछन्। सिन्धुपाल्चोकका भोटेकोसी र बाह्रबिसेमा असार २५ गते पहिरोले ४ जनाको मृत्यु भएको थियो। भोटेकोसीमै साउन १ गते पहिरो जाँदा एकै परिवारका ५ जनाले ज्यान गुमाए। मेलम्चीमा साउन १९ गते पहिरोमै १० को मृत्यु भयो भने १ जना घाइते भए। जुगल२ लिदीमा साउन ३० गते आएको पहिरोमा सबैभन्दा बढी क्षति भयो। त्यहाँ ३७ जनाले ज्यान गुमाए भने २ बेपत्ता छन्। पहिरोले यो वर्ष ५१ जिल्लामा मानवीय क्षति भएको छ। हालसम्म ३ सय १४ जनाको मृत्यु भएको छ। १ सय ११ जना बेपत्ता छन्। १ सय ६० जना घाइते छन्। घाइतेमध्ये अधिकांश उपचारपछि फिर्ता भएका छन्। घटना भइरहेकाले धनजनको क्षतिको यकिन विवरण संकलन भइनसकेको अवस्थी सुनाउँछन्। मुलुकमा सबैभन्दा बढी सिन्धुपाल्चोकमा ६७ जनाको मृत्यु भएको छ। ४४ जना बेपत्ता छन् भने ९ घाइते। २०७२ वैशाख १२ को भूकम्पले सिन्धुपाल्चोक, रसुवा, दोलखा, धादिङ, गोरखालगायत जिल्ला बढी प्रभावित भए। राष्ट्रिय पुनर्निर्माण प्राधिकरण गठनपछि मात्रै भूकम्प प्रभावित जिल्लाको भौगर्भिक अध्ययन गरियो। भूकम्प प्रभावित १४ जिल्लाका १ हजार १ सय ३ ठाउँको भौगर्भिक अध्ययन २०७४ सालमा गरिएको थियो। जसमा ६ सयभन्दा बढी जोखिमपूर्ण पाइएको थियो। जसमा सिन्धुपाल्चोकका मात्रै ३ सय ३७ बस्ती परेका थिए। २ सय ९० बस्ती त स्थानान्तरण हुनुपर्ने अध्ययन प्रतिवेदनमा उल्लेख छ। तर, त्यो अध्ययन विस्तृत नभएको भूगर्भविद् प्रा डा नरेन्द्रराज खनाल बताउँछन्। तत्काल अलिअलि अध्ययन गरियो। विस्तृत रूपमा अध्ययन गर्ने प्रणाली नै बनेन, प्रा डा खनाल भन्छन्, भूकम्पले गाउँगाउँमा चिराचिरा बनाएको थियो। हरेक वर्ष अध्ययन गरिनुपथ्र्यो। त्यो नगर्नुको परिणाम यो वर्ष देखियो। पहिरोले यो वर्ष यति धेरै क्षति पुग्दा पनि राज्यको ध्यान नगएको उनको भनाइ छ। सरकार राहत बाँडेर सस्तो लोकप्रियतामा मात्रै लागेको उनी बताउँछन्। अर्का विज्ञ प्रा डा तारानिधि भट्टराई बाढीपहिरोको अध्ययन नहुँदा जोखिम प्रत्येक वर्ष बढ्दो रहेको बताउँछन्। पहिरोका ठूलाठूला घटना भइरहेका छन्। सरकारका उच्च पदस्थ पदाधिकारी घटनास्थलमा जान्छन्। राहत बाँड्छन्। तर, पहिरो कसरी गयो ? यसरी यो वर्ष यति धेरै किन पहिरो गइरहेको छ ? यतातिर सरकारको ध्यान गएजस्तो लाग्दैन, उनी भन्छन्, होइन भने सरकारले राहत बाँड्न जाँदा विज्ञको टोली पनि लिएर जानुपथ्र्यो। मन्त्री राहत बाँड्थे, विज्ञले त्यो पहिरो कसरी गयो भनेर अध्ययन गर्थे। त्यहाँबाट पाठ सिकेर अन्य पहाडी भागका बासिन्दा सचेत गराउन सजिलो हुन्थ्यो। सरकारलाई अन्य ठाउँमा घटना हुन नदिन योजना बनाउन सजिलो हुन्थ्यो। यस्तो चलन अन्तर्राष्ट्रिय स्तरमा रहेको उनी सुनाउँछन्। भूकम्पका बेला नै दीर्घकालीन रूपमा अध्ययनको थालनी नगरेर राज्य चुकेको उनको ठहर छ। राहत, क्षतिपूर्ति, पुनःस्थापनाका साथै अध्ययनलाई ध्यान दिनुपथ्र्यो। आज त्यसकै परिणाम भोग्नु परिरहेको छ, उनी भन्छन्। लिदी, भीरखर्क र नागपुजे पहिरो एकै प्रकृतिको रहेको प्रा डा खनालको भनाइ छ। भूकम्पको बेला म गएको थिएँ। त्यहाँ जमिन छियाँछियाँ थियो, उनी भन्छन्, भूकम्पको असर र यो वर्षको अत्यधिक वर्षाले नै त्यो क्षति भएको हुनुपर्छ। योजना बिनाका विकास निर्माण, अतिवृष्टिलगायत कारणले धेरै पहिरोका घटना भएको प्रा डा भट्टराईको अनुमान छ। तर, सम्बन्धित स्थानमा गएर अध्ययन, अनुसन्धान नगरेकाले ठ्याक्कै कारण भन्ने अवस्था छैन्, उनी भन्छन्।"
अर्थतन्त्र जोगाउन आग्रह,"काठमाडौं : लकडाउन र निषेधाज्ञा नगर्न उद्योगी व्यवसायीले सरकारलाई आग्रह गरेका छन्। कारोना संक्रमणका कारण संकटमा परेको अर्थतन्त्र जोगाउन पनि लकडाउन र निषेधाज्ञाको विकल्प खोज्नुपर्ने व्यवसायीको माग छ। नेपाल उद्योग परिसंघका पदाधिकारीले आइतबार राष्ट्रपति विद्यादेवी भण्डारीलाई भेटगरी महामारीबाट जोगिन देशव्यापी लकडाउन वा निषेधाज्ञा गर्नुभन्दा कोरोना प्रभावित क्षेत्रमा मात्रै सिल गर्न सुझाएका छन्। आर्थिक समृद्धि र अर्थतन्त्र चलायमान बनाउन लकडाउन वा निषेधाज्ञा लगाउने कार्य बन्द गर्नु पर्ने परिसंघको सुझाव छ। यदि कुनै क्षेत्रमा संक्रमण फैलिएमा संक्रमितको राम्रो उपचारको व्यवस्था गरी प्रभावित क्षेत्र मात्र लकडाउन गर्नुपर्नेमा व्यवसायीको जोड छ। उद्योगीले उद्योग व्यवसायलाई चलायमान बनाई राष्ट्रिय अर्थतन्त्रमा नकारात्मक असर पर्न नदिन राष्ट्रपति समक्ष अनुरोध गरेका छन्। कर्मचारी र कामदारको मनोबल उच्च बनाई सुरक्षा उपाय अवलम्बन गरी उद्योग व्यवसाय तथा बजार सञ्चालन गर्नुपर्छ, उद्योगीले भने। वर्तमान असहज परिस्थितिलाई मध्यनजर गरी सरकारले उद्योगी व्यवसायीलाई सहुलियतको व्यवस्था गर्नसमेत परिसंंघले अनुरोध गरेको थियो। यसबाट निषेधाज्ञा जारी भएको अवस्थामा राजस्व दाखिला गर्नबाट बञ्चित उद्योगी व्यवसायीका लागि समय थप गर्न उनीहरुले सरकारसँग आग्रह गरेका छन्। उद्योग व्यवसाय पूर्णसञ्चालनको माग गर्दै परिसंघका पदाधिकारीले उद्योगमा कार्यरत कर्मचारी र मजदुरलाई सरकारले तोकेका सुरक्षाका मापदण्ड पूर्णरुपमा पालना गर्न लगाउने र कोभिडको संक्रमणबाट जोगाउन उद्योगी व्यवसायी प्रतिबद्ध रहेको जानकारी गराए। परिसंघले यस्तो विषम परिस्थितिमा उद्योगमा कार्यरत कर्मचारी र कामदारको हौसला बढाइ काममा लगाउनुपर्ने बताउँदै आएको छ। कोभिडको महामारीबाट पर्यटन क्षेत्र पनि नराम्ररी प्रभावित भएको परिसंघका पदाधिकारीले राष्ट्रपति समक्ष जानकारी गराए। पर्यटन क्षेत्रलाई व्यवस्थित गर्दै होटल तथा पर्यटक गन्तव्यलाई पूर्णरुपमा सञ्चालन गर्न पनि राष्ट्रपति समक्ष अनुरोध गरे। राष्ट्रपति विद्यादेवी भण्डारीले उद्योगी व्यवसायीको सुझावलाई सकारात्मक रुपमा लिई त्यसको कार्यान्वयमा सहयोग गर्ने बताइन्। परिसंघका अध्यक्ष सतिशकुमार मोरको नेतृत्वमा गएको टोलीमा परिसंघका वरिष्ठ उपाध्यक्ष विष्णुकुमार अग्रवाल र उपाध्यक्ष अनुज अग्रवाल र निर्वाण चौधरी सहभागी थिए।"
प्रदेश र स्थानीय तहका समायोजन भएका कर्मचारी मतदान गर्न पाउने,"काठमाडौं : आधिकारिक ट्रेड युनियनको निर्वाचनमा प्रदेश र स्थानीय तहमा समायोजन भएका कर्मचारीले मतदान गर्न पाउने भएका छन्। कार्यालय प्रमुखबाहेक संघ, प्रदेश, स्थानीय तहमा समायोजन भएका श्रेणीविहिनदेखि आठौ तहका अधिकृतस्तरसम्मका कर्मचारीले मतदान सहभागी हुन पाउने व्यवस्था गरिएको छ। निजामती कर्मचारीहरुको आधिकारिक ट्रेड युनियन निर्वाचन २०७७ को प्रमुख निर्वाचन अधिकृतको कार्यालयले सूचना जारी गर्दै संघ, प्रदेश र स्थानीय तहका कर्मचारीको सेवा,सर्त र सुविधासम्म कानुन नबनेको हुँदा समायोजन भएका कर्मचारीले मतदान सहभागी हुन पाउने व्यवस्था गरेको जनाएको छ। तर २०७५ सालपछि लोकसेवा आयोगले छनौट भइ स्थानीय तहमा पदस्थापना भएका ९ हजार बढी कर्मचारी मतदानबाट बञ्चित गरेको छ। स्वास्थ्य सेवाका कर्मचारीको हकमा भने स्पष्ट व्यवस्था नगरिएको नेपाल स्वास्थ्यकर्मी संघको पूर्व सहअध्यक्ष ओमप्रसाद उपाध्ययले बताए। निर्वाचनको आयोगको सूचना"
मनपरी कर्मचारी नियुक्ति रोक्न प्रदेश लोकसेवा आयोगको आग्रह,"इटहरी : प्रदेश १ को प्रदेश लोकसेवा आयोगले ऐन, कानुन नबन्दा प्रदेशमा कर्मचारी पदपूर्ति गर्न समस्या भएको जनाएको छ। प्रदेश निजामती सेवा ऐन, स्थानीय सरकारी सेवा ऐन लगायतका कानूनहरु निर्माण नहुँदा पदपूर्ति गर्न गाह्रो भएको आयोगका अध्यक्ष उत्तमकुमार भट्टराईले जानकारी दिए। संघीय ऐन नआएसम्म प्रदेश ऐन नबनाउने भन्ने कुरा भएको रहेछ, उनले भने, तर अहिलेकै संघीय ऐनसँग नबाझिने गरी बनाएरपछि संघले बनाएको ऐनअनुसार हाम्रो पनि परिमार्जन गर्दा भइहाल्छ। उनले ऐन बनाउने सन्दर्भमा प्रदेश सरकारले अनौपचारिक मस्यौदा बनेको थाहा पाएपनि औपचारिक जानकारी र परामर्श भने आफूहरुसँग नभएको बताए। भट्टराईले तत्काललाई समायोजन ऐनअनुसार पनि पदपूर्ति गर्न सकिने जानकारी दिँदै आदेश आए आफूहरुले तत्काल प्रक्रिया थाल्न सक्ने बताए। उनले प्रदेशभरी कति कर्मचारीको माग छ भन्ने विषयमा माग फारम भर्न भनेर सबै कार्यालयलाई पत्र पठाउने तयारीमा रहेको बताए। समायोजन भएर आएका कर्मचारीहरुकै पदपूर्ति पनि भइनसकेको बताउँदै उनले भने, साताभित्र सबैतिरबाट फारम भरेर आउला, अनि आवश्यकताको अन्तिम विवरण तयार हुन्छ। आयोगले आइतबार वार्षिक प्रतिवेदन सार्वजनिक गर्दै ६ महिनाभन्दा बढी समयको लागि अस्थायी कर्मचारी नियुक्त गर्दा आयोगसँग परामर्श गर्नसमेत प्रदेश र स्थानीय सरकारलाई आग्रह गरेको छ। आयोग बनिसकेको अवस्थामा मनपरी कर्मचारी नियुक्ति गर्दा वैधताको प्रश्न उठ्न सक्ने भन्दै यस्तो आग्रह गरेको हो। यस्तै प्रतिवेदनले आयोगलाई पूर्णकालिन सचिवको आवश्यकता रहेको बताउँदै कर्मचारीहरुसमेत ६१ जनाको दरबन्दीसहितको संगठन संरचना स्वीकृत गर्न पनि आग्रह गरेको छ। आफूहरुले ६१ जना कर्मचारी मागेपनि प्रदेश सरकारले २३ जनाको अस्थायी दरबन्दीका लागि स्वीकृति दिएको भट्टराईले जानकारी दिए। प्रतिवेदनले आयोगको बजेट कटौति नगर्नसमेत माग गरेको छ। ७१ प्रतिशत बजेट कटौति गरिएको आयोगको भनाई छ। छोटो समयमा तीव्र गतिमा काम गर्दा गर्दै पनि पूर्वाधारको बजेट कटौति गर्दा आयोगलाई व्यवस्थित गर्ने काममा अवरोध सृजना भएको छ, उनले भने। भट्टराईको अध्यक्षतामा बनेको आयोगमा टीकादत्त राई र सजना दाहाल सदस्य छन्। आयोगले गठन भएको ७ महिनाको समयमा कार्यालय व्यवस्थापन गर्नुका साथै प्रदेश लोक सेवा आयोग नियमावली २०७७, प्रदेश लोक सेवा आयोग (कार्य सञ्चालन) निर्देशिका २०७७, विज्ञहरुको रोष्टर निर्माणका कामहरु सकिएको छ भने विभिन्न सेवाका पदहरुको पाठ्यक्रम निर्माण प्रक्रियासमेत सुरु गरेको जनाएको छ।"
मन्त्रिपरिषद्को बैठक जारी : के होला निर्णय ?,काठमाडौं : मन्त्रिपरिषद्को बैठक जारी रहेको छ। प्रधानमन्त्रीको निवास बालुवाटारमा केहीबेर अघि मन्त्रिपरिषद्को बैठक सुरु भएको प्रधानमन्त्रीका प्रेस सल्लाहकार सूर्य थापाले जानकारी दिए। उनले नियमित बैठक भएकाले नियमित एजेण्डामाथि छलफल हुने बताए। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथाम तथा नियन्त्रणका लागि भएका प्रयासको विषयमा बैठकमा समीक्षा हुँदैछ। बैठकले केही महत्वपूर्ण राजनीतिक निर्णय गर्ने अनुमान गरिएको छ। पछिल्लो समयमा मन्त्रिपरिषद् बैठकको संघारमा नेपाल विद्युत् प्राधिकरणको कार्यकारी निर्देशकको नियुक्ति र राष्ट्रियसभा सदस्य पदमा मनोनित हुने विषयले चर्चा पाएको छ। वर्षौंदेखिको लोड सेडिङ समस्याबाट मुलुकलाई मुक्त गरेर जनतालाई उज्यालो दिएका नेपाल विद्युत् प्राधिकरणको कार्यकारी निर्देशकको कुलमान घिसिङको चार वर्षे कार्यकाल आइतबार सकिएको छ। नागरिकस्तरबाट उनलाई नियुक्त गर्न व्यापक दबाब छ। घिसिङ नै दोहोरिने सम्भावना बढेको स्रोतले बताएको छ। उर्जामन्त्री वर्षामान पुनले घिसिङको पुनर्नियुक्तिको प्रस्ताव तयार गरेको स्रोतको दाबी छ। घिसिङलाई नै प्राधिकरणको कार्यकारी निर्देशकमा दुई वर्षका लागि दोहोर्याउने गरी मन्त्रिपरिषद्मा पेस हुन लागेको बताइएको छ। ०७२ भदौ २९ गते घिसिङ प्राधिकरणको कार्यकारी निर्देशक पदमा नियुक्त हुँदा मुलुक दैनिक १८ घण्टासम्मको लोडसेडिङमा थियो। पदबहाली गरेको करिब दुई वर्षमा लोडसेडिङ हटाउन उनी सफल भए। उनी उज्यालो नेपालको संवाहकका रुपमा उनी जनस्तरमा लोकप्रिय भएका छन्। लोडसेडिङ हटाएको जस आफूले मात्रै लिएको भन्दै राजनीतिक नेतृत्व उनीसँग खासै प्रशन्न छैन। घिसिङको पुनर्नियुक्तिबारे अन्योल भइरहेका बेला सोमबार सत्तारुढ दल नेकपा सचिवालय सदस्यसमेत रहेका प्रवक्ता नारायणकाजी श्रेष्ठले सामाजिक संजालमार्फत घिसिङको पुनर्नियुक्ति हुने विश्वास व्यक्त गरेका हुन्। यसैगरी सत्तारुढ नेपाल कम्युनिस्ट पार्टी (नेकपा) का उपाध्यक्ष वामदेव गौतमलाई राष्ट्रपतिसमक्ष राष्ट्रियसभा सदस्य पदमा मनोनित गर्न सिफारिस गर्ने विषयले चर्चा पाएको छ । सत्तारुढ दल नेपाल कम्युनिष्ट पार्टी नेकपाको सचिवालय बैठकले राष्ट्रिय सभामा रिक्त रहेको पदमा वामदेवलाई नियुक्तिका लागि सिफारिस गर्ने निर्णय गरेको थियो। मन्त्रिपरिषद् बैठकले नेपाल सरकारका प्रवक्ताको जिम्मेवारी तोक्ने सम्भावना रहेको छ। युवराज खतिवडाले राजीनामा दिएपछि अर्थ मन्त्रालय र सञ्चार तथा सूचना प्रविधि मन्त्रालयको जिम्मेवारी प्रधानमन्त्री स्वयमले राखेका छन्।
वामदेवलाई राष्ट्रियसभा सदस्यमा सिफारिस गर्ने सरकारको निर्णय,"काठमाडौं : मन्त्रिपरिषद्को बैठकले वामदेव गौतमलाई राष्ट्रियसभा सदस्य पदमा मनोनित गर्न सिफारिस गर्ने निर्णय गरेको छ। आज बसेको मन्त्रिपरिषद्को बैठकले गौतमलाई राष्ट्रपतिसमक्ष राष्ट्रियसभा सदस्य पदमा मनोनित गर्न सिफारिस गर्ने निर्णय गरेको महिला बालबालिका तथा जेष्ठ नागरिक मन्त्री पार्वत गुरुङले जानकारी दिए। सत्तारुढ दल नेपाल कम्युनिष्ट पार्टी नेकपाको सचिवालय बैठकले राष्ट्रिय सभामा रिक्त रहेको पदमा वामदेवलाई नियुक्तिका लागि सिफारिस गर्ने निर्णय गरेको थियो। गौतमलाई राष्ट्रिय सभा लैजान यसअघि गत फागुन १४ गते पार्टी बैठकले सरकारलाई सिफारिस गर्ने निर्णय लिएको थियो। लगत्तै प्रधानमन्त्रीले त्यसलाई अस्वीकार गरेका थिए। त्यसले सत्तारूढ दलभित्रको विवाद उत्कर्षमा पुगेको थियो। प्रधानमन्त्रीले युवराज खतिवडालाई मन्त्रीमा निरन्तरता दिन अन्तिमसम्म अध्यक्ष दाहाल, उपाध्यक्ष गौतमलगायत नेताहरूलाई मनाउने प्रयास गरेका थिए। उनीहरू नमानेपछि आफैंले गौतमको प्रस्ताव ल्याएका थिए। आजको बैठकमा नेपाल विद्युत् प्राधिकरणको कार्यकारी निर्देशकको नियुक्तिको प्रस्ताव नआएकाले छलफल नभएको बालुवाटार स्रोतले जानकारी दिएको छ। प्राधिकरणको कार्यवाहक पनि कसैलाई तोकिएको छैन। वर्षौंदेखिको लोडसेडिङ समस्याबाट मुलुकलाई मुक्त गरेर जनतालाई उज्यालो दिएका नेपाल विद्युत् प्राधिकरणको कार्यकारी निर्देशकको कुलमान घिसिङको चार वर्षे कार्यकाल आइतबार सकिएको छ। नागरिकस्तरबाट उनलाई नियुक्त गर्न व्यापक दबाब छ। त्यसैगरी आजको बैठकमा सरकारका प्रवक्ताको रुपमा कसैलाई तोकिएको छैन।"
बालबालिकाको पढ्ने र लेख्ने आदतमा कमी आउन दिनुहुँदैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले कोभिड१९ को प्रभावले विद्यालय बन्द रहे पनि बालबालिकाको पढ्ने र लेख्ने आदतमा कमी आउन दिन नहुने बताएका छन्। राष्ट्रिय बाल दिवसका अवसरमा महिला, बालबालिका तथा ज्येष्ठ नागरिक मन्त्रालयले सोमबार आयोजना गरेको भर्चुअल कार्यक्रममा उनले शिक्षामा प्रविधिको प्रयोग गरी बालबालिकालाई पढाइप्रतिको रुचि बढाउनुपर्नेमा जोड दिए। बालबालिकाको रुचि, क्षमता र छनोटका विषयमा अभिभावकले ध्यान दिनुपर्ने बताउँदै उनले बालबालिकालाई कुनै पनि किसिमको विभेदको शिकार बनाउन नहुनेमा जोड दिए। बालबालिकाको शारीरिक र मानसिक विकासका लागि स्वच्छ हावा, आहार र त्रासरहित वातावरणको सुनिश्चित गरिनुपर्ने उनको भनाइ थियो। कुनै पनि देश देशबीच वा समुदाय समुदायबीचको विवादका कारण बालबालिकाको शान्तिसँग बस्न पाउने अधिकार खल्बलिन नहुने उनले औँल्याए। उनले भने 'कुनै पनि बालबालिकाकाले शारीरिक र मानसिक रुपमा आनन्दले जीवन बिताउन, अनुशासन र नियम सिक्न तथा सामूहिक भावना विकास गर्न पाउनुपर्छ।' सो अवसरमा बालबालिकामन्त्री पार्वत गुरुङले जोखिममा परेका बालबालिकाको अभिभावकका रुपमा राज्य रहेको बताउँदै प्रधानमन्त्रीको मार्गनिर्देशनानुसार तिनीहरुसँग सम्बन्धित कार्ययोजना बनाइने जानकारी दिए। राष्ट्रिय योजना आयोगका सदस्य मीनबहादुर शाहीले पन्ध्रौँ योजनामा बालबालिकाका समग्र विषय समेटिएको जिकिर गरे भने आयोगका सहसचिव किरण रुपाखेतीले बालबालिकालाई सम्मानजनक रुपमा हेरिनुपर्ने बताए। प्रदेश नं १ का सामाजिक विकासमन्त्री जीवन घिमिरेले प्रदेश सरकारले बालविवाहमुक्त प्रदेश घोषणा गर्न तयारी गरिरहेको जानकारी दिए। गण्डकी प्रदेशका सामाजिकमन्त्री नरदेवी पुनले प्रदेश सरकारले बालमैत्री प्रदेश र बालमैत्री पालिका बनाउन लागिपरेको बताए। नेपाल प्रहरी, बालबालिका निर्देशनालयका प्रहरी वरिष्ठ उपरीक्षक दुर्गा सिंहले पहिले हिंसापीडित बालबालिकालाई जिल्लास्थित महिला तथा बालबालिका कार्यालयसँग समन्वय गरिए पनि अहिले स्थानीय तहसँगको समन्वय अप्ठेरो भएको बताए। राष्ट्रिय बालअधिकार परिषद्का कार्यकारी निर्देशक मिलन धरेलले पछिल्लो दिनमा भएका प्राकृतिक विपद्का समयमा बालबालिकाको उद्धार र संरक्षणमा स्थानीय तहले समन्वय गरिरहेको बताए। केन्द्रीय बाल सङ्गठनका अध्यक्ष विद्या न्यौपानेले संस्थामा कतिपय बाबुआमा भएका बालबालिकासमेत रहेकाले सच्याउनुपर्नेमा जोड दिए। शिक्षा, विज्ञान तथा प्रविधि मन्त्रालयका सहसचिव दीपक शर्माले कोभिड१९ लाई शिक्षण सिकाइ र विद्यार्थी मूल्याङ्कन परिवर्तन गर्ने अवसरका रुपमा लिन सकिने बताए। नेपाल नगरपालिका राष्ट्रिय महासङ्घका अध्यक्ष अशोक ब्याञ्जुले बाटो, विद्युत्लगायत भौतिक पूर्वाधार मात्रै भन्दा बालबालिकाको समग्र विकासमा सबै सरकारले लगानी बढाउनुपर्ने बताए। जिल्ला समन्वय समितिका अध्यक्ष सीता सुन्दासले स्थानीय तहले भौतिक संरचना बालमैत्री बनाइरहेको बताए। रासस"
४१ चिनियाँ निकालिए,"काठमाडौ : सरकारले नेपालमा रहेका ४१ जना चिनियाँ नागरिकलाई निष्कासन गरेको छ। गृह मन्त्रालयको सचिवस्तरीय निर्णयले शंकास्पद गतिविधि गर्दै आएका चिनियाँलाई निष्कासन गरेको हो।उनीहरूलाई एक वर्षसम्म नेपाल प्रवेशमा प्रतिबब्ध लगाइएको छ। अवैध रूपमा नेपाल बस्दा ती चिनियाँ के कस्ता काममा संलग्न थिए भन्नेबारे प्रहरी र अध्यागमन विभागका अधिकारी बेखबर छन्। विभागले भने उनीहरू प्रवेशाज्ञा (भिसा) दुरुपयोग गरी शंकास्पद गतिविधिमा संलग्न भएको जनाएको छ। गृह मन्त्रालयले भदौ ४ मा २२ जना चिनियाँलाई निष्कासन गर्ने निर्णय गरेको थियो। मन्त्रालयले बाँकी १९ जनाबारे गत शुक्रबार निर्णय गरेको हो। अध्यागमन विभागका महानिर्देशक रमेशकुमार केसीले शंकास्पद गतिविधिमा संलग्न भएको पाइएकाले ती चिनियाँ नागरिकलाई निष्कासन गर्ने निर्णय गरिएको बताए। उनले भने, पर्यटक प्रवेशाज्ञा लिएर उनीहरू अरू नै शंकास्पद धन्दामा संलग्न भएको समेत पाइयो। कतिपय चिनियाँहरू पर्यटक प्रवेशाज्ञामा व्यापारमा संलग्न थिए भने कतिपय भिसाको म्याद गुज्रिएकाहरू थिए। गत पुस ७ गते चिनियाँ सुरक्षा निकायको गोप्य सूचनाका आधारमा नेपाल प्रहरीले अवैध रूपमा नेपाल बस्दै आएका चिनियाँ नागरिकविरुद्ध अप्रेसन चलाएको थियो। त्यस बेला प्रहरीले १ सय २५ वटा राहदानी जफत गरेको थियो। सोही बेला भिसाको दुरुपयोग गरी विभिन्न स्थानमा अवैध ढंगले बसेका १ सय २२ जना चिनियाँ नागरिकलाई प्रहरीले पक्राउ गरेको थियो। त्यसबेला पक्राउ परेका कतिपय चिनियाँ नागरिकसँग राहदानी थिएन। प्रहरीले कतिपयको राहदानी जफत गरे पनि राहदानीवाहक चिनियाँ फरार थिए। राहदानी जफत भएकामध्ये ८४ जनासहित कुल १ सय २२ जना चिनियाँलाई गृृह मन्त्रालयले गत पुसमा निष्कासन गरेको थियो। बाँकी ४१ जना नेपालमा अवैध ढंगले बसेका थिए। स्वयं अध्यागमनको सम्पर्कमा आएपछि उनीहरू माथिको कारबाही अघि बढेको थियो। चीनको पब्लिक सेक्युरिटी मन्त्रालयअन्तर्गतको अपराध अनुसन्धान विभागका उपनिर्देशक बाङ हुवा अवैध ढंगले बसेका आफ्ना नागरिकविरुद्ध अप्रेसन चलाउन गत पुसमा नेपाल आएका थिए। सो मन्त्रालयको गोप्य सूचनाको आधारमा गत पुसमा प्रहरीले अवैध रूपमा नेपाल बसेका चिनियाँ नागरिकविरुद्ध अप्रेसन चलाएको थियो। निष्कासनमा परेका ४१ जना चिनियाँ फ्लाइट अनुकूल भएलगत्तै फर्कने छन्। गृह मन्त्रालयले २०७४ मा विदेशी नागरिक अनुगमन निर्देशिका कार्यान्वयनमा ल्याएको थियो। निर्देशिकाको प्रभावकारी कार्यान्वयन नहुँदा नेपालमा विदेशी नागरिकको अवाञ्छित गतिविधि बढेको छ। विदेशी नागरिक अनुगमनका लागि गृहमन्त्रीको अध्यक्षतामा विदेशी नागरिक अनुगमन केन्द्रीय निर्देशक समिति छ। उक्त समितिमा गृह मन्त्रालय हेर्ने राष्ट्रिय योजना आयोगका सदस्य, गृह सचिव, अर्थ सचिव, पर्यटन सचिव, उद्योग सचिव, श्रम सचिव, परराष्ट्र सचिव, तीनवटै सुरक्षा निकायका प्रमुख र गृह मन्त्रालयका शान्ति सुरक्षा महाशाखा प्रमुख सदस्य छन्। अध्यागमन विभागका महानिर्देशक समितिका सदस्य सचिव छन्। केन्द्रीय निर्देशन समिति मातहत गृहसचिवको संयोजकत्वमा केन्द्रीय अनुगमन समन्वय समिति र जिल्ला तहमा प्रमुख जिल्ला अधिकारीको संयोजकत्वमा अध्यागमन जिल्ला समन्वय समिति छन्। केन्द्रीय समितिको प्रत्यक्ष निर्देशनमा रहने गरी अध्यागमन विभागका महानिर्देशकको संयोजकत्वमा नौ सदस्यीय कार्यान्वयन समिति छ। तर, विदेशी नागरिक अनुगमनका लागि बनेका यी सम्यन्त्रले काम नगर्दा अवैध ढंगले बसेका विदेशी नागरिकको मनोबल बढेको छ। विदेशी नागरिक माथि प्रभावकारी अनुगमन नहुँदा उनीहरूको अवाञ्छित क्रियाकलापले राष्ट्रिय सुरक्षामा समेत गम्भीर असर पार्ने देखिएको छ।"
सवारी साधनमा देवनागरी लिपिका लागि प्रक्रिया शुरु,"काठमाडौं : भौतिक पूर्वाधार तथा यातायातमन्त्री वसन्तकुमार नेम्वाङले सवारी साधनमा देवनागरी लिपि कायम रहने आवश्यक प्रक्रिया शुरु भएको बताएका छन्। नेपाल प्रज्ञा प्रतिष्ठानकातर्फबाट आज ध्यानाकर्षपत्र बुझ्दै मन्त्री नेम्वाङ्ले प्रधानमन्त्री केपी शर्मा ओलीबाट सोबारे निर्देशन प्राप्त भइसकेको र आफूले समेत यातायात व्यवस्था विभागका महानिर्देशकलाई कानुनी प्रक्रिया पूरा गरी ऐनमा संशोधन गर्नुपर्ने भए सो प्रक्रिया अगाडि बढाउन पनि निर्देशन दिइसकेको बताए। नेपाल सरकारको निर्णयानुसार २०७४ भदौ ५ गतेदेखि सवारी साधनमा रोमन लिपिको अङ्ग्रेजी भाषामा इम्बोस्ड नं प्लेट राख्न शुरु गरिएकामा प्रज्ञाप्रतिष्ठानका तर्फबाट यसअघि कुलपति गङ्गाप्रसाद उप्रेतीले प्रधानमन्त्री एवं प्रतिष्ठानका प्रमुख संरक्षक ओलीलाई भेटी सवारी साधनमा देवनागरी लिपि नै रहनुपर्नेतर्फ ध्यानाकर्षण गराएका थिए। मन्त्री नेम्वाङ्लाई आज प्रतिष्ठानका तर्फबाट सदस्य सचिव प्रा जगतप्रसाद उपाध्याय र प्राज्ञ परिषद् सदस्य प्राडा हेमनाथ पौडेलले भेटी कार्यान्वयनका निम्ति ध्यानाकर्षणपत्र बुझाएका हुन्। सो अवसरमा ध्यानाकर्षण गराउँदै सदस्य सचिव उपाध्याय र प्राज्ञ पौडेलले नेपालको संविधानमा देवनागरी लिपिको नेपाली भाषा सरकारी कामकाजको भाषा हुने स्पष्ट उल्लेख हुँदा हुँदै सोको बर्खिलाप हुने गरी विगतमा रोमन लिपिको अङ्ग्रेजी भाषामा नं प्लेट राख्ने निर्णय हुनु उचित नभएको व्यहोरा जानकारी गराए। सबै नेपालीहरूको साझा सम्पर्क भाषाका रूपमा रहेको नेपाली भाषा र देवनागरी लिपिको संरक्षण र संवद्र्धनका निम्ति आफू सदैव तत्पर रहेको कुरा समेत मन्त्री नेम्वाङले बताए। उनले वर्तमान सरकार नेपालको पहिचानका रूपमा रहेका भाषा, संस्कृति र साहित्यको संरक्षणका सवालमा अत्यन्त गम्भीर रहेको समेत उल्लेख गरे।"
लामो दुरीका यातायात र आन्तरिक हवाई उडान असोज ५ गतेदेखि खुला,काठमाडौं : सरकारले लामो दुरीका यातायात र आन्तरिक हवाई उडान असोज ५ गतेदेखि खुलाउने निर्णय गरेको छ। सोमबार बसेको मन्त्रिपरिषद् बैठकले लकडाउन घोषणा भएदेखि बन्द रहेका लामो दूरीको यातायात र आन्तरिक उडान स्वास्थ्यसम्बन्धि मापदण्ड पालना गरेर सुचारु गर्न दिने निर्णय भएको एक मन्त्रीले जानकारी दिए। यस अगाडि नै असोज १ गतेबाट यातायात चलाउने चेतावनी यातायात व्यवसायीले दिँदै आएका थिए। कोरोना संक्रमण बढ्दै जाँदा देशभरका अधिकांश जिल्लामा निषेधाज्ञा रहेको छ। वामदेवलाई राष्ट्रियसभा सदस्यमा सिफारिस गर्ने सरकारको निर्णय
मल नल्याउने कम्पनीको जमानत जफत नगर्न उच्च अदालतको आदेश,"काठमाडौं : मल ठेक्का रद्द प्रकरणमा बैंक जमानत जफत नगर्न उच्च अदालत पाटनले सोमबार अन्तरिम आदेश दिएको छ। उच्च अदालतले मल ठेक्का पाएको ठेकदार शारदाप्रसाद अधिकारीको शैलुङ इन्टरप्राइजेज, ललितपुर र हुमनाथ कोइरालाको होनिको मल्टिप्रपोज कम्पनीलाई कालोसूचीमा राख्ने कृषि सामग्री कम्पनीको पत्रसमेत तत्कालका लागि कार्यान्वयन नगर्न भनेको छ। कृषि सामग्री कम्पनीले सैलुङ इन्टरप्राइजेज प्रालिलाई बैंक जमानत जफत गरी कालोसूचीमा राख्ने निर्णय गरेको थियो। उक्त निर्णय खारेजीको माग गर्दै प्रालिले रिट दायर गरेको थियो। सम्झौताअनुसार काम नगरेको भन्दै कृषि सामग्री कम्पनी लिमिटेडले रासायनिक मलका लागि गरेको ठेक्का सम्झौता रद्दको निर्णय गरेको थियो। कालोसूचीमा राख्ने निर्णयसँगै कृषि सामग्री कम्पनी लिमिटेडले सैलुङसहित होनिको मल्टिपलको धरौटीबापतको ९ करोड रुपैयाँसमेत जफत गर्ने निर्णय गरेको थियो। ती दुवै कम्पनीले २५२५ हजार टन युरिया मल आयात गर्ने भनेर कृषि सामग्रीसँग सम्झौता गरेका थिए। रिटको अन्तरिम आदेशमा थप छलफलका लागि निवेदक र विपक्षीलाई भदौ ३१ गते डाकिएको छ। हाल कालोसूचीमा राख्ने कार्य र बैंक जमानत जफतको निर्णय कार्यान्वयन नगर्न पनि आदेशमा उल्लेख छ, उच्च अदालत पाटनका रजिस्टार बाबुराम दाहालले अन्नपूर्णसँग भने। उनीहरुले साउन ७ गतेभित्र मल ल्याइसक्नुपर्नेमा सप्लायर्सको अनुरोध २५ दिन समय थप गरिएको थियो। दुवै कम्पनीले भदौ २० गतेसम्म ५० हजार मेट्रिक टन युरिया मल ल्याइसक्ने पर्नेमा त्यस्तो नगरेकाले कारबाही गरिएको हो। मल नल्याउने दुई कम्पनीसँगको ठेक्का रद्ध : धरौटी जफत, कालोसूची राखिने रासायनिक मल नल्याउने शैलुङ र होनीको कम्पनीलाई कालोसूची राख्न सिफारिस"
राउटे बालबालिकाले मनाए बाल दिवस,"दैलेख : कर्णाली प्रदेशका दैलेख सुर्खेतका जंगलमा भ्रमणशील जीवनयापन गर्दै आइरहेका राउटे समुदायका बालबालिकाले बाल दिवस मनाएका छन्। नेपालको सम्पदा र कर्णाली प्रदेशको गहनाको रुपमा चिनिने राउटे समुदायका बालबालिकाहरुले पछिल्लो तीन वर्षदेखि बाल दिवस मनाउँदै आएका हुन्। आफ्नो हक अधिकारको बारेमा जानकार नभएपनि राउटे समुदायका बालबालिकाहरुले बस्तीमै दिवस मनाएका हुन्। राउटे समुदाय हाल दैलेखको गुराँस गाउँपालिका८ धानचौरमा बसोबास गर्दै आएका छन्। दिवसका अबसरमा राउटे समुदायका बालबालिका तथा महिलाहरुलाई कपडा तथा सरसफाईका सामग्रीहरु समेत वितरण गरिएको छ। एईआईएन लक्जेम्वर्गको सहयोग, गुराँस गाउँपालिकाको समन्वयमा सामाजिक सेवा केन्द्र (सोसेक) नेपाल दैलेखले राउटे समुदायका नागरिकहरुले लगाउने कोरा कपडा, छिट लुंगी, छिट चोलो, कपडा धनु साबुन, नुहाउने साबुन र मास्क लगायतका सामग्रीहरु वितरण गरेको संस्थाका पूर्व अध्यक्ष एवं सल्लाहकार समिति संयोजक सिता रानाले बताइन्। आफूहरु लोपोन्मुख राउटे समुदाय र विशेष गरी महिला र बालबालिकाको अधिकार सुनिश्चित गर्न लागि परेको रानाको भनाई थियो। दिवसका अवसरमा बस्तीमै रमाएका राउटे बालक दिपक शाहीले आफुहरुलाई आफ्ना अधिकारबारे जानकारी नभएको बताए। अधिकारबारे जानकार नभएपनि बाल दिवसमा रमाउन पाउँदा खुसी लागेको उनको भनाई छ। राउटे समुदायका महामुखिया महिनबहादुर शाहीले आफुहरु विस्तारै परिवर्तन हुँदै जाने बताए। भन्ने बित्तिकै हामी कहाँ परिवर्तन हुन्छ र ? उनले भने विस्तारै विस्तारै हुन्छ। हाल राउटे समुदायको जनसंख्या एक सय ५० जना छ। ती मध्ये ७४ जना बालबालिका छन्। राउटे भेट्न टिकट ! अक्षर चिन्दै राउटे युवा राउटे महामुखियाको सरकारलाई आग्रह, मेरो जनतालाई पनि जोगाइदेऊ राउटे जाति दक्षिण एशियाको एक मात्र भ्रमणशील र फिरन्ते जाती हो। आफूलाई वनको राजा भन्न रुचाउने राउटे नेपालको नागरिक हौं भनेर गाथा गाउँछन्। कर्णाली प्रदेशका जंगलमा भ्रमणशील जीवनयापन गर्दै आइरहेका राउटे समुदाय स्वार्थ विहीन छन्। नेपालको नागरिकता नलिएपनि नेपाली नागरिक हौं भनेर गौरव गर्छन्।"
अदालतबाट जारी आदेशको कार्यान्वयन गर्न माग,"काठमाडौं : नेपाल बार एसोसिएसनले राष्ट्रिय भेलाले न्यायाधीश नियुक्ति, सरुवा तथा बर्खास्त गर्नका लागि अलगअलग मापदण्ड बनाई सार्वजनिक गर्न माग गरेको छ। बारको यही भदौ २५ देखि २८ गतेसम्म देशभरका बार एकाइका पदाधिकारी, पूर्व पदाधिकारीसहितको एक हजार कानून व्यवसायीको भर्चुअल भेलाले न्यायपालिकालाई प्रभावकारी र पारदर्शी बनाउन सो माग गरेको हो । 'न्याय परिषद्का सदस्य सेवानिवृत्त भइसकेपछि न्यायाधीश नियुक्त भएर जान नहुने कुराको सुनिश्चितताका लागि अब आइन्दा न्याय परिषद्को सदस्य सिफारिस गर्न पूर्व सिफारिस गरिने कानून व्यवसायीसँग न्यायिक नियुक्तिमा नजाने कुराको सो घोषणा गराई सोको अभिलेख राखेर मात्र सिफारिस गर्न यो भेला सम्बन्धित सरोकारवालासँग अनुरोध गर्दछ', भेलाले तयार गरेको मागपत्रमा उल्लेख छ। भेलाले बार र प्रधानमन्त्रीद्धारा न्याय परिषद्को सदस्यमा सिफारिस भई जाने कानून व्यवसायीसम्बन्धी मापदण्ड बनाउँदा संविधान र कानून तथा लेखिएको कुराका अतिरिक्त निरन्तर पेशामा रहेको, कानून व्यवसायीका बारेमा पूर्ण जानकार भएको व्यक्ति मात्र सिफारिस गर्न मापदण्ड बनाउन आग्रह गरेको छ। न्यायपालिकामा अपेक्षित सुधार हुन नसकेको उल्लेख गर्दै कोरोना भाइरसको अवस्थामा सर्वोच्च, उच्च र जिल्लालगायत अदालतबाट विभिन्न मुद्धामा जारी भएको आदेश तथा निर्देशनको प्रभावकारिता नभएको देखिएको हुँदा अबिलम्ब कार्यान्वयन गर्न माग गरिएको छ।  रासस"
पीसीआर शुल्क दुई हजार कार्यान्वयन गराउन निर्देशन,"काठमाडौं : स्वास्थ्य तथा जनसङ्ख्या मन्त्रालयले कोभिड१९ को पीसीआर परीक्षणका लागि तोकेको अधिकतम शुल्क रु दुई हजार कार्यान्वयन गर्न निर्देशन दिएको छ। स्वास्थ्यमन्त्री भानुभक्त ढकालले आज मन्त्रिस्तरीय निर्णय गर्दै घटेको शुल्कमा पीसीआर परीक्षण गराउन निर्देशन दिएको हो। स्वास्थ्य आपतकालीन सञ्चालन केन्द्रका प्रमुख एवं मन्त्रालयका सहप्रवक्ता डा समीरकुमार अधिकारीले सबै कोभिड१९ परीक्षण गर्ने प्रयोगशाला, सातैवटै प्रदेशका सामाजिक विकास मन्त्रालयलाई पत्र लेख्दै पीसीआर परीक्षण शुल्क दुई हजार कार्यान्वयन गराउन पत्राचार गरेका हुन्। मन्त्रालयले आइतबार राष्ट्रिय तथा अन्तरराष्ट्रिय बजारमा पीसीआर परीक्षण गर्ने रिएजेन्ट र अन्य सामान घटेका आधारमा नेपालमा पनि रु दुई हजार परीक्षण शुल्क तोकेको थियो। यसअघि मन्त्रालयले पीसीआर परीक्षणका लागि रु चार हजार ४०० तोको थियो। त्यो भन्दाअघि पीसीआर परीक्षणका लागि मन्त्रालयले पाँच हजार ५०० शुल्क तोकेको थियो। नेपालमा अहिले सरकारी ४७ वटा प्रयोगशालामा पीसीआर परीक्षण हुँदै आइरहेको छ। रासस"
दाङमा ४४ जना कोरोना संक्रमित थपिए,"दाङ : दाङमा सोमबार एकै दिन ४४ जनामा कोरोना पोजिटिभ देखिएको छ। राप्ती स्वास्थ्य विज्ञान प्रतिष्ठान दाङमा सोमबार भएको पिसिआर परिक्षणमा घोराही उपमहानगरपालिका, शान्तिनगर गाउँपालिका र बबई गाउँपालिकाका ४४ जना नयाँ संक्रमित थपिएका हुन्। शान्तिनगर गाउँपालीकाका ९३ जना, बबइ गाउँपालीकाका २० जना, घोराहीका ६४ जना र राप्ती स्वास्थ्य बिज्ञान प्रतिष्ठानका फिवर क्लिनिकबाट १५ जनाको स्वाब परिक्षण गरिएकोमा ४४ जनामा संक्रमण देखिएको हो। शान्तिनगरमा कर्मचारीसहित संक्रमण पुष्टि हुनेमा शान्तिनगर गाउँपालिका वडा नम्बर ४ का २ जना, वडा नम्बर ६ का १ , वडा नम्बर ७ का २ जना र वडा ५ का १२ जना ,बबई गाउँपालीका वडा नम्बर ४ का २ जना , ५ का ४ जना र ६ का २ जनामा कोरोना संक्रमण पुष्टि भएकोे जिल्ला कोरोना फोकल पर्सन कमल चन्दले जानकारी दिए। घोराही उपमहानगरपालीका वडा नम्बर ८ का दुई जना, १० का ९ जना, ११ का १ जना, १२ का २ जना घोराही ६ का २, जना १४ का २ जना घोराही १५ का १ जनामा कोरोना पुष्टि भएको छ। राप्ती स्वास्थ्य बिज्ञान प्रतिष्ठानका ४ जना मध्ये २ जना अन्य जिल्लाका रहेका छन। अहिले दाङमा १५८ सक्रिय संख्या रहेको छ भने जम्मा कोरोना संक्रमित ९१९ जना रहेको फोकल पर्सन चन्दले बताए। शान्तिनगरमा समुदायस्तरकामा संक्रमण शान्तिनगरमा कर्मचारीसहित १७ जना समुदायस्तरका व्यक्तिमा कोरोना संक्रमण पुष्टि भएको छ। समुदाय स्तरका ९३ जना व्यक्तिको पिसिआर जाँच गर्दा १७ जनामा कोरोना पृष्टि भएको गाउँपालिकाका स्वास्थ्य शाखा संयोजक हरि पुनले जानकारी दिए। गाउँपालिकामा २०२ जना स्वाब संकलन गरिएकोमा ५२ जनाको जाच गर्दा १ जनाको रिपोर्ट पोजिटिभ आएको थियो। अहिले दोस्रो चरणमा ९३ जनाको परिक्षण गर्दा १७ जनाको कोरोना रिपार्ट पोजिटिभ आएको छ। अहिले शान्तिनगरको ५७ जनाको रिर्पोट आउँन बाँकी रहेको स्वास्थ्य शाखा संयोजक पुनले बताए। गाउँपालिकामा अहिलेसम्म ५५ जनामा कोरोना संक्रमण देखिएको छ। अहिले गाउँपालिका २० जना संक्रिय संक्रमित रहेका छन्। गाउँपालिकामा ३५ संक्रमित डिस्चार्ज भइसकेका छन्। शान्तिनगर गाउँपालिका सिल शान्तिनगर गाउँपालिकको कार्यालय सिल गरिएको छ। कार्यालयमा कार्यरत कर्मचारीमा कोरोना संक्रमण भए पनि गाउँपालिकाको कार्यालय ४८ घण्टाका लागि सिल गरिएको हो। सोमवार आएको कर्मचारीको पिसिआर परिक्षणमा कार्यालयमा कार्यरत उच्च तहका दुई जनामा कोरोना संक्रमणको पुष्टि भए पछि पालिकाकाको कार्यालय पूर्ण रुपमा सिल गरिएको गाउँपालिकाले जनाएको छ।"
कित्ताकाट खुल्ला गर्ने निर्णय कार्यान्वयन नगर्न अन्तरिम आदेश,"काठमाडौं : सर्वोच्च अदालतले कृषियोग्य जमिनको कित्ताकाट खुल्ला गर्ने सरकारको निर्णय तत्काल कार्यान्वयन नगर्न अल्पकालीन अन्तरिम आदेश दिएको छ। न्यायाधीश सुषमालता माथेमाको एकल इजलासले आज कृषियोग्य जमिनको खण्डीकरण एवं कित्ताकाट गर्ने निर्णय तत्काल कार्यान्वयन नगर्न उक्त अन्तरिम आदेश जारी गरेको हो। अदालतले आगामी असोज ८ गतेसम्म जग्गा जमिन कित्ताकाट गर्ने निर्णय कार्यान्वयन नगर्न भनेको छ भने सोही दिन छलफलका लागि दुवै पक्षलाई लागि बोलाएको छ । साथै सरकारले उक्त निर्णय गर्नुका कारणसहित लिखित जवाफ १५ दिनभित्र पेश गर्न आदेशमा भनिएको छ। भूमी व्यवस्था, सहकारी तथा गरिबी निवारण मन्त्रालयको सिफारिसमा यही यही भदौ १८ गते उक्त निर्णय भएको थियो। अधिवक्ता सन्तोष भण्डारीले कृषियोग्य जमिन खण्डीकरण तथा कित्ताकाट गर्ने सरकारको निर्णय कार्यान्वयन नगर्न आदेशको माग गर्दै सर्वोच्च अदालतमा रिट निवेदन दायर गर्नुभएको थियो। सोही निवेदनमाथिको प्रारम्भिक सुनुवाईपछि अदालतले उक्त आदेश जारी गरेको हो। रासस"
काठमाडौं उपत्यकामा १२ हजार कोरोना सङ्क्रमित,"काठमाडौं : काठमाडौं उपत्यकामा मात्र हालसम्म कोरोना भाइरस (कोभिड १९) सङ्क्रमितको सङख्या १२ हजार पुगेको छ। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीले काठमाडौ उपत्यकामा हालसम्म १२ हजार २४८ जनामा सङ्क्रमण देखिएको बताए। देशभरमा अहिलेसम्म कुल सङ्क्रमितको सङ्ख्या ५५ हजार ३२९ पुगेको छ। तिमध्ये १० हजार सङ्क्रमित काठमाडौ जिल्लाका रहेका छन्। काठमाडौ जिल्लामा महिला तीन हजार ३०२ र पुरुष छ हजार ७२४ जना रहेका छन्। यस्तै ललितपुरमा एक हजार १९१ जनामा ५४१ महिला र ६५० पुरुष र भक्तपुरमा एक हजार ३१ जना सङ्क्रमितमा ४२८ जना महिला र ६०३ पुरुष छन्। पछिल्लो पटक बन्दाबन्दी खुकुलो भएसँगै उपत्यकामा सङ्क्रमितको सङ्ख्या बढ्न थालेको हो। अहिले दैनिक ४०० को हाराहारीमा उपत्यकामा सङ्क्रमित बढ्न थालेका छन्। आजैमात्र उपत्यकामा ५१२ जना सङ्क्रमित फेला परेका छन्। काठमाडौमा ४८०, भक्तपुरमा ४३ र ललितपुरमा २९ जना सङक्रमित फेला परेका छन्। १८ जिल्लामा एक हजार भन्दा बढी सङ्क्रमित इपिडिमियोलोजी तथा सरुवा रोग नियन्त्रण महाशाखका अनुसार एक हजारभन्दा बढी सङ्क्रमित हुने जिल्ला उपत्यकासहित १८ वटा छन्। काठमाडौ जिल्लापछि पर्सामा सबैभन्दा बढी सङ्क्रमित देखिएका छन्। पर्सामा दुई हजार ५४४, सर्लाहीमा दुई हजार २७९, मोरङमा दुई हजार २६७, रौतहटमा दुई हजार ९, कैलालीमा एक हजार ९९०, धनुषामा एक हजार ९०३ र रुपन्देहीमा एक हजार ७८४ जनामा सङ्क्रमण देखिएको छ। यस्तै बाँकेमा एक हजार ४५०, महोत्तरीमा एक हजार ४२३, चितवनमा एक हजार ३४४, सुनसरीमा एक हजार ३१६, कपिलवस्तुमा एक हजार २७७, बारामा एक हजार २३७, दैलेखमा एक हजार ९९ र डोटीमा एक हजार २० जना रहेका छन्। नेपालमा अहिलेसम्म कुल ३९ हजार ५७६ जना डिस्चार्ज भएका छन्।"
ढोलाहिटीसुनाकोठी सडक कात्तिकसम्ममा कालोपत्र गरिने,काठमाडौं : बिस्तारको क्रममा रहेको ढोलाहिटिसुनाकोठी सडक आगामी कात्तिकसम्ममा कालोपत्र गरिने भएको छ। तीन किलोमिटर लम्बाईको यो सडकमा अहिले काम भइरहेको काठमाडौँ उपत्यका सडक बिस्तार आयोजनाले जनाएको छ। सो खण्डको निर्माणको जिम्मेवारी पाएको शैलुङ निर्माण कम्पनीले काम गरिरहेकाले कात्तिकसम्म सकिने देखिएको आयोजना प्रमुख गुरु अधिकारीले बताए। सो सडकमा कालोपत्र चाँडो गर्नुपर्ने माग गर्दै गत असारमा स्थानीयवासीले सडक अवरुद्ध गरेका थिए। आयोजनाले चाहेर पनि पहिले तोकिएको मापदण्ड २० मिटर चौडाईमा निर्माण गर्न खोज्दा ढिलाई भएको उनले बताए। मन्त्रिपरिषद्को बैठकले यो लगायत उपत्यकामा बिस्तारका क्रममा रहेका सबै सडकमा उपलब्ध चौडाइमा नै कालोपत्र गर्ने निर्णय गरेकाले सोहीअनुसार गर्न लागिएको हो। उनले भने 'कुनै पनि संरचना नभत्काई भएकै चौडाइमा कालोपत्र भइरहेको छ।' ढोलाहिटीलेले सडक बिस्तार चार वर्ष पहिले शुरु भएको थियो। अहिले पनि टाखेललेलेलगायतका चौडाई उपलब्ध भएका स्थानमा मापदण्डानुसार नै बिस्तार भइरहेको छ। आयोजनाले गत वर्ष नै ठेचोबाट टाखेलसम्मको सडक निर्माण गरेको थियो। उपत्यकामा बिस्तारका क्रममा रहेका सडक छेउमा घर भएका स्थानीयवासीले घरलगायतका संरचना भत्काउन नमानेपछि लामो समयसम्म सडक निर्माण अवरुद्ध बनेको थियो। जति चौडाई उपलब्ध छ त्यसैमा निर्माण गर्ने सरकारको निर्णय पछि भने आयोजनाले सबै सडकको निर्माण अघि बढाएको छ। आगामी पुससम्ममा सबै सडक सम्पन्न गर्ने आयोजनाको योजना छ। रासस
जनप्रतिनिधिसहित ११ जनामा कोरोना भेटिएपछि ऋषिङमा एक साता लकडाउन,दमौली : जनप्रतिनिधिसहित ११ जनामा एकैसाथ संक्रमण देखिएपछि तनहुँको ऋषिङ गाउँपालिकाले एक साताका लागि लकडाउन गरेको छ। लामो समयपछि सोमबार एकै पटक धेरै जनामा संक्रमण देखिएपछि गाउँपालिकाले एक सूचना जारी गर्दै सोमबारबाट असोज ५ गतेसम्म एक साताका लागि लकडाउनको घोषणा गरेको हो। गाउँपालिकाले यस अवधिमा अत्यावश्यकबाहेकका सेवा सञ्चालनमा नल्याउने निर्णय गर्दै नागरिकलाई गाउँपालिका क्षेत्रभित्र अनावश्यक हिँडडुल नगर्न अनुरोध गरेको प्रमुख प्रशासकिय अधिकृत चण्डिका पौडेलले बताए। विद्यालय खुलाउने तयारीमा रहेको गाउँपालिकाले विद्यालयसहित बैंक तथा वित्तिय संस्था आदि सबै बन्द गर्ने निर्णय गरेको छ। गाउँपालिकाले सार्वजनिक यातायात सेवा पनि एक साताका लागि बन्द गर्ने निर्णय गरेको प्रमुख प्रशासकिय अधिकृत पौडेलले बताए। उनले होम क्वारेन्टाइनका व्यक्तिहरु र जनप्रतिनिधि केहीमा समेत संक्रमण देखिएकाले उनीहरुको सम्पर्कमा आएका व्यक्तिको पहिचान र पुनः पीसीआर परीक्षण गर्दै संक्रमण फैलन नदिनका लागि लकडाउन गर्ने निर्णय भएको जानकारी दिए।
काठमाडौंका ६ सहित कोरोनाबाट १५ जनाको मृत्यु : मृतकको संख्या ३६० पुग्यो,"काठमाडौं : पछिल्लो २४ घण्टामा कोरोनाबाट थप १५ जनाको मृत्यु भएको छ। योसँगै मृतकको संख्या ३६० पुगेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। कोरोनाबाट ५ महिला र १० पुरुषको मृत्यु भएको छ। मोरङमा कोरोनाबाट ४० वर्षीय र ७० वर्षीय दुई पुरुषको मृत्यु भएको छ। यस्तै काठमाडौंमा ६१ वर्षीया महिला र ७७ वर्षीय, ६२ वर्षीय,७३ वर्षीय ८५ वर्षीय ७० वर्षीय पुरुष, ललितपुरमा ५५ वर्षीय पुरुष, भक्तपुरका ७३ वर्षीय पुरुषको कोरोनाबाट मृत्यु भएको छ। रामेछापका २३ वर्षीय पुरुष, गोरखाकी ६३ वर्षीय महिला, नवलपरासीकी ६३ वषीया महिला, पर्सामा ५५ वर्षीया महिला, कपिलवस्तुकी ४७ वर्षीया महिला गरी १५ जनाको कोरोनाबाट मृत्यु भएको मन्त्रालयले पुष्टि गरेको छ। यस्तै पछिल्लो २४ घण्टामा ११ सय ७० जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ५५ हजार ३२९ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १५ हजार ३९३ कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ७२७५ रहेका छन् भने संस्थागत आइसोलेसनमा ८ हजार ११८ जना रहेका छन्। क्वारेन्टाइनमा ६ हजार ८९२ जना रहेका छन्। मन्त्रालयका अनुसार नेपालमा २४ घन्टामा १० हजार पीसीआर परीक्षण गरिएको छ। पछिल्लो २४ घण्टामा ८७९ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३९ हजार ५७६ पुगेको छ। मन्त्रालयका अनुसार १७९ जनाको आइसीयूमा र २९ जनाको भेन्टिलेटरमा उपचार भइरहेको छ। मोरङ, सुनसरी, सर्लाही, काठमाडौं, चितवन, भक्तपुर, र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, मनाङ, मुस्ताङ, म्याग्दी, डोल्ला, मुगु र हुम्ला कोरोनाका शून्य बिरामी रहेका छन्।"
ढोरपाटनका बाढीपीडितलाई सोलार सेट सहयोग,"बागलुङ : ढोरपाटनका बाढी पीडितलाई सोलार सेट प्रदान गरिएको छ। बाढी प्रभावित क्षेत्रमा पुगेर ढोरपाटनका मेयर देवकुमार नेपाली, वडा नम्बर ९ का वडा अध्यक्ष हरिबहादुर घर्ति वडा र वडा नम्बर ८ का वडा अध्यक्ष नन्दे सुनारलाई संयुक्त रुपमा १ सय २६ सेट सोमबार हस्तान्तरण गरेका हुन्। वैकल्पिक उर्जा प्रर्वद्धन केन्द्रले ३२ सेट, ढोरपाटन दैनिककले १५ सेट, कुलायन व्याट्री इन्डष्ट्रिज प्रालिले १० सेट, टपसन इनर्जीले १०, क्वालिटी रिन्यू इनर्जी प्रालि, एक्सन एक्टिभ प्रालि,सन वे इनर्जी प्रालि,ब्राइट भिजन प्रालि, सिआरसी नेपाल प्रालि,सफा उर्जा प्रालि, सनसेट सोलार एण्ड इन्भेस्टमेन्ट प्रालि,स्काई इनर्जी प्रालिले ५५ थान प्रदान गरेका छन्। यसैगरी, ड्रिम इनर्जी, एजी पावर सप्लायर्स, दीपलाइट इनर्जी, ज्योती इनर्जी प्रालि, सौर्य इनर्जी प्रालि र स्मार्ट सोलार कम्पनीले ५५ थान प्रदान गरेका छन्। बाढीग्रस्त क्षेत्र ढोरपाटन पुगेर संघीय सांसद सूर्य पाठक, सौर्य उत्पादक संघका सदस्य केवश शर्मा र ढोरपाटन दैनिकका सम्पादक हरिनारायण गौतमले सोलार सिस्टम हस्तान्तरण गरेका थिए। ढोरपाटन नगरपालिका वडा नम्बर ५,६,७,८ र ९ मा भाद्र १७ गते आएको बाढीले ११ वटा लघु जलबिद्युत आयोजनामा क्षति पुर्याएपछि गाउँ अन्धकारमय छन्। सोलार सेट हस्तान्तरण गर्दै संघीय सांसद सुर्य पाठकले बाढीको चपेटामा परेका नागरिकलाई उज्यालो प्रदान गर्नका लागि सौर्य सोलार व्यवसायी र यसको संयोजन गर्ने ढोरपाटन दैनिकको पहल प्रशंसनीय भएको बताए। ढोरपाटन सालझण्डी सडकमध्ये बुर्तिबाङ ढोरपाटन खण्डलाइ छिट्टै स्तर वृद्धि र कालोपत्रे गर्न आफूले पहल गर्ने प्रतिबद्धता व्यक्त गरे। ढोरपाटन नगरपालिकाका मेयर देवकुमार नेपालीले सोलार सेटलाई तत्कालै पीडित बसेको ठाउँमा र पछि पुर्ननिर्माण भएपछि उनीहरुको घरमा जोडिने बताए। सबै हाइड्रोपावर बाढीले क्षतविक्षत भएको अवस्थामा सोलार उज्यालोका लागि प्राप्त सोलार सिस्टमले ठुलो राहत मिल्ने विश्वास व्यक्त गरे। गत भाद्र १७ गते राती पहिरोसँगै आएको बाढीमा परी २२ जनाको ज्यान गएको छ। अझै १६ जना बेपत्ता छन्। बाढीमा १ सय बढी घरमा पूर्ण क्षति पुगेको छ।"
सहकारीमा तरलता अभाव,"काठमाडौं : कोरोना भाइरस(कोभिड १९) ले सहकारीमा तरलता अभाव देखिएको छ। सहकारी विभागले केही समयअघि तरलता बढेको प्रतिवेदन सार्वजनिक गरेपनि सहकारी अभियानले तरलता अभाव भएको पुष्टी गरेका छन्। राष्ट्रिय सहकारी बैंकका अध्यक्ष केबी उप्रेतीले कोरोना महामारीको समयमा धेरै सहकारीलाई तरलताको अभाव भएको बताए। तरलताको अभाव परेका सहकारीको बास्तविक तथ्याङ्क आउन सकेको छैन उनले भने। सहकारी हकहित राष्ट्रिय समाजले कोरोना भाइरस (कोभिड१९) महामारीबाट सहकारीको तरलतामा परेको असरका बिषयमा आयोजना गरेको भर्चुचल कार्यक्रममा बोल्दै अध्यक्ष उप्रेतीले सहकारीमा तरलताको समस्या व्यवस्थापन गर्नका लागि सहकारी बैंक र नेफ्स्कूनबीच सहकार्य गर्ने सहमती भएको बताए। सहकारीले तरलताको अभाव भएको बैंक तथा छाता संघलाई समेत भन्न हिचकिचाउने गरेका छन्। उनले भने,तर वास्तविकरुपमा सहकारीमा तरलता अभाव देखिएको छ। बन्दाबन्दी तथा निषेधाज्ञाका कारण पेशा, ब्यापार, व्यवसाय, उद्योग लगायतका आर्थिक क्रियाकलाप थप्प छन्। सहकारीमा कर्जा लगानीको तुलनामा बचत बढेको छ। अध्यक्ष उप्रेतीले आर्थिक क्रियाकलाप सुचारु भएपछि सहकारीमा अझ तरलताको समस्या बढ्नसक्ने बताए। सहकारीले बचतकर्ता सदस्यले मागेको समयमा निक्षेप भुक्तानी गर्न सकेका छैनन्। सहकारीले जोखिमरहित ठाउँमा तरलता राखेर बचतकर्ता सदस्यले निक्षेप फिर्ता मागेको समयमा भुक्तानी दिनुपर्छ उनले भने। सहकारीले तरलताको रकम बाणिज्य बैंक, छाता संघ लगायतका विभिन्न संस्थामा छरेर राख्ने गरेकाले पनि सहकारी क्षेत्रमा समस्या बढ्दै गएको छ। सहकारी विभागका अनुसार करिब ३५ हजार सहकारी छन्। सहकारीले ७ खर्बको कारोबार गर्दै आएको छ। कुल ग्राहस्थ उत्पादननमा ४५ प्रतिशत योगदान दिएको छ। अध्यक्ष उप्रेतीले सहकारीको पैसा गैरसहकारी क्षेत्रमा राख्ने गरेकाले सहकारीले सधैँ समस्या झेल्नुपरेको बताउँछन्। सहकारीमा ६३ लाख सदस्य छन् भने यसले प्रत्यक्षरुपमा एक लाखलाई रोजगारी दिएको सहकारी विभागले जनाएको छ। नेपाल बचत तथा ऋण केन्द्रीय सहकारी संघ (नेफ्स्कून) का अध्यक्ष परितोष पौड्यालले सहकारीलाई तरलता अभाव भएको अवस्थामा सहयोग गर्न सहकारी बैंक र नेफ्स्कूनले सहकार्य गरेर एकएक अर्बको तरलता व्यवस्थापन कोष स्थापना गरेको बताए। राज्यले सहकारीलाई बेवास्ता गरेका कारण पनि सहकारीले तरलता अभाव खेप्नुपरेको सहकारीका अभियान्ताहरु बताउँछन्। बैंक तथा वित्तीय संस्था बचाउन नेपाल राष्ट्र बैंकले १ अर्बको कोष व्यवस्था गरेको छ। अध्यक्ष पौड्यालका अनुसार सहकारीमा तरलता अभाव हुन नदिन सरकारसँग समन्वय गर्न खोजिएपनि राज्यले सहकारीलाई बेवास्ता गरेको बताए। पछिल्लो समयमा सहकारीको पैसा सहकारीमा राख्नुपर्ने बहस सुरु भएको छ। सहकारी संस्थाले बैंक, नेफ्स्कून र जिल्ला बचत संघमा र सदस्यले संस्थामा पैसा राख्न थालेको अध्यक्ष पौड्यालले बताए। सहकारीमा उत्पन्न हुनसक्ने सम्भावित जोखिम न्यूनिकरण गर्न नेफ्स्कून र सहकारी बैंक सहकार्य गर्दै छन्। ललितपुर जिल्ला बचत तथा ऋण सहकारी संघका अध्यक्ष रामहरि बजगाईले अहिले समुदायमा आधारित र ब्यवसाय केन्द्रित सहकारीमा भन्दापनि लहैलहैमा खोलेका संस्थामा तरलता समस्या देखिएको बताए। केही सहकारीले लकडाउन बढे हुन्थ्यो, संस्था बन्द भईरहे सदस्यलाई बचत फिर्ता गर्नुपर्दैन थियो भन्ने मनोकामना राखेको पाइयो, उनले भने। उनका अनुसार ललितपुर जिल्लामा सात देखि १० प्रतिशत सहकारी संस्था लहैलहैमा खुलेका छन्। सहकारी विभागले गत असारमा कोभिड १९ ले सहकारी क्षेत्रमा पारेको प्रभावबारे संक्षिप्त अध्ययन गरेको थियो। उक्त अध्ययन अनुसार आर्थिक गतिविधि सुस्त हुँदा तरलता बढेको प्रतिवेदन सार्वजनिक भएको थियो। तर सहकारीका नेतृत्वले तरलता बढेको नभई अभाव भएको बताउन थालेका छन्।"
सवारी दुर्घटनामा घाइते क्रिकेटर ललितको सिम्रिक एयरबाट उद्धार,काठमाडौं : ट्रकको ठक्करबाट घाइते नेपाली राष्ट्रिय क्रिकेट टिमका खेलाडी ललितसिंह भण्डारीको सिम्रिक एयरबाट उद्धार गरिएको छ। आइतबार राति धनगढीबाट महेन्द्रनगर जाँदै गरेको ट्रकको ठक्करबाट उनी सवार मोटरसाइकल दुर्घटनामा परेको थियो। दुर्घटनामा गम्भीर घाइते भएका उनको सिम्रिक एयरबाट उद्धार गरी काठमाडौं ल्याइएको हो। भण्डारीलाई धनगढीस्थित 'निसर्ग अस्पताल' मा सामान्य उपचारपश्चात गएराति नै बाकेस्थित 'नेपालगन्ज मेडिकल कलेज' मा रिफर गरिएको थियो। उनको त्यहाँ पनि उपचार सम्भव नभएपछि थप उपचारका लागि काठमाडौंको ग्राण्डी अस्पतालमा उपचारका लागि ल्याइएको नेपाल क्रिकेट संघ (क्यान) का अध्यक्ष चतुरबहादुर चन्दले जानकारी दिए। अध्यक्ष चन्दले ललितको उपचारका लागि क्रिकेट संघले समन्वय र सहयोग गर्ने प्रतिबद्धता व्यक्त गरेका छन्। त्यस्तै उनले सम्पूर्ण सरोकारवाला निकायलाई समेत सहयोगको लागि अनुरोध गरेका छन्।
मुद्दा मिलाई दिने भन्दै ठगी गर्ने महिला पक्राउ,बर्दिबास : अदालतमा परेको मुद्धा मिलाइदिने बहानामा अभियुक्तको परिवारलाई ठगी गर्ने एक महिलालाई प्रहरीले पक्राउ गरेको छ। महोत्तरीको एकडारा गाउँपालिका३ अजमरपट्टीकी ३७ वर्षीय ममता मण्डललाई पक्राउ गरिएको जिल्ला प्रहरी कार्यालय महोत्तरीका डीएसपी प्रकाश विष्टले बताए। मण्डलले सम्सी गाउँपालिका४ का लागुऔषध मुद्दाका अभियुक्त गौरीशंकर मण्डलको आमा तेत्तरी मण्डललाई ललाईफकाई १ लाख ८० हजार लिई गत साउन ५ गते फरार भएकी थिइन्। फरार भएकी मण्डललाई प्रहरीले जलेश्वर नगरपालिका२ बाट पक्राउ गरेको हो। गत असार ३० गते अभियुक्त गौरीशंकरलाई प्रहरीले ६ किलो ५ सय ग्राम गाँजासहित पक्राउ गरेको थियो। लागुऔषध शीर्षकमा मुद्दा चलाएकोमा उनी गत भदौं १५ गते १ लाख धरौटीमा अदालतबाट छुटेका थिए।
पसल खुल्न थालेपछि निषेधाज्ञा हटाइयो,"राजविराज : राजविराजका व्यापारीहरुले बजारका पसलहरु खोल्न थालेसँगै जिल्ला सुरक्षा समिति सप्तरीको बैठकले निषेधाज्ञा हटाएको छ। जिल्ला सुरक्षा समिति, सप्तरीको सोमबार साँझ सम्पन्न बैठकले निषेधाज्ञा हटाएको सिडिओ शंकरहरी आचार्यले जानकारी दिए। जिल्ला समन्वय समिति प्रमुख प्रभाकर यादव, राजविराज नगर प्रमुख शम्भुप्रसाद यादवसहितको उपस्थितीमा बसेको जिल्ला संकट व्यवस्थापन केन्द्रको सिफारिसमा जिल्ला सुरक्षा समिति, सप्तरीको बैठकले निषेधाज्ञा हटाउने निर्णय गरेको हो। जिल्ला प्रशासन कार्यालय सप्तरीका सूचना अधिकारी आनन्दकुमार ठाकुरद्वारा सोमबार साँझ जारी सूचनाअनुसार निषेधाज्ञाबाट जनजिविकामा परिरहेको असरलाई दृष्ट्रिगत गरी निर्णय गरिएको जनाइएको छ। निषेधाज्ञा हटाइए पनि सार्वजनिक सवारी साधन, शैक्षिक संस्था, प्रशिक्षण केन्द्र, सैलुन, ब्युटी पार्लर, हाटबजार जिमखाना, कभर्ड हल, मेला, चाडपर्व, महोत्सवलगायत सामुहिक गतिविधी हुने कार्य गर्न, गराउन नपाउने गरी रोक लगाइएको छ। सूचनामा नेपाल सरकारद्वारा निर्धारित स्वास्थ्य सुरक्षा मापदण्ड पालना गर्न आग्रह गरिएको छ। सप्तरी जिल्लामा एक महिनाभन्दा बढी समयदेखि लाग्दै आएको निषेधाज्ञा हटाउने निर्णय गर्नुभन्दा एक साता अगावैदेखि बजारका आधाजसो पसलहरु खुल्न लागेका थिए। निषेधाज्ञा हटाएको सूचना सार्वजनिक भएसँगै बजारमा मानिसहरुको भिड बढेको छ। राजविराज नगरपालिका कार्यालयले साउन ७ गतेदेखि लकडाउन गरेको राजविराजमा जिल्ला सुरक्षा समितिले साउन ८ गतेदेखि निषेधाज्ञा जारी गरेको थियो। सप्तरी जिल्लाको सम्पूर्ण क्षेत्रमा साउन २० गतेदेखि जारी निषेधाज्ञालाई कम गर्दै भदौ १६ गतेदेखि बढी संक्रमण देखिएको राजविराज नगरपालिका, हनुमाननगर कंकालिनी नगरपालिका र तिलाठी कोइलाडी गाउँपालिकामा भदौ २२ गतेसम्म निषेधाज्ञालाई निरन्तरता दिइएको थियो। भदौ २२ गतेदेखि राजविराज बाहेक जिल्लाका अन्य क्षेत्रमा निषेधाज्ञा हटाए पनि सोमबार मध्यराति सम्मका लागि राजविराजको मुख्य बजारमा निषेधाज्ञाको अवधि थप गरिएको थियो। जिल्ला प्रशासन कार्यालय सप्तरीद्वारा सोमबार जारी सूचनाअनुसार स्वास्थ्य सुरक्षा मापदण्डको पालना गरेर मात्र अति आवश्यक पसल सञ्चालन गर्न, निजी सवारी साधन मात्र सञ्चालन गर्न, यातायात मापदण्ड पालना गरी बढीमा २ जना यात्री राखेर सिटी रिक्सा सञ्चालन गर्न र बैंक तथा बित्तीय संस्थाहरुले स्वास्थ्य सुरक्षा मापदण्ड अपनाई भिडभाड नहुने गरी सेवा सञ्चालन गर्न पाइने छ। यसैगरी सरकारी तथा गैरसरकारी निकाय, बैंक, सहकारी, लघुबित्त एवम् बित्तिय संस्थाहरुले विधुतिय माध्यमबाट सेवा प्रवाह गर्ने, ५० प्रतिशत कर्मचारी आलोपालो गरी उपस्थित गराउने व्यवस्था मिलाउने, होटल_रेष्टुरेण्टले होम डेलिभरी वा ग्राहकले प्याकिङ गरेर लैजाने टेक अवे बिधि प्रयोग गरी सञ्चालन गर्ने भनिएको छ।"
बाल दिवसमा माछाको खोजिमा बालबालिका (फोटो फिचर),"झापा : आज बाल दिवस। 'विपदमा बाल अधिकारको सुनिश्चितता, हामी सबैको प्रतिबद्धता' भन्ने नाराका साथ यस वर्षको राष्ट्रिय बाल दिवस भर्चुअलरूपमा सोमबार मनाइँदै छ । कोरोना कहरबीच पनि प्रविधिको पहुँच भएका बालबालिकाहरु पढाइमा व्यस्त छन्। तर, तराईका ग्रामिण भेगका बालबालिका भने यतिबेला खोला, नहर र खोल्सामा माछा मार्दै दिन बिताइरहेका छन् । इन्टरनेट र वैकल्पिक शिक्षामा उनीहरुको पहुँच नपुगेपछि खोला खोल्सामा दिन कटाइरहेका छन्। जसका कारण उनीहरुको भविष्य अन्यौल बनेको छ। विपन्न परिवारका यी बालबालिकाहरु दिनभरी यिनै खोला नहरमा माछा मार्छन्। त्यही माछा बिक्रीबाट आएको रकमले आफू र परिवारको पेट पाल्न विवश छन्।"
अख्तियारको कायम मुकायम प्रमुख आयुक्तमा जोशी,"काठमाडौं : अख्तियार दुरुपयोग अनुसन्धान आयोगको कायम मुकायम प्रमुख आयुक्तमा डा गणेशराज जोशी भएका छन्। प्रमुख आयुक्त नवीनकुमार घिमिरेको अवकाशपछि उनीसँगै नियुक्त भएका डा जोशी कामु प्रमुख आयुक्त भएका हुन्। सरकारले १९ चैत ०७१ मा उनलाई आयुक्तमा नियुक्ति गर्न सिफारिस गरेको थियो। उनले नेपाल सरकार उच्चस्तरिय भूमिसुधार आयोग, राष्ट्रिय सूचना आयोग, वातावरण मन्त्रालय, संस्कृति, पर्यटन तथा नागरिक उड्डयन मन्त्रालय, कृषि बिकास मन्त्रालय, अख्तियार दुरुपयोग अनुसन्धान आयोग, बन तथा भू(संरक्षण मन्त्रालयको सचिवको जिम्मेवारी निर्वाह गरिसकेका छन्। उनले युनिभर्सिटि अफ दि फिलिपिन्स लस बानोस विध्यावारिधि गरेका हुन्। उनको मुख्य बिषय स्रोत अर्थशास्त्र तथा नीति हो। सहायक बिषय वातावरण बिज्ञान तथा ब्यवस्थापन हो। उनको कार्यकाल पनि चैत्र १९ मा सकिनेछ। घिमिरेको अवकाससँगै अब डा जोशी र डा सावित्री थापा गुरुङ अव आयोगमा दुई जना मात्रै आयुक्त भएका छन्। आयोगमा प्रमुख आयुक्तसहित तीन जनाको पद रिक्त भएको छ। अख्तियारमा आयुक्त नियुक्त गर्ने विषयमा भागबण्डा लामो समयदेखि संवैधानिक परिषदको बैठक बस्न सकेको छैन्। केही समयदेखि संवैधानिक परिषदमा नियुक्तीका लागि प्रधानमन्त्री केपी शर्मा ओली र विपक्षि दलका नेता शेरबहादुर देउवाबीच चरण चरणमा छलफल भएपछि भागबण्डामा कुरा मिल्न सकेको छैन्। अख्तियारका आयुक्तको पूर्वगृह सचिव प्रेमकुमार राई, पूर्व अनुसन्धान विभागका प्रमुख दिलिप रेग्मी लगायतको नाम चर्चा छ। संवैधानिक परिषदले अख्तियार लगायतका संवैधानिक निकायमा आयुक्त नियुक्त गर्ने व्यवस्था संविधानमा छ।संवैधानिक परिषदमा संवैधानिक परिषदमा प्रधानमन्त्री, प्रधानन्यायाधिस, सभामुख, उपसभामुख, राष्ट्रीय सभाका अध्यक्ष र विपक्षी दलको नेता रहने व्यवस्था छ। हाल उपसभामुख रिक्त छ। हाल अख्तियारमा ३ सहित ४० संवैधानिक निकाय रिक्त छन्।"
कोरोना संक्रमित महिलाले आइसोलेसनमै जन्माइन् बच्चा,"ओखलढुंगा : ओखलढुंगा सामुदायिक अस्पतालमा कोरोना संक्रमित महिलाले बच्चा जन्माएकी छिन्। आइतबार मात्रै संक्रमण पुष्टि भएकी महिलाले रातको १ बजे बच्चा जन्माएकी हुन्। अस्पतालको आइसोलेसन डेलिभरी रुममा उनले बच्चा जन्माएको ओखलढुंगा सामुदायिक अस्पताका निर्देशक युवराज आचार्यले जानकारी दिए। उनको सामान्य रुपमै प्रसुति गराइएको हो। अस्पतालले संक्रमित महिलाहरुको डेलिभरीका लागि आइसोलेसन डेलिभरी रुम र अपरेशन थिएटर छुट्टै सञ्चालनमा ल्याएको जनाएको छ। प्रसुति हुने र भएका महिलाहरुको स्वास्थ्य तथा बच्चाको संवेदनशिल हुने भएको विशेष व्यवस्था गरेको अस्पतालले जनाएको छ। सामुदायिक अस्पताल सोव्रुमा प्रसुतिका लागि छिमेकी जिल्ला खोटाङ, सोलुखुम्बु र सिन्धुलीबाट समेत आउने गरेका छन्। कोरोना संक्रमित जिल्लामा बढ्दै गए पछि गर्भवति महिलाहरुको उपचार तथा प्रसुतिमा चुनौति थपिएको छ।"
बैतडीमा कोरोना सक्रिय संक्रमित शुन्य,"बैतडी : बैतडी तत्कालका लागि कोरोनाको सक्रिय संक्रमित शुन्य जिल्ला भएको छ। जिल्लाका विभिन्न स्थानीय तहका ३७५ जनामा संक्रमण पुष्टि भएको र सबै डिस्चार्ज भइसकेकाले तत्कालका लागि सक्रिय संक्रमित शुन्य रहेको जिल्ला भन्न सकिने स्वास्थ्य कार्यालयका कोभीड १९ सम्पर्क व्यक्ति भुवनप्रसाद जोशीले जानकारी दिए। पाटन नगरपालिकाका १ जना संक्रमित पनि आज डिस्चार्ज भएसंगै जिल्लामा कोरोनाका सक्रिय संक्रमितको संख्या शुन्य भएको हो। गत जेठ ९ गते पहिलो पटक जिल्लामा एकजना थुनुवामा कोरोना पुष्टि भएको थियो। ३७५ जना नेपाल सरकारको मापदण्ड अनुसार संक्रमणपछि क्वारेन्टाइन बसेका, केहीको दोश्रो र केहीको तेश्रो पटक कोरोना परीक्षण गरेर घर पठाइएको जोशीले जानकारी दिए। जिल्लामा अहिले सम्म ४ हजार १२९ जनाको स्वाब संकलन गरिएकोमा अब ३२ जनाको मात्रै रिपोट आउन बाँकी रहेको छ। उनले भने अहिले नै जिल्ला कोरोनामुक्त भन्न सकिने अवस्था छैन्। अहिलेका लागि सक्रिय संक्रमित शुन्य छन्। स्वाब संकलन कार्य अझै पनि जारी छ। जिल्लामा संक्रमितका आफन्तहरुको समेत स्वाब संकलन गरेर कोरोना परीक्षण गरिएकोमा सबै रिपोट नेगेटिभ आएकाले समुदायमा कोरोना नफैलिएको उनले बताए। तत्कालका लागि कोरोना संक्रमित नरहेपनि स्वास्थ्य सुरक्षा मापदण्ड भने परिपालना गर्न आवश्यक रहेको जोशीले बताए। उनले भने अहिले नै ढुक्क हुने स्थिती छैन्। अहिले सम्म हामीले स्वास्थ्य सुरक्षाका मापदण्ड अपनाएकै कारण समुदायमा कोरोना फैलिन पाएको छैन्। अझै पनि सबैले सचेत हुनु आवश्यक छ। जिल्लाको दशरथचन्द नगरपालिकामा ४६, पाटन नगरपालिकामा ४४, मेलौली नगरपालिकामा ३३ र पुर्चौंडी नगरपालिकामा १० जनामा कोरोना पुष्टि भएको थियो। यस्तै पञ्चेश्वर गाउँपालिकामा ६०, सुर्नया गाउँपालिकामा २८, दोगडाकेदार गाउँपालिकामा ४५, डिलाशैनी गाउँपालिकामा ८, सिगास गाउँपालिकामा ५१ र शिवनाथ गाउँपालिकामा ५० जनामा कोरोना पुष्टि भएको थियो। अहिले कोरोना पुष्टि भएका सबै संक्रमणमुक्त भएर घर फर्किसकेका छन्। जिल्लामा १२ हजार बढी नागरिक भारतबाट फर्केका भएपनि उनीहरु मध्ये अधिकांशलाई १४ दिन क्वारेन्टाइनमा बसाएकाले कोरोनाको जोखिम कम भएको स्वास्थ्य कार्यालयका प्रमुख योगेशप्रसाद भट्टले बताए। उनले भने अझै पनि कोरोनाको जोखिम कायमै छ। स्वास्थ्य सुरक्षा सतर्कता अपनाउन आवश्यक छ। केही दिन पहिला कोरोना संक्रमित बढ्दै जाँदा स्थानीय प्रशासनले भदौ ८ गतेदेखि २१ गते सम्म जिल्लामा निषेधाज्ञा जारी गरेको थियो। अहिले पनि भदौ ३१ गते सम्म केही खुकुलो गरेर जिल्लामा निषेधाज्ञा कायमै छ।"
अज्ञात रोगले मर्न थाले मुस्ताङमा 'हिमाली नाउर',जोमसोम :विश्वकै अग्लो उचाइमा अवस्थित तिलिचो पदमार्गको मुस्ताङतर्फ पर्ने मेसोकोन्दो लेकमा हिमाली वन्यजन्तु नाउर धमाधम मर्न थालेका छन् । अन्नपूर्ण संरक्षण आयोजनाअन्र्तगत पर्ने मुस्ताङको ठिनीहुँदै तिलिचो पदमार्गको उच्चलेकमा पछिल्लो समय वन्यजन्तु नाउर अज्ञात रोगले मर्न थालेका हुन् । अन्नपूर्ण संरक्षणक्षेत्र आयोजनाको वन्यजन्तु वर्गीकरण नियमावली अनुसार नाउर अर्धसंरक्षित प्रजातीको रुपमा मानिएको छ । विश्वव्यापी माहामारीको रुपमा फैलिएको कोभिड१९ का कारण मुस्ताङका व्यवसायी तिलिचो भ्रमण गर्ने क्रममा वन्यजन्तु नाउर उच्चलेकमा मृत फेला परेको हो । तिलिचोबाट फर्किएका केही व्यक्तिहरुले उच्चलेकमा नाउर रोगव्याधीले मरेको खबर गराएपछि अहिले एक्यापको प्राविधिक तथा संरक्षण व्यवस्थापन समितिको टोली घटनास्थलतिर जाँदै गरेको एक्याप जोमसोमका कार्यालय प्रमुख तुलसीप्रसाद दाहालले जानकारी दिए । कार्यालय प्रमुख दाहालका अनुसार प्रारम्भिक जानकारीमा ३ वटा हिमाली नाउर मरेको पुष्टि भएको छ । लेक पुरै चाहार्दै गएपछि कति संख्यामा मरेको भन्ने एकिन गर्न सकिने कार्यालय प्रमुख दाहालले स्पष्ट पारे । तिलिचो घुमेर फर्किएका व्यक्तिहरुले उच्चलेकमा बस्ने याकचौरी गोठालासँग सोधपुछ गर्दा नाउरहरुमा आँखा पाक्ने समस्या देखिएको हो । जस्तोसुकै अप्ठ्यारोमा पनि सहजरुपमा आउजाउ गर्न सक्ने वन्यजन्तु नाउर आँखामा रोग लागेपछि आँखा देख्न छाडी भीरबाट लडेर मर्न थालेको जनाइएको छ । २ दिनअघि तिलिचो पुगेर फर्किएका जोमसोमका स्थानीय विकल गुरुङले उच्चलेकमा दर्जनौं नाउर मरेको हुनसक्ने आशङ्का व्यक्त गरे । एक्याप जोमसोमले वन्यजन्तु के कारण र कसरी ? कुन प्रकारको रोग लागेको हो भन्नेबारे अनुसन्धान गरिने जनाएको छ । एक्याप प्रमुख दाहाले घटनास्थलबाट टोलि फर्किएपछि मरेका नाउरको र्याल संकलन गरी राष्ट्रिय प्रकृति संरक्षण कोष अन्र्तगतको जैविक विविधता केन्द्र चितवनको प्रयोगशाला पठाइने जानकारी दिए । र्याल ल्याबमा पठाउने तैयारी भएको छ । प्रयोगशालाको अनुसन्धानपछि रोगको पहिचान हुने र त्यसको रोकथामका लागि आवश्यक पहल गरिनेछ । समुन्द्री सतहबाट करिब ३ हजारदेखि ५ हजारभन्दा बढी उचाइसम्मको उच्चलेक नाउरको मुख्य बासस्थान हो । मुस्ताङको तल्लोक्षेत्र थासाङ गाउपालिकाको कोवाङदेखि माथिका उच्चलेकमा नाउर पाइने गर्छ । गर्मीयामको मौसममा नाउर पानी खान कालिगण्डकी नदीमा आइपुग्छन् । हिमाली क्षेत्रका भूगोलसँग मिल्दो नाउरको प्राकृतिक विशेषताले नजिकैबाट ठम्याउन सकिदैन । मुस्ताङमा अधिकांशले बुद्ध धर्म मान्ने भएकाले बस्ती नजिक आएका नाउरको शिकार गर्दैनन् । स्तनधारी जनावरको रुपमा चिनिने नाउर नेपालका हिमाली जिल्लामा पाइने गर्छ। नेपाल र तिब्बतमा नाउर पाइन्छ । हिमाली क्षेत्रमा नाउरको ५ वटा प्रजाति रहेको पाइन्छ । त्यसमध्येको नेपालमा धेरै पाइने मुख्य हिमाली भेडा नाउर नै हो । यसको पेट तथा सपेटामा हल्का खैरो र अन्य भागमा खैरो रङ्ग हुन्छ। नाउर गर्मी समयमा करिब १५ हजार फिटभन्दा माथि नै बस्ने गर्छ । जाडो समयमा अलि तल झर्ने गर्छ । बिहान र साँझपख मात्रै आहाराका लागि निकै सक्रिय हुने गर्छन् ।
'चार दिन वितिसक्दा पनि आक्रमणकारी पक्राउ नपर्नु दु:खद',"धनगढी : सुदूरपश्चिम प्रदेशका मुख्यमन्त्री त्रिलोचन भट्टले सञ्चार गृह र पत्रकारमाथि आक्रमण गर्ने व्यक्तिलाई कारबाही हुनुपर्ने बताएका छन् । सोमबार नेपाल पत्रकार महासंघ कैलालीको ध्यानाकर्षण पत्र बुझ्दै उनले संचारगृह र पत्रकारमाथि आक्रमण गर्नेलाई कारबाहीका लागि प्रदेश सरकारले पनि पहलकदमी चाल्दै आएको बताए । 'धनगढीस्थित दिनेश एफएमको समाचार कक्षमा छिरेर पत्रकार कुटिन् दु:खद हो, 'उनले भने, 'कानुनभन्दा माथि कोही छैनन् । अपराधीलाई कानुनले तोके वमोजिम कार्यवाही हुनुपर्दछ ।' उनले घट्ना भएको चार दिन वितिसक्दा पनि आक्रमणकारी पक्राउ पर्न नसक्नु दु:खद भएको बताए । नेपाल पत्रकार महासंघ कैलालीको अगुवाइमा आन्दोलनरत कैलालीका पत्रकारले सोमबार बिहान आक्रमण गर्ने व्यक्तिलाई कारबाहीको माग गर्दै जिल्ला प्रशासन कार्यालय कैलाली अगाडि एकघण्टा धर्ना दिएका थिए। पीडितपक्षले कुटपिट गर्नेमाथि कारबाहीको माग गर्दै किटानी जाहेरी दिएपनि प्रहरीले संलग्नलाई पक्राउ नगरेको भन्दै आइतबारदेखि नेपाल पत्रकार महासंघ कैलालीको अगुवाइमा चरणवद्ध आन्दोलनका कार्यक्रम घोषणा गरेअनुसार सोमबार बिहान प्रशासन कार्यालय अगाडि धर्ना र सुदूरपश्चिमका मुख्यमन्त्री त्रिलोचन भट्टलाई ध्यानाकर्षण कार्यक्रम आयोजना गरिएको अध्यक्ष जगत साउँदले बताए । तेस्रो दिन भोली (मंगलबार) सुदूरपश्चिम प्रदेशको आन्तरिक मामिला तथा कानुन मन्त्रालय अगाडि धर्ना दिने कार्यक्रम तय भएको उनको भनाइ छ । समाचारको विषयलाई लिएर गएको शुक्रबार दिनेश एफएमको समाचार कक्षमा छिरेर एक समुहले पत्रकार जनक विष्ट माथि हातपात गरेका थिए ।"
रातो मच्छिन्द्रनाथलाई बुङमती लगियो,"ललितपुर : वर्षा र सहकालका देवता रातो मच्छिन्द्रनाथलाई बुङमती लगिएको छ। सोमबार दिउँसो ३ बजे बुङमतीतर्फ लगिएको हो। आठ जना पुजारीले भगवानलाई खटमा हालेर लगेका छन्। चारैतिर नाका बन्द गरेर प्रहरीले सुरक्षा दिएपछि अगाडि पछाडि विभिन्न थरीका बाजासहित लगिएको थियो। यो वर्ष जाउलाखेलमा पुर्याएर भोटो देखाउन र रथ तानेर पाटनका विभिन्न ठाँउ पुर्याउन सकिएन। मच्छिद्रनाथका पुजारी पुर्णराज शाक्यका अनुसार आज बिहान १० बजेर १५ मिनेटमा मच्छिन्द्रनाथलाई लैजानुपर्ने शुभ साइत थियो। बिहान मुर्तिलाई एक ठाउँबाट अलिकति सारेर ३ बजे लैजाने तय भएपछि लगिएको उनले बताए। पुजारीहरु पैदलै बुङमती पुग्छन्। खोकना दोबाटोदेखि छ्वाली बाल्दै बाल्दै मच्छिन्द्रनाथलाई लगिने उनले बताए। आज बेलुका ७८ बजेसम्म भोज खाइन्छ। बुङमती पुगेको चार दिनमा फेरि अर्को भोजसँगै यस वर्षको जात्रा सकिने उनले बताए। उनले भने, 'खुशी लागेको छ। ढिलै भएपनि जात्रा टुङोमा पुग्यो।' कोरोनाका कारण पाँच महिनादेखि जात्रा अलपत्र परेको थियो।"
"उदयरपुरमा वर्षा र पहिरो : ग्रामिण सडक क्षतविच्छेद, ११ घर पहिरोको उच्च जोखिममा","उदयपुर : निरन्तरको वर्षाका कारण उदयपुरका ग्रामिण सडकमा ठूलो क्षति पुगेको छ । वर्षा नरोकिँदा सडक छेउका बस्ति समेत पहिरोको उच्च जोखिमा छन् । ग्रामिण सडक कामै नलाग्ने गरी क्षतविच्छेद भएका छन् भने चार गाउँपालिकाको केन्द्र पुग्ने सडक ठाउँठाउँमा भत्किँदा पालिका विच्छेद् भएका छन् । करोडौँ मुल्य खर्च गरेर बनाएका ती सडक यतिबेला कामै नलाग्ने अवस्थामा पुगेको स्थानीयको भनाइ छ । सदरमुकाम गाईघाटदेखि गाउँपालिकाका वडाबाट केन्द्रसम्म पुग्ने रौतामाई, ताप्लि, उदयपुरगढी र लिम्चुङ्गबुङ्ग गाउँपालिकाका अधिकांश सडक अवरुद्ध भएको स्थानीयले बताए । सडक हिलाम्ये र पहिरोले बगाएपछि स्थानीयलाई पैदलयात्रा गर्न समेत कठिन भएको ताप्लि गाउँपालिका ३ का सुमन मगर बताउँछन् । सामान्य वर्षाकै कारण अवरुद्ध हुने यी सडक लगातारको वर्षाका कारण कामै नलाग्ने गरी भत्किएको उनले बताए । सडक भत्किएसँगै ग्रामिण भेगमा खाद्यान्नको ढुवानी गर्दै आएका ट्याक्टर, बोलेरोलगायतका सवारी साधन ठप्प छन् । ढुवानीका साधन ठप्प हुँदा ग्रामिण भेगमा खाद्यान्नलगायतका सामग्रीको अभाव हुँदै जान थालेको छ । सदरमुकामलगायतका ठाउँमा नियमित आउजाउ गर्दै आएका सर्वसाधरण घरबाट निस्कन पाएका छैनन् । ताप्लि गाँउपालिका ५ का शेरजङ्ग ठकुरी भन्छन्, 'सदरमुकाम जाने सडकमा ठाउँठाउँमा पहिरो गएर अवरुद्ध भएको छ, गाडी त के मान्छे हिँड्न सक्ने अवस्था समेत छैन्।'दुःखले भएपनि गाडी चढेर सदरमुकाम आउँजाउँ हुन्थ्यो,' उनले भने, 'अब त गाडी चल्दैन, हिडने बानी हरायो के गरी झर्नु ।' उदयपुरको रौतामाई गाउँपालिका हुँदै लिम्चुबुङ्ग सडकको पुवाँरे भन्ज्याङ्ग खण्ड यातायात नचलेपछि सर्वसाधरण दुई दिनसम्म पैदल यात्रा गर्न बाध्छन् भने बिरामीलाई झनै समस्या परेको छ। सडक अवरुद्ध हुँदा स्थानीय यात्रुलाई आउजाउ र सामान ढुवानीमा समस्या हुने गरेको स्थानीय व्यापारी बताउँछन् । ग्रामिण भेगमा व्यापारीले कटारी, गाईघाट र मुर्कुची बजारबाट उपभोग्य सामग्री लाने गरेका छन् । तर, सडक अवरोध भएपछि अत्यावश्यक किराना सामान, दाल, चामल र तेल नुनजस्ता उपभोग्य वस्तु ढुवानी गर्न समस्या पर्ने गरेको छ । गाडी नचलेपछि भरियाबाट सामान ढुवानी गर्नुपर्ने अवस्था सृजना भएको व्यापारी सन्तोष काफ्ले बताउँछन् । उनले भने, 'भएको सामान सकिसक्यो, ल्याउने सडक छैन्, विकल्पमा भरिया छन् तर ढुवानी खर्च बढि हुन्छ ।' वर्षाका कारण बलम्ता, जाँते, बारहा, ताम्लिछा, बाँस्बोटे, ओख्ले, रुपाटार, इनामे, ठानागाउँ, लाफागाउँ, डुम्रे, वर्रे, भुट्टार, पोखरी, आँपटार, नामेटारलगायतका ठाउँका ग्रामिण सडक कामै नलाग्ने गरी भत्किएको स्थानीयले बताए। त्यस्तै लिम्चुङ्गबुङ्ग गाउँपालिकाको जाँतेमाझखर्कपुवारेमुर्कुची, रौतामाई गाउँपालिकादेखि सदरमुकाम आउने भुट्टारपुवाँरेमुर्कुची, ताप्लिको रुपाटारओख्लेवेतेनी सडक अवरोध भएको स्थानीयले बताबए । लिम्चुङ्गबुङ्गदेखि सदरमुकाम गाईघाट आउने तीन वटा नाकामध्ये जाँतेमाझखर्कपुवाँरेमुर्कुची, जाँतेलाफागाउँरसुवासाउनेगाईघाट र चनौटेरसुवाफोक्सिन्टारसाउनेगाईघाट अहिले अवरुद्ध भएको यातायात व्यवसायी कृष्णकुमार भण्डारीले बताए । उदयपुरको रौतामाई गाउँपालिका हुँदै लिम्चुबुङ्ग सडकको पुवाँरे भन्ज्याङ्ग खण्ड यी सडकमा मर्मत नगरी तत्काल यातायातका साधन चलाउने अवस्था नरहेको उनले बताए । यो वर्ष समयमै पानी पर्न थालेपछि सडक अवरुद्ध हुने क्रम विगत वर्षभन्दा बढेको छ । यसवर्ष असार सुरुदेखि नै वर्षा सुरु भएकाले पहाडि भेगका प्रायः सबै सडक अवरुद्ध हुदै आएको छ । नियमित मर्मत सम्भारपछि सञ्चालनमा आएका यी क्षेत्रका सडकहरु वर्षा जारी रहेकाले गाउँपालिकालेसमेत बनाउनेतर्फ ध्यान दिएका छैनन् । पानी नरोकिएसम्म सडक मर्मत गर्ने अवस्था नरहेको रौतामाई गाउँपालिकाका अध्यक्ष गजेन्द्रबहादुर खड्काले बताए । हचुवाको भरमा सडक सामान्यतया सडक निर्माण गर्दा मापदण्डलाई ध्यान दिनु पर्ने हुन्छ । त्यसको गुरुयोजना, विस्तृत अध्ययनलगायतका काम पुरा पछि त्यसको प्रभाव मुल्याकंन गर्दै सडक बनाउनु पर्नेहुन्छ । तर जिल्लाका कुनै पनि सडकले अहिलेसम्म त्यो मापदण्ड पूरा नगरेको र पालना नगरेको पाइएको छ । हचुवाको भरमा प्रलोभनमा परी सडक निर्माण गरिँदा जोखिम बढेको जानकारहरु बताउँछन् । अधिकांश ग्रामिण सडक सर्भे सम्पन्न गरेर गरिने भन्दा पनि जेसिवीका चालक नै इन्जिनियर बनेर बनाउँदा त्यसले प्रत्यक्षरुपमा वातावरणीय असर पुगेको गैरसरकारी संस्था महासंघका अध्यक्ष सुमन परियार बताउँछन् । आफूखुशी बनाइने सडकमा सुख्खा मौसममा सवारीसाधन चलेपनि वर्षामा सडकको नक्सासमेत नरहने गरी पहिरोले लैजाने गरेको उनको भनाइ छ । परियार भन्छन्,' 'विस्तृत योजना निर्माण गरी त्यसको असर र लाभ दुवै हेरेर सडक निर्माण गर्ने हो भने सधैका लागि राम्रो हुनसक्छ ।' ११ घर जोखिमा घरमाथिको सडकको पहिरो नरोकिएपछि रौतामाई गाउँपालिका ७ डहरखड्काबारी टोलका ११ घरपरिवार जोखिममा रहेका छन् । लगातारको वर्षाका कारण सडकबाट पहिरो जाँदा जोखिम बढेको स्थानीय दुर्गा एसकेले बताए । उनले भने,'पुवाँरेरानीबासनामन्ता हुँदै प्रसिद्ध धार्मिकस्थल रौतापोखरी पुग्ने यो सडक भारी वर्षाका कारण क्षतविच्छेद भइ बस्तीतिर प्रवेश गरेको हो । सडकबाट पहिरो बगेपछि घर पुर्न थालेको उनले बताए । अधिकांश अन्नउब्जानी लगाएको खेतबारी, घर, ग्वालीसमेत पुरिसकेको उनले बताए । रातीदेखि पहिरो वगेकाले छिमेकमा गई आफुहरु बसेको उनले बताए । भने, 'कतिबेला पहिरो आउने हो, आधा घर पुरिसकेको छ, थपिनसाथ सबै पुर्छ वा लैजान्छ त्यसैले छिमेकीको सरणमा पुगेका हौं ।'"
"२४ घण्टामा ११७० कोरोना संक्रमित थपिए, ८७९ जना डिस्चार्ज",काठमाडौं : पछिल्लो २४ घण्टामा ११७० जनामा कोरोना संक्रमण पुष्टि भएको छ । स्वास्थ्य तथा जनसंख्या मन्त्रालयको नियमित प्रेस ब्रिफिङका क्रममा प्रवक्ता प्राडा जागेश्वर गौतमले देशभर ११७० जना कोरोना संक्रमित देखिएको जानकारी दिए। योसँगै कोरोना संक्रमितको संख्या ५५३२९ पुगेको छ। प्रवक्ता गौतमका अनुसार हाल देशभर सक्रिय संक्रमितको संख्या १५३९३ रहेको छ। यस मध्ये संस्थागत आइसोलेसनमा रहेका संक्रमित ७२७५ जना रहेका छन्। पछिल्लो २४ घण्टामा कोरोनामुक्त भई डिस्चार्ज हुनेको संख्या ८७९ रहको छ। हालसम्म डिस्चार्ज हुने जम्मा संख्या ३९५४६ छ ।
युवाले सहुलियत दरमा व्यवसायिक ऋण पाउने,"सिन्धुली : युवालाई स्वदेशमै उद्यममा लगाउने उद्देश्यले सिन्धुलीको कमलामाई नगरपालिकाले युवालाई सहुलियत व्यवसायिक ऋण कार्यक्रम ल्याएको छ। यो कर्जामा महिला ऋणीले १८५ प्रतिशत र पुरुषले २८५ प्रतिशत ब्याज अनुदान पाउँछन्। नगरपालिकाको सिफारिसका आधारमा राष्ट्रिय वाणिज्य बैंकले सो ऋण प्रवाह गर्ने छन्। सो ऋण सम्बन्धी सम्झौता पत्रमा नगरपालिकाका प्रमुख खड्गबहादुर खत्री र राष्ट्रिय वाणिज्य बैंक, केन्द्रीय कार्यालयका प्रमुख कार्यकारी अधिकृत किरणकुमार श्रेष्ठले आइतबार हस्ताक्षर गरे। दक्षता, क्षमता र सीप भएर पनि आर्थिक अवस्था कमजोर भएका कारण बेरोजगार भएर बस्नु परेको युवालाई लक्षित गरी सरल व्यवसायिक ऋण कार्यक्रम ल्याएको नगरप्रमुख खत्रीले जानकारी दिए। उनले नगरपालिकाले १४ वटै वडाका युवाबाट आफूले गर्न चाहेको व्यवसायबारे आवेदन माग गर्ने र मागका आधारमा ऋण दिन उपयुक्त ठहर भएका युवालाई सरल ब्याजदरमा ऋण उपलब्ध गराउने बताए। नगरप्रमुख खत्रीका अनुसार यो कार्यक्रमअन्तर्गत नगरपालिकाको सिफारिसका आधारमा बैङ्कले ऋणीलाई रु पाँच लाखदेखि पाँच करोडसम्म ऋण उपलब्ध गराउने छ। रासस"
१०२ जना पत्रकारलाई कोरोना,"काठमाडौं : नेपालमा अहिलेसम्म १०२ जना पत्रकारमा कोरोना सङ्क्रमण पुष्टि भएको छ। सुदूरपश्चिमबाहेक बाँकी ६ प्रदेशका १०२ जना पत्रकारमा कोरोना सङ्क्रमण पुष्टि भएको नेपाल पत्रकार महासंघले जनाएको छ। महासंघका अनुसार तीमध्ये सबैभन्दा बढी प्रदेश नं २ मा २८ जनामा कोरोना सङ्क्रमण पुष्टि भएको हो। प्रदेश नं १ मा १७, वाग्मती प्रदेशमा २६, गण्डकी प्रदेशमा १५, प्रदेश नं ५ मा १२ र कर्णाली प्रदेशमा चार जनामा कोरोना सङ्क्रमण पुष्टि भएको महासंघका सचिव प्रकाश थापाले जानकारी दिए। सङ्क्रमितमध्ये केही निको भइसकेका छन् भने केही उपचाररत अवस्थामा रहेका छन्। कार्यस्थलमा गई खटिने पत्रकार, फोटो पत्रकारमा बढी सङ्क्रमण देखिएको छ। महासंघका महासचिव रमेश विष्टले सङ्क्रमित भएर आइसोलेशनमा बस्दा पनि पत्रकारले कामलाई भने निरन्तरता दिएको बताए। महासंघले महामारीको विषम परिस्थितिमा आफ्नो पेशागत धर्म निर्वाहका क्रममा संवेदनशील भई पूर्वसतर्कताका साथ सम्पूर्ण स्वास्थ्य सुरक्षाका उपाय अवलम्बन गरेर काम गर्न सबैमा अनुरोध गरेको छ। रासस"
चिकित्सक र बिरामीमा कोरोना संक्रमण,"राजविराज : राजविराजस्थित गजेन्द्रनारायण सिंह अस्पतालमा कार्यरत चिकित्सक, कर्मचारी, प्रहरी र बिरामीमा समेत कोरोना संक्रमण देखिएको छ। गजेन्द्रनारायण सिंह अस्पतालको प्रयोगशालमा सोमबार गरिएको परीक्षणमा अस्पतालमा कार्यरत २८ वर्षीय चिकित्सक, ४० वर्षीय शल्यक्रिया सहायक र अस्पताल बीटका २५ वर्षीय प्रहरी संक्रमित भएको अस्पतालले जनाएको छ । अस्पतालमा डायलासिस सेवा लिइरहेका ६ जना बिरामीमा समेत सोमबार संक्रमण देखिएको अस्पतालका निमित्त मेडिकल सुपरिटेण्डेण्ट डाक्टर रणजितकुमार झाले बताए । सप्तरीको सुरुङ्गा नगरपालिका १ सिसवारीका ८५ वर्षीय, वडा नम्बर ३ दौलतपुरका ५८ वर्षीय, खडक नगरपालिका ३ का ३५ वर्षीय, महादेवा गाउँपालिका ४ का २७ वर्षीय, बिष्णुपुर गाउँपालिका ६ का उमेर नखुलेका पुरुष र सिरहाको गोलबजार नगरपालिका १२ का ६५ वर्षीय पुरुष गरी ६ जना डायलासिस विरामीमा कोरोना संक्रमण देखिएको छ । डायलासिस सेवा लिइरहेका १ बिरामी र १ नर्समा १० दिन अघि संक्रमण देखिएको थियो । यसैगरी तिलाठी कोइलाडी गाउँपालिका१ का ५० वर्षीय क्यान्सर पीडित, उनको ४५ वर्षीया श्रीमती र २५ वर्षीया छोरी संक्रमित भएका छन् । भैरहवा जानका लागि पीसीआर परीक्षण गराएका भैरहवामा कार्यरत डाक्टर तिलाठी कोइलाडी गाउँपालिका ४ का २८ वर्षीय पुरुष, राजविराजस्थित कर कार्यालयका ३१ वर्षीय कर्मचारीमा पनि संक्रमण देखिएको छ । यस्तै राजविराज नगरपालिका ६ का १७ वर्षीया महिला र वडा नम्बर७ का ३२ वर्षीय पुरुषमा संक्रमण देखिएको छ । यो समेत सप्तरीमा संक्रमित हुनेको सङ्ख्या १ हजार ३४ पुगेको छ । जसमा १७४ जना महिला र ८६० पुरुष छन् । कोरोना संक्रमितमध्ये १०५ महिलासहित ७३६ जना निको भएर घर फर्किएको स्वास्थ्य कार्यालय सप्तरीका निमित्त प्रमुख दुनियालाल यादवले बताए।"
कोरोनाबाट कपिलवस्तुमा थप दुईजनाको मृत्यु,कपिलवस्तु : कोरोना संक्रमणका कारण कपिलवस्तुमा दुईजनाको मृत्यु भएको छ । स्वास्थ्य कार्यालयकाअनुसार शिवराजनगरपालिका ५ की ४७ वर्षीया महिलाको बुटवलधागो कारखानास्थित कोरोना अस्थायी अस्पतालमा उपचारका क्रममा सोमबार बिहान मृत्यु भएको छ । यसैगरी शिवराज नगरपालिकाकै ५ का ५८ वर्षीय पुरुषको भैरहवास्थित भिम अस्पतालमा उपचारको क्रममा आइतबार राती मृत्यु भएको कोरोना फोकल पर्सन कुमार थापाले बताए । मृतक महिलालाई भदौ २१ गते कोरोना संक्रमण पुष्टि भएको थियो । उनलाई मृगौला र उच्च रक्तचापको समस्या रहेको थियो । अर्का मृतक पुरुष दमको बिरामी थिए । उनलाई भदौ २२ गते कोरोना संक्रमण पुष्टि पछि उपचार सुरु गरिएको थियो । जिल्लामा हालसम्म कोरोना संक्रमणका कारण ९ जनाको मृत्यु भएको स्वास्थ्य कार्यालयले जनाएको छ ।
"अचम्मको कोरोना रिपोर्ट : जिउँदो छँदा पोजेटिभ, मृत्युपछि नेगेटिभ","वीरगन्ज : वीरगन्जमा कोरोना भाइरस संक्रमण पुष्टि भएपछि कोभिड अस्पतालमा उपचार गराइ रहेकी एक महिलाको मृत्यु भएको छ । वीरगन्ज महानगरपालिका १० की ५५ वर्षीया महिलाको गण्डक अस्थायी कोभिड अस्पतालमा उपचारका क्रममा आइतबार अपरान्ह ३ बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए । नारायणी अस्पतालमा उपचारका क्रममा भदौ १२ गते ती महिलाको पीसीआर रिपोर्ट पोजिटिभ आएपछि उनलाई त्यही दिन गण्डक अस्थायी कोभिड अस्पतालमा लगेर भर्ना गरिएको थियो । त्यसपछि भदौ २२ गते पुन: पीसीआर परीक्षण गर्दा पनि उनको रिपोर्ट फेरि पोजिटिभ आएको थियो । कडा खालाको निमोनिया भएकी ती महिलालाई आइसीयुमा राखेर उपचार गर्दा पनि स्वास्थ्यमा सुधार नआएपछि उनलाई गत शनिबार भेन्टिलेटरमा राखेर उपचार गर्ने क्रममा आइतबार दिउँसो उनको मृत्यु भएको डाक्टर चौरसीयाले जानकारी दिए । मृत्यु हुनु भन्दा पहिले तेश्रो पटक उनको स्वाब संकलन गरी परीक्षण गर्दा भने पीसीआर रिपोर्ट नेगेटिभ आएको डाक्टर चौरसीयाले जानकारी दिए । मृत्यु हुनु भन्दा पहिले संकलन गरिएको स्वाब परीक्षणको रिपोर्ट नेगेटिभ आएकाले शव दाह संस्कारका लागि आइतबार नै परिवारजनको जिम्मा लगाइएको कोभिड अस्पतालले जनाएको छ । वीरगन्जमा कोरोनाका कारण मृत्यु हुनेको संख्या ६१ पुगेको छ । साउन यतामा मात्रै ५७ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका ६१ मध्ये २ बेवारिसे पुरुष सहित पर्साका ४३ जना , बाराका १३ जना , रौतहटका ४ जना र सर्लाहीका १ जना रहेका छन् ।"
१७ दिनपछि मोरङमा हट्यो निषेधाज्ञा,"विराटनगर : कोरोना भाइरसको संक्रमण नियन्त्रणका लागि मोरङमा जारी गरिएको निषेधाज्ञा १७ दिनपछि हटाइएको छ। जिल्ला सुरक्षा समितिको बैठकले निषेधाज्ञा हटाउने निर्णय गरेको हो। समितिले भदौ ५ गतेबाट आंशिक र ११ गतेबाट भने मोरङभर निषेधाज्ञा लगाएको थियो। त्यसपछि १६ र २२ गते निषेधाज्ञाको समय थप गर्दैअघि बढेको समितिले आइतबारराति १२ बजेबाट भने पूर्ण रुपमा हटाएको छ। मोरङमा पछिल्लो पटक भदौ २२ गते निक्कै खुकुलो प्रावधानसहित लगाइएको निषेधाज्ञाको समय आइतबारराति सकिनुअघि सुरक्षा समितिले निषेधाज्ञा हटाउने निर्णय लिएको हो। जिल्ला प्रशासन कार्यालय मोरङका प्रवक्ता एवं सहायक प्रमुख जिल्ला अधिकारी धु्रवबहादुर खड्काले सरकारले गरेका कडाईका केही सीमा तथा सतर्कता र सजगतालाई कायम राखेर निषेधाज्ञा हटाइएको जानकारी दिए। सरकारले सञ्चालनमा रोक लगाएका क्षेत्रमा प्रतिबन्ध कायम रहन्छ उनले भने, खुल्ला रहने क्षेत्रमा पनि सुरक्षा सावधानी अपनाउनु पर्नेछ। सरकारले खुल्ला र बन्द रहने भनेर भनेका क्षेत्रमा प्रशासनले नियमित अनुगमन गरिरहेको खड्काले बताए। अनुगमनका लागि टोली खटाइएको र सुरक्षा सावधानी अपनाउने सवालमा नियमको उल्लंघन गरेको पाइएमा कारबाही गरिने जानकारी उनले दिए। सुरक्षा समितिले सरकारले तोकेको मापदण्ड पूरा गरेर बजार र पसल साँझ ७ बजेसम्म मात्रै सञ्चालन गर्न पाउने र औषधि पसलहरु नियमित सञ्चालन हुने निर्णय गरेको छ। सिटी सफारी जोरविजोर प्रणाली अनुसार यातायात मापदण्ड पालना गर्दै दुई जना मात्रै यात्रु राखेर सञ्चालन गर्न पाइने छ। निजी सवारी साधन सञ्चालन हुन पाउने छन्। होटल तथा रेस्टुरेन्टबाट होम डेलिभरीको सुविधा दिए पनि भेटघाट र भेलाजम्मा हुन रोक लगाइएको छ। भेलाजम्मा भएर हुने धार्मिक तथा सांस्कृतिक कार्यक्रमहरु, मेला, चाडपर्व, साप्ताहिक हाटबजार, महोत्सव, सभासम्मेलन तथा अन्य सामूहिक गतिविधीमा रोक लगाइएको जानकारी खड्काले दिए। उनका अनुसार सुरक्षा, जनस्वास्थ्य, यातायात लगायतका अन्य मापदण्डको पालना गरेर उद्योग करकारखाना सञ्चालन गर्न पाइने छ। जिल्लाभर राति ९ बजेबाट बिहान ५ बजेसम्म हिँडडुलमा पूर्ण रुपमा प्रतिबन्ध लगाइएको सहायक प्रजिअ खड्काले बताए। उनका अनुसार अत्यावश्यक कामबाहेक १० वर्षसम्म र ६० वर्षभन्दा माथिको उमेर समूहकालाई घर बाहिर निस्कन र आवतजावतमा रोक लगाइएको छ। कोरोना भाइरस (कोभिड१९) को संक्रमण नियन्त्रणका साथै सर्वसाधारणको जीवनयापनलाईसमेत सहज बनाउँदै जानलाई निषेधाज्ञा हटाएर सरकारका नियमको पालना गराउनेतर्फ केन्द्रीत भइरहेको खड्काको भनाइ छ। उनले सुरक्षा सावधानी नअपनाउने र सञ्चालनमा रोक लगाइएको क्षेत्र सञ्चालन गर्नेलाई भने संक्रामक रोग ऐन २०२० अनुसार कारबाही अघि बढाइने जानकारी दिए। उद्योगी व्यवसायी तथा नागरिक अगुवाहरुले कोरोना नियन्त्रणका लागि भनेर लगाइएको निषेधाज्ञाको विरोध गर्दै आएका थिए। मोरङमा हालसम्म कोरोना संक्रमित संख्या दुई हजार दुई सय १२ पुगेको छ। कोरोना संक्रमित २८ जनाको मृत्यु भइसकेको छ। जिल्ला प्रशासन कार्यालय मोरङ । तस्बिर : अन्नपूर्ण"
काठमाडौंका उपत्यकामा थप ५१२ जनामा कोरोना पुष्टि,"काठमाडौं : पछिल्लो २४ घण्टामा काठमाडौं उपत्यकामा थप ५१२ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ५१२ जनामा कोरोना पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार काठमाडौंका ४४० जना, भक्तपुरका ४३ जना र ललितपुरका २९ जनामा कोरोना भाइरस संक्रमण पुष्टि भएको छ। आइतबार उपत्यकामा काठमाडौंका ४८३ ,भक्तपुरका ८१ र ललितपुरका ३३ जना गरी ५९७ जनामा कोरोना भाइरस संक्रमण पुष्टि भएको थियो। सोमबार स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले देशभर ११७० जना कोरोना संक्रमित देखिएको जानकारी दिए। योसँगै कोरोना संक्रमितको संख्या ५५३२९ पुगेको छ। पछिल्लो २४ घण्टामा कोरोनामुक्त भई डिस्चार्ज हुनेको संख्या ८७९ रहेको छ।"
सरकारले ओम्नीलाई कालोसूचीमा राख्यो,"काठमाडौं : कोरोना रोकथामका लागि स्वास्थ्य सामग्री खरिद गर्दा घोटला गरेको आरोप लागेको अनियमितमा संलग्न भएको आरोप लागेको ओम्नी बिजनेस कर्पोरेशन इन्टरनेसनललाई सरकारले कालोसूचीमा राखेको छ । स्वास्थ्य सेवा विभाग, टेकुले सोमबार सार्वजनिक सूचना जारी गर्दै एक वर्षका लागि ओम्नीलाई कालोसूचीमा राखेको हो। विभागले ओम्नीले कोरोना भाइरसको संक्रमण नियन्त्रणका लागि प्रयोग हुने स्वास्थ्य सामाग्री कबुल गरेबमोजिम समयमा ल्याउन नसकेको भन्दै ठेक्का रद्द गरेको थियो । विभागले गत चैत १९ गते ओम्नीसँगको स्वास्थ्य सामाग्री खरिद सम्झौता रद्द गरेर नेपाली सेनालाई जिम्मा दिएको थियो। तर सेनाबाट भएको खरिद डिल पनि विवादित भएपछि सेना आफै पछि हटेको थियो। सरकारबाट जिम्मा पाएको झन्डै दुई महिनापछि सेनाले बजार मूल्यभन्दा महंगोमा समान भित्राएपछि त्यसको मूल्य र गुणस्तरमाथि प्रश्न उठेको थियो। सेनामार्फत भएको सबा दुई अर्बको खरिद प्रक्रिया विवादित भएपछि सरकारले मेडिकल सामग्री खरिदका सबै काम स्वास्थ्य मन्त्रालयमार्फत गर्ने निर्णय गरिसकेको छ। कोरोना क्राइसिस म्यानेजमेन्ट सेन्टर(सिसिएमसी) को बैठकले असार ५ गते यस्तो निर्णय गरेको हो।"
"म्याद सकियो, एउटा पिलर पनि बनेन","ताप्लेजुङ : सम्झौता अनुसार काम भएको भए तमोर करिडोरअन्तर्गत लिम्बुनी पुल निर्माण यही भदौ पहिलो हप्तामा सकिनुपर्ने हो । तर, ठेकेदारले काम गरेनन् । बरु विविध कारण देखाउँदै म्याद थप्न सफल भएका छन् । पुल निर्माणमा ठेकेदारको ढिलासुस्ती देख्दादेख्दै उत्तरदक्षिण ओलाङचुङगोला लोकमार्ग आयोजनाले २०७८ कार्तिक २८ सम्म म्याद थपिदिएको छ । सपना याक्थुङहाङ जेभी क्न्स्ट्रक्सनले सम्झौता अवधिभरमा एकातर्फको फाउण्डेसन पनि सकेको छैन । ठेकेदारको लापरवाही र नियामक कार्यालयले ताकेदा नगर्दा चीन र भारत जोड्ने अन्तर्राष्ट्रिय महत्वको पुल निर्माण पर सरेको हो । ताप्लेजुङको आठराई त्रीवेणी र पाँचथरको हिलिहाङ गाउँपालिका बीचमा तमोर नदीमाथि निर्माण हुने पुलको सम्झौता २०७४ फागुन ६ गते सम्झौता भएको थियो । १ सय २ मिटर लामो पुलको निर्माण लागत भ्याटसहित २२ करोड छ । ठेक्का लगाएको उत्तरदक्षिण ओलाङचुङगोला लोकमार्ग आयोजनाका निमित्त प्रमुख सञ्जिवकुमार गुप्ताका अनुसार पुलको हालसम्मको प्रगति १० प्रतिशत मात्रै हो । पुलको प्रगति सन्तोसजनक छैन, गुप्ताले भने, तर कोरोना भाइरस र कार्यालयको अन्योलताका कारणले गर्दा म्याद थप्न बाध्य भयौं । स्थानीय तहको निर्वाचन पछि केन्द्र सरकारले ताप्लेजुङमा रहेको आयोजना कार्यालय उठाउने र पुलको जिम्मा प्रदेश अन्तर्गतको कार्यालयलाई दिने निर्णय गरेको थियो । इलामस्थित प्रदेश मातहतको कार्यालयलबाट काम हुन नसकेपछि फेरी ताप्लेजुङमै कार्यालय राखिएको थियो । 'सोहि काराणले गर्दा ठेकेदारलाई वाहाना बनाउन सजिलो भयो,' गुप्ताले भने । पुल निर्माण लामो समयदेखि ठप्प रहेको स्थानीय बताउँछन् । 'हामीले निर्माणस्थलमा भेला भएर छिटो गर्न अनुरोध पनि गर्यौं,' स्थानीय दिपेन पोमु भन्छन्, 'हाम्रो कुराको सुनुवाई भएन ।' काम नगर्ने ठेकेदारलाई राज्यले नै संरक्षण गरेको उनको भनाई छ । 'निर्माणको जिम्मा लिएर अलपत्र पार्नेलाई कारवाही गर्नुपर्नेमा उल्टो राज्यले म्याद थपेको सुन्दा हामी निराश छौं,' पोमुले भने । उक्त पुल सम्पन्न भए पाँचथरको माझीटार हुँदै धनकुटाको मुलघाट निस्कन सजिलो हुन्छ । मोरङको जोगबनी नाकादेखि ताप्लेजुङको दोभानसम्म सडक जोडिएको र उक्त पुल नबन्दा सवारी सञ्चालन हुन सकेको छैन । पुल नबनेकै कारण आफूहरु विकासमा निकै पछाडि परेको अर्का स्थानीय विवेक सिटौलाले दुखेसो गरे । आफूहरुले बारम्बार ताकेदा गर्दा पनि ठेकेदारले काम नगरेको आठराई त्रिवेणी गाउँपालिका प्रमुख विश्व सिटौलाले बताए । निर्माण व्यावसायीसँग मेरो फोनमा धेरै पटक तँ तँ म म नै पर्यो, काम छिटो गर भन्दा उल्टै बाज्छन्, 'सिटौलाले भने, 'अहिले म्याद थपेर ढुक्कले बसेका छन्, हामी जति लागेपनि नहुने रहेछ ।' बर्षेनि हिउँदभर खोलामा पानी घटेका बेला काम नगर्ने वर्षा लागेपछि दुईचार जना कामदार ल्याएर काम गरेजस्तो गर्ने प्रवृत्ति रहेको सिटौलाको भनाइ छ । यता निर्माण कम्पनिका प्रबन्धक तेज कुरुङ्वाङ भने कार्यालयको अन्योलता र डिजाइन परिवर्तन गर्नुपर्दा ढिलो भएको दाबी गर्छन् । 'सुरुमा हामीलाई काम दिने अफिस नै थिएन, अफिसकै कारण डिजाइन समेत परिवर्तन गर्नुपर्दा सोचे अनुरुप काम गर्न सकिएन,' कुरुङ्वाङले भने,'अहिले खोलाले ढाकेको छ, घटेपछि काम थाल्छौं । तोकिएकै समयमा पुल बनाइसक्ने उनले दाबी गरे । दोभानबाट फुङलिङ बजार हुँदै लेलेपसम्म सडकको ट्रयाक खुलिसकेको छ । फक्ताङलुङ गाउँपालिका७ ओलाङचुङगोलास्थित तिब्बत सीमा जोडिन अब पाँच किलोमिटर मात्रै बाँकी छ । तमोर करिडोर तिब्बतबाट भारतको सीमा पुग्न नेपालकै सबैभन्दा छोटो सडक हुने ओलाङचुङगोलाका वडाध्यक्ष छेतेन भोटेले बताए । फोटो पनि छ ।"
डा केसीले जुम्लाबाट सुरु गरे १९ औं अनसन,"जुम्ला : चिकित्सा शिक्षामा सुधारको माग राख्दै डागोविन्द केसी जुम्लामा अनसन बसेका छन् । उनले जुम्लाको चन्दननाथ ६ रानिचौरमा रहेको वाविरा मन्दिरमा १९ औं सत्याग्रह सुरु गरेका हुन्। नेपालीहरुको निःशुल्क गुणस्तरीय शिक्षा तथा स्वास्थ्य सेवामा समान पहुँचको सुनिश्चितता र ओली सरकारको लुटतन्त्र तानाशाही तन्त्रविरुद्ध जुम्लामा १९ औं सत्याग्रह सुरु गरेको डागोविन्द केसीले बताए । कर्णाली स्वास्थ्य विज्ञान प्रतिष्ठानमा एमबीबीएसलगायतका कार्यक्रम संचालन गरिनुपर्ने, स्नातकोत्तर तहको अनुमति तत्काल पदान गर्नुपर्ने, गेटा मेडिकल कलेज र राप्ती स्वास्थ्य विज्ञान प्रतिष्टानमा पठन पाठन सुरु गरिनुपर्ने, प्रदेश नं २ र गण्डकी प्रदेश तथा डोटी,डेडेलधुरा, उदयपुर र इलाम, पाँचथरमा सरकारी मेडिकल कलेज तथा अस्पताल प्रक्रिया अघि बढाइनुपर्ने माग राखेका छन्। आफूसँग २०७५ साउन १० गते भएको सम्झौता अनुसार चिकित्सा शिक्षा ऐनमा संसोधन गरिनुपर्ने लगायतका मागहरु राखेर डाकेसीले अनसन सुरु गरेका हुन् । उनले १६ औं सत्याग्रह पनि जुम्लामा गरेका थिए । पहिलाको सत्याग्रहका बेला गरिएका सम्झौताहरु अहिलेसम्म पनि सरकारले कार्यान्वयन नगरेकाले आफू अनसन बस्न वाध्य भएको बताए ।"
प्रदेश १ मा कोरोना संक्रमितको संख्या ४८ सय नाघ्यो,"विराटनगर : मोरङमा ५५ जनासहित पछिल्लो २४ घण्टामा प्रदेश १ मा कोरोना भाइरसका ८७ जना नयाँ संक्रमित थपिएका छन्। सोमबार थपिएका नयाँ संक्रमितमा १५ महिला र ७२ जना पुरुष रहेका छन्। मोरङबाहेक सुनसरीमा २४, झापामा दुई, उदयपुरमा एक र प्रदेश १ बाहिरका पाँच जनामा संक्रमण पुष्टि भएको सामाजिक विकास मन्त्रालयले जनाएको छ। एक हजार चार सय ८३ जनाको पीसीआर परीक्षण गरिएकोमा एक हजार तीन सय ९६ जनाको रिपोर्ट नेगेटिभ आएको छ। मोरङको कटहरीमा दुई महिला, १३ पुरुष, विराटनगरमा एक महिला, १३ पुरुष, बूढीगंगामा पाँच महिला, आठ पुरुष, ग्रामथानमा दुई महिला, पाँच पुरुष, रतुवामाईमा तीन पुरुष, जहदामा एक पुरुष र स्थानीय तह नखुलेका दुई पुरुषमा संक्रमण देखिएको छ। सुनसरीको इनरुवामा एक महिला, १३ पुरुष, धरानमा दुई महिला, दुई पुरुष, इटहरीमा दुई, भोक्राहानरसिंहमा दुई, दुहवीमा एक र स्थानीय तह नखुलेका एक पुरुषको रिपोर्ट पोजिटिभ आएको छ। झापाको कमलगाउँपालिकामा एक महिला, एक पुरुष, उदयपुरको स्थानीय नखुलेका एक पुरुष र प्रदेश एक बाहिरका पाँच पुरुषलाई कोरोना पुष्टि भएको छ। प्रदेश १ मा हालसम्म कोरोना संक्रमितको संख्या चार हजार आठ सय २९ पुगेको छ। मन्त्रालयका अनुसार हालसम्म एक लाख नौ हजार १६ जनाको पीसीआर परीक्षण हुँदा एक लाख चार हजार एक सय ८७ जनाको रिपोर्ट नेगेटिभ आएको छ। प्रदेश १ मा सोमबार उपचारपछि निको भएर कोरोना परास्त गर्दै १५ जना डिस्चार्ज भएका छन्। बीपी कोइराला स्वास्थ्य विज्ञान प्रतिष्ठान धरानबाट आठ जना र न्युरो अस्पताल विराटनगरबाट सात जना डिस्चार्ज भएका हुन्। प्रदेश १ मा डिस्चार्ज हुनेको संख्या दुई हजार ७८ पुगेको छ।"
साउदीबाट उडे ९ हजार अलपत्र नेपाली,"बिष्णु घिमिरे साउदी अरेबिया : साउदी अरेबियामा कोरोना भाइरस तथा विभिन्न कारणले अलपत्र परेका नेपाली चार्टर उडानबाट हालसम्म ९ हजार ४७ जना स्वदेश फिर्ता भएका छन्। यो अवधिमा ९० शव समेत पठाइएको छ। साउदीमा कोरोना भाइरसको असरबाट साना तथा मझौला कम्पनी बन्द हुँदै गएपछि कतिपय नेपालीले रोजगारी नै गुमाएका छन् भने कम्पनीबाट पाउने सेवा सुविधाबाट समेत बञ्चित हुने समस्या देखिएको छ। जसले गर्दा स्वदेश फिर्ताका लागि समेत नेपालीलाई सकस भएको छ। साउदी अरेबियाबाट स्वदेश फिर्ता हुने नेपालीको संख्या ३० हजार भन्दा बढी रहेको छ । साउदीका लागि नेपाल सरकारले निर्धारण गरेको नेपाल एयरलाइन्स र हिमाल एयरलाइन्सको चार्टर उडान संख्या कमि भएको देखिन्छ। जसका कारण अलपत्र परेका नेपाली स्वदेश फिर्ता हुन नसकेको अवस्था छ । साउदीमा लामो समयदेखि स्वदेश फिर्ताका लागि तयार रहेका नेपालीले समयमा स्वदेश फिर्ता हुने वातावरण तय नगरेको भन्दै हजारौं नेपालीले दुतावास र नेपाल सरकारविरुद्ध नाराबाजी समेत गरेका छन्। साउदीमा रहेका एनआरएनलगायतअन्तरगत संस्था समन्वय समिति साउदी अरेबिया, कास्की समाज साउदी अरेबियाले कोरोनाको महामारी अवस्थामा आफ्नो रोजगारी गुमाएको पीडासँगै स्वदेश फिर्ताका लागि स्वयं जिम्मेवारी हुने गरी तोकिएको चर्को हवाइ भाडा शुल्क, होटेल क्वारेन्टाइनको शुल्क , हवाई टिकटको व्यवस्था, पीसीआर टेस्टिङ,र विविध झनझटिलो प्रक्रिया समेत श्रमिकले नै व्यवस्थापन गरी स्वदेश फिर्ताका लागि तयारी अवस्थामा रहँदा पनि नेपाली सरकारले सोचेजस्तो सहयोग नगरेको बताएका छन्। नेपाल सरकारद्वारा नेपाली श्रमिकमाथि अन्याय गरेको महसुस भएको उल्लेख गर्दै स्वदेश फिर्ताका लागि पर्खिरहेका नेपाली श्रमिकलाई सहजरूपमा हवाइ टिकट उपलब्ध गराइ नियमित उडानको व्यवस्था मिलाउन सम्बन्धित निकाय र सरोकारवालालाई ध्यानकार्षणका लागि नेपाली राजदूता वासरियादलाई अनुरोध समेत गरेका छन्। साउदी अरेवियाले कोरोना भाइरसको मध्यनजर गदै लगाएको अन्तराष्ट्रिय उडानलगायत विभिन्न तीबन्धहरू कोरोना भाइरससम्बन्धी समाधानका उपाय र प्रोटोकलअनुसार यहि आउँदो १ जनावरी २०२१ बाट हटाउने घोषणा गरेको छ । साउदी प्रेस एजेन्सी एस पी एका अनुसार साउदी अरेबियाको इकामा र भ्यालिड भीषा भएका खाडी मुलुकहरू (जी सि सी) का नागरिक र तीनका परिवारजन भने १५ सेप्टेम्बरबाट नै आवतजावत गर्न पाउने उल्लेख गरिएको छ भने विश्वलाई नै संकटमा पारेको यस भाइरसले गर्दा साउदी सरकारले १५ मार्चदेखि अन्तराष्ट्रिय उडान बन्द गरेको थियो ।"
पर्वतमा पहिरोले घर पुरिंदा एक बालिकाको मृत्यु,कुश्मा : पर्वतको फलेवास नगरपालिका वडा नं ४ मुडिकुवा स्थित शिर्शुवामा पहिरोले घर पुरिंदा एक बालिको मृत्यु भएको छ। स्थानीय नबिन विकको घर पहिरोले पुरिंदा उनकी तीन वर्षीया छोरी निकिता विकको ज्यान गएको हो। मृतक बालिकाको शव केहि बेरअघि निकालिएको फलेवास नगरपालिका वडा नं ४ का वडा अध्यक्ष टिकाराम गौडेलले जानकारी दिए। पहिरोमा पुरिएर नविन बिककी श्रीमती लक्ष्मी विक सहित अन्य दुई जना घाइते भएका छन्। घर पुरिंदा घाइते भएकाको गाउँले र स्थानीयवासीले उद्धार गरेका थिए। पहिरोले बगाएर बाँसको झाँगमा पुराएको अवस्थामा तीनजनाको उद्धार गरिएको थियो। स्थानीय घनश्याम भुसालका अनुसार पहिरोले पुरिएर उनको घरमा पालिएका दुई भैंसी र एक गोरु समेत पुरिएको छ। बिहान चार बजेको समयमा पहिरो आएर घर पुरिएको भुसालले बताए। पहिरोले दोबिल्ला फलेवास सडक समेत पहिरोले क्षतबिक्षत भएको छ। यता जिल्ला प्रहरी कार्यालय पर्वतले पहिरोमा पुरिएर एक बालिकाको ज्यान गएको जनाएको छ। घटनास्थलमा सुरक्षाकर्मी र स्थानीयवासीले उद्धारको काम गरिरहेका र विस्तृत विवरण आउन बाँकी रहको प्रहरी निरीक्षक बुद्धिप्रसाद सुवेदीले जानकारी दिए।
"बागलुङमा पहिरोले पाँच घर पुर्यो, एक वेपत्ता","बागलुङ : अविरल वर्षासँगै आएको पहिरोले जिल्लाको जैमिनीमा सोमबार बिहान पाँच घर पुरिएका छन् भने एक जना बेपत्ता छन् । जैमिनी नगरपालिका१ कुश्मिशेरास्थित टुनीबोटमा पहिरोले पाँच घर पुरिएका हुन्। घरमाथिबाट पहिरो खस्दा ६८ वर्षीय हरिकृष्ण शर्मा बेपत्ता भएको वडा अध्यक्ष भुपेन्द्र थापाले बताए । घर पुरिए पनि परिवारका अन्य चारजना भने भागेर ज्यान जोगाउन सफल भएका छन् । पहिरोले स्थानीय पवित्रा देवी शर्मा, इन्द्रदेवी शर्मा, रत्न बहादुर क्षत्री र तारादेवी क्षेत्रीको घर पूर्णरुपमा क्षति पुर्याएको जिल्ला प्रहरी कार्यालयका प्रहरी निरीक्षक हेम केसीले जानकारी दिए । घटनास्थलमा स्थानीयका साथै तत्कालै नेपाली सेना र प्रहरी परिचालन गरी बेपत्ता भएका शर्माको खोजी तथा उद्दारको काम भइरहेको उनले बताए । अविरल वर्षापछि घर माथिबाट आएको पहिरोले पुरिएर टुनीबोटमै आइतबार ६३ वर्षीया लक्ष्मीदेवी उपाध्यायको ज्यान गएको थियो ।"
सिन्धुपाल्चोकमा किन गइरहन्छ भिषण पहिरो ?,"काठमाडौं : सिन्धुपाल्चोकमा मनसुनको सुरुआतदेखि नै बाढीपहिरो गइरहेको छ। जनधनको क्षति पनि उही जिल्लामा बढी भएको देखिन्छ। भूकम्पले थिलथिलो भएको जमिनमा विकास संरचना विपद्मैत्री नहुँदा पहिरोका घटना धेरै भएको गृह मन्त्रालयका अधिकारी बताउँछन्। उपसचिव मुरारी अवस्थी भूकम्पले थिलथिलो भएको ठाउँमा जथाभावी डोजरको प्रयोग गरेर विकास निर्माण गर्दा क्षति बढी भएको देखिएको बताउँछन्। स्थानीय तहको विकास र त्यसको भूजटिलताबीच तादात्म्य मिलेन। विकासका संरचना विपद्मैत्री भएनन्। त्यसैले धेरै क्षति भयो, मन्त्रालयअन्तर्गत राष्ट्रिय आपत्कालीन कार्य सञ्चालन केन्द्रका इन्चार्ज अवस्थी भन्छन्, भवन र सडक निर्माण गर्दा मापदण्डको ख्याल नगर्दा पनि धेरै घटना भएको हो। उनका अनुसार भिरालो र जोखिमयुक्त ठाउँमा बस्ती भएकाले क्षति धेरै भएको हो। मनसुन कम हुने समयमा बाढीपहिरोका ठूलाठूला घटना भएका छन्। कम हुन्छ भनेको अझ बढिरहेको छ, उनी भन्छन्। सिन्धुपाल्चोकको बाह्रबिसे र बागलुङका पछिल्ला घटना अप्रत्याशित रहेको उनी बताउँछन्। सिन्धुपाल्चोकका भोटेकोसी र बाह्रबिसेमा असार २५ गते पहिरोले ४ जनाको मृत्यु भएको थियो। भोटेकोसीमै साउन १ गते पहिरो जाँदा एकै परिवारका ५ जनाले ज्यान गुमाए। मेलम्चीमा साउन १९ गते पहिरोमै १० को मृत्यु भयो भने १ जना घाइते भए। जुगल२ लिदीमा साउन ३० गते आएको पहिरोमा सबैभन्दा बढी क्षति भयो। त्यहाँ ३७ जनाले ज्यान गुमाए भने २ बेपत्ता छन्। पहिरोले यो वर्ष ५१ जिल्लामा मानवीय क्षति भएको छ। हालसम्म ३ सय १४ जनाको मृत्यु भएको छ। १ सय ११ जना बेपत्ता छन्। १ सय ६० जना घाइते छन्। घाइतेमध्ये अधिकांश उपचारपछि फिर्ता भएका छन्। घटना भइरहेकाले धनजनको क्षतिको यकिन विवरण संकलन भइनसकेको अवस्थी सुनाउँछन्। मुलुकमा सबैभन्दा बढी सिन्धुपाल्चोकमा ६७ जनाको मृत्यु भएको छ। ४४ जना बेपत्ता छन् भने ९ घाइते। २०७२ वैशाख १२ को भूकम्पले सिन्धुपाल्चोक, रसुवा, दोलखा, धादिङ, गोरखालगायत जिल्ला बढी प्रभावित भए। राष्ट्रिय पुनर्निर्माण प्राधिकरण गठनपछि मात्रै भूकम्प प्रभावित जिल्लाको भौगर्भिक अध्ययन गरियो। भूकम्प प्रभावित १४ जिल्लाका १ हजार १ सय ३ ठाउँको भौगर्भिक अध्ययन २०७४ सालमा गरिएको थियो। जसमा ६ सयभन्दा बढी जोखिमपूर्ण पाइएको थियो। जसमा सिन्धुपाल्चोकका मात्रै ३ सय ३७ बस्ती परेका थिए। २ सय ९० बस्ती त स्थानान्तरण हुनुपर्ने अध्ययन प्रतिवेदनमा उल्लेख छ। तर, त्यो अध्ययन विस्तृत नभएको भूगर्भविद् प्रा डा नरेन्द्रराज खनाल बताउँछन्। तत्काल अलिअलि अध्ययन गरियो। विस्तृत रूपमा अध्ययन गर्ने प्रणाली नै बनेन, प्रा डा खनाल भन्छन्, भूकम्पले गाउँगाउँमा चिराचिरा बनाएको थियो। हरेक वर्ष अध्ययन गरिनुपथ्र्यो। त्यो नगर्नुको परिणाम यो वर्ष देखियो। पहिरोले यो वर्ष यति धेरै क्षति पुग्दा पनि राज्यको ध्यान नगएको उनको भनाइ छ। सरकार राहत बाँडेर सस्तो लोकप्रियतामा मात्रै लागेको उनी बताउँछन्। अर्का विज्ञ प्रा डा तारानिधि भट्टराई बाढीपहिरोको अध्ययन नहुँदा जोखिम प्रत्येक वर्ष बढ्दो रहेको बताउँछन्। पहिरोका ठूलाठूला घटना भइरहेका छन्। सरकारका उच्च पदस्थ पदाधिकारी घटनास्थलमा जान्छन्। राहत बाँड्छन्। तर, पहिरो कसरी गयो ? यसरी यो वर्ष यति धेरै किन पहिरो गइरहेको छ ? यतातिर सरकारको ध्यान गएजस्तो लाग्दैन, उनी भन्छन्, होइन भने सरकारले राहत बाँड्न जाँदा विज्ञको टोली पनि लिएर जानुपथ्र्यो। मन्त्री राहत बाँड्थे, विज्ञले त्यो पहिरो कसरी गयो भनेर अध्ययन गर्थे। त्यहाँबाट पाठ सिकेर अन्य पहाडी भागका बासिन्दा सचेत गराउन सजिलो हुन्थ्यो। सरकारलाई अन्य ठाउँमा घटना हुन नदिन योजना बनाउन सजिलो हुन्थ्यो। यस्तो चलन अन्तर्राष्ट्रिय स्तरमा रहेको उनी सुनाउँछन्। भूकम्पका बेला नै दीर्घकालीन रूपमा अध्ययनको थालनी नगरेर राज्य चुकेको उनको ठहर छ। राहत, क्षतिपूर्ति, पुनःस्थापनाका साथै अध्ययनलाई ध्यान दिनुपथ्र्यो। आज त्यसकै परिणाम भोग्नु परिरहेको छ, उनी भन्छन्। लिदी, भीरखर्क र नागपुजे पहिरो एकै प्रकृतिको रहेको प्रा डा खनालको भनाइ छ। भूकम्पको बेला म गएको थिएँ। त्यहाँ जमिन छियाँछियाँ थियो, उनी भन्छन्, भूकम्पको असर र यो वर्षको अत्यधिक वर्षाले नै त्यो क्षति भएको हुनुपर्छ। योजना बिनाका विकास निर्माण, अतिवृष्टिलगायत कारणले धेरै पहिरोका घटना भएको प्रा डा भट्टराईको अनुमान छ। तर, सम्बन्धित स्थानमा गएर अध्ययन, अनुसन्धान नगरेकाले ठ्याक्कै कारण भन्ने अवस्था छैन्, उनी भन्छन्।"
मदिरा सेवन गरी आमाको हत्या,झापा : झापाको कमल गाउँपालिका७ बाह्रघरेमा आइतबार साँझ ८ बजे छोराले आमाको हत्या गरेका छन्। उक्त क्षेत्रमा रहेको मुसहर बस्तीका २१ वर्षीय दिनेश ऋषिदेवले बञ्चरो प्रहार गरी ५० वर्षीया आमा मीरा ऋषिदेवको हत्या गरेको जिल्ला प्रहरी कार्यालय झापाका प्रवक्ता राकेश थापाले जानकारी दिए । मदिरा सेवन गरेर आएका दिनेशले आमासँग विवाद भएपछि बञ्चरो र ढुंगा प्रहार गर्दा आमाको घटनास्थलमै ज्यान गएको प्रवक्ता थापाले बताए। उनका अनुसार नशाले मात्तिएका दिनेशले आमामाथि सामान्य भनाभनकै क्रममा आक्रमण गरेका थिए। गए राती नै दिनेशलाई गाउँलेले नियन्त्रणमा लिएर प्रहरीमा बुझाएका छन्। प्रहरीले अभियुक्तलाई नियन्त्रणमा लिएर आवश्यक अनुसन्धान सुरु गरेको प्रवक्ता थापाले बताए ।
"चन्द्रगढी विमानस्थलमा यात्रु लामवद्ध, विमान भने थिएन","झापा : आइतबार बिहान एक्कासी चन्द्रगढी विमानस्थलमा हातमा बोर्डिङ पास बोकेका करिब ७० जना व्यक्ति ह्वार ह्वारर्ती विमानस्थल छिरे । काठमाडौं उडानका लागि विमानस्थल पुगेका उनीहरु सबैका हातमा टिकट र ब्याग थिए । विमानस्थलको गेटमा कर्मचारीले उनीहरुलाई स्यानिटाइजर छर्किदिए । गेटभित्र छिरेका यात्रुहरु ११ मिटरको दूरीमा लामवद्ध भए । लामवद्ध यात्रुलाई मास्क, स्यानिटाइजर र फेस सिल्ड विमानस्थल कम्पनीले उपलब्ध गराएका थिए । त्यसपछि यात्रुहरु बोर्डिङ पास लिएर उडानको प्रतिक्षामा सेक्युरिटी जाँच गरेर भित्र छिरे । भित्र छिरेका यात्रु प्रतिक्षालयमा लस्करै राखिएका कुर्सीमा दुरी मिलाएर बसेका थिए । त्यसपछि यात्रुहरुलाई बोर्डिङ पास जाँच गरेर विमानतर्फ उडानको लागि पठाइयो । यो सबै गरिराख्दा ग्राउण्डमा विमान भने थिएन । कोरोना महामारीको जोखिमका बीचमा उडानको तयारीका लागि अभ्यास मात्र गरिएको थियो । झापाको चन्द्रगढी नागरिक उड्डयन कार्यालयले कोभिड१९ को महामारीका बेला उडान सुरु हुँदा अपनाउनु पर्ने सजगताका बारेमा आइतबार उडानको पूर्वतयारी गरेको हो । सरकारबाट जारी भएको सुरक्षा निर्देशिका अपनाएर आन्तरिक उडान खुलेपछि यात्रुलाई कोरोना जोखिमबाट जोगाएर उडान गराउन सकिन्छ कि सकिदैन भन्ने अभ्यास भएको विमानस्थल प्रमुख मुरारी पौडेलले जानकारी दिए। लामो समयदेखि विमानस्थल बन्द भएपनि चन्द्रगढी विमानस्थलले विमानस्थलको मर्मत सम्भारमै ध्यान दिइरहेको छ । पौडेलले भने, उडान रोकिएको समयलाई पूर्णरुपमा सदुपयोग गरिएको छ । सुरक्षा सर्तकतामा विशेष ध्यान दियौँ ।सरकारले जुनबेला पनि अब उडानको तालिका सार्वजनिक गर्न सक्छ । यात्रुहरुलाई संक्रमणको जोखिम कम गर्न कुनै कसर बाँकी नरादिने पौडेलले बताए । पौडेलका अनुसार विमानस्थलमा भौतिक दूरी सहितका जानकारी मुलक रङरोगन लगाउने काम सँगै पुराना संरचनाको मर्मतसम्भार गरिएको छ । आइतबार जिल्लाका पर्यटन व्यावसायी, ट्राभल व्यावसायी र सञ्चारकर्मीलाई विमानस्थलले जोखिमका बीचमा उडानका लागि गरेको तयारी बारे जानकारी गराएको थियो । विमानस्थल प्रवेश गर्ने ठाउँमा साबुनपानीको व्यवस्थादेखि प्रतिक्षालयमा एक कुर्सी पछि अर्को हटाएर बिचमा खाली छोडिएको छ । चन्द्रगढी विमानस्थलले विमानस्थलको ग्राउण्ड मर्मत सम्भारको कामलाई पनि निरन्तरता दिइरहेको छ । पछिल्लो समय विमानस्थलको पश्चिमउत्तर भागमा रहेको पुरानो घेराबार भत्काएर नयाँ तारबार लगाइसकिएको छ । विमानस्थल प्रमुख पौडेलका अनुसार विमानस्थलको मुख्य गेट देखिको केही भाग पनि कालोपत्रे गरिएको छ ।"
"सीमा पारि सुनसान, वारि चलहपहल","विराटनगरधनगढीनेपालगन्जभैरहवा : कोरोना महामारीका कारण भारतसँगका सीमा नाका बन्द भएपछि सीमावर्ती नेपालीको किनमेल प्रवृत्ति फेरिएको छ। लकडाउन, निषेधाज्ञाले व्यापारव्यवसाय प्रभावित भए पनि विगतमा किनमेल गर्न भारत पुग्ने उपभोक्ता स्वदेशी बजारकै भर पर्न थालेका छन्। विराटनगर महानगरपालिका१ पुष्पलाल चोकका सूर्य श्रेष्ठ मेनरोडमा कपडा पसल गर्छन्। लकडाउन अवधिमा व्यापार बन्द भए पनि निषेधाज्ञा खुकुलो भएसँगै बिहान ६ देखि बेलुका ७ बजेसम्म पसलमा भ्याइनभ्याइ हुन्छ। पहिलेभन्दा व्यापार दैनिक दोब्बर छ, उनले भने। मेनरोडमै किराना पसल राखेका विजय झालाई चैतअघि सटर भाडा तिर्न धौधौ पथ्र्यो। अहिले निश्चित समयमा बजार खुल्दा पनि भएको बिक्रीबाट उनी चकित छन्। पहिले एक सातामा हुने व्यापार अहिले एक दिनमा हुन्छ, उनले भने, सीमापारि मान्छे नजाँदा र सीमा बन्द हुँदा यताको व्यापार राम्रो छ। सरकारले कोरोना महामारीमा भारतसँगको सीमा नाका बन्द गर्दाको सकारात्मक असर नेपाली बजारमा देखिन थालेको छ। प्रदेश १ को राजधानी सहर विराटनगरमा नाका खुला हुँदा कारोबार न्यून थियो। दैनिक उपभोग्य वस्तु नुन, तेल, दाल, मसलादेखि चाडपर्वमा चाहिने रङ र कपडासमेत खरिद गर्न नेपाली उपभोक्ता अधिकांश सीमावर्ती भारतीय बजार धाउँथे। विराटनगरमै पाइने भए पनि सीमापारि ३४ रुपैयाँ कममा मरमसला र खाद्यान्न साथै केही सय सस्तोमा कपडा पाउँदा पारिका बजारमा नेपालीको भीड लाग्थ्यो। त्यस बेला वारिका व्यापारी पसल खोल्न र बन्द गर्नमै सीमित थिए। पहिलेभन्दा अहिले व्यापार त बढेको छ, मुनाल पथछेउ डेरीसहित बिस्कुट पसल खोलेका युवराज गौतमले भने, तपाईं अहिले विराटनगर खुलेको समयमा हेर्नुहोस्, ग्राहक नपुगेको पसल कमै देख्नुहुन्छ। भारतीय बजारको भर पर्ने ग्राहक सबै नेपाली बजारैै जान थालेको व्यवसायी गौतमको भनाइ छ। वर्षौंदेखि सीमापारि राम्रो सामान पाउँछ। सस्तो छ। उतै किन्नुपर्छ भन्ने कुराको चेनब्रेक कोरोनाले गयो, उनले भने, विराटनगरका व्यवसायीले गुणस्तरीय सामान ग्राहकलाई बेचेर यो समयको सदुपयोग गर्नुपर्छ। अब सीमा खुलेपछि पनि ती ग्राहक पारी नजाऊन्। नेपाली पैसा नेपालमै लगानी होस्। वारि केही महँगो पर्ने भए पनि बिस्तारै नेपाली ग्राहकमा पनि नेपाली बजारमै किन्ने बानी पर्न थालेको विराटनगर२ बरगाछीका पुष्प घिमिरेको भनाइ छ। घरमा चाहिने चिनी, दाल, तेलदेखि लगाउने कपडासम्म किन्न साइकलमा सीमापारि जोगबनी बजार जान्थें, उनले भने, सीमा बन्द भएपछि यतै किन्छु। केही महँगो परे पनि अब बानी भयो। विराटनगरको कपडा पसलमा देखिएको बाक्लो चहलपहल। तस्बिर : रविन भट्टराई पहिले लगानी डुब्ने डर भए पनि अहिलेको व्यापारले केही आशा पलाएको व्यापारीको भनाइ छ। विराटनगरमै ठूला मार्केट हाउसमा लगानी छ। तर, पहिले व्यापार थिएन, अहिले राम्रो छ, व्यवसायी प्रकाश मुन्दडाले भने, कोरोना महामारीले त्रास फैलाए पनि अहिलेको व्यापारले केही आस पलाएको छ। नेपाली उत्पादन नेपाली बजारमैै बिक्न थालेको र नेपालमै गुणस्तरीय सामान रहेछ भन्ने महसुस यो समयमा ग्राहकमा हुन थालेको मोरङ व्यापार संघका अध्यक्षसमेत रहेका मुन्दडाको भनाइ छ। नेपालीमा पारि किन्ने बानी परेको थियो। उनीहरूले यताको प्रयोग गर्ने अवसर पाएका थिएनन्, उनले भने, अहिले यो महामारीको सकारात्मक प्रभाव व्यापारमा परेकै छ। पहिले दैनिक ५ करोडसम्म नेपाली पैसा भारतीय सीमा बजार पुग्थ्यो। अहिले त्यो रकम नेपाली बजारमै छ। प्रदेश १ मा झापासँग सीमा जोडिएको पानीटंकी र विराटनगरसँग जोडिएको जोगबनीमा दैनिक सैयौं नेपाली किनमेल गर्न पुग्ने गरेका थिए। मोरङ व्यापार संघको तथ्यांकअनुसार भारतीय सीमा बजारमा दैनिक ५ देखि ६ करोडको कारोबार हुँदा सो समय नेपाली बजारमा हम्मेहम्मे २ करोडसम्म पुग्थ्यो। पहिले प्रदेश १ का विभिन्न जिल्लासहित २ नम्बर प्रदेशका नागरिकसमेत ती सीमा बजारमा गएर किन्ने गरेका थिए। विराटनगर दैनिक बेलुका ७ बजेसम्म खुल्छ भने झापाको बिर्तामोड नियमित खुल्दै आएको छ। भारतीय बजार नगएको ६ महिना भयो कैलालीको धनगढी उपमहानगरपालिका४ का गणेश खत्री हरेक महिना भारतको गौरीफन्टा जान्थे। दैनिक उपभोग्य वस्तुदेखि लुगाकपडालगायत अरू धेरै सामान गौरीफन्टा (बनगवाँ) बाटै ल्याउँथे। तर, त्यता नगएको ६ महिना भयो। धनगढीमा सामान अलि महँगो छ। चिनी भारतमा ५० रुपैयाँ छ, अहिले धनगढीमा ८० मा किनिरहेको छु। नाका बन्द भएकाले भारत कसरी जानु ? , उनले भने, ६ महिनादेखि सबै सामान आफ्नै देशबाट किनिरहेको छु। कैलालीकै फूलबारीका हरिराम चौधरीले पनि भारतीय सहरबाट सामान नकिनेको ६ महिना भयो। हाम्रो घरबाट त भारतको सुडा बजार पुग्न १५२० मिनेट लाग्छ। घरका अधिकांश सामान भारतबाटै ल्याउने हो, उनले भने, तर, नाका बन्द भएपछि कसरी जानु ? कैलाली, कञ्चनपुर, बैतडी र दार्चुलाका सिमानासँग जोडिएका धेरै भारतीय बजार अहिले सुनसान छन्। कैलालीमा मात्रै टीकापुरपारि तिकुनिया, हसुलियापारि चन्दन चौकी, फूलबारीपारि सुडा र धनगढीपारि गौरीफन्टा बजार बन्द छन्। शतप्रतिशत नेपाली ग्राहकमा निर्भर यी भारतीय बजार सुनसान रहेको गौरीफन्टाका कपडा व्यापारी सन्तनु गुप्ताले सुनाए। गौरा र तीजका बेला ६ जना स्टाफले पनि कपडाको व्यापार गर्न भ्याइनभ्याइ हुन्थ्यो। दैनिक ४५ सय जना नेपाली ग्राहकको घुइँचो हुन्थ्यो। तर, नाका बन्द भएपछि सुनसान छ, उनले भने। उनका बुवाको पसल धनगढीमा पनि रहेछ। गौरीफन्टाको पसलको सामानमा मुसाले धेरै क्षति पुयायो, उनले भने, यताका सामान दिनदिनै धनगढीको पसलका लागि भन्सारमा पठाइरहेको छु। भारतीय बजारका व्यापारी भने पलायन हुन थालेका छन्। गौरीफन्टाका आधा दर्जनभन्दा बढी पसले ३५ किलोमिटर टाढाको पलिया बजारमा सरेका छन्। गौरीफन्टामा व्यापार नभएपछि पलियामा सरेको छु, भारतीय व्यापारी राजेश गुप्ताले भने, गौरीफन्टाका सबै सामान पलियामा सटर खोजेर राखिसकें। गौरीफन्टाकै व्यवसायी अजय गुप्ताले पनि पलिया बजारमा पसल सारेको बताए। ६ महिना भयो नाका बन्द भएको। नाका खुल्ने कुनै सुरसार पनि छैन। सबै चौपट भयो, उनले भने। यस्तै, कञ्चनपुरको बेलौरीपारि सम्पूर्णानगर र खजुरिया, पुनर्बासपारि रहेको बसई, गड्डाचौकीपारि वनबासा, ब्रह्मदेवपारि टनकपुर बजार पनि सुनसान छन्। पहाडी जिल्ला बैतडीको जुलाघाटपारि झुलाघाटा र दार्चुला सदरमुकाम खलंगापारि धार्चुला बजार पनि सुनसान छन्। होटल, पर्यटन, यातायातसहितका केही क्षेत्र भने कोभिडबाट नराम्ररी प्रभावित छन्। कपडा, हार्डवेयर, भाँडाबर्तन र दैनिक उपभोग्य सामानका पसलको व्यापार बढेको छ। पसल निश्चित समयका लागि खुले पनि फोनबाट सामान होम डेलिभरी गरिरहेको छु, धनगढीका व्यवसायी सुरेन्द्र रावलले भने। धनगढीस्थित चौलाली डिपार्टमेन्टल स्टोर, ओम ट्रेड सेन्टरसहितका ठूला व्यापारिक प्रतिष्ठानमा पहिलाजस्तो व्यापार नभए पनि भारत जान रोक लागेपछि नयाँनयाँ नेपाली ग्राहक आउन थालेका छन। बजार कति बेला बन्द हुन्छ भन्ने थाहा हुँदैन। मानिसहरू कोभिडका कारण धेरै त घरबाट निस्कन पनि मन पराउँदैनन्। तर, भारतका सीमा सहरहरूमा जान रोक लागेपछि नेपालीहरूले एकैपटक धेरै सामान लिएर जाने गरेका छन्, चौलानीका सञ्चालक मानसिंह साउदले भने। सीमावर्ती जिल्लाका बासिन्दा मोटरसाइकल, जिप, कारजस्ता सामान मर्मत गर्न पनि पारि जाने गर्थे। तर ६ महिनादेखि पुर्पुरोमा हात लगाएर बसिरहेका छौं, भारतको पलियाका अटोमेकानिक अहमत रियातले भने, ६ महिनादेखि थोरै भारतीयका गाडीमात्रै मर्मतका लागि आएका छन्। उनका अनुसार विगतमा नेपालीका जिप र कार मर्मत गर्न समय तोकेर बोलाइन्थ्यो। दुईतीन दिनको काम अग्रिममै हुने गथ्र्यो, उनले भने, तर अहिले कोभिडले व्यापार चौपट पारिदिएको छ। रोकियो कालोबजारी यस्तै, प्रदेश ५ का सीमावर्ती नेपाली बजारमा पनि व्यापार बढेको छ। नेपालगन्ज, बुटवल, भैरहवा, कृष्णनगर क्षेत्रका बजारमा किनमेल बढेको हो। सीमावर्ती भारतीय बजार रुपैडियामा सामान किन्न जाने उपभोक्ता स्थानीय बजारमै निर्भर भएका छन्। सियोदेखि ठूल्ठूला मेसिनरी सामानको आयात हुँदा दैनिक एक अर्बकै कारोबार भारतमा हुन्थ्यो, नेपालगन्ज उद्योग वाणिज्य संघका निवर्तमान अध्यक्ष नन्दलाल वैश्यले लकडाउन व्यापारको अनुभव सुनाए, भारतीय सामान ८० प्रतिशत कालोबजारी भएर आउँथ्यो। अहिले त्यो ठप्प छ। ठूला व्यापारीले कर तिरेर ल्याउने भएकाले राजस्व पनि बढेको छ। होलसेल कपडाका व्यवसायी वैश्यले आफ्नो कारोबारमा दुई सय प्रतिशतले वृद्धि भएको बताए। सस्तो पाउने भन्दै नेपाली उपभोक्ता दैनिक उपभोग्यका खाद्यान्न किन्न रुपैडिहा जाने गरेका थिए। नेपालगन्ज किराना व्यवसायी संघका अध्यक्ष फडाधर भण्डारीले स्वदेशी खाद्यान्न उद्योग फस्टाइरहेको बताए। खाद्यान्नको थोक बिक्री ७० प्रतिशतले र खुद्रा बिक्री ४० प्रतिशतले बढेको उनको भनाइ छ। डाबर, लिभरका सामान नेपालमै सस्तो पाइन्थ्यो। उपभोक्ताले भारतमा गएर किनेर ल्याउँथे। नेपाली चियापत्ती नै राम्रो भए पनि भारतीय किन्थे। वनस्पति घिउ नेपालबाटै जान्थ्यो। उता गएर ल्याउँथे, भण्डारीले भने, अहिले स्वदेशी उद्योग पनि फस्टाएका छन्। उपभोक्ता पनि नेपाली उत्पादनमा बानी परिरहेका छन्। उनका अनुसार विगतमा खाद्यान्न मात्र दैनिक पाँच करोड रुपैयाँ जतिको आयात हुन्थ्यो। लकडाउनका बेला भाटभटेनीले खाद्यान्नमा बजार नियन्त्रण गरेर मद्दत गरेको जिकिर उनले गरे। भाटभटेनीका क्षेत्रीय प्रबन्धक विनोद भट्टराईले लकडाउनका बेला भाटभटेनीले कालोबजारी र मूल्यवृद्धि नियन्त्रण गरेको दाबी गरे। भूकम्प र नाकाबन्दीका बेला भएको चर्को कालोबजारीका बेला पनि भाटभटेनीले सेवा गरेको थियो, उनले भने, त्यही अनुभवले लकडाउनका बेला पनि बजारलाई मनपरी गर्नबाट रोकेका छौं। मोबाइललगायत इलेक्ट्रोनिक सामान पनि भारतबाट धेरै आउने गरेकोमा नेपालगन्जकै बजारमा बिक्री बढेको नेपालगन्ज उद्योग वाणिज्य संघका महासचिव चिरञ्जीवी ओलीले बताए। एउटा मोबाइल किन्न पनि रुपैडिया जाने चलन थियो। भन्सार नतिरेरै आउँथ्यो, नेपालगन्ज इलेक्ट्रोनिक एसोसिएसन बाँकेका अध्यक्षसमेत रहेका ओलीले भने, अहिले नेपालगन्जमै मोबाइलको बिक्री बढेको छ। उनले यस्ता सामानको बिक्री २५ प्रतिशत वृद्धि भएको बताए। लकडाउन उपभोक्तालाई स्वदेशी उत्पादन नेपालगन्जमै सस्तो र गुणस्तरीय भएको थाहा पाउने अवसर भएकाले पनि सीमा नाका खुलेपछि स्वदेशी उत्पादनको खपत कायम रहनेछ, उनले भने। सुनौली सुनसान, यता राहत चाडबाडका बेला नेपाली उपभोक्ताले ठेलमठेल हुने भारतीय सीमावर्ती सहर सुनौली सुनसान छ। करिब चार सय पसल रहेको सुनौलीमा यही सिजनमा नेपाली ग्राहक खचाखच हुन्थे। सस्तोमा पाउने मानसिकताले दैनिक उपभोग्य वस्तु, कपडालगायत सामग्रीका लागि तराईदेखि पहाडी जिल्लासम्मका नेपाली सुनौली बजार पुग्ने गरेका थिए। दैनिक लाखौं र चाडपर्वका बेला दैनिक एक करोडभन्दा बढी कारोबार हुन्थ्यो। सीमा नाका बन्द भएपछि व्यापारमा वृद्धि भएको छ। पारि जाने स्थानीय उपभोक्तालाई यहीँ गुणस्तरीय र सस्तो मूल्यमा सामग्री दिइरहेका छौं, भैरहवा गल्लामण्डीस्थित गौतम किराना पसलका सञ्चालक आशिष गौतमले भने। उनका अनुसार सीमापारि खाद्यान्न किन्न जाने स्थानीय उपभोक्ताको मनस्थितिमा भारतीय ब्रान्डको छाप बसेको थियो। तर, अहिले ग्राहकको मानसकिता परिवर्तन हुँदै गएको छ। बैंक रोडका व्यापारी हरिश सेठियाले मोबाइल र खाद्यान्न व्यापार राम्रो भएको बताए। यद्यपि, भैरहवाको बैंक रोडमा आउने भारतीय ग्राहक भने घटेका छन्। सुनौली बजार बन्द रहे पनि स्थानीय बजारमा अपेक्षित व्यापार नभएको सिद्धार्थ उद्योग वाणिज्य संघका अध्यक्ष कुलप्रसाद न्यौपानेको भनाइ छ। सुनौलीमा तराईभन्दा पनि पहाडी जिल्लाका ग्राहक बढी हुन्। सीमा बन्द हुँदा साना पसलमा केही व्यापार भयो तर समग्रमा लकडाउनले व्यापार व्यवसायमा नराम्रो प्रभाव परेको छ, उनले भने।"
"सिन्धुपाल्चोकमा भीषण पहिरो : ११ को मृत्यु, २० बेपत्ता","सिन्धुपाल्चोक : बाह्रबिसे नगरपालिका ५ घुम्थाङमा सुरक्षित ठानिएकै दुई बस्तीमा भीषण पहिरो खस्दा ११ जनाको मृत्यु भएको छ। २० जना बेपत्ता भएका छन्। घाइते ५ जनालाई उपचारका लागि काठमाडौं पठाइएको छ। जिल्ला प्रहरी कार्यालयका डीएसपी प्रकाश सापकोटाले आइतबार बिहान साढे ३ बजेतिर एक किलोमिटर माथिबाट आएको पहिरोले नागपुजे र भीरखर्कका १८ घर पुरिएको जानकारी दिए। त्यसमा ज्यान गुमाउनेमा भक्तिमाया श्रेष्ठ (६३ वर्ष), जुनु विक (२३ वर्ष), सुकलाल विक (२४ वर्ष), सन्देश विक (८ वर्ष), सर्किनी नेवार (६० वर्ष), धनलाल नेवार (६५ वर्ष), ट्याक्सी शेर्पा (९८ वर्ष), हीरामाया नेवार (६० वर्ष), ज्ञानीमाया प्रधान (४२ वर्ष), सरस्वती विक (५ वर्ष), करणबहादुर श्रेष्ठ (२५ वर्ष) रहेको जिल्ला प्रहरीले जनाएको छ। बेपत्ता हुनेमा रामबहादुर नेवार (४८ वर्ष), दिलमाया श्रेष्ठ (१८ वर्ष), रीता श्रेष्ठ (३७ वर्ष), दानियाल श्रेष्ठ (५ वर्ष), नदान श्रेष्ठ (४ वर्ष), अमृत श्रेष्ठ (२५ वर्ष), मनिता श्रेष्ठ (२५ वर्ष), रविना श्रेष्ठ (३० वर्ष), रियाशु श्रेष्ठ (शिवभक्ति) (८ वर्ष), पदमकुमारी श्रेष्ठ (६० वर्ष), रामकुमार श्रेष्ठ (४२ वर्ष) छन्। यस्तै, लालबहादुर श्रेष्ठ (५१ वर्ष), बुद्धलक्ष्मी श्रेष्ठ (५० वर्ष), लक्ष्मी श्रेष्ठ (११ वर्ष), कुमार विक (२२ वर्ष), सोनिया विक (२१ वर्ष), रूपा विक (१० वर्ष), शिवबहादुर नेवार (४३ वर्ष) बेपत्ता छन्। दुई वर्षका एक बालक र एक महिलाको नाम नखुलेको प्रहरीले जनाएको छ। प्रहरीले बेपत्ताको खोजी जारी राखेको छ। भोटेकोसी नदीबाट झन्डै एक घण्टा माथि र भीरभन्दा पनि टाढा रहेका बस्ती पहिरोको चपेटामा पर्ला भनेर कसैले सोचेका थिएनन्। जिल्लाका अन्य भागमा पहिरो जाँदा पनि आफ्नो बस्ती सुरक्षित रहेकामा गर्व गर्थे स्थानीयवासी। वडा सदस्य वीरबहादुर भण्डारी वडामा सुरक्षित मानिएको बस्तीमा पहिरोले वितण्डा मच्चाएको देख्दा अचम्मित छन्। सोच्दै नसोचेको पहिरोले ठूलो जनधनको क्षति गराएको भण्डारीको भनाइ छ। उनका अनुसार पहिरोमा परेर एउटा टोलका चार र अर्को टोलका आठ घर मानवविहीन भएका छन्। पहिरोले बस्ती पुरिँदा एक घरमा दुई बालक र उनीहरूका आमा तथा एक घरमा बाबुछोरा मात्र बाँचेको उनले सुनाए। सभामुख अग्निप्रसाद सापकोटाले तत्काल राहत र उद्धारसँगै यस्ता विपत्तिबाट बच्न दीर्घकालीन योजना बनाएर अघि बढ्नुपर्ने प्रतिक्रिया दिएका छन्। सभामुख सापकोटा पहिरोले पुयाएको क्षति अवलोकन गर्न घटनास्थल पुगेका थिए। बेपत्ताका परिवारलाई सकस बाह्रबिसे नगरपालिका५ जम्बुका दावा तामाङकी आमालाई दुई महिनाअघि याल्मो खोलामा आएको बाढी र पहिरोले बगाएर बेपत्ता बनायो। त्यसपछि शव नभेटिएकाले आमा मरेकी हुन् भन्ने उनलाई विश्वास लागेको छैन। बौद्ध परम्पराअनुसार आमाको मृत्यु भएको ठानेर मृत्यु संस्कार गरिसक्दा पनि अझै आमा कतैबाट आउँछिन् कि भन्ने आशा बाँकी रहेको दावा बताउँछन्। शव नभेटिएकाले होला अझै आमा जीवित छिन् कि भन्ने लागिरहन्छ, उनी भन्छन्, आमा मरेकी हुन् भनेर विश्वास गर्न सकिरहेको छैन। अरू बेपत्ताका आफन्त पनि दावाकै हालतमा छन्। तर, दुई महिनासम्म सम्पर्कमा नआएपछि मृत्यु भएको मान्नुको विकल्प उनीहरूसँग छैन। इन्जिनियर आकाश केसी बेपत्ता भएको साता दिनपछि परिवारले कुशको शव बनाएर दाहसंस्कार गरे। तर, उनको मृत्युको यथार्थ अझै स्वीकार गर्न नसकेको आफन्त यमन भुसाल बताउँछन्। जम्बुमा असार २५ गते बाढीले १५ घर बगाउँदा १८ जना बेपत्ता भएका थिए। घटनाको एक सातासम्म स्थानीय प्रशासन र नगरपालिका बेपत्ताको खोजीमा जुटे पनि कोही फेला नपरेपछि खोजी कार्य स्थगन गरिएको थियो। बेपत्ता नभेटेपछि र भेट्ने सम्भावनासमेत नदेखेपछि खोजी स्थगन गरिएको प्रमुख जिल्ला अधिकारी उमेशकुमार ढकाल बताउँछन्। बेपत्ताका परिवारको गुनासो छ, गोताखोर प्रयोग गरी भोटेकोसी नदीमा अलिक मेहनतपूर्वक खोजी गरिदिएको भए भेटिन्थ्यो कि भन्ने आशा हुँदाहुँदै खोजी कार्य स्थगन गरियो। पहिरोले असार अन्तिम साता भोटेकोसी गाउँपालिका लार्चामा चार र फुल्पिङकट्टीमा दुई जना बेपत्ता भए। उनीहरूको पनि कुनै अवशेष फेला नपरेको गाउँपालिका अध्यक्ष राजकुमार पौडेल बताउँछन्। प्रहरीका अनुसार लिदी पहिरोमा परी बेपत्ता भएका दुई जना अझै बेपत्ता छन्। बाढीपहिरोजस्ता घटनामा ज्यान गुमाउनेको परिवारलाई सरकारले राहत उपलब्ध गराउने भए पनि बेपत्ताको हकमा यस्तो व्यवस्था नरहेको प्रमुख जिल्ला अधिकारी ढकाल सुनाउँछन्। मृतकका हकमा जिल्ला विपद् व्यवस्थापन समितिले निर्णय गरी राहत उपलव्ध गराउन सकिने भए पनि बेपत्ताको हकमा मन्त्रालयबाट निर्णय भएर आउनुपर्ने व्यवस्था छ। यो व्यवस्थाका कारण बेपत्ताका परिवारले अझै केही पाउन सकेका छैनन्। जम्बुलगायत ठाउँमा गएको पहिरोमा बेपत्ता हुनेका परिवारलाई मृतकसरह राहत रकम उपलव्ध गराउने निर्णय भएर आएकाले राहत वितरण प्रक्रिया सुरु गरिएको उनको भनाइ छ। मन्त्रालयबाट निर्णय भएर आएकाले हामीले राहत वितरण प्रक्रिया सुरु गरिसकेका छौं, उनी भन्छन्, अब बेपत्ताका परिवारले पनि मृतकसरह राहत पाउनेछन्। जिल्लामा बाढीपहिरोले बेपत्ता हुने शृंखला २०७१ साउन १७ गते जुरेको भीषण पहिरोबाट सुरु भएको हो। उक्त घटनामा परेका १ सय ४५ मध्ये ७ जनाको मात्र शव फेला परेको थियो। तत्कालीन सरकारले बाँकीको शव नभेटिने निष्कर्ष निकाल्दै बेपत्तालाई मृतकसरह मानेर राहत दिने निर्णय गरेको थियो। त्यसपछि बाढीपहिरोका कारण बेपत्ता हुनेको संख्या यो वर्ष अत्यधिक रहेको जिल्ला प्रहरी कार्यालयको तथ्यांक छ।"
बैतडीमा एकजना मात्रै कोरोना संक्रमित,"बैतडी : बैतडीमा कोरोनाका सक्रिय संक्रमित घट्दै गएका छन् । अहिले जिल्लामा कोरोनाका एकजना मात्रै सक्रिय संक्रमित छन् । जिल्लाको पाटन नगरपालिकामा मात्रै एकजना बिरामी रहेको स्वास्थ्य कार्यालय बैतडीका कोभिड १९ सम्पर्क व्यक्ति भुवनप्रसाद जोशीले जानकारी दिए । जिल्लाका ३७५ जना कोरोना संक्रमतिमध्ये एकजना मात्रै सक्रिय संक्रमित रहेको उनले बताए । ३७४ जना डिस्चार्ज भइसकेका उनले बताए । तत्कालका लागि ९ वटा स्थानीय तहमा कोरोना सक्रिय संक्रमित शून्य रहेको जोशीले जानकारी दिए । जिल्लाको पाटन नगरपालिका बाहेकका सबै स्थानीय तह तत्कालका लागि कोरोनामुक्त भएका छन् । जिल्लाको दशरथचन्द नगरपालिकामा ४६, पाटन नगरपालिकामा ४४, मेलौली नगरपालिकामा ३३ र पुर्चौंडी नगरपालिकामा १० जनामा कोरोना पुष्टि भएको थियो । यस्तै पञ्चेश्वर गाउँपालिकामा ६०, सुर्नया गाउँपालिकामा २८, दोगडाकेदार गाउँपालिकामा ४५, डिलाशैनी गाउँपालिकामा ८, सिगास गाउँपालिकामा ५१ र शिवनाथ गाउँपालिकामा ५० जनामा कोरोना पुष्टि भएको थियो । पाटन नगरपालिकाका १ जना बाहेक सबै संक्रमणमुक्त भए घर फर्किसकेका छन् ।"
शान्तिसेनामा कोरोना संक्रमण देखिएपछि उडान स्थगित,"काठमाडौं : संयुक्त राष्ट्र सङ्घको आह्वानमा शान्ति स्थापना गर्न लिबियामा तैनाथ हुन जाने नेपाली सेनाका केही जवानमा कोरोना सङ्क्रमण पुष्टि भएपछि सोमबार त्यसतर्फ जाने तयारीमा रहेको उडान स्थगन भएको छ । नेपाली सेनाका प्रवक्ता सन्तोषबल्लभ पौडेलका अनुसार शान्तिस्थापनार्थ लिबिया जान लागेका ११६ शान्ति सैनिकमध्ये ३५ भन्दा बढीमा कोभिड१९ पोजिटिभ देखिएपछि आजका लागि तय भएको उडान स्थगन भएको हो । युनाइटेड मिसन गार्ड युनिटका रुपमा रहेको उक्त टोलीमा १७ महिला सैनिकको समेत सहभागिता छ। काभ्रेपलाञ्चोकको पाँचखालस्थित वीरेन्द्र शान्ति कार्य तालीम केन्द्रमा तालीम पूरा गरी चार महिनादेखि क्वारेन्टाइनमा रहेका फौजमध्ये उडानपूर्व गरिएको पछिल्लो परीक्षणमा ती जवानलाई सङ्क्रमण पुष्टि भएको जनाइएको छ । राष्ट्र सङ्घको शान्ति सैनिक बोक्ने विमान नेपाली शान्ति सैनिकलाई लिन गए राति आउने र आजै बिहान टोली त्यसतर्फ जाने पूर्वनिर्धारित कार्यक्रम थियो । त्यसतर्फ जाने जवानमा आइतबार मात्र कोरोना अचानक पुष्टि भएपछि उडान स्थगन गर्नुपरेको जनाइएको छ। सन् २०१६ देखि लिबियामा नेपाली शान्ति सैनिक रहन लागेका हुन् जहाँ हाल २२९ नेपाली सैनिक तैनाथ छन् । सङ्क्रमण देखिएका व्यक्तिको कन्टयाक ट्रेसिङ गरी उक्त टोलीमा रहने सबैको पुनः स्वास्थ्य परीक्षणपछि मात्र लिबियातर्फ जान उडानको मिति तय गरिने सैनिक जनसम्पर्क तथा सूचना निर्देशनालयले जनाएको छ । वैशाखमा नै लिबिया जानुपर्ने उक्त शान्ति सैनिकको टोली विश्वभर फैलिएको कोभिड१९ का कारण चार महिना रोकिएको थियो । ती सैनिकमा परीक्षणपूर्व कुनै लक्षण नेखिएकाले आफैमा ठूलो अनुसन्धानको विषय बनेको छ। यसअघि अहिलेकै प्रक्रिया अपनाएर क्वारेन्टिनमा बसी द्वन्द्वग्रस्त मुलुक माली, सेन्ट्रल अफ्रिकन रिपब्लिक र दक्षिण सुडानमा तैनाथ हुन गएका नेपाली शान्ति सेनामा भने कुनै संक्रमण पुष्टि भएको थिएन । यसैबीच पछिल्लो समय नेपाली सेनाका सकलदर्जामा कोभिड१९ बाट संक्रमितको सङ्ख्या ह्वात्तै बढेको छ । यही भदौ १७ गतेसम्म ५०८ जनामा मात्र पोजिटिभ पुष्टि भएकामा २८ गतेसम्म सो सङ्ख्या बढेर एक हजार ३८३ पुगेको प्रवक्ता पौडेलले जानकारी। कोभिड१९ बाट सङ्क्रमित सैनिकमध्ये हालसम्म २९४ जना निको भएर घर फर्किसकेका छन् भने एक हजार ८९ जना कोरोनाका सक्रिय बिरामी हुन् । रासस"
विपन्नहरुको हातमुख जोड्दै फुड बैंक,"ललितपुर : लुभूको महालक्ष्मी मन्दिर छेउको एउटा पेटीमा चामल, दाललगायत अन्य खाद्यन्नका पोकाहरु राखिएका छन्। खानेकुराको खातसँगै टाँसिएको फ्लेस्कमा लेखिएको छ, हुनेले दिएर जाऔं, नहुनेले लिएर जाऔं । निशुल्क दामचामल पाइन्छ भनेर शनिबार बिहानै त्यहाँ पुगेका मजदुर हर्क तामाङ दंग देखिन्थे । उनले भने, यो हामी जस्तालाई ठूलो राहत भयो नि हजुर । हर्कले केही पोका चामल र दाललगायतका खाद्यन्न त्यहाँबाट लगे। कोरोना महामारी अनि लकडाउनले गर्दा महिनौंदेखि बेरोजगार र बेखर्ची भएको उनी बताउँछन् । कोरोना संक्रमण तथा लकडाउनका कारण हातमुख जोर्न सकस भएका हर्कजस्ता थुप्रै मजदुर फुड बैंकबाट लाभान्वित भएका छन्। भोकभोकै बस्नुपर्ने वाध्यता यो अभियानले अन्त्य गरिदिएको छ। फुड बैंकमा आउनुअघि हर्क कति दिन भोकै बस्नुपरेको पीडा सुनाउँछन् । हर्कसँगै फुडबैंकमा राहत लिन पुगेका अर्का रामबहादुर खुसी देखिन्छन्। उनी भन्छन्, हामीजस्ताको पेटको पीडा बुझ्ने मानिस पनि हुँदा रहेछन् । नत्र हामी भोकभोकै मर्नुपर्ने थियो । पूर्व मोरङबाट केही युवाले थालेको अभियान यतिखेर देशव्यापी बनेको छ। यसलाई फुड बैंकको नाम दिइएको छ। दैनिक ज्याला मजदुरी गरेर जीविका चलाउनेलाई राहत दिने उद्देश्यले लुभू महालक्ष्मी युवा क्लबले पनि लुभुमा फुड बैंक संचालनमा ल्याएको छ । अभियानमा अहिले स्थानीय सहयोग र सहभागिता बढेको छ। दैनिक जीवनयापनमा आएको जटिलता र रोजीरोटी गुमाएका मजदुर परिवारलाई लक्षित गरी लुभू महालक्ष्मी युवा क्लबले यो कार्यक्रम सञ्चालनमा ल्याएको क्लबका अध्यक्ष नविन्द्र देव सिंहले बताए। सिंहका अनुसार कोही पनि भोकै बस्नु नपरोस् भन्ने उदेश्यका साथ सञ्चालनमा ल्याइएको फुड बैंकबाट ८ औं दिनसम्म आइपुग्दा करिब २ हजार जनाले खाद्यन्न सामाग्री प्राप्त गरिसकेका छन् । मजदुर परिवारका पीडा र विशेष गरी भोको पेटलाई लक्षित गरी फुड बैंक सञ्चालनमा ल्याएको हो, सिंह भन्छन्, फुड बैंकमा आदि केजी दाल, दुई केजी चामल, नुन, आदि खाध्य सामाग्री राखिएको छ । स्थानीय सरकारसँग समन्वय गर्दै संचालन गरिएको यो अभियानको लुभू महालक्ष्मी नगरपालिका ८ का वडाअध्यक्षले सुभाराम्भ गरेका थिए। तर स्थानीय सरकारबाट जिन्सी वा आर्थिक सहयोग अहिलेसम्म भएको छैन। क्लबका अध्यक्ष सिंह भन्छन्, तर यस्तो संकटका बेला सरकारको मात्रै मुख ताक्नु हुँदैन। हामी जस्ता युवाको पनि दायित्व हुन्छ। त्यही सम्झेर हामीले यो अभियान चलाएका हौं। समान दिन र लिन आउनेका लागि सुरक्षाका मापदण्ड अपनाइएको छ । राहत लिनुअघि साबुन पानीले हात धुने, स्यानिटाइज्ड गर्ने, सामाजिक दुरी कायम गर्ने र मास्कको व्यवस्था मिलाइएको छ । फुड बैंकसम्म आउन नसक्नेहरुका लागि भने सुरक्षित तवरले घरसम्म नै खाद्यन्न पुर्याउने व्यवस्था मिलाइएको छ । यो अभियानमा स्थानीयबाट पनि राम्रो सहयोग र सहभागिता पाएको क्लबका सदस्य रविन्द्र मर्हजनले बताए। बैंकमा अहिलेसम्म दुई लाख बराबरको खाद्यान्न र आर्थिक सहयोग पुगेको छ । यसले साँझबिहान छाक टार्न कठिन भएकाहरूलाई राहत पुगेको छ । यो अभियानमा अरु स्थानीय संस्था तथा राजनीतिक संगठनहरुले पनि सघाएका छन् । कोरोना महामारीका बेला युवाको सक्रियतामा भएको यो काम प्रशंसनीय रहेको तरुण दलका अध्यक्ष जीत सिंह बस्नेत बताउँछन् । उनी भन्छन् यस्ता सामाजिक कार्यक्रमलाई हामीले पनि सक्दो सहयोग गर्छौ। यस्तो अभियानमा स्थानीय सरकारले पनि सघाउनुपर्ने उनी बताउँछन् ।"
दशगजा क्षेत्रमा नेपाली युवामाथि गोली प्रहार,"विराटनगर : विराटनगर महानगरपालिका१७ मटेरुवा हुँदै भारततर्फ छिरेका एक नेपाली युवामाथि नेपालभारत सीमा क्षेत्र दशगजामा गोली प्रहार भएको छ। विराटनगर१२ रोडशेष चोकका २४ वर्षीय बासु भनिने दीपक मण्डलमाथि दशगजा क्षेत्र अन्तर्गत भारततर्फको भूभागमा गोली प्रहार भएको हो । भारतको जोगवनी नगर पञ्चायत१२ चाँदनी चोकमा पर्ने घटनास्थल मटेरुवा प्रहरी चौकीबाट लगभग ३० मिटर मात्रै पश्चिममा छ । त्यहाँ सशस्त्र प्रहरी पनि परिचालित छ । तर सीमामा खटिएका नेपाल र सशस्त्र प्रहरीले घटना भएका बेला कुनै जानकारी पाउन नसकेको बताएका छन्। कोरोना भाइरस संक्रमणका कारण अहिले सीमा क्षेत्रबाट दुई देशबीचको आवतजावत बन्द गरिएको छ । सीमाका सुरक्षाकर्मीलाई छल्दै आइतबार दिउँसो ३ बजेतिर भारततर्फ लागेका मण्डलमाथि केही पर पुग्गेपछि गोली प्रहार भएको खुलेको छ। सीमा कट्नसाथ दशगजाको भारततर्फ क्यारम खेलेर बसिरहेका भारतीय युवाले विवाद गरेर आफूमाथि गोली प्रहार गरेको जानकारी मण्डलले नेपाल प्रहरीलाई गराएका छन् । विवादका क्रममा क्यारम खेलिरहेकामध्ये भारत जोगवनीका अन्दाजी २५३० वर्षीय मुकेश यादवले आफूसँग भएको पेस्तोल निकालेर गोली प्रहार गरेको खुलेको मोरङ प्रहरी प्रमुख एसपी सन्तोष खड्काले जानकारी दिए। गोली प्रहारबाट मण्डलको दायाँ खुट्टाको औंलामा चोट लागेको छ । गोली प्रहारपछि ढलेका मण्डललाई घटनामा संलग्नले नै उठाएर जोगवनी बजारको एउटा क्लिनिकमा उपचारका लागि पुयाएको खुलेको छ । नेपाल प्रहरीका अनुसार क्लिनिक सञ्चालकले गोली प्रहार किन गरेको भनेर सोध्न थालेपछि घटनामा संलग्न यादवले त्यहाँ पनि आफूसँग रहेको पेस्तोल निकालेर तीन राउण्ड हवाईफायर गरेको पाइएको छ। तीन राउण्ड फायर गरेपछि यादव त्यहाँबाट फरार बनेको भारतीय प्रहरीलाई उद्रित गर्दै नेपाल प्रहरीले जनाएको छ । हवाईफायर भएपछि जोगवनीमा भागदौड मच्चिएको थियो । त्रासका कारण स्थानीयबीच भागदौड हुन थालेपछि त्यही मौका छोपेर आफू पनि नेपाल छिरेर ज्यान बचाएको घाइते मण्डलले बताए। साँझ लगभग ७ बजेतिर नेपाल छिरेका उनले मटेरुवा प्रहरी चौकी र सीमा क्षेत्रमा खटिएका सशस्त्र प्रहरीलाई घटनाका बारेमा जानकारी गराएका थिए । तर त्यहाँका सुरक्षाकर्मीले कुनै वास्ता नगरेको उनको गुनासो छ । मटेरुवा हुँदै विराटनगर आएका उनलाई प्रहरीले राति ९ः३० बजेतिर रोडशेष चोक नजिक फेला पारेर उपचारका लागि कोशी अस्पताल ल्याएको थियो । उपचारमा संलग्न चिकित्सकले खुट्टाको औंलामा गोली प्रहारबाट प्वाल परेको पुष्टि गरेको प्रहरीले जनाएको छ । घाइतेलाई भेट्टाएर उपचारका लागि लैजाँदासम्म पनि सीमामा खटिएका प्रहरीले भने माथिल्लो निकायमा घटनाका बारेमा जानकारी नगराएको पाइएको छ। एसपी खड्काले कोरोना महामारीका कारण सीमा क्षेत्रबाट आवतजावतमा रोक लगाइएको अवस्थामा सुरक्षाकर्मीलाई छल्दै मण्डल किन भारततर्फ गएभन्ने बारेमा पनि खोजी थाल्दै घटनाका बारेमा अनुसन्धान सुरु गरिएको जानकारी दिए । उनले घटनामा संलग्नलाई कारबाही गर्नका लागि भारतीय प्रहरीसँग समन्वय भइरहेको बताए। मण्डलले भने मावली जोगवनी रहेको र आमा पनि उतै बस्ने भएकाले आफू गएको बताएका छन् । तर प्रहरीले भने उनी लागुऔषधका सेवनकर्ता भएको जानकारी दिएको छ । भेट्टाएका बेला उनी लागुऔषधको नशामा रहेको प्रहरीले जनाएको छ । मण्डलले पनि आफूले लागुऔषध कोरेक्स सेवन गरेको प्रहरीलाई बताएका छन्। गोली प्रहार गर्ने भारतीय युवा पनि लागुऔषधका कारोबारी भएको खुलेको छ । घटनामा घाइते भएका नेपाली युवा त्यसका सेवनकर्ता रहेछन्, प्रहरी स्रोतले भन्यो, नेपाली युवा सेवन गर्न भारत गएको बेला घटना भएको देखिन्छ । लागुऔषधकै लेनदेनमा दुई पक्षबीच कुरा नमिल्दा गोली प्रहार भएको हुन सक्छ । घटना जसरी भए पनि नेपाली युवामाथि भारतीय भूमिमा गोली प्रहार भएकोभन्दै गम्भीर रुपमा लिएर अनुसन्धान गर्दै घटनामा संलग्नलाई कारबाही अघि बढाउन नेपाल प्रहरीले भारतीय प्रहरीलाई आग्रह गरेको छ। भारतीय प्रहरीले पनि घटनाका बारेमा चासो दिँदै गोली प्रहार गर्नेको खोजी तीव्र बनाइएको जानकारी नेपाल प्रहरीलाई दिएको छ । भारतीय भूमिमा घटना भएकाले त्यसको अनुसन्धान र कारबाही भारतीय प्रहरीले अघि बढाउने भएको छ ।"
शिक्षकबाट अपांग बालिका बलात्कृत : पैसामा मिल्न दबाब,"इटहरी : अपांग छोरी बलात्कार गर्ने छिमेकी डेढ महिनासम्म पनि पक्राउ नपरेपछि बालिकाकी आमाले न्याय पाउनेमा शंका व्यक्त गरेकी छिन् । छोरी बलात्कार गर्ने व्यक्ति चाँडै पक्राउ गरी कारवाही गर्न उनले माग गरेकी छिन् । लामो समयसम्म प्रहरीले नियन्त्रणमा लिन नसक्दा आफूमाथि विभिन्न दबाबसमेत बढेको उनले गुनासो गरिन् । 'पैसा दिन्छौं, मिल भन्दै विभिन्न मान्छेले दबाब दिइरहेका छन्, ' उनले भनिन्, 'तर कारवाही नै होस् भन्ने माग छ ।' गत साउन ९ गते इटहरी १६ की १८ वर्षीया किशोरी बलात्कृत भएकी थिइन् । बोल्न नसक्ने र एउटा हात नचल्ने ती बालिकालाई शिक्षकसमेत रहेका कृष्णप्रसाद ढकालले बलात्कार गरेको पीडितकी आमाको दावी छ। मुद्धा दर्ता गरेपछि प्रहरी पुग्नुअघि नै उनी फरार भएका थिए । भतिजो ज्वाइसमेत पर्ने ढकालले शारीरिक अशक्तताको मौका छोपेर बलात्कार गरेको उनको आरोप छ । घटनाबारे गाउँ समाजमा कुरा फैलिएपछि छोरीले आत्महत्या गर्ने कोसिस गरेको र मानसिक रुपमा समेत पीडित बनेको आमा बताउँछिन् । घटनाको तेस्रो दिन दिउँसो ती बालिका नजिकैको खोलामा भिजेको अवस्थामा भेटिएकी थिइन् । 'पेट बढ्छ भनेर डर लाग्यो त्यसैले मर्न भनेर गएँ,' बालिकाले इशाराले अन्नपूर्णकर्मीलाई बताइन् । सोही दिन प्रहरीमा उनको मुद्धा दर्ता गरिएको इलाका प्रहरी कार्यालय पकलीका प्रमुख कैलाश अधिकारीले जानकारी दिए । पीडित बालिका र उनको परिवार पीडकलाई जतिसक्दो छिटो कारवाही गर्नुपर्ने पक्षमा छ । 'पैसामा नमिल्ने, हत्कडी लागोस्,' बालिकाले संकेतबाटै भनिन् । तर एक महिनादेखि फरार रहँदा न्याय नपाइने हो कि भन्ने डर लागेको छ।' नेपाल झिकाएर कानुनअनुसार कारवाही हुनुपर्ने उनीहरुको माग छ । ती शिक्षक यसअघि पनि दुव्र्यवहारका घटनामा मुछिएको बताइएको छ । इटहरी र नजिकै रहेको झुम्का बजारका स्कुलले काम नदिएपछि इनरुवाका स्कुलमा पढाउने गर्थे । इनरुवाका स्कुलमा पनि छात्रालाई गाला चिमोट्ने, जे पायो त्यही भन्ने गरेको विद्यार्थीले बताएको स्थानीय शिक्षक सरोज बरालले भने । प्रहरी निरीक्षक अधिकारीले भने ढकालको खोजि भइरहेको जानकारी दिए। ती फरार शिक्षकले मोबाइल बोकेको नहुँदा लोकेसन ट्रयाक गर्न समस्या भइरहेको उनको भनाइ छ ।"
चार वटा बन्दुक सहित २ वृद्ध पक्राउ,"स्याङजा : स्याङ्जामा अवैधरुपमा राखिएको भरुवा बन्दुकसहित २ जना पक्राउ परेका छन्। पुतलीबजार नगरपालिका ७ ठूलाडिकीका ६९ वर्षीय भीमबहादुर ठकुरी र ६० का ओमबहादुर हमाल भरुवा र बोर बन्दुक सहित आइतबार पक्राउ परेका हुन्। प्रशासनिक इजाजत नलिइकन उनीहरुका घरमा लुकाइ राखेको अवस्थामा भरुवा बन्दुक भेटिएको जिल्ला प्रहरी कार्यालय स्याङ्जाका प्रवक्ता डिएसपी राजेन्द्र प्रसाद अधिकारीले जानकारी दिए। ठकुरीको घरबाट एउटा भरुवा बन्दुक र अर्को एक नाले १२ बोरको बन्दुक भेटिएको हो । सोसंगै टोटा दुई थान, दुईवटा खालाी टोटा, बारुद आठ सय ८० ग्राम, फलामको छर्रा ९८ थान, केप थान ६८ थान, ग्रिस डिव्वा र फलामको पाता एक एक थान बरामद गरिएको प्रहरी जनाएको छ । यसैगरी, हमालको घरबाट २ वटा एक नाले भरुवा बन्दुक, बारुद २६ ग्राम, पटका ४८ थान, केप थान ८० र छर्रा बाह्र थान बरामद भएको बताइएको छ। पक्राउ परेका दुवैलाई हातहतियार खरखजना सम्वन्धी कसूर मुद्धा दर्ता गरी जिल्ला अदालतबाट २५ दिनको म्याद थप भएको प्रहरीले जनाएको छ ।"
