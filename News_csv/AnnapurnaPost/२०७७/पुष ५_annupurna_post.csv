शीर्षक,विवरण
भूमि बैंक व्यवस्थापन,"प्रशस्त जग्गा भएर पनि खेती गर्न नसकेका र खेती गर्ने इच्छा भएर पनि जग्गा अभावमा रुमलिइरहेका समूहको बाध्यतालाई एकैपटक सम्बोधन गर्ने गरी सरकारले पहिलोपटक भूमि बैंकको अवधारणा ल्याएको छ। विगतमा प्रशस्तै गफ भए पनि मूर्तरूप पाउन नसकेको यो व्यवस्थालाई यसपटक भने भूमि व्यवस्था, सहकारी तथा गरिबी निवारण मन्त्रालयले कार्यान्वयन प्रक्रियामा लगिसकेको छ। कृषिप्रधान मुलुक भनिए पनि भान्सामा प्रयोग हुने अधिकांश खाद्यान्न विदेशबाट आयात गर्नुपर्ने बाध्यता टार्न यो व्यवस्था फलदायी हुने देखिन्छ। यसर्थ पनि यो प्रक्रियालाई जतिसक्दो छिटो लक्षित समूहमाझ पुयाउन जरुरी छ। यो कार्यक्रमलाई प्रभावकारी बनाउन सकियो भने वर्तमान सरकारले गरेका राम्रा काममध्येमा एक हुनेछ। यतिखेर मुलुक कोभिड १९ को महामारीमा पिल्सिरहेको छ। आर्थिक गतिविधि नराम्ररी प्रभावित बनेका छन्। उद्योग तथा कलकारखाना अझै पनि पूर्ण क्षमताका साथ सञ्चालन हुन सकेका छैनन्। सबै प्रकारका व्यापार चौपट छन्। यसको प्रत्यक्ष प्रभाव दैनिक मजदुरी गरेर बिहानबेलुकाको छाक टार्नेदेखि जागिर गरेर परिवारको आवश्यकता पूर्ति गरिरहेकाहरूमा समेत परेको छ। यो बीचमा धेरैले रोजगार गुमाएका छन्। हातमा सीप भएर पनि काम नपाएका र श्रम गर्ने चाहना भएर पनि अलमल्ल परेका नागरिकले भूमि बैंकको अवधारणाबाट सबैभन्दा धेरै फाइदा लिन सक्छन्। सरकारको रोहबरमा अर्काको जमिनमा खेती तथा अन्य व्यवसाय गर्ने र त्यसको उब्जनी पनि आफैं लिन पाउने यो व्यवस्था अहिलेको सन्दर्भमा उपयोगी देखिन्छ। बढ्दै गएको बेरोजगार दर न्यूनीकरण गर्न सहयोगी हुनेछ। चालू अािर्थक वर्षमा पहिलो चरणमा मुलुकभरका तीन सय स्थानीय तहमा भूमि बैंक स्थापना गर्न स्थानीय तहबाट प्रस्ताव मागिएको छ। हरेक स्थानीय तहले आफूमातहत रहेका खेतीयोग्य जमिन र तीमध्ये बाँझो रहेका जमिनको तथ्यांक संकलन गर्नुपर्नेछ। ती जमिनमध्ये जग्गाधनीलाई बाँझो रहेका जग्गाको तथ्यांकसहित भूमि बैंकमा सम्पर्क गर्न अनुरोध गरिनेछ। खेती गर्न चाहनेले पनि भूमि बैंकमा सम्पर्क गर्नुपर्नेछ। यो प्रक्रियापछि जग्गा जम्मा गर्न चाहनेलाई सरकारले निश्चित रकम प्रदान गर्नेछ। जुन जग्गा उपलब्ध गराएवापतको रकम हुनेछ र तीनै तहको सरकारको सहलगानीमा गठन हुने कोषबाट प्रदान गरिनेछ। र जग्गा कति वर्षका लागि बैंकलाई दिने हो सोही आधारमा बैंकले ब्याज दिएजसरी जग्गावालालाई पैसा दिइनेछ। जग्गा दिए पनि त्यसको सम्पूर्ण अधिकार जग्गावालाकै हुनेछ। उत्पादित सामग्रीको अधिकार खेती गर्नेको हुनेछ। जग्गावालाले बाँझो जग्गा बैंकमा जम्मा गरिदिएवापत थप रकम पाउनेछ, जुन सकारात्मक पक्ष हो। भूमि बैंकको अवधारणा कार्यान्वयनमा आयो भने वैदेशिक रोजगारमा जानेहरूको संख्यामा कमी आउनेछ। मुलुकमै प्रशस्तै खाद्यान्न तथा अन्य कृषिउपज उत्पादन हुने भए पनि बर्सेनि बिदेसिइरहेको अर्बौ रुपैयाँ स्वदेशमै रोकिनेछ। तर कृषिकर्ममा लाग्न चाहनेलाई जग्गा दिएर मात्रै सरकारले दायित्व पूरा भयो भन्ने ठान्नु हुँदैन। उनीहरूलाई कृषिमा आधुनिकीकरण भिœयाउने विषयमा तालिम दिनुपर्छ। सहुलियत दरमा कृषि उपकरण र बीउ दिनुपर्छ। कृषकको उत्पादनलाई उपयुक्त बजार व्यवस्था गरिदिनुपर्छ। बजारमा नबिकेका उत्पादनलाई सहुलियत दरमा आफैं खरिद गरेर भए पनि स्थानीय सरकारले कृषकको पसिनाको सम्मान गर्न सक्नुपर्छ। साथै आफ्नो उत्पादन बेचेर पनि बेलैमा पैसा नपाउँदा राजधानी आएर आन्दोलन गर्नुपर्ने उखु किसानको जस्तो पीडाव्यथा अबदेखि कृषकले भोग्नुपर्दैन भन्नेमा विश्वस्त गराउन सक्नुपर्छ।"
बौद्धिक सम्पत्तिको चोरी बढ्यो,"काठमाडौं : प्रस्ट कानुन नहुँदा बौद्धिक सम्पत्तिको चोरी बढेको छ। लामो समयदेखि बौद्धिक सम्पत्तिको उजुरीमा छिनोफानो हुन सकेको छैन। उद्योग विभागका अनुसार बौद्धिक सम्पत्ति चोरीसम्बन्धी ७ सय १८ उजुरी परेका छन्। उजुरीको छिनोफानो भने न्यून मात्रामा छ। गत वर्ष एउटा पनि उजुरी फस्र्योट हुन सकेको छैन। विश्वव्यापीरूपमा फैलिएको कोरोना भाइरसका कारण बौद्धिक सम्पत्तिका विवाद सल्टाउन समस्या परेको हो। गत आर्थिक वर्षमा मात्रै ५ सय ३६ वटा बौद्धिक सम्पत्ति चोरी भएको उजुरी परेको छ। चालू आर्थिक वर्षमा ५५ वटा बौद्धिक सम्पत्ति चोरीका मुद्दा परेका हुन्। यस वर्ष ४६ उजुरी फस्र्योट भएकोमा गत आर्थिक वर्षमात्रै दर्ता भएकामध्ये ३६ उजुरीको फस्र्योट भएको हो।उद्योग विभागका महानिर्देशक जीवनलाल भुसालले धेरै वर्ष अघिदेखि पेन्डिङमा रहेका निवेदन यस वर्ष टुंगोमा पुर्याइने बताए। बौद्धिक सम्पत्ति तेस्रो बुलेटिनको तयारी भइरहेको छ, उनले भने, पेन्डिङमा रहेका सबै लट समाप्त गर्ने गरी काम गरिरहेका छौं। उजुरीकर्ता समयमा नआउने, हारेपछि चिठी नबुझ्ने, स्पष्ट ठेगाना उल्लेख नहुनेलगायत कारण वर्षाैंदेखिका उजुरी रोकिएका हुन्। संस्थागत संरचना कमजोर हुनुका साथै जनशक्ति अभावले पनि बौद्धिक सम्पत्ति विवाद सल्टाउन समस्या भइरहेको छ। विभागमा दुई वर्ष अघिदेखिका उजुरी तामेलीमा छन्। महानिर्देशक भुसालले विगतका मुद्दा किनारा लगाउने तयारी भइरहेको बताए। वार्षिक तीन सय वटा मुद्दा छिनोफानो गर्ने विभागले लक्ष्य लिएको छ। दुवै पक्षले सबुत प्रमाण पेस गर्न नसक्दा मुद्दा तामेलीमा रहिरहने समस्या छ। विभागका निर्देशक विन्दा आचार्यले विदेशी तथा चलेका स्वदेशी ब्रान्डको कपी लिन खोज्ने क्रम बढेको बताइन्। उस्तै उस्तै नाम राखेर झुक्याउन खोज्ने प्रवृत्ति छ, उनले भनिन्, तुरुन्तै लाभ लिने प्रवृत्तिले बौद्धिक सम्पत्ति चोरी गरेको हो। ट्रेडमार्क चोरी भएको, नक्कल गरेर अरूको कपी गरिएको विषयमा कुनै सयममा पनि उजुरी हाल्न सकिन्छ। बौद्धिक सम्पत्ति बुलेटिनमा निस्केको ९० दिनभित्र उजुरी दर्ता गर्नुपर्ने प्रावधान छ। बौद्धिक सम्पत्ति व्यवस्थित गर्ने गरी सरकारले बौद्धिक सम्पत्ति ऐन ल्याउन लागेको छ। कानुनको अपर्याप्तताले बौद्धिक सम्पत्ति संरक्षण हुन नसकेपछि उद्योग, वाणिज्य तथा आपूर्ति मन्त्रालयले बौद्धिक सम्पत्ति ऐनको मस्यौदा तयार गरेको हो। प्रस्तावित ऐनले उत्पादित वस्तुमार्फत मुलुक चिनाउन सहयोग पुग्ने सरकारको विश्वास छ। उत्पादित वस्तुले संकेत तथा चिह्न प्राप्त गर्छन्। ती उत्पादन विश्व बजारमा पुग्दा नेपालको पहिचान हुन्छ। बौद्धिक सम्पत्ति ऐनले व्यक्ति तथा उद्योगको बौद्धिक सम्पत्तिलाई संरक्षण मात्र नभई विश्वव्यापी रूपमा पहिचान, उद्योग व्यवसायको प्रवद्र्धन गर्न मद्दत पुर्याउने विभागले जनाएको छ। संविधानले सम्पत्तिको हकअन्तर्गत बौद्धिक सम्पत्तिलाई मौलिक हकमा राखिएको छ। राष्ट्रिय बौद्धिक सम्पत्ति नीति, २०७३ मार्फत बौद्धिक सम्पत्तिलाई सरकारले महŒवको साथ हेरे पनि ऐन निर्माणले अझै पूर्णता पाउन नसक्दा बौद्धिक सम्पत्ति चोरीका मुद्दा बढेको हो। ट्रेडमार्कले भौगोलिक संकेत, वनस्पति प्रजाति संरक्षण, व्यापारिक गोपनियता, एकीकृत सर्किटको लेआउट डिजाइन, परम्परागत तथा मौलिक ज्ञान, परम्परागत सांस्कृतिक अभिव्यक्ति तथा अमूर्त सांस्कृतिक सम्पदा, जैविक विविधता र अनुवांशिकका क्षेत्रमा सघाउ पुर्याउनेछ।"
पदमार्ग मासेर हाइड्रो,"ताप्लेजुङ : फक्ताङलुङ गाउँपालिका६ सेकाथुमका ग्याबु शेर्पाले करोडभन्दा बढी लगानी गरेको होटल छाडेका छन्। कञ्चनजंघा हिमाल जाने पदमार्गमा होटल चलाउँदै आएको घरजग्गा उनले जलविद्युत् आयोजना (हाइड्रो)लाई सुम्पिएका छन्। सेकाथुमकै पेमाडेमा शेर्पाले पनि हाइड्रोकै कारण होटल छाड्नुपर्ने भएको छ। दुवै जनालाई अब के गर्न भन्ने चिन्ता छ। कञ्चजनंघा संरक्षण क्षेत्र (केक्याप)समेत पर्ने यो क्षेत्रमा रेमिट हाइड्रो प्रालिले घुन्सा खोला जलविद्युत् आयोजना निर्माण थालेको छ। त्यससँगै दर्जन स्थानीय घर छाड्नुपर्ने भएको हो। त्योभन्दा मुख्य कुरा त यसले विश्वकै तेस्रो अग्लो हिमाल जाने पदमार्ग मासिने भएको छ। आयोजनाले मुआब्जा दिएर जमिन लगे पनि पर्यटक हिँड्ने बाटो मासिँदा दुःख लागेको पेमाडेमाले बताइन्। हाम्रो जीविकाको आधार नै होटल हो। मुआब्जा पाएको पैसाले बाहिर केही पनि आउँदैन। भएको जमिन सकियो, उनले भनिन्, पर्यटक हिँड्ने बाटो पनि मासियो, अब के गर्ने ? ७८५ मेगावाटको यो आयोजनाले सेकाथुमबाट फेदीसम्म करिब १० किमि पदमार्ग मासिनेछ। सरकारले अर्को आयोजनालाई पनि लाइसेन्स दिएको छ। कञ्चनजंघा हिमालको फेदबाट सुरु हुने १ सय ५५ मेगावाटको घुन्सा खोला जलविद्युत् आयोजना आम्जिलेसा फेदीसम्म भूभागमा निर्माण हुनेछ। यसले पदमार्गसहित यहाँको जैविक विविधतामा असर गर्ने स्थानीयको भनाइ छ। घुन्साभन्दा तल आम्जिलेसाभन्दा माथि अरू दुईवटा आयोजनाले पनि लाइसेन्स लिएका छन्। तर, यी आयोजनालाई केक्यापले सहमति दिइसकेको छैन। ऊर्जा मन्त्रालयबाट लाइसेन्स लिएर संरक्षण क्षेत्रमा सहमतिका लागि निवेदन दिएका छौं। तर, त्यहाँबाट सकारात्मक जवाफ आएको छैन, घुन्सा खोला जलविद्युत् आयोजनाका अध्यक्ष कृष्णप्रसाद आचार्यले भने, आयोजना प्रारम्भिक चरणमा भएकाले थप कुरा पछि गरौंला। स्थानीयको सहमतिविपरीत संरक्षण क्षेत्रभित्रका तमोर, घुन्सा, याङ्मा, सिम्बुवा र काबेली नदीमा अरू १३ वटा आयोजना निर्माण प्रक्रियामा छन्। कञ्चनजंघा हिमाल आधारशिविर, तिब्बतसँगको टिपताला नाका र ४ हजार २ सय मिटर उचाइको याङ्मा बस्तीसम्मै जलविद्युत् आयोजना निर्माण गर्न सरकारले स्वीकृति दिइसकेको छ। केक्यापले पनि अपर तमोर (२८० मेगावाट), सुपर तमोर (१६६ मेगावाट), सिम्बुवा खोला (७०३ मेगावाट), अपर तमोर हाइड्रो (७२ मेगावाट), अपर सिम्बुवा खोला (४६८१ मेगावाट), मध्य तमोर (४३ मेगावाट), तमोर ५ (३५४ मेगावाट), सुपर काबेली (१२ मेगावाट), सुपर काबेली ए (१३५ मेगावाट) र याङ्मा खोला (९५ मेगावाट) आयोजनालाई सहमति दिएको छ। संरक्षण क्षेत्रभित्र कुनै पनि आयोजना निर्माण गर्न नदिने हाम्रो अडान थियो। तर, माथिको दबाबसामु हाम्रो केही चलेन, केक्यापका संरक्षण अधिकृत (वार्डेन) गणेशप्रसाद तिवारीले भने, बढी क्षति गर्ने आयोजनालाई चाहिँ कुनै हालतमा सहमति दिँदैनौं। पदमार्गमै पर्ने रेमिट हाइड्रोलाई रोक्न नसकिएको तिवारीको भनाइ छ। संरक्षण क्षेत्रमा हाइड्रो निर्माण भए पदमार्ग र जैविक विविधता, प्राकृतिक सौन्दर्य र पारिस्थितिक पद्धतिमा नराम्रो असर पुग्ने उनले बताए। हाइड्रो र सडक निर्माणपछि संरक्षण क्षेत्रको महŒव नै समाप्त हुने घुन्साका हिमाली चुङ्दाक शेर्पाले बताए। सेकाथुमबाट आधारशिविर र जंगिनबाट याङ्मासम्म कुनै पनि आयोजना र सडक निर्माण गर्नु हुँदैन। यसलाई सडकविहीन क्षेत्र बनाउनुपर्छ भन्ने स्थानीयको माग हो, हिमालीले भने, तर, सरकार नै संरक्षण क्षेत्र मास्न उद्यत बन्यो। कञ्चनजंघा संरक्षण क्षेत्र व्यवस्थापन परिषद्का अध्यक्ष खगेन्द्र फेम्बो लिम्बूले समुदाय, संरक्षण र पर्यटनको हितविपरीत सरकारले मनपरी ढंगले लाइसेन्स दिएको आरोप लगाए। आयोजना सञ्चालन हुने ठाउँ कालो भालु, रातो पाण्डा, कस्तुरी मृग, हिउँ चितुवाको वासस्थान हो। दक्षिण एसियामै पहिलोपल्ट समुदायले व्यवस्थापन गरेको संरक्षण क्षेत्र पनि हो। सोही कार्यक्रमबाट फर्किने क्रममा ०६३ असोज ७ गते २४ जना संरक्षणविद् तथा उच्चपदस्थ अधिकारीले ज्यानसमेत गुमाएका थिए। बहुमूल्य जडीबुटी पनि यहाँ पाइन्छ। ती सबै संकटमा पार्न खोजिएको लिम्बूको भनाइ छ। हामी विकासविरोधी होइनौं, पर्यटन र प्रकृति बचाएर विकास गरौं मात्रै भनेको हो, उनले भने, यसरी स्वार्थ समूहको प्रभावमा परेर मनपरी गर्ने हो भने संरक्षण क्षेत्र नै खारेज गरिदिए भइहाल्यो नि ! कञ्चनजंघा क्षेत्रमा विश्वभरका पर्यटक र संरक्षणकर्मीको ध्यान जान थालेकाले यसलाई पहिलेकै अवस्थामा राख्नुपर्ने परिषद्का पूर्व कार्यालय सचिव तेञ्जिङ वालुङको भनाइ छ। कञ्चनजंघा दुईवटा आधारशिविर भएको नेपालकै एक मात्र हिमाल हो। दुई ठूला छिमेकी मुलुकको सीमा क्षेत्रलाई छुने पदमार्ग हो। ओलाङचुङगोला नाका खुल्नेबित्तिकै चिनियाँ पर्यटकको ओइरो लाग्न सक्छ, वालुङले भने, त्यसैले यहाँ कुनै हालतमा जलविद्युत् आयोजना सञ्चालन हुनु हुँदैन। रेमिट हाइड्रो प्रालिका जनसम्पर्क अधिकृत कमल घिमिरेले मुआब्जा दिएर स्थानीयको जग्गा प्रयोग गर्ने र पदमार्ग मासिएको स्थानमा नयाँ निर्माण गरिदिने प्रतिक्रिया दिएका छन्। यसबारे गाउँपालिका र संरक्षण क्षेत्रसँग छलफल भइरहेको छ, घिमिरेले भने, हामी वैकल्पिक पदमार्ग बनाइदिछौं। आफूहरू संरक्षण क्षेत्रको नियमअनुसार काम गर्ने सुपर तमोर आयोजनाका प्रमुख कृष्ण आचार्यको भनाइ छ। हामीसँग यसअघि अन्नपूर्ण संरक्षण क्षेत्रमा काम गरेको अनुभव पनि छ, आचार्यले भने, स्थानीयलाई दिनुपर्ने सुविधा दिएरै काम गर्छौं।"
६ अर्बको भेरी पम्पिङ,"सुर्खेत : कर्णालीको राजधानी रहेको वीरेन्द्रनगर उपत्यकामा बढ्दो खानेपानीको संकट टार्न नयाँ आयोजना अगाडि बढाइएको छ। भेरी नदीको पानी वीरेन्द्रनगर उपत्यकामा ल्याउने गरी भेरी पम्पिङ आयोजना अगाडि बढाइएको हो। कर्णाली प्रदेश सरकार र संघीय सरकारको समन्वयमा आयोजनाको काम अगाडि बढेको छ। प्रदेश र संघीय सरकारको संयुक्त लगानीमा भेरी नदीको पानी पम्पिङ गरेर वीरेन्द्रनगरमा ल्याउन लागिएको हो। बहुवर्षीय आयोजनाअन्तर्गत यो आयोजनामा झन्डै सात अर्ब खर्च हुने अनुमान गरिएको छ। यो आयोजना सम्पन्न भएमा वीरेन्द्रनगरमा आउँदो ३० वर्षपछिको जनसंख्यालाई पनि खानेपानी पुग्ने विश्वास गरिएको छ। आयोजना सञ्चालनका लागि प्रदेश सरकाको चालू आर्थिक वर्षमा एक अर्ब बजेट छुट्ट्याएको छ। हाल खानेपानी तथा ढल व्यवस्थापन विभागमार्फत प्राविधिक टोली बनाएर आयोजना निर्माण र वितरणबारे डिजाइन बनाउने काम भइरहेको हो। भेरी पम्पिङ आयोजना अध्ययन टोलीका सदस्य प्रशान्त मल्लले अबको ३० वर्षपछि वीरेन्द्रनगर उपत्यकाको जनसंख्या ३ लाख ८४ हजार पुग्ने अनुमान गरिएको बताए। सोहीअनुसार नै खानेपानी आपूर्ति गर्नेगरी यो आयोजना अगाडि बढाइएको हो। हाल वीरेन्द्रनगरको जनसंख्या दुई लाखभन्दा बढी छ। वीरेन्द्रनगरमा खानेपानी आपूर्ति गर्दै आएको सुर्खेत खानेपानी उपभोक्ता संस्थाका अनुसार हालको जनसंख्याका लागि प्रतिसेकेन्ड २ सय ७८ लिटर पानी आवश्यक पर्छ। तर, आपूर्ति भने १ सय ५२ लिटर प्रतिसेकेन्ड मात्र छ। वीरेन्द्रनगरमा खडेरीको समयमा पानीको मागभन्दा आपूर्ति ५० प्रतिशतले कम हुन्छ। आयोजनाका अनुसार अबको तीन वर्षभित्र भेरी नदीको पानी वीरेन्द्रनगरमा ल्याइनेछ। जसका लागि झुप्राखोला मिसिने भेरी किनारको दोभानभन्दा पाँच सय ७४ मिटरमाथि पूर्वतर्फ पम्पिङ मेसिन राखिनेछ। त्यहाँबाट तीन मिटरसम्म पानी पम्पिङ गरिसकेपछि बीचमा अर्को पम्पिङ मेसिन राखिनेछ। भेरीको पानी करिब चार सय मिटरमाथि प्रशोधन गर्ने ट्यांकीमा खसालिनेछ। त्यहाँबाट वीरेन्द्रनगरको अमृतडाँडासम्म सात किलोमिटर लामो पाइप रहनेछ। अमृतडाँडामा पम्पिङ गरी ल्याइएको पानी जम्मा गर्ने ट्यांकी बनाइनेछ। उक्त ट्यांकीबाट वीरेन्द्रनगर उपत्यकाभित्रका सबै घरमा जडित धारामा पानी पठाउने योजना छ। पानी अमृतडाँडामा ल्याइसकेपछि उपत्यकामा वितरण गर्नका लागि मात्र ४ अर्ब ६७ करोड रुपैयाँ लाग्ने अनुमान गरिएको छ। उपत्यकाभित्र थप गर्नुपर्ने ट्यांकी, पाइप खरिद तथा विस्तार, धारा जडानलगायत काममा उक्त रकम खर्च हुनेछ। त्यस्तै अमृतडाँडासम्म भेरीको पानी पुर्याउन मात्र दुई अर्ब रुपैयाँ लाग्ने अनुमान गरिएको छ। यसरी प्रारम्भिक अध्ययनअनुसार आयोजना सञ्चालन गर्न कुल ६ अर्ब ७६ करोड रुपैयाँ लाग्ने अनुमान गरिएको हो। भेरीको पानी वीरेन्द्रनगरमा ल्याउनु नै खानेपानी समस्या समाधानको सबैभन्दा उत्तम विकल्प हो, प्रदेश सरकारका आर्थिक मामिला तथा योजनामन्त्री प्रकाश ज्वालाले भने, चालू आर्थिक वर्षमै आयोजनाको काम अगाडि बढ्छ, यो आयोजना अगाडि बढाउनुको विकल्प छैन।"
विवाह पञ्चमीको उल्लास,"जनकपुरधाम : चलु सखि हिलीमिली जनकके अंगना परापूर्व कालदेखिका आदर्श जोडी भगवान् राम र सीताको विवाह दिवसलाई शनिबार विवाह पञ्चमीका अवसरमा जनकपुरवासीले फेरि जीवन्त पारे। यस क्षेत्रकै सबैभन्दा भव्य सीताराम विवाह पञ्चमी महोत्सव यस वर्ष कोरोना महामारीले केही खल्लो भयो तर वैवाहिक परम्परा र विधिमा कुनै कमी भएन। नेपालभारत सीमा बन्द हुँदा भारतबाट आउने पर्यटक यस वर्ष खासै आएनन्। आन्तरिक पर्यटकको सहभागिताले विवाह खल्लो भएन। अन्य वर्ष एक महिनादेखि नै महोत्सवको तयारी हुने गरे पनि यस वर्ष एक साताअघिबाट मात्रै वैवाहिक कार्यक्रम सुरु गरियो। शनिबार बारहबिघा मैदानमा रामसीताको डोलीलाई श्रद्धालुको भीडमाझ विधिपूर्वक स्वयंवर गराइयो। स्वयंवरमा सीताको डोलीबाट रामको डोलीलाई परिक्रमा गराउने परम्परा छ। साँझ जानकी मन्दिरमा बनाइएको वैवाहिक मण्डपमा रामसीताको विवाह गरिन्छ। विवाह हेर्न श्रद्धालुको घुइँचो लाग्ने गर्छ। विवाहमा जानकी मन्दिरका महन्थ रामतपेश्वर दास वैष्णव सीताको अभिभावकका रूपमा संलग्न हुन्छन्। त्रेतायुगका मिथिलाका राजा जनककी छोरी जानकी र अयोध्याका राजा दशरथका पुत्र रामबीच वैवाहिक सम्बन्ध गाँसिएको थियो। सात दिवसीय वैवाहिक कार्यक्रमको पहिलो दिन नगर दर्शन गरिन्छ। दोस्रो दिन रामसीताको प्रतीकका रूपमा दुई बालबालिकालाई सजाएर विवाह मण्डपभित्र फूलबारी लीला मनाउने गरिन्छ। राम अयोध्याबाट आएपछि सीतालाई पहिलो पटक फूलबारीमा देखेको स्मरणस्वरूप यो लीला मनाउने गरिन्छ। तेस्रो दिन सीता स्वयंवरमा राजा जनकको सर्तअनुसार धनुष यज्ञ आयोजना हुने गर्छ। स्वयंवर समारोह सकेर दुलहादुलहीको डोला एवं झाँकीसहित सयौंको संख्यामा रहेका जन्तीले नगर परिक्रमा गरेर विवाहस्थल जानकी मन्दिर पुगेपछि विवाह संस्कार प्रारम्भ हुन्छ। चोथौ दिन रामको पक्षबाट राममन्दिरका महन्थ र सीताको पक्षबाट जानकी मन्दिरका महन्थको उपस्थितिमा विवाह तय अर्थात् तिलकोत्सव मनाइन्छ। पाँचांै दिन मटकोर अर्थात् विवाहको मण्डप तयार गर्न नदीबाट माटो ल्याउने विधि गरिन्छ भने छैटौं दिन विवाह हुन्छ। विवाहपछि जन्तीलाई मिथिला भोजन गराएर नयाँ वस्त्र र कोसेली दिई बिदाइ गर्ने परम्परालाई राम कलेवा भनिन्छ। सप्ताहव्यापी विवाह पञ्चमीले जनकपुरमा नेपालको परिचय बोक्छ। यसले नेपालभारत सम्बन्ध सेतुको प्रतीकका रूपमा चिनाउँछ। त्यसैले जनकपुरधाम अहिले सजिसजाउ छ। कोरानालाई बिर्संदै मानिसको भीडभाड छ। भारतको अयोध्याका सन्त कन्हैया दास भन्छन्, नेपालभारत सम्बन्धभन्दा जनकपुरअयोध्या सम्बध मजबुत छ। यसले सांस्कृतिक सम्बन्धलाई झल्काउँछ। जानकी मन्दिरका सहमहन्थ रामरोशन दास वैष्णव पाँच सय वर्ष पुरानो परम्पराले निरन्तरता पाएको बताउँछन्। उनका अनुसार पहिले अयोध्याबाट जन्ती ल्याउने चलन थिएन। अयोध्याबाट अनौपचारिक रूपमा आउनेलाई जनकपुरवासीले जन्ती मानेर स्वागत गर्थे। २०६१ सालदेखि नेपाल र भारतको संयुक्त प्रयासमा अयोध्याबाट जन्ती आउने क्रम सुरु भएको हो।"
हिंसाविरुद्ध बालिका,"बर्दिबासजनकपुरधाम : शनिबार दिउँसो २ बज्दै थियो। सडकमा गाडी हुइँकिँदै थिए। महोत्तरीको बर्दिबास चोक भरिभराउ देखिन्थ्यो। सबैलाई हतार थियो। तर, एक हुल बालिकाले सबैको ध्यान आफूतिर ताने। भविष्य बनाउन हिँडेको म, बलात्कृत भएर फर्किएँ लेखिएको प्लेकार्डमा बालिकाको पीडाबारे सिट्ठी बजाएर उनीहरू भन्दै थिए, चुप लागेर बस्दैनौं, न्याय मर्न दिँदैनौं, न्याय देऊ सरकार। उनीहरू सबै कालो पोसाकमा थिए। आँखामा पनि कालै पट्टी बाँधिएको थियो। सुन्दर सपना बोकेर घरबाट बाहिर निस्किएकी बालिकाको भविष्य यौनपिपासुले निमोठ्ने गरेका छन्। गल्र्स फर गल्र्स बर्दिबास नेपालको आगुवाइमा देशमा बढ्दै गरेको बालिका हिंसाविरुद्ध बर्दिबासमा गरिएको प्रदर्शनको यो शैली नौलो देखिन्थ्यो। प्रदर्शनको लाम एकैछिनमा सिन्धुली जाने तीनकुनेमा गएर गोलो घेरामा परिणत भयो। गीति शैलीमा महिला हिंसाको विरोधमा बालिकाले नृत्य सुरु गरिन्। कामले गन्तव्यमा हिँडेकाहरू रोकिएर दर्शक बने। आँखामा कालो पट्टी बाँधेकी बालिकाले कान थुनेर न्यायालय र प्रहरीको कामकारबाहीमाथि व्यंग्य गरिन्। कालो लुगा लगाएका बालिकाले सिट्ठी बजाउँदै महिला तथा बालिका हिंसाको विरोधमा प्रदर्शन गरेका हुन्। १२ महिनामा यस प्रदेशका आठै जिल्लामा गरी १ सय ५० जना बलात्कृत भएका छन्। गत मंसिर ७ गते साँझ बर्दिबास१४ शुभम् बस्तीकी ६ वर्षीया गुलाब्स खातुनको बलात्कार गरी हत्या गरिएको थियो। गौशालाका अरुण साहले उनको जीवन समाप्त पारेका प्रहरीले जनाएको छ। उनले बालिकाको हत्या गरेर शव बोरामा हाली घरपछाडिको झाडीमा फालेका थिए। बालिका हत्याको विरोधमा भएको प्रदर्शनमा प्रहरीले गोली चलाउँदा सञ्जय न्यौपानेको ज्यान गएको थियो। भू्रण हत्या, बलात्कार, महिला हिंसा रोक्न राज्यले कठोर कानुन बनाउनुपर्ने माग बालिकाले गरेका छन्। दोषीलाई कडा कारबाही गर्न उनीहरूले सशक्त आवाज उठाएका थिए। नारी छोरी, बुहारी, आमा, हजुरआमाका रूपमा हाम्रो समाजमा छन्। नारीमाथि अत्याचार भयो भने देवीका रूपमा प्रस्तुत हौं, गीति शैलीमा आह्वान गरिएको थियो। देवीका रूपमा गल्र्स फर गल्र्स बर्दिबास नेपालकी अध्यक्ष सुप्रिना श्रेष्ठ प्रस्तुत भएकी थिइन्। जबरजस्ती करणीलाई जघन्य अपराधका रूपमा व्याख्या गरी मुलुकी अपराध संहिता २०७४ मा वर्षसम्म कैद सजायको व्यवस्था गरिएको छ। तर, कडा सजायको व्यवस्था हुँदाहुँदै पनि प्रदेश २ मा बलात्कारका घटना दिनदिनै बढ्दै गएको छ। ६ वर्षीया छोरी गुलाब्सा खातुनको बलात्कारपछि हत्याको घटनाअघि जनकपुर उपमहानगरपालिका१२ कुर्थामा ११ वर्षीया कञ्चनकुमारी पञ्जियारको बलात्कारपछि हत्या भएको थियो। यी दुवै घटनाका आरोपीलाई प्रहरीले पक्राउ गरी कानुनी प्रक्रिया अघि बढाइसकेको छ। तर, अपराधीको मनोबल भने झन् झन् बढ्दै गएर सिलसिलेवार रूपमा अमानवीय गतिविधि भइरहेका छन्। इन्सेक प्रदेश २ कार्यालय जनकपुरले सार्वजनिक गरेको प्रतिवेदनमा १२ महिनामा १ सय ५० जना बलात्कृतमध्ये १ सय १० जना बालिका छन्। ३२ बालिकाले यौन दुव्र्यवहारको सिकार हुनु परेको छ भने बालविवाहका घटनामा ७ जना पीडित भएका छन्। अन्य ४० महिला बलात्कारको सिकार भएका छन्। बलात्कार प्रयासका घटनाबाट १९ महिला पीडित भएका छन्। ३ महिलाले यौन दुव्र्यवहार भोग्नु परेको उजुरी गरेका छन्। कथित बोक्सीको आरोपमा १० महिलालाई पीडित बनाइएको छ। कम उमेरका बालिकालाई नियन्त्रणमा लिन सजिलो हुने र उनीहरूले प्रतिकार गर्न पनि नसक्ने हुनाले बढीजसो आपराधिक प्रवृत्तिका व्यक्तिको सिकार बन्ने गरेको धनुषाका प्रहरी उपरीक्षक रमेश बस्नेत बताउँछन्।"
एउटै बोका १८१ किलो,"सन्धिखर्क : डिभर्नाका किसान गोपाल बस्यालले पालेको एउटा बोयर बोका १ सय ८१ किलोको छ। यो बोका हेर्न जिल्ला मात्र होइन, बाहिरबाट मानिस आउने गरेको बस्याल सुनाउँछन्। बोयर बाख्रा छिटो बढ्ने, मासु धेरै हुने, पाल्न पनि सजिलो हुने भएकाले अर्घाखाँचीसहित विभिन्न जिल्लाका किसान यसको पालनमा आकर्षित भएका छन्। अरू जातको बाख्राभन्दा बोयरमा रोग प्रतिरोधात्मक क्षमता बढी हुने किसान बताउँछन्। अर्घाखाँचीको सन्धिखर्क नगरपालिका११ डिभर्ना बोयर बाख्रा उत्पादनस्थल बनेको छ। डिभर्नाकै गीता भुसालले दुई माउ बाख्रा मात्रै पालेकी छन्। भुसालले तिनै बाख्राका पाठापाठी बेचेर वार्षिक ३ लाख रुपैयाँ आम्दानी गरेकी छन्। तीन वर्षमा बोका र पाठी बिक्रीबाट ७ लाख रुपैयाँ कमाएको उनको भनाइ छ। धेरै पाल्नु पनि पर्दैन। दुःख पनि छैन। मैले दुई बाख्रा स्याहार गरेकी छु। ७ लाख कमाएँ, उनी भन्छिन्, २ लाखका पाठापाठी तयार छन्। उनी मात्र होइन, डिभर्नाका किसानले बोयर बोका बिक्रीबाट मनग्य आम्दानी गर्न थालेका छन्। स्थानीयवासी बाख्रापालनबाट आत्मनिर्भर बन्दै गएका छन्। मासुजन्य उत्पादकत्व सुधार तथा बोयर वर्णशंकर उत्पादन कार्यक्रमअन्तर्गत जालकाँडा बोयर बिडर हट पशुपालन तथा कृषि सहकारी संस्थामा आबद्ध किसानले बोयर बोका प्रयोग गरी उत्पादनमा तेब्बर वृद्धि गरेका छन्। ०७३ साल मंसिरमा अस्टेलियाबाट ३ लाख रुपैयाँका दरले १२ वटा बोयर बोका ल्याइएको थियो। परम्परागत रूपमा पालिँदै आएका खरी जातका बाख्रामा बोयर क्रस गराएर ६ महिनामै ४० किलोसम्मको हुन थालेपछि बाख्रापालन फस्टाउँदै गएको छ। डिर्भनामा २०७३ मा १२ र २०७४ मा चार बोयर बोका वितरण गरिएको थियो। ०७३ साल मंसिरदेखि बोका पाएका थियौं। गाउँका १ सय ५३ घरधुरी संलग्न रहेको समूहले अहिले १५ सय बाख्रापालन गर्दै आएको छ, सहकारीका अध्यक्षसमेत रहेका बस्याल भन्छन्, बोयर जातको बोकाबाख्रा लगाई उत्पादनमा तेब्बर वृद्धि भएको छ। उनका अनुसार एउटा पाठा वा पाठी जन्मिँदा नै ४ देखि ५ किलोको हुन्छ। पहिलेको काठे बाख्रापालनमा १ वर्षमा २५ किलो हुन्थ्यो भने बोयर जातको बोका ल्याएपछि चार महिनामै ३० किलोको हुन्छ, उनी भन्छन्, वार्षिक एक बोकाको मासु एक क्विन्टलभन्दा बढीको हुन्छ। बाख्राले पनि ३४ वटा पाठापाठी पाउँछ। व्यवस्थित खोर बनाई बोकालाई बाँधेर राखिएको उनको भनाइ छ। सुरुआत भए पनि सहकारी सदस्यसँग तीनदेखि ३५ वटासम्म बाख्रा छन्। अध्यक्ष बस्यालसँग २५ वटा छन्। स्थानीय किसानले बोयर क्रसबाट जन्मिएका पाठापाठी बिक्रीबाट मात्र साढे ७ करोडको कारोबार गरेका छन्। गाउँका सबैले बोयर बाख्रा पालेका छन्। ४ हजार बोयर बाख्रा ३६ जिल्लामा निर्यात गरिएको बस्याल सुनाउँछन्। सबैभन्दा बढी प्युठानमा लगेको उनको भनाइ छ। चितवन, रूपन्देही र काठमाडौंका ठूला फार्मले पनि यो सहकारीबाट बाख्रा किनेर लगेका छन्। अर्घाखाँचीका पाँच स्थानीय तहले पनि यहाँबाट बोयर किनेर किसानलाई वितरण गरिरहेका छन्। सन्धिखर्क नगरपालिकाले ४० वटा बोयर वितरण गरेको मेयर कमलप्रसाद भुसालको भनाइ छ।"
मेलमिलापका लागि नेकपा शीर्ष नेताको दौडधुप,"काठमाडौं : प्रधानमन्त्री एवं नेकपा अध्यक्ष केपी शर्मा ओली हम्मेसी अरू नेताका घर धाउँदैनन्। ओलीले शनिबार भने पार्टीका अर्का अध्यक्ष पुष्पकमल दाहालको निवास खुमलटार जाने निधो अघिल्लो दिन नै गरेका थिए। नेकपामा अन्तरसंघर्ष झन् चर्किंदै गएका बेला शुक्रबारै ओलीले बालुवाटारमा दाहालसँगको भेटमा भनेका थिए, भोलि (शनिबार) बिहान म तपाईं (दाहाल)कहाँ नै चिया पिउन आउँछु। थप त्यहीँ छलफल गरौँला। दाहालले आफू मात्रै कति बालुवाटार धाउने भन्दै ओलीलाई आफ्नो निवासमा पनि कहिलेकाहीँ छलफलमा आउँदा हुन्छ नि भन्ने आग्रह गर्दै आएका थिए। प्रधानमन्त्रीले नै खुमलटार आउने भनेपछि दाहालले प्रधानमन्त्रीलाई स्वागत गर्न आतुर रहेको जवाफ फर्काएका थिए। त्यसपछि दुई अध्यक्षको छलफलमा समय तय भयो शनिबार बिहान १० बजे खुमलटारमा सँगै चिया पिउने। अनि पार्टीभित्रका समस्या समाधानका लागि छलफल गर्ने। दाहालले ओली आफूकहाँ छलफलमा आउन लागेको जानकारी निकट नेताहरूलाई गराएका थिए। ओलीसँग हुने छलफलपछि दाहालले आफूसँगै मोर्चाबन्दीमा रहेका वरिष्ठ नेता माधवकुमार नेपाल, उपाध्यक्ष वामदेव गौतमलगायतसँग पनि छलफल गर्ने सेडुअल पहिले बनाएका थिए। नेकपाको आइतबार बस्ने स्थायी समिति बैठकको पूर्वसन्ध्यामा ओली शनिबार नेताहरूको निवासमै अर्थपूर्ण दौडधुपका लागि निस्कन लागेका थिए। तर, शनिबार ओली दाहाल निवास निर्धारित समयभन्दा एक घण्टा ढिला पुगे। अर्थात् १० बजेर ५५ मिनेटमा ओलीको खुमलटारमा इन्ट्री भयो। दाहालले ओलीसँग बढीमा एक घण्टा छलफल हुने र त्यसपछि आफूले अन्य नेतासँग संवाद गर्ने गरी उपाध्यक्ष गौतम, वरिष्ठ नेता नेपाललगायतसँगको भेट तालिका तय गरेका थिए। जसमध्ये गौतमलाई बिहान साढे ११ बजे र वरिष्ठ नेता नेपाललाई सवा १२ बजे भेट्ने तालिका दाहालको थियो। दाहालसँग ओलीको संवाद सवा १२ बजेसम्म लम्बिएको थियो। त्यहीबीच दाहालले साढे ११ बजे खुमलटारमा बोलाएका उपाध्यक्ष गौतम समयभन्दा १० मिनेटअगावै खुमलटार पुगिसकेका थिए। एक्लाएक्लै संवादमा बसिरहेका ओली र दाहाल आआफ्नै अडानमा थिए। स्रोतका अनुसार ओली भन्थे, तपाईं (दाहाल)को प्रस्ताव आरोपपत्र नै हो, लाञ्छनापत्र नै हो। त्यो लाञ्छनापत्र फिर्ता लिनुस्, अन्य विषयमा दुई अध्यक्ष मिलेर अगाडि जान म तयार नै छु। तर, दाहालले ओलीको प्रस्ताव स्विकारेनन्। ओली र दाहाल आआफ्ना पूर्ववत् अडानमा रहँदै कुरा गरिरहेका बेला गौतम सीधै छलफलमा मिसिन पुगे। आमनेसामने भएर छलफल गरिरहेका ओलीदाहालको वल्लो छेउमा बसेर गौतम त्यसपछि दुई अध्यक्षको संवाद सुन्न थाले। गौतमकै अगाडि दाहालले ओलीसँग भने, वामदेवका बारेमा तपाईंले के कुरा गर्न खोज्नुभएको हो ? उहाँ पनि हुनुहुन्छ। भनिदिनुस्। दाहालले गौतमको प्रसंग उप्काएपछि ओलीले गौतमलाई प्रधानमन्त्री बनाउने बताए। दाहालले गौतमलाई प्रधानमन्त्री बनाउने भए तुरुन्तै राजीनामा दिन ओलीलाई आग्रह गरे। तर, ओलीले अहिले राजीनामा नदिने र अर्काे चुनावपछि प्रधानमन्त्री बनाउने भनेको बताएको स्रोतको भनाइ छ। यो संवाद भइरहँदा गौतम केही बोलेनन्। ओलीले पुस १ गतेको स्थायी समिति बैठकमा पनि गौतमको नामै लिएर पार्टीका शीर्ष नेताहरू सबै पार्टी अध्यक्ष या प्रधानमन्त्री भइसकेकाले अब गौतमलाई बनाउनुपर्ने भन्दै त्यसमा आफू तयार रहेको बताएका थिए। शनिबार दाहाल ओलीको संवादमा पनि यो विषय छलफलका क्रममा उठेको हो। त्यसपछि फेरि स्थायी समितिमा आइतबारदेखि छलफलमा जान खोजेको दुई अध्यक्षकै प्रस्तावको सेरोफेरोमा ओली दाहाल संवाद दोहोरियो। दाहालले पार्टी कमिटीमा पुगेका प्रस्तावलाई पार्टी कमिटीबाटै टुंगाोमा पुर्याउनुपर्ने धारणा राखे। ओलीले आफूविरुद्ध आएको लाञ्छनापत्र, मृत्युपत्रमा कुनै अवस्थामा पनि छलफल हुन नसक्ने बताए। तपाईंले आफ्नो लाञ्छनापत्र फिर्ता लिनुस्, नत्र भने मृत्युपत्रमा हुने छलफलको बैठक कसरी हुन्छ ? पार्टी दुर्घटनामा जान्छ। दाहालले जवाफमा भने, तपाईंको र मेरो दुवै प्रस्ताव छलफलमा लैजाऔं। बैठकले जसको प्रस्ताव पारित गरे पनि गर्छ, स्विकारौं, होइन, दुवै प्रस्ताव फिर्ता गरेर अर्काे ल्याउन बैठकले नै भन्छ, भने पनि त्यसै गरौँला। अहिले अब यो फिर्ता हुँदैन। कमिटीले नै निर्णय गर्छ। गौतमलाई साक्षी राखेर भएको संवादमा पनि सहमति जुटेन। ओली पार्टी बैठकमै नआउने भन्दै खुमलटारबाट निस्किएका थिए। नेपाल त्यतिन्जेल बाहिर अर्काे कोठामा बसिरहेका थिए। त्यसपछि दाहालले गौतम र नेपालसँग संवाद गरे। ओलीसँगको छलफलबारे उनले नेताहरूलाई ब्रिफिङ गरे। खुमलटारमा दाहालसँग कुरा नमिलेर हिँडेका ओली सीधै गृहमन्त्रीसमेत रहेका सचिवालय सदस्य रामबहादुर थापाको पुल्चोक निवास (मन्त्री क्वार्टर) पुगे। थापाका लागि भने प्रधानमन्त्री आउँदै गरेको कुरा अप्रत्याशित नै थियो। उनले गृहमन्त्रीलाई दाहालसँगको छलफल सकारात्मक हुन नसकेको भन्दैै परिस्थिति जटिल मोडमा पुगेको बताएका थिए। ओलीले थापालाई अब आफ्नो कित्ता स्पष्ट पार्न पनि भनेका थिए। संकटका बेला आफ्नो प्रस्ताव ल्याएर संकट समाधानमा भूमिका खेल्न ओलीले आग्रह गरेको थापानिकट एक नेताले अन्नपूर्ण पोस्ट्सँग बताए। प्रधानमन्त्री र गृहमन्त्रीबीच संवाद चलिरहँदा त्यहाँ पनि पछि थपिएका थिए, स्वास्थ्यमन्त्री भानुभक्त ढकाल, कानुनमन्त्री डा शिवमाया तुम्बाहाङ्फे, भौतिक पूर्वाधारमन्त्री वसन्त नेम्बाङ र भूमिव्यवस्थामन्त्री पद्मा अर्याल। ओलीले दाहालसँगको छलफल सकारात्मक नबनेको कुरा मन्त्रीहरूसँग पनि गरेका थिए। ओलीले गृहमन्त्री थापालाई भने, तपाईं पनि मसँगै सरकारमा सहकार्य गर्नुभएको तीन वर्ष पूरा भएको छ। सरकारको प्रगति र दुर्गतिबारे जानकार नै हुनुहुन्छ, यी सबै विषय समेटेर अर्काे प्रस्ताव तपाईंले ल्याउनुहोस्। अलि सक्रिय भएर संकट समाधानको पहलमा लाग्नुस्। ओलीले पुल्चोकस्थित निवासमा गृहमन्त्री थापासहित केही मन्त्रीसँग छलफल गर्दै गर्दा दाहालले भने वरिष्ठ नेता नेपालसँग छलफल गरेका थिए। दाहालले आफ्नो निवासमा स्थायी समिति सदस्य जनार्दन शर्मा, मातृका यादवलगायतसँग छलफल गरे भने पुनः साँझ नेपालसँग आइतबारको स्थायी समिति बैठकबारे छलफल गरेका थिए। ओलीले पनि बालुवाटारमा संसदीय दलका उपनेता सुवास नेम्बाङ, मन्त्री ढकाललगायतसँग छलफल गरी राष्ट्रपति विद्यादेवी भण्डारीसँग छलफल गरेका थिए। संवैधानिक परिषद्सम्बन्धी अध्यादेश फिर्ताका लागि पार्टीले दिएको निर्देशन कार्यान्वयन नभइरहेका बेला ओली शीतल निवास पुगेका हुन्।"
"ओलीको कदमविरुद्ध कांग्रेस, नेकपा र समाजवादीले संयुक्त प्रतिवाद गर्ने","काठमाडौँ: संसद विघटनविरुद्ध नेकपासहित तीन दलले संयुक्त रुपमा प्रतिवाद गर्ने जनाएका छन् । नेकपा, कांग्रेस र जनता समाजवादी (जसपा)का शीर्ष नेताहरुको आइतबार साँझ बसेको बैठकले यस्तो सहमति गरेको हो । नेकपाका वरिष्ठ नेता माधव नेपाल र झलनाथ खनाल सहित बसेको शीर्ष नेताहरुको बैठकसँगै प्रधानमन्त्रीको कदमविरद्ध संयुक्त प्रतिवाद गर्ने सहमति भएको हो । यस कदमले देशलाई गम्भीर संकटतिर धकेलेको भन्दै उनीहरुले आगामी दिनमा संयुक्त रुपमा प्रतिवाद गर्ने बताएका हुन् । नेकपाको तर्फबाट माधव नेपाल, झलनाथ खनाल, नारायणकाजी श्रेष्ठ र देव गुरुङ बैठकमा सहभागी थिए । यस्तै कांग्रेसका वरिष्ठ नेता रामचन्द्र पौडेल, मिनेन्द्र रिजाल र बालकृष्ण खाण सहभागी थिए । यस्तै जसपाका नेताहरु डा बाबुराम भट्टराई र राजेन्द्र महतो पनि बैठकमा सहभागी थिए । साथै यही सोमबारका लागि यी तीन दलको बैठक बस्ने तय भएको छ ।"
नेकपाको विवादले देश अस्थिरताको भुमरीमा फँस्यो: राप्रपा,काठमाडौँ: राष्ट्रिय प्रजातन्त्र पार्टी (राप्रपा)ले संसद विघटनप्रति आपत्ति जनाएको छ । नेकपाभित्रको विवाद र विग्रहका कारण देश अस्थिर र अराजकताको भुमरीमा फँसेको भन्दै राप्रपाले प्रधानमन्त्रीको कदमको भर्त्सना गरेको हो । संसद विघटन भएसँगै आइतबार दिउँसो राप्रपाको केन्द्रीय सचिवालय कार्य व्यवस्था समितिको बैठक बसेको थियो । सोही बैठकले यस्तो निष्कर्ष निकालेको हो । साथै संसद विघटन गर्ने प्रधानमन्त्रीको कदम संविधान र प्रजातान्त्रिक मूल्य मान्यता विपरित रहेको पनि राप्रपाको भनाइ छ । राप्रपाले यसअघि राजसंस्था स्थापना र धर्मनिरपेक्षता खारेजीको माग गर्दै देशव्यापी उठेको प्रदर्शनमा समर्थन जनाएको थियो ।
प्रधानमन्त्रीले बालुवाटारमा बोलाए सुरक्षा परिषदको बैठक,"काठमाडौँ: संसद विघटनसँगै प्रधानमन्त्री केपी ओलीले आइतबार दिउँसो सुरक्षा परिषदको बैठक बोलाएका छन् । प्रधानमन्त्री ओलीले प्रधानमन्त्री निवास बालुवाटारमा अपराह्न ४ बजे सुरक्षा परिषद्को बैठक बोलाएका हुन् । बैठकमा गृहमन्त्री, अर्थमन्त्री सहित प्रधानसेनापति र मुख्यसचिव सहभागी हुनेछन्। संसद भंग गराएपछिको बदलिँदो सम्भावित परिस्थितिबारे शतर्क रहन प्रधानमन्त्रीले बैठकमा निर्देशन दिनसक्ने बुझिएको छ । यसवाहेक उनले सम्भावित अन्य निर्णय पनि गर्नसक्ने प्रधानमन्त्री निकट स्रोतले जानकारी दिएको छ । आइतबार राष्ट्रपति मार्फत प्रधानमन्त्रीले संसद विघटन गराएपछि प्रतिपक्षी सहित सत्तारुढ दल नेकपाभित्रै पनि प्रधानमन्त्री तथा नेकपाका अध्यक्ष केपी ओलीको आलोचना भएको छ ।"
कांग्रेस बैठकको निश्कर्ष: ओलीको कदम मुलुकलाई अस्थिरतातर्फ लैजाने गम्भीर षड्यन्त्र,"काठमाडौं : नेपाली कांग्रेसले संसद विघटन गर्ने प्रधानमन्त्री ओलीको कदम मुलुकलाई अस्थिरतातर्फ लैजाने गम्भीर षड्यन्त्र भएको निश्कर्ष निकालेको छ। आइतबार अपरान्ह बसेको पदाधिकारी बैठकले यस्तो निश्कर्ष निकालेको हो। सभापति शेरबहादुर देउवाको निवासमा आयोजित बैठकमा कांग्रेसका पदाधिकारी र पूर्व पदाधिकारीहरु सहभागी थिए । प्रधानमन्त्रीको पछिल्लो कदमलाई कांग्रेसका नेताहरुले अधिनायकवादी, सर्वसत्तावादी र स्वेच्छाचारी चरित्रबाट प्रेरित भएको भन्दै यस्तो कदमले मुलुकलाई अस्थिरता र अनिश्चिततातर्फ लैजाने बताएका छन् । साथै लोकतान्त्रिक मुल्य मान्यता विपरीत भएको भन्दै उनीहरुले चिन्ता व्यक्त गरेका छन् । यस्तै यस कदमले गर्दा संघीय लोकतान्त्रिक संविधान भत्काउने काम गरेको कांग्रेसको निश्कर्ष छ । आइतबार साँझ विज्ञप्ति जारी गर्दै प्रधानमन्त्रीको कदमप्रति कांग्रेसका नेताहरुले आपत्ति जनाएका हुन् । यस्तो छ विज्ञप्ति :"
प्रतिनिधिसभा विघटन गर्ने प्रधानमन्त्रीको कदम गलत र भर्त्सनायोग्य : वामदेव गौतम,"काठमाडौं : नेपाल कम्युनिष्ट पार्टी (नेकपा) उपाध्यक्ष वामदेव गौतमले प्रतिनिधिसभा विघटना गर्ने प्रधानमन्त्री ओलीको कदम गलत र भर्त्सनायोग्य भएको टिप्पणी गरेका छन्। उनले प्रधानमन्त्रीले यस कदमले देशमा राजनीतिक अस्थिरता बढाउने र संघीय लोकतान्त्रिक गणतन्त्रका सम्पूर्ण मूल्यमान्यतालाई समाप्त पार्ने बताएका छन्।आम निर्वाचनबाट झन्डै दुईतिहाइ बहुमत प्राप्त गरेको नेकपाका अध्यक्ष तथा प्रधानमन्त्री केपी शर्मा ओलीले संसदको कार्यकाल दुई वर्ष बाँकी हुँदाहुँदै नेपालको संविधानको मर्म र भावनाविपरित विघटन गरेको भन्दै वरिष्ठ नेता गौतमले आपत्ति जनाएका छन्। 'गत आम निर्वाचनबाट झन्डै बहुमत प्राप्त गरेको नेपाल कम्युनिष्ट (नेकपा) का अध्यक्ष तथा प्रधानमन्त्री केपी शर्मा ओलीले यस संसदको कार्यकाल दुई वर्ष बाँकी हुँदाहुँदै नेपालको संविधानको मर्म र भावना विपरित प्रतिनिधिसभा विघटन गर्न राष्ट्रपतिबाट जारी गराउने गैर संवैधानिक कदम गलत र भर्त्सनायोग्य छ,' उनले भनेका छन्,'यस कदमले देशमा राजनीतिक अस्थिरता बढाउने र संघीय लोकतान्त्रिक गणतन्त्रका सम्पूर्ण मूल्यमान्यतालाई समाप्त पार्नेछ।'"
के छ धारा ७६ र ८५ मा ?,"काठमाडौं : मन्त्रिपरिषदको सिफारिसमा राष्ट्रपति विद्यादेवी भण्डारीले नेपालको संविधानका दुईवटा धाराको प्रयोग गरी प्रतिनिधिसभाको विघटन गरेकी छन् । उनले संविधानको धारा ७६ (१), धारा ७६ (७) र धारा ८५ प्रयोग गरी ताजा जनादेशका लागि सरकारको सिफारिसबमोजिम आगामी वैशाख १७ र २७ गतेका मिति तोकेकी हुन्। संविधानको धारा ७६ (१) मा प्रतिनिधिसभामा बहुमत प्राप्त संसदीय दलको नेतालाई प्रधानमन्त्री नियुक्त गर्ने र निजका अध्यक्षतामा मन्त्रिपरिषद्को गठन हुने व्यवस्था छ । यस्तै धारा ७६ (७) को उपधारा (५) बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधिसभा विघटन गरी छ महिनाभित्र अर्को प्रतिनिधिसभाको निर्वाचन सम्पन्न गर्ने गरी निर्वाचनको मिति तोकिने व्यवस्था छ । यसैगरी धारा ८५ (१)मा संविधानबमोजिम अगावै विघटन भएकामा बाहेक प्रतिनिधिसभाको कार्यकाल पाँच वर्षको हुने व्यवस्था छ । रासस"
"११ वटा संवैधानिक निकायमा ४५ पदका लागि सिफारिस, को कहाँ? (सूचीसहित)","काठमाडौँ : प्रधानमन्त्री केपी ओलीले संवैधानिक निकायका रिक्त ४५ वटा पदमा नियुक्तिका लागि सिफारिस गरेका छन्। प्रधानमन्त्रीले आइतबार संसद विघटन गरेपछि रिक्त रहेका संवैधानिक निकायमा ४५ जनालाई नियुक्तिका लागि सिफारिस गरेकोबारे संसदमा जानकारी गराएको छ। प्रधानमन्त्री केपी शर्मा ओलीको अध्यक्षतामा प्रधानन्यायाधीश चोलेन्द्रशमशेर जबरा र राष्ट्रिय सभा अध्यक्ष गणेशप्रसाद तिमिल्सिना सदस्य रहेको संवैधानिक परिषद्को बैठकले अख्तियार प्रमुखमा प्रेम राई र मानवअधिकार आयोगमा टोपबहादुर मगर, महिला आयोग अध्यक्ष: कमलाकुमारी पराजुली राष्ट्रिय प्रकृति स्रोत तथा वित्त आयोगको सदस्यमा जुद्ध गुरुङसहित ४५ वटा संवैधानिक पदहरुमा सिफारिस गरेको हो। यी हुन् संवैधानिक निकायमा सिफारिस गरिएकाहरु अख्तियार दुरुपयोग अनुसन्धान आयोग अध्यक्ष : प्रेमकुमार राई सदस्य : जयबहादुर चन्द किशोरकुमार सिलवाल निर्वाचन आयोग सदस्य: रामप्रसाद भण्डारी डा जानकी तुलाधर मानवअधिकार आयोग अध्यक्ष: टोपबहादुर मगर सदस्य: मनोज दुवाडी डा सूर्य ढुंगेल लिली बस्नेत थापा मिही ठाकुर राष्ट्रिय प्रकृति स्रोत तथा वित्त आयोग सदस्य: जुद्ध गुरुङ अमरराज मिश्र महिला आयोग अध्यक्ष: कमलाकुमारी पराजुली सदस्य: कृष्णकुमारी पौडेल खतिवडा विद्याकुमारी सिन्हा दलित आयोग अध्यक्ष: देवराज विक (दाङ) सदस्य: मिना सोभ परशुराम रमतेल कुञ्ज बराइली मेहेले पार्की राष्ट्रिय समावेशी आयोग अध्यक्ष: मनप्रसाद खत्री सदस्य: रामचन्द्र जोशी हरिभक्त जोशी जितेन्द्र पाश्वान आदिवासी आयोग अध्यक्ष: रामबहादुर थापा उदयपुर सदस्य: मीन श्रीस मगर गुल्मी मिनसिंह लामा नुवाकोट रिना राना स्याङ्जा चरण राई उदयपुर मधेसी आयोग सदस्य: जिवक्ष साह रेणुदेवी शाह विजय गुप्ता थारु आयोग सदस्य: विकास चौधरी बबिता चौधरी सुबोधसिंह थारु भोलाराम चौधरी मुस्लिम आयोग महमुद्दिम अलि मिर्जाअर्सद बेग"
पूर्वसचिव प्रेमकुमार राई अख्तियार प्रमुखमा सिफारिस,काठमाडौँ: संवैधानिक परिषदको बैठकले अख्तियार दुरुपयोग अनुसन्धान आयोगको प्रमुखमा पूर्व सचिव प्रेम कुमार राईलाई सिफारिस गरेको छ । संवैधानिक परिषद् सम्बन्धी ऐन २०६६ संशोधन अध्यादेश जारी भएपछि मंसिर ३० मा बसेको संवैधानिक परिषदको बैठकले नै राईलाई प्रमुख आयुक्तमा सिफारिस गरेको थियो । तर उक्त निर्णयसहितको सिफारिस आइतबार संसदीय सुनाइका लागि संसद सचिवालयमा पुगेको छ। संवैधानिक नियुक्तिका लागि सिफारिस भएपछि संसदीय सुनुवाइ हुनुपर्ने व्यवस्था भए पनि संसद् नै विघटन भएकोले अब संसदीय सुनुवाइ हुने अवस्था छैन। संसदीय सुनुवाइ विना नै राई अख्तियारमा प्रमुख बन्ने भएका छन् ।
प्रधानमन्त्री ओली र निर्वाचन आयोगका प्रमुखबीच छलफल,काठमाडौं : प्रधानमन्त्री केपी शर्मा ओलीले निर्वाचन आयोगका प्रमुख र सदस्यसँग नयाँ निर्वाचन सम्बन्धमा छलफल गरेका छन्। प्रधानमन्त्री निवास बालुवाटारमा नयाँ निर्वाचन सम्बन्धमा अपरान्ह ४ बजेतिर आयोगका प्रमुख तथा सदस्यहरुसँग छलफल भएको प्रधानमन्त्रीका प्रेस सल्लाहकार सूर्य थापाले जानकारी दिए। आइतबार प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले संसद विघटन गरेकी छन्। मध्यावधि निर्वाचनको मितिसमेत तोकिएको छ। नयाँ निर्वाधन आउँदो वैशाख १७ र २७ गते दुई चरणमा गर्ने भएको छ। यो सँगै प्रधानमन्त्रीले सुरक्षा परिषद बैठक पनि डाकेका छन्। संसद विघटन लगत्तै ओलीले भेटघाटलाई तीव्रता दिएका छन्।
प्रतिनिधिसभा विघटनको सिफारिस संविधानको भावना विपरीत छ : कांग्रेस,"काठमाडौं : प्रमुख प्रतिपक्षी दल नेपाली कांग्रेसले प्रधानमन्त्री केपी शर्मा ओलीले प्रतिनिधिसभा विघटन गर्न सरकारले चालेको कदम संविधानको अक्षर, मर्म र भावना विपरीत रहेको बताएको छ। प्रधानमन्त्री ओलीले आइतबार बिहान ताजा जनादेशका लागि भनी प्रतिनिधिसभा विघटनको सिफारिस गरेका थिए। कांग्रेस प्रवक्ता विश्वप्रकाश शर्माले आज विज्ञप्तिमार्फत सोको राजनीतिक रूपमा प्रतिवाद गर्ने जनाएका छन्। चुनावको बेला स्थिरताको चर्को नारा दिएको तर आफ्नो पार्टीभित्रको द्वन्द्वको परिणामस्वरुप मुलुकलाई अस्थिरतातर्फ पुनः धकेल्न खोज्ने प्रवृत्तिको विरोध गर्दै पार्टीले सो प्रयत्नलाई असफल तुल्याउने जनाएको छ। कांग्रेसले उक्त सिफारिस अस्वीकार गरेर संविधानप्रतिको आफ्नो अभिभावकीय कर्तव्य निर्वाह गर्न राष्ट्रपतिलाई अपिल गर्दै संविधान र लोकतन्त्र रक्षाका लागि एकजुट हुन पार्टीका नेताकार्यकर्ता, सबै राजनीतिक दल, सङ्घसंस्था र समस्त लोकतन्त्रवादीमा अपिल गरेको छ। पार्टीले लिने आवश्यक कदम र थप धारणाबारे आजै अपराह्न १ बजे काठमाडौं उपत्यकामा उपलब्ध पार्टीका पदाधिकारी र पूर्व पदाधिकारीको बैठक बोलाइएको प्रवक्ता शर्माले जानकारी दिए।"
संसद विघटनअघि प्रधानमन्त्रीविरुद्ध प्रचण्डसहित ९० सांसदको अविस्वासको प्रस्ताव,"काठमाडौँ: राष्ट्रपति विद्यादेवी भण्डारीले संसद विघटन गर्नुअघि नेकपाका अध्यक्ष पुष्पकमल दाहाल, वरिष्ठ नेता माधव नेपाल, झलनाथ खनालसहित ९० सांसदले प्रधानमन्त्री केपी ओलीविरुद्ध अविस्वासको प्रस्ताव गरेको बुझिएको छ । उनीहरुले आइतबार बिहान पुष्पकमल दाहाललाई नयाँ प्रधानमन्त्रीको रुपमा प्रस्ताव गर्दै संसद सचिवालयमा प्रधानमन्त्री ओलीविरुद्ध अविस्वासको प्रस्ताव दर्ता गरेका हुन् । उक्त प्रस्तावमा दाहाल, नेपाल, खनाल र उनीहरु निकट मन्त्रीहरुसहित ९० सांसदको हस्ताक्षर थियो । मन्त्रीहरुमा गिरीराजमणि पोखरेल, वर्षमान पुन, शक्ति बस्नेत, रामेश्वर राय, विना मगर लगायतको हस्ताक्षर थियो । हस्ताक्षर गर्ने सबै मन्त्रीहरुले आइतबार दिउँसो संयुक्त रुपमा राजीनामा दिइसकेका छन् । उनीहरुले उक्त प्रस्ताव मार्फत संसद विघटन गर्ने प्रधानमन्त्रीको प्रस्तावप्रति पनि गम्भीर आपत्ति जनाएका थिए । संसद सचिवालयमा उक्त प्रस्ताव दर्ता भएसँगै राष्ट्रपति विद्या भण्डारीले संसद विघटन भएको घोषणा गरेकी हुन् ।"
सम्भावित सुरक्षा चुनौतीबारे सेनामा छलफल,काठमाडौँ : संसद विघटनपछिको सम्भावित राजनीतिक परिस्थितिप्रति नेपाली सेनाले पनि चासो देखाएको छ । सेनापति पूर्णचन्द्र थापाले सातै वटा पृतनापतिसँग भिडियो कन्फ्रेन्समार्फत छलफल गरे । अबको अवस्थामा उत्पन्न हुनसक्ने सुरक्षा चुनदतीबारे उनीहरुको छलफल केन्द्रित भएको बताइएको छ । यद्यपि सेनाका अधिकारीहरुले यसलाई नियमित बैठकको रुपमा अर्थ्याएका छन् । यसवाहेक बदलिँदो परिस्थितिमा उत्पन्न हुनसक्ने सुरक्षा चुनौतीमा नेपाली सेनाले नेपाल प्रहरी र सशस्त्र प्रहरी बललाई सहयोग गर्ने पनि जनाएको छ ।
प्रधानमन्त्री ओलीलाई अनुशासनको कारबाही गर्ने स्थायी समितिको निर्णय,काठमाडौं : बालुवाटारमा बसेको नेकपाको स्थायी कमिटीको बैठकले प्रधानमन्त्री तथा नेकपा अध्यक्ष केपी शर्मा ओलीलाई अनुशासनको कारवाही गर्ने निर्णय गरेको छ। आइतबार साँझ बालुवाटारमा बसेको स्थायी कमिटी बैठकले संसद् विघटन गर्ने कदम असंवैधानिक र निरंकुश रहेको ठहर गर्दै यस्तो निर्णय गरेको हो। बैठकपछि नेकपा प्रवक्ता नारायणकाजी श्रेष्ठले ओलीको कदमको भ्रत्सना गर्दै अनुशासनको कारबाही गर्ने निर्णय भएको जानकारी दिए। त्यसैगरी राष्ट्रपतिविरुद्ध खेद प्रस्ताव पारित भएको छ। त्यसैगरी पूर्वसभामुख कृष्णबहादुर महरालाई स्थायी समितिमा ल्याउने निर्णय पनि गरेको छ। आगामी रणनीति र कदमबारे छलफल गर्न सोमबार संसदीय दलको बैठक बोलाइएको छ भने स्थायी समितिको बैठक पनि सोमबार दिउँसो बोलाइएको छ। बैठकमा बोल्ने अधिकांश सदस्यहरूले ओलीको कदम गैरजिम्मेवारपूर्ण र जनादेशको अपमान भएकोले यसले पार्टीलाई नोक्शानी पुग्ने भन्दै विरोध गरेका थिए। प्रधानमन्त्रीको गलत सिफारिस सच्चाउनुको सट्टा हतारमा अनुमोदन गर्ने राष्ट्रपतिको कदमको भ्रत्सना गरेका थिए। बैठकले ओलीलाई कारबाही गर्ने निर्णयलाई केन्द्रीय कमिटिमा लैजाने भएको छ।१० गते बस्ने भनेको केन्द्रीय समिति ७ गते नै डाकिएको छ।
नयाँ परिस्थितिअनुसार काम गर्न सुरक्षा निकायलाई प्रधानमन्त्रीको निर्देशन,"काठमाडौं : प्रधानमन्त्री केपी शर्मा ओलीले नयाँ राजनीतिक घटनाक्रमलाई ध्यानमा राखेर प्रभावकारी भूमिका निर्वाह गर्न सुरक्षा निकायलाई निर्देशन दिएका छन्। प्रधानमन्त्री निवास बालुवाटारमा चारवटै सुरक्षा निकायका प्रमुखहरूलाई बोलाएर प्रधानमन्त्रीले यस्तो निर्देशन दिएका हुन्। बालुवाटारको सुरक्षा छलफलमा अर्थमन्त्री विष्णु पौडेल, गृहमन्त्री रामबहादुर थापा र प्रधानसेनापति पूर्णचन्द्र थापा, नेपाल प्रहरीका महानिरीक्षक शैलेश थापा, सशस्त्र प्रहरी बलका महानिरीक्षक शैलेन्द्र खनाल, राष्ट्रिय अनुसन्धान विभागका प्रमुख गणेश अधिकारीलगायत उपस्थित थिए। प्रधानमन्त्रीका प्रेस सल्लाहकार सूर्य थापाले 'प्रधानमन्त्रीले सबै सुरक्षा निकायका प्रमुखहरूसँग बदलिँएको परिस्थितिका बारेमा छलफल गर्नुका साथै आवश्यक निर्देशन दिएको' जानकारी दिएका छन्। सुरक्षा निकायसँगको बैठकमा नयाँ राजनीतिक कदमविरुद्ध हुनसक्ने राजनीतिक आन्दोलन तथा सडक प्रदर्शन र त्यसले सुरक्षामा उत्पन्न गर्नसक्ने चुनौतीबारे छलफल भएको थियो। बालुवाटारको छलफलमा प्रधानमन्त्रीले सबैतिरबाट असहयोग र घेराबन्दी गरेकोले आफूले यस्तो कदम चाल्न वाध्य हुनुपरेको बताउँदै जनतामा जाने आफ्नो कदमलाई सघाउन आग्रह गरेका थिए।"
दाहाल र नेपाल समूहका मन्त्रीहरुले राजीनामा दिँदै,"काठमाडौँ: प्रधानमन्त्री केपी ओलीले संसद विघटन गरेसँगै ५ जना मन्त्रीहरुले राजीनामा दिने तयारी गरेका छन् । विशेषगरी पुष्पकमल दाहाल र माधव नेपाल समूहका मन्त्रीहरुले राजीनामाको तयारी गरेका हुन् । कृषिमन्त्री घनश्याम भुसाल, संस्कृति पर्यटन तथा नागरिक उड्डयन मन्त्री योगेश भट्टराई, उर्जामन्त्री वर्षमान पुन, शिक्षामन्त्री गिरीराजमणि पोखरेल, वनमन्त्री शक्ति बस्नेत, खानेपानी मन्त्री विना मगर लगायत मन्त्रीहरुले राजीनामाका लागि तयारी गरेका हुन् । यसका लागि उनीहरु यतिबेला आन्तरिक छलफलमा बसेको पनि बुझिएको छ । आइतबार बिहान मन्त्रिपरिषदको बैठकमा संसद विघटनको कुरा उठ्दा पनि उनीहरुमध्ये केही मन्त्रीहरुले प्रधानमन्त्रीको आलोचना गरेका थिए ।"
प्रधानमन्त्रीको कदम अधिनायकवादतर्फ : डा शेखर कोइराला,"विराटनगर : नेपाली कांग्रेसका केन्द्रिय सदस्य डा शेखर कोइरालाले संसद विघटन गर्ने प्रधानमन्त्रीको कदम अधिनायकवादतर्फ उन्मुख भएको बताएका छन्। संविधानमा कुनै धारामा उल्लेख नभएका संसद विघटन गर्ने प्रधानमन्त्रीको सिफारिस सर्वसत्तावाद हुँदै अधिनायकवादतर्फ उन्मुख भएको उनले बताए। विराटनगरमा पत्रकार सम्मेलनको आयोजना गरेर उनले भने, संविधानको धारा ७६को १ देखि ७ सम्म कतै संसद विघटनको बारे उल्लेख भएको छैन। पार्टी भित्रको द्वन्द्वलाई थेग्न नसकेर प्रधानमन्त्रीले संविधानमाथि नै आक्रमण गरेको उनको आरोप लगाए। कोइरालाले संसद् विघटन गर्ने प्रधानमन्त्रीको कदम असंवैधानिक रहेको बताए। उनले राष्ट्रपति विद्यादेवी भण्डारीले विपक्षी दल र कानुनविद्सँग छलफल गरेर संसद् विघटनको सिफारिस फिर्ता गर्नुपर्ने बताए। उनले भने, राष्ट्रपतिले विपक्षी दल र कानुनविद्सँग छलफल गरेर संसद् विघटनको सिफारिस फिर्ता गर्नुपर्छ।उनले यो कदम असंवैधानिक रहेको भन्दै नेपाली कांग्रेसले यसको विरोध गर्नेसमेत बताए। संसद विघटनको कदमले प्रतिगामीलाई सहयोग पुग्ने उनको भनाइ रहेको थियो। यो देशको निम्ति खतरा भएको बताउँदै उनले भने,काग्रेसले कुनै हालतमा स्वीकार गर्देन। राष्ट्रपतिले यसलाई तत्काल फिर्ता गरेर गुटको नभई देशको हितमा काम गर्नु पर्ने छ।' काग्रेसले त्यसको विरुद्ध आन्दोलन गर्ने बताउँदै उनले भने, राष्ट्रपतिले पनि गुटकै अनुसार काम गरे भने त्यसको विरोधमा काग्रेस जाने छ।' प्रधानमन्त्रीको अलोकतान्त्रिक कदमको विरोधमा आन्दोलन गर्ने बताउदै भने,कांग्रेस निर्वाचनमा जाने छ। निर्वाचनबाट भाग्दैन। अब ६ महिनाभित्र निर्वाचन गर्नु पर्ने छ।'"
राष्ट्रपतिद्वारा प्रतिनिधिसभा विघटन,"काठमाडौं : प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले संसद विघटन गरेकी छन् । राष्ट्रपतिको कार्यालय शीतल निवासले आइतबार विज्ञप्ति जारी गर्दै संसद विघटन गरेको जानकारी दिएको छ। 'संविधानको धारा ७६ को उपधारा (१) र (७) तथा धारा ८५ एवं संसदीय प्रणालीको आधारभूत मर्म एवं मूल्य मान्यता तथा हाम्रो आफ्नै र संसदीय प्रणाली भएका विभिन्न मुलुकहरूको अभ्यास बमोजिम संघीय संसदको वर्तमान प्रतिनिधि सभा विघटन गरी ताजा जनादेशका लागि नेपाली जनता समक्ष जान मिति २०७८ साल वैशाख १७ गते शुक्रबार पहिलो चरणमा र मिति २०७८ साल बैशाख २७ गते सोमबार दोस्रो चरणमा अर्को प्रतिनिधि सभाको निर्वाचन सम्पन्न गर्ने गरी निर्वाचनको मिति तोक्न नेपाल सरकार, मन्त्रिपरिषद्को बैठकबाट निर्णय भइ सोही बमोजिम सम्माननीय प्रधानमन्त्रीबाट सिफारिस भएकोले उक्त सिफारिस बमोजिम संघीय संसदको वर्तमान प्रतिनिधि सभा विघटन गरी मिति २०७८ साल वैशाख १७ गते शुक्रबार पहिलो चरणमा र मिति २०७८ साल वैशाख २७ गते सोमबार दोस्रो चरणमा प्रतिनिधि सभाको निर्वाचन सम्पन्न गर्ने गरी निर्वाचनको मिति तोक्नु भएको छ, राष्ट्रपति कार्यालयको विज्ञप्तिमा भनिएको छ। '"
राजधानीमा उच्च सुरक्षा सतर्कता : तयारी हालतमा बस्न जंगीअड्डाको सर्कुलर,"काठमाडौं : संसद विघटन गरेर चुनाव घोषणा गर्ने कदमविरुद्धको संभावित सडक प्रदर्शन र नागरिक प्रतिरोधलाई ध्यानमा राख्दै राजधानीको सुरक्षा व्यवस्था आइतबार अपरान्हदेखि कडा तुल्याएको छ। बालुवाटार, शितलनिवास, मन्त्रिनिवास, सिंहदरबार, माइतीघर, नयाँ बानेश्वरलगायतका संवेदनशील क्षेत्रमा उच्च सुरक्षा सतर्कतासहित सुरक्षाकर्मीको गस्ती बाक्लो बनाइएको छ। नेपाल प्रहरीसँगै सशस्त्र प्रहरीलाई पनि सडकमा परिचालन गरिएको छ। नयाँ राजनीतिक घटनाक्रमबारे जंगीअड्डामा उच्च सैनिक अधिकारीहरूबीच आइतबार छलफल भएको छ। जंगी अड्डाको नीतिगत छलफल र निर्णय गर्ने निकाय (पीएसओज) को बैठकमा यसबारे छलफल भएको हो। (पीएसओज) मा मुख्यालयमा कार्यरत विभागीय प्रमुख सैनिक अधिकृतको सहभागिता रहने गर्छ। नेपाली सेनाका सैनिक सहायकरथी प्रवक्ता सन्तोषबल्लभ पौडेलले नयाँ राजनीतिक घट्नाक्रमले राष्ट्रिय सुरक्षा उत्पन्न गर्नसक्ने चुनौतीबारे छलफल भएको अन्नपूर्ण अनलाइनसँग बताए। उनले भने, ' नयाँ राजनीतिक घट्नाक्रमले राष्ट्रिय सुरक्षामा कस्तो असर पार्छ भन्ने हाम्रो चासो हो। त्यसका लागि स्थानीय प्रशासन तथा अन्य सुरक्षा निकायलाई कस्तो सहयोग गर्नुपर्छ भन्नेबारेमा छलफल र तयारी हो।' प्रवक्ता पौडेलका अनुसार प्रधानसेनापति पूर्णचन्द्र थापाले नयाँ राजनीतिक घटनाक्रमलाई ध्यानमा राखेर सतर्क रहन र आवश्यक परे स्थानीय प्रशासनलाई सहयोग गर्न तयार रहन सबै प्रदेशका पृतना मुख्यालयहरूलाई निर्देशन दिएका छन्।"
कांग्रेस केन्द्रीय समिति बैठक पुस ७ मा,काठमाडौं : नेपाली कांग्रेस केन्द्रीय कार्यसमितिको बैठक यही पुस ७ गते बस्ने भएको छ । पार्टी केन्द्रीय कार्यालयमा अपराह्न १ बजे बस्ने कांग्रेसले जनाएको छ। बैठकमा मुलुकको पछिल्लो राजनीतिक विषयमा छलफल हुने कांग्रेस मुख्य सचिव कृष्णप्रसाद पौडेलले जानकारी दिए। प्रधानमन्त्रीको संसद् विघटनको कदमले लोकतन्त्र विरोधीलाई बल पुुगेको भन्दै कांग्रेसले सबै राजनीतिक दल विरोधमा लाग्नुुपर्नेमा जोड दिएको छ।लोकतन्त्र र संविधानको रक्षाका लागि सबै दलहरु मिलेर अघि बढ्नुपर्ने कांग्रेसले अपिल गरेको छ।
वैशाख १७ र २७ गते आमनिर्वाचनको घोषणा,काठमाडौं : प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले संसद विघटन गरेकी छन् । राष्ट्रपति भण्डारीले संविधानको धारा ७६ को उपधारा १ र ७ तथा धारा ८५ र संसदीय प्रणालीको आधारभूत मर्म एवं मूल्यमान्यता बमोजिम भन्दै संसद विघटनको घोषणा गरेकी हुन् । उनले आम निर्वाचनको मितिसमेत तोकेकी छन् । उनले मन्त्रिपरिषद्को सिफारिसअनुसार ताजा जनादेशका लागि २०७८ वैशाख १७ गते पहिलो चरण र २७ गते दोस्रो चरणमा प्रतिनिधिसभाको निर्वाचनसमेत तोकेकी हुन् । आइतबार बिहान बसेको मन्त्रिपरिषद बैठकपछि प्रधानमन्त्री ओलीले संसद विघटन गर्ने सिफारिस राष्ट्रपतिसमक्ष लगेका थिए ।
दाहालनेपाल समूहका ७ मन्त्रीले संयुक्त रुपमा राजीनामा दिए,"काठमाडौँ: संसद विघटन गरेकोमा आपत्ति जनाउँदै ७ जना मन्त्रीहरुले संयुक्त रुपमा राजीनामा दिएका छन् । कृषिमन्त्री घनश्याम भुसाल, संस्कृति, पर्यटन तथा नागरिक उड्डयन मन्त्री योगेश भट्टराई, शिक्षामन्त्री गिरीराजमणि पोखरेल, वनमन्त्री शक्ति बस्नेत, उर्जामन्त्री वर्षमान पुन, खानेपानी मन्त्री विना मगर, श्रम तथा रोजगार मन्त्री रामेश्वर रायले आइतबार अपराह्न संयुक्त रुपमा राजीनामा दिएका हुन् । प्रधानमन्त्री केपी ओलीले राष्ट्रपति मार्फत संसद विघटन गराएपछि रुष्ट हुँदै उनीहरुले राजीनामा घोषणा गरेका हुन् । यसअघि प्रधानमन्त्रीको कदमप्रति नेकपाकै अर्का अध्यक्ष पुष्पकमल दाहाल र बरिष्ठ नेता माधव नेपालसँग उनीहरुको परामर्श भएको थियो । यस्तो छ राजीनामा :"
प्रधानमन्त्रीको कदमविरुद्ध दोलखामा पूर्वमाओवादी विद्यार्थीको विरोध प्रदर्शन,"दोलखा : प्रधानमन्त्री केपी शर्मा ओलीले प्रतिनिधि सभा विघटन गर्न गरेको सिफारिस विरुद्ध पूर्व नेकपा माओवादी विद्यार्थी संगठनले विरोध प्रदर्शन गरेका छन्। आइतबार दिउँसो सदरमुकाम चरिकोटमा पूर्व माओवादी विद्यार्थी संगठनका कार्यकर्ताहरुले प्रधानमन्त्री ओलीको संसद विघटन गर्ने कदमको विरोध प्रर्दशन गरेका हुन्। पूर्व माओवादी विद्यार्थी संगठनका करिब एकदर्जन नेता तथा कार्यकर्ताले प्रधानमन्त्री ओलीविरुद्ध नारा लगाएर विरोध प्रदर्शन गरेका हुन्। विद्यार्थीहरुले प्रतिगामी केपी ओली मूर्दाबाद, केपी चोर देश छोड्, संसद विघटन फिर्ता गर् भन्ने नारा लगाएका थिए।"
ओलीको कदम गैरजिम्मेबारपूर्ण र असंवैधानिक : महामन्त्री कोइराला,"काठमाडौं : नेपाली कांग्रेसका महामन्त्री सशांक कोइरालाले प्रधानमन्त्री केपी ओलीको कदम असंवैधानिक र गैरजिम्मेबारपूर्ण भएको बताएका छन्। प्रधानमन्त्रीको संसद् विघटन गर्ने सिफारिसपछि प्रतिक्रिया दिदै उनले भनेका छन्, 'दलभित्रको आन्तरिक झगडाको आवेगमा प्रधानमन्त्री केपी ओलीको संसद् विघटन गर्ने सिफारिस असंवैधानिक र गैरजिम्मेबारपूर्ण छ।' उनले नेकपाभित्रको द्वन्द्वको सिकार संसद र संविधान हुनु दुर्भाग्यपूर्ण भएको बताए। उनले भने, पाँच वर्षका लागि जननिर्वाचित संसदलाई अकालमा विघटन गरेर संविधानलाई खेलौना बनाउने हक उहाँलाई छैन।' उनले हठात् चालिएको यो कदमले मुलुकमा फेरि द्वन्द्व र अस्थिरताको डरलाग्दो श्रृखंला निम्त्याउनसक्ने बताए। उनले प्रधानमन्त्रीको यो गलत कदमलाई राष्ट्रपतिले सच्चाउनुपर्ने बताए।"
बालुवाटार पुगेका प्रचण्ड ओलीलाई नभेटी फर्किए,काठमाडौं : सत्तारुढ नेपाल कम्युनिस्ट पार्टी (नेकपा)का कार्यकारी अध्यक्ष पुष्पकमल दाहाल 'प्रचण्ड' बालुवाटार पुगे पनि प्रधानमन्त्री केपी ओलीलाई नभेटी फर्किएका छन्। मन्त्रिपरिषद बैठक चलिरहँदा प्रचण्ड प्रधानमन्त्री एवं अध्यक्ष केपी शर्मा ओलीलाई भेट्न बालुवाटार पुगेका थिए। मन्त्रिपरिषद्बाट संसद विघटन गर्ने सिफारिस भएको खबर पाएपछि उनी ओलीलाई नभेटी खुमलटार फर्किएका हुन्। स्थायी कमिटी बैठक अगाडि दुई अध्यक्षबीच छलफल गर्न प्रचण्ड बालुवाटार पुगेको खुमलटार स्रोतले जनाएको छ। स्थायी कमिटी बैठक दिउँसो १ बजे राखिएको छ। शनिबार प्रधानमन्त्री एवम् नेकपा अध्यक्ष ओली शनिबार बिहानै कार्यकारी अध्यक्ष पुष्पकमल दाहाल प्रचण्डलाई भेट्न खुमलटार पुगेका थिए। प्रचण्ड निवासमा अध्यक्षद्वयबीच पार्टीभित्र देखिएका विवादका विषयमा छलफल भएको थियो।
प्रधानमन्त्री ओलीद्वारा संसद विघटन गर्न सिफारिस,"काठमाडौं : प्रधानमन्त्री केपी शर्मा ओलीले संसद विघटन गर्न सिफारिस गरेका छन्। प्रधानमन्त्रीको सरकारी निवास बालुवाटारमा आइतबार बिहान आकस्मिक मन्त्रिपरिषद बैठक राखेर ओलीले संसद विघटन गर्न सिफारिस गरेका हुन्। ओलीको यो असंवैधानिक कदमले मुलुकलाई अस्थिरता र द्वन्द्वतिर धकेलिएको भन्दै नेताहरुले चिन्ता व्यक्त गरेका छन्। सत्तारुढ दल नेपाल कम्युनिष्ट पार्टी (नेकपा)का भित्रको झगडा मिलाउन शीर्ष नेताहरुबीचको शनिबार भेटवार्ता तीव्र बनेको थियो। शनिबार दिनभरजसो नै प्रधानमन्त्री तथा अध्यक्ष केपी ओली, कार्यकारी अध्यक्ष पुष्पकमल दाहाल प्रचण्डलगायतका शीर्ष नेताहरु एकल र संयुक्त भेटवार्तामा व्यस्त रहेका थिए। छलफलमा कुरा मिल्न नसकेपछि नेकपाको विवाद थप तनाबपूर्ण बनेको छ।"
भवन उद्घाटन गर्दागर्दै सरकारका प्रवक्ताले थाहा पाए संसद् विघटनको सूचना,"दोलखा : काठमाडौंमा प्रधानमन्त्री केपी शर्मा ओलीद्वारा संसद विघटन गर्न सिफारिस गरिरहेका बेला सरकारका प्रवक्ता एवम् सञ्चार तथा सूचना प्रविधि मन्त्री पार्वत गुरुङ नवनिर्मित भवन उद्घाटनमा व्यस्त छन्। विद्यालय भवन उद्घाटन समारोहमा सरिक भइरहेका बेला मन्त्री गुरुङलाई संसद विघटनको सूचना टेलिफोनमा प्राप्त भएको नेकपाका एक स्थानीय नेताले जानकारी दिए। प्रधानमन्त्री ओलीले काठमाडौंमा संसद विघटन गर्न सिफारिस गरिरहेकै बेला सरकारका प्रवक्ता गुरुङ भने जन्मगाउँ काप्तीस्थित दिव्यश्वरी प्राथमिक विद्यालयको कार्यक्रममा सहभागी थिए। शुक्रबार राती सदरमुकाम चरिकोट आइपुगेका सरकारका प्रवक्ता एवम् मन्त्री गुरुङ मंगलबारमात्र राजधानी फिर्ता हुने कार्यतालिका रहेको छ । आइतबार नै सरकारका प्रवक्ता गुरुङद्वारा बहुचर्चित ४५६ मेगावाट क्षमताको माथिल्लो तामाकोशी जलविद्युत् आयोजनाको अनुगमन गर्ने कार्यतालिका रहेको छ । तीन दिनदेखि दोलखामा रहेका सरकारका प्रवक्ता गुरुङ गृह स्थानीय तह गौरीशंकर गाउँपालिका, वडा कार्यालय लगायत स्थानीयले आयोजना गरेको भोजमा सहभागी बनिरहेका थिए।"
देउवाले बोलाए पदाधिकारीको आकस्मिक बैठक,"काठमाडौं : प्रधानमन्त्री केपी शर्मा ओलीले संसद विघटनको सिफारिस गरेलगत्तै प्रतिपक्षी नेपाली कांग्रेसले पदाधिकारी र पूर्वपदाधिकारीको आकस्मिक बैठक बोलाएको छ । बैठकमा सरकारले संसद् विघटनको सिफारिसबारे छलफल गरिने कांग्रेसले जनाएको छ। बैठक सभापति शेरबहादुर देउवाले दिउँसो १ बजे आफ्नै निवास बुढानिलकण्ठमा बोलाएका हुन्। संसद विघटनको सिफारिस लिएर प्रधानमन्त्री केपी शर्मा ओली राष्ट्रपति कार्यालय पुगेका छन् । प्रधानमन्त्री ओली, राष्ट्रपति विद्यादेवी भण्डारीलाई भेट्न शीतल निवास पुगेका हुन् ।"
"प्रचण्डसहित शीर्ष नेताहरू खुमलटारमा, ओलीको सिफारिस स्वीकार नगर्न राष्ट्रपतिकहाँ सन्देश","काठमाडौं : सत्तारुढ नेपाल कम्युनिस्ट पार्टी (नेकपा)का अध्यक्ष एवम् प्रधानमन्त्री केपी शर्मा ओली संसद् विघटन गर्न सिफारिस बोकेर शितल निवासतिर लागेपछि असन्तुष्ट नेकपाका शीर्ष नेताहरु खुमलटारमा भेला भएका छन्। मन्त्रिपरिषद बैठक चलिरहँदा ओलीलाई भेट्न बालुवाटार पुगेका कार्यकारी अध्यक्ष पुष्पकमल दाहाल 'प्रचण्ड' नेभेटी फर्किएका थिए। त्यसपछि अध्यक्ष प्रचण्डसहित पाँच जना सचिवालय सदस्य खुमलटारमा भेला भएका हुन्। भेलामा प्रचण्ड, वरिष्ठ नेता झलनाथ खनाल, वरिष्ठ नेता माधवकुमार नेपाल, उपाध्यक्ष वामदेव गौतम र पार्टी प्रवक्ता नारायणकाजी श्रेष्ठ सामेल भएको खुमलटार स्रोतले जनाएको छ। सचिवालयका सदस्यहरूले ओलीको कदमले दुर्घटना निम्त्याउने चिन्ता व्यक्त गर्दै यसलाई स्वीकार नगर्न अनौपचारिक रुपमा राष्ट्रपतिसमक्ष सन्देश पठाइसकेको स्रोतले बतायो। आइतबार बिहान बसेको मन्त्रिपरिषद्को आकस्मिक बैठकले संसद् विघटनको सिफारिस गर्ने निर्णय गरेको थियो। उनीहरु प्रधानमन्त्री ओलीको सोही कदमको विषयमा छलफल गर्न भेला भएका हुन्। मन्त्रिपरिषद् बैठक लगत्तै प्रधानमन्त्री ओली, सिफारिस लिएर राष्ट्रपति विद्यादेवी भण्डारीलाई भेट्न शीतल निवास पुगेका हुन्। अब राष्ट्रपतिबाट सिफारिस स्वीकार हुन्छ या हुँदैन, राष्ट्रपतिबाट सिफारिस अनुमोदन गरेको खण्डमा कसरी अघि बढ्ने भन्नेबारे छलफल गर्न भेला भएको नेकपा स्रोतले जनाएको छ। संसद विघटन सिफारिस प्रकरणले आइतबार दिउँसो एक बजे प्रस्तावित नेकपा स्थायी कमिटी बैठक अन्योलमा परेको छ।"
राष्ट्रपतिलाई कांग्रेसको आग्रह : ओलीको असंवैधानिक सिफारिस अस्वीकार गर्नुस्,"काठमाडौं : प्रधानमन्त्री केपीशर्मा ओलीले प्रतिनिधि सभा विघटन गर्न गरेको सिफारिसलाई नेपाली कांग्रेसले गम्भीरतापूर्वक लिएको जनाएको छ। आज एक विज्ञप्ति जारी काग्रेस प्रवक्ता एवं सूचना, संचार तथा प्रचार विभाग प्रमुख विश्वप्रकाश शर्माले यो कदम संविधानको अक्षर, मर्म र भावना विपरीत भएको बताएका छन्। नेपाली कांग्रेसले यसलाई राजनैतिक रूपमा गम्भीर रुपले प्रतिवाद गर्नेछ। विज्ञप्तिमा भनिएको छ चुनावको बेला स्थिरताको चर्को नारा दिने अनि आफ्नो पार्टी भित्रको द्वन्द्वको परिणाममा मुलुकलाई अस्थिरता तर्फ पुन: धकेल्न खोज्ने प्रवृत्ति निन्दनीय छ। जनता कोरोनाको मारमा रहेका बेला सत्ताको जितहारको द्वन्द आफैमा लज्जास्पद भएको बताउँदै विघटनको अस्त्रलाई अधिनायक आकांक्षाको अन्तिम प्रयत्नका रूपमा कांग्रेसले लिएकाले असफल तुल्याउन लागि पर्ने विज्ञप्तिमा उल्लेख छ। ओलीको असंवैधानिक र आवेगपूर्ण सिफारिस अस्वीकार गरेर संविधानप्रतिको आफ्नो अभिभावकीय कर्तव्य निर्वाह गर्न सम्माननीय राष्ट्रपतिलाई अपील गर्दै नेपाली संविधान र लोकतन्त्र रक्षाका लागि एकजुट हुन कांग्रेसले सबैलाई आग्रह गरेको छ। पार्टीले लिने आवश्यक कदम र थप धारणा बारे आजै १ बजे उपत्यकामा उपलब्ध पार्टीका पदाधिकारी र पूर्व पदाधिकारीको बैठक बोलाइएको प्रवक्ता शर्माले जानकारी दिए। ओलीको कदम लोकतन्त्रको हितमा छैन, सबैतिरबाट प्रतिवाद गरिनुपर्छ : भट्टराई संसद विघटनको प्रस्ताव संविधान विपरित : पौडेल प्रधानमन्त्रीको गलत कदम सच्चाउन सबैतिरबाट राष्ट्रपतिलाई आग्रह ओलीको कदम गैरजिम्मेबारपूर्ण र असंवैधानिक : महामन्त्री कोइराला संसद विघटनको निर्णय असंवैधानिक र अलोकतान्त्रिक : गगन थापा संसद विघटनको सिफारिस लिएर प्रधानमन्त्री ओली शितल निवासमा देउवाले बोलाए पदाधिकारीको आकस्मिक बैठक संसद विघटनको सिफारिस असंवैधानिक, अत्यन्त गैरजिम्मेवारीपूर्ण : डाशेखर कोइराला भवन उद्घाटन गर्दागर्दै सरकारका प्रवक्ताले थाहा पाए संसद् विघटनको सूचना"
ओलीको रिफारिसबारे आन्तरिक छलफलमा जुटिन् राष्ट्रपति,काठमाडौं : राष्ट्रपति विद्यादेवी भण्डारी संसद विघटनसम्बन्धी प्रधानमन्त्री केपी शर्मा ओलीको सिफारिसबारे आन्तरिक छलफलमा जुटेकी छन्। प्रधानमन्त्री ओलीले आइतबार राष्ट्रपतिसमक्ष विघटनसम्बन्धी सिफारिस बुझाएर फर्किएपछि आन्तरिक छलफलमा जुटेकी हुन् । प्रधानमन्त्रीको सिफारिसबारे राष्ट्रपति भण्डारीले आन्तरिक छलफल सुरु गरेको जनाइएको छ। प्रधानमन्त्रीओलीले आइतबार बिहान आकस्मिक मन्त्रिपरिषद बैठक डाकेर संसद विघटनको सिफारिस गरेका थिए। प्रधानमन्त्रीको यो कदमको चारैतिर चर्को विरोध सुरु भएको छ। विभिन्न राजनैतिक पार्टी तथा नेताहरुले यसको विरोध गरेका छन्। नेपाली कांग्रेसले ओलीको यो कदम अधिनायकवादतर्फ उन्मुख भएको आरोप लगाएको छ भने विवेकशील साझा पार्टीले कुको संज्ञा दिएको छ। संविधानविदहरुले प्रधानमन्त्रीको यो कदम संविधानमाथि 'कू' भएको आरोप लगाएका छन्।
संसद विघटनको प्रस्ताव निरङ्कुश र परिवर्तनविरोधी कदम : प्रवक्ता श्रेष्ठ,"काठमाडौं : सत्तारुढ दल नेपाल कम्युनिष्ट पार्टी (नेकपा)का प्रवक्ता नारायणकाजी श्रेष्ठले संसद विघटनको प्रस्ताव परिवर्तनविरोधी प्रतिगामी कदम भएको टिप्पणी गरेका छन्। आइतबार बिहान बसेको मन्त्रिपरिषद्को आकस्मिक बैठकले संसद् विघटनको सिफारिस गर्ने निर्णय गरेपश्चात उनले प्रधानमन्त्रीले गरेको सिफारिस गैर संवैधानिक र निरङ्कुश भएको बताएका हुन् । श्रेष्ठले प्रधानमन्त्रीको निर्णय लागु हुन नसक्ने धारणा राखेका छन्। आज प्रधानमन्त्री श्री केपी शर्मा ओलीले संघीय प्रतिनिधिसभा बिघटन गर्न गर्नुभएको सिफारिस गैरसंवैधानिक, अलोकतान्त्रिक, निरङ्कुश र परिवर्तनविरोधी प्रतिगामी कदम हो। उनले ट्वीटमार्फत भनेका छन् यो लागु हुन सक्दैन। यसकोविरुद्ध संघीय लोकतान्त्रिक गणतन्त्र, लोकतन्त्र एवं परिवर्तनका पक्षधर सम्पुर्ण शक्तिहरु एक होऔं। सत्तारुढ दल नेपाल कम्युनिष्ट पार्टी (नेकपा)का भित्रको झगडा मिलाउन शीर्ष नेताहरुबीचको शनिबार भेटवार्ता तीव्र बनेको थियो। शनिबार दिनभरजसो नै प्रधानमन्त्री तथा अध्यक्ष केपी ओली, कार्यकारी अध्यक्ष पुष्पकमल दाहाल प्रचण्डलगायतका शीर्ष नेताहरु एकल र संयुक्त भेटवार्तामा व्यस्त रहेका थिए। छलफलमा कुरा मिल्न नसकेपछि नेकपाको विवाद थप तनाबपूर्ण बनेको छ।"
संसद विघटनको सिफारिस अस्वीकार गर्न राष्ट्रपतिलाई कांग्रेसको आग्रह,"काठमाडौं : प्रमुख प्रतिपक्षी नेपाली कांग्रेसले संसद विघटनको सिफारिसलाई अस्वीकार गर्न राष्ट्रपति विद्यादेवी भण्डारीलाई आग्रह गरेको छ । कांग्रेस प्रवक्ता विश्वप्रकाश शर्माले आइतबार प्रेस विज्ञप्ति जारी संविधानप्रतिको आफ्नो अभिभावकीय कर्तव्य निर्वाह गर्न राष्ट्रपति भण्डारीलाई आग्रह गरेका हुन् । विज्ञप्तिमा शर्माले भनेका छन्, 'यस्तो असंवैधानिक र आवेगपूर्ण सिफारिस अस्वीकार गरेर संविधानप्रतिको आफ्नो अभिभावकीय कर्तव्य निर्वाह गर्न सम्माननीय राष्ट्रपतिलाई अपील गर्दै नेपाली कांग्रेस संविधान र लोकतन्त्र रक्षाका लागि एकजुट हुन पार्टीका साथीहरु, सबै राजनीतिक दल, संघसंस्था र समस्त लोकतन्त्रवादी नेपाली दिदीबहिनी दाजुभाइमा हार्दिक अपील गर्दछ ।' सरकारले गरेको संसद विघटनको सिफारिसलाई कांग्रेसले संविधानको अक्षर, मर्म र भावना विपरित भएको बताएको छ। कांग्रेसले यसलाई राजनैतिक रुपमा गम्भीरुपमा प्रतिवाद गर्ने जनाएको।"
स्थायी कमिटी बैठक अगाडि मन्त्रिपरिषद् बैठक : अध्यादेशको एजेण्डा के होला ?,"काठमाडौं : प्रधानमन्त्री केपी शर्मा ओलीले मन्त्रिपरिषदको आकस्मिक बैठक बोलाएका छन्। नेकपाको स्थायी कमिटी बैठक बस्नु अगाडि प्रधानमन्त्रीको सरकारी निवास बालुवाटारमा ओलीले आइतबार बिहान मन्त्रिपरिषदको बैठक बोलाएका हुन्। बैठकले संवैधानिक परिषद्सम्बन्धी अध्यादेश फिर्ता लिने निर्णय गर्ने सम्भावना रहेको एक मन्त्रीले बताए। मन्त्रिपरिषद्ले निर्णय गरेर सिफारिस गरेपछि राष्ट्रपतिले फिर्ता गर्न सक्ने कानुनी व्यवस्था छ। मंगलबार बसेको मन्त्रिपरिषद्को बैठकले गरेको निर्णयपछि राष्ट्रपतिले तीनजना सदस्य भएपनि संवैधानिक परिषद् बैठक बस्न र निर्णय गर्न मिल्ने गरी अध्यादेश जारी गरेकी थिइन्। बुधबार बसेको नेकपा स्थायी कमिटीको बैठकले गएको मंगलबार जारी भएको संवैधानिक परिषद्सम्बन्धी अध्यादेश फिर्ता लिने निर्णय गरेको थियो । यसअघि प्रधानमन्त्री तथा नेकपा अध्यक्ष केपी ओली र अर्का कार्यकारी अध्यक्ष पुष्पकमल दाहाल प्रचण्डबीच अध्यादेश फिर्ता गर्ने सहमति भएको थियो। सत्तारुढ दल नेपाल कम्युनिष्ट पार्टी (नेकपा)का भित्रको झगडा मिलाउन शीर्ष नेताहरुबीचको शनिबार भेटवार्ता तीव्र बनेको थियो। शनिबार दिनभरजसो नै प्रधानमन्त्री तथा अध्यक्ष केपी ओली, कार्यकारी अध्यक्ष पुष्पकमल दाहाल प्रचण्डलगायतका शीर्ष नेताहरु एकल र संयुक्त भेटवार्तामा व्यस्त रहे। बालुवाटारबाटै राजनीतिक गतिविधी सञ्चालन गर्दै आएका प्रधानमन्त्री ओली शनिबार खुमलटार, पुल्चोक हुँदै राजनीतिक भेटघाट बाक्लो बनाएर फर्किएका छन्।प्रधानमन्त्री एवम् नेकपा अध्यक्ष ओली शनिबार बिहानै सरप्राइज मिटिङ का रूपमा कार्यकारी अध्यक्ष पुष्पकमल दाहाल प्रचण्डलाई भेट्न खुमलटार पुगेका थिए। प्रचण्ड निवासमा अध्यक्षद्वयबीच पार्टीभित्र देखिएका विवादका विषयमा छलफल भएको खुमलटार स्रोतले जनाएको छ। भेटमा ओलीले संवैधानिक परिषद् सम्बन्धी अध्यादेश आफूले फिर्ता लिन र पार्टी विवाद मिलाउन आफूले कहाँ के गर्नुपर्ने हो छलफल गर्न तयार रहेको बताए। उनले आफूमाथि गम्भीर आरोपसहित बैठकमा पेश भएको आरोपपत्र फिर्ता गर्न प्रचण्डलाई आग्रह गरेको स्रोतले जनाएको छ। जवाफमा प्रचण्डले त्यो आरोपत्र नभइ दस्तावेजका रुपमा आएको स्मरण गराउँदै बैठकमा छलफल पश्चात फिर्ता गर्नु परेपनि बैठकबाटै गर्ने बताएका थिए। नेकपाको स्थायी कमिटीको बैठक दिउँसो १ बजे बस्दैछ। प्रधानमन्त्री ओली स्थायी कमिटी बैठकमा उपस्थित हुनेनहुने स्पष्ट छैन।"
"ओलीको कदम लोकतन्त्रको हितमा छैन, सबैतिरबाट प्रतिवाद गरिनुपर्छ : भट्टराई","काठमाडौं : पूर्व प्रधानमन्त्री तथा जनता समाजबादी पार्टीका अध्यक्ष डा बाबुराम भट्टराईले प्रधानमन्त्री केपी शर्मा ओलीको संसद विघटनको प्रस्ताव अत्यन्त दुखद भएको प्रतिक्रिया दिएका छन्। उनले प्रधानमन्त्री ओलीको कदमले संविधानसभाबाट स्थापित नयाँ प्रणालीमै धावा बोलेको धारणा राखेका छन्। मन्त्रिपरिषद्ले संसद विघटन गर्न राष्ट्रपतिसमक्ष सिफारिस गरेको खबर सार्वजनिक भएसँगै भिडियो प्रतिक्रिया दिँदै भट्टराईले विगतका अस्थिरतालाई ध्यान दिँदै बीचमा विघटन गर्न नपाइने संवैधानिक व्यवस्था विपरित प्रधानमन्त्रीको कदम दुखद रहेको टिप्पणी गरेका छन्। उनले यो कदम लोकतन्त्रको मर्म र संविधान प्रावधान विपरित भएको जनाएका छन्। प्रधानमन्त्री केपी ओलीले संसद विघटन गरेपछि जसपा संघीय परिषद अध्यक्ष बाबुराम भट्टराईको भनाइ !    ,  ()  ,  भट्टराईले भनेका छन्, हिजोकै अस्थिर संसदीय व्यवस्था दोहोर्याएको छ र हामीले संविधानसभामार्फत सुधारिएको प्रणाली ल्यायौं त्यसको धज्जी उडेको छ, ओलीको यो कदमको सबैतिरबाट प्रतिवाद गरिनुपर्ने उनको भनाई छ। प्रधानमन्त्री ओलीद्वारा संसद विघटन गर्न सिफारिस"
संसद विघटनको सिफारिस लिएर प्रधानमन्त्री ओली शितल निवासमा,"काठमाडौं : प्रधानमन्त्री केपीशर्मा ओली संसद विघटनको सिफारिस लिएर शितल निवास पुगेका छन्। आइतबार बिहान बसेको मन्त्रिपरिषद्को आकस्मिक बैठकले संसद् विघटनको सिफारिस गर्ने निर्णय गरेको थियो। मन्त्रिपरिषद् बैठक लगत्तै प्रधानमन्त्री ओली, सिफारिस लिएर राष्ट्रपति विद्यादेवी भण्डारीलाई भेट्न शीतल निवास पुगेका हुन्। राष्ट्रपतिले सरकारले सिफारिसअनुसार संसद् विघटन गरेमा प्रतिनिधिसभा भंग हुनेछ। झन्डै दुई तिहाइको बहुमतको अपमान गर्दै हठात् संसदलाई विघटन गर्ने प्रधानमन्त्रीको कदमले मुलुकमा अस्थिरता र फेरि द्वन्द्व निम्त्याउने चिन्ता व्यक्त भएको छ। प्रतिपक्षीलगायतका दलहरूबाट मात्रै होइन, सत्तारुढ दलभित्रैबाट यसको चर्को आलोचना भएको छ। झन्डै तीन वर्षअघि गठित संसदको अझै दुई वर्ष अवधि छ। यसअघि पनि पटकपटक संसद विघटन हुँदा मुलुक अस्थिरता र द्वन्द्वको भुमरीमा परेको थियो।"
प्रधानमन्त्रीको गलत कदम सच्चाउन सबैतिरबाट राष्ट्रपतिलाई आग्रह,"काठमाडौं : पार्टीभित्रको आन्तरिक द्वन्द्वको आवेगमा संसद विघटन गर्ने प्रधानमन्त्री केपी ओलीको कदम असंवैधानिक र गैरजिम्मेवारपूर्ण भएको भन्दै सबैतिरबाट निन्दा र आलोचना भएको छ। झन्डै दुई तिहाइको बहुमतको अपमान गर्दै हठात् संसदलाई विघटन गर्ने प्रधानमन्त्रीको कदमले मुलुकमा अस्थिरता र फेरि द्वन्द्व निम्त्याउने चिन्ता व्यक्त भएको छ। प्रतिपक्षीलगायतका दलहरूबाट मात्रै होइन, सत्तारुढ दलभित्रैबाट यसको चर्को आलोचना भएको छ। नागरिकस्तरमा पनि यसको व्यापक निन्दा गरिएको छ। निजी आवेग र आग्रहबाट दिग्भ्रमित भएर चालेको यस्तो कदमलाई अनुमोदन नगर्न राष्ट्रपतिसमक्ष सबैतिरबाट आग्रह गरिएको छ। राजनीतिक परिवर्तनसँगै आएको संविधानबमोजिम गठित पहिलो संसदलाई यसरी अकालमा मृत्युतर्फ धकेलेर ओलीले राजनीतिक परिवर्तनको समेत अपमान गरेको प्रतिक्रिया सामाजिक संजालमा लगाइएको छ। झन्डै तीन वर्षअघि गठित संसदको अझै दुई वर्ष अवधि छ। यसअघि पनि पटकपटक संसद विघटन हुँदा मुलुक अस्थिरता र द्वन्द्वको भुमरीमा परेको थियो। दलभित्रको आन्तरिक झगडाको आवेगमा प्रधानमन्त्री केपी ओलीको संसद् विघटन गर्ने सिफारिस असंवैधानिक र गैरजिम्मेवारपूर्ण छ। यसले मुलुकमा फेरि द्वन्द्व र अस्थिरताको डरलाग्दो श्रृखंला निम्त्याउनसक्छ। यो गलत कदमलाई राष्ट्रपतिले सच्चाउनुपर्छ। प्रधानमन्त्री ओलीद्वारा संसद विघटन गर्न सिफारिस बालुवाटार पुगेका प्रचण्ड ओलीलाई नभेटी फर्किए ओलीको कदम लोकतन्त्रको हितमा छैन, सबैतिरबाट प्रतिवाद गरिनुपर्छ : भट्टराई संसद विघटनको प्रस्ताव संविधान विपरित : पौडेल ओलीको कदम गैरजिम्मेबारपूर्ण र असंवैधानिक : महामन्त्री कोइराला"
ओलीको कदम अधिनायकवादतर्फ उन्मुख : देउवा,"काठमाडौं : प्रमुख प्रतिपक्षी नेपाली कांग्रेसका सभपति शेरबहादुर देउवाले हतारमा संसद विघटन गर्ने प्रधानमन्त्री केपी ओलीको कदम अधिनायकवादतर्फ उन्मुख रहेको बताएका छन्। उनले संसद विघटनको सिफारिसको असंवैधानिक भएको प्रतिक्रिया दिँदै प्रधानमन्त्रीको यो कदमको राजनैतिक प्रतिवाद गर्ने समेत बताएका छन्। उनले ट्वीट गरेका छन्,' अधिनायकवाद उन्मुख यो कदमप्रति कांग्रेसको गम्भीर असहमति छ। संविधान विपरीतको सिफारिस स्वीकार गर्न रास्ट्रपति बाध्य हुनुपर्ने देखिन्न । यो कदमको राजनैतिक प्रतिवाद गर्न नेपाली कांग्रेसले उपयुक्त रणनीति निर्माण गर्नेछ ।' प्रधानमन्त्रीले संसद विघटनको सिफारिस गरेपछि यसको चारैतिर विरोध सुरु भएको छ। विभिन्न राजनैतिक पार्टी तथा नेताहरुले यस कदमको विरोध गरेका छन्। नेपाली कांग्रेसले उक्त सिफारिस सदर नगर्न राष्ट्रपतिलाई आग्रह गरेको छ। प्रधानमन्त्रीको कदमको सामाजिक संजालमा पनि चर्को विरोध भइरहेको छ।"
संसद विघटनको प्रस्ताव संविधान विपरित : पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले मन्त्रिपरिषदबाट संसद विघटनको प्रस्ताव हुनु संविधान विपरित भएको प्रतिक्रिया दिएका छन्। संसद विघटनको सिफारिस भएको सूचना प्राप्त भएको बताउँदै उनले यो कदम लोकतन्त्रको मर्म र राष्ट्र हीत विपरीत भएको धारणा राखेका छन्। यो संविधान विपरीत छ,लोकतन्त्रको मर्म विपरीत छ र राष्ट्र हीत विपरीत छ। उनले ट्वीटरमा लेखेका छन् अहिलेको संविधान अनुरुप विघटन गर्न मिल्ने प्रावधान छैन र राष्ट्रपतिले यसलाई स्वीकार गर्न हुँदैन। यो फिर्ता गर्नु पर्दछ। पौडेलले यस्ता मुलुक र लोकतन्त्रलाई अस्थिरता र संकटतर्फ धकेल्ने गैर लोकतान्त्रिक कदमको घोर भत्सर्ना गरेका छन्। प्रधानमन्त्री ओलीद्वारा संसद विघटन गर्न सिफारिस ओलीको कदम लोकतन्त्रको हितमा छैन, सबैतिरबाट प्रतिवाद गरिनुपर्छ : भट्टराई"
संसद विघटनको सिफारिस राष्ट्रघाती कदम : रवीन्द्र मिश्र,"काठमाडौं : विवेकशील साझा पार्टीले संसद विघटनको सिफारिसलाई राष्ट्रघाती कदम भनेको छ। साझा पार्टीका अध्यक्ष रवीन्द्र मिश्रले प्रधानमन्त्री केपी ओलीले मन्त्रिपरिषद्को आकस्मिक बैठक डाकेर अनायास संसद विघटनको सिफारिश गर्नु घोर असंवैधानिक, अलोकतान्त्रिक र तानाशाही कदम भएको टिप्पणी गरेका छन्। उनले यो संविधानमाथिको स्पष्ट 'कू' को संज्ञा दिएका छन्। उनले राष्ट्रपति विद्यादेवी भण्डारीसमक्ष मन्त्रिपरिषद्को सिफारिस सदर नगर्न समेत माग गरेका छन् । उनले भनेका छन्, 'प्रधानमन्त्री ओलीको किचेन क्याबिनेटका विश्वासिलो सहयोगीमा रूपान्तरित भएर राष्ट्रपतिको गरिमालाई नै बारम्बार गिराएकी राष्ट्रपति विद्यादेवी भण्डारीलाई यस पटक पदको गरिमा जोगाउन मन्त्रिपरिषद्को सिफारिस सदर नगर्न विवेकशील साझा पार्टी जोडदार माग गर्दछ ।' मिश्रले संसद विघटनको सिफारिस सम्बन्धमा संघीय संसदमा प्रतिनिधित्व भएका राजनीतिक दलहरूसँग तत्काल छलफल थाल्न पनि भनेका छन् ।' नेपालको संविधान २०७२ ले प्रधानमन्त्रीलाई संसद विघटनको विशेषाधिकार प्रदान गरेको छैन। संसदबाटै वैकल्पिक सरकार निर्माण गर्ने अधिकार संसदलाई छ। सो अधिकारको प्रयोग नै नगरी निहित स्वार्थपूर्तिका लागि कुण्ठा र अहंग्रस्त कदम चालेर प्रधानमन्त्री ओलीले देशलाई अस्थिरता र सम्भावित दुर्घटनातर्फ धकेलेका छन्,' उनले भने,' यो, लोकतन्त्रमा विरलै प्राप्त हुने झण्डै दुईतिहाई जनमतमाथिको निर्लज्ज घात हो र जनताले यसको बदला आउँदा निर्वाचनमा लिनेछन् भन्ने हामीलाई विश्वास छ।' प्रधानमन्त्री ओलीको किचेन क्याबिनेटका विश्वासिलो सहयोगीमा रूपान्तरित भएर राष्ट्रपतिको गरिमालाई नै बारम्बार गिराएकी राष्ट्रपति विद्यादेवी भण्डारीलाई यसपटक पदको गरिमा जोगाउन मन्त्रिपरिषदको सिफारिश सदर नगर्न विवेकशील साझा पार्टी जोडदार माग गर्दछ। बारम्बार अलोकतान्त्रिक, अनुदार व्यवहार गर्दै आएका प्रधानमन्त्री ओली बढ्दोरूपमा राष्ट्रघाती समेत देखिन थालेका छन्। संसद विघटनको उनको सिफारिशका बारे संघिय संसदमा प्रतिनिधित्व भएका राजनीतिक दलहरूसँग तत्काल छलफल शुरू गर्न विवेकशील साझा पार्टी राष्ट्रपति भण्डारीसँग आग्रह गर्दछ। प्रधानमन्त्रीको यो राष्ट्रघाती कदमकाविरुद्ध आम नागरिकहरू एक जुट भएर विरोधमा उत्रिन र सम्पूर्ण लोकतान्त्रिक शक्तिहरू एकवद्ध हुन पनि विवेकशील साझा पार्टी आह्वान गरेको छ।"
संसद विघटनको निर्णय असंवैधानिक र अलोकतान्त्रिक : गगन थापा,"काठमाडौं : नेपाली कांग्रेसका नेता तथा सांसद गगन थापाले प्रधानमन्त्रीबाट भएको संसद विघटनको निर्णय असंवैधानिक र अलोकतान्त्रिक रहेको उल्लेख गरे । नेपाली जनताले नेकपालाई दिएको मतको वैधता सकिएको बताएका छन्। प्रधानमन्त्री केपी शर्मा ओलीले लहडको भरमा संसद विघटनको निर्णय गरेको भन्दै थापाले त्यसलाई संविधानले कुनै पनि हालतमा स्वीकार नगर्ने बताए। उनले ट्वीट गरेका छन्, 'संविधान निर्माण गर्दा पाँच वर्ष संसद चल्ने अवस्थाको परिकल्पनासहितको प्रावधान छ । प्रधानमन्त्रीले लहडमा गरेको संसद विघटनको निर्णय असंवैधानिक र अलोकतान्त्रिक छ । यसको संवैधानिक व्याख्या हुन्छ नै तर जे व्याख्या भए पनि तीन वर्ष अगाडि जनताले नेकपालाई दिएको मतको वैधता भने यो सिफारिससँगै सकिएको छ।'"
संसद विघटन सिफारिसले प्रभावित होला त स्थायी कमिटी बैठक ?,काठमाडौं : सत्तारुढ नेपाल कम्युनिस्ट पार्टी (नेकपा) को पूर्वनिर्धारित स्थायी कमिटी बैठक अन्योलमा परेको छ। आइतबार बिहान बसेको मन्त्रिपरिषद्को आकस्मिक बैठकले संसद् विघटनको सिफारिस गर्ने निर्णय गरेपश्चात नेताहरु छलफलमा जुटेका छन्। ओली संसद् विघटन गर्न सिफारिस बोकेर शितल निवासतिर लागेपछि यस विषयमा छलफल गर्न कार्यकारी अध्यक्ष पुष्पकमल दाहाल 'प्रचण्ड'सहित पाँच जना सचिवालय सदस्य खुमलटारमा छलफलमा जुटेका छन् भने सांसदहरु सिंहदरबारस्थित संसदीय दलको कार्यालयमा भेला भएका छन्। त्यसैगरी पूर्वनिर्धारित स्थायी कमिटी बैठकमा सहभागी हुन अन्य नेताहरु बालुवाटारमा भेला हुन थालेका छन्। नेकपाले स्थायी कमिटी बैठक दिउँसो १ बजे बोलाएको थियो। प्रचण्ड पुगे बालुवाटार नेकपाका अर्का कार्यकारी अध्यक्ष पुष्पकमल दाहाल ओलीलाई भेट्न प्रधानमन्त्री निवास पुगेका छन् । उनी भर्खर मात्र आफ्नो निवास खुमलटारबाट बालुवाटार पुगेका हुन् । बालुवाटार जानु अघि उनले आफूसहित पाँच जना सचिवालय सदस्यहरुसँग आफ्नै निवास खुमलटारमा छलफल गरेका थिए। यस अगाडि आज बिहान मन्त्रिपरिषद बैठक चलिरहँदा प्रचण्ड प्रधानमन्त्री एवं अध्यक्ष ओलीलाई भेट्न बालुवाटार पुगेका थिए। तर प्रधानमन्त्री शितल निवासतिर लागेपछि नभेटी फर्किएका थिए।
"संसद विघटनको सिफारिस असंवैधानिक, अत्यन्त गैरजिम्मेवारीपूर्ण : डाशेखर कोइराला","काठमाडौं : कांग्रेसका नेता डा शेखर कोइरालाले संसद विघटनको सिफारिस असंवैधानिक मात्र नभएर अत्यन्त गैरजिम्मेवारीपूर्ण भएको बताएका छन्। उनले राष्ट्रपतिले यो प्रस्ताव कुनै पनि हालतमा स्वीकार गर्न नहुने उल्लेख गरेका छन्। उनले ट्वीट गरेका छन्,' ' संसद विगठनको सिफारिस असंवैधानिक मात्र होइन, अत्यन्तै गैरजिम्मेवारपूर्ण छ। राष्ट्रपतिले यो प्रस्ताव कुनै पनि हालतमा स्वीकृत गर्नुहुन्न।' प्रधानमन्त्री ओली संसद विघटनको प्रस्ताव लिएर राष्ट्रपति निवास पुगेका छन् ।"
सर्वोच्च बारमा वरिष्ठ अधिवक्ता शाक्य विजयी,"काठमाडौं : सर्वोच्च अदालत बार एशोसिएसनको ३३ औँ नयाँ कार्यसमितिका लागि भएको निर्वाचनमा वरिष्ठ अधिवक्ता पूर्णमान शाक्य विजयी भएका छन्। उनी २९५ मत ल्याएर विजयी भएका हुन्। उनका प्रतिस्पर्धी वरिष्ठ अधिवक्ता रविनारायण खनालले २५० मत प्राप्त गरे। वरिष्ठ अधिवक्ता शाक्यले बृहत् लोकतान्त्रिक समावेशी (मधेशी, आदिवासी, जनजाति) पेशागत कानून व्यवसायी समूहको नेतृत्व गरेका थिए भने वरिष्ठ अधिवक्ता खनालले प्रगतिशील, पेशागत, देशभक्त तथा समावेशी कानून व्यवसायी समूहको नेतृत्व गरेका थिए। नयाँ कार्यसमितिको उपाध्यक्ष मुकुन्दप्रसाद पौडेल, सचिव ऋषिराम घिमिरे, सहसचिवमा शर्मिला श्रेष्ठ, कोषाध्यक्षमा विनोदकुमार कार्की विजयी भएका छन्। महिला सदस्यमा अमिता गौतम पौडेल, सदस्यहरुमा अनन्त कार्की, अनन्तराज लुइँटेल, तिलकविक्रम पाण्डे, दिपनारायण शाह, विकास भट्टराई, राजेन्द्रप्रसाद साह, मिराज श्रेष्ठ, डा रामहरि त्रिपाठी र निर्मला भण्डारी विजयी भएका छन्।"
मेलमिलापका लागि नेकपा शीर्ष नेताको दौडधुप,"काठमाडौं : प्रधानमन्त्री एवं नेकपा अध्यक्ष केपी शर्मा ओली हम्मेसी अरू नेताका घर धाउँदैनन्। ओलीले शनिबार भने पार्टीका अर्का अध्यक्ष पुष्पकमल दाहालको निवास खुमलटार जाने निधो अघिल्लो दिन नै गरेका थिए। नेकपामा अन्तरसंघर्ष झन् चर्किंदै गएका बेला शुक्रबारै ओलीले बालुवाटारमा दाहालसँगको भेटमा भनेका थिए, भोलि (शनिबार) बिहान म तपाईं (दाहाल)कहाँ नै चिया पिउन आउँछु। थप त्यहीँ छलफल गरौँला। दाहालले आफू मात्रै कति बालुवाटार धाउने भन्दै ओलीलाई आफ्नो निवासमा पनि कहिलेकाहीँ छलफलमा आउँदा हुन्छ नि भन्ने आग्रह गर्दै आएका थिए। प्रधानमन्त्रीले नै खुमलटार आउने भनेपछि दाहालले प्रधानमन्त्रीलाई स्वागत गर्न आतुर रहेको जवाफ फर्काएका थिए। त्यसपछि दुई अध्यक्षको छलफलमा समय तय भयो शनिबार बिहान १० बजे खुमलटारमा सँगै चिया पिउने। अनि पार्टीभित्रका समस्या समाधानका लागि छलफल गर्ने। दाहालले ओली आफूकहाँ छलफलमा आउन लागेको जानकारी निकट नेताहरूलाई गराएका थिए। ओलीसँग हुने छलफलपछि दाहालले आफूसँगै मोर्चाबन्दीमा रहेका वरिष्ठ नेता माधवकुमार नेपाल, उपाध्यक्ष वामदेव गौतमलगायतसँग पनि छलफल गर्ने सेडुअल पहिले बनाएका थिए। नेकपाको आइतबार बस्ने स्थायी समिति बैठकको पूर्वसन्ध्यामा ओली शनिबार नेताहरूको निवासमै अर्थपूर्ण दौडधुपका लागि निस्कन लागेका थिए। तर, शनिबार ओली दाहाल निवास निर्धारित समयभन्दा एक घण्टा ढिला पुगे। अर्थात् १० बजेर ५५ मिनेटमा ओलीको खुमलटारमा इन्ट्री भयो। दाहालले ओलीसँग बढीमा एक घण्टा छलफल हुने र त्यसपछि आफूले अन्य नेतासँग संवाद गर्ने गरी उपाध्यक्ष गौतम, वरिष्ठ नेता नेपाललगायतसँगको भेट तालिका तय गरेका थिए। जसमध्ये गौतमलाई बिहान साढे ११ बजे र वरिष्ठ नेता नेपाललाई सवा १२ बजे भेट्ने तालिका दाहालको थियो। दाहालसँग ओलीको संवाद सवा १२ बजेसम्म लम्बिएको थियो। त्यहीबीच दाहालले साढे ११ बजे खुमलटारमा बोलाएका उपाध्यक्ष गौतम समयभन्दा १० मिनेटअगावै खुमलटार पुगिसकेका थिए। एक्लाएक्लै संवादमा बसिरहेका ओली र दाहाल आआफ्नै अडानमा थिए। स्रोतका अनुसार ओली भन्थे, तपाईं (दाहाल)को प्रस्ताव आरोपपत्र नै हो, लाञ्छनापत्र नै हो। त्यो लाञ्छनापत्र फिर्ता लिनुस्, अन्य विषयमा दुई अध्यक्ष मिलेर अगाडि जान म तयार नै छु। तर, दाहालले ओलीको प्रस्ताव स्विकारेनन्। ओली र दाहाल आआफ्ना पूर्ववत् अडानमा रहँदै कुरा गरिरहेका बेला गौतम सीधै छलफलमा मिसिन पुगे। आमनेसामने भएर छलफल गरिरहेका ओलीदाहालको वल्लो छेउमा बसेर गौतम त्यसपछि दुई अध्यक्षको संवाद सुन्न थाले। गौतमकै अगाडि दाहालले ओलीसँग भने, वामदेवका बारेमा तपाईंले के कुरा गर्न खोज्नुभएको हो ? उहाँ पनि हुनुहुन्छ। भनिदिनुस्। दाहालले गौतमको प्रसंग उप्काएपछि ओलीले गौतमलाई प्रधानमन्त्री बनाउने बताए। दाहालले गौतमलाई प्रधानमन्त्री बनाउने भए तुरुन्तै राजीनामा दिन ओलीलाई आग्रह गरे। तर, ओलीले अहिले राजीनामा नदिने र अर्काे चुनावपछि प्रधानमन्त्री बनाउने भनेको बताएको स्रोतको भनाइ छ। यो संवाद भइरहँदा गौतम केही बोलेनन्। ओलीले पुस १ गतेको स्थायी समिति बैठकमा पनि गौतमको नामै लिएर पार्टीका शीर्ष नेताहरू सबै पार्टी अध्यक्ष या प्रधानमन्त्री भइसकेकाले अब गौतमलाई बनाउनुपर्ने भन्दै त्यसमा आफू तयार रहेको बताएका थिए। शनिबार दाहाल ओलीको संवादमा पनि यो विषय छलफलका क्रममा उठेको हो। त्यसपछि फेरि स्थायी समितिमा आइतबारदेखि छलफलमा जान खोजेको दुई अध्यक्षकै प्रस्तावको सेरोफेरोमा ओली दाहाल संवाद दोहोरियो। दाहालले पार्टी कमिटीमा पुगेका प्रस्तावलाई पार्टी कमिटीबाटै टुंगाोमा पुर्याउनुपर्ने धारणा राखे। ओलीले आफूविरुद्ध आएको लाञ्छनापत्र, मृत्युपत्रमा कुनै अवस्थामा पनि छलफल हुन नसक्ने बताए। तपाईंले आफ्नो लाञ्छनापत्र फिर्ता लिनुस्, नत्र भने मृत्युपत्रमा हुने छलफलको बैठक कसरी हुन्छ ? पार्टी दुर्घटनामा जान्छ। दाहालले जवाफमा भने, तपाईंको र मेरो दुवै प्रस्ताव छलफलमा लैजाऔं। बैठकले जसको प्रस्ताव पारित गरे पनि गर्छ, स्विकारौं, होइन, दुवै प्रस्ताव फिर्ता गरेर अर्काे ल्याउन बैठकले नै भन्छ, भने पनि त्यसै गरौँला। अहिले अब यो फिर्ता हुँदैन। कमिटीले नै निर्णय गर्छ। गौतमलाई साक्षी राखेर भएको संवादमा पनि सहमति जुटेन। ओली पार्टी बैठकमै नआउने भन्दै खुमलटारबाट निस्किएका थिए। नेपाल त्यतिन्जेल बाहिर अर्काे कोठामा बसिरहेका थिए। त्यसपछि दाहालले गौतम र नेपालसँग संवाद गरे। ओलीसँगको छलफलबारे उनले नेताहरूलाई ब्रिफिङ गरे। खुमलटारमा दाहालसँग कुरा नमिलेर हिँडेका ओली सीधै गृहमन्त्रीसमेत रहेका सचिवालय सदस्य रामबहादुर थापाको पुल्चोक निवास (मन्त्री क्वार्टर) पुगे। थापाका लागि भने प्रधानमन्त्री आउँदै गरेको कुरा अप्रत्याशित नै थियो। उनले गृहमन्त्रीलाई दाहालसँगको छलफल सकारात्मक हुन नसकेको भन्दैै परिस्थिति जटिल मोडमा पुगेको बताएका थिए। ओलीले थापालाई अब आफ्नो कित्ता स्पष्ट पार्न पनि भनेका थिए। संकटका बेला आफ्नो प्रस्ताव ल्याएर संकट समाधानमा भूमिका खेल्न ओलीले आग्रह गरेको थापानिकट एक नेताले अन्नपूर्ण पोस्ट्सँग बताए। प्रधानमन्त्री र गृहमन्त्रीबीच संवाद चलिरहँदा त्यहाँ पनि पछि थपिएका थिए, स्वास्थ्यमन्त्री भानुभक्त ढकाल, कानुनमन्त्री डा शिवमाया तुम्बाहाङ्फे, भौतिक पूर्वाधारमन्त्री वसन्त नेम्बाङ र भूमिव्यवस्थामन्त्री पद्मा अर्याल। ओलीले दाहालसँगको छलफल सकारात्मक नबनेको कुरा मन्त्रीहरूसँग पनि गरेका थिए। ओलीले गृहमन्त्री थापालाई भने, तपाईं पनि मसँगै सरकारमा सहकार्य गर्नुभएको तीन वर्ष पूरा भएको छ। सरकारको प्रगति र दुर्गतिबारे जानकार नै हुनुहुन्छ, यी सबै विषय समेटेर अर्काे प्रस्ताव तपाईंले ल्याउनुहोस्। अलि सक्रिय भएर संकट समाधानको पहलमा लाग्नुस्। ओलीले पुल्चोकस्थित निवासमा गृहमन्त्री थापासहित केही मन्त्रीसँग छलफल गर्दै गर्दा दाहालले भने वरिष्ठ नेता नेपालसँग छलफल गरेका थिए। दाहालले आफ्नो निवासमा स्थायी समिति सदस्य जनार्दन शर्मा, मातृका यादवलगायतसँग छलफल गरे भने पुनः साँझ नेपालसँग आइतबारको स्थायी समिति बैठकबारे छलफल गरेका थिए। ओलीले पनि बालुवाटारमा संसदीय दलका उपनेता सुवास नेम्बाङ, मन्त्री ढकाललगायतसँग छलफल गरी राष्ट्रपति विद्यादेवी भण्डारीसँग छलफल गरेका थिए। संवैधानिक परिषद्सम्बन्धी अध्यादेश फिर्ताका लागि पार्टीले दिएको निर्देशन कार्यान्वयन नभइरहेका बेला ओली शीतल निवास पुगेका हुन्।"
पहिरो पीडित संकटमा,"सिन्धुपाल्चोक : लिदी पहिरोले घरसँगै आमा पनि गुमाएका सानु तामाङ पुसको सुरुमै जाडोले आत्तिन थालेका छन्। हिमाली डाँडो बाँसखर्कस्थित टेन्टमा आफ्नो परिवारसहित आश्रय लिइरहेका सानु जाडोको सुरुवातमै टेन्टले नथेग्ने शीतका कारण आत्तिन थालेका हुन्। घर र आमालाई सँगसँगै पहिरोले पुरेपछि पुख्र्यौली थलो जुगल गाउँपालिका२, लिदी छाडेर सेलाङको बाँसखर्कमा आश्रय लिइरहेका सानु चिसो बढ्दै गएपछि आफ्नो दूधे छोरालाई कसरी जोगाउने भन्ने चिन्ता लिन थालेका छन्। गोठबाट घर पुग्नै लाग्दा केही मिनेटको मात्र अन्तरले बाँचेका सानु अबको जाडोबाट बाँच्न कठिन हुने हो कि भन्ने भयमा रात बिताउने गरेको बताउँछन्। बिहान उठ्दा टेन्टबाट शीत चुहिरहेको हुन्छ, सानु भन्छन्, पुसको सुरुमै यस्तो छ, झन् हिउँ पर्न थालेपछि यहाँको अवस्था के होला ? पहिरो जाँदा आफू गोठबाट घरमा नपुगेकाले मात्र बचेको बताउने सानु अहिले टेन्टमुनि चिसो रात बिताउनु पर्दाको पीडा सुनाउँछन्। भूकम्पले घर भत्काएपछि मुस्किलले बनेको घर पनि पहिरोले लगेपछि आफ्नो जीवन त्रिपाल, टेन्ट र टहराको चिसोमै बित्ने भयले उनलाई सताउन थालेको छ। उनी आफूभन्दा पनि हिउँ पर्ने डाँडोमा टेन्टमुनि कम्बलको भरमा रात बिताउँदा टोलका वृद्धवृद्धाको अवस्था के होला भन्ने चिन्ताले सताउने गरेको बताउँछन्। पहिरो गएको केही दिनमा आफ्नो थलो छाडेर बाँसखर्क आएका निमाछिरिङ दोङ अभावै अभावले हैरान विस्थापित जीवनमा चिसोले अझै मारमा पारेको गुनासो गर्छन्। दिनभर ज्याला मजदुरीको कामले बिते पनि साँझको हिमाली सिरेटो र रातमा टेन्टबाट चुहिने शीतले ज्यानै लाला जस्तो हुने समस्याले सताउने गरेको उनले बताए। भर्खर हिउँदको सुरुवातमै चिसोले अत्याइसक्यो, निमाले भने, अझ माघे झरी र हिमपातको सुरुवात भएपछि कसरी ज्यान जोगाउने हो, अहिलेदेखि चिन्ता लाग्न थालेको छ। हिमाली डाँडाको सिरेटो छेक्ने ओढ्ने ओछ्याउने र पकाउने ठाउँ नहुँदा विस्थापितले आफ्नो थातथलो छाड्नु परेको पीडा बिर्साउन नसकेको उनले बताए। डाँडाको बसाइ हिमाली सिरेटो र शीतले ज्यान जोगाउन कठिन भएको जिममाया दोङ बताउँछिन्। टेन्टमुनि एकसरो ओढ्नेले जाडो कटाउन मुस्किल हुने उनको ठम्याइ छ। भएको सबै पहिरोले लगेपछि लगाएको एकसरो कपडाको भरमा बाँसखर्कमा सेल्टर लिन आएकी दोङ सिरक किन्ने हैसियत नभएकाले पनि जाडो थेग्न कठिन हुने बताउँछिन्।"
श्रीमानलाई खाना बोकेर गएकी महिला शंकास्पद अवस्थामा मृत भेटिइन्,"झापा: झापाको बिर्तामोडमा एक महिलाको शंकास्पद मृत्यु भएको छ । बिर्तामोड नगरपालिका२ चैतुबारीको खेतमाआइतबार बिहान बेवारिसे अवस्थामा एक महिलाको शव फेला परेको हो। जिल्ला प्रहरी कार्यालय झापाका प्रवक्ता राकेश थापाका अनुसार मृत्यु हुने स्थानीय ४२ वर्षीया दिनो राजवंशी भएको बुझिएको छ । स्थानीयबासीका अनुसार दिनो र उनका पति वीरबहादुर राजवंशीले चैतुबारीमै स्थानीय जगत राजवंशीको खेत भाडामा लिइ तीन वर्षदेखि कुखुरा फार्म सञ्चालन गर्दैआएका थिए। दिनोले शनिबार बेलुका ७ बजे श्रीमानलाई खान पुर्याउन भनी घरबाट हिँडेको र राति अबेरसम्म नफर्किएपछि परिवारका सदस्यले उनको खोजी सुरु गरेका थिए। खोजी गर्ने क्रममा उनको शव घरदेखि ३०० मिटर पश्चिम खेतमा भेटिएको प्रहरीले जनाएको छ। प्रवक्ता थापाका अनुसार मृतक महिलाको नाक र मुखबाट रगत बगेको र उत्तानो परेको अवस्थामा भेटिएको छ । थापाले भने, घाँटीमा सल बेरिएको छ । हतियार प्रयोग भएको देखिएको छैन । घटना शंकास्पद छ । घटनाको विषयमा थप अनुसन्धान भइरहेको छ । घटनास्थलमा जिल्ला प्रहरी कार्यालय र इलाका प्रहरी कार्यालय बिर्तामोडको प्रहरी टोली थप अनुसन्धानका लागि खटिएको छ। प्रहरीका अनुसार घटनाको थप अनुसन्धानका लागि धरानस्थित सङ्घीय प्रहरी इकाई कार्यालयबाट तालिमप्राप्त कुकुर सहितको प्रहरी टोली घटनास्थलमा आएर अनुसन्धान गर्नेछ ।"
बूढानीलकण्ठ मन्दिर भक्तजनका लागि खुला,"काठमाडौं : बूढानीलकण्ठ नारायणस्थान मन्दिर आइतबारदेखि भक्तजनका लागि पुनः खुला गरिएको छ। कोरोना भाइरसको सङ्क्रमण बढ्न थालेपछि गतवर्ष चैत ११ गतेदेखि भक्तजनका लागि मन्दिर प्रवेशमा रोक लगाइएको थियो। वाग्मती प्रदेशसभा सदस्य दीपक निरौला र बूढानीलकण्ठ नगरपालिकाका नगर प्रमुख उद्धवप्रसाद खरेलले आज बिहान मन्दिर परिसरमा आयोजित कार्यक्रममा मन्दिर खुला गरिएको घोषणा गरे। कार्यक्रममा प्रदेशसभा सदस्य निरौलाले ऐतिहासिक, धार्मिक, सांस्कृतिक एवं पुरातात्विक दृष्टिले महत्वपूर्ण मन्दिर क्षेत्रको विश्वका वैदिक सनातन धर्मावलम्बीकाबीच प्रचारप्रसार गरी धार्मिक पर्यटन प्रवद्र्धन गर्न सकिने बताए। नगर प्रमुख खरेलले विसं २०४० मै अधिग्रहण भएको मन्दिर क्षेत्रको जग्गालाई मठ मातहत ल्याई धार्मिक पर्यटन प्रवर्द्धन गर्ने हिसाबले संरचना निर्माण गर्न नगरपालिकाले सहयोग गर्ने प्रतिबद्धता जनाए। अधिग्रहण भइसकेको जग्गा छोडिदिन पनि उनले सरोकार भएकालाई आग्रह गरे। कोरोना महामारीका कारण नौ महिनासम्म बन्द गरिएको मन्दिर भौतिक दूरी कायम गरी स्वास्थ्य सुरक्षाका विधि अपनाएर खुला गरिएको बूढानीलकण्ठ नारायणस्थान दशनामी मठका मठाधीश महन्त स्वामी निगमानन्दले बताए। नौ महिनासम्म मन्दिर बन्द गरिए पनि नित्य पूजा, आरती भने नियमति भइरहेको छ। मन्दिरमा चतुर्मासा, कार्तिक शुक्ल एकादशीदेखि पूर्णिमासम्म लाग्ने मेला भने यस वर्ष कोरोनाका कारण स्थगित गरिएको थियो। बुढानीलकण्ठमा हरि र हर अर्थात् विष्णु र शिव दुवै भगवान् रहनुभएकाले विश्वमै मन्दिरको महत्वपूर्ण स्थान रहेको महन्त निगमानन्दको भनाई थियो। मन्दिर खुला गरिएपछि भक्तजन दर्शनका लागि आउन थालेका छन्। जसले गर्दा नौ महिनासम्म सुनसान रहेको मन्दिर क्षेत्रमा चहलपहल बढेको छ।"
३ ट्रक गोरु नियन्त्रण,"परासी : बाँकेबाट झापातर्फ लैजाँदै गरिएका ३ ट्रक गोरु पश्चिम नवलपरासीको सुनवलबाट स्थानीयले नियन्त्रणमा लिएका छन्। नियन्त्रणमा लिइएका गोरु छाड्ने र कारबाही गर्ने विषयमा स्थानीय र प्रहरीबीच विवाद भएको छ। ३ वटा ट्रकमा ८२ वटा गोरु थिए। स्वास्थ्य परीक्षणको प्रमाणपत्रसहित गोरु लाँदै गर्दा मासुको प्रयोजनका लागि लगिएको भन्दै स्थानीय र विश्व हिन्दू महासंघका सदस्यले ट्रक रोकेर अवरोध गरे। ओसारपसारका लागि आवश्यक कागजपत्र भएको पाइएपछि प्रहरीले छाड्न खोजेको थियो। तर, स्थानीयले विरोध गरेपछि कानुनी झन्झटका कारण नवलपरासी प्रहरीले रुपन्देही प्रहरीलाई समन्वय गरेर गोरु फर्काइएको प्रहरीले जनाएको छ। भेटेरिनरी प्रमाणपत्रमा स्वस्थ गोरु जनाइए पनि अधिकांश गोरु बूढा भेटिएको स्थानीयको भनाइ छ। उनीहरूका अनुसार केही गोरु ट्रकभित्रै मरेको अवस्थामा भेटिए।"
वाग्मती प्रदेशले विभिन्न क्षेत्रमा रोपवे निर्माण गर्ने,"काठमाडौं : वाग्मती प्रदेशको भौतिक पूर्वाधार विकास मन्त्रालयले प्रदेशका विभिन्न क्षेत्रमा रोपवे निर्माण गर्ने भएको छ। मन्त्रालयले मकवानपुरको इन्द्रसरोवर, रसुवाको गोसाइँकुण्ड र दोलखामा रोपवे तथा केवलवे निर्माणका लागि अध्ययन सुरु गरेको प्रदेशका भौतिक पूर्वाधार विकासमन्त्री रामेश्वर फुँयालले जानकारी दिए। मन्त्री फुँयालले रोपवे निर्माणका लागि अध्ययन, विस्तृत अध्ययन प्रतिवेदन (डिपिआर) तयार तथा निर्माणकार्य प्रारम्भ गर्नका लागि मन्त्रालयमा चरणबद्ध छलफल कार्यक्रम भइरहेको बताए। देशमा हाल विद्युत् उत्पादन बढ्दै गएको सन्दर्भमा विद्युतीय ऊर्जामार्फत सञ्चालन हुने यातायातका साधनलाई प्राथमिकता दिइनुपर्ने उल्लेख गर्दे उनले विद्युतीय ऊर्जामार्फत सञ्चालन हुने सडक सवारी तथा रोपवे निर्माण सरकारको प्राथमिकतामा पर्ने बताए। प्रदेश सरकारले अत्यावश्यक स्थानमा कुनै पनि प्रकारको ऊर्जाको प्रयोगबिना सञ्चालन गर्न सकिने ग्राभिटी रोपवे (गुरुत्वाकर्षणका कारण सञ्चालन हुने) निर्माणका बारेमा समेत अध्ययन सुरु गरेको फुँयालले जानकारी दिए। उनले १०२ वर्ष अगाडि राणा प्रधानमन्त्री चन्द्रशम्शेरको पालामा निर्माण गरिएको हेटौँडा काठमाडौँ रोपवे पुनः सञ्चालन गर्न सकिने वा नसकिने अध्ययन गरेर पुनःनिर्माण गर्न सकिने भए पुनःनिर्माण गर्ने तथा नसकिने भए त्यसका संरचनालाई हटाएर व्यवस्थित गरिने बताए। उक्त कार्यका लागि मन्त्रालय अध्ययन समिति निर्माण गर्ने क्रममा रहेको र समितिको प्रतिवेदन प्राप्तिपछि प्रतिवेदनका आधारमा काम गरिने उनको भनाइ थियो। मन्त्री फुँयालले लामो समयसम्म भारत तथा नेपालका तराई क्षेत्रबाट सडक यातायातमार्फत हेटौँडासम्म ल्याइएका सामग्रीलाई काठमाडौँसम्म ढुवानी गर्न प्रयोग भएर हाल बन्द रहेको उक्त रोपवेको संरचनाका कारण जोखिम बढेकाले त्यसको व्यवस्थापन आवश्यक रहेको उल्लेख गरे।"
विवाह पञ्चमी : साधुसन्तलाई ५६ भोग अर्पण,"जनकपुरधाम : राजा जनकजी के बाग मे अलवेला दुल्हा आयो रे , दुल्हा चिन्हीलियौ अपन दुलारी के, के छैत प्राणप्यारी के ना यो बेहुला र जन्तीसँग हाँसो ठट्ठा गर्ने लोक गीत हो। सप्ताहव्यापी रामजानकी विवाह पञ्चमी महोत्सव अन्तर्गत उक्त गीत गाउँदै महोत्सवको सातौं दिनमा राम कलेवा अन्तर्गत भगवान रामलाई ५६ भोग अर्पण गरिएको छ। राम जानकीको विवाह भएको स्थलमा रामका ३ भाइ लगायत जन्तीमा सहभागीलाई भोजन गराउने कार्यक्रमलाई राम कलेवाभनिन्छ। राम कलेवाको अवसरमा सहभागी सबैका सामु मनोरञ्जनका कार्यक्रम, भजन किर्तन प्रस्तुत गरिन्छ। राम कलेवा रामजानकी विवाह पञ्चमीको अन्तिम एवं समापन विधि हो। विवाह पञ्चमीको आकर्षण राम, लक्ष्मण, भरत, शत्रुधनलाई ५६ भोग अर्पण भइरहँदा जनकपुरधामका महिला श्रद्धालुले गाली सहित अक्षता वर्षाएर हर्ष बढाइँ गरे। रामायणकालीन परम्परालाई निरन्तरता दिँदै रामकलेवामामा सहभागीलाई जानकी मन्दिरबाट बिदाइ स्वरुप भोजनपश्चात नगदसहित कम्मल, दोसल्ला, गम्छा सहित बिदाइ गरियो। जनकपुरबासी हर्षित भइ गाए, आजु जनकपुर मंगल हेदुलाहा बनल श्रीराम हे। साताव्यापी रामजानकी विवाह महोत्सवमा मिथिलाको वैवाहिक विधि विधान देखिने जानकी मन्दिरका सहमहन्त रामरोशन दास बताउँछन्। विवाहका क्रममा हुने नगरदर्शन, तिलक, मटकोर, जन्ती र मरजादको भोजको आयोजनाले धार्मिक महोत्सवलाई सांस्कृतिक स्वरुप प्रदान गरेको नेकपाका नेता तथा मैथिली संस्कृतिका विज्ञ रामचन्द्र झाले बताए। उनका अनुसार महोत्सवले लोपोन्मुख विवाह गीतलाई समेत संरक्षण गरेको छ।"
विवाह पञ्चमीको उल्लास,"जनकपुरधाम : चलु सखि हिलीमिली जनकके अंगना दुलहा बनल श्रीराम हे परापूर्व कालदेखिका आदर्श जोडी भगवान् राम र सीताको विवाह दिवसलाई शनिबार विवाह पञ्चमीका अवसरमा जनकपुरवासीले फेरि जीवन्त पारे। यस क्षेत्रकै सबैभन्दा भव्य सीताराम विवाह पञ्चमी महोत्सव यस वर्ष कोरोना महामारीले केही खल्लो भयो तर वैवाहिक परम्परा र विधिमा कुनै कमी भएन। नेपालभारत सीमा बन्द हुँदा भारतबाट आउने पर्यटक यस वर्ष खासै आएनन्। आन्तरिक पर्यटकको सहभागिताले विवाह खल्लो भएन। अन्य वर्ष एक महिनादेखि नै महोत्सवको तयारी हुने गरे पनि यस वर्ष एक साताअघिबाट मात्रै वैवाहिक कार्यक्रम सुरु गरियो। शनिबार बारहबिघा मैदानमा रामसीताको डोलीलाई श्रद्धालुको भीडमाझ विधिपूर्वक स्वयंवर गराइयो। स्वयंवरमा सीताको डोलीबाट रामको डोलीलाई परिक्रमा गराउने परम्परा छ। साँझ जानकी मन्दिरमा बनाइएको वैवाहिक मण्डपमा रामसीताको विवाह गरिन्छ। विवाह हेर्न श्रद्धालुको घुइँचो लाग्ने गर्छ। विवाहमा जानकी मन्दिरका महन्थ रामतपेश्वर दास वैष्णव सीताको अभिभावकका रूपमा संलग्न हुन्छन्। त्रेतायुगका मिथिलाका राजा जनककी छोरी जानकी र अयोध्याका राजा दशरथका पुत्र रामबीच वैवाहिक सम्बन्ध गाँसिएको थियो। सात दिवसीय वैवाहिक कार्यक्रमको पहिलो दिन नगर दर्शन गरिन्छ। दोस्रो दिन रामसीताको प्रतीकका रूपमा दुई बालबालिकालाई सजाएर विवाह मण्डपभित्र फूलबारी लीला मनाउने गरिन्छ। राम अयोध्याबाट आएपछि सीतालाई पहिलो पटक फूलबारीमा देखेको स्मरणस्वरूप यो लीला मनाउने गरिन्छ। तेस्रो दिन सीता स्वयंवरमा राजा जनकको सर्तअनुसार धनुष यज्ञ आयोजना हुने गर्छ। स्वयंवर समारोह सकेर दुलहादुलहीको डोला एवं झाँकीसहित सयौंको संख्यामा रहेका जन्तीले नगर परिक्रमा गरेर विवाहस्थल जानकी मन्दिर पुगेपछि विवाह संस्कार प्रारम्भ हुन्छ। चोथौ दिन रामको पक्षबाट राममन्दिरका महन्थ र सीताको पक्षबाट जानकी मन्दिरका महन्थको उपस्थितिमा विवाह तय अर्थात् तिलकोत्सव मनाइन्छ। पाँचांै दिन मटकोर अर्थात् विवाहको मण्डप तयार गर्न नदीबाट माटो ल्याउने विधि गरिन्छ भने छैटौं दिन विवाह हुन्छ। विवाहपछि जन्तीलाई मिथिला भोजन गराएर नयाँ वस्त्र र कोसेली दिई बिदाइ गर्ने परम्परालाई राम कलेवा भनिन्छ। सप्ताहव्यापी विवाह पञ्चमीले जनकपुरमा नेपालको परिचय बोक्छ। यसले नेपालभारत सम्बन्ध सेतुको प्रतीकका रूपमा चिनाउँछ। त्यसैले जनकपुरधाम अहिले सजिसजाउ छ। कोरानालाई बिर्संदै मानिसको भीडभाड छ। भारतको अयोध्याका सन्त कन्हैया दास भन्छन्, नेपालभारत सम्बन्धभन्दा जनकपुरअयोध्या सम्बध मजबुत छ। यसले सांस्कृतिक सम्बन्धलाई झल्काउँछ। जानकी मन्दिरका सहमहन्थ रामरोशन दास वैष्णव पाँच सय वर्ष पुरानो परम्पराले निरन्तरता पाएको बताउँछन्। उनका अनुसार पहिले अयोध्याबाट जन्ती ल्याउने चलन थिएन। अयोध्याबाट अनौपचारिक रूपमा आउनेलाई जनकपुरवासीले जन्ती मानेर स्वागत गर्थे। २०६१ सालदेखि नेपाल र भारतको संयुक्त प्रयासमा अयोध्याबाट जन्ती आउने क्रम सुरु भएको हो।"
"११ वटा संवैधानिक निकायमा ४५ पदका लागि सिफारिस, को कहाँ? (सूचीसहित)","काठमाडौँ : प्रधानमन्त्री केपी ओलीले संवैधानिक निकायका रिक्त ४५ वटा पदमा नियुक्तिका लागि सिफारिस गरेका छन्। प्रधानमन्त्रीले आइतबार संसद विघटन गरेपछि रिक्त रहेका संवैधानिक निकायमा ४५ जनालाई नियुक्तिका लागि सिफारिस गरेकोबारे संसदमा जानकारी गराएको छ। प्रधानमन्त्री केपी शर्मा ओलीको अध्यक्षतामा प्रधानन्यायाधीश चोलेन्द्रशमशेर जबरा र राष्ट्रिय सभा अध्यक्ष गणेशप्रसाद तिमिल्सिना सदस्य रहेको संवैधानिक परिषद्को बैठकले अख्तियार प्रमुखमा प्रेम राई र मानवअधिकार आयोगमा टोपबहादुर मगर, महिला आयोग अध्यक्ष: कमलाकुमारी पराजुली राष्ट्रिय प्रकृति स्रोत तथा वित्त आयोगको सदस्यमा जुद्ध गुरुङसहित ४५ वटा संवैधानिक पदहरुमा सिफारिस गरेको हो। यी हुन् संवैधानिक निकायमा सिफारिस गरिएकाहरु अख्तियार दुरुपयोग अनुसन्धान आयोग अध्यक्ष : प्रेमकुमार राई सदस्य : जयबहादुर चन्द किशोरकुमार सिलवाल निर्वाचन आयोग सदस्य: रामप्रसाद भण्डारी डा जानकी तुलाधर मानवअधिकार आयोग अध्यक्ष: टोपबहादुर मगर सदस्य: मनोज दुवाडी डा सूर्य ढुंगेल लिली बस्नेत थापा मिही ठाकुर राष्ट्रिय प्रकृति स्रोत तथा वित्त आयोग सदस्य: जुद्ध गुरुङ अमरराज मिश्र महिला आयोग अध्यक्ष: कमलाकुमारी पराजुली सदस्य: कृष्णकुमारी पौडेल खतिवडा विद्याकुमारी सिन्हा दलित आयोग अध्यक्ष: देवराज विक (दाङ) सदस्य: मिना सोभ परशुराम रमतेल कुञ्ज बराइली मेहेले पार्की राष्ट्रिय समावेशी आयोग अध्यक्ष: मनप्रसाद खत्री सदस्य: रामचन्द्र जोशी हरिभक्त जोशी जितेन्द्र पाश्वान आदिवासी आयोग अध्यक्ष: रामबहादुर थापा उदयपुर सदस्य: मीन श्रीस मगर गुल्मी मिनसिंह लामा नुवाकोट रिना राना स्याङ्जा चरण राई उदयपुर मधेसी आयोग सदस्य: जिवक्ष साह रेणुदेवी शाह विजय गुप्ता थारु आयोग सदस्य: विकास चौधरी बबिता चौधरी सुबोधसिंह थारु भोलाराम चौधरी मुस्लिम आयोग महमुद्दिम अलि मिर्जाअर्सद बेग"
हिंसाविरुद्ध बालिका,"बर्दिबासजनकपुरधाम : शनिबार दिउँसो २ बज्दै थियो। सडकमा गाडी हुइँकिँदै थिए। महोत्तरीको बर्दिबास चोक भरिभराउ देखिन्थ्यो। सबैलाई हतार थियो। तर, एक हुल बालिकाले सबैको ध्यान आफूतिर ताने। भविष्य बनाउन हिँडेको म, बलात्कृत भएर फर्किएँ लेखिएको प्लेकार्डमा बालिकाको पीडाबारे सिट्ठी बजाएर उनीहरू भन्दै थिए, चुप लागेर बस्दैनौं, न्याय मर्न दिँदैनौं, न्याय देऊ सरकार। उनीहरू सबै कालो पोसाकमा थिए। आँखामा पनि कालै पट्टी बाँधिएको थियो। सुन्दर सपना बोकेर घरबाट बाहिर निस्किएकी बालिकाको भविष्य यौनपिपासुले निमोठ्ने गरेका छन्। गल्र्स फर गल्र्स बर्दिबास नेपालको आगुवाइमा देशमा बढ्दै गरेको बालिका हिंसाविरुद्ध बर्दिबासमा गरिएको प्रदर्शनको यो शैली नौलो देखिन्थ्यो। प्रदर्शनको लाम एकैछिनमा सिन्धुली जाने तीनकुनेमा गएर गोलो घेरामा परिणत भयो। गीति शैलीमा महिला हिंसाको विरोधमा बालिकाले नृत्य सुरु गरिन्। कामले गन्तव्यमा हिँडेकाहरू रोकिएर दर्शक बने। आँखामा कालो पट्टी बाँधेकी बालिकाले कान थुनेर न्यायालय र प्रहरीको कामकारबाहीमाथि व्यंग्य गरिन्। कालो लुगा लगाएका बालिकाले सिट्ठी बजाउँदै महिला तथा बालिका हिंसाको विरोधमा प्रदर्शन गरेका हुन्। १२ महिनामा यस प्रदेशका आठै जिल्लामा गरी १ सय ५० जना बलात्कृत भएका छन्। गत मंसिर ७ गते साँझ बर्दिबास१४ शुभम् बस्तीकी ६ वर्षीया गुलाब्स खातुनको बलात्कार गरी हत्या गरिएको थियो। गौशालाका अरुण साहले उनको जीवन समाप्त पारेका प्रहरीले जनाएको छ। उनले बालिकाको हत्या गरेर शव बोरामा हाली घरपछाडिको झाडीमा फालेका थिए। बालिका हत्याको विरोधमा भएको प्रदर्शनमा प्रहरीले गोली चलाउँदा सञ्जय न्यौपानेको ज्यान गएको थियो। भू्रण हत्या, बलात्कार, महिला हिंसा रोक्न राज्यले कठोर कानुन बनाउनुपर्ने माग बालिकाले गरेका छन्। दोषीलाई कडा कारबाही गर्न उनीहरूले सशक्त आवाज उठाएका थिए। नारी छोरी, बुहारी, आमा, हजुरआमाका रूपमा हाम्रो समाजमा छन्। नारीमाथि अत्याचार भयो भने देवीका रूपमा प्रस्तुत हौं, गीति शैलीमा आह्वान गरिएको थियो। देवीका रूपमा गल्र्स फर गल्र्स बर्दिबास नेपालकी अध्यक्ष सुप्रिना श्रेष्ठ प्रस्तुत भएकी थिइन्। जबरजस्ती करणीलाई जघन्य अपराधका रूपमा व्याख्या गरी मुलुकी अपराध संहिता २०७४ मा वर्षसम्म कैद सजायको व्यवस्था गरिएको छ। तर, कडा सजायको व्यवस्था हुँदाहुँदै पनि प्रदेश २ मा बलात्कारका घटना दिनदिनै बढ्दै गएको छ। ६ वर्षीया छोरी गुलाब्सा खातुनको बलात्कारपछि हत्याको घटनाअघि जनकपुर उपमहानगरपालिका१२ कुर्थामा ११ वर्षीया कञ्चनकुमारी पञ्जियारको बलात्कारपछि हत्या भएको थियो। यी दुवै घटनाका आरोपीलाई प्रहरीले पक्राउ गरी कानुनी प्रक्रिया अघि बढाइसकेको छ। तर, अपराधीको मनोबल भने झन् झन् बढ्दै गएर सिलसिलेवार रूपमा अमानवीय गतिविधि भइरहेका छन्। इन्सेक प्रदेश २ कार्यालय जनकपुरले सार्वजनिक गरेको प्रतिवेदनमा १२ महिनामा १ सय ५० जना बलात्कृतमध्ये १ सय १० जना बालिका छन्। ३२ बालिकाले यौन दुव्र्यवहारको सिकार हुनु परेको छ भने बालविवाहका घटनामा ७ जना पीडित भएका छन्। अन्य ४० महिला बलात्कारको सिकार भएका छन्। बलात्कार प्रयासका घटनाबाट १९ महिला पीडित भएका छन्। ३ महिलाले यौन दुव्र्यवहार भोग्नु परेको उजुरी गरेका छन्। कथित बोक्सीको आरोपमा १० महिलालाई पीडित बनाइएको छ। कम उमेरका बालिकालाई नियन्त्रणमा लिन सजिलो हुने र उनीहरूले प्रतिकार गर्न पनि नसक्ने हुनाले बढीजसो आपराधिक प्रवृत्तिका व्यक्तिको सिकार बन्ने गरेको धनुषाका प्रहरी उपरीक्षक रमेश बस्नेत बताउँछन्।"
