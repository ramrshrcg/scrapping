शीर्षक,विवरण
माटोको ढिस्कोले पुरिएर एक जनाको मृत्यु,डोल्पा : डोल्पामा माटोको ढिस्कोमा पुरिएर एकजनाको मृत्यु भएको छ। त्रिपूरा सुन्दरी नगरपालिका २ रसिका २० वर्षीय दिपक बुढाको मृत्यु हो। सोमबार दिउँसो १२ बजेतिर घरको छतमा राख्न माटो खन्ने क्रममा माटोको ढिस्कोले पुरिएर मृत्यु भएको प्रहरी नायव उपरीक्षक नारायण रञ्जितकारले जानकारी दिए। डीएसपी रञ्जितकारका अनुसार माटोको ढिस्कोमा पुरिएको भन्ने जानकारी आएपछि त्रिपूराकोट चौकिबाट प्रसनि दिनेश च्वाँनको नेतृत्वमा ५ जना प्रहरी टोलीले उद्धार गर्न पुगेपनि मृत अवस्थामा फेला परे। उनीसँगै गएका ३९ बर्षीयका कर्णबहादुर बोहोराको दायाँ खुट्टामा सामान्य चोट लागेकोले उनलाई त्रिपूराकोटमा उपचार भइ रहेको प्रहरीले जानकारी दिएको छ।
ट्रयाक्टरको ठक्करले युवकको मृत्यु,राजविराज : ट्रयाक्टरको ठक्करले सोमबार राति सप्तरीको राजविराजमा एक मोटरसाइकल चालकको मृत्यु भएको छ। राजविराज नगरपालिका११ झलहीको नहर चोकस्थित राजविराजहनुमाननगर सडकखण्डमा भएको दुर्घटनामा स८ प ४४७६ नम्बरको मोटरसाइकल चालक हनुमाननगर कंकालिनी नगरपालिका४ गंगापुरका मो कासिमको छोरा १९ वर्षीय फारुकको मृत्यु भएको प्रहरीले जनाएको छ। प्रत्यक्षदर्शीका अनुसार एक ट्रयाक्टरको ठक्करले मोटरसाइकल चालकको मृत्यु भएको बताए। प्रहरीले अनुसन्धानका लागि शंकास्पद दुई वटा ट्रयाक्टरलाई नियन्त्रणमा लिएको जिल्ला प्रहरी कार्यालय सप्तरीका डिएसपी तिलक भारतीले बताए। शवलाई पोष्टमार्टमका लागि राजविराजस्थित गजेन्द्रनारायण सिंह अस्पताल पुर्याइएको छ।
गोंगबु हत्या प्रकरण : चितवनबाट एक महिला पक्राउ,"चितवन : काठमाडौको गोंगबु हत्या प्रकरणमा संलग्न रहेको आरोपमा चितवनबाट एक महिला पक्राउ परेकी छन। दाङका कृष्णबहादुर बोहराको हत्या गरेर फालेको आरोपमा चितवनबाट कल्पना शाही पक्राउ परेकी हुन्। काठमाडौंबाट आएको प्रहरीको टोलीले उनलाई पक्राउ गरेर लगेको छ। हत्या आरोपमा अनुसन्धानको लागि पक्राउ गरिएको प्रहरीले जनाएको छ। स्थानीयले सुटकेसमा रगत देखिएपछि प्रहरीलाई खबर गरेका थिए। प्रहरीले सुटकेस खोल्दा घाँटीभन्दा मुनिको भाग र घुँडाभन्दा माथिको भागको काटेर राखिएको अवस्थामा भेटिएको हो। सुटकेसमा जीउमात्रै भेटिएकाले शरीरका अन्य भाग भेट्टाउन प्रहरीले तालिम प्राप्त कुकुर प्रयोग गर्यो। कुकुरको सहयोगमा सुटकेस भेटिएको ठाउँभन्दा केही पर वार्ड नं १० को स्वर्गद्वारी मार्गमा टाउको र खुट्टा फेला परेको थियो। गोंगबुस्थित नवज्योती मार्गमा रहेको किरण बस्नेतको घरको तेस्रो तल्लामा हत्या गरेर बोहराको शवलाई ५० मिटर पर सडकमा फालिएको थियो। शवको पहिचान कृष्णकै साथी निरज थापाले गरेका थिए। घटनाको वास्तविकता पत्ता लगाउन प्रहरीको पाँचवटा टोलीले अनुसन्धान गरिरहेको छ। गोंगबुमा सुटकेसभित्र शव : एकातिर शरीर, अर्कोतिर टाउको गोंगबुमा बीभत्स हत्या"
प्रहरी र थुनुवासहित पर्सामा ५२ जना संक्रमित थपिए,"वीरगन्ज : पर्सामा सोमबार बेलुकी प्रहरी र थुनुवासहित थप ५२ जनामा कोरोना संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा सोमबार बेलुकी गरिएको परीक्षणमा ४ प्रहरी र प्रहरी हिरासतमा रहेका ५ थुनुवासहित ५२ जनामा संक्रमण पुष्टि भएको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए। यसैगरी वीरगन्ज महानगरपालिका ४ वीर्ताका ९ जना , वडा नम्बर १ र ६ का ५ ५ जना , वडा नम्बर १० का ४ जना , वडा नम्बर १२ , १३ , र १६ का २२ जना तथा वडा नम्बर ३ , ७ र १५ का ११ जनामा पनि संक्रमण पुष्टि भएको ठाकुरले जानकारी दिए। नारायणी अस्पतालको क्वार्टरमा बसेका ४ जनामा र धोबीनी गाँउपालिका ३ का १ जनामा पनि संक्रमण भेटिएको ठाकुरले बताए। सोमबार बेलुकी थप ५२ जनामा संक्रमण पुष्टि भएसँगै पर्सामा जिल्लामा संक्रमितको संख्या १ हजार १ सय पुगेको जिल्ला स्वास्थ्य कार्यालय पर्साले जनाएको छ। यसअघि आइतबार राति पनि पर्सामै स्वास्थ्यकर्मी र प्रहरीसहित २२ जनामा संक्रमण भेटिएको थियो।"
अछामका पुरुषको कोरोनाबाट बाँकेमा मृत्यु,नेपालगन्ज : नेपालगन्ज मेडिकल कलेज शिक्षण अस्पताल कोहलपुरमा उपचार गराइरहेका एक पुरुषको मृत्यु भएको छ। बाँकेका प्रमुख जिल्ला अधिकारी रामबहादुर कुरुम्वांगका अनुसार अछाम चौरपाटी ५ का ५० वर्षका पुरुषको अस्पतालमा उपचारका क्रममा आइतबार साँझ ७:३० बजे मृत्यु भएका थियो। भेरी अस्पताल नेपालगन्जको कोरोना प्रयोगशालामा गरिएको स्वाब परीक्षणमा उनको सोमबार मात्र कोरोना रिपोर्ट पोजिटिभ आएको हो। किष्ट अस्पतालमा मृत्यु भएकी महिलामा कोरोना पुष्टि
लामो दुरीका यातायात र हवाई उडान भदौ १५ गतेसम्म रोक्ने सरकारको निर्णय,"काठमाडौं : सरकारले लामो दुरीका यातायात र आन्तरिक तथा बाह्य हवाई उडान भदौ १५ गतेसम्म रोक्ने निर्णय गरेको छ। यस अगाडि साउन ५ गते मा बसेको मन्त्रिपरिषद् बैठकले लामो दुरीका यातायात, आन्तरिक तथा बाह्य हवाई हवाई उडान भदौ १ गतेदेखि सुचारु गर्ने निर्णय गरेको थियो। आइतबार कोभिड१९ संकट व्यवस्थापन सेन्टर (सीसीएमसी)ले भदौ १ गतेदेखि हवाई सेवा, लामो दूरीको सार्वजनिक यातायात खुला नगर्न सरकारसमक्ष सिफारिस गरेको थियो। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमितको संख्या बढ्दै गएको भन्दै सीसीएमसीले साउन ५ को मन्त्रिपरिषद् निर्णय सच्याउन सिफारिस गरेको आग्रह गरेको थियो। मन्त्रिपरिषदको सोमबार साँझ बसेको बैठकले सीसीएमसीको सिफारिस अनुसार नै भदौ १५ गतेसम्म नखोल्ने निर्णय गरेको एक मन्त्रीले जानकारी दिए। उनकाअनुसार २ सयभन्दा बढी कोरोना संक्रमित भएका जिल्लाबाट यातायातका साधन भित्रन र बाहिर जान नदिने निर्णय भएको छ। बैठकले भारतमा संक्रमितको संख्या बढ्दो क्रममा रहेकाले सीमा नाका कडाई गर्ने निर्णय गरेको छ। यसैगरी बैठकले भदौ १ गतेदेखि विद्यार्थी भर्ना गर्न दिने भनेपछि हाललाई भर्ना कार्यक्रम स्थगित गर्ने भएको छ।"
उपत्यकामा अत्यावश्यकबाहेक सबै सेवा १५ दिन बन्द गर्ने निर्णय,"काठमाडौं : कोरोना भाइरसकव संक्रमण दर बढ्दै गएपछि काठमाडौ उपत्यकाभित्रका स्थानीय तहहरुले अत्यावश्यक बाहेक अन्य सेवा १५ दिनका लागि बन्द गर्ने निर्णय गरेका छन्। सोमबार बसेको नगरपालिकाका मेयरहरुको संगठन नगरपालिका मेयर फोरमले अत्यावश्यक बाहेक अन्य सेवा बन्द गर्ने निर्णय गरेका हुन्। उपत्यकाभित्र समूदाय स्तरमा संक्रमणको उच्च जोखिमलाई ध्यानमा राखी स्थानीय तहहरुबाट अत्यावश्यक सेवा बाहेक अन्य सेवा प्रवाहलाई १५ दिनको लागि बन्द गर्ने बैठकको निर्णयमा उल्लेख छ। त्यस्तै उपत्यका संक्रमणको उच्च जोखिमयुक्त रहेको देखिएकोले अनाधिकृत रुपमा उपत्यका प्रवेश गरेका निर्माण कार्यका मजदुर, ठेलागाडा, साइकल, फुटपाथ, तरकारी व्यापार गर्न आएकाहरु बढी देखिएको हुँदा तरकारी व्यापारलाई साँझ विहान मात्र सिमित गरी निर्माण कार्य, फुटपाथ, ठेलागाडा, साईकलमार्फत गरिने व्यापारलाई भाद्र १५ गतेसम्मको लागि निषेध गर्ने बैठकले निर्णय गरेको छ। सार्वजनिक यातायात पूर्ण रुपमा सञ्चालन भए पश्चात संक्रमण दर तीब्र भएको स्थितिलाई ध्यानमा राखी पुनः जोरविजोर प्रणाली लागु गरिएकोमा संक्रमणलाई नियन्त्रणमा राख्न सार्वजनिक यातायात सञ्चालनमा भाद्र १५ गतेसम्म पुनः रोक लगाउनुपर्ने तथा अन्यमा जोर विजोर तत्काल लागु गर्नुपर्ने बैठकले निर्णय गरेको छ। 'उपत्यकामा समूदाय स्तरमा कोभिड१९ को संक्रमण जानसक्ने खतरालाई ध्यानमा राखी सरकारको समर्थन वा विरोधमा झाली, भेला, अनसन, जुलुस लगायतका गतिविधि गर्न कडाईका साथ निषेध गरिनुपर्ने तथा भीडहने सांस्कृतिक गतिविधि जात्रा पर्व सञ्चालनमा पनि रोक लगाउन अनुरोध गर्ने' निर्णयमा भनिएको छ 'आर्थिक गतिविधिलाई चलायमान गर्नका लागि खुकुलो बनाइएको र बाक्लो आवतजावत रहन गएका व्यापारिक क्षेत्र तथा सपिङ्ग महलहरु, होटल, रेष्टुरेष्ट आदिमा कोभिड१९ संक्रमणको उच्च जोखिमयुक्त क्षेत्र रहेको हुँदा सो क्षेत्रमा यथासक्य सतर्कता मापदण्डलाई कडाईका साथ पालना गर्नुपर्ने र सोको नियमित अनुगमन गरी कारवाहीको दायरामा ल्याइनुपर्छ।' त्यस्तै सामाजिक सुरक्षा भत्ता प्रायोजनको लागि नवीकरण गर्ने म्याद श्रावण मसान्तसम्म रहेकोमा सो म्यादका कारण वडास्तरमा ज्येष्ठ नागरिकको भिडभाड भई कोभिड१९ को संक्रमण झन बढ्ने भएकाले उक्त म्याद हाललाई २०७७ साल भाद्र मसान्तसम्म कायम गर्न नेपाल सरकारलाई अनुरोध गर्ने बैठकले निर्णय गरेको छ।"
काभ्रेमा थप ५ जनामा कोरोना,काभ्रे : काभ्रेमा थप ५ जनामा कोरोना संक्रमण पुष्टि भएको छ। जिल्लामा चार प्रहरी र भुम्लु गाउँ पालिका  ६ का एक युवामा सोमबार पिसिआर रिपोर्ट पोजिटिभ देखिएको हो। संघीय प्रहरी कार्यालयमा कार्यरत तीन प्रहरी र जिल्ला प्रहरी कार्यालयमा कार्यरत एक जनामा कोरोना देखिएको छ। संघीय प्रहरी कार्यालयमा कोरोना संक्रमितको संख्या १० पुगेको छ। संक्रमण देखिएका सबैलाई आइसोलेसनमा राखेर थप उपचार गर्न सुरु गरिएको जिल्ला स्वास्थ्य कार्यालय काभ्रेका डा नरेन्द्र कुमार झाले जानकारी दिए।
खोलाले बगाउँदा एक पुरुषको मृत्यु,डडेल्धुरा : नुहाउन गएका एक पुरुषलाई रडुवा खोलाले बगाउँदा मृत्यु भएको छ। सोमबार दिउँसो गन्यापधुरा २ मेलमुडाका ४८ वर्षीय मानबहादुर बोहरा रडुवा खोलामा मृत अवस्थामा फेला परेको जिल्ला प्रहरी कार्यालय डडेल्धुराका प्रहरी सहायक निरीक्षक दधिराम न्यौपानेले बताए। बिहान घरबाट नुहाउन खोलामा गएका उनी १२ घण्टासम्म नर्फिएपछि खोज्दै जाँदा उनी मृत अवस्थामा फेला परेका हुन्। प्रहरी टोली घटनास्थल पुगेर अनुसन्धान कार्य अगाडि बढाएको प्रहरी नायव उपरीक्षक न्यौपानेले जानकारी दिए।
एलजी नेपालको आधिकारीक वेवसाईट लन्च,"काठमाण्डौं : सिजी इलेक्ट्रोनिक्सले एलजी नेपालको आधिकारीक वेवसाईट लन्च गरेको छ । यो वेबसाईट मार्फत उपभोक्ताले एलजीको घरायसी उत्पादनहरुको बारेमा जानकारी लिन सक्छन्। यस वेबसाईटमा उपभोक्ताहरुले मुल्य, विशेषता, वारेण्टी र कम्पनीले दिने छुटको बारेमा जानकारी पाउने बताइएको छ । एलजीको कुनै पनि नयाँ उत्पादन आएको र सो को विशेषता यस वेबसाईटबाट प्राप्त गर्न सकिन्छ । यसका उत्पादनहरुमा आएको समस्या मर्मत र वारेन्टी दाबीका साथै अन्य सेवाहरु यस वेबसाईट बाट दर्ता र प्राप्त गर्न सकिने कम्पनीको भनाइ छ । अब ग्राहकहरुलाई उत्पादन हेर्न तथा उत्पादनको विशेषता बुझ्न भौतिक पसलमा जान आवश्यक नपर्ने भएको छ । आफूलाई चाहिने एलजीका उत्पादनहरु बुक पनि गर्न सकिन्छ । यस वेबसाईटले एलजी का सबै उत्पादनहरु जस्तै एलईडि टिभी, रेफ्रिजेरेटर, वासिङ मेसिन, एसी, एयर प्युरिफायर, भ्याकुम क्लिनर, माइक्रोवेभ वोभन, कन्डेन्सर ड्रायरहरु को बारेमा सबै जानकारी दिन्छ । उपभोक्ताहरुले आफ्नो नजिकैको एलजी को शोरुम पनि यस वेबसाईटमा रहेको स्टोर लोकेटर मार्फत सजिलै पत्ता लगाउन र सम्पर्क गर्न सक्ने कम्पनीले बताएको छ । यसले एलजीका ग्राहकलाई अझ धेरै सुविधा प्राप्त हुनेमा कम्पनिको विश्वास रहेको छ।"
सोमबार काठमाडौं उपत्यकामा ४४ जना कोरोना संक्रमित,"काठमाडौं : काठमाडौं उपत्यकामा थप ४४ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले विभिन्न प्रयोगशालामा गरिएको परीक्षणमा थप ४४ जनामा कोरोना संक्रमण भएको पुष्टि गरेका हुन्। २४ घण्टामा ३३८ जना कोरोना संक्रमित थपिए भक्तपुरका ४ जना, काठमाडौंका ३६ जना र ललितपुरका ४ जना गरी कुल ४४ जनामा कोरोना संक्रमण देखिएको मन्त्रालयले पुष्टि गरेको हो। नेपालमा पछिल्लो २४ घण्टामा ३३८ जनामा कोरोना संक्रमण पुष्टि भएको छ। कुल संक्रमितको संख्या २३ हजार ३१० पुगेको छ। पछिल्लो २४ घण्टामा ११० जना डिस्चार्ज भएका छन्। कुल डिस्चार्जको संख्या भने १६ हजार ३५३ पुगेको छ। हालसम्म ७६ जनाको कोरोना ले मृत्यु भएको छ।"
प्रधानन्यायाधीशको कार्यक्षमतामाथि प्रश्न : बारले पठायो न्यायलयलाई १७ बुँदे पत्र,काठमाडौँ : प्रधानन्यायाधीश चोलेन्द्र समशेर जवराको कार्यशैलीप्रति आपत्ति जनाउँदै नेपाल बार एशोसिएशनले उनको कार्यक्षमतामाथि प्रश्न उठाएको छ । बारले प्रधानन्यायाधीश राणाको भूमिकाको कारण न्याय सम्पादन सन्तोषजनक हुन नसकेको पनि आरोप लगाएको छ । बारले सोमबार पत्रकार सम्मेलन मार्फत प्रधानन्यायाधीशको कार्यशैलीप्रति आपत्ति जनाएको हो । बारका अध्यक्ष चण्डेश्वर श्रेष्ठका अनुसार २०७५ सालमा प्रधानन्यायाधीशले बहाली हुँदा न्यायपालिका भित्रको विकृति हटाउन नेतृत्व गर्ने बताए पनि व्यवहारमा त्यस्तो देखिएको छैन । नाम उल्लेख नगरेरै बारले अन्य केही न्यायाधीशहरूमा अनुभव र ज्ञानको अभाव देखिएको पनि आरोप लगाएको छ । तर त्यस्ताको पहिचान गरी न्याय परिषदमा हाजिर गराउने र तालिम तथा प्रशिक्षणको उचित व्यवस्था गर्नुपर्ने विज्ञप्तिमा उल्लेख छ । यस्तै बारले न्याय क्षेत्रभित्रका विकृति हटाउन बार प्रतिनिधि सम्मिलित विशेष संयन्त्र गठन गर्न माग गरेको छ । यस्तै न्यायाधीश र बारका पदाधिकारीको सम्पत्ति पारदर्शी बनाउन पनि बारले माग उठाएको छ ।
अष्ट्रेलियामा कोरोनाबाट एकैदिन १९ जनाको मृत्यु,"अष्ट्रेलियामा मेलबर्न सहरमा कोरोना भाइरसको दोस्रो लहर फैलिरहेको छ । कोरोनाकै कारण अष्ट्रेलियामा हालसम्मकै सबैभन्दा धेरै मानिसले ज्यान गुमाएका छन्।मेलबर्न राजधानी भएको भिक्टोरिया राज्यमा सोमवार १९ जनाको कोरोना भाइरसका कारण मृत्यु भएको छ । अस्ट्रेलियामा हालसम्म भएको ३१४ वटा मृत्यु र २१,४०० संक्रमणको घटनामध्ये दुई तिहाइ भिक्टोरियामा भएको छ । तर दैनिक संक्रमितहरूको संख्या सयौँमा भएपनि हालैका दिनमा घट्दो क्रममा देखिएको छ । यसबाट त्यहाँ लागु लकडाउनको व्यवस्था प्रभावकारी भएको हुनसक्ने आशा जगाएको छ । मेलबर्नमा झण्डै एकमहिना अघि दोस्रो लकडाउन गरिएको थियो भने अगस्ट ३ तारिखदेखि त्यहाँ रात्रीकालिन कर्फ्यू र कडा नियमहरू लागु गरिएको छ । घरबाट बाहिर निस्केर काममा जानेहरूले त्यसका लागि दिइएको अनुमतिपत्र बोक्नुपर्छ र अत्यावश्यक बाहकेका सबै पसल, व्यवसाय र कार्यालयहरू बन्द छन् । सार्वजनिक स्थानमा नाकमुख ढाक्ने मास्क लगाउनु पनि अनिवार्य छ । न्यू साउथ वेल्स राज्यको सिड्नी शहरमा निश्चित क्षेत्रहरूमा कोरोना भाइरस संक्रमण समूहगत रूपमा देखा परेको छ । त्यहाँको सरकारले युवाहरूलाई तिनका सामाजिक क्रियाकलाप सीमित तुल्याउन आह्वान गरेको छ । क्वीन्सल्याण्डले न्यू साउथ वेल्स र भिक्टोरियासँगको आफ्नो सीमा बन्द गरेको छ । त्यहाँ महामारीलाई रोक्न सकिएको सोमवार बताइएको छ । दुइ हप्ताअघि यात्रुहरूले मेलबर्नबाट भाइरस भित्राएका थिए । भाइरसको प्रभावलाई न्यूनीकरण गर्ने कुरामा अन्य देशहरूको दाँजोमा अष्ट्रेलियाको अवस्था अझै पनि राम्रो नै छ । तर जुन महिनायता धेरै जसो अष्ट्रेलियालीहरू पहिलो चरणको लकडाउनबाट बाहिरिँदा मेलबर्न शहरमा संक्रमणको अवस्था चर्किन पुगेको छ। त्यहाँ संक्रमणको स्थिति महामारी सुरु भएयता अष्ट्रेलिया भरिको कुल संक्रमणको ७० प्रतिशत रहेको छ।"
"'बिरामीलाई स्लाईन चढाइरहेको थिएँ, दुई युवा आएर कुटे'","बैतडी : महिला स्वास्थ्यकर्मीमाथि कुटपिट भएको छ। जिल्लाको पुर्चौडी नगरपालिका३ स्थित न्वादेउ स्वास्थ्यचौकी अन्र्तगतको नकाली नगरस्वास्थ्य केन्द्रमा कार्यरत २५ वर्षीया अनमी जानकी भट्टमाथि कुटपिट भएको हो। स्वास्थ्य केन्द्रमै बिरामीको उपचार गरिरहेका बेला आफूमाथि स्थानीय दुई युवकले कुटपिट गरेको भट्टले बताइन। पुर्चौडी नगरपालिका३ का २४ वर्षीय मोहन कुँवर र २१ वर्षीय वीरेन्द्र कुँवरले कुटपिट गरेको हो। स्थानीय एक बृद्धा बिरामीलाई स्लाईन चढाइरहेका र सोही बेला ती युवकले कुटपिट गरेको उनले बताइन। उनले भनिन् 'बृद्धा आमा कान नसुन्ने र उहाँसँग ठूलो स्वरले बोल्दा स्वास्थ्यकर्मीले सेवा दिने तरिका यही हो भनेर गालीगलैच गर्दै कुटपिट गरे।' ती युवाको कुटपिटबाट जानकीको हातको औला भाचिँएको, मुख, छाति र टाउकोमा चोट लागेको छ। उहाँको हाटमा उपचार भइरहेको छ। आफू अहिले न्यायको खोजीका लागि नगरपालिकामा पुगेको भट्टले बताइन। कुटपिट गर्ने ती युवकले स्वास्थ्यकेन्द्रमा कार्यरत स्वीपर(कार्यालय सहयोगी) बिमला कुँवरमाथि पनि हातपात गर्नुका साथै कार्यालयमा रहेका कागजात पनि च्यातेको बताइएको छ। कुटपिटपश्चात जानकीले ती युवालाई पक्राउ गरी आवश्यक कार्वाहीका लागि प्रहरी चौकी पुरघाटमा निवेदन दिएकी छन्। स्वास्थ्यकर्मीमाथि स्वास्थ्य संस्थामै कुटपिट र दुव्र्यवहार भएकोले आफू असुरक्षित रहेको न्वादेउ स्वास्थ्य चौकीका इञ्चार्ज गणेश धानुकले बताए। उनले भने 'स्वास्थ्य कर्मीमाथि कुटपिट गर्ने जोसुकैलाई पनि कानूनी कार्वाही हुनुपर्छ, स्वास्थ्यकर्मीलाई काम गर्ने वातावरण बन्नुपर्छ।' यसैबीच कुटपिट गर्ने ती दुबै युवक फरार रहेका छन्। फरार रहेका मोहन कुँवर र वीरेन्द्र कुँवरको खोजी जारी रहेको प्रहरीले जनाएको छ। महिला स्वास्थ्यकर्मीमाथि कुटपिट भएको भन्ने उजुरी आएको र घटनाको थप अनुसन्धान भइरहेको बैतडीका प्रहरी प्रमुख, प्रहरी नायव उपरीक्षक नारायणप्रसाद अधिकारीले जानकारी दिनभुयो। फरार रहेका युवकलाई नियन्त्रणमा लिएर घटनाबारे अनुसन्धान हुने जिल्ला प्रहरी कार्यालय बैतडीले जनाएको छ।"
एन्फा साधारणसभा अनिश्चितकालका लागि स्थगित,"काठमाडौं : अखिल नेपाल फुटबल सङ्घ (एन्फा) ले १९औँ साधारणसभा अनिश्चितकालका लागि स्थगित गरेको छ। एन्फा प्रवक्ता किरण राईले सोमबार एक प्रेस विज्ञप्ति जारी गर्दै कोरोना भाइरसको महामारी बढ्दै गएकाले आगामी भदौ १५ गते गर्ने भनिएको साधारणसभा अर्को सूचना जारी नहुँदासम्मका लागि स्थगित भएको जानकारी दिए। विज्ञप्तिमा समुदायस्तरमा नै संक्रमणको विस्तार हुन सक्ने उच्च जोखिम समेत देखिएकोले नेपाल सरकारको कोभिड १९ संक्रमण रोकथाम, नियन्त्रण तथा व्यवस्थापन गर्ने निकायहरुबाट गोष्ठी, भेला सम्मेलन, आवागमन जस्ता कार्यहरु गर्न निषेध गरेको परिप्रेक्ष्यमा सतर्कता अपनाउनु पर्ने अनिवार्य भएकोले स्थगन गरिएको बताइएको छ। कोरोना भाइरसका कारण एन्फाको साधारणसभा दोस्रो पटक स्थगित गरिएको हो। यसअघि एन्फाले गत चैतमा साधारणसभा स्थगित गरेको थियो।"
बालुवाटारमा मन्त्रिपरिषद्को बैठक : के होला निर्णय ?,"काठमाडौं : बालुवाटारमा मन्त्रिपरिषदको नियमित बैठक जारी रहेको छ। बैठकले कोरोना भाइरससम्बन्धी महत्वपूर्ण छलफल भइरहेको बालुवाटार स्रोतले जनाएको छ। आइतबार कोभिड१९ क्राइसिस म्यानेजमेन्ट सेन्टर (सीसीएमसी)ले भदौ १ गतेदेखि हवाई सेवा, लामो दूरीको सार्वजनिक यातायात खुला नगर्न सरकारसमक्ष सिफारिस गरेको छ । विश्वव्यापी महामारीको रुपमा फैलिएको कोरोना भाइरस (कोभिड१९) संक्रमितको संख्या बढ्दै गएको भन्दै सीसीएमसीले साउन ५ को मन्त्रिपरिषद् निर्णय सच्याउन सिफारिस गरेको हो । यस विषयमा ठोस निर्णय नभएको तर यो कार्यान्वयन गर्नु नहुने विषयमा धेरैको मत मिलेपछि सीसीएमसीले यस्तो सिफारिस गरेको हो । मन्त्रिपरिषद बैठकले सोही अनुरुप लकडाउनको मोडालिटीको विषयमा निर्णय लिने बुझिएको छ। यस अगाडि भदौ १ बाटै विद्यालय भर्ना लगायतका कार्यक्रम राखेको भएपनि संक्रमण बढ्दै गएकाले यसबारेपनि छलफल हुनेछ।"
७२ वर्षीय माझी कालीगण्डकी किनारमा मृत फेला,स्याङजा : चापाकोटस्थित कालीगण्डकी नदी किनारमा एक वृद्ध मृत भेटिएका छन्। सोमबार चापाकोट ८ खोरियाघाट बस्ने माझी नदी किनारमा स्थानीयले ७२ वर्षीय तोयबहादुर माझी मृत देखेपछि प्रहरीलाई खबर गरेको प्रहरी नायब उपरीक्षक राजेन्द्र अधिकारीले जानकारी दिए। माझीका पत्नी माइतमा बस्दै आएकाले उनी गाउँघरमा कहिले काम गर्ने र कहिले मागेर जिविकोपार्जन गर्दै आएको बताइएको छ। मृतक माझीको शव पोष्टमार्टमका लागि अस्पतालमा राखिएको छ। घटनाका बारेमा अनुसन्धान सुरु गरिएको प्रहरीले जनाएको छ।
धनुषामा पेस्तोलसहित एक जना पक्राउ,जनकपुरधाम : जनकपुरधामबाट पेस्तोलसहित एक युवालाई धनुषा प्रहरीले पक्राउ गरेको छ। चिनीमा लुकाएर बेच्न लैजादै गरेको समयमा धनुषा प्रहरीले पेस्तोलसहित मुखियापट्टी मुसहरनिया गाउँपालिका ३ का २१ वर्षीय सुजित यादवपक्राउ गरेको हो। धनुषाको जनकपुरधाम उपमहानगरपालिका १० बाह्रबिघा रङ्गभुमि मैदान नजिकैबाट रिक्सा चढी जाँदै गरेको अवस्थामा उनलाई पक्राउ गरिएको जिल्ला प्रहरी कार्यालय धनुषाका प्रहरी प्रवक्ता प्रहरी नायव उपरीक्षक मकेन्द्र कुमार मिश्रले जानकारी दिए। यादवलाई कालो रंगको प्लाष्टिकको झोलामा चिनीभित्र लुकाई राखेको ४५ लेखिएको अटोमेटिक पेस्तोल १ थान र त्यसमा लाग्ने म्याग्जिन १ थानसहित नियन्त्रणमा लिएको मिश्रले बताए। जनकपुरधाममा निषेधाज्ञा जारी रहेको समय हतियार बेच्न आएका यादवलाई प्रहरीले गोप्य सूचनाको आधारमा बाह्रबिघाबाट नियन्त्रणमा लिएको छ। घटनासम्बन्धमा थप अनुसन्धान भईरहेको धनुषा प्रहरीले जनाएको छ।
र्याली अफ होप मा १० लाख सहभागी,"काठमाडौं : दक्षिण कोरियाबाट अगस्ट ९ मा सञ्चालन गरिएको र्याली अफ होप मा १ सय ९४ देशका दश लाखभन्दा बढी सहभागी भएका छन्। कोभिड १९ ले विश्वमा अकल्पनीय क्षति पुर्याएको र लाखौंको ज्यान गएको छ। आर्थिक, सामाजिक, मनोसामाजिक र राजनीतिक क्षेत्र प्रभावित छन्। द्वन्द्व र लघुताभाषमा फसेको विश्व नेतृत्वमा आशा बढाउन उक्त र्याली आयोजना गरिएको हो। संयुक्त राष्ट्रसंघका पूर्वमहासचिव वान की मुनले स्वागत गरेको कार्यक्रममा अमेरिकी राष्ट्रपति डोनाल्ड ट्रम्पकी आध्यात्मिक सल्लाहकार पावला ह्वाइटले स्तुतिघोष गरेकी थिइन्। कार्यक्रममा हाउस अफ कउन्सिलर जापानका पूर्वअध्यक्ष चुइची दाते, अमेरिकी प्रतिनिधि सभाका पूर्वसभामुख न्युट ग्रिनगिचले बधाई सन्देश दिएका थिए। कम्बोडियाका प्रधानमन्त्री सम्देच हुन सेन, सेनेगलका राष्ट्रपति म्याक्की साल, निजरका प्रधानमन्त्री ब्रिजी राफिनी, क्यानाडाका पूर्वप्रधानमन्त्री स्टेफन हार्फर, अल्बेनियाका पूर्वराष्ट्रपति अल्फ्रेड मोइस्यू, ग्वाटेमालाका पूर्वराष्ट्रपति जिमी मोरालेसलगायत सहभागी थिए। र्याली अफ होपकी संयोजक युनिभर्सल पिस फेडेरेसनकी सहसंस्थापक डा हाक जा हान मुनले धन्यवाद दिइन्। एजेन्सीको सहयोगमा"
'लकिरका फकिर' प्रकरण : रक्षामन्त्रीको हस्तक्षेपप्रति जंगीअड्डा असन्तुष्ट,"काठमाडौ : उपप्रधान तथा रक्षामन्त्री ईश्वर पोखरेलको भूमिकाप्रति नेपाली सेना असन्तुष्ट देखिएको छ। फास्टट्रयाक, मेडिकल खरिद, हतियार आपूर्तिलगायतका विषयमा रक्षामन्त्रीबाट अनावश्यक हस्तक्षेप र चलखेल गरेको भन्दै सैनिक नेतृत्वले प्रधानमन्त्री केपी ओलीसमक्ष असन्तुष्टी जनाएको छ। यसबारेमा प्रधानमन्त्री ओलीले पोखरेलसँग सोधिसकेका छन्। ओलीले सेनालाई विश्वासमा लिएर काम गर्न आग्रह गर्दै नेपाली सेनाको चरित्र र छविमा धक्का लाग्ने गतिविधि नगर्न पोखरेललाई सम्झाएको स्रोतले बतायो। स्रोतका अनुसार प्रधानमन्त्री केपी ओलीसँगको पछिल्लो भेटमा प्रधानसेनापति पूर्णचन्द्र थापाले रक्षामन्त्री पोखरेलले सेनालाई अपमान र असहयोग गरेको गुनासो गरेका छन्। उनको हस्तक्षेपकारी भूमिका कारण सेनाले स्वतन्त्र र व्यवसायिक ढंगले काम गर्न समस्या भएको बताएका छन्। सेनाको आन्तरिक व्यवस्थापन तथा विषयमा समेत रक्षामन्त्रीको अनावश्यक चासो र चलखेल हुन थालेपछि जंगीअड्डा बढी सतर्क देखिएको छ। ' मेडिकल खरिद प्रकरणदेखि रक्षामन्त्रीसँग जंगीअड्डाको सम्बन्ध अलि चिसिएको हो। हतार हतारमा सेनालाई मेडिकल खरिदमा सामेल बनाएर फसाएको निश्कर्षसहित सेना यो प्रक्रियाबाट बाहिरिएको थियो। रक्षामन्त्रीको नियत र भूमिकाप्रति त्यतिबेला पनि सेनाले प्रश्न उठाएका थियो। सेनालाई विश्वासमा लिएर काम गर्न नसकेको भन्दै प्रधानमन्त्रीले पनि रक्षामन्त्रीको भूमिकाप्रति अप्रशन्नता व्यक्त गर्दै आएको स्रोतले बतायो। गत साउन १५ गते रक्षा मन्त्रालयमा आयोजित वार्षिक प्रगति समीक्षा कार्यक्रममा फास्टट्रयाकको प्रसंगमा रक्षामन्त्रीले गरेको टिप्पणी आपत्तिजनक र अपमानजनक रहेको गुनासो सेनापति प्रधानमन्त्रीसमक्ष गरिसकेका छन्।रक्षामन्त्रीले अध्यक्षता गरेको उक्त कार्यक्रममा सेनापति थापा, मन्त्रालयका अधिकारी र जंगीअड्डाका उच्च अधिकृतहरू सहभागी थिए। त्यहाँ रक्षामन्त्री पोखरेलले सेनाको कार्यशैलीलाई हिन्दी उखान 'लकिरका फकिर' सँग तुलना गर्दै टिप्पणी गरेका थिए। फास्टट्र्याक निर्माणमा भइरहेको ढिलाइ प्रसंगमा यस्तो टिप्पणी गरेका थिए। फास्ट ट्रयाक निर्माणको जिम्मा पाएको नेपाली सेनाले प्रशासनिक जटिलता, केही स्थानमा देखिएको राजनीतिक विरोध र अवरोध, परामर्शदाता छनोटमा ढिलाइ, राजनीतिक तहबाट प्रभावकारी समन्वय र सहयोगको अभावलगायतका कारणले गर्दा अपेक्षित प्रगति हुन नसकेको बताउँदै आएको छ। रक्षामन्त्रीजस्तो जिम्मेबार व्यक्तित्वबाट सेनाको बारेमा यस्तो सस्तो र उत्ताउलो टिप्पणी गरेको भन्दै सैनिक वृत्तमा समेत यसको आलोचना र विरोध भएको छ। अवकासप्राप्त सेनाका पूर्व उच्च अधिकृतहरूले समेत रक्षामन्त्रीको यो टिप्पणी आपत्तिजनक र अशोभनीय रहेको बताउँदै यसले सेनाको अपमान भएको बताएका छन। 'पुलिसमा जस्तो सेनालाई पनि चलाउन र खेलाउन सकिन्छ कि भनेर ट्रायल गर्नु मन्त्रीजीको भ्रम र भूल हो, एकजना पूर्वरथीले भने। लकिरका फकिरको अर्थ के हो ? 'लकिरका फकिर' चर्चित हिन्दी उखान हो। मन्त्रालयको कार्यक्रममा रक्षामन्त्री पोखरेलले आफूले प्रयोग गरेको उखानको परिभाषा र व्याख्यासमेत गरेका थिए। उनले भनेका थिए, 'यो लकिरका फकिर भनेको के हो भने कुनै जोगी भिक्षा माग्न हिड्यो भने बिहान पनि त्यही बाटो, बेलुका पनि त्यही बाटो, सधैभरी त्यही बाटो हिड्यो भने उसले भिक्षा पाउँदैन। उसले ट्रयाक परिवर्तन गर्नुपर्छ भिक्षा पाउनका लागि । मैले यो प्रसंग किन भनेको हो भने हाम्रो कार्यसम्पाद शैली लकिरका फकिरजस्तो भयो । त्यसैले हामीले सधै एउटै बाटो हिड्नु हुँदैन। ट्रयाक चेन्ज गर्नुपर्छ। लकिरका फकिर जस्तो कार्यशैली परिणाम ल्याउँदैन। हाम्रा व्यवहार, सोच, शैली, योजना अपडेट गर्नुपर्छ। के भएको थियो मेडिकल खरिदमा ? कोरोना रोकथामको मेडिकल सामग्री खरिदमा नेपाली सेनाको संलग्नता विवादमा तानिएको थियो। सरकारको औपचारिन निर्णयअनुसार संकटमा सघाउन तयार भएको सेनाले मेडिकल खरिदमा अपजस र बद्नामी मात्र ब्यहोर्नुपर्यो।राजनीतिक चलखेल अनि कमिशनको चक्करमा हतार हतारमा सेनालाई खरिद डिल गर्न लगाएर फसाइएको निष्कर्षमा सैनिक नेतृत्व पुगेको थियो। सेना त्यो प्रकियाबाट 'ब्याक' भएको छ। राष्ट्रिय सुरक्षाको सर्वोच्च निकाय नेपाली सेनालाई यस्तो विवादित डिलमा सहभागी हुन आदेश दिने रक्षामन्त्री इश्वर पोखरेलको भूमिका प्रति सेना त्यतिबेला देखि नै सशंकित भएको थियो। कस्को कारणले ढिलाइ भयो फास्ट ट्र्याक ? सरकारले चार वर्षमा निर्माण सक्ने गरी २१ वैशाख ०७४ मा फास्ट ट्रयाकको जिम्मा नेपाली सेनालाई दिएको थियो। पूर्वनिर्धारित समयअनुसार सम्पन्न हुन नसकेपछि दुई वर्ष थपिएको छ। संशोधित कार्यतालिकाअनुसार ०८० वैशाखसम्म निर्माण सकाउने लक्ष्य छ। विस्तृत परियोजना प्रतिवेदन (डिपिआर) निर्माणमा भएको विवाद र विलम्ब, ठाउँ ठाउँमा मुआब्जा लफडा, स्थानीय विरोध तथा राजनीतिक चलखेल, ट्र्याकको रेखांकन (अलाइनमेन्ट) परिवर्तनलगायत कारण निर्माण अवधि लम्बिएको सेनाको दाबी छ।३ वटा सुरुङ र १३ वटा पुलसहितको ७२५ किमि लामो फास्ट ट्रयाकको निर्माणमा सबा दुई खर्ब लाग्ने अनुमान गरिएको छ। अहिलेसम्म ४२ प्रतिशत काम सकिएको छ। एक वर्ष अघि हुनुपर्ने अन्तराष्ट्रिय परामर्शदाता छनोटको प्रकिया प्रशासनिक जटिलता, मुद्दा मामिलालगायतका कारणले गत जुनमा मात्र टुंगिएको थियो। कोरियन कम्पनी युसिन अन्तराष्ट्रिय परामर्शदाताका रुपमा नियुक्त भएर काम थालेको छ। प्राविधिक पक्षमा केही अलमल र ढिलाइ भएको सेनाले स्वीकार्दै आएको छ तर निर्माणले अपेक्षित गति लिन नसक्नुमा राजनीतिक तहको स्वार्थ र संलग्नता पनि उत्तिकै जिम्मेबार रहेको सेनाले औंल्याउँदै आएको छ। सेनाले फास्ट ट्रयाकले गति नलिनुमा रक्षामन्त्री पोखरेलको हस्तक्षेपकारी भूमिका बाधक रहेको गुनासो पनि प्रधानमन्त्रीसमक्ष गरेको छ। खोकनालगायतका विभिन्न स्थानमा भइरहेको स्थानीय आन्दोलन तथा अवरोध व्यवस्थापनका लागि राजनीतिक तहबाट हुनुपर्ने सहयोग र समन्वय नहुँदा अपेक्षित रुपमा काम अगाडि बढाउन नसकिएको गुनासो सेनाले गर्दै आएको छ। यसमा रक्षामन्त्रीबाट पनि अपेक्षित सहयोग हुन नसकेको निश्कर्ष सेनाको आन्तरिक छलफलमा निकालिएको स्रोतले बतायो।"
२४ घण्टामा ३३८ जना कोरोना संक्रमित थपिए,काठमाडौं : नेपालमा पछिल्लो २४ घण्टामा ३३८ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार देशभरका विभिन्न प्रयोगशालामा भएको पीसीआर परीक्षणमा ३३३८ जनाको रिपोर्ट पोजिटिभ आएको हो। कुल संक्रमितको संख्या २३ हजार ३१० पुगेको छ। पछिल्लो २४ घण्टामा ११० जना डिस्चार्ज भएका छन्। कुल डिस्चार्जको संख्या भने १६ हजार ३५३ पुगेको छ। हालसम्म ७६ जनाको कोरोनाले मृत्यु भएको छ।
कोरोना नियन्त्रण गर्न सरकार गैर जिम्मेवार देखियो : कांग्रेस,"काठमाडौं : नेपाली कांग्रेसले कोरोना महामारी नियन्त्रण गर्न सरकार अकर्मण्य, नालायक र गैर जिम्मेवार देखिएको बताएको छ। कांग्रेसको कोभिड१९ सम्बन्धी अनुगमन समितिका संयोजक एवं सहमहामन्त्री डा प्रकाशशरण महतले बढ्दो संक्रमणको कारण मुलुक अहिले स्वास्थ्य संकट र जिविकालाई जोखिममा पार्ने आर्थिक संकटको बीचमा भएपनि नेकपाको सरकार सत्ताको खिचातानीमा रमाइरहेको बताएका छन्। लोकतान्त्रिक विधिबाट निर्वाचित सरकारहरुको इतिहासमा यस्तो संवेदनहिनता कहिले देखिएको थिएन। भ्रष्टाचार, अनियमितता, दुरुपयोगको पर्याय बनेको वर्तमान सरकार विचौलियातन्त्रको कठपुतली बनेको छ। महतद्वारा जारी विज्ञप्तिमा भनिएको छ, पछिल्लो दिनमा लगानी बोर्डमा गरिएको नियुक्ति यसको नाङ्गो रुप हो। यसरी आफ्ना निजी स्वार्थ पूर्ति गर्न रमाइरहेको वर्तमान सरकार र सत्ताधारी दलबाट जनताले कुनै आशा राख्ने ठाउँ नरहेको स्थिति छ। निरन्तरको खबरदारीका वावजुद सरकारको उदासिनताले संक्रमण नियन्त्रण गर्न सकिने परिस्थिति हुँदाहुँदै पनि देशभरि कोभिड१९ संक्रमण फैलदै गएको कांग्रेसको ठहर छ। कांग्रेसले संक्रमण समुदायमा गैसकेको स्थिति भएकोले सम्भावित संक्रमित ठाउँहरुको सघन अनुगमनका आधारमा त्यस्ता क्षेत्रहरुमा लक्षित गरी परिक्षणको दायरा व्यापक बनाउन जोड दिएको छ। समुदायमा संक्रमण विस्तारसँगै ज्येष्ठ नागरिकहरु संक्रमित हुँदा मृत्यु दर बढ्दो छ। बिरामीको संख्या पनि बढ्दो छ।विज्ञप्तिमा भनिएको छ, आवश्यक संख्यामा भेन्टिलेटर, हस्पिटल बेड, आइसियु कक्ष, अक्सिजन र अन्य स्वास्थ्य उपकरणहरुको चाहिदो व्यवस्था मिलाइयोस्। नागरिकलाई गुमराहमा राखेर स्वास्थ्यमाथि खेलबाड गर्न मिल्दैन महतले उपचारको ढोका बन्द भएर मर्ने अवस्थाको तत्काल अन्त्य गर्न माग गरेका छन्। कुनै पनि नागरिक कोभिड१९ सम्बन्धी होस् वा अन्य विरामी हुन् उपचारको ढोका बन्द भएर मर्नु हुँदैन।उनले भनेका छन्, वीरगञ्ज लगायतका अन्य ठाउँहरुमा उपचारको ढोका बन्द हुँदा मर्नु परेको घटना अत्यन्त दुःखदायी छ। यो अवस्थाको तत्काल अन्त्य गरियोस्। विज्ञप्तिमा भनिएको छ, हामीलाई थाहा छ, सरकार संवेदनशील छैन र संक्रमणले व्यापक रुप लिन सक्छ। यस्तो अवस्थामा सरकारको भरोसा धेरै गर्न नसकिने भएकोले आफ्नो सुरक्षामा आफैङ्ग सजग हुने र अरुलाई पनि सजग गराउने आह्वान गर्दछौं। यस्तो छ विज्ञप्ति"
साधारण खाममा भेटिएको महात्मा गान्धीको चस्मा लिलाममा,"बेलायतमा एउटा लिलाम कम्पनीले महात्मा गान्धीले प्रयोग गरेको चस्मा आफूले फेला पारेको जनाएको छ । ईस्ट ब्रिस्टल अक्शन्सका एन्ड्रू स्टोकाअनुसार गान्धीको चस्मा १५,००० पाउन्डमा बिक्री हुने अपेक्षा छन्। आफ्नो कम्पनीको इतिहासमा उक्त चस्मा महत्त्वपूर्ण वस्तु भएको उनले बताए। उक्त चस्माको मूल्य बताइँदा त्यसको स्वामित्व भएका व्यक्ति झन्डै मुर्छा परेको उनले बताए । 'कसैले हाम्रो पत्रमञ्जूषामा शुक्रवार राति त्यो हालिदियो र सोमवारसम्म यो त्यहीँ झुन्डिराख्यो,' उनले भने । हाम्रा एक कर्मचारीले मलाई त्यो दिँदै त्यसमा गान्धीको चस्मा उल्लेख गरिएको एउटा टिपोट भएको बताए। अनुसन्धान गर्दा सुनको जलप लगाइएको घेरा भएको उक्त गोलाकार चस्मा वास्तवमै नागरिक अधिकारका लागि सङ्घर्ष गरेका भारतीय नेता गान्धीले लगाएको पत्ता लागेपछि आफू झन्डै कुर्सीबाट लडेको उनी बताउँछन्। 'मैले ती व्यक्तिलाई फोन गरेँ अनि उनलाई झन्डै हृदयाघात भए जस्तो मलाई लाग्छ,' स्टोले भने । ती व्यक्तिका अनुसार उनको परिवारका एक व्यक्तिले सन् १९२० को दशकमा गान्धीलाई दक्षिण अफ्रिकामा भेटेका थिए । त्यसपछि उक्त चस्मा आफ्नो परिवारको स्वामित्वमा आएको उनको भनाइ छ। 'हामीले मिति जाँच्यौँ । सबै कुरा मिल्यो, गान्धीले चस्मा लगाउन थालेको मिति पनि मिल्यो,' स्टोले भने । पावर धेरै नभएकाले उक्त चस्मा गान्धीले सुरुसुरुमा प्रयोग गरेको उनको अनुमान छ । गान्धी आफ्नो सामान अरूलाई दिने भनेर चिनिएका थिए । स्टोका अनुसार उक्त चस्माप्रति विशेष गरेर भारतबाट धेरैले रुचि देखाएका थिए। तर भाग्यवश उक्त चस्मा आफ्नो हात परेको उनको भनाइ छ । 'त्यो साधारण सेतो खाममा थियो । त्यो चोरिन वा फोहोरदानीमा मिल्किन पनि सक्थ्यो ।''हाम्रो कम्पनीमा आएको यो सम्भवतः सबैभन्दा महत्त्वपूर्ण वस्तु हो ।' आगामी अगस्ट २१ मा उक्त चस्माको अनलाइन लिलाम हुनेछ ।"
कांग्रेस पुनर्जागरणका लागि रामचन्द्रको सात बुँदे प्रस्ताव,"काठमाडौं : नेपाली कांग्रेसको आगामी महाधिवेशन माहोल तात्दै गर्दा वरिष्ठ नेता रामचन्द्र पौडेलले कांग्रेस पुनर्जागरणका लागि सात बुँदे प्रस्ताव सार्वजनिक गरेका छन्। पौडेलले 'निमुखालाई न्याय र विपन्नलाई आय साकार पार्न कर्मशील कांग्रेसको निर्माण' अभियानसहित सोमबार सातबुँदे प्रस्ताव सार्वजनिक गरेका हुन्। उनले सैद्धान्तिक विचलन नभएको स्वच्छ छवि, देशभक्ति र फराकिलो राष्ट्रवादी विचारले कांग्रेस बलियो हुने जनाएका छन्। उनले संसद, सडक र बस्तीबस्तीमा भरोसाको केन्द्र कांग्रेस बनाउने आफ्नो दृष्टिकोण रहेको भन्दै न्याय, पारदर्र्शी मूल्याङ्कन र निष्पक्षता पार्टी एकताको आधार हुने उल्लेख गरेका छन्। नेता पौडेलले लोकतान्त्रिक समाजवाद, समुन्नतिका आधार, हाम्रो बसोबास, व्यवस्थाको प्रश्न, सामाजिकधार्मिक सद्भाव र परराष्ट्र सम्बन्धबारे दृष्टिकोण स्पष्ट पारेका हुन्। नेपालको अखण्डता र स्वाभिमानको रक्षा, बलियो अर्थकुटनीतिक अभ्यास, भाईचारामा आधारित असंलग्न नीति,बिभिन्न ध्रुवमा विभक्त विश्व व्यवस्थामा नेपाल र नेपालीको मौलिक पहिचानको प्रवर्द्धन गर्ने' लक्ष्य उनको प्रस्तावमा उल्लेख छ।"
लिखु जलविद्युत ३ र ४ लाई गाउँपालिकाले भन्यो : मालवाहक ढुवानीका साधन रोक,"काठमाडौं : रामेछाप जिल्लाको लिखु तामाकोशी गाउँपालिकाले लिखु जलविद्युत आयोजना ३ र ४ का मालवाहक ढुवानीका साधनहरुलाई अनिश्चितकालिक रोक लगाएको छ। गाउँपालिका अन्तर्गत सञ्चालित हलदेवेशीदेखि धोवीढाँडेसिरिसे सडक स्थानीय तहले पटक पटक स्तरोन्नतीको गर्दै आएपनि हाइड्रोले सडकको क्षमताभन्दा बढीका सवारी साधन गुडाउँदा सडक जीर्ण बनेको भन्दै गाउँपालिका प्रवेशमा रोक लगाएको गाउँपालिका अध्यक्ष गोविन्द खड्काले जानकारी दिए। आइतबार स्वेत गंगा हाइड्रोपावर एन्ड कन्ट्रक्सन लिमिटेड (लिखु३)र ग्रीन भेन्चर्स प्रालि (लिखु४)लाई विगत ३ महिनादेखि उक्त सडक मार्ग जलविद्युतका सवारी साधनले सडक भत्किएको भन्दै गाउँपालिकाले एक पत्रमार्फत रोक लगाएको जानकारी दिएको हो। लिखु हाइड्रोपावरले कानुन बमोजिम पनि प्रवेश नै गर्न नमिल्ने किसिमका सामान बोक्न १२ चक्केदेखि ४२ चक्केसम्मका ढुवानीका साधन ल्याउँदा साइड नपुगी एक्साभेटर प्रयोग गरी सडकको दायाँ बायाँ खन्ने, खोतल्ने कार्य गरी उक्त सडक मार्ग हाल आएर एम्बुलेन्स त के दुई पांग्रे सवारी साधन (मोटरसाइकल) समेत आवत जावत गर्न नमिल्ने गरी भत्किएकाले आपतकालीन समयमा सर्वसाधारण जनता समेत हिँडडुल गर्न नसकी आवागमन अवरुद्ध हुँदा यस लिखु तामाकोशी गाउँपालिका निवासी स्थानीय जनताका शान्ति सुरक्षा र सुस्वास्थ्यमा गम्भीर असर परेकाले उक्त विषयलाई ध्यानमा राखी यस लिखु तामाकोशी गाउँपालिका स्थानीय तहसरकारले पहिले गरेकै अवस्थामा स्तरोन्नति गरी २४ घण्टा सडक सञ्चालनमा ल्याई राख्न पटक पटक कार्यालयलाई अनुरोध र ताकेता गर्दा समेत वेवास्ता गरी गैरजिम्मेवार बनेको प्रवृतिप्रति गम्भीर ध्यानाकर्षण भएको छ। अध्यक्ष खड्काद्वारा पठाइएको पत्रमा भनिएको छ। यसरी हाइड्रोपावर सञ्चालन गरिरहँदा उक्त संस्था तथा कम्पनीले निभाउनु पर्ने सामाजिक उत्तरदायित्व निर्वाह गरी अन्य क्षेत्रको समेत समग्र सन्तुलित विकासमा टेवा पुयाउनु पर्नेमा सोको नजरअन्दाज गर्दै आएको र सो सम्बन्धमा छलफल र वार्तामार्फत समस्या समाधानका लागि पटक पटक यस कार्यालयमा उपस्थित हुन सूचना गर्दा समेत उपस्थित नभई गैरजिम्मेवारीपनको पनि पराकाष्ठा नाघेको हुँदा हाल आएर यस लिखु तामाकोशी गाउँपालिका बाध्य भई उक्त सडक मार्ग मर्मत सम्भार तथा स्तरोन्नति मार्फत पहिलेकै अवस्थामा यथाशीघ्र सुचारु गर्न गराउन नागदह बजार र धोवीबजार नाकामै ढांट राखी लिखु हाइड्रोपावरका दुवानी लगायतका सम्पूर्ण सवारी साधन आवागमनमा रोक लगाइएको (निषेध गरिएको) व्यहोरा जानकारीका लागि अनुरोध छ। गाउँपालिका अध्यक्ष खड्काले पत्रको अवज्ञा गरी बलजफ्ती सवारी साधन सञ्चालनमा ल्याएमा सो कार्यबाट प्राप्त हुने परिणामको जिम्मेवारी सम्बन्धित व्यक्ति र पक्षले लिनु पर्ने बताएका छन्। उनले आवश्यक समन्वय र सहजीकरण गरिदिन जिल्ला प्रशासन कार्यालय रामेछाप र जिल्ला प्रहरी कार्यालय रामेछापसमेत अनुरोध गरेका छन्। निर्माणाधिन लिखु३ र लिखु४ हाइड्रोपावरले अति प्रभावित स्थानीयबासीले पाउनु पर्ने सेवा सुविधा पनि नदिएको स्थानीयको गुनासो रहेको छ। आयोजनाको वातावरणीय प्रभाव मूल्यांकन (ईआईए) को रिपोर्टमा उल्लेख भए बमोजिम सामुदायिक उत्तरदायित्व अन्तर्गत प्रभावित क्षेत्रका नागरिकप्रति निर्वाह गर्नुपर्ने उत्तरदायित्व पूरा हुन नसकेको स्थानीयलेगुनासो गरेका छन्। लिखु ३ जलविद्युतबाट २८१ मेगावाट र लिखु ४ जलविद्युत आयोजनाबाट ५२ दशमलव ४ मेघावाट विद्युत उत्पादन गर्ने लक्ष्यका साथ काम अगाडि बढिरहेको छ।"
"कर्णालीमा कोरोना संक्रमितको संख्या २ हजार नाघ्यो, १८ सय ८० डिस्चार्ज","दैलेख : कर्णाली प्रदेशमा कोरोना भाइरस (कोभिड१९) संक्रमितको संख्या दुई हजार नाघेको छ । कर्णाली प्रदेश सरकार, सामाजिक विकास मन्त्रालय अन्तरगर्तको स्वास्थ्य सेवा महाशाखाका प्रमुख वृषबहादुर शाहीका अनुसार सोमबार २४ जनामा संक्रमण पुष्टि भएको छ । दैलेखमा १७, सल्यानमा ६ र सुर्खेतमा एक जनामा कोरोना संक्रमण पुष्टि भएसँगै कर्णाली प्रदेशमा संक्रमितको संख्या दुई हजार ३ पुगेको हो । कर्णालीमा सबैभन्दा बढी दैलेखमा ९ सय ६० जनामा कोरोना पुष्टि भएको महाशाखा प्रमुख शाहीले बताए । यस्तै सुर्खेतमा ५ सय ४७, सल्यानमा २ सय ३८, रुकुमपश्चिममा २६, हुम्लामा ५, मुगुमा १०, डोल्पामा ४, जुम्लामा ४५, कालिकोटमा ७६, जाजरकोटमा ३२ र अन्य प्रदेशका ६० जना रहेका छन् । कोरोना जित्नेको संख्या एक हजार ८ सय ८० जना छ । कर्णालीका १० वटै जिल्लाबाट एक हजार ८ सय ८० जना संक्रमित कोरोना जीतेर डिस्चार्ज भएसँगै सक्रिय संक्रमितको सख्या एक सय २३ जना रहेको महाशाखाले जनाएको छ । महाशाखाका अनुसार हालसम्म कर्णालीमा ६ जनाको मृत्यु भईसकेको छ । दैलेखमा बैंकका कर्मचारीमा कोरोना संक्रमण दैलेख सदरमुकाम स्थित एक बैंकका कर्मचारीमा कोरोना संक्रमण पुष्टि भएको छ । राष्ट्रिय बाणिज्य बैंक शाखा दैलेखका एक जना कर्मचारीमा कोरोना संक्रमण पुष्टि भएको हो । बैंकमा कार्यरत कर्मचारीलाई कोरोना संक्रमण पुष्टि भएपछि एटीएम सेवा बाहेक अन्य सम्पूर्ण सेवाहरु बन्द गरिएको बैंकले जनाएको छ । सोमवार उक्त बैंकका कर्मचारीसहित दैलेखमा १७ जनामा कोरोना पुष्टि भएको हो । दैलेख पीसीआर प्रयोगशालामा गरिएको परिक्षणमा भैरबी गाउँपालिकाका ३ र नारायण नगरपालिकाका १४ जनामा कोरोना संक्रमण पुष्टि भएको हो । समुदाय स्तरका ३८ जनाको गरिएको पीसीआर परिक्षणमा १७ जनामा कोरोना संक्रमण पुष्टि भएको स्वास्थ्य सेवा कार्यालयले जनाएको छ ।"
बाजुरामा बाढी पहिरोको वितण्डा,"बाजुरा : आइतबार रातिको अविरल वर्षासँगै आएको बाढी, पहिरोले बुढीगंगा नदी बस्तीमा पसेको छ। नदी बडिमालिका नगरपालिकाको घागर, रापक, जडाङ्गा, तिपाडा, ओलेना, लगायतका बस्तीमा पसेको हो। बाढीमा परी बडिमालिका नगरपालिका२ का वडा अध्यक्ष डम्बर महत्तकी आमा ६५ वर्षीया अइसेनी महत्त बेपत्ता भएको जिल्ला प्रहरी कार्यालयले जानकारी दिइको छ। लगातार अत्याधिक पर्दा नदीमा बहाब बढेर साफेँमार्तडी सडकस्थित बुढीगंगा नदीको जडाङ्गामा बनाइएको बेलीब्रिज बगाएको प्रहरीले जनाएको छ। नदीमा पानीको बहाब बढेपछि नदी किनारका बस्तीका स्थानीय विस्थापित भएका छन् भने लाखौँको धनमालको क्षति भएको छ। नदी बस्तीमा पसेको खबरपछि नेपाल प्रहरी, सशस्त्र प्रहरीको उद्धार टोली सोमबार बिहान ३ बजे सदरमुकाम मार्तडीबाट हिडेपनि बाटोमा पहिरोको कारण बिहान मात्र घटना स्थलमा पुगेको जिल्ला प्रहरी कार्यालयले जानकारी दिएको छ। टोली घागर, रापक जडाङ्गा, क्षेत्रमा पुगेर बेपत्ता महिलाको खोजी र विस्थापित परिवारको उद्धारमा खटिएको प्रहरीको भनाइ छ। जिल्लाका अन्य ठाउँमा पनि ठूलो क्षतिको आएको र यसबारे थप जानकारी लिने काम भइरहेको र कतिपय स्थानमासम्पर्क हुन नसेको प्रहरीले जानएको छ। बुढीगंगा नदीको बाढीले आधा दर्जन बढी झुलङ्गे पुलहरु बगाएको छ। स्थानीयहरु ज्यान जोगाउन भागदौड गरिरहेका एक स्थानीयले जानकारी दिए। सयौँ चौपाया बगाएका छन्। सयाँै रोपनी खेतियोग्य जमीन बगरमा परिणत भएको छ। घर भत्किएर विस्थापित त्यस्तै गौमुल गाउपालिका१ सिममा घर भत्किँदा ८ परिवार विस्थापित भएका छन्। घर माथिबाट पहिरो आएपछि स्थानीय भागेर बाच्न सफल भएपनि चौपायसहित धनमाल सबै पुरिएको स्थानीय धर्म रोकायाले जानकारी दिए। त्यस्तै बुढिगंगा नगदिले गौमुल गाउपालिकाकाका ४ भन्दा बढी झोलुङ्गे पुल बगाएको छ। नदी छेउका बस्तीबाट स्थानीय बिस्तापित भएका छन्। घटनास्थलमा प्रहरी पुगिसकेका छैन स्थानीय जनप्रतिनिधिहरुले उद्धार गरिरहेको गौमुल गाउपालिका१ का वडा अध्यक्ष बलबहादुर रोकायाले जानकारी दिए। त्यस्तै बुढीगंगा नगरपालिका२ को ताप्रीसेरामा बुढीगंगा नदीले एक किराना पसल बगाएको छ। किसन बिष्टको किराना पसल बगाएको बुढीगंगा नगरपालिक२ का वडा अध्यक्ष हिरालाल थापाले बताए। नदीभन्दा निकै माथि सडक छेउमा भएको पसल बगाएको वडा अध्यक्ष थापाले जानकारी दिए। निकै माथि थियो नदी पूग्ला भन्ने कल्पनासमेत गरिएको थिएन राति कति खेर बगायो थाहा नै भएन। थापाले भने। विष्ट परिवार साँझ पसल बन्द गरेर ससुराली गएका कारण मानवीय क्षति हुनबाट जोगियो वडा अध्यक्ष थापाको भनाइ छ। नदिले छेउमै रहेका बंगुर, हाँस र टर्की समेत बगाएको वडा अध्यक्ष थापाले जानकारी दिए। बाढीले बुढीगंगा नदि छेउछाउका बस्तीमा ठूलो क्षति पुयाएको जिल्ला प्रहरी कार्यालयले जनाएको छ।"
काभ्रेमा रहेको संघीय प्रहरी कार्यलय सिल,बनेपा : काभ्रेको बनेपा नगरपालिका वडा नं १३ जनगालमा रहेको संघीय प्रहरी कार्यलय सिल गरिएको छ। त्यस कार्यलयमा कार्यरत प्रहरीहरुमा कोरोना संक्रमण बढिरहेको भन्दै बनेपा नगरपालिका वडा नं १३ ले सिल गरिएको छ। सुरुमा संघीय प्रहरी कार्यलयमा रहेको एक पुरुष प्रहरीमा कोरोना पुष्टि भएको थियो। त्यसलगतै महिला प्रहरीमा समेत कोरोना भएको पुष्टि भएको थियो। शनिबार संघीय प्रहरी कार्यलयमा कार्यरत ५ प्रहरी कर्मचारीहरुमा कोरोना संक्रमण भएको पुष्टि भयो। अहिलेसम्म संघीय प्रहरी कार्यलयमा ७ जनामा कोरोना संक्रमण देखिएको छ। संघीय प्रहरी कार्यलयमा कार्यरत प्रहरीहरुमा कोरोना देखिन थालेपछि वडा कार्यलयले त्यस कार्यलयमा आवतजावतमा पूर्णरुपमा वन्द गरी उक्त कार्यलय आसपास सिल गरिएको छ। संक्रमण देखिएका प्रहरी कार्यरत कार्यालय र सम्पर्कमा रहेको कन्ट्रयाक्ट ट्रेसिङ गर्नुपर्ने भएकाले उक्त क्षेत्रमा सिल गरिएको जिल्ला स्वास्थ्य कार्यलय काभ्रेका डा नरेन्द्रकुमार झाले जानकारी दिए।परीक्षणका लागि प्रहरीको स्वाब लिइएको डा झाले बताए।
निषेधाज्ञालाई निरन्तरता,"राजविराज : कोभिड१९ संक्रमणको जोखिम बढेपछि सप्तरीमा जारी रहेको निषेधाज्ञालाई निरन्तरता दिइएको छ । सप्तरीका प्रमुख जिल्ला अधिकारी शंकरहरि आचार्यको अध्यक्षतामा आइतबार बसेको जिल्ला सुरक्षा समिति र जिल्ला संकट व्यवस्थापन केन्द्रको संयुक्त बैठकले सप्तरीमा लागु रहेको निषेधाज्ञा पुनः एक साताका लागि थप गर्ने निर्णय गरेको हो। प्रजिअ आचार्यले कोभिड१९ संक्रमणको अवस्था र जोखिम विश्लेषणका आधारमा एक साताका लागि निषेधाज्ञालाई निरन्तरता दिने निर्णय गरिएको बताए । बैठकले सप्तरी जिल्लाको सम्पूर्ण क्षेत्रमा लगाइएको निषेधाज्ञालाई आगामी भदौ २ गते राति ११ बजेसम्मका लागि निरन्तरता दिने निर्णय गरेको प्रजिअ आचार्यले जानकारी दिए । मंगलबार परेको कृष्णाष्टमीलगायतका कुनै पनि धर्मको सबै चाडपर्व आफ्नै घरमा सुरक्षित साथ मनाउन समेत उनले अनुरोध गरेका छन्। यसअघि जिल्ला सुरक्षा समितिले साउन २० गते बिहान ५ बजेदेखि साउन २६ गते साँझ ५ बजेसम्मका लागि जिल्लाभरी निषेधाज्ञा जारी गरेको थियो । स्थानीय प्रशासन ऐन २०२८ को दफा ६ (३) र संक्रामक रोग ऐन २०२० को दफा २ बमोजिम सप्तरी जिल्ला भरी अनावश्यक हिँडडुल, आवतजावत नगर्न, नगराउन निषेधाज्ञालाई निरन्तरता दिने निर्णय गरिएको जिल्ला प्रशासन कार्यालय सप्तरीका प्रशासकिय अधिकृत एवम् सूचना अधिकारी आनन्द ठाकुरले बताए।"
त्रिविमा अत्यावश्यकबाहेकका सेवा स्थगित,"काठमाडौं : त्रिभुवन विश्वविद्यालयले कोभिड १९ को संक्रमण फैलिएको भन्दै तत्कालका लागि अत्यावश्यकबाहेकका सेवा स्थगित गरेको छ। सोमबारदेखि नै लागु हुने गरी सेवा स्थगित गरिएको त्रिविका सूचना तथा जनसम्पर्क प्रमुख अधिकारी सूर्यप्रसाद अधिकारीले जानकारी दिए। उनका अनुसार त्रिवि अन्तर्गतका कार्यालयलाई आंशिक रुपमा सञ्चालन गर्न तथा सोही अनुसार कर्मचारी व्यवस्थापन गर्न सम्बन्धित कार्यालय प्रमुखलाई निर्देशन दिइएको छ। आफ्नो कार्यालय रहेको ठाउँमा स्थानीय प्रशासनले लकडाउन गरेमा त्यस्ता कार्यालयको सम्पूर्ण काम बन्द गर्ने निर्णय पनि त्रिविले गरेको छ। सेवा बन्द गरेपछि शिक्षक तथा कर्मचारीलाई भने कार्यालयमै उपस्थित भएर हाजिर गर्नुपर्ने निर्णय त्रिविले गरेको छ। अनलाइन कक्षामा सहभागी शिक्षकलाई भने सोही कक्षालाई नै हाजिर मान्ने व्यवस्था त्रिविले गरेको छ। त्रिविको यो निर्णयसँगै भदौबाट सञ्चालन गर्ने भनिएको विभिन्न संकाय र तहका परीक्षा सञ्चालन गर्न समस्या हुने भएको छ। अत्यावश्यक सेवा अन्तर्गत कार्यालयभित्र बसेर गरिने आन्तरिक प्रशासनिक काम, अस्पतालको काम, अनलाइन कक्षा लगायत छन्। उपत्यका बाहिरबाट आएर प्रशासनिक काम गर्ने प्रक्रियामा रहेको तर पूर्णता नपाएको काम भने सम्पन्न गरिने अधिकारीले जानकारी दिए। उनले भने, सकेसम्म जनसम्पर्कका कामलाई घटाऔं भन्ने मुख्य उद्देश्य हो।"
आफै आइसोलेसन बनाउँदै स्थानीय तह,"विराटनगर : कोरोना भाइरसका संक्रमितलाई व्यवस्थापन गर्न भन्दै मोरङका स्थानीय तहले आफै आइसोलेसन बनाएर सञ्चालनमा ल्याउन थालेका छन् । पछिल्लो समय समुदायमा तीव्ररुपमा संक्रमण फैलिएसँगै संक्रमित व्यवस्थापनमा समस्या हुन थालेपछि यसअघि क्वारेन्टाइन सञ्चालन गरिएका स्थानलाई आइसोलेसनका रुपमा सञ्चालन गर्न थालिएको हो । संघीय सरकारले क्वारेन्टाइन व्यवस्थापनको जिम्मा स्थानीय तह र आइसोलेसनको जिम्मा प्रदेश सरकारको हुने कार्यविधी बनाएको थियो । तर प्रदेश सरकारले नसकेको भन्दै स्थानीय सरकार आफैले आइसोलेसनको व्यवस्थापन गर्न थालेका हुन् । मोरङको रंगेली नगरपालिका र विराटनगर महानगरपालिकाले आफ्नै आइसोलेसन सञ्चालनमा ल्याएका छन् । महानगरले विराटनगर१९ बैजनाथपुरमा यस अघि क्वारेन्टाइन रहेको स्वास्थ्य चौकीमा २० शैयाको आइसोलेसन सेन्टर बनाएर संक्रमितलाई व्यवस्थापन गर्न थालेको छ । लक्षण नदेखिएका संक्रमितलाई चौबिसै घण्टा स्वास्थ्यकर्मीको निगरानीमा राख्ने व्यवस्था मिलाइएको मेयर भीम पराजुलीले बताए । उनले महानगरभित्र ७० जनाभन्दा धेरै संक्रमितले बेडको अभाव हुँदा आइसोलेसनमा बस्न नपाएको पनि बताए । 'आइसोलेसनको जिम्मा प्रदेश सरकारको हो । तर बेडको अभाव हुँदा संक्रमित सडकमै रहनु पर्ने अवस्था आयो,' उनले भने, जसका कारण बाहिर रहेका संक्रमितबाट अन्यत्र संक्रमण फैलिएर समुदाय थप असुरक्षित बन्ने अवस्था आयो । प्रदेश सरकारले वास्ता नगरेपछि स्थानीय सरकार नै तात्नु पर्ने अवस्था आएको हो ।' संक्रमित आइसोलसनमा भर्ना हुन नपाउँदा परिवार र समुदायनै त्रसित बन्नु परेको उल्लेख गर्दै पराजुलीले जटिल अवस्थाको हल गर्न प्रदेश सरकारले ठोस कदम चाल्न नसकेको आरोप लगाए । उनले आइसोलेसनमा पुग्न नपाउँदा स्वास्थ्य सम्बन्धी समस्या थपिएर संक्रमितहरु थप जोखिममा परेको र उपचारबाट बञ्चित भएको बताए । त्यस्तै मोरङको रंगेली नगरपालिकाले यसअघि क्वारेन्टाइनको रुपमा प्रयोग गरेको जनता क्याम्पसको भवनलाई आइसोलेसन सेन्टर बनाएको छ । रंगेलीमा हालसम्म कोरोना संक्रमितको संख्या ५२ पुगेको छ । रंगेली७ को बजार क्षेत्रमा मात्रै ३८ जनामा संक्रमण देखिएको छ । 'शैक्षिक संस्थामा यसअघि सञ्चालन गरिएको क्वारेन्टाइन हटाउने तयारी गरिएको थियो,' नगरपालिकाका प्रमुख प्रशासकीय अधिकृत टोमप्रसाद सुवेदीले भने, 'तर संक्रमितलाई व्यवस्थापन गर्न समस्या भएपछि आइसोलेसन अस्पतालका रुपमा रुपान्तरण गर्नु पर्ने अवस्था आयो ।' सुवेदीकाअनुसार ५० शैयाको आइसोलेसनमा अहिले छ जना महिलासहित २८ जनालाई चिकित्सकको निगरानीमा राखिएको छ । अस्पतालमा अक्सिजन सिलिण्डर, संक्रमितको लागि व्यक्तिगत सरसफाईमा प्रयोग गरिने सामाग्री, शौचालय तथा पानीको व्यवस्थापनसहित स्वास्थ्य परामर्शका लागि रंगेली अस्पतालबाट मेडिकल सुपरिटेन्डेन्टको नेतृत्वमा २४ घण्टानै चिकित्सक टोली खटाइएको मेयर दिलिप बगडियाले बताए । क्याम्पसको आइसोलेसन अस्पतालमा बस्नेहरुका लागि तीन पटक चीया र बिस्कुट, बिहान र बेलुका खाना र फलफुलको व्यवस्था नगरपालिकाले गरेको छ । नगरमा हालसम्म रहेका ५२ संक्रमितमध्ये २२ जनालाई प्रदेश १ सरकारले सञ्चालन गरेको कोभिड अस्पतालमा यसअघि नै भर्ना गरिएको छ । संक्रमितमध्ये रंगेली७ स्थित शिव मन्दिरमा रहेका भारतीय नागरिक दुई पुजारी भागेर भारततिरै गएको नगरपालिकाले जनाएको छ । उनीहरु स्वाब संकलन गरिएकै राति भारततिर भागेको र पछि रिपोर्ट पोजेटिभ आएको जनाइएको छ । रंगेलीमा भारत तथा बाहिरबाट आउने नागरिकलाई राख्नका लागि तिरुपति बालाजी नयाँ भवनलाई क्वारेन्टाइनका रुपमा प्रयोग गर्न थालिएको छ । प्रदेश १ सरकारले अहिले कोशी अस्पताल कोभिड१९ उपचार केन्द्रमा ६०, कोशी अस्पतालमा १०, बीपीमा एक सय, गोठगाउँस्थित पूर्वाञ्चल विश्वविद्यालयमा एक सय २५ र मेची अस्पताल झापामा २५ शैयाको आइसोलेसन सञ्चालन गरेको छ । प्रदेश सरकारले बनाएका आइसोलेसन संक्रमितले भरिएका छन् । नयाँ संक्रमित थपिने क्रम जारी रहे पनि आइसोलेसन थप गर्ने विषयमा प्रदेश सरकारले चासो नदिँदा अवस्था जटिल बनेको भन्दै स्थानीय तह सक्रिय भएका हुन् । प्रदेश १ मा हालसम्ममा एक हजार चार सय २३ जनालाई कोरोना संक्रमण पुष्टि भइसकेको छ । मोरङका पाँच सय ७१ संक्रमितमध्ये दुई सय ४९ जनाले कोरोना जितेका छन् । विराटनगर महानगरपालिकामा मात्रै तीन सय ८५ जनामा संक्रमण पुष्टि भइसकेको छ । संक्रमितमध्ये पाँचजनाको मृत्यु भइसकेको छ । प्रदेशभर हालसम्म ५३ हजार एक सय ३३ जनाको स्वाब संकलन गरेर पीसीआर परीक्षण गरिएको सामाजिक विकास मन्त्रालयका प्रवक्ता डा सुरेश मेहताले बताए । उनकाअनुसार प्रदेश १ मा डिस्चार्ज हुनेको संख्या नौ सय १५ पुगेको छ ।"
किष्ट अस्पतालमा मृत्यु भएकी महिलामा कोरोना पुष्टि,ललिलपुर : ललितपुरको ग्वार्कोस्थित किष्ट अस्पतालमा सोमबार बिहान मृत्यु भएकी काभ्रेका ५० वर्षीया महिलामा कोरोना पुष्टि भएको छ। आइतबार सिकिस्त अवस्थामा भर्ना भएकी उनको आइसीयुमा राखेर उपचारको क्रममा मृत्यु भएको अस्पतालका निर्देशक डा सुरज बज्राचार्यले जानकारी दिए। सोमबार बिहानै मृत्यु भएपनि बेलुका मात्र उनको कोरोना संक्रमणको रिपोर्ट आएको बज्राचार्यले बताए। मृतक महिलामा कलेजो र गलब्लाडरको समस्या रहेको बताइएको छ। कोरोना भाइरस संक्रमणका कारण किस्टअस्पतालमा मृत्यु हुने उनी तेस्रो बिरामी हुन्। योसँगै नेपालमा कोरोनाबाट मृत्यु हुनेको संख्या ८० पुगेको छ।
खानेपानीका इन्जिनियर साढे १० लाख घुससहित पक्राउ,"काठमाडौं : नेपाल खानेपानी संस्थान बुटवल, रूपन्देहीका कार्यालय प्रमुख (सातौ तह) इन्जिनियर सन्तोष साह १० लाख ५५ हजार श्रोत नखुलेको रकमसहित धादिङबाट पक्राउ परेका छन्। खानेपानी शाखा कार्यालयहरुको विभिन्न व्यक्तिहरुसंग घुसरिसवत रकम उठाई काठमाडौंतर्फ जाँदै गरेको भन्ने सूचनाका आधारमा अख्तियार दुरुपयोग अनुसन्धान आयोग टंगालबाट खटिई गएको टोलीले इन्जिनियर साहलाई पक्राउ गरेको हो । लु १ ञ ९५ नं को गाडीमा बुटवलबाट काठमाण्डौ जादै गर्दा धादिङ धुनिवेसी नगरपालिका वडा नं८ खानीखोलामा गाडी चेक जाँच गर्ने क्रममा साहसँग रहेको श्रोत नखुलेको नगद रकम दुई लाख ३३ हजार पाँच सय र बैंकमा जम्मा गरेको बैंक भौचर आठ लाख २२ हजार बराबरको रकमसहित नियन्त्रणमा लिई अनुसन्धान भइरहेको अख्तियार प्रवक्ता तारानाथ अधिकारीले जानकारी दिए ।"
"थप ६ जनामा कोरोना संक्रमण, सिन्धुली अस्पतालको ओपीडी सेवा बन्द","सिन्धुली : सिन्धुलीमा एकै पटक ६ जनामा कोरोना भाइरस (कोभिड१९) संक्रमण पुष्टि भएपछि स्थानीयमा त्रास छाएको छ । आइतबार चारजना नेपाली सेनासहित ६ जनामा कोरोना भाइरस संक्रमण भएको पुष्टि भएसँगै सिन्धुली अस्पतालको ओपीडी सेवा समेत बन्द गरिएको छ । अस्पतामा कार्यरत एक स्वास्थ्यकर्मीको अभिभावकसहित ६ जनामा कोरोना संक्रमण भएपछि अस्पतालको आकस्मिक सेवा बाहेकका सबै सेवा बन्द गरिएको अस्पताल विकास समितिका अध्यक्ष प्रलाद पोखरेलले जनाए । 'सोमबारदेखि ३ दिनसम्मका लागि अस्पतालको आकस्मिक सेवा बाहेकका अन्य सेवा बन्द गरिएको हो,' उनले भने । गत २२ गते स्वाब संकलन गरिएका २२ जनामध्ये ६ जनामा कोरोना भाइरस संक्रमण पुष्टि भएको जनस्वास्थ्य कार्यालय सिन्धुलीका प्रमुख जितेन्द्र शाहले बताए । जिल्लामा एकै पटक ठूलो संख्यामा संक्रमित देखापरेपछि समुदायस्तरमा त्राससमेत बढेको हो । आइतबार कमलामाई नगरपालिका १४ स्थित पर्यावरण गणमा कार्यरत ३३, ३७, ३७ र ३८ वर्षका चारजना नेपाली सेनाका पुरुष, कमलामाई नगरपालिका ६ मा रहेको क्वारेन्टाइनमा रहेका तिनपाटन ४ का २२ वर्षीय पुरुष र एकजना सिन्धुली अस्पतालको ल्यावमा कार्यरत स्वास्थ्यकर्मीका अविभावकमा कोरोना संक्रमण पुष्टि भएको थियो । 'संक्रमितमध्ये नेपाली सेनाका चारैजनालाई काठमाडौंस्थित बलम्बु अस्पताल पठाइएको छ भने अन्य दुईजनालाई सिन्धुली अस्पतालको आइसोलेसनमा भर्ना गरिएको छ । संक्रमित सबैको स्वास्थ्य अवस्था सामान्य रहेको जनाइएको छ। यसैबीच संक्रमितको सम्पर्कमा रहेकाको खोजिकार्य भएको बताइएको छ । शनिबार पनि जिल्लामा दुईजनामा कोरोना संक्रमण पुष्टि भएको थियो । योसँगै जिल्लामा कोरोना संक्रमितको संख्या १९ पुगेको छ । उनीहरुमध्ये ११ जनाले कोरोना जितेर घर फर्किसकेका छन भने ८ जना उपचाररत छन् । सिन्धुलीमा मात्र हालसम्म १ हजार ३ सय १८ जनाको पीसीआर टेष्ट गरिएको छ ।"
वीरगन्जमा कोरोनाले थप १ महिलाको मृत्यु,वीरगन्ज : वीरगन्जमा कोरोना संक्रमणका कारण थप एक महिलाको मृत्यु भएको पुष्टि भएको छ । वीरगन्ज महानगरपालिका वडा नम्बर १५ भेडियाहीकी ४५ वर्षीया महिलाको मृत्यु भएको हो। गण्डकस्थित अस्थायी कोभिड अस्पतालमा उपचारका क्रममा शनिबार अबेर राति मृत्यु भएकी ती महिलाको पिसीआर रिपोर्ट आइतबार राति पोजेटिभ आएको हो। शनिबार बेलुकी स्वास्थ्य प्रश्वासमा समस्या आएपछि ती महिलालाई इण्डो अस्पतालमा लगिएको थियो । त्यहाँ ४ घण्टा उपचार गर्दा पनि स्वास्थ्यमा सुधार नआएपछि कोरोनाको शंकास्पद बिरामीका रुपमा उनलाई शनिबार राति नै गण्डक कोभिड अस्पतालमा लगेर भर्ना गरिएको थियो। कोभिड अस्पतालमै उपचारका क्रममा शनिबार रातिमा उनको मृत्यु भएको थियो । मृत्युपछि उनको स्वाब संकलन गरी पीसीआर जाँचका लागि नारायणी अस्पतालको प्रयोगशालामा पठाइएको थियो। आइतबार राति १२ बजे प्रयोगशालाले दिएको रिपोर्टमा ती महिलाको पीसीआर पोजेटिभ आएको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए। योसँगै पर्सामा कोरोना संक्रमणबाट मृत्यु हुनेको संख्या २२ पुगेको छ । साउनमा मात्रै पर्सामा १८ जनाको मृत्यु भएको हो।
फुटबल खेलाडीको कोरोना परीक्षण (फोटो फिचर),"काठमाडौं : नेपाली राष्ट्रिय टोलीको पुरुष खेलाडीको कोरोना भाइरसको परीक्षण गरिएको छ।खेलाडीले सोमबार पाटन अस्पताल पुगेर कोरोना परीक्षण गराएका हुन्। कोरोना परीक्षणको नतिजाका आधारमा उनीहरूलाई आगामी भदौ १ गतेदेखि थालिने प्रशिक्षणमा सहभागी गराइने छ । खेलाडीको पीसीआर परीक्षण सोमबार र मंगलबार गरिने अखिल नेपाल फुटबल संघ (एन्फा) का प्रवक्ता किरण राईले जानकारी दिए। विश्वकप छनोट खेलको प्रशिक्षणका लागि हाल पुरुष ३४ खेलाडीलाई क्वारेन्टिनमा राखिएको छ । खेलाडीसँगै प्रशिक्षक, पदाधिकारी र एन्फा होस्टलका कर्मचारीको पनि कोरोना परीक्षण गरिने राईले बताए। 'खेलाडीको पीसीआर परीक्षण गर्न दुई दिन लाग्नेछ, उनले भने। परीक्षणको नतिजा आएपछि प्रशिक्षण अगाडि बढ्नेछ । सरकारले आगामी भदौ १ गतेदेखि अन्तर्राष्ट्रिय प्रतियोगिताका लागि प्रशिक्षण गर्न सकिने निर्णय गरेपछि एन्फाले प्रशिक्षणको तयारी थालेको हो । फिफा र विश्व स्वास्थ्य संगठनका साथै नेपाल सरकारको स्वास्थ्य सुरक्षासम्बन्धी निर्देशिकाअनुसार एन्फाले खेलाडीलाई प्रशिक्षणको व्यवस्था गर्नेछ । विश्वकप छनोटअन्तर्गत समूह 'बी' मा रहेको नेपालले अब तीन खेल खेल्न बाँकी छ । कोरोना भाइरसका कारण स्थगित भएको छनोट खेल आगामी अक्टोबर र नोभेम्बरमा गराउने एशियाली फुटबल महासंघ (एएफसी) ले फिफालाई प्रस्ताव गरेको छ । स्थगित भएका खेल आगामी अक्टोबर ८ र १३ तारिख तथा नोभेम्बर १२ र १७ तारिखमा गराउने उल्लेख छ । दोस्रो चरणको छनोटअन्तर्गत नेपालले अब तीन खेल खेल्न बाँकी छ । ती सबै खेल नेपालले घरेलु मैदानमा खेल्नेछ । नेपालले चाइनिज ताइपेई, अस्ट्रेलिया र जोर्डनसँग खेल्नेछ । समूह बी मा रहेको नेपाल पाँच खेलमध्ये एउटामा जित निकाल्दै तीन अंक जोडेर चौथो स्थानमा छ । नेपालले चाइनिज ताइपेईलाई हराएको थियो । अन्य चार खेलमा नेपाल पराजित भएको थियो ।रासस"
धरानमा थप ९ जनामा कोरोना संक्रमण,"धरान : धरान उपमहानगरपालीकामा थप ९ जनामा कोरोना भाइरस संक्रमण देखा परेको छ । वीपी कोइराला स्वास्थ्य विज्ञान प्रतिष्ठान धरानमा गरिएको परीक्षणमा थप ९ जनामा संक्रमण देखिएको हो। नयाँ संक्रमितमध्ये चार भारतीय सेनामा कार्यरत पुरुष, २ जना दुर्वबाट आएका पुरुष र धरान १० का दुई महिला र धरान १९ का एक पुरुषमा कोरोना भाइरसको संक्रमण देखा परेको धरान उपमहानगरपालिका स्वास्थ्य शाखा प्रमुख उमेश मेहताले जानकारी दिए। दुबईबाट आएर क्वारेन्टाइनमा बसेर पहिलो पटक पीसीआर रिपोर्ट नेगेटिभ आएर घर गएका उनीहरुको दोस्रो पीसीआर रिपोर्ट सोमबार पोजिटिभ आएको मेहताले बताए । धरानमा संक्रमितको संख्या दैनिक वृद्धि हुँदा अस्पतालमा बेड अभाव भएको छ। वीपी प्रतिष्ठानमा एकसय बेडको कोभिड अस्पतालको बेड भरिएपछि अन्य संक्रमितको उपचारमा समस्यामा भएको छ। सोमबार थपिएका संक्रमितलाई अस्पतालमा बेड अभाव भएपछि घरमै आइसोलेसनमा बस्नु भनिएको स्वास्थ्य शाखा प्रमुख मेहताले बताए । धरानमा मात्र कोरोना संक्रमितको संख्या ५५ पुगेको छ । दैनिक संक्रमितको संख्या वृद्धि हुन थालेपछि झन जोखिम बढेको धरान उपमहानगरपालीकाका मेयर तिलक राईले बताए । उनले वीपी प्रतिष्ठानमा कोभिड अस्पताल स्थापना गरिएको भएपनि प्रतिष्ठानका पदाधिकारीले कोभिड अस्पतालको राम्रो व्यवस्थापन गर्न नसकेको कारण संक्रमितलाई घरमै राखेर उपचार गर्नु परेको बताए । उनले प्रतिष्ठानका उपकुलपती प्राडा ज्ञानेन्द्र गिरी कार्यालयमा नबसेर काठमाडौं बस्ने गरेकाले कोरोना संक्रमितले सहज रुपमा उपचार पाउन नसकेको मेयर राईको आरोप छ । प्रतिष्ठानको व्यवस्थापन बारे बुझ्न पटकपटक फोन सम्पर्क गर्दा डा गिरीले भने फोन उठाएनन् । प्रतिष्ठानका प्रवक्ता डा निदेश सापकोटाले कोभिड अस्पतालको सय बेड प्याक भएका कारण नयाँ संक्रमितलाई भर्ना गर्न नसकिएको बताए।"
सप्तरीको तिलाठी कोइलाडीमा एउटै गाउँका ४२ जनामा कोरोना संक्रमण,"राजविराज : कोरोना संक्रमणको हटस्पट देखिएको भारतसँग जोडिएको सप्तरीको तिलाठी कोइलाडी गाउँपालिका२ लौनियामा मात्र ४२ जनामा संक्रमण पुष्टि भएको छ। गजेन्द्रनारायण सिंह अस्पताल राजविराजमा गरिएको पीसीआर परीक्षणमा पुनः ५ जनामा कोरोना संक्रमण देखिएपछि एउटै गाउँका ४२ जना संक्रमित भएको स्वास्थ्य कार्यालय सप्तरीका निमित्त प्रमुख दुनियालाल यादवले बताए । जसमा ३ जना महिला छन् । तिलाठी कोइलाडी गाउँपालिकामा भने १२ महिलासहित ८८ संक्रमित पुगेको छ । एउटै गाउँ लौनियामा पुनः ३२, ३३, ३५ र ४४ वर्षीय पुरुष र ७० वर्षीया महिलामा संक्रमण देखिएको जानकारी दिँदै यादवले सोमबार स्वास्थ्य तथा जनसङ्ख्या मन्त्रालयले यसको पुष्टि गर्ने तयारी गरेको बताए । लौनियामा समुदायमा संक्रमण देखिएको बताउँदै निमित्त प्रमुख यादवले ट्रयाकिङ र ट्रेसिङको काम जारी रहेको बताए । योसँगै सप्तरीमा संक्रमित हुनेको सङ्ख्या ६७ महिलासहित ५७६ पुगेको छ । दैनिक तीन सयदेखि साढे चार सय स्वाबको पीसीआर परीक्षण हुने गरेको जनाउँदै अस्पतालका निमित्त मेडिकल सुपरिटेन्डेण्ट डाक्टर रणजीतकुमार झाले प्रयोगशालामा राति अबेलासम्म परीक्षण हुने जानकारी दिए । लौनियाका पान पसले, चिया पसले, कपाल काटने ठाकुरसहित २५ जना सर्वसाधारणको साउन १८ गते एकै दिन संक्रमण पुष्टि भएपछि गत साता लौनियाबाट ७९ जनाको स्वाब संकलन गरिएको थियो । विषसेवनपछि गजेन्द्रनारायण सिंह अस्पतालको आकस्मिक कक्षमा उपचार गराइरहेका लौनियाका ५० वर्षीय एक बिरामीमा साउन ९ गते कोरोना भाइरस (कोभिड१९) संक्रमण पुष्टि भएपछि ट्रयाकिङ र ट्रेसिङ गर्दै जाँदा उनको परिवारका पाँच जना, सम्पर्कमा आएका पुरुष र उनको उपचारमा संलग्न ३ स्वास्थ्यकर्मीमा संक्रमण पुष्टि भएको थियो । खुला सीमानाकाका कारण भारतको कुनौली बजारमा लुकिछिपी आवतजावत गर्नेहरूका कारण गाउँ आक्रान्त बनेको भन्दै गाउँपालिका अध्यक्ष सतिशकुमार सिंहले अवस्था नियन्त्रण गर्न कुनौली नाकामा भइरहेको आवतजावतलाई कडाईका साथ रोकिएको बताए । संक्रमित भएका लौनियावासीलाई सोही वडाको पविमावि लौनियामा सञ्चालन गरिएको आइसोलेसन केन्द्रमा राखिएको छ । यसअघि राजविराज१ का २० वर्षीय पुरुष, ५५ वर्षीया महिला, वडा नम्बर ४ का ५, ३२, ३४ वर्षीय पुरुष, २७ वर्षीय महिला, वडा नम्बर ५ का २५, ३४, ४० र ६२ वर्षीय पुरुष, ६१ वर्षीया महिला, वडा नम्बर ७ का ५६ र २६ वर्षीय पुरुष र ठेगाना नखुलेका ४८ वर्षीय पुरुष गरी १५ जना संक्रमित भएको मन्त्रालयले आइतबार पुष्टि गरेको थियो । सप्तरीको केन्द्र राजविराजमा समेत यो समेत संक्रमित हुनेको सङ्ख्या ११२ पुगेको छ । समुदायमा संक्रमण देखिएको लौनिया गाउँमा कोभिड१९ को संक्रमणबाट जोगिन र जोगाउनका लागि वडा नम्बर २ का वडा अध्यक्ष खगेन्द्र मण्डलको नेतृत्वको एक टोलीले माइकिङ्ग गर्दै वडामा घुमेर कडाइ गरेको छ । गाउँमा चिया, नास्ता र मदिरालगायतका पसलहरु पूर्ण रुपमा बन्द गरी सामान विक्रीमा रोक लगाइएको छ । टाँसिएको भारत विहारको कुनौली आवतजावत गर्न रोक लगाउँदै प्रहरी र सशस्त्र प्रहरी खटाइएको छ । वडा अध्यक्ष मण्डलका अनुसार साबुन पानीले हाथ धुने, बिना कामले घर बाहिर ननिस्किने, सामाजिक दुरी बनाएर मात्र काम गर्ने, किराना पसल दिनको २ बजेदेखि ४ बजेसम्म मात्र खोल्ने, औषधि पसल चौबिसै घण्टा खोल्ने र मास्क लगाउने कार्य उल्लंघन गर्नेलाई भौतिक वा आर्थिक कारवाही गरिनेलगायतका निर्णयहरु गरिएको छ । लकडाउन थपिदै २१ दिनसम्म राखिने जनाइएको छ । वडा नम्बर २ को लौनिया गाउँमा कोरोना भाइरस सघन रुपमा फैलिसकेकाले यसको जालो तोड्न कडाइका साथ आफूहरु जुटेको वडा अध्यक्ष मण्डलले बताए ।"
सुजुकीको 'स्मार्ट सेभेन डे अफर',"काठमाडौं : नेपालका लागि सुजुकी कारको आधिकारिक विक्रेता तथा सीजी होल्डिंग्ज्को अटोमोटिभ डिभिजन सीजी मोटोकर्पले २६ साउनदेखि सुरु हुनेगरी स्मार्ट सेभेन डे अफर सार्वजनिक गरेको छ । यो योजना सुजुकीका सबै स्मार्ट हाईब्रिड रेन्ज गाडीमा लागू हुनेछ । बलेनो, एसक्रस, सियाज, इर्टिगा र एक्सएल६ सुजुकीका स्मार्ट हाईब्रिड गाडी हुन् । यो योजना अन्तर्गत ग्राहकले तीन लाख ५० हजार रुपैयाँ बजारको बेनेफिट र दुई लाख रुपैयाँसम्म एक्सचेन्ज बोनस पाउनेछन् । कम्पनीले मात्र २५ प्रतिशतको डाउन पेमेन्टमा सहज फाइनान्सिङको व्यवस्था पनि गरेको छ । सीजी मोटोकर्पले एनआईसी एसिया बैंक लिमिटेडसँगको साझेदारीमा न्युनतम ८२५ प्रतिशत ब्याज दरमा फाइनान्सिङको समेत घोषणा गरेको छ । यो योजना ३२ साउनसम्म यानि ७ दिनका लागि नेपालभरका सबै ३५ वटै सुजुकी आउटलेटमा उपलब्ध छ ।"
हरियो पत्ती चिया सोझै भारत बिक्री,"इलाम : स्थानीय चिया कारखानाले सस्तोमा चिया खरिद गर्न थालेपछि इलामका कृषकले विचौलीयामार्फत भारतका चिया कारखानालाई सिधै हरियो पत्ती बिक्री गर्न थालेका छन् । इलामका छव्विसे, हिले, खोलागोदाम, भञ्याङलगायतका नाका प्रयोग गरेर नेपाली विचौलीयामार्फत भारतको दार्जीलिङका चिया कारखानामा चिया जाने गरेको सूर्योदय नगरपालिका १० का चिया कारखाना सञ्चालक ज्ञानी सुब्बाले बताए । भारतीय कारखानाले इलामको सूर्योदय नगरपालिका क्षेत्रको चिया उठाउने गरेको छ । सूर्योदय नगरपालिकाले चिया कृषक, विचौलीया र कारखानाका लागि कार्यविधि जारी गरेपछि कारखाना र नगरपालिकाबीच विवाद बढ्दै गएको छ । आन्तरिक विवादका कारण किसानले चियाको मुल्य पाउन सकेको छैनन् । नगरका ६२ भन्दा बढि कारखानाले फष्ट फ्लासको चियाको मुल्य प्रतिकिलो २० र ३० रुपयाँमा भुक्तानी गरेपछि किसानले लगानी समेत नउठेको गुनासो गरेका छन् । अघिल्लो वर्ष यो सिजनको चिया ६० रुपयाँको हाराहारीमा बिक्री भएको थियो । कारखानाले कोभिड १९ लाई देखाएर मुल्य घटाएका हुन् । द्वन्द्वको अवसर उपयोग गर्दै विचौलीयाले भारतमा हरियो चिया बिक्री गर्न थालेपछि कारखाना बन्द हुने अवस्थामा पुगेको सूर्योदय टि प्रोड्युर्सस एसोसिएसनका सचिव गोपाल कट्टेलले बताए । नगरपालिकाले जारी गरेको कार्यविधिमा अन्य क्षेत्रमा चिया बिक्री गर्न रोक लगाइएको छ भने स्थानीय उद्योगले पनि न्युनतम चियाको मुल्य प्रतिकिलो ४० भन्दा कम भुक्तानी गर्न नपाउने व्यवस्था गरेको छ । यसपटक नगरका दुवै व्यवस्था उलंघन भएपनि नगरपालिका व्यवस्थापनमा असफल भएको कृषकको आरोप छ । सूर्योदय नगरपालिकाले गठन गरेको चिया सचिवालयका संयोजक देवेन्द्र शर्माले समस्या समाधानका लागि पहल भइरहेको बताए । उनले हरियो चिया पत्तीको नियात रोक्ने काम प्रशासनको भएको बताए।उनले भने, 'गृह मन्त्रालयबाट समेत चिया निर्यात रोक्न पत्र आएको छ, हामी छलफलमै छौं।' कार्यविधि कार्यान्वायन गर्न नगरका कारखाना इच्छुक नदेखिएपछि नगरपालिकाले नै विदेशी व्यापारीलाई घुमाउरो बाटोबाट नगरमा छिराएको कतिपय उद्यमीको आरोप छ । उनीहरु भन्छन्, 'स्थानीय उद्यमीलाई तह लगाउन स्थानीय सरकार नै लागेको छ, यो त्यसैको परिणाम हो ।'किसानले भने तुलनात्मक रुपमा प्रति किलो ७ रुपयाँसम्म बढी मुल्य पाएका कृषकले भारतीय बजारमा हरियो चिया बिक्री गर्दा फाइदा भएकाले त्यसलाई नरोक्न आग्रह गरेका छन् । कृषक कमल गड्तौलाले भने, 'भारत जान चिया रोकिए भने फेरि कृषकले दु:ख पाउँछन् ।' उनले स्थानीय सरकार र उद्योगी मिलेर चिया कृषकमाथि शोषण गरेको आरोप लगाए ।"
पर्सामा स्वास्थ्यकर्मी र प्रहरीसहित थप २२ जनामा संक्रमण,"वीरगन्ज : पर्सामा स्वास्थ्यकर्मी र प्रहरी सहित थप २२ जनामा कोरोना संक्रमण पुष्टि भएको छ। वीरगन्ज स्थित नारायणी अस्पतालको प्रयोगशालामा आइतबार राति गरिएको परीक्षणमा ४ जना स्वास्थ्यकर्मी र ४ जना प्रहरीसहित २२ जनामा संक्रमण पुष्टि भएको अस्पतालका मेसु डाक्टर मदन उपाध्यायले जानकारी दिए। पर्साको पोखरीया अस्पतालका १ जना चिकित्सक, १ जना नर्स, १ जना अहेब, नारायणी अस्पतालकी १ जना नर्स गरी ४ जना स्वास्थ्यकर्मीमा संक्रमण पुष्टि भएको हो। यस्तै जिल्ला प्रहरी कार्यालय पर्सामा कार्यरत ४ जना प्रहरी पनि संक्रमित भएको प्रहरी उपरीक्षक गंगा पन्तले जानकारी दिइन्। म्यानस फर्मा उद्योगका ३ जना कर्मचारी, वीरगन्ज महानगरपालिका वडा नम्बर ११ का ४ जना, वडा नम्बर १२ का २ जना, वडा नम्बर २, ८, १५ र १६ का ११ जनामा पनि संक्रमण पुष्टि भएको अस्पतालका मेसु उपाध्यायले जानकारी दिए। थप २२ जनामा संक्रमण पुष्टि भएसँगै पर्सा जिल्लामा संक्रमितको संख्या १ हजार ४८ पुगेको जिल्ला स्वास्थ्य कार्यालय पर्साले जनाएको छ।"
जलमग्न धनगढी,"धनगढी : तीन दिनदेखि लगातारको वर्षाले धनगढी उपमहानगरपालिकाका अधिकांश क्षेत्र जलमग्न भएका छन् । सुदूरपश्चिम प्रदेशको अस्थायी मुकाम समेत रहेको धनगढीका मुख्य सडक नै जलमग्न हुँदा आवतजावतमा समस्या उत्पन्न भएको छ । प्रदेशसभा अगाडिकै सडक पार्क मोड आसपासका पसलभित्र पानी पसेको छ। धनगढीमा सबैभन्दा बढी एलएनचोक, पार्कचोक, विशालनगर, मिलनचोक, चौराह, उत्तरबेहरीलगायतका अधिकांश क्षेत्र जलमग्न भएका हुन् । यस्तै वडा नं ३ का दर्जनभन्दा बढी घर तथा पसल डुबानमा परेका छन् । पानी निकास हुने गरेका पुराना खोल्सा, कुलेसामा घर निर्माण हुने क्रममा पुरिएपछि स्थानीयवासीका घर तथा पसलभित्र पानी पस्नुका साथै मुख्य सडक समेत जलमग्न भएको धनगढी३ का शेरबहादुर धामीले बताए । उनले भने, 'उपमहानगरपालिकाका सहायक सडकमा पानीको निकास नहुँदा डुबानमा पर्नुका साथै विभिन्न मुख्य सडकमा समेत पानी जमेर स्थानीयवासीलाई आवतजावतमा समेत समस्या भएको छ ।' वर्षाले स्थानीयवासीका धानबाली डुबानमा परेका छन् भने खेतबारी जलमग्न भई तलाउजस्तै देखिएका छन् । त्यसैगरी धनगढीमा निर्माणाधीन अवस्थामा रहेको छ लेन सडक र अर्कोतिर रिङरोड निर्माणसँगै पानीको उचित निकासको व्यवस्थापन हुन नसकेका कारण पनि थप समस्या निम्तिएको छ । धनगढी उपमहानगरपालिका१ एलएनचोक व्यापारी राजिव गुप्ताले तीनदेखि अत्यधिक वर्षा भएको र पानी निकासको व्यवस्था नहुँदा स्थानीयवासीका घरभित्र पानी पसेको बताए । पार्कचोकका धेरै व्यापारीका पसलभित्र पानी पसेको छ । उपमहानगरभित्र भएका प्राकृतिक खोला नाला अतिक्रमण भएपछि डुवान समस्या बर्षेनि दोहोरिने गरेको छ । धनगढी मुख्य कैलाली नाला, सुकुटि नाला, सबैभन्दा अतिक्रमणमा परेका क्षेत्र हुन् । पानी निकास हुने ससना नालाहरु हराउँदै जाँदा डुवान समस्या हुने गरेको धनगढी उपमहानगर२ की धना बटालाले बताइन् । '२ दशक अगाडिसम्म धेरै नालाहरु खुल्ला थिए । पानी सहजै भग्ने गथ्र्ये । तर, अहिले ससाना नालाहरु मात्र नभएर मुख्य भनिएको कैलाली नाला नै साघुँरिदै जादा समस्या बढ्दै गएको छ ।' नालाखोला अतिक्रमणले वर्षातमा धनगढी नगरका घर डुवानमा पर्ने समस्या वर्षौदेखि ज्यूँका त्यूँ छ । धनगढी३ चटकपुरको श्रीकेदार टोल पानीको निकास हुँदा बर्षेनि डुवानमा पर्ने गरेको छ । 'चटकपुरभन्दा दक्षिणतर्फ पनि निकास हुनुपर्छ । त्यसपछि केहि सहज हुने छ।'"
सामसुङको कर्ड माइष्ट्रो रेफ्रिजेनेरेटर नेपालमा,"काठमाडौं : सामसुङले हालै नेपाली बजारमा कर्ड माइष्ट्रो रेफ्रिजेरेटर उपलब्ध गराएको छ । यस रेफ्रिजेरेटर विश्वकै पहिलो रहेको भन्दै कम्पनीले यसले खानेकुरालाई सुरक्षित मात्र नभइ खानेकुरा तयार समेत गर्ने जनाएको छ । यसबाट दैनिक रुपमा आफ्नो आवश्यकता अनुसार दही आफैंले घरैमा बनाउन सकिन्छ । विभिन्न परिकारसँगै नेपालका सम्पूर्ण क्षेत्रमा दही एक विशेष परिकारका रुपमा लिइन्छ, र दहीको खपत अधिक रहेको छ । कर्ड माइष्ट्रो सामसुङको एक नयाँ प्रविधि हो । यो प्रविधिले नेपाली समाजमा अत्यावश्यक रहेको दही सहजै निर्माण गर्न सकिन्छ । यसले पाँचदेखि ६ घण्टामा सहजै दही तयार गर्न सक्छ । यसमा पाँच घण्टामा पातलो र ६ घण्टामा बाक्लो दही बनाउन सकिने पनि कर्ड माइष्ट्रो रेफ्रिजेरेटर नेपालभरका सामसुङका आधिकारिक बिक्रेताहरु हिम इलेक्ट्रोनिक्स तथा त्रिवेणी व्यापारले जनाएको छ । कमपनीका अनुसार कर्ड माइष्ट्रोका मोडेलहरु ६३,९९० देखि रु ७८,९९० सम्ममा खरिद गर्न सकिन्छ ।"
सुशील भट्टको नियुक्ति खारेजीका लागि विरुद्ध अदालतमा रिट,"काठमाडौ : लगानी बोर्डका प्रमुख कार्यकारी अधिकृतमा सुशील भट्टको विवादित नियुक्ति प्रकरण अदालतमा पुगेको छ। भट्टको नियुक्ति गैरकानुनी भएको जिकिर गर्दै निर्णयको खारेजीका लागि पाटन जिल्ला अदालतमा रिट दायर भएको छ। अधिवक्ता जयबहादुर भुजेलले भट्ट नियुक्तिको निर्णय कानुनबमोजिम नभएको दावी रिट दायर गरेका हुन्। अदालतमा रिट दर्ता भएको जानकारी अदालतका रजिष्ट्रार बाबुराम दाहालले अन्नपूर्ण अनलाइनलाई दिए। कालोसूचीमा परेको व्यक्ति योग्य नहुने भन्दै नियुक्ति गैरकानुनी भएको दाबी गरिएको छ। गत सोमबारको मन्त्रिपरिषद बैठकले भट्टलाई ४ वर्षका लागि लगानी बोर्डको प्रमुख कार्यकारी अधिकृत नियुक्त गरेको थियो। अर्थमन्त्री डा युवराज खतिवडा नेतृत्वको छनोट समितिले भट्ट, रामकृष्ण खतिवडा र डा सरोज कोइरालाको नाम सिइओका लागि सिफारिस गरेको थियो। कालोसूचीमा परेका बद्नाम विचौलियालाई लगानी बोर्डको जिम्मा लगाएको भन्दै पार्टीभित्रैबाट पनि नियुक्तिको विरोध भएको थियो। केही दिन अघि नेकपाका अध्यक्ष प्रचण्ड र पूर्वप्रधानमन्त्री झलनाथ खनालले बालुवाटार पुगेर बदनाम विचौलियालाई लगानी बोर्डमा कसको डिजाइनमा ल्याएको भन्दै प्रधानमन्त्री ओलीसँग प्रश्न गरेका थिए। भट्टको नियुक्तिले पार्टी र सरकार दुबै बदनाम भएको बताउँदै यस्तो गलत कदमलाई सच्याउन प्रधानमन्त्रीलाई आग्रह गरेका थिए।"
सर्लाहीमा एक हप्ताका लागि निषेधाज्ञा,"मलंगवा : सर्लाहीमा स्थानीय प्रशासनले सोमबारदेखि ७ दिनसम्मका लागि निषेधाज्ञा जारी गरेको छ । कोरोना भाइरस (कोभिड१९) को संक्रमण रोकथाम तथा नियन्त्रणका लागि गठित जिल्लास्तरीय कोरोना क्राइसिस म्यानेजमेन्ट सेन्टर (सीसीएमसी) को आइतबारको बैठकले निषाधाज्ञा जारी गर्न सिफारिस गरेपछि आदेश जारी गरिएको प्रमुख जिल्ला अधिकारी सुरेन्द्र पौडेलले जानकारी दिए । प्रजिअ पौडेलका अनुसार स्थानीय प्रशासन ऐन २०२८ को दफा ६ (३) तथा संक्रामक रोग ऐन, २०२० बमोजिम साउन २६ गते सोमबार बिहान ६ बजेदेखि साउन ३२ गते राती १२ बजेसम्म निषेधाज्ञा जारी गरिएको हो । अत्यावश्यक काम बाहेक कुनै पनि व्यक्तिलाई घरबाहिर निस्कन निषेध गरिएको छ । खाद्यान्न र तरकारी पसल प्रत्येक दिन दिउँसो २ बजेदेखि साँझ ७ बजेसम्म खुला राखी भौतिक दूरी कायम गराई खरिद बिक्री गर्ने, स्वास्थ्य, विद्युत्, दुरसंचार, खानेपानी, दूध, फोहोरमैला व्यवस्थापन, ग्याँस, पेट्रोलियम पदार्थ,औषधि, खाद्यान्न, तरकारी, पशुपंक्षीको दाना र कृषि कार्य बाहेकका अन्य बैंक तथा वित्तीय संस्था र कार्यालयहरुबाट प्रदान गरिने सेवा पनि तत्कालका लागि बन्द गर्ने निर्णय गरिएको छ ।"
"कर्णालीमा पानीको बहाव बढ्यो, लालिघाट र जितेबजार जोखिममा","कालिकोट : कर्णाली नदीमा पानीको बहाव बढेपछि लालिघाट र जितेबजार बाढीको उच्च जोखिममा परेका छन् । नदीमा ढुंगामुढासहित पानीको सतह निकै बढेपछि कर्णाली र तिदा नदीको किनार कडा चट्टानको फेदमा रहेको जिते बजार र लालिघाट बजार बाढीको उच्च जोखिममा परेका हुन् । २०६३ साल चैत ३० गते कर्णाली राजमार्गको जुम्ला सुर्खेत सडक खण्डमा गाडि गुडेपछि स्थापना भएको जिते बजारमा अहिले पनि घना बस्ती छ । बस्ती पछाडि तिला र कर्णाली नदीको तीव्र बहाव जुनसुकै बेला पनि बग्न वा पुरिन सक्ने जितेबजारको घाटमा २७ परिवारको बसोबास छ। उच्च जोखिममा रहेको यो ठाउँका स्थानीय बजारवासी वर्षौदेखि बसिरहेका छन्। चिया पसल मात्र भएको लालिघाट बजार कर्णाली करिडोरमा जीप संचालन भएपछि थप विस्तार भयो । त्यहाँ अहिले पनि दर्जनौं पसल छन् । नदी किनारसँगै जोडिएको उक्त बजार नदीमा पानीको बहाव बढेपछि निकै जोखिममा परेको छ । स्थानीय व्यापारी नेत्र बिष्टका अनुसार कर्णालीमा पानीको बहाव निकै बढेपछि स्थानीय व्यापारी त्रसित बनेका छन् । उनले भने, 'लालिघाट बजार र नदी किनारको दूरी पहिले २५ मिटर थियो । तर नदीमा आइतबार रातीबाट पानीको बहाव बढेर नदीको छालले बजार छोइसकेको छ । यही गतिमा नदीमा पानीको बहाव बढ्दै गएपछि कुन बेला बजार डुब्छ थाहा छैन् ।' उनले नदीले पसल छुने अवस्था आएपछि पसलमा राखिएको लाखौंको माल समान कहाँ लिने, कसरी लिने समस्या परेको बताए । ती बजारमा अधिकांश व्यापारी बाहिरबाट आएका र केही स्थानीयले पनि पसल थापेका छन् । सुरक्षित ठाउँतिर जान प्रशासनले बेला बेलामा आग्रह गरेपनि स्थानीय व्यापारी जान मानेका छैनन् । उनीहरु जोखिम मोलेर भगवान भरोसामा जिते र लालिघाट बजारमा बसोबास गरिरहेका छन् । वर्षौदेखि जोखिमयुक्त ठाउँमा रहेको उक्त बजार अहिले नदीमा पानीको सतह बढेसँगै थप जोखिममा परेको छ । प्रमुख जिल्ला अधिकारी चन्द्रसाद गैरेले नदीमा पानीको सतह बढ्यो भन्ने खबर प्राप्त भएपछि नेपाल प्रहरी र नेपाली सेनाको टोलीलाई स्थलगत खटाइएको बताए । उनले पछि हुनसक्ने जोखिमलाई आंकलन गरी स्थानीय व्यापारीलाई सुरक्षित स्थानमा जान पनि आग्रह गरेका छन् । उनले भने, 'हामीले नेपाल प्रहरी र नेपाली सेनालाई नदीबाट जोखिममा परेको बजारको अवस्था बुझ्न खटाइएको छ । बजारबासीलाई सुरक्षित ठाउँमा जान आग्रह पनि गरेका छौं । कर्णाली नदीमा आइतबार रातीबाट ठूला ठूला मुढा, ढुंगा बग्नुको साथै पानीको सतह बढेको बुझिएको छ ।' करिब ६ वर्षअघि राष्ट्रिय गौरवको आयोजना कर्णाली करिडोर सडक निर्माणका बेला उनीहरूलाई समान्य क्षतिपूर्ति लिएर जान आग्रह गर्दा जान मानेनन् । बस्ती भन्दा २० मिटरको सिधा दुरीमा नदी वरिपारि सडक निर्माण गर्नुपर्ने भएकाले त्यो बस्ती जोगाउन नसक्ने निष्कर्षसहित निर्माणको जिम्मा पाएको नेपाली सेनाले स्थानीय बासीलाई घर भत्काएर सुरक्षित ठाउँ जान आग्रह गरेको थियो । प्रशासनले पटकपटक उनीहरुलाई अन्यत्रै जान सूचना पनि जारी गरेको हो । तर उनीहरुले अन्यत्र उपयुक्त ठाउँको समस्या हुने भन्दै कही गएनन् ।२०७३ सालमा लालिघाट गेज बजारमा पहिरो जाँदा आठ जनाको ज्यान गएको थियो ।"
मेलम्चीको मृगतृष्णा,"संरचना निर्माण गर्दा न्यून गुणस्तरीय सामग्री प्रयोग भएको किटानी गरिएकाले उपत्यकावासीले स्थायी रूपमा पानी खान पाउने आशंका बढ्दै गएको छ आदर्श र निष्ठाका प्रतिमूर्ति सन्त नेता किसुनजी प्रधानमन्त्री हुँदा उपत्यकाका वासिन्दालाई स्वच्छ हिउँ पग्लिएर आएको पानी खुवाउने प्रतिबद्धता व्यक्त गरिएको ३० वर्ष बितेछ। आजभन्दा ६ वर्षपहिल्यै सम्पन्न हुने गरी युद्धस्तरमा कार्य भइराखेको प्रचारप्रसार गरिए पनि पानी उपत्यकावासी अझै उपलब्ध हुनेमा विश्वस्त हुन सकेका छैनन्। यस आयोजनाको कार्य सुस्तगतिमा भइराखेको छ। आयोजनाले विभिन्न प्रकारका वाधाअड्चन खेप्दै र झेल्दै आएको छ। कामको गुणस्तरमा पनि उत्तिकै प्रश्न उब्जिएको छ। यी कारणले मेलम्चीको पानी दसैंसम्ममा वितरण गरिसक्ने दाबी, सुरुङलगायत ट्यांकीमा पानी पुर्याई परीक्षण भइराखेको जस्ता प्रतिबद्धता खानेपानीमन्त्रीबाट आइरहँदा आयोजनाको अमवा खोलामा तयार गरिएको ड्याम भत्किँदा अन्योल उत्पन्न भएको छ। २०६७ मा जल तथा ऊर्जा आयोगको सचिव हुँदा आयोजनाका साथीहरूको अनुरोधमा पंक्तिकारलाई प्रगतिको स्तर अवलोकन गर्ने अवसर प्राप्त भएको थियो। सम्पूर्ण निर्माण कार्यको अवलोकनपश्चात् अधिकांश कार्य समाप्त भइसकेको र बाँकी कार्यसमेत शीघ्र सकिने सम्भावना रहेको विवरण संलग्न ठेकेदार कम्पनी र आयोजनाका कर्मचारीले बताएका थिए। बेलुका डिनर लिँदै गर्दा त्यही आयोजनाका एक इन्जिनियरले अलग कुरा राखेका थिए। उनको विश्लेषण उक्त आयोजना पूरै जल माफियाबाट नियन्त्रित छ, त्यही कारणले मेलम्चीको पानी काठमाडौं पुग्न धेरै समय लाग्ने थियो। पुगे पनि स्थायीरूपमा खानेपानी आपूर्ति हुन सक्दैन। विभिन्न कालखण्डमा यस आयोजनाको प्रगतिमा आइरहने व्यवधानले ती इन्जिनियरको त्यस समयको प्रस्ट सूचनाको महत्त्व बोध हुँदै गएको छ। पानी आपूर्ति हुने क्रममा मुहानकै संरचना भत्किनुलाई संयोग मात्रका रूपमा हेर्न मनमष्तिस्कले अनुमति दिएको छैन। त्यसैले ठेकेदारलाई भगाउन भूमिका निर्वाह गरिराखेकी भनेर संगीन आरोप वर्तमान मन्त्रीलाई खानेपानी मन्त्रालयकै बहालवाला सचिवले आधारसहित आरोप लगाइरहँदा निज सचिवमाथि कुनै कारबाही गर्न नसक्नु मन्त्रीले सन्तोषजनक स्पष्टीकरण संसद्लाई दिन नसक्नुबाट समेत थप आशंका उत्पन्न भएको अवस्था छ। लामो समयदेखि मेलम्ची खोलाको पानी वितरण गरी उपत्यकावासीको माग पूरा गर्ने प्रयास भइराखेको छ। यस आयोजनाको पानी वितरण गर्ने मिति सकिएको पनि लामो अवधि भइसक्यो। अब प्रथमचरण पुनः २०७७ को दसैंसम्म पूरा हुने लक्ष्य राखिएको छ। मेलम्चीको प्रगतिमा आएको सुस्तताका कारण पटकपटक म्याद थप र ठेकेदार परिवर्तन भइराखेको जानकारी पाउँदा यस कार्यक्रम सफल भई खानेपानी आपूर्ति पूर्णरूपमा गरिने विषय मृगतृष्णाका रूपमा देखिँदै छ। काठमाडौं उपत्यकामा औपचारिक जनसंख्या करिब ३५ लाख भए पनि अनौपचारिक रूपमा रहेका सबै गरी करिब ५० लाख जनसंख्या पुगेको अनुमान गरिँदै छ। यो जनसंख्यालाई मागअनुसार खानेपानी उपलब्ध गराउन प्रतिदिन ४० करोड लिटर पानी आवश्यक पर्छ। हाल जम्मा मागको एकचौथाइ पानी काठमाडौं उपत्यका खानेपानी लिमिटेडले उपलब्ध गराएको छ। मेलम्चीको प्रथम चरणमा १७ करोड लिटर र दोस्रो एवम् तेस्रो चरणमा याङ्ग्री र लार्के खोलाबाट थप १७१७ करोड लिटर पानी वितरणमा आउन सक्ने क्षमता देखिएको छ। यस हिसाबले मेलम्ची आयोजनाको सम्पूर्ण चरण पूर्ण हुँदा ५१ करोड लिटर पानी उपलब्ध भई यसमा केयूकेएलले हालको अवस्थामा उपलब्ध गराइआएको १२ करोड लिटर थप गर्दा दैनिक ६३ करोड लिटर पानी आपूर्ति गर्न सक्ने क्षमता देखिँदै छ। सन् २०१३ मा पूरा गर्ने लक्ष्य राखिएको मेलम्ची आयोजना अब सन् २०२० मा मात्रै प्रथम चरणको १७ करोड लिटर पानी काठमाडौं उपत्यकामा वितरण हुन सक्ने लक्ष्य राखिएको छ। जनसंख्यामा हुँदै गएको वृद्धि र पानीको उपभोगसमेतमा बढोत्तरी आउँदै गएको देखिँदा मेलम्चीको सम्पूर्ण चरण पूरा हुँदा उपत्यकावासीको मागमा अझै वृद्धि हुन सक्छ। त्यसैले मेलम्चीको पानीले मात्रै पनि उपत्यकाको माग पूरा हुन नसक्ने अवस्था छ। हाल उपत्यकामा बर्खामा पनि पर्याप्त खानेपानी वितरण गर्न सकिएको छैन। वितरण भएको करिब १२ करोड लिटर पानीमा ५० प्रतिशत पानी जमिनमुनिको हो। जमिनमुनिको पानी निकाल्दै जाँदा अहिलेको अवस्थामा १९ मिटर पानीको सतह प्रतिवर्ष घट्दै जाने देखिँदा यही क्रम जारी रहने हो भने अब ८५ वर्षमा यो पानीको उपयोग पूर्णरूपमा बन्द हुने अवस्था देखिएको छ। यसैले जमिनमुनिको पानी निकाल्ने कामले समस्याको समाधान होइन; थप समस्या आउने अवस्था छ। उपत्यकाका खानेपानी आपूर्तिको जिम्मेवारी लिइबसेको केयूकेएलको कार्य सम्पादन स्तर न्यून स्तरको छ। मेलम्ची र केयूकेएलका काम समानान्तर हिसाबले अघि बढ्नु पर्दथ्यो। मेलम्चीको पानी सुन्दरीजलमा खस्दा त्यसको उचित प्रकारले वितरण गर्न तयार रहनुपर्ने जिम्मेवारी केयूकेएलको हो। तर यो पनि सुस्तगतिमा पाइप सुधार तथा मर्मत कार्यमा लागेको छ। योभन्दा पनि गम्भीर पक्ष हो काठमाडौं उपत्यका खानेपानी लिमिटेडले सबै काम मेलम्चीलाई दृष्टिगत गरी अघि बढाएको छ। जमिनमुनिको पानी बाहिर निकाल्दा यसको पुनः भण्डारण गर्ने, सतहको पानी संग्रह गरी आपूर्ति क्षमता बढाउने, घरघरमा ट्यांकरमार्फत खानेपानी उपलब्ध गराउने कार्यमा यो निकाय पछि परेको छ। ट्यांकरमार्फत खानेपानी उपलब्ध गराउने काम निजी क्षेत्रले ज्यादा मात्रामा गरिराखेको छ। आपूर्ति हुन सकेको पानीको चुहावट नियन्त्रण गर्न सकेको छैन। उपलब्ध गराएको पानीको शुल्क थुप्रै बाँकी रहेको छ। मेलम्चीको क्षमता पर्याप्त नहुँदा यसका लागि वैकल्पिक उपाय खोजी गरी कार्यान्वयनमा जाने विषयमा पर्याप्त ध्यान दिन सकेको छैन। उपलब्ध गराइएको पानी पर्याप्त ट्रिटमेन्टविना घरघरमा पठाइने भएकाले यसबाट धेरै प्रकारका पानीबाट उत्पन्न हुने रोगहरूबाट ग्रसित हुने अवस्था भएकाले यो पानी खाने प्रयोजनमा खासै उपभोग भएको छैन। यो संंस्था सार्वजनिक तथा निजी साझेदारीका आधारमा चलिराखेको छ। संस्था घाटामा छ। खानेपानी सुविधा उपलब्ध गराउनुपर्ने जवाफदेहिताबाट सरकार पछि हट्न मिल्दैन। सरकारले नै जिम्मेवारी लिने, संस्था निजी क्षेत्रसँग प्रतिस्पर्धा गर्न नसक्ने हुँदा खानेपानी उपलब्ध गराउने संस्थाको क्षमतामा नै प्रश्नचिन्ह लागेको छ। यस्तो कमजोर निकायबाट मेलम्चीको पानीको व्यवस्था आउँदा दिनमा गर्नुपर्ने अवस्था छ। सरकारले संस्थाको क्षमता सुधारमा ध्यान दिएको छैन, तर ट्रेड युनियनीकरण, आवश्यकताभन्दा बढी कर्मचारी भर्ना, महाप्रबन्धकको भर्नालगायत अन्य व्यवस्थापनमा राजनीतिक हस्तक्षेप भइराखेको छ। मेलम्चीमा भइराखेको जलमाफियालगायतको अवैध र आपराधिक नियन्त्रणलाई निस्तेज गरी शीघ्र पानी आपूर्तिको व्यवस्था मिलाउनु जरुरी हुन्छ, अन्यथा मेलम्चीको पानी सधैं मृगतृष्णाका रूपमा रहिरहनेछ। देशवासीले खानेपानीको पीडा भोग्नुपरेको छ। अन्तर्राष्ट्रिय जगत्मा जलस्रोतको प्रचुर सम्भावना भएको नेपालको राजधानी सहर नै खानेपानी समस्याबाट ग्रस्त भएको सूचना प्रवाह भइराखेको छ। त्यसैले यस विषयमा सरकार गम्भीर भई अघि बढ्नुपर्छ। मेलम्चीको प्रथम चरणको कार्य सम्पन्न गरी शीघ्र पानी आपूर्ति गरिनुपर्छ। यसका लागि परियोजनालाई राष्ट्रिय महत्त्व दिई यसमा उत्पन्न हुने समस्याको समाधान खोजी निर्माण कार्यलाई गति दिनुपर्छ। यसलाई निरन्तर अनुगमन गरी वाधाअडकाउ फुकाउने प्रयोजनका लागि एक जिम्मेवार निकायको संरचनात्मक व्यवस्था हुनुपर्छ। मेलम्चीको सम्पूर्ण चरण पूरा भई पूर्ण क्षमतामा आपूर्ति हुँदा पनि माग र आपूर्तिबीचको खाडल कायमै रहने छ। किनकि सन् २०२० मा प्रथम चरण पूरा हुँदा दोस्रो चरणको काम फत्ते गर्न थप तीनचार वर्ष लाग्न सक्छ। त्यसबखत जनसंख्या वृद्धि, बसाइँसराइ र पानीको उपभोगमा हुँदै जाने वृद्धिका कारण सन् २०२५ मा मेलम्ची पूरा हुँदा यसबाट ५१ करोड लिटर पानी आपूर्ति हुन्छ। हाल उपभोग गरिराखेको बाह्र करोड लिटर थप गर्दा ६३ करोड लिटर पूर्ण क्षमता हुन्छ। बढ्दो जनसंख्याका कारण यसबखत दैनिक ७५ करोड लिटरको माग हुन सक्छ। यो प्रवृत्ति बढ्दै जान्छ। त्यसैले आगामी २० वर्षभित्र उपत्यकाको सय करोड लिटर पानी आपूर्ति गर्न सक्ने गरी सरकार अघि बढ्नुपर्छ। जमिनमुनिको पानीको तह घट्दै जाने भएको र यसमा पुनः भण्डारणको अवस्था बढ्दो सहरीकरणका कारण कठिन बन्दै गएकाले सतहको पानीमा नै निर्भर हुने गरी योजना बनाउन नितान्त जरुरी छ। मेलम्चीको पानी वितरण गर्ने दृष्टिकोणले ढल र खानेपानीको पाइप अलग्गै राख्ने, थप ४०५० वर्षका लागि कुनै समस्या नपर्ने गरी पाइपको सञ्जाल तयार पार्ने, केयूकेएललाई राजनीतिक हस्तक्षेपबाट मुक्त राखी यसको व्यवस्थापन क्षमता प्रभावकारी बनाउने सन्दर्भमा कार्य प्रारम्भ गरिनुपर्छ। उपत्यकाको मागलाई पूर्णरूपमा सम्बोधन गर्न मेलम्चीबाहेकको अर्को थप स्रोतको खोजी गर्नु जरुरी छ। यसको उपयुक्त विकल्प त्रिशूली नदी हुन सक्छ। त्रिशूलीको पानी लिफ्ट गरी उपत्यकामा वितरण गर्ने व्यवस्थाका लागि शीघ्र गम्भीरतापूर्वक कार्य थालनी गरिनुपर्छ अन्यथा मेलम्ची आयोजना पूरा हुँदासमेत उपत्यकावासीले यो समस्या व्यहोरी रहनुपर्नेछ। मेलम्चीको पानीले मात्र उपत्यकाको माग पूरा हुन सक्ने अवस्था देखिएन। सरकार वैकल्पिक उपायको खोजी गर्न तत्पर भएको पाइँदैन। मुहानमै संरचना भत्किनु, यसको निरीक्षण गरी प्रतिवेदन पेस गर्न गठित समितिले पेस गरेको अध्ययन प्रतिवेदनमा संरचना निर्माण गर्दा न्यून गुणस्तरीय सामग्री प्रयोग भएको किटानी गरेकाले यति ठूलो आयोजनाको गुणस्तर न्यून हुँदा स्थायी रूपमा यस आयोजनाको पानीको उपभोग उपत्यकावासीले गर्न पाउनेमा आशंका बढ्दै गएको छ। सरकारले केयूकेएलबाटै ट्यांकरमार्फत पानी मागबमोजिम पुर्याउन सक्दा निजी क्षेत्रबाट जिम्मेवारीमा रहनेहरू लाभान्वित भइराखेका छन् भन्ने आरोप कम गर्न सकिन्थ्यो। जमिनमुनिको पानि हरदिन ६ करोड लिटर निकाली वितरण गर्दा सरकारले नै वातावरणीय असन्तुलनको अवस्थाको आमन्त्रण गरेको छ। यी परिस्थितिमा सरकार मेलम्चीको खानेपानी वितरणमा गम्भीर देखिएन। विभिन्न समयमा भेरिएसन अडर गर्दै रकम अपचलन गर्ने, काममा ढिलासुस्ती गर्ने सबै कार्यको अनुसन्धान गरेर दोषीलाई कारबाही गर्ने साहस गर्दै मेलम्चीमा भइराखेको जलमाफियालगायतको अवैध र आपराधिक नियन्त्रणलाई निस्तेज गरी शीघ्र पानी आपूर्तिको व्यवस्था मिलाउनु जरुरी हुन्छ, अन्यथा मेलम्चीको पानी सधैं मृगतृष्णाका रूपमा रही उपत्यकावासी काकाकूल अवस्थामा रहिरहनुपर्ने छ।"
एकै दिन १७ विश्व कीर्तिमान,"काठमाडौं : नेपाली लेखक तथा गीतकार डा डीआर उपाध्यायले एकै दिन १० फरक विधामा १७ विश्व कीर्तिमान कायम गरेका छन्। १२ अन्तर्राष्ट्रिय भाषामा १२ लाइनको गीत रेकर्ड गराएर गत महिना मात्रै गिनिज बुक अफ वल्र्ड रेकर्ड कायम गरेका उपाध्यायले लेखनमार्फत एकल ३२ विश्व कीर्तिमान कायम गरेका हुन्। यसअघि नै उनले अन्य १४ वटा विश्व कीर्तिमान बनाइसकेका छन्। आइतबार राजधानीमा आयोजित कार्यक्रममा डा उपाध्यायलाई श्रम तथा रोजगार तथा सामाजिक सुरक्षामन्त्री रामेश्वर राय यादवले यी १७ वटा विधामा विश्व रेकर्डको आधिकारिक प्रमाणपत्र प्रदान गरे। एकै दिन फरक १७ विधामा १० विश्व रेकर्ड संस्थाबाट रेकर्ड कायम गर्दै प्रमाणपत्र पाउने उपाध्याय पहिलो हुन्। यो व्यक्ति नभएर समग्र नेपालकै लागि गौरवको कुरा हो, कार्यक्रममा मन्त्री यादवले भने। उनले अमेरिकन बुक अफ रेकर्ड, एसियन वल्र्ड रेकर्ड, च्याम्पियन बुक अफ वल्र्ड रेकर्ड, द ब्रिटिस वल्र्ड रेकर्ड, वल्र्ड बुक अफ रेकर्ड युनाइटेड किङ्डम, युरोपियन रेकर्ड बुक, यूआरएफ वल्र्ड रेकर्ड, एस्क्युसिभ वल्र्ड रेकर्ड, एभरेस्ट वल्र्ड रेकर्ड, युनिभर्सल रेकर्ड फोरम एसियन रेकर्डमा १७१७ विधामा एकसाथ वल्र्ड रेकर्ड बनाएका छन्। वल्र्ड रेकर्ड प्राप्त गरेका १७ विधामा नारी एवम् पुरुषले दुवैप्रति कस्तो माया, सम्मान, ख्याल, सुरक्षा र व्यवहार गर्नुपर्छ भन्ने एकएक हरफको सामाजिक सन्देश प्रवाह गर्ने दुई सय लाइनको गीत छ। त्यस्तै, एउटा शब्द केटा र एउटा शब्द केटीले गाएको शब्द शब्दको गीत, सांकेतिक भाषाद्वारा गीतको शब्द परिभाषित गरेको गीत, हुलाक टिकटमा प्रकाशित विशिष्ट नेपाली व्यक्तिको नाम तथा कामबारे बनाइएको गीत, अक्षर अक्षरको गीत (एक अक्षर पुरुष र अर्को नारी), तीनवटा सप्तक बनेको गीत, सगरमाथा हिमाल आरोहण गर्नेकोे अत्यधिक नामबाट गीत रहेका छन्। यसैगरी प्रकाशन भएका धेरै उपन्यासको नामबाट गीत, संसारको सबैभन्दा अग्लो चुचुरो सगरमाथा हिमाल शब्द धेरै पटक प्रयोग गरेर बनेको गीत, एउटा गीतमा धेरै थरीका रूख बोटबिरुवाको नाम प्रयोग गरिएको गीत, एउटा गीतमा धेरै पटक मुटु शब्द प्रयोग गरेर गीत उपाध्यायका रहेका छन्। २ बाइ २ इन्चको सबैभन्दा सानो आकारको गीति पुस्तक, आठवटा उपन्यास समावेश गरी बनाइएको एउटै पुस्तक संग्रह, एकै दिन १९ वटा गीतिसंग्रहको विज्ञापन प्रकाशन गरेको गीत, एकै दिन १९ सीडी एल्बम धेरै पोस्टबक्समा खसालेको गीत, एउटै गीतको स्थायी र अन्तरा धेरै व्यक्तिले एकै पटक वाचन गरेको गीत तथा आफ्नै शब्द रचनाको ३२ को सबैभन्दा धेरै प्रकारको फ्लेक्स पोस्टर प्रकाशन गरेर एकसाथ सार्वजनिक गरेको गीत रहेका छन्। नेपाली गीतसंगीतमा लागेकालाई यो खबर अत्यन्त सुखद पक्ष भएको गीतकार संघ नेपालका अध्यक्ष चूडामणि गौतमले बताए। कार्यक्रममा उपाध्यायका चार गीतिसंग्रह कर्तव्यबोध, धरोहर, सपनाको महल, हृदयको झंकार, संसारकै सानो गीति पुस्तक अनुभूतिको मझेरी मन्त्री राय यादवले विमोचन गरेका थिए।"
मन्दीबाट महामन्दीको मार्ग,"लगानी नबढ्नु तर मूल्य बढ्नुले अर्थतन्त्रमा साइड इफेक्टहरू देखिँदै छन्, यसले जटिलता उत्पन्न गर्छ भन्ने कुरा बेलैमा बुझ्नुपर्छ विश्व अर्थतन्त्रमा मन्दीहरू आइरहन्छन्। यस्ता मन्दी कुनै अस्थायी र साना आकारका हुन्छन्, कुनै ठूला आकारका र अर्थतन्त्रमा बृहत् प्रभाव पार्ने खालका हुन्छन्। मन्दीहरूलाई मन्दी, उच्च मन्दी, बृहत् मन्दी र महामन्दीमा वर्गीकरण गर्न सकिन्छ। अंग्रेजीमा यिनलाई क्रमशः रिसेसन, ग्रेट रिसेसन, डिप्रेसन र ग्रेट डिप्रेसन भनेर बुझिन्छ। मन्दीको स्वरूप उच्च भएको अवस्थालाई आर्थिक संकटको अवधिका रूपमा लिइन्छ। यस्ता मन्दीहरूका आफ्नै मापदण्ड छन्। नियमित व्यापार र व्यावसायिक चक्रको कारणले उपभोग र औद्योगिक उत्पादनमा केही कमी देखिन्छ र बेरोजगारको दर केही मात्रामा बढ्छ भने त्यस्तो मन्दीलाई नियमित मन्दीको रूपमा लिइन्छ। यस्ता मन्दीको प्रभाव बढीमा ६ महिनामा रहन सक्छ वा एक वर्षको अवधिमा दुईपटक पनि देखिन सक्छ। यस्ता मन्दीले कहिलेकाहीं अर्थतन्त्रमा फाइदा पनि पुर्याउँछन्। विश्वको मन्दीको समीक्षा गर्दा संविधान निर्माण समयबाट हालसम्ममा संयुक्त राज्य अमेकिामा चार दर्जनभन्दा बढी मन्दी देखिए। सन् १९८० पछि मात्र पनि अमेरिकामा कम्तीमा पाँचवटा मन्दी देखिए। त्यसमध्ये सन् २००८ को मन्दी उच्च मन्दी (ग्रेट रिसेसन) हो भने अहिले कोभिड १९ को कारणले देखिएको मन्दी सन् १९३० पछि देखिएको अर्को महामन्दी (ग्रेट डिप्रेसन) हो। सन् १९३० को मन्दी र कोभिड १९ ले ल्याएको संकट दुवै महामन्दी भए पनि यिनको चरित्र, कारण तथा विस्तारको दृष्टिबाट हेर्दा भने फरक ढंगले विश्लेषण गर्नुपर्ने हुन्छ। सन् १९३० को यो मन्दी सन् १९२९ देखि १९३३ सम्म करिब ४३ महिनाजति रह्यो। सन् १९३७ सम्ममा अर्थव्यवस्था पूर्णरूपले सामान्य भएको भनिए पनि कतिपय परिवारलाई आफ्नो पुरानो अवस्थामा फर्किन करिब १२ वर्षको समय लाग्यो वा १९४१ सम्म कुर्नुपर्यो। मन्दीको प्रारम्भ संयुक्त राज्य अमेरिकाबाट भएको हो। यसको देखिने गरी आगमन अक्टोबर १९२९ मा स्टक मार्केटमा आएको गिरावट (क्र्यास) सँगै भएको हो। स्टक मार्केटमा आएको गिरावटसँगै अमेरिकाका उपभोक्ता तथा लगानीकर्ताको बजारमाथिको विश्वास गुम्यो। सन् १९३० को अन्त्यसम्म आइपुग्दा बैंकहरू, पसल र स्टोरहरू बन्द हुन थाले। बेरोजगार दर औसतमा २५ प्रतिशत माथि पुग्न गयो। कतिपय राज्यमा ३५ प्रतिशतसम्म। त्यतिबेला बेरोजगारसम्बन्धी बिमा व्यवस्था थिएन। वित्तीय क्षेत्रमा नियमन र अनुगमन संयन्त्रको अभाव थियो। यी सबैको कारणले मानिसलाई बाँच्न धौधौ पर्यो। उनीहरू धमाधम घर र अन्य सम्पत्ति बेच्न थाले अनि बेघरहरूको संख्या बढ्यो, यसरी मानिसहरू चरम गरिबीमा परे। यसको दुष्प्रभाव क्रमशः युरोपसमेतका देशमा फैलियो। त्यतिबेला अमेरिकी अर्थतन्त्र वन, खनिज, कृषि तथा पशुपालन र मत्स्यपालनमा आधारित थियो। निर्यात र रोजगारका प्रमुख स्रोत पनि यिनै थिए। सामान्य प्रशोधित गरिएका अन्तिम प्रकृतिका वस्तु अन्यत्रबाट पैठारी गरिन्थ्यो। यस्तो दुरह अवस्था सिर्जना भएपछि नीतिनिर्माता सक्रिय भए। कतिपय सुधारका कार्यक्रम पनि ल्याइयो। राष्ट्रपति हर्बर्ट हुबरले बेरोजागार न्यूनीकरण तथा वन तथा सार्वजनिक क्षेत्रमा लगानी बढाउने गरी प्याकेज ल्याए। कर सुधारका कार्यक्रम पनि आए। तर साधनको अपर्याप्तता, व्यवस्थापनमा कमजोरी र खुद्रा प्रकृतिका सुधारका कार्यक्रमले लगानी बढ्ने र रोजगार सिर्जना हुने काम भएन। उपभोग पनि बढेन। जनता झन् निराश हुन थाले। करिब दुई वर्षअघिको चक्रीय मन्दी पछ्याएर आएको यो मन्दीको प्रभाव विश्वव्यापी भए पनि अमेरिका तथा अमेरिकासँग आर्थिक रूपले नजिक रहेका देशहरूलाई यसले आक्रान्त पार्यो। यसबेला बेरोजगार दर २५ प्रतिशत र सोभन्दा माथि उक्लिएको, अर्थतन्त्र एकचौथाइले खुम्चिएको र गरिबी उच्च दरले बढेकाले यसलाई महामन्दीका रूपमा हेरियो। औद्योगिक उत्पादन, वस्तुको थोकमूल्य, अन्तर्राष्ट्रिय व्यापार र बेरोजगारको दरसमेतका सूचक हेर्दा संयुक्त राज्य अमेरिका सबभन्दा बढी प्रभावित भएको देखियो भने त्यसपछि प्रभावित हुने अन्य देशमा बेलायत, फ्रान्स र जर्मनी थिए। अमेरिका तथा जर्मनीको औद्योगिक उत्पादन ४० प्रतिशतभन्दा बढीले र अन्तर्राष्ट्रिय व्यापारमा ७० प्रतिशतसम्म शिथिलता आयो। यो शिथिलता सन् १९३३ सम्म रह्यो। मार्च १९३३ मा एफ डी रुजबेल्ट राष्ट्रपति निर्वाचित भएपछि उनले संकटकालीन सुधार कार्यक्रम ल्याए। बैंकहरूको उद्धार गरे। राज्यहरूलाई पैसा पठाउने र कामबाहिर भएका मजदुर वा जनशक्तिलाई रोजगार उपलब्ध गराउने गरी पूर्वाधारका क्षेत्रमा लगानी बढाए। गरिबलाई नगद सहयोग गर्नसमेत सानाठूला सार्वजनिक निर्माणका काम सुरु गरे। न्युडिल नाम गरेको राहत, सुधार र पुनर्उत्थानमा आधारित कार्यक्रमको कारणले निर्मित पूर्वाधारबाट अमेरिका अहिले पनि प्रगति गरिरहेछ। यसबाट वन तथा नेसनल पार्कका क्षेत्रमा समेत रोजगार सिर्जना भयो। यद्यपि यसको प्रभाव पूर्णरूपले समाप्त हुन सन् १९३९ सम्म कुर्नुपर्यो। किनभने यस महामन्दीलाई पछ्याएर आएको सन् १९३७ को मन्दीमा पनि बेरोजगार दर र अर्थतन्त्रको संकुचन दर १८ प्रतिशतभन्दा माथि पुगेको थियो। अर्थतन्त्रका कतिपय अन्तर्सम्बन्धित आयाम र तिनका शृंखला टुटिसकेका छन्। यी पूर्णरूपमा टुट्न गए भने कोरोना संक्रमित हुँदाभन्दा कैयन् गुणा बढी नोक्सान हुन सक्छ। अर्थतन्त्रका डाँडाभाटा र बलाहरू भाँचिन सक्छन्, थामहरू लड्न सक्छन्। यसबाट जोगाउने विकल्पको खोजी गरौं सबै मिलेर। सन् २००८ को संकट पनि अमेरिकाको वित्तीय क्षेत्रबाट झन्डै उही महिनामा सुरु भयो। चरमचुलीमा पुगेको सेयर मूल्य र रियल स्टेट व्यवसायमा सन् २००६ बाट सुरु भएको संकटले सन् २००८ बाट बृहत् मन्दीको रूप लियो। झन्डै डेढ वर्षसम्म घनीभूत रहेको मन्दीका कारणले अमेरिका तथा सम्बद्ध देशहरूमा बेरोजगार दर १० प्रतिशतभन्दा माथि गयो भने अर्थतन्त्र पाँच प्रतिशतले खुम्चियो। यसलाई विश्वव्यापी वित्तीय संकट (ग्लोबल फाइनान्सियल क्राइसिस) भनिए पनि यसको प्रभाव अमेरिका तथा उससँग बढी आर्थिक कारोबार गर्ने देशमा बढी देखियो। बढी प्रभावित हुने देशहरूमा अमेरिका, युरोपियन युनियन, जापान आदि रहे। यसलगत्तै युरोप ऋण संकटमा फस्यो। अमेरिकाले राहत, उत्प्रेरक तथा बेल आउटका ठूला आर्थिक प्याकेज ल्यायो। यसको कारण अमेरिकी सरकारको सार्वजनिक ऋणको अनुपात शतप्रतिशतबाट माथि गयो। भारत र चीनसमेतका एसियायी देश पनि यसबाट अछूतो भने रहेनन्। कतिपय विषयमा त चीनले यसबाट फाइदा पनि उठायो। तर सन् २००८ को संकट महामन्दी थिएन। यति हुँदाहुँदै पनि तुलनात्मक रूपमा यो वित्तीय संकटको प्रभाव एसियामा न्यून रह्यो। विचार गर्नुपर्ने कुरा यहीं छ। कोभिड मन्दीको प्रभाव विश्वव्यापी छ। अहिलेसम्मको आँकडाअनुसार अमेरिका तथा युरोपको आर्थिक क्षेत्रसँग जोडिएका देशहरूको आर्थिक वृद्धिदर करिब दुई अंकले नकारात्मक हुने देखिएको छ। एसियाका देशहरू पनि संकुचनमै धकेलिएका छन् र बेरोजगार दर पनि उच्च भएको छ। अन्तर्राष्ट्रिय मुद्राकोषले गत जुनमा सार्वजनिक गरेको प्रतिवेदनअनुसार सन् २०२० मा विश्वको अर्थतन्त्र करिब पाँच प्रतिशत, भारतको ४५ प्रतिशत, अमेरिकाको ८ प्रतिशत, दक्षिण अमेरिकी देशहरू तथा युरो क्षेत्रको १० प्रतिशत र तथा दक्षिण अफ्रिकाको अर्थतन्त्र ८ प्रतिशतका दरले खुम्चिने र चीनको अर्थतन्त्र भने करिब एक प्रतिशतका दरले बढ्ने अनुमान लगाइएको छ। विश्व करिब ५ करोड गरिब थपिने अनुमान पनि लगाइएका छन्। विश्वका तीनचौथाइ मजदुर कामबाहिर छन् र तीमध्ये करिब २० प्रतिशत काममा फर्किने सम्भावना कम छ। विश्वका एक करोड बालबालिका विद्यालय फर्कने सम्भावना कम भएको अनुमान छ। विश्वलाई यसरी कोभिड १९ को प्रभावले गाँजेको सन्दर्भमा नेपाल पनि अछूतो छैन। त्यसै पनि अपेक्षित नतिजामा पुग्न नसकेको अर्थतन्त्र कोरोनाको प्रभावसँगै गरिएको लकडाउन र विश्वमा आएको मन्दीबाट आक्रान्त छ। पर्यटन, यातायात, खनिज, कृषि र कृषि उद्योग, शिक्षा र स्वास्थ्य सबै क्षेत्रमा शिथिलता छ। चालु आर्थिक वर्षको वृद्धि दुई प्रतिशतभन्दा तल झर्ने प्रारम्भिक अनुमान विश्व बैंकले गरेको छ। लगानी शून्यप्रायः हुँदा तरलता उच्च देखिएको छ। यो तरलताले वित्त क्षेत्रमा जोखिम बढाएको छ। तरलता बढ्नुले कर्जाको ब्याजदर घट्छ भनेर मात्र रमाउने अवस्था छैन। लगानी नबढ्नु तर मूल्य बढ्नुले अर्थतन्त्रमा साइड इफेक्टहरू देखिँदै छन् र जटिलता आउन सक्छ भन्ने पनि बुझ्नुपर्छ। यसमा पुँजी पलायन हुने सम्भावना र मन्दीको पनि गन्ध आएको छ। यस अवस्थामा बचत गरेर निश्चित ब्याज आयआर्जन गरी जीवन धान्ने व्यक्ति, परिवार तथा अवकाश कोषहरूसमेत जोखिममा पर्न सक्ने सम्भावना छ। यसबारे नियामक निकायको ध्यान पर्यात रूपमा गएको छैन। देशका ६१ प्रतिशत व्यवसाय पूर्ण बन्द छन्। शैक्षिक संस्था शतप्रतिशत बन्द छन्। आंशिक चलेका भनेका ३५ प्रतिशत व्यवसाय पनि एकचौथाइ क्षमतामा मात्र चलेका छन्। झन्डै एकचौथाइ कामदारले रोजगार गुमाएका छन् र तीमध्यै अधिकांश दैनिक ज्यालदारी गर्ने निम्नवर्गका मजदुर छन्। यसरी अर्थतन्त्रका कतिपय अन्तर्सम्बन्धित आयाम र तिनका शृखंला टुटिसकेका छन्। यी पूर्णरूपमा टुट्न गए भने कोरोना संक्रमित हुँदाभन्दा कैयन् गुणा बढी नोक्सान हुन सक्छ। अर्थतन्त्रका डाँडाभाटा र बलाहरू भाँचिन सक्छन्, थामहरू लड्न सक्छन्। नेपालको करिब दुईतिहाई व्यापार हुने भारतमा यसको प्रभाव झन् घनीभूत देखिएको छ। वैदेशिक रोजगारका गन्तव्य खुम्चिएका छन्। यस पृष्ठभूमिमा कामबाट बाहिर रहेका मजदुर वा जनशक्तिमध्ये कति प्रतिशत काममा फर्कन पाउलान् ? कति बालबालिका स्कुलबाट बाहिर रहने जोखिम छ ? कति बालबालिका खाजा र पोषणयुक्त खानाबाट वञ्चित भए ? कति व्यवसायले लिएको कर्जा समयमा बुझाउन नसक्ल्लान् ? वा पूर्णरूपले बन्द होलान् ? उद्योगहरू पूर्णरूपले चल्न कति समय लाग्ला ? विदशेबाट आएका र नेपालमा भएकासमेत कति जनशक्तिलाई थप रोजगारको प्रबन्ध गर्नुपर्ला ? चलिरहेका परियोजनाको समय र लागत कति बढ्ला ? त्यसले समग्र अर्थतन्त्रमा के असर पार्ला ? नेपालमा गरिबीको प्रतिशत घट्ला ? बढ्ला ? वा उस्तै रहला ? बढे कति प्रतिशत बढ्ला ? यी प्रश्नको जवाफ दिन सक्ने गरी आधारका लागि विस्तृत अध्ययन गरेर अगाडि बढ्ने र त्यसैका आधारमा त्रिवर्षीय रणनीति निर्माण गर्न आवश्यक छ। अन्यथा अहिलेजस्तै कामचलाउ ढंगले बस्ने हो भने देश मन्दीबाट महामन्दीतर्फ जाने निश्चित छ। यसबाट जोगिने विकल्पको खोजी सबै पक्षले गर्नुपर्छ।"
माछा मार्ने क्रममा डुबेर भुटानी शरणार्थीको मृत्यु,विराटनगर : माछा मार्ने क्रममा डुबेर मोरङको पथरीशनिश्चरे नगरपालिका१० मा बस्दै आएका भुटानी शरणार्थी ६३ वर्षीय डम्बरसिंह राईको मृत्यु भएको छ। पथरीशनिश्चरेस्थित भुटानी शरणार्थी शिविरमा बस्दै आएका राई आइतबार बिहान माछा मार्न भन्दै जाल बोकेर घरबाट निस्किएका इलाका प्रहरी कार्यालय पथरीका डीएसपी दिलिप गिरीले बताए। साँझसम्म घर नफर्किएपछि परिवारका सदस्यले खोजी थालेका थिए। हातमा माछा मार्ने जालको डोरी अड्किएको र लगभग आठ फिट जति गहिरो दहमा डुबेको अवस्थामा पथरीशनिश्चरे१० स्थित डाँस खोलामा राईको शव भेटिएको गिरीको भनाइ छ। माछालाई हानेको जाल अड्किएको र तान्न खोज्दा दहतिरै हुत्तिएर परेपछि डुबेर मृत्यु भएको हुन सक्ने भन्दै प्रहरीले घटनाको अनुसन्धान सुरु गरेको छ।
गोंगबुमा बीभत्स हत्या,"काठमाडौं : काठमाडौंको गोंगबुमा एक अधबैंसे पुरुषको शव टुक्राटुक्रा गरेर फ्याँकिएको अवस्थामा भेटिएको छ। गोंगबुचोकबाट उत्तरतर्फ टोखा नगरपालिकाको नवज्योति मार्गमा सुटकेसमा शव फेला परेको हो। स्थानीयले सुटकेसमा रगत देखिएपछि प्रहरीलाई खबर गरेका थिए। प्रहरीले सुटकेस खोल्दा घाँटीभन्दा मुनिको भाग र घुँडाभन्दा माथिको भागको काटेर राखिएको अवस्थामा भेटिएको हो। सुटकेसमा जीउमात्रै भेटिएकाले शरीरका अन्य भाग भेट्टाउन प्रहरीले तालिम प्राप्त कुकुर प्रयोग गर्यो। कुकुरको सहयोगमा सुटकेस भेटिएको ठाउँभन्दा केही पर वार्ड नं १० को स्वर्गद्वारी मार्गमा टाउको र खुट्टा फेला परेको महानगरीय अपराध महाशाखा प्रमुख एसएसपी दीपक थापाले बताए। उनले भने, जीउ काटेर हालेको सुटकेस भेटिएभन्दा केही पर स्वर्र्गद्वारी मार्गमा टाउको र खुट्टा भेटिएको हो, एउटा जेब्राको झोलामा टाउको खुट्टा हालेर फ्याँकिएको थियो। यसका लागि हामीले तालिम प्राप्त कुकुरको सहयोग लियौं। घटनाको वास्तविकता पत्ता लगाउन प्रहरीको पाँचवटा टोलीले अनुसन्धान गरिरहेको छ। प्रारम्भिक अनुसन्धानले हत्या शनिबार राति भएको ठहर गरेको छ। एसएसपी थापाले भने, डाक्टरहरूको भनाइअनुसार शनिबार राति हत्या गरेर फालिएको हो, थप अनुसन्धानका लागि शव पोस्टमार्टमका लागि पठाएका छौं, भोलिसम्ममा थप कुरा आउँछ। हत्या गरिएका व्यक्तिको पहिचान नभए पनि उनको उमेर ४० देखि ५० वर्षको भएको अनुमान गरिएको छ। मृतक स्थानीय हो होइन भनेर वडाध्यक्ष र स्थानीयसँग सोधपुछ गरिए पनि पहिचान नभएको, घर, ठेगाना र हत्या गर्ने व्यक्ति र हत्या हुने कारणबारे अनुसन्धान जारी रहेको थापाले जानकारी दिए।"
पुरुष संक्रमित ८४ प्रतिशत,"काठमाडौं : नेपालमा कोरोना भाइरसबाट महिलाभन्दा पुरुष संक्रमित अत्यधिक देखिएका छन्। स्वास्थ्य तथा जनसंख्या मन्त्रालयका अनुसार कुल संक्रमितको संख्या २२ हजार ९ सय ७२ पुगेको छ। यीमध्ये पुरुष १९ हजार ३ सय ३१ (८४ प्रतिशत) जना छन्। महिलाको संख्या ३ हजार ६ सय ४१ (१६ प्रतिशत) छ। यसको कारण के होला ? विभिन्न अध्ययन जारी रहे पनि मुख्यतः जीवनशैली र आनीबानी नै जिम्मेवार मानिएका छन्। महिलाको बाहिरी हिँडडुल कम हुन्छ, जनस्वास्थ्यविज्ञ डा सुरेश तिवारी भन्छन्, रोग प्रतिरोधात्मक क्षमता पनि तुलनात्मक रूपमा महिलामा नै बढी हुन्छ। पुरुषमा असावधानी र असुरक्षित दिनचर्या कारक रहेको अध्ययनले देखाएका छन्। जैविक रूपमा रोग प्रतिरोध क्षमता कमी भएका पुरुष बढी जोखिममा पाइएका छन्। स्वस्थकर खाने, समयमै खाने बानीले पनि महिलामा संक्रमण न्यून देखिएको हुन सक्ने डा तिवारीको भनाइ छ। त्रिवि शिक्षण अस्पताल महाराजगन्जका वरिष्ठ छाती रोग विशेषज्ञ डा निरज बम घरबाहिर निस्कने र काम गर्न चलायमान हुने भएकाले पुरुषमा बढी संक्रमण र मृत्युदर पनि बढी देखिएको बताउँछन्। मधुमेह, उच्च रक्तचाप, क्यान्सर, मुटुरोग, निमोनिया, श्वासप्रश्वासलगायत दीर्घ रोगबाट महिलापुरुष नै पीडित छन्। दीर्घरोगीलाई कोरोनाले मृत्युको मुखमा पुर्याउने जोखिम हुने विज्ञको भनाइ छ। पुरुषमा बढी संक्रमण देखिनु स्वाभाविक नै हो। कोमर्बिडिटी डिजिज भनिने मधुमेह, क्यान्सर, मुटुरोग, उच्च रक्तचाप र मिर्गौलाको समस्या महिलामा पनि पुरुषमा बढी देखिएको छ, डा बम भन्छन्, कोमर्बिडिटीको अवस्था पुरुषमा बढी देखिएकोले मृत्युदर पनि बढी पाइएको हो। ग्लोबल हेल्थ ५०५० गरेको अध्ययनले धूमपान, मद्यपान, अस्वस्थ जीवनशैलीका कारण महिलाको तुलनामा पुरुषको स्वास्थ्य कमजोर हुने निष्कर्ष निकालेको छ। उसले कोरोना अति प्रभावित २० मुलुकमा आधारित रहेर अध्ययन गरेको थियो। चीनमा आधाभन्दा बढी पुरुषले धूमपान गर्छन्। जनसंख्याको दुई प्रतिशत महिलाले मात्र धूमपान गर्छन्। इटालीमा ३० प्रतिशत पुरुषले धूमपान गर्छन्। त्यहाँ धूमपान गर्ने महिलाको संख्या १९ प्रतिशत छ। अमेरिकामा महिलाभन्दा चार प्रतिशत पुरुषले बढी धूमपान गर्छन्। विश्वभरि नै विशेषगरी ६० वर्ष नाघेका पुरुषलाई संक्रमणको बढी जोखिम देखिएको छ। विश्व स्वास्थ्य संगठनका अनुसार युरोपमा ११ हजार २ सय २८ जना संक्रमित हुँदा ५७ प्रतिशत पुरुष थिए। १ हजार ३२ जनाको मृत्यु हुँदा महिला २ सय ९५ (२८ प्रतिशत) थिए। दक्षिण कोरिया, इटाली, फ्रान्स, जर्मनी, इरान, स्पेनमा संक्रमण र मृत्यु हुनेमा पुरुष धेरै छन्। इटालीमा १० जना महिलाको मृत्यु हुँदा पुरुषको संख्या २४ छ। चीनमा १० महिलाको मृत्यु हुँदा पुरुषको संख्या १८ छ। जर्मनीमा १० महिलाको मृत्यु हुँदा पुरुष १६ जना छन्। इरानमा १४ पुरुषको मृत्यु हुँदा महिलाको संख्या १० छ। फ्रान्समा १० महिलाको मृत्यु हुँदा पुरुष १४ जना देखिन्छ। दक्षिण कोरियामा १० महिलाको मृत्यु हुँदा पुरुष १२ जना छन्। धूमपान गर्नेको फोक्सो खराब भएको हुन्छ। जसका कारण कोरोना संक्रमणले सिकिस्त पार्न सक्छ। बेलायत, इटली र चीनमा भएका अध्ययनले पनि कोरोना संक्रमणले फोक्सोमा असर गर्ने पुष्टि गरेका छन्, डा बम भन्छन्। आनीबानी नै कारक डा विजय ढकाल,मोलिकुलर विज्ञ साउन दोस्रो सातासम्मको आँकडा हेर्दा ७० प्रतिशतभन्दा बढी पुरुष संक्रमित भएका राष्ट्रहरूमा भुटानबाहेक सार्कका सबै मुलुक पर्छन्। नेपालमा त झनै संक्रमित हुनेमा ८४ प्रतिशत पुरुष छन्। १६ प्रतिशत मात्रै महिला छन्। नेपालमा पुरुष बढी संक्रमित हुनुमा विभिन्न कारण छन्। कामको सिलसिलामा परदेश गएकाहरू धमाधम फर्किएका छन्। घरबाहिर निस्कने, घुमफिर गर्ने तर दूरी कायम नगर्ने प्रवृत्ति छ। मास्क नलगाउने, स्यानिटाइजर प्रयोग नगर्नेजस्ता बानी संक्रमणका लागि जोखिमपूर्ण छन्। वैदेशिक रोजगारीमा जाने अधिकांश पुरुष नै रहेको पाइन्छ। साउन दोस्रो सातासम्मको आँकडा हेर्दा ७० प्रतिशतभन्दा बढी पुरुष संक्रमित भएका राष्ट्रहरूमा भुटानबाहेक सार्कका सबै मुलुक पर्छन् । नेपालमा त झनै संक्रमित हुनेमा ८४ प्रतिशत पुरुष छन् । १६ प्रतिशत मात्रै महिला छन् । नेपालमा पुरुष बढी संक्रमित हुनुमा विभिन्न कारण छन् । कामको सिलसिलामा परदेश गएकाहरू धमाधम फर्किएका छन् । वैदेशिक रोजगारीमा जाने अधिकांश पुरुष नै रहेको पाइन्छ । घरबाहिर निस्कने, घुमफिर गर्ने तर दूरी कायम नगर्ने प्रवृत्ति छ । मास्क नलगाउने, स्यानिटाइजर प्रयोग नगर्नेजस्ता बानी संक्रमणका लागि जोखिमपूर्ण छन् । सामान्यतः विकसित मुलुकहरूमा महिला बढी संक्रमित भएको देखिन्छ । जस्तैः अमेरिका, बेलायत, क्यानडा, दक्षिण कोरिया, इटाली, स्पेन आदि । त्यस्तै बेल्जियम, नेदरल्यान्ड्स, स्कटल्याण्डमा संक्रमितमध्ये ६० प्रतिशत महिला छन् । कोरोना संक्रमणले गर्दा हुने मृत्युदर भने महिलाभन्दा पुरुषमा बढी देखिएको छ । यसको प्रस्ट कारण खुलेको छैन । वैज्ञानिकहरूले अनुसन्धान गरिरहेका छन् । तर, हालसम्मको तथ्य केलाउँदा महिला र पुरुषको रोगसँग लड्ने प्रतिरक्षा क्षमता, आनुवंशिक तथा हार्मोनको फरक यसको कारक भएको अनुमान छ । हामीमा भएको  क्रोमोजोममा प्रतिरक्षा क्षमतासँग सम्बन्धित जिनहरू खँदिलो रूपमा रहेका हुन्छन् । महिलामा भएको थप  क्रोमोजोमले पुरुषको तुलनामा रोगसँग प्रतिरक्षा गर्ने क्षमता बढी बनाउँछ । जसले गर्दा महिलामा मृत्युदर कम भएको हुन सक्दछ । संक्रमणको क्रममा हाम्रो शरीरभित्र छिरेको कोरोना भाइरस प्रजननका लागि हाम्रो कोषिकाभित्र प्रवेश गर्नुपर्छ । हाम्रो कोषिकामा रहेको एस२ (एन्जिओटेन्सिन कन्भर्टिङ इन्जाइम २) रिसेप्टरसँग कोरोना भाइरस बाँधिएपछि कोषिकाभित्र प्रवेश पाउँछ । एस२ रिसेप्टर धेरै पाइने अंगहरूमा श्वासप्रश्वास, पाचन, हृदय, स्नायु, मूत्र प्रणाली पर्दछन् । संक्रमणबाट मृत्यु हुने कारण पनि यिनै अंगले काम नगरेर हुने गरेको देखिन्छ । पुरुषहरूमा एस२ को मात्रा महिलाको तुलनामा बढी भएको पाइन्छ। त्यसैले होला कोरोनाको संक्रमणबाट महिलाभन्दा पुरुषको बढी मृत्यु भएको । महिलाहरूमा भएको कम मृत्युदरको अर्काे जिम्मेवार कारण लैंगिक हार्मोनहरू एस्ट्रोजेन, प्रोजेस्टेरोन र एन्ड्रोजेन हुन सक्दछन् । (अमेरिकाको टेक्सासस्थित सोनिक रेफरेन्स ल्याबको क्लिनिकल मोलिकुलर बायोलोजी विभागका निर्देशक डा ढकालसँग अन्नपूर्णकर्मी दिनेश गौतमले गरेको कुराकानीमा आधारित)"
उपभोक्तामाथि खेलबाड,"कोरोनाका कारण रोजगार तथा आम्दानीको स्रोत टुटेपछि समस्यामा परेकालाई राहतमा समेत विभेद भएको छ। कतै पहुँचवालाले मात्रै राहत पाएका छन् भने कतै राहतमा गुणस्तरहीन खाद्य सामग्री वितरण गरिएको छ। कोरोनाका कारण अस्तव्यस्त जिन्दगी बिताइरहेका राहतका नाममा सरकारले नै सिर्जना गरिदिएका यस्ता समस्याले थप कष्टपूर्ण जीवन बिताउन बाध्य छन्। विनाशकारी भूकम्पको समयमा होस् वा बाढी, पहिरो, आगलागीजस्ता विपत्तिमा, सधैंजसो राहत वितरण गर्दा उपभोक्ता यसरी नै हेपिने गरेका छन्। पटकपटक यस्ता गल्ती दोहोरिए पनि दुईचार दिन सञ्चारमाध्यम र सामाजिक सञ्जालमा लेखिने टीकाटिप्पणीबाहेक निमुखा उपभोक्ताका पक्षमा प्रभावकारी काम भएको देखिँदैन। भोजपुरको रामप्रसाद राई गाउँपालिकामा राहतका नाममा गुणस्तरहीन चामल बाँडिएको छ। चामल गाउँपालिका आफैंले वितरण गरेको हो। चामलमा किरा र ढुसी मात्र परेको छैन, प्रशस्तै बिया, कनिका, ढुंगा तथा माटोका टुक्रा र मानव स्वास्थ्यका लागि हानिकारक वस्तुसमेत भेटिएका छन्। जनताको दैलोको सरकार मानिने स्थानीय तहले बाँडेको चामलको त यो हालत छ भने सामाजिक संस्था, व्यक्ति वा अन्य निकायले निःशुल्क बाँड्ने खाद्य सामग्रीको स्तर कस्तो होला ? राज्यकोषको पैसाले चामल किनेर बाँड्दा पनि उपभोक्ताले सद्दे खाद्यान्न पाउँदैनन् भने योभन्दा दुःखद अवस्था अरू के होला ? गाउँपालिका आफैंले ठेक्का लगाएर २दुईहजार एक सय परिवारलाई गुणस्तरहीन चामल बाँडेको छ। चामल बाँड्नुअघि त्यसको स्तर जाँच गर्न नसक्नु सम्बन्धित सप्लायर्सको कमजोरी देखियो नै; स्थानीय स्तरमा भएका सम्पूर्ण गतिविधिको सूक्ष्म निगरानी गर्ने दायित्व बोकेको गाउँपालिका आफैंले वितरण गरेको सामग्रीको गुणस्तरीयता जाँच नगर्नु लापरबाही हो। यो काममा संलग्न ठेकेदारलाई कारबाही गरेर मात्रै पुग्दैन, गाउँपालिकाको तर्फबाट संलग्न कर्मचारीलाई पनि कारबाहीको दायरामा ल्याउनुपर्छ। सम्बन्धित ठेकेदारलाई त्यो गाउँपालिकाभित्र अबदेखि कुनै पनि प्रकारको ठेक्कापट्टाका काममा संलग्न हुन नपाउने गरी कालोसूचीमा राख्नुपर्छ। यति गर्न सक्यो भने राहत वितरणका नाममा मुलुकभरि हुने गरेको मनपरी रोक्न यो गाउँपालिकाको निर्णय नजिर बन्नेछ। राहत लिने व्यक्ति तथा समुदाय गरिब, निमुखा, आफ्ना कुरा राख्न नसक्ने तथा समुदायमा समेत आवाज दबिएर रहेका हुन् भन्ने धेरैको बुझाइ छ। यही बुझाइले गर्दा गरिबलाई जे गरे पनि हुन्छ भन्ने मानसिकताको विकास भएको हो। राहतका नाममा यसरी हेप्नु भनेको गरिब र निमुखाको खिल्ली उडाउनु हो। राहतमा वितरण गर्ने सामग्री भन्ने थाहा पाएपछि ठेकेदार कम्पनीले पनि स्तरहीन सामग्री नै छनोट गर्छ। बरु ऊ सम्बन्धित निकायलाई कमिसन तथा अन्य प्रलोभनमा पार्न पछि पर्दैन, तैपनि सकेसम्म मीठो चामल वा सक्कली सामग्री राहतका रूपमा बाँड्न चाहँदैन। कतिपय अवस्थामा नबिकेर गोदाममा थन्किएको सामग्रीलाई राहतका रूपमा वितरण गरिन्छ। यसो गर्दा सामान बिग्रेर घाटामा जाने अवस्थामा पुगेको व्यापारीलाई पनि फाइदा हुन्छ। सस्तोमा किनेर महँगो मूल्यमा बेच्न पाउँदा सम्बन्धित सप्लायर्स तथा ठेकेदार कम्पनीले पनि मनग्ये फाइदा उठाउँछ। राहत वितरण गर्नुअघि देखावटी रूपमा यसबारे अध्ययन गरेजस्तो बहाना बनाइन्छ, तर जतासुकै कमिसनको जालो हुने भएकाले व्यवहारमा लागू हुँदैन। यस्ता समस्याबारे सरकारी संयन्त्रले गम्भीर चासो लिँदैन। स्तरहीन सामग्रीका कारण उपभोक्ताको स्वास्थ्यमा परेको र पर्न सक्ने असरतर्फ सरकारले ध्यान दिनुपर्छ। विपत्तिपछि राहत बाँडेपछि अर्को जोखिम निम्तिएका प्रशस्तै उदाहरण छन्। राष्ट्रिय मानव अधिकार आयोगले समेत गुणस्तरहीन खाद्य सामग्री गर्नेलाई कारबाही गर्न विगतमा सरकारलाई पटकपटक पत्राचार गरिसकेको छ। घटना दोहोरिरहेको छ। गल्ती गर्नेलाई कडा कारबाही हुन्छ भन्ने अनुभव गराउन नसक्नुको परिणाम हो यो। यस्ता समस्याबाट जनतालाई मुक्ति दिलाउन राहतमा वितरण गर्न लागिएको सामग्रीको स्तर जाँच्ने बलियो संयन्त्र बनाउनुपर्छ। कहिलेकाहीं वितरण गर्न सम्बन्धित ठाउँमा पुर्याउन ढिलो हुँदा पनि यस्ता सामग्री बिग्रन सक्छ। तर बाटोमा ल्याउने क्रममा सडेको भन्दैमा उपभोक्ताको स्वास्थ्य जोखिममा पारेर राहत वितरण गर्नु हुँदैन। कमिसनको जालोमा फसेर सडेको सामान बेच्न सक्रिय गिरोहलाई पहिचान गरेर भविष्यमा उठ्नै नसक्ने गरी कारबाहीको दायरामा ल्याउनुपर्छ। उपभोक्ताले पनि सित्तैमा पाएको भन्दैमा बिग्रेको सामान सहजै स्वीकार गर्नु हुँदैन।"
घातक द्विअध्यक्ष प्रणाली,"बदलिँदो विश्व परिवेशमा सबै राजनीतिक व्यवस्थाको परीक्षण गर्दै यतिबेला राजनीतिक रूपमा लामो संक्रमणकालको सामना गरिरहेको देशमा नेपाल सायद अग्रपंक्तिमै होला। २०४६ सालको ऐतिहासिक जनआन्दोलनपछि देशले धेरै आशा गरेको थियो। लामो समय प्रवासमा रहेका, जेल नेलखाएका नेताहरूले देशको राज्यसत्ता सम्हालेका थिए तर दलहरूकै अन्तरद्वन्द्वका कारण तथा नेतृत्वमा देखिएको चरम महत्त्वाकांक्षाले कुनै पनि संसद् पूर्णकाल चल्न सकेनन्। पार्टीहरू विभाजनका सिकार भए। परिवर्तन आत्मसात गर्न नसक्ने देशीविदेशी शक्तिहरू खेल्ने मौका पाएर व्यवस्था नै असफल पार्ने प्रयास हुन थाले। अन्ततः ०६३ सालमा एउटा अस्थिरताको अन्य गर्दै व्यवस्था नै परिवर्तन भयो। यसैबीच अस्थिर राज्य व्यवस्थाको कारण देशले दसबर्से सशस्त्र संघर्षको समेत सामना गर्नुपर्यो। १७ हजार जनताले ज्यान गुमाउनुपर्यो। देशको विकास निर्माणमा एउटा युग नै पछाडि पर्यो। अन्ततः अस्थिरताका नाममा टाउको उठाउन खोजेको राजतन्त्र नै सदाका लागि देशबाट बिदा हुनुपर्यो। २०४६ सालमा प्रजातन्त्र पुनस्र्थापना भएदेखि ०६२ सम्म यस सोह्रबर्से अवधिमा देशले बढीमा चारवटा सरकारको शासन पाउनुपथ्र्यो तर अन्तरिम सरकार र राजाको प्रत्यक्ष शासनकालसमेत १४ पटक सरकार परिवर्तन भयो। करिब पाँच सयभन्दा बढी मन्त्री परिवर्तन भए होला। त्यसैगरी राज्य सञ्चालनका अंगहरू तथा सरकारी संघसंस्था निकायमा कतिपटक अस्वाभाविक परिवर्तन भयो होला। यो नै एउटा अस्थिरताको सूचक थियो र जनताको निराशाको कारक थियो। २०६३ सालमा भएको राज्यसत्ताको परिवर्तनले राज्य संरचनाको आमूल परिवर्तन गर्दै संविधानसभाले संघीय गणतान्त्रिक संविधानमार्फत संघीय गणतन्त्र नेपाल स्थापना गर्यो। लोकतन्त्रको निभ्न लागेको दियोलाई अलिकति तेल थप्ने काम गर्यो। संविधानमा भएको व्यवस्थाअनुसार राज्य पुनर्संरचना तथा स्थानीय निकायले पाएको अधिकारले साँच्चै देश विकास हुन्छ कि भन्ने आशा जगायो। तर गणतन्त्र स्थापना भएको २०६३ देखि २०७५ सम्मको अवधिमा राजाबाट भंग गरिएको संसद् पुनस्र्थापन भयो। सांसदलगायत संसदीय पदहरूमा पदीय भागबन्डाका आधारमा मनोनीत गरिए। दलहरूबीच अविश्वासका कारण राज्यको ठूलो आर्थिक भार खेपेर बनेको पहिलो संविधानसभाले संविधान बनाउन नसकि पुनः संविधानसभाको चुनाव गर्नुपर्ने स्थिति आयो। यसरी तेह्रबर्से अवधिमा तीनवटा कार्यकारीले देश चलाउनुपर्नेमा १० जना कार्यकारी प्रमुखले शासन चलाए र करिब तीन सयभन्दा बढी मन्त्री भए। राज्यसंयन्त्रमा अस्वाभाविक नियुक्ति, पजनी भए। यसरी राज्य सञ्चालन गर्दा देशमा जरा गाडेको अस्थिरताले मौलाउने अवसर पायो। संविधानसभामा भएगरेका बहस तथा उनीहरूका क्रियाकलाप, सेतो हात्तीका रूपमा देखिएका जनप्रतिनिधि र छसात वर्ष राज्यको पुनर्संरचनाका नाममा उठाइएका एजेन्डा तथा बहस हेर्दा फेरि जनता कताकता निराश हँुदै थिए। तर पनि संविधान निर्माणपश्चात् बनेको केपी ओली नेतृत्वको सरकारले नाकाबन्दीमा लिएको राष्ट्रवादी अडान र उनले देखाएका विकासका सपनाले जनतामा फेरि आशा जगायो र देश नयाँ संविधानको व्यवस्थाअनुसारको स्थानीय तहको अधिकार सुरक्षित गर्दै संघीयताको कार्यान्वयन गर्न र स्थिर सरकार सञ्चालनको आशा गर्दै निर्वाचनमा होमिए। अन्ततः केपी ओलीले देखाएको सुखी नेपाली र समृद्ध नेपाल बनाउन देखाइएका सपना साकार पार्न नयाँ संघीय, प्रादेशिक र स्थानीय चुनावमा स्थिर सरकारका पक्षमा पुनः मतदान गरे। जनतालाई राम्रोसँग थाहा छ अस्थिरता नै देश बर्बादीको बाटो हो। त्यसलाई सदाका लागि बन्द गर्नैपर्छ। त्यसैअनुसार राष्ट्रका ठूला दलमध्ये नेकपा एमाले र माओवादी केन्द्रको संयुक्त गठबन्धनलाई करिबकरिब दुईतिहाइ मत दिएर राज्य सञ्चालनको जिम्मेवारी दिएको सत्य कहींकतैबाट छिप्न सक्दैन। यसरी अस्थिर सरकारका कारणले आक्रान्त भइसकेको राज्य व्यवस्था र अस्थिर राजनीतिक चरित्रका कारण आजित भइसकेका जनतामा केही आशा पलायो र गठबन्धनको ठूलो दलको हैसियत र उनको जनमत तथा उनले विगतमा गरेको राम्रा कामका आधारमा ओलीलाई पुनः प्रधानमन्त्री मात्र बनाएन; गठबन्धन पार्टीहरूलाई जनअभिमतअनुसार एकीकृत गर्न बाध्य पनि पार्यो। देशमा पुनः स्थिर सरकारले काम गर्छ भन्ने विश्वास पनि गरायो। सरकार बनेको दुई वर्ष नाघिसकेको छ। जनअपेक्षाअनुसार काम हुन नसकेको होला तर पनि यही बीचमा नयाँनयाँ संरचनाअनुसारका प्रदेश तथा स्थानीय तह संस्थागत गर्ने संरचना निर्माण गर्ने, संविधानअनुसार समयसीमाभित्र बनाइसक्नुपर्ने संघीयतासम्बन्धी नयाँनयाँ कानुन निर्माण सम्पन्न गर्ने तथा विकास निर्माणका राम्रा कामका सुरुआत भएका छन्। नेपालको नक्सामै हराएको नेपाली अतिक्रमित भूमि कालापानी लिम्पियाधुरालाई समेत समेटेर नयाँ नक्सा जारी गरिएको छ। विगत करिब ६ महिनादेखि विश्वलाई नै आक्रान्त पारेको महामारी कोरोनाविरुद्ध समेत लड्दै आएको तथ्य कहींकतैबाट छिप्न सक्दैन। लामो समयदेखिको अस्थिर राजनीतिले बल्झिएको घाउमा मलमपट्टी गर्दै पुर्दै जानुपर्ने राष्ट्रको आजको आवश्यकता हो। देशमा एउटा ठूलो राजनीतिक शक्तिका रूपमा नेकपा बन्न त सफल भयो तर अहिले दुई वर्षभन्दा बढी भइसक्दासमेत एकीकरण प्रक्रिया टुंगोमा पुग्न सकेको छैन। सरकारले समेत गति लिन नसक्दा नेकपाभित्र चरम द्वन्द्व देखिएको छ। कुनै पनि बेला पार्टी फुट्न सक्ने खतराको घन्टी बजिरहेको छ। यसको मुख्य कारकतत्त्व नेतृत्व नै हो। ०४६ पछि दल तथा राज्यसत्तामा जुन नेतृत्व देखिएका थिए; अहिले पनि त्यही नेतृत्व नै दल तथा राज्य सञ्चालनको जिम्मेवार तहमा छन्। तिनै नेतृत्वको गुटगत स्वार्थका कारण राष्ट्रले ठूलो मूल्य चुकाउनुपरेको छ। नेकपा एकीकरण गर्दा संसारमै नभएको दुई अध्यक्षतात्मक जुन व्यवस्था गरियो, यसले संस्थागत रूपमै गुटबन्दीलाई बढावा मात्र होइन, पार्टीलाई विभाजनको सँघारमा पुर्यायो भने सरकारलाई जनआकांक्षाविपरीत पुनः अस्थिरतातर्फ धकेलिरहेको छ। अस्थिरताको कारकतत्त्व उच्च नेतृत्व वर्ग नै हो। स्वाभाविक रूपमा दुई पार्टीको एकतामा निश्चित समय अर्थात् एकता महाधिवेशनसम्म दुई गुट हुन्छ नै; त्यसलाई अन्यथा लिनु हुँदैन। निश्चित भागबन्डाका आधारमा पार्टी र सरकार सञ्चालन भएको हुन्छ, त्यसलाई सामान्य नै मानिन्छ। तर अहिले पार्टीभित्रकै पूर्वसरकार तथा पार्टीको प्रमुख भएर कार्य गरिसकेका पटकपटक राज्यसत्तामा ठूलाठूला पद प्राप्त गरिसकेका जिम्मेवार नेताबाटै दुई पार्टीका अध्यक्षका बीचमा एकता हुन नदिने र अस्वाभाविक गुटबन्दी गर्ने काम भइरहेका छन्। कहिले सरकार डुब्न लाग्यो भनेर सदनमै गीत गाउँछन् भने कहिले ओलीलाई पार्टी अध्यक्ष तथा प्रधानमन्त्री दुवै पदबाट हटाउनुपर्छ भन्दै राजीनामा माग्ने गरेका छन्। यो प्रक्रिया सरकार बनेको केही महिनाबाटै सुरु भएको हो। कहिले पार्टीको निर्देशन सरकारले मान्दैन भन्छन्। फेरि सरकारले गरेका राम्रा काम पार्टीकै निर्देशनमा भएको हो पनि भन्छन्। जसरी भए पनि ओलीलाई असफल बनाउन नेकपाभित्र प्रथम तहका नेतालगायत दोस्रोतेस्रो तहका नेताहरूको एउटा गुट सक्रिय रूपमा खटेको छ। प्रथम अध्यक्ष ओली कुनै पनि हालतमा त्यो गुटलाई सफल हुन नदिने अडानमा छन् भने अर्का अध्यक्ष भविष्यमा पार्टीको एकलौटी नेतृत्वको लोभमा परी विभिन्न गुटहरूको भावनामा बगेको देखिन्छ। तर एकताको मर्म र भावनाले एकता महाधिवेशनसम्म दुई अध्यक्षको सहमतिविना कुनै निर्णय गर्ने अधिकार पार्टीलाई दिएको छैन। त्यस वपरीत कुनै पनि कार्य भए गरे पार्टी विघटन निश्चित छ। यसर्थ अहिले गरिएको दुई अध्यक्षात्मक प्रणालीमा पार्टीभित्र सदा दुई शक्ति केन्द्र बन्ने र गुटन्दीलाई प्र श्रय दिने व्यवस्था हो। यसमा पार्टीभित्रका बिचौलियाले शक्ति केन्द्रलाई लडाउने, बझाउने र फुटाउने अवस्था पनि रहेकाले जतिसक्दो चाँडो एकता महाधिवेशन गरेर दुई अध्यक्षात्मक व्यवस्थालाई विसर्जन गर्नु नेकपा पार्टीका आम नेताकार्यकर्ताका पक्षमा छ। सत्ताधारी दल भएकाले राष्ट्र र जनताका हितमा छ। यहाँ समस्या विधि, पद्धति र विचारमा नभई कुर्सी, पद र प्रतिष्ठाकै हो भन्ने राजनीतिक वृत्तमा देखिएको विवादले मात्र होइन नेपालका दलको विगत ३० वर्षको इतिहासले साबित गरेको छ। लामो समयदेखि अस्थिर राजनीतिले बल्झिएको घाउ कोट्याउने होइन; मलमपट्टी गर्दै पुर्दै जानुपर्ने राष्ट्रको आजको आवश्यकता हो। यही नै जनताको मुख्य चाहना पनि हो।"
अब स्मार्ट मिटर,"काठमाडौं : नेपाल विद्युत् प्राधिकरणले ग्राहकको घरमा प्रयोग भएको सिंगल फेजको मिटर विस्थापित गरी स्मार्ट मिटर जडान सुरु गरेको छ। ऊर्जा, जलस्रोत तथा सिँचाइमन्त्री वर्षमान पुनले आइतबार काठमाडौंको बूढानीलकण्ठ नगरपालिका९ को वडा कार्यालय मण्डिखाटारमा सिंगल फेज मिटरलाई स्मार्ट मिटरले प्रतिस्थापन गरी जडान कार्यको शुभारम्भ गरेका हुन्। मुलकभर हाल करिब ५० लाख सिंगल फेजका ग्राहक रहेकामा पहिलो चरणमा रत्नपार्क र महाराजगंज वितरण केन्द्रअन्तर्गतका ग्राहकको सिंगल फेज र थ्री फेज गरी करिब एक लाख मिटर स्मार्ट मिटरले प्रतिस्थापन गरिनेछ। स्मार्ट मिटर जडानसँगै प्राधिकरणले अगाडि सारेको डिजिटल एनईए कार्यान्वयनतर्फ गएको छ। स्मार्ट मिटर प्रयोगमा आएपछि ग्राहकको घरघरमा गएर मिटर रिडिङ गर्नुपर्ने छैन। विद्युत् खपतको डाटा दुवैतर्फ प्रसारण हुन सक्ने हुँदा केन्द्रबार्ट मिटर रिडिङ गर्न सकिने र बिल नतिर्ने ग्राहकको लाइन केन्द्रबाटै अनलाइन काट्न सकिनेछ। मिटर रिडिङका कारण हुने विद्युत् चुहावट नियन्त्रण हुनेछ। कसैले मिटर बाइपास गरी विद्युत् चोरी गर्न खोजेमा त्यसको जानकारी हुने हुँदा चोरी नियन्त्रण प्रभावकारी हुनेछ। स्मार्ट मिटरमा एकीकृत लोडमात्र प्रयोग गर्न पाउने गरी सेटिङ गर्न सकिने हुँदा डिमान्ड चुहावट नियन्त्रण हुन्छ। प्राधिकरणले पहिलो चरणमा देशभरका ८ हजार २ सय २२ टाइम अफ डे (टीओडी) मिटरलाई स्मार्ट बनाइसकेको छ। दोस्रो चरणमा देशभरका करिब १ लाख २५ हजार थ्री फेज होल करेन्ट मिटरलाई स्मार्ट मिटरले प्रतिस्थापन गर्ने काम भइरहेको छ। यस्ता करिब १८ हजार मिटर जडान भइसकेका छन्। ६० हजार मिटर जडान भइरहेको छ। नयाँ थ्री फेज मिटर सबै नै स्मार्ट जडान हुँदै आएको छ। स्मार्ट मिटरको प्रभावकारी प्रयोगका लागि आवश्यक कम्युनिकेसन व्याकबोन काठमाडौं उपत्यकाभरिलाई हुने गरी जडान गरिनेछ। यसको र सिंगल फेज स्मार्ट मिटर जडानको लागत करिब १ अर्ब रुपैयाँ छ। यसमा एसियाली विकास बैंकले सहुलितपूर्ण ऋण दिएको छ। प्राधिकरणका कार्यकारी निर्देशक कुलमान घिसिङले स्मार्ट मिटरको प्रयोगपछि मिटर रिडिङका लागि कर्मचारी आवश्यक नपर्ने हुँदा आगामी दिनमा २ हजार ५ सय देखि ३ हजारसम्म कर्मचारीको खर्च कम हुने बताए। काठमाडौं उपत्यकामा हाल रहेका करिब ४ लाख मिटरलाई स्मार्ट मिटरले प्रतिस्थापन गर्न बोलपत्र प्रक्रिया अगाडि बढाइएको छ। प्राधिकरणले मुलुकभरका सबै ग्राहकको मिटरलाई स्मार्ट बनाउने गरी कार्यक्रम अगाडि बढाएको कार्यकारी निर्देशक घिसिङले जानकारी दिए।"
नेकपा नफुटाउन जुटे सांसद,"काठमाडौं : शीर्ष नेतृत्वका कारण पार्टी विभाजनको डिलमा पुगेको भन्दै नेकपाका ६१ सांसदले कुनै गुटमा नलाग्ने प्रतिबद्धता जनाएका छन्। उनीहरूले पार्टी अध्यक्षद्वय केपी शर्मा ओली, पुष्पकमल दाहाल, वरिष्ठ नेता माधवकुमार नेपाललाई एकताकै पक्षमा उभिन आग्रह गरेका छन्। नेकपाको शीर्ष नेतृत्व तहमा देखा परेको गम्भीर अन्तरविरोधले एकातिर आम नेपाली जनता, तमाम कार्यकर्ता मर्माहत भएका छन्, उनीहरूले आइतबार पत्रकार सम्मेलनमा सार्वजनिक गरेको प्रतिबद्धतापत्रमा भनिएको छ, अर्कोतिर दुई ठूला कम्युनिस्ट पार्टीहरूको एकता प्रक्रिया पूरा नहुँदै विग्रहतिर जाने सम्भावना बढेर गएको छ। एकता महाधिवेशनसम्म पार्टी विधान र एकताको भावना समेटिने गरी पार्टीलाई एकताबद्ध बनाउन सामूहिक पहलकदमी लिइएको उनीहरूको भनाइ थियो। संयुक्त अपिल गर्नेमा कृष्ण दाहाल, कृष्णभक्त पोखरेल, गणेश पहाडी, अञ्जना विशंखे, कल्याणी खड्का, अमनलाल मोदी, दीपकप्रकाश भट्ट, प्रेम आले, विशाल भट्टराई, झपट रावल, लालप्रसाद साँवा लिम्बू, सुदन किराँती, हेमकुमार राई, धर्मशिला चापागाईंलगायतका सांसद छन्। उनीहरूले पार्टी एकता विरोधी कुनै पनि गतिविधिमा संलग्न नहुने स्पष्ट पारेका छन्। पार्टीको उपल्लो नेतृत्व तहमा देखिएको ध्वंसात्मक प्रकृतिका अन्तरविरोधहरूलाई मूर्त वा अमूर्त ढंगले टेलिभिजन, अनलाइन, पत्रपत्रिका, सामाजिक सञ्जाल, सडक चोकहरू आदि माध्यमबाट सार्वजनिक ढंगले पक्ष विपक्षमा अभिव्यक्ति दिनेमा सहभागी हुने छैनौं, प्रतिबद्धतापत्रमा लेखिएको छ, त्यस प्रकारका पार्टी एकता विरोधी क्रियाकलापलाई रोक्न र निस्तेज गर्न हामी प्रतिबद्ध छौ। विधि र प्रक्रियाअनुसार विवाद हल गर्न उनीहरूले नेतृत्वकोे ध्यानाकर्षण गरेका छन्। सांसद रामकुमारी झाँक्रीले पार्टी फुटाएर वा चोइट्याएर सानो बनाउने कार्यमा उत्साहित नहुन नेतृत्वको ध्यानाकर्षण गरिन्। आफ्नै पुस्तामा पार्टीलाई ध्वंस गरेर हामीलाई खरानी बुझाउँदै हुनुहुन्छ ? , उनले पाटी नेतृत्वलाई प्रश्न गरिन्, हामीलाई कस्तो पार्टी हस्तान्तरण गर्दै हुनुहुन्छ ? सांसद कृष्ण दाहालले पार्टी विभाजनका लागि कतै पनि हस्ताक्षर नगर्ने प्रतिबद्धता जनाउँदै सुदृढ एकताका लागि पहल गर्ने बताए। सांसद विशाल भट्टराईले कोभिड, बाढी पहिरो र डुबानबाट जनताले सास्ती व्यहोरिरहेका बेला नेताहरूबीच गाईजात्रे झगडा हुनु दुःखद् भएको बताए। पार्टी एकताका पक्षमा पार्टी कार्यालयदेखि नेताका घर घेर्न पनि पछि नपर्ने उनको भनाइ थियो।"
नेपालचीन सैन्य अभ्यास स्थगित,"काठमाडौं : कोरोना संक्रमणको जोखिमका कारण नेपालचीनबीच हुने भनिएको संयुक्त सैन्य अभ्यास स्थगित भएको छ। सन् २०२१ को जनवरीसम्मका सैन्य अभ्यास र दुवैतर्फका सम्पूर्ण सैन्य कार्यक्रम नहुने भएका छन्। यसबारेमा चीनले नेपाली सेनालाई औपचारिक पत्र पठाएको छ। आगामी जनवरीमा दुवै पक्षको छलफलपछि स्थगित भएका कार्यक्रमबारे नयाँ मिति तय हुने सैनिक स्रोतले जनाएको छ। संयुक्त सैन्य अभ्यास पनि दुवैतर्पका उच्च सैनिक अधिकारीको छलफल पछि स्थगित भएको हो। गत वर्ष नेपालमा भएको सैन्य अभ्यास यस पटक चीनमा हुने तालिका थियो। सैनिक प्रवक्ता सन्तोषवल्लभ पौड्यालले महामारीका कारण नेपाली र चिनियाँ जनमुक्ति सेनाबीचको संयुक्त सैन्य तालिम तत्कालका लागि स्थगित भएको बताए। उनले भने, अनुकूल वातावरण बनेलगत्तै दुवै पक्ष बसेर नयाँ मिति तय गछौं। आतंकवादबाट उत्पन्न हुन सक्ने सम्भावित सुरक्षा चुनौतीलाई दृष्टिगत गरी दुवै देशका विशेष फौजले २०७४ देखि सैन्य अभ्यास गर्दै आएका छन्। २०७४ वैशाख ३ देखि १२ गतेसम्म पहिलो पटक काठमाडौंमा नेपाली सेना र चिनियाँ जनमुक्ति सेनाबीच संयुक्त सैन्य अभ्यास भएको थियो। नेपाली र चिनियाँ सेनाबीच हुँदै आएको संयुक्त सैन्य अभ्यासलाई पश्चिमा मुलुकहरूले रणनीतिक रूपमा हेर्ने गरेका छन्। सगरमाथा फ्रेन्डसिप नाम दिइएको सैन्य अभ्यास प्रतिआतंकवाद युद्धकला, विपद् व्यवस्थापनलगायत विषयमा केन्द्रित छ। सैन्य अभ्यासको दोस्रो संस्करण २०७५ मा चीनको सिचुवान प्रान्तको छेन्दुमा भएको थियो। गत वर्ष काठमाडौंमा भएको अभ्यासमा दुवैतर्फका सेनाको महासेनानीको नेतृत्वमा २२२२ जना सैन्य अधिकारी सहभागी भए। नेपाली सेनाले अमेरिका, भारतलगायत मुलुकहरूसँग सैन्य अभ्यास गर्दै आएको छ। सैन्य कूटनीतिलाई दरिलो बनाउन नेपाली सेनाले अन्य मुलुकका सेनासँग पनि संयुक्त रूपमा विभिन्न अभ्यास र तालिम गर्दै आएको छ। बंगलादेशमा सन् २०१६ र २०१९ को अप्रिलमा श्रीलंकामा आतंकवादी आक्रमण भएपछि एसियाली मुलुकहरू थप सजग बनेका छन्। एसियाली मुलुकका सैनिक संगठनहरूले आतंकवादको सम्भावित चुनौतीलाई ध्यानमा राखेर द्विपक्षीय र बहुपक्षीय सैन्य अभ्यास गर्दै आएका छन्। नेपालचीन सैन्य अभ्यासबारे जापान, कोरिया, भारत, अमेरिका र युरोपेली मुलुकले असहजता प्रकट गर्दै आएका छन्। नेपाली सेनाले चीनसँगको संयुक्त सैन्य अभ्यास नियमित र सामान्य भएको बताउँदै आएको छ। झन्डै दुई वर्षअघि बिमस्टेक राष्ट्रबीच हुने संयुक्त सैन्य अभ्यासमा नेपाली सेनाको सहभागितालाई लिएर विवाद भएको थियो। प्राविधिक र आर्थिक सहायताका लागि बनेको संगठनभित्र सैन्य अभ्यासको विषयले प्रवेश पाउनु असान्दर्भिक भएको भन्दै आलोचना भएको थियो। प्रधानमन्त्री केपी शर्मा ओलीले नेपाली सेनालाई उक्त सैन्य अभ्यासमा सहभागी नहुन निर्देशन दिएका थिए।"
"पढाइ अन्योल, मन्त्रालय नै अलमलमा","काठमाडौं : कोभिड त्रासका कारण नियमित पढाइ बन्द भएको पाँच महिना बित्न लाग्यो। तर, सरकारले पठनपाठनलाई व्यवस्थित गर्न प्रभावकारी कदम चालेको छैन। सरोकारवाला निकायबाट स्पष्ट निर्देशन नआउँदा विद्यालयदेखि विश्वविद्यालय तहसम्म पढाइ प्रभावित भएको छ। सबै तहका गरी ८० लाख विद्यार्थी र अभिभावक मर्कामा परेका छन्। यही अन्योललाई कसरी पार लगाउने भनेर जुटिरहेको दाबी शिक्षा मन्त्रालयले गरे पनि परिणाम देखिएको छैन। पढाइ व्यवस्थित हुन नसक्दा सरकारले विद्यालय शिक्षक, कर्मचारी तथा विद्यार्थीको पाठ्यपुस्तकलगायत क्षेत्रमा गरेको अर्बों लगानी सदुपयोग हुन सकेको छैन। वैशाखमा सुरु हुनुपर्ने विद्यालय तहको शैक्षिक सत्र चार महिना पर धकेलिइसकेको छ। भदौ १ गतेदेखि विद्यार्थीको भर्ना तथा रजिस्ट्रेसन सुरु गर्ने मन्त्रालयको तयारी छ। तर, कोभिड संक्रमण तीव्र रहेकाले यो योजनाअनुसार प्रक्रिया अघि बढाउन सकिन्छ कि सकिँदैन भन्ने विषयमा मन्त्रालयकै अधिकारी पनि विश्वस्त छैनन्। लामो समय शैक्षित्र सत्र खेर गयो भने अहिले रहेको पाठ्यक्रमको भार घटाउने कि भन्ने विषयमा पनि छलफल भइरहेको छ। शिक्षा ऐनअनुसार एक शैक्षिक सत्रमा २ सय २० दिन विद्यालय खोल्नै पर्छ। विद्यमान पाठ्यक्रम संरचनाअनुसार विद्यार्थीलाई १ सय ८० दिन पढाउनै पर्ने कानुनी व्यवस्था छ। यस हिसाबले एक वर्षमा १ हजार ६४ घण्टा पढाउनुपर्छ। भदौ १ गतेदेखि विद्यालय नखोल्ने हो भने पाठ्यक्रमको भारअनुसार कानुनमै तोकिएको यो व्यवस्था कार्यान्वयन गर्न मुस्किल पर्छ। यसबारे अध्ययन गर्न मन्त्रालयले कार्यदलसमेत गठन गरे पनि काम गरेको छैन। भदौ १ गतेबाट नियमित पढाइ सञ्चालन गर्न नसके पनि स्कुल खोल्न पाए त्यही मितिदेखि शैक्षित्र सत्र गणना गरिने र चाडपर्व, शनिबार तथा अन्य सरकारी विदालाई समेत कटौती गरेर भए पनि ऐनमा भएको व्यवथा अनुसार विद्यालयमा पढाइ हुने दिन पुरा गर्न सकिने मन्त्रालयको योजना छ। मन्त्रालयले पेस गरेको यस योजनालाई मन्त्रिपरिषदको साउन १२ गतेको वैठकले पारित गरेको थियो। र सोही निर्णयलाई कार्यान्वयन गर्न मन्त्रालयअन्तर्गतको शिक्षा तथा मानव स्रोत विकास केन्द्रले सबै स्थानीय तहलाई साउन २२ गते पत्राचार गरेको छ। उपत्यका र वाहिरका कतिपय स्कुलले स्थानीय तहको अनुमतिमा नियमित पढाइ शुरु गरिसकेका छन्। जोर विजोर कक्षा मानेर उनीहले विद्यार्थी बोलाएका छन्। सोही अनुसार पढाई तथा अन्य शैक्षिक गतिविधि सञ्चालन गरिरहेका छन्। धादिङको त्रिपुरा सुन्दरी गाउँपालिकाका प्रमुख प्रशासकीय अधिकृत रामचन्द्र इटनीले साउन १८ गतेदेखि पालिकाभित्रका स्कुलमा शैक्षिक क्रियाकलाप अघि बढाइएको बताए। विद्यालयका प्रधानाध्यापक तथा सरोकारवालासँग बैठक बसेर छलफल गर्दा विद्यालय चलाउन सक्ने सबैको राय आयो, इटनीले भने, सामाजिक दूरी कायम हुने गरी विद्यार्थीको सिकाइ सहजीकरण गर्न विद्यालय खोल्ने निर्णय गरिएको हो। उनका अनुसार जिल्लाभित्र ३२ वटा सामूदायिक, ९ वटा संस्थागत विद्यालय सञ्चालनमा छन्। स्कुलहरुले विद्यार्थी संख्याका आधारमा पालैपालो कक्षागत गतविधी सञ्चालन गरिरहेका छन्। मन्त्रालयले वैकल्पिक विधिबाट सिकाइ प्रक्रिया सुरु गरेको छ। विद्यार्थीको पहुँचअनुसार अनलाइन, रेडियो तथा टेलिभिजन वा सहयोगी सामग्रीमार्फत विद्यार्थीको सिकाइ सहजीकरण गर्ने गरि पढाइ शुरु गरेको छ। यो विधिबाट पढाइ सञ्चालन गर्न २५ करोड रुपैंया स्थानीय तहलाई वितरण गरेको छ। तर सबै ठाउँमा यो विधि प्रभावकारी छैन। गत चैत ११ देखि लागु भएको लकडाउन अघि घर गएका शिक्षकहरु अझै विद्यालय नफर्किएका कारण पनि सहजीकरणमा समस्या भएको छ। शिक्षामन्त्री गिरीराजमणि पोखरेलले भदौ १ गतेभित्र सबै शिक्षकलाई सम्बन्धित विद्यालयमा पुगिसक्न निर्देशन दिएको बताए। तर सवारी साधनको अभाव तथा यात्रा अनुमति लगायतका समस्या देखाउँदै विद्यालयदेखि टाढा रहेका शिक्षकहरु फर्केका छैनन्। विद्यालय नजिकै रहेका शिक्षकहरुमा पनि यस्तै समस्याको वहाना बनाउँदै स्कुल जान आनाकानी गरिरहेका छन्। संसदको शिक्षा तथा स्वास्थ्य समितीको वैठकमा उनले शैक्षिक शत्र कार्यान्वयनमा ल्याउने विषयमा मन्त्रालयले अध्ययन गरिरहेको मात्रै बताए। वैठकमा सांसदहरुले समेत वितेको पाँच महिनाको अवधिमा शिक्षा मन्त्रालयले देखिने गरि काम गर्न नसकेको भन्दै आलोचना गरे। नीजीमा पनि उस्तै समस्या कोभिड संक्रमण फैलन नसक्दा सरकारले लकडाउन गरेपनि थुपै्र नीजी स्कुल सञ्चालकले वैशाखदेखि नै अनलाइन कक्षा सञ्चालन गरिरहेका छन्। केहि भने असारबाट पनि सञ्चालन गरेका छन्। विद्यार्थीले तिरेको शुल्कबाटै शिक्षक, कर्मचारीको तलव, घर भाडा, बैंकको ऋण तिर्नुपर्ने विद्यालय सञ्चालकको भनाइ छ। तर पढाईमा एकरुपता नहुँदा विद्यालयहरुले मनपरि शुल्क तोकिरहेका छन्। ठूला र महंग भनिएका विद्यालयले अभिभावकलाई नै धम्की दिंदै विद्यार्थीसंग साविककै दर अनुसार शुल्क असुलिरहेका छन्। मध्यम स्तरका विद्यालय भने सरकारको निर्देशन भन्दै अलमलमा परेका छन्। सरकारले गत चैतको मासिक शुल्क छुट दिन विद्यालय सञ्चालकलाई दिएको निर्देशन पनि कार्यान्वयन भएको छैन। यसको मारमा अभिभावक परेका छन्। कतिपय स्कुलले विद्यार्थीले पढ्दै नपढेको दिनको पनि शुल्क तोकेर अभिभावकलाई बिल पठाएका छन्। तर सरकारले चासो दिएको छैन। अनलाइनको पढाईलाई शैक्षिक सत्रमा गणना हुन्छ कि हुँदैन भन्ने स्पष्ट छैन। थुप्रै नीजि तथा सरकारी विद्यालयका थुप्रै अभिभावकले अनलाइनको नाममा मनपरि उठाइएको शुल्क तिर्न नसकेपछि विद्यालय खुलेपछि मात्रै छोरोछोरी पठाउने योजनामा छन्। अहिले अनलाइनमा नपढेमा उनीहरुको पढाई प्रभावित हुन्छ कि हुँदैन भन्ने विषयमा स्पष्ट नपार्दा अभिभावकहरु समस्यामा परेको अभिभावक महासंघका अध्यक्ष सुप्रभात भण्डारीले बताए। उनले भने, मन्त्रालय वा सम्बन्धित स्थानीय निकायले कि विद्यार्थीलाई अहिले पढ्न नपाएपनि पछि पढ्न पाइन्छ भन्ने आश्वासन दिनुपयो। होइन भने अनलाइनबाट पढेवापत कति शुल्क तिर्ने भन्ने स्पष्ट पारिदिनुपयो। शिक्षा मन्त्रालयले भने न त अनलाइनबाट भएको पढाइको शुल्क तोक्ने विषयमा निर्णय गरेको छ, न त विद्यार्थीलाई छुट नदिने स्कुललाई कारवाहीको दायरामा ल्याउन सकेको छ। सरकारी र नीजिले सञ्चालन गरेको वैकल्पिक विधिको पढाईको पहुँचमा रहेको थुप्रै विद्यार्थीलाई कसरी समेट्ने भन्ने विषयमा पनि मन्त्रालय र स्थानीय तह स्पष्ट छैनन्।"
पोखरा महानगरको १३ करोड गायब,"पोखरा : पोखरा महानगरपालिकामा १३ करोड रुपैयाँ राजस्व गडबड भएको छ। महालेखाको प्रतिवेदनमा आर्थिक वर्ष २०७५७६ मा महानगरपालिकामा १ अर्ब ३९ करोड रुपैयाँ आम्दानी भएको उल्लेख छ। कोषमा भने १ अर्ब २६ करोड मात्रै जम्मा भएको छ। राजस्व शाखाको आम्दानीबीच फरक देखिएको सम्बन्धमा यकिन गर्नुपर्ने देखिएको छ, प्रतिवेदनमा लेखिएको छ। महानगरपालिकाले १ करोड ७३ लाख मात्रै फरक परेको प्रतिक्रिया महालेखालाई दिएको थियो। उक्त रकम समावेश गरी आयव्यय विवरण तयार गर्न महालेखाले सुझाएको छ। महानगरले प्रतिक्रिया दिए जसरी रकम सञ्चित कोषमा जम्मा भने भएको छैन। महानगरपालिकाका सूचना अधिकारी भरत पौडेलले महालेखाको प्रारम्भिक प्रतिवेदनले औंल्याएको १३ करोडभन्दा बढी रकममध्ये १२ करोड ४४ लाख रुपैयाँ चेक भुक्तानीका लागि लगिएको रकम भनेर प्रतिक्रिया दिइएको बताए। उनका अनुसार बाँकी १ करोड ७३ लाख रुपैयाँ चाहिँ वडाहरूबाट संकलित राजस्व दाखिला हुने क्रममै रहेको रकम हो। कारोबारको लेखा सही ढाँचामा राख्न पनि महानगरपालिकालाई महालेखाको सुझाव छ। महानगरपालिकाले राजस्व आम्दानी अभिलेखीकरणका लागि प्रयोग गर्दै आएको सफ्टवेयरमाथि महालेखाले प्रश्न गरेको हो। स्थानीय सरकार सञ्चालन ऐन २०७४ को दफा ७६ मा नगरपालिकाको आयव्ययको लेखा प्रणाली तथा राजस्व र खर्च शीर्षकको वर्गीकरण तोकिएबमोजिम हुने र स्थानीय तहले कारोबारको लेखा महालेखा परीक्षकको कार्यालयबाट स्वीकृत ढाँचामा राख्नुपर्ने व्यवस्था छ, प्रतिवेदनमा लेखिएको छ। राजस्व आम्दानी कसरी महानगरपालिकामा गायब हुन्छ भन्ने बुझ्न हालैको एउटा उदाहरण काफी हुन्छ। पोखरा१३ का तत्कालीन कर्मचारी दीपेन्द्र मरासिनीले दुई जना सेवाग्राहीबाट लिएको राजस्व पूरै दाखिला नगरेको भेटिएको थियो। उनले २३ हजार ७ सय ९५ रुपैयाँ सेवाग्राहीबाट लिएर त्यतिकै रसिद उनीहरूलाई दिए पनि महानगरको खातामा भने १ हजार ३० रुपैयाँ मात्रै दाखिला गरेका थिए। उनले २०७६ मा गरेको यो बदमासी साउन पहिलो साता मात्रै पत्तो लागेको होे। त्यसछि मरासिनीले महानगरलाई दिनुपर्ने पैसा त तिरेका छन् तर उनीमाथि कुनै कारबाही भएको छैन। महानगरपालिकाको राजस्वमा अंकुशसमेत लागेको छ। विभिन्न घाटबाट उठाउनुपर्ने राजस्व ९ करोड रुपैयाँ सर्वाेच्च अदालतको अन्तरिम आदेशका कारण रोकिएको छ। आव २०७६०७७ मा ठेक्का दिएका घाटबाट सम्झौताअनुसार राजस्व नउठेपछि महानगरपालिकाले बैंक जमानत जफत गर्नुपर्ने थियो। तर, घाटका ठेकेदारले सर्वोच्चमा दिएको रिटमा अन्तरिम आदेश आएको छ। पाँच ठेकेदार कम्पनीले महानगरपालिकाविरुद्ध रिट हालेका थिए। सरकारले चैत ११ गतेदेखि लकडाउन गरेका कारण घाटमा काम गर्न नपाएको हुँदा सबै राजस्व तिर्न नसक्ने भन्दै ठेकेदार कम्पनीले सर्वाेच्च गुहारेका हुन्।"
बैंकमा फेरि आलोपालो,"काठमाडौं : बैंक तथा वित्तीय संस्थाले सोमबारदेखि पुनः आलोपालो प्रणालीमा कर्मचारी व्यवस्थापन गर्ने भएका छन्। अब बैंकले कुनै, कुनै शाखाबाट मात्रै सेवा दिने र एक दिनमा केही घण्टामात्रै बैंक खोल्न पाउनेछन्। प्रदेश, स्थानीय सरकार र स्थानीय प्रशासनसँगको समन्वयमा शाखा खोल्नेबारे निर्णय लिन बैंकलाई राष्ट्र बैंकले निर्देशन दिएको छ। यसअघि बन्दाबन्दीको समयमा शाखा आंशिक सञ्चालन गरेका बैंकले पछिल्लो समय पुनः सरकारले भीडभाड नियन्त्रण गर्न थालेपछि राष्ट्र बैंकले आवश्यकताअनुसार समूह विभाजन गरेर आलोपालो प्रणाली लागू गर्न निर्देशन दिएको छ। राष्ट्र बैंकले आइतबार परिपत्र जारी गर्दै बन्दाबन्दी, निषेधाज्ञा, सवारीसाधन सञ्चालनमा जोरबिजोर प्रणाली जस्ता विशेष परिस्थितिमा स्वास्थ्य सुरक्षाको मापदण्ड कायम राख्ने गरी सेवा दिन निर्देशन दिएको छ। यसका लागि राष्ट्र बैंकले बिजिनेस कम्युनिटी प्लान तयार पारेर विभिन्न समूह (सिफ्ट)मा कर्मचारी विभाजन गर्न र आलोपालो चलाउन भनिएको छ। यस्तै, सम्भव हुनेसम्मका कर्मचारीलाई घरबाटै काम गर्न सक्ने (ओर्क फ्रम होम) व्यवस्था मिलाउन पनि भनिएको छ। प्रदेशका शाखा कार्यालय भने पहिलजस्तै सकेसम्म कम कर्मचारीमार्फत सञ्चालन गर्ने, वैकल्पिक रुपमा शाखा सञ्चालन गर्न सक्ने अवस्थामा आंशिक समयका लागि वैकल्पिक शाखा सञ्चालन गर्ने निर्देशन पनि राष्ट्र बैंकले दिएको छ।"
त्रिवि इन्जिनियरिङको परीक्षा स्थगित,काठमाडौं : त्रिभुवन विश्वविद्यालय इन्जिनियरिङ अध्ययन संस्थनले भदौबाट सञ्चालन गर्न लागेको विभिन्न तहको परीक्षा स्थगित गरेको छ। संस्थान डिन कार्यालयले विज्ञप्ति जारी गरेर कोभिड १९ को संक्रमण त्रास कायमै रहेकोले तत्काल परीक्षा सञ्चालन गर्न नसक्ने जनाएको हो। संस्थानले यसअघि स्नातक तथा स्नातकोत्तर तहको परीक्षा भदौ पहिलो र अन्तिम साताबाट सञ्चालन गर्ने निर्णय गरेको थियो। संस्थानले भदौ १ गतेबाट अनलाइन कक्षा सञ्चालन गर्ने निर्णय पनि गरेको छ। पढाइमा सहभागी हुन संस्थानले सबै विद्यार्थीलाई अनुरोध गरेको छ।
"बहुपद, विवादको जड","काठमाडौं : दृष्टान्त १ एमाले र माओवादी केन्द्रबीच २०७४ असोज १७ गते ६ बुँदे सहमतिसँगै वाम एकताको यात्रा आरम्भ भयो। त्यस क्रममा २६ महिनाअघि २०७५ जेठ ३ गते दुई पार्टीबीच एकीकरण भयो। नाम रह्यो नेपाल कम्युनिस्ट पार्टी (नेकपा)। पार्टीका जोर पाइलट (अध्यक्ष) घोषणा गरिए केपी शर्मा ओली र पुष्पकमल दाहाल। पार्टी र सरकार सञ्चालन, दुई अध्यक्षको कार्यविभाजनलगायत विषयमा यसबीच ओलीदाहाल खटपट चलिरह्यो। एकतापूर्व आलोपालो सरकार सञ्चालनको सहमति गरेका दुई नेताले २०७६ मंसिर ४ मा नयाँ ढंगले कार्य विभाजन गरे। ओलीले पाँच वर्षै सरकार र दाहालले पार्टी सञ्चालन गर्ने सहमति भयो। तर, उक्त सहमति कार्यान्वयन र दुई अध्यक्षबीचको नेतृत्व टकरावका कारण नेकपामा विवाद चर्किएको छ। आरोपप्रत्यारोप कति उत्कर्षमा छ भने पार्टी एकताबद्ध रहन्छ या फुट्छ ? अहिले दोसाँधमा छ। विश्लेषक श्याम श्रेष्ठ नेकपामा समस्याको मुख्य जड बहुपदीय प्रणाली नै रहेको बताउँछन्। जबसम्म बहुपदीय नेतृत्व प्रणाली रहन्छ तबसम्म सानाठूला दुर्घटना भइरहन्छन्। दुर्घटनाको कारक बहुपदीय नेतृत्व प्रणाली नै हो, जसले देशलाई नै अस्थिरतातिर धकेल्छ, विश्लेषक श्रेष्ठ भन्छन्, अहिले सत्तारूढ नेकपामा नेताको अभाव होइन, नेतृत्व गर्ने मान्छेको अभाव हो। नेकपामा सर्वस्वीकार्य नेता छैनन्। एउटा नेताले अर्कोलाई मान्दैनन्। यही कारण किचलो जारी छ। दृष्टान्त २ जनता समाजवादी तीन महिनाअघि मात्रै एकीकृत भएको पार्टी हो। समाजवादी र राष्ट्रिय जनता पार्टी (राजपा)बीच एकतापछि गठित जनता समाजवादीले पनि बहुअध्यक्ष प्रणाली अंगीकार गरेको छ। अध्यक्षमा महन्थ ठाकुर र उपेन्द्र यादव छन्। पार्टीले कानुनी मान्यता सबै पाइसकेको छ तर वरीयता विवाद चर्को छ। उपल्लो तहका नेताहरू पर्ख र हेरको रणनीतिमा छन्। एकीकृत पार्टीले आफ्ना मुद्दासमेत बलियो गरी उठाउन सकेको छैन। केही शीर्ष नेता भूमिकाविहीन छन्। उनीहरूको असन्तुष्टि बढिरहेको देखिन्छ। तत्कालीन राजपा र समाजवादीमा रहेको बहुअध्यक्ष प्रणालीले पनि एकीकृत पार्टीलाई गम्भीर बाटोतिर लगिरहेको देखिन्छ। समाजवादीमा डा बाबुराम भट्टराई संघीय परिषद् अध्यक्ष थिए भने उपेन्द्र यादव अध्यक्ष। तर, एकीकृत पार्टीमा डाभट्टराई भूमिकाविहीन अवस्थामा चौथो वरीयतामा छन्। यादव भने अध्यक्षसँगै दोस्रो वरीयतामा छन्। राजपाका ६ अध्यक्षमध्ये पाँच जना भूमिकाविहीन छन्। वरीयतामा पनि पछि छन्। सरकारले दल विभाजनसम्बन्धी अध्यादेश ल्याएपछि आआफ्नो पार्टी फुट्न सक्ने आशंकामा समाजवादी र राजपा एकजुट भएका थिए। पार्टी मिले पनि नेताहरूको मन मिलेको देखिँदैन। जनता समाजवादीले लामो समयका लागि बहुअध्यक्ष प्रणाली लागू नगर्ने नेता राजेन्द्र श्रेष्ठ बताउँछन्। एक समिति, एक अध्यक्ष प्रणालीमै जानुपर्छ, उनी भन्छन्, दुई अध्यक्ष प्रणाली त केही समयलाई मात्र हो। यो दीर्घकालका लागि सोचिएको होइन। नेताहरूबीचको विवादकै कारण केन्द्रीय कारिणी समिति बैठक शनिबार बिनानिष्कर्ष टुंगिएको छ। बैठकले न पदाधिकारी चयन गर्न सक्यो न त भागबन्डा र वरीयताकै विषय टुंग्यायो। बैठक २६ साउनसम्म बस्ने कार्यतालिका तय भएको थियो। पदाधिकारी चयन गर्ने, कमिटी भागबन्डा टुंगो लगाउने, वरीयता मिलाउनेलगायत एजेन्डा थिए। दृष्टान्त ३ राजसंस्था पुनःस्थापनाको अभियानमा जुटेको पार्टी हो, राष्ट्रिय प्रजातन्त्र पार्टी। यसमा तीन अध्यक्ष छन् कमल थापा, पशुपतिशमशेर जबरा र डा प्रकाशचन्द्र लोहनी। तत्कालीन राष्ट्रिय प्रजातन्त्र पार्टी (राप्रपा) र राष्ट्रिय प्रजातन्त्र पार्टी (संयुक्त) बीच २०७६ फागुन २५ गते एकता भएको हो। तीन अध्यक्षबीचको अस्तित्वको लडाइँका कारण पाँच महिना पुगिसक्दा पनि पार्टीले चुनाव चिह्न र विधान टुंग्याउन सकेको छैन। यसका कारण पनि पार्टीले अझै कानुनी मान्यता पाएको छैन। राणा र लोहनी पुरानो पार्टीको चुनाव चिह्न हलोकै पक्षमा देखिएका छन्। थापाले पनि पुरानो पार्टीकै चिह्न गाईलाई अघि सारेका छन्। अर्कातर्फ पार्टीबाट हुने पलायनलाई लिएर पनि नेताहरू अध्यक्षहरूप्रति असन्तुष्ट देखिन्छन्। पूर्वमन्त्री सुनील थापासहित २१ जनाको समूह हालै नेपाली कांग्रेसमा प्रवेश गरेको थियो। पार्टी एकतादेखि नै थापाको समूह नेतृत्वप्रति असन्तुष्ट थियो। राप्रपामा पनि बहुअध्यक्ष प्रणाली सफल हुन नसकेको नेता मोहन श्रेष्ठ बताउँछन्। बलियो राष्ट्रवादी शक्ति निर्माणका लागि छुट्टिएका घटक एक हुनुपर्ने थियो। छुट्टाछुट्टै हिँड्दा कमजोर भइएको थियो। सँगै भएपछि एकले अर्काको अस्तित्व स्वीकार गर्न नसक्ने प्रवृत्ति नेतृत्वमा देखियो, उनी भन्छन्, यसकै कारण पनि राप्रपामा बहुअध्यक्ष प्रणाली सुरु भएको थियो तर यो सफल हुन सकेन। पार्टीमा अनेक समस्या देखिए, यही कारण पनि नेताहरू अर्कै पार्टीमा पलायन हुने क्रम बढ्यो। ००० उल्लिखित दृष्टान्तले प्रस्ट पार्छ एकता भएका पार्टीहरूलाई बहुपदीय नेतृत्व प्रणालीले जोड्न सकेन। यति मात्र होइन, यो प्रणालीले जोडिएका पार्टीलाई फुटको सँघारमा पुयाएको देखिन्छ। स्वार्थका लागि पार्टी एकता गर्ने तर एउटा नेताले अर्कोलाई विश्वास गर्न नसक्ने अवस्था आएका बेला यस्तो प्रणाली लागू हुने जानकार बताउँछन्। उनीहरूका अनुसार अविश्वासको पर्याय नै बहुपदीय नेतृत्व प्रणाली हो। विश्लेषक प्राकृष्ण खनाल एकीकृत पार्टीका लागि बहुपदीय नेतृत्व प्रणाली सही नभएको बताउँछन्। नेपालमा तत्कालका लागि फाइदा उठाउन बहुपदीय नेतृत्व प्रणाली प्रयोग गरिएको देखिन्छ। यो नक्कली मेलमिलाप हो। यसलाई गठजोड भन्न सकिएला तर पार्टी एकता भन्न सकिँदैन। जबरजस्ती जोड्ने क्रममा यस्तो भएको हो, उनी भन्छन्, विचार मिलेपछि, सिद्धान्त मिलेपछि जबरजस्ती जोड्न पर्दैन, आफैं जोडिन्छ। दलहरूले यो प्रणालीलाई बढावा दिँदै गए भने भविष्यमा देश ठूलो दुर्घटनामा पर्न सक्ने उनको ठम्याइँ छ। उनका अनुसार यही क्रम बढ्दै गयो भने राज्यको एउटा पदलाई दुईवटा बनाउन बेर लाग्दैन। सिद्धान्तलाई होइन, व्यक्ति र गुटलाई केन्द्रमा राखेर नेताहरू अगाडि बढ्न थालेपछि यस्तो हुन्छ। पार्टी अध्यक्षको एउटै पदमा दुई जना बस्ने भन्ने विश्वमा कहीँ कतै भएको सुनिएको छैन, उनी भन्छन्, विशेष परिस्थितिमा यस्तो गर्न सकिन्छ होला तर यस्तै गर्नुपर्छ भनेर जानु ठीक होइन। एउटा पार्टीको नेतृत्व जहिले पनि एउटै हुनुपर्छ, नेतृत्व ठीक नभए बरु परिवर्तन गर्नुपर्छ। बहुपदीय नेतृत्व प्रणालीको सुरुआत नेपालमा तत्कालीन राजपाले सुरु गरेको थियो। २०७४ मा गठन भएको यो दल तराई मधेस लोकतान्त्रिक पार्टी, सद्भावना पार्टी, नेपाल सद्भावना पार्टी, तराई मधेस सद्भावना पार्टी, मधेसी जनाधिकार फोरम (गणतान्त्रिक), राष्ट्रिय मधेस समाजवादी पार्टी मिलेर बनेको हो। राजपामा ६ जना अध्यक्ष थिए भने पार्टीमा चक्रीय प्रणाली लागू गरिएको थियो। त्यही कारण अहिले त्यो पृष्ठभूमिका नेताहरू विचारविहीन बन्नुपरेको विश्लेषक डा राजेश अहिराज बताउँछन्। राजपा पृष्ठभूमिका नेताहरू जति पनि छन्; उनीहरू सबै वैचारिक रूपमा भुत्ते छन्। त्यही कारण अहिले बनेको जनता समाजवादीको वैधानिकता कायम त छ तर यसले सामाजिक स्वीकृति गुमाइसकेको छ, उनी भन्छन्, पार्टी एकतापछि पनि एउटा नेताले अर्कोलाई विश्वास गर्न नसकेका कारण नै एउटै पदमा धेरै नेता बस्ने गर्छन्। तत्कालीन राजपामा यही देखिएको थियो। अहिले जनता समाजवादीमा पनि त्यही प्रवृत्ति दोहोरिएको छ। बहुपदीय प्रणालीका कारण एउटै पार्टीका नेताहरूबीच सिद्धान्तको मतभेद रहेको उनी बताउँछन्। पार्टी मिल्ने तर पद नमिल्नु भनेको सिद्धान्त नमिल्नु नै हो। त्यसैले अहिले जति पनि बहुअध्यक्ष भएका पार्टीहरू छन्, त्यहाँ सिद्धान्तको ठूलो मतभेद छ, उनी भन्छन्। अर्कोतर्फ नेपालमा सर्वस्वीकार्य नेता नरहेका कारण यो प्रणाली मौलाइरहेको विश्लेषक श्रेष्ठ बताउँछन्। बहुपदीय नेतृत्व भनेकै नेतृत्वको अभाव हुनु हो। बहुनेता भनेकै पार्टीमा एउटा मात्र नेता हुन सकेन भनेको हो, उनी भन्छन्, अहिले नेपालका राजनीतिक दलहरूमा कुनै पनि सर्वमान्य नेता छैन। नेपालमै सर्वमान्य नेता छैन। यही कारण सबैजसो पार्टी बहुपदीय नेतृत्व प्रणालीमा गइरहेका छन्। तर, यो ठीक प्रणाली होइन, शेष हुने प्रणाली हो।"
समग्र विकासको विन्दु,"जिम्मेवार व्यक्तिको मनको वृत्ति रिपुहरूले बाँधिएका कारण उत्तरदायित्व निर्वाह गर्नुपर्ने व्यक्तिहरूले समाजमा असल भूमिका निर्वाह गर्न नसकेको आभाष हुन्छ। देश र समाजमा खोजेजति स्थिरता नहुनु, व्यवस्थापनका पक्षमा सधैं कमजोरी देखिनु अनि निर्णय क्षमतामा रहेका व्यक्तिले नागरिकको अभिमत र संवेदनालाई ख्यालै नगरी आफ्नो निर्णय सुनाउनुजस्ता धेरै उदाहरणले एक किसिमको निराशा सधैं कायम रहेको अनुभूति हुने गरेको छ। सधैं अपूर्णता, केही नमिलेजस्तो, केही थिति नबसेजस्तो, देखेर, बुझेर र जानेर पनि त्यसलाई व्यावहारिकता दिन नसकेजस्तो हुनुको कारण के त ? खोज्नु जरुरी हुन्छ। विनाकारण केही हुँदैन र समाधान हुन नसक्ने कुनै समस्या हुँदैन तर हामीकहाँ किन समस्या मात्रै देखिन्छ ? जता हेर्यो त्यतै समस्या, अस्तव्यस्त परिपाटी, अन्योल, अव्यवस्था आदिआदि। यसका लागि नेतृत्व सम्हाल्नेदेखि लिएर सरोकारवाला सबैमा एउटा समझ र दीर्घकालीन सोच आवश्यक हुन्छ। स्वार्थपूर्ण भावनाभन्दा राष्ट्र र समाजका लागि कुनै योगदान दिन सक्छु भन्ने दृढ आत्मविश्वास हुनु जरुरी छ। साथै, लोभीपापी मनबाट मुक्त भएर स्वतन्त्र राष्ट्रसेवक बन्न सक्ने हैसियत वृद्धि गर्नु जरुरी छ। मानिसलाई थाहा हुँदाहुँदै पनि मनका वृत्तिबाट माथि उठ्न नसक्नुको कारण के होला त ? असीमित भौतिक सम्पत्तिको जोहो ओशो भन्नुहुन्छ, आवश्यकताभन्दा बढी भौतिक सम्पत्ति जोहो गर्नु पाप हो। यो व्यक्तिमा छिपेको असीमित अहंकार हो। व्यक्ति जब बाहिरी धन र सम्पन्नताको लालसामा तल्लीन हुन्छ तब उसले आफ्नो स्वाभाविक गुण पनि गुमाउँदै गएको हुन्छ। अब्राहम मास्लोले मानिसका चाहना र आवश्यकतालाई सात आयाममा स्पष्ट व्याख्या गरिदिनुभएको छ। तर, मानिस एकै किसिमको आयाममा अल्झिरहेको हुन्छ। अन्तिम आयाम अर्थात् अन्तिम यात्राको ख्यालै गर्दैन। सात आयाम हुन् भौतिक आवश्यकता, भोगको आवश्यकता, सुरक्षाको आवश्यकता, प्रेमको आवश्यकता, सम्बन्ध बनाउने चाहना, यश अर्थात् सुखभोगको आवश्यकता र स्वयथार्थ बोधको आवश्यकता। अरूका गुणदोष र कमजोरी केलाउनुभन्दा आफ्नो अहंकार, आफ्नो व्यक्तित्वको घमण्डप्रति जागृत हुनु महत्त्वपूर्ण हुनेछ। ८० प्रतिशत मानिस भौतिक आवश्यकता परिपूर्तिमै आफ्नो जीवनको अधिकांश समय बिताउँछन्। बाँकी २० प्रतिशतले छैटौं आयामसम्म आउने कोसिस गरे पनि सातौं आयामलाई ख्याल गरेकै हुन्नन्। एकदुई प्रतिशतमा मात्र जीवनको उत्तराद्र्घमा स्वयथार्थ बोधलाई ख्याल गरेको पाइन्छ। बाँकी ६ आयामको चाहना पूर्तिमै जीवनको अधिकांश समय खेर गइसकेको हुन्छ। जति नै सम्पत्ति आर्जन गरे पनि व्यक्तिभित्रबाट शान्त र आनन्दित हुन सकेन भने त्यसले सुख र सन्तोष दिँदैन। जिम्मेवार व्यक्तिमा आफ्नो भौतिक सम्पत्तिको जोहो गर्ने लालसा र मोह, ईष्र्या, द्वेषजस्ता मनको वृत्तिले उसलाई अरूका हितमा काम गर्नुपर्छ भन्ने आन्तरिक प्रेरणा जागेकै हुदैन। मनको वृत्ति विकास हुन सकेमा मात्र व्यक्ति जागरुक बन्न सक्छ। मनका वृत्ति के हुन् ? काम, क्रोध, लोभ, मोह, ईष्र्या र द्वेष मनका वृत्ति हुन्। यिनको विकास भयो भने अरूका हितमा कुनै विकासका काम गर्न सकिन्न। यिनै वृत्तिको तरंग बढ्दै गयो भने सामान्य मनमुटाव, गुटबन्दी, सम्बन्धमा टकरावदेखि लिएर युद्धको आगो सल्किन बेर लाउँदैन। तर, यी वृत्तिलाई जानेर माथि उठ्न सकियो भने समग्र विकासमा सघाउ पुग्छ। मनका वृत्तिलाई सीधै नियन्त्रणमा लिन सकिँदैन तर एकएक गर्दै जरैदेखि उखेलेर फाल्ने कोसिस गरियो भने सबै किसिमका वृत्तिबाट मुक्त भइन्छ र आत्मजागरण हुन्छ। आत्मजागरणले आत्मविश्वास बढाउछ र समग्र विकासको माध्यम बन्दछ। जीवन सन्तुलनमा चल्नुपर्छ। एकोहोरो अहंकारले युद्धको भूमिमा पुर्याउँछ। कहिले शक्तिका नाममा, कहिले धर्म र साम्प्रदायिकताका नाममा, कहिले राजनीतिक मुद्दा त कहिले कुनै विषयले आवश्यकताभन्दा बढी समय कटुता, द्वन्द्व र मनमुटावमा खर्च भइरहेको हुन्छ। उपलब्धिमूलक समय त्यसै अनावश्यक कार्यमा बितिरहेको हुन्छ। योजना, उपलब्धि र उत्पादकत्व, सत्यता अनि गरिमामय अर्थपूर्ण कार्यक्रम पछाडि धकेलिन्छन्। जे पनि कुरा समयभन्दा पछि पुग्नु भनेको कमजोरीको लक्षण हो। स्वकेन्द्रित स्वभाव, आलोचना, तर्क, स्वार्थ, कलह र एकअर्कालाई दोष देखाउने काममै ऊर्जा खेर गइरहेको हुन्छ। अठोट, निर्भयता, संकल्प र बहुजन हितायको भावले कर्म गर्ने सोचको वृद्धि नहुँदासम्म अपूर्णता र अस्थिरतामै समय खेर जान्छ। आफ्ना मनका वृत्ति र तिनको तरंगलाई जान्न सक्नु नै विकास मार्गमा अघि बढ्ने माध्यम हुन्। परिस्थिति सम्हाल्न समय लाग्ला तर कथालाई सच्याएर जागृत भावमा कर्म गर्ने उद्देश्य राख्न सके समग्र विकासको आधार तय हुन्छ। पाप र धर्मको बोध हाम्रा धार्मिक परम्परा, पूजापाठ, व्रत, तप आदि सबै धर्म र पापसँग जोडेर व्याख्या गरिएका संस्कार हुन् तर वास्तवमा पाप र धर्म के हो धेरैले नबुझेको अवस्था हो। मन्दिर नजानु पाप हो या कसैलाई अन्याय गर्नु पाप हो ? पूजापाठ धर्म हो या आफ्नो स्वभावमा बाँच्नु र कर्म गर्नु धर्म हो ? मानवता, करूणा, इमानदारी, आत्मानुशासन र प्रेम धर्म हो या मठ, मन्दिर गएर दान गर्नु धर्म हो ? सर्वप्रथम मानव कल्याणमा हात बटाउनु नै धर्म हो र अनैतिकता पाप हो। पाप र धर्म के हो भन्ने विषयमा मनका वृत्तिले पनि निर्धारण गर्छन्। महाभारत युद्ध हुनु मनकै वृत्ति र अहंकारको खेल थियो। दुर्योधनको अहंकारलाई केही साम्य पारेर युद्ध रोक्न सकिन्छ कि भनेर वेदव्यासले प्रयास गर्नुभयो। वेदव्यास दुर्योधनका गुरु पनि हुनुहुन्थ्यो त्यसैले सोध्नुभयो, दुर्योधन, धर्म के हो ? दुर्योधन भन्छन्, जानामी धर्मम् नचमे प्रवृत्ति अर्थात् गुरु, मलाई धर्म के हो थाहा छ तर त्यसलाई प्रयोगमा ल्याउन मेरो अहंकार र स्वभावले दिँदैन। त्यसो भए अधर्म के हो त ? दुर्योधन भन्छन्, जानामी अधर्मम् नचमे निवृत्तिम् गुरु मलाई अधर्म के हो पनि थाहा छ तर मेरो स्वभावले अधर्मलाई रोक्नै मान्दैन। केनामी देवेन ह्दय स्थितेनः यथा नियुक्त अस्मि, तथा करोमी मेरो अहंकारले युद्ध नै खोज्छ, म आफूलाई नियन्त्रण गर्नै सक्दिनँ। महाभारतको युद्ध र दुर्योधनको स्वभाव मात्र होइन, अधिकांश मानिसका स्वभाव त्यही छ। खराब के हो, अन्याय के हो, स्वार्थ के हो, लोभ के हो जान्दाजान्दै पनि व्यक्ति त्यही प्रवृत्तिप्रति आकर्षित भइरहेको छ। व्यक्तिभित्र छिपेको अहंकारले अनावश्यक मनमुटाव, कलह, स्वार्थ र लोभीपापी कार्यमा फसिरहेको छ। जीवनको महत्त्व जीवन स्वार्थ, लोभ र कटुतामा बाँच्नका लागि मात्र होइन; मनका वृत्तिबारे जान्दै तिनबाट मुक्ति पाउनका लागि जागृत हुने र आफूभित्रको शून्यता, मौन, निराकार स्वभावप्रति जागृत हुनु र आत्मस्मरणलाई बढाइराख्नु वास्तविक जागरण हो। जीवनको अन्तिम लक्ष्य शान्ति, आनन्द, प्रेम र सन्तोष प्राप्त गर्नु हो। यी कुरा प्राप्तिका लागि सकारात्मक सोच र सत्कर्मको आवश्यकता पर्छ। आफ्ना गल्ती र कमजोरी स्विकार्दै विधायकता र गरिमामय जीवन बाँच्ने उद्देश्य राख्नेले सधैं इमानदार भएर कर्म गर्न प्रेरित हुन्छ। अरूका गुणदोष र कमजोरी केलाउनुभन्दा आफ्नो अहंकार, आफ्नो व्यक्तित्वको घमण्डप्रति जागृत हुनु महत्त्वपूर्ण हुनेछ। आफ्नो तर्फबाट पहल गर्नु र रूपान्तरण गरेर देखाउनु एउटा विकसित व्यक्तिको गुणवत्ता हो। प्रत्येक व्यक्ति आफ्नो चेतनाप्रति जागृत हुने हो भने अराजकता भन्ने कतै देख्न र सुन्नमै आउदैन। मानिसमा असाधारणताको गुण छिपेको हुन्छ। त्यसलाई उजागर गर्न पनि समाजमा केही उदाहरणीय कार्य गरेरै देखाउनुपर्ने हुन्छ। सबैले गरेजस्तो प्रवृत्ति अँगाल्नु त कमजोरीसिवाय केही हुदैन। अरूप्रति पूर्वाग्रह राखेर होइन, बरू आग्रहपूर्वक सहयोग जुटाएर बहुजन हिताय, बहुजन सुखायको कर्मको अभ्यास गर्दै जानु समग्र विकासको परिचय हो र यही नै जीवनको महत्त्व पनि। हामी समाधानका लागि पहल गर्न सक्दैनौं भने हामी आफैंमा समस्या हौं। हामी विकासका लागि पहल गर्दैनौं भने थाहा पाए हुन्छ हाम्रो आत्मविकास भएको छैन।"
बर्सेनि बस्तीमा पहिरो,"जाजरकोटकालीकोट : गत असार २५ गते राति जाजरकोटको बारेकोट गाउँपालिकास्थित जिरीगाउँको सार्कीटोलमा पहिरो गयो। १२ जनाको मृत्यु भयो। सो गाउँपालिकाका विभिन्न वडामा पहिरोले ५६ घर बगायो। बाढी पहिरोले गाउँ नै भासिने त्रासका कारण एक हजार ५५ परिवार विस्थापित भएका छन्। दुई वर्षअघि जाजरकोटकै भेरी नगरपालिका३ ठाँटी नजिक गएको पहिरोले दुुई वटा घर बगायो। आठ बालबालिकासहित नौ जनाको ज्यान गयो। जाजरकोटमा पहिरोले क्षति नगरेको वर्ष नै छैन। केही वर्षअघि भेरी नगरपालिका४ बोहरा गाउँमा पहिरोले घर बगाउँदा सात जनाको ज्यान लियो। यसवर्ष जाजरकोटमा पहिरोले १३ जनाको ज्यान लिइसकेको छ। पहिरोले भौतिक सम्पत्ति पनि नोक्सान गरेको छ। नलगाड नगरपालिकाको डाँडागाउँ, करुवा, लहँलगायतका गाउँमा ठाउँठाउँमा पहिरो खसेको छ। सोही पहिरोको कारण झुम्रे खोलामा आएको बाढीले गत वर्ष आठ सय ३२ रोपनी र यसपटक दुुई सय रोपनी धानखेत बगाएको छ। कालीकोटको पीडा पनि उस्तै छ। धेरै स्थानीय तहमा वर्षा सुरु भएपछि ज्यान जोगाउन सुरक्षित स्थान खोज्नुपर्ने बाध्यता छ। नरहरिनाथ गाउँपालिकामा यही साउन १४ गते पहिरो जाँदा नौ जनाको ज्यान गयो। भिरालो जमिनमा रहेका घर पहिरोले बगाएको छ। साउन १३ मा रास्कोट नगरपालिका१ बडुलतोलामा पहिरो जाँदा एक जनाको मृत्युु हुनुका साथै पाँच जना बेपत्ता भए। साउन १४ गते महावै गाउँपालिका७ कोटबाडामा पहिरोमा घर पुरिँदा दुई बालबालिकाको मृत्यु भयो। यसपटक वर्षा सुरु भएपछि कालीकोटमा हालसम्म १९ जनाको मृत्यु भइसकेको छ। सात जना अझै बेपत्ता छन्। नरहरिनाथ गाउँपालिकामा ५१ घर भत्किएका छन्। पहिरोको कारण अहिले पनि ४ सय ४७ घर उच्च जोखिममा छन्। गत वर्षको भदौमा तिलागुफा नगरपालिका७ छाप्रेमा पहिरो खस्दा १८ घर पुरिए। करिब ९३ लाखबराबरको क्षति भयो। अहिले पनि उक्त बस्ती जोखिममा छ। गत वर्ष खाँडाचक्र नगरपालिका६ मोल्फामा ठूलो पहिरो खस्दा १ सय ७ घर जोखिममा परे। पहिरो रोकथामका लागि केही प्रयास नभएकाले त्यहाँको जोखिम अझै टरेको छैन। चार वर्षअघि नरहरिनाथ गाउँपालिकाको लालिघाट बजारमा पहिरो जाँदा आठ जनाको मृत्युु भएको थियो। बस्ती स्थानान्तरण अलपत्र कर्णालीमा अहिले पनि धेरै बस्ती पहिरोको जोखिममा छन्। भिरालो जमिनमा बस्ती बसेकाले हरेक वर्ष जनधनको क्षति हुने गर्छ। स्थानीय र प्रदेश सरकारले जोखिममा रहेका बस्ती सुरक्षित स्थानमा स्थानान्तरण गरे पनि कार्यान्वयन भएको छैन। जाजरकोटका नागरिक अगुवा राजेन्द्रविक्रम शाह भन्छन्, बर्सेनि पहिरो जान्छ, धनजनको ठूलो क्षति हुन्छ। पहिरो गएलगत्तै जोखिममा रहेका बस्ती नै सुरक्षित स्थानमा सार्ने निर्णय गरिन्छन् तर वर्षायाम सकिनेबित्तिकै सबै योजना र निर्णय कागजमा सीमित हुन्छन्। यसवर्ष पनि बारेकोटका अधिकांश बस्ती पहिरोले छियाछिया पारेकाले धेरै परिवार विस्थापित भएका छन्। बस्तीको भौगर्भिक अध्ययनका लागि विज्ञ टोली झिकाएर अनुसन्धान गर्ने तयारी गरिएको प्रमुख जिल्ला अधिकारी जनकराज पन्तले बताए। जथाभावी डोजर गरिबी कारण धेरैले भिरालो र जोखिमयुक्त जमिनमै घर बनाउने गरेका छन्। अर्कोतर्फ सडक विस्तारका नाममा डोजरे विकासले पनि पहिरोको जोखिम बढाइरहेको छ। डिजाइन स्टमेट बिना अन्धाधुन्ध रूपमा भिरालो जमिनमा सडक खन्दा जोखिम बढिरहेको छ। सडक विस्तारपछिका सभ्मावित जोखिम रोकथामका लागि कुनै योजना छैनन्। तीव्र वन विनाश, सडक निर्माणमा जथाभावी डोजरको प्रयोग, जोखिमयुक्त भिरोलो जमिनमा भएका बस्तीजस्ता कारणले बर्सेनि पहिरोको जोखिम बढेको जिल्ला समन्वय समिति जाजरकोटका संयोजक मनबहादुर रावल बताउँछन्। डोजरको प्रयोगले जनधनको क्षति बढाइरहेको जिल्ला समन्वय समिति कालीकोट प्रमुख अनिपाल शाहीले बताए। पहिरोको मुख्य कारण नै डोजर हो, जनप्रतिनिधिलाई तत्काल गाउँगाउँमा गाडी गुडाउने रहर छ। मापदण्डबिना पखेरामा डोजर चलाउँदा बस्तीमा पहिरो खसिरहेको छ। मानवीय क्रियाकलापले बाढी पहिरोजस्ता प्राकृतिक विपद्का घटना बढाइरहेको प्रमुख जिल्ला अधिकारी चन्द्रप्रसाद गैरेको ठहर छ।"
उपभोक्तामाथि खेलबाड,"कोरोनाका कारण रोजगार तथा आम्दानीको स्रोत टुटेपछि समस्यामा परेकालाई राहतमा समेत विभेद भएको छ। कतै पहुँचवालाले मात्रै राहत पाएका छन् भने कतै राहतमा गुणस्तरहीन खाद्य सामग्री वितरण गरिएको छ। कोरोनाका कारण अस्तव्यस्त जिन्दगी बिताइरहेका राहतका नाममा सरकारले नै सिर्जना गरिदिएका यस्ता समस्याले थप कष्टपूर्ण जीवन बिताउन बाध्य छन्। विनाशकारी भूकम्पको समयमा होस् वा बाढी, पहिरो, आगलागीजस्ता विपत्तिमा, सधैंजसो राहत वितरण गर्दा उपभोक्ता यसरी नै हेपिने गरेका छन्। पटकपटक यस्ता गल्ती दोहोरिए पनि दुईचार दिन सञ्चारमाध्यम र सामाजिक सञ्जालमा लेखिने टीकाटिप्पणीबाहेक निमुखा उपभोक्ताका पक्षमा प्रभावकारी काम भएको देखिँदैन। भोजपुरको रामप्रसाद राई गाउँपालिकामा राहतका नाममा गुणस्तरहीन चामल बाँडिएको छ। चामल गाउँपालिका आफैंले वितरण गरेको हो। चामलमा किरा र ढुसी मात्र परेको छैन, प्रशस्तै बिया, कनिका, ढुंगा तथा माटोका टुक्रा र मानव स्वास्थ्यका लागि हानिकारक वस्तुसमेत भेटिएका छन्। जनताको दैलोको सरकार मानिने स्थानीय तहले बाँडेको चामलको त यो हालत छ भने सामाजिक संस्था, व्यक्ति वा अन्य निकायले निःशुल्क बाँड्ने खाद्य सामग्रीको स्तर कस्तो होला ? राज्यकोषको पैसाले चामल किनेर बाँड्दा पनि उपभोक्ताले सद्दे खाद्यान्न पाउँदैनन् भने योभन्दा दुःखद अवस्था अरू के होला ? गाउँपालिका आफैंले ठेक्का लगाएर २दुईहजार एक सय परिवारलाई गुणस्तरहीन चामल बाँडेको छ। चामल बाँड्नुअघि त्यसको स्तर जाँच गर्न नसक्नु सम्बन्धित सप्लायर्सको कमजोरी देखियो नै; स्थानीय स्तरमा भएका सम्पूर्ण गतिविधिको सूक्ष्म निगरानी गर्ने दायित्व बोकेको गाउँपालिका आफैंले वितरण गरेको सामग्रीको गुणस्तरीयता जाँच नगर्नु लापरबाही हो। यो काममा संलग्न ठेकेदारलाई कारबाही गरेर मात्रै पुग्दैन, गाउँपालिकाको तर्फबाट संलग्न कर्मचारीलाई पनि कारबाहीको दायरामा ल्याउनुपर्छ। सम्बन्धित ठेकेदारलाई त्यो गाउँपालिकाभित्र अबदेखि कुनै पनि प्रकारको ठेक्कापट्टाका काममा संलग्न हुन नपाउने गरी कालोसूचीमा राख्नुपर्छ। यति गर्न सक्यो भने राहत वितरणका नाममा मुलुकभरि हुने गरेको मनपरी रोक्न यो गाउँपालिकाको निर्णय नजिर बन्नेछ। राहत लिने व्यक्ति तथा समुदाय गरिब, निमुखा, आफ्ना कुरा राख्न नसक्ने तथा समुदायमा समेत आवाज दबिएर रहेका हुन् भन्ने धेरैको बुझाइ छ। यही बुझाइले गर्दा गरिबलाई जे गरे पनि हुन्छ भन्ने मानसिकताको विकास भएको हो। राहतका नाममा यसरी हेप्नु भनेको गरिब र निमुखाको खिल्ली उडाउनु हो। राहतमा वितरण गर्ने सामग्री भन्ने थाहा पाएपछि ठेकेदार कम्पनीले पनि स्तरहीन सामग्री नै छनोट गर्छ। बरु ऊ सम्बन्धित निकायलाई कमिसन तथा अन्य प्रलोभनमा पार्न पछि पर्दैन, तैपनि सकेसम्म मीठो चामल वा सक्कली सामग्री राहतका रूपमा बाँड्न चाहँदैन। कतिपय अवस्थामा नबिकेर गोदाममा थन्किएको सामग्रीलाई राहतका रूपमा वितरण गरिन्छ। यसो गर्दा सामान बिग्रेर घाटामा जाने अवस्थामा पुगेको व्यापारीलाई पनि फाइदा हुन्छ। सस्तोमा किनेर महँगो मूल्यमा बेच्न पाउँदा सम्बन्धित सप्लायर्स तथा ठेकेदार कम्पनीले पनि मनग्ये फाइदा उठाउँछ। राहत वितरण गर्नुअघि देखावटी रूपमा यसबारे अध्ययन गरेजस्तो बहाना बनाइन्छ, तर जतासुकै कमिसनको जालो हुने भएकाले व्यवहारमा लागू हुँदैन। यस्ता समस्याबारे सरकारी संयन्त्रले गम्भीर चासो लिँदैन। स्तरहीन सामग्रीका कारण उपभोक्ताको स्वास्थ्यमा परेको र पर्न सक्ने असरतर्फ सरकारले ध्यान दिनुपर्छ। विपत्तिपछि राहत बाँडेपछि अर्को जोखिम निम्तिएका प्रशस्तै उदाहरण छन्। राष्ट्रिय मानव अधिकार आयोगले समेत गुणस्तरहीन खाद्य सामग्री गर्नेलाई कारबाही गर्न विगतमा सरकारलाई पटकपटक पत्राचार गरिसकेको छ। घटना दोहोरिरहेको छ। गल्ती गर्नेलाई कडा कारबाही हुन्छ भन्ने अनुभव गराउन नसक्नुको परिणाम हो यो। यस्ता समस्याबाट जनतालाई मुक्ति दिलाउन राहतमा वितरण गर्न लागिएको सामग्रीको स्तर जाँच्ने बलियो संयन्त्र बनाउनुपर्छ। कहिलेकाहीं वितरण गर्न सम्बन्धित ठाउँमा पुर्याउन ढिलो हुँदा पनि यस्ता सामग्री बिग्रन सक्छ। तर बाटोमा ल्याउने क्रममा सडेको भन्दैमा उपभोक्ताको स्वास्थ्य जोखिममा पारेर राहत वितरण गर्नु हुँदैन। कमिसनको जालोमा फसेर सडेको सामान बेच्न सक्रिय गिरोहलाई पहिचान गरेर भविष्यमा उठ्नै नसक्ने गरी कारबाहीको दायरामा ल्याउनुपर्छ। उपभोक्ताले पनि सित्तैमा पाएको भन्दैमा बिग्रेको सामान सहजै स्वीकार गर्नु हुँदैन।"
उपभोक्तामाथि खेलबाड,"कोरोनाका कारण रोजगार तथा आम्दानीको स्रोत टुटेपछि समस्यामा परेकालाई राहतमा समेत विभेद भएको छ। कतै पहुँचवालाले मात्रै राहत पाएका छन् भने कतै राहतमा गुणस्तरहीन खाद्य सामग्री वितरण गरिएको छ। कोरोनाका कारण अस्तव्यस्त जिन्दगी बिताइरहेका राहतका नाममा सरकारले नै सिर्जना गरिदिएका यस्ता समस्याले थप कष्टपूर्ण जीवन बिताउन बाध्य छन्। विनाशकारी भूकम्पको समयमा होस् वा बाढी, पहिरो, आगलागीजस्ता विपत्तिमा, सधैंजसो राहत वितरण गर्दा उपभोक्ता यसरी नै हेपिने गरेका छन्। पटकपटक यस्ता गल्ती दोहोरिए पनि दुईचार दिन सञ्चारमाध्यम र सामाजिक सञ्जालमा लेखिने टीकाटिप्पणीबाहेक निमुखा उपभोक्ताका पक्षमा प्रभावकारी काम भएको देखिँदैन। भोजपुरको रामप्रसाद राई गाउँपालिकामा राहतका नाममा गुणस्तरहीन चामल बाँडिएको छ। चामल गाउँपालिका आफैंले वितरण गरेको हो। चामलमा किरा र ढुसी मात्र परेको छैन, प्रशस्तै बिया, कनिका, ढुंगा तथा माटोका टुक्रा र मानव स्वास्थ्यका लागि हानिकारक वस्तुसमेत भेटिएका छन्। जनताको दैलोको सरकार मानिने स्थानीय तहले बाँडेको चामलको त यो हालत छ भने सामाजिक संस्था, व्यक्ति वा अन्य निकायले निःशुल्क बाँड्ने खाद्य सामग्रीको स्तर कस्तो होला ? राज्यकोषको पैसाले चामल किनेर बाँड्दा पनि उपभोक्ताले सद्दे खाद्यान्न पाउँदैनन् भने योभन्दा दुःखद अवस्था अरू के होला ? गाउँपालिका आफैंले ठेक्का लगाएर २दुईहजार एक सय परिवारलाई गुणस्तरहीन चामल बाँडेको छ। चामल बाँड्नुअघि त्यसको स्तर जाँच गर्न नसक्नु सम्बन्धित सप्लायर्सको कमजोरी देखियो नै; स्थानीय स्तरमा भएका सम्पूर्ण गतिविधिको सूक्ष्म निगरानी गर्ने दायित्व बोकेको गाउँपालिका आफैंले वितरण गरेको सामग्रीको गुणस्तरीयता जाँच नगर्नु लापरबाही हो। यो काममा संलग्न ठेकेदारलाई कारबाही गरेर मात्रै पुग्दैन, गाउँपालिकाको तर्फबाट संलग्न कर्मचारीलाई पनि कारबाहीको दायरामा ल्याउनुपर्छ। सम्बन्धित ठेकेदारलाई त्यो गाउँपालिकाभित्र अबदेखि कुनै पनि प्रकारको ठेक्कापट्टाका काममा संलग्न हुन नपाउने गरी कालोसूचीमा राख्नुपर्छ। यति गर्न सक्यो भने राहत वितरणका नाममा मुलुकभरि हुने गरेको मनपरी रोक्न यो गाउँपालिकाको निर्णय नजिर बन्नेछ। राहत लिने व्यक्ति तथा समुदाय गरिब, निमुखा, आफ्ना कुरा राख्न नसक्ने तथा समुदायमा समेत आवाज दबिएर रहेका हुन् भन्ने धेरैको बुझाइ छ। यही बुझाइले गर्दा गरिबलाई जे गरे पनि हुन्छ भन्ने मानसिकताको विकास भएको हो। राहतका नाममा यसरी हेप्नु भनेको गरिब र निमुखाको खिल्ली उडाउनु हो। राहतमा वितरण गर्ने सामग्री भन्ने थाहा पाएपछि ठेकेदार कम्पनीले पनि स्तरहीन सामग्री नै छनोट गर्छ। बरु ऊ सम्बन्धित निकायलाई कमिसन तथा अन्य प्रलोभनमा पार्न पछि पर्दैन, तैपनि सकेसम्म मीठो चामल वा सक्कली सामग्री राहतका रूपमा बाँड्न चाहँदैन। कतिपय अवस्थामा नबिकेर गोदाममा थन्किएको सामग्रीलाई राहतका रूपमा वितरण गरिन्छ। यसो गर्दा सामान बिग्रेर घाटामा जाने अवस्थामा पुगेको व्यापारीलाई पनि फाइदा हुन्छ। सस्तोमा किनेर महँगो मूल्यमा बेच्न पाउँदा सम्बन्धित सप्लायर्स तथा ठेकेदार कम्पनीले पनि मनग्ये फाइदा उठाउँछ। राहत वितरण गर्नुअघि देखावटी रूपमा यसबारे अध्ययन गरेजस्तो बहाना बनाइन्छ, तर जतासुकै कमिसनको जालो हुने भएकाले व्यवहारमा लागू हुँदैन। यस्ता समस्याबारे सरकारी संयन्त्रले गम्भीर चासो लिँदैन। स्तरहीन सामग्रीका कारण उपभोक्ताको स्वास्थ्यमा परेको र पर्न सक्ने असरतर्फ सरकारले ध्यान दिनुपर्छ। विपत्तिपछि राहत बाँडेपछि अर्को जोखिम निम्तिएका प्रशस्तै उदाहरण छन्। राष्ट्रिय मानव अधिकार आयोगले समेत गुणस्तरहीन खाद्य सामग्री गर्नेलाई कारबाही गर्न विगतमा सरकारलाई पटकपटक पत्राचार गरिसकेको छ। घटना दोहोरिरहेको छ। गल्ती गर्नेलाई कडा कारबाही हुन्छ भन्ने अनुभव गराउन नसक्नुको परिणाम हो यो। यस्ता समस्याबाट जनतालाई मुक्ति दिलाउन राहतमा वितरण गर्न लागिएको सामग्रीको स्तर जाँच्ने बलियो संयन्त्र बनाउनुपर्छ। कहिलेकाहीं वितरण गर्न सम्बन्धित ठाउँमा पुर्याउन ढिलो हुँदा पनि यस्ता सामग्री बिग्रन सक्छ। तर बाटोमा ल्याउने क्रममा सडेको भन्दैमा उपभोक्ताको स्वास्थ्य जोखिममा पारेर राहत वितरण गर्नु हुँदैन। कमिसनको जालोमा फसेर सडेको सामान बेच्न सक्रिय गिरोहलाई पहिचान गरेर भविष्यमा उठ्नै नसक्ने गरी कारबाहीको दायरामा ल्याउनुपर्छ। उपभोक्ताले पनि सित्तैमा पाएको भन्दैमा बिग्रेको सामान सहजै स्वीकार गर्नु हुँदैन।"
बैंकमा फेरि आलोपालो,"काठमाडौं : बैंक तथा वित्तीय संस्थाले सोमबारदेखि पुनः आलोपालो प्रणालीमा कर्मचारी व्यवस्थापन गर्ने भएका छन्। अब बैंकले कुनै, कुनै शाखाबाट मात्रै सेवा दिने र एक दिनमा केही घण्टामात्रै बैंक खोल्न पाउनेछन्। प्रदेश, स्थानीय सरकार र स्थानीय प्रशासनसँगको समन्वयमा शाखा खोल्नेबारे निर्णय लिन बैंकलाई राष्ट्र बैंकले निर्देशन दिएको छ। यसअघि बन्दाबन्दीको समयमा शाखा आंशिक सञ्चालन गरेका बैंकले पछिल्लो समय पुनः सरकारले भीडभाड नियन्त्रण गर्न थालेपछि राष्ट्र बैंकले आवश्यकताअनुसार समूह विभाजन गरेर आलोपालो प्रणाली लागू गर्न निर्देशन दिएको छ। राष्ट्र बैंकले आइतबार परिपत्र जारी गर्दै बन्दाबन्दी, निषेधाज्ञा, सवारीसाधन सञ्चालनमा जोरबिजोर प्रणाली जस्ता विशेष परिस्थितिमा स्वास्थ्य सुरक्षाको मापदण्ड कायम राख्ने गरी सेवा दिन निर्देशन दिएको छ। यसका लागि राष्ट्र बैंकले बिजिनेस कम्युनिटी प्लान तयार पारेर विभिन्न समूह (सिफ्ट)मा कर्मचारी विभाजन गर्न र आलोपालो चलाउन भनिएको छ। यस्तै, सम्भव हुनेसम्मका कर्मचारीलाई घरबाटै काम गर्न सक्ने (ओर्क फ्रम होम) व्यवस्था मिलाउन पनि भनिएको छ। प्रदेशका शाखा कार्यालय भने पहिलजस्तै सकेसम्म कम कर्मचारीमार्फत सञ्चालन गर्ने, वैकल्पिक रुपमा शाखा सञ्चालन गर्न सक्ने अवस्थामा आंशिक समयका लागि वैकल्पिक शाखा सञ्चालन गर्ने निर्देशन पनि राष्ट्र बैंकले दिएको छ।"
नेपालचीन सैन्य अभ्यास स्थगित,"काठमाडौं : कोरोना संक्रमणको जोखिमका कारण नेपालचीनबीच हुने भनिएको संयुक्त सैन्य अभ्यास स्थगित भएको छ। सन् २०२१ को जनवरीसम्मका सैन्य अभ्यास र दुवैतर्फका सम्पूर्ण सैन्य कार्यक्रम नहुने भएका छन्। यसबारेमा चीनले नेपाली सेनालाई औपचारिक पत्र पठाएको छ। आगामी जनवरीमा दुवै पक्षको छलफलपछि स्थगित भएका कार्यक्रमबारे नयाँ मिति तय हुने सैनिक स्रोतले जनाएको छ। संयुक्त सैन्य अभ्यास पनि दुवैतर्पका उच्च सैनिक अधिकारीको छलफल पछि स्थगित भएको हो। गत वर्ष नेपालमा भएको सैन्य अभ्यास यस पटक चीनमा हुने तालिका थियो। सैनिक प्रवक्ता सन्तोषवल्लभ पौड्यालले महामारीका कारण नेपाली र चिनियाँ जनमुक्ति सेनाबीचको संयुक्त सैन्य तालिम तत्कालका लागि स्थगित भएको बताए। उनले भने, अनुकूल वातावरण बनेलगत्तै दुवै पक्ष बसेर नयाँ मिति तय गछौं। आतंकवादबाट उत्पन्न हुन सक्ने सम्भावित सुरक्षा चुनौतीलाई दृष्टिगत गरी दुवै देशका विशेष फौजले २०७४ देखि सैन्य अभ्यास गर्दै आएका छन्। २०७४ वैशाख ३ देखि १२ गतेसम्म पहिलो पटक काठमाडौंमा नेपाली सेना र चिनियाँ जनमुक्ति सेनाबीच संयुक्त सैन्य अभ्यास भएको थियो। नेपाली र चिनियाँ सेनाबीच हुँदै आएको संयुक्त सैन्य अभ्यासलाई पश्चिमा मुलुकहरूले रणनीतिक रूपमा हेर्ने गरेका छन्। सगरमाथा फ्रेन्डसिप नाम दिइएको सैन्य अभ्यास प्रतिआतंकवाद युद्धकला, विपद् व्यवस्थापनलगायत विषयमा केन्द्रित छ। सैन्य अभ्यासको दोस्रो संस्करण २०७५ मा चीनको सिचुवान प्रान्तको छेन्दुमा भएको थियो। गत वर्ष काठमाडौंमा भएको अभ्यासमा दुवैतर्फका सेनाको महासेनानीको नेतृत्वमा २२२२ जना सैन्य अधिकारी सहभागी भए। नेपाली सेनाले अमेरिका, भारतलगायत मुलुकहरूसँग सैन्य अभ्यास गर्दै आएको छ। सैन्य कूटनीतिलाई दरिलो बनाउन नेपाली सेनाले अन्य मुलुकका सेनासँग पनि संयुक्त रूपमा विभिन्न अभ्यास र तालिम गर्दै आएको छ। बंगलादेशमा सन् २०१६ र २०१९ को अप्रिलमा श्रीलंकामा आतंकवादी आक्रमण भएपछि एसियाली मुलुकहरू थप सजग बनेका छन्। एसियाली मुलुकका सैनिक संगठनहरूले आतंकवादको सम्भावित चुनौतीलाई ध्यानमा राखेर द्विपक्षीय र बहुपक्षीय सैन्य अभ्यास गर्दै आएका छन्। नेपालचीन सैन्य अभ्यासबारे जापान, कोरिया, भारत, अमेरिका र युरोपेली मुलुकले असहजता प्रकट गर्दै आएका छन्। नेपाली सेनाले चीनसँगको संयुक्त सैन्य अभ्यास नियमित र सामान्य भएको बताउँदै आएको छ। झन्डै दुई वर्षअघि बिमस्टेक राष्ट्रबीच हुने संयुक्त सैन्य अभ्यासमा नेपाली सेनाको सहभागितालाई लिएर विवाद भएको थियो। प्राविधिक र आर्थिक सहायताका लागि बनेको संगठनभित्र सैन्य अभ्यासको विषयले प्रवेश पाउनु असान्दर्भिक भएको भन्दै आलोचना भएको थियो। प्रधानमन्त्री केपी शर्मा ओलीले नेपाली सेनालाई उक्त सैन्य अभ्यासमा सहभागी नहुन निर्देशन दिएका थिए।"
एकै दिन १७ विश्व कीर्तिमान,"काठमाडौं : नेपाली लेखक तथा गीतकार डा डीआर उपाध्यायले एकै दिन १० फरक विधामा १७ विश्व कीर्तिमान कायम गरेका छन्। १२ अन्तर्राष्ट्रिय भाषामा १२ लाइनको गीत रेकर्ड गराएर गत महिना मात्रै गिनिज बुक अफ वल्र्ड रेकर्ड कायम गरेका उपाध्यायले लेखनमार्फत एकल ३२ विश्व कीर्तिमान कायम गरेका हुन्। यसअघि नै उनले अन्य १४ वटा विश्व कीर्तिमान बनाइसकेका छन्। आइतबार राजधानीमा आयोजित कार्यक्रममा डा उपाध्यायलाई श्रम तथा रोजगार तथा सामाजिक सुरक्षामन्त्री रामेश्वर राय यादवले यी १७ वटा विधामा विश्व रेकर्डको आधिकारिक प्रमाणपत्र प्रदान गरे। एकै दिन फरक १७ विधामा १० विश्व रेकर्ड संस्थाबाट रेकर्ड कायम गर्दै प्रमाणपत्र पाउने उपाध्याय पहिलो हुन्। यो व्यक्ति नभएर समग्र नेपालकै लागि गौरवको कुरा हो, कार्यक्रममा मन्त्री यादवले भने। उनले अमेरिकन बुक अफ रेकर्ड, एसियन वल्र्ड रेकर्ड, च्याम्पियन बुक अफ वल्र्ड रेकर्ड, द ब्रिटिस वल्र्ड रेकर्ड, वल्र्ड बुक अफ रेकर्ड युनाइटेड किङ्डम, युरोपियन रेकर्ड बुक, यूआरएफ वल्र्ड रेकर्ड, एस्क्युसिभ वल्र्ड रेकर्ड, एभरेस्ट वल्र्ड रेकर्ड, युनिभर्सल रेकर्ड फोरम एसियन रेकर्डमा १७१७ विधामा एकसाथ वल्र्ड रेकर्ड बनाएका छन्। वल्र्ड रेकर्ड प्राप्त गरेका १७ विधामा नारी एवम् पुरुषले दुवैप्रति कस्तो माया, सम्मान, ख्याल, सुरक्षा र व्यवहार गर्नुपर्छ भन्ने एकएक हरफको सामाजिक सन्देश प्रवाह गर्ने दुई सय लाइनको गीत छ। त्यस्तै, एउटा शब्द केटा र एउटा शब्द केटीले गाएको शब्द शब्दको गीत, सांकेतिक भाषाद्वारा गीतको शब्द परिभाषित गरेको गीत, हुलाक टिकटमा प्रकाशित विशिष्ट नेपाली व्यक्तिको नाम तथा कामबारे बनाइएको गीत, अक्षर अक्षरको गीत (एक अक्षर पुरुष र अर्को नारी), तीनवटा सप्तक बनेको गीत, सगरमाथा हिमाल आरोहण गर्नेकोे अत्यधिक नामबाट गीत रहेका छन्। यसैगरी प्रकाशन भएका धेरै उपन्यासको नामबाट गीत, संसारको सबैभन्दा अग्लो चुचुरो सगरमाथा हिमाल शब्द धेरै पटक प्रयोग गरेर बनेको गीत, एउटा गीतमा धेरै थरीका रूख बोटबिरुवाको नाम प्रयोग गरिएको गीत, एउटा गीतमा धेरै पटक मुटु शब्द प्रयोग गरेर गीत उपाध्यायका रहेका छन्। २ बाइ २ इन्चको सबैभन्दा सानो आकारको गीति पुस्तक, आठवटा उपन्यास समावेश गरी बनाइएको एउटै पुस्तक संग्रह, एकै दिन १९ वटा गीतिसंग्रहको विज्ञापन प्रकाशन गरेको गीत, एकै दिन १९ सीडी एल्बम धेरै पोस्टबक्समा खसालेको गीत, एउटै गीतको स्थायी र अन्तरा धेरै व्यक्तिले एकै पटक वाचन गरेको गीत तथा आफ्नै शब्द रचनाको ३२ को सबैभन्दा धेरै प्रकारको फ्लेक्स पोस्टर प्रकाशन गरेर एकसाथ सार्वजनिक गरेको गीत रहेका छन्। नेपाली गीतसंगीतमा लागेकालाई यो खबर अत्यन्त सुखद पक्ष भएको गीतकार संघ नेपालका अध्यक्ष चूडामणि गौतमले बताए। कार्यक्रममा उपाध्यायका चार गीतिसंग्रह कर्तव्यबोध, धरोहर, सपनाको महल, हृदयको झंकार, संसारकै सानो गीति पुस्तक अनुभूतिको मझेरी मन्त्री राय यादवले विमोचन गरेका थिए।"
बर्सेनि बस्तीमा पहिरो,"जाजरकोटकालीकोट : गत असार २५ गते राति जाजरकोटको बारेकोट गाउँपालिकास्थित जिरीगाउँको सार्कीटोलमा पहिरो गयो। १२ जनाको मृत्यु भयो। सो गाउँपालिकाका विभिन्न वडामा पहिरोले ५६ घर बगायो। बाढी पहिरोले गाउँ नै भासिने त्रासका कारण एक हजार ५५ परिवार विस्थापित भएका छन्। दुई वर्षअघि जाजरकोटकै भेरी नगरपालिका३ ठाँटी नजिक गएको पहिरोले दुुई वटा घर बगायो। आठ बालबालिकासहित नौ जनाको ज्यान गयो। जाजरकोटमा पहिरोले क्षति नगरेको वर्ष नै छैन। केही वर्षअघि भेरी नगरपालिका४ बोहरा गाउँमा पहिरोले घर बगाउँदा सात जनाको ज्यान लियो। यसवर्ष जाजरकोटमा पहिरोले १३ जनाको ज्यान लिइसकेको छ। पहिरोले भौतिक सम्पत्ति पनि नोक्सान गरेको छ। नलगाड नगरपालिकाको डाँडागाउँ, करुवा, लहँलगायतका गाउँमा ठाउँठाउँमा पहिरो खसेको छ। सोही पहिरोको कारण झुम्रे खोलामा आएको बाढीले गत वर्ष आठ सय ३२ रोपनी र यसपटक दुुई सय रोपनी धानखेत बगाएको छ। कालीकोटको पीडा पनि उस्तै छ। धेरै स्थानीय तहमा वर्षा सुरु भएपछि ज्यान जोगाउन सुरक्षित स्थान खोज्नुपर्ने बाध्यता छ। नरहरिनाथ गाउँपालिकामा यही साउन १४ गते पहिरो जाँदा नौ जनाको ज्यान गयो। भिरालो जमिनमा रहेका घर पहिरोले बगाएको छ। साउन १३ मा रास्कोट नगरपालिका१ बडुलतोलामा पहिरो जाँदा एक जनाको मृत्युु हुनुका साथै पाँच जना बेपत्ता भए। साउन १४ गते महावै गाउँपालिका७ कोटबाडामा पहिरोमा घर पुरिँदा दुई बालबालिकाको मृत्यु भयो। यसपटक वर्षा सुरु भएपछि कालीकोटमा हालसम्म १९ जनाको मृत्यु भइसकेको छ। सात जना अझै बेपत्ता छन्। नरहरिनाथ गाउँपालिकामा ५१ घर भत्किएका छन्। पहिरोको कारण अहिले पनि ४ सय ४७ घर उच्च जोखिममा छन्। गत वर्षको भदौमा तिलागुफा नगरपालिका७ छाप्रेमा पहिरो खस्दा १८ घर पुरिए। करिब ९३ लाखबराबरको क्षति भयो। अहिले पनि उक्त बस्ती जोखिममा छ। गत वर्ष खाँडाचक्र नगरपालिका६ मोल्फामा ठूलो पहिरो खस्दा १ सय ७ घर जोखिममा परे। पहिरो रोकथामका लागि केही प्रयास नभएकाले त्यहाँको जोखिम अझै टरेको छैन। चार वर्षअघि नरहरिनाथ गाउँपालिकाको लालिघाट बजारमा पहिरो जाँदा आठ जनाको मृत्युु भएको थियो। बस्ती स्थानान्तरण अलपत्र कर्णालीमा अहिले पनि धेरै बस्ती पहिरोको जोखिममा छन्। भिरालो जमिनमा बस्ती बसेकाले हरेक वर्ष जनधनको क्षति हुने गर्छ। स्थानीय र प्रदेश सरकारले जोखिममा रहेका बस्ती सुरक्षित स्थानमा स्थानान्तरण गरे पनि कार्यान्वयन भएको छैन। जाजरकोटका नागरिक अगुवा राजेन्द्रविक्रम शाह भन्छन्, बर्सेनि पहिरो जान्छ, धनजनको ठूलो क्षति हुन्छ। पहिरो गएलगत्तै जोखिममा रहेका बस्ती नै सुरक्षित स्थानमा सार्ने निर्णय गरिन्छन् तर वर्षायाम सकिनेबित्तिकै सबै योजना र निर्णय कागजमा सीमित हुन्छन्। यसवर्ष पनि बारेकोटका अधिकांश बस्ती पहिरोले छियाछिया पारेकाले धेरै परिवार विस्थापित भएका छन्। बस्तीको भौगर्भिक अध्ययनका लागि विज्ञ टोली झिकाएर अनुसन्धान गर्ने तयारी गरिएको प्रमुख जिल्ला अधिकारी जनकराज पन्तले बताए। जथाभावी डोजर गरिबी कारण धेरैले भिरालो र जोखिमयुक्त जमिनमै घर बनाउने गरेका छन्। अर्कोतर्फ सडक विस्तारका नाममा डोजरे विकासले पनि पहिरोको जोखिम बढाइरहेको छ। डिजाइन स्टमेट बिना अन्धाधुन्ध रूपमा भिरालो जमिनमा सडक खन्दा जोखिम बढिरहेको छ। सडक विस्तारपछिका सभ्मावित जोखिम रोकथामका लागि कुनै योजना छैनन्। तीव्र वन विनाश, सडक निर्माणमा जथाभावी डोजरको प्रयोग, जोखिमयुक्त भिरोलो जमिनमा भएका बस्तीजस्ता कारणले बर्सेनि पहिरोको जोखिम बढेको जिल्ला समन्वय समिति जाजरकोटका संयोजक मनबहादुर रावल बताउँछन्। डोजरको प्रयोगले जनधनको क्षति बढाइरहेको जिल्ला समन्वय समिति कालीकोट प्रमुख अनिपाल शाहीले बताए। पहिरोको मुख्य कारण नै डोजर हो, जनप्रतिनिधिलाई तत्काल गाउँगाउँमा गाडी गुडाउने रहर छ। मापदण्डबिना पखेरामा डोजर चलाउँदा बस्तीमा पहिरो खसिरहेको छ। मानवीय क्रियाकलापले बाढी पहिरोजस्ता प्राकृतिक विपद्का घटना बढाइरहेको प्रमुख जिल्ला अधिकारी चन्द्रप्रसाद गैरेको ठहर छ।"
पोखरा महानगरको १३ करोड गायब,"पोखरा : पोखरा महानगरपालिकामा १३ करोड रुपैयाँ राजस्व गडबड भएको छ। महालेखाको प्रतिवेदनमा आर्थिक वर्ष २०७५७६ मा महानगरपालिकामा १ अर्ब ३९ करोड रुपैयाँ आम्दानी भएको उल्लेख छ। कोषमा भने १ अर्ब २६ करोड मात्रै जम्मा भएको छ। राजस्व शाखाको आम्दानीबीच फरक देखिएको सम्बन्धमा यकिन गर्नुपर्ने देखिएको छ, प्रतिवेदनमा लेखिएको छ। महानगरपालिकाले १ करोड ७३ लाख मात्रै फरक परेको प्रतिक्रिया महालेखालाई दिएको थियो। उक्त रकम समावेश गरी आयव्यय विवरण तयार गर्न महालेखाले सुझाएको छ। महानगरले प्रतिक्रिया दिए जसरी रकम सञ्चित कोषमा जम्मा भने भएको छैन। महानगरपालिकाका सूचना अधिकारी भरत पौडेलले महालेखाको प्रारम्भिक प्रतिवेदनले औंल्याएको १३ करोडभन्दा बढी रकममध्ये १२ करोड ४४ लाख रुपैयाँ चेक भुक्तानीका लागि लगिएको रकम भनेर प्रतिक्रिया दिइएको बताए। उनका अनुसार बाँकी १ करोड ७३ लाख रुपैयाँ चाहिँ वडाहरूबाट संकलित राजस्व दाखिला हुने क्रममै रहेको रकम हो। कारोबारको लेखा सही ढाँचामा राख्न पनि महानगरपालिकालाई महालेखाको सुझाव छ। महानगरपालिकाले राजस्व आम्दानी अभिलेखीकरणका लागि प्रयोग गर्दै आएको सफ्टवेयरमाथि महालेखाले प्रश्न गरेको हो। स्थानीय सरकार सञ्चालन ऐन २०७४ को दफा ७६ मा नगरपालिकाको आयव्ययको लेखा प्रणाली तथा राजस्व र खर्च शीर्षकको वर्गीकरण तोकिएबमोजिम हुने र स्थानीय तहले कारोबारको लेखा महालेखा परीक्षकको कार्यालयबाट स्वीकृत ढाँचामा राख्नुपर्ने व्यवस्था छ, प्रतिवेदनमा लेखिएको छ। राजस्व आम्दानी कसरी महानगरपालिकामा गायब हुन्छ भन्ने बुझ्न हालैको एउटा उदाहरण काफी हुन्छ। पोखरा१३ का तत्कालीन कर्मचारी दीपेन्द्र मरासिनीले दुई जना सेवाग्राहीबाट लिएको राजस्व पूरै दाखिला नगरेको भेटिएको थियो। उनले २३ हजार ७ सय ९५ रुपैयाँ सेवाग्राहीबाट लिएर त्यतिकै रसिद उनीहरूलाई दिए पनि महानगरको खातामा भने १ हजार ३० रुपैयाँ मात्रै दाखिला गरेका थिए। उनले २०७६ मा गरेको यो बदमासी साउन पहिलो साता मात्रै पत्तो लागेको होे। त्यसछि मरासिनीले महानगरलाई दिनुपर्ने पैसा त तिरेका छन् तर उनीमाथि कुनै कारबाही भएको छैन। महानगरपालिकाको राजस्वमा अंकुशसमेत लागेको छ। विभिन्न घाटबाट उठाउनुपर्ने राजस्व ९ करोड रुपैयाँ सर्वाेच्च अदालतको अन्तरिम आदेशका कारण रोकिएको छ। आव २०७६०७७ मा ठेक्का दिएका घाटबाट सम्झौताअनुसार राजस्व नउठेपछि महानगरपालिकाले बैंक जमानत जफत गर्नुपर्ने थियो। तर, घाटका ठेकेदारले सर्वोच्चमा दिएको रिटमा अन्तरिम आदेश आएको छ। पाँच ठेकेदार कम्पनीले महानगरपालिकाविरुद्ध रिट हालेका थिए। सरकारले चैत ११ गतेदेखि लकडाउन गरेका कारण घाटमा काम गर्न नपाएको हुँदा सबै राजस्व तिर्न नसक्ने भन्दै ठेकेदार कम्पनीले सर्वाेच्च गुहारेका हुन्।"
नेकपा नफुटाउन जुटे सांसद,"काठमाडौं : शीर्ष नेतृत्वका कारण पार्टी विभाजनको डिलमा पुगेको भन्दै नेकपाका ६१ सांसदले कुनै गुटमा नलाग्ने प्रतिबद्धता जनाएका छन्। उनीहरूले पार्टी अध्यक्षद्वय केपी शर्मा ओली, पुष्पकमल दाहाल, वरिष्ठ नेता माधवकुमार नेपाललाई एकताकै पक्षमा उभिन आग्रह गरेका छन्। नेकपाको शीर्ष नेतृत्व तहमा देखा परेको गम्भीर अन्तरविरोधले एकातिर आम नेपाली जनता, तमाम कार्यकर्ता मर्माहत भएका छन्, उनीहरूले आइतबार पत्रकार सम्मेलनमा सार्वजनिक गरेको प्रतिबद्धतापत्रमा भनिएको छ, अर्कोतिर दुई ठूला कम्युनिस्ट पार्टीहरूको एकता प्रक्रिया पूरा नहुँदै विग्रहतिर जाने सम्भावना बढेर गएको छ। एकता महाधिवेशनसम्म पार्टी विधान र एकताको भावना समेटिने गरी पार्टीलाई एकताबद्ध बनाउन सामूहिक पहलकदमी लिइएको उनीहरूको भनाइ थियो। संयुक्त अपिल गर्नेमा कृष्ण दाहाल, कृष्णभक्त पोखरेल, गणेश पहाडी, अञ्जना विशंखे, कल्याणी खड्का, अमनलाल मोदी, दीपकप्रकाश भट्ट, प्रेम आले, विशाल भट्टराई, झपट रावल, लालप्रसाद साँवा लिम्बू, सुदन किराँती, हेमकुमार राई, धर्मशिला चापागाईंलगायतका सांसद छन्। उनीहरूले पार्टी एकता विरोधी कुनै पनि गतिविधिमा संलग्न नहुने स्पष्ट पारेका छन्। पार्टीको उपल्लो नेतृत्व तहमा देखिएको ध्वंसात्मक प्रकृतिका अन्तरविरोधहरूलाई मूर्त वा अमूर्त ढंगले टेलिभिजन, अनलाइन, पत्रपत्रिका, सामाजिक सञ्जाल, सडक चोकहरू आदि माध्यमबाट सार्वजनिक ढंगले पक्ष विपक्षमा अभिव्यक्ति दिनेमा सहभागी हुने छैनौं, प्रतिबद्धतापत्रमा लेखिएको छ, त्यस प्रकारका पार्टी एकता विरोधी क्रियाकलापलाई रोक्न र निस्तेज गर्न हामी प्रतिबद्ध छौ। विधि र प्रक्रियाअनुसार विवाद हल गर्न उनीहरूले नेतृत्वकोे ध्यानाकर्षण गरेका छन्। सांसद रामकुमारी झाँक्रीले पार्टी फुटाएर वा चोइट्याएर सानो बनाउने कार्यमा उत्साहित नहुन नेतृत्वको ध्यानाकर्षण गरिन्। आफ्नै पुस्तामा पार्टीलाई ध्वंस गरेर हामीलाई खरानी बुझाउँदै हुनुहुन्छ ? , उनले पाटी नेतृत्वलाई प्रश्न गरिन्, हामीलाई कस्तो पार्टी हस्तान्तरण गर्दै हुनुहुन्छ ? सांसद कृष्ण दाहालले पार्टी विभाजनका लागि कतै पनि हस्ताक्षर नगर्ने प्रतिबद्धता जनाउँदै सुदृढ एकताका लागि पहल गर्ने बताए। सांसद विशाल भट्टराईले कोभिड, बाढी पहिरो र डुबानबाट जनताले सास्ती व्यहोरिरहेका बेला नेताहरूबीच गाईजात्रे झगडा हुनु दुःखद् भएको बताए। पार्टी एकताका पक्षमा पार्टी कार्यालयदेखि नेताका घर घेर्न पनि पछि नपर्ने उनको भनाइ थियो।"
अब स्मार्ट मिटर,"काठमाडौं : नेपाल विद्युत् प्राधिकरणले ग्राहकको घरमा प्रयोग भएको सिंगल फेजको मिटर विस्थापित गरी स्मार्ट मिटर जडान सुरु गरेको छ। ऊर्जा, जलस्रोत तथा सिँचाइमन्त्री वर्षमान पुनले आइतबार काठमाडौंको बूढानीलकण्ठ नगरपालिका९ को वडा कार्यालय मण्डिखाटारमा सिंगल फेज मिटरलाई स्मार्ट मिटरले प्रतिस्थापन गरी जडान कार्यको शुभारम्भ गरेका हुन्। मुलकभर हाल करिब ५० लाख सिंगल फेजका ग्राहक रहेकामा पहिलो चरणमा रत्नपार्क र महाराजगंज वितरण केन्द्रअन्तर्गतका ग्राहकको सिंगल फेज र थ्री फेज गरी करिब एक लाख मिटर स्मार्ट मिटरले प्रतिस्थापन गरिनेछ। स्मार्ट मिटर जडानसँगै प्राधिकरणले अगाडि सारेको डिजिटल एनईए कार्यान्वयनतर्फ गएको छ। स्मार्ट मिटर प्रयोगमा आएपछि ग्राहकको घरघरमा गएर मिटर रिडिङ गर्नुपर्ने छैन। विद्युत् खपतको डाटा दुवैतर्फ प्रसारण हुन सक्ने हुँदा केन्द्रबार्ट मिटर रिडिङ गर्न सकिने र बिल नतिर्ने ग्राहकको लाइन केन्द्रबाटै अनलाइन काट्न सकिनेछ। मिटर रिडिङका कारण हुने विद्युत् चुहावट नियन्त्रण हुनेछ। कसैले मिटर बाइपास गरी विद्युत् चोरी गर्न खोजेमा त्यसको जानकारी हुने हुँदा चोरी नियन्त्रण प्रभावकारी हुनेछ। स्मार्ट मिटरमा एकीकृत लोडमात्र प्रयोग गर्न पाउने गरी सेटिङ गर्न सकिने हुँदा डिमान्ड चुहावट नियन्त्रण हुन्छ। प्राधिकरणले पहिलो चरणमा देशभरका ८ हजार २ सय २२ टाइम अफ डे (टीओडी) मिटरलाई स्मार्ट बनाइसकेको छ। दोस्रो चरणमा देशभरका करिब १ लाख २५ हजार थ्री फेज होल करेन्ट मिटरलाई स्मार्ट मिटरले प्रतिस्थापन गर्ने काम भइरहेको छ। यस्ता करिब १८ हजार मिटर जडान भइसकेका छन्। ६० हजार मिटर जडान भइरहेको छ। नयाँ थ्री फेज मिटर सबै नै स्मार्ट जडान हुँदै आएको छ। स्मार्ट मिटरको प्रभावकारी प्रयोगका लागि आवश्यक कम्युनिकेसन व्याकबोन काठमाडौं उपत्यकाभरिलाई हुने गरी जडान गरिनेछ। यसको र सिंगल फेज स्मार्ट मिटर जडानको लागत करिब १ अर्ब रुपैयाँ छ। यसमा एसियाली विकास बैंकले सहुलितपूर्ण ऋण दिएको छ। प्राधिकरणका कार्यकारी निर्देशक कुलमान घिसिङले स्मार्ट मिटरको प्रयोगपछि मिटर रिडिङका लागि कर्मचारी आवश्यक नपर्ने हुँदा आगामी दिनमा २ हजार ५ सय देखि ३ हजारसम्म कर्मचारीको खर्च कम हुने बताए। काठमाडौं उपत्यकामा हाल रहेका करिब ४ लाख मिटरलाई स्मार्ट मिटरले प्रतिस्थापन गर्न बोलपत्र प्रक्रिया अगाडि बढाइएको छ। प्राधिकरणले मुलुकभरका सबै ग्राहकको मिटरलाई स्मार्ट बनाउने गरी कार्यक्रम अगाडि बढाएको कार्यकारी निर्देशक घिसिङले जानकारी दिए।"
लामो दुरीका यातायात र हवाई उडान भदौ १५ गतेसम्म रोक्ने सरकारको निर्णय,"काठमाडौं : सरकारले लामो दुरीका यातायात र आन्तरिक तथा बाह्य हवाई उडान भदौ १५ गतेसम्म रोक्ने निर्णय गरेको छ। यस अगाडि साउन ५ गते मा बसेको मन्त्रिपरिषद् बैठकले लामो दुरीका यातायात, आन्तरिक तथा बाह्य हवाई हवाई उडान भदौ १ गतेदेखि सुचारु गर्ने निर्णय गरेको थियो। आइतबार कोभिड१९ संकट व्यवस्थापन सेन्टर (सीसीएमसी)ले भदौ १ गतेदेखि हवाई सेवा, लामो दूरीको सार्वजनिक यातायात खुला नगर्न सरकारसमक्ष सिफारिस गरेको थियो। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमितको संख्या बढ्दै गएको भन्दै सीसीएमसीले साउन ५ को मन्त्रिपरिषद् निर्णय सच्याउन सिफारिस गरेको आग्रह गरेको थियो। मन्त्रिपरिषदको सोमबार साँझ बसेको बैठकले सीसीएमसीको सिफारिस अनुसार नै भदौ १५ गतेसम्म नखोल्ने निर्णय गरेको एक मन्त्रीले जानकारी दिए। उनकाअनुसार २ सयभन्दा बढी कोरोना संक्रमित भएका जिल्लाबाट यातायातका साधन भित्रन र बाहिर जान नदिने निर्णय भएको छ। बैठकले भारतमा संक्रमितको संख्या बढ्दो क्रममा रहेकाले सीमा नाका कडाई गर्ने निर्णय गरेको छ। यसैगरी बैठकले भदौ १ गतेदेखि विद्यार्थी भर्ना गर्न दिने भनेपछि हाललाई भर्ना कार्यक्रम स्थगित गर्ने भएको छ।"
बालुवाटारमा मन्त्रिपरिषद्को बैठक : के होला निर्णय ?,"काठमाडौं : बालुवाटारमा मन्त्रिपरिषदको नियमित बैठक जारी रहेको छ। बैठकले कोरोना भाइरससम्बन्धी महत्वपूर्ण छलफल भइरहेको बालुवाटार स्रोतले जनाएको छ। आइतबार कोभिड१९ क्राइसिस म्यानेजमेन्ट सेन्टर (सीसीएमसी)ले भदौ १ गतेदेखि हवाई सेवा, लामो दूरीको सार्वजनिक यातायात खुला नगर्न सरकारसमक्ष सिफारिस गरेको छ । विश्वव्यापी महामारीको रुपमा फैलिएको कोरोना भाइरस (कोभिड१९) संक्रमितको संख्या बढ्दै गएको भन्दै सीसीएमसीले साउन ५ को मन्त्रिपरिषद् निर्णय सच्याउन सिफारिस गरेको हो । यस विषयमा ठोस निर्णय नभएको तर यो कार्यान्वयन गर्नु नहुने विषयमा धेरैको मत मिलेपछि सीसीएमसीले यस्तो सिफारिस गरेको हो । मन्त्रिपरिषद बैठकले सोही अनुरुप लकडाउनको मोडालिटीको विषयमा निर्णय लिने बुझिएको छ। यस अगाडि भदौ १ बाटै विद्यालय भर्ना लगायतका कार्यक्रम राखेको भएपनि संक्रमण बढ्दै गएकाले यसबारेपनि छलफल हुनेछ।"
कांग्रेस पुनर्जागरणका लागि रामचन्द्रको सात बुँदे प्रस्ताव,"काठमाडौं : नेपाली कांग्रेसको आगामी महाधिवेशन माहोल तात्दै गर्दा वरिष्ठ नेता रामचन्द्र पौडेलले कांग्रेस पुनर्जागरणका लागि सात बुँदे प्रस्ताव सार्वजनिक गरेका छन्। पौडेलले 'निमुखालाई न्याय र विपन्नलाई आय साकार पार्न कर्मशील कांग्रेसको निर्माण' अभियानसहित सोमबार सातबुँदे प्रस्ताव सार्वजनिक गरेका हुन्। उनले सैद्धान्तिक विचलन नभएको स्वच्छ छवि, देशभक्ति र फराकिलो राष्ट्रवादी विचारले कांग्रेस बलियो हुने जनाएका छन्। उनले संसद, सडक र बस्तीबस्तीमा भरोसाको केन्द्र कांग्रेस बनाउने आफ्नो दृष्टिकोण रहेको भन्दै न्याय, पारदर्र्शी मूल्याङ्कन र निष्पक्षता पार्टी एकताको आधार हुने उल्लेख गरेका छन्। नेता पौडेलले लोकतान्त्रिक समाजवाद, समुन्नतिका आधार, हाम्रो बसोबास, व्यवस्थाको प्रश्न, सामाजिकधार्मिक सद्भाव र परराष्ट्र सम्बन्धबारे दृष्टिकोण स्पष्ट पारेका हुन्। नेपालको अखण्डता र स्वाभिमानको रक्षा, बलियो अर्थकुटनीतिक अभ्यास, भाईचारामा आधारित असंलग्न नीति,बिभिन्न ध्रुवमा विभक्त विश्व व्यवस्थामा नेपाल र नेपालीको मौलिक पहिचानको प्रवर्द्धन गर्ने' लक्ष्य उनको प्रस्तावमा उल्लेख छ।"
'लकिरका फकिर' प्रकरण : रक्षामन्त्रीको हस्तक्षेपप्रति जंगीअड्डा असन्तुष्ट,"काठमाडौ : उपप्रधान तथा रक्षामन्त्री ईश्वर पोखरेलको भूमिकाप्रति नेपाली सेना असन्तुष्ट देखिएको छ। फास्टट्रयाक, मेडिकल खरिद, हतियार आपूर्तिलगायतका विषयमा रक्षामन्त्रीबाट अनावश्यक हस्तक्षेप र चलखेल गरेको भन्दै सैनिक नेतृत्वले प्रधानमन्त्री केपी ओलीसमक्ष असन्तुष्टी जनाएको छ। यसबारेमा प्रधानमन्त्री ओलीले पोखरेलसँग सोधिसकेका छन्। ओलीले सेनालाई विश्वासमा लिएर काम गर्न आग्रह गर्दै नेपाली सेनाको चरित्र र छविमा धक्का लाग्ने गतिविधि नगर्न पोखरेललाई सम्झाएको स्रोतले बतायो। स्रोतका अनुसार प्रधानमन्त्री केपी ओलीसँगको पछिल्लो भेटमा प्रधानसेनापति पूर्णचन्द्र थापाले रक्षामन्त्री पोखरेलले सेनालाई अपमान र असहयोग गरेको गुनासो गरेका छन्। उनको हस्तक्षेपकारी भूमिका कारण सेनाले स्वतन्त्र र व्यवसायिक ढंगले काम गर्न समस्या भएको बताएका छन्। सेनाको आन्तरिक व्यवस्थापन तथा विषयमा समेत रक्षामन्त्रीको अनावश्यक चासो र चलखेल हुन थालेपछि जंगीअड्डा बढी सतर्क देखिएको छ। ' मेडिकल खरिद प्रकरणदेखि रक्षामन्त्रीसँग जंगीअड्डाको सम्बन्ध अलि चिसिएको हो। हतार हतारमा सेनालाई मेडिकल खरिदमा सामेल बनाएर फसाएको निश्कर्षसहित सेना यो प्रक्रियाबाट बाहिरिएको थियो। रक्षामन्त्रीको नियत र भूमिकाप्रति त्यतिबेला पनि सेनाले प्रश्न उठाएका थियो। सेनालाई विश्वासमा लिएर काम गर्न नसकेको भन्दै प्रधानमन्त्रीले पनि रक्षामन्त्रीको भूमिकाप्रति अप्रशन्नता व्यक्त गर्दै आएको स्रोतले बतायो। गत साउन १५ गते रक्षा मन्त्रालयमा आयोजित वार्षिक प्रगति समीक्षा कार्यक्रममा फास्टट्रयाकको प्रसंगमा रक्षामन्त्रीले गरेको टिप्पणी आपत्तिजनक र अपमानजनक रहेको गुनासो सेनापति प्रधानमन्त्रीसमक्ष गरिसकेका छन्।रक्षामन्त्रीले अध्यक्षता गरेको उक्त कार्यक्रममा सेनापति थापा, मन्त्रालयका अधिकारी र जंगीअड्डाका उच्च अधिकृतहरू सहभागी थिए। त्यहाँ रक्षामन्त्री पोखरेलले सेनाको कार्यशैलीलाई हिन्दी उखान 'लकिरका फकिर' सँग तुलना गर्दै टिप्पणी गरेका थिए। फास्टट्र्याक निर्माणमा भइरहेको ढिलाइ प्रसंगमा यस्तो टिप्पणी गरेका थिए। फास्ट ट्रयाक निर्माणको जिम्मा पाएको नेपाली सेनाले प्रशासनिक जटिलता, केही स्थानमा देखिएको राजनीतिक विरोध र अवरोध, परामर्शदाता छनोटमा ढिलाइ, राजनीतिक तहबाट प्रभावकारी समन्वय र सहयोगको अभावलगायतका कारणले गर्दा अपेक्षित प्रगति हुन नसकेको बताउँदै आएको छ। रक्षामन्त्रीजस्तो जिम्मेबार व्यक्तित्वबाट सेनाको बारेमा यस्तो सस्तो र उत्ताउलो टिप्पणी गरेको भन्दै सैनिक वृत्तमा समेत यसको आलोचना र विरोध भएको छ। अवकासप्राप्त सेनाका पूर्व उच्च अधिकृतहरूले समेत रक्षामन्त्रीको यो टिप्पणी आपत्तिजनक र अशोभनीय रहेको बताउँदै यसले सेनाको अपमान भएको बताएका छन। 'पुलिसमा जस्तो सेनालाई पनि चलाउन र खेलाउन सकिन्छ कि भनेर ट्रायल गर्नु मन्त्रीजीको भ्रम र भूल हो, एकजना पूर्वरथीले भने। लकिरका फकिरको अर्थ के हो ? 'लकिरका फकिर' चर्चित हिन्दी उखान हो। मन्त्रालयको कार्यक्रममा रक्षामन्त्री पोखरेलले आफूले प्रयोग गरेको उखानको परिभाषा र व्याख्यासमेत गरेका थिए। उनले भनेका थिए, 'यो लकिरका फकिर भनेको के हो भने कुनै जोगी भिक्षा माग्न हिड्यो भने बिहान पनि त्यही बाटो, बेलुका पनि त्यही बाटो, सधैभरी त्यही बाटो हिड्यो भने उसले भिक्षा पाउँदैन। उसले ट्रयाक परिवर्तन गर्नुपर्छ भिक्षा पाउनका लागि । मैले यो प्रसंग किन भनेको हो भने हाम्रो कार्यसम्पाद शैली लकिरका फकिरजस्तो भयो । त्यसैले हामीले सधै एउटै बाटो हिड्नु हुँदैन। ट्रयाक चेन्ज गर्नुपर्छ। लकिरका फकिर जस्तो कार्यशैली परिणाम ल्याउँदैन। हाम्रा व्यवहार, सोच, शैली, योजना अपडेट गर्नुपर्छ। के भएको थियो मेडिकल खरिदमा ? कोरोना रोकथामको मेडिकल सामग्री खरिदमा नेपाली सेनाको संलग्नता विवादमा तानिएको थियो। सरकारको औपचारिन निर्णयअनुसार संकटमा सघाउन तयार भएको सेनाले मेडिकल खरिदमा अपजस र बद्नामी मात्र ब्यहोर्नुपर्यो।राजनीतिक चलखेल अनि कमिशनको चक्करमा हतार हतारमा सेनालाई खरिद डिल गर्न लगाएर फसाइएको निष्कर्षमा सैनिक नेतृत्व पुगेको थियो। सेना त्यो प्रकियाबाट 'ब्याक' भएको छ। राष्ट्रिय सुरक्षाको सर्वोच्च निकाय नेपाली सेनालाई यस्तो विवादित डिलमा सहभागी हुन आदेश दिने रक्षामन्त्री इश्वर पोखरेलको भूमिका प्रति सेना त्यतिबेला देखि नै सशंकित भएको थियो। कस्को कारणले ढिलाइ भयो फास्ट ट्र्याक ? सरकारले चार वर्षमा निर्माण सक्ने गरी २१ वैशाख ०७४ मा फास्ट ट्रयाकको जिम्मा नेपाली सेनालाई दिएको थियो। पूर्वनिर्धारित समयअनुसार सम्पन्न हुन नसकेपछि दुई वर्ष थपिएको छ। संशोधित कार्यतालिकाअनुसार ०८० वैशाखसम्म निर्माण सकाउने लक्ष्य छ। विस्तृत परियोजना प्रतिवेदन (डिपिआर) निर्माणमा भएको विवाद र विलम्ब, ठाउँ ठाउँमा मुआब्जा लफडा, स्थानीय विरोध तथा राजनीतिक चलखेल, ट्र्याकको रेखांकन (अलाइनमेन्ट) परिवर्तनलगायत कारण निर्माण अवधि लम्बिएको सेनाको दाबी छ।३ वटा सुरुङ र १३ वटा पुलसहितको ७२५ किमि लामो फास्ट ट्रयाकको निर्माणमा सबा दुई खर्ब लाग्ने अनुमान गरिएको छ। अहिलेसम्म ४२ प्रतिशत काम सकिएको छ। एक वर्ष अघि हुनुपर्ने अन्तराष्ट्रिय परामर्शदाता छनोटको प्रकिया प्रशासनिक जटिलता, मुद्दा मामिलालगायतका कारणले गत जुनमा मात्र टुंगिएको थियो। कोरियन कम्पनी युसिन अन्तराष्ट्रिय परामर्शदाताका रुपमा नियुक्त भएर काम थालेको छ। प्राविधिक पक्षमा केही अलमल र ढिलाइ भएको सेनाले स्वीकार्दै आएको छ तर निर्माणले अपेक्षित गति लिन नसक्नुमा राजनीतिक तहको स्वार्थ र संलग्नता पनि उत्तिकै जिम्मेबार रहेको सेनाले औंल्याउँदै आएको छ। सेनाले फास्ट ट्रयाकले गति नलिनुमा रक्षामन्त्री पोखरेलको हस्तक्षेपकारी भूमिका बाधक रहेको गुनासो पनि प्रधानमन्त्रीसमक्ष गरेको छ। खोकनालगायतका विभिन्न स्थानमा भइरहेको स्थानीय आन्दोलन तथा अवरोध व्यवस्थापनका लागि राजनीतिक तहबाट हुनुपर्ने सहयोग र समन्वय नहुँदा अपेक्षित रुपमा काम अगाडि बढाउन नसकिएको गुनासो सेनाले गर्दै आएको छ। यसमा रक्षामन्त्रीबाट पनि अपेक्षित सहयोग हुन नसकेको निश्कर्ष सेनाको आन्तरिक छलफलमा निकालिएको स्रोतले बतायो।"
निषेधाज्ञालाई निरन्तरता,"राजविराज : कोभिड१९ संक्रमणको जोखिम बढेपछि सप्तरीमा जारी रहेको निषेधाज्ञालाई निरन्तरता दिइएको छ । सप्तरीका प्रमुख जिल्ला अधिकारी शंकरहरि आचार्यको अध्यक्षतामा आइतबार बसेको जिल्ला सुरक्षा समिति र जिल्ला संकट व्यवस्थापन केन्द्रको संयुक्त बैठकले सप्तरीमा लागु रहेको निषेधाज्ञा पुनः एक साताका लागि थप गर्ने निर्णय गरेको हो। प्रजिअ आचार्यले कोभिड१९ संक्रमणको अवस्था र जोखिम विश्लेषणका आधारमा एक साताका लागि निषेधाज्ञालाई निरन्तरता दिने निर्णय गरिएको बताए । बैठकले सप्तरी जिल्लाको सम्पूर्ण क्षेत्रमा लगाइएको निषेधाज्ञालाई आगामी भदौ २ गते राति ११ बजेसम्मका लागि निरन्तरता दिने निर्णय गरेको प्रजिअ आचार्यले जानकारी दिए । मंगलबार परेको कृष्णाष्टमीलगायतका कुनै पनि धर्मको सबै चाडपर्व आफ्नै घरमा सुरक्षित साथ मनाउन समेत उनले अनुरोध गरेका छन्। यसअघि जिल्ला सुरक्षा समितिले साउन २० गते बिहान ५ बजेदेखि साउन २६ गते साँझ ५ बजेसम्मका लागि जिल्लाभरी निषेधाज्ञा जारी गरेको थियो । स्थानीय प्रशासन ऐन २०२८ को दफा ६ (३) र संक्रामक रोग ऐन २०२० को दफा २ बमोजिम सप्तरी जिल्ला भरी अनावश्यक हिँडडुल, आवतजावत नगर्न, नगराउन निषेधाज्ञालाई निरन्तरता दिने निर्णय गरिएको जिल्ला प्रशासन कार्यालय सप्तरीका प्रशासकिय अधिकृत एवम् सूचना अधिकारी आनन्द ठाकुरले बताए।"
सुशील भट्टको नियुक्ति खारेजीका लागि विरुद्ध अदालतमा रिट,"काठमाडौ : लगानी बोर्डका प्रमुख कार्यकारी अधिकृतमा सुशील भट्टको विवादित नियुक्ति प्रकरण अदालतमा पुगेको छ। भट्टको नियुक्ति गैरकानुनी भएको जिकिर गर्दै निर्णयको खारेजीका लागि पाटन जिल्ला अदालतमा रिट दायर भएको छ। अधिवक्ता जयबहादुर भुजेलले भट्ट नियुक्तिको निर्णय कानुनबमोजिम नभएको दावी रिट दायर गरेका हुन्। अदालतमा रिट दर्ता भएको जानकारी अदालतका रजिष्ट्रार बाबुराम दाहालले अन्नपूर्ण अनलाइनलाई दिए। कालोसूचीमा परेको व्यक्ति योग्य नहुने भन्दै नियुक्ति गैरकानुनी भएको दाबी गरिएको छ। गत सोमबारको मन्त्रिपरिषद बैठकले भट्टलाई ४ वर्षका लागि लगानी बोर्डको प्रमुख कार्यकारी अधिकृत नियुक्त गरेको थियो। अर्थमन्त्री डा युवराज खतिवडा नेतृत्वको छनोट समितिले भट्ट, रामकृष्ण खतिवडा र डा सरोज कोइरालाको नाम सिइओका लागि सिफारिस गरेको थियो। कालोसूचीमा परेका बद्नाम विचौलियालाई लगानी बोर्डको जिम्मा लगाएको भन्दै पार्टीभित्रैबाट पनि नियुक्तिको विरोध भएको थियो। केही दिन अघि नेकपाका अध्यक्ष प्रचण्ड र पूर्वप्रधानमन्त्री झलनाथ खनालले बालुवाटार पुगेर बदनाम विचौलियालाई लगानी बोर्डमा कसको डिजाइनमा ल्याएको भन्दै प्रधानमन्त्री ओलीसँग प्रश्न गरेका थिए। भट्टको नियुक्तिले पार्टी र सरकार दुबै बदनाम भएको बताउँदै यस्तो गलत कदमलाई सच्याउन प्रधानमन्त्रीलाई आग्रह गरेका थिए।"
खानेपानीका इन्जिनियर साढे १० लाख घुससहित पक्राउ,"काठमाडौं : नेपाल खानेपानी संस्थान बुटवल, रूपन्देहीका कार्यालय प्रमुख (सातौ तह) इन्जिनियर सन्तोष साह १० लाख ५५ हजार श्रोत नखुलेको रकमसहित धादिङबाट पक्राउ परेका छन्। खानेपानी शाखा कार्यालयहरुको विभिन्न व्यक्तिहरुसंग घुसरिसवत रकम उठाई काठमाडौंतर्फ जाँदै गरेको भन्ने सूचनाका आधारमा अख्तियार दुरुपयोग अनुसन्धान आयोग टंगालबाट खटिई गएको टोलीले इन्जिनियर साहलाई पक्राउ गरेको हो । लु १ ञ ९५ नं को गाडीमा बुटवलबाट काठमाण्डौ जादै गर्दा धादिङ धुनिवेसी नगरपालिका वडा नं८ खानीखोलामा गाडी चेक जाँच गर्ने क्रममा साहसँग रहेको श्रोत नखुलेको नगद रकम दुई लाख ३३ हजार पाँच सय र बैंकमा जम्मा गरेको बैंक भौचर आठ लाख २२ हजार बराबरको रकमसहित नियन्त्रणमा लिई अनुसन्धान भइरहेको अख्तियार प्रवक्ता तारानाथ अधिकारीले जानकारी दिए ।"
कोरोना नियन्त्रण गर्न सरकार गैर जिम्मेवार देखियो : कांग्रेस,"काठमाडौं : नेपाली कांग्रेसले कोरोना महामारी नियन्त्रण गर्न सरकार अकर्मण्य, नालायक र गैर जिम्मेवार देखिएको बताएको छ। कांग्रेसको कोभिड१९ सम्बन्धी अनुगमन समितिका संयोजक एवं सहमहामन्त्री डा प्रकाशशरण महतले बढ्दो संक्रमणको कारण मुलुक अहिले स्वास्थ्य संकट र जिविकालाई जोखिममा पार्ने आर्थिक संकटको बीचमा भएपनि नेकपाको सरकार सत्ताको खिचातानीमा रमाइरहेको बताएका छन्। लोकतान्त्रिक विधिबाट निर्वाचित सरकारहरुको इतिहासमा यस्तो संवेदनहिनता कहिले देखिएको थिएन। भ्रष्टाचार, अनियमितता, दुरुपयोगको पर्याय बनेको वर्तमान सरकार विचौलियातन्त्रको कठपुतली बनेको छ। महतद्वारा जारी विज्ञप्तिमा भनिएको छ, पछिल्लो दिनमा लगानी बोर्डमा गरिएको नियुक्ति यसको नाङ्गो रुप हो। यसरी आफ्ना निजी स्वार्थ पूर्ति गर्न रमाइरहेको वर्तमान सरकार र सत्ताधारी दलबाट जनताले कुनै आशा राख्ने ठाउँ नरहेको स्थिति छ। निरन्तरको खबरदारीका वावजुद सरकारको उदासिनताले संक्रमण नियन्त्रण गर्न सकिने परिस्थिति हुँदाहुँदै पनि देशभरि कोभिड१९ संक्रमण फैलदै गएको कांग्रेसको ठहर छ। कांग्रेसले संक्रमण समुदायमा गैसकेको स्थिति भएकोले सम्भावित संक्रमित ठाउँहरुको सघन अनुगमनका आधारमा त्यस्ता क्षेत्रहरुमा लक्षित गरी परिक्षणको दायरा व्यापक बनाउन जोड दिएको छ। समुदायमा संक्रमण विस्तारसँगै ज्येष्ठ नागरिकहरु संक्रमित हुँदा मृत्यु दर बढ्दो छ। बिरामीको संख्या पनि बढ्दो छ।विज्ञप्तिमा भनिएको छ, आवश्यक संख्यामा भेन्टिलेटर, हस्पिटल बेड, आइसियु कक्ष, अक्सिजन र अन्य स्वास्थ्य उपकरणहरुको चाहिदो व्यवस्था मिलाइयोस्। नागरिकलाई गुमराहमा राखेर स्वास्थ्यमाथि खेलबाड गर्न मिल्दैन महतले उपचारको ढोका बन्द भएर मर्ने अवस्थाको तत्काल अन्त्य गर्न माग गरेका छन्। कुनै पनि नागरिक कोभिड१९ सम्बन्धी होस् वा अन्य विरामी हुन् उपचारको ढोका बन्द भएर मर्नु हुँदैन।उनले भनेका छन्, वीरगञ्ज लगायतका अन्य ठाउँहरुमा उपचारको ढोका बन्द हुँदा मर्नु परेको घटना अत्यन्त दुःखदायी छ। यो अवस्थाको तत्काल अन्त्य गरियोस्। विज्ञप्तिमा भनिएको छ, हामीलाई थाहा छ, सरकार संवेदनशील छैन र संक्रमणले व्यापक रुप लिन सक्छ। यस्तो अवस्थामा सरकारको भरोसा धेरै गर्न नसकिने भएकोले आफ्नो सुरक्षामा आफैङ्ग सजग हुने र अरुलाई पनि सजग गराउने आह्वान गर्दछौं। यस्तो छ विज्ञप्ति"
"बहुपद, विवादको जड","काठमाडौं : दृष्टान्त १ एमाले र माओवादी केन्द्रबीच २०७४ असोज १७ गते ६ बुँदे सहमतिसँगै वाम एकताको यात्रा आरम्भ भयो। त्यस क्रममा २६ महिनाअघि २०७५ जेठ ३ गते दुई पार्टीबीच एकीकरण भयो। नाम रह्यो नेपाल कम्युनिस्ट पार्टी (नेकपा)। पार्टीका जोर पाइलट (अध्यक्ष) घोषणा गरिए केपी शर्मा ओली र पुष्पकमल दाहाल। पार्टी र सरकार सञ्चालन, दुई अध्यक्षको कार्यविभाजनलगायत विषयमा यसबीच ओलीदाहाल खटपट चलिरह्यो। एकतापूर्व आलोपालो सरकार सञ्चालनको सहमति गरेका दुई नेताले २०७६ मंसिर ४ मा नयाँ ढंगले कार्य विभाजन गरे। ओलीले पाँच वर्षै सरकार र दाहालले पार्टी सञ्चालन गर्ने सहमति भयो। तर, उक्त सहमति कार्यान्वयन र दुई अध्यक्षबीचको नेतृत्व टकरावका कारण नेकपामा विवाद चर्किएको छ। आरोपप्रत्यारोप कति उत्कर्षमा छ भने पार्टी एकताबद्ध रहन्छ या फुट्छ ? अहिले दोसाँधमा छ। विश्लेषक श्याम श्रेष्ठ नेकपामा समस्याको मुख्य जड बहुपदीय प्रणाली नै रहेको बताउँछन्। जबसम्म बहुपदीय नेतृत्व प्रणाली रहन्छ तबसम्म सानाठूला दुर्घटना भइरहन्छन्। दुर्घटनाको कारक बहुपदीय नेतृत्व प्रणाली नै हो, जसले देशलाई नै अस्थिरतातिर धकेल्छ, विश्लेषक श्रेष्ठ भन्छन्, अहिले सत्तारूढ नेकपामा नेताको अभाव होइन, नेतृत्व गर्ने मान्छेको अभाव हो। नेकपामा सर्वस्वीकार्य नेता छैनन्। एउटा नेताले अर्कोलाई मान्दैनन्। यही कारण किचलो जारी छ। दृष्टान्त २ जनता समाजवादी तीन महिनाअघि मात्रै एकीकृत भएको पार्टी हो। समाजवादी र राष्ट्रिय जनता पार्टी (राजपा)बीच एकतापछि गठित जनता समाजवादीले पनि बहुअध्यक्ष प्रणाली अंगीकार गरेको छ। अध्यक्षमा महन्थ ठाकुर र उपेन्द्र यादव छन्। पार्टीले कानुनी मान्यता सबै पाइसकेको छ तर वरीयता विवाद चर्को छ। उपल्लो तहका नेताहरू पर्ख र हेरको रणनीतिमा छन्। एकीकृत पार्टीले आफ्ना मुद्दासमेत बलियो गरी उठाउन सकेको छैन। केही शीर्ष नेता भूमिकाविहीन छन्। उनीहरूको असन्तुष्टि बढिरहेको देखिन्छ। तत्कालीन राजपा र समाजवादीमा रहेको बहुअध्यक्ष प्रणालीले पनि एकीकृत पार्टीलाई गम्भीर बाटोतिर लगिरहेको देखिन्छ। समाजवादीमा डा बाबुराम भट्टराई संघीय परिषद् अध्यक्ष थिए भने उपेन्द्र यादव अध्यक्ष। तर, एकीकृत पार्टीमा डाभट्टराई भूमिकाविहीन अवस्थामा चौथो वरीयतामा छन्। यादव भने अध्यक्षसँगै दोस्रो वरीयतामा छन्। राजपाका ६ अध्यक्षमध्ये पाँच जना भूमिकाविहीन छन्। वरीयतामा पनि पछि छन्। सरकारले दल विभाजनसम्बन्धी अध्यादेश ल्याएपछि आआफ्नो पार्टी फुट्न सक्ने आशंकामा समाजवादी र राजपा एकजुट भएका थिए। पार्टी मिले पनि नेताहरूको मन मिलेको देखिँदैन। जनता समाजवादीले लामो समयका लागि बहुअध्यक्ष प्रणाली लागू नगर्ने नेता राजेन्द्र श्रेष्ठ बताउँछन्। एक समिति, एक अध्यक्ष प्रणालीमै जानुपर्छ, उनी भन्छन्, दुई अध्यक्ष प्रणाली त केही समयलाई मात्र हो। यो दीर्घकालका लागि सोचिएको होइन। नेताहरूबीचको विवादकै कारण केन्द्रीय कारिणी समिति बैठक शनिबार बिनानिष्कर्ष टुंगिएको छ। बैठकले न पदाधिकारी चयन गर्न सक्यो न त भागबन्डा र वरीयताकै विषय टुंग्यायो। बैठक २६ साउनसम्म बस्ने कार्यतालिका तय भएको थियो। पदाधिकारी चयन गर्ने, कमिटी भागबन्डा टुंगो लगाउने, वरीयता मिलाउनेलगायत एजेन्डा थिए। दृष्टान्त ३ राजसंस्था पुनःस्थापनाको अभियानमा जुटेको पार्टी हो, राष्ट्रिय प्रजातन्त्र पार्टी। यसमा तीन अध्यक्ष छन् कमल थापा, पशुपतिशमशेर जबरा र डा प्रकाशचन्द्र लोहनी। तत्कालीन राष्ट्रिय प्रजातन्त्र पार्टी (राप्रपा) र राष्ट्रिय प्रजातन्त्र पार्टी (संयुक्त) बीच २०७६ फागुन २५ गते एकता भएको हो। तीन अध्यक्षबीचको अस्तित्वको लडाइँका कारण पाँच महिना पुगिसक्दा पनि पार्टीले चुनाव चिह्न र विधान टुंग्याउन सकेको छैन। यसका कारण पनि पार्टीले अझै कानुनी मान्यता पाएको छैन। राणा र लोहनी पुरानो पार्टीको चुनाव चिह्न हलोकै पक्षमा देखिएका छन्। थापाले पनि पुरानो पार्टीकै चिह्न गाईलाई अघि सारेका छन्। अर्कातर्फ पार्टीबाट हुने पलायनलाई लिएर पनि नेताहरू अध्यक्षहरूप्रति असन्तुष्ट देखिन्छन्। पूर्वमन्त्री सुनील थापासहित २१ जनाको समूह हालै नेपाली कांग्रेसमा प्रवेश गरेको थियो। पार्टी एकतादेखि नै थापाको समूह नेतृत्वप्रति असन्तुष्ट थियो। राप्रपामा पनि बहुअध्यक्ष प्रणाली सफल हुन नसकेको नेता मोहन श्रेष्ठ बताउँछन्। बलियो राष्ट्रवादी शक्ति निर्माणका लागि छुट्टिएका घटक एक हुनुपर्ने थियो। छुट्टाछुट्टै हिँड्दा कमजोर भइएको थियो। सँगै भएपछि एकले अर्काको अस्तित्व स्वीकार गर्न नसक्ने प्रवृत्ति नेतृत्वमा देखियो, उनी भन्छन्, यसकै कारण पनि राप्रपामा बहुअध्यक्ष प्रणाली सुरु भएको थियो तर यो सफल हुन सकेन। पार्टीमा अनेक समस्या देखिए, यही कारण पनि नेताहरू अर्कै पार्टीमा पलायन हुने क्रम बढ्यो। ००० उल्लिखित दृष्टान्तले प्रस्ट पार्छ एकता भएका पार्टीहरूलाई बहुपदीय नेतृत्व प्रणालीले जोड्न सकेन। यति मात्र होइन, यो प्रणालीले जोडिएका पार्टीलाई फुटको सँघारमा पुयाएको देखिन्छ। स्वार्थका लागि पार्टी एकता गर्ने तर एउटा नेताले अर्कोलाई विश्वास गर्न नसक्ने अवस्था आएका बेला यस्तो प्रणाली लागू हुने जानकार बताउँछन्। उनीहरूका अनुसार अविश्वासको पर्याय नै बहुपदीय नेतृत्व प्रणाली हो। विश्लेषक प्राकृष्ण खनाल एकीकृत पार्टीका लागि बहुपदीय नेतृत्व प्रणाली सही नभएको बताउँछन्। नेपालमा तत्कालका लागि फाइदा उठाउन बहुपदीय नेतृत्व प्रणाली प्रयोग गरिएको देखिन्छ। यो नक्कली मेलमिलाप हो। यसलाई गठजोड भन्न सकिएला तर पार्टी एकता भन्न सकिँदैन। जबरजस्ती जोड्ने क्रममा यस्तो भएको हो, उनी भन्छन्, विचार मिलेपछि, सिद्धान्त मिलेपछि जबरजस्ती जोड्न पर्दैन, आफैं जोडिन्छ। दलहरूले यो प्रणालीलाई बढावा दिँदै गए भने भविष्यमा देश ठूलो दुर्घटनामा पर्न सक्ने उनको ठम्याइँ छ। उनका अनुसार यही क्रम बढ्दै गयो भने राज्यको एउटा पदलाई दुईवटा बनाउन बेर लाग्दैन। सिद्धान्तलाई होइन, व्यक्ति र गुटलाई केन्द्रमा राखेर नेताहरू अगाडि बढ्न थालेपछि यस्तो हुन्छ। पार्टी अध्यक्षको एउटै पदमा दुई जना बस्ने भन्ने विश्वमा कहीँ कतै भएको सुनिएको छैन, उनी भन्छन्, विशेष परिस्थितिमा यस्तो गर्न सकिन्छ होला तर यस्तै गर्नुपर्छ भनेर जानु ठीक होइन। एउटा पार्टीको नेतृत्व जहिले पनि एउटै हुनुपर्छ, नेतृत्व ठीक नभए बरु परिवर्तन गर्नुपर्छ। बहुपदीय नेतृत्व प्रणालीको सुरुआत नेपालमा तत्कालीन राजपाले सुरु गरेको थियो। २०७४ मा गठन भएको यो दल तराई मधेस लोकतान्त्रिक पार्टी, सद्भावना पार्टी, नेपाल सद्भावना पार्टी, तराई मधेस सद्भावना पार्टी, मधेसी जनाधिकार फोरम (गणतान्त्रिक), राष्ट्रिय मधेस समाजवादी पार्टी मिलेर बनेको हो। राजपामा ६ जना अध्यक्ष थिए भने पार्टीमा चक्रीय प्रणाली लागू गरिएको थियो। त्यही कारण अहिले त्यो पृष्ठभूमिका नेताहरू विचारविहीन बन्नुपरेको विश्लेषक डा राजेश अहिराज बताउँछन्। राजपा पृष्ठभूमिका नेताहरू जति पनि छन्; उनीहरू सबै वैचारिक रूपमा भुत्ते छन्। त्यही कारण अहिले बनेको जनता समाजवादीको वैधानिकता कायम त छ तर यसले सामाजिक स्वीकृति गुमाइसकेको छ, उनी भन्छन्, पार्टी एकतापछि पनि एउटा नेताले अर्कोलाई विश्वास गर्न नसकेका कारण नै एउटै पदमा धेरै नेता बस्ने गर्छन्। तत्कालीन राजपामा यही देखिएको थियो। अहिले जनता समाजवादीमा पनि त्यही प्रवृत्ति दोहोरिएको छ। बहुपदीय प्रणालीका कारण एउटै पार्टीका नेताहरूबीच सिद्धान्तको मतभेद रहेको उनी बताउँछन्। पार्टी मिल्ने तर पद नमिल्नु भनेको सिद्धान्त नमिल्नु नै हो। त्यसैले अहिले जति पनि बहुअध्यक्ष भएका पार्टीहरू छन्, त्यहाँ सिद्धान्तको ठूलो मतभेद छ, उनी भन्छन्। अर्कोतर्फ नेपालमा सर्वस्वीकार्य नेता नरहेका कारण यो प्रणाली मौलाइरहेको विश्लेषक श्रेष्ठ बताउँछन्। बहुपदीय नेतृत्व भनेकै नेतृत्वको अभाव हुनु हो। बहुनेता भनेकै पार्टीमा एउटा मात्र नेता हुन सकेन भनेको हो, उनी भन्छन्, अहिले नेपालका राजनीतिक दलहरूमा कुनै पनि सर्वमान्य नेता छैन। नेपालमै सर्वमान्य नेता छैन। यही कारण सबैजसो पार्टी बहुपदीय नेतृत्व प्रणालीमा गइरहेका छन्। तर, यो ठीक प्रणाली होइन, शेष हुने प्रणाली हो।"
प्रधानन्यायाधीशको कार्यक्षमतामाथि प्रश्न : बारले पठायो न्यायलयलाई १७ बुँदे पत्र,काठमाडौँ : प्रधानन्यायाधीश चोलेन्द्र समशेर जवराको कार्यशैलीप्रति आपत्ति जनाउँदै नेपाल बार एशोसिएशनले उनको कार्यक्षमतामाथि प्रश्न उठाएको छ । बारले प्रधानन्यायाधीश राणाको भूमिकाको कारण न्याय सम्पादन सन्तोषजनक हुन नसकेको पनि आरोप लगाएको छ । बारले सोमबार पत्रकार सम्मेलन मार्फत प्रधानन्यायाधीशको कार्यशैलीप्रति आपत्ति जनाएको हो । बारका अध्यक्ष चण्डेश्वर श्रेष्ठका अनुसार २०७५ सालमा प्रधानन्यायाधीशले बहाली हुँदा न्यायपालिका भित्रको विकृति हटाउन नेतृत्व गर्ने बताए पनि व्यवहारमा त्यस्तो देखिएको छैन । नाम उल्लेख नगरेरै बारले अन्य केही न्यायाधीशहरूमा अनुभव र ज्ञानको अभाव देखिएको पनि आरोप लगाएको छ । तर त्यस्ताको पहिचान गरी न्याय परिषदमा हाजिर गराउने र तालिम तथा प्रशिक्षणको उचित व्यवस्था गर्नुपर्ने विज्ञप्तिमा उल्लेख छ । यस्तै बारले न्याय क्षेत्रभित्रका विकृति हटाउन बार प्रतिनिधि सम्मिलित विशेष संयन्त्र गठन गर्न माग गरेको छ । यस्तै न्यायाधीश र बारका पदाधिकारीको सम्पत्ति पारदर्शी बनाउन पनि बारले माग उठाएको छ ।
भित्र एउटा कुरा र बाहिर अर्को कुराले नेकपामा समस्या : नारायणकाजी,"काठमाडौं : नेपाल कम्युनिस्ट पार्टी (नेकपा)का प्रवक्ता नारायणकाजी श्रेष्ठले भित्र एउटा कुरा र बाहिर अर्को कुरा गर्ने प्रवृत्तिले पार्टीमा विवाद भएकव बताएका छन्। सामाजिक सञ्जाल फेसबुकमा स्ट्याटस लेख्दै दोहोरो कुराभन्दा पार्टीभित्र सिधा र खुला छलफल गर्न आवश्यक रहेको उल्लेख गरेका छन्। 'हाम्रो पार्टीभित्रको अहिलेको एउटा समस्या सिधा र खुला छलफल गर्नुको सट्टा भित्र एउटा कुरा ,बाहिर अर्को कुरा र एक ठाउँमा एउटा कुरा, अर्को ठाउँमा अर्को कुरा गर्ने प्रवृत्ति पनि हो' श्रेष्ठले लेखेका छन् 'त्यसले समस्या समाधान गर्न सहयोग गर्दैन, बरु जटिल बनाउँछ। त्यसैले पार्टी, वर्ग,आन्दोलन, देश र जनतालाई केन्द्रबिन्दुमा राखी सिधा, खुला र स्प्ष्टरुपमा छलफल गरौं र सकारात्मक निकास निकालौं।' कम्युनिष्ट पार्टीको उदेश्य समाजमा आजसम्मको सर्वोत्तम लोकतन्त्रको अभ्यास गर्नुगराउनु रहेको भन्दै त्यसका लागि पार्टी भित्र आन्तरिक लोकतन्त्र सुनिश्चित हुनु पहिलो शर्त रहेको उल्लेख गरेका छन्। 'अत: नेकपा भित्र अन्तरपार्टीजनवाद, छलफल, बहस र अन्तरसंघर्षलाई पार्टीको जीवन र चालक शक्ति भनिन्छ। अन्तरसंघर्षलाई स्वस्थ र रुपान्तरणमुखी ढंगले सञ्चालन गर्नाले विचारको परिमार्जन एवं विकास, संगठनको व्यवस्थापन, परिचालन एवं सुदृढीकरण र सामाजिक रुपान्तरणको क्रान्तिकारी उदेश्यमा योगदान पुर्याउँछ' श्रेष्ठले लेखेका छन् 'अन्तरसंघर्षलाई सार्थक निष्कर्षमा पुर्याउन वैचारिक, सैदान्तिक, राजनीतिक, प्रवृत्तिगत र मुद्दागतरुपमा सिधा, खुला र स्पष्ट छलफल गर्ने कार्यशैली अख्तियार गर्नुपर्छ।' सिधा,खुला र स्पष्ट छलफल गरेर पार्टी संकटको निकास निकालौं ।भित्र बाहिर फरक फरक कुरा र भिन्न भिन्न ठाँउमा भिन्न भिन्न कुरा नगरौँ।यसले समाधान गर्दैन,बरु जटील बनाउछ। :  ()  ,"
नेपालचीन सैन्य अभ्यास स्थगित,"काठमाडौं : कोरोना संक्रमणको जोखिमका कारण नेपालचीनबीच हुने भनिएको संयुक्त सैन्य अभ्यास स्थगित भएको छ। सन् २०२१ को जनवरीसम्मका सैन्य अभ्यास र दुवैतर्फका सम्पूर्ण सैन्य कार्यक्रम नहुने भएका छन्। यसबारेमा चीनले नेपाली सेनालाई औपचारिक पत्र पठाएको छ। आगामी जनवरीमा दुवै पक्षको छलफलपछि स्थगित भएका कार्यक्रमबारे नयाँ मिति तय हुने सैनिक स्रोतले जनाएको छ। संयुक्त सैन्य अभ्यास पनि दुवैतर्पका उच्च सैनिक अधिकारीको छलफल पछि स्थगित भएको हो। गत वर्ष नेपालमा भएको सैन्य अभ्यास यस पटक चीनमा हुने तालिका थियो। सैनिक प्रवक्ता सन्तोषवल्लभ पौड्यालले महामारीका कारण नेपाली र चिनियाँ जनमुक्ति सेनाबीचको संयुक्त सैन्य तालिम तत्कालका लागि स्थगित भएको बताए। उनले भने, अनुकूल वातावरण बनेलगत्तै दुवै पक्ष बसेर नयाँ मिति तय गछौं। आतंकवादबाट उत्पन्न हुन सक्ने सम्भावित सुरक्षा चुनौतीलाई दृष्टिगत गरी दुवै देशका विशेष फौजले २०७४ देखि सैन्य अभ्यास गर्दै आएका छन्। २०७४ वैशाख ३ देखि १२ गतेसम्म पहिलो पटक काठमाडौंमा नेपाली सेना र चिनियाँ जनमुक्ति सेनाबीच संयुक्त सैन्य अभ्यास भएको थियो। नेपाली र चिनियाँ सेनाबीच हुँदै आएको संयुक्त सैन्य अभ्यासलाई पश्चिमा मुलुकहरूले रणनीतिक रूपमा हेर्ने गरेका छन्। सगरमाथा फ्रेन्डसिप नाम दिइएको सैन्य अभ्यास प्रतिआतंकवाद युद्धकला, विपद् व्यवस्थापनलगायत विषयमा केन्द्रित छ। सैन्य अभ्यासको दोस्रो संस्करण २०७५ मा चीनको सिचुवान प्रान्तको छेन्दुमा भएको थियो। गत वर्ष काठमाडौंमा भएको अभ्यासमा दुवैतर्फका सेनाको महासेनानीको नेतृत्वमा २२२२ जना सैन्य अधिकारी सहभागी भए। नेपाली सेनाले अमेरिका, भारतलगायत मुलुकहरूसँग सैन्य अभ्यास गर्दै आएको छ। सैन्य कूटनीतिलाई दरिलो बनाउन नेपाली सेनाले अन्य मुलुकका सेनासँग पनि संयुक्त रूपमा विभिन्न अभ्यास र तालिम गर्दै आएको छ। बंगलादेशमा सन् २०१६ र २०१९ को अप्रिलमा श्रीलंकामा आतंकवादी आक्रमण भएपछि एसियाली मुलुकहरू थप सजग बनेका छन्। एसियाली मुलुकका सैनिक संगठनहरूले आतंकवादको सम्भावित चुनौतीलाई ध्यानमा राखेर द्विपक्षीय र बहुपक्षीय सैन्य अभ्यास गर्दै आएका छन्। नेपालचीन सैन्य अभ्यासबारे जापान, कोरिया, भारत, अमेरिका र युरोपेली मुलुकले असहजता प्रकट गर्दै आएका छन्। नेपाली सेनाले चीनसँगको संयुक्त सैन्य अभ्यास नियमित र सामान्य भएको बताउँदै आएको छ। झन्डै दुई वर्षअघि बिमस्टेक राष्ट्रबीच हुने संयुक्त सैन्य अभ्यासमा नेपाली सेनाको सहभागितालाई लिएर विवाद भएको थियो। प्राविधिक र आर्थिक सहायताका लागि बनेको संगठनभित्र सैन्य अभ्यासको विषयले प्रवेश पाउनु असान्दर्भिक भएको भन्दै आलोचना भएको थियो। प्रधानमन्त्री केपी शर्मा ओलीले नेपाली सेनालाई उक्त सैन्य अभ्यासमा सहभागी नहुन निर्देशन दिएका थिए।"
नेकपा नफुटाउन जुटे सांसद,"काठमाडौं : शीर्ष नेतृत्वका कारण पार्टी विभाजनको डिलमा पुगेको भन्दै नेकपाका ६१ सांसदले कुनै गुटमा नलाग्ने प्रतिबद्धता जनाएका छन्। उनीहरूले पार्टी अध्यक्षद्वय केपी शर्मा ओली, पुष्पकमल दाहाल, वरिष्ठ नेता माधवकुमार नेपाललाई एकताकै पक्षमा उभिन आग्रह गरेका छन्। नेकपाको शीर्ष नेतृत्व तहमा देखा परेको गम्भीर अन्तरविरोधले एकातिर आम नेपाली जनता, तमाम कार्यकर्ता मर्माहत भएका छन्, उनीहरूले आइतबार पत्रकार सम्मेलनमा सार्वजनिक गरेको प्रतिबद्धतापत्रमा भनिएको छ, अर्कोतिर दुई ठूला कम्युनिस्ट पार्टीहरूको एकता प्रक्रिया पूरा नहुँदै विग्रहतिर जाने सम्भावना बढेर गएको छ। एकता महाधिवेशनसम्म पार्टी विधान र एकताको भावना समेटिने गरी पार्टीलाई एकताबद्ध बनाउन सामूहिक पहलकदमी लिइएको उनीहरूको भनाइ थियो। संयुक्त अपिल गर्नेमा कृष्ण दाहाल, कृष्णभक्त पोखरेल, गणेश पहाडी, अञ्जना विशंखे, कल्याणी खड्का, अमनलाल मोदी, दीपकप्रकाश भट्ट, प्रेम आले, विशाल भट्टराई, झपट रावल, लालप्रसाद साँवा लिम्बू, सुदन किराँती, हेमकुमार राई, धर्मशिला चापागाईंलगायतका सांसद छन्। उनीहरूले पार्टी एकता विरोधी कुनै पनि गतिविधिमा संलग्न नहुने स्पष्ट पारेका छन्। पार्टीको उपल्लो नेतृत्व तहमा देखिएको ध्वंसात्मक प्रकृतिका अन्तरविरोधहरूलाई मूर्त वा अमूर्त ढंगले टेलिभिजन, अनलाइन, पत्रपत्रिका, सामाजिक सञ्जाल, सडक चोकहरू आदि माध्यमबाट सार्वजनिक ढंगले पक्ष विपक्षमा अभिव्यक्ति दिनेमा सहभागी हुने छैनौं, प्रतिबद्धतापत्रमा लेखिएको छ, त्यस प्रकारका पार्टी एकता विरोधी क्रियाकलापलाई रोक्न र निस्तेज गर्न हामी प्रतिबद्ध छौ। विधि र प्रक्रियाअनुसार विवाद हल गर्न उनीहरूले नेतृत्वकोे ध्यानाकर्षण गरेका छन्। सांसद रामकुमारी झाँक्रीले पार्टी फुटाएर वा चोइट्याएर सानो बनाउने कार्यमा उत्साहित नहुन नेतृत्वको ध्यानाकर्षण गरिन्। आफ्नै पुस्तामा पार्टीलाई ध्वंस गरेर हामीलाई खरानी बुझाउँदै हुनुहुन्छ ? , उनले पाटी नेतृत्वलाई प्रश्न गरिन्, हामीलाई कस्तो पार्टी हस्तान्तरण गर्दै हुनुहुन्छ ? सांसद कृष्ण दाहालले पार्टी विभाजनका लागि कतै पनि हस्ताक्षर नगर्ने प्रतिबद्धता जनाउँदै सुदृढ एकताका लागि पहल गर्ने बताए। सांसद विशाल भट्टराईले कोभिड, बाढी पहिरो र डुबानबाट जनताले सास्ती व्यहोरिरहेका बेला नेताहरूबीच गाईजात्रे झगडा हुनु दुःखद् भएको बताए। पार्टी एकताका पक्षमा पार्टी कार्यालयदेखि नेताका घर घेर्न पनि पछि नपर्ने उनको भनाइ थियो।"
नुवाकोटमा समुदायस्तरमा देखिन थाले संक्रमित,नुवाकोट : नोवेल कोरोना भाइरस (कोभिड१९) का संक्रमितहरु नुवाकोटमा धमाधम देखिन थालेका छन्। एक सातादेखि लगातार समुदायमा कोरोना संक्रमित पुष्टि भइरहेका छन्। नुवाकोटमा विदेश तथा अन्य संक्रमित स्थानबाट नआएकालाई समेत कोरोना संक्रमण पुष्टि भएको छ। नुवाकोटमा सोमबार पनि चार जना कोरोना संक्रमित फेला परेको जिल्ला स्वास्थ्य कार्यालय नुवाकोटले जनाएको छ। संक्रमित चार जना सबै पुरुष हुन्। उनीहरुमध्ये दुई जना समुदायस्तरमा फेला परेका हुन्। दुई जना क्वारेन्टाइनमा बसेकोहरुमा संक्रमण फेला परेको नुवाकोटका प्रमुख जिल्ला अधिकारी झंकनाथ ढकालले बताए। उनका अनुसार कोरोना समुदायमा पुगेपनि नियन्त्रण भित्रै रहेको र सर्वसाधाणलाई प्रशासनको निषेधाज्ञा पालना गर्न आग्रह गरेका छन्। कन्ट्रयाक ट्रेसिङलाई प्राथमिकता दिएर कोरोना पहिचान तथा नियन्त्रण अभियान तत्काल सुरु गरिएको उनले बताए। स्वास्थ्य कार्यालय नुवाकोटका अनुसार दुप्चेश्वर गाउँपालिकामा समुदायस्तरमा दुई जना र क्वारेन्टाइनमा एक जना संक्रमित भेटिएका हुन्। सदरमुकामसँगै जोडिएको लिखु गाउँपालिकाको क्वारेन्टाइनमा रहेका एक जना संक्रमित भेटिएका हुन्। खनालका अनुसार सोमबार पुष्टि भएका चार जनासहित नुवाकोटमा कोभिड१९ (नोबेल कोरोना भाइरस) बाट संक्रमित हुनेको संख्या ६१ जना पुगेको छ। तीनसय १ जनाको स्वाबको नमूनाको परीक्षण नतिजा आउन बाँकी रहेको छ। नयाँ भेटिएको चार जनालाई नुवाकोट जिल्ला अस्पताल त्रिशुली र खरानीटारस्थित अस्पतालको आइसोलेसनमा राखिएको छ। दुप्चेश्वरको तीन जनालाई तादी गाउँपालिकाको खरानीटार अस्पतालको आइसोलेसनमा पठाइदैछ। लिखुको एक जना संक्रमित त्रिशुली अस्पतालमा ल्याएर उपचार सुरु गरिएको छ। दुप्चेश्वरमा फेला परेको दुई जना समुदायस्तरकै भएको स्थानीयले जनाएका छन्। सोमबार फेला परेकोसहित नुवाकोटका २४ जना कोरोनाको उपचारका लागि आइसोलेसनमा छन्। जसमा २० जना पुरुष र ४ जना महिला रहेको स्वास्थ्य कार्यालय नुवाकोटका सूचना अधिकारी उत्तमराज खनालले जानकारी दिए। संक्रमितको कन्ट्रयाक ट्रेसिङलगायत विभिन्न स्थानबाट संकलन गरिएको तीनसय जना भन्दा बढीको स्वाब संकलनको नतिजा भने आउन बाँकी रहेको छ। आइतबार मात्रै नुवाकोटमा एक शिक्षकसहित तीन जनामा कोरोना पुष्टि भएको थियो। नुवाकोटमा हालसम्म ३७ जनाले कोरोनाले जितेर उपचारपछि घर फर्किएका छन्। संक्रमितहरुको स्वास्थ्य अवस्था सामान्य रहेको स्वास्थ्य कार्यालय नुवाकोटले जनाएको छ।
सेती नदीले सडक कटान गरेपछि बाटो अवरुद्ध,बझाङ : बझाङको जयपृथ्वी राजमार्गको तमैलमा सेती नदीले सडक कटान गर्दा बाटो अवरुद्ध भएको छ। सेतीमा आएको बाढीले विस मिटर जती राजमार्ग भत्काएपछि जिल्ला सदरमुकाम चैनपुरको आवत जावत आइतबार रातीदेखी बन्द भएको छ। केही दिन अघिदेखी आएको अविरल वर्षासँग सेतीमा ठुलो बाढी आएपछि सेती किनारमा रहेको सडक भत्काएको छ। सदरमुकाम चैपुरदेखी १० किलोमिटर टाढा रहेको तमैल जालेलाग्ने भीरमा यसअगाडी जेठको महिना माथिबाट आएको पहिरोले सडक बिग्रेपछि यस वर्ष भित्ता पट्टी मेसनरी वाल लगाउने थालेका थिए। सेतीको बाढीले मुनीबाट सडक कटान गरेपछि समस्या आएको सडका कर्मचारी विकास रावलले बताए। उनले भने पहिरो ठुलो छ हिँडेर आउने बाटोसमेत छैन् सडकका लेवरहरु लिएर मान्छे हिड्ने बाटो बनाउन सकिन्छ की भनेर लागी रहेको बताए। सडक सबै भत्केर सेतीले बगाइ सकेको हुदाँ सामान्ने हिड्ने बाटोसमेत छैन्। सेतीको बाढी ठुलो आएको हुदाँ सेती नदी तल्कोटदेखी देउरासम्मको छेउछाउमा बाढीले खेत जमिन बगाएको प्रहरीले जानकारी दियो। सेतीमा बाढी धेरै थियो प्रहरी नायव उपरिक्षक गणेश बमले भने तमैलमा सडक बगाएको छ अन्य ठाँउमा खासै ठुलो क्षती नभएको जानकारी आएको बताए। उनले सडक खोल्नका लागी बैतडी सडक डिभिजनसहित अन्य ठेकदारसँग पहल भइरहेकव जानकारी दिए।
खोलाले बगाउँदा एक पुरुषको मृत्यु,डडेल्धुरा : नुहाउन गएका एक पुरुषलाई रडुवा खोलाले बगाउँदा मृत्यु भएको छ। सोमबार दिउँसो गन्यापधुरा २ मेलमुडाका ४८ वर्षीय मानबहादुर बोहरा रडुवा खोलामा मृत अवस्थामा फेला परेको जिल्ला प्रहरी कार्यालय डडेल्धुराका प्रहरी सहायक निरीक्षक दधिराम न्यौपानेले बताए। बिहान घरबाट नुहाउन खोलामा गएका उनी १२ घण्टासम्म नर्फिएपछि खोज्दै जाँदा उनी मृत अवस्थामा फेला परेका हुन्। प्रहरी टोली घटनास्थल पुगेर अनुसन्धान कार्य अगाडि बढाएको प्रहरी नायव उपरीक्षक न्यौपानेले जानकारी दिए।
२४ घण्टामा ३३८ जना कोरोना संक्रमित थपिए,काठमाडौं : नेपालमा पछिल्लो २४ घण्टामा ३३८ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार देशभरका विभिन्न प्रयोगशालामा भएको पीसीआर परीक्षणमा ३३३८ जनाको रिपोर्ट पोजिटिभ आएको हो। कुल संक्रमितको संख्या २३ हजार ३१० पुगेको छ। पछिल्लो २४ घण्टामा ११० जना डिस्चार्ज भएका छन्। कुल डिस्चार्जको संख्या भने १६ हजार ३५३ पुगेको छ। हालसम्म ७६ जनाको कोरोनाले मृत्यु भएको छ।
"'बिरामीलाई स्लाईन चढाइरहेको थिएँ, दुई युवा आएर कुटे'","बैतडी : महिला स्वास्थ्यकर्मीमाथि कुटपिट भएको छ। जिल्लाको पुर्चौडी नगरपालिका३ स्थित न्वादेउ स्वास्थ्यचौकी अन्र्तगतको नकाली नगरस्वास्थ्य केन्द्रमा कार्यरत २५ वर्षीया अनमी जानकी भट्टमाथि कुटपिट भएको हो। स्वास्थ्य केन्द्रमै बिरामीको उपचार गरिरहेका बेला आफूमाथि स्थानीय दुई युवकले कुटपिट गरेको भट्टले बताइन। पुर्चौडी नगरपालिका३ का २४ वर्षीय मोहन कुँवर र २१ वर्षीय वीरेन्द्र कुँवरले कुटपिट गरेको हो। स्थानीय एक बृद्धा बिरामीलाई स्लाईन चढाइरहेका र सोही बेला ती युवकले कुटपिट गरेको उनले बताइन। उनले भनिन् 'बृद्धा आमा कान नसुन्ने र उहाँसँग ठूलो स्वरले बोल्दा स्वास्थ्यकर्मीले सेवा दिने तरिका यही हो भनेर गालीगलैच गर्दै कुटपिट गरे।' ती युवाको कुटपिटबाट जानकीको हातको औला भाचिँएको, मुख, छाति र टाउकोमा चोट लागेको छ। उहाँको हाटमा उपचार भइरहेको छ। आफू अहिले न्यायको खोजीका लागि नगरपालिकामा पुगेको भट्टले बताइन। कुटपिट गर्ने ती युवकले स्वास्थ्यकेन्द्रमा कार्यरत स्वीपर(कार्यालय सहयोगी) बिमला कुँवरमाथि पनि हातपात गर्नुका साथै कार्यालयमा रहेका कागजात पनि च्यातेको बताइएको छ। कुटपिटपश्चात जानकीले ती युवालाई पक्राउ गरी आवश्यक कार्वाहीका लागि प्रहरी चौकी पुरघाटमा निवेदन दिएकी छन्। स्वास्थ्यकर्मीमाथि स्वास्थ्य संस्थामै कुटपिट र दुव्र्यवहार भएकोले आफू असुरक्षित रहेको न्वादेउ स्वास्थ्य चौकीका इञ्चार्ज गणेश धानुकले बताए। उनले भने 'स्वास्थ्य कर्मीमाथि कुटपिट गर्ने जोसुकैलाई पनि कानूनी कार्वाही हुनुपर्छ, स्वास्थ्यकर्मीलाई काम गर्ने वातावरण बन्नुपर्छ।' यसैबीच कुटपिट गर्ने ती दुबै युवक फरार रहेका छन्। फरार रहेका मोहन कुँवर र वीरेन्द्र कुँवरको खोजी जारी रहेको प्रहरीले जनाएको छ। महिला स्वास्थ्यकर्मीमाथि कुटपिट भएको भन्ने उजुरी आएको र घटनाको थप अनुसन्धान भइरहेको बैतडीका प्रहरी प्रमुख, प्रहरी नायव उपरीक्षक नारायणप्रसाद अधिकारीले जानकारी दिनभुयो। फरार रहेका युवकलाई नियन्त्रणमा लिएर घटनाबारे अनुसन्धान हुने जिल्ला प्रहरी कार्यालय बैतडीले जनाएको छ।"
लिखु जलविद्युत ३ र ४ लाई गाउँपालिकाले भन्यो : मालवाहक ढुवानीका साधन रोक,"काठमाडौं : रामेछाप जिल्लाको लिखु तामाकोशी गाउँपालिकाले लिखु जलविद्युत आयोजना ३ र ४ का मालवाहक ढुवानीका साधनहरुलाई अनिश्चितकालिक रोक लगाएको छ। गाउँपालिका अन्तर्गत सञ्चालित हलदेवेशीदेखि धोवीढाँडेसिरिसे सडक स्थानीय तहले पटक पटक स्तरोन्नतीको गर्दै आएपनि हाइड्रोले सडकको क्षमताभन्दा बढीका सवारी साधन गुडाउँदा सडक जीर्ण बनेको भन्दै गाउँपालिका प्रवेशमा रोक लगाएको गाउँपालिका अध्यक्ष गोविन्द खड्काले जानकारी दिए। आइतबार स्वेत गंगा हाइड्रोपावर एन्ड कन्ट्रक्सन लिमिटेड (लिखु३)र ग्रीन भेन्चर्स प्रालि (लिखु४)लाई विगत ३ महिनादेखि उक्त सडक मार्ग जलविद्युतका सवारी साधनले सडक भत्किएको भन्दै गाउँपालिकाले एक पत्रमार्फत रोक लगाएको जानकारी दिएको हो। लिखु हाइड्रोपावरले कानुन बमोजिम पनि प्रवेश नै गर्न नमिल्ने किसिमका सामान बोक्न १२ चक्केदेखि ४२ चक्केसम्मका ढुवानीका साधन ल्याउँदा साइड नपुगी एक्साभेटर प्रयोग गरी सडकको दायाँ बायाँ खन्ने, खोतल्ने कार्य गरी उक्त सडक मार्ग हाल आएर एम्बुलेन्स त के दुई पांग्रे सवारी साधन (मोटरसाइकल) समेत आवत जावत गर्न नमिल्ने गरी भत्किएकाले आपतकालीन समयमा सर्वसाधारण जनता समेत हिँडडुल गर्न नसकी आवागमन अवरुद्ध हुँदा यस लिखु तामाकोशी गाउँपालिका निवासी स्थानीय जनताका शान्ति सुरक्षा र सुस्वास्थ्यमा गम्भीर असर परेकाले उक्त विषयलाई ध्यानमा राखी यस लिखु तामाकोशी गाउँपालिका स्थानीय तहसरकारले पहिले गरेकै अवस्थामा स्तरोन्नति गरी २४ घण्टा सडक सञ्चालनमा ल्याई राख्न पटक पटक कार्यालयलाई अनुरोध र ताकेता गर्दा समेत वेवास्ता गरी गैरजिम्मेवार बनेको प्रवृतिप्रति गम्भीर ध्यानाकर्षण भएको छ। अध्यक्ष खड्काद्वारा पठाइएको पत्रमा भनिएको छ। यसरी हाइड्रोपावर सञ्चालन गरिरहँदा उक्त संस्था तथा कम्पनीले निभाउनु पर्ने सामाजिक उत्तरदायित्व निर्वाह गरी अन्य क्षेत्रको समेत समग्र सन्तुलित विकासमा टेवा पुयाउनु पर्नेमा सोको नजरअन्दाज गर्दै आएको र सो सम्बन्धमा छलफल र वार्तामार्फत समस्या समाधानका लागि पटक पटक यस कार्यालयमा उपस्थित हुन सूचना गर्दा समेत उपस्थित नभई गैरजिम्मेवारीपनको पनि पराकाष्ठा नाघेको हुँदा हाल आएर यस लिखु तामाकोशी गाउँपालिका बाध्य भई उक्त सडक मार्ग मर्मत सम्भार तथा स्तरोन्नति मार्फत पहिलेकै अवस्थामा यथाशीघ्र सुचारु गर्न गराउन नागदह बजार र धोवीबजार नाकामै ढांट राखी लिखु हाइड्रोपावरका दुवानी लगायतका सम्पूर्ण सवारी साधन आवागमनमा रोक लगाइएको (निषेध गरिएको) व्यहोरा जानकारीका लागि अनुरोध छ। गाउँपालिका अध्यक्ष खड्काले पत्रको अवज्ञा गरी बलजफ्ती सवारी साधन सञ्चालनमा ल्याएमा सो कार्यबाट प्राप्त हुने परिणामको जिम्मेवारी सम्बन्धित व्यक्ति र पक्षले लिनु पर्ने बताएका छन्। उनले आवश्यक समन्वय र सहजीकरण गरिदिन जिल्ला प्रशासन कार्यालय रामेछाप र जिल्ला प्रहरी कार्यालय रामेछापसमेत अनुरोध गरेका छन्। निर्माणाधिन लिखु३ र लिखु४ हाइड्रोपावरले अति प्रभावित स्थानीयबासीले पाउनु पर्ने सेवा सुविधा पनि नदिएको स्थानीयको गुनासो रहेको छ। आयोजनाको वातावरणीय प्रभाव मूल्यांकन (ईआईए) को रिपोर्टमा उल्लेख भए बमोजिम सामुदायिक उत्तरदायित्व अन्तर्गत प्रभावित क्षेत्रका नागरिकप्रति निर्वाह गर्नुपर्ने उत्तरदायित्व पूरा हुन नसकेको स्थानीयलेगुनासो गरेका छन्। लिखु ३ जलविद्युतबाट २८१ मेगावाट र लिखु ४ जलविद्युत आयोजनाबाट ५२ दशमलव ४ मेघावाट विद्युत उत्पादन गर्ने लक्ष्यका साथ काम अगाडि बढिरहेको छ।"
काभ्रेमा थप ५ जनामा कोरोना,काभ्रे : काभ्रेमा थप ५ जनामा कोरोना संक्रमण पुष्टि भएको छ। जिल्लामा चार प्रहरी र भुम्लु गाउँ पालिका  ६ का एक युवामा सोमबार पिसिआर रिपोर्ट पोजिटिभ देखिएको हो। संघीय प्रहरी कार्यालयमा कार्यरत तीन प्रहरी र जिल्ला प्रहरी कार्यालयमा कार्यरत एक जनामा कोरोना देखिएको छ। संघीय प्रहरी कार्यालयमा कोरोना संक्रमितको संख्या १० पुगेको छ। संक्रमण देखिएका सबैलाई आइसोलेसनमा राखेर थप उपचार गर्न सुरु गरिएको जिल्ला स्वास्थ्य कार्यालय काभ्रेका डा नरेन्द्र कुमार झाले जानकारी दिए।
७२ वर्षीय माझी कालीगण्डकी किनारमा मृत फेला,स्याङजा : चापाकोटस्थित कालीगण्डकी नदी किनारमा एक वृद्ध मृत भेटिएका छन्। सोमबार चापाकोट ८ खोरियाघाट बस्ने माझी नदी किनारमा स्थानीयले ७२ वर्षीय तोयबहादुर माझी मृत देखेपछि प्रहरीलाई खबर गरेको प्रहरी नायब उपरीक्षक राजेन्द्र अधिकारीले जानकारी दिए। माझीका पत्नी माइतमा बस्दै आएकाले उनी गाउँघरमा कहिले काम गर्ने र कहिले मागेर जिविकोपार्जन गर्दै आएको बताइएको छ। मृतक माझीको शव पोष्टमार्टमका लागि अस्पतालमा राखिएको छ। घटनाका बारेमा अनुसन्धान सुरु गरिएको प्रहरीले जनाएको छ।
प्रहरी र थुनुवासहित पर्सामा ५२ जना संक्रमित थपिए,"वीरगन्ज : पर्सामा सोमबार बेलुकी प्रहरी र थुनुवासहित थप ५२ जनामा कोरोना संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा सोमबार बेलुकी गरिएको परीक्षणमा ४ प्रहरी र प्रहरी हिरासतमा रहेका ५ थुनुवासहित ५२ जनामा संक्रमण पुष्टि भएको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए। यसैगरी वीरगन्ज महानगरपालिका ४ वीर्ताका ९ जना , वडा नम्बर १ र ६ का ५ ५ जना , वडा नम्बर १० का ४ जना , वडा नम्बर १२ , १३ , र १६ का २२ जना तथा वडा नम्बर ३ , ७ र १५ का ११ जनामा पनि संक्रमण पुष्टि भएको ठाकुरले जानकारी दिए। नारायणी अस्पतालको क्वार्टरमा बसेका ४ जनामा र धोबीनी गाँउपालिका ३ का १ जनामा पनि संक्रमण भेटिएको ठाकुरले बताए। सोमबार बेलुकी थप ५२ जनामा संक्रमण पुष्टि भएसँगै पर्सामा जिल्लामा संक्रमितको संख्या १ हजार १ सय पुगेको जिल्ला स्वास्थ्य कार्यालय पर्साले जनाएको छ। यसअघि आइतबार राति पनि पर्सामै स्वास्थ्यकर्मी र प्रहरीसहित २२ जनामा संक्रमण भेटिएको थियो।"
ट्रयाक्टरको ठक्करले युवकको मृत्यु,राजविराज : ट्रयाक्टरको ठक्करले सोमबार राति सप्तरीको राजविराजमा एक मोटरसाइकल चालकको मृत्यु भएको छ। राजविराज नगरपालिका११ झलहीको नहर चोकस्थित राजविराजहनुमाननगर सडकखण्डमा भएको दुर्घटनामा स८ प ४४७६ नम्बरको मोटरसाइकल चालक हनुमाननगर कंकालिनी नगरपालिका४ गंगापुरका मो कासिमको छोरा १९ वर्षीय फारुकको मृत्यु भएको प्रहरीले जनाएको छ। प्रत्यक्षदर्शीका अनुसार एक ट्रयाक्टरको ठक्करले मोटरसाइकल चालकको मृत्यु भएको बताए। प्रहरीले अनुसन्धानका लागि शंकास्पद दुई वटा ट्रयाक्टरलाई नियन्त्रणमा लिएको जिल्ला प्रहरी कार्यालय सप्तरीका डिएसपी तिलक भारतीले बताए। शवलाई पोष्टमार्टमका लागि राजविराजस्थित गजेन्द्रनारायण सिंह अस्पताल पुर्याइएको छ।
अछामका पुरुषको कोरोनाबाट बाँकेमा मृत्यु,नेपालगन्ज : नेपालगन्ज मेडिकल कलेज शिक्षण अस्पताल कोहलपुरमा उपचार गराइरहेका एक पुरुषको मृत्यु भएको छ। बाँकेका प्रमुख जिल्ला अधिकारी रामबहादुर कुरुम्वांगका अनुसार अछाम चौरपाटी ५ का ५० वर्षका पुरुषको अस्पतालमा उपचारका क्रममा आइतबार साँझ ७:३० बजे मृत्यु भएका थियो। भेरी अस्पताल नेपालगन्जको कोरोना प्रयोगशालामा गरिएको स्वाब परीक्षणमा उनको सोमबार मात्र कोरोना रिपोर्ट पोजिटिभ आएको हो। किष्ट अस्पतालमा मृत्यु भएकी महिलामा कोरोना पुष्टि
"कर्णालीमा कोरोना संक्रमितको संख्या २ हजार नाघ्यो, १८ सय ८० डिस्चार्ज","दैलेख : कर्णाली प्रदेशमा कोरोना भाइरस (कोभिड१९) संक्रमितको संख्या दुई हजार नाघेको छ । कर्णाली प्रदेश सरकार, सामाजिक विकास मन्त्रालय अन्तरगर्तको स्वास्थ्य सेवा महाशाखाका प्रमुख वृषबहादुर शाहीका अनुसार सोमबार २४ जनामा संक्रमण पुष्टि भएको छ । दैलेखमा १७, सल्यानमा ६ र सुर्खेतमा एक जनामा कोरोना संक्रमण पुष्टि भएसँगै कर्णाली प्रदेशमा संक्रमितको संख्या दुई हजार ३ पुगेको हो । कर्णालीमा सबैभन्दा बढी दैलेखमा ९ सय ६० जनामा कोरोना पुष्टि भएको महाशाखा प्रमुख शाहीले बताए । यस्तै सुर्खेतमा ५ सय ४७, सल्यानमा २ सय ३८, रुकुमपश्चिममा २६, हुम्लामा ५, मुगुमा १०, डोल्पामा ४, जुम्लामा ४५, कालिकोटमा ७६, जाजरकोटमा ३२ र अन्य प्रदेशका ६० जना रहेका छन् । कोरोना जित्नेको संख्या एक हजार ८ सय ८० जना छ । कर्णालीका १० वटै जिल्लाबाट एक हजार ८ सय ८० जना संक्रमित कोरोना जीतेर डिस्चार्ज भएसँगै सक्रिय संक्रमितको सख्या एक सय २३ जना रहेको महाशाखाले जनाएको छ । महाशाखाका अनुसार हालसम्म कर्णालीमा ६ जनाको मृत्यु भईसकेको छ । दैलेखमा बैंकका कर्मचारीमा कोरोना संक्रमण दैलेख सदरमुकाम स्थित एक बैंकका कर्मचारीमा कोरोना संक्रमण पुष्टि भएको छ । राष्ट्रिय बाणिज्य बैंक शाखा दैलेखका एक जना कर्मचारीमा कोरोना संक्रमण पुष्टि भएको हो । बैंकमा कार्यरत कर्मचारीलाई कोरोना संक्रमण पुष्टि भएपछि एटीएम सेवा बाहेक अन्य सम्पूर्ण सेवाहरु बन्द गरिएको बैंकले जनाएको छ । सोमवार उक्त बैंकका कर्मचारीसहित दैलेखमा १७ जनामा कोरोना पुष्टि भएको हो । दैलेख पीसीआर प्रयोगशालामा गरिएको परिक्षणमा भैरबी गाउँपालिकाका ३ र नारायण नगरपालिकाका १४ जनामा कोरोना संक्रमण पुष्टि भएको हो । समुदाय स्तरका ३८ जनाको गरिएको पीसीआर परिक्षणमा १७ जनामा कोरोना संक्रमण पुष्टि भएको स्वास्थ्य सेवा कार्यालयले जनाएको छ ।"
माटोको ढिस्कोले पुरिएर एक जनाको मृत्यु,डोल्पा : डोल्पामा माटोको ढिस्कोमा पुरिएर एकजनाको मृत्यु भएको छ। त्रिपूरा सुन्दरी नगरपालिका २ रसिका २० वर्षीय दिपक बुढाको मृत्यु हो। सोमबार दिउँसो १२ बजेतिर घरको छतमा राख्न माटो खन्ने क्रममा माटोको ढिस्कोले पुरिएर मृत्यु भएको प्रहरी नायव उपरीक्षक नारायण रञ्जितकारले जानकारी दिए। डीएसपी रञ्जितकारका अनुसार माटोको ढिस्कोमा पुरिएको भन्ने जानकारी आएपछि त्रिपूराकोट चौकिबाट प्रसनि दिनेश च्वाँनको नेतृत्वमा ५ जना प्रहरी टोलीले उद्धार गर्न पुगेपनि मृत अवस्थामा फेला परे। उनीसँगै गएका ३९ बर्षीयका कर्णबहादुर बोहोराको दायाँ खुट्टामा सामान्य चोट लागेकोले उनलाई त्रिपूराकोटमा उपचार भइ रहेको प्रहरीले जानकारी दिएको छ।
उपत्यकामा अत्यावश्यकबाहेक सबै सेवा १५ दिन बन्द गर्ने निर्णय,"काठमाडौं : कोरोना भाइरसकव संक्रमण दर बढ्दै गएपछि काठमाडौ उपत्यकाभित्रका स्थानीय तहहरुले अत्यावश्यक बाहेक अन्य सेवा १५ दिनका लागि बन्द गर्ने निर्णय गरेका छन्। सोमबार बसेको नगरपालिकाका मेयरहरुको संगठन नगरपालिका मेयर फोरमले अत्यावश्यक बाहेक अन्य सेवा बन्द गर्ने निर्णय गरेका हुन्। उपत्यकाभित्र समूदाय स्तरमा संक्रमणको उच्च जोखिमलाई ध्यानमा राखी स्थानीय तहहरुबाट अत्यावश्यक सेवा बाहेक अन्य सेवा प्रवाहलाई १५ दिनको लागि बन्द गर्ने बैठकको निर्णयमा उल्लेख छ। त्यस्तै उपत्यका संक्रमणको उच्च जोखिमयुक्त रहेको देखिएकोले अनाधिकृत रुपमा उपत्यका प्रवेश गरेका निर्माण कार्यका मजदुर, ठेलागाडा, साइकल, फुटपाथ, तरकारी व्यापार गर्न आएकाहरु बढी देखिएको हुँदा तरकारी व्यापारलाई साँझ विहान मात्र सिमित गरी निर्माण कार्य, फुटपाथ, ठेलागाडा, साईकलमार्फत गरिने व्यापारलाई भाद्र १५ गतेसम्मको लागि निषेध गर्ने बैठकले निर्णय गरेको छ। सार्वजनिक यातायात पूर्ण रुपमा सञ्चालन भए पश्चात संक्रमण दर तीब्र भएको स्थितिलाई ध्यानमा राखी पुनः जोरविजोर प्रणाली लागु गरिएकोमा संक्रमणलाई नियन्त्रणमा राख्न सार्वजनिक यातायात सञ्चालनमा भाद्र १५ गतेसम्म पुनः रोक लगाउनुपर्ने तथा अन्यमा जोर विजोर तत्काल लागु गर्नुपर्ने बैठकले निर्णय गरेको छ। 'उपत्यकामा समूदाय स्तरमा कोभिड१९ को संक्रमण जानसक्ने खतरालाई ध्यानमा राखी सरकारको समर्थन वा विरोधमा झाली, भेला, अनसन, जुलुस लगायतका गतिविधि गर्न कडाईका साथ निषेध गरिनुपर्ने तथा भीडहने सांस्कृतिक गतिविधि जात्रा पर्व सञ्चालनमा पनि रोक लगाउन अनुरोध गर्ने' निर्णयमा भनिएको छ 'आर्थिक गतिविधिलाई चलायमान गर्नका लागि खुकुलो बनाइएको र बाक्लो आवतजावत रहन गएका व्यापारिक क्षेत्र तथा सपिङ्ग महलहरु, होटल, रेष्टुरेष्ट आदिमा कोभिड१९ संक्रमणको उच्च जोखिमयुक्त क्षेत्र रहेको हुँदा सो क्षेत्रमा यथासक्य सतर्कता मापदण्डलाई कडाईका साथ पालना गर्नुपर्ने र सोको नियमित अनुगमन गरी कारवाहीको दायरामा ल्याइनुपर्छ।' त्यस्तै सामाजिक सुरक्षा भत्ता प्रायोजनको लागि नवीकरण गर्ने म्याद श्रावण मसान्तसम्म रहेकोमा सो म्यादका कारण वडास्तरमा ज्येष्ठ नागरिकको भिडभाड भई कोभिड१९ को संक्रमण झन बढ्ने भएकाले उक्त म्याद हाललाई २०७७ साल भाद्र मसान्तसम्म कायम गर्न नेपाल सरकारलाई अनुरोध गर्ने बैठकले निर्णय गरेको छ।"
सोमबार काठमाडौं उपत्यकामा ४४ जना कोरोना संक्रमित,"काठमाडौं : काठमाडौं उपत्यकामा थप ४४ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले विभिन्न प्रयोगशालामा गरिएको परीक्षणमा थप ४४ जनामा कोरोना संक्रमण भएको पुष्टि गरेका हुन्। २४ घण्टामा ३३८ जना कोरोना संक्रमित थपिए भक्तपुरका ४ जना, काठमाडौंका ३६ जना र ललितपुरका ४ जना गरी कुल ४४ जनामा कोरोना संक्रमण देखिएको मन्त्रालयले पुष्टि गरेको हो। नेपालमा पछिल्लो २४ घण्टामा ३३८ जनामा कोरोना संक्रमण पुष्टि भएको छ। कुल संक्रमितको संख्या २३ हजार ३१० पुगेको छ। पछिल्लो २४ घण्टामा ११० जना डिस्चार्ज भएका छन्। कुल डिस्चार्जको संख्या भने १६ हजार ३५३ पुगेको छ। हालसम्म ७६ जनाको कोरोना ले मृत्यु भएको छ।"
गोंगबु हत्या प्रकरण : चितवनबाट एक महिला पक्राउ,"चितवन : काठमाडौको गोंगबु हत्या प्रकरणमा संलग्न रहेको आरोपमा चितवनबाट एक महिला पक्राउ परेकी छन। दाङका कृष्णबहादुर बोहराको हत्या गरेर फालेको आरोपमा चितवनबाट कल्पना शाही पक्राउ परेकी हुन्। काठमाडौंबाट आएको प्रहरीको टोलीले उनलाई पक्राउ गरेर लगेको छ। हत्या आरोपमा अनुसन्धानको लागि पक्राउ गरिएको प्रहरीले जनाएको छ। स्थानीयले सुटकेसमा रगत देखिएपछि प्रहरीलाई खबर गरेका थिए। प्रहरीले सुटकेस खोल्दा घाँटीभन्दा मुनिको भाग र घुँडाभन्दा माथिको भागको काटेर राखिएको अवस्थामा भेटिएको हो। सुटकेसमा जीउमात्रै भेटिएकाले शरीरका अन्य भाग भेट्टाउन प्रहरीले तालिम प्राप्त कुकुर प्रयोग गर्यो। कुकुरको सहयोगमा सुटकेस भेटिएको ठाउँभन्दा केही पर वार्ड नं १० को स्वर्गद्वारी मार्गमा टाउको र खुट्टा फेला परेको थियो। गोंगबुस्थित नवज्योती मार्गमा रहेको किरण बस्नेतको घरको तेस्रो तल्लामा हत्या गरेर बोहराको शवलाई ५० मिटर पर सडकमा फालिएको थियो। शवको पहिचान कृष्णकै साथी निरज थापाले गरेका थिए। घटनाको वास्तविकता पत्ता लगाउन प्रहरीको पाँचवटा टोलीले अनुसन्धान गरिरहेको छ। गोंगबुमा सुटकेसभित्र शव : एकातिर शरीर, अर्कोतिर टाउको गोंगबुमा बीभत्स हत्या"
धनुषामा पेस्तोलसहित एक जना पक्राउ,जनकपुरधाम : जनकपुरधामबाट पेस्तोलसहित एक युवालाई धनुषा प्रहरीले पक्राउ गरेको छ। चिनीमा लुकाएर बेच्न लैजादै गरेको समयमा धनुषा प्रहरीले पेस्तोलसहित मुखियापट्टी मुसहरनिया गाउँपालिका ३ का २१ वर्षीय सुजित यादवपक्राउ गरेको हो। धनुषाको जनकपुरधाम उपमहानगरपालिका १० बाह्रबिघा रङ्गभुमि मैदान नजिकैबाट रिक्सा चढी जाँदै गरेको अवस्थामा उनलाई पक्राउ गरिएको जिल्ला प्रहरी कार्यालय धनुषाका प्रहरी प्रवक्ता प्रहरी नायव उपरीक्षक मकेन्द्र कुमार मिश्रले जानकारी दिए। यादवलाई कालो रंगको प्लाष्टिकको झोलामा चिनीभित्र लुकाई राखेको ४५ लेखिएको अटोमेटिक पेस्तोल १ थान र त्यसमा लाग्ने म्याग्जिन १ थानसहित नियन्त्रणमा लिएको मिश्रले बताए। जनकपुरधाममा निषेधाज्ञा जारी रहेको समय हतियार बेच्न आएका यादवलाई प्रहरीले गोप्य सूचनाको आधारमा बाह्रबिघाबाट नियन्त्रणमा लिएको छ। घटनासम्बन्धमा थप अनुसन्धान भईरहेको धनुषा प्रहरीले जनाएको छ।
"कोरोना सङ्क्रमित प्रहरीको सङ्ख्या ३६९ पुग्यो, १४९ डिस्चार्ज","काठमाडौं : देशको सुरक्षाको प्रमुख दायित्व बोकेको नेपाल प्रहरीमा कोरोना सङ्क्रमितको सङ्ख्या ३६९ पुगेको छ । हाल देशभर ३६९ प्रहरी कर्मचारीमा कोरोना सङ्क्रमण पुष्टि भएको प्रहरी प्रधान कार्यालय नक्सालले जनाएको छ । कार्यालयका प्रवक्ता एंव प्रहरी वरिष्ठ उपरीक्षक कुवेर कडायतले ३६९ सङ्क्रमितमध्ये १४९ प्रहरी निको भएर घर फर्किसकेको र २२० कर्मचारीको देशका विभिन्न अस्पतालमा उपचार भइरहेको जानकारी दिए। कोरोनाको सक्रिय सङ्क्रमितमध्ये प्रहरी प्रधान कार्यालयका ११६, काठमाडौं उपत्यकाका १४, प्रदेश नं १ का २१, प्रदेश नं २ का ३६, वाग्मती प्रदेशका दुई, गण्डकी प्रदेशका १९, प्रदेश नं ५ का ११ र सुदूरपश्चिम प्रदेशका एकजना छन् । कर्णाली प्रदेशका भने सबै प्रहरी निको भएर घर फर्किसकेका छन् । आइतबारसम्म नेपालभर कोरोना सङ्क्रमितको सङ्ख्या २२ हजार ९७२ पुगेको छ भने १६ हजार ३५३ सङ्क्रमित निको भएर घर फर्किसकेका छन् । यस्तै नेपालभर आइतबारसम्म कोरोना सङ्क्रमणबाट ७५ जनाको मृत्यु भइसकेको छ । रासस"
मेडिसिटीमा उपचाररत कोरोना संक्रमितको मृत्यु,काठमाडौं : ललितपुरको भैसेपाटीस्थित मेडीसीटी अस्पतालमा उपचारत कोरोना संक्रमित ६४ वर्षीय वृद्धको मृत्यु भएको छ। उनको सोमबार बिहान मृत्यु भएको स्वास्थ्य कार्यालय ललितपुरका प्रमुख खगेस्वर गेलालले जानकारी दिए। भाइरल निमोनिया र पुरानो मुधमेहको उपचार गराइरहेका ती वृद्धलाई असार ३१ गते अस्पताल भर्ना गरिएको थियो ।पछि स्वाब परीक्षण गर्दा कोरोना पुष्टि भएको थियो।
खाल्डोमा डुबेर बालकको मृत्यु,जनकपुरधाम : धनुषामा अवैद्य गिट्टी बालुवा उत्खनन् गरेको स्थानमा भएको खाल्डोमा डुबेर एक बालकको मृत्यु भएको छ । धनुषाको मिथिला नगरपालिका ६ स्थित जग्धर खोलाको किनारमा क्रसर माफियाले खनेको खाल्डोमा डुबेर सोमबार एक बालकको मृत्यु भएको हो । मृत्यु हुनेमा सर्लाही नरेशखोइर बस्ने शिवु महतोको १२ वर्षीय छोरा सुमन महतोको मृत्यु भएको इलाका प्रहरी कार्यालय ढल्केबरका प्रहरी निरीक्षक तीर्थ कार्कीले जानकारी दिए । दुई महिनादेखि मिथिला नगरपालिका ४ पुष्पलपुरस्थित हजुरबुबा राम उदगारको घरम बस्दै आएका बालक समुन साथीहरुसंग पौडी खेल्न गएको बेला डुबेर मृत्यु भएको परिवारजनले जनाएको छ । एकसाता नबित्दै धनुषामा अवैध रुपले ग्राइभेल उत्खनन गरेको खाल्डोमा डुबेर एक फेरि एक बालकको ज्यान गएको छ । क्रसर माफियाहरुले गहिरोसम्म ग्राइभेल झिकेकाले पानी जमेर नुहाउने क्रममा दुई जनाको मृत्यु भएको छ । गत साता श्रावण २२ मा मिथिला नगरपालिका १ स्थित बसही खोलामा क्रसर खनेको गहिरो खाल्डोमा डुबेर मिथिला नगरपालिका २ नक्टाझिजका २२ वर्षीय अनिल कुमार महतोको मृत्यु भएको थियो।
"थप ६ जनामा कोरोना संक्रमण, सिन्धुली अस्पतालको ओपीडी सेवा बन्द","सिन्धुली : सिन्धुलीमा एकै पटक ६ जनामा कोरोना भाइरस (कोभिड१९) संक्रमण पुष्टि भएपछि स्थानीयमा त्रास छाएको छ । आइतबार चारजना नेपाली सेनासहित ६ जनामा कोरोना भाइरस संक्रमण भएको पुष्टि भएसँगै सिन्धुली अस्पतालको ओपीडी सेवा समेत बन्द गरिएको छ । अस्पतामा कार्यरत एक स्वास्थ्यकर्मीको अभिभावकसहित ६ जनामा कोरोना संक्रमण भएपछि अस्पतालको आकस्मिक सेवा बाहेकका सबै सेवा बन्द गरिएको अस्पताल विकास समितिका अध्यक्ष प्रलाद पोखरेलले जनाए । 'सोमबारदेखि ३ दिनसम्मका लागि अस्पतालको आकस्मिक सेवा बाहेकका अन्य सेवा बन्द गरिएको हो,' उनले भने । गत २२ गते स्वाब संकलन गरिएका २२ जनामध्ये ६ जनामा कोरोना भाइरस संक्रमण पुष्टि भएको जनस्वास्थ्य कार्यालय सिन्धुलीका प्रमुख जितेन्द्र शाहले बताए । जिल्लामा एकै पटक ठूलो संख्यामा संक्रमित देखापरेपछि समुदायस्तरमा त्राससमेत बढेको हो । आइतबार कमलामाई नगरपालिका १४ स्थित पर्यावरण गणमा कार्यरत ३३, ३७, ३७ र ३८ वर्षका चारजना नेपाली सेनाका पुरुष, कमलामाई नगरपालिका ६ मा रहेको क्वारेन्टाइनमा रहेका तिनपाटन ४ का २२ वर्षीय पुरुष र एकजना सिन्धुली अस्पतालको ल्यावमा कार्यरत स्वास्थ्यकर्मीका अविभावकमा कोरोना संक्रमण पुष्टि भएको थियो । 'संक्रमितमध्ये नेपाली सेनाका चारैजनालाई काठमाडौंस्थित बलम्बु अस्पताल पठाइएको छ भने अन्य दुईजनालाई सिन्धुली अस्पतालको आइसोलेसनमा भर्ना गरिएको छ । संक्रमित सबैको स्वास्थ्य अवस्था सामान्य रहेको जनाइएको छ। यसैबीच संक्रमितको सम्पर्कमा रहेकाको खोजिकार्य भएको बताइएको छ । शनिबार पनि जिल्लामा दुईजनामा कोरोना संक्रमण पुष्टि भएको थियो । योसँगै जिल्लामा कोरोना संक्रमितको संख्या १९ पुगेको छ । उनीहरुमध्ये ११ जनाले कोरोना जितेर घर फर्किसकेका छन भने ८ जना उपचाररत छन् । सिन्धुलीमा मात्र हालसम्म १ हजार ३ सय १८ जनाको पीसीआर टेष्ट गरिएको छ ।"
कोरोना संक्रमणबाट अस्पतालको सुरक्षा गार्डको मृत्यु,"जनकपुरधाम : धनुषामा अस्पतालको एक सुरक्षा गार्डको कोरोना संक्रमणका कारण मृत्यु भएको छ । धनुषाको जनकपुरधाम २ कदम चोकस्थित विद्यानगरमा रहेको विनय तारा फाउण्डेशन अस्पतालको सुरक्षा गार्डको कोरोना संक्रमणबाट मृत्यु भएको हो । जनकपुरको कदमचोककपिलेश्वर सडक खण्डको विनय तारा फाउण्डेशन अस्पतालका गार्डको मृत्युपछि कोरोना पुष्टि भएको छ । जनकपुरधाम उपमहानगरपालिका २ स्थित बिनयतारा फाउडेशन क्यान्सर अस्पतालमा गार्डको काम गर्दै आएका धनुषाको मिथिला बिहारी नगरपालिका ५ ललिया बस्ने पुरुषको रिपोर्ट पोजिटिभ आएको धनुषाका प्रमुख जिल्ला अधिकारी प्रेम प्रसाद भट्टराईले जानकारी दिए। आइतबार मृत्यु भएको उनलाई कोरोनाको लक्षण आशंका गरिएको थियो । मृत्युपछि गरिएको स्वाब परीक्षणमा कोरोना पोजिटिभ देखिएको हो । धनुषाका प्रमुख जिल्ला अधिकारी भट्टराईले उनमा कोरोनाको पुष्टि भएको र सो क्षेत्रमा कन्टयाक्ट ट्रयासिङ सुरु गरिएको बताए । उनले स्वास्थ्य कार्यालय, स्थानीय प्रशासनको सहयोगमा मृतकको प्रत्यक्ष सम्पर्कमा आएका व्यक्ति र अस्पतालका कर्मचारीहरुलाई स्वाब संकलन गरिने बताए । मृत्यु भएका पुरुष घरमा छोरा छोरीसँग बसेका थिए । यसैगरी जनकपुरस्थित आइतबार काब्या अस्पताललमा मृत्यु भएका व्यक्तिको कोरोना रिपोर्ट नेगेटिभ आएको छ । उनी मुटु र दमका रोगी रहेका थिए।"
हरियो पत्ती चिया सोझै भारत बिक्री,"इलाम : स्थानीय चिया कारखानाले सस्तोमा चिया खरिद गर्न थालेपछि इलामका कृषकले विचौलीयामार्फत भारतका चिया कारखानालाई सिधै हरियो पत्ती बिक्री गर्न थालेका छन् । इलामका छव्विसे, हिले, खोलागोदाम, भञ्याङलगायतका नाका प्रयोग गरेर नेपाली विचौलीयामार्फत भारतको दार्जीलिङका चिया कारखानामा चिया जाने गरेको सूर्योदय नगरपालिका १० का चिया कारखाना सञ्चालक ज्ञानी सुब्बाले बताए । भारतीय कारखानाले इलामको सूर्योदय नगरपालिका क्षेत्रको चिया उठाउने गरेको छ । सूर्योदय नगरपालिकाले चिया कृषक, विचौलीया र कारखानाका लागि कार्यविधि जारी गरेपछि कारखाना र नगरपालिकाबीच विवाद बढ्दै गएको छ । आन्तरिक विवादका कारण किसानले चियाको मुल्य पाउन सकेको छैनन् । नगरका ६२ भन्दा बढि कारखानाले फष्ट फ्लासको चियाको मुल्य प्रतिकिलो २० र ३० रुपयाँमा भुक्तानी गरेपछि किसानले लगानी समेत नउठेको गुनासो गरेका छन् । अघिल्लो वर्ष यो सिजनको चिया ६० रुपयाँको हाराहारीमा बिक्री भएको थियो । कारखानाले कोभिड १९ लाई देखाएर मुल्य घटाएका हुन् । द्वन्द्वको अवसर उपयोग गर्दै विचौलीयाले भारतमा हरियो चिया बिक्री गर्न थालेपछि कारखाना बन्द हुने अवस्थामा पुगेको सूर्योदय टि प्रोड्युर्सस एसोसिएसनका सचिव गोपाल कट्टेलले बताए । नगरपालिकाले जारी गरेको कार्यविधिमा अन्य क्षेत्रमा चिया बिक्री गर्न रोक लगाइएको छ भने स्थानीय उद्योगले पनि न्युनतम चियाको मुल्य प्रतिकिलो ४० भन्दा कम भुक्तानी गर्न नपाउने व्यवस्था गरेको छ । यसपटक नगरका दुवै व्यवस्था उलंघन भएपनि नगरपालिका व्यवस्थापनमा असफल भएको कृषकको आरोप छ । सूर्योदय नगरपालिकाले गठन गरेको चिया सचिवालयका संयोजक देवेन्द्र शर्माले समस्या समाधानका लागि पहल भइरहेको बताए । उनले हरियो चिया पत्तीको नियात रोक्ने काम प्रशासनको भएको बताए।उनले भने, 'गृह मन्त्रालयबाट समेत चिया निर्यात रोक्न पत्र आएको छ, हामी छलफलमै छौं।' कार्यविधि कार्यान्वायन गर्न नगरका कारखाना इच्छुक नदेखिएपछि नगरपालिकाले नै विदेशी व्यापारीलाई घुमाउरो बाटोबाट नगरमा छिराएको कतिपय उद्यमीको आरोप छ । उनीहरु भन्छन्, 'स्थानीय उद्यमीलाई तह लगाउन स्थानीय सरकार नै लागेको छ, यो त्यसैको परिणाम हो ।'किसानले भने तुलनात्मक रुपमा प्रति किलो ७ रुपयाँसम्म बढी मुल्य पाएका कृषकले भारतीय बजारमा हरियो चिया बिक्री गर्दा फाइदा भएकाले त्यसलाई नरोक्न आग्रह गरेका छन् । कृषक कमल गड्तौलाले भने, 'भारत जान चिया रोकिए भने फेरि कृषकले दु:ख पाउँछन् ।' उनले स्थानीय सरकार र उद्योगी मिलेर चिया कृषकमाथि शोषण गरेको आरोप लगाए ।"
सर्लाहीमा एक हप्ताका लागि निषेधाज्ञा,"मलंगवा : सर्लाहीमा स्थानीय प्रशासनले सोमबारदेखि ७ दिनसम्मका लागि निषेधाज्ञा जारी गरेको छ । कोरोना भाइरस (कोभिड१९) को संक्रमण रोकथाम तथा नियन्त्रणका लागि गठित जिल्लास्तरीय कोरोना क्राइसिस म्यानेजमेन्ट सेन्टर (सीसीएमसी) को आइतबारको बैठकले निषाधाज्ञा जारी गर्न सिफारिस गरेपछि आदेश जारी गरिएको प्रमुख जिल्ला अधिकारी सुरेन्द्र पौडेलले जानकारी दिए । प्रजिअ पौडेलका अनुसार स्थानीय प्रशासन ऐन २०२८ को दफा ६ (३) तथा संक्रामक रोग ऐन, २०२० बमोजिम साउन २६ गते सोमबार बिहान ६ बजेदेखि साउन ३२ गते राती १२ बजेसम्म निषेधाज्ञा जारी गरिएको हो । अत्यावश्यक काम बाहेक कुनै पनि व्यक्तिलाई घरबाहिर निस्कन निषेध गरिएको छ । खाद्यान्न र तरकारी पसल प्रत्येक दिन दिउँसो २ बजेदेखि साँझ ७ बजेसम्म खुला राखी भौतिक दूरी कायम गराई खरिद बिक्री गर्ने, स्वास्थ्य, विद्युत्, दुरसंचार, खानेपानी, दूध, फोहोरमैला व्यवस्थापन, ग्याँस, पेट्रोलियम पदार्थ,औषधि, खाद्यान्न, तरकारी, पशुपंक्षीको दाना र कृषि कार्य बाहेकका अन्य बैंक तथा वित्तीय संस्था र कार्यालयहरुबाट प्रदान गरिने सेवा पनि तत्कालका लागि बन्द गर्ने निर्णय गरिएको छ ।"
ड्युटीमा रहेका स्वास्थ्यकर्मीमाथि कुटपिट,"बैतडी : बैतडीमा एक महिला स्वास्थ्यकर्मीमाथि कुटपिट भएको छ । जिल्लाको पुर्चौडी नगरपालिका ३ स्थित न्वादेउ स्वास्थ्यचौकी अन्र्तगतको नकाली नगर स्वास्थ्य केन्द्रमा कार्यरत २५ वर्षीया अनमी जानकी भट्टमाथि आइतबार कुटपिट भएको हो । स्वास्थ्य केन्द्रमै बिरामीको उपचार गरिरहेका बेला आफूमाथि स्थानीय दुई युवकले कुटपिट गरेको बताइन् । उनले भनिन् ' म बिरामीको उपचार गरिरहेकी थिँए । एक्कासी आएर ममाथि कुटपिट भयो ।' पुर्चौडी नगरपालिका ३ का २४ वर्षीय मोहन कुँवर र २१ वर्षीय विरेन्द्र कुँवरले जानकीमाथि कुटपिट गरेको हो । स्थानीय एक वृद्धा बिरामीलाई स्लाइन चढाइरहेका बेला ती युवकले कुटपिट गरेको पीडित भट्टले बताइन् । उनले भनिन् 'वृद्धा आमा कान नसुन्ने र उहाँसँग ठूलो स्वरले बोल्दा स्वास्थ्यकर्मीले सेवा दिने तरिका यही हो भनेर गालीगलौज गर्दै ममाथि कुटपिट भयो । मेरो हातको औंला भाँचिएको छ । मुख, छाती र टाउकोमा चोट छ ।' पीडित अनमी भट्टले आफू न्यायका लागि नगरपालिका पुगेको बताइन् । कुटपिट गर्ने ती युवकले स्वास्थ्य केन्द्रमा कार्यरत स्वीपर(कार्यालय सहयोगी) बिमला कुँवरमाथि पनि हातपात गर्नुका साथै कार्यालयमा रहेका कागजात पनि च्यातेको बताइएको छ । कुटपिटपछि जानकीले ती युवालाई पक्राउ गरी आवश्यक कारवाहीका लागि प्रहरी चौकी पुरघाटमा निवेदन दिएकी छन् । स्वास्थ्यकर्मीमाथि स्वास्थ्य संस्थामै कुटपिट र दुव्र्यवहार भएकाले आफूहरु असुरक्षित रहेको न्वादेउ स्वास्थ्य चौकीका इञ्चार्ज गणेश धानुकले बताए । उनले भने, 'कार्यस्थलमै स्वास्थ्यकर्मीमाथि हातपात हुन्छ भने हामीले कसरी काम गर्ने ? झन् यस्तो महामारीका बेला हामीहरुलाई हातोत्साहित बनाउने काम भएको छ । दोषीमाथि कारवाही हुनुपर्ने हाम्रो माग छ ।' यसैबीच स्वास्थ्यकर्मीमाथि कुटपिट गर्ने ती दुबै युवक फरार छन् । फरार रहेका मोहन कुँवर र विरेन्द्र कुँवरको खोजी कार्य जारी रहेको प्रहरीले जनाएको छ ।महिला स्वास्थ्यकर्मीमाथि कुटपिट भएको भन्ने उजुरी आएको र घटनाको थप अनुसन्धान भइरहेको बैतडीका प्रहरी प्रमुख, प्रहरी नायव उपरीक्षक नारायणप्रसाद अधिकारीले जानकारी दिए ।"
आफै आइसोलेसन बनाउँदै स्थानीय तह,"विराटनगर : कोरोना भाइरसका संक्रमितलाई व्यवस्थापन गर्न भन्दै मोरङका स्थानीय तहले आफै आइसोलेसन बनाएर सञ्चालनमा ल्याउन थालेका छन् । पछिल्लो समय समुदायमा तीव्ररुपमा संक्रमण फैलिएसँगै संक्रमित व्यवस्थापनमा समस्या हुन थालेपछि यसअघि क्वारेन्टाइन सञ्चालन गरिएका स्थानलाई आइसोलेसनका रुपमा सञ्चालन गर्न थालिएको हो । संघीय सरकारले क्वारेन्टाइन व्यवस्थापनको जिम्मा स्थानीय तह र आइसोलेसनको जिम्मा प्रदेश सरकारको हुने कार्यविधी बनाएको थियो । तर प्रदेश सरकारले नसकेको भन्दै स्थानीय सरकार आफैले आइसोलेसनको व्यवस्थापन गर्न थालेका हुन् । मोरङको रंगेली नगरपालिका र विराटनगर महानगरपालिकाले आफ्नै आइसोलेसन सञ्चालनमा ल्याएका छन् । महानगरले विराटनगर१९ बैजनाथपुरमा यस अघि क्वारेन्टाइन रहेको स्वास्थ्य चौकीमा २० शैयाको आइसोलेसन सेन्टर बनाएर संक्रमितलाई व्यवस्थापन गर्न थालेको छ । लक्षण नदेखिएका संक्रमितलाई चौबिसै घण्टा स्वास्थ्यकर्मीको निगरानीमा राख्ने व्यवस्था मिलाइएको मेयर भीम पराजुलीले बताए । उनले महानगरभित्र ७० जनाभन्दा धेरै संक्रमितले बेडको अभाव हुँदा आइसोलेसनमा बस्न नपाएको पनि बताए । 'आइसोलेसनको जिम्मा प्रदेश सरकारको हो । तर बेडको अभाव हुँदा संक्रमित सडकमै रहनु पर्ने अवस्था आयो,' उनले भने, जसका कारण बाहिर रहेका संक्रमितबाट अन्यत्र संक्रमण फैलिएर समुदाय थप असुरक्षित बन्ने अवस्था आयो । प्रदेश सरकारले वास्ता नगरेपछि स्थानीय सरकार नै तात्नु पर्ने अवस्था आएको हो ।' संक्रमित आइसोलसनमा भर्ना हुन नपाउँदा परिवार र समुदायनै त्रसित बन्नु परेको उल्लेख गर्दै पराजुलीले जटिल अवस्थाको हल गर्न प्रदेश सरकारले ठोस कदम चाल्न नसकेको आरोप लगाए । उनले आइसोलेसनमा पुग्न नपाउँदा स्वास्थ्य सम्बन्धी समस्या थपिएर संक्रमितहरु थप जोखिममा परेको र उपचारबाट बञ्चित भएको बताए । त्यस्तै मोरङको रंगेली नगरपालिकाले यसअघि क्वारेन्टाइनको रुपमा प्रयोग गरेको जनता क्याम्पसको भवनलाई आइसोलेसन सेन्टर बनाएको छ । रंगेलीमा हालसम्म कोरोना संक्रमितको संख्या ५२ पुगेको छ । रंगेली७ को बजार क्षेत्रमा मात्रै ३८ जनामा संक्रमण देखिएको छ । 'शैक्षिक संस्थामा यसअघि सञ्चालन गरिएको क्वारेन्टाइन हटाउने तयारी गरिएको थियो,' नगरपालिकाका प्रमुख प्रशासकीय अधिकृत टोमप्रसाद सुवेदीले भने, 'तर संक्रमितलाई व्यवस्थापन गर्न समस्या भएपछि आइसोलेसन अस्पतालका रुपमा रुपान्तरण गर्नु पर्ने अवस्था आयो ।' सुवेदीकाअनुसार ५० शैयाको आइसोलेसनमा अहिले छ जना महिलासहित २८ जनालाई चिकित्सकको निगरानीमा राखिएको छ । अस्पतालमा अक्सिजन सिलिण्डर, संक्रमितको लागि व्यक्तिगत सरसफाईमा प्रयोग गरिने सामाग्री, शौचालय तथा पानीको व्यवस्थापनसहित स्वास्थ्य परामर्शका लागि रंगेली अस्पतालबाट मेडिकल सुपरिटेन्डेन्टको नेतृत्वमा २४ घण्टानै चिकित्सक टोली खटाइएको मेयर दिलिप बगडियाले बताए । क्याम्पसको आइसोलेसन अस्पतालमा बस्नेहरुका लागि तीन पटक चीया र बिस्कुट, बिहान र बेलुका खाना र फलफुलको व्यवस्था नगरपालिकाले गरेको छ । नगरमा हालसम्म रहेका ५२ संक्रमितमध्ये २२ जनालाई प्रदेश १ सरकारले सञ्चालन गरेको कोभिड अस्पतालमा यसअघि नै भर्ना गरिएको छ । संक्रमितमध्ये रंगेली७ स्थित शिव मन्दिरमा रहेका भारतीय नागरिक दुई पुजारी भागेर भारततिरै गएको नगरपालिकाले जनाएको छ । उनीहरु स्वाब संकलन गरिएकै राति भारततिर भागेको र पछि रिपोर्ट पोजेटिभ आएको जनाइएको छ । रंगेलीमा भारत तथा बाहिरबाट आउने नागरिकलाई राख्नका लागि तिरुपति बालाजी नयाँ भवनलाई क्वारेन्टाइनका रुपमा प्रयोग गर्न थालिएको छ । प्रदेश १ सरकारले अहिले कोशी अस्पताल कोभिड१९ उपचार केन्द्रमा ६०, कोशी अस्पतालमा १०, बीपीमा एक सय, गोठगाउँस्थित पूर्वाञ्चल विश्वविद्यालयमा एक सय २५ र मेची अस्पताल झापामा २५ शैयाको आइसोलेसन सञ्चालन गरेको छ । प्रदेश सरकारले बनाएका आइसोलेसन संक्रमितले भरिएका छन् । नयाँ संक्रमित थपिने क्रम जारी रहे पनि आइसोलेसन थप गर्ने विषयमा प्रदेश सरकारले चासो नदिँदा अवस्था जटिल बनेको भन्दै स्थानीय तह सक्रिय भएका हुन् । प्रदेश १ मा हालसम्ममा एक हजार चार सय २३ जनालाई कोरोना संक्रमण पुष्टि भइसकेको छ । मोरङका पाँच सय ७१ संक्रमितमध्ये दुई सय ४९ जनाले कोरोना जितेका छन् । विराटनगर महानगरपालिकामा मात्रै तीन सय ८५ जनामा संक्रमण पुष्टि भइसकेको छ । संक्रमितमध्ये पाँचजनाको मृत्यु भइसकेको छ । प्रदेशभर हालसम्म ५३ हजार एक सय ३३ जनाको स्वाब संकलन गरेर पीसीआर परीक्षण गरिएको सामाजिक विकास मन्त्रालयका प्रवक्ता डा सुरेश मेहताले बताए । उनकाअनुसार प्रदेश १ मा डिस्चार्ज हुनेको संख्या नौ सय १५ पुगेको छ ।"
प्रदेश १ मा ४२ जना कोरोना संक्रमित थपिए,"विराटनगर : प्रदेश १ मा सोमबार कोरोना भाइरसका ४२ जना संक्रमित थपिएका छन्। मोरङका १६, सुनसरीका १४, झापाका नौ, खोटाङ, धनकुटा र प्रदेश १ बाहिरका एकएक जनामा सोमबार कोरोना देखिएको हो। प्रदेश १ मा एक हजार छ सय एक जनाको स्वाब संकलन गरेर पीसीआर परीक्षण गरिएकोमा ६ महिला र ३६ पुरुषको रिपोर्ट पोजिटिभ आएको हो। मोरङको विराटनगरमा नौ जनालाई कोरोना पुष्टि भएको छ। जसमा आठ पुरुष र एक महिला छन्। सुन्दरहरैंचामा तीन पुरुष, धनपालथानमा दुई पुरुष, एक महिला र पथरीशनिश्चरेमा एक पुरुषलाई कोरोना पुष्टि भएको छ। सुनसरीको धरानका सात पुरुष, दुई महिला, रामधुनीका चार र इटहरीका एक पुरुषमा कोरोना देखिएको छ। त्यस्तै झापाको गौरादहमा पाँच पुरुष, भद्रपुरमा दुई पुरुष एक महिला र कमल गाउँपालिकामा एक पुरुष संक्रमित भएका छन्। धनकुटाको धनकुटा नगरपालिका र खोटाङको लिप्रङ चुइचुम्माका एकएक पुरुषको रिपोर्ट पोजेटिभ आएको सामाजिक विकास मन्त्रालयका प्रवक्ता डा सुरेश मेहताले बताए। उनका अनुसार प्रदेश १ बाहिरका सिरहाका एक पुरुषको रिपोर्ट पनि पोजिटिभ आएको छ। प्रदेश १ मा कोरोना संक्रमितको संख्या हालसम्म एक हजार चार सय ६५ पुगेको छ। सोमबार उपचारपछि निको भएर पूर्वाञ्चल विश्वविद्यालय कोभिड१९ आइसोलेसन अस्पतालबाट ६८ जना, कोशी अस्पताल कोभिड१९ उपचार केन्द्र विराटनगरबाट २९ जना र बीपी कोइराला स्वास्थ्य विज्ञान प्रतिष्ठान धरानबाट दुई जना डिस्चार्ज भएका छन्। डिस्चार्ज हुनेहरुमा मोरङका ५६, इलामका २२, झापाका १२, सुनसरीका पाँच, सोलुखुम्बु र प्रदेश १ बाहिरका दुईदुई जना रहेका छन्। प्रदेश १ मा हालसम्म उपचारपछि कोरोना पराजित गरेर डिस्चार्ज हुनेको संख्या एक हजार १४ पुगेको छ।"
"कर्णालीमा पानीको बहाव बढ्यो, लालिघाट र जितेबजार जोखिममा","कालिकोट : कर्णाली नदीमा पानीको बहाव बढेपछि लालिघाट र जितेबजार बाढीको उच्च जोखिममा परेका छन् । नदीमा ढुंगामुढासहित पानीको सतह निकै बढेपछि कर्णाली र तिदा नदीको किनार कडा चट्टानको फेदमा रहेको जिते बजार र लालिघाट बजार बाढीको उच्च जोखिममा परेका हुन् । २०६३ साल चैत ३० गते कर्णाली राजमार्गको जुम्ला सुर्खेत सडक खण्डमा गाडि गुडेपछि स्थापना भएको जिते बजारमा अहिले पनि घना बस्ती छ । बस्ती पछाडि तिला र कर्णाली नदीको तीव्र बहाव जुनसुकै बेला पनि बग्न वा पुरिन सक्ने जितेबजारको घाटमा २७ परिवारको बसोबास छ। उच्च जोखिममा रहेको यो ठाउँका स्थानीय बजारवासी वर्षौदेखि बसिरहेका छन्। चिया पसल मात्र भएको लालिघाट बजार कर्णाली करिडोरमा जीप संचालन भएपछि थप विस्तार भयो । त्यहाँ अहिले पनि दर्जनौं पसल छन् । नदी किनारसँगै जोडिएको उक्त बजार नदीमा पानीको बहाव बढेपछि निकै जोखिममा परेको छ । स्थानीय व्यापारी नेत्र बिष्टका अनुसार कर्णालीमा पानीको बहाव निकै बढेपछि स्थानीय व्यापारी त्रसित बनेका छन् । उनले भने, 'लालिघाट बजार र नदी किनारको दूरी पहिले २५ मिटर थियो । तर नदीमा आइतबार रातीबाट पानीको बहाव बढेर नदीको छालले बजार छोइसकेको छ । यही गतिमा नदीमा पानीको बहाव बढ्दै गएपछि कुन बेला बजार डुब्छ थाहा छैन् ।' उनले नदीले पसल छुने अवस्था आएपछि पसलमा राखिएको लाखौंको माल समान कहाँ लिने, कसरी लिने समस्या परेको बताए । ती बजारमा अधिकांश व्यापारी बाहिरबाट आएका र केही स्थानीयले पनि पसल थापेका छन् । सुरक्षित ठाउँतिर जान प्रशासनले बेला बेलामा आग्रह गरेपनि स्थानीय व्यापारी जान मानेका छैनन् । उनीहरु जोखिम मोलेर भगवान भरोसामा जिते र लालिघाट बजारमा बसोबास गरिरहेका छन् । वर्षौदेखि जोखिमयुक्त ठाउँमा रहेको उक्त बजार अहिले नदीमा पानीको सतह बढेसँगै थप जोखिममा परेको छ । प्रमुख जिल्ला अधिकारी चन्द्रसाद गैरेले नदीमा पानीको सतह बढ्यो भन्ने खबर प्राप्त भएपछि नेपाल प्रहरी र नेपाली सेनाको टोलीलाई स्थलगत खटाइएको बताए । उनले पछि हुनसक्ने जोखिमलाई आंकलन गरी स्थानीय व्यापारीलाई सुरक्षित स्थानमा जान पनि आग्रह गरेका छन् । उनले भने, 'हामीले नेपाल प्रहरी र नेपाली सेनालाई नदीबाट जोखिममा परेको बजारको अवस्था बुझ्न खटाइएको छ । बजारबासीलाई सुरक्षित ठाउँमा जान आग्रह पनि गरेका छौं । कर्णाली नदीमा आइतबार रातीबाट ठूला ठूला मुढा, ढुंगा बग्नुको साथै पानीको सतह बढेको बुझिएको छ ।' करिब ६ वर्षअघि राष्ट्रिय गौरवको आयोजना कर्णाली करिडोर सडक निर्माणका बेला उनीहरूलाई समान्य क्षतिपूर्ति लिएर जान आग्रह गर्दा जान मानेनन् । बस्ती भन्दा २० मिटरको सिधा दुरीमा नदी वरिपारि सडक निर्माण गर्नुपर्ने भएकाले त्यो बस्ती जोगाउन नसक्ने निष्कर्षसहित निर्माणको जिम्मा पाएको नेपाली सेनाले स्थानीय बासीलाई घर भत्काएर सुरक्षित ठाउँ जान आग्रह गरेको थियो । प्रशासनले पटकपटक उनीहरुलाई अन्यत्रै जान सूचना पनि जारी गरेको हो । तर उनीहरुले अन्यत्र उपयुक्त ठाउँको समस्या हुने भन्दै कही गएनन् ।२०७३ सालमा लालिघाट गेज बजारमा पहिरो जाँदा आठ जनाको ज्यान गएको थियो ।"
बाजुरामा बाढी पहिरोको वितण्डा,"बाजुरा : आइतबार रातिको अविरल वर्षासँगै आएको बाढी, पहिरोले बुढीगंगा नदी बस्तीमा पसेको छ। नदी बडिमालिका नगरपालिकाको घागर, रापक, जडाङ्गा, तिपाडा, ओलेना, लगायतका बस्तीमा पसेको हो। बाढीमा परी बडिमालिका नगरपालिका२ का वडा अध्यक्ष डम्बर महत्तकी आमा ६५ वर्षीया अइसेनी महत्त बेपत्ता भएको जिल्ला प्रहरी कार्यालयले जानकारी दिइको छ। लगातार अत्याधिक पर्दा नदीमा बहाब बढेर साफेँमार्तडी सडकस्थित बुढीगंगा नदीको जडाङ्गामा बनाइएको बेलीब्रिज बगाएको प्रहरीले जनाएको छ। नदीमा पानीको बहाब बढेपछि नदी किनारका बस्तीका स्थानीय विस्थापित भएका छन् भने लाखौँको धनमालको क्षति भएको छ। नदी बस्तीमा पसेको खबरपछि नेपाल प्रहरी, सशस्त्र प्रहरीको उद्धार टोली सोमबार बिहान ३ बजे सदरमुकाम मार्तडीबाट हिडेपनि बाटोमा पहिरोको कारण बिहान मात्र घटना स्थलमा पुगेको जिल्ला प्रहरी कार्यालयले जानकारी दिएको छ। टोली घागर, रापक जडाङ्गा, क्षेत्रमा पुगेर बेपत्ता महिलाको खोजी र विस्थापित परिवारको उद्धारमा खटिएको प्रहरीको भनाइ छ। जिल्लाका अन्य ठाउँमा पनि ठूलो क्षतिको आएको र यसबारे थप जानकारी लिने काम भइरहेको र कतिपय स्थानमासम्पर्क हुन नसेको प्रहरीले जानएको छ। बुढीगंगा नदीको बाढीले आधा दर्जन बढी झुलङ्गे पुलहरु बगाएको छ। स्थानीयहरु ज्यान जोगाउन भागदौड गरिरहेका एक स्थानीयले जानकारी दिए। सयौँ चौपाया बगाएका छन्। सयाँै रोपनी खेतियोग्य जमीन बगरमा परिणत भएको छ। घर भत्किएर विस्थापित त्यस्तै गौमुल गाउपालिका१ सिममा घर भत्किँदा ८ परिवार विस्थापित भएका छन्। घर माथिबाट पहिरो आएपछि स्थानीय भागेर बाच्न सफल भएपनि चौपायसहित धनमाल सबै पुरिएको स्थानीय धर्म रोकायाले जानकारी दिए। त्यस्तै बुढिगंगा नगदिले गौमुल गाउपालिकाकाका ४ भन्दा बढी झोलुङ्गे पुल बगाएको छ। नदी छेउका बस्तीबाट स्थानीय बिस्तापित भएका छन्। घटनास्थलमा प्रहरी पुगिसकेका छैन स्थानीय जनप्रतिनिधिहरुले उद्धार गरिरहेको गौमुल गाउपालिका१ का वडा अध्यक्ष बलबहादुर रोकायाले जानकारी दिए। त्यस्तै बुढीगंगा नगरपालिका२ को ताप्रीसेरामा बुढीगंगा नदीले एक किराना पसल बगाएको छ। किसन बिष्टको किराना पसल बगाएको बुढीगंगा नगरपालिक२ का वडा अध्यक्ष हिरालाल थापाले बताए। नदीभन्दा निकै माथि सडक छेउमा भएको पसल बगाएको वडा अध्यक्ष थापाले जानकारी दिए। निकै माथि थियो नदी पूग्ला भन्ने कल्पनासमेत गरिएको थिएन राति कति खेर बगायो थाहा नै भएन। थापाले भने। विष्ट परिवार साँझ पसल बन्द गरेर ससुराली गएका कारण मानवीय क्षति हुनबाट जोगियो वडा अध्यक्ष थापाको भनाइ छ। नदिले छेउमै रहेका बंगुर, हाँस र टर्की समेत बगाएको वडा अध्यक्ष थापाले जानकारी दिए। बाढीले बुढीगंगा नदि छेउछाउका बस्तीमा ठूलो क्षति पुयाएको जिल्ला प्रहरी कार्यालयले जनाएको छ।"
"अध्यागमन विभागका कर्मचारीमा कोरोना, अत्यावश्यक बाहेकका सेवा बन्द","काठमाडौं : अध्यागमन विभागका एक कर्मचारीमा कोभिड१९ (कोरोना भाइरस) पोजेटिभ देखिएपछि विभागको आपतकालीन बाहेकका सबै सेवा बन्द गरिएको छ। विभागका निर्देशक रामचन्द्र तिवारीका अनुसार विभागका ५७ जना कर्मचारीको पीसीआर परीक्षण गरिएकोमा ५६ जनाको कोरोनो नेगेटिभ र एक जनामा पोजिटिभ आएको छ। विभागले प्रवेशाज्ञा भिसा सेवा केही समयको लागि बन्द गरेको छ। कोरोना पोजिटिभ देखिएका कर्मचारीलाई आइसोलेसनमा पठाइएको र उनीसँग सम्पर्कमा रहेर काम गरेका कर्मचारीलाई पनि होम आइसोलनमा राखिएको निर्देशक तिवारीले बताए। विभागको केन्द्रीय कार्यालयको सेवा बन्द भए पनि त्रिभुवन अन्तरराष्ट्रिय विमानस्थलस्थित अध्यागमन विभागको काम भने नियमित सञ्चालनमा रहेको छ। अध्यागमन कार्यालय, त्रिभुवन अन्तरराष्ट्रिय विमानस्थलका प्रमुख अध्यागमन अधिकृत गौलोचन सैँजुले विमानस्थलको अध्यागमन सेवा समान्वयरुपमा सञ्चालन भइरहेको जानकारी दिए।"
संक्रमितको सम्पर्कमा आएका २ सय ८५ जनाको स्वाब संकलन,"कपिलवस्तु : कोरोना भाइरस संक्रमितका घर परिवार तथा सम्पर्कमा आएका करीब २ सय ८५ सर्वसाधारणको स्वाब परीक्षणका लागि नमूना संकलन गरिएको छ । स्वास्थ्य कार्यालयको आयोजनामा सदरमुकाम तौलिहवाको बुद्धपद्म माविमा संकलन गरिएको स्वाब नमूना राष्ट्रिय जनस्वास्थ्य प्रयोशशाला टेकु पठाइएको स्वास्थ्य कार्यालयलका कोरोना फोकल पर्सन कुमार थापाले बताए । यसरी गरिएको कोरोना परीक्षणको प्राप्त रिर्पोटको आधारमा जिल्लामा समुदायस्तरमा कोरोना परीक्षणको दरलाई बढाइने स्वास्थ्य कार्यालयले जनाएको छ । सदरमुकाम तौलिहवाका व्यवसायी, मेडिकल संचालक, प्रहरी, स्वास्थ्यकर्मी, शिक्षक लगायतमा कोरोना संक्रमण देखिएपछि कपिलवस्तुमा समुदायमा कोरोना संक्रमण फैलन सक्ने खतरा बढेको छ । स्थानीय प्रशासनले कोरोना संक्रमण समुदायमा फैलन नदिन जिल्लाका अतिआवश्यक सेवा बाहेकका सबै कार्यालय, चियापसल, रेष्टुरेन्ट साउन मसान्त सम्मका लागि बन्द गराएको छ । जिल्लामा हालसम्म ८ सय ५७ जनामा कोरोना संक्रमण पुष्टि भएको छ ।"
धरानमा थप ९ जनामा कोरोना संक्रमण,"धरान : धरान उपमहानगरपालीकामा थप ९ जनामा कोरोना भाइरस संक्रमण देखा परेको छ । वीपी कोइराला स्वास्थ्य विज्ञान प्रतिष्ठान धरानमा गरिएको परीक्षणमा थप ९ जनामा संक्रमण देखिएको हो। नयाँ संक्रमितमध्ये चार भारतीय सेनामा कार्यरत पुरुष, २ जना दुर्वबाट आएका पुरुष र धरान १० का दुई महिला र धरान १९ का एक पुरुषमा कोरोना भाइरसको संक्रमण देखा परेको धरान उपमहानगरपालिका स्वास्थ्य शाखा प्रमुख उमेश मेहताले जानकारी दिए। दुबईबाट आएर क्वारेन्टाइनमा बसेर पहिलो पटक पीसीआर रिपोर्ट नेगेटिभ आएर घर गएका उनीहरुको दोस्रो पीसीआर रिपोर्ट सोमबार पोजिटिभ आएको मेहताले बताए । धरानमा संक्रमितको संख्या दैनिक वृद्धि हुँदा अस्पतालमा बेड अभाव भएको छ। वीपी प्रतिष्ठानमा एकसय बेडको कोभिड अस्पतालको बेड भरिएपछि अन्य संक्रमितको उपचारमा समस्यामा भएको छ। सोमबार थपिएका संक्रमितलाई अस्पतालमा बेड अभाव भएपछि घरमै आइसोलेसनमा बस्नु भनिएको स्वास्थ्य शाखा प्रमुख मेहताले बताए । धरानमा मात्र कोरोना संक्रमितको संख्या ५५ पुगेको छ । दैनिक संक्रमितको संख्या वृद्धि हुन थालेपछि झन जोखिम बढेको धरान उपमहानगरपालीकाका मेयर तिलक राईले बताए । उनले वीपी प्रतिष्ठानमा कोभिड अस्पताल स्थापना गरिएको भएपनि प्रतिष्ठानका पदाधिकारीले कोभिड अस्पतालको राम्रो व्यवस्थापन गर्न नसकेको कारण संक्रमितलाई घरमै राखेर उपचार गर्नु परेको बताए । उनले प्रतिष्ठानका उपकुलपती प्राडा ज्ञानेन्द्र गिरी कार्यालयमा नबसेर काठमाडौं बस्ने गरेकाले कोरोना संक्रमितले सहज रुपमा उपचार पाउन नसकेको मेयर राईको आरोप छ । प्रतिष्ठानको व्यवस्थापन बारे बुझ्न पटकपटक फोन सम्पर्क गर्दा डा गिरीले भने फोन उठाएनन् । प्रतिष्ठानका प्रवक्ता डा निदेश सापकोटाले कोभिड अस्पतालको सय बेड प्याक भएका कारण नयाँ संक्रमितलाई भर्ना गर्न नसकिएको बताए।"
मोरङमा न्यायाधीशमा कोरोना संक्रमण,"विराटनगर : न्यायाधीशमा कोरोना संक्रमण देखिएपछि जिल्ला अदालत मोरङको काम कारबाही सोमबारबाट तीन दिनका लागि बन्द गरिएको छ । एकजना न्यायाधीशमा सोमबार कोरोना संक्रमण पुष्टि भएका कारण अदालत तीन दिनका लागि बन्द गरिएको सूचना अधिकारी युवराज पौडेलले बताए । उनकाअनुसार तीन कर्मचारी र एक न्यायाधीश गरेर चार जनाको स्वाब परीक्षण गरिएकोमा न्यायाधीशको रिपोर्ट पोजेटिभ आएको हो । अरु तीन कर्मचारीको रिपोर्ट नेगेभिट आएको छ । कोरोना महामारीका समयमा अदालतले अहिले अति आवश्यकीय सेवासहित, पक्राउ पूर्जी जारी, थुनुवाको म्याद थप, मुद्दाको थुनछेक गर्ने लगायतका काम कारबाही गर्दै आएको थियो । अदालतका सूचना अधिकारी पौडेलले सोमबारबाट यी सबै काम कारबाही बन्द भएको र बिहीबारदेखि सूचारु हुने जानकारी दिए । उनकाअनुसार आफूसँग सम्पर्कमा रहेका एक जना प्रहरी अधिकृतमा कोरोना देखिएपछि न्यायाधीशले पनि आइतबार स्वाब परीक्षणका लागि पठाएका थिए । न्यायाधीशमा कोरोना पुष्टि भएपछि उनको सम्पर्कमा रहेका अदालतका ४० जना कर्मचारीको स्वाब संकलन गरेर परीक्षणका लागि प्रयोगशालामा पठाइएको पौडेलले बताए । सबै कर्मचारीको पीसीआर परीक्षण रिपोर्ट प्राप्त भइसकेपछि अदालतको काम कारबाही कसरी अघि बढाउने भन्ने निर्णय हुने उनको भनाइ छ ।"
प्राधिकरणको प्रमुखमा ६ जनाको आवेदन,"काठमाडौं : विशेष आर्थिक क्षेत्र (सेज) प्राधिकरणको प्रमुख बन्न ६ जनाको आवेदन परेको छ। उद्योग वाणिज्य तथा आपूर्ति मन्त्रालयले सेजको कार्यकारी निर्देशक(प्रमुख) बन्न ६ जनाले आवेदन दिएको जनाएको छ। विशेष आर्थिक क्षेत्र प्राधिकरण कार्यकारी निर्देशक सिफारिस समितिले उक्त सूचना जारी गरी नेतृत्व चयन गर्न लागेको हो। मन्त्रालयका अनुसार तनहुँका रघुराज काफ्ले र कुमार दाहाल, बागलुङका योगेन्द्र गौचन, काठमाडौका जनार्दन गुरागाई, गोरखाका डा चण्डिकाप्रसाद भट्ट र दोलखाका प्रदीपकुमार मैनालीले कार्यकारी प्रमुख बन्न आवेदन दिएका छन्। भट्ट यसअघि पनि सेजको कार्यकारी प्रमुख भएर काम गरिसकेका छन्। मासिक ७५ हजार तलब बुझ्नेगरी नियुक्त भएका भट्टले पदीय जिम्मेवारी पूरा गर्न नसकेको कारण उनी बाहिरिन बाध्य भएका थिए। मन्त्रालयले ०७६ असोज ३० गते र मंसिर ४ गते सूचना प्रकाशित गरी आवेदन मागेको थियो। मन्त्रालयले सूचना जारी गरी भदौ ६ गते लिखित परीक्षा लिने जनाएको छ। सेजले नेतृत्व नपाउँदा नियमित कामहरु प्रभावित भएका थिए। दुई दशकअघिदेखि सेज स्थापना भएपनि उद्योगीहरु सेजमा उद्योगमा सञ्चालन गर्न आकर्षित हुन सकेका छैनन्। सेजमा स्थापना भएका उद्योगले ६० प्रतिशत विदेश निर्यात गर्नुपर्ने प्रावधान छ। उद्योगीहरुले निर्यातको सीमा अझै घटाउन माग गर्दै आएका छन्।"
सप्तरीको तिलाठी कोइलाडीमा एउटै गाउँका ४२ जनामा कोरोना संक्रमण,"राजविराज : कोरोना संक्रमणको हटस्पट देखिएको भारतसँग जोडिएको सप्तरीको तिलाठी कोइलाडी गाउँपालिका२ लौनियामा मात्र ४२ जनामा संक्रमण पुष्टि भएको छ। गजेन्द्रनारायण सिंह अस्पताल राजविराजमा गरिएको पीसीआर परीक्षणमा पुनः ५ जनामा कोरोना संक्रमण देखिएपछि एउटै गाउँका ४२ जना संक्रमित भएको स्वास्थ्य कार्यालय सप्तरीका निमित्त प्रमुख दुनियालाल यादवले बताए । जसमा ३ जना महिला छन् । तिलाठी कोइलाडी गाउँपालिकामा भने १२ महिलासहित ८८ संक्रमित पुगेको छ । एउटै गाउँ लौनियामा पुनः ३२, ३३, ३५ र ४४ वर्षीय पुरुष र ७० वर्षीया महिलामा संक्रमण देखिएको जानकारी दिँदै यादवले सोमबार स्वास्थ्य तथा जनसङ्ख्या मन्त्रालयले यसको पुष्टि गर्ने तयारी गरेको बताए । लौनियामा समुदायमा संक्रमण देखिएको बताउँदै निमित्त प्रमुख यादवले ट्रयाकिङ र ट्रेसिङको काम जारी रहेको बताए । योसँगै सप्तरीमा संक्रमित हुनेको सङ्ख्या ६७ महिलासहित ५७६ पुगेको छ । दैनिक तीन सयदेखि साढे चार सय स्वाबको पीसीआर परीक्षण हुने गरेको जनाउँदै अस्पतालका निमित्त मेडिकल सुपरिटेन्डेण्ट डाक्टर रणजीतकुमार झाले प्रयोगशालामा राति अबेलासम्म परीक्षण हुने जानकारी दिए । लौनियाका पान पसले, चिया पसले, कपाल काटने ठाकुरसहित २५ जना सर्वसाधारणको साउन १८ गते एकै दिन संक्रमण पुष्टि भएपछि गत साता लौनियाबाट ७९ जनाको स्वाब संकलन गरिएको थियो । विषसेवनपछि गजेन्द्रनारायण सिंह अस्पतालको आकस्मिक कक्षमा उपचार गराइरहेका लौनियाका ५० वर्षीय एक बिरामीमा साउन ९ गते कोरोना भाइरस (कोभिड१९) संक्रमण पुष्टि भएपछि ट्रयाकिङ र ट्रेसिङ गर्दै जाँदा उनको परिवारका पाँच जना, सम्पर्कमा आएका पुरुष र उनको उपचारमा संलग्न ३ स्वास्थ्यकर्मीमा संक्रमण पुष्टि भएको थियो । खुला सीमानाकाका कारण भारतको कुनौली बजारमा लुकिछिपी आवतजावत गर्नेहरूका कारण गाउँ आक्रान्त बनेको भन्दै गाउँपालिका अध्यक्ष सतिशकुमार सिंहले अवस्था नियन्त्रण गर्न कुनौली नाकामा भइरहेको आवतजावतलाई कडाईका साथ रोकिएको बताए । संक्रमित भएका लौनियावासीलाई सोही वडाको पविमावि लौनियामा सञ्चालन गरिएको आइसोलेसन केन्द्रमा राखिएको छ । यसअघि राजविराज१ का २० वर्षीय पुरुष, ५५ वर्षीया महिला, वडा नम्बर ४ का ५, ३२, ३४ वर्षीय पुरुष, २७ वर्षीय महिला, वडा नम्बर ५ का २५, ३४, ४० र ६२ वर्षीय पुरुष, ६१ वर्षीया महिला, वडा नम्बर ७ का ५६ र २६ वर्षीय पुरुष र ठेगाना नखुलेका ४८ वर्षीय पुरुष गरी १५ जना संक्रमित भएको मन्त्रालयले आइतबार पुष्टि गरेको थियो । सप्तरीको केन्द्र राजविराजमा समेत यो समेत संक्रमित हुनेको सङ्ख्या ११२ पुगेको छ । समुदायमा संक्रमण देखिएको लौनिया गाउँमा कोभिड१९ को संक्रमणबाट जोगिन र जोगाउनका लागि वडा नम्बर २ का वडा अध्यक्ष खगेन्द्र मण्डलको नेतृत्वको एक टोलीले माइकिङ्ग गर्दै वडामा घुमेर कडाइ गरेको छ । गाउँमा चिया, नास्ता र मदिरालगायतका पसलहरु पूर्ण रुपमा बन्द गरी सामान विक्रीमा रोक लगाइएको छ । टाँसिएको भारत विहारको कुनौली आवतजावत गर्न रोक लगाउँदै प्रहरी र सशस्त्र प्रहरी खटाइएको छ । वडा अध्यक्ष मण्डलका अनुसार साबुन पानीले हाथ धुने, बिना कामले घर बाहिर ननिस्किने, सामाजिक दुरी बनाएर मात्र काम गर्ने, किराना पसल दिनको २ बजेदेखि ४ बजेसम्म मात्र खोल्ने, औषधि पसल चौबिसै घण्टा खोल्ने र मास्क लगाउने कार्य उल्लंघन गर्नेलाई भौतिक वा आर्थिक कारवाही गरिनेलगायतका निर्णयहरु गरिएको छ । लकडाउन थपिदै २१ दिनसम्म राखिने जनाइएको छ । वडा नम्बर २ को लौनिया गाउँमा कोरोना भाइरस सघन रुपमा फैलिसकेकाले यसको जालो तोड्न कडाइका साथ आफूहरु जुटेको वडा अध्यक्ष मण्डलले बताए ।"
इन्द्रजात्राको साइत सार्वजनिक,"काठमाडौं : नेपाल पञ्चाङ्ग निर्णायक समितिले यस वर्षको इन्द्रजात्राको साइत सार्वजनिक गरेको छ। जात्राको लिङ्गो काट्न वन यात्रा जाने साइत भदौ ४ गते बिहान ११:१५ बजे निस्किएको समितिका अध्यक्ष प्रा डा रामचन्द्र गौतमले जानकारी दिए। रूख काट्ने साइत त्यसै दिन राति ९:२५ बजे छ। काटिएको लिङ्गो नगर प्रवेश गराउन साइत भदौ १० गते बुधबार बिहान १०:५५ बजे शुभ रहेको छ। लिङ्गो भोटाहिटीबाट भित्र प्रवेश गराउनुलाई नगर प्रवेश भनिन्छ। भाद्र शुक्ल द्वादशीका दिने भदौ १४ गते आइतबार बिहान ७:०७ बजे इन्द्रध्वजोत्थान गर्ने साइत समितिको बैठकले दिएको छ। भाद्र शुक्ल चतुर्दशीका दिन भदौ १६ गते कुमारी यात्रा सुरु हुन्छ। यो इन्द्रजात्राको मुख्य दिन हो। यस दिन उपत्यकामा सार्वजनिक बिदासमेत दिइन्छ। त्यस दिन कुमारीलाई तल्लो टोल यात्रा गराउने परम्परा छ। भदौ १७ गते कुमारीलाई माथिल्लो टोल यात्रा गराइन्छ। यसैगरी भदौ २१ गते नानिचा यात्रा गराइने विधि रहेको छ। आश्विन कृष्ण चौथीका दिन इन्द्रध्वजपातन अर्थात् इन्द्रजात्राको लिङ्गो ढालिन्छ। यस वर्ष भदौ २२ गते बिहानीको ४:०६ बजे लिङ्गो ढाल्ने साइत निस्किएको समिति अध्यक्ष गौतमले जानकारी दिए। 'शास्त्रीय ग्रन्थमा भरण्यां निशि पातयेत् भन्ने वाक्य उल्लेख भएअनुसार भदौ २२ गते बिहान ४:०१ बजेसम्म अश्विनी नक्षत्र रहेकाले ४:०६ बजे इन्द्रजात्राको लिङ्गो ढाल्नुपर्ने साइत समिति बैठकले शास्त्रीय मान्यताअनुसार सर्वसम्मतिले निर्णय गरेको हो', उनले भने। उपत्यकामा कोरोना भाइरसको सङ्क्रमण बढ्दै गएकाले यस वर्ष इन्द्रजात्रा कुन रुपमा मनाउने भन्ने निर्णय भइसकेको छैन। कोरोनाकै कारण यस वर्ष रातो मच्छेन्द्रनाथको भोटो देखाउने जात्रासमेत हुन सकेको छैन। जात्राको व्यवस्थापन गुठी संस्थान काठमाडौँ शाखाले गर्दै आएको छ।  रासस"
किष्ट अस्पतालमा मृत्यु भएकी महिलामा कोरोना पुष्टि,ललिलपुर : ललितपुरको ग्वार्कोस्थित किष्ट अस्पतालमा सोमबार बिहान मृत्यु भएकी काभ्रेका ५० वर्षीया महिलामा कोरोना पुष्टि भएको छ। आइतबार सिकिस्त अवस्थामा भर्ना भएकी उनको आइसीयुमा राखेर उपचारको क्रममा मृत्यु भएको अस्पतालका निर्देशक डा सुरज बज्राचार्यले जानकारी दिए। सोमबार बिहानै मृत्यु भएपनि बेलुका मात्र उनको कोरोना संक्रमणको रिपोर्ट आएको बज्राचार्यले बताए। मृतक महिलामा कलेजो र गलब्लाडरको समस्या रहेको बताइएको छ। कोरोना भाइरस संक्रमणका कारण किस्टअस्पतालमा मृत्यु हुने उनी तेस्रो बिरामी हुन्। योसँगै नेपालमा कोरोनाबाट मृत्यु हुनेको संख्या ८० पुगेको छ।
जलमग्न धनगढी,"धनगढी : तीन दिनदेखि लगातारको वर्षाले धनगढी उपमहानगरपालिकाका अधिकांश क्षेत्र जलमग्न भएका छन् । सुदूरपश्चिम प्रदेशको अस्थायी मुकाम समेत रहेको धनगढीका मुख्य सडक नै जलमग्न हुँदा आवतजावतमा समस्या उत्पन्न भएको छ । प्रदेशसभा अगाडिकै सडक पार्क मोड आसपासका पसलभित्र पानी पसेको छ। धनगढीमा सबैभन्दा बढी एलएनचोक, पार्कचोक, विशालनगर, मिलनचोक, चौराह, उत्तरबेहरीलगायतका अधिकांश क्षेत्र जलमग्न भएका हुन् । यस्तै वडा नं ३ का दर्जनभन्दा बढी घर तथा पसल डुबानमा परेका छन् । पानी निकास हुने गरेका पुराना खोल्सा, कुलेसामा घर निर्माण हुने क्रममा पुरिएपछि स्थानीयवासीका घर तथा पसलभित्र पानी पस्नुका साथै मुख्य सडक समेत जलमग्न भएको धनगढी३ का शेरबहादुर धामीले बताए । उनले भने, 'उपमहानगरपालिकाका सहायक सडकमा पानीको निकास नहुँदा डुबानमा पर्नुका साथै विभिन्न मुख्य सडकमा समेत पानी जमेर स्थानीयवासीलाई आवतजावतमा समेत समस्या भएको छ ।' वर्षाले स्थानीयवासीका धानबाली डुबानमा परेका छन् भने खेतबारी जलमग्न भई तलाउजस्तै देखिएका छन् । त्यसैगरी धनगढीमा निर्माणाधीन अवस्थामा रहेको छ लेन सडक र अर्कोतिर रिङरोड निर्माणसँगै पानीको उचित निकासको व्यवस्थापन हुन नसकेका कारण पनि थप समस्या निम्तिएको छ । धनगढी उपमहानगरपालिका१ एलएनचोक व्यापारी राजिव गुप्ताले तीनदेखि अत्यधिक वर्षा भएको र पानी निकासको व्यवस्था नहुँदा स्थानीयवासीका घरभित्र पानी पसेको बताए । पार्कचोकका धेरै व्यापारीका पसलभित्र पानी पसेको छ । उपमहानगरभित्र भएका प्राकृतिक खोला नाला अतिक्रमण भएपछि डुवान समस्या बर्षेनि दोहोरिने गरेको छ । धनगढी मुख्य कैलाली नाला, सुकुटि नाला, सबैभन्दा अतिक्रमणमा परेका क्षेत्र हुन् । पानी निकास हुने ससना नालाहरु हराउँदै जाँदा डुवान समस्या हुने गरेको धनगढी उपमहानगर२ की धना बटालाले बताइन् । '२ दशक अगाडिसम्म धेरै नालाहरु खुल्ला थिए । पानी सहजै भग्ने गथ्र्ये । तर, अहिले ससाना नालाहरु मात्र नभएर मुख्य भनिएको कैलाली नाला नै साघुँरिदै जादा समस्या बढ्दै गएको छ ।' नालाखोला अतिक्रमणले वर्षातमा धनगढी नगरका घर डुवानमा पर्ने समस्या वर्षौदेखि ज्यूँका त्यूँ छ । धनगढी३ चटकपुरको श्रीकेदार टोल पानीको निकास हुँदा बर्षेनि डुवानमा पर्ने गरेको छ । 'चटकपुरभन्दा दक्षिणतर्फ पनि निकास हुनुपर्छ । त्यसपछि केहि सहज हुने छ।'"
माछा मार्ने क्रममा डुबेर भुटानी शरणार्थीको मृत्यु,विराटनगर : माछा मार्ने क्रममा डुबेर मोरङको पथरीशनिश्चरे नगरपालिका१० मा बस्दै आएका भुटानी शरणार्थी ६३ वर्षीय डम्बरसिंह राईको मृत्यु भएको छ। पथरीशनिश्चरेस्थित भुटानी शरणार्थी शिविरमा बस्दै आएका राई आइतबार बिहान माछा मार्न भन्दै जाल बोकेर घरबाट निस्किएका इलाका प्रहरी कार्यालय पथरीका डीएसपी दिलिप गिरीले बताए। साँझसम्म घर नफर्किएपछि परिवारका सदस्यले खोजी थालेका थिए। हातमा माछा मार्ने जालको डोरी अड्किएको र लगभग आठ फिट जति गहिरो दहमा डुबेको अवस्थामा पथरीशनिश्चरे१० स्थित डाँस खोलामा राईको शव भेटिएको गिरीको भनाइ छ। माछालाई हानेको जाल अड्किएको र तान्न खोज्दा दहतिरै हुत्तिएर परेपछि डुबेर मृत्यु भएको हुन सक्ने भन्दै प्रहरीले घटनाको अनुसन्धान सुरु गरेको छ।
गोंगबुमा बीभत्स हत्या,"काठमाडौं : काठमाडौंको गोंगबुमा एक अधबैंसे पुरुषको शव टुक्राटुक्रा गरेर फ्याँकिएको अवस्थामा भेटिएको छ। गोंगबुचोकबाट उत्तरतर्फ टोखा नगरपालिकाको नवज्योति मार्गमा सुटकेसमा शव फेला परेको हो। स्थानीयले सुटकेसमा रगत देखिएपछि प्रहरीलाई खबर गरेका थिए। प्रहरीले सुटकेस खोल्दा घाँटीभन्दा मुनिको भाग र घुँडाभन्दा माथिको भागको काटेर राखिएको अवस्थामा भेटिएको हो। सुटकेसमा जीउमात्रै भेटिएकाले शरीरका अन्य भाग भेट्टाउन प्रहरीले तालिम प्राप्त कुकुर प्रयोग गर्यो। कुकुरको सहयोगमा सुटकेस भेटिएको ठाउँभन्दा केही पर वार्ड नं १० को स्वर्गद्वारी मार्गमा टाउको र खुट्टा फेला परेको महानगरीय अपराध महाशाखा प्रमुख एसएसपी दीपक थापाले बताए। उनले भने, जीउ काटेर हालेको सुटकेस भेटिएभन्दा केही पर स्वर्र्गद्वारी मार्गमा टाउको र खुट्टा भेटिएको हो, एउटा जेब्राको झोलामा टाउको खुट्टा हालेर फ्याँकिएको थियो। यसका लागि हामीले तालिम प्राप्त कुकुरको सहयोग लियौं। घटनाको वास्तविकता पत्ता लगाउन प्रहरीको पाँचवटा टोलीले अनुसन्धान गरिरहेको छ। प्रारम्भिक अनुसन्धानले हत्या शनिबार राति भएको ठहर गरेको छ। एसएसपी थापाले भने, डाक्टरहरूको भनाइअनुसार शनिबार राति हत्या गरेर फालिएको हो, थप अनुसन्धानका लागि शव पोस्टमार्टमका लागि पठाएका छौं, भोलिसम्ममा थप कुरा आउँछ। हत्या गरिएका व्यक्तिको पहिचान नभए पनि उनको उमेर ४० देखि ५० वर्षको भएको अनुमान गरिएको छ। मृतक स्थानीय हो होइन भनेर वडाध्यक्ष र स्थानीयसँग सोधपुछ गरिए पनि पहिचान नभएको, घर, ठेगाना र हत्या गर्ने व्यक्ति र हत्या हुने कारणबारे अनुसन्धान जारी रहेको थापाले जानकारी दिए।"
त्रिवि इन्जिनियरिङको परीक्षा स्थगित,काठमाडौं : त्रिभुवन विश्वविद्यालय इन्जिनियरिङ अध्ययन संस्थनले भदौबाट सञ्चालन गर्न लागेको विभिन्न तहको परीक्षा स्थगित गरेको छ। संस्थान डिन कार्यालयले विज्ञप्ति जारी गरेर कोभिड १९ को संक्रमण त्रास कायमै रहेकोले तत्काल परीक्षा सञ्चालन गर्न नसक्ने जनाएको हो। संस्थानले यसअघि स्नातक तथा स्नातकोत्तर तहको परीक्षा भदौ पहिलो र अन्तिम साताबाट सञ्चालन गर्ने निर्णय गरेको थियो। संस्थानले भदौ १ गतेबाट अनलाइन कक्षा सञ्चालन गर्ने निर्णय पनि गरेको छ। पढाइमा सहभागी हुन संस्थानले सबै विद्यार्थीलाई अनुरोध गरेको छ।
त्रिविमा अत्यावश्यकबाहेकका सेवा स्थगित,"काठमाडौं : त्रिभुवन विश्वविद्यालयले कोभिड १९ को संक्रमण फैलिएको भन्दै तत्कालका लागि अत्यावश्यकबाहेकका सेवा स्थगित गरेको छ। सोमबारदेखि नै लागु हुने गरी सेवा स्थगित गरिएको त्रिविका सूचना तथा जनसम्पर्क प्रमुख अधिकारी सूर्यप्रसाद अधिकारीले जानकारी दिए। उनका अनुसार त्रिवि अन्तर्गतका कार्यालयलाई आंशिक रुपमा सञ्चालन गर्न तथा सोही अनुसार कर्मचारी व्यवस्थापन गर्न सम्बन्धित कार्यालय प्रमुखलाई निर्देशन दिइएको छ। आफ्नो कार्यालय रहेको ठाउँमा स्थानीय प्रशासनले लकडाउन गरेमा त्यस्ता कार्यालयको सम्पूर्ण काम बन्द गर्ने निर्णय पनि त्रिविले गरेको छ। सेवा बन्द गरेपछि शिक्षक तथा कर्मचारीलाई भने कार्यालयमै उपस्थित भएर हाजिर गर्नुपर्ने निर्णय त्रिविले गरेको छ। अनलाइन कक्षामा सहभागी शिक्षकलाई भने सोही कक्षालाई नै हाजिर मान्ने व्यवस्था त्रिविले गरेको छ। त्रिविको यो निर्णयसँगै भदौबाट सञ्चालन गर्ने भनिएको विभिन्न संकाय र तहका परीक्षा सञ्चालन गर्न समस्या हुने भएको छ। अत्यावश्यक सेवा अन्तर्गत कार्यालयभित्र बसेर गरिने आन्तरिक प्रशासनिक काम, अस्पतालको काम, अनलाइन कक्षा लगायत छन्। उपत्यका बाहिरबाट आएर प्रशासनिक काम गर्ने प्रक्रियामा रहेको तर पूर्णता नपाएको काम भने सम्पन्न गरिने अधिकारीले जानकारी दिए। उनले भने, सकेसम्म जनसम्पर्कका कामलाई घटाऔं भन्ने मुख्य उद्देश्य हो।"
बर्सेनि बस्तीमा पहिरो,"जाजरकोटकालीकोट : गत असार २५ गते राति जाजरकोटको बारेकोट गाउँपालिकास्थित जिरीगाउँको सार्कीटोलमा पहिरो गयो। १२ जनाको मृत्यु भयो। सो गाउँपालिकाका विभिन्न वडामा पहिरोले ५६ घर बगायो। बाढी पहिरोले गाउँ नै भासिने त्रासका कारण एक हजार ५५ परिवार विस्थापित भएका छन्। दुई वर्षअघि जाजरकोटकै भेरी नगरपालिका३ ठाँटी नजिक गएको पहिरोले दुुई वटा घर बगायो। आठ बालबालिकासहित नौ जनाको ज्यान गयो। जाजरकोटमा पहिरोले क्षति नगरेको वर्ष नै छैन। केही वर्षअघि भेरी नगरपालिका४ बोहरा गाउँमा पहिरोले घर बगाउँदा सात जनाको ज्यान लियो। यसवर्ष जाजरकोटमा पहिरोले १३ जनाको ज्यान लिइसकेको छ। पहिरोले भौतिक सम्पत्ति पनि नोक्सान गरेको छ। नलगाड नगरपालिकाको डाँडागाउँ, करुवा, लहँलगायतका गाउँमा ठाउँठाउँमा पहिरो खसेको छ। सोही पहिरोको कारण झुम्रे खोलामा आएको बाढीले गत वर्ष आठ सय ३२ रोपनी र यसपटक दुुई सय रोपनी धानखेत बगाएको छ। कालीकोटको पीडा पनि उस्तै छ। धेरै स्थानीय तहमा वर्षा सुरु भएपछि ज्यान जोगाउन सुरक्षित स्थान खोज्नुपर्ने बाध्यता छ। नरहरिनाथ गाउँपालिकामा यही साउन १४ गते पहिरो जाँदा नौ जनाको ज्यान गयो। भिरालो जमिनमा रहेका घर पहिरोले बगाएको छ। साउन १३ मा रास्कोट नगरपालिका१ बडुलतोलामा पहिरो जाँदा एक जनाको मृत्युु हुनुका साथै पाँच जना बेपत्ता भए। साउन १४ गते महावै गाउँपालिका७ कोटबाडामा पहिरोमा घर पुरिँदा दुई बालबालिकाको मृत्यु भयो। यसपटक वर्षा सुरु भएपछि कालीकोटमा हालसम्म १९ जनाको मृत्यु भइसकेको छ। सात जना अझै बेपत्ता छन्। नरहरिनाथ गाउँपालिकामा ५१ घर भत्किएका छन्। पहिरोको कारण अहिले पनि ४ सय ४७ घर उच्च जोखिममा छन्। गत वर्षको भदौमा तिलागुफा नगरपालिका७ छाप्रेमा पहिरो खस्दा १८ घर पुरिए। करिब ९३ लाखबराबरको क्षति भयो। अहिले पनि उक्त बस्ती जोखिममा छ। गत वर्ष खाँडाचक्र नगरपालिका६ मोल्फामा ठूलो पहिरो खस्दा १ सय ७ घर जोखिममा परे। पहिरो रोकथामका लागि केही प्रयास नभएकाले त्यहाँको जोखिम अझै टरेको छैन। चार वर्षअघि नरहरिनाथ गाउँपालिकाको लालिघाट बजारमा पहिरो जाँदा आठ जनाको मृत्युु भएको थियो। बस्ती स्थानान्तरण अलपत्र कर्णालीमा अहिले पनि धेरै बस्ती पहिरोको जोखिममा छन्। भिरालो जमिनमा बस्ती बसेकाले हरेक वर्ष जनधनको क्षति हुने गर्छ। स्थानीय र प्रदेश सरकारले जोखिममा रहेका बस्ती सुरक्षित स्थानमा स्थानान्तरण गरे पनि कार्यान्वयन भएको छैन। जाजरकोटका नागरिक अगुवा राजेन्द्रविक्रम शाह भन्छन्, बर्सेनि पहिरो जान्छ, धनजनको ठूलो क्षति हुन्छ। पहिरो गएलगत्तै जोखिममा रहेका बस्ती नै सुरक्षित स्थानमा सार्ने निर्णय गरिन्छन् तर वर्षायाम सकिनेबित्तिकै सबै योजना र निर्णय कागजमा सीमित हुन्छन्। यसवर्ष पनि बारेकोटका अधिकांश बस्ती पहिरोले छियाछिया पारेकाले धेरै परिवार विस्थापित भएका छन्। बस्तीको भौगर्भिक अध्ययनका लागि विज्ञ टोली झिकाएर अनुसन्धान गर्ने तयारी गरिएको प्रमुख जिल्ला अधिकारी जनकराज पन्तले बताए। जथाभावी डोजर गरिबी कारण धेरैले भिरालो र जोखिमयुक्त जमिनमै घर बनाउने गरेका छन्। अर्कोतर्फ सडक विस्तारका नाममा डोजरे विकासले पनि पहिरोको जोखिम बढाइरहेको छ। डिजाइन स्टमेट बिना अन्धाधुन्ध रूपमा भिरालो जमिनमा सडक खन्दा जोखिम बढिरहेको छ। सडक विस्तारपछिका सभ्मावित जोखिम रोकथामका लागि कुनै योजना छैनन्। तीव्र वन विनाश, सडक निर्माणमा जथाभावी डोजरको प्रयोग, जोखिमयुक्त भिरोलो जमिनमा भएका बस्तीजस्ता कारणले बर्सेनि पहिरोको जोखिम बढेको जिल्ला समन्वय समिति जाजरकोटका संयोजक मनबहादुर रावल बताउँछन्। डोजरको प्रयोगले जनधनको क्षति बढाइरहेको जिल्ला समन्वय समिति कालीकोट प्रमुख अनिपाल शाहीले बताए। पहिरोको मुख्य कारण नै डोजर हो, जनप्रतिनिधिलाई तत्काल गाउँगाउँमा गाडी गुडाउने रहर छ। मापदण्डबिना पखेरामा डोजर चलाउँदा बस्तीमा पहिरो खसिरहेको छ। मानवीय क्रियाकलापले बाढी पहिरोजस्ता प्राकृतिक विपद्का घटना बढाइरहेको प्रमुख जिल्ला अधिकारी चन्द्रप्रसाद गैरेको ठहर छ।"
"पढाइ अन्योल, मन्त्रालय नै अलमलमा","काठमाडौं : कोभिड त्रासका कारण नियमित पढाइ बन्द भएको पाँच महिना बित्न लाग्यो। तर, सरकारले पठनपाठनलाई व्यवस्थित गर्न प्रभावकारी कदम चालेको छैन। सरोकारवाला निकायबाट स्पष्ट निर्देशन नआउँदा विद्यालयदेखि विश्वविद्यालय तहसम्म पढाइ प्रभावित भएको छ। सबै तहका गरी ८० लाख विद्यार्थी र अभिभावक मर्कामा परेका छन्। यही अन्योललाई कसरी पार लगाउने भनेर जुटिरहेको दाबी शिक्षा मन्त्रालयले गरे पनि परिणाम देखिएको छैन। पढाइ व्यवस्थित हुन नसक्दा सरकारले विद्यालय शिक्षक, कर्मचारी तथा विद्यार्थीको पाठ्यपुस्तकलगायत क्षेत्रमा गरेको अर्बों लगानी सदुपयोग हुन सकेको छैन। वैशाखमा सुरु हुनुपर्ने विद्यालय तहको शैक्षिक सत्र चार महिना पर धकेलिइसकेको छ। भदौ १ गतेदेखि विद्यार्थीको भर्ना तथा रजिस्ट्रेसन सुरु गर्ने मन्त्रालयको तयारी छ। तर, कोभिड संक्रमण तीव्र रहेकाले यो योजनाअनुसार प्रक्रिया अघि बढाउन सकिन्छ कि सकिँदैन भन्ने विषयमा मन्त्रालयकै अधिकारी पनि विश्वस्त छैनन्। लामो समय शैक्षित्र सत्र खेर गयो भने अहिले रहेको पाठ्यक्रमको भार घटाउने कि भन्ने विषयमा पनि छलफल भइरहेको छ। शिक्षा ऐनअनुसार एक शैक्षिक सत्रमा २ सय २० दिन विद्यालय खोल्नै पर्छ। विद्यमान पाठ्यक्रम संरचनाअनुसार विद्यार्थीलाई १ सय ८० दिन पढाउनै पर्ने कानुनी व्यवस्था छ। यस हिसाबले एक वर्षमा १ हजार ६४ घण्टा पढाउनुपर्छ। भदौ १ गतेदेखि विद्यालय नखोल्ने हो भने पाठ्यक्रमको भारअनुसार कानुनमै तोकिएको यो व्यवस्था कार्यान्वयन गर्न मुस्किल पर्छ। यसबारे अध्ययन गर्न मन्त्रालयले कार्यदलसमेत गठन गरे पनि काम गरेको छैन। भदौ १ गतेबाट नियमित पढाइ सञ्चालन गर्न नसके पनि स्कुल खोल्न पाए त्यही मितिदेखि शैक्षित्र सत्र गणना गरिने र चाडपर्व, शनिबार तथा अन्य सरकारी विदालाई समेत कटौती गरेर भए पनि ऐनमा भएको व्यवथा अनुसार विद्यालयमा पढाइ हुने दिन पुरा गर्न सकिने मन्त्रालयको योजना छ। मन्त्रालयले पेस गरेको यस योजनालाई मन्त्रिपरिषदको साउन १२ गतेको वैठकले पारित गरेको थियो। र सोही निर्णयलाई कार्यान्वयन गर्न मन्त्रालयअन्तर्गतको शिक्षा तथा मानव स्रोत विकास केन्द्रले सबै स्थानीय तहलाई साउन २२ गते पत्राचार गरेको छ। उपत्यका र वाहिरका कतिपय स्कुलले स्थानीय तहको अनुमतिमा नियमित पढाइ शुरु गरिसकेका छन्। जोर विजोर कक्षा मानेर उनीहले विद्यार्थी बोलाएका छन्। सोही अनुसार पढाई तथा अन्य शैक्षिक गतिविधि सञ्चालन गरिरहेका छन्। धादिङको त्रिपुरा सुन्दरी गाउँपालिकाका प्रमुख प्रशासकीय अधिकृत रामचन्द्र इटनीले साउन १८ गतेदेखि पालिकाभित्रका स्कुलमा शैक्षिक क्रियाकलाप अघि बढाइएको बताए। विद्यालयका प्रधानाध्यापक तथा सरोकारवालासँग बैठक बसेर छलफल गर्दा विद्यालय चलाउन सक्ने सबैको राय आयो, इटनीले भने, सामाजिक दूरी कायम हुने गरी विद्यार्थीको सिकाइ सहजीकरण गर्न विद्यालय खोल्ने निर्णय गरिएको हो। उनका अनुसार जिल्लाभित्र ३२ वटा सामूदायिक, ९ वटा संस्थागत विद्यालय सञ्चालनमा छन्। स्कुलहरुले विद्यार्थी संख्याका आधारमा पालैपालो कक्षागत गतविधी सञ्चालन गरिरहेका छन्। मन्त्रालयले वैकल्पिक विधिबाट सिकाइ प्रक्रिया सुरु गरेको छ। विद्यार्थीको पहुँचअनुसार अनलाइन, रेडियो तथा टेलिभिजन वा सहयोगी सामग्रीमार्फत विद्यार्थीको सिकाइ सहजीकरण गर्ने गरि पढाइ शुरु गरेको छ। यो विधिबाट पढाइ सञ्चालन गर्न २५ करोड रुपैंया स्थानीय तहलाई वितरण गरेको छ। तर सबै ठाउँमा यो विधि प्रभावकारी छैन। गत चैत ११ देखि लागु भएको लकडाउन अघि घर गएका शिक्षकहरु अझै विद्यालय नफर्किएका कारण पनि सहजीकरणमा समस्या भएको छ। शिक्षामन्त्री गिरीराजमणि पोखरेलले भदौ १ गतेभित्र सबै शिक्षकलाई सम्बन्धित विद्यालयमा पुगिसक्न निर्देशन दिएको बताए। तर सवारी साधनको अभाव तथा यात्रा अनुमति लगायतका समस्या देखाउँदै विद्यालयदेखि टाढा रहेका शिक्षकहरु फर्केका छैनन्। विद्यालय नजिकै रहेका शिक्षकहरुमा पनि यस्तै समस्याको वहाना बनाउँदै स्कुल जान आनाकानी गरिरहेका छन्। संसदको शिक्षा तथा स्वास्थ्य समितीको वैठकमा उनले शैक्षिक शत्र कार्यान्वयनमा ल्याउने विषयमा मन्त्रालयले अध्ययन गरिरहेको मात्रै बताए। वैठकमा सांसदहरुले समेत वितेको पाँच महिनाको अवधिमा शिक्षा मन्त्रालयले देखिने गरि काम गर्न नसकेको भन्दै आलोचना गरे। नीजीमा पनि उस्तै समस्या कोभिड संक्रमण फैलन नसक्दा सरकारले लकडाउन गरेपनि थुपै्र नीजी स्कुल सञ्चालकले वैशाखदेखि नै अनलाइन कक्षा सञ्चालन गरिरहेका छन्। केहि भने असारबाट पनि सञ्चालन गरेका छन्। विद्यार्थीले तिरेको शुल्कबाटै शिक्षक, कर्मचारीको तलव, घर भाडा, बैंकको ऋण तिर्नुपर्ने विद्यालय सञ्चालकको भनाइ छ। तर पढाईमा एकरुपता नहुँदा विद्यालयहरुले मनपरि शुल्क तोकिरहेका छन्। ठूला र महंग भनिएका विद्यालयले अभिभावकलाई नै धम्की दिंदै विद्यार्थीसंग साविककै दर अनुसार शुल्क असुलिरहेका छन्। मध्यम स्तरका विद्यालय भने सरकारको निर्देशन भन्दै अलमलमा परेका छन्। सरकारले गत चैतको मासिक शुल्क छुट दिन विद्यालय सञ्चालकलाई दिएको निर्देशन पनि कार्यान्वयन भएको छैन। यसको मारमा अभिभावक परेका छन्। कतिपय स्कुलले विद्यार्थीले पढ्दै नपढेको दिनको पनि शुल्क तोकेर अभिभावकलाई बिल पठाएका छन्। तर सरकारले चासो दिएको छैन। अनलाइनको पढाईलाई शैक्षिक सत्रमा गणना हुन्छ कि हुँदैन भन्ने स्पष्ट छैन। थुप्रै नीजि तथा सरकारी विद्यालयका थुप्रै अभिभावकले अनलाइनको नाममा मनपरि उठाइएको शुल्क तिर्न नसकेपछि विद्यालय खुलेपछि मात्रै छोरोछोरी पठाउने योजनामा छन्। अहिले अनलाइनमा नपढेमा उनीहरुको पढाई प्रभावित हुन्छ कि हुँदैन भन्ने विषयमा स्पष्ट नपार्दा अभिभावकहरु समस्यामा परेको अभिभावक महासंघका अध्यक्ष सुप्रभात भण्डारीले बताए। उनले भने, मन्त्रालय वा सम्बन्धित स्थानीय निकायले कि विद्यार्थीलाई अहिले पढ्न नपाएपनि पछि पढ्न पाइन्छ भन्ने आश्वासन दिनुपयो। होइन भने अनलाइनबाट पढेवापत कति शुल्क तिर्ने भन्ने स्पष्ट पारिदिनुपयो। शिक्षा मन्त्रालयले भने न त अनलाइनबाट भएको पढाइको शुल्क तोक्ने विषयमा निर्णय गरेको छ, न त विद्यार्थीलाई छुट नदिने स्कुललाई कारवाहीको दायरामा ल्याउन सकेको छ। सरकारी र नीजिले सञ्चालन गरेको वैकल्पिक विधिको पढाईको पहुँचमा रहेको थुप्रै विद्यार्थीलाई कसरी समेट्ने भन्ने विषयमा पनि मन्त्रालय र स्थानीय तह स्पष्ट छैनन्।"
