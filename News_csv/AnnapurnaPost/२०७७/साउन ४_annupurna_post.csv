शीर्षक,विवरण
मौद्रिक नीतिको परीक्षा,"सरकारी नीति तथा कार्यक्रमबारे बिरलै पाइने सकारात्मक प्रतिक्रिया यसपटकको मौद्रिक नीतिमा देखिएको छ। शुक्रबार नेपाल राष्ट्रबैंकले सार्वजनिक गरेको नीति संकटतर्फ धकेलिएको अर्थतन्त्र उकास्नेतिर केन्द्रित रहेको पाइएको छ। कोभिड१९ बाट आत्तिएर व्यवसायबाटै पलायन हुनुपर्ने अवस्थामा पुगेका साना व्यवसायीदेखि ठूला लगानीकर्तालाई समेत नीतिले आशावादी बनाएको छ। चालू आर्थिक वर्षका निम्ति जारी भएको उक्त नीतिले सरकारले बजेटमार्फत् निर्धारण गरेको आर्थिक वृद्धिको लक्ष्य पछ्याउने प्रयास समेत गरेको छ। मौद्रिक नीतिले आर्थिक तथा वित्तीय स्थायित्व हासिल गर्ने, वित्तीय पहुँच अभिवृद्धि, वित्तीय सेवा प्रवाहमा प्रादेशिक सन्तुलन कायम गर्ने लक्ष्य लिएको छ। नीतिबारे सबैतिर सकारात्मक सञ्चार छाउनुको एउटा कारण यही हो। पढ्दा आनन्द लाग्ने मौद्रिक नीति विगतमा पनि नआएका होइनन्। कार्यान्वयन पक्ष फितलो हुँदा यसले लिएको धेरै योजना अपुरो रहेको तथ्य बिर्सनु हुँदैन। २०७२ सालको भूकम्पको बेलामा पनि व्यवसायीका थुपै्र असन्तुष्टि रहँदारहँदै धेरै माग समेटिएको मौद्रिक नीति आएको थियो। तर, त्यतिखेर मुलुकको अर्थतन्त्रले मौद्रिक नीतिले लिएको योजनाअनुसार प्रगति हासिल गर्न सकेन। व्यवसायीका थुपै्र आशा निराशामा परिणत भए। कार्यान्वयन गर्ने बाटो कति सहज छ भन्ने अध्ययन नगरि नीति ल्याउँदा यस्तै परिणाम आउँछ भन्ने हेक्का कार्यान्वयनकर्ताले राख्नुपर्छ। यस हिसाबले हेर्दा नेपाल राष्ट्रबैंकले यस पटकको नीति कार्यान्वयन गराउन पनि निकै मेहनत गर्नुपर्ने हुन्छ। नीतिले लघुवित्तलाई कस्न खोजेको छ। यसको ब्याजदर १५ प्रतिशतमा सीमित गरेको छ। यसअघि १९ प्रतिशतसम्म लिने गरेका थिए। यति ब्याज लिँदासमेत कठिन भएको भन्ने गुनासो गरिरहेका लघुवित्त सञ्चालकलाई यसले थप अप्ठ्यारो पार्छ। तर, समाजको तल्लो तहका जनताको कारोबारसँग जोडिएकाले यसले गरिब र निम्न वर्गीय जनतालाई राहत पुग्ने देखिन्छ। बैंक तथा वित्तीय संस्थाको सेवाशुल्कमा भने नीतिले तगारो हालिदिएको छ। वाणिज्ज बैंकहरूलाई त जिरो दशमलव ७५ प्रतिशतभन्दा बढी सेवाशुल्क लिन नपाउने नियम बनाइएको छ। त्यस्तै निक्षेपकर्तालाई दिने र ऋण दिँदा लिने ब्याजको अन्तर (स्पे्रड दर) मा अंकुश लगाएका छन्। यसको फरक ४ दशमलव ४ प्रतिशत मात्रै हुनुपर्ने छ। यस्ता प्रावधानले प्रत्यक्षरूपमा विगतको तुलनामा बैंकलाई केही अप्ठ्यारो पार्ला तर सेवाग्राहीलाई भने फाइदा नै पुर्याउनेछ। ऊर्जा क्षेत्रमा १० प्रतिशत र कृषि क्षेत्रमा १५ प्रतिशत कर्जा प्रवाह गर्नैपर्ने भन्ने नीतिको बाध्यात्मक व्यवस्थाले पनि मुलुकको अर्थतन्त्रमा सकारात्मक ऊर्जा थपिने विश्वास गरिएको छ। यो व्यवस्थालाई मूर्तरूप दिन कठिन छ तर यसलाई कार्यान्वयन गर्न सकिएमा स्वदेशमै रोजगारी सिर्जना गर्ने मार्ग पनि प्रशस्त भएको छ। साथै मुलुकलाई कृषि उत्पादनमा आत्मनिर्भर बनाउन सकिन्छ। अन्त्यमा यसको लाभ मुलुक र व्यवसायी दुवैथरिले लिन सक्छन्। अनुपातमा लगानी गर्न नसक्नेलाई ऋणपत्रमार्फत लगानी बटुल्ने विकल्प पनि यो नीतिले दिएको छ। नीति कार्यान्वयन गर्दा आउनसक्ने कठिनाइ चिर्ने उपायसमेत नीतिले सुझाएको छ। समग्रमा हेर्दा ऋण तिर्ने र लिन चाहने दुवै पक्षलाई मौद्रिक नीतिले सहज पारिदिएको छ। नीतिप्रति सबैतिरबाट सकारात्मक प्रतिक्रिया आउनुको थुपै्र कारणमध्ये यो पनि एक हो। नीतिको उदारतासँगै केही कठिनाइ पनि देखिन्छ। व्यवसाय गर्न लिएको ऋणीले भोलि व्यवसाय फस्टाएन र ऋण तिर्न सकेनन् भने के गर्ने ? नीतिमा यसको स्पष्ट व्यवस्था गरिएको छैन। हुन त कुनै पनि नीति तथा कार्यक्रम हुबहु लागु गर्न सकिँदैैन। यसको प्रभाव मौद्रिक नीतिमा पनि देखिएला। तर, नियमनकर्ता राष्ट्रबैंकले आफ्नो कार्यक्रम कार्यान्वयन गर्ने मामिलामा कुनै कसर बाँकी राख्नु हुँदैन। सफल भएको खण्डमा फाइदा लिने निकाय धेरै हुन्छन् तर असफल भएमा यसको अपजस राष्ट्रबैंक र विशेषगरी गभर्नरकै टाउकोमा जान्छ। तसर्थ कार्यक्रम कार्यान्वयनको सुरुवाती चरणदेखि नै सुक्ष्म निगरानी गर्नुपर्छ। कुन निकायको दायित्व के हो र उनीहरूले योजनाअनुसार सफलता हासिल गरेका छन् कि छैनन् भन्नेबारे सुपरीवेक्षण र नियमन गरिनुपर्छ। कार्यक्रम कार्यान्वयनका क्रममा देखिने नीतिगत तथा व्यावहारिक समस्या तत्कालै समाधान गर्ने परिपाटीको विकास भयो भने मौद्रिक नीति प्रभावकारी बन्नेछ।"
रेडक्रसमा अर्बौं अपचलन,"काठमाडौं : सामाजिक सेवाको उद्देश्यसाथ स्थापित नेपाल रेडक्रस सोसाइटी भ्रष्टाचारले थिलथिलो भएको छ। समाज कल्याण परिषद्ले बनाएको अध्ययन अनुगमन समितिले रेडक्रसमा व्यापक बेथिति रहेको प्रतिवेदन सरकारलाई बुझाएको छ। उसले सरकारको स्वीकृतिबिना अर्बौं रकम विदेशबाट ल्याएर अपचलन गरेको समितिको निष्कर्ष छ। पछिल्लो १० वर्षमा वैदेशिक सहयोग १५ अर्ब ९५ करोड ६ लाख रुपैयाँ प्राप्त भएको पाइएको छ। जसमा १५ अर्ब ६१ करोड १८ लाख रुपैयाँ खर्च देखिएको छ। तर, रेडक्रसले गैरसरकारी संस्थाका रूपमा परिषद्बाट ७ करोड १५ लाख रकमको मात्रै स्वीकृति लिएको देखिएको छ। समितिले आर्थिक वर्ष २०६५६६ देखि २०७५७६ सम्मको लेखापरीक्षण प्रतिवेदनका आधारमा ६ विषयवस्तु अध्ययन गरेर रकम अपचलन भएको निचोड निकालेको हो। उसले वैदेशिक सहायता उपयोग तथा परिचालन, विगतका अनुगमनछानबिन टोलीमार्फत तयार प्रतिवेदनहरूको सुझाव र दिएका सिफारिस कार्यान्वयन स्थिति, सम्पत्ति प्रयोग तथा व्यवस्थापन, संस्थागत सुशासन तथा खरिद व्यवस्था, लेखापरीक्षण प्रतिवेदन, प्रचलित ऐन, नियम कार्यान्वयन तथा परिपालनाको अवस्थामा अध्ययन गरेको थियो। रेडक्रसले खर्च गरिसकेको २ अर्ब ८६ करोड ८१ लाख रुपैयाँ तत्कालीन उपप्रधान एवं महिला, बालबालिका तथा समाज कल्याणमन्त्री चन्द्रप्रकाश मैनाली (सीपी मैनाली) को अध्यक्षस्तरीय निर्णयबाट २०७२ फागुन २८ गते अनुमोदन प्रक्रियामा मात्रै राखेको देखिएको छ। संस्थाले उपलब्ध गराएको जानकारीअनुसार अन्तर्राष्ट्रिय गैरसरकारी संस्थाबाट प्राप्त १० करोड ९० लाख रुपैयाँ उल्लेख गरी पेस भएको छ तर परिषद्को अभिलेखमा देखिएको छैन। बाँकी रकम आम्दानी, खर्च गर्दा स्वीकृति लिनु पर्नेमा नलिएको तथा परिषद्लाई जानकारीसमेत नगराएको, विदेशी मुद्रा आम्दानी र खर्च गर्दा नियमनकारी निकायबाट अनिवार्य रूपमा लिनुपर्ने स्वीकृति पनि नलिएको र नेपालको प्रचलित कानुनविपरीत विदेशी मुद्रा अपचलन गरेको देखिएको छ, प्रतिवेदनमा भनिएको छ। १ अर्ब ३३ करोडको जग्गा रेडक्रसका नाममा देशभर ३६ कित्ताका २ लाख ३ सय ६१७७ वर्गमिटर क्षेत्रफल जग्गा छ। जसको चलनचल्ती मूल्य १ अर्ब ३३ करोड २९ लाख रुपैयाँ हुने समितिले जनाएको छ। रेडक्रसका नाममा रहेको जग्गा तथा सम्पत्तिको विवरण व्यवस्थित एवं एकीकृत नरहेको पाइएको छ। समितिले रेडक्रसको जग्गा तथा सम्पत्तिको सम्बन्धमा आवश्यक छानबिन र कारबाहीका लागि सम्बन्धित निकायलाई निर्देशन दिएको छ। रेडक्रसले गोदामघरका लागि भक्तपुरमा जग्गा किन्दा सार्वजनिक खरिद प्रक्रिया पूरा नगरेकोे प्रतिवेदनमा उल्लेख छ। उक्त जग्गा खरिद गर्न आह्वान गरिएको बोलपत्रलाई नियमसंगत मूल्यांकन नभई अन्तिम रूप दिएको देखिएको छ। वास्तविक जग्गाधनीलाई सोझै भुक्तानी नगरी राजेश देशेमरू भन्ने व्यक्तिसँग जग्गा खरिदबापत तिरेको रकम ६ करोड ३२ लाख ८१ हजार २ सय ५० रुपैयाँ देखिन आएकोले सो जग्गा खरिदमा बदनियत छैन भन्ने अवस्था रहेन, प्रतिवेदनमा लेखिएको छ। रेडक्रसले नेपालको कानुन, अन्तर्राष्ट्रिय खरिद सिद्धान्तसँग पनि मेल नखाने गरी कानुनको उचित प्रयोग नगरीनगराई भक्तपुरको जग्गा खरिद प्रक्रियामा अनियमित रूपमा कारोबार गरेको जनाइएको छ। रक्तसञ्चार केन्द्र निर्माण, राहत सामग्री खरिद, कार्यक्रमिक गतिविधिसँग सम्बन्धितलगायतका सामग्री खरिदमा अनियमितता गरेको ठहर समितिले गरेको छ। संस्थाको आर्थिक पारदर्शिता अभिवृद्धि गर्न लेखा प्रणालीलाई आधुनिक पारदर्शी बनाई प्रधान कार्यालय र देशभर रहेका सबै शाखा, उपशाखाहरूले पनि चलअचल सम्पत्तिको स्पष्ट विवरण नराखेको पाइएको छ। एकीकृत वित्तीय प्रतिवेदन राख्नेतर्फ बेवास्ता गरी संस्थाको चलअचल सम्पत्तिको दोहन गरी व्यापक अनियमितता गरेको निष्कर्ष समितिले निकालेको छ। वैदेशिक रकम खर्च गरेको सम्बन्धमा उपयोग, प्रभावकारिता, पारदर्शिता र हिनामिनाको वास्तविक अवस्था सुनिश्चितताबारे रेडक्रसको कार्यसमितिले स्पष्ट गर्नुपर्ने परिषद्को प्रयासलाई अटेर गरेको पाइएको छ। त्यस्तै अख्तियार दुरुपयोग अनुसन्धान आयोगको पत्राचारबमोजिम भएको निर्देशन, परिषद्बाट पटकपटक गरेकागराइएका छानबिनलगायत बेवास्ता गर्दै आएको छ। सार्वजनिक पद धारण गरेको राष्ट्रसेवक कर्मचारी नभएकाले भ्रष्टाचार निवारण ऐनअनुसार रेडक्रसका पदाधिकारीविरुद्ध विशेष अदालतमा मुद्दा चलाउने अवस्था छैन। रेडक्रस संस्था दर्ता ऐनअनुसार परोपकारी सेवाका नाममा दर्ता र स्थापना भएको हो। रेडक्रसका २ सय ४३ वटा बैंक खाता छन्, जसमा १ सय वटाको मात्रै लेखापरीक्षण गरिएको छ। चार वर्षदेखि दर्ता नवीकरण नगरेको, जिल्ला प्रशासन कार्यालय काठमाडौं र परिषद्का निर्देशन अवज्ञा गरी संस्थाको विधान तथा कानुनविपरीत कार्य गरेको प्रतिवेदनमा उल्लेख छ। पदाधिकारीले नियमित पारि श्रमिक आफूखुसी निर्धारण गरीगराइलिने कार्य गरी निहित स्वार्थमा कार्य गरेको पाइएको छ। अतिरिक्त समयको तलबभत्ता भुक्तानी ऐनविपरीत गरेको पाइएको छ। संस्थाको कार्यसमितिले संस्थागत सुशासन, पारदर्शिता र जवाफदेहिता स्थापित गर्न नसकेको, संस्थाले विदेशी सहयोग प्राप्त गर्नुपूर्व अर्थ मन्त्रालय वा परिषद्को स्वीकृति लिनुपर्ने स्पष्ट व्यवस्थाविपरीत स्वीकृति नलिएको देखिएको छ। सरकारले रेडक्रसको अनियमितता छानबिन गर्न राष्ट्रिय योजना आयोगका सदस्य एवं प्रवक्ता मीनबहादुर शाहीको संयोजकत्वमा अध्ययन अनुगमन समिति गठन गरेको थियो। सदस्यमा त्रिभुवन विश्वविद्यालयका सहप्राध्यापक डा पद्मप्रसाद खतिवडा, महिला, बालबालिका तथा ज्येष्ठ नागरिक मन्त्रालयका सहसचिव ज्ञानेन्द्र पौडेल, परिषद्का कायममुकायम निर्देशक प्रल्हादबाबु पन्त, सहायक निर्देशक प्रकाश पंज्ञानी छन्। यसअघि २०७५ मा गठित समिति संयोजकमा परिषद् सदस्य लक्ष्मीकुमारी कोइराला थिइन्। सदस्यहरू कानुनी सल्लाहकार रमेशराज कार्की, उपनिर्देशक सञ्जयकुमार मल्लिक, चार्टर्ड एकाउन्टेन्ट कौशलेन्द्रकुमार झा र मन्त्रालयका अधिकृत ओम भट्टराई थिए। २०७१ मा परिषद्का सदस्य उमा पौड्यालको संयोजकत्वमा छानबिन समिति बनेको थियो। भक्तपुरमा जग्गा खरिद प्रक्रियामा संलग्न सबैविरुद्ध ठगी प्रकरणमा प्रहरीको केन्द्रीय अनुसन्धान ब्युरोले छानबिन गरिरहेको छ। ५ रोपनी १३ आना ३ पैसा जग्गा बिचौलिया राजेश देशेमरूमार्फत ६ करोड ३२ लाख रुपैयाँमा गैरकानुनी रूपमा खरिद गरी रेडक्रसलाई हानिनोक्सानी पुर्याएको आरोप लगाइएको छ। त्यस क्रममा १ करोड ४६ लाख कमिसनको खेल भएको जनाइएको छ। राज्य व्यवस्था तथा सुशासन समितिले पनि गत फागुन ८ गते रेडक्रस सोसाइटीलाई कानुनी दायरामा ल्याउन गृह मन्त्रालयलाई निर्देशन दिएको थियो। जिल्ला प्रशासन कार्यालय काठमाडौंले २०७६ जेठ ६ को निर्णयअनुसार सञ्जीव थापा नेतृत्वको कार्यसमिति भंग गरी तदर्थ समिति गठन गरेको थियो। एक वर्षभित्र महाधिवेशन गर्ने कार्यादेशसहित डा विश्वकेशर मास्केको अध्यक्षतामा गठित १७ सदस्यीय तदर्थ समिति गठन गरिएको थियो। त्यसअघि जिल्ला प्रशासनले अनियमितता र भ्रष्टाचारको उजुरीमाथि छानबिन गर्दै धरानमा २०७६ वैशाख २३, २४ र २५ गते हुने भनिएको साधारणसभा र निर्वाचन कार्यक्रम स्थगन गर्ने निर्णय गरेको थियो । तर, सर्वोच्च अदालतले कार्यसमिति भंग गर्ने जिल्ला प्रशासन कार्यालयको निर्णय बदर गरिदिएको थियो । कुनै पनि संस्थाको कार्यसमिति विघटन वा भंग गर्ने अधिकार सरकारलाई मात्र रहेको भन्दै सर्वोच्चले प्रशासनको निर्णय कार्यान्वयन नगर्न आदेश दिएको थियो। रेडक्रस विघटन गर्न सिफारिस परिषद्ले पुनः रेडक्रस सोइसाइटी विघटन गर्न सिफारिस गरेको छ। शाही समितिको सिफारिसका आधारमा समाज कल्याण ऐन २०४९ को दफा २० अनुसार मन्त्रिपरिषद्को असार २३ को निर्णयले कारबाही प्रक्रिया अगाडि बढाइएको छ। थापा नेतृत्वको कार्यसमितिलाई मन्त्रालयमार्फत सफाइ पेस गर्ने मौका दिइएको थियो। उनीहरूले लिखित स्पष्टीकरण दिएका छन्। परिषदबाट औंल्याइएका १० बुँदामा सफाइ पेस गरेका थिए। मन्त्रालय स्रोतले उनीहरूको स्पष्टीकरण चित्तबुझदो नभएको बताएको छ। ३५ वर्षदेखि महामन्त्री एकै रेडक्रस सोसाइटीका महामन्त्री ३५ वर्षदेखि एकै व्यक्ति छन्। देवरत्न धाख्वा २०४२ माघ २७ देखि लगातार महामन्त्री रहेका हुन्। अध्यक्ष थापा २०६४ वैशाख १५ गतेदेखि निरन्तर उही पदमा छन्। प्रिन्सेस शाह २०२० भदौ १९ देखि २०३९ जेठ ८ सम्म १९ वर्ष अध्यक्ष थिइन्। प्रिन्सेस पूर्वराजा महेन्द्रका भाइ हिमालय शमशेरकी श्रीमती हुन्। त्यस्तै २०३९ चैत २० गतेदेखि ०४७ मंसिर १६ गतेसम्म ८ वर्ष हेलेन शाह अध्यक्ष थिइन्। उनी महेन्द्रका कान्छा भाइ वसुन्धराकी श्रीमती हुन्। २०४७ मंसिर १९ देखि २०६४ वैशाख १४ सम्म निरन्तर १७ वर्ष रमेशकुमार शर्मा अध्यक्ष भए। २०२० सालयता रेडक्रसका मात्रै ४ अध्यक्ष भएका छन्।"
सडकको बहानामा बाँध,"जलेश्वर : सानो छाप्रो छ। खरले छाएको टहरोको बेरा भने बासको छ। माटोले लिपिएको छ, भित्तामा केही मौलिक चित्रकला छन्। वर्षात्मा घर डुब्छ, चित्र हराउँछ, व्यथा बढ्छ। मधेसको खास देहात गाउँको यो दृष्य महोत्तरीको सदरमुकाम जलेश्वरभन्दा पश्चिम बोर्डरमा पर्ने मधवा गाउँ हो। सडकको नाममा भारतले अग्लो बाँध बाँधेपछि मनराशिषवा नगरपालिका१० मा पर्ने मधवा गाउँ वर्षात्मा डुब्छ। यो गाउँमा मुसहर जातीको बसोबास छ। पुस्तौनी गरिबीले थिचिएका उनीहरूको पीडा न सरकारले सुन्छ न त सरकारका निकाय बुझ्नै गाउँ पुग्छ। नेपालभारत सीमाको नेपालतिरको पिलर नम्बर ३०४ देखिन्छ। जसको रक्षक छन्, बर्दिविहीन नेपाली नागरिक मुसहर छन्। मुसहरहरूले नेपाली भूमि मात्रै रक्षा गरेका छैन्, एसएसबीको धाकधम्की सहेर राष्ट्रियतालाई पनि बचाएर राखेका छन्। देशप्रेमको भावना मुसहरहरूको मनमुटुमा भरिएको छ। जो दिनरात नेपाली भूमिको रक्षा मात्रै गरिरहेका छैनन्, नेपाली पिलर जोगाउन चार पुस्तै बिताइदिए। तर, उनीहरू वर्षात् लाग्नेबित्तिकै डुबानमा पर्छ। न राम्रोसँग खान पाउँछन्, न त सुत्न नै। मधवा गाउँ पुग्दा भेटिए, ५६ वर्षीय सिकेन्द्र मुसहर। उनले सीमामा बस्दा भोगिरहेको दुःख सुनाए। सीमा उनी मात्र होइन, उनका हजुरबुवा मंगल, बुबा रामसञ्जोग यही भूमिमा पुस्ता बिताएर संसार छाडे। उनीजस्ता मधवा गाउँका धेरै मुसहरका छोरानाति भारतले सडक अग्लो बनाएर बाँधेको बाँधले ६० घरको बस्ती डुबानमा पर्दै आएको छ। सिकेन्द्र मुसहर भन्छन्, बर्खा लागेपछि समस्यामा पर्छौं। खाने र बस्ने सबै चिजबिज डुब्छ। पुस्तौनी दुःख सुनाउँदै उनले थपे, भारतीय प्रहरी बुट बजार्दै बस्ती पस्छन्, घर भत्काएर जान्छन्। फेरी सीमामै घर बनाएर बस्छौं। बेरोजगारीले उनको जीवन थिचिदिएको छ। पेट पाल्न भारतीय बजारमा काम खोज्नुपर्छ। लकडाउनले सीमा बन्द भएपछि छाक टार्न पनि धौधौ परेको उनले सुनाए। गाउँले भन्छन्, दिन कमाउँछ, राति खान्छन्। नकमाए मुखमा माड लाग्दैन। चुनाव आउँछ, भोट लिन नेताहरू गाउँ पस्छन्। जितेर गएपछि नेता फर्केर आउँदैन। नेता भेट्न फेरि मुसरहरूलाई अर्को चुनावै आउनुपर्छ। सिकेन्द्रले मधवा गाउँ देखाउँदै व्यथा पोखे, बोर्डरमा बस्न दिन्नौं भन्दै एसएसबीले घर भत्काइदिन्छ। घर बनाउने जमिन छैन। घडेरी किन्ने पैसा छैन, कहाँबाट ल्याउँ ? सिकेन्द्र सीमा रक्षा गर्न पाएकोमा गर्व महसुस गर्छन्। तर, सरकारले दलित मुसहरको पीडामा मलहम पट्टी नगरेकोमा उनी भने आक्रोसित छन्। मधवा गाउँमा तीन सय बढी मानिस बस्छन्। गाउँमा पुग्दा फेरि कोही नेता आयो भनेर उनले सोचे। पत्रकार आएको सुनेपछि गाउँलेहरू खुले। गाउँलेले भने, पटक पटक चुनावमा भोट दिएर हामीले नेता जितायौं। जितेर नेताहरू हाम्रा लागि केही गरेन। बस्तीमा दुईवटा मात्रै चपाकल छ। गाउँभरका तीन सयले त्यहीबाट प्यास मेटाउँछन्। गाउँभरमा सबैभन्दा बढी पढ्ने एसएसली मात्र हो। कमाइले खान त पुग्दैन, बच्चाहरूलाई कसरी स्कुल पठाऔं, ७५ वर्षीय लक्ष्मी मुसहरले भने। बढीको बसोबास रहेको बस्तीमा ३०४२०, २१, २२ नम्बरको नेपाली पिलरभन्दा दक्षिण भारततिर त कोही नेपाल तिरकोे दशगजा क्षेत्रमा घर बनाएर बस्न बाध्य छन्। लक्ष्मीका छिमेकी जोगिन्द्र मुसहर भन्छन्, जसको जग्गा जमिन, इँटाको घर, घरमा पंखा र सुत्ने पलङ छ, उनीहरूले नै सरकारको राहत पनि पाउँछन्। हामी वर्षात्मा भारतको बाँधले बाँधले डुबानमा पर्छौं। भारतीयले बनाएको बाँधले बाढीको पानी नेपालमै रोकिन्छ। पानी बग्न नपाएर ताल झै हप्तौं दिनसम्म रहन्छ। हामी कही कतै निस्किन पाउँदैनौं, उनले भने, जब आकाश कालोनिलो हुन्छ, डुब्छौं कि भनेर चिन्ता हुन्छ। चार वर्षअघि भारतले बस्तीनजिकै भारतीय भूमिमा बाँध बाँधेपछि महोत्तरीको सीमावर्ती गाउँ मधवा, मरुवाही, सखरी, हलखोरी गाउँ डुबान हुँदै आईको लक्ष्मण मुसहरले सुनाए। तेत्री मुसहरले भनिन्, सरकारले हामीलाई जग्गा दिएर घर बनाइदिए जीवनै खुसीयाली हुन्थ्यो।"
धौलीगंगाले सधैं त्रास,"दार्चुला : २०७० असारको ३ गते दार्चुला सदरमुकाम खलंगाको धेरै भाग बग्यो। बजारका पक्की घर, जिल्ला अस्पतालसहित सदरमुकामको तल्लो क्षेत्र महाकालीले बगायो। भारतको पिथौरागढ जिल्लामा रहेको धौलीगंगा जलविद्युत् आयोजनाका कारण सो घटना भएको थियो। नेपाल र भारत सीमा छुट्ट्याउने महाकाली नदीदेखि झन्डै ७ किलोमिटर पश्चिम भारतीय क्षेत्रमा उसको २ सय ८० मेगावाट क्षमताको धौलीगंगा जलविद्युत् आयोजना छ। वर्षामा धौलीगंगा बाँधमा पानी बढ्यो भयो भने सो आयोजनाले महाकाली तर्फका ढोका खोल्छ। धौलीगंगा महाकाली नदीको सहायक नदी हो। दार्चुला सदरमुकाम खलंगादेखि उत्तरतिरको क्षेत्रमा धौलीगंगा महाकालीमा मिसिन्छ। दार्चुलाको बंगाबगडका स्थानीय रक्षा बम भन्छन्, महाकालीको बाढीको त्रास हुँदैन, भारतले कहिले धौलीगंगाको बाँध छोड्छ र फेरि कहिले बगाउँछ भन्ने त्रास भइरहन्छ, धौलीगंगाको बाँध जतिबेला पनि खुल्ने गर्छ। वर्षामा महाकालीको आवाज सुन्दा नदीमै सुतेको जस्तो हुने उनले बताए। धौलीगंगा जलविद्युत् आयोजनाको बाँधको उचाइ ५९ मिटर अग्लो छ। ३ सय १४ मिटर चौडाइको बाँधमा क्षमताभन्दा बढी पानी भयो भने ढोका खोल्ने गरिन्छ। बाँधका ढोका खोलिएपछि महाकालीको सतह बढने र दार्चुलादेखि बैतडी, डँडेलधुरा र कञ्चनपुरमासमेत बाढीको जोखिम बढ्छ। २०७० को विनाशकारी बाढीले दार्चुला सदरमुकामको रिङलताल, गल्फै, भोराबगडको आधाभन्दा बस्ती बगाएको थियो। त्यसबेला पक्की घर भएको स्थानमा अहिले महाकाली बगिरहेको छ। पहिले त्यो ठाउँमा बस्ती थियो, ठूलठूला घर थिए भन्दा अहिलेका नयाँ पुस्ताले पत्याउँदैनन्, महाकाली नगरपालिका ८ का स्थानीय अमरसिंह ढाटले भने। महाकाली नदी दार्चुला भारततर्फ लागेपछि शारदा नदीका नामले चिनिन्छ। यसैमा भारतले विद्युत् उत्पादनका लागि धौलीगंगामा बाँध बनाएर जलाशय निर्माण गरेको हो। सीमापारि भए पनि आयोजनाको अधिकांश प्रभाव क्षेत्रमा नेपाली भूभाग पर्छन्। भारतको धौलीगंगा जलविद्युत् आयोजनाका कारण हरेक वर्ष महाकालीमा बाढीको त्रास बढ्ने नेपाल रेडक्रस सोसाईटी दार्चुलाका सचिव दीपकप्रसाद अवस्थी बताउँछन्। महाकालीमा हिमालबाट हिउँ पग्लेर, विभिन्न सहायक नदीबाट बर्खामा ठूलो बाढी आउछ, त्यसैमा भारततिरको आयोजनाको पानी पनि मिसिएपछि महाकालीको सतह दोब्बर हुन्छ, त्यसैले नेपालतर्फ क्षति हन्छ, उनले भने। धौलीगंगा जलविद्युत् आयोजनाबाट एकैपटक २ सय ८० मेगावाट विद्युत् उत्पादन गर्दा सामान्यतया १ सय ७ क्युमेक पानी डिस्चार्ज हुने महाकाली नदी नियन्त्रण आयोजनाका पूर्वप्रमुख मित्र बरालको ठहर छ। उनले भने, त्यति परिमाणको पानी छोड्दा महाकाली नदीको सतह कति बढ्छ, त्यसलाई नाप्ने यन्त्र र उपकरण हामीसँग छैन। महाकालीमा कति पानी छ, भारतले बाँध खोलेमा बग्ने पानीको मात्रा, त्यसले नेपालतर्फको नदी तटीय क्षेत्रमा पुर्याउने क्षतिको अध्ययन र उपकरण भए मात्रै बाढीबाट जोगिन सकिने उनको बुझाइ छ। नेपालतर्फ महाकाली तटीय क्षेत्रमा पानीको डिस्चार्ज मापन स्टेसन छैन। दत्तु, बैतडी र डँडेलधुराको परशुराम नगरपालिकामा पानीमापन केन्द्र भए पनि अत्याधुनिक प्रविधि नहुँदा तथ्यांक भरपर्दो हुँदैन, त्यसैले बाढीको क्षति मापन गर्न सकिँदैन, बरालले भने। २०७० को बाढीका बेला महाकाली नदीमा पानीको सतह १५ हजार क्युसेकभन्दा बढी पुगेको शारदा ब्यारेजले जनाएको थियो। त्यो पानी महाकालीको क्षमता भन्दा बढी थियो। भारततर्फको सीमा नजिक महाकालीमा पानी नाप्ने गेयर स्टेसनको ४ मिटरभन्दा बढी गए खतराको लेवलमा पुगेको जनाउँछ । यसबारे जानकारी लिन भारतीय क्षेत्रमा पुग्नुपर्छ । बराल भन्छन्, नेपाली अधिकारीले त्यहाँ पुगेर नदीको जानकारी लिन मिल्दैन, यसका लागि दुवै देशबीच उच्चस्तरीय छलफल आवश्यक छ। धौलीगंगामा विद्युत् उत्पादन गर्न ३२ सय क्युसेक पानी खस्ने गर्छ। यसले सामान्य तवरमा बगिरहेको नदीमा २० प्रतिशत पानीको सतह बढाउने बताइएको छ। भारतको आनाकानी वर्षाद्मा पूर्वसतर्कता अपनाउन सूचना दिए पनि कतिबेला बाँधको ढोका खोलिन्छ भन्ने समय निर्धारणमा भने उसले आनाकानी गरिरहेको जिल्ला प्रशासन कार्यालय दार्चुलाले जनाएको छ। बाँधको ढोका यो मितिको यो समयमा खोलिन्छ भनेर सूचना दिए पो सतर्कता अपनाउन सकिन्छ, पर्सि खोलिन्छ भन्ने तर आजै खोलिदिने हो भने त्यो सूचनाको के औचित्य भयो, महाकाली नगरपालिका ८ का गोपासिंह धामीले भने। ७ वर्षअघि नेपाललाई औपाचारिक सूचना नदिई बाँध खोलिएको थियो। पूर्व सूचनाबिना बाँधको ढोका खोलिएपछि, दार्चुलाका १ सय ५६ घर पूर्णरूपमा क्षति पुग्नुका साथै १ हजार २ सय वटा सरकारी भवन महाकालीमा बगेका थिए। त्यस बेलाको बाढीले दार्चुला सदरमुकामको नौ सय ५८ रोपनी जग्गा पनि बगाएको थियो। ठूलै पानी पर्ने, ड्याम सफा गर्नुपरे वा बाँधको ढोका खोल्नुपर्ने अवस्था आएमा भारतीय पक्षले २०७० यता फोन र पत्राचारमार्फत सूचना दिने गरेको प्रमुख जिल्ला अधिकारी शरदकुमार पोखरेलले बताए । जोखिममा तटीय क्षेत्रका बस्ती महाकाली तटीय क्षेत्रका खलंगाबाहेक व्यासको तिग्रम, दुहुको खेतीगाउँ, महाकाली नगरपालिकाको श्रीबगड, कलोन, किम्तडी, धाप, सकार, दत्तु, बेत, मालिकार्जुन गाउँपालिकाको भर्तोला, खेतार, जौलजिवी, उकु, भोल्यानी, बाकु, लेकम गाउँपालिकाको बाकु, शेरालगायत बस्ती जोखिममा छन्। दार्चुलाको सदरमुकाम खलंगामा उर्लिंदै गरेको महाकाली नदी। तस्बिर : सुन्दरसिह धामी श्रीबगड, सकार, जौलजीवी, भौल्यानीलगायत बस्ती भने बाढीको उच्च जोखिममा रहेका मालिकार्जुन गाउँपालिकाका अध्यक्ष नरेन्द्रसिंह धामीले बताए। जिल्ला दैवी प्रकोप समितिका अनुसार केही बस्तीमा मात्र तारजालीको अस्थायी तटबन्ध निर्माण भएको छ। महाकाली नगरपालिका१ श्रीबगडका दुइटै बस्ती बाढीको उच्च जोखिममा रहे पनि यसतर्फ सम्बन्धित निकायको ध्यान नपुगेको स्थानीय सुरेन्द्रबहादुर बमले बताए। नदीमा पानीको सतह बढ्नेबित्तिकै बहाव नेपालतर्फ फर्किहाल्छ, भारतले पक्की तटबन्धसँगै ठूलठूला स्काप बनाएर नदी फर्काएकाले बाढीको जोखिम बढेको हो उनले भने। सरकारले यो विषयमा बेलैमा ध्यान नदिए नेपालले ठूलो क्षति बेर्होनुपर्ने महाकाली नगरपालिकाका मेयर हंशराज भट्टले बताउँछन्। यो समस्या अहिलेको होइन, धेरै वर्ष पहिलेको हो, झन् यसपालि सीमा विवादले समस्यामा पार्न सक्छ, उनले भने।"
जसले डुबाउँछ दोधाराचाँदनी,"महेन्द्रनगर : महाकाली पारिका गाउँ भनेर चिनिने दोधारा र चाँदनी गाविस गाभिएर अहिले महाकाली नगरपालिका भएको छ। यहाँका बस्ती भारतको शारदा बाँधको डुबानमा पर्दै आएका छन्। सन १९२८ मा चन्द्रशमशेर र ब्रिटिस इन्डियाबीच सम्झौता भएपछि महाकाली नदीमा शारदा बाँध निर्माण सुरु गरिएको थियो। त्यो बेला नेपालले ब्रिटिस इन्डियालाई सट्टाभर्ना पाउने सर्तमा नेपाली भूमिमा शारदा ब्यारेज निमार्ण भयो। तर, नेपालले अहिलेसम्म त्यसको सट्टाभर्ना पाएको छैन। सम्झौताअनुसार नेपालले शारदा बाँधबाट हिउँदमा ३ सय ५० क्युसेक र वर्षायाममा १ हजार क्युसेक पानी पाउने व्यवस्था छ। तर, भारतले सोअनुसार पानी नेपाललाई हालसम्म दिएको छैन। यसबारेका जानकार तथा पूर्वजिविस सभापति ऋषिराज लुम्साली सो ब्यारेजबाट नेपालले सिँचाइ सुविधाभन्दा पनि बर्र्सेनि क्षति व्यर्होनु परेको बताउँछन्। शारदा ब्यारेजबाट भारतले सिँचाइका लागि लगेको नहरले लुवाहिट भन्ने स्थानमा ३६ मेगावाट बिजुली उत्पादन गदर्छ, उनी भन्छन्, वर्षात्को बेला ७ हजार क्युसेक पानी भारतले लग्छ, बाँकी नेपालतर्फ छोड्छ। भारतले शारदा नहरमा बढी भएको पानी दोधारा चाँदनीतर्फ बग्ने जोगबुढा नदीमा मिलाउँदा कारण दुवै गाउँका बस्ती डुबान र कटानको चपेटामा पर्दै आएका छन्। भारतले सिमानामै रहेको बनबसा ब्यारेजदेखि उत्तरतर्फ ७० मेगावाटको टनकपुर जलविद्युत् आयोजना निर्माण गरेको छ। त्यसका लागि बनबसाको ब्यारेज (शारदा ब्यारेज) मुख्य बाँध हो। उसले, टनकपुर जलविद्युत् आयोजनामा बढी भएको पानी पनि भीमदत्त नगरपालिका र माहाकाली नगरपालिकाको बीच भएर बग्ने नदीमा फाल्ने गरेको छ। जस कारण भीमदत्त नगरपालिकाको भुजेला, ओदाली, पिपरिया र शुक्लाफाँटा राष्ट्रिय निकुञ्ज डुबानमा पर्ने गर्छन्। भारतले लगेको पानी बढी भयो भने लुहाहिटको पावर हाउसदेखि नेपालतर्फ (दोधारा चाँदनी) तर्फ पठाउने गर्छ। भारतको चम्पावत जिल्लाको पहाडबाट निस्क्ने जोगबुडा नदीमा शारदा नहरको पानी मिसियो भने महाकाली नगरपालिकाका वडा नं ८, ९ र १० मा हरेक वर्ष डुबान र कटानमा पर्दै आएका छन्। महाकाली नदीमा भारतको मनपरी छ, हिउँदमा सिँचाइको बेला आफूलाई चाहे जति पानी लग्छ, बिजुली पनि निकाल्छ, लुम्सालीले भने, सम्झौताअनुसार नेपाललाई दिनुपर्ने पानी दिँदैन वर्षाद्मा नेपालमा डुबान हुने गरी शारदा ब्यारेजका ढोका खोलिदिन्छ। महाकाली नगरपालिकाका कुतियाकवर, कञ्जभोज र जमुनाघाडीलगायतका क्षेत्र भारतकै कारण जनधनको क्षति हुने गरेको छ। महाकाली वर्षौंदेखिको समस्या भएकाले दुवै देशका सचिवस्तरीय आयोगबाट समाधान खोज्नुपर्ने प्रदेशसभा सदस्य वीरबहादुर सुनार बताउँछन्। शारदा बाँध तल भारतले पक्की बाँध बनाएर नेपालको भुजेलातर्फ छोड्दा नेपालमा नदीको प्रवाह बढेपछि २०७० मा भीमदत्त नगरपालिकामा ठूलो धनजनको क्षति भएको थियो। जोगबुढा नदी र महाकाली नदीको दोभान तथा नेपालभारत सीमा बस्तीमा बाढीकै कारण धेरै घरपरिवार विस्थापित भएका छन्। जोगबुढा नदीमा भारतीय पक्षले बनाएको बाँधका कारण नदीको पानी सिधै नेपाली भूमि कुतियाकवरमा पस्छ। त्यसैले यहाँका बासिन्दाले हरेक वर्ष डुबानको समस्या झेल्नुपर्ने बाध्यता छ। भारतीय पक्षले जोगबुढा नदी पनि नेपालतर्फ फर्काउने गरेको छ। दोधाराका मदन सुनारले भारतले जोगबुढा नदीमा तटबन्ध निर्माण गरेपछि नदी नेपालतर्फ सोझिएको बताए। हाम्रोतर्फ तटबन्ध छैन, वर्षामा नदी बस्तीमा पस्छ, उनले भने, अहिले नेपालले पनि जोगबुढा नदीमा तटबन्ध निर्माण गरेको छ। अब केही हदसम्म डुबान कम होला भन्ने आशा आएको छ। पानीको सतह बढ्दा भारतीय पक्षले शारदा ब्यारेजका ३६ वटै ढोका खोल्ने गरेको कञ्चनपुर उद्योग वाणिज्य संघका अध्यक्ष जंगबहादुर मल्ल बताउँछन्। नेपालले कूटनीतिक पहल गर्न नसक्दा स्थानीयले हरेक वर्ष समस्या भोग्नु परेको उनको भनाइ छ। भारतले शारदा बाँधको विकल्पमा एकतर्फी रूपमा टनकपुर बाँध निर्माण गरिको थियो। तत्कालीन प्रधानमन्त्री गिरिजाप्रसाद कोइराला भारत भ्रमणमा जाँदा सम्झौतामा हस्ताक्षर गरेपछि टनकपुर बाँधले वैधानिकता पाएको थियो। यहाँको पानी प्रयोग गरेर भारतले उत्तर प्रदेशको ठूलो हिस्सामा सिँचाइ गर्दै आएको छ। हिउँदको समयमा भारतीय पक्षले नेपालतर्फ पानी चुहिनसमेत दिँदैन। सोही कारण ब्रह्मदेव क्षेत्रका स्थानीय ह्यान्डपम्पमा समेत पानी नआउने गुनासो गर्छन्। महाकालीमा नहरको छेउबाट खोला बग्छन्। सम्झौताअनुसार नहरमुनि र छेउमा रहेका खोलामा भारतले मर्मत र सफाइ गर्नु पर्नेछ। तर, सम्झौताअनुसार भारतीय पक्षले अहिलेसम्म मर्मत गरेको छैन। नियमित मर्मत नहुँदा खोला निकास थुनिएर सबै पानी थुनिने र त्यसले गाउँ बस्ती डुबानमा पर्नसक्ने जोखिम बढेको छ।"
महाधिवेशनमा मिल्यो मनमुटाव : कसले के भने ?,"काठमाडौं : पार्टी नै फुट्ला झैं गरी बढेको नेकपा अध्यक्षद्वयको विवाद अन्ततः मंसिरमा महाधिवेशन गर्ने विषयमा सहमतिमा पुगेको छ। प्रधानमन्त्री तथा अध्यक्ष केपी शर्मा ओलीले अबको चार महिनामा महाधिवेशन गर्न शनिबार राखेको प्रस्तावमा अर्का अध्यक्ष पुष्पकमल दाहालले समर्थन गरे। यससँगै पछिल्लो मनमुटाव साम्य हुने वातावरण बनेको छ। दाहालसँग झन्डै दुई घण्टा बालुवाटारमा छलफल गरेपछि दिउँसो ३ बजे बोलाइएको सचिवालय बैठकमा प्रधानमन्त्री ओलीले सुरुमै आफ्नो मन्तव्य राख्दै एकता महाधिवेशनको प्रस्ताव गरेका हुन्। स्थायी समिति बैठक एजेन्डामा प्रवेश नगरी भड्किएको र त्यसमा सबैका कमीकमजोरी रहेको भन्दै प्रधानमन्त्री ओलीले अब ढिलो नगरी पार्टी महाधिवेशन गर्ने प्रस्ताव सचिवालयमा गरेका हुन्। ओलीले बैठकमा राखेको भनाइ उद्धृत गदै सचिवालयका एक सदस्यले अन्नपूर्णसँग भने, स्थायी समिति एजेन्डामा प्रवेश नगरी भड्किएको थियो। अब भड्काउन दिनु हुँदैन। पार्टीभित्र देखा परेको समस्यालाई छिटोभन्दा छिटो समाधानका लागि महाधिवेशन गरेर जानु नै उपयुक्त हुन्छ। म प्रस्ताव गर्छु पार्टीको महाधिवेशन गरेर जाऔं। गत केन्द्रीय समिति बैठकले चैतमा महाधिवेशन गर्ने कुरा गरेकै थियो, अब किन ढिलो गरिरहने ? छिटो गरेर जाऔं। मंसिरमै महाधिवेशन गरौं।प्रधानमन्त्री एवं अध्यक्ष ओलीको त्यस्तो प्रस्तावपछि बोलेका अर्का अध्यक्ष पुष्पकमल दाहालले पनि ओलीको प्रस्तावमा सहमति जनाएका थिए। दाहालले त्यससँगै उनले आलोपालो प्रधानमन्त्रीको प्रस्तावसमेत छोडेका छन्। मैले प्रधानमन्त्रीसँगको छलफलमा आलोपालो प्रधानमन्त्रीकै विषय उठाएको थिएँ। जुन सम्झौताले समस्या ल्यायो, त्यही सुरुको सहमति कार्यान्वयन गरौं भन्ने मेरो कुरा थियो। अब धेर भयो, हामी अल्झेर, विवाद गरेर बस्नु ठिक हुन्न। म आलोपालो प्रधानमन्त्रीको कुरा छोडिदिन्छु। प्रधानमन्त्रीले छिटो महाधिवेशन गरौं भन्नु भयो। छिटो महाधिवेशन गरेरै जाऔं, दाहालले भने। दुवैका सम्बोधनपछि सचिवालय सदस्यहरूले दुई अध्यक्षबीच सहमति बनेको बुझेका थिए। यससँगै ओलीको प्रधानमन्त्री र पार्टी अध्यक्ष दुवै पदको राजीनामाको विषय टर्ने सम्भावना देखिएको छ। ओली र दाहालबीच कुनै सहमतिको संकेत पाएपछि दाहालसँग गठबन्धनमा रहेका वरिष्ठ नेता माधवकुमार नेपाललगायत अन्य चार जना भने असन्तुष्ट देखिएका छन्। दुई अध्यक्षको सहमति र प्रस्तावलाई वरिष्ठ नेताद्वय झलनाथ खनाल, माधव नेपाल, उपाध्यक्ष वामदेव गौतम र प्रवक्ता नारायणकाजी श्रेष्ठले भने आशंकाले हेरेका छन्। उनीहरूले ठोस लिखित प्रस्ताव ल्याउन माग गरेका छन्। महाधिवेशन छिटो गर्ने विषयमा नेताहरूले असहमति नजनाए पनि मंसिरमै महाधिवेशन गर्न कति सम्भव हुने भन्नेमा आशंका गदै कार्यतालिकासहितको ठोस प्रस्ताव ल्याउन आग्रह गरेका थिए। वरिष्ठ नेता नेपालले दुई जना नेता मात्रै बसेर समाधान खोज्दैमा समस्याको समाधान नहुने धारणा राखेका थिए। यस्तै धारणा नेपालले गत वैशाख २० को सचिवालय बैठकमा पनि राखेका थिए। पार्टीभित्रको समस्या व्यक्तिगत नभई प्रवृत्तिगत समस्या रहेको र आफूले कहिल्यै आफना लागि महŒव दिएर पार्टीमा कुरा नउठाएको भन्दै नेपालले पार्टीलाई विधि र पद्धतिमा चलाऔं भन्ने मात्र आफ्नो प्रश्न रहेको बताएका थिए। उनले प्रवृत्तिगत समस्या व्यक्तिको चोचोमोचो मिलाउँदैमा समाधान नहुने भन्दै असन्तुष्टिको शैलीमा आफ्ना धारणा राखेका थिए। उनले यस्तो परिस्थितिमा आफूले राष्ट्रव्यापी कार्यकर्ता भेला गरेर बहस चलाउन सक्नेसमेत बताए। ओलीको प्रस्तावमा ईश्वर पोखरेल, महासचिव विष्णु पौडेल, रामबहादुर थापा बादल लगायतले समर्थन गरेका थिए। नेकपामा गत माघ १५ देखि १९ सम्म बसेको केन्द्रीय समिति बैठकले २०७७ चैत २५ देखि पार्टीको एकता महाधिवेशन गर्ने निर्णय गरेको थियो। तर अब महाधिवेशन मंसिरमै गर्ने गरी दुई अध्यक्षले प्रस्ताव ल्याएपछि नेपालसहितका नेताहरूले भने सदस्यताको अभिलेखसम्म केन्द्रीय कार्यालयमा नभएको, सदस्यता नवीकरण नभएको, केन्द्रीय निकायमै पनि एकता एकीकरण नसकिएको र गाउँ, नगर, जिल्ला, प्रदेश हुँदै केन्द्रीय महाधिवेशन मंसिरमै सम्भव कसरी हुने भन्दै प्रश्न उठाएका थिए। उनीहरूले महाधिवेशनका लागि वैचारिक राजनीतिक विषय छलफल खुल्ला नगरिएकाले पनि समयमा महाधिवेशन हुनेमा आशंका व्यक्त गरेका थिए। अन्त्यमा आइतबारको स्थायी समिति बैठकमा ठोस प्रस्ताव ल्याउन नेताहरूले अध्यक्षद्वयलाई आग्रह गरेका थिए। बैठकपछि प्रवक्ता नारायणकाजी श्रेष्ठले सञ्चारकर्मीहरूसँग सचिवालय बैठकमा पार्टीको आन्तरिक सहमतिका आधारमा कसरी सम्बोधन र समाधान गर्ने भन्नेबारे दुई अध्यक्ष र विभिन्न नेताहरूबीच गृहकार्य भइरहेको बताए। उनले सचिवालयले अझै छलफल गर्ने र पार्टी एकता रक्षा र सुदृढ गर्ने गरी आजको नेपाली समाजको चाहना सम्बोधन गर्ने र जनादेश अनुसार काम गर्ने विषयमा पार्टीभित्र छलफल भएको बताए। उनले दुई अध्यक्षमा भएको गृहकार्यलाई थप छलफल गर्न आवश्यक ठानेर सचिवालय बैठक बोलाइएको जानकारी दिए। दुई अध्यक्षले अब आइतबार दिउँसो बस्ने स्थायी समिति बैठकमा प्रस्ताव ल्याउने र त्यही छलफल हुने नेताहरूको भनाइ छ। नेकपाको स्थायी समिति बैठक १० असारबाट प्रधानमन्त्री निवास बालुवाटारमा जारी थियो। त्यहीबीच प्रधानमन्त्री ओलीले मदन भण्डारीको जन्म जयन्तीका दिन भारतले आफूलाई हटाउन षड्यन्त्र गरिरहेको र त्यसमा नेपालका नेताहरू समेत संलग्न रहेको आरोप लगाएपछि नेकपा बैठक प्रधानमन्त्रीको राजीनामा केन्द्रित भएको थियो। तर ओलीले दुवै पदबाट राजीनामा नदिने अडान लिएपछि विवाद मिल्न सकिरहेको थिएन। जसका कारण १८ असारदेखि अहिलेसम्म स्थायी समिति बैठक पटकपटक सर्दै आएको थियो। आइतबार स्थायी समिति बैठक अगाडि सचिवालयमा नेताहरूले छलफल गरेका हुन्। सचिवालय बैठकलगत्तै प्रधानमन्त्री ओली, अध्यक्ष दाहाल, महासचिव विष्णु पौडेल र स्थायी समिति सदस्य जनार्दन शर्मा राष्ट्रपतिलाई भेट्न शीतल निवास पुगेका थिए। दाहालले प्रधानमन्त्री ओलीसँग के सम्झौता गरे भन्नेमा नेपाल, खनालहरू सशंकित देखिएका छन्। नेताहरूले अनौपचारिक रूपमा जनाएअनुसार, आगामी एकता महाधिवेशनमा अध्यक्षका लागि ओलीले दाहाललाई सहयोग गर्ने, मन्त्रिमण्डल पुनर्गठन केन्द्रदेखि प्रदेशसम्म गरेर जानेलगायतका विषयमा केही सहमति भएको छ। तर राष्ट्रपति निवासबाट फर्केपछि दाहालको सचिवालयले भने सचिवालय बैठकमा सहमतिको खोजीका लागि महाधिवेशनलगायत विषयमा छलफल भए पनि कुनै पनि विषयमा सहमति नभएको जनाएको छ। दाहालका स्वकीय सचिव गंगा दाहालले सम्पूर्ण विषयहरू छलफलकै क्रममा रहेकाले कुनै सहमति नजुटिसकेको बताएकी छन्। कुन नेताले के भने ? मंसिरमै महाधिवेशन गरौंप्रधानमन्त्री एवम् अध्यक्ष केपी शर्मा ओली पार्टी एकता गरेर जाँदा पनि बेलाबेला पार्टीको आन्तरिक जीवनमा समस्याहरु देखा परे। एकता प्रक्रियामा पनि समस्या पैदा भए। त्यो समस्या पैदा हुनुमा मेरा आफना सीमाहरु पनि रहे होलान्। कमजोरी भए होलान्। अब त्यसरी हुदैन। कमजोरीमा आत्मआलोचना गरौं। पार्टी र सरकार दुवैलाई प्रभावकारी वनाएर जाऔं। स्थायी समिति एजेण्डामा प्रवेश नगरी भडकिएको थियो। अब भड्काउन दिनु हुदैन। पार्टीभित्र देखा परेको समस्यालाई अब छिटोभन्दा छिटो समाधानका लागि महाधिवशेन गरेर जानु नै उपयुक्त हुन्छ। म प्रस्ताव गर्छु पार्टीको महाधिवशेन गरेर जाऔं। गत केन्द्रीय समिति बैठकले चैतमा महाधिवशेन गर्ने कुरा हामीले गरेकै थियौं, अब किन ढिलो गरिरहने ? छिटो गरेर जाऔं। मंसिरमै महाधिवशेन गरौं। त्यहींबाट सबै समस्याको समाधान खोजौं। अब आलोपालो होइन, महाधिवेशन  अध्यक्ष पुष्पकमल दाहाल पार्टीभित्र समस्या देखिए। यसले कताकता पार्टी एकताको सुदृढ रक्षा पनि नहुने हो की भन्ने खालका समस्या देखिए। हामीले एकता प्रक्रियालाई पनि जोगाउनु पर्ने कार्यभार छ। पार्टीलाई ट्य्राकमा पनि लैजानु छ। आजको छलफलमा प्रधानमन्त्रीले भन्नुभयो, अब महाधिवशेन छिटो गरेर जाऔं। ठिक छ, अव महाधिवशेनवाटै जाऔं। यसवीचमा मैले मंसिर ४ को सहमति कार्यान्वयनमा नआएपछि पार्टी एकताका वेलाको जेठ २ को सहमतिको कुरा गरेको थिएँ। आलोपालो प्रधानमन्त्रीकै विषय उठाएको थिएँ। जुन सम्झौताले समस्या ल्यायो, त्यही शुरुको सहमति कार्यान्वयन गरौं भन्ने मेरो कुरा थियो। अव धेर भयो, हामी अल्झेर, विवाद गरेर वस्नु ठिक हुन्न। म आलोपालो प्रधानमन्त्रीको कुरा छोडिदिन्छु। प्रधानमन्त्रीले छिटो महाधिवशेन गरौं भन्नुभयो। छिटो महाधिवशेन गरेरै जाऔं। झलनाथ खनाल पार्टीको स्थायी समिति बैठक बसिरहेको छ। छलफल गरौं। छलफललाई निरन्तरतामा लगेर एउटा निष्कर्ष हामीले दिनै पर्छ। महाधिवेशन गर्नु राम्रो कुरा हो। तर, महाधिवेशन त्यत्तिकै हुने विषय होइन। त्यसका लागि केही निश्चित कार्यभार पूरा गर्नुपर्छ, वैचारिक छलफल आवश्यक छ। वैचारिक राजनीतिक विषयमा छलफल गर्ने, हामी अब कता जाँदैछौं भन्ने कार्यभार पूरा नगरी महाधिवेशन कसरी गर्नुहुन्छ ? सम्भव कसरी हुन्छ मंसिरमै महाधिवेशन गरेर जान ? दुई अध्यक्षको पदको लेनदेनलाई मात्र महाधिवेशनको अर्थ दिन र त्यसैका लागि महाधिवेशनमा लैजान खोजेको हो भने पार्टीका अन्य निकाय पनि छन्। केन्द्रीय समितिको बैठक बसेर त्यहींबाट पनि कतिपय लेनदेन मिलाउन सकिन्छ। तर दुई, तीन महिनाभित्र कसरी महाधिवेशन हुन्छ ? ठिक छ अब तपार्इंहरू (दुई अध्यक्ष) नै त्यसरी आउनु भएको हो भने कार्यतालिकासहित ठोस प्रस्ताव लिखित रूपमा लिएर आउनुहोस्। मौखिक रूपमा भनेर मात्र हुँदैन। माधवकुमार नेपाल पार्टीभित्र हाम्रो अहिलेको मूल समस्या के हो ? छलफल गरौं। दुई जना नेताले मात्र छलफल गरेर चोचोमोचो मिलाउँदैमा मात्र पार्टीभित्रका सबै समस्याको समाधान हुँदैन। यो व्यक्तिको समस्या होइन, पार्टीभित्र। मूलतः प्रवृत्तिगत समस्या हो। पार्टीभित्र व्यक्तिवाद मुख्य समस्या हो। पार्टी विधि र पद्धतिमा चल्नुपर्छ। मेरो कुरा पहिलेदेखि नै यही हो। मेरो अर्काे कुरा केही छैन। मैले मेरो व्यक्तिगत कुरा कहिले उठाएको छैन। मलाई कुनै पदको लोभलालच पनि छैन। विधिबाट पार्टी चलाऔं मात्र मैले भनेको हो। त्यसमा सबैलाई मान्य हुने गरी लिखित रूपमा तपाईंहरूले प्रस्ताव ल्याउनुहोस्। यो तपाईंहरूले ल्याएको समयावधिमा कसरी महाधिवेशन सम्भव हुन्छ ? महाधिवेशन वैचारिक राजनीतिक विषय पनि हो। वैचारिक राजनीतिक विषयमा हामी छलफलमै प्रवेश गरेका छैनौं। अब छलफल खुल्ला गरौं। तर दुई नेता मिल्दैमा सबै कुरा मिल्ने, सबै पार्टीभित्रको समस्या समाधान भयो भन्ने कुनै नेतालाई परेको छ भने त्यस्तो हँुदैन। तपाईंहरूले कसरी मिलाउने सोच्नु भएको छ, ठोस रूपमा लिखित लिएर आउनुहोस्। त्यसमा बसेर छलफल वा बहस गरौंला। वामदेव गौतम दुई अध्यक्ष नै यसरी आइसकेपछि आत्मालोचनासहित आएको भए हुन्थ्यो। त्यसरी आउन सक्नु भएन। आत्मालोचना पनि वास्तविक रूपमा आउनुपर्दथ्यो। विगतमा पनि आत्मालोचना गर्ने तर त्यसअनुसार कार्यान्वयन नगर्ने समस्या रहे। अहिले वास्तविक रूपमै त्यसरी आएको भए राम्रो हुने थियो। प्रधानमन्त्रीको अहिले देखिएको शैली र स्वभाव ठिक छैन। कार्यशैलीमा सुधार नगरी हुँदै हुँदैन। यो मेरो प्रष्ट कुरा हो। महाधिवेशनमा वैचारिक राजनीतिक विषयमा हामीले कतिको छलफल गरेका छौं ? खोइ पार्टीको वैचारिक सवालमा छलफल। अध्यक्षद्वयलाई मात्र सम्बोधन गर्न मात्र महाधिवेशनको कुरा गरेको हो भने केन्द्रीय समितिबाटै पनि त्यो सम्बोधन गरेर जान सकिन्थ्यो। त्यसमा महाधिवेशन भनेर गइरहनु पर्दैनथ्यो। यसको अर्थ महाधिवेशन नगर्ने भन्ने होइन। गर्ने हो। तर मंसिरमै कति सम्भव ? लिखित प्रस्ताव ल्याउनुहोस्। मौखिक प्रस्तावले मात्र हुँदैन। नारायणकाजी श्रेष्ठ महाधिवेशन एकताको मर्मअनुसार मूलतः समझदारीका आधारमा गर्ने भन्ने सहमति हो। तर वैचारिक राजनीतिक क्षेत्रमा केही पनि छलफल बहस भएकै छैनन्। महाधिवेशनमा जाँदा समाजवादको हाम्रो मोडलहरू के हुने ? पार्टी निर्माणको हाम्रो अवधारणा के हुने ? केही पनि छैन। महाधिवेशन भन्ने कुरा नाटक गर्ने जस्तो मात्र होइन। यसले निश्चित अवधारणाहरू तय गरेर जान सक्नुपर्छ। व्यक्तिगत समस्या हो भने त्यो पार्टीको केन्द्रीय निकायबाट पनि टुंगो लगाएर जान सकिन्थ्यो। तर यो व्यक्तिको भन्दा पनि प्रवृत्तिको समस्या भएकोले अहिले छलफल आवश्यक छ। महाधिवेशन कसरी गर्ने ? के गर्ने भन्नेमा ठोस प्रस्ताव के छ ? लिखित रूपमा ल्याउनुपर्छ। लिखित रूपमा प्रस्ताव आएपछि मात्र अरू धेरै भन्न सकिन्छ। मौखिकका आधारमा मात्र हँुदैन। ईश्वर पोखरेल प्रधानमन्त्रीले मंसिरमा महाधिवेशन गर्ने, छिटो महाधिवेशन गर्ने गरी पार्टी विवाद समाधानको जुन प्रस्ताव ल्याउनु भयो। यो एकदम सही छ। बल्ल पार्टीभित्र सही र ठिक प्रस्ताव आयो। हामी ठिक ठाउँमा आइपुग्यौं। विधि, पद्धतिगत रूपमा अहिले बल्ल हामी सही ठाउँमा आइपुगेका छौं। स्थायी समितिको बैठकमै हामीले सही प्रस्ताव लान सकेका भए, त्यहाँ पार्टीभित्र अहिले देखा परेका जस्तो समस्या आउँदैनथे। बिना प्रस्ताव हामी स्थायी समितिमा जाँदा समस्या भएको हो। बल्ल प्रस्ताव सही आएको छ। अब यसले स्थायी समितिबाट पनि एउटा निधो गर्ने सम्भावना बोकेर आएको छ। पार्टी एकतालाई पनि मजबुत बनाउने उद्देश्यसहित आएको छ। यसलाई अब विधिवत् रूपमा समस्या समाधान गर्ने गरी लैजानु आवश्यक छ। दुवै अध्यक्षको सहमतिमै प्रस्ताव आएको कारण पनि अब समस्या समाधानको बाटोमा बल्ल पार्टी जान खोजेको छ। यो अहिलेको सन्दर्भमा वस्तुवादी र सही प्रस्ताव आएको छ। अब समस्याको समाधान महाधिवेशनबाटै हुन्छ। यसरी जानु नै उपयुक्त हुन्छ। रामबहादुर थापा पार्टी एकता भए पनि पार्टीमा समस्या सुरुआती चरणदेखि नै थिए। गुट थिए पार्टीमा। पार्टीभित्र गुट नै गुट बनेका छन्। पार्टी गुटकै कारण एक प्रकारले फुटे जस्तो बनेको छ। तर अब एकताको कुरा आएको छ। यो सही छ। पार्टीमा दुई अध्यक्षबीचको एकता नगरी समस्या समाधान सम्भव नै थिएन। दुई अध्यक्ष मिल्ने कुरा आएपछि अब पार्टीमा देखा परेका समस्या धेरैजसो मिलेर जाने, गुट भत्किने सम्भावना देखिएको छ। महाधिवेशनबाटै जाने प्रस्ताव सही छ। अब हामीले महाधिवेशनमा ध्यान केन्द्रित गर्नु आवश्यक छ। यसले मात्र अब समस्याको समाधान दिन्छ। मैले सुरुदेखि एकताको पक्षमा आवाज उठाउँदै आएको थिएँ। आज अध्यक्षद्वयले त्यो महत्वलाई बुझ्नु भएको छ। यो सकारात्मक छ। विष्णु पौडेल पार्टीभित्र देखा परेका समस्याले कतै पार्टीलाई विभाजनतिर लैजान्छ कि भन्ने चिन्ता आम नेता, कार्यकर्तामा थियो। हामीले जुन उद्देश्यका साथ एकता गरेका थियौं, त्यो कतै बीचमै भड्किन्छ कि भन्ने चिन्ता थिए। तर अब त्यस्तो रहने छैन। दुई अध्यक्षले नै छिटोभन्दा छिटो महाधिवेशन गरेर जाऔं भन्ने खालको जुन प्रस्ताव ल्याउनुभयो, यसले अब समस्या समाधानको बाटो पक्डिएको छ। हामीले यो निर्णय गरेर जाँदा सही हुन्छ। हिजो स्थायी समितिलाई मात्र छोड्दा समस्या देखिएको थियो। अब एउटा विधिमा, एउटा प्रस्तावमा जाँदा विवाद समाधानको दिशामा गएको छ। प्रधानमन्त्री र पार्टी अध्यक्षले अगाडि सार्नु भएको महाधिवेशन गरेर जाने प्रस्ताव सही छ।"
स्वदेशीलाई छाडेर आयातीत,"काठमाडौं : प्रसारण लाइनकै कारण भारतबाट महँगोमा बिजुली किन्नुपर्ने अवस्था सिर्जना भएको छ। प्रसारण लाइन नहुँदा नेपालमा निजी क्षेत्रले उत्पादन गरेका विद्युत् बिक्री गर्न नसकी भारतबाट आयात गर्नुपर्ने अवस्था आएको सरकारी प्रतिवेदले उल्लेख गरेको छ। महालेखापरीक्षकको पछिल्लो वार्षिक प्रतिवेदनमा निजी लगानीको विद्युत् उत्पादनको नमुना सर्भेक्षण गर्दा कम प्रसारण क्षमता भएको लाइनबाट बढी विद्युत् प्रवाह गर्नुपर्ने, प्रसारण लाइनको नियमित मर्मत सम्भार र गुणस्तर जस्ता कारणले उत्पादित सबै बिजुली प्रयोग हुन नसकेको निष्कर्ष निकालिएको छ। हाल निजी क्षेत्रका ९० आयोजनाबाट उत्पादित ६ सय १८ मेगावाट विद्युत् राष्ट्रिय प्रसारणमा जोडिएको छ। सरकारको विश्लेषणअनुसार निजी क्षेत्रका ती १८ आयोजनाबाट उत्पादित कुल विद्युत्मध्ये वार्षिक ९५६१ गिगावाट प्रतिघण्टा बिक्री गर्न नसकेको अवस्था छ। ९५६१ गिगावाट प्रतिघण्टा विद्युत् खरिद सम्झौता (पीपीए) को औसत ४ रुपैयाँ प्रतिकिलोवाट प्रतिघण्टाका दरले उत्पादकलाई ३८ करोड २४ लाख ५९ हजार नोक्सानी भएको देखिन्छ। विद्युत् अभाव हटाउन उक्त ९५६१ गिगावाट प्रतिघण्टा भारतबाट खरिदका लागि औसत ८ रुपैयाँ प्रतिकिलोवाट प्रतिघण्टका दरले ७६ करोड ४९ लाख १९ हजार भुक्तानी गरेको देखिन्छ। प्रसारण लाइनका कारण उत्पादित सबै बिजुली खरिद गर्न नसक्ने एकातिर छ भने अर्कोतिर भारतबाट महँगोमा बिजुली किन्दा १ खर्ब १४ करोड ७४ लाख रुपैयाँ राज्यलाई नोक्सानी हुन गएको छ। यसै कारण नेपाल विद्युत् प्राधिकरणले प्रसारणलाइन मर्मतर सम्भार तथा गुणस्तरमा ध्यान दिनुपर्ने प्रतिवेदनले सुझाएको छ। नयाँ प्रसारणलाइन बन्न नसक्दा पनि निजी क्षेत्रबाट उत्पादित बिजुली वितरण प्रणालीमा जोडिन सकिरहेको छैन। स्वतन्त्र ऊर्जा उत्पादकसँग गरिएको पीपीए दर बमोजिम आयोजना समयमा नै सम्पन्न भए पनि प्रसारणलाइनको अभावमा राष्ट्रिय वितरण प्रणालीमा विद्युत् जोड्न नसक्दा प्राधिकरणले ५ देखि ४५ प्रतिशतसम्म क्षतिपूर्ति तिर्नुपर्ने व्यवस्था छ। १५३५ मेगावाटको सान्जेन विद्युत् आयोजना २०७७ असारमा, ५७ मेगावाटको मिस्त्री खोला जलविद्युत् आयोजना २०७६ चैत्रमा, २५ मेगावाटको माथिल्लो दोर्दी ए २०७६ मा सम्पन्न गर्ने लक्ष्य थियो। तर कोरोनाका कारण ती आयोजना निर्माण सम्पन्न हुने समयसीमा केही पछि धकलिएको छ। आयोजनाको विद्युत् केन्दीय ग्रिडमा जोडिने चिलिमेत्रिशूली, कालीगण्डकी र मस्र्याङ्दी प्रसारणलाइनको कार्य प्रगति क्रमशः ४५, ८६ र २१ प्रतिशत रहेकाले ती आयोजनाबाट उत्पादन हुने २३५५ मेगावाट विद्युत् खेर जाने अवस्था छ। यस्तै पीपीए दरअनुसार प्राधिकरणले यी आयोजनालाई ५ देखि ४५ प्रतिशतसम्म क्षतिपूर्ति दिनुपर्ने हुन्छ। अब ऊर्जा मन्त्रालय तथा प्राधिकरणले प्रसारणलाइन निर्माणमा तदारुपता देखाउन जरुरी रहेको प्रतिवेदनमा उल्लेख छ। विद्युत्वितरण प्रणालीमा नोक्सानी देखिनु स्वाभाविक भए पनि पावर स्टेसनबाट चुहावट हुनु उचित नभएको प्रतिवेदनले भनेको छ। प्राविधिक रुपमा प्रसारण लाइनको क्षमताभन्दा अत्यधिक भार भएमा, गुणस्तरीय उपकरणको प्रयोग नभएमा तथा प्रसारणलाइनको खण्डको लम्बाइ अत्यधिक भएमा चुहावट हुने गर्दछ। यसमा प्राधिकरणलाई प्रतियुनिट औसत ४ रुपैयाँका दरले गणना गर्दा १२ करोड, ३४ लाख ४८ हजार नोक्सानी भएको देखिन्छ। प्रसारणलाइन निर्माणमा ढिलाइ विद्युत् वितरण प्रणाली विकास गर्ने एकमात्र आधिकारिक सरकारी निकाय नेपाल विद्युत् प्राधिकरणले निर्माण गरिरहेका प्रसारण लाइनको अवस्था सन्तोषजनक नभएको महालेखापरीक्षकको ५७औं वार्षिक प्रतिवेदनले निष्कर्ष निकालेको छ। निर्माणाधीन १७ विद्युत् प्रसारणलाइन तथा सवस्टेसन आयोजनाको प्रगतिको विश्लेषण गर्दै प्रतिवेदनले प्राधिकरणको कामप्रति असन्तोष जनाएको हो। प्रतिवेदनका अनुसार ती आयोजनाहरु समयमा नै सम्पन्न हुन सक्ने अवस्था छैन। निर्माणाधिन १७ प्रसारणलाइन तथा सवस्टेसन आयोजनामध्ये सुरु सम्झौता म्याद समाप्त भएका ११ आयोजनामा २५ प्रतिशतभन्दा कम प्रगति भएका ३, २५ देखि ५० सम्म प्रगति भएका ४, ५०देखि ७५ प्रतिशत प्रगति भएका १ र ७५ प्रतिशतभन्दा माथि प्रगति भएका ३ छन्। १५ महिनामा सम्पन्न गर्नुपर्ने आयोजना ९ वर्ष बितिसक्दा पनि सम्पन्न नभएको अवस्था छ। त्यसैगरी म्याद बाँकी रहेका ६ आयोजनामा पनि ७५ प्रतिशतभन्दा बढी अवधि बितिसक्दा पनि २५ प्रतिशतभन्दा कम प्रगति भएका २, २५देखि ५० सम्म प्रगति भएका २, ५० देखि ७५ प्रतिशत प्रगति भएको एउटा छ। प्रसारणलाइन समयमा सम्पन्न नहुँदा निर्माण लागत बढ्ने, उत्पादित विद्युत् राष्ट्रिय ग्रिडमा जोडिन नसकी विद्युत् खेर जाने र ठेक्का तोडिएको अवस्था छ।"
ओली र दाहालको छलफलमा पौडेल र शर्मा साक्षी : खुमलटारमा प्रचण्डको स्पष्टिकरण,"काठमाडौं : नेपाल कम्युनिस्ट पार्टी (नेकपा) विवाद समाधानका लागि प्रधानमन्त्री एवम् पार्टी अध्यक्ष केपी ओली र अर्का अध्यक्ष पुष्पकमल दाहाल प्रचण्ड बीच दर्जनौ पटक छलफल भए। अध्यक्षद्वयको मात्र छलफल भनिए पनि कि त सुरुमा कि त अन्त्यमा महासचिव विष्णु पौडेल र स्थायी कमिटी सदस्य जनार्दन शर्मा पुगेकै हुन्छन्। आइतबार दिउँसो ३ बजेका लागि बोलाइएको स्थायी कमिटी बैठक दुई दिनपछि सरेपछि अध्यक्षद्वयले बालुवाटारमा छलफल गरे। बालुवाटार स्रोतका अनुसार करिब तीन घण्टासम्म चलेको छलफलमा महासचिव पौडेल र नेता शर्मासमेत सहभागी थिए। तत्कालीन नेकपा (एमाले) र माओवादीबीच एकता प्रक्रियादेखि नै नेता पौडेल र शर्मा निर्णायक वार्तामा साक्षी बन्दै आएका छन्। यस पटकको विवाद समाधानका लागि भएका प्रयासमा अध्यक्षद्वयसँगै पौडेल र शर्माको व्यस्तता बढेको छ। शनिबारको सचिवालय बैठकमा ओलीले मंसिरमा महाधिवेशन गर्ने प्रस्ताव अघि सारे लगत्तै सहमति जनाएको भन्दै माधव नेपाल समूहका नेताले प्रचण्डसँग आपत्ति जनाएपछि आइतबार दिउँसो प्रचण्ड छलफलका लागि बालुवाटार पुगेका हुन्। नेपाल गुटका नेतालाई आइतबार बिहान मात्र प्रचण्डले करिब डेढ घण्टा स्पष्टिकरण दिएकाा थिए। बालुवाटार छलफलमा पार्टी विवाद समाधानकै विकल्पको खोजी भएको स्रोतको दाबी छ। नेताहरुले छलफलबारे औपचारिक जानकारी भने नेताहरुले दिएका छैनन्। आइतबार बिहान खुमलटारमा माधव नेपाल गुटका नेतालाई स्पष्टिकरण दिँदै प्रचण्डले शीतल निवासमै प्रधानमन्त्रीले बोलाएकाले गएको प्रष्ट पारेका थिए। सचिवालय बैठक लगत्तै दुई अध्यक्षबीच भेट्ने कुरा भएको र प्रधानमन्त्रीले शीतल निवास बोलाएपछि उतै गएको प्रचण्डको भनाइ छ। शीतल निवास भेटघाटमा नेता पौडेल र शर्मासमेत पुगेका थिए। खुमलटारमा प्रचण्डको स्पष्टिकरण शनिबारको सचिवालय बैठकमा मंसिरमा महाधिवेशन भनेर आएको प्रस्तावलाई छलफलमा ल्याऔं भनेर मात्र विरोध स्पष्टिकरण नेपाल समूहलाई प्रचण्डले दिएका छन्। नेताहरुले दुई अध्यक्षबीच केही सहमति भएपछि यो प्रस्ताव आएको शंका गरेपछि प्रचण्डले त्यस्तो केही सहमति नभएको स्पष्टिकरणसमेत दिए। उनले राष्ट्रपति कार्यालयको भेट अचानक भएकोसमेत प्रष्ट पारेका छन्। शीतल निवास छलफलबारे प्रचण्डले आफूलाई परिबन्धमा पारेको भन्दै उल्टै नेताहरुसँग गुनासोसमेत गरेका छन्। जसलाई पनि कम्युनिस्ट पार्टी सदस्यता दिनु गलत नेकपा सचिवालय बैठक : संकटको समाधान स्थायी कमिटीबाट प्रधानमन्त्री ओली र प्रचण्ड शीतल निवासमा महाधिवेशनमा मिल्यो मनमुटाव : कसले के भने ? नेकपा सचिवालय र स्थायी समितिका नेताहरू खुमलटारमा, बादल अनुपस्थित नेकपा स्थायी समिति बैठक फेरि सर्यो खुमलटारमा १ घण्टा २० मिनेट प्रचण्डको ब्रिफिङ, नेताहरू आश्वस्त आइतबारको खुमलटार बैठकमा प्रचण्डसहित, झलनाथ खनाल, माधवकुमार नेपाल, वामदेव गौतम र नारायणकाजी श्रेष्ठ, भीम रावल, रघुजी पन्त, वर्षमान पुन, जनार्दन शर्मा, गोकर्ण विष्ट, मातृका यावद लगायत नेता सहभागी थिए। अर्का सचिवालय सदस्य रामबहादुर थापा बादललाई छलफलमा बोलाइए पनि महत्वपूर्ण काममा व्यस्त भएकाले उपस्थित हुन नसकेको जानकारी गराएका थिए।"
"नेकपा सचिवालय र स्थायी समितिका नेताहरू खुमलटारमा, बादल अनुपस्थित","काठमाडौं : नेपाल कम्युनिस्ट पार्टी नेकपाका ५ जना सचिवालय सदस्य र केही स्थायी समितिका नेताहरू प्रचण्ड निबास खुमलटारमा छलफलमा जुटेका छन् । छलफलमा नेकपा अध्यक्ष प्रचण्डसहित, झलनाथ खनाल, माधवकुमार नेपाल, वामदेव गौतम र नारायणकाजी श्रेष्ठ सहभागी रहेको प्रचण्डको सचिवालयले जानकारी दिएको छ । त्यसैगरी भीम रावल, रघुजी पन्त, वर्षमान पुन, जनार्दन शर्मा, गोकर्ण विष्ट, मात्रिका यावद लगायतका स्थायी समिति सदस्यहरू पनि छलफलमा उपस्थित छन् । अर्का सचिवालय सदस्य रामबहादुर थापा बादललाई छलफलमा बोलाइए पनि हालसम्म उपस्थित नभएको प्रचण्डको सचिवालयले जनाएको छ। शनिबारको सचिवालयमा भएका छलफल, त्यसअघि अध्यक्षद्वय केपी ओली र प्रचण्डबीच भएको छलफलकाबारेमा समीक्षा गर्न नेताहरू जुटेको एक स्थायी समति सदस्यले बताए । लगातार स्थगित गरिएको स्थायट्ठ समिति बैठक आज ३ बजेका लागि तोकिएको छ । शनिबार बसेको सचिवालय बैठकमा अध्यक्ष तथा प्रधानमन्त्री ओलीले आत्मआलोचना गरी अहिले कुनै विवाद नगर्न र जतिसक्दो छिटो महाधिवेशन गएर सबै छिनोफनो गर्ने प्रस्ताव गरेका थिए। सचिवालय बैठक अगाडि शनिबार दिउँसो दुई अध्यक्षबीच दुई घण्टा छलफल भएको थियो । सो छलफलमा प्रचण्डले ओलीसँग कुनै कुराको लेनदेनमा सहमति गरेको आशंका अन्य नेताहरूले गरेका छन् । उनीहरूले प्रचण्डलाई ओलीले पटकपटक धोका दिएकाले कुनै खालको सहमतिमा विश्वास नगर्न सुझाव दिएको स्रोतको भनाइ छ । खुमलटारमा जुटेका नेताहरूबीच यी सबै विषयमा छलफल हुने स्रोतले जानकारी दिएको छ । शनिबार बेलुका प्रचण्डकी स्वकिय सचिव गंगा दाहालले ओलीसँग अर्का अध्यक्षको छलफल मात्रै भएको तर कुनै सहमति नभएको भन्दै गलत प्रचारबाजी नगर्न आग्रह गरेकी थिइन् ।"
दुई घण्टादेखि बालुवाटारमा ओली र प्रचण्डको छलफल,"काठमाडौं : नेपाल कम्युनिस्ट पार्टी (नेकपा) को विवाद समाधानका लागि बालुवाटारमा दुई अध्यक्ष दुई घण्टादेखि छलफलमा छन्। आइतबार दिउँसो ३ बजेका लागि बोलाइएको स्थायी कमिटी बैठक मंगलबारसम्म स्थगित भएपछि प्रधानमन्त्रीसमेत रहेका अध्यक्ष ओली र अर्का अध्यक्ष पुष्पकमल दाहाल प्रचण्डबीच बालुवाटारमा छलफल भएको हो। बालुवाटार स्रोतका अनुसार सवा ४ बजेदेखि सुरु भएको दुई अध्यक्षको छलफल अझै जारी छ। आइतबार बिहान मात्र आफ्नै निवास खुमलटारमा शनिबारको सचिवालय बैठकको विषयमा वरिष्ठ नेता माधव नेपाल, झलनाथ खनाललगायत आफ्नो गुटका नेतालाई प्रचण्डले स्पष्टिकरण दिएका थिए। बालुवाटार स्रोतका अनुसार स्थायी समिति बैठक दुई दिनसम्म स्थगित भएपछि अध्यक्षद्वय छलफलमा जुटेका हुन्। शनिबार बालुवाटारमा बसेको सचिवालय बैठकमा प्रधानमन्त्रीसमेत रहेका अध्यक्ष ओलीले मंसिरमा महाधिवेशन गर्ने प्रस्ताव गरेका थिए। उक्त प्रस्तावमा प्रचण्डले सहमति जनाएको भन्दै माधव नेपाल समूहले असहमति जनाएको छ। अहिलेको छलफल सोही विषयमा केन्द्रित भएको स्रोतका दाबी छ।"
"खुमलटारमा १ घण्टा २० मिनेट प्रचण्डको ब्रिफिङ, नेताहरू आश्वस्त","काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्ड निवास खुमलटारमा जम्मा भएका नेकपा सचिवालय र स्थायी समितिका नेताबीचको छलफल सकिएको छ । छलफलका क्रममा अध्यक्ष प्रचण्डले आफू र अर्का अध्यक्ष एवम् प्रधानमन्त्री केपी शर्मा ओलीबीच कुनै खालको गोप्य सहमति नभएको भन्दै नेताहरुलाई आश्वस्त पारेको छलफलबाट बाहिरिएका एक स्थायी समिति सदस्यले जानकारी दिए । उहाँले १ घण्टा २० मिनेटसम्म आफ्ना कुरा राख्नुभयो, सबै कुरा स्पष्ट पारेपछि हामी आवश्त भएका छौं, ती स्थायी समिति सदस्यले भने । उनका अनुसार छलफलमा क्रममा प्रचण्डले यस विषयमा आफ्नो सचिवालयमार्फत शनिबार नै खण्डनसमेत गरिसकेको जानकारी दिँदै ढुक्क हुन नेताहरुलाई आग्रह गरे । ओलीले महाधिवेशन गर्ने प्रस्ताव राखेकाले त्यसका लागि आफू सकारात्मक रहेको जवाफ मात्रै दिएको प्रचण्डले नेतालाई प्रष्ट पारे। छलफलकामा शनिबारको सचिवालय बैठकपछि ओलीसँगै प्रचण्ड पनि शीतल निवास गएको विषयमा पनि नेताहरुले प्रश्न गरेका थिए । यसबारे स्पष्ट पार्दै प्रचण्डले प्रधानमन्त्रीलाई भेट्न खोज्दा उतै बोलाएकाले मात्रै उता गएको बताए । प्रधानमन्त्रीले सचिवालय बैठकपछि एक पटक भेटौं भन्नु भएको थियो । भेट्न उहाँको निवास पुग्दा शीतल निवास पुगिसक्नुभएछ, छलफलमा प्रचण्डले बोलेका कुरा उद्धृत गर्दै एक सचिवालय सदस्यले भने, प्रधानमन्त्रीले बोलाएपछि नजाने कुरा भएन, जाँदा त्यहाँ अरुलाई पनि बोलाउनुभएको रहेछ मलाई त्यसबारे जानकारी नै थिएन। आफूबाट धोका नहुने र एक्लैले ओलीसँग कुनै खालको सहमति नगर्ने भन्दै पचण्डले उपस्थित नेताहलाई आश्वस्त पारेपछि खुमलटारबाट आफूहरु बाहिरिएको एक नेताले जानकारी दिए । छलफलमा नेकपा अध्यक्ष प्रचण्डसहित, झलनाथ खनाल, माधवकुमार नेपाल, वामदेव गौतम र नारायणकाजी श्रेष्ठ सहभागी रहेको प्रचण्डको सचिवालयले जानकारी दिएको छ। त्यसैगरी भीम रावल, रघुजी पन्त, वर्षमान पुन, जनार्दन शर्मा, गोकर्ण विष्ट, मातृका यावद लगायतका स्थायी समिति सदस्य पनि छलफलमा उपस्थित थिए । अर्का सचिवालय सदस्य रामबहादुर थापा बादललाई छलफलमा बोलाइए पनि अर्को महत्वपूर्ण काममा व्यस्त भएकाले उपस्थित हुन नसकेको जानकारी गराएका थिए । स्रोतका अनुसार छलफलका लागि सचिवालय सदस्यलाई मात्रै खबर गरिएको थियो । ओली र प्रचण्डबीच शनिबार भएको छलफल र सहमतिका विषयमा जिज्ञासा राख्न स्थायी समितिका नेताको समूह पनि आइतबार बिहान खुमलटार पुगेको थियो । त्यसपछि छलफलको विषय एउटै भएकाले सबै सँगै बसेको स्रोतको भनाइ छ। खुमलटारमा छलफलह हुँदै गर्दा दिउँसो ३ बजेका लागि बोलाइएको स्थायी समिति बैठक मंगलबारसम्म सरेको छ । नेकपा पार्टी कार्यलयबाट सार्वजनिक विज्ञप्तिमा बैठक सरेको जानकारी गराइएको छ ।"
नवनिर्वाचित सांसद ज्वारचनको शपथ,"काठमाडौं : सभामुख अग्निप्रसाद सापकोटाले नेपाली कांग्रेसकातर्फबाट प्रतिनिधिसभा सदस्य समानुपातिक पदमा नवनिर्वाचित सुवर्ण ज्वारचनलाई पद तथा गोपनीयताको शपथ गराएका छन्। सिंहदरबारस्थित संसद् सचिवालयमा आयोजित कार्यक्रममा सभामुखसमक्ष नवनिर्वाचित सदस्य ज्वारचनले शपथ लिएकी हुन्। नेपाली कांग्रेसकातर्फबाट २०७४ को प्रतिनिधिसभा सदस्य निर्वाचनमा समानुपाति सदस्यमा निर्वाचित ज्ञानकुमारी छन्त्यालको गत असार १७ गते निधनपछि उक्त सदस्य पद रिक्त थियो। नेकाको समानुपातिकतर्फको बन्द सूचिको क्रमसङ्ख्या ५९ र आदिवासी जनजाति समावेशी समूहको प्राथमिकता क्रममा रहेकी ज्वारचनलाई निर्वाचन आयोगले प्रतिनिधिसभा सदस्यमा निर्वाचित गरेको हो। गुल्मीको सत्यवती गाउँपालिका६ स्थायी घर भएकी सांसद ज्वारचनको परिवारसँग मुलुकमा प्रजातन्त्र स्थापनाका लागि लामो सङ्घर्ष र योगदान पुर्याएको पृष्ठभूमि जोडिएको छ। विसं २००२ मा जन्मिएर २०३६ बाट राजनीतिमा सक्रिय ज्वारचन जिविस गुल्मीको निर्वाचित उपसभापति पनि हुन्। यसअघि उनी २०७० मा भएको दोस्रो संविधानसभा सदस्य थिइन्। दोस्रो संविधानसभा सदस्यमा निर्वाचित भएपछि उनले नौ महिना उद्योग तथा वाणिज्य राज्यमन्त्रीको जिम्मेवारी सम्हालेकी थिइन्। समारोहमा सभामुख सापकोटाले उनलाई सङ्घीय सांसदको लोगो प्रदान गरे। राष्ट्रियताको पक्षमा खरो उत्रिन्छु शपथपछि उनले राष्ट्र, राष्ट्रियता र जनताको हितमा सदनमा खरोरुपमा आवाज उठाउने प्रतिक्रिया दिएकी छन्। हामी सबै नेपालीको प्रयासमा लिपुलेक, कालापानी र लिम्पियाधुरा हाम्रो नक्सामा समावेश भएको छ, उनले भनिन्, मुलुकको सार्वभौम र स्वाधीनता जोगाउने सवालमा हामी सबै एकढिक्का हुनुपर्छ।"
नेकपा स्थायी समिति बैठक फेरि सर्यो,"काठमाडौं : पटकपटक गर्दै आइतबारका लागि सारिएको नेपाल कम्युनिस्ट पार्टी नेकपाको स्थायी समिति बैठक फेरि स्थगित भएको छ । आइतबार दिउँसो ३ बजे बस्ने भनिएको बैठक मंगलबारका लागि सारिएको नेकपा केन्द्रीय कार्यालयका सचिव श्रीराम ढकाल र ईश्वरी रिजालले विज्ञप्तिमार्फत् जानकारी दिएका छन्। असार १० गतेबाट सुरु भएको नेकपा स्थायी समितिको बैठक १६ गतेपछि निरन्तर स्थगित हुँदै आएको छ । पार्टीभित्रको विवाद कायमै रहेकाले बैठक सार्दै स्थगित गर्दै, फेरि सार्दै गर्न क्रम जारी छ । असार २० पछि स्थायी समिति बैठक सारिएको यो छैटौं पटक हो। बैठकमा अधिकांश सदस्यले पार्टी अध्यक्ष तथा प्रधानमन्त्री केपी शर्मा ओलीले दुवै पदबाट राजीनामा दिनुपर्नै माग राखेपछि सुरु भएको विवादका कारण स्थायी समिति बैठक नै अन्योलमा परेको हो । २० गतेबाट २२, २४, २६, साउन २, ४ हुँदै फेरि साउन ६ गतेका लागि बैठक सारिएको हो ।"
पोखरामा प्रहरी अस्पताल,"पोखरा : प्रहरीको छुट्टै अस्पताल थिएन। सशस्त्र प्रहरीको गणमा भएका डाक्टरबाटै प्रहरीले उपचार सेवा लिँदै आएका थिए। अब प्रहरी र तिनका आश्रितका लागि पोखरामा छुट्टै अस्पताल सुरु भएको छ। पोखरा ७ मुस्ताङचोकमा आफ्नै जग्गामा भवन निर्माण गरी नेपाल प्रहरीले अस्पताल सुरु गरेको छ। नेपाल प्रहरी कल्याण कोषको २८ लाख २३ हजाररुपैयाँ लागतमा अस्पताल भवन निर्माण गरिएको हो। ११ सय ६ वर्ग फिट क्षेत्रफलमा निर्मित भवनमा सोधपुछ कक्ष, ओपिडी र इमर्जेन्सी सेवा लगायत छ। गण्डकी प्रदेश प्रहरी प्रमुख डीआइजी घनश्याम अर्यालले उक्त अस्पतालको आइतबार उद्घाटन गरे। डीआइजी अर्यालले प्रहरी कर्मचारीका साथै तिनका आश्रित परिवारलगायत भूतपूर्व प्रहरी कर्मचारीले यो अस्पतालमा औषधि उपचार पाउने जानकारी दिए। अस्पतालको सेवालाई विस्तार गरेर हाडजोर्नी, नसा तथा बाथ रोग लगायत अन्य सेवा प्रदान गरिने जानकारी अस्पतालका प्रमुख प्रहरी नायब उपरीक्षक (डिएसपी) डा नर्मन लामिछानेलेदिए।प्रहरी अस्पताल, महाराजगन्ज काठमाडौंमा जस्तै सेवा विकेन्द्रीकृत गर्ने उद्देश्यले प्रहरीको अस्पताल पोखरामा पनि खुलेको हो। भवन निर्माण कार्यमा उत्कृष्ट कार्य सम्पादन गर्ने प्रहरी कर्मचारीलाई आइतबार नै पुरस्कृत गरिएको थियो।"
शिकार खेल्न गएका रानाको कंकाल भेटियो,"सुर्खेत : बर्दियानिकुञ्जमा शिकार खेल्न गएपछि बेपत्ता भएका सुर्खेतका एक व्यक्तिको कंकाल भेटिएको छ। जिल्लाको बराहताल गाउँपालिका१ समशेलीका शिवराम रानाको कंकाल भेटिएको हो। उनी गत फागुन १० गते शिकार खेल्न गएपछि बेपत्ता भएका थिए। राना बेपत्ता भएपछि परिवारले प्रहरीमा उजूरी दिएका थिए। बेपत्ता भएको चार महिनापछि असार १६ गते सुर्खेत प्रहरीले रानाको हात, खुट्टा र टाउकाको हड्डीसहित उनले लगाउने लुगा, झोला, एक थान बन्दुक, हँसिया, खुकुरीसहित केही सामग्री फेला पारेको थियो। सुर्खेत प्रहरीले आइतबार रानाको कंकाल तथा लताकपडा सार्वजनिक गर्दै बेपत्ता भएको उजूरी परेको चार महिनापछि कंकाल फेला पारिएको जनाएको छ। सुर्खेतका एसपी राजेन्द्रप्रसाद भट्टले मृतक रानाकी पत्नी मनरुपा रानाले शिवराम राना हराएको निवेदन दिएपछि प्रहरीले खोजतलास गर्दा कंकाल फेला परेको बताए। उनका अनुसार प्रहरी निरीक्षण गोपाल रायमाझीको कमाण्डमा गएको टोलीले बर्दियाको ठाकुरद्वारा नगरपालिका १ पाँडेखोलामा रानाको कंकाल र लताकपडा फेला पारेको थियो। लताकपडाका आधारमा मृतकका पत्नी र बाबुले शिवराम भएको सनाखत गरेका हुन्। तर पीडित परिवारले भने शिवरामसँगै शिकार खेल्न अन्य दुईजना सोही स्थानका यामबहादुर समशेली र सूर्यबहादुर वलीले हत्या गरेको आरोप लगाएका छन्। रानाका रानाको कंकाल फेला परेपछि उनका पत्नी मनरुपाले यामबहादुर र सूर्यबहादुरविरुद्ध कर्तव्य ज्यानको उजुरी दिएको एसपी भट्टले जानकारी दिए। उजूरीपछि आरोपित दुईजनालाई प्रहरीले नियन्त्रणमा विस्तृत अनुसन्धान थालेको छ। एसपी भट्टका अनुसार प्रारम्भिक अनुसन्धानमा यामबहादुर र सूर्यबहादुरले शिवरामलाई बाघले मारेको बयान दिएका छन्।"
सशस्त्र प्रहरी र अज्ञात समूहबीच झडप,"झापा : नेपालभारत सीमा क्षेत्र अन्तर्गत झापाको गौरीगञ्ज गाउँपालिका५ धन्द्राखोला नजिक शनिबारराति सशस्त्र प्रहरी र अज्ञात समूहबीच झडप भएको छ। झडपका क्रममा प्रहरीले चार राउण्ड हवाई फायर गरेको सशस्त्र प्रहरी बल नम्बर १ बाहिनीका डीआईजी नगेन्द्रबहादुर थापाले जानकारी दिए। सशस्त्रको बीओपी गौरीगञ्जमा वरिष्ठ हवल्दार ज्ञानबहादुर तामाङको नेत्रृत्वमा रहेको छ जनाको गस्ती टोलीमाथि अज्ञात समूहले राति करिब साढे ९ बजेतिर आक्रमण सुरु गरेको थियो। उनका अनुसार गस्ती टोली १५२ नम्बरको सीमास्तम्भ छेउमा पुगेपछि ४०५० जनाको संख्यामा रहेको समूहले ढुंगामुढा गर्दै आक्रमण सुरु गरेको थियो। प्रहरीमाथि भाटा, लाट्ठी र चिर्पटले पनि प्रहार गरेको बताइएको छ। उनीहरुले ड्युटीमा रहेका प्रहरीको पोसाक समेत च्यातिदिएको थापाले बताए। आक्रमणमा परेर सशस्त्रका जवान विदुर खत्री र रोमन बस्नेत घाइते भएका छन्। उनीहरुको टाउको र ढाडमा चोट लागेको छ। जवाफी फायरपछि तितरवितर बनेको उक्त समूह भारततिर भागेको थियो। उक्त समूहको खोजी भइरहेको प्रहरीले बताएको छ।"
दुई वर्षदेखि रोकिएको विधेयक पारित,"पोखरा : प्रदेश सभा सचिवालयमा सचिव नियुक्तिका लागि गण्डकीमा बल्ल बाटो खुलेको छ । अन्तका प्रदेश सभामा सचिव नियुक्ति भइसक्दा पनि सत्ता र विपक्षी दलको कुरा नमिल्दा त्यस सम्बन्धी विधेयक अगाडि बढ्न सकेको थिएन । २०७५ साउन ३ गते प्रदेश सभामा पेस भएको प्रदेश सभा सचिवालय सम्बन्धी विधेयक प्रदेश सभाले आइतबार पारित गरेको छ । अब सचिवालयमा सचिवको राजनीतिक नियुक्ति हुनेछ । सचिव सचिवालय व्यवस्थापनको नेतृत्वकर्ता हुनेछ । संघीय संसदमा प्रशासकीय नेतृत्वका लागि महासचिव नियुक्तिको व्यवस्था जस्तै प्रदेश सभामा सचिवको प्रावधान छ । संविधानको धारा १ सय ९५ मा प्रदेश सभाको सचिव र सचिवालय सम्बन्धी व्यवस्था गरेको छ । प्रदेश सभा सचिवको मर्यादाक्रम र प्रदेश सभा सञ्चालक समितिमा प्रतिपक्ष कांग्रेसले विमति राख्दा प्रस्तावित विधेयक अघि बढ्न सकेको थिएन । प्रदेश सभा सचिवालय सचिवको मर्यादा प्रदेशका प्रमुख सचिव सरह हुने व्यवस्थासहित विधेयक पारित भएको हो । प्रतिपक्ष कांग्रेसले हालेको संशोधनसमेत फिर्ता लिएर सहमतिमा यो विधेयक पारित गरिएको छ । प्रदेश सभामा सभामुख नेतृत्वमा व्यवस्थापन समिति छ । तर त्यो अनौपचारिक हो । त्यस्तै समिति बनाउने र त्यसमा सबै दलको प्रतिनिधित्व हुनुपर्ने कांग्रेसको माग थियो । त्यस्तो माग पूरा गर्न प्रदेश सभा सञ्चालन सम्बन्धी नियमावलीमा व्यवस्था गर्ने सहमति सत्तारुढ नेकपा र प्रतिपक्ष कांग्रेसले गरेपछि सचिवालयसम्बन्धी विधेयक अघि बढेको हो । प्रदेश सभामुखको सिफारिसमा प्रदेश प्रमुखले प्रदेश सभाको सचिव नियुक्त गर्ने व्यवस्था भएको छ । सचिव नियुक्ति अधिकार सभामुखमा हुन्छ । स्नातकोत्तर गरेको, ४५ वर्ष पुगेको र ६० वर्ष नकाटेको व्यक्तिलाई सभामुखले सचिव सिफारिस गर्न सक्नेछन् । कुनै पनि देशको आवासीय भिसाका लागि आवेदन नदिएको व्यक्ति हुनेपर्ने पनि विधेयकमा सर्त छ । सचिवको नियुक्ति ५ वर्षका लागि हुनेछ । सचिवालय व्यवस्थापन समिति सभामुखको अध्यक्षतामा बन्ने विधेयकले व्यवस्था गरेको छ । समितिमा उपसभामुख सदस्य र प्रदेशसभा सचिवालयका सचिव सदस्य रहने छ । संसद सचिवालय व्यवस्थापनका लागि सबै दलका प्रमुख सचेतक, सचेतक वा दलले तोकेको प्रतिनिधि सदस्य रहने व्यवस्था गर्न २०७५ साउन ४ गते कांग्रेसका मुख्य सचेतक मणिभद्र कँडेलले संशोधन प्रस्ताव दर्ता गराएका थिए । उनले आइतबारको बैठकमा उक्त प्रस्ताव फिर्ता लिए । आन्तरिक मामिला तथा कानुन मन्त्री हरिबहादुर चुमानले पेस गरेको विधेयक आइतबारै छलफल गरी पारित भएको हो । विधेयकमाथिको छलफलमा सांसदहरु मणिभद्र शर्मा कँडेल, मायानाथ अधिकारी, गायत्री गुरुङ, कृष्ण थापा र मेखलाल श्रेष्ठले भाग लिएका थिए ।"
जन्मदिनको भोजमा बोलाएर 'बलात्कार',ओखलढुंगा : जन्मदिनको अवसरमा भोज खुवाउने बाहानामा साथीलाई बलात्कार गरेको आरोपमा प्रहरीले एक युवकलाई पक्राउ गरेको छ। शुक्रबार राति मानेभज्याङ गाउँपालिकाका २६ वर्षीय युवकले जन्मदिनको पार्टी दिने भन्दै बोलाएर २३ वर्षीया साथीलाई जबरजस्ती गरेको उजूरी परेपछि प्रहरीले युवकलाई पक्राउ गरेको हो। उनीहरु सानै उमेरदेखि साथी भएको र शुक्रबार युवकको जन्मदिन परेकाले युवतीलाई पार्टी दिने भन्दै राति घरैमा लिन गएर जबरजस्ती गरेको केटी पक्षले दिएको उजुरीमा उल्लेख छ। युवकले मादक पदार्थ सेवन गरेर आफूमाथि जबरजस्ती करणी गरेको पीडित युवतीले बताइन्। पीडितको जाहेरीका आधारमा शनिबार ती युवकलाई म्याद थप गरेर अनुसन्धान सुरु गरिएको ओखलढुंगा प्रहरी निरीक्षक मिलन बस्नेतले जानकारी दिए। यस्तै यसअघि शनिबार नै सोही गाउँपालिकाकी २७ वर्षीया विवाहित महिलामाथि जबरजस्ती करणी गरेको आरोपमा २३ वर्षीय युवक पक्राउ परेका छन्। श्रीमान वैदेशिक रोजगारीमा गएको मौका छोपी जबरजस्ती करणी गरेको र ५ महिनाको गर्भ समेत रहेको भन्दै महिलाले जाहेरी दिएपछि उनलाई पक्राउ गरिएको प्रहरी निरीक्षक बस्नेतले बताए। ती महिलाले आफूमाथि जबरजस्ती करणी गरेको भन्दै शनिबार नै प्रहरीमा जाहेरी दिएकी थिइन्।
बाजुराका ९ स्थानीय तहको २९ करोड बढी बेरुजु,"बाजुरा : हरेक वर्ष जिल्लाका स्थानीय तहमा बेरुजु बढ्दो क्रममा रहेको छ।अघिल्लो वर्षको तुलनामा यो वर्ष ९ वटै स्थानीय तहमा निकै बढी बेरुजु आएको महालेखा नियन्त्रको प्रतिवेदनमा उल्लेख गरिएको छ । दुई आर्थिक वर्षमा मात्र २९ करोडभन्दा बढी बेरुजु रहेको महालेखाको प्रतिवेदनले देखाएको छ।केही कागज नमिलाएको र केही अनियमित तरिकाले भ्रष्टाचार भएको रकम असुल गर्ने महालेखाको कार्यालयले जनाएको छ । आर्थिक वर्ष ०७४।०७५ र ०७५।०७६ मा ९ वटै स्थानीय तहको २९ करोड ११ लाख ९२ हजार बेरुजु रहेको देखाएको छ । सबै भन्दा बढी बुढिनन्दा नगरपालिकाको रहेको छ भने सबै भन्दा कम बडिमालिका नगरपालिकाको रहेको छ । बुढिनन्दा नगरपालिकाको ६ करोड २९ लाख ५२ हजार रहेको छ भने बडिमालिका नगरपालिका ९५ लाख २१ हजार मात्र रहेको छ । त्यसैगरी दोस्रोमा हिमाली गाउँपालिकामा ६ करोड २३ लाख ७ हजार रहेको छ । जगन्नाथ गाउँपालिकामा २ करोड २९ लाख ३ हजार रहेको छ । त्यस्तै गौमुल गाउँपालिकामा २ करोड ३३ लाख ९० हजार,त्रिबेणी नगरपालिकामा १ करोड ८२ लाख २५ हजार, बुढिगंगा नगरपालिकामा १ करोड ४२ लाख ४३ हजार, स्वामीकार्तिक खापर गाउँपालिकामा ४ करोड ८९ लाख ८३ हजार बेरुजु रहेको छ भने खप्तड छेडेदह गाउँपालिकामा ३ करोड १२ लाख ७८ हजार रहेको महालेखाको प्रतिवेदनमा उल्लेख गरिएको छ । विनियोजित बजेटको आधारमा सबैभन्दा बढी हिमाली गाउँपालिकामा रहेको छ । हिमाली गाउँपालिकामा जिल्लाकै सबैभन्दा बढी १३ दशमलव ०३ प्रतिशत बजेट निकासी भएको छ भने दोस्रोमा स्वामीकार्तिक खापर गाउँपालिका रहेको छ। जसमा ७ दशमलव ७८ प्रतिशत रहेको छ । सबैभन्दा कम बजेट सदरमुकाम समेत रहेको बडिमालिका नगरपालिकामा रहेको छ सो नगरपालिकामा १ दशमलव २४ प्रतिशत रहेको छ । त्यसैगरी बुढिनन्दा नगरपालिकामा ७ दशमलव १७ प्रतिशत रहेको छ । जगन्नाथ गाउँपालिकामा ४ दशमलव ७४ प्रतिशत, गौमुल गाउँपालिकामा ४ दशमलव ६२ प्रतिशत, खप्तड छेडेदह गाउँपालिकामा ४ दशमलव १३ प्रतिशत, बुढिगंगा नगरपालिकामा १ दशमलव ८७ प्रतिशत र त्रिबेणी नगरपालिकामा २ दशमलव ६६ प्रतिशत बजेट आएको छ ।"
पुल नबनेपछि सास्ती,"कालिकोट : जिल्लाको तिलागुफा नगरपालिकास्थित टाकुल्ला खोलाले सडक बगाउँदा कर्णाली राजमार्ग अवरुद्ध भएको छ। डिभिजन सडक कार्यालय जुम्लाका इन्जिनियर लिलाबहादुर भण्डारीका अनुसार टाकुल्ला खोलाले राजमार्ग नै बगाएपछि दुई दिनदेखि कर्णाली राजमार्ग अवरुद्ध भएको हो। वर्षायाम सुरुभएसँगै वर्षेनी टाकुल्ला खोलामा पानीको बहाव बढ्ने र सुरुमा मानिसको सहयाताले गाडी तार्ने र पछि डोजरको सहायताले गाडी तारिन्थ्यो। तर यस पटक अविरल वर्षाका कारण पानीको बहाव निकै बढेर सडक नै बगाएपछि राजमार्ग नै दुई दिनदेखी ठप्प छ। खोलामा पुल बनाउने निर्माण व्यवसायीको चरम लापरबाहीका कारण पुल निर्माणको काम १० वर्षदेखि अलपत्र छ। जसका कारण राजमार्ग अवरुद्ध हुँदा यात्रुले सास्ती खेपिरहेका छन्। डिभिजन सडक कार्यालयका इन्जिनियर भण्डारीका अनुसार टाकुल्ला खोलामा बन्ने १५ मिटर लम्बाइको पक्की पुलका लागि २०६८ सालमा पहिलो पटक ठेक्का भयो। नयाँ बानेश्वर काठमाडौंको तुल्सी दुर्गा जिबीले ठेक्का पायो। २०६९ भदौ २१ गते ठेक्का सम्झौता गरियो। सम्झौता मितिले २०७० साल मंसिर २१ गतेसम्म निर्माण सम्पन्न गर्नु पर्ने थियो। तर त्यस अवधिमा कामै भएन्। विभिन्न बाहाना देखाएर निर्माण व्यवसायीले काम गरेनन्। २०७० जेठ २१ गते हर्जना नलाग्ने गरी ठेक्का म्याद थप भयो। त्यस अवधिमा पुलको दुवै तिरका पिल्लर हालियो। तर फेरी काम रोकियो। २०७३ असार २१ गते हर्जना लाग्ने गरी पुन ठेक्काको म्याद थप भयो। फेरी पनि काम भएन्। हर्जना पनि तिरिएन्। डिभिजन सडक कार्यालयले २०७४ सालमा निर्माण कम्पनीलाई कालो सूचीमा राख्यो। निर्माण व्यवसायी गोकर्ण शाहले उच्च अदालत पाटनमा मध्यस्त नियुक्ति गरिपाउँ भनी निवेदन दिए। त्यो निवेदन उपर उच्च अदालत पाटनले २०७६६ जेठ १४ गते उक्त निवेदन खारेज हुने अन्तिम फैसला गरिदियो। उनी अहिले सर्वोच्च अदालतमा मुद्दा लडिरहेका छन्। यता उनले २ वर्षभित्र निर्माण कार्य सम्पन्न गर्ने भनि ठेक्का लिएको पुल १० वर्ष भइसक्दा पनि निर्माणको काम अलपत्र बनेको छ। कुल लागत एक करोड १७ लाख २७ हजार ४ सय ६५ रुपैयाँ ८१ पैसा रहेको उक्त पुल निर्माणको सुरुवातका बेला गरेको कामको करिब २० लाख रुपैयाँ मजदुरले पाएका छैनन्। पुल नबन्दा वर्षेनी यात्रुले पाएको सास्तीको त हिसाब किताब नै छैन्। यात्रु पूर्णसिंह बमले भने, टाकुल्ला खोलामा मान्छे बगाउने पानी बगिरहेको छ। सडक पुरै भाँसिएको छ। डोजरले गाडी र मान्छेले मोटरसाइकल तार्दै आएका थिए। अहिले त्यो पनि बन्द भएको छ। जुम्लाबाट कालिकोट आउँदा गाडी फेरेर मान्म पुगियो। डिभिजन सडक कार्यालयका इन्जिनियर भण्डारीले कानुनी बाधा नपरे नयाँ ठेक्का खुलाएर पुल निर्माणको काम सुरु गर्ने तयारी गरेको बताए। उनले यसका लागि स्थानीय सरोकारवालासँग छलफल गरी अगाडी बढ्ने बताए। प्रमुख जिल्ला अधिकारी चन्द्रप्रसाद गैरेले टाकुल्लामा अवरुद्ध राजमार्ग बनाउने सडक डिभिजनको डोजर समेत बिग्रिएपछि पूर्ण रुपमा राजमार्ग अवरुद्ध भएको बताए। कर्णाली राजमार्ग अन्तरगतको सुर्खेत जुम्ला सडकखण्डमा पर्ने दैलेख खण्डको घट्टेखोलादेखि खुलालु, टाकुल्ला लगायतका धेरै पुलको निर्माणको काम अलपत्र छ। जसका कारण यो राजमार्गमा वर्षायाम सुरु भएपछि सवारी साधन तथा यात्रुले हैरानी खेप्नु परेको छ। पुल नबन्दा सडक दुर्घटनाको जोखिम पनि बढेको छ। साँघुरो सडक र त्यो पनि ठाउँठाउँमा बिग्रिएकाले कर्णाली राजमार्गमा यात्रा निकै कष्टपूर्ण बन्दै गएको छ।"
"प्यूठानमा ट्याक्टर दुर्घटना, सात जनाको मृत्यु","प्यूठान : ट्याक्टर दुर्घटना हुँदा प्यूठानमा सात जनाको मृत्यु भएको छ। स्वर्गद्वारी नगरपालिकाको धरमपानीबाट भिंगृ जाँदै गरेको ट्याक्टर वडा नम्बर तीनस्थित रुमालेमा दुर्घटना भएको हो। दुर्घटनामा मृत्यु हुने सबै रोल्पाका भएको जिल्ला प्रहरी कार्यालय प्यूठानका प्रहरी नायव उपरीक्षक नरेन्द्रकुमार कार्कीले जानकारी दिए। उनका अनुसार ६ जना रुन्टीगढी गाउँपालिका र १ जना त्रिवेणी गाउँपालिका रोल्पाका हुन्। मृत्यु हुनेमा रुन्टिगढि गाउँपालिका५ वाईजाका अन्दाजी २१ वर्षीय सागर बस्नेत, २४ वर्षीय रिमबहादुर बस्नेत, १९ वर्षीय विरेन्द्र वाठा मगर, १९ वर्षीय थमन वाठा मगर, गोर्वधन बुढामगर, २५ वर्षीय कविराम बस्नेत रहेका छन्। त्यस्तै ट्याक्टर चालक त्रिवेणी गाउँपालिकाका अन्दाजी २५ वर्षीय कमल कुँवर रहेको जिल्ला प्रहरी कार्यालय प्यूठानले जनाएको छ। दुर्घटनास्थल स्वर्गद्धारीको रुमालेमा यसअघि पनि पटक पटक दुर्घटना हुने गरेको छ। घटनास्थलमा नेपाल प्रहरी, नेपाली सेना स्थानीयबासीले उद्दार गरेका छन्। मृत्युहुनेहरु पक्की हुँदै गरेको भिंगृ स्वर्गद्धारी सडक निर्माणमा आवद्ध मजदुरहरु हुन्।"
काठमाडौंका १ र ललितपुरका २ जनामा देखियो कोरोना संक्रमण,काठमाडौं : काठमाडौं उपत्यकामा थप ३ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले उपत्यकामा आइतबार थप ३ जनामा कोरोना संक्रमण भएको पुष्टि गरेका हुन्। संक्रमित हुनेमा काठमाडौंका १ जना र ललितपुरका २ जना रहेका छन्। यस्तै आइतबार थप १५६ जनामा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या १७ हजार ६५८ पुगेको छ ।मन्त्रालयका अनुसार पछिल्लो २४ घन्टामा ९८ जनाले कोरोना जितेर घर फर्किएका छन्। योसहित कोरोना जित्नेको कुल संख्या ११ हजार६९५ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ३ हजार ७४१ जनाको पीसीआर नमुना परीक्षण भएका छन् ।क्वारेन्टाइनमा रहनेको संख्या २२ हजार ६६२ पुगेको छ। यस्तै मन्त्रालयकाअनुसार आइसोलेसनमा ५ हजार ९ सय २३ जनाको उपचार भइराखेको छ । हालसम्म ४० जनाको कोरोनाबाट मृत्यु भइसकेको छ। ३७ सय ४१ को नमुना परीक्षण गर्दा १५६ जनामा कोरोना पुष्टि
बाबुछोरा मिलेर चोरी,"विराटनगर : मोरङको उर्लाबारीमा भएको एउटा चोरीको घटनामा बाबुु छोराकै संलग्ना रहेको पाइएको छ । उर्लाबारी नगरपालिका३ मंगलबारे टोलका अम्बिाकाप्रसाद रिजालको घरमा साउन १ गते बिहान ३ बजेतिर चोरी भएको थियो । प्रहरीका अनुसार रिजालको घरबाट ओप्पो र सामसुुङको मोबाइल सेट, चाँदीको पाउजुु, सुनका गहना, काँसका थाल तथा लत्तापकडा चोरी भएको थियो । चोरीमा उर्लाबारी३ सालबारीका १८ वर्षीय सुनिल उराउ उनका बुवा ५५ वर्षीय मुुगु उराउको संलग्नता देखिएको मोरङ प्रहरीका प्रवक्ता डीएसपी मानबहादुर राईले बताए । उराउको घरबाट चोरी भएका सामान बरामद भएपछि बाबु छोरालाई नै पक्राउ गरेर चोरी मुद्दा चलाउन म्याद थप गरेर अनुसन्धान अघि बढाइएको जानकारी राईले दिए । घटनामा संलग्न २१ वर्षीय वायाँ चौधरी फरार रहेकाले खोजी भइरहेको प्रहरीले जनाएको छ।"
स्थानीय तहलाई २० लाख बढीको स्वास्थ्य सामग्री सहयोग,"बाजुरा : जिल्लाको अति दुर्गम पूर्वी उत्तरी क्षेत्रका दुईवटा स्थानीय तहलाई पीसबिन बाजुरा नामक गैरसरकारी संस्थाले २० लाख बढीको सरसफाइ तथा स्वास्थ्य सामग्री सहयोग गरेको छ। बुढिनन्दा नगरपालिका र हिमाली गाउँपालिकालाई वेल्डहंगर हिल्फे सम्पूर्ण परियोजना र पीसबिन बाजुराको आर्थिक सहयोगमा क्वारिन्टाइन व्यवस्थापनका लागि ४० वटा ब्याड सेट ओड्ने ओछ्याउने, ३ सय जोड चप्पल, हात धुने ड्रम ८ पीस, सेनिटाइज ५ सय एमएलका २० बोतल, ६ हजार १ सय ६८ घरधुरीलाई ८ लाख ५० हजार बराबरको हात धुने साबुन र ४ सय ५० जना गर्भवतीलाई १ लाख ५५ हजार २ सय ५० बराबरको अण्डा वितरण गरिएको पीसबिन बाजुराका सम्पूर्ण परियोजना अधिकृत्त गोबिन्द थापाले जानकारी दिए । त्यस्तै विभिन्न स्वास्थ्य संस्था, प्रहरी, पत्रकार तथा अन्य कर्मचारीलगायतलाई ३ हजार ५ सय मास्क वितरण गरिएको थापाले बताए । कृषकलाई १३ क्वीन्टल ५० किलो मकै र ३७ क्वीन्टल सिमी समेत वितरण गरिएको थापाले बताए । भोकमरीको समस्य हुनबाट बच्न हाइब्रेड जातको मकै र सिमी वितरण गरिएको उनले बताए । बाजुराको उत्तरी क्षेत्रका चारवटै स्थानीय तहसँग समन्य गरेर सरसफाइ तथा स्वाथ्य सामग्री वितरण गर्ने तयारी रहेको पीसबिन बाजुरा स्थानीय अधिकार परियोजनाका अधिकृत्त पदम कठायतले बताए । पिसबिन बाजुराले क्वारिन्टाइन व्यवस्थापनका लागि स्वास्थ्य सामग्री सहयोग गरेको हिमाली गाउँपालिकाका अध्यक्ष गोबिन्द मल्लले बताए ।"
चोरीमा संलग्न बाबुछोरा पक्राउ,"विराटनगर : मोरङको उर्लाबारीमा भएको एउटा चोरीको घटनामा बाबुछोराकै संलग्न रहेको पाइएको छ । उर्लाबारी नगरपालिका३ मंगलबारे टोलका अम्बिाकाप्रसाद रिजालको घरमा साउन १ गते बिहान ३ बजेतिर चोरी भएको थियो । प्रहरीकाअनुसार रिजालको घरबाट ओप्पो र सामसुङका मोबाइल सेट, चाँदीको पाउजु, सुनका गहना, कासका थाल तथा लत्तापकडा चोरी भएको थियो । चोरीमा उर्लाबारी३ सालबारीका १८ वर्षीय सुनिल उराउ उनका बुवा ५५ वर्षीय मुगु उराउको संलग्नता देखिएको मोरङ प्रहरीका प्रवक्ता डीएसपी मानबहादुर राईले बताए । उराउको घरबाट चोरी भएका सामान बरामद भएपछि बाबु छोरालाई पक्राउ गरेर चोरी मुद्दा चलाउन म्याद थप गरेर अनुसन्धान अघि बढाइएको जानकारी राईले दिए । घटनामा संलग्न २१ वर्षीय वाँया चौधरी फरार रहेकाले खोजी भइरहेको प्रहरीले जनाएको छ ।"
विदेशमा एक सातामा १६ नेपालीको मृत्यु : कोरोनाबाट मृत्यु हुनेको संख्या १६० पुग्यो,"काठमाडौं। विश्वव्यापी महामारीका रुपमा फैलिएको कोरोना भाइरस(कोभिड १९) को संक्रमणबाट विदेशमा एक सातामा १६ जना नेपालीको निधन भएको छ। बेलायत, अमेरिकामा कोरोनाको जोखिम कम हुदैँ गएपनि मध्यपूर्वी देशमा कार्यरत नेपाली कोरोनोको उच्च जोखिममा परेका छन्। गैरआवासीय नेपाली संघ अन्तर्गतको स्वास्थ्य समितिका अनुसार यो साता कतारमा ८ जना, युएईमा ५ जना र कुवेतमा ३ जनाको निधन भएको हो। नेपालीहरुको मुख्य गन्तव्य मूलुकमा कार्यरत कामदार असुरक्षित हुन थालेपछि चिन्ता बढेको छ। मध्यपूर्वका केही देशमा रहेका नेपालीमा कोरोना भाइरसको संक्रमण नरोकिएसँगै त्रास फैलिएको छ। कोभिड १९ उच्चस्तरीय समितिका प्रेस संयोजक चिरण शर्माका अनुसार यो सातामा भारत, साउदी, युएई र कुवेतमा ९ सय ५० जना थप नेपालीमा कोरोना संक्रमणको पुष्टि भएको छ। खाडी क्षेत्रमा नेपालीको जनघनत्व धेरै छ। एउटै कोठामा बस्ने, सरसफाइमा ध्यान नदिने, स्वास्थ्यको ख्यालै नराखी काममै खटिने कारण खाडी क्षेत्रमा कोरोनाको जोखिम अझै बढ्न सक्ने जानकारहरु बताउँछन्। गैरआवासीय नेपाली संघको स्वास्थ्य समितिका अनुसार शनिबार साँझसम्म विदेशमा १ सय ६० जना नेपालीको कोरोना संक्रमणका कारण निधन भएको छ। कतारमा निधन भएका ८ जनामध्ये २ जनाको निधन हुनु अघि कोरोना पुष्टि भएपनि ६ जनाको निधनपछि कोरोना पोजिटिभ देखिएको थियो। एनआरएनए स्वास्थ्य समितिका संयोजक डा सञ्जीव सापकोटाका अनुसार यो साता मध्यपूर्वका देशमा संक्रमण बढ्दै गएको बताए। संक्रमणबाट जोगिन उनले सतर्क रहन अनुरोध गरेका छन्। पूर्णरुपमा सुरक्षित हुन सके जोखिमबाट बच्न सकिने उनले सुझाव दिएका छन्। मास्क अनिवार्य लगाउन, सबै कोरोनाको संक्रमण भएजस्तै टाढै बसेर सुरक्षित हुन, नियमित साबुनपानीले हात धुन उनले सल्लाह दिएका छन्। मध्यपूर्वका देशबाहेक अन्य मुलुकमा कोरोना संक्रमणको बढ्ने दर न्यून हुँदै गइरहेको छ। संघका अनुसार २० देशमा रहेका नेपालीहरु पूर्ण रुपमा कोरोना मुक्त भएका छन्। कोराना संक्रमितमध्ये ९३ प्रतिशत नेपालीहरु कोरोना संक्रमणबाट मुक्त भएको संघको दावी छ। अफ्रिकी मुलुकमा कोरोना भाइरसबाट संक्रमित नेपालीमध्ये सबैजना कोरोना भाइरसबाट मुक्त भइसकेका छन् । विदेशमा कोरोना सक्रमित भएका ३० हजार ५ सय ७१ जनामध्ये २८ हजार ६ सय ८१ जना नेपाली संक्रमण मुक्त भएको गैरआवासीय नेपाली संघले जनाएको छ । ३० हजार फर्किए कोरोनाका कारण अलपत्र परेका करिब ३० हजार नेपाली स्वदेश फर्किएका छन्। गैरआवासीय नेपाली संघ, र कुटनीतिक निकायको पहलमा सरकारले २५ मुलुकबाट २९ हजार ७ सय ८० जना नेपालीलाई स्वदेश फर्काएको हो। रोजगार गुमाएर अलपत्र परेका, भिसा अवधि सकिएका, आफन्त भेटघाटमा गई उतै रोकिएका र अन्य विविध कारणले समस्यामा परेका कामदारलाई स्वदेश फर्काइएको हो। फर्किएकामध्ये अधिकांश आफ्नै खर्चमा फर्किएका छन्। सरकारले हालै मात्र अति समस्यामा परेका कामदारलाई निःशुल्क फिर्ता ल्याउन तयारी सुरु गरेको छ। १ सय ७२ शव ल्याइयो कोरोना भाइरस (कोभिड १९) बेला निधन भएका एक सय ७२ जनाको शव चार्टड उडानबाट ल्याइएको छ। पछिल्लो समयमा निधन भएका ३ सय ३४ मध्ये १ सय ७२ शव ल्याइएपनि अझै १ सय ७ शव नेपाल ल्याउन बाँकी छ। मलेसिया, साउदी, कतार, युएई, कुवेत, बहराइन, ओमान, दक्षिण कोरिया लगायतका देशबाट शव ल्याएर परिवारलाई बुझाइएको वैदेशिक रोजगार प्रवर्द्धन बोर्डले जनाएको छ। बोर्डका अनुसार परिवारको सहमतिमा १ सय ५६ जनाको गन्तव्य मुलुकमा अन्त्येष्टि गरिएको छ।"
"म्याग्दीका मुख्य सडक अवरुद्ध, पहिरो अध्ययन गर्न ड्रोनको प्रयोग","बेनी : म्याग्दीको लाइफ लाइन मानिएका मुख्य सडक पहिरोले अवरुद्ध भएका छन् । बेनीजोमसोम, बेनीदरवाङ लगायत छिमेकी जिल्ला र गाउँपालिकाका केन्द्र जोड्ने सडक अवरुद्ध हुँदा जनजीवन कष्टकर भएको छ । असार २५ गतेको पहिरोबाट अति प्रभावित धवलागिरी गाउँपालिकाको मराङ, ताकम, मालिकाको बिम र देविस्थानसँगै मंगला गाउँपालिकालाई सदरमुकाम बेनीसँग जोड्ने बेनीदरवाङ सडक फापरखेतको पहिरोका कारण दैनिकजसो अवरुद्ध हुने गरेको छ । फापरखेतको पहिरोले हरेक वर्ष बर्खायाममा पश्चिम म्याग्दीलाई सदरमुकाम बेनीसँग सिधा यातायात सम्पर्क बिच्छेद गराउँछ । करोडौ खर्चीए पनि दिर्घकालिन रुपमा पहिरो रोकथाम सफल नहुँदा बेनीदरवाङ सडकमा फापरखेतको पहिरो रोग बनेको मंगला२ का रमेश सुवेदीले बताए । 'ढुवानी र बिरामीलाई अस्पताल लैजान समस्या छ,' उनले भने, 'पहिरोका कारण समयमा गन्तव्यमा पुग्न सकिदैन। महँगो भाडा तिर्नुपर्छ । जोखिम पनि उत्तिकै छ ।' म्याग्दीको उत्तरी क्षेत्रमा पर्ने रघुगंगा, अन्नपूर्ण गाउँपालिकाहुँदै मुस्ताङ जिल्लालाई राष्ट्रिय राजमार्गसँग जोड्ने बेनीजोमसोम सडक पनि दर्जनौ ठाउँमा पहिरो जाने र बाढीले पुल तथा सडक बगाएपछि अवरुद्ध छ । गलेश्वरको बेलिब्रिज रघुगंगा नदीले कटान गरेर बगाएको छ भने काभ्रे भिरमा पहिरो र कालीगण्डकीले कटान गरेपछि दश दिनदेखि बेनीजोमसोम सडकमा सिधा सवारी सञ्चालन हुन सकेको छैन् । 'एक ठाउँ बनाउन नसक्दै अर्को ठाउँमा पहिरो खस्छ,' बेनीजोमसोमकोरला सडक आयोजनाका सुपरभाइजर इन्द्रसिंह शेरचनले भने, 'निरन्तरको पहिरोले सडक मर्मतको प्रयास सफल हुन सकेको छैन् ।' गाडी परिवर्तन गर्नुपर्ने, महँगो भाडा तिर्नुपर्ने, समयमा गन्तव्य पुग्न नसक्ने, कतिपय अवस्थामा पैदलै हिँड्नुपर्ने, पहिरोमा ढुंगा खसेर चोटपटक लाग्ने जोखिम छ । सिधा आवत जावतका साथै खाद्यान्न, निर्माण सामग्री ढुवानी, कृषि तथा पशुजन्य बस्तुको निकासीका साथै बिरामीलाई अस्पताल पुर्याउन समस्या भएको धवलागिरी गाउँपालिका७ ताकमका ज्ञानबहादुर पौडेलले बताए । सदरमुकाम बेनी र मुख्य सडक देखि गाउँपालिकाको केन्द्र तथा वडा जोड्ने म्याग्दीका सबैजसो सडक अवरुद्ध छन् । गाडी चलेको केही सिमित हिलाम्मे सडकमा जोखिमपूर्ण र सास्तिपूर्ण यात्रा गर्नुपर्ने बाध्यता छ । स्तरोन्नतिको क्रममा रहेको बेनीजोमसोम र बेनीदरवाङ सडकका निर्माण व्यवसायीले सडक मर्मत तथा अवरोध हटाउन उदासिनता देखाएका छन् । पहिरो पन्छाउन र सडक खुलाउने काममा समय खर्चनुपर्दा कोरोना रोकथाम र पहिरो पीडितको राहत तथा व्यवस्थापनमा समस्या भएको सिडिओ ज्ञाननाथ ढकालले बताए । 'सडकका ठेकेदारलाई पुलिस लाएर खोज्नुपर्ने अवस्था छ,' उनले भने 'बाटो मर्मतमा ठेकेदारले उदासिनता देखाउँदा बिरामीलाई अस्पताल पुर्याउन र राहत सामग्री ढुवानी गर्न महंगो रकम खर्चेर हेलिकोप्टर प्रयोग गर्नुपरेको छ ।' सडकका साथै विद्युत र सञ्चार सेवामा भएको अवरोधका कारण पहिरोबाट अति प्रभावित क्षेत्रमा राहत तथा पीडितको व्यवस्थापनमा कठिनाई भएको छ । खाली घरमा पहिरो पीडित मालिका गाउँपालिका७ बिममा घरबास गुमाएका पीडितलाई बेनी, पोखरा, काठमाडौंलगायत देशका विभिन्न ठाउँ र विदेशमा रहेकोहरुका खाली घरमा व्यवस्थापन गरिएको छ । सामुदायिक भवन, विद्यालय र अस्थायी टहराको विकल्पमा घरधनीको सहमतिमा पहिरो पीडितलाई राखी घरमा व्यवस्थापन गरिएको वडा अध्यक्ष रेशम जुग्जालीले बताए । 'पहिरो लगत्तै किसानी मावी र मालिका आधारभूत विद्यालयको भवनमा पीडितलाई राखेका थियौं, 'उनले भने, 'धेरैजसोलाई खाली भएका आफन्तका घरमा सारेका छौं । बाँकी भएकालाई पनि राख्न घरको खोजी भइरहेको छ ।' बिमको दुले, नौरु, दुले, डाडागाउँ र बाइन्दबाँटमा गएको पहिरोमा ८ जनाको ज्यान गएको थियो । पहिरोले बगाएर, भत्काएर र पुरिएर ३५ वटा घर पूर्णरुपमा क्षति पुगेको छ । ५० घर पहिरोको उच्च जोखिममा भएकाले त्यहाँ बस्न नमिल्ने अवस्थामा छन् । उच्च जोखिममा रहेका घरका सामान सुरक्षित ठाउँका आफन्तकोमा सारेका छन् । दिनमा घरमा गएपनि रातको समयमा उनीहरु त्यहाँ सुत्दैनन् । बाइन्दफाँटका ५ र तल्लो गाउँका तीन परिवारलाई व्यवस्थापन गर्न बाँकी छ । स्थायी आवासको बसोबास नहुँदासम्म खाली भएका घरमा व्यवस्थापन गरिएको हो । पहिरोको अध्ययन गर्न ड्रोनको प्रयोग धवलागिरी गाउँपालिकामा पहिरोको जोखिम अध्ययनका लागि ड्रोनको प्रयोग गरिएको छ । नेपाल प्रहरीको विपद् व्यवस्थापन गुल्म बागलुङबाट आएको टोलीले पहिरोको जोखिमयुक्त बस्तीमा स्थलगत निरीक्षणका साथै आकाशमा ड्रोन उडाएर दृष्य र तस्बिर संकलन गरेको हो । असार ३० गते प्रहरी निरीक्षक सागर रानाको नेतृत्वमा पहिरो प्रभावित क्षेत्रमा गएको बागलुङका सात र गण्डकी प्रदेश प्रहरी कार्यालयको तीनजनाको टोलीले धारापानी, ताकम, काफलडाडा र कल्लेनीमा पहिरोको अध्ययन गरेको हो । जमिन धाजा फाटेर पहिरो जान लागेको र गइसकेको ठाउँमा पुगेर अध्ययन गरेको थियो । धेरै भूगोल र पहिरोले असर पार्न सक्ने क्षेत्रको दृष्य तथा तस्बिर देखिने भएकाले तस्बिर तथा दृष्य संकलनमा ड्रोन क्यामेराको प्रयोग गरेको प्रहरी नायव उपरिक्षक किरनजंग कुवरले बताए । गाउपालिकाको अनुरोध र विपद् व्यवस्थापन समितिको योजना अनुसार ड्रोनबाट तस्बिर र दृष्य संकलनका लागि बेनीको नमस्ते म्याग्दी डिजिटल कलर ल्याबका कृष्णराज पौडेल पहिरो प्रभावित क्षेत्रमा गएका थिए। मानवीय क्षति नभए पनि धरापानी, ताकम, आटेबिर र काफलडाँडामा करिब दुई सय ५० घरधुरी र मालिका गाउँपालिकाको देविस्थानमा ९० घरधुरी पहिरोको उच्च जोखिममा छन् । जमिन धाजा फाटेर घर भत्किने, पर्खाल चिरा पर्न थालेपछि स्थानीयबासीहरु आफन्त, सामुदायिक भवन र खाली भएका घरमा बसेका छन् । गत असार २५ गतेको पहिरोका कारण धवलागिरी गाउपालिकाको मराङ, मालिकाको बिम र रघुगंगाको ठाडाखानीमा २८ जनाको ज्यान गएको छ । तीन जना अझै वेपत्ता छन् । पहिरोका कारण ९२ घरमा पूर्ण, ४४ घरमा आंशिक रुपमा क्षति पुगेको छ । ६०६ जना पूर्ण र २०४ जना आंशिक रुपमा प्रभावित भएका जिल्ला प्रशासन कार्यालयले जनाएको छ ।"
कर्णाली प्रदेश सरकारको ५१ करोडभन्दा बढी बेरुजु,"सुर्खेतः कर्णालीमा प्रदेश संसद र सरकारले नै नियम विपरित बजेट खर्च गरेका छन् । कानुन निर्माण गर्ने निकाय संसदले नै नियम मिचेर बजेटको दुरुपयोग गरेको पाइएको छ । यस्तै आर्थिक सुशासन कायम गर्ने जिम्मेवारी पाएको प्रदेश सरकारले नै नियम विपरित करोडौं रकम स्वाहा पारेको हो । कर्णाली प्रदेशमा आर्थिक वर्ष ०७५०७६ मा ५१ करोडभन्दा बढी रकम नियमविपरित खर्च भएको भेटिएको छ । संसद सचिवालय, प्रदेश सरकार र विभिन्न मन्त्रालयले यो अवधिमा नियम विपरित खर्च गरेपछि बेरुजु देखिएको हो । महालेखा परीक्षकको प्रतिवेदन अनुसार प्रदेशका सरकारी कार्यालय र अन्य संस्था तथा समितिको तर्फबाट एकलाख ७७ हजार र आर्थिक वर्ष ०७५०७६ मा५१ करोड ६९ लाख ९३ हजार गरी ५१ करोड ७१ लाख ७० हजार रुपैयाँ नियम विपरित खर्च भएको छ । आधाभन्दा धेरै नागरिक गरिबीको रेखामुनी रहेको कर्णालीमा आर्थिक अनुशासन कायम गर्न चुनौती देखिएको छ । सुशासन कायम गर्ने जिम्मा पाएका निकायबाटै नियम मिचेर बजेट खर्च भएको पाइएको हो । यसले प्रदेशमा आर्थिक अनियमितता बढाएको र सुशासन कायम गर्न पनि कठिन देखिएको महालेखाको प्रतिवेदनले जनाएको छ । भौतिक विकासमा समेत पिछडिएको यो प्रदेशमा कानुन विपरित हुने खर्चले थप जटिलता पैदा गराएको हो ।महालेखाको प्रतिवेदन अनुसार प्रदेश सरकारको भौतिक पूर्वाधार विकास मन्त्रालयको सबैभन्दा धेरै २१ करोड ५७ लाख ६४ हजार बजेट कानुन विपरित खर्च गरेको पाइएको हो । यस्तै भूमी व्यवस्था, कृषि तथा सहकारी मन्त्रालयको ११ करोड ९९ लाख ८५ हजार, सामाजिक विकास मन्त्रालयको ११ करोड ४९ लाख ५० हजार, उद्योग, पर्यटन,वन तथा वातावरण मन्त्रालयको ६ करोड ३९ लाख ६८ हजार, प्रदेशसभा सचिवालयको २२ लाख ८६ हजार र अन्य निकाय र मन्त्रालयको ४० हजार रकम नियम विपरित खर्च गरेका छन् । जसलाई महालेखा परीक्षकको कार्यालयले बेरुजुमा उल्लेख गरेको छ । त्यस्तै आर्थिक मामिला तथा योजना मन्त्रालयको पनि ७४ लाख ८५ हजार र आन्तरिक मामिला तथा कानुन मन्त्रालयको७६ लाख ४२ हजार बेरुजु देखिएका छ । प्रदेशमा कानुन निर्माण गर्ने निकाय प्रदेश संसद हो । तर यही प्रदेश संसदको सचिवालय नै कानुनको खिल्ली उडाउँदै सामान गरिद गरेको भेटिएको छ । सार्वजनिक खरिद ऐन अनुसार २० लाखभन्दा बढीको सेवा खरिद गर्नुपर्दा बोलपत्रबाट गरिद गर्नुपर्छ । तर प्रदेशको संसद सचिवालयले ६६ लाख २० हजारको फर्निचर र कम्प्युटर लगायतका औजारहरु सोझै खरिद गरेको पाइएको छ । उद्योग, पर्यटन, बन तथा वातावरण मन्त्रालयले ६३ लाख, २६ हजार, भूमि व्यवस्था, कृषि तथा सहकारी मन्त्रालयले ७५ लाख ८४ हजार र भौतिक पूर्वाधार विकास मन्त्रालयले तीन करोड १२ लाख २५ हजार र सामाजिका विकास मन्त्रालयले एक करोड ४५ लाख २८ हजार रुपैयाँको कार्यालय व्यवस्थापनका लागि फर्निचर र कम्प्युटर लगायतका सामग्री पनि सोझै खरिद गरेका छन् । सांसदले तिरेनन् कर कर्णाली प्रदेशका ३३ जना सांसदले तलब लिएबापत राज्यलाई तिर्नुपर्ने करतिरेका छैनन् । महालेखाको प्रतिवेदन अनुसार ३३ जना सांसदले १४ लाख ६६ हजार करकट्टी नगरेको पाइएको हो । त्यस्तै सांसद यामलाल कँडेलले लिएको आठ लाख ४५ हजार रुपैयाँ पनि नियम विपरित देखिएको छ । प्रदेशसभाका पदाधिकारी तथा सदस्यहरुको पारिश्रमिक र सुविधा सम्बन्धी ऐन २०७५ मा तोकिएभन्दा उनले दोब्बर सुविधा लिएको भन्दै महालेखाले बेरुजु भनेको छ । मन्त्रीपरिषदले गरेको निर्णय अनुसार उनले थप आठ लाख २० हजार रुपैयाँ लिएका छन् । जसलाई महालेखाले बेरुजु देखाएको छ । सल्लाहकारको सुविधा अवैधानिक मुख्यमन्त्रीले नियुक्त गरेका सल्लाहकार पनि अवैधानिक भएको महालेखा परीक्षकको प्रतिवेदनमा जनाइएको छ । मुख्यमन्त्री महेन्द्रबहादुर शाहीले आफ्नो मातहतमा विभिन्न सल्लाहकार राखेका छन् । तर उनीहरु कानुन विपरित राखिएकाले अवैधानिक भएको महालेखाले जनाएको छ । महालेखाको प्रतिवेदन अनुसार मुख्यमन्त्री शाहीको सचिवालयमा काम गर्नेगरी राखिएका राजनीतिक सल्लाहकार, जनसम्पर्क सल्लाहकार र प्रेस सल्लाहकार अवैधानिक हुन् । मुख्यमन्त्री तथा मन्त्रीहरुको पारिश्रमिक तथा सेवा सुविधा सम्बन्धी ऐनमा प्रदेश सरकारले राजनीतिक सल्लाहकार, जनसम्पर्क सल्लाहकार र प्रेस सल्लाहकार नियुक्त गरी पारिश्रमिक दिने व्यवस्था छैन। तर पनि उनीहरुले मासिक रुपमा तलब र अन्य सुविधा लिँदै आएका छन् ।उक्त सुविधासमेत बेरुजु भएको उल्लेख गर्दै महालेखाले सल्लाहकारको नियुक्ति अवैधानिक भनेको हो ।"
अछामका स्थानीय तहको ४२ करोड बढी बेरुजु,"अछाम : अछामका स्थानीय तहको बेरुजु ४२ करोड बढी रहेको छ। महालेखा परीक्षक महालेखा परीक्षकका अनुसार दश वटै स्थानीय तहहरुको बेरुजु ४२ करोड ४५ लाख ५० हजार रहेको उल्लेख छ । दश स्थानीय तहमध्ये सबैभन्दा बढी साँफेबगर नगरपालिकाको ८ करोड ९४ लाख ३० हजार बेरुजु देखिएको छ। १ अर्ब २६ करोड ३४ लाख ९ हजार लेखा परिक्षण गरिएकोमा उक्त रकम बेरुजु देखिएको हो । यसैगरी सबैभन्दा कम बान्नीगढी जयगढ गाउँपालिकामा ४९ लाख २६ हजार बेरुजु देखिएको हो । ६ करोड १४ लाख ८ हजार रकम लेखा परिक्षण गरिएको थियो । यसैगरी मंगलसेन नगरपालिकाको १ अर्ब १३ करोड ८१ लाख १५ हजार लेखा परिक्षण गरिएकोमा ३ करोड ९० लाख ९७ हजार बेरुजु देखिएको छ । मेल्लेख गाउँपालिकाको ८ करोड ७९ लाख ७१ हजार बेरुजु रहेको छ । चौरपाटी गाउँपालिकाको ५करोड ५ लाख ९३ हजार,कमलबजार नगरपालिकाको ३ करोड ६२ लाख ४० हजार,रामारोशन ३ करोड ४६ लाख ३२ हजार,पञ्चदेवल बिनायक नगरपालिकाको ३ करोड ४१लाख ८२ हजार,तुर्माखाँद गाउँपालिकाको १करोड ४१लाख ६२ हजार बेरुजु र ढकारी गाउँपालिकाको ७३लाख १७ हजार रकम बेरुजु देखिएको महालेखाको प्रतिबेदनमा उल्लेख गरिएको छ । महालेखा परीक्षकले सार्वजनिक गरेको वार्षिक प्रतिवेदनमा कमलबजार नगरपालिकाले खानेपानी योजनाको ३६ लाख ८ हजार बराबरको रकम काम नगरी भुक्तानी गरेको भन्दै असुल गर्नुपर्ने प्रतिवेदनमा उल्लेख गरेको छ । यस्तै साँफेबगर नगरपालिकाले करारका कर्मचारीलाई दोहोरो रकम भुक्तानी गरेको छ । तलब तथा चाडपर्व खर्च भनेर भुक्तानी गरेको १७ लाख ७८ हजार रकम असुल गर्नुपर्ने उल्लेख गरेको छ ।"
लकडाउनमा मुद्दा दर्तामा कमि,"गुलरिया : विश्वभर फैलिरहेको कोरोना भाइरस (कोभिड१९) रोकथाम तथा नियन्त्रणका लागि गरिएको लकडाउनका बेला अदालतमा बन्दी प्रत्यक्षीकरण, म्याद थपलगायत पक्राउ पूर्जी बाहेक अन्य प्रकृतिका मुद्धाहरु दर्ता नगरिँदा संख्यात्मक रुपमा मुद्धामा कमी देखिएको छ । कोरोना जोखिम न्यूनिकरण गर्न लकडाउन अवधिभर पूर्णरुपमा अदालती काम कारबाही प्रक्रियाअघि नबढेपछि मुद्धा फर्छौट कार्य समेत घटेको छ । बर्दिया जिल्ला अदालतमा सबैभन्दा बढी पर्ने मुद्धामा सम्बन्ध विच्छेदको मुद्धा अग्रपंक्तिमा छन् । त्यसपछि जबरजस्ती करणी र कर्तब्यज्यानसम्बन्धी मुद्धा पर्छन् । बर्दिया जिल्ला अदालतका प्रमुख जिल्ला न्यायाधीश शंकरराज बरालले भने,' लकडाउन अवधिमा अदालत खुल्ला रहेको अवस्थामा बन्दी प्रत्यक्षीकरण, म्याद थपलगायत पक्राउ पूर्जीजस्ता कार्य सम्पादन भएका छन् ।कोभिड१९ को संक्रमण जोखिमका कारण भएको लकडाउनमा जोखिम न्यूनिकरण गर्न भिडियो कन्फरेन्सको माध्यमबाट म्याद थप गर्ने कार्य सुरु गरेका हौं ।' गतवर्ष बर्दिया जिल्ला अदालतमा रहेका कुल ३ सय ९ वटा सम्बन्ध विच्छेदका मुद्धामध्ये १ सय ७४ वटा मुद्धा फर्छौट भएका छन् । सम्बन्ध विच्छेदका १ सय ३५ वटा मुद्धा फर्छौट गर्न बाँकी नै छन् । जबरजस्ती करणीका ९२ वटा मुद्धा मध्ये ३८ वटा फर्छौट भएका हुन् । कर्तब्यज्यान सम्वन्धी ३५ वटा मुद्धा मध्ये १३ वटा मुद्धा फर्छौट भएका छैनन् । न्यायाधीश बरालले थपे लकडाउनका बेला मुद्धा दर्ता भएनन् नत्र यसको संख्या बढ्न सक्थ्यो । लकडाउन खुलेपछि अदालतमा हुने भिड ब्यवस्थापन गर्न अदालतले कार्य योजना बनाएको छ । आर्थिक वर्ष ०७६७७ मा बर्दिया जिल्ला अदालतले यथार्थ लगतको ४७ दशमलव ६५ प्रतिशत मात्र मुद्धा फर्छौट गरेको छ । सो लक्ष्यको आधारमा ५९ दशमलव ७६ प्रतिशत हो । देवानी, दुनियावादी फौजदारी, सरकारवादी फौजदारी, पुनरावेदन लगायत निषेधाज्ञा तर्फका पूरानो जिम्मेवारी तथा नयाँ मुद्धा गरी १ हजार २५९ मुद्धा बर्दिया जिल्ला अदालतमा दर्ता भएका थिए । जसमध्ये ६ सय मुद्धा फर्छौट भएको र ६ सय ५९ वटा मुद्धा फर्छौट गर्न बाँकी रहेको प्रमुख न्यायाधीशको भनाइ छ । देवानी ७७८ मध्ये ३७५ फर्छौट भएका छन् । त्यस्तै दुनियावादी फौजदारी १२६ मध्ये ४८, सरकारवादी फौजदारी ३०२ मध्ये १४२, पुनरावेदन ५१ मध्ये ३४ र निषेधाज्ञा २ मध्ये एउटा मात्र फर्छौट भएको छ । बन्दीप्रत्यक्षीकरण तर्फको कुनै मुद्धा थिएन । गत आर्थिक बर्षमा जिम्मेवारीतर्फ ५२९ मध्ये ३३२ र नयाँ ७२९ मध्येबाट २६८ वटा मुद्धा गरी कुल १ हजार २५९ मध्ये ६ सय वटा मुद्धा फर्छौट भएका छन् । अदालतले साउन १ गते देखि छिटो छरितो न्याय व्यवस्थापनका लागि फरक मुद्धा व्यवस्थापन पद्धती लागू गरेको छ । न्यायाधीश बरालका अनुसार फरक मुद्धा व्यवस्थापनअन्र्तगत सरल मार्गका ६ महिनाभित्र, सामान्य मार्गका १२ महिना र विशेष मार्गका मुद्धा १८ महिना भित्र फर्छौट गर्ने गरी प्रणाली लागू गरिएको हो । गत वर्षका फर्छौट नभएका धेरै मुद्धाहरु नयाँ व्यवस्थापन प्रणालीबाट समयमै फर्छौट गर्न सहयोग पुग्ने अदालतको विश्वास छ ।"
मलंगवाको बालमन्दिर चोक जलमग्न,"मलंगवा : सर्लाही सदरमुकाम मलंगवाको बालमन्दिर चोक वर्षाको पानीले जलमग्न बनेको छ ।दिउँसो परेको पानीले चौक जलमग्न भएको हो । पानीको निकास नहुँदा चोकमा जलमग्न बनेको छ । चोकमा अहिले घुँडासम्म पानी जमेको स्थानीय व्यापारीले बताए। पानी रोडमा समेत जम्मा हुँदा सबारीलाई आवतजावतमा समेत कठिनाइ भइरहेको छ । निरन्तर वर्षा भइरह्यो भने पसलमा समेत पानी पस्ने खतरा रहेको व्यापारीले बताए। भारी वर्षाका कारण नगरपालिका चोक र बस पार्कमा समेत पानी जमेको छ । जिल्ला विकास चोकदेखि दक्षिण जाने रोड पुरै अहिले पानीले भरिएकाले हिँडडुल गर्न समस्या भइरहेको छ। दिउँसो परेको पानीका कारण बालमन्दिर चौक पुरै पानीले भरिएको व्यापारी अजय कुशवाहाले जानकारी दिएका छन् । सडकमा घुँडासम्म पानी जम्मा भएको छ । वर्षा अहिले पनि भइरहेको छ । केहीबेर अझै वर्षा भयो भने पानी पसलमा पस्छ । सडकमा गाडी चल्दा पानी उछिटिएर पसलसम्म पुग्ने गरेको छ । पानी निकासका लागि नालाको उचित व्यवस्था नहुँदा समस्या भएको हो । बर्षेनि यहाँको व्यापारीले यो समस्या झेल्दै आएका छन्। अझै पानी पर्ने सम्भावना छ ।भुँईमा राखेको समान अग्लो स्थानमा राख्दै गरेका संजय चौधरीले भने ,'रातमा पानी पर्यो भने सबै समान बर्बाद हुन्छ । चौक पुरै हिलाम्य भएको छ । एक घण्टाको पानीले नै नाला पुरै भरिएको छ ।'"
स्थानीय तहमा बेरुजुको चाङ,"बैतडी : बैतडीका स्थानीय तहमा प्रत्येक वर्ष बेरुजु बढ्दै गएको छ । महालेखा परीक्षकको कार्यालयले सार्वजनिक गरेको वार्षिक प्रतिवदेन अनुसार प्रत्येक स्थानीय तहमा बेरुजु बढ्दै गएको देखिएको छ । जिल्लाका प्रत्येक स्थानीय तहमा प्रत्येक वर्ष बेरुजु बढ्दै गएको पाइएको छ । जिल्लाको दशरथचन्द नगरपालिकाको आर्थिक वर्ष २०७५७६ मा १३ करोड २ लाख ३४ हजार बेरुजु देखिएको छ । अघिल्लो आर्थिक वर्षमा पनि सो नगरपालिकाको ३ करोड ८६ लाख ५५ हजार बेरुजु फच्र्यौट गर्न बाँकी रहेको छ । यस्तै पाटन नगरपालिकाको आर्थिक वर्ष २०७५७६ मा १ करोड ३५ लाख ८० हजार बेरुजु देखिएको छ । सो नगरपालिकाको आर्थिक वर्ष २०७४७५ को १ करोड ५१ लाख ४७ हजार बेरुजु फच्र्यौट गर्न बाँकी रहेको छ। मेलौली नगरपालिकामा आर्थिक वर्ष २०७५७६ मा ३ करोड ६५ लाख ६० हजार बेरुजु देखिएको छ भने आर्थिक वर्ष २०७४७५ मा ५ करोड ८ लाख ३३ हजार बेरुजु फच्र्यौंट गर्न बाँकी रहेको छ । सिगास गाउँपालिकाको आर्थिक वर्ष २०७५७६ मा ६ करोड ६ लाख ३५ हजार बेरुजु देखिएको छ भने आर्थिक वर्ष २०७४७५ मा ८ करोड ६१ लाख ७५ हजार बेरुजु फच्र्यौट गर्न बाँकी रहेको छ । पञ्चेश्वर गाउँपालिकाको पनि बेरुजु बढ्दै गएको छ । सो गाउँपालिकामा आर्थिक वर्ष २०७४७५ मा ८८ लाख २७ हजार बेरुजु रहेकोमा आर्थिक वर्ष २०७५७६ मा ४ करोड ३० लाख ६५ हजार बेरुजु देखिएको छ । यस्तै पुर्चौंडी नगरपालिकाको आर्थिक वर्ष २०७४७५ को ४ कारोड ७६ लाख ३४ हजार बेरुजु फच्र्यौट गर्न बाँकी रहेको छ भने आर्थिक वर्ष २०७५७६ मा ७ करोड ८३ लाख ४४ हजार बेरुजु देखिएको छ । यस्तै जिल्लाको सुर्नया गाउँपालिकामा आर्थिक वर्ष ३ करोड ५७ लाख ४४ हजार बेरुजु फच्र्यौट गर्न बाँकी रहेको छ भने आर्थिक वर्ष २०७५७६ मा २ करोड ७६ लाख ८६ हजार बेरुजु देखिएको छ । जिल्लाको दोगडाकेदार गाउँपालिकामा आर्थिक वर्ष २०७४७५ मा ५ लाख १५ हजार बेरुजु देखिएकोमा आर्थिक वर्ष २०७५७६ मा ३ करोड ८६ लाख ७४ हजार बेरुजु देखिएको छ । जिल्लाको डिलाशैनी गाउँपालिकामा पनि बेरुजु बढ्दै गएको छ । आर्थिक वर्ष २०७४७५ मा ९३ लाख ७७ हजार बेरुजु देखिएकोमा आर्थिक वर्ष २०७५७६ मा ५ करोड ६५ लाख ४३ हजार बेरुजु देखिएको छ । शिवनाथ गाउँपालिकामा आर्थिक वर्ष २०७४७५ मा ३ करोड २५ लाख ४६ हजार बेरुजु देखिएकोमा आर्थिक वर्ष २०७५७६ मा भने ९९ लाख ३० हजार बेरुजु देखिएको छ । जिल्लाका धेरैजसो स्थानीय तहमा प्रत्येक वर्ष बेरुजु रकम बढ्दै गएको छ । ऐन नियम अनुसार बजेट खर्च नहुनु, दबाबमा बजेट खर्च हुनुलगायतका कारणले स्थानीय तहहरुमा बेरुजु रकम बढ्दै गएको कोष तथा लेखा नियन्त्रक कार्यालयका लेखापाल भानदेव भट्टले बताए । उनले भने, 'स्थानीय तहले कानुन मिचेर काम गर्दा यस्तो समस्या आएको हुनसक्छ । कतिपय ठाउँमा कागजपत्र नपुगेर पनि बेरुजु देखिएको हुनसक्छ ।' स्थानीय तहमा प्रत्येक वर्ष बेरुजु बढ्दै जानु भनेको आर्थिक अनुशासन कायम नहुनु रहेको जगन्नाथ बहुमुखी क्याम्पसका प्रमुख पृथ्वीराज अवस्थीले बताए । उनले भने, 'स्थानीय तहहरुले आर्थिक अनुशासन कायम गर्न नसक्दा बेरुजु रकम बढ्दै गएको छ ।'"
नाबालक हत्या प्रकरण : थप सातजना पक्राउ,"डडेल्धुरा : खानेपानीको विषयमा विवाद हुँदा बालकको हत्याको अभियोगमा प्रहरीले थप ७ जना अभियुक्तलाई पक्राउ गरेको छ। डडेल्धुराको आलिताल गाउँपालिका ६ मा भएको उक्त घटनापछि प्रहरीले चार जनालाई पक्राउ गरेको थियो। शनिबार नाबालक हत्याका अभियोगमा आलिताल गाउँपालिका ६ का १९ वर्षीय लाले भन्ने लालबहादुर खड्का, ४८ वर्षीय पम्फा ओली, २९ वर्षीय अमृता ओली, ४८ वर्षीय कलु खड्का, ३० वर्षीय रिमा ओली, १९ वर्षीय तुलसी ओली र ३१ वर्षीय पवित्रा ओली पक्राउ परेका छन्। पक्राउ परेका उनीहरुमाथि अनुसन्धान भइरहेको जिल्ला प्रहरी कार्यालयका प्रहरी नायव उपरीक्षक दधिराम न्यौपानले बताए। यसअघि प्रहरीले ३० वर्षीय टिकाराम ओली, ५५ वर्षी निरु भन्ने निरबहादुर ओली, १९ वर्षीय भिमबहादुर खड्का र ३३ वर्षीय हरीकृष्ण भाटलाई पक्राउ गरी अनुसन्धान गरिरहेको छ। गत असार २६ गते खानेपानीको विषयमा भएको विवादपछि झडपमा परी गणेश महराका ७ वर्षीय छोरा हिमान्शु महरा (शिद्धार्थ)को मुत्यु भएको थियो। झडपका बेला उनको मुखमा ढुङ्गाले चोट लागेको थियो। घटनापछि घाइते भएका उनको उपचारका क्रममा २७ गते बिहान कैलालीको सारथी अस्पतालमा मृत्यु भएको थियो। डडेल्धुरामा खानेपानीको विषयमा झगडा हुँदा बालकको मृत्यु"
"पहिरो प्रभावित भन्छन् : 'हेलिकोप्टरको आवाज सुन्दा, खानेकुरा आउँछ कि भन्ने आश जाग्छ'","जाजरकोट : शुक्रबार नै राहत लिएर हेलिकोप्टर बारेकोट आउँदैछ भन्ने सन्देश विस्थापित परिवारसम्म पुगिसकेको थियो । उनीहरु दिनभर हेलिकोप्टरकै प्रतिक्षामा रहे तर खराब मौसमका कारण शुक्रबार आउन नसकेको नेपाली सेनाको हेलिकोप्टर शनिबार आइपुग्यो । उक्त हेलिकोप्टरले रेडक्रसका एक सय थान कम्मल र १५ थान त्रिपाल खसालेर एकजना घाइतेलाई लिएर फर्कियो । खाद्यान्न लगायतका खानेकुरा पाउने ठूलो आसमा रहेका विस्थापित परिवार गैरखाद्य सामग्री मात्र आएको सूचना पाएपछि निराश भएका छन् । बारेकोट सिनचौरका मानबहादुर नेपालीले हेलिकोप्टरले खाने कुरा ल्याउँला भनेको त कम्मल र त्रिपाल मात्र पो लिएर आएको बताए । 'घर छोडेको आज ९ दिन भइसक्यो, घरमा भएको केही चामल र पिठो ल्याएर अहिलेसम्म जेनतेन गुजरा चलायौं। अब के खाने ? राहत आउँला भन्ने आशमा थियौं तर अहिलेसम्म राहत पाइएन उनले गुनासो सुनाउँदै भने, 'त्रिपाल र कम्मलको पनि आवश्यकता छ तर त्योभन्दा पनि महत्वपूर्ण कुरा पेट भर्नु छ ।' बारेकोट पहिरो अपडेट : सातको शव भेटियो, सात बेपत्ता बारेकोट पहिरो : ४० घर विस्थापित, बेपत्ताको खोजी जारी बारेकोट पहिरो : थप एकको शव भेटियो , मृतकको संख्या १० पुग्यो बारेकोट पहिरो : चार सय परिवार विस्थापित पहिरो प्रभावित बारेकोटमा खाद्यान्न संकट 'बाँच्नका लागि पनि नखाइ भएन तर के खाने ? हेलिकोप्टरको आवाज सुन्दा पनि केही खानेकुरा ल्याउँछ कि भनेर आशा जाग्छ,'उनले भने।' पहिरो गएयता तीन पटक हेलिकोप्टर आइसकेको छ । तर हेलिकोप्टरले केही थान त्रिपाल, कम्बल र सात बोरा चामल मात्र त्यहाँ पुर्याएको छ । पहिरो प्रभावित बारेकोटमा खाद्य संकट परेको छ । बारेकोटका बाढी पहिरो प्रभावित भोकभोकै पर्न थालेका छन् । खानेकुरा नभएपछि विस्थापित परिवार समस्यामा परेका छन् । गत असार २५ गते बारेकोट ४ सार्कीटोलमा गएको पहिरोमा परी ११ जनाको ज्यान गएको छ भने एकजना अझै बेपत्ता छन् । त्यस्तै बारेकोट ६ धुमाखोलाले बगाउँदा बेपत्ता दुईजना पनि अझै फेला पर्न सकेका छैनन् । गैरखाद्य सामग्री लिएर बारेकोट पुगेको हेलिकोप्टर ।"
डोल्पा मुड्केचुलाका सय जनाको पीसीआर रिपोर्ट नेगेटिभ,डोल्पा : डोल्पाको मुड्केचुला गाउँपालिकाका सयजनाको पीसीआर रिपोर्ट नेगेटिभ आएको छ । मुड्केचुला गाउँपालिका ६ का २३ वर्षीय युवायुवासहित अन्य सयजनाको रिपोर्ट नेगेटिभ आएको हो । उनलाई असार २५ गते कोरोना पुष्टि भएको थियो। काठमाडौंबाट घर आएका ती २३ वर्षीय युवामा कोरोना पोजिटिभ देखिएपछि संक्रमितको प्रत्यक्ष सम्पर्कमा रहेका अन्य सयजनाको स्वाब परीक्षण गर्दा सबैको रिपोर्ट नेगेटिभ आएको निमित्त प्रमुख प्रशासकीय अधिकृत सिंहराज डाँगीले जानकारी दिए । जिल्लामा कुल ४ जना मात्रै संक्रमित रहेको र जसमध्ये एकजनाको मृत्यु भइसकेको छ। अन्य ३ जना निको भएर घर फर्किसकेका छन्।सबैजना कोरोनामुक्त भएपछि डोल्पा जिल्ला कोरोना फ्री भएको प्रमुख जिल्ला अधिकारी सुरेस सुनारले दावी गरे । अब जिल्लामा पीसीआर परीक्षणको दायरा बढाउने प्रजिअ सुनारले जानकारी दिए ।
डडेल्धुरामा १८ करोड बढी बेरुजु,"डडेल्धुरा : डडेल्धुराका सातवटा स्थानीय तहमा १८ करोड बढी बेरुजु आएको छ । महालेखा परीक्षकको सन्ताउन्नौँ वार्षिक प्रतिवेदन अनुसार डडेल्धुरा जिल्लाका स्थानीय तहको बेरुजु १८ करोड भन्दामाथि रहेको छ । ७ वटै स्थानीय तहहरुको बेरुजु १८ करोड २७ लाख ८ हजार रहेको छ उक्त बेरुजु रकम मध्ये भागेश्वर गाउँपालिकाको मात्रै ५ करोड ४५ लाख ११ हजार रुपैयाँ बेरुजु रहेको छ । भागेश्वर गाउँपालिकाको ६२ करोड ७ लाख ३५ हजार रुपैयाँको लेखारीक्षण रकममध्ये ५ करोड ४५ लाख ११ हजार रुपैयाँ बेरुजु रहेको छ । कुल लेखापरीक्षण रकमको ८७८ प्रतिशत रकम बेरुजु रहेको हो । डडेल्धुरा ७ वटै स्थानीय तहमध्ये भागेश्वर गाउँपालिकाको सबैभन्दा बढी बेरुजु रहेको छ भने सबैभन्दा कम अमरगढी नगरपालिकाको छ । डडेल्धुराका ७ वटै स्थानीय तहमध्ये सबैभन्दा कम बेरुजु अमरगढी नगरपालिकाको रहेको छ । अमरगढी नगरपालिकाको ०७१ प्रतिशत रकम बेरुजु रहेको छ । लेखापरीक्षण गरिएको कुल रकम ६९ करोड ८५ लाख ७९ हजार रकममध्ये ४९ लाख ८८ हजार रुपैयाँ बेरुजु रहेको छ । आलिताल गाउँपालिकाको ७० करोड ६० लाख ९२ हजार रुपैयाँको लेखापरीक्षण गरिएको र जसमध्ये बेरुजु ४ करोड ३४ लाख ७९ हजार रहेको छ आलिताल गाउँपालिकाको बेरुजु ६१६ प्रतिशत रहेको छ । यस्तै परशुराम नगरपालिकाको ३ करोड ७० लाख ९९ हजार बेरुजु रहेको छ कुल लेखापरीक्षण रकम १ अर्ब १६ करोड २६ लाख १५ हजारको ३१९ प्रतिशत बेरुजु रहेको छ । नवदुर्गा गाउँपालिकाको कुल लेखापरीक्षण रकम ७३ करोड ४८ लाख ४६ हजारको २।४९ प्रतिशत रकम वेरुजु रहेको छ । नवदुर्गा गाउपालिकाको वेरुजु रकम १ करोड ८२ लाख ९७ हजार रहेको छ । अजयमेरु गाउपालिकाको १ करोड ४९ लाख २५ हजार रुपैया बेरुजु रहेको छ । कुल लेखापरीक्षण रकम ७२ करोड ५९ लाख १४ हजार रुपैया रहेको छ जुन कुल लेखापरीक्षण रकमको २०६ प्रतिशत बेरुजु रहेको छ । र गन्यापधुरा गाउ पालिकाको ९४ लाख ९ हजार रुपैयाँ बेरुजु रहेको छ कुल लेखापरीक्षण रकम ५३ करोड ६६ लाख४ हजारको १७५ प्रतिशत बेरुजु रहेको छ । कोषतथा लेखा नियन्त्रक कार्यालय डडेल्धुराका लेखापाल तथा सुचना अधिकारी सागर साउदका अनुसार वेरुजु आउने वित्तिकै खाएको, हिनामिना गरेको भन्ने बुझिदैन । त्यो विकास निर्माणका काम वाफत लिएको पेस्कि बेरुजु पनि हुन सक्छ ।' सूचना अधिकारी साउदले भने, 'वेरुजु आउनका पछाडी वभिन्न कारण हुन सक्छन अन्तिम लेखा परिक्षण नभएसम्म वेरुजु कुन विषयमा छ एकिन्न गर्न सकिन्न ।' ग्रामिण जलश्रोत व्यवस्थापन परियोजनाले गर्दा भागेश्वर गाउपालिकाको बेरुजु बढी देखिएको भागेश्वर गाउँपालिकाका प्रमुख प्रशासकीय अधिकृत हर्ष रोकाले बताए।डोलिडार सडक विभाग र ग्रामिण जलश्रोत व्यवस्थापन परियोजनाको नम्स नमिलेको भएर बेरुजु बढी देखिएको उनले बताए ।"
"सार्वजनिक सञ्चालनमा सकस : व्यवसायी भन्छन्, मंगलबारपछि मात्र निर्णय हुन्छ","काठमाडौं : सरकारले असार २६ गतेदेखि नै सार्वजनिक सवारी सञ्चालन गर्ने निर्णय गरेको छ। केही व्यवसायीले गाडी चलाए पनि केही व्यवसायी गाडी चलाउन नसक्ने भनेर बसेका छन्। आइतबार यातायात कार्यालयमा पुगेर सार्वजनिक यातायात केन्द्रीय महासंघका पदाधिकारी सार्वजनिक गाडी चलाउन तयार भएको बताएर फर्किए। उता केही व्यवसायी भने मजदुर घरघर गएकाले तत्काल चलाउन नसक्ने बताइरहेका छन्। आइतबार यातायात व्यवस्था विभागमा भएको छलफलमा व्यवसायीले सोमबारबाट सार्वजनिक सवारी सञ्चालन गर्ने बताएको विभागका महानिर्देशक गोगनबहादुर हमालले जानकारी दिए। यता नेपाल यातायाता व्यवसायी राष्ट्रिय महासंघका उपमहासचिव बसन्त भण्डारी पूर्व तयारी नपुगेको भन्दै तत्काल सार्वजनिक सवारी साधन नचल्ने बताउँछन्। हाम्रा मजदुरसमेत आइपुग्नुपर्छ, उपमहासचिव भण्डारीले भने, अझै पूर्वतयारी आवश्यक भएकाले मंगलबार पत्रकार सम्मेलन गरेर मात्र यातायात सञ्चालन हुने वा नहुने जानकारी गराउँने छौँ। सार्वजनिक यातायात केन्द्रीय महासंघले उठाएका माग मौद्रिक नीतिले समेटेको भन्दै सवारी साधन चलाउन तयार भएका हुन्। उता नेपाल यातायाता व्यवसायी राष्ट्रिय महासंघले भने सवारी साधन मर्मत र मजदुरको समस्या देखाउँदै तत्काल नचलाउने अडान अझै राखेको छ। उपमहासचिव भण्डारीका अनुसार साउन ६ गते पत्रकार सम्मेलन गरेर औपचारिक रुपमा सार्वजनिक सवारी साधन चल्ने जानकारी गराउने बताए। विश्वव्यापी महामारीको रुपमा फैलिएको कोरोना भाइरस (कोभिड१९) को संक्रमण नियन्त्रणका लागि २०७६ चैत ११ गतेदेखि भएको लकडाउनका कारण तीन महिनादेखि सवारी साधन चल्न सकेका छैनन्। सरकारले सुरक्षा मापदण्डको पूर्ण पालना गरेर सार्वजनिक सवारी सञ्चालन गर्ने निर्णय गरेको हो। केही व्यवसायीले भने सरकारले निर्णय गरे लगत्तै सार्वजनिक सवारी साधन चलाउन थालिसकेका छन् ।"
म्याग्दीका छसहित गण्डकीमा १२ जना कोरोना संक्रमित थपिए,"बेनी : म्याग्दीमा आइतबार थप छजना पुरुषमा कोरोना (भाइरस) संक्रमण पुष्टि भएको छ । विदेशबाट आएर बेनीस्थित क्वारेन्टाइनमा बसेकाहरुको असार ३१ गते संकलन गरिएको स्वाब नमुनाको पोखरास्थित प्रयोगशालामा परीक्षण गर्दा कोरोना संक्रमण पुष्टि भएको हो । स्वास्थ्य कार्यालय म्याग्दीका निमित्त प्रमुख एकनारायण लम्सालका अनुसार बेनी नगरपालिकाका र अन्नपूर्ण गाउँपालिकाका ११, मंगला र मालिका गाउँपालिकाका दुईदुई जनामा कोरोना पुष्टि भएको हो । बेनी नगरपालिका१का ३२, मालिका१ का ३४ र ३१ वर्षका एकएकजना युवा रहेका छन् । अन्नपूर्ण६ का ३१ वर्षका र मंगला गाउँपालिका२ का ३० र ३१ वर्षका पुरुष छन् । भारत, कुवेत र दुवईबाट आएका उनीहरु न्यु वेष्ट पोइन्ट, म्याग्दी क्याम्पस र माउन्ट एभरेष्ट आवासीय माविको क्वारेन्टाइनमा बसेका थिए । उनीहरुलाई खुल्ला मञ्चस्थित शैक्षिक तालिम केन्द्रको भवनमा बेनी अस्पतालले सञ्चालन गरेको आइसोलेसनमा राखिएको छ । उनीहरुको स्वास्थ्य अवस्था सामान्य छ । म्याग्दी जिल्लाबाट हालसम्म ६५६ वटा स्वाबको नमुना परीक्षणका लागि प्रयोगशालामा पठाइएकोमा ६०१ वटाको नतिजा आएको छ । ५१ वटा नमुना (संक्रमित बिरामीको दोस्रो र तेस्रो) पटकको हो । हालसम्म ४० जनामा कोरोना संक्रमण पुष्टि भएकोमा ५ जना महिला सहित १५ जना निको भएर घर गएका स्वास्थ्य कार्यालयका निमित्त प्रमुख लम्सालले बताए । गण्डकी प्रदेशको स्वास्थ्य निर्देशनालयका अनुसार म्याग्दीका छ सहित आइतबार गण्डकी प्रदेशको पर्वत, बागलुङ र स्याङ्जामा २२ जना संक्रमित थपिएका छन् । पर्वतको जलजला गाउपालिकाका ३५ वर्षका र महाशिला गाउपालिकाका ३२ वर्षका, बागलुङको बडीगाड गाउपालिका २६ र काठेखोला गाउपालिकाका २६, स्याङ्जाको पुतलीबजारका ३६ वर्षका र कालिगण्डकीका ३१ वर्षका पुरुषमा कोरोना संक्रमण पुष्टि भएको छ । गण्डकी प्रदेशमा हालसम्म ९३८ जनाले कोरोना जितेको स्वास्थ्य निर्देशक डाक्टर बिनोदबिन्दु शर्माद्धारा जारी विज्ञप्तिमा उल्लेख छ ।"
जीप दुर्घटनामा एक जनाको मृत्यु,सन्धिखर्क :अर्घाखाँचीको गोरूसिङगे सन्धिखर्क सडकखण्डको ठाडामा जीप दुर्घटना हुँदा एक जनाको मृत्यु र एक गम्भीर घाइते भएका छन्। बुटवलबाट सन्धिखर्क आउँदै गरेको बा १५ च २७०६ नम्बरको स्कारपियो जिप ठाडामा दह नजिकै रिपाहापाखामा गएराति दुर्घटना भएको हो। दुर्घटनामा मृत्यु हुनेमा पाल्पा जिल्ला रैनादेबी गाउँपालिका ८ का ३८ वर्षीय पाण्डप छाहारी रहेको जिल्ला प्रहरी कार्यालय अर्घाखाँचीका प्रहरी नायव उपरीक्षक प्रकाश खत्रीले जानकारी दिए। गाडी चालक लिला तामाङ गम्भीर घाइते भएका छन्। घाइते तामाङको थप उपचारका लागि लुम्बिनी अञ्चल अस्पताल बुटवल रिफर गरिएको छ। गाडी सडकबाट ५ सय मिटर तल खोलामा खसेर दुर्घटना ग्रस्त भएको छ।
लकडाउनमै करिब ६३ करोड राजश्व संकलन,"उदयपुर : प्रतिकुल समयका बाबजुद करदाता सेवा कार्यालय गाईघाटले राजश्व संकलनमा उल्लेखीय सफलता हात पारेको छ । लकडाउनकाकारण चार महिनादेखि सुनसान बनेको सेवा कार्यालयले आर्थिक वर्ष २०७६७७ मा ६२ करोड ९९ लाख ७४ हजार पाँच सय २८ रुपैयाँ १८ पैसा कर संकलन गरेको हो । संकलित रकम अघिल्लो आव भन्दा ४३ दशमवल ५ प्रतिशत अर्थात १९ करोड ९ लाख ६१ हजार १ सय ५५ रुपैयाँ ५३ पैसाले बढी हो । आव २०७५७६ मा कार्यालयले ४३ करोड ९० लाख १३ हजार ३ सय ७२ रुपैयाँ ६५ पैसा कर संकलन गरेको कार्यालय प्रमुख सुमन बुढाथोकीले बताए । उनकाअनुसार आयकर ११ दशमलव १ प्रतिशत, व्याज १ सय ८ दशमलव १५ प्रतिशत र मुल्य अभिवृद्धि कर ९९ दशमलव ५२ प्रतिशतले वृद्धि भएको हो । त्यस्तै घर बहाल करमा २१ दशमलव ४३ प्रतिशत, अन्त शुल्कमा २७ दशमलव ९४ प्रतिशत, स्वास्थ्य सेवा शुल्कमा ९५ दशमलव ५२ प्रतिशत र शिक्षा सेवा शुल्कमा ७४ दशमलव ६८ प्रतिशतले कमी आएको छ । आव ०७६७७ मा आयकर वापत २३ करोड ४९ लाख २९ हजार ३ सय ७९ रुपैँया ७५ पैसा, मूल्य अभिवृद्धि कर ३५ करोड ६१ लाख २२ हजार ४ सय ३३ रुपैयाँ ९५ पैसा र व्याज ५७ लाख ६८ लाख ३० रुपैयाँ २५ पैसा कर संकलन भएको उनले बताए । बहालकर वापत १ करोड ६ लाख ७५ हजार ४ सय ८३ रुपैयाँ ९८ पैसा, अन्तशुल्क २ करोड २० लाख ४१ हजार ८ सय २० रुपैयाँ, स्वास्थ्य सेवा शुल्क वापत १२ हजार १ सय १४ रुपैयाँ र शिक्षा सेवा शुल्क वापत ४ लाख २५ हजार २ सय ६६ रुपैयाँ २५ पैसा कर संकलन भएको प्रमुख बुढाथोकीले जानकारी दिए । जिल्लामा आयकरतर्फ १० हजार ६ सय ७० व्यवसाय दर्ता रहेका छन भने मुल्य अभिवृद्धि करमा एक हजार ३ सय ७९ व्यवसाय दर्ता रहेका छन् । अन्तःशुल्क एक हजार २७ करदाता, व्यक्तिगत स्थायी लेखा नम्बर लिनेको संख्या १५ हजार ३ सय २३ कार्यालयको अभिलेखमा रहेको छ । बुढाथोकीले यस वर्षबाट केही संघ संस्था तथा सरकारी कर्मचारीलाई व्यक्तिगत स्थायी लेखा नम्बर अनिवार्य गरेपछि बढेको बताए । यस्तै अन्तःशुल्कमा एक हजार ६० व्यवसाय दर्ता रहेका छन् भने भुक्तानीमा कर कट्टी गर्ने संख्या ३६ रहेका छन् । कर कार्यालय र करदाता बिचको सम्बन्धलाई प्रगाढ बनाउन जनचेतना मुलक अभियान चलाउने लगायतका कार्यले करमा उल्लेखनीय वृद्धि भएको बुढाथोकीले बताए । बुढाथोकीले भने, 'कर कार्यालय र करदाता विच नङ र मासुको जस्तो सम्बन्ध बनाउने गरी अभियान सुरु गरेका छौ ।'"
