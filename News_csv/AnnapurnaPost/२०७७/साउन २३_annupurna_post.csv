शीर्षक,विवरण
दलित भएर मुख लागेको भन्दै युवाहरुमाथि कुटपिट,"राजविराज : दलित भएर मुख लाग्ने भन्दै शुक्रबार सप्तरीको बोदे बर्साइनमा ६ जना दलित युवामाथि कुटपिट भएको छ। कुटपिटबाट बोदे बर्साइन नगरपालिका१० अमरैया टोलका १९ वर्षीय जितेन राम, २० वर्षीय दिपेन राम, २३ वर्षीय सरोज राम, २४ वर्षीय सुन्दर राम तथा २५ वर्षका रामदुलार राम र रामनन्दन राम घाइते भएका छन्। उपचारमा संलग्न चिकित्सकका अनुसार रुपनी गाउँपालिकास्थित युनिक अस्पतालमा उपचाररत जितेन, रामदुलार, रामनन्दनको टाउको फुटेको छ भने दिपेन, सरोज र सुन्दरको टाउको, अनुहार र शरिरको विभिन्न भागमा चोटपटक लागेको छ। उनीहरुलाई सोही ठाउँका ४० वर्षीय दलुवा यादव, २१ वर्षीय जितन यादव, २२ वर्षीय जितेन्द्र यादव, २३ वर्षीय रन्जनकुमार यादव तथा सोही उमेरका शिवकुमार यादव र चन्दन यादवले कुटपिट गरेको घाइतेहरुले बताए। पीडितहरुको परिवारका सदस्यहरुले इलाका प्रहरी कार्यालय, कडरबोनामा उजुरी दिने बताएका छन्। घटनाको पुष्टि गर्दै ईलाका प्रहरी कार्यालय कडरबोनाका इन्स्पेक्टर रामराजा केशरीले पीडितहरुलाई उपचार गर्न र घाउँजाँच केश फारम भर्नका लागि लिखित उजुरी ल्याउन भनिएको बताए। मौखिक जानकारीका आधारमा संलग्न आरोपितहरुको तीब्रताका साथ खोजी भइरहेको जानकारी दिदै इन्स्पेक्टर केशरीले घटनामा संलग्न आरोपितहरुको खोजीका लागि प्रहरी नायव निरीक्षकको नेतृत्वको टोली खटाइएको जानकारी दिए। केही दिन अघि गालीगलौज गरेको भन्दै आरोपितहरुले श्यामसुन्दर राम चढेको मोटरसाइकलको साँचो बिहीबार साँझ खोसेपछि दुबैबीच विवाद भई धकेलाधकेल भएको प्रहरीले जनाएको छ। स्थानीयवासीले दुवै पक्षलाई सम्झाएर घर फर्काएकोमा पुनः दुई पक्षबीच बाटोमा झगडा भएकोमा इलाका प्रहरी कार्यालय बोदे बर्साइनको टोलीले झगडा छुट्याएको थियो। दलित भएर मुख लाग्ने र हात हाल्ने भन्दै शुक्रबार सोही टोलका ट्रक चालक हरी रामलाई आरोपितहरुले लछारपछार गर्न थाले पछि विवादले उग्र रुप लिएको हो। हरी रामलाई कुटपिट गरेको जानकारी पाएर लाठी लिएर प्रतिवाद गर्न पुगेका दलित युवाहरुलाई उनीहरुकै लाठी खोसेर आरोपितहरुले निर्घात कुटपिट गरेको संयुक्त दलित संघर्ष समितिका सप्तरी जिल्ला अध्यक्ष प्रथमलाल रामले बताउनु भयो। कुटपिटमा आरोपितहरु समेत सामान्य घाइते भएका छन्। विवादका क्रममा आरोपितहरुले चमार भएर औकात भन्दा बढी बोल्ने, हात हाल्ने भन्दै कुटपिट गरे' रामले भने। घटना बारे आफूले जानकारी पाएपछि आरोपितहरुको खोजी सुरु गरिएको इन्स्पेक्टर केशरीले जनाएका छन्। दलित भएकै कारण उनीहरुमाथि कुटपिट भएकाले त्यसको भत्र्सना गर्दै दोषीमाथी कारबाही माग गर्दै दलित अगुवा एवम् जसपाका नेता राजेश विद्रोहीले संविधान र कानुनले अपराध मानेको जातीय हिंसाबाट दलितहरु लगातार पीडित हुनुपर्ने अवस्था दुखद् भएको बताए।"
भतिजीसँग अनैतिक सम्बन्ध खुल्ने डरले दाजुको हत्या,"ताप्लेजुङ : भतिजीसँगको अनैतिक सम्बन्ध खुल्ने डरले दाजुको हत्या गरेका छन्। ताप्लेजुङको मेरिङ्देन गाउँपालिका५ का पेम्बालाक्पा शेर्पाले आफ्नै दाजु फुर्वाग्यावेको हत्या गरेका हुन्। पेम्बालाक्पाले भतिजी पाशाङ ल्हामुसँग मिलेर दाजुको हत्या गरेको प्रहरी समक्ष स्वीकारेका छन्। दुवैलाई साउन १९ गते पक्राउ गरी जिल्ला अदालतबाट म्याद थप गरेर अनुसन्धान अघि बढाइएको जिल्ला प्रहरी कार्यालय ताप्लेजुङका प्रमुख महेन्द्रकुमार श्रेष्ठले बताए। घरबाट ६ घण्टा टाढा रहेको गाइगोठमा बस्दै आएका फुर्वाग्यावेलाई साउन ८ गते हत्या गरेको खुलेको श्रेष्ठले बताए।मृतकको भाई र भतिजीबीच पहिलेदेखि अवैध सम्बन्ध रहेछ, श्रेष्ठले भने, सोहि विषयमा विवाद हुँदा दाउराको चिर्पटले टाउकोमा प्रहार गरी हत्या गरेर गोठको अगेनामाथी राखेर म्याट्रिस, राडी र कम्बलले छोपेर आगो लगाएको अभियुक्तले स्वीकारेका छन्। मृतक फुर्वाग्यावे साउन ८ गते रासन लिएर घरबाट गोठ गएका थिए। साउन १२ गते उनका काइली बुहारी थप रासन लिएर गोठमा पुगेर हेर्दा मृत अवस्थामा देखेपछि वडाध्यक्ष जयबहादुर खड्कालाई खबर गरेका थिए। खड्काले प्रहरीमा खबर गरेपछि प्रहरी निरिक्षक मोहन पोख्रेलको टोली घटनास्थलमा पुगेर अनुसन्धान गरेको थियो। दाजुभाईको गोठ पाँच सय मिटरको दूरीमा पर्छ। तीनै जना गोठमा बस्ने गरेको र उक्त क्षेत्रमा अन्य कुनै गोठबस्ती नरहेको तथा अन्य व्यक्तिसमेत त्यहाँ नगएको खुलेपछि साउन १९ गते पेम्बालाक्पा र पाशाङल्हामु प्रक्राउ परेका थिए।"
"भारतको केरलामा भीषणा पहिरो : १५ को मृत्यु, ६० वेपत्ता",नयाँदिल्ली : भारतको केरलास्थित इडुक्की जिल्लामा भीषण पहिरो जाँदा कम्तिमा १५ जनाको मृत्यु भएको छ भने ६० जना वेपत्ता भएका छन्। स्थानीय मिडियाका अनुसार घटनास्थलबाट ५० जनालाई उद्धार गरिएको छ । शुक्रबार साँझसम्म १५ जनाको शव भेटिएको छ । घटनास्थलमा अहिले प्रहरी तथा अन्य सुरक्षाकर्मी खटिएका छन् । घटनामा वेपत्ताहरु अझै नभेटिएकाले मृतकको संख्या बढ्नसक्ने अनुमान गरिएको छ । घटनाबारे पूर्ण विवरण अझै आइसकेको छैन ।
सीपीएल खेल्न गएका सन्दीपको कोरोना रिपोर्ट नेगेटिभ,काठमाडौं : क्यारेबियन प्रिमियर लिग (सिपिएल) खेल्नका लागि ट्रिनिडाड एण्ड टोबागो गएका नेपाली क्रिकेट खेलाडी सन्दिप लामिछानेको कोरोना भाइरसको पहिलो परीक्षणको नतिजा नेगेटिभ आएको छ। सिपिएलका लागि टोबागो पुगेका सन्दिपको पिसिआर गरिएको थियो। उनको कोरोना परीक्षणको नतिजा नेगेटिभ आएको सन्दिपका व्यवस्थापक रमन शिवाकोटीले जानकारी दिए। सिपिएल खेल्न गत साता टोबागो पुगेका सन्दिप हाल १४ दिनको क्वारेन्टिनमा बसेका छन्। सन्दीपसहित प्रतियोगिताका सबै खेलाडीलाई होटलमा क्वारेन्टिनका रुपमा राखिएको छ। प्रतियोगिता खेल्ने सबैको कोरोना परीक्षण अनिवार्य गराउनुपर्ने नियम भएकाले सन्दिपको पनि परीक्षण गरिएको हो। सिपिएल आगामी भदौ २ गतेदेखि शुरु हुनेछ। त्यसअघि पुनःसन्दिपको कोरोना परीक्षण गरिने शिवाकोटीले बताए। सिपिएल खेल्न सन्दिप कोरियन एयरको चार्टर्ड जहाजमार्फत गत साता दक्षिण कोरिया र त्यहाँबाट अमेरिका हुँदै टोबागो पुगेका हुन्। नेपालबाट टोबागो जानुअघि पनि उहाँले पिसिआर परीक्षण गराउनुभएको थियो। त्यो बेला पनि नतिजा नेगेटिभ नै आएको थियो। सन्दिपलाई यसपटक सिपिएलका लागि ९० हजार अमेरिकी डलरमा जमैका तल्लावाहजले अनुबन्ध गरेको छ। उनले तेस्रोपटक सिपिएल खेल्दै छन्। यसअघि उनले सन् २०१८ र सन् २०१९ मा सिपिएल खेलेका थिए। यस वर्षको सिपिएलका लागि १९ वर्षीय सन्दीपसँगै २३ देशका ५३७ खेलाडीले नाम दर्ता गराएका थिए।
विदेशमा मृत्यु भएकाको शव ल्याउनै समस्या,"काठमाडौं : वैदेशिक रोजगारीमा निधन भएका शव ल्याउन समस्या भएको छ। कोरोना भाइरस (कोभिड १९) का कारण अधिकांश देश लकडाउन (बन्दाबन्दी) भएका कारण शव ल्याउन समस्या भएको हो। वैदेशिक रोजगार बोर्डका अनुसार साउदी अरवबाट शव ल्याउन समस्या भएको छ। बोर्डका कार्यकारी निर्देशक राजन श्रेष्ठका अनुसार चार्टर्ड उडानका कारण साउदीबाट शव ल्याउन समस्या परेको हो। व्यवसायिक उडान सुरु हुनासाथ सबै शव ल्याइसक्छौ उनले भने। कोभिडका कारण अन्तर्राष्ट्रिय उडान सुरु नभएका कारण अन्य देशको तुलनामा साउदीबाट शव झिकाउन समस्या भएको हो। सरकारले गत जेठ ३२ गतेदेखि चार्टर्ड उडानमार्फत वैदेशिक रोजगारीमा अलपत्र परेका कामदारलाई स्वदेश फकाईरहेको छ। बोर्डको अध्ययन अनुसार चार लाख कामदार कोभिडका कारण फर्कन सक्ने बताइएको थियो। त्यसमध्ये ३८ हजार कामदार स्वदेश फर्किसकेका छन्। सरकारले उक्त चार्टर्ड उडानमा शव पनि ल्याइरहेको छ। तर समयमै शव ल्याउन सरकारलाई सकस परिरहेको छ। लकडाउनका अवधिमा निधन भएका चार सय ९७ जनाको शवमध्ये अझै ७६ शव ल्याउन सकिएको छैन। साउदीमा मात्रै ५६ वटा शव छन्। बोर्डका अनुसार संयुक्त अरब इमिरेट्स(यूएई) बाट ५, कुवेत र दक्षिण कोरियाबाट २२, कतार र बहराइनबाट ११ शव ल्याउन बाँकी छ। चैैत्र यता वैदेशिक रोजगारीमा ४ सय ९४ जनाको ज्यान गएको छ। त्यसमध्ये दुई सय ४६ वटा शव नेपाल ल्याई परिवारलाई बुझाएको छ। एक सय ७२ शव परिवारको सहमतिमा गन्तव्यस्थलमै अन्तेष्टि गरिएको छ। बोर्डका अनुसार चैत्र यता मलेसियामा ९२, साउदी अरबमा एक सय ७३, कतारमा ७७, यूएईमा ८३, कुवेतमा १५, बहराइनमा ११, ओमान २, दक्षिण कोरिया ८ र अन्य देशमा २३ जनाको निधन भएको छ। १५ जना महिलाको निधन भएको छ भने चार सय ७९ जना पुरुषको निधन भएको हो। बोर्डले आर्थिक वर्ष २०७६७७ मा ६ सय ६५ मृतकका परिवारलाई आर्थिक सहायता वितरण गरेको छ। मृतकका परिवारलाई ४१ करोड १४ लाख ४९ हजार रुपैयाँ आर्थिक सहायता वितरण गरेको छ। गत आर्थिक वर्षमा निधन भएका चार सय ९४ जनाका परिवार भने यस आर्थिक वर्षमा आर्थिक सहायता पाउने छन्। बोर्डले अंगभंग तथा बिरामी भएका दुई सय ४४ जनालाई ६ करोड ४४ लाख ४५ हजार रुपैयाँ आर्थिक सहायता वितरण गरेको छ। बोर्डल वैदेशिक रोजगार छात्रवृति, शव झिकाउन, औषधि उपचार, अभिमुखीकरण लगायत मृतकका परिवार र अंगभंग भएकालाई गरी गत आर्थिक वर्षमा ५२ करोड २३ लाख ३३ हजार दुई ९६ रुपैयाँ खर्च गरेको जनाएको छ।"
प्रधानमन्त्रीको कोरोना रिपोर्ट नेगेटिभ,"काठमाडौं : प्रधानमन्त्री केपी ओलीको पीसीआर रिपोर्ट नेगेटिभ आएको छ । विश्वव्यापी महामारीको रुपमा फैलिएको कोरोना भाइरस (कोभिड१९)को संक्रमण आशंकामा शुक्रबार बिहान दिइएको स्वाब परीक्षणको नतिजा नेगेटिभ आएको प्रधानमन्त्रीका प्रेस सल्लाहकार सूर्य थापाले जानकारी दिए । थापाका अनुसार प्रधानमन्त्रीसँगै नेपाल कम्युनिस्ट पार्टी संसदीय दलका उपनेता सुवासचन्द्र नेम्वाङ, कानुनमन्त्री डाशिवमाया तुम्बाहाम्फे, मुख्य सल्लाहकार विष्णु रिमाल, विदेश मामिला सल्लाहकार डा राजन भट्टराईको समेत पीसीआर परीक्षण गरिएको छ । सबैको रिपोर्ट नेगेटिभ आएको थापाले जानकारी दिए । शुक्रबार नै प्रधानमन्त्रीका प्रेस सल्लाहकार थापा, प्रमुख स्वकीय सचिव इन्द्र भण्डारीको पीसीआर परीक्षणका लागि स्वाब दिइएको थियो । उनीहरुकोसमेत रिपोर्टसमेत नेगेटिभ आएको छ । नेपालमा कोरोना संत्रमणबाट शुक्रबारसम्म ७१ जनाले ज्यान गुमाएका छन् । २२ हजार बढी संक्रमित छन् भने १५ हजार बढीले कोरोना जितेका छन् । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार नेपालमा पछिल्लो २४ घण्टामा ४६४ जनामा संक्रमण पुष्टि भएको छ । कुल संक्रमितको संख्या २२ हजार दुई सय १४ पुगेको छ । नेपालमा अहिले संक्रिय संक्रमितको ६ हजार तीन सय ३० रहेका छन्। मन्त्रालयका अनुसार पछिल्लो २४ घण्टामा २२५ डिस्चार्ज भएका छन्। कुल डिस्चार्ज हुनेको संख्या भने १५ हजार ८१४ पुगेको छ। अहिले क्वारेन्टाइनमा १० हजार २०७ जना रहेका छन्। नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र काठमाडौं हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, संखुवासभा, रुकुम पश्चिम, मनाङ र मुस्ताङमा कोरोना संक्रमण शून्यमा झरेको हो। मन्त्रालयका अनुसार अहिले आइसोलेसनमा ६ हजार तीन सय ३० संक्रमित रहेका छन् । प्रवक्ता गौतमका अनुसार लक्षण भएका संक्रमितको संख्या बढ्दै गएको छ । पछिल्लो २४ घण्टामा उपत्यकामा मात्र १०६ जनामा संक्रमण पुष्टि भएको छ।"
महिला उत्पिडनविरुद्ध गायिका सोनियाको भिडियो श्रृंखला,"काठमाडौँ : गायिका सोनिया डिसीले महिला उत्पिडनविरुद्ध टेलिभिजन सिरियल 'घाइते मुटु' सार्वजनिक गरेकी छन् । अज्ञानता, अशिक्षा तथा पुरुषसत्तावादी सोचको शिकार बनेका महिलाहरुको कारुणिक काहानी सिरियलमा देखाइएको छ । खासगरी ग्रामिण भेगमा महिलाले परिवार, छरछिमेक र समाजबाट हरेक दिन भोग्नु परेका पीडालाई कलात्मक रुपमा सिरियलमा उतारिएको छ । हालै सार्वजनिक भएको पहिलो भागमा रजश्वला भएकी युवतीले आफ्नै बिरामी आमालाई छुन नपाउँदा आमाको ज्यान नै गएको दृश्य मार्किक तरिकाले देखाइएको छ । जहाँ पुरुषसत्तावादी सोचबाट ग्रसित नेपाली समाजको यथार्थ उदांगो पारिएको छ । बसन्त खनालको निर्देशनमा तयार भएको उक्त सिरियलको गोपाल बटालाले व्यवस्थापन गरेका छन् । सिरियलमा भुपाल कार्की, गोपाल बटाला, लक्ष्मी लामा, मधु दुश्मन, दीप श्रीपाली, सम्राट घिमिरे लगायत कलाकारले अभिनय गरेका छन् । गायिका सोनियाले नेपाली समाजको विसंगत पक्षलाई हटाउन र नयाँ चेतना उजागर गर्न आफ्नो भिडियो श्रंखलाले केही मद्दत गर्ने अपेक्षा गरेकी छन् । सोनियाको 'घाइते मुटु' युट्युबमा पनि उपलब्ध छ ।"
कोरोनाले वीरगन्जमा थप एकको मृत्यु,वीरगन्ज : वीरगन्जमा शुक्रबार कोरोना भाइरस (कोभिड१९) संक्रमणका कारण थप एक जनाको मृत्यु भएको छ। वीरगन्ज महानगरपालिका३ छपकैयाका ६५ वर्षीय पुरुषको गण्डकस्थित अस्थायी कोभिड अस्पतालमा उपचारका क्रममा शुक्रबार बिहान मृत्यु भएको हो । कोभिड अस्पतालमा उपचारका क्रममा शुक्रबार बिहान मृत्यु भएका ६५ वर्षीया पुरुषको शुक्रबार साँझ पीसीआर रिपोर्ट पोजेटिभ आएको कोभिड अस्पतालका डाक्टर उदय नारायण सिंहले जानकारी दिए । शुक्रबार बिहान मृत्यु भएपछि ती पुरुषको स्वाब संकलन गरेर पीसीआर जाँचका लागि नारायणी अस्पतालमा पठाइएको थियो । वडा अध्यक्ष बैजुलाल स्वर्णका कारण अनुसार दमका रोगी ती पुरुषमा बिहीबार साँझ अचानक ज्वरो आउनुका साथै श्वासप्रश्वासमा समस्या भएपछि उपचारका लागि एडभान्स अस्पताल लगिएको थियो । एडभान्स अस्पतालको आकस्मिक कक्षमा उपचारका क्रममा स्वास्थ्य अवस्था बिग्रिएपछि उनलाई नेशनल मेडिकल कलेजमा लगिएको थियो । नेशनल मेडिकल कलेजले भर्ना गर्न नमानेपछि उनलाई बिहीबार साँझ गण्डकस्थित कोभिड अस्पतालमा लगेर भर्ना गरिएको र उपचारका क्रममा शुक्रबार बिहान मृत्यु भएको स्वर्णकारले बताए । योसँगै पर्सामा कोरोना संक्रमणबाट मृत्यु हुनेको संख्या २० पुगेको छ । साउनमा मात्रै पर्सामा १६ जनाको मृत्यु भएको हो । योसँगै नेपालमा कोरोनाले मृत्यु हुनेको संख्या ७१ पुगेको छ । स्वास्थ्य तथा जनसंख्या मन्त्रालयले भने ७० को मात्र मृत्यु भएको औपचारिक पुष्टि गरेको छ । नेपालमा संक्रमितको संख्या भने २२ हजार नाघेको छ ।
कोरोना संकटमै तेक्वान्दो प्रशिक्षण (फोटो फिचर),काठमाडौं : कोरोना संकटकै बीच तेक्वान्दोको प्रशिक्षण सुरु भएको छ । सरकारले कोरोना महामारीको समयमा प्रशिक्षण नगर्नु भने पनि विभिन्न स्थानमा प्रशिक्षण कार्यक्रम भइराखेका छन् । संस्थागत रुपमा भन्दा पनि समूहगत ढंगले प्रशिक्षण सुरु भएका हुन् । काठमाडौंको लैनचौरस्थित फुटबल मैदानमा पुगेर अन्नपूर्णकी फोटो पत्रकार सुनिता डंगोलले कैद गरेका तस्बिर :
कोरोना संक्रमित बढ्दा राष्ट्रपति चिन्तित,"काठमाडौं : राष्ट्रपति विद्यादेवी भण्डारीले कोरोना भाइरसको महामारी रोकथाम तथा नियन्त्रणका लागि सरकारले चालेका कदम र यसका लागि अपनाएका उपाय प्रभावकारी रहेको बताएकी छन्। राष्ट्रपति भण्डारीले राष्ट्रपति भवनमा शुक्रबार उपप्रधानमन्त्री तथा रक्षामन्त्री एवं कोभिड१९ रोकथाम तथा नियन्त्रण उच्चस्तरीय समितिका संयोजक ईश्वर पोखरेलसहित सम्बन्धित मन्त्रीहरुबाट महामारीको रोकथाम, नियन्त्रण र उपचारका लागि नेपाल सरकारले हालसम्म गरेका कामका बारेमा जानकारी लिएपछि यस्तो बताएकी हुन्। राष्ट्रपति भण्डारीले बन्दाबन्दीको कारण सहरी क्षेत्रमा दैनिक ज्यालादारी गर्नेलगायत निजी क्षेत्रका उद्योग व्यवसायमा काम गर्ने श्रमिकले रोजगारी गुमाउनु परेको भन्दै उनले चिन्ता व्यक्त गरेकी छन्। पछिल्ल दिनमा सङ्क्रमितको सङ्ख्या बढेकामा चिन्ता व्यक्त गर्दै भाइरसको रोकथामका लागि सरकारले जारी गरेका निर्देशन र मापदण्ड सबैबाट पालना गरिनुपर्नेमा उनले जोड दिएकी छन्। भेटमा परराष्ट्र मन्त्री प्रदीपकुमार ज्ञवाली र स्वास्थ्य तथा जनसङ्ख्या मन्त्री भानुभक्त ढकाल पनि सहभागी थिए। रासस"
अछाममा कोरोना संक्रमितको संख्या ७०७ पुग्यो,"अछाम : अछाममा कोरोना संक्रमितको संख्या ७०७ पुगेको छ। स्वास्थ कार्यालय अछामको तथ्याङ्क अनुसार जिल्लामा ७०७ जना संक्रमित रहेकोमा ५६८ जना पुरुष र १३९ जना महिलाहरु रहेका छन्। हालसम्म ६५९ जना निको भएर फर्किएका छन्। जिल्लामा कम उमेरका बढी कोरोना संक्रमित रहेका छन्। स्वास्थ कार्यालय अछामका अनुसार १५ देखि २५ वर्ष उमेर समुहका २४९ जना संक्रमित रहेका छन्। अछाममा जन्मेदेखि १५ वर्ष उमेरका ८१ जना बालबालिकामा पनी कोरोना संक्रमण पुष्टि भएको छ। जन्मेदेखि ५ वर्ष उमेरका ३८ जना, ५ देखि १० वर्ष उमेरका २८ जना र १० देखि १५ वर्षका १५ जना रहेका छन्। २५ देखि ३५ वर्षका २२४ जना, ३५ देखि ४५ वर्षका ९०,४५ देखि ५५ वर्षका ३९,५५ देखि ६५ बर्षका १७ र ६५ बर्ष माथिका ७ जना संक्रमित रहेका छन्। जिल्लामा १५ देखि २५ वर्ष उमेरका रोजगारीका लागी भारतमा जाने भएकाले बढी संक्रमित रहेका छन्। ४ हजार ४ सय ५६ जनाको स्वाब संकलन गरेकोमा ३ हजार ५ सय ९९ जनाको रिपोर्ट नेगेटिभ आएको छ। १२० जनाको रिपोर्ट आउन बाँकी रहेको छ। जिल्लाका दश स्थानीय तह मध्ये साँफेबगर नगरपालिकाले ९९०, मेल्लेख गाउँपालिकाले ७४४, मंगलसेन नगरपालिकाले ६७५, चौरपाटी गाउँपालिका ४३९, पञ्चदेव बिनायक नगरपालिका ४४९, रामारोशन गाउँपालिका २८६, बान्नीगढी जयगढ गाउँपालिका २८४, तुर्माखाद गाउँपालिका २५४, ढकारी गाउँपालिका २१० र कमलबजार नगरपालिका १२५ जनाको स्वाब संकलन परिक्षण गरेका छन्। साँफेबगर नगरपालिकामा संक्रमित १६१, निको १५६, मेल्लेख गाउँपालिकामा संक्रमित ११७, निको ११४, रामारोशन गाउँपालिकामा संक्रमित १२०, निको १०३, मंगलसेन नगरपालिकामा संक्रमित ७६, निको ७६, चौरपाटी गाउँपालिकामा ५३, निको ५३, पञ्चदेवल बिनायक नगरपालिका संक्रमित ५०, निको ४५, बान्नीगढी जयगढ गाउँपालिका संक्रमित ५३, निको ३५ जना, तुर्माखाद गाउँपालिकामा संक्रमित २३, (निको सबै २३ जना), ढकारी गाउँपालिका संक्रमित २९, निको २८ र कमलबजार नगरपालिका २५ जनाको कोरोना संक्रमित रहेकोमा २५ जना नै निको भएर फर्किएका छन्। अछाममा कोरोना कारण एक जनाको मृत्यु भइसकेको छ।"
कोरोना संकटमा ४४ हजार ७९९ कामदार स्वदेश फर्किए,"काठमाडौं : वैदेशिक रोजगारीमा अलपत्र परेका करिब ४५ हजार कामदार स्वदेश फर्किएका छन्। कोभिड १९ क्राइसीस म्यानेजमेन्ट सेन्टरका अनुसार शुक्रबारसम्म ४४ हजार सात सय ९९ जना स्वदेश फर्र्किएका छन्। सेन्टरका मलेसिया, खाडीलगायत ३० देशबाट अलपत्र परेका कामदारलाई सकारले फर्काएको हो। सरकारले गत जेठ अन्तिम सातादेखि कोरोना भाइरस (कोभिड १९) बाट विदेशमा अलपत्र परेका कामदारलाई स्वदेश फर्कारहेको छ। सरकारले चार्टर्ड उडानबाट कामदारकै पैसामा विदेशमा अलपत्र परेका नेपाली स्वदेश फर्काएको हो। फर्केका ७५ प्रतिशत भन्दा बढी वैदेशिक रोजगारीमा रहेका कामदार रहेका छन्। सेन्टरका अनुसार युएईबाट १२ हजार २५, साउदी अरबबाट ६ हजार पाँच सय ८२, कुवेतबाट ६ हजार तीन सय २९ जना र मलेसियाबाट ६ हजार चार सय ६४ जना स्वदेश फर्किएका छन्। कतारबाट ५ हजार दुई सय ४१, जापानबाट एक हजार २३, बहराइनबाट नौ सय ८०, माल्दिभ्सबाट सात सय नौ, बंगलादेशबाट आठ सय ४१, अष्ट्रेलियाबाट सात सय ९५, ओमानबाट चार सय ९२ स्वदेश फर्किएका छन्। अमेरिकाबाट चार सय २३, बेलायतबाट दुई सय २९, इजरायलबाट एक सय २७, चाइनाबाट दुई सय आठ, टर्कीबाट एक सय १०, फिलिपिन्सबाट दुई सय एक, थाईल्यान्डबाट तीन सय २६, दक्षिण कोरियाबाट सात सय २०, सिंगापुरबाट दुई सय ९२, दक्षिण सुडानबाट दुई सय ५० जना स्वदेश फर्किएका हुन्।"
यस्तो छ उपत्यकाका तीन सीडीओको निर्णय,"काठमाडौं : कोरोना भाइरस (कोभिड१९) संक्रमण नियन्त्रणका लागि उपत्यकाका तीन जिल्ला प्रशासन कार्यालय (सीडीओ) ले अत्यावश्यकबाहेकका सबै काम स्थगित गर्ने निर्णय गरेका छन्। काठमाडौंका सीडीओ जनकराज दाहाल भक्तपुरकी सीडीओ हुमकला पाण्डे र ललितपुरका सीडीओ नारायण भट्टले कार्यालयका अत्यावश्यक पाँचबाहेक अन्य सेवा तत्कालका लागि स्थगित गर्ने निर्णय गरेका हुन्। तीनै सीडीओ कार्यालयले साउन २५ गतेदेखि भदौ ८ गतेसम्म लागू हुनेगरी अत्यावश्यकबाहेकका सेवा स्थगित गर्ने निर्णय गरेका हुन्। कार्यालयमा सेवाग्राहीको भीडभाड अत्याधिक बढेको र कार्यालयबाटै कोभिड१९ को संक्रमण सर्वसाधारणमा फैलिन सक्ने जोखिम बढेका कारण साउन २५ गतेबाट भदौ ८ गतेसम्म लागू हुनेगरी अत्यावश्यकबाहेकका सेवा रोक्ने निर्णय भएको काठमाडौं सीडीओ कार्यालयका प्रशासकीय अधिकृत कमलप्रसाद पाण्डेले जानकारी दिए। नियमित सञ्चालन हुने सेवा शान्ति सुरक्षा सम्बन्धी सेवा, ठाडो निवेदन र उजुरी सेवा, मुद्दा सम्बन्धी कार्य अत्यावश्यक कामको लागि सवारी पास सम्बन्धी कार्य र विपद् व्यवस्थापन सम्बन्धी कार्य त्यसैगरी सीडीओ कार्यालयले हाललाई विभिन्न आठ सेवा स्थगित गर्ने निर्णय गरेको छ। स्थगित गरिएका सेवाहरु नयाँ नेपाली नागरिकता वितरण, नागरिकता प्रतिलिपि वितरण, हातहतियार दर्तानविकरण संस्था दर्तापत्रपत्रिका दर्ता साथै नविकरण सम्बन्धी कार्य, निजी सुरक्षा कम्पनी नविकरण राजदानी वितरण, नाबालिग परिचयपत्र वितरण र अन्य अत्यावश्यक नभएका सेवाहरु। सीडीओ कार्यालयमा प्रवेश गर्ने सेवाग्राहीले सरकारले तोकेका स्वास्थ्य मापदण्ड पूरा गर्नुपर्ने छ। अनावश्यक भीडभाड नगरी सामाजिक भौतिक दूरी कायम राख्न साथै कोरोनाको लक्षण वा शंका लागेमा नेपाल सरकारले तोकेका स्वास्थ्य संस्थामा गएर परीक्षण गर्न समेत जानकारी गराइन्छ, निर्णयमा थप भनिएको छ, स्वास्थ्य मापदण्ड बमोजिम नगरेमा संक्रामक रोग ऐन, २०२० बमोजिम कारबाही हुने व्यहोरा सम्बन्धित सबैमा जानकारी गराइन्छ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या २१ हजार ७५० पुगेको छ। ६५ जनाले कोरोनाकै कारण ज्यान गुमाइसकेका छन्। लाइभ
जिल्ला प्रशासन डोटीमा फरक बारमा फरक पालिकाकाको काम,"डोटी : नागरिकता लिनेको भीडभाड बढेपछि प्रशासन कार्यालय डोटीले जिल्लाका नौवटै स्थानीय तहमा फरक फरुक बारमा फरक फरक पालिकाकाका नागरिकलाई सेवा दिने भएको छ। आउँदो आइतबार (साउन २५)बाट यो नियम लागू हुने जिल्ला कोभिड१९ संकट व्यवस्थापन समितिले जनाएको छ। प्रशासन कार्यालयका कर्मचारीमा समेत कोरोना संक्रमणको जोखिम रहेको र भीडभाड कम गराउने उद्देश्यले यस्तो नीति अपनाउनु परेको प्रमुख जिल्ला अधिकारी भीमप्रसाद भट्टराईले बताए । सेवाग्राहीहरुको भीडभाडमा सामाजिक दुरी कायम नदेखिएकाले उनीहरुमा समेत संक्रमणको जोखिम बढेको प्रजिअ भट्टराईले बताए । हजारौंको संख्यामा भारतबाट फर्केका अधिकांश व्यक्तिले नागरिकता बनाउन थालेपछि भीडभाड बढेको हो। जिल्ला प्रशासन कार्यालयबाट नागरिकता वितरण सम्बन्धिको कार्यतालिका अनुसार शिखर नगरपालिका, केआईसिंह गाउँपालिका र जोरायल गाउँपालिका स्थानीयले आइतबार र बुधबारका दिन सेवा पाउने छन् भने आदर्श गाउँपालिका, पूर्वीचौकी गाउँपालिका र सायल गाउँपालिकाका बासिन्दाहरुले सोमबार र बिहीबार सेवा पाउने छन् । त्यसैगरी दिपायल सिलगढी नगरपालिका, बडीकेदार गाउँपालिका र बोगटान फुड्सिल गाउँपालिका घर भएका सेवाग्राहीहरुले मंगलबार र शुक्रबारका दिन जिल्ला प्रशासन कार्यालयबाट नागरिकता तथा अन्य सेवा लिन पाउने छन् । कर्मचारी अभावले पनि भीडभाड उता जिल्ला प्रशासन डोटीमा कर्मचारी अभावका कारण समेत भीडभाड बढेको पाइएको छ । प्रशासन कार्यालयमा दुईजना प्रशासकीय अधिकृत र एकजना सहायक प्रमुख जिल्ला अधिकारीको दरबन्दी रहेपनि हाल एकजना अधिकृत मात्र रहेका छन् । नेपाली नागरिकता तथा अन्य सिफारिसमा हस्ताक्षर गर्नका लागि एक जना अधिकृत मात्रै रहेकाले समेत भीडभाड बढेको जिल्ला प्रशासन कार्यालयका सूचना अधिकारी शिवकुमार राईले बताए । हाल जिल्ला प्रशासनका एकजना मात्र अधिकृत राई पनि अन्यत्रै सरुवा भइसकेका छन् । दिनमा सयौंको संख्यामा नागरिकता लिने भएकाले एक्लैलाई हस्ताक्षर गर्न समेत धौधौ परिरहेको राईले बताए ।"
सप्तरीमा ५५८ संक्रमित,"राजविराज : गजेन्द्रनारायण सिंह अस्पताल राजविराजमा शुक्रबार गरिएको पीसीआर परीक्षणमा १०४ जनाको रिपोर्ट नेगेटिभ आएको छ। अस्पतालका अनुसार तिलाठी कोइलाडी गाउँपालिकाका एक र राजविराज नगरपालिकाका १०३ जनाको रिपोर्ट नेगेटिभ आएको हो। त्यसअघि बिहीबार गरिएको परीक्षणमा रिपोर्ट पोजिटिभ आएका १९ जनाको शुक्रबार स्वास्थ्य तथा जनसङ्ख्या मन्त्रालयले पुष्टि गरेको छ। जसमा गजेन्द्रनारायण सिंह अस्पताल राजविराजको आकस्मिक कक्षमा उपचाररत एक महिला, उनको उपचारमा संलग्न चार जना अहेव र छिन्नमस्ता अस्पतालको अपरेशन थेटरमा कार्यरत एक जना ओटी असिस्टेन्ट रहेको सम्बन्धित अस्पतालले जनाएको छ। योसँगै गजेन्द्रनारायण सिंह अस्पतालमा संक्रमित हुने अहेव ७, नर्स १ र सरसफाइकर्मी एक महिला गरी ९ जना पुगेको छ। जसमध्ये नर्स र सरसफाईकर्मी निको भई घर फर्किसकेका छन्। संक्रमित सात अहेवमध्ये शुक्रबार पुष्टि भएका चार जना अहेव अस्पतालकै आइसोलेशन केन्द्रमा र त्यसअघि संक्रमित पुष्टि भएका तीन जना अहेव राजविराजस्थित एक होटलमा आइसोलेशनमा बसेका छन्। कोरोना पुष्टि भएकाहरुमा छिन्नमस्ता गाउँपालिका५ का दुई जना उमेर नखुलेका पुरुष, वडा नम्बर ४ का २५ बर्षीया महिला, राजविराज नगरपालिकाको वडा नम्बर नखुलेका ३१, ३८ र ४० वर्षका दुई पुरुष, राजविराज नगरपालिका४ का ३३ बर्षीय पुरुष र वडा नम्बर ६ की ५५ बर्षीया महिलालाई कोरोना पुष्टि भएको छ। यसैगरी, रुपनी गाउँपालिका६ का २४ बर्षीय पुरुष, महादेवा गाउँपालिका२ का ३४, ३६ र ३७ वर्षका दुई पुरुष, तिलाठी कोइलाडी गाउँपालिका२ का उमेर नखुलेका ३ जना पुरुष र वडा नम्बर ७ का उमेर नखुलेका एक जना पुरुष रहेको जिल्ला स्वास्थ्य कार्यालय सप्तरीले जनाएको छ। योसँगै सप्तरीमा कोरोना संक्रमितको संख्या ५ सय ५८ पुगेको छ। संक्रमितमध्ये ३८ महिलासहित ३८४ जना साइकृष्ण हस्पिटल एण्ड मेडिकल कलेजको आइसोलेसन केन्द्रबाट निको भई घर फर्किएका छन्। राजविराजस्थित आइसोलन केन्द्रबाहेक तिलाठी कोइलाडी गाउँपालिका२ लौनियाका २५ जना संक्रमित सोही वडाको बिद्यालयमा आइसोलेशन गरिएको छ।"
पाटन अस्पतालमा उपचार गराइरहेका दुई जनाको कोरोनाले मृत्यु,ललितपुर : विश्वव्यापी महामारीको रुपमा फैलिएको कोरोना भाइरस (कोभिड१९) का कारण पाटन अस्पतालमा उपचार गराइरहेका दुई जनाको मृत्यु भएको छ। पाटन अस्पतालमा उपचार गराइरहेकी ४१ वर्षीया महिला र ४५ वर्षीय पुरुषको शुक्रबार मृत्यु भएको हो। अस्पतालका निर्देशन डा विष्णु शर्माका अनुसार उनीहरु दुवै साउन १९ गते अस्पताल भर्ना भएका थिए। मृतक पुरुष टेकु अस्पतालमै कोरोना पुष्टि भएर अस्पताल भर्ना भएका हुन्। महिलाको साउन २० गते स्वाब लिइएको थियो। मृतक महिला रुपन्देहीकी हुन् भने पुरुष सर्लाहीका हुन्। महिलामा पाठेघर क्यान्सर भएको र सर्लाहीका पुरुषलाई ६ महिना पहिला कुकुरले टोकेको थियो। पाटन अस्पतालमै उपचाररत अर्का एक ४५ वर्षीया पुरुषको बिहीबार निधन भएको थियो। कोरोनाले पाटन अस्पतालमा मृत्यु हुनेको संख्या ९ पुगेको छ । तीनजना स्थानीय हुन् भने ६ जना बाहिरी जिल्लाका हुन् ।
कोशी अस्पतालमा मृत्यु भएका पुरुषको कोरोना रिपोर्ट पोजिटिभ,"विराटनगर : कोशी अस्पतालमा मृत्यु भएका विराटनगरका एक पुरुषमा कोरोना भाइरसको संक्रमण रहेको पुष्टि भएको छ । ५८ वर्षीय मृतक मारवाडी समुदायका हुन् । उनको उपचारका लागि ल्याउने वित्तिकै अस्पतालमा शुक्रबार बिहान ९:१५ बजे मृत्यु भएको थियो । कोरोना भाइरसको संक्रमण भएको हुन सक्ने आशंकामा परीक्षणका लागि उनको स्वाब संकलन गरिएको थियो । मृतकको पीसीआर परीक्षण रिपोर्ट दिउँसो ३ बजे पोजिटिभ आएको अस्पतालका मेडिकल सुपरिटेन्डेन डा चुमनलाल दासले बताए । उनकाअनुसार मृतकमा कोरोनासँग मिल्दोजुल्दो लक्षण देखिएपछि स्वाब संकलन गरेर परीक्षणका लागि पठाइएको थियो । शव अहिले अस्पतालकै आइसोलेसनमा राखिएको व्यवस्थापनका लागि नेपाली सेनाको 'बडी' डिस्पोज टोलीलाई जिम्मा लगाइने डा दासको भनाइ छ । 'मृतकलाई एक सातादेखि ज्वरो र खोकीको समस्या रहेछ, डा उनले भने, 'परिवारका सदस्यले भने निमोनिया हो भन्दै बाहिरकै निजी स्वास्थ्य संस्थामा उपचार गराइरहेको पाइएको छ ।' स्वास्थ्य अवस्था झन् जटिल बन्दै गएपछि भने उक्त स्वास्थ्य संस्थाले बिहान कोशीमा रेफर गरिदिएको उनको भनाइ छ । कोशी अस्पताल ल्याउनुअघि ती पुरुषको उपचार गर्ने निजी स्वास्थ्य संस्थाको पहिचान भइनसकेका कारण पत्ता लगाउने काम भइरहेको जानकारी उनले दिए । मृतकमा लामो समयदेखि उच्च रक्तचापको पनि समस्या रहेको पाइएको डा दासको भनाइ छ । योसँगै प्रदेश १ मा कोरोना कारण ज्यान गुमाउनेको संख्या पाँच पुगेको छ । मृतक सबै मोरङका हुन् । ती मध्ये पनि तीन जना प्रदेश राजधानी विराटनगरका बासिन्दा हुन् । यसअघि विराटनगर महानगरपालिका९ का ४५ वर्षीय पुरुषको बुधबार दिउँसो १:१० बजे कोशी अस्पतालमै मृत्यु भयो । आइसोलेसनमा भर्ना गरेर उपचाररत उनको मृत्युपछि दिउँसो ३ : ४५ रिपोर्ट पोजेटिभ आयो । विराटनगर५ घर भएका ७७ वर्षीय वृद्धको गत सोमबार कोरोना संक्रमणकै कारण कोशी अस्पतालको आइसोलेसनमा मृत्यु भयो । मोरङको रंगेली नगरपालिका८ दर्वेसाका ४५ वर्षीय पुरुषको पनि उपचारका लागि ल्याइपुर्याउन साथ बुधबार कोशीमै मृत्यु भएको थियो । अघिल्लो बुधबार साउन १४ गते मोरङ सुनवर्षी८ का एक पुरुषको विराटनगरबाट थप उपचारका लागि बीपी कोइराला स्वास्थ्य विज्ञान प्रतिष्ठान धरान लगेपछि मृत्यु भएको थियो ।"
फरक समुहको रगतले सुत्केरीको ज्यान गयो : लापरवाही कसको ?,जनकपुरधाम : जनकपुरको एक अस्पताल र रेडक्रसको लापरवाहीले जनकपुरमा एक सुत्केरीको ज्यान गएको छ। जनकपुर स्थित रामजानकी अस्पततालमा एक सुत्केरी महिलालाई फरक रगत समुहको रगत चढाउँदा ज्यान गएको हो। महोत्तरी गौशाला नगरपालिका११ भरतपुरकी २३ वर्षीया गंगादेवी महतोको फरक रगत समुहको रगत चढाउदा मृत्यु भएको परिवारजनको दाबी छ। ओ पोजिटिभ ब्लड ग्रुपको साटो बी पोजिटिभ ब्लड चढाउँदा बिहीबार राति गंगा देवीको मृत्यु भएपनि घटना शुक्रवार सार्वजनिक भएको हो। व्यथा लागेपछि बिहीबार अपराहन ४ बजे उनलाई अस्पतालमा भर्ना गरिएको थियो। शल्यक्रिया (अप्रेशन) मार्फत गंगा देवीले छोरी जन्माएकी थिइन्। पछि शरीरमा रगत अभाव भएको थियो। अस्पतालले सुत्केरीको रगत सेम्पलसहित रगत लिन आफन्तलाई रेडक्रसमा पठाएको थियो। नेपाल रेडक्रस सोसाईटी धनुषा जनकपुरले दिएको दुई पोका रगत चढाएपछि सुत्केरी झनै सिकिस्त हुँदा चेकजाँच गरेपछि ओ पोजिटिभको ठाउँमा बी पोजिटिभ रगत चढेको पत्ता लागेको थियो। त्यसको केहि बेर पश्चात सुत्केरीको मृत्यु भएको मृतककी पति राजकिशोर महतोले अन्नपूर्ण अनलाइनलाई बताए। अस्पतालले भने अनुसार नै नमूना लिएर गएर रेडक्रसबाट रगत ल्याएको र त्यहिँ मध्ये एउटा पोका बी पोजिटिभ रगत अस्पतालले चढाएकोले श्रीमतीको मृत्यु भएको भन्दै उनले अस्पताल र रेडक्रसलाई कारबाहीको माग गरेका छन्। दोषी अस्पताल र रेडक्रसलाई कारबाही र क्षतिपुर्ति नदिएसम्म श्रीमतीको शव नठाउने उनले बताए। यता अस्पताल प्रशासनले रेडक्रसको लापरबाहीले सुत्केरीको जिउमा ओको ठाउँमा बी पोजिटिभ चढेको दावी गरेको छ। अस्पतालका सञ्चालक गणेश साहले अस्पतालले पठाएको नमूना अनुसार रेडक्रसले रगत दिएको र त्यहि चढाएकाले यसमा अस्पतालको कुनै लापरबाही नभएको दावी गरे। छोरी पाए श्रीमती गुमाए पहिलो सन्तानको रुपमा घरमा आउन लागेको नयाँ सदस्यको आवगमनमा श्रीमतीसहित राजकिशोर महतो औधी खुशी थिए। आखिर किन नहोस् पहिलो सन्तानको प्रतिक्षा महतो दम्पतीलाई जो थियो। तर राज किशोर र उनको परिवारको खुशी समय टिकेन। उनी सन्तानको रुपमा छोरी त पाए तर श्रीमती गुमाए। अस्पताल र रेडक्रसको लापरवाहीले उनको २३ वर्षिया श्रीमती गंगादेवी महतोले ज्यान गुमाउनु पर्यो। अस्पताल न रेडक्रसले ब्लड ग्रुप छुट्टयाएर नमूना नपठाउँदा तथा रेडक्रसले क्रस फेरिफाईङ्ग नगर्दा श्रीमती गंगाको मृत्यु भएको राजकिशोरको आरोप छ। ओ पोजिटिभ ब्लड ग्रपुको साटो बी पोजिटिभ ब्लड चढाउँदा रिएक्सन भएपछि मृत्यु भएका गंगाको मृत्युबारे घटना शुक्रबार बिहान साढे ९ बजे मात्र सार्वजनिक भएको थियो। अस्पताल र रेडक्रसको लापरवाहीले सुत्केरी महिलाको मृत्यु भएपछि परिवारजनले शव उठाउन मानेका छैनन्। मृतकको शव भने अहिले पनि रामजानकी हस्पिटलको आइसीयुमा राखिएको छ। परिवारजनले शव उठाउन नमानेपछि जिल्ला प्रहरी कार्यालय धनुषाले परिवारजन र रगतको पोका दिएका रेडक्रसका पदाधिकारीहरुलाई सोधपुछका लागि जिल्ला प्रहरी कार्यालयमा पक्राउ गरी लगिएको छ।
"दोलखामा बाढीपहिरोबाट एकको मृत्यु, ११ परिवार विस्थापित","दोलखा : बिहीबार राती परेको वर्षाको कारण आएको पहिरोमा परी उत्तरी दोलखाको गौरीशंकर गाउँपालिका८, खारे टुनीटारमा ग्रील मजदुरको मृत्यु भएको छ । मृत्यु हुनेमा कालिञ्चोक गाउँपालिका८ सुनखानीका २८ वर्षीय सुरेश शिवाकोटी रहेको दोलखाका प्रमुख जिल्ला अधिकारी भीमकान्त शर्माले जानकारी दिए । मृतक शिवाकोटी सिंगटीबाट टुनिटारको नवनिर्मित घरमा बास बसिरहेको बेला पहिरोले पुरेर मृत्यु भएको स्थानीय बद्री खड्काले जानकारी दिए । मृतक शिवाकोटीको शव उत्खनन गरेर प्राथमिक स्वास्थ्य केन्द्र चरिकोटमा पोष्टमार्टमका लागि लगिएको प्रजिअ शर्माले बताए । पहिरोमा परेर जाजरकोट ठेडागाड नगरपालिका९ का २० वर्षीय लोकेन्द्र चौधरीको हात भाँचिएको र उनको उपचार भइरहेको दोलखाका प्रहरी प्रमुख डीएसपी रेवतीरमण पोखरेलले बताए । पहिरोको कारण गौरीशंकर गाउँपालिका५, ६ र ८ गरी ३ वटा वडाका ५४ जना पूर्णरुपमा विस्थापित भएका छन् भने ६ घरमा पूर्ण क्षति पुगेको छ। पहिरोले एउटा मोटरसाइकल बगाउनुको साथै ४३ चौपाया मरेको प्रहरीले जनाएको छ । गौरीशंकर गाउँपालिका६, गुरुम्फी क्षेत्रमा सुरीखोलाबाट आएको बाढी बजारमा छिर्दा एक स्वास्थ्यचौकीसहित १० वटा घरमा क्षति पुर्याएको प्रहरीले जनाएको छ । तामाकोसी नदीको सतहले निर्धारित तटीय क्षेत्रभन्दा माथि छोएपछि बिहीबार राति १० बजेतिर जल तथा मौसम विज्ञान विभागले एसएमएसमार्फत जानकारी गराउँदै स्थानीयलाई सचेत रहन आग्रह गरेको थियो । गौरीशंकर गाउँपालिका प्रवेश गर्ने भोर्लेस्थित बेलिव्रिज जोखिममा परेको गौरीशंकर गाउँपालिकाका अध्यक्ष सोयमबहादुर खड्काले बताए । पालिकाको करिब सयमिटर मुख्य सडक बाढीले बगाएपछि सुरी, खारे, चंखु र मार्बु जाने यातायात अवरुद्ध भएको छ । बाढीले ६ दशमलव ४ मेगावाटको सुरीखोला हाइड्रोपावर, ११ दशमलव ६ मेगावाटको तल्लो खानीखोला र ५ मेगावाटको घट्टेखोला जलविद्युत् आयोजनमा समेत क्षति पुगेको छ ।"
"लेबनान विस्फोट : अनुसन्धान गर्न १६ पक्राउ, स्थानीय आन्दोलित",बेरुत : लेबनान विस्फोट अनुसन्धानको क्रममा प्रहरीले १६ जनालाई पक्राउ गरेको छ । साथै सरकारले अनुसन्धानका लागि छानविन समितिलाई चार दिनको समयावधि दिएको छ । घटनाबारे बुझ्न फ्रेन्च राष्ट्रपति इमयानुएल म्याँक्रो लेबनन पुगेका छन् । उनले लेबनानलाई सहयोग गर्न आफू तयार रहेको पनि बताएका थिए । तर स्थानीय नागरिक नेतृत्वप्रति आक्रोशित हुँदै आन्दोलित बनेका छन् । उनीहरुले सरकारविरुद्ध प्रदर्शन गरेका छन् । फ्रेन्च सहयोगमा पनि उनीहरुले विरोध जनाएका छन् । लेबननको बेरुतमा गत बुधबार विस्फोट हुँदा १ सय ५७ भन्दा धेरैको मृत्यु भएको छ । ५ हजार घाइते छन् । यस्तै दर्जनौँ मानिस वेपत्ता हुनुका साथै अर्बौँको आर्थिक क्षति भएको बताइएको छ । उक्त घटनालाई राजनीतिक नेतृत्वको अकर्मण्यताका कारण भएको भन्दै पछिल्लो समय स्थानीयहरु आन्दोलित बनेका हुन् ।
क्वारेन्टाइनमै आत्महत्या,काभ्रे : काभ्रेको बेथानचोक गाउँपालिकाको क्वारेन्टाइनमा रहेकी युवतीले आत्महत्या गरेकी छिन्। शुक्रबार २१ वर्षीय युवतीले क्वारेन्टाइनमै आत्माहत्या गरेकी हुन्। उनी साउन १७ गते नेपाल आएर क्वारेन्टाइनमा बसेको काभ्रेका एसपी रविकुमार पौडेलले जानकारी दिए।
कोरोनाले मृत्यु हुनेको संख्या ७० पुग्यो : १५ हजार ८१४ डिस्चार्ज,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ७० पुगेको छ । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार नेपालमा कोरोनाले मृत्यु हुनेको संख्या ७० पुगेको हो । गौतमका अनुसार यो संक्रमितमध्ये मृतकको प्रतिशत ०३ प्रतिशत हो । विगतका केही दिनमा मृत्युको दर भने बढ्दै गएकाले सचेत हुन उनले सबैलाई आग्रह गरेका छन् । नेपालमा कोरोना भाइरस (कोभिड१९) संक्रमितको संख्या २२ हजार नाघेको छ । मन्त्रालयका प्रवक्ता गौतमका अनुसार पछिल्लो २४ घण्टामा ४६४ जनामा संक्रमण पुष्टि भएसँगै संक्रमितको संख्या २२ हजार माथि पुगेको हो । प्रवक्ता गौतमका अनुसार कुल संक्रमितको संख्या २२ हजार दुई सय १४ पुगेको छ । नेपालमा अहिले संक्रिय संक्रमितको ६ हजार तीन सय ३० रहेका छन्। मन्त्रालयका अनुसार पछिल्लो २४ घण्टामा २२५ डिस्चार्ज भएका छन्। कुल डिस्चार्ज हुनेको संख्या भने १५ हजार ८१४ पुगेको छ। अहिले क्वारेन्टाइनमा १० हजार २०७ जना रहेका छन्। नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र काठमाडौं हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, संखुवासभा, रुकुम पश्चिम, मनाङ र मुस्ताङमा कोरोना संक्रमण शून्यमा झरेको हो। मन्त्रालयका अनुसार अहिले आइसोलेसनमा ६ हजार तीन सय ३० संक्रमित रहेका छन् । प्रवक्ता गौतमका अनुसार लक्षण भएका संक्रमितको संख्या बढ्दै गएको छ । पछिल्लो २४ घण्टामा उपत्यकामा मात्र १०६ जनामा संक्रमण पुष्टि भएको छ। मन्त्रालयका अनुसार वीरगन्जका तीन, सिरहा र सर्लाहीका एकएक जनाको कोरोनाकै कारण मृत्यु भएको पुष्टि शुक्रबार मन्त्रालयले गरेको हो । मन्त्रालयका प्रवक्ता डा गौतमका अनुसार पर्साको वीरगन्ज९ का ४५ वर्षीय पुरुषको साउन २२ गते पाटन अस्पतालमा मृत्यु भएको हो । उनी मधुमेह र उच्च रक्तचापबाट पीडित थिए । त्यसैगरी वीगन्ज ११ का ६९ वर्षीय पुरुषको साउन २० गते राति मृत्यु भएको हो । मृत्युपछि उनमा कोरोना पुष्टि भएको हो । सँगै वीरगन्ज ११ कै ५७ वर्षीय पुरुषको साउन २२ गते निधन भएको छ । वीरगन्जस्थित गण्डक कोभिड अस्पतालमा उपचार गराइरहेका पुरुष मधुमेहका रोगी थिए । उनमा मृत्युपछि कोरोना पुष्टि भएको हो । त्यसैगरी मन्त्रालयले शुक्रबार सिरहा गोलबजार१२ स्थायी घर भएका २५ वर्षीय पुरुषको कोरोनाले मृत्यु भएको पुष्टि गरेको छ । उनको साउन २२ गते बिपी कोइराला स्वास्थ्य विज्ञान प्रतिष्ठान धरानमा निधन भएको हो । मिर्गौलाका बिरामी उनी डायलासिस गराइरहेका थिए । उनलाई जनकपुरबाट रिफर गरिएको थियो । सँगै सर्लाहीका एक ४५ वर्षीय पुरुषको शुक्रबार पाटन अस्पतालमा निधन भएको छ । उनी साउन १९ गते उपचारका लागि अस्पताल भर्ना भएका थिए ।"
"चार हजारमै कोरोना परीक्षण, चार घण्टामा रिपोर्ट, अनलाइन भुक्तानी गर्दा दुई सय छुट",काठमाडौं : सरकारले तोकेको भन्दा कम मूल्यमा कोरोना भाइरसको परीक्षण गरिरहेको विध ल्याबले शुल्क भुक्तानीका लागि अनलाइन पेमेन्टको सुविधा अपनाएको छ। अब सेवाग्राहीले शुल्क बुझाउनका लागि भौतिक उपस्थित भइरहनुपर्ने छैन। ईसेवा वा खल्तीमध्ये कुनैपनि माध्यमबाट अनलाइन भुक्तानी गर्न सक्नेछन्। अहिलेको जटिलतालाई मध्यनजर गरेर हामीले अनलाइनबाटै शुल्क तिर्न सकिनेगरी व्यवस्था गरेका हौं विधी ल्याबका सञ्चालक भीमकान्त भण्डारीले भने यसका लागि ईसेवा र खल्तीसँग सहकार्य गरिएको छ। अन्य अनलाईन सेवा प्रदायक सँग समेत सहकार्य गर्ने तयारी रहेको छ। जसबाट रकम भुत्तानी गर्दा सेवा ग्राहीले थप २०० क्यास व्याक पाउनेछन। पैसाको कारोबारबाट समेत कोरोना भाइरस फैलन सक्ने जोखिम रहेकाले अनलाइन भुक्तानी प्रणाली अपनाएको उनले बताए। विज्ञहरुले पैसाको कारोबार गर्दा यही माध्यामबाट एकअर्कामा कोरोना सर्न सक्नेतर्फ सचेत गराउँदै आएका छन्। न्यूयोर्क युनिभर्सिटीको एक अध्ययन अनुसार पैसामा सुक्ष्म जीव सुरक्षित रहन सक्छ। पैसामा तीन हजारभन्दा बढी प्रकारका किटाणु रहने गरेको पाइन्छ। जोसुकै व्यक्तिले जस्तोसुकै अवस्थामा पैसा बोक्ने र प्रयोग गर्ने भएकाले यस माध्यामबाट कोरोना भाइरस समेत सर्नसक्नेबारे सर्तक गराउँदै आइएको छ। पैसाको माध्यामबाट कोरोना सर्ने खतरा भएपछि गएको फागुन महिनामा चीनमा करोडौं नगद नष्ट गरिएको थियो। कोरोना भाइरसको परीक्षणका लागि नेपाल सरकारबाट मान्यताप्राप्त विध ल्याबले तोकिएको शुल्कभन्दा कम अर्थात ४ हजार रुपैयाँमा कोरोना परीक्षण गर्दैछ। अब अनलाईनबाट रकम भुत्तानी गर्दा ३ हजार ८ सयमा नै परीक्षण गर्न पाउनेछन भने स्वाबसमेत विध ल्यावले संकलन गरेका ४ हजार तीन सय तिरे पुग्नेछ। ल्यावले परीक्षणको नतिजा पनि छिटो छरितो रुपमा उपलब्ध गराइरहेको छ। परीक्षण गरेको चार घण्टामा नै हामी नतिजा उपलब्ध गराउँछौं भण्डारी भन्छन्। यस ल्याबले एक दिनमा ४२ सय जनाको कोभिड परीक्षण गर्ने क्षमता छ। विध ल्याब ललितपुरको कुपण्डोलमा सञ्चालित छ। विध म्यानेजमेन्ट प्रालिलाई नेपाल सरकारले साउन १३ गतेदेखि कोभिड ल्याब संचालनका लागि अनुमति दिएको हो।
तीन सीडीओको बैठक : अत्यावश्यक सेवाबाहेक उपत्यकामा थप कडाइ,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण नियन्त्रणका लागि काठमाडौं उपत्यकामा थप कडाइ हुने भएको छ। शुक्रबार काठमाडौं, ललितपुर र भक्तपुरका प्रमुख जिल्ला अधिकारी (सीडीओ) र सुरक्षा निकायका प्रमुखको छलफलले मानवीय गतिविधि र आवतजावतमा थप कडाइ गर्ने निर्णय गरेको हो। बैठकमा उपत्यकामा कोरोना संक्रमण नियन्त्रणका लागि के गर्न सकिन्छ भन्ने विषयमा छलफल भएको छ, ललितपुरका सीडीओ नारायण भट्टले भने, उपत्यकामा संक्रमण बढेपछि आगामी दिनमा कस्तो रणनीति तय गर्न सकिन्छ भनेर छलफल गरिएको हो। बैठकमा संक्रमण बढी देखिएको क्षेत्र सिल गर्ने, अत्यावश्यक बाहेकका सेवा बन्द गर्ने, सपिङ मल र व्यापारिक केन्द्रमा स्वास्थय सुरक्षा मापदण्ड पालना भए नभएको अनुगमन गर्ने, मापदण्ड कार्यान्वयन नभएको पाइए बन्द गर्नेलगायत विषयमा छलफल भएको छ। ललितपुरको सीडीओ भट्टका अनुसार उपत्यकाको सुरक्षा मापदण्डका विषयमा केही महत्वपूर्ण प्रस्ताव वृहमन्त्रालयमा पठाउने विषयमासमेत छलफल भएको छ। छलफलमा काठमाडौंका सीडीओ जनकराज दाहाल भक्तपुरकी सीडीओ हुमकला पाण्डे र ललितपुरका सीडीओ भट्टसहित सुरक्षा निकायका प्रमुख र उद्योगीको सहभागीता रहेको थियो।"
प्रदेश १ मा ६७ जना कोरोना संक्रमित थपिए,"विराटनगर : पछिल्लो समय तीव्ररुपमा समुदायस्तरमा कोरोना भाइरसको संक्रमण फैलिइरहेको मोरङका दुई स्थानीय तहमा शुक्रबार ६१ जनामा कोरोना भाइरसको संक्रमण पुष्टि भएको छ । प्रदेश १ को राजधानी समेत रहेको विराटनगर महानगरपालिका र मोरङको पुरानो सदरमुकाम रहेको रंगेली नगरपालिकामा यति ठूलो संख्यामा संक्रमण भेटिएको हो । विराटनगरमा ३२ र रंगेलीमा २९ जनाको रिपोर्ट पोजिटिभ आएको छ । मोरङको बूढीगंगा गाउँपालिकामा दुई र कटहरी गाउँपालिकामा एकजनामा संक्रमण देखिएको छ । मोरङमा एकै दिन शुक्रबार सबैभन्दा बढी ६४ जनामा संक्रमण पुष्टि भएको छ । विराटनगरको प्रदेश जनस्वास्थ्य प्रयोगशालामा गरिएको परीक्षण अनुसार रंगेली७ मा मात्रै २३ जना संक्रमित भेटिएका छन् । रंगेली६ मा तीन, ५ मा एक र ४ मा दुई जनामा संक्रमण पुष्टि भएको छ । जसमा बालबालिकासहित छ जना महिला र २३ पुरुष छन् । संक्रमित हुनेमा १० देखि ५८ वर्षसम्मका छन् । रंगेलीमा यसअघि मंगलबार २२ जनामा संक्रमण पुष्टि भइसकेको छ । जसमा एउटै परिवारका १४ जना छन् । त्यसपछि नगरपालिकाले ४, ५, ६ र ७ नम्बर वडामा निषेधाज्ञानै जारी गरेको प्रमुख प्रशासकीय अधिकृत टोमप्रसाद सुवेदीले बताए । कोशी अस्पतालमा गरिएको पीसीआर परीक्षणबाट विराटनगरमा २४ पुरुष र आठ महिलामा संक्रमण पुष्टि भएको छ । मोरङको बूढीगंगा गाउँपालिकामा दुई पुरुष र कटहरी गाउँपालिकामा एक महिलामा संक्रमण देखिएको छ । मोरङका ६४ सहित शुक्रबार प्रदेश १ मा ६७ जनामा संक्रमण पुष्टि भएको छ । अरु झापाका दुई र सुनसरीका एक जना छन् । झापाको मेचीनगर र विर्तामोडमा एकएक पुरुष तथा सुनसरीको धरानमा एक पुरुषको रिपोर्ट पोजेटिभ आएको सामाजिक विकास मन्त्रालयका प्रवक्ता डा सुरेश मेहताले बताए । प्रदेश १ मा शुक्रबार एक हजार छ सय ९४ जनाको पीसीआर परीक्षण गरिएको थियो । परीक्षण गरिएका मध्ये १५ महिला र ५२ पुरुषको रिपोर्ट पोजिटिभ आएको मन्त्रालयले जनाएको छ । प्रदेश १ मा कोरोना संक्रमितको संख्या एक हजार तीन सय २२ पुगेको छ । प्रदेश १ मा शुक्रबार पाँच जना डिस्चार्ज भएका छन् । कोभिड १९ आइसोलेसन केन्द्र, चौदण्डीगढी उदयपुरबाट चार र बीपी कोइराला स्वास्थ्य विज्ञान प्रतिष्ठान धरानबाट एक जना डिस्चार्ज भएका छन् । डिस्चार्ज हुनेमा उदयपुरका चार र मोरङका एक जना रहेको डा मेहताले बताए । प्रदेश १ मा डिस्चार्ज हुनेको संख्या नौ सय १० पुगेको छ ।"
अन्तर्राष्ट्रिय ओलम्पियाडबारे पहिलो डिजिटल सेमिनार,"काठमाडौँ : विज्ञानका विषयगत प्रतिभा पहिचान गर्ने अन्तर्राष्ट्रिय ओलम्पियाडबारे जानकारी गराउने र प्रतियोगितामा विद्यार्थी सहभागिताको लागि दायरा बढाउने अभियानअन्तर्गत स्टेम फाउन्डेसन नेपालले सातै प्रदेशमा पहिलो डिजिटल सेमिनार आयोजना गर्ने भएको छ । 'फर्स्ट डिजिटल सेमिनार अन इन्टरनेशनल ओलम्पियाड्स' नाम दिइएको यस कार्यक्रममा नेपाल विज्ञान तथा प्रविधि प्रतिष्ठान (नास्ट) को सहकार्य रहनेछ । साथै नेपाल सरकार, शिक्षा विज्ञान तथा प्रविधि मन्त्रालयको सहजीकरणमा सेमिनारलाई सातै प्रदेशमा आयोजना गरिने भएको छ। विज्ञान शिक्षक समाज नेपाल, त्रिवि विज्ञान अनुसन्धान केन्द्र, युनिग्लोब कलेज, विरिन्ची कलेज, प्याब्सन, एनप्याब्सन, एभरेस्ट वर्ल्ड स्कुल गरी ७ वटा विभिन्न संघ संस्थासँगको सहकार्यमा देशभर सातै प्रदेशमा एकएक दिने सेमिनारको आयोजना गरिने भएको हो। रजिष्टर गर्नको लागि स्टेम फाउन्डेशन नेपालको वेवसाइट तथा फेसबुक पेजमा रजिस्ट्रेसन लिंक उपलब्ध छ । साउन २६ गते प्रदेश १ बाट हुने सेमिनार साउन ३० गते प्रदेश २ मा, साउन ३२ गते गण्डकी प्रदेशमा, भदौ २ गते प्रदेश ५ मा, भदौ ४ गते कर्णाली प्रदेशमा, भदौ ७ गते सुदूरपश्चिम प्रदेशमा सेमिनार आयोजना हुनेछ । बागमती प्रदेशमा भने साउन १५ गते नै सेमिनार समापन भइसकेको छ । यस सेमिनारमा नेपाल सरकार, शिक्षा विज्ञान तथा प्रविधिमन्त्री गिरीराजमाणि पोखरेल, नेपालमा ओलम्पियाडका एम्बेसडर पूर्वविज्ञानमन्त्री गणेश साह, ओलम्पियाडमा नेपाललाई पहिलो पटक अन्तर्राष्ट्रिय मञ्चमा सहभागी गराउने प्राध्यापक तथा विज्ञको पनि सहभागिता रहनेछ ।"
साउदीबाट फर्किए ६ हजार ७ सय नेपाली,"साउदी अरेबिया : साउदी अरेबियामा कोभिड१९ को प्रभाव र अन्य कारणले अलपत्र परेका ६ हजार ७ सय ३३ जना नेपाली चार्टर उडानबाट स्वदेश फिर्ता भएका छन्। त्यस्तै ६९ जनाको शव पनि पठाइएको छ। दुतावासको अनुसार कोरोना भाइरसको प्रभावबाट साउदीमा रहेका विभिन्न कम्पनी बन्द भइ स्वदेश फिर्ता हुने नेपालीको संख्या बढेको छ भने हालसम्म स्वदेश फिर्ता हुनको लागि अनलाइन तथा टेलिफोन सम्पर्क गरि ३२ हजार नेपालीले फारम भरेका छन्। नेपाली दूतावास रियादले साउदी अरेबियामा व्यवसायरत सबै इजाजतपत्रवाला म्यानपावर एजेन्सीहरूलाई आफूले साउदी अरेबिया पठाएका कामदारको रेखदेख गर्न, जिम्मेवारी बन्न साथै विभिन्न कारणबाट पीडित बनेका कामदारको रोजगार, सुविधा, समायोजन उद्धार साथै स्वदेश फिर्तिका लागि गम्भीर पहल गर्न अनुरोध गर्नुको साथै जिम्मेवारीका साथ कामदारको हकहितको लागि कार्य गर्न आव्हान गरेको छ। कोरोना भाइरसको प्रभावबाट अलपत्र परेका ३४ जना नेपालीलाई मोरङ सुनसरी समाज साउदी अरेबियाले एक महिनाको लागि खाध्यान्न सहयोग गर्नुको साथै एनआरएन साउदीले खडा गरेको कोरोना सहायता कोषमा १ हजार साउदी रियल सहयोग गरेको छ भने साउदीमा रहेका विभिन्न सामाजिक संघसस्था, भातृसंगठन र सामाजिक व्यक्तित्वसँग समेत सहकार्य गदै आएको छ। साउदीमा केही दिन यता कोरोना भाइरसबाट निको हुनेको संख्या उल्लेखनीय रूपमा बढ्दो छ। हालसम्म २ लाख ४७ हजार ८९ जना निको हुनुको साथै २ लाख ८४ हजार २ सय २६ संक्रमित भएका छन् भने ३ हजार ५५ को मृत्यु भएको छ। साउदी सरकारले राजधानी रियादमा हरित परियोजना सुरु गरेको छ। जसमा सडकका दुबै छेउमा वृक्षारोपण (रूख) रोपिने र विभिन्न सुबिधा दिने भएको छ।"
किर्ते गर्ने उपभोक्ता समितिका अध्यक्ष पक्राउ,कालिकोट : जिल्ला प्रहरी कार्यालय कालिकोटले बिल भरपाई किर्ते गरी रकम भुक्तानी लिने उपभोक्ता समितिका अध्यक्षलाई पक्राउ गरेको छ। जिल्लाको सान्नित्रिवेणी गाउँपालिका५ मा रहेको कालिका प्रारम्भिक उत्पादन कृषक समुहका अध्यक्ष ललिजन बमलाई प्रहरीले पक्राउ गरेको हो। कर्णाली प्रदेश सरकारको कृषि तथा सहकारी मन्त्रालयबाट प्राप्त २२ लाख ८ हजार रकमको बिना काम किर्ते कागजात बनाएर भुक्तानी लिएको आरोपमा समुहका अध्यक्ष बमलाई पक्राउ गरिएको जिल्ला प्रहरी प्रमूख डिएसपी श्यामबाबु ओलीयाले बताए। सान्नित्रिवेणी गाउँपालिकालाई अर्गानिक नमुना गाउँ कार्यक्रम अन्तरगत कृषि विकास कार्यालयको कुल २२ लाख ४२ हजारको योजनामा समुहका अध्यक्ष बमले किर्ते काम गरी कृषि विकास कार्यालयबाट २ लाख ८ हजार ३ सय ७० रुपैयाँ भुक्तानी लिएका छन्। कार्यालयले उनको रकम भुक्तानी लिएको खाता र व्यक्तिगत खाता समेत रोक्का गरेको जनाएको छ। सान्नित्रिवेणी गाउँपालिका५ का वडा अध्यक्षको किर्ते हस्ताक्षेर गरेर अनुगमनसमेत गरेको प्रतिवेदन बनाएर रकम भुक्तानी लिएको वडा अध्यक्षले प्रहरीमा उजुरी दिएपछि समुहका अध्यक्षलाई पक्राउ गरिएको हो। प्रहरीका अनुसार पक्राउ गरिएका बमलाई जिल्ला अदालतबाट सात दिनको म्याद थप गरी थप अनुसन्धान सुरु गरिएको छ। सरकारी रकठ ठगी किर्ते गर्ने समुहका अध्यक्षलाई मुलुकी अपराध संहिता बमोजिम ७ वर्ष कैद र ७० हजारसम्म जरिवाना कानुनी व्यवस्था रहेको छ।
सुशील भट्टलाई सिईओ मैले बनाएको होइन : वामदेव,"काठमाडौं : नेपाल कम्युनिस्ट पार्टी (नेकपा)का उपाध्यक्ष वामदेव गौतमले सुशील भट्टलाई लगानी बोर्डको प्रमुख कार्यकारी अधिकृतमा नियुक्ति गर्न आफुले सिफारिस नगरेको स्पस्ट पारेका छन्। शुक्रबार एक विज्ञप्ति जारी गर्दै गौतमले भट्टको नियुक्ति आफ्नो सरोकारभन्दा बाहिरको विषय भएकव उल्लेख गरेका छन्। 'लगानी बोर्डको प्रमुख कार्यकारी अधिकृतमा नियुक्त भएका सुशील भट्टलाई उक्त जिम्मेवारीका निम्ति मैले प्रधानमन्त्रीसमक्ष सिफारिस गरेको र मेरै जोडमा उनी नियुक्त भएका हुन् भन्ने कपोलकल्पित तथा भ्रामक खबर सवत्र व्याप्त पारिएको छ' गौतमद्वारा जारी विज्ञप्तिमा भनिएको छ 'तर, सुशील भट्ट वा कुनै पनि व्यक्तिको नियुक्तिका निम्ति मैले प्रधानमन्त्री वा कोही व्यक्तिसँग पनि केही भनेको छैन्। यो मेरो सरोकार भन्दा बाहिरको विषय हो।' त्यस्तै गौतमले अहिले नेकपाभित्र देखापरेका अन्तरविरोध हल हुन नसग्दा तीन वटा विचार समुह बनेको विज्ञप्तिमा उल्लेख छ। केपी ओली, पुष्पकमल दाहाल प्रचण्ड र माधवकुमार नेपालको समूहमा आफु नभएको उनको दाबी छ। 'म समुहगत रुपमा यी कसैसँग जोडिएको छैन् र जोडिन पनि चाहन्न। तर ओली र प्रचण्डले भेट्न बोलाउँदा म जाने गरेको छु' उनले भने 'सल्लाह सुझाव र राय पनि दिने गरेको छु। मैले आफुलाई स्वतन्त्र राख्ने कोसिस पनि गरेको छु। पछिल्लो मैले पार्टीमा राखेको ६ वुदे प्रस्ताव त्यसकै एउटा उदाहरण हो।' पार्टी अध्यक्ष भनेको व्यक्ति मात्र नभएर पार्टीभित्रको सर्वस्वीकार्य संस्था भएको उनले दाबी गरेका छन्। विज्ञप्तिमा उनले भनेका छन् 'त्यसै कारण पार्टी अध्यक्षहरु दुवै वा एक्लै उहाँहरुले बोलाउँदा मैले भेट्ने गरेको छु। मैले समयसमयमा भेट गरेको बेला ओलीकै अगाडि उहाँलाई गम्भीर आलोचना गर्ने गरेको छु। प्रचण्डलाई पनि उहाँकै अगाडि उहाँको आलोचना गर्ने गरेको छु। पार्टी अध्यक्ष दुवै वा एक्लै बोलाएको बैठक वा भेलालाई मैले गुट मान्दिन।' केही दिन अघि नेकपाका अध्यक्ष प्रचण्ड र पूर्वप्रधानमन्त्री झलनाथ खनालले बालुवाटार पुगेर बदनाम विचौलियालाई लगानी बोर्डमा कसको डिजाइनमा ल्याएको भन्दै प्रधानमन्त्री ओलीसँग प्रश्न गरेका थिए। भट्टको नियुक्तिले पार्टी र सरकार दुबै बदनाम भएको बताउँदै यस्तो गलत कदमलाई सच्याउन प्रधानमन्त्रीलाई आग्रह गरेका थिए।"
२४ घन्टामै थपिए उपत्यकामा १०६ जना कोरोना संक्रमित,"काठमाडौं : काठमाडौं उपत्यकामा थप १०६ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप १०६ जनामा कोरोना संक्रमण भएको पुष्टि गरेका हुन्। भक्तपुरका ४ जना , काठमाडौंका ९२ जना, ललितपुरका १० जना गरी कुल १०६ जनामा कोरोना संक्रमण देखिएको मन्त्रालयले पुष्टि गरेको हो। यस्तै शुक्रबार अनुसार पछिल्लो २४ घण्टामा ४६४ जनामा संक्रमण पुष्टि भएसँगै संक्रमितको संख्या २२ हजार माथि पुगेको छ। प्रवक्ता गौतमका अनुसार कुल संक्रमितको संख्या २२ हजार दुई सय १४ पुगेको छ । नेपालमा अहिले संक्रिय संक्रमितको ६ हजार तीन सय ३० रहेका छन्। मन्त्रालयका अनुसार पछिल्लो २४ घण्टामा २२५ डिस्चार्ज भएका छन्। कुल डिस्चार्ज हुनेको संख्या भने १५ हजार ८१४ पुगेको छ। अहिले क्वारेन्टाइनमा १० हजार २०७ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र काठमाडौं हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, संखुवासभा, रुकुम पश्चिम, मनाङ र मुस्ताङमा कोरोना संक्रमण शून्यमा झरेको हो। मन्त्रालयका अनुसार कोरोनाबाट ७० जनाको मृत्यु भइसकेको छ। कोरोना संक्रमितको संख्या २२ हजार नाघ्यो : २४ घण्टामा ४६४ संक्रमित"
कोरोना संक्रमितको संख्या २२ हजार नाघ्यो : २४ घण्टामा ४६४ संक्रमित,"काठमाडौं : नेपालमा कोरोना भाइरस (कोभिड१९) संक्रमितको संख्या २२ हजार नाघेको छ । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार पछिल्लो २४ घण्टामा ४६४ जनामा संक्रमण पुष्टि भएसँगै संक्रमितको संख्या २२ हजार माथि पुगेको हो । प्रवक्ता गौतमका अनुसार कुल संक्रमितको संख्या २२ हजार दुई सय १४ पुगेको छ । नेपालमा अहिले संक्रिय संक्रमितको ६ हजार तीन सय ३० रहेका छन्। मन्त्रालयका अनुसार पछिल्लो २४ घण्टामा २२५ डिस्चार्ज भएका छन्। कुल डिस्चार्ज हुनेको संख्या भने १५ हजार ८१४ पुगेको छ। अहिले क्वारेन्टाइनमा १० हजार २०७ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र काठमाडौं हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, संखुवासभा, रुकुम पश्चिम, मनाङ र मुस्ताङमा कोरोना संक्रमण शून्यमा झरेको हो। मन्त्रालयका अनुसार अहिले आइसोलेसनमा ६ हजार तीन सय ३० संक्रमित रहेका छन् । प्रवक्ता गौतमका अनुसार लक्षण भएका संक्रमितको संख्या बढ्दै गएको छ । पछिल्लो २४ घण्टामा उपत्यकामा मात्र १०६ जनामा संक्रमण पुष्टि भएको छ ।"
पाकिस्तानले जम्मुकश्मीर समेट्दै नयाँ नक्सा जारी गर्यो,"इस्लामाबाद : जम्मु र कश्मीरलाई समेट्दै पाकिस्तानले नयाँ राजनीतिक नक्सा सार्वजनिक गरेको छ । भरत सरकारले संविधानको धारा ३७० खारेज गर्दै जम्मुकश्मीरको स्वायत्तता खोसेको एक वर्षपछि पाकिस्तानले उक्त भूभागलाई आफ्नो भूमिमा समेटेको हो । २०१९ को अगस्ट ५ मा दिल्लीबाट नरेन्द्र मोदी नेतृतवको सरकारले संविधानको धारा ३७० खारेज गरिदिएको थियो । लामो समयदेखि अशान्त रहेको यस क्षेत्र मोदी सरकारको निर्णयपछि झन् अशान्त बन्दैआएको छ । यससँगै पाकिस्तानले उक्त मुद्दालाई अन्तर्राष्ट्रियकरण गर्नुपर्ने भन्दै पहल गर्दैआएको थियो । सोही अनुरुप पाकिस्तानले भारतले दावी गरेको जम्मुकश्मीरलाई आफ्नो राजनीतिक नक्सामा समेटेको हो । पाकिस्तानी प्रधानमन्त्री इमरान खानले भने ऐतिहासिक दिन भन्दै व्याख्या गरेका छन् । त्यसो त, जम्मुकश्मीरको स्वायत्तता खोसेपछि पाकिस्तानीहरुले त्यस विरुद्ध प्रदर्शन गर्नुका साथै पाकिस्तानी प्रधानमन्त्रीले उक्त भूभागका जनतालाई पाकिस्तानले समेट्न तयार भएको प्रतिक्रिया दिएका थिए । यसवाहेक कश्मीरको केही भागमा पाकिस्तानले र जम्मुकश्मीरको केही भाग भारतले शासन गर्दैआएका छन् । जम्मुकश्मीरको मुद्दा पाकिस्तानले यसअघि पनि अन्तर्राष्ट्रिय फोरममा उठाइसकेको छ ।"
पाटन अस्पतालमा उपचार गराइरहेका दुई जनाको कोरोनाले मृत्यु,ललितपुर : विश्वव्यापी महामारीको रुपमा फैलिएको कोरोना भाइरस (कोभिड१९) का कारण पाटन अस्पतालमा उपचार गराइरहेका दुई जनाको मृत्यु भएको छ। पाटन अस्पतालमा उपचार गराइरहेकी ४१ वर्षीया महिला र ४५ वर्षीय पुरुषको शुक्रबार मृत्यु भएको हो। अस्पतालका निर्देशन डा विष्णु शर्माका अनुसार उनीहरु दुवै साउन १९ गते अस्पताल भर्ना भएका थिए। मृतक पुरुष टेकु अस्पतालमै कोरोना पुष्टि भएर अस्पताल भर्ना भएका हुन्। महिलाको साउन २० गते स्वाब लिइएको थियो। मृतक महिला रुपन्देहीकी हुन् भने पुरुष सर्लाहीका हुन्। महिलामा पाठेघर क्यान्सर भएको र सर्लाहीका पुरुषलाई ६ महिना पहिला कुकुरले टोकेको थियो। पाटन अस्पतालमै उपचाररत अर्का एक ४५ वर्षीया पुरुषको बिहीबार निधन भएको थियो। कोरोनाले पाटन अस्पतालमा मृत्यु हुनेको संख्या ९ पुगेको छ । तीनजना स्थानीय हुन् भने ६ जना बाहिरी जिल्लाका हुन् ।
पाटन अस्पतालको आइसोलेसनमा रहेका कोरोना संक्रमितको मृत्यु,ललितपुर : लतितपुरस्थित पाटन अस्पतालको आइसीयूमा उपचाररत कोरोना संक्रमितको मृत्यु भएको छ । वीरगन्जका महामनगरपालिका९ माइस्थानका ४५ वर्षीय पुरुषको बिहीबार दिउँसो ३ः३० मा मृत्यु भएको जिल्ला स्वास्थ्य कार्यालय ललितपुरले जानकारी दिएको छ । मृतकमा सुगर र प्रेसरको समस्या समेत रहेको जनस्वास्थ्य कार्यालय ललितपुर स्रोतले जानकारी दिएको छ । उनलाई साउन १७ गते पाटन अस्पताल भर्ना गरिएको थियो । मृतकको बिहीबार राति नै पशुपतिमा दाहसंस्कार गरिएको स्रोतले जानकारी दिएको छ ।ललितपुरमा मृत्यु हुनेको संख्या ८ पुगेको छ । त्यस मध्ये ३ जना ललतिपुरकै स्थानीय हुन् ।
बर्दियामा कोरोना जित्नेको संख्या बढ्यो,"गुलरिया : बर्दियामा कोरोना भाइरस जित्नेको संख्या बढ्दो क्रममा छ । जिल्लामा हालसम्म पुष्टि भएका २ सय ६२ संक्रमितमध्ये २ सय २५ जना संक्रमितले कोरोना जितेका छन् । बर्दियामा पुरुष २८ र महिला ९ गरी ३७ जना कोरोना संक्रमितको आइसोलेसनमा उपचार भइरहेको जनस्वास्थ्य कार्यालय बर्दियाका निरीक्षक कृष्णगोपाल चौधरीले बताए । जिल्लामा २ सय १९ पुरुष र ४३ महिला गरी २ सय ६२ जना कोभिड१९ संक्रमित भएका छन् । जसमध्ये पुरुष १ सय ९१ जना र महिला ३४ जना गरी २ सय २५ जना संक्रमितले सहजै कोरोना जितेका हुन् । चौधरीले भने,' हालसम्म संक्रमितमा कुनै लक्षण देखिएको छैन । कोरोनाका कारण कसैको मृत्यु भएको छैन ।' क्वारेन्टाइनमा आश्रय लिइरहेका एकजना आत्महत्या गरेका व्यक्तिको स्वाब परीक्षणका क्रममा भने कोरोना पोजिटिभ पाइएको छ । बर्दियामा १३ हजार ४६ आरडीटी र ५ हजार २ सय ८१ गरी १८ हजार ३ सय २७ जनाको कोरोना परीक्षण भएको छ । नेपाल पत्रकार महासंघ बर्दियाका पूर्वअध्यक्ष एवम् कान्तिपुर दैनिकका बर्दियाकर्मी कमलकुमार पन्थीले कोरोना जितेका छन् । दुईसाता होम आइसोलेसनमा बसेका उनलाई प्रमुख जिल्ला अधिकारी, जनस्वास्थ्य प्रमुखलगायत नेपाल पत्रकार महासंघ बर्दियाको टोलीले घरमै पुगी बधाइ दिएका छन् । कुनैपनि लक्षण विना कोरोना जितेकोमा खुशी व्यक्ति गर्दै स्वास्थ्यकर्मीले अझै एक साता घरमै बस्न सुझाव दिएको पत्रकार पन्थीले बताए । कोरोनाबाट कोही पनि डराउन नपर्ने तर सर्तकता सबैले अपनाउनु पर्ने उनको सुझाव छ ।"
"डिलरमा औषधि विभागको छापा, सञ्चालक पक्राउ","विराटनगर : प्रतिबन्धित औषधिको डिलरमा औषधि व्यवस्था विभाग विराटनगर र प्रहरीको संयुक्त टोलीले छापा हानी सञ्चालकलाई पक्राउ गरेको छ। डिलर सञ्चालक दमक नगरपालिका७ का ३८ वर्षीय गंगाबहादुर खड्का पक्राउ परेका हुन् । खड्काले नेपालमा आयात, किनबेच र सेवनमा पूर्ण रुपमा प्रतिबन्ध लगाइएको औषधिको लुकाइछिपाइ बिक्री गर्न डिलर नै सञ्चालन गरेको पाइएको विभागका विराटनगर प्रमुख सञ्जीव कट्टेलले बताए । दमकमा खड्काको दमक मेडिसिन डिस्ट्रीब्युटर्स नामक औषधिको होलसेल पसल छ । त्यही पसलको आडमा उनले भारतबाट अवैधरुपमा ल्याएर प्रतिबन्धित औषधि पनि बिक्री गर्ने गरेको खुलेको कट्टेलले बताए । उनकाअनुसार भारतबाट ट्रामाडोल, जेनग्रा रेड, लुलीगार्ड, डर्मीकेम ओसी, प्रेगाउट किट, भिवेल फोर्ट, क्लोबेटा जिएम समेतका प्रतिबन्धित औषधिको कारोबारमा खड्काको संलग्नता देखिएको छ । प्रतिबन्ध लगाइएको र दर्ता नै नभएका कारण यी कुनै औषधि नेपालमा भित्राउन र बिक्रीवितरण गर्न नपाइने उनको भनाइ । खड्काको घरमा छापा हान्दा लुकाइछिपाइ राखेको अवस्थामा एक सय २० पत्ता ट्रामाडोल, ३० पत्ता जेनग्रा रेड, ९५ ट्युब लुलीगार्ड, चार सय बट्टा डर्मीकेम ओसी, १४ पत्ता प्रेगाउट किट, एक सय ४० पत्ता भिवेल फोर्ट र एक सय ५० ट्युब क्लोबेटा जिएम समेतका प्रतिबन्धित औषधि बरामद भएको कट्टेलले बताए । क्यान्सरको समस्या भएकालाई दुखाई कम गर्न प्रयोग गरिने ट्रामाडोलले अरु औषधिसँग मिसाएर सेवन गर्दा लागुऔषधको काम गर्ने उनको भनाइ छ । त्यही भएर अवैध रुपमा भित्रने यसको कारोबार पछिल्लो समय फस्टाएर गइरहेको पाइएको उनले बताए । जेनेग्रा रेड मानिसलाई यौन उत्तेजनामा ल्याउने र लुलीगार्ड, डर्मीकेम ओसी तथा क्लोबेटा जिएम छालामा प्रयोग गर्ने औषधि रहेको कट्टेलले बताए । त्यस्तै प्रेगाउट किट गर्भपतन गराउने औषधि हो । 'घरमै औषधिको होसलेस पसल चलाएका खड्काले भारतदेखि ल्याएर प्रतिबन्धित औषधि पनि बेच्ने गरेको पाइयो,' कट्टेलले भने, 'यो सूचना विभागमा धेरै पहिले आएको थियो ।' औषधिको होलसेन चलाउने खड्काले प्रतिबन्धित औषधि चैं आफ्नो विश्वासिला र नजिकका व्यक्तिहरुलाई मात्रै बिक्री गर्ने गरेको पाइएको उनको भनाइ छ । अरु औषधिमा मिसाएर सेवन गर्दा लागुऔषधको जस्तै नसा दिने भएकाले ट्रामाडोल सरकारले नेपालमा पूर्ण रुपमा प्रतिबन्ध लगाएको उनले बताए । उनकाअनुसार १५ देखि ३० वर्ष उमेर समूहका युवाले यसको अत्याधिक प्रयोग गर्ने गरेको पाइएको छ । विशेष गरेर लागुऔषधका दुव्र्यसनीले पेट दुख्दा र नशाको दुखाइमा प्रयोग गरिने प्रिगाभालिन, डाइसाइक्लोमिन समेतका औषधिसँग मिसाएर ट्रामाडोलको सेवन गर्ने गरेको कट्टेलको भनाइ छ । प्रिगाभालिन र डाइसाइक्लोमिन नेपालमा बिक्री गर्न पाइन्छ । 'ट्रामाडोलसँगै बरामद हुने यी औषधि दर्ता भएका आधिकारिक कम्पनीबाटै दुरुपयोग भइरहेको पाइएको छ,' विभागका प्रमुख कट्टेलले भने, 'त्यस्ता कम्पनीलाई कारबाहीको दायरामा ल्याउन प्रक्रिया अघि बढाइएको छ ।' प्रतिबन्धित अवैध औषधिसहित पक्राउ गरिएका खड्कालाई भने प्रहरी हिरासतमा राखेर थप अनुसन्धान गर्ने काम भइरहेको जानकारी कट्टेलले दिए । उनकाअनुसार विभिन्न स्थानबाट प्रहरीले पछिल्लो एक महिनाको अवधिमा १५ जनालाई प्रतिबन्धित औषधिसहित पक्राउ गरेर कारबाहीका लागि औषधि व्यवस्था विभागलाई बुझाएको छ । यसअघि पक्राउ परेकाहरुले खड्काबाटै आफूहरुले प्रतिबन्धित औषधि खरिद गर्ने गरेको बयान दिएपछि विभाग र प्रहरीले उनीमाथि निगरानी बढाएको थियो । 'खड्काले अरु पनि प्रतिबन्धित औषध 'स्टक' गरेर राखेका हुन सक्छन्,' उनले भने, 'थप अनुसन्धान अघि बढाएर खोजी थालिएको छ ।' घरबाटै डिलर सञ्चालन गरेका खड्का पूर्वका विभिन्न सहरमा प्रतिबन्धित औषधि 'सप्लाई' गर्ने अवैध डिलर सञ्चालक हुन् । प्रतिबन्धित औषधि फार्मेसीहरुलाई पनि उपलब्ध गराउने गरेको पाइएको छ । खड्काविरुद्ध औषधि ऐन २०३५ अनुसार कारबाही गर्न अनुसन्धान अघि बढाइएको जानकारी खड्काले दिए । प्रारम्भिक अनुसन्धानबाट खड्काले ऐनको दफा १८ को बर्खिलाप गरेको खुलेको छ । ऐनको दफा १८ ले कुनै पनि औषधिको दुरुपयोग गर्न नपाइने र दुरुपयोग गरेमा कैद र जरिवानाको सजाय हुने व्यवस्था गरेको छ ।"
नुवाकोटका सातजनामा देखियो कोरोना संक्रमण,नुवाकोट : नुवाकोटमा शुक्रबार एकैदिन सातजनामा कोरोना भाइरस (कोभिड१९) संक्रमण पुष्टि भएको छ । विदुर नगरपालिका क्षेत्रका ६ र एकजना गरी सातजनामा पन्चकन्या गाउँपालिकाका संक्रमित पुष्टि भएको हो । यसअघि पहिचान भएका संक्रमितको 'कन्ट्रयाकट्रेसिङ' को क्रममा सातजनामा कोरोना भाइरसको संक्रमण फेला परेको स्वास्थ्य कार्यालय नुवाकोटले जनाएको छ । स्वास्थ्य कार्यालय नुवाकोटका प्रमुख सागरप्रसाद घिमिरेका अनुसार काठमाडौं पठाएको स्वाब परीक्षणमा विदुर नगरपालिकाका ६ जना र पञ्चकन्या गाउँपालिकाका १ जनामा कोरोना भाइरसको संक्रमण पुष्टि भएको हो । उनीहरुलाई अस्पताल लैजाने तयारी भइरहेको छ । संक्रमितमध्ये एकजना स्वास्थ्यकर्मी र एकजना सेनामा कार्यरत व्यक्ति रहेका छन् । नुवाकोट जिल्ला अस्पताल त्रिशूलीका एकजना स्वास्थ्य सहायक र सेनाको गणमा कार्यरत एकजना सिपाही रहेको जनाइएको छ । यससँगै नुवाकोटका ५३ जना कोरोना भाइरसबाट संक्रमित भएका छन् । ३६ जना संक्रमित उपचारपछि घर फर्किएका छन् । १० जना अस्पतालको आइसोलेसनमा उपचार गराइरहेका छन् । पाँचजना नुवाकोट जिल्ला अस्पताल त्रिशूली र ५ जनाको काठमाडौंमा उपचार भइरहेको छ । एकैपटक समुदायस्तरका सातजनामा कोरोना संक्रमण फेला परेपछि नुवाकोट थप असुरक्षित र जोखिमपूर्ण भएको छ । नुवाकोटमा अत्यावश्यक बाहेकका सेवालाई कम गरिएपनि संक्रमणको बढ्दो संख्याले सर्वसाधारणमा त्रास सृजना गरेको छ । यसअघि पनि बिहीबार काठमाडौंको वीर अस्पतालमा गरिएको स्वाबको नमूना परीक्षणमा लिखु गाउँपालिका घर भएका ३० वर्षीय पुरुषमा कोरोना संक्रमण पुष्टि भएको थियो । लिखुमा पहिलो पटक कोरोना संक्रमण देखिएको हो । योसँगै जिल्लामा कोरोना संक्रमितको कुल संख्या ५३ पुगेको स्वास्थ्य कार्यालय नुवाकोटका प्रमुख सागरप्रसाद घिमिरेले जानकारी दिए । उनका अनुसार हाल आइसोलेसनमा रहेका सबैको स्वास्थ्य अवस्था सामान्य रहेको छ ।नुवाकोटमा हालसम्म ३६ संक्रमित स्वास्थ्य उपचारपछि निको भएर घर फर्किएका छन् ।
"महानायक बन्ने कि खलनायक, शीर्ष नेताको हातमा छ : रायमाझी","अर्घाखाँची : नेपाल कम्युनिस्ट पार्टीका नेता तथा पूर्वमन्त्री टोपबहादुर रायमाझीले पार्टी फुटेमा अहिलेका महानायक खलनायकमा झर्ने दावी गरेका छन् । शीर्ष नेताहरुको कारण पार्टी फुटेमा लामो बलीदानी र संघर्षबाट प्राप्त भएको राजनीतिक उपलब्धि गुम्ने खतरा रहेको बताउँदै महानायक बन्ने कि खलनायक बन्ने कुरा शीर्ष नेताको हातमै रहेको उनको भनाइ थियो । बैचारिक संघर्ष भन्दा पनि नेताहरुको पदीय हैसियतका कारण पार्टीमा तिक्तता बढेको नेता रायमाझीको भनाइ थियो । हाल पार्टीको अन्तरविरोध भन्दा पनि कोरोना नियन्त्रणमा सरकारको ध्यान जान जरुरी रहेको उनको भनाइ छ । प्रेस संगठन नेपालले सन्धिखर्कमा गरेको पत्रकार सम्मेलनमा बोल्दै नेता रायमाझीले नेता व्यवस्थापनको समस्याका कारण पार्टीभित्र अन्तरविरोध देखिएको बताए । दुई अध्यक्ष झैँ दुई प्रधानमन्त्री बनाए विवाद अन्त्य हुनसक्ने भन्दै उनले व्यंग्य समेत गरेका थिए । सहमति अनुसार दुई अध्यक्ष बनाएका छौँ । प्रधानमन्त्री पनि दुई वटा बनाउने र जोरबिजोर प्रणली लागु गर्दा राम्रो हुन्छ भन्ने व्यंग्य हान्न सुरु भैसक्यो, नेता रायमाझीले भने ।"
"पीसीआर रिपोर्ट : पहुँच भए आजै, नभए चार दिनमा","विराटनगर : प्रदेश१ का आन्तरिक मामिला तथा कानुनमन्त्री हिक्मतकुमार कार्कीसहित मन्त्रालयका कर्मचारीले विहीबार पीसीआर परीक्षण गरे। दिउँसो संकलन गरेको स्वाबको रिपोर्ट साँझनै आयो। सामाजिक सञ्जालमा मन्त्रीसहित कर्मचारीको रिपोर्ट नेगेटिभ भन्दै व्यापक प्रचार भयो। मुख्यमन्त्री तथा मन्त्रिपरिषदको कार्यालयका कर्मचारीको पनि बिहीबारनै स्वाब संकलन गरी पीसीआर परीक्षण गर्दा सबैको रिपोर्ट बेलुकानै आयो। आवश्यकतानै नभएका बिना लक्षण, बिना कन्ट्रयाकका कर्मचारीले पनि हुलमुलमा परीक्षण गराए जो पहुँचवाला कार्यालयका कार्मचारी थिए। यी दुई उदाहरण मात्रै हुन्। अन्य प्रदेश १ का सरकारी पहुँचवाला कार्यालयका कर्मचारी र व्यक्तिले पनि सामान्य रुघा लागे स्वाब दिन्छन् र दबाव दिएर साँझनै रिपोर्ट लिन्छन्। तर, रुघा, खोकी र ज्वरोले थलिएकादेखि आफुले भेटेका साथी कोरोना पोजिटिभ भएका सर्वसाधारण, पहुँच नपुग्ने, दबाव दिन नसक्नेहरुको स्वाब संकलन गरेको तीन दिनसम्ममा पनि परीक्षण रिपोर्ट आउँदैन, मानसिक तनाबमा बस्नुपर्ने हुन्छ। विराटनगरका एक सञ्चारकर्मीले आफुले भेटेको साथीमा कोरोना संक्रमण देखिएपछि २१ गते बुधबार विराटनगरस्थित महानगरपालिकाले स्वाब संकलन गर्ने स्थान जैनभवनमा गएर स्वाब दिए। उनले स्वाब दिएको शुक्रबार तीन दिन भयो। तर, अझै रिपोर्ट आएको छैन्। रिपोर्ट पोजिटिभ आउलाकी नेगेटिभ भन्ने दैनिक तनाब झनै बढेको उनी बताउँछन्। तीन दिन भयो रिपोर्ट आउँदैन, पहुँचवाला कर्मचारी र मन्त्रीको एकै दिनमा आयो, उनले भने हामी हेरेको हेर्यौ। अर्की एक पत्रकार महिलालाई रुघा, खोकी, १०२ डिग्री ज्वरो लगातार तीन दिनदेखि आएपछि उनले पनि २१ गतेनै जैन भवनमा पुगेर स्वाब दिइन्। अहिले पनि रुघाखोकि लागिरहेको छ, घरमानै औषधी खाएर बसेको छु, स्वाब दिएको तीन दिन भयो तर, रिपोर्ट आएको छैन उनले अन्नपूर्ण अनलाइनसँग भनिन्। कोरोनाको लक्षणसँग धेरै मिल्दो जुल्दो भएपछि कोरोना आशंका स्वाब दिएको बताउने ती महिला सञ्चारकर्मी स्वाबको रिपोर्ट नआउँदै आफुलाई धेरै आराम भइसकेको सुनाउँछिन्। पहुँच हुनेको लक्षण नदेखिँदा पनि परिक्षण गराए, विहानको बेलुका आयो, मेरो तीन दिनमा पनि आएको छैन् उनले भनिन्। २० गते परिक्षण गरेकाहरु मध्ये केही सर्वसाधारणको रिपोर्ट २३ गते आयो। सो रिपोर्टमा एक सञ्चारकर्मी पनि पोजिटिभ भन्ने सुनेपछि आफुहरुलाई आशंका गरेर फोन गरेर साथीहरुले सोध्ने गरेको स्वाब दिएका सञ्चारकर्मी बताउँछन्। स्वाब दिएको थाहा थियो, सुभचिन्तकहरुले सोधेको सोधेकै छन् एक सञ्चारकर्मीले भने रिपोर्ट ढिला आउँदा पनि झन तनाव थपियो। विराटनगरमा तीन स्थानमा पीसीआर ल्याव राखेर कोरोना परीक्षण भइरहेको छ। तर, पहुँच भएकाहरु दवाब दिन सक्नेहरुको स्वाब अघि परीक्षण गर्दा सर्वसाधारण र बिरामीहरुको परीक्षण ढिला हुने गरेको छ। यसलाई प्राथमिकता दिनुपर्यो भनेर दैनिक दवाब दिने फोन टन्नै आउँछ, हाकिमको आदेश मान्नै पर्यो, ठुलाबढाकोले प्राथमिकता पाएकै हुन्, कोशी अस्पतालको ल्यावमा काम गर्ने एक कर्मचारीले भने दवाब नदिएकाहरुको सहज समयमा मात्रै हुने गरेको केही दिन भयो। प्रदेश १ का भिआईपी र अन्य प्रदेशका मन्त्रीमा मानै कोरोना संक्रमण देखिएपछि उनीहरुको सम्पर्कमा पुगेका उच्च ओहोदाका कर्मचारीदेखि मन्त्रीसम्मले पीसीआर परीक्षण गर्न थालेपछि बिरामी र केही संक्रमण देखिएकाहरुको स्वाबको परिक्षण पर धकेलिन थालेको छ। यस विषयमा जानकारी लिन प्रदेश जनस्वास्थ्य प्रयोगशाला विराटनगरका निर्देशक जयवेन्द्र यादवलाई टेलिफोन सम्पर्क गर्दा फोन उठाएनन्।"
ठूलो संख्यामा स्वास्थ्यकर्मीमा कोरोना संक्रमण देखिएपछि अस्पताल बन्द,"राजविराज : अस्पतालमा कार्यरत स्वास्थ्यकर्मीमा कोरोना संक्रमण पुष्टि भएपछि सप्तरीको राजविराजस्थित सरकारी र निजी अस्पताल शुक्रबारदेखि बन्द गरिएको छ । गजेन्द्रनारायण सिंह अस्पताल राजविराजका चारजना स्वास्थ्यकर्मीलाई संक्रमण पुष्टि भएपछि आकस्मिक कक्ष, सर्जरी र ओपिडी सेवा बन्द भएको छ । यस्तै छिन्नमस्ता अस्पताल पूर्ण रुपमा बन्द गरिएको छ । गजेन्द्रनारायण सिंह अस्पतालको आकस्मिक कक्षमा कार्यरत चार जना अहेव एकै पटक संक्रमित पुष्टि भएपछि अस्पताल दिउँसोदेखि सिल गर्नुपरेको अस्पतालले जनाएको छ । आकस्मिक कक्षका थप चार जना अहेवमा संक्रमण पुष्टि भएपछि हाल आइसोलेशनमा बस्ने अहेवको सङ्ख्या सात पुगेको छ । साउन १३ गतेदेखि क्वारेन्टाइनमा बसेका एक जना अहेव र साउन १६ गतेदेखि क्वारेन्टाइनमा बसेका २ जना अहेव यसअघि नै संक्रमण पुष्टि भएपछि आइसोलेशनमा बरिरहेका छन् । आकस्मिक कक्षकी एक सरसफाई कर्मचारी र अस्पतालकै पोषण गृहमा कार्यरत एक नर्स भने दुई दिन अघि मात्र निको भई घर फर्किएका छन् । आकस्मिक कक्षमा उपचाररत एक विरामी र उपचारमा संलग्न चार स्वास्थ्यकर्मीमा शुक्रबार कोरोना संक्रमण पुष्टि भएपछि आकस्मिक कक्षलाई निसंक्रमण गर्नु परेको अस्पतालका निमित्त मेडिकल सुपरिटेन्डेण्ट डाक्टर रणजितकुमार झाले बताए । स्वास्थ्य तथा जनसङ्ख्या मन्त्रालय, प्रदेश २ को सामाजिक विकास मन्त्रालय, जिल्ला प्रशासन कार्यालय सप्तरी, जिल्ला प्रहरी कार्यालय सप्तरी, स्वास्थ्य कार्यालय सप्तरीसमेतका निकायसँग समन्वय गरेर अस्पतालको सेवा आजका लागि बन्द गरिएको हो । धेरैजना स्वास्थ्यकर्मीमा संक्रमण पुष्टि भएपछि र तीन चिकित्सकसहित २७ जना स्वास्थ्यकर्मी, कर्मचारीलाई होम क्वारेन्टाइन गर्नु परे पछि डा झासहित बसेको स्वास्थ्यकर्मीहरुको वैठकले अस्पतालमा आवतजावत समेत बन्द गरी उपचार सेवा बन्द गरिएको हो । आकस्मिक कक्ष निसंक्रमण गर्न पुरै एक दिन लाग्ने भन्दै डाक्टर झाले अर्को सूचना नभएसम्म बन्द रहने जानकारी दिए । ठूलो सङ्ख्या स्वास्थ्यकर्मी क्वारेन्टाइन र आइसोलेशनमा बस्नु परेकाले सर्जरी र ओपिडी सेवा समेत बन्द भएका छन् । आकस्मिक कक्षमा उपचाररत राजविराज नगरपालिका६ की ५५ वर्षीया एक विरामीमा शुक्रबार कोरोना संक्रमण पुष्टि भएपछि उनको सम्पर्कमा आएका २ चिकित्सकसहित १४ जना होम क्वारेन्टाइन भएका छन् । त्यसअघि रुपनी गाउँपालिका५ धुरगाउँका ४५ वर्षीय पुरुषको मङ्गलबार मृत्यु भएकोमा बुधबार संकलन गरिएको उनको स्वाबको नतिजा पोजिटिभ आएपछि आकस्मिक कक्षमा कार्यरत स्वास्थ्यकर्मीहरुको स्वाब संकलन गरिएको थियो । धरान लैजाँदै गर्दा मृत्यु भएका ४५ वर्षीय पुरुषलाई धरान लैजानु अघि राजविराजस्थित गजेन्द्रनारायण सिंह अस्पताल भर्ना गरिएको थियो । विरामी भई उनी दुई पटक अस्पताल भर्ना भएको संक्रमित एक अहेवले बताए । पीसीआर परीक्षण नगरी एक महिना अघि मलेशियाबाट आएर घर बसेका ४५ वर्षीय पुरुषको उपचारमा संलग्न भएका सात जना स्वास्थ्यकर्मी पनि होम क्वारेन्टाइन भएका छन् । गजेन्द्रनारायण सिंह अस्पतालको पूर्व रहेको छिन्नमस्ता अस्पताल (निजी अस्पताल) को अपरेशन थेटरमा कार्यरत सिरहा नगरपालिका१७ का ३३ वर्षीय ओटी असिस्टेन्टमा समेत शुक्रबार कोरोना संक्रमण पुष्टि भएको सो अस्पतालका प्रशासकिय प्रमुख राजेश झाले बताए । बुधबारदेखि नै नयाँ भर्ना लिन बन्द गरेको छिन्नमस्ता अस्पतालमा हाल हर्नियाको शल्यक्रिया गरेका ५९ वर्षीय पुरुष, प्लाष्टर गरेका दुई जना गरी तीन विरामी उपचाररत छन् । सो अस्पतालका चिकित्सकसहित ७० जना कर्मचारीलाई होम क्वारेन्टाइन बस्न भनेको जानकारी दिदै प्रशासन प्रमुख झाले सोमबार सबैको स्वाब संकलन गरिने बताए । रिपोर्ट नआउञ्जेल सो अस्पताल पूर्ण रुपमा बन्द गरिएको उनले बताए । केही चिकित्सक, स्वास्थ्यकर्मी र कर्मचारी दुबै अस्पतालमा कार्यरत रहेका कारण पनि ठूलो सङ्ख्यामा स्वास्थ्यकर्मी होम क्वारेन्टाइनमा बस्नु पर्दा गजेन्द्रनारायण सिंह अस्पतालको सेवा बढी प्रभावित बनेको एक कर्मचारीले बताए । निसंक्रमण गर्नुपरेकोले आकस्मिक कक्ष र शंकास्पद चिकित्सक, कर्मचारी समेत होम क्वारेन्टाइनमा बस्नु परेकोले कर्मचारी अभाव हुँदा ओपिडी र सर्जरी सेवा समेत बन्द भएको हो । गजेन्द्रनारायण सिंह अस्पतालको आकस्मिक कक्षमा उपचाररत सामान्य विरामीलाई होम क्वारेन्टाइनमा पठाइएको छ भने विषसेवन, सर्पदंशलगायत ५६ जना गम्भिर प्रकृतिका बिरामीलाई अस्पतालकै वरण्डामा छुट्टै राखी उपचार भइरहेको छ । ती सबै विरामीहरुको पनि चार दिनपछि स्वाब संकलन गरी पीसीआर परीक्षण गरिने अस्पतालले जनाएको छ । शुक्रबार दिनभरीका लागि अस्पतालको ओपीडी तथा आकस्मिक सेवा समेत ठप्प भएको छ । बाहिरभित्र आवतजावतमा रोक लगाइएको छ । खुला भएको अर्को सूचना प्रकाशित नहुञ्जेल अस्पतालले नयाँ बिरामी भर्ना लिने छैन् । उपचाररत बिरामी, कर्मचारी, स्वास्थ्यकर्मी, सुरक्षागार्डलगायतलाई कोभिड१९ को दायरामा ल्याउनु पर्ने तथा पूरै अस्पताल निसंक्रमण गरेर 'डिसइन्फेक्ट' गर्दै सुरक्षित बनाउनु पर्ने अवस्था रहेकोले बाहिरका मानिसलाई आवतजावत समेत बन्द गरिएको डाक्टर झाले बताए । नयाँ भर्ना लिन नसकिए पनि अस्पतालमा भर्ना गरिएका बिरामीको भने उपचार जारी रहने डाक्टर झाको भनाइ छ । उपचाररत बिरामी, स्वास्थ्यकर्मी, कर्मचारी, सुरक्षागार्ड र उनीहरुको सम्पर्कमा रहेकाहरुको पनि कोरोना परीक्षणका लागि स्वाब संकलनको प्रक्रिया अघि बढाउन आवश्यक विवरण टिपोट भइरहेको छ । 'सेनीटाइज गरेर अस्पताल सुरक्षित बनाउनु पर्यो,' डाक्टर झाले भने, 'निसंक्रमण गरेर आकस्मिक कक्ष सुरक्षित बनाए पछि सेवा सुचारु हुने छ, त्यस अवधिसम्म नयाँ भर्नाको काम समेत बन्द रहने छ ।' उनले अस्पतालबाट संक्रमण अन्यत्र नफैलिओस भन्नका लागि सावधानी अपनाएर सेवा बन्द गर्नुपरेको र शंकास्पद चिकित्सक, स्वास्थ्यकर्मीलाई क्वारेन्टाइन गर्नुपरेको जानकारी दिए ।"
सुनचाँदीको मूल्य निरन्तर उकालो,"काठमाडौं : कोभिड१९ को महामारीका कारण अन्तर्राष्ट्रिय बजारमा अस्थिर रहेको सुनचाँदीको मूल्य स्थानीय बजारमा आज पनि अप्रत्याशित रूपमा बढेको छ। बिहीबार प्रतितोला एक लाख दुई हजार ५०० रुपैयाँमा कारोबार भएको पहेँलो धातुमा आज एक हजार १०० रुपैयाँले वृद्धि भएको छ। बजार खुल्नेबित्तिकै छापावाल सुनको मूल्य प्रतितोला एक लाख तीन हजार ५०० कायम भएको छ। तेजाबी सुनको मूल्य एक लाख तीन हजार निर्धारण भएको छ। नेपाल सुनचाँदी व्यवसायी महासङ्घकाअनुसार बिहीबारको तुलनामा आज चाँदीको मूल्य ६० रुपैयाँले बढेको छ। एक तोला सेतो धातुको मूल्य आज एक हजार ४०५ रुपैयाँ निर्धारण भएको छ। कोभिड१९ को सङ्क्रमण रोक्न बन्दाबन्दी लागू गरिएयता जेठ २५ गते एक तोला सुनको मूल्य १० हजार ४०० ले बढेर ८७ हजार रुपैयाँ पुगेको थियो। त्यसयता सुनको मूल्य निरन्तर उकालो लागिरहेको छ। आज अन्तर्राष्ट्रिय बजारमा सुन प्रतिऔँस २,०६१५१ र सोही परिमाणको चाँदीको मूल्य २८४९ अमेरिकी डलर कायम भएको छ।"
सन्धिखर्क नगरपालिकामा स्तनपान कक्ष,"सन्धिखर्क : महिला सेवाग्राहीको समस्यालाई मध्यनजर गर्दै सन्धिखर्क नगरपालिकाले कार्यलय परिसरमा स्तनपान कक्ष निर्माण गरेको छ । कामको सिलसिलामा साना बालबालिका लिएर आउने महिला सेवाग्राहीको समस्यालाई मध्यनजर गर्दै नगरपालिकाको स्वास्थ्य शाखाले सेवाग्राही मैत्री स्तनपान कक्षको निर्माण गरेको नगरपालिकाका स्वास्थ्य शाखा प्रमुख पूर्ण पराजुलीले बताए । नगरपालिकाको कार्यलय परिसरभित्र निर्माण गरिएको स्तनपान कक्षको शुक्रबार एक कार्यक्रमका बीच नगर प्रमुख कमल प्रसाद भुसालले उद्घाटन गर्दै सन्धिखर्क नगरपालिकाका नगर प्रमुख कमल प्रसाद भुसालले बच्चाको लागि आमाको दूध नै नानीहरुका लागि पौष्टिक आहार भएको बताए। उनले केही माहिलाले स्तनपान गराउँदा सौन्दर्यमा ह्रास आउने, शरीरको तौल घट्ने, स्तनको आकार बिग्रने आदि कारण देखाउँदै बच्चालाई दूध नचुसाउने गरेको बताउँदै आधुनिक विज्ञानले यो कुरा गलत साबित गरेको बताए । सन्धिखर्क नगरपालिकाका नगर उपप्रमुख ठाकुर कुमार बिकले आमाले शिशुलाई स्तनपान गराउँदा आत्मीयता, भावनात्मक सुहानुभूति, एवं आत्मसन्तुष्टि प्राप्त हुने बताए । उनले स्तनपानले आमा र बच्चाको स्वास्थ्यमा सकारात्मक प्रभाव पार्ने बताउँदै स्तनपानले शिशुको बौद्धिक क्षमता पनि वृद्धि हुने बताए । कार्यक्रममा सन्धिखर्क नगरपालिकाका निमित्त प्रमुख प्रशासकीय अधिकृत युगलनारायण बस्याल, शाखा अधिकृत मन्जु खनाल, वडा अध्यक्ष राजेन्द्र भुसाल, इश्वरी प्रसाद भुसाललगायतको उपस्थिति रहेको थियो । कार्यक्रम स्वास्थ्य शाखा प्रमुख पुर्ण पराजुलीको सञ्चालनमा सम्पन्न भएको हो ।"
स्याङ्जा बन्द एक साता थपियो,"स्याङजा : स्याङ्जामा कोरोना संक्रमण बढेको जनाउँदै प्रशासनले जिल्ला बन्दलाई फेरि एक साता लम्ब्याएको छ। समुदायसम्म कोरोनाको सक्रमण बढेपछि अत्यावश्यक सेवाबाहेकका सबै सेवा बन्द गर्न र यसअघि जारी गरेको निधेषाज्ञा यथावतै राख्नेगरी साउन २९ गतेसम्मका लागि पुन: जिल्ला बन्द गर्ने निर्णय गरेको हो। यसअघ जारी १० दिन घोषित स्याङजा बन्द शुक्रबार (आज) सकिएसँगै पुनः ७ दिन थप गरेको हो। यसअघि अत्यावश्यक सेवाबाहेक बन्द गर्ने निर्णय साउन १३ गते बसेको कोभिड संकट व्यवस्थापन केन्द्रको बैठकले गरेकोे थियो। भारत लगायत तेस्रो मुलुकबाट आएका व्यक्ति र समुदायमा समेत संक्रमण देखिएकाले थप सतर्कता अपनाउन साउन २९ गतेसम्म जिल्ला बन्दको निर्णय गरिएको प्रमुख जिल्ला अधिकारी गंगााबहादुर क्षेत्रीले जानकारी दिए। जिल्ला प्रशासन कार्यालयद्धारा जारी सूचना अनुसार जिल्लाभित्रको निषेधाज्ञा र बन्दाबन्दी २९ साउनसम्म कायमै रहने र अत्यावश्यक काम बाहेक बाहिर ननिस्कने आग्रह गरिएको छ। अनिवार्य रुपमा मास्क लगाउन, राति ९ बजेदेखि बिहान ५ बजेसम्म हिडडुल नगर्न, स्वास्थ्य सुरक्षा मापदण्ड विपरितका कार्य नगर्न, नगराउन र भेला, गोष्ठी, सेमिनार भोजभतेर लगायतका निषेधित क्रियाकलपान नगर्न सूचित गराइएकोे छ। सूचनाको बर्खिलाप गरी अन्य क्रियाकलाप भएमा संक्रामक रोग ऐन २०२० तथा अन्य प्रचलित नेपाल कानून बमोजिम कारवाही गरिने जनाइएको छ। स्याङ्जामा शुक्रबारसम्म २८२ जनामा कोरोना संक्रमण पुष्टि भएको छ।"
बर्दियामा पाँच दिन निषेधाज्ञा,"बर्दिया : छिमेकी जिल्ला बाँकेमा कोरोना सङ्क्रमित समुदायस्तरमा बढ्न थालेपछि बर्दियामा पाँच दिन निषेधाज्ञा जारी गर्ने निर्णय गरिएको छ। प्रमुख जिल्ला अधिकारी लिलाधर अधिकारीको अध्यक्षतामा बिहीबार बसेको बैठकले यही साउन २५ गते बिहान ६ देखि साउन २९ गते राति १२ बजेसम्म निषेधाज्ञा गर्ने निर्णय गरिएको जिल्ला प्रशासन कार्यालय बर्दियाले जनाएको छ। निषेधाज्ञा अवधिमा एम्बुलेन्स, शवबाहन, दमकल, झण्डावाला र कूटनीतिक नियोगका सवारी साधन, लामो दूरीका मालबाहक गाडी र सवारी अनुमति पास भएका गाडी स्वास्थ्य, सुरक्षा, विद्युत्, दूरसञ्चार, खानेपानी, दूध तथा दुग्धजन्य पदार्थ, फोहरमैला व्यवस्थापन, ग्यास, पेट्रोलियम पदार्थ, औषधि पसल तथा तरकारी र खाद्यान्न आपूर्ति सेवा मात्र सञ्चालन गर्न जिल्ला प्रशासन कार्यालय बर्दियाले जानकारी दिएको छ।"
काठमाडौंमा कोरोना संक्रमित बढेपछि अस्पतालमा बेड अभाव,"काठमाडौं : उपत्यकामा दिनहुँ कोरोना भाइरस कोभिड१९ को संक्रमितको सङ्ख्या बढेपछि कोभिड१९ तोकिएका (डेडिकेटेड) अस्पतालमा चाप बढेको छ। शुक्रराज ट्रपिकल तथा सरुवा रोग अस्पताल, पाटन स्वास्थ्य विज्ञान प्रतिष्ठान र सशस्त्र प्रहरीको बलम्बुस्थित अस्पतालमा संक्रमितको भर्ना हुने सङ्ख्या बढिरहेको छ। बिहीबार मात्र उपत्यकामा ८७ जनामा सङ्क्रमण देखिएको थियो। अहिलेसम्म उपत्यकामा करिब ७०० मा सङ्क्रमण देखिएको छ। अस्पतालमा क्षमताभन्दा बढी संक्रमित आउन थालेपछि बिरामी राख्ने शैय्याको समेत अभाव हुन थालेको छ। शुक्रराज ट्रपिकल तथा सरुवा रोग अस्पताल टेकुमा ५० शैय्यामध्ये ४९ श्ययामा बिरामी राखेर उपचार भइरहेको छ। यस्तै पाटन अस्पतालमा कोभिड१९ का लागि छुट्ट्याइएका ६० शैय्या भरिएर थप १२ शैय्या पनि संक्रमितलाई राखेर उपचार गरिरहेको अस्पतालका निर्देशक डा विष्णुप्रसाद शर्माले जानकारी दिए। पाटनमा भर्ना गरिएका संक्रमित प्रायः लक्षण भएका छन्। तीमध्ये चार जनालाई भेन्टिलेटरमा राखी उपचार गरिरहेको उनले जानकारी दिए। यसैगरी शुक्रराज ट्रपिकल तथा सरुवा रोग अस्पतालमा पनि शैय्या अभाव हुन थालेको छ। कूल ५० शैय्यामा एउटा मात्र खाली रहेको अस्पतालका निर्देशक डा सागर राजभण्डारीले जानकारी दिए। अस्पतालमा सघन उपचार कक्ष (आइसियु) २० वटामध्ये १५ वटामा संक्रमितको उपचार भइरहेको छ। यस्तै नौ भेन्टिलेटरमध्ये दुई भेन्टिलेटरमा गम्भीर अवस्थाका बिरामीको उपचार भइरहेको छ। अस्पतालका निर्देशक डा राजभण्डारीले संक्रमित बढ्न थालेपछि अब लक्षण भएका संक्रमितलाई मात्र भर्ना गरेर उपचार गरिने बताउनुभयो। 'उपत्यकामा संक्रमित दैनिक बढिरहेका छन्। ती सबै संक्रमितलाई अस्पतालमा भर्ना गरेर उपचार गर्न सम्भव छैन', उनले भने 'अब लक्षण देखिएका बिरामीलाई मात्र भर्ना गरेर उपचार गर्ने हो।' उनले लक्षण नभएका संक्रमितलाई घरमै आइसोलेसनमा बसेर उपचार गरिने बताउनुभयो। केही दिनयता रुघाखोकी, ज्वरो, स्वासप्रस्वासमा समस्या, थकाइ लाग्ने, स्वाद तथा गन्ध थाहा नपाउनेजस्ता लक्षण भएका संक्रमित देखिन थालेका छन्। अस्पतालमा भर्ना भएका ३३ प्रतिशत संक्रमितमा लक्षण देखिएका छन्। यसैगरी वीर अस्पतालमा दुई जनाको आइसोलेसनमा राखेर उपचार भइरहेको छ। कोभिड१९ अस्पताल नतोकिए पनि चार वटा आइसोलेसन शैय्याको व्यवस्था गरेको वीरका निर्देशक डा केदार सेञ्चुरीले जानकारी दिए। उनले स्वास्थ्य तथा जनसङ्ख्या मन्त्रालयले कोभिड१९ का संक्रमितलाई पनि उपचार गर्न परिपत्र गरेपछि आवश्यक व्यवस्था गर्न थालेको बताउनुभयो। उहाँका अनुसार वीरमा अहिले १५ संक्रमितलाई उपचार गर्ने व्यवस्था रहेको छ। 'पहिले हामीलाई कोभिड१९ का संक्रमितको उपचार गर्न भनिएको थिएन। त्यसैले हामीले संक्रमितका उपचारको व्यवस्था गर्नका लागि तयारी गरेका थिएनौँ', उनले भने 'तर अहिले मन्त्रालयले नै निर्देशन दिएपछि हामी उपचारको व्यवस्था गर्न जुटेका छौं।' त्रिभुवन विश्वविद्यालय शिक्षण अस्पतालमा अहिले नौ जना संक्रमितको उपचार भइरहेको छ। तीमध्ये तीन जना आइसियु र छ जनालाई आइसोलेसनमा राखेर उपचार भइरहेको अस्पतालका कोभिड१९ व्यवस्थापन समितिका संयोजक डा सन्तकुमार दासले जानकारी दिए। उनका अनुसार अस्पतालमा १५ जनालाई मात्र उपचार गर्ने सक्ने व्यवस्था रहेको छ। 'हाम्रो अस्पताल कोभिड१९ का संक्रमितको उपचार गर्न भनेर तोकिएको अस्पताल होइन', उनले भने 'त्यसैले हामीले धेरै संक्रमित राख्ने सक्ने अवस्था छैन। मन्त्रालयले कोभिड१९ का संक्रमितको उपचार गर्न निर्देशन दिए भने हामी तयारी गर्दछौँ।' नेपालमा अहिलेसम्म २१ हजार ७५० जनामा सङ्क्रमण देखिएको छ। तीमध्ये १५ हजार ३८९ निको भएर घर फर्किसकेका छन्। यस्तै ६५ जनाको मृत्यु भइसकेको छ भने सक्रिय संक्रमित छ हजार २९६ छन्।"
बैतडीमा कोरोना संक्रमितका आफन्तको परीक्षण,"बैतडी : बैतडीमा कोरोना संक्रमण पुष्टि भएका नागरिकका आफन्तको स्वाब संकलन गरेर कोरोना परीक्षण सुरु गरिएको छ । समुदायमा कोरोना फैलिएको नफैलिएको बारेमा जानकारी लिनका लागि संक्रमितका आफन्तको स्वाब संकलन गरेर कोरोना परीक्षण सुरु गरिएको स्वास्थ्य कार्यालयका प्रमुख योगेशप्रसाद भट्टले बताए । उनले भने, 'हामीले समुदायमा कोरोनाको अवस्था के छ भनेर संक्रमितका आफन्तहरुको स्वाब संकलन गरेर कोरोना परीक्षण थालेका छौं ।' यसैक्रममा पाटनका ४६ जनाको स्वाब संकलन गरेर परीक्षण गरिएकोमा सबैको रिपोट नेगेटिभ आएको छ ।संक्रमितका सम्पर्कमा रहेका कम्तीमा २ जना आफन्तको स्वाब संकलन गरेर कोरोना परीक्षणका लागि डडेल्धुरा पठाउने कार्य भइरहेको स्वास्थ्य प्रमुख भट्टले बताए । पाटन नगरपालिकाले ४६ जनाको स्वाब संकलन गरेको सबैको रिपोट नेगेटिभ आएको पाटन नगरपालिकाका स्वास्थ्य शाखा प्रमुख मदनसिंह महराले बताए ।उनले भने, 'हामीले संक्रमितका आफन्तहरुको स्वाब संकलन गरेर पठाएका थियौं । सबैको रिपोट नेगेटिभ आएको छ । यसले समुदायमा संक्रमण फैलिएको छैन भन्ने पुष्टि भएको छ ।' जिल्लाका अन्य स्थानीय तहहरुमा पनि संक्रमितका आफन्तहरुको स्वाब संकलन कार्य भईरहेको स्वास्थ्य कार्यालयका प्रमुख योगेशप्रसाद भट्टले बताए । उनले भने, 'केही ठाउँमा स्वाब संकलन भएर प्रयोगशालामा पठाइसकिएको छ । केही ठाउँमा स्वाब संकलनको काम भइरहेको छ ।' प्रदेश स्वास्थ्य निर्देशनालयको निर्देशन अनुसार संक्रमितका आफन्तको स्वाब संकलन गर्ने कार्य सुरु भएको हो । यसले समुदायमा कोरोना संक्रमणको अवस्थाका विषयमा थाहा हुने बताइएको छ ।"
तत्काल कक्षा ११ को परीक्षा नलिनू : परीक्षा बोर्ड,"काठमाडौं : राष्ट्रिय परीक्षा बोर्डले विद्यालयलाई कक्षा ११ को वार्षिक परीक्षा तत्काल नलिन निर्देशन दिएको छ। विश्वव्यापी महामारीको रुपमा फैलिएको कोरोना भाइरस (कोभिड१९) का कारण सरकारले परीक्षा सञ्चालन तत्काल सञ्चालन नगर्न यस्तो निर्देशन दिएको हो। कोभिड१९ को संक्रमणका कारण नेपाल सरकारले हालसम्म विद्यालय पुनः सञ्चालनको निर्णय गरिनसकेको अवस्थामा समेत केही विद्यालयहरूले कक्षा ११ को परीक्षा सम्बन्धी कार्यक्रम सार्वजनिक गरको पाएको हुँदा सोबाट विद्यार्थी तथा अभिभावमा त्रासको वातावरण सिर्जना हुन गएकोले नेपाल सरकारबाट विद्यालय पुनः सञ्चालनको निर्णय नभएसम्मका लागि परीक्षा सम्बन्धी कार्यहरू नगर्नू नगराउनुहुन सम्बन्धित सबैलाई सूचित गरिन्छ, बोर्डले शुक्रबार सार्वजनिक गरेको सूचनामा भनिएको छ।"
घारखोलाले बगाएर एक महिला बेपत्ता,बेनी : म्याग्दीको अन्नपूर्ण गाउँपालिका५ र ६ को सिमानामा पर्ने घारखोलाले बगाएर एक महिला बेपत्ता भएकी छिन्। अन्नपूर्ण५ पाउद्धारकी अन्दाजी ५६ वर्षीया टिकामति परियार बिहीबार साँझदेखि बेपत्ता भएको जिल्ला प्रहरी कार्यालय म्याग्दीले जनाएको छ। डिएसपी किरनजंग कुँवरकाअनुसार घारबाट पाउद्धारतर्फ जानका लागि खोला तर्ने क्रममा बेपत्ता भएकी परियारको खोजी जारी छ। घार प्रहरी चौकीबाट खटिएका प्रहरीसहित स्थानीयबासीहरुले खोजी गरेका थिए। शुक्रबार बिहानैदेखि बेपत्ताको खोजी कार्यलाई निरन्तरता दिएको डिएसपी कुँवरले बताए।
"प्रधानमन्त्रीका सल्लाहकार रिमालले श्रेष्ठलाई भने, प्रवक्ता पदको लाज त जोगाउनुस्","काठमाडौं : प्रधाननमन्त्री केपी ओलीका मुख्य सल्लाहकार विष्णु रिमालले नेपाल कम्युनिस्ट पार्टी (नेकपा) का प्रवक्ता नारायणकाजी श्रेष्ठलाई नेताहरूलाई गुटबन्दीको आगोमा पोल्न उत्तोलक नबन्न आग्रह गरेका छन्। इनफ इज इनफभन्दै शुक्रबार श्रेष्ठलाई मेन्सन गरेर ट्ववीटमार्फत उनले कमसेकम पार्टी प्रवक्ता पदको लाज त जोगाउनुस् भन्दै टिप्पणी गरेका छन् । उनले पार्टी एकता विरूद्धका कुनैपनि गतिविधि कतैबाट पनि नहोस् भन्ने कामना गरेका छन्। विधी र पद्दतीको नक्कली गीत गाउँदै नेताहरूलाई गुटवन्दीको आगोमा पोल्न उत्तोलक नबन्नुहोस्! पार्टी एकता विरूद्धका कुनैपनि गतिविधि कतैबाट पनि नहोस्। रिमालले लेखेका छन्,मुलुक संवेदनशील मोडमा छ महसूस होस्। प्रधानमन्त्री केपी ओलीको कायैशैली र व्यक्तिगत प्रवृत्तिका विरुद्ध अहिले नेकपाभित्र अध्यक्ष पुष्पकमल दाहाल, वरिष्ठ नेता माधव नेपाल, झलनाथ खनाल, प्रवक्ता नारायणकाजी श्रेष्ठले आवाज उठाइरहेका छन्। १० असारदेखि जारी स्थायी समिति बैठकमा प्रधानमन्त्री एवं अध्यक्ष ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद छ। पार्टीको आन्तरिक संघर्ष चर्किँदै गएपछि पटकपटक स्थायी समिति स्थगित हुँदै आएको छ। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
त्रिसारा अगरबत्ती बजारमा,"काठमाडौ : नेपालको औद्योगिक क्षेत्रमा अग्रणी स्थान ओगट्दै आएको सूर्य नेपाल प्रालिको गुणस्तरीय उत्पादन त्रिसारा अगरबत्ती बजारमा आएको छ। त्रिसारा अगरबत्तीको हरेक काँटीमा ग्राहकले मनमोहक सुगन्धको अनुभव गर्न पाउनेछन् । त्रिसाराको प्रति प्याक मूल्य एक सय रुपैयाँ कायम गरिएको छ र यस अन्तर्गत १८० काँटी जिपलक प्याकमा उपलब्ध हुनेछन् । यसअघि उक्त कम्पनीले मंगलदीप अगरबत्ती बजारमा ल्याइएको थियो। मंगलदीप उपभोक्तामाझ निकै लोकप्रिय अगरबत्ती बनेको छ।मंगलदीप अगरबत्तीको बजार लोकप्रियता, विस्तृत बजार अनुसन्धान र ग्राहकसँगको नियमित संवाद तथा उनीहरुको चाहनालाई सम्बोधन गर्दै कम्पनीले मंगलदीप त्रिसारा नामको नयाँ अगरबत्ती नेपाली बजारमा ल्याएको हो। जिप लकले गर्दा काँटीको गुणस्तरियता, सुगन्ध लामो समयसम्म टिक्ने कम्पनीको दावी छ।त्रिसरालाई सुपर सेभर प्याकको रुपमा प्रवद्र्धन गर्ने निर्णय कम्पनीले गरेको छ । सूर्य नेपाल प्रालिले विभिन्न स्वदेशी अगरबत्ती उद्योगलाई आफ्नो संस्थागत सामाजिक दायित्वअन्तर्गत मंगलदीप अगरबत्ती बनाएको हो। नेपालको सांस्कृतिक परिवेशमा अगरबत्तीले एकदमै महत्व राख्ने हुनाले यसको नेपाली बजारमा मात्र नभइ विदेशमा पनि माग ठूलो छ । सूर्य नेपाल प्रालिले तीर सलाई तथा टफिचु कन्फेक्सनरीजस्ता उच्च गुणस्तरका उत्पादनमार्फत युवा रोजगार तथा महिला सशक्तिकरणमा अग्रणी भूमिका निभाउदै आएको छ।"
श्रीलंकामा फेरि राजापाक्ष,कोलम्बो : श्रीलंकामा सम्पन्न संसदीय निर्वाचनमा राष्ट्रपति गोतबाया राजापाक्षको पार्टीले जित हासिल गरेको छ । यससँगै गोतबायाका दाजु महिन्दा राजापाक्ष आगामी प्रधानमन्त्रीको रुपमा चयन हुने पक्काजस्तै भएको छ । जो नोभेम्बरयता कामचलाउ प्रधानमन्त्रीको रुपमा थिए । उनको पार्टी श्रीलंका पिपल्स फ्रन्टले दुईतिहाइ वहुमतसहित स्पष्ट जित हासिल गरेको हो ।२२५ सिटमध्ये १४५ सिट जितेको यस पार्टीले संविधान परिवर्तन गर्ने अपेक्षा गरिएको छ । जितसँगै महिन्दा राजापाक्षले ट्वीट गर्दै यसबारे जानकारी दिएका थिए । साथै भारतीय प्रधानमन्त्री नरेन्द्र मोदीले जितको लागि राजापाक्षलाई बधाइ समेत दिएका छन् । विवादास्पद छवि भएको राजापाक्ष परिवारले श्रीलंकाको राजनीतिमा दुई दशकदेखि प्रभुत्व जमाउँदैआएको छ । महिन्दा २००५ देखि २०१५ सम्म राष्ट्रपति थिए । यसैबीच नेपालको तर्फबाट प्रधानमन्त्री केपी ओलीले समेत राजापाक्षलाई जितको लागि बधाइ दिएका छन् । शुक्रबार उनले ट्वटि गर्दै बधाइ दिएका हुन् ।
भिडियोकै भर,"काठमाडौं : कोभिड १९ को संक्रमणका कारण दोस्रो चरणको लकडाउनको त्रासले पिल्सिएकाहरूलाई मनोरञ्जन दिने अहिले एउटै मध्यम बनेका छन् युट्युबमा आउने नयाँनयाँ म्युजिक भिडियो। फिल्म तथा मनोरञ्जनका अन्य माध्यम प्रायः ठप्प भएकाले ठूलो पर्दामा काम गरिरहेका कलाकार, प्राविधिक तथा निर्देशकहरू पनि अहिले यतातिर आकर्षित भएका छन्। यसैले होला यिनै म्युजिक भिडियोले नै अहिले युट्युबमा अग्रस्थान बनाइरहेका छन्। फिल्मको पर्दामा बेग्लै परिचय बनाएका नायक पल शाह र नायिका स्वतिमा खड्का अभिनीत एउटा म्युजिक भिडियोले लकडाउनपछि पहिलो पटक करोड भ्युज पाएर रेकर्ड कायम गयो। मायालु तिमी कता छौ बोलको गीतको यो म्युजिक भिडियोमा दिनेश थपलियाको शब्द तथा राजनराज शिवाकोटी र स्मिता दाहालको स्वर छ। यो गीतको भिडियोमा बालकलाकारद्वय एन्जल राई र अर्विन खड्काले अभिनय गरेका छन्। मायालु तिमी बोलको गीत हिट भएपछि निर्देशक सरोज आली र उनको टिमले यसको दोस्रो भाग ल्याएको हो। रेकर्ड कायम गरेको यो टिमले बिहीबार माया गरौंला ओए माया गरांैला भन्दै अर्को गीत सार्वजनिक गरेको छ। नायक पल शाह तथा टिकटकका भाइरल कलाकारहरू सुधीर श्रेष्ठ, सुनिशा बजगाईं र उषा उपे्रती एकैसाथ नयाँ म्युजिक भिडियो माया गरौंला मा देखिएका छन्। गज्जब टीभी युट्युब च्यानलमार्फत म्युजिक भिडियो सार्वजनिक भएको हो। गीतमा दिनेश थपलियाको शब्द, आचार्यकृष्ण भारद्वाजको संगीत एवं सरोज ओली र अस्मिता अधिकारीको स्वर छ। यसले पनि माया पाउने विश्वास निर्देशक सरोज आलीले गरेका छन्। भिडियोको छायांकनमा नवराज उप्रेती, सम्पादनमा अमन मानन्धर र कलरमा श्याम कुँवर रहेका छन्। यस्तै कोरियोग्राफीकथा विक्रम स्वाँरको रहेको छ। युट्युब टेन्डिङको कुरा उठाउँदा गायक प्रकाश सपुतले दर्शक तथा श्रोताको मन जितेका छन्। अघिल्लो पटक उनको स्वर र कन्सेप्टमा आएको गलबन्दी च्यातियो तिम्ले तानेर बोलको गीतले धेरैको रेकर्ड च्यातेको थियो। यसपालि कोरोना संक्रमण महामारीबीच उनले ल्याएको एउटा कारुणिक भिडियोले तहल्का मच्चाएको छ। बलात्कारविरुद्धको अभियानस्वरूप ल्याइएको बदला बरिलै बोलको यो भिडियो अहिले युट्युब ट्रेन्डिङमा नम्बर एकमा छ। दुई छोरीका बुवा बनेका गुल्मी घर भई बागलुङमा व्यवसाय गर्दै आएका तुलसीराम पाण्डेले तेस्रो कहिले त ? भन्ने प्रश्नको झमेला घर परिवारदेखि आफन्त र बाटोघाटोसम्म निरन्तर बेहोरिरहेका छन्। यस्तो प्रश्न गर्नुको कारण छोरोप्रतिको परम्परागत आशक्ति हो। तर, पाण्डेलाई यी प्रश्न र व्यवहारले बिझाए पनि दुई छोरी पर्याप्त भएकोमा सन्तोष मान्छन्। अहिले तीजको रौनक लाग्दै गर्दा गायक सपुतले आफ्नो तीज गीतको विषय यही सामाजिक मनोविज्ञानमा आधारित रहेर तयार गरेका छन्। छोरी, त्यसमा पनि समाजका सत्ता, शक्ति र सम्पत्तिको पहुँचमा गरिने बलात्कारको विषयमा तयार तीज विशेष गीत बदला बरिलै ले समाजमा नयाँ तरंग पैदा गरेको छ। यो गीत युट्युबमा सार्वजनिक भएको केही समयमै युट्युब ट्रेन्डिङमा आउनुका साथै छोराछोरीबीचको विभेद, त्यसमा छोरीहरूले बेहोर्नु परेको जघन्य बलात्कारको सवाल संवेदनशील ढंगले उठान गरिएको छ। समाजमा छोरीलाई हेर्ने दृष्टिकोण र बलात्कार जस्तो जघन्य अपराधले विगत एक वर्षदेखि आफूलाई बिझाइरहेको र अहिले आएर गीतमार्फत प्रस्तुत गरिएको गायक सपुतले बताए। अहिलेको कठिन परिस्थितिमा यो गीत र म्युजिक भिडियोमा ठूलो लगानी भए पनि समाजमा व्याप्त सामाजिक समस्या उठान गरेकाले आफूलाई बढी सन्तुष्टि मिलेको सपुतको भनाइ छ। सपुतको शब्द, लय तथा भिडियो निर्देशनमा रहेको गीतमा चर्चित देवी घर्तीको आवाज र लोकप्रिय नायिका केकी अधिकारीलगायतको अभिनय छ। अघिल्लो शुक्रबार राति अबेर सार्वजनिक गरिएको गीत अहिले युट्युब ट्रेन्डिङको पहिलो स्थानमा छ। एक सातामा यो गीतले २० लाख भ्युज पाएको थियो। नेपाली लोक सांगीतिक क्षेत्रमा गायक सपुतको बोलमाया, गलबन्दी गीत सर्वाधिक लोकप्रिय गीत हो। युट्युबमार्फत हालसम्म बोलमाया गीत १ करोड ६६ लाख पटक हेरिएको छ भने गलबन्दी ४ करोड १२ लाख ९३ हजार ९ सय ५६ पटक हेरिएको छ। अहिले धेरै कलाकारलाई तीजका गीत निकाल्न पनि भ्याइनभ्याइँ छ। फिल्ममा समेत महिला संगीतकारको परिचय बनाएकी रेखा पौडेल अहिले आफ्नै स्वरमा नाचौं न नाचौ न बोलको गीत लिएर आएकी छन्। कृष्णहरि बरालका शब्दमा रहेको भिडियोको निर्देशन ओम श्रेष्ठले गरेका छन्। भिडियोमा नीतु कोइराला, सुशीला थापा एवं गीतकार तथा पौडेलको नृत्य तथा अभिनय रहेको छ। बिहीबार नै अर्को तीज गीत फूलबुट्टे सारी सार्वजनिक भएको छ। बिन्दु परियारको आवाजमा शान्तिप्रियको शब्द तथा सुदीप सागरको एरेन्ज तथा संगीतमा यो गीत आएको हो। फुलबुट्टे सारीमा अभिनेत्री अनामिका चौलागईं मोडलका छिन्।"
जसको शव पीसीआर परीक्षणबिनै परिवारलाई जिम्मा लगाइँदै थियो,"विराटनगर : मोरङको रंगेली नगरपालिका८ दर्वेसाका ४५ वर्षीय पुरुषलाई बुधबार बिहान ओछ्यानबाट उठेर बाहिरफेरो गरेको केही बेरमा श्वासप्रश्वासमा समस्या भयो। परिवारका सदस्यले पैनी र खोलामा मंगलबार दिनभर माछा मार्न गएका उनलाई अघिल्लो दिनको धपेडीले समस्या भएको होला भन्ने अड्कल काटे। दिनभर उनले मारेर ल्याएको माछा पकाएर खाना खाएपछि सबै परिवारका सदस्य सुते। त्यसरात कुनै समस्या नभएका उनलाई भोलिपल्ट बिहान ओछ्यानबाट उठेको केही बेरमै अचानक श्वास फेर्न गाह्रो भयो। यो कुरा थाहा पाएका वडाअध्यक्ष ढकप्रसाद आचार्यले एम्बुलेन्सको व्यवस्था गर्दै चार जना युवाको साथ लगाएर ती पुरुषलाई उपचारका लागि विराटनगरको कोशी अस्पताल पठाए। तर ल्याएको केही बेरमै अस्पतालले १०ः३० बजेतिर मृत घोषाणा गर्यो। मृत्यु हुनुअघिसम्म उनमा कोरोनाको कुनै लक्षण नभएको कुरा उपचारका लागि ल्याउने युवाहरुले सुनाएपछि चिकित्सकको सल्लाह बमोजिम अस्पतालले शव जिम्मा लगाउने प्रक्रिया थाल्यो। युवाहरुलाई उपचारकै लागि लिएर आएको एम्बुलेन्समा शव फिर्ता लैजान भन्यो। शव उपचारमा लिएर आउने युवा र परिवारको जिम्मा लगाउने योजनामा थियो। तर शव नलैजाने निर्णयमा पुगेका युवाहरुले पीसीआर परीक्षणका लागि स्वाब संकलन गर्न अस्पताललाई आग्रह गरे। मृतकमा कोरोना नभएको भन्दै अस्पताल र चिकित्सक स्वाब संकलन गर्न मानिरहेका थिएनन्। वडाअध्यक्ष आचार्य लगायतका जनप्रतिनिधि र युवाहरुको बारम्बारको आग्रहमा अस्पतालले स्वाब संकलन गरेर परीक्षणका लागि पठायो। अन्ततः दिउँसो ३ः३० बजे रिपोर्ट पोजेटिभ आएर पुरुषको मृत्यु कोरोनाकै कारण भएको पुष्टि भएपछि सबै छक्क परे। अस्तपतालले मृत घोषणा गरेपछि डाक्टरले नमान्दा नमान्दै हामीले स्वाब परीक्षणका लागि दबाब दियौं, वडा अध्यक्ष आचार्यले भने, रिपोर्ट पोजेटिभ आएपछि शव जिम्मा नलिएर ठीक गरेछौं भन्ने लाग्यो। यदि शव गाउँमा ल्याएर अन्त्येष्टि गरिएको भए अरुमा पनि कोरोना फैलिएर अवस्था झन् भयानक हुने र त्यसपछिको अवस्था कस्तो हुन्थ्यो भनेर यसै भन्न नसकिने उनको भनाइ छ। आचार्यका अनुसार मृतक साउन १८ गते आइतबार वडा कार्यालयमा आएर विद्युत् मिटरको सिफारिस लिएर गएका थिए। त्यसपछि उनी त्यो सिफारिस लिएर विद्युत् प्राधिकरण रंगेली वितरण केन्द्रमा पुगे। उनी पुगेको भोलिपल्ट गत सोमबार गरिएको पीसीआर परीक्षणमा विद्युत्का पाँच जना कर्मचारीमा कोरोना पोजेटिभ देखिएको छ। त्यसपछि मृतक कहाँकहाँ पुगे भन्ने बारेमा यकीन भइनसकेको वडाअध्यक्ष आचार्यको भनाइ छ। परिवारका सदस्य र उपचारका लागि लिएर जानेको स्वाब परीक्षण शुक्रबार गर्ने तयारी भइरहेको छ, उनले भने, उनीसँग सम्पर्कमा रहेका र उनलाई भेटेकाहरुको पनि खोजी एवं पहिचान गरेर सूची तयार गर्ने काम अघि बढाइएको छ। नगरपालिकाका प्रमुख प्रशासकीय अधिकृत टोमप्रसाद सुवेदीले ट्राभल हिस्ट्री केही पनि नभएका व्यक्तिमा मृत्युपछि कोरोना पुष्टि भएकाले आफूहरु नै अलमलमा परेको बताए। मृतकमा ज्वरो, रुघा लगायत केही पनि लक्षण नभएकाले कोरोनाको शंका नै गरिएको थिएन, उनले भने, त्यसअघि बिरामी नै नभएको मानिसको मृत्युपछि रिपोर्ट पोजेटिभ आउँदा हामीलै अचम्ममा परेका छौं। अस्पतालका मेडिकल सुपरिटेन्डेन डा चुमनलाल दासले कोरोनासँग मिल्ने लक्षणनै नभएका व्यक्तिको मृत्यु भएकाले शव दाहसंस्कारका लागि जिम्मा लगाउन खोजिएको बताए। कोरोनाको कुनै लक्षणनै थिएन। रिपोर्ट नेगेटिभ आउँछ होला भन्ने लागेको थियो, उनले भने, धन्न उपचारमा लिएर आउनेहरुले शव जिम्मा नलिएर राम्रै गरेछन्। आगामी दिनमा यसरी कोही कसैको मृत्यु भएमा शवका विषयमा गम्भीर भएर निर्णय लिइने डा दासले बताए। ती पुरुषको शव बुधबारराति नेपाली सेनाको टोलीले मोरङको कानेपोखरी जंगलमा लगेर व्यवस्थापन गरेको छ।"
पर्सामा एकैदिन १३४ जना कोरोना संक्रमित थपिए,"वीरगन्ज : पर्सामा एकैदिन १ सय ३४ जनामा कोरोना संक्रमण पुष्टि भएको छ।पर्सामा एकै दिन यति धेरै संख्यामा नयाँ संक्रमित थपिएको यो नै सबैभन्दा बढी हो। वीरगन्जस्थित नारायणी अस्पतालको प्रयोगशालामा शुक्रबार बिहान गरिएको परीक्षणमा पर्साका १३४ जनामा संक्रमण पुष्टि भएको हो। प्रहरी हिरासतमा रहेका थुनुवा, नेपाल प्रहरी, नेपाली सेना, चिकित्सक गरी थप १४२ जनामा संक्रमण पुष्टि भएकोमा तीमध्ये पर्साका मात्रै १३४ जना रहेको अस्पतालका मेसु डाक्टर मदन उपाध्यायले जानकारी दिए। बाँकी ८ जनामध्ये बारा र रौतहटका ४४ जना हुन्। शुक्रबार बिहान संक्रमण पुष्टि भएकामध्ये सबैभन्दा बढी ४३ जना थुनुवा छन्। पर्साकी प्रहरी उपरिक्षक पन्तले ४३ जना थुनुवा र १ जना प्रहरीमा संक्रमण भेटिएको जानकारी दिइन्। यस्तै वीरगन्जस्थित चण्डी प्रसाद गणमा कार्यरत ५ जना सेना र ५ जना डाक्टरमा पनि संक्रमण पुष्टि भएको छ। वीरगन्ज महानगरपालिका  २५ खल्वा सिर्सियाका २७ जना , वीरगन्ज १० का ११ जना , वीरगन्ज १३ का ४ जनामा पनि संक्रमण भेटिएको हो। योसंगै पर्सामा साउन यता मात्रै ७३३ जना संक्रमित थपिएका छन्। पर्सामा अहिलेसम्म कूल संक्रमितको संख्या ८९६ पुगेको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए। पर्सामा कोरोना संक्रमणका कारण अहिलेसम्म १९ जनाको मृत्यु भइसकेको छ। साउनमा मात्रै पर्सामा १५ जनाको मृत्यु भएको हो।"
हात्तीको आक्रमणबाट मृत्यु,झापा : झापाको कमलगाउँपालिका ५ मा हात्तीले सुतेकै ठाउँमा आक्रमण गर्दा एकजनाको ज्यान गएको छ । शुक्रबार बिहान टुक्रे बस्तीका ५८ वर्षीय रोहित रेग्मीको ज्यान गएको जिल्ला प्रहरी कार्यालय झापाका प्रवक्ता प्रहरी नायव उपरिक्षक राकेश थापाले जानकारी दिए । उनकाअनुसार बस्तीमा जंगलबाट २ वटा हात्ती गाउँ प्रवेश गरेका थिए । रेग्मी सुतीराखेको समयमा उनको घर हात्तीले भत्काउने क्रममा गाउँलेले हात्ती आयो भनेर हल्लाखल्ला गर्दा उठेर भाग्न खोज्दा हात्तीले किल्चिएर ज्यान लिएको हो ।हालसम्म जिल्लामा हात्तीले किल्चिएर ४३ जनाको ज्यान गइसकेको छ।
कपिलवस्तुमा १० दिनका लागि कार्यालय तथा सार्वजनिक यातायात बन्द,"कपिलवस्तु : कोरोना भाइरस (कोभिड१९) संक्रमण समुदायस्तरमा फैलन थालेपछि अत्यावश्यक सेवाबाहेकका सरकारी तथा गैरसकारी कार्यालय १० दिनका लागि बन्द गर्ने निर्णय गरिएको छ । शुक्रबार जिल्ला प्रशासन कार्यालयमा बसेको जिल्ला विपद् व्यवस्थापन समितिको बैठकले अधिक जनसम्पर्क हुने कार्यालय, बैंक तथा वित्तिय संस्था र सार्वजनिक यातायातका साधान १० दिन बन्द गर्ने निर्णय गरिएको हो । जिल्ला प्रशासन कार्यालयका अनुसार २३ गते बिहान ५ बजे देखि ३२ गते राती १२ बजेसम्मका लागि यी कार्यालय तथा सेवाहरु बन्द गरिएको हो।निजी सवारी साधनको हकमा भने जोर दिन जोर नम्बर र विजोर दिन विजोर नम्बर प्लेटका सवारी साधनलाई संचलान गर्न दिइने छ । जिल्लामा कोरोना संक्रमण समुदायस्तरमा देखिन थालेपछि यसको नियन्त्रणको लागि अहिलेको पहिलो चरणमा यस्तो प्रयास सुरु गरिएकोप्रमुख जिल्ला अधिकारी दिर्घ नारायण पौडेलले बताए । जिल्लामा हाल सम्म कोरोना संक्रमितको संख्या ८ सय ४० जना पुगेको छ ।"
कोशी अस्पतालमा कोरोना शंकास्पद बिरामीको मृत्यु,"विराटनगर : कोरोना भाइरसको आशंकामा विराटनगरको कोशी अस्पतालमा उपचारका लागि ल्याइएका एक मारवाडी समुदायका पुरुषको शुक्रबार मृत्यु भएको छ । विराटनगर महानगरपालिका ९ का ५८ वर्षीय जयप्रकाश अग्रवालको बिहान ९ :१५ बजे मृत्यु भएको अस्पतालका मेडिकल सुपरिटेन्डेन डा चुमनलाल दासले बताए । उनकाअनुसार मृतकमा कोरोनासँग मिल्दोजुल्दो लक्षण देखिएको छ । कोरोना शंकास्पद पुरुषको शव अहिले अस्पतालकै आइसोलेसनमा राखिएको छ । 'अग्रवाललाई एक सातादेखि ज्वरो र खोकीको समस्या रहेछ,' डा दासले भने, 'परिवारका सदस्यले निमोनिया हो भन्दै बाहिरकै निजी स्वास्थ्य संस्थामा उपचार गराइरहेको पाइएको छ ।' स्वास्थ्य अवस्था झन् जटिल बन्दै गएपछि भने बिहान उपचारका लागि कोशी ल्याइएको जानकारी उनले दिए । उनले भने, 'अस्पतालको बेडमा पुर्याउँदा बिरामीको मृत्यु भइसकेको थियो ।' मृतकमा लामो समयदेखि उच्च रक्तचापको पनि समस्या रहेको पाइएको डा दासको भनाइ छ । कोशी अस्पताल ल्याउनुअघि बिरामीको उपचार गर्ने निजी स्वास्थ्य संस्थाको पहिचान भइनसकेका कारण पत्ता लगाउने काम भइरहेको जानकारी उनले दिए । मृतकमा कोरोनाको आशंका गरिएका कारण स्वाब संकलन गरेर पीसीआर परीक्षणका लागि पठाइएको उनको भनाइ छ । रिपोर्ट आइसकेपछि मृतकमा कोरोना भएनभएको पत्ता लाग्ने डा दासले बताए । उनले रिपोर्ट नेगेटिभ आएमा दाहसंस्कारका लागि परिवारका सदस्यको जिम्मा लगाइने र पोजेटिभ आएमा व्यवस्थापनका लागि नेपाली सेनालाई बुझाइने जानकारी दिए ।"
कांग्रेसको भविष्य र संरचना,"चौधौं महाधिवेशनबाट पनि कांग्रेसले नयाँ र सक्षम नेतृत्व पाएन भने नेतृत्व लिन आतुर युवा पुस्ता १० वर्षपछि धकेलिनेछ। रामराज शर्मासौगात गौतम प्रमुख प्रतिपक्षी दल नेपाली कांग्रेसले आउँदो फागुनमा पार्टीको चौधौं महाधिवेशन गर्ने निर्णय गरेको छ। तैपनि कोरोना, फेरि पार्टी कब्जा गर्ने नेतृत्वको सोच र सत्ताधारी दलभित्रको उथलपुथलका कारण समयमै होला भन्नेमा अझै आशंका छ। वेटिङ इन गभरमेन्ट भनिने प्रमुख प्रतिपक्षले आवधिक चुनावलाई लक्ष्यित गरेर आफ्नो नेतृत्व, एजेन्डा र संगठन निर्माणका काम सोहीअनुरूप गर्नुपर्ने हो तर कांग्रेस यी तिनै विषयमा चुकेको छ। कोरोना कहरले विश्वभरि नै लोकतन्त्रमाथि प्रहार गर्ने निश्चित जस्तो छ असफल नेतृत्वलाई आफ्नो शासन लम्ब्याउने कोरोना बहानाले। यो बहाना प्रतिपक्षी दलका नेतालाई पनि लागू हुने देखिएको छ। ओली सरकारले ठोस परिणाममा होइन गफमा जनतालाई झुलाइरहेको छ। कोरोना संकट नियन्त्रण गर्न कुनै प्रभावकारी कदम चाल्न सकेको छैन। बरु भ्रष्टाचार गर्ने मौकाका रूपमा प्रयोग गरेको, दसबर्से माओवादी युद्धमा समेत तहसनहस नभएको अर्थतन्त्र केही महिनामै ध्वस्त पारेको, भ्रष्टाचारले आकाश छुने अवस्थामा पुग्दै सुशासनको धज्जी उडाइरहेको, वैदेशिक नीति खल्बलाएको र लोकतन्त्रका मर्ममा प्रहार गरिरहेको अवस्थामा पनि प्रमुख प्रतिपक्षका रूपमा कांग्रेसले आफ्नो प्रभावशाली उपस्थिति देखाउन सकिरहेको छैन। बरु स्वतन्त्र युवा, केही सञ्चारमाध्यम र सामाजिक सञ्जालमार्फत सर्वसाधारणले सरकारलाई झक्झकाउने काम गरिरहेका छन् र सरकार उनीहरूसँग तर्सिएको छ। चुकेको प्रतिपक्ष चुनावपछि नेकपाको सरकार निर्माण हुनेबित्तिकै गरिएका राजनीतिक विश्लेषणमा कांग्रेस र यसका नेताकार्यकर्ताका मनोबल गिर्ने र कांग्रेसको राजनीतिक सक्रियता घटेर जाने अनुमान गरिएको थियो। त्यसका कारणमध्ये लगभग दुईतिहाइको केन्द्र सरकार, प्रदेश दुईबाहेक अन्यमा नेकपाकै प्रदेश सरकार र स्थानीय तहमा उनीहरूकै वर्चस्व। हुन पनि नेपाली राजनीतिको विशेषता नै स्रोतको पहुँचभन्दा टाढा हुनेलाई सक्रिय राजनीति गर्न गाह्रो छ। यस्तो अवस्थामा नेकपाले व्यापक विकासका कार्यक्रम ल्याउने छ, छिमेकी देशहरूसँगको सम्बन्धमा व्यापक सुधार गर्दै चिनियाँ सहयोगको ठूलो मात्रा भित्रिने छ, भ्रष्टाचार निर्मूल हुनेछ, देशमा राजनीतिक स्थिरताको सुरुवात हुनेछ र समृद्धिको मार्गमा देशलाई नेकपाले डोर्याउने छ भन्ने अनुमान थियो। तर तीन वर्ष पुग्दै गर्दा यी सबै अनुमान गलत साबित भइसकेको छ। नेकपाले देशलाई समृद्धिको मार्गमा होइन, भ्रष्टाचारको दलदलमा फसाउने रहेछ भन्ने जनताले बुझिसके। यसरी तीनै तहका सरकार निकम्मा भएकाले कांग्रेसको मनोबल त खासै गिरेन, तर सत्तापक्षका गलत क्रियाकलापको पर्दाफास गर्दै आफूले राजनीतिक फाइदा पनि लिन सकेन। कांग्रेस यथास्थितिमै गुटगत राजनीतिमा रमाइरह्यो। नेकपाले ध्यान भड्काउन अनेक सामग्री दिँदै गयो भने कांग्रेस त्यसकै वरपर दौडिरह्यो। त्यसको उदाहरण हो हालै नेकपाभित्रको किचलोमा कांग्रेसको चासो। संसद् डेढ महिनादेखि बन्द छ भनिन्छ। संसद् प्रतिपक्षको हो तर यसलाई सुचारु गराउन कांग्रेसले ठोस पहल पनि गरेको छैन। गणितीय हिसाबले कमजोर कांग्रेस, संसद्मा कार्यसम्पादन र जनताको मुद्दा बोक्ने विषयमा उदासीन देखिएको छ। कांग्रेसले आफ्नो संसदीय दललाई पनि दलभित्रको गुटसँग जोड्यो र समग्रमा संसद्मा असफल हुन पुग्यो। नेपाली कांग्रेसको मूल नेतृत्व मूलतः राष्ट्रिय महत्वका विषयहरूमा हतार वा अनावश्यक प्रतिक्रिया दिने अनि व्यापक विरोध आएपछि बोली फेर्ने, सर्वदलीय बैठक र संसद्मा आफ्नो प्रस्ट अडान राख्नै नसक्ने, सरकारका गलत क्रियाकलापलाई न भण्डाफोर गर्न सक्ने न चुनौती दिन सक्ने, लोकतन्त्रको दूत भनेर चिच्याउने तर पार्टीभित्र लोकतन्त्रको अभ्यास गर्न नदिने। हालै लगानी बोर्डको सीईओको विवादास्पद नियुक्तिमा कांग्रेस शान्त भएर मौन समर्थन गर्दै बसेको छ। अझै आउने पुस्ताको स्थान कसरी बनाउने ? युवालाई कसरी आकर्षित गर्ने भनेर सायदै कसैले सोचेका होलान्। समग्रमा देशले जति घाटा भ्रष्ट सरकार हुँदा भोगेको छ, त्यति नै घाटा सुस्त प्रतिपक्ष हुँदा भोगेको छ। कांग्रेसले आफ्नो महाधिवेशनअघि पाएको अवसर भनेको प्रतिपक्षी दलको हैसियतमा गरिने कार्य थिए, तर उसको उदासीन प्रदर्शनले कार्यकर्तालाई निराश त बनायो नै; आम जनमानसमा सत्ताको अघोषित साझेदार पनि बनायो। राजनीतिमा सक्रिय पुस्ता कांग्रेसको राजनीति र मतदातामा मुख्यगरी तीन पुस्ताको सहभागिता छ। पहिलो पुस्ता जसले बहुदलीय प्रजातन्त्रका लागि पञ्चायतसँग संघर्ष गरे। यो पुस्ताले २०४६ यता नेपाली राजनीतिमा हालीमुहाली गरिरहेका छन्। त्यही पुस्ताले पटकपटक सरकार चलायो र प्रतिपक्ष पनि बन्यो। देउवा र पौडेल यो समूहको नेतृत्व गर्छन्। कांग्रेसले आफ्नो संरचना सुधार्ने, पार्टी कसरी बलियो बनाउने, संसदीय दललाई कसरी सुदृढ बनाउँदै लैजाने, भ्रातृ संगठनहरूलाई कसरी चलायमान बनाउने र केन्द्रीय नेतृत्वका लागि ग्य्राजुएसन मोडेल अपनाउने विषयमा चौधौं महाधिवेशनअघि नै बहस गर्न जरुरी भइसकेको छ। दोस्रो पुस्ता जो बहुदल आएपछि राजनीतिमा छिर्यो र अघिल्लो पुस्तासँग राजनीति सिक्दै आफ्नो पहुँच बढाउन प्रयासरत छ। यो पुस्ताले मुख्य दलहरूको केन्द्रीय नेतृत्वमा अझै हस्तक्षेप गर्न सकेको छैन। उमेरमा प्रौढ काटिसके पनि दोस्रो पुस्ता भनेर बसेका छन्। यो पुस्ताले माओवादी युद्धको प्रत्यक्ष अनुभव मात्र गरेन, राजा ज्ञानेन्द्रको प्रत्यक्ष शासन भोग्दै राजनीतिमा आफ्नो स्थान खोज्न संघर्षरत रहिरह्यो। तेस्रो पुस्ता हो, गणतन्त्र घोषणापछिको युवा पुस्ता। यो पुस्ताले गणतन्त्र आएपछि राजनीति बुझ्ने मौका पायो, जसले पञ्चायती शासनको क्रूरता सुन्नपढ्न पायो र पछिल्ला वर्षहरूमा बहुदलपछिको लथालिंग राजनीति देख्न भने पायो। चौथो पुस्ताको जो मूलधार राजनीतिमा बामे सर्दैछन्, हुनलाई अहिलेको पुस्ता यही हो तर प्रतिनिधित्व गर्ने ठाउँमा यिनको पहुँच छैन। उमेरले ४० काटेका केन्द्रीय सदस्य नहुनुले पनि नेतृत्वमा यो पुस्ताको दाबी हुन दशक बढी लाग्नेछ। कांग्रेसले अबको महाधिवेशनमा यी चार वा तीनवटै पुस्ता समेटेर नेतृत्व चयन र उपयुक्त जिम्मेवारी दिन सकेन भने पार्टीको अवस्था झनै नाजुक हुने पक्का छ। कांग्रेसको मतदाता भड्किने सम्भावना प्रबल छ। नयाँ क्रियाशील सदस्यता बाँड्नेबारे ठोस रणनीति नबनाए नयाँ पुस्ता फेरि पनि कांग्रेसको नेतृत्व चुन्ने प्रक्रियाबाट टाढा हुन सक्छ। कांग्रेस केन्द्रीय सदस्य गुरुराज घिमिरेले भन्दै आएको नेतृत्व हस्तान्तरण र पुस्तान्तरणको कुरा महत्वपूर्ण छ। तर यतिखेर अघिल्लो दुई पुस्ता विश्राम नगर्ने सोचमा र नयाँ पुस्ता हस्तक्षेप गर्न नसक्ने अवस्थमा भएकाले सबै पुस्ताको मिश्रण नै कांग्रेसका लागि उपयुक्त देखिन्छ। अब आउने दिनमा कांग्रेसको मुख्य नेतृत्व यी सबै पुस्ताको प्रतिनिधित्व हुने गरी छनोट गर्ने र पार्टी सञ्चालनका आधारभूत कडी जस्तै एजेन्डा र संगठन निर्माणमा आमूल परिवर्तन नगर्ने हो भने उग्र वामपन्थ र उग्र दक्षिणपन्थीलाई अफ द ट्र्याक हुनबाट आजसम्म रोक्न सफल भएको कांग्रेसको उक्त क्षमता क्षय हुनेछ र देश र लोकतन्त्रले ठूलो क्षति बेहोर्नुपर्ने अवस्था आउने छ। कांग्रेसको बलियो हुने पथमा लागेन भने देशको राजनीति उग्र राष्ट्रवादले डोर्याउने निश्चित छ। बहसमा कांग्रेसको संरचना कांग्रेसले संरचनागत सुधारमा कहिल्यै ध्यान दिएको छैन। त्यसैले आसन्न महाधिवेशनको एक मुद्दा हुन सक्छ, संरचनाको सुधार। सोझो हिसाबमा सभापतिको मनमर्जी चल्ने सदस्यता वितरणले कांग्रेस विचारकेन्द्रितभन्दा पनि व्यक्तिकेन्द्रित राजनीतिमा रमाएको छ। अब कांग्रेसलाई नयाँ जीवन दिने हो भने यसको जडमै सुधार गर्नुको विकल्प छैन। महाधिवेशनको मुखमा समिति भर्दै अवैधानिक सदस्यता वितरणको खेलमा रमाउँदै छ कांग्रेस। पहिले कोइरालाले गरे अहिले देउवा गर्दैछन्, आखिर कहिलेसम्म नेताले आफैं सदस्य किन्दै आफू कुर्सीमा बस्ने ? अबको महाधिवेशनमा यस्तो नेतृत्वको उदय हुनुपर्छ, जसले कांग्रेसको संगठन विकास गलत प्रमाणित गरिदिएर विकल्प पनि दिन सकोस्। नयाँ राजनीतिक संगठन खोलेर विकल्प खोज्ने बाटोले नेपालको राजनीतिलाई उथलपुथल गर्ने सम्भावना निकै न्यून छ। त्यसैले कांग्रेस सुध्रिनुको विकल्प छैन। कांग्रेसमै पनि तेस्रो पुस्तालाई प्रतिनिधित्व गर्नेहरू अघिल्लो पुस्ता प्रतिनिधित्व गर्नेको नेतृत्वको वकालत गर्दैछन्। विचारको गुट कम व्यक्तिको गुटमा सामेल छन्। अहिलेसम्म कुनै पनि तहका नेताले संरचनागत सुधारको वकालत गरेका छैनन्, त्यसैले कांग्रेस संगठन विकास गर्ने कुरामा सधैं अभागी रह्यो। त्यसैले पनि कांग्रेसको अबको संरचनामा सबै पुस्ता समेटिने गरी निर्माण गर्नुपर्ने छ। साथै अबको महाधिवेशनबाट फेरि यही नेतृत्व दोहोरियो भने अर्को चुनावमा कस्तो एजेन्डा लिएर जाने भन्ने कुराको पनि व्यापक बहस हुन जरुरी छ। गुटमा बाँडिएको कांग्रेसले शेरबहादुर देउवालाई झनै बलियो बनाउँदै छन्। नेतृत्व अवकाश लिने पक्षमा नभएकाले विकल्प खोज्ने हो भने सामूहिक हस्तक्षेप गर्न आवश्यक छ। गगन थापा, विश्वप्रकाश शर्मा, धनराज गुरुङ, गुरुराज घिमिरे, चन्द्र भण्डारी, प्रदीप पौडेल, विश्वप्रकाश शर्मा जो आशा गरिएका समूह हुन्। उनीहरू सबै एकै ठाउँ उभिएर नयाँ नेतृत्व दिने सम्भावना देखिएको छैन। यो पुस्ताका नेता अघिल्लो पुस्ताको नेतृत्वहरूको सारथि बन्ने पक्का छ। त्यसैले कांग्रेसमा संस्थापनइतरका नेताहरूले देउवा असफल भन्नुभन्दा पनि नयाँ सक्षम नेतृत्व ल्याउन बहस र मन्थन गर्न जरुरी छ। त्यसैले सम्पूर्ण कांग्रेस कार्यकर्ताले अबको महाधिवेशनबाट पार्टीलाई जीवन प्रदान गर्न सक्ने, जनताप्रति उत्तरदायी एजेन्डा ल्याउन सक्ने र संगठन व्यापक रूपमा विस्तार गर्न सक्ने नेतृत्व छान्नैपर्छ। अहिलेको नेतृत्व धेरै कोणबाट असफल भइसकेको छ। यो निचोडलाई आत्मसात गर्न सके मात्र आसन्न महाधिवेशनमा नयाँ र सक्षम नेतृत्वले ठाउँ पाउने छ नत्र भने अहिलेको पुस्ता नेतृत्व लिने अर्को १० वर्ष पछाडि धकलिने छ। विचारमा चुक्दै गएको पार्टीलाई विचारमा एकताबद्ध गर्न सक्ने, मास बेस पार्टी भनेर संगठनलाई उपेक्षित नगर्ने, परम्परागत कांग्रेसी पारा (घमण्ड) त्याग्ने, नेतृत्व हस्तान्तरणमा उदार हुने र कार्यकर्तामैत्री र उदार विधान बनाउन खोज्ने, समावेशी सहभागितामा विश्वास गर्नेजस्ता विषयले कांग्रेसको संरचनालाई प्रभाव पार्नुपर्ने छ। कांग्रेसको मूलमन्त्र उदारवाद हो। त्यसैले यसको संरचनामा पहुँच र विकासका लागि उदारवादी सिद्धान्त आत्मसात गर्न जरुरी छ। समय आइसकेको छ। कांग्रेसले आफ्नो संरचना सुधार्ने, पार्टी कसरी बलियो बनाउने, संसदीय दललाई कसरी सुदृढ बनाउँदै लैजाने, भ्रातृ संगठनहरूलाई कसरी चलायमान बनाउने र ग्य्राजुएसन मोडेलमा केन्द्रीय नेतृत्वमा ल्याउने विषयमा बहस गर्न जरुरी भइसकेको छ। आसन्न महाधिवेशनले यी मुद्दा सम्बोधन गर्नुपर्छ। (क्रमशः बाँकी अर्को साता)"
बलिउडमा अर्को आत्महत्या,"एकपछि अर्को आत्महत्याको खबरले बलिउड इन्डस्ट्री तातिरहन्छ। करिब दुई महिनाअघि बलिउड नायक सुशान्त सिंह राजपुतले आत्महत्या गरेपछि अहिलेसम्म पनि उक्त विषयको समाचारले सनसनी मच्चाइरहेको छ। यस्तै बुधबार राति टीभी अभिनेता समीर शर्माले पनि आत्महत्या गरेका छन्। ये रिस्ता हे प्यार के, कहानी घर घर की, ज्योति, लेफ्ट राइट लेफ्टलगायतका सिरियलमा अभिनय गरेका समीर मुम्बईस्थित आफ्नै घरमा मृत भेटिएका हुन्। ४४ वर्षीय समीर बुधबार राति मलाड पश्चिममा रहेको नहा सीएचएस बिल्डिङमा झुन्डिएको अवस्थामा फेला परेका थिए। मुम्बई पुलिसका अनुसार समीरले गत फेबु्रअरीमा अपार्टमेन्ट भाडामा लिएका थिए। उनको शव हेर्दा दुई दिनअघि नै आत्महत्या भएको आशंका गरिएको छ। आत्महत्या गर्नुअघि उनले कुनै पनि सुसाइड नोट छाडेका छैनन्। समीरले दिल क्या चाहता हे सिरियलबाट डेब्यु गरेका थिए।"
कोरोनाबाट डिसेम्बरसम्ममा ३ लाख अमेरिकीको ज्यान जान सक्छ,"वासिङटन डीसी: महामारी कोरोना भाइरसबाट आगामी डिसेम्बरसम्ममा ३ लाख अमेरिकीले ज्यान गुमाउन सक्ने अनुसन्धानकर्ताले अनुमान गरेका छन्। अहिलेकै स्वास्थ्य प्रणाली भएमा ३ लाख मानिसको ज्यान जाने अनुसन्धानकर्ताले बताएका हुन्। अनुसन्धानकर्ताले स्वास्थ्य प्रणाली परिवर्तन गरे मृत्युदर घटाउन सकिने पनि बताएका छन्। इन्स्टिच्यूट फर हेल्थ मेट्रिक्स एन्ड इभालुएसन (आइएचएमई)ले डिसेम्बरसम्ममा २ लाख ९५ हजार जनाले कोरोनाबाट ज्यान गुमाउने बताएको छ। यसलाई सर्वसाधारणको आनीबानी तथा व्यवहारले गलत सावित पनि गर्न सक्ने आइएचएमईका निर्देशक क्रिस्टोफर मुरेले बताएका छन्। भाइरस फैलिन र यसबाट हुने मृत्युमा मानिसको दैनिक व्यवहारले सीधै सम्बन्ध राख्दछ, उनले भनेका छन्। यसैगरी यदि ९५ प्रतिशत अमेरिकीले मास्क लगाएमा र व्यवहारमा परिवर्तन गरे मृत्युदर घट्ने अनुसन्धानमा भनिएको छ। यदि मास्क लगाए मृत्यु संख्या २ लाख २८ हजारमा झार्न सकिने बताइएको छ। यस हिसाबले ६६ हजार भन्दा बढीको ज्यान जोगाउन सकिने छ। गत डिसेम्बरदेखि फैलिएको कोरोनाबाट हालसम्म अमेरिकामा १ लाख ६३ हजार बराबरले ज्यान गुमाइसकेका छन्। त्यस्तै ५० लाख ३२ हजार बढी संक्रमित भएका छन्।"
हङकङमा नेपालीलाई सकस,"हङकङ : हङकङमा लगभग ४० हजार नेपालीको बसोबास छ। नेपाली कसैमा पनि हालसम्म कोरोना संक्रमण देखिएको छैन। तर, रोजगारी गरेर जीविकोपार्जन गर्नेहरू सकसमा परेका छन्। नेपाली समुदायलाई पनि अवश्य खतरा छ। निर्माण क्षेत्रलगायतमा काम गर्नेहरूमा कोरोना सर्न सक्ने सम्भावना छ, दुई दशकदेखि निर्माण व्यवसायमा रहेका मोहन गुरुङ भन्छन्, सामान्य कामदारका रूपमा काम गर्ने नेपाली अझ जोखिममा छन्। तर, आफैं सुरक्षित हुन प्रयास गर्न जरुरी छ। नर्मता पाण्डे (नाम परिवर्तन) इटालियन रेस्टुरेन्टमा सहायक सेफका रूपमा काम गर्थिन्। कोरोना प्रकोप सुरु भएसँगै उनी काम गर्ने रेस्टुरेन्टमा ग्राहकको कमी भयो। रेस्टुरेन्टले अर्डरको खाना मात्र बनाउन थाल्यो। आकर्षक तलब पाइरहेकी उनलाई हप्तामा तीन दिन मात्र काममा बोलाउन थालियो। भन्छिन्, हप्तामा तीन दिन मात्र काम गरेर कसरी महिनाभरिको खर्च धान्ने होला ? राजभक्त राई काम गर्ने निर्माण कम्पनीको साइट बन्द भएको छ। त्यहाँ एक जनालाई कोरोना संक्रमण देखिएको छ। भन्छन्, अब कहिले काम नियमित हुन्छ भन्ने थाहा छैन। काम नभएपछि कमाइ पनि हुँदैन। दैनिकी चलाउन गाह्रो भइरहेको छ। कोपिला गुरुङ (नाम परिवर्तन)ले तीन सन्तानसँगै परिवारको खर्च धान्नुपर्छ। आफू काम गर्ने बार बन्द भएसँगै उनी पनि समस्यामा छिन्। बचत पनि सकिन लाग्यो, अब के गर्ने भनेर दोधारमा छु, उनी भन्छिन्। होटलमा शुक्रबारदेखि दुई जनासम्म खान मिल्ने नियम बनाएसँगै केहीलाई काममा बोलाइएको छ। तर, कम्पनी पूर्ण क्षमतामा सञ्चालनमा आउन नसकेपछि धेरैले जागिर गुमाएका छन्। काम गर्ने क्षेत्रमा भीडभाड हुने भएकाले कोरोनाको जोखिम बढेको छ। ज्यानको बाजी राखेर भए पनि काम त गर्नै पयो, सचिन गिरी भन्छन् । उनले भने, महिनाको खर्च धान्न पनि आफू सुरक्षित बन्दै कामलाई निरन्तरता दिने बाध्यता छ। तर, काम गर्ने कम्पनी नै बन्द भएपछि के गर्ने ? नेपालीको लगानी रहेको होटल, रेस्टुरेन्ट अधिकांश बन्द छन्। फास्टफुड पसल सञ्चालन भए पनि सरकारले दुई जनाभन्दा बढी भेला भए २५ हजार डलर र ६ महिना जेल सजायको नियम लगाएको छ। त्यही भएर ठूला रेस्टुरेन्ट खुल्न सकेका छैनन्। अघिल्लो आइतबारसम्म हङकङमा कोरोना संक्रमण सयभन्दा बढीको दरमा थियो। बिहीबार उच्च संक्रमण १ सय ४९ र शुक्रबार १ सय २१ देखियो। मंगलबारदेखि संक्रमणदर दोहोरो अंकमा झर्दै केही सुधारको संकेत देखिएको छ। बुधबार दुई जनाको मृत्युसहित ८५ जनामा कोरोना पोजिटिभ देखियो। बुधबार देखिएका संक्रमितमध्ये तीन जना विभिन्न देशबाट आएका हुन्। बाँकी ८२ स्थानीय हुन्। वल्र्डोमिटरका अनुसार बिहीबारसम्म हङकङमा संक्रमितको संख्या ३ हजार ८ सय ५० पुगेको छ। बिहीबार ९५ जना नयाँ संक्रमित फेला परेका छन्। कोरोनाबाट मृत्यु हुनेको संख्या ४५ पुगेको छ।"
संकटमा ब्युँझिएन स्वास्थ्य समिति,"काठमाडौं : कोरोना महामारीसँगै शिक्षा र स्वास्थ्य क्षेत्र पनि संकटपूर्ण अवस्थाबाट गुज्रिरहेको छ। तर, यो समयमा शिक्षा र स्वास्थ्य क्षेत्र हेर्ने संसदीय समिति भने ब्युँझिन सकेको छैन। संकटपूर्ण समयमा अधिकांश संसदीय समिति सक्रिय रहेका बेला प्रतिनिधिसभा अन्तर्गतको शिक्षा तथा स्वास्थ्य समिति भने निष्क्रिय छ। यो समितिले पछिल्लो एक महिनामा एउटा छलफलसमेत बोलाउन सकेको छैन। समितिले असार १६ गते अन्तिम छलफल चलाएको थियो। संसदीय समितिका पूर्वसचिव सुदर्शन कुइँकेलले संकटपूर्ण अवस्थामा शिक्षा तथा स्वास्थ्य समिति चुुकिरहेको बताए। यो बेला सम्बन्धित संसदीय समितिले अरूबेलाभन्दा झन् बढी चासो लिनुपर्ने हो। तर, शिक्षा तथा स्वास्थ्य समितिले त्यति धेरै चासो लिएको देखिएन, उनले भने, कोरोना देखिएसँगै यो समितिले एक, दुई दिन बिराएर नियमित छलफल गर्नुपर्ने थियो। संकटको समयमा समितिको छलफल सम्बन्धित क्षेत्रका जनताको आवाज बन्नुपर्ने पूर्वसचिव कुइँकेलको भनाइ छ। यस्तो समयमा जनताले आफ्ना कुरा सीधै सरकारसँग पुर्याउन सकेका हुँदैनन्, त्यसैले समितिले नै जनताका कुरा सरकार समक्ष पुर्याउनुपर्ने हो, उनले भने, सम्बन्धित सांसद चुुप लागेर बस्ने यो समय होइन। संघीय संसद् प्रतिनिधिसभा नियमावलीको नियम १७० बमोजिम गठित शिक्षा तथा स्वास्थ्य समितिको प्रमुख कार्यक्षेत्रभित्र शिक्षा, विज्ञान तथा प्रविधि मन्त्रालय, स्वास्थ्य तथा जनसंख्या मन्त्रालय र युवा तथा खेलकुद मन्त्रालय पर्छन्। कोरोनाको संकटपूर्ण अवस्थामा यी तीनवटै मन्त्रालयको जिम्मेवारी महत्वपूर्ण छ। समितिले यी मन्त्रालयहरूलाई आवश्यक निर्देशन दिनुपर्ने हुन्छ। यतिमात्र होइन, समितिले ती मन्त्रालयहरूलाई संसद्प्रति उत्तरदायी र जवाफदेही बनाउने भूमिका पनि निर्वाह गर्नुपर्ने हो। तर, समिति आफैं निष्क्रिय बनेका कारण मिनी पार्लियामेन्टका रूपमा सरकारलाई दिने निर्देशन, राय सल्लाह, काम कारबाही अध्ययन अनुगमन गर्ने, सचेत पार्ने, ध्यानाकर्षण गराउने काम छुटिरहेका छन्। समितिले छलफल बोलाउन नसक्नुमा अनेक कारण रहेको समितिका उपसचिव पुष्पप्रकाश खनालले बताए। पछिल्लो समय समिति सचिवालयको नेतृत्व उपसचिव खनालले नै गरिरहेका छन्। बैठक बसिहालौं भन्ने त थियो तर यस्तै भयो। मैले पहल नगरेको होइन। यही बेला सभापतिज्यूको हड्डी र नशामा समस्या देखियो, त्यसैले अस्पतालमा बस्नुपर्ने भयो, उनले भने, क्वारेन्टाइनहरूको निरीक्षण र अनुगमनको लागि फिल्डमा जाने कुरा पनि थियो। तर जान सकिएको छैन। समिति सचिवालयले छलफल बोलाउन नसक्नुमा सभापति जयपुरी घर्तीको स्वास्थ्यलाई कारण बनाइएको छ। तर, यो देखाउने बहाना मात्रै बनेको छ। किनकि सभापतिको अनुुपस्थितिमा पनि संसदीय समिति सक्रिय बन्न सक्ने कानुनी बाटो खुला रहेको देखिन्छ। प्रतिनिधिसभा नियमावलीको नियम १७८ (२)मा समिति सभापतिको अनुपस्थितिमा समितिका सदस्यले आपूमध्येबाट छानेको व्यक्तिले सभापतित्व गर्न सक्ने व्यवस्था छ। त्यस्तै १७८ को उपनियम ३ मा भनिएको छ, उपनियम २ बमोजिम सदस्यले छानेको व्यक्तिले समितिको बैठकको सभापतित्व गर्दा समितिको सभापतिलाई भएको सबै अधिकार प्रयोग गर्न सक्नेछ। समितिका सदस्य सांसद तथा समिति सचिवालयले चाहेको खण्डमा सभापतिको स्वास्थ्य बिग्रिएका बेला पनि समिति सक्रिय हुुन सक्ने व्यवस्था प्रतिनिधिसभा नियमावलीमा छ। नियमावलीको नियम १७८ (१)मा भनिएको छ, समितिको बैठक सम्बन्धित समितिको सभापतिले आवश्यकताअनुुसार बोलाउन सक्नेछ। तर समितिको बैठक स्थगित भएको अवस्थामा छलफल गर्नुपर्ने विषयसहित बैठक बोलाउनु उपयुक्त छ भनी समितिका एक चौथाई सदस्यले सभापति समक्ष लिखित अनुरोध गरेमा पाँच दिनभित्र सभापतिले बैठक बस्ने मिति र समय तोक्नुपर्नेछ। स्वास्थ्य संकटका बेला स्वास्थ्य समिति नै निष्क्रिय हुनुमा समितिका सदस्य सांसदहरूको पनि लापरवाही देखिन्छ। समिति सदस्य सांसद अञ्जना विशंखेले धेरैजसो सांसद जिल्ला बाहिर रहेकाले छलफल हुन नसकेको बताइन्। समितिमा सभापति उपस्थित नहुँदा कसरी संयोजन गर्ने भन्ने विषयमा सल्लाह भएको हो। तर यसले मूर्तरूप लिन सकेको छैन, उनले भनिन्, संसद् स्थगित हुने बित्तिकै सांसदहरू जिल्ला बाहिर जाने चलन छ। त्यसैले समिति सदस्यहरू काठमाडौं बाहिर हुनुहुन्छ। त्यसैले पनि समस्या भएको हो।"
घरमाथिबाट पहिरो खस्दा आमाछोराको मृत्यु,बैतडी : डिलाशैनी गाउँपालिका४ बलालीमा पहिरोमा पुरिएर आमाछोराको मृत्यु भएको छ। घरमाथिबाट पहिरो खस्दा ४० वर्षीया पशुपति बोहरा र उनको १२ वर्षीय छोरा रिकेश बोहराको मृत्यु भएको जिल्ला प्रहरी कार्यालय बैतडीका प्रहरी प्रवक्ता प्रहरी निरीक्षक किसन चन्दले जानकारी दिए। बिहीबार राति १२ बजेतिर पहिरो खस्दा घर भित्रै सुतिरहेका आमा छोराको मृत्यु भएको उनले बताए। १६ वर्षीय सुजिता बोहरा र १२ वर्षीया सुनिता बोहराले भने भागेर ज्यान जोगाएका छन्। घरमाथिबाट खसेको पहिरोले घर पूर्ण रुपमा पुरेको स्थानीय महेश पन्तले जानकारी दिए। उनले भने रातिको समयमा खसेको पहिरोले सुतिरहेका आमा छोराको मृत्यु भएको छ। मृतक पशुपतिकी छोरी र भतिजीले भागेर ज्यान जोगाएका छन्। घर तल्लो भागतिर सुतिरहेका उनीहरु भाग्न सफल भएछन्। घरभित्र पुरिएका दुवै जनाको शव निकालेर पोष्टमार्टमा लागि गोकुलेश्वर अस्पताल ल्याउन लागेको प्रहरीले जनाएको छ। घरमाथिबाट पहिरो खस्दा गोठमा बाँधेका गाईगोरुलाई समेत चोट लागेको छ। मृतक पशुपतिका श्रीमान रोजगारीका लागि भारतको पिथौरगढमा रहेका र लकडाउनका कारण घर आउन पाएका छैनन्। घरमाथिबाट खसेको पहिरोले आमा छोराको मृत्यु भएपछि गाउँ नै शोकमा डुबेको पन्तले बताए। उनले भने गाउँमा नसोचेको घटना भयो। पहिरोले घरबार नै उजाडेको छ। गाउँ पुरै शोकमा डुबेको छ। बलालीमा तलतिर पनि पहिरो खस्ने सम्भवना रहेकाले अरु घरहरु पनि पहिरोको जोखिममा परेका पन्तले बताए। भित्र कमेरोयुक्त माटो भएकाले बलाली पहिरोको उच्च जोखिममा रहेको स्थानीयहरुले बताएका छन्। लगातार वर्षा भइरहेकाले पहिरोको जोखिम बढ्दै गएको छ। जिल्ला विपद् पूर्वतयारी तथा प्रतिकार्य योजनामा बैतडीका ८ ओटा स्थानीय तहमा पहिरोको उच्च जोखिम छ। पहिरोले वर्षेनी खेतीयोग्य जमीन र धनजनमा समेत क्षति पुर्याउँदै आएको छ।
कर्मचारी संक्रमित भएपछि रामग्राम नगरपालिका शिल,परासी : कर्मचारीमा कोरोना संक्रमण देखिएपछि पश्चिम नवलपरासीको रामग्राम नगरपालिका शुक्रबारदेखि शिल गरिएको छ। सदरमुकाम परासीमा रहेको नगरपालिका क्षेत्रमा समुदाय स्तरमा पीसीआर परीक्षण गरिएको थियो। जसमा नगरपालिकाका एक कर्मचारी र वडा नं १८ का एक जनाको रिपोर्ट पोजिटिभ देखिएको थियो। कर्मचारीमा पोजिटिभ देखिएपछि साउन मसान्तसम्म नगरपालिका शिल गरिएको नगर प्रमुख नरेन्द्र गुप्ताले बताए। शिल गरिएको समय अवभिभर कार्यालय पूर्णरूपमा बन्द रहने छ। त्यसैगरी सुनवल नगरपालिकामा ७७ जनामा परीक्षण गरिएकोमा सबैको रिपोर्ट नेगेटिभ आएको छ। अन्य स्थानीय तहमा गरिएको परीक्षणको रिपोर्ट आउन बाँकी रहेको स्वास्थ्य कार्यालयका प्रमुख गौरव ढकालले जानकारी दिए।
पहिरोले बगायो बेसीसहरचामे सडक,"बेसीसहर : हिमाली जिल्ला मनाङ जोड्ने बेंसीसहर चामे सडक बाढीले बगाएको छ । केही दिनयता परेको अविरल वर्षासँगै मस्र्याङ्दी गाउँपालिका४ स्थित रामबजार खोलामा आएको बाढीले सडक बगाएको हो । बाढीले करिब २० मिटर सडक बगाएको डुम्रेबेँसीसहर चामे सडक योजना कार्यालयका सबइन्जिनियर सुमन अधिकारीले बताए । त्यस्तै उक्त सडकखण्डअन्तर्गत नै सो गाउँपालिकाको घोप्टेभीरको भाप्राखोलामाथि राखिएको ह्युमपाइप पनि बगाएको छ । उनकाअनुसार गत वर्ष सवारी सञ्चालनका लागि राखिएका छ वटै ह्युमपाइप बाढीले बगाएको छ । वडा नं ४ का अध्यक्ष सुमन गुरुङका अनुसार सडक सबै बगाएपछि यात्रु आउजाउ गराउन सानो गोरेटो बाटो र काठको फड्के बनाइएको छ । बेंसीसहरचामे सडकको विभिन्न स्थानमा पहिरो जाँदा सडक अबरुद्ध भएको छ । बाढीले बेंसीसहर नगरपालिका७ पुमाखोलामा कल्भडसहित सडक बगाएको छ । बेंसीसहर६ बेलौतीविसौना नजिकै उतिसघारी खरखरेमा झरेको पहिरोले सडक पुरिएको छ । बेंसीसहरचामे सडक अन्तर्गत पर्ने खरखरे भीर, सिमपानी, खुदी, अर्खलेबेंसी, घोप्टेभीर, काप्रेभीर, रामबजार, स्याँगे, शिरचौर, च्याम्चेलगायतका ठाउँमा पहिरो झरेको छ । कतिपय स्थानमा ग्याविन जालीसहित सडक भासिएको छ । ठूलो पहिरो खसेकाले सवारी आवागमन बन्द भएको छ । पदैलयात्रु जोखिम मोलेर यात्रा गरेका छन् । प्रहरी नायव उपरिक्षक (डिएसपी) गंगाबहादुर थापाका अनुसार बेसींसहरबाट रामबजारसम्म मात्र सवारी चल्न सक्ने अवस्था छ । 'दिनदिनै पहिरो पन्छाएर बेसीसहरबाट रामबजारसम्म मात्र सवारी चलाउन सकिन्छ,' डिएसपी थापाले भने, 'रामबजारमाथि सडक खुलाउन सक्ने स्थिति छैन् ।' पहिरोका कारण मनाङ र उत्तरी लमजुङको मस्र्याङ्दी गाउँपालिकाका नागरिक समस्यामा परेका छन् । सदरमुकाम बेसीशहरबाट तीन किलोमिटरको दुरीमा रहेको उतिसघारी खरखरेमा हिउँद बर्खा दुवै समय पहिरो खस्ने गरेको स्थानीय बताउँछन् । पहिरो पन्छाउने दिर्घकालीन उपाय नअपनाउँदा सँधै सास्ती खेप्नुपरेको बेसीसहर चामे सडक सरोकार समितिका संयोजक सुर्यप्रकाश कतिलाले बताए । 'सडक स्तरवृद्धिका लागि पटकपटक सम्बन्धित निकायलाई झकझकाएका छौं, सुनुवाइ नै हुँदैन,' कतिलाले भने । मस्र्याङ्दी गाउँपालिकाका अध्यक्ष अर्जुन गुरुङले पहिरो नियन्त्रण र सडक स्तरवृद्धिको दीर्घकालीन उपाय खोज्न डिभिजन सडक कार्यालय र सम्बन्धित मन्त्रालयलाई बारम्बार घचघचाएको बताए ।"
बेलायतको जेलमा ११ नेपाली,"लन्डन : ११ नेपाली विभिन्न अभियोगमा बेलायतको जेलमा छन्। लन्डनस्थित नेपाली राजदूतावासका अनुसार उनीहरूमध्ये धेरैलाई यहाँको अध्यागमन कानुन उल्लंघन गरेको मुद्दा लागेको छ। बेलायत सरकारले दूतावासलाई उपलब्ध गराएको तथ्यांकले आठ नेपाली अहिले अध्यागमनसम्बन्धी मुद्दामा जेलमा रहेको देखाएको छ। उनीहरूमध्ये केहीलाई अध्यागमन कानुन मिचेको आरोपमा डिटेन्सन सेन्टरमा राखिएको हो। केहीलाई भने अध्यागमनसँग सम्बन्धित भए पनि नक्कली कागजपत्र, नक्कली बिहेजस्ता गम्भीर अपराध मुद्दा छ। तीन नेपालीलाई जघन्य अपराधको अभियोग लगाइएको छ। जसमध्ये एक जनालाई हत्याको आरोप लागेको छ। झन्डै ४० वर्ष उमेरका ती पुरुष हत्या मुद्दामा एक वर्षदेखि जेलमा रहेको दूतावासले जनाएको छ। त्यस्तै, अर्का एक नेपाली पुरुष पनि मानव तस्करीमा संलग्न रहेको अभियोगमा जेलजीवन बिताइरहेका छन्। दूतावासका प्रवक्ता शरदराज आरनका अनुसार एक वर्षअघि बेलायतका जेलमा रहने नेपालीको संख्या २१ थियो। उनले भने, यहाँ धेरै नेपाली अध्यागमन कानुन उल्लंघन गरेको अभियोगमा जेल पर्ने गरेका छन्। इमिग्रेसन डिटेन्सन सेन्टरमा राखिएका धेरैलाई नेपाल पठाइसकिएका कारण अहिले जेलमा रहनेको संख्या घटेको हो। अहिले बेलायतका जेलमा रहेका नेपालीको मुद्दाको अन्तिम छिनोफानो भने भइसकेको छैन। बेलायतस्थित एभरेस्ट ल फर्मका सोलिसिटर राजु थापाको अनुभवमा पनि अध्यागमन मुद्दामा धेरै नेपाली बेलायतका जेलसम्म पुगेका छन्। भिसामा समस्या हुने वा अध्यागमन कानुन मिच्नेलाई सुरुमा डिटेन्सन सेन्टरमा राखिन्छ। जहाँबाट मुद्दा लडेर कतिपय बेलायतमै बस्न पाउँछन् भने कतिपयलाई सीधै नेपाल पठाइन्छ। बेलायतमा अध्यागमनबाहेक हत्या, बलात्कार, मानव बेचबिखन, ठगीलगायत गम्भीर अपराधमा मुछिएका नेपालीको मुद्दासमेत हेरेको अनुभव सोलिसिटर थापासँग छ। जेलमा पर्ने नेपालीका नेपालस्थित आफन्त र परिवारले यहाँको दूतावास तथा एनआरएनएसहितका संस्थालाई सम्पर्क गरी सहयोगको याचना गरेका छन्। हामी सम्भव भएसम्म सबै नेपालीलाई सम्पर्क गर्ने कोसिस गर्छौं। तर, अधिकांश हाम्रो सम्पर्कमा समेत आउन चाहनुहुन्न, दूतावास प्रवक्ता आरन भन्छन्, इमिग्रेसनका सामान्य केसमा हुनेका लागि होम अफिसमा सम्पर्क गरी छिटो मुद्दा टुंगो लगाइदिन वा नेपाल फर्किने वातावरण बनाइदिन आग्रह गर्ने गरेका छौं। एनआरएनए यूकेकी अध्यक्ष पुनम गुरुङलाई पनि यहाँ जेलमा रहने केही नेपालीका परिवारले नेपालबाट सम्पर्क गरी सहयोग गरिदिन आग्रह गर्ने गरेका छन्। जेल परेकाहरूलाई सम्पर्क गर्न खोज्दा उनीहरू भेट्न नमानेको तर आफूहरूले उनीहरू सरसल्लाहका लागि भेट्न खोजेको गुरुङ बताउँछिन्।"
राष्ट्रियसभा समितिमा पुराना सभापति,"काठमाडौं : राष्ट्रियसभाका चारवटै विषयगत समितिका सभापतिमा पुरानै अनुहार दोहोरिने निश्चित भएको छ। सभापति चयनका लागि बिहीबार भएको उम्मेदवारी दर्तामा पुरानै अनुहारलाई तत्तत् समितिको सभापतिमा निर्वाचित गर्न एकल रूपमा प्रस्ताव दर्ता भएका छन्। दलीय सहमतिमा चारवटै समिति सभापतिका लागि एकएक जनाको मात्र प्रस्ताव परेकाले सबै सभापति निर्विरोध निर्वाचित हुने छन्। यसको औपचारिक घोषणा भने शुक्रबार सम्बन्धित समितिका बैठकले गर्ने छन्। यसअघि विधायन व्यवस्थापन समितिको सभापति रहेका सत्तासीन नेकपाका पर्शुराम मेघी गुरुङलाई सोही समितिको सभापति निर्वाचित गर्न प्रस्ताव दर्ता भएको छ। गुरुङको प्रस्तावमा देवेन्द्र दाहाल छन् भने समर्थकमा तारामान स्वाँर छन्। यस्तै, प्रत्यायोजित व्यवस्थापन समितिको सभापतिमा निवर्तमान सभापति रामनारायण बिडारीको एक मात्र प्रस्ताव परेको छ। बिडारी सत्तासीन नेकपाका सांसद हुन्। उनको प्रस्तावकमा राधेश्याम अधिकारी छन् भने समर्थकमा शेरबहादुर कुँवर छन्। दिगो व्यवस्थापन समितिको सभापतिमा कांग्रेसकी सांसद तारादेवी भट्टलाई नै सभापति बनाउन एक मात्र प्रस्ताव दर्ता भएको छ। भट्टको प्रस्तावकमा दिनानाथ शर्मा र समर्थकमा रमेशजंग रायमाझी छन्। राष्ट्रिय सरोकार समितिको सभापतिमा नेकपाकी सांसद पार्वती रावलको नाममा प्रस्ताव दर्ता भएको छ। रावलको प्रस्तावकमा खिमलाल भट्टराई र समर्थकमा अनिता देवकोटा छन्। यसअघि राष्ट्रियसभाका चारवटा समितिमध्ये तीनवटा सभापति नेकपा र एउटा विपक्षी कांग्रेसलाई दिने सहमतिअनुसार गठन भएका थिए। यसपटक पनि सोही सहमतिमा दलहरू अडेकाले सभापतिहरू सर्वसम्मत भएका हुन्। राष्ट्रियसभा सचिव राजेन्द्र फुँयालले शुक्रबार समितिका बैठक बसेर औपचारिक रूपमा सभापति निर्वाचनको घोषणा गर्नेछन्। दुई वर्षका लागि गठन भएका विषयगत समितिको कार्यविधि साउन १६ गते सकिएको थियो। समितिको कार्यविधि समाप्तिसँगै सभापतिको कार्यकाल पनि स्वतः समाप्त भएको थियो। राष्ट्रियसभा अध्यक्ष गणेश तिमिल्सेनाले बाधा फुकाउ आदेश जारी गरी गत शनिबार समिति गठन गरेका थिए। संसद् अधिवेशन चालू नरहेकाले विषयगत समिति गठन गर्न नियमावलीले बाधा उत्पन्न गरेपछि अध्यक्ष तिमिल्सेनाले बाधा अड्काउ फुकाएका थिए। राष्ट्रियसभा नियमावलीले सभाको बैठकबाट विषयगत समिति गठन र अनुमोदन हुने व्यवस्था गरेको छ। हाल संसद् अधिवेशन चालू नरहेकाले विषयगत समिति गठन गर्न नियमावलीले रोकेको थियो। राष्ट्रियसभा समितिविहीन बन्ने र अर्को अधिवेशनसम्म कुर्दा समितिको काम कारबाही नै प्रभावित हुने अवस्था उत्पन्न भएपछि अध्यक्ष तिमिल्सेनाले बाधा अड्काउ फुकाउ आदेश जारी गरी समिति गठन गरेका थिए। ५९ सदस्यीय राष्ट्रियसभामा प्रत्येक दुई वर्षमा एक तिहाइ सांसदको कार्यकाल समाप्त हुने भएकाले नियमावलीमा नै समितिको कार्यवधि पनि दुई वर्ष मात्र राखिएको थियो।"
सिरहामा कोरोना संक्रमित युवकको मृत्यु,"सिरहा : बुधबार कोरोना भाइरस (कोभिड१९)को संक्रमण पुष्टि भएका सिरहाको गोलबजार नगरपालिका१२ का २३ वर्षीय अशोक महतोको मृत्यु भएको छ । उनको धरानमा उपचारको क्रममा मृत्यु भएको हो । उनको शव सिरहा ल्याउने र नेपाली सेना दाह संस्कार गर्ने तयारी भइरहेको जिल्ला स्वास्थ्य कार्यालय सिरहाका प्रमुख कृष्णदेव यादवले जानकारी दिए । उनका अनुसार मृतक युवकको दुवै किड्नीमा समस्या थियो । उनी नियमित डाइलोसिस गराउँदै आएका थियो। डाइलोसिस गराउने क्रममा जनकपुरमा उनको स्वाब संकलन गरेको थियो। पीसीआर रिर्पोट पोजेटिभ देखिएपछि उनलाई धरानमा उपचारका लागि पठाइएको थियो,उनले भने । सिरहामा कोरोना संक्रमणबाट मृत्यु हुने पहिलो व्यक्ति हो।"
युनाइटेड क्वार्टरफाइनलमा,लन्डन : इङ्लिस क्लब म्यानचेस्टर युनाइटेड र इटालियन क्लब इन्टर मिलान युरोपा लिग फुटबलको क्वार्टरफाइनलमा प्रवेश गरेका छन्। घरेलु मैदानमा बुधबार राति भएको खेलमा युनाइटेडले अस्ट्रियन क्लब लास्कलाई २१ गोलले हरायो। युनाइटेड समग्रमा ७१ गोलले विजयी भयो। यसैगरी अर्को खेलमा इन्टरले स्पेनिस क्लब गेटाफेलाई २० गोलले स्तब्ध बनायो। यसअघिको पहिलो लेगमा गोलरहित बराबरीमा रोकिएको इन्टरले बुधबार राति घरेलु मैदानमा सानदार प्रदर्शन गरेको थियो। म्यानचेस्टर युनाइटेडको जितमा जेसे लिङगार्ड र एन्थोनी मार्सियलले एकएक गोल गरे। लास्कका लागि फिलिप वेइसिंगरले गोल गरेका थिए। पुनरागमन जित निकालेको सिटीका लागि लिङगार्डले ५७औं मिनेटमा गोल गरेका थिए। मार्सियलले ८८औं मिनेटमा गोल गर्दै युनाइटेडको जित पक्का बनाए। यसअघि फिलिपले ५५औं मिनेटमा सुरुआती गोल गरे पनि टोलीको हार टार्न सकेनन्। क्वार्टरफाइनलमा युनाइटेडले डेनमार्कको क्लब एफसी कोपेनहेगनसँग प्रतिस्पर्धा गर्नेछ। बुधबार राति नै भएको खेलमा कोपेनहेगनले टर्कीको इस्तानबुल बसाकसेहिरलाई ३० गोलले हराएर क्वार्टरफाइनलमा स्थान बनाएको थियो। यसैगरी घरेलु मैदानमा इन्टरलाई जिताउन बेल्जियन स्टार रोेमेलु लुकाकुले ३३औं र क्रिस्टियन इरिक्सनले ८३औं मिनेटमा गोल गरेका थिए। क्वार्टरफाइनलमा इन्टरले रेन्जर्स र बायर लिभरकुसनबीचको विजेतासँग प्रतिस्पर्धा गर्नेछ। अर्को खेलमा युक्रेनको साख्तर डोनेक्सले जर्मन क्लब उल्फ्सवर्गलाई ३० गोलले हराउँदै क्वार्टरफाइनलमा प्रवेश गरेको छ। साख्तर समग्रमा ५१ गोलले विजयी भयो।
साइकल हाँक्दै पेरिस,"अमेरिका : हलिउड अभिनेत्री पेरिस हिल्टन तस्बिरका कारणले बेलाबेलामा सामाजिक सञ्चालमा चर्चामा आउँछिन्। अहिले पनि पेरिसका केही नयाँ लुक्सका तस्बिर सार्वजनिक भएका छन्। तस्बिरमा उनी साइकल चलाउँदै गरेको देखिएकी छन्। सो तस्बिर उनले क्यालिफोर्नियाको सडकमा खिचाएकी हुन्। पिंक साइकल चलाउँदै गरेको सो अवस्थामा उनको ड्रेसअप सेतो टप, नीलो जिन्स र पिंक ज्याकेट रहेको छ। साइडमा पर्स भिरेकी पेरिसले चस्मा लगाएकी छन् भने कपाल खुल्ला छोडेकी छन्। साइकलको अगाडि भागमा एक टोकरीसमेत राखिको छ। जसमा पिंक कलरको ट्यान्डी र कुकुरसमेत राखेकी छन्। पेरिसका यी तस्बिर इन्टरनेटमा भाइरहल भइरहेका छन्। फ्यानले उनका तस्बिरलाई निकै मन पराईरहेका छन्। धेरै सुपरहिट फिल्म तथा टीभी सोमा काम गरिसकेकी पेरिस छोटो फिल्म सरीमा छिट्टै देखिँदैछन्।"
प्रहरी उपरीक्षकसहित ३ प्रहरीले जिते कोरोना,"स्याङ्जा : स्याङजाका प्रहरी उपरीक्षकसहित ३ प्रहरीले कोरोना जितेका छन् । उनीहरुको पीसीआर परीक्षण रिपोर्ट नेगेटिभ आएको प्रादेशिक कार्यालय पोखराले जनाएको छ । जिल्ला प्रहरी प्रमुख (एसपी) विमलराज कणेलसहित हवल्दार मिनबहादुर शाही र प्रहरी जवान मरकध्वज चौधरीले कोरोना जितेका हुन् । समुदायको सेवाका निम्ति अग्रपंक्तिमा खटिएर काम गरेका प्रहरी प्रमुख कणेलसहित ४० जना प्रहरी कर्मचारीमा कोरोना पुष्टि भएको थियो । अझै ३७ जना भिरकोटस्थित कालिका सामुदायिक अस्पतालको आइसोलेसनमा उपचाररत छन् । साउनको पहिलो साता ३ जना प्रहरी कर्मचारीमा संक्रमण देखिएको थियो । साउन १२ गतेको प्रहरी प्रमुख कणेलमा कोरोना संक्रमण पुष्टि भएपछि उनी आइसोलेट भए । आफ्नै निवासमा बसेर नियमित व्यायाम र खानपानमा ध्यान पुर्याउँदै आएका प्रमुख कणेलले नवौं दिनमा कोरोना जित्न सफल भएको स्वास्थ्य प्रमुख यामप्रसाद शर्माले जानकारी दिए । जिल्लाको उच्च पदमा रहेर कोरोना संक्रमित हुने उनी पहिलो व्यक्ति हुन् । यसैगरी, गण्डकी प्रादेशिक कार्यालय पोखराले बिहीबार फेरि स्याङजाका २ जनामा कोरोना संक्रमण पुष्टि भएको जनाएको छ । संक्रमित हुनेमा फेदिखोला गाउँपालिकाका २७ र ३९ वर्षीय पुरुष रहेको प्रादेशिक निर्देशक डा बिनोदबिन्दु शर्माले जानकारी दिए । उनीहरु भारतवाट आइ क्वारेन्टाइनमा बसेका जिल्ला स्वास्थ्य प्रमुख शर्माले बताए । उनका अनुसार योसँगै स्याङ्जामा संक्रमण पुष्टि हुनेको संख्या २ सय ८२ पुगेको छ । उपचारपछि १ सय ९८ जना निको भएर घर फर्केका छन् भने ८२ जना विभिन्न आइसोलेसनमा उपचाररत छन् । कोरोनाका कारण २ जनाको मृत्यु भएको छ ।"
कांग्रेसका ५ लाख सदस्य थपिने,"काठमाडौं : नेपाली कांग्रेसले नयाँ क्रियाशील सदस्यता शतप्रतिशत बढाउने भएको छ। बिहीबार बसेको कांग्रेस पदाधिकारी बैठकमा नेताहरूबीच नयाँ क्रियाशील सदस्यता बढाउने अनौपचारिक सहमति भएको हो। देशभर नयाँ क्रियाशील सदस्यता वितरण र नवीकरणको काम चलिरहेका बेला कांग्रेसका शीर्ष नेताले सदस्यता दोब्बर बनाउने सहमति गरेका हुन्। अहिले कांग्रेसमा करिब पाँच लाख क्रियाशील सदस्य छन्। अब पाँच लाख क्रियाशील सदस्य थपिनेछन्। पदाधिकारी बैठकमा भएको सहमतिलाई औपचारिकता दिन केन्द्रीय समिति बैठक बोलाउने नेताहरूले बताएका छन्। छिट्टै केन्द्रीय समिति बैठक बसेर औपचारिक निर्णय हुनेछ, कांग्रेस सहमहामन्त्री डा प्रकाशशरण महतले भने। पार्टीका पूर्वपदाधिकारीसहित पदाधिकारी बैठक बसेको हो। विभिन्न पार्टी परित्याग गरी कांग्रेस प्रवेश गर्ने र पार्टी समायोजनका साथै सदस्यता लिन चाहनेको संख्या धेरै भएपछि तल्लो तहबाटै क्रियाशील सदस्यता थप गर्नुपर्ने दबाब आएको हो। यसअघि पार्टी संस्थापन पक्षले क्रियाशील सदस्यता दोब्बर बनाउनुपर्ने प्रस्ताव गरे पनि वरिष्ठ नेता रामचन्द्र पौडेल समूहले असहमति जनाएको थियो। कांग्रेसको महाधिवेशन नजिकिएसँगै नेताहरूबीच गुटगत राजनीति गहिरिँदै गएका बेला पदाधिकारी बैठक बसेको हो। पछिल्लो समय शीर्ष नेताबीच संवादहीनताको अवस्था थियो, त्यसलाई तोड्ने काम भएको छ, एक पदाधिकारीले अन्नपूर्णसँग भने, महाधिवेशनबारे विभिन्न टीकाटिप्पणी भइरहेका बेला शीर्ष नेताहरू एकै ठाउँमा बसेर छलफल भएको छ। महाधिवेशनको मिति तोकिसकेपछि सभापति शेरबहादुर देउवाले विभाग गठनका साथै पूर्णता दिने काम थालेको भन्दै वरिष्ठ नेता रामचन्द्र पौडेल समूहले विरोध गर्दै आएको छ। असन्तुष्ट समूहले पार्टीको केन्द्रीय निर्वाचन समितिमा उजुरीसमेत दिनुका साथै सभापति देउवालाई भेटेरै लिखित ध्यानाकर्षण गराएको थियो। महाधिवेशनलाई प्रभावित पार्ने गरी विभाग र विभिन्न समिति गठन गरिएकोप्रति पदाधिकारी बैठकमा पनि पौडेलले असन्तुष्टि जनाएका थिए। अहिले आएर किन विभाग गठन गर्दै हुनुहुन्छ, महाधिवेशन गर्नुपर्ने बेलामा विभाग गठन गर्ने र मनोनीत गर्ने कार्य बन्द गर्नुस्, पौडेलले भने, समयमै महाधिवेशन गर्ने सुनिश्चितता गर्नुपर्छ। साथै उनले केन्द्रीय समितिको बैठक नै नबोलाई भ्रातृसंस्थाको समयावधि थप गरेकोप्रति पनि असहमति जनाएका थिए। जवाफमा सभापति देउवाले सहमतिमै विभाग गठन गर्न खोज्दा ढिलाइ भएको बताएका थिए। मैले सुरुदेखि नै तपाईंसँग नाम मागेको थिएँ, दिनु भएन, उनले भने, अझै पनि समय छ, नाम दिनुस्। सहमतिमै विभाग गठन गरौं। उनले विभाग गठन गरेर महाधिवेशन प्रभावित पार्न खोजेको पौडेल समूहको आरोपको खण्डन गरे। तपाईंहरू पनि नाम दिनुस्, मिलेर विभाग बनायो भने कसरी महाधिवेशन प्रभावित हुन्छ ? , देउवाले भने, म फागुनमै महाधिवेशन गर्न प्रतिबद्ध छु। कांग्रेसले आसन्न फागुन ७ देखि १० गतेसम्म काठमाडौंमा पार्टीको १४औं महाधिवेशन गर्ने गरी कार्यतालिका सार्वजनिक गरिसकेको छ। पदाधिकारी बैठकको सुरुमै महामन्त्री पूर्णबहादुर खड्काले पार्टीको अन्तरिम संरचना समायोजनको काम, भ्रातृसंस्थाको समयावधि थप, भ्रातृ तथा शुभेच्छुक संस्थाको विधान संशोधनलगायतका विषयमा स्पष्ट पारेका थिए। बैठकमा क्रियाशील सदस्यता छानबिन समिति गठनबारे छलफल भए पनि टुंगो भने लाग्न सकेन। कांग्रेस विधानले सभापतिलाई समिति गठनको अधिकार दिएको छ। सभापति देउवाले अब बस्ने केन्द्रीय समिति बैठकमा संयोजक तोक्ने बताएका छन्। साथै उनले वरिष्ठ नेता रामचन्द्र पौडेल र अर्का नेता पूर्वमहामन्त्री कृष्णप्रसाद सिटौलासँग समिति सदस्यको नाम मागेका छन्।"
निर्धनको साझेदारी वन,"मुलुककै सबैभन्दा जेठो कपिलवस्तुको तिलौराकोट साझेदारी वन यतिबेला रोजगारको भरपर्दो सहारा बन्न पुगेको छ। तिलौराकोट साझेदारी वनलाई स्थानीयको सामूहिक पहलमा एक दशकअघि मात्र देशकै पहिलो नमुना वैज्ञानिक वन व्यवस्थापनका रूपमा विकास गरिएको हो। रोजगार मात्र नभई यो वन राजस्वको समेत भरपर्दो स्रोत बन्दै छ। गएको आर्थिक वर्षमा मात्रै ५० हजार ६ सय १६ श्रम दिन रेकर्ड कायम भएको छ। कुल श्रमिकले काम गरेको दिनलाई जोडेर श्रम दिन निकालिन्छ। डिभिजन वन कार्यालय कपिलवस्तुको रेकर्डअनुसार चालू आर्थिक वर्षमा मात्र स्थानीय श्रमिकले कूल दुई करोड ६० लाख ६७ हजार दुई सय ४० रुपैयाँ पारिश्रमिक पाएका छन्। बितेका दुई आर्थिक वर्षमा मात्र झन्डै १७ करोड राजस्वमा योगदान गरेको छ। वन क्षेत्र ६६१२६० हेक्टरमा फैलिएको छ। ठूलो संख्यामा रोजगार पाएका मात्र छैनन्। वन उपभोक्ताहरूले सहुलियत दरमा ग्रेड छुट्ट्याएर मूल्य कायम गरी काठदाउरासमेत पाउने गरेका छन्, तिलौराकोट वन व्यवस्थपन समूहका अध्यक्ष जयप्रकाश पाण्डेय भन्छन्। पाण्डेयका अनुसार दैवी प्रकोपमा परेका सर्वसाधारणलाई न्यून दरका काठदाउरा दिइन्छ। दाहसंस्कार र दैवी प्रकोपमा परेका उपभोक्तालाई प्रति क्विन्टल पाँच सय रुपैयाँमा दाउरा उपलब्ध गराइन्छ। वनका कारण २२ हजार ६ सय २२ घरधुरी लाभान्वित छन्। यी घरधुरीका आर्थिक वर्ष २०७५०७६ मा ६३ हजार चार सय ५० र त्यसअघिको आर्थिक वर्षमा ५३ हजार ६ सय ४५ श्रम दिन रेकर्ड कायम भएको छ। यी दुवै वर्षमा गरी पाँच करोड ६८ लाख ८९ हजार एक सय २५ रुपैयाँ श्रमिकले पाएका छन्। दशकदेखि यो चक्र निरन्तर चलिरहेको छ। वनको नियमित हेरालु, कार्यालय व्यवस्थापन, वन डढेलो नियन्त्रणका लागि सिजनल हेरालु, तारबार, बिरुवा उत्पादन, बिरुवा खरिद, पुनः रोपण, गोडमेल, झाडी सफाइ, पत्ल्याउने कार्य, काठदाउरा उत्पादन, पुनः उत्पादन कटानपछिको सरसफाइजस्ता काममा वनले श्रमिकलाई मनग्य रोजगार दिएको छ। गरिब, विपन्न र दलित समुदायका लागि पनि वन जीवन भरोसा बनेको छ। वन संरक्षण हुँदा वन्यजन्तुसमेत बढ्दै गएको पाण्डेले जानकारी दिए। कपिलवस्तुमा रहेका तिलौराकोट, मायादेवी, कपिलवस्तु साझेदारी वन समूहसहित पाँचवटा वनले वार्षिक कुल एक लाखभन्दा बढी दिन रोजगार गरेका छन्। उद्योग, पर्यटन, वन तथा वातावरण मन्त्रालयका अनुसार पाँचवटा साझेदारी वनबाट राज्यलाई यो ६ वर्षको अवधिमा मात्र झन्डै ८६ करोड रुपैयाँ राजस्व आम्दानी भएको छ। यसरी सबै साझेदारी वन प्रति क्यु फिट न्यूनतम सात सय ५० रुपैयाँको हिसाबले ४३ करोड ३० लाख ७४ हजार रुपैयाभन्दा बढी आम्दानी गर्न सफल भएका छन्। तिलौराकोट र कपिलवस्तु साझेदारी वन व्यवस्थापन समितिले त साझेदारी वनको संरक्षण, संवद्र्धन, दिगो उपयोग, वातावरण सन्तुलन तथा जैविक विविधता सरंक्षण एवम् गरिबी न्यूनीकरणमा योगदान पुर्याएवापत सरकारबाट राष्ट्रिय पुरस्कारले सम्मानितसमेत भए। यता रूपन्देहीको लुम्बिनी र नवलपरासीको बुद्ध शान्ति साझेदारी वन पनि वैज्ञानिक व्यवस्थापन सुरु भएपछि राजस्व र बेरोजगारका लागि वरदान सावित भए। अतिक्रमित जमिनसमेत जोगिएको छ। १३ सय ३४ हेक्टरमा फैलिएको लुम्बिनी साझेदारी वनका अध्यक्ष जविउल्ला खाँले सरकारले काठदाउरा ओसारपसार बन्द गर्ने गत जेठ १५ को सरकारी निर्णयका कारण घाट गद्दीमा रहेका करोडौंका काठ सड्ने अवस्थामा पुगेको गुनासो गरे। सरकारको निर्णयका कारण वैज्ञानिक वनको असीबर्से योजनामा धक्का लागेको छ, खाँको चिन्ता छ, कोही दोषी देखिए कारबाही गरौं। सबैलाई एकै आँखाले हेरेर मारमा पार्नु न्यायोचित भएन। कपिलवस्तु साझेदारी वन समूहका अध्यक्ष गंगेश तिवारीले जबर्जस्ती अतिक्रमणमा परेको एक सय ७० हेक्टर वन फिर्ता ल्याउन सफलता मिलेको सुनाए। अहिले वन संरक्षणका लागि अग्निरेखा र काँडेतार लगाइएको सुनाए। अतिक्रमित क्षेत्र खाली गराई यहाँ वृक्षरोपण गरिएको छ। साझेदारी वनमा पारदर्शिताका कारण सुशासन हुने दाबीसमेत उनको छ। वैज्ञानिक साझेदारी वन व्यवस्थापनको अवधारणा लागू भएपछि कपिलवस्तुमा मात्र हालसम्म ११ लाख ५४ हजार ८ सय ६७ क्यु फिट काठ उत्पादन गरिएको छ। साझेदारी वनबाट उत्पादन भएका काठलाई सरकार र साझेदारी वन समूहबीच उत्पादनको आधाआधा काठ, दाउरा बाँडचुँड गरिन्छ। यसरी भाग लगाउँदा प्रति क्यु फिट एक हजार पाँच सय रुपैयाँ राजस्व हुन आउँछ। यसरी साझेदारी वन राजस्व र रोजगार दुवैका लागि सञ्जीवनी सावित हुँदै छ। वातावरण सन्तुलन, राजस्व संकलन र गरिबी न्यूनीकरणका लागि वरदान सावित भएको छ। प्रदेश वन तथा वातावरण मन्त्रालयका उपसचिव विजयराज सुवेदीले ८० वर्ष पुरानो रूखको कार्बन सञ्चित गर्ने क्षमता नहुने भन्दै वैज्ञानिक ढंगले व्यवस्थापन फाइदाजनक रहेको बताए। मधेसमा पाइने सालका रूखमा सरदर ५० देखि ६० क्यु फिट काठ हुन्छ। एक क्यु फिटबराबर ३० किलो कार्बन सञ्चित हुन्छ। ८० वर्ष पुगेको रूखले वायुमण्डलबाट जति कार्बन लिन्छ, उति नै फ्याँक्ने गर्दछ। त्यस्ता रूख वातावरणीय हिसाबले समेत उपयुक्त मानिँदैन, सुवेदी भन्छन्। सुवेदीका अनुसार तराई र पहाडको लगभग २१ लाख हेक्टरमा सहजरूपले वैज्ञानिक वन व्यवस्थापनको ढाँचामा काम गर्न सकिन्छ। यसबाट वार्षिक करिब १० करोड क्यु फिट काठ निस्कन सम्भव छ। यसमध्ये सात करोड क्यु फिट विदेश निकासी गर्न सकिन्छ। वैज्ञानिक वन व्यवस्थापन योजनामा वनस्पतिका आधारमा समयसीमा निर्धारण गरेर चरणबद्ध वृक्षरोपण गर्ने, वनस्पति हुर्काउने, आयु पुगेका रूखलाई कटान गरेर काठ बिक्रीवितरण गरिने सुवेदीको भनाइ छ। सीमित क्षेत्रमा सीमित वनस्पति मात्रै हुर्काइन्छ। यसको कारण अन्य वनस्पतिले मुख्य वनस्पतिलाई हुर्कन र फैलन वाधाव्यवधान हुँदैन, सुवेदी भन्छन्। वैज्ञानिक वन व्यवस्थापन लागू हुने प्राकृतिक वनमा स्वरूप बिगार्न पाइँदैन। फाइदा नदिने प्रजातिका रूखलाई मात्र कटान गरेर बिक्री गरिन्छ। यसरी हेर्दा सालका रूखलाई ८० वर्ष नाघेपछि मात्रै कटान गर्न पाइन्छ। डिभिजन वन कार्यालय कपिलवस्तुका प्रमुख ईश्वरी पौडेलले वैज्ञानिक वन व्यवस्थापनको अवधारणा लागू हुनुअघि बूढा र वृद्धिदर कम भएका धेरै रूख हुँदा पुनरुत्पादनमा समेत असर परेको थियो। तर यतिखेर यो समस्या हटेको छ। उनले काठ चोरी घटेको अनुभव सुनाए। कुनै पनि वन व्यवस्थापन दिगो हुनलाई उपयुक्त वन संवद्र्धन प्रणालीको विकास हुनुपर्ने भनाइ उनको छ। सरकारले आर्थिक ०६७६८ मा साझेदारी वनको अवधारणा सुरु गर्दा सामुदायिक वनका उपभोक्ता र कतिपय वातावरण अधिकारवादीले रूख फडानी गरेर उजाड पार्ने नीति भन्दै आरोपसमेत लगाएका थिए। समुदायले संरक्षण गरेको वनमा सरकारी हस्तक्षेप बढाउने र सामुदायिक वनबाट काठ काट्ने षड्यन्त्र भन्दै ब्लेम समेत खेप्नुपरेको थियो। तर एक दशकपछि फर्केर हेर्दा अर्बौंको राजस्व र लाखौंको संख्यामा रोजगार दिएर साझेदारी वनले छलांग मारेको छ। वनमा सामूहिक अपनत्व भावका कारण जैविक विविधता संरक्षण, आगलागी र वन अतिक्रमण नियन्त्रण गर्नसमेत सजिलो भएको छ। अझै सबैभन्दा महत्वपूर्ण उपलब्धि गरिबी न्यूनीकरणमा मद्दत पुगेको छ।"
लोकबाजासम्बन्धी पाठ्यसामग्री तयार हुँदै,"काठमाडौं : नेपाल सङ्गीत तथा नाट्य प्रज्ञाप्रतिष्ठानले परम्परागत तथा मौलिक लोकबाजासम्बन्धी पाठ्यसामग्री तयार गर्ने भएको छ। प्रज्ञाप्रतिष्ठानका सङ्गीत विभाग प्रमुख प्राज्ञ अशोक राईले युवापुस्तालाई परम्परागत मौलिक लोकबाजा सम्बन्धी सैद्धान्तिक, परिचयात्मक र व्यावहारिक ज्ञान दिन यही वर्षभित्र पाठ्यसामग्री तयार गरी प्रकाशन गर्ने योजना रहेको बताए। उनले भने, 'टुङ्ना, सारङ्गी, सहनाइ, खैजँडी, मादल, च्याबु्रङ, डम्फु, ढोल, मुरली, बाँसुरी, मुर्चुङ, बिनायोजस्ता मौलिक र परम्परागत नेपाली लोकबाजासम्बन्धी सरल किसिमले सैद्धान्तिक, परिचायक र व्यावहारिक ज्ञानको आवश्यकता उक्त पाठ्यसामग्रीले पूरा गर्नेछ।' उनका अनुसार सो पाठ्यसामग्री विद्यालयका आधारभूत तहदेखि उच्च माध्यमिक तहसम्मका विद्यार्थीका साथै बाजाका आम प्रयोक्ताका लागि लक्षित रहेको छ। पुस्तकले नेपालमा लोकबाजाका दक्ष वाद्यवादक उत्पादन गर्न, लोकबाजाहरूको आर्केष्टा तयार पार्न र देशमा रोजगारी सिर्जना गर्नमा समेत टेवा पुर्याउने जनाइएको छ।"
बीसीसीआई र भिभोले गरे २०२० को आईपीएल प्रायोजन स्थगित,"नयाँ दिल्ली : भारतीय क्रिकेट कन्ट्रोल बोर्ड (बीसीसीआई) ले चिनियाँ मोबाइल कम्पनी भिभोले गर्ने भनिएको यस सिजनको आईपीएल प्रायोजन रोकेको छ। बिहीबार बीसीसीआई र भिभोले प्रायोजन रोक्ने सम्झौता गरेका हुन्। यसबारे बीसीसीआईले विज्ञप्ति मार्फत् जानकारी दिएको छ। बीसीसीआई र भिभो मोबाइलको समझदारीमा २०२० को इन्डियन प्रिमियर लिगका लागि भएको साझेदारी रोक्ने निर्णय गरेका छौँ, विज्ञप्तिमा भनिएको छ। भिभोले सन् २०१८ मा ५ वर्षका लागि टाइटल स्पोन्सर सम्झौता गरेको थियो। यसअघि युएईमा हुने यसपटकको १३औं संस्करणको आईपीएलको टाइटल स्पोन्सर भिभोले नै गर्ने निर्णय आईपीएल गभिर्निङ परिषद्ले गरेको थियो। आइतबार सो निर्णय गर्दै सेप्टेम्बर १९ देखि नोभेम्बर १० सम्म युइएईका तीन स्थानमा खेल हुने तय भएको थियो। यससँगै नयाँ टाइटल स्पोन्सरको लागि बीसीसीआईले आह्वान गर्नेछ। हालै चीन र भारतबीच सीमा विवादका कारण भारतमा एन्टी चाइना सेन्टिमेन्ट भएकाले प्रायोजन रोकिएको हो। विशेषगरी गलवान भ्यालीमा दुई देशका सेनाबीच भएको झडपमा २० भारतीय सैनिक मारिएपछि भारतीयमा यस्तो सेन्टिमेन्ट आएको हो।"
चिनियाँ नागरिकले गरे आत्मसमर्पण,"काठमाडौं : अन्तर्राष्ट्रिय प्रहरी संगठन (इन्टरपोल) को खोजी सूचीमा रहेका एक चिनियाँ नागरिकले नेपालस्थित चिनियाँ दूतावासमा आत्मसमर्पण गरेका छन् । चीनको जियांग्सु प्रान्तमा आपराधिक क्रियाकलापमा संलग्न भइ २०७३ जेठ २२ गते नेपाल आएका चिनियाँ नागरिक वेनविन लिउ दूतावासको सम्पर्कमा पुगेका हुन् । फरार भएको थाहा पाएलगत्तै चीन सरकारले २०७३ असारमा उनको इ ५१८८८२२७ नम्बरको राहादनी रद्द गरेको स्रोतले बताएको छ । त्यसपछि चीन नगएका विनविन अवैध राहदानीमा २०७३ कात्तिक १६ देखि गैरकानुनी ढंगले नेपाल बस्दै आएका छन् । प्रहरीको खोजी सूचीमा रहेका उनी उम्किन नसक्ने भएपछि चिनियाँ दूतावासमा आत्मसमर्पण गरेको स्रोतले बताएको छ । वेनविनले आत्मसमर्पण गरेको खबर दूतावासले प्रहरीलाई दिएको छ । अहिले उनी चिनियाँ दूतावासको नियमित सम्पर्कमा छन् । गृह मन्त्रालयले वेनविनलाई तीन वर्ष नेपाल प्रवेशमा प्रतिबन्ध लगाउने निर्णय गरेको छ । साउन १२ मा सचिवस्तरीय निर्णय गर्दै गृहसचिव महेश्वर न्यौपानेले उनलाई नेपाल प्रवेशमा रोक लगाउने निर्णय गरेका हुन् । राहदानी रद्द भएपछि दूतावासले वेनविनलाई ट्राभल डकुमेन्ट दिएको छ । अध्यामगन विभागका एक अधिकारीले अन्नपूर्णसँग भने, वेनविनलाई निष्कासन गर्ने निर्णय भइसकेको छ । चिनियाँ दूतावासले चार्टर जहाजमार्फत लैजाने विभागलाई जानकारी गराएको छ । चिनियाँ दूतावासको लिखित पत्रका आधारमा अध्यागमन विभागले वेनविनलाई निष्कासन गर्ने प्रक्रिया अघि बढाएको हो । उनले प्रवेशाज्ञा (भिसा) र बिलम्ब शुल्क बापत ११ हजार १ सय ३८ अमेरिकी डलर जरिवाना विभागमा बुझाएका छन् । उनी पर्यटक भिसामा नेपाल प्रवेश गरेका थिए । २०७३ कात्तिक १६ देखि गैरकानुनी ढंगले नेपाल बस्दै आएका चिनियाँ नागरिक वेनविन लिउले दूतावाससमक्ष आत्मसमर्पण गरेका हुन् । नेपाल बसाइका क्रममा वेनविनले के कस्तो काम गरे बलियो अनुसन्धानको विषय बनेको छ । आर्थिक अपराधमा संलग्न उनलाई चीनमा समेत त्यहाँको प्रहरीले व्यापक खोजी गरेको थियो । चिनियाँ दूतावास स्रोतले भने अधिकारीले उनी सामान्य प्रकृतिको गैरकानुनी गतिविधिमा संलग्न रहेको प्रतिक्रिया दिएको छ । गत पुसमा विभिन्न आपराधिक गतिविधिमा संलग्न भएको अभियोगमा १ सय २२ चिनियाँ नागरिक काठमााडौंका विभिन्न स्थानबाट समातिएका थिए । चीन सरकारको सूचनाका आधारमा प्रहरीले उनीहरूलाई पक्राउ गरेको थियो । उनीहरू सबैलाई चार्टर जहाजमार्फत चीनले फिर्ता लगेको थियो । विगतमाझैं अहिले पनि केही चिनियाँ आपराधिक गतिविधिमा संलग्न भएको सूचना नेपाल प्रहरीसँग रहेको स्रोतले बतायो । वेनविन नेपालमा रहेको सूचना नेपालस्थित चिनियाँ दूतावासका अधिकारीले नेपाल प्रहरीलाई दिएका थिए । सोहीबमोजिम निगरानी बढाएको प्रहरीले उनको सम्पूर्ण विवरण अध्यागमन विभागमा पठाएको थियो । भिसा नवीकरण गर्न आउन सक्ने खबर पाएको विभागले निगरानी सूचीमा राखेको थियो । विदेशी नागरिक अनुगमन निर्देशिका कार्यान्वयनमा आए पनि गृह मन्त्रालयको उदासीनका कारण विदेशीहरू माथि प्रभावकारी अनुगमन हुन सकेको छैन ।"
"दोलखामा बाढीपहिरो, एकको मृत्यु, स्वास्थ्यचौकीसहित ९ घर डुबानमा","दोलखा : उत्तरी दोलखाको गौरीशंकर गाउँपालिकामा पहिरामा परी एकको मृत्यु भएको छ भने बाढीका कारण र स्वास्थ्यचौकी सहित ९ घर डुवानमा परेका छन्। गौरीशंक गाउँपालिका८, खारेको टुनिटारमा गए राति पहिरो जाँदा कालिञ्चोक गाउँपालिका८, सुनखानीका करिब २८ वर्षीय सुरेश शिवाकोटी रहेको स्थानीयले बताएका छन्। मृतक शिवाकोटी सिगटीबाट टुनिटारको नवनिर्मिति घरमा सटर राख्नका लागि बिहीबार गएका थिए भने काम नसकिएर सोही स्थानमा बसिरहेको अवस्थामा पहिरोले पुरेर मृत्यु भएको स्थानीय बद्री खड्काले जानकारी दिए। सो पहिरोमा परेर तीन जना घाइते भएको दोलखाको प्रहरी प्रवक्ता निरीक्षक रुक्शा बज्राचार्यले जानकारी दिइन्। गएराति नै आएको बाढीले गौरीशंकर गाउँपालिका६, गुरुम्फीको बरु क्षेत्रमा खारे खोलाबाट आएको बाढी बजारमा छिर्दा स्वास्थ्यचौकी सहित ९ ओटा घरमा क्षति पुर्याएको प्रहरीले जनाएको छ। ९ ओटा घरका १० महिला, ७ पुरुष, ७ बालक, १० बालिका गरी ३७ जना विस्थापित भई नजिकको आफन्तको सुरक्षित रहेको प्रहरीले जनाएको छ। बाढीले सिप्रिङखोला जलविद्युत आयोजनामा ठूलो क्षति पुर्यएको बताएको छ भने सो गाउँपालिकाको विभिन्न वडामा निर्माणाधिन रहेको घट्टेखोला, तल्लो खारेखोला जलविद्युत् आयोजनको विभिन्न संरचना बगाएको प्रवक्ता बज्राचार्यले बताइन्।"
संकट र समृद्धिको सहयोगी कृषि,"किसानले चाहेका बेला पाउने गरी सरकारले मलको पर्याप्त मौज्दातको व्यवस्था गरे कृषिउपज बढेर मुलुक आत्मनिर्भर हुँदै जान्छ। जबजब देशमा बेरोजगार र भोकमरीको समस्या खडा हुन्छ तब नेपालमा कृषि क्षेत्रलाई सम्झने गरिन्छ। सामान्य अवस्थामा कृषि क्षेत्र भनेको गाउँले, निरक्षर वा कम पढेलेखेका र सहरमा नबिक्ने मानिसले गर्ने खेतीपातीको काम भनेर हेलाँ गरिन्छ। युवाहरू वैदेशिक रोजगारमा जान थालेपछि र आयातीत खाद्यान्न छेलोखेलो पाइन थालेपछि त त्यही खेती गर्न पनि छाड्न थालिएको छ। हिजोसम्म लहलह धान र मकै फल्ने जमिन बाँझै छाड्न थालिएको छ। यस्तो मुलुकमा भवितव्य परी बेरोजगार र भोकमरीले नजिकैबाट चियाइरहनु स्वाभाविकै हुन्छ। यसरी जनजीविका र समृद्धि प्राप्तिका सन्दर्भमा कृषि क्षेत्रले महत्व र आकर्षण गुमाउँदै गएको छ। हिजोआज गाउँमा भकारी भरी धान, गोठभरी गाई भैंसी, बाख्रा खसीबोका, परालका टौवा, मकैका थाँक्रा र घरमै प्रशस्त दूध, दही र घिउ हुने परिवार हराउँदै गएका छन्। यस्ता सम्पन्न परिवार क्रमशः सहरतर्फ स्थानान्तरण हुँदै गएका छन्। किनभने हिजोआज समृद्ध र समृद्धिको परिभाषा बदलिएको छ। समृद्धि धानपरालमा होइन, सहरमा बंगला र गाडी हुनुलाई मान्न थालिएको छ, गैरीखेत धेरै हुनेलाई होइन, बैंक ब्यालेन्स र सेयर धेरै हुनेलाई मान्न थालिएको छ। यसरी कृषि क्षेत्रले महत्व गुमाउँदै गएको छ। विगतमा परम्परागत कृषि प्रमुख व्यवसाय भएका क्षेत्रबाट उत्पादित वस्तु बाहिर कमै मात्र जाने गर्दथे। गाउँभित्र बिक्री हुने गर्दैनथ्यो। घिउ मात्र त्यस्तो वस्तु थियो, जो केही मात्रामा बाहिर जान्थ्यो। चाकडी गर्नुपर्ने हाकिम र अन्य मान्यजनलाई गाउँबाट उपहार लगिदिने वस्तु घिउ नै थियो। अहिले त घिउ सहरबजारका हाकिम र मान्यजनका घरमा वर्जित वस्तु भएको छ। यदाकदा खसीबोका बाहिर जाने गर्दथे। अन्यथा सबैथरीका उत्पादन गाउँघरमै खपत हुन्थे। र, गाउँमा उत्पादन नहुने तर नभइनहुने लत्ताकपडा, नुन, मट्टीतेल आदि सीमित वस्तु मात्र बाहिरबाट गाउँमा प्रवेश गर्दथे। हुनेखाने किसान परिवारका घरमा दुईतीन वर्ष अगाडिदेखिका धानका भकारी र परालका टौवा हुन्थे। परालका टौवा हेरेर त्यो परिवारको आर्थिक र सामाजिक हैसियत आकलन गरिन्थ्यो। गाउँमा त्यो परम्परा लगभग समाप्त भएको छ। यसको अर्थ परम्परागत ग्रामीण कृषि आत्मनिर्भर अर्थतन्त्रको सच्चा नमुना थियो। खाद्यान्न, सागपात, तरकारी, दूध, दही, घिउ, फलफूल, मरमसाला, मल, बीउ, मासु, घाँस, पराल आदि मानव र पशु आहार सबै गाउँमैै उत्पादन हुन्थ्यो। यी वस्तु न किनेर खाइन्थ्यो न त बिक्री गरिन्थ्यो। तर सडक र सहर बन्न थालेपछि गाउँका मानिसको आकर्षण त्यतातिर बढ्न थाल्यो। सम्पन्नहरूका लागि त्यो आकर्षण सुख, सुविधा, कमाइ र बालबालिकाको पढाइका निमित्त थियो। कसैकसैको त्यसको सँगसँगै शक्ति केन्द्रसँग सम्बन्ध बढाउने मनसाय पनि थियो। गाउँका विपन्नको सहर प्रवेश आम्दानीका अवसरको खोजीमा थियो। गाउँलाई राज्यले पनि लगातार उपेक्षा गरिरहेको पृष्ठभूमिमा यसो हुनु स्वाभाविक पनि थियो। परम्परागत कृषिका काम धेरै शारीरिक श्रमको माग गर्ने काम भएकाले त्यो गाह्रो पनि हो। खेतीको काम मौसमअनुसार गर्नुपर्ने हुनाले त्यसमा घामपानी, जाडो गर्मी, साँझबिहान, धुलोहिलो केहि भन्न पाइँदैन। दिनहुँ पानी र पसिनाले भिज्ने कुरा सामान्य हुन्छ। कामको चटारोमा भनेको समयमा नुहाउन पनि पाइँदैन। त्यसैले खेतीमा काम गर्ने किसान मैलाधैला हुन्छन्, घामले डढेर तिनका अनुहार टाटेपांग्रे भएका हुन्छन्। त्यसैले परम्परागत खेती काममा पढेलेखेका मानिसको विकर्षण हुन्छ। उनीहरू सकेसम्म हिलो, धुलो र माटोमा पस्नै नपरे हुन्थ्यो झैं गर्छन्। यसो हुँदै गएपछि खेतीको काम भनेको गाउँका, पढाइलेखाइ नभएका, सहरमा रोजगार पाउन नसक्ने मानिसको मात्र व्यवसायमा सीमित हुन पुग्यो। परिवार पाल्ने अरू कुनै विकल्प नभएकाले त्यस्ता परिवार गाउँको खेतीमै टाँसिएर बस्न बाध्य भए। त्यही भएकाले नेपालको कृषिमा लगानी भएन। नयाँ बीउ र प्रविधि प्रवेश गरेन। नयाँ वस्तु उत्पादन गर्ने कुनै पहल भएन। सिँचाइ सुविधा विस्तार हुन सकेन। उनीहरूलाई आवश्यक पर्दा कर्जा पाइने व्यवस्था भएन। त्यही प्रयोजनमा स्थापना भएको कृषि विकास बैंकले केही वर्ष केही पहल पक्कै गरेको होे। तर त्यसले निरन्तरता पाएन। कृषिमा ठूलो बजेटका ठूला आयोजना नहुने भएकाले राज्यका जिम्मेवार अधिकारीहरूको आकर्षण कृषिबाट हट्दै गयो। कृषि मन्त्रालयबाट सिँचाइ हटाइदिएपछि त कृषि मन्त्रालयप्रतिको आकर्षण शून्यबराबर भयो। जर्मन र बेलायत सरकारको सहयोगमा कृषिमा प्रदर्शन प्रभाव (डमोन्स्ट्रेसन इफेक्ट) पार्न देशका विभिन्न ठाउँमा कृषि फार्म स्थापना गरिए। धनकुटा जिल्लाको पाखरीवास र कास्कीको लुम्लेमा बेलायत सरकारको सहयोगमा र तनहुँ जिल्लाको खैरेनीमा जर्मन सरकारको सहयोगमा व्यवस्थित कृषि फार्म सञ्चालन गरिए। बेलायत सरकारले फलफूल र तरकारी तथा जर्मन सरकारले खाद्यान्न बाली (विशेषगरी गहुँ) विकासमा जोड दिएका थिए। त्यसैगरी नेपाल सरकारले पनि केही ठाउँमा (कास्कीको मालेपाटनमा र मुस्ताङको मार्फामा) बागवानी केन्द्रहरू सञ्चालन गरेको थियो। मार्फाको फार्मबाटै नेपालमा स्याउ खेतीको प्रवद्र्धन सुरु भएको हो। विदेशी सरकारहरूले ती फार्मबाट हात झिकेपछि, देशमा उदारीकरण कार्यक्रम लागू गरिएपछि र माओवादी द्वन्द्व सुरु भएपछि ती सबै कृषि फार्मको अस्तित्व नै मेटियो। तर नेपालमा फलफूल र तरकारी खेतीमा केही ठाउँमा केही नयाँपन आउनुमा ती फार्मको महत्वपूर्ण योगदान रहेको छ। देशका उपत्यकामा सहरीकरण बढ्दै गएकाले कृषि जमिन साँघुरिदै गएको र पहाडमा भएको जमिन पनि बाँझो रहन थालेकाले उत्पादन घटेको छ। अर्कातिर आयात सहज भएको छ। सहरमा विभिन्न किसिमका आयका स्रोत उपलब्ध भएको र पहाडका अधिकांश परिवारमा रेमिट्यान्स आउने भएकाले उत्पादन गरेर खाने चलन हराउँदै गई किनेर खाने चलन बढ्दै गएको छ। यसले आयातमाथि निर्भरता बढाउँदै लगेको छ। अतः उपत्यकामा बचेको जग्गा अरू घट्न नदिने र पहाडमा जमिन बाँझो राख्न नदिने नीति कडाइका साथ लागू गर्नु जरुरी भएको छ। यसका लागि दण्ड वा पुरस्कार नीति अपनाउनु उपयोगी हुन सक्छ। तरकारी, दूध अन्डा, मासु, माछा, फलफूल आदिमा बढ्दै गएको व्यवसायीकरण पनि भरपर्दो आपूर्ति शृंखलाको अभावमा हुन सक्ने जति प्रगति हुन सकेको छैन। बन्दाबन्दीमा आयात निर्वाध रह्यो भने स्वदेशी उत्पादन उत्पादनस्थलबाट बाहिर निस्कन नपाएर खेर फालियो। त्यसैले नेपालले आफ्ना उत्पादनका लागि आफ्नै भरपर्दो, स्थायी र किफायती आपूर्ति शृंखला विकास गर्नु जरुरी देखिएको छ। त्यसलाई सरकारले छुट र सुविधा दिएर प्रोत्साहित गर्नुपर्छ। नेपालमा यस्ता वस्तुको मूल्य आयात रोकिँदाभन्दा नेपालको आफ्नै आपूर्ति शृंखला टुट्दा बढ्ने गरेको नाकाबन्दी कालमा अनुभव गरिएको छ। भारतले त्यति ठूलो संख्याका किसानमा अनुदानलगायतका सेवासुविधा प्रभावकारी रूपमा पुर्याउन सकिरहेको छ भने हामीले नसक्ने कुरा हुन सक्दैन। हाम्रा कमजोरी भनेको अनुदानलक्ष्यित किसानसम्म पुग्ने प्रत्याभूति हुने गरी कार्यक्रम नबनाउनु हो। नेपाली उत्पादन उत्पादन लागत घटाउने कुरा पनि उत्तिकै महत्वपूर्ण छ। भारतले आफ्ना किसानलाई अनेक सुविधा दिई आफ्ना उत्पादनलाई सस्तो पारेकाले नेपाली उत्पादनले सीमापारिका उत्पादनसँग प्रतिस्पर्धा गर्न नसकिरहेको आवस्था छ। त्यसैले या त नेपालले पैठारीमा कर, शुल्क लगाएरबढाएर नेपाली उत्पादनलाई पर्याप्त संरक्षण दिनुपर्छ। या नेपाली किसानलाई पनि भारतले दिएजत्तिकै छुट र सुविधा दिनुपर्छ। नेपालको कृषि क्षेत्रको वर्चस्व बचाउन यसो गर्नुको विकल्प छैन। कृषि क्षेत्रलाई दिइने अनुदान वास्तविक किसानसम्म नपुग्ने र किसानको नाममा टाठाबाठाले अपहरण गरी त्यसको व्यापक दुरुपयोग गरिरहेका समाचार सञ्चारमाध्यममा लगातार रूपमा आउने गरेका छन्। यो पृष्ठभूमिमा सरकारले अनुदान कार्यक्रम स्थगित गरेको समाचार पनि सञ्चारमाध्यममा आएको छ। तर अनुदान स्थगित गर्नु समस्याको समाधान होइन। अलिकति मेहनत गर्ने हो भने लक्ष्यित किसानसम्म अनुदान पुर्याउन सकिने होइन। र, त्यस्तो मेहनत सम्बन्धित प्रशासनयन्त्र र कृषि प्राविधिकबाट हुनुपर्छ। र, त्यसमा प्रदेश र स्थानीय सरकारलाई पनि सहभागि गराउनुपर्छ। भारतले त्यति ठूलो संख्याका किसानमा अनुदानलगायतका सेवा सुविधा प्रभावकारी रूपमा पुर्याउन सकिरहेको छ भने हामीले नसक्ने हुनै सक्दैन। हाम्रा कमजोरी भनेको अनुदानलक्ष्यित किसानसम्म पुग्ने प्रत्याभूति हुने गरी कार्यक्रम नबनाउनु हो। त्यसमा थप मेहनतको जरुरत छ। यसो हुनु हुँदैन। कृषि क्षेत्रको यो हविगत हुनुमा हाम्रो अल्प र अर्धमनको प्रयास जिम्मेवार छ। स्थानीय तहमार्फत किसानका घरदैलोमा मल, बीउ, आधुनिक प्रविधि, कृषि ज्ञान, कर्जा, औषधि आदि पुर्याउने कार्यक्रम लागू नगरी कृषि क्षेत्रले अपेक्षित गति लिन सक्दैन। उपलब्ध भएको बजेटबाट आयात गरी मागबमोजिम किसानलाई मल उपलब्ध गराउने ल्याकत पनि हामीले देखाउन सकिरहेका छैनौं। तब कृषिउपजमा परनिर्भरता बढ्यो भनेर चिन्ता मात्र गरेर हुन्छ ? किसानले जुनसुकै बेला चाहेबमोजिम मल पाउने गरी सरकारले मलको पर्याप्त मौज्दातको व्यवस्था गर्नुपर्छ। तब मात्र कृषिउपज बढेर देश यस्ता उपजमा आत्मनिर्भर हुँदै जान्छ।"
पार्टी प्रवेशीको मनोविज्ञान,"राजनीतिक पार्टीहरूमा दलबदललाई कुनै नौलो घटना मानिन्न। राजनीतिक कार्यकर्ताले अघोषित रूपमा या नेताहरूले घोषित रूपमा आफ्नो पार्टी परिवर्तन गर्नु प्रजातान्त्रिक वा लोकतान्त्रिक व्यवस्थाको नैतिक चरित्र नै हो। यद्यपि कतिपय ससाना पार्टीमा देखिने यस खालका चरित्रलाई सामान्य मानिए पनि ठूला र मुख्य पार्टीका हकमा भने यसलाई महत्वका साथ हेर्ने गरिन्छ। यस क्रममा प्रायः आफूखुसीले आफ्नो पार्टी छाडेर अर्को पार्टीमा प्रवेश गर्नेहरू देखिन्छन् भने पार्टीबाट निस्कासनमा परेर दोस्रो पार्टी अपनाउनेहरू पनि धेरै हुन्छन्। पर जानै पर्दैन, छिमेकी मुलुक भारतको राजनीतिक घटनाक्रममा यस्ता परिदृश्य निकै देखिएका छन्। तर अहिले यहाँ प्रसंग जोड्न खोजिएको छ हाम्रै देशको। भर्खरै मात्र जननिर्वाचित पूर्वसांसद एवं मन्त्रीसमेत भइसकेका राष्ट्रिय प्रजातन्त्र पार्टीका केन्द्रीय नेता सुनिलबहादुर थापाले आफ्ना दर्जनौं सहयोगीका दलबलसहित नेपाली कांग्रेसमा प्रवेश गरे। थापाको हठात् यो नयाँ पार्टी प्रवेशले स्वयं राप्रपा मात्रै होइन, नेपाली कांग्रेसमै पनि ठूलो तरंग ल्याइदिएको छ। वास्तवमा राप्रपाका निम्ति त यो सामान्य घटना हुँदै होइन। किनकि थापाको व्यक्तित्वले राप्रपाभित्र एउटा महत्वपूर्ण हैसियत राख्थ्यो। एक त, सूर्यबहादुर थापाको नामसँग उनको नाम जोडिएको छ। अर्को, उनै बाबुले स्थापना गरेको पार्टी, जुन पार्टीको टिकटबाट उनले चुनाव जितेका थिए त्यही पार्टी परित्याग गरेका छन्। तर उनले किन छाडे राप्रपा ? प्रश्न उठ्नु स्वाभाविक छ। सरसर्ति हेर्दा यसमा विभिन्न कारण देखिन्छन्। पहिलो देशको बदलिँदो परिस्थितिसँग राप्रपा घुलमिल हुन नसकेको अर्थात् लोकतान्त्रिक तरिकाले पार्टी चल्न नसकेको थापाको आरोप छ। त्यसभन्दा पनि मुख्य कुरो, पार्टीसँगको उनको अर्को एउटा नमीठो चित्त दुखाइ छ, राप्रपाले यसका संस्थापक सूर्यबहादुर थापालाई बिर्सेको छ। उहाँको ट्र्याक छाडेको छ। कतिसम्म भने पार्टीको कुनै पनि औपचारिक कार्यक्रमका ब्यानरमा उहाँको तस्बिर राखिन्न। उहाँको फोटोमा माल्यार्पण गरिन्न। उहाँमाथिको यस्तो व्यवहारले उहाँको हदैसम्मको तिरस्कार र अपमान भएको मैले महसुस गरेंं। अब यहाँ प्रश्न उठ्छ के सुनिलबहादुरले राप्रपा परित्याग गर्नुको कारण यही नै हो ? एकछिनलाई मानौं, यही सत्य हो। तर, कुनै पनि नेताले खास गरेर सुनिलबहादुरले राप्रपा छाड्दैमा नेपाली राजनीतिमा किन यस्तो हलचल ? के सूर्यबहादुरकै छोरा हुनुको कारणले मात्रै हो त यस्तो भएको ? हैन भने प्रजातान्त्रिक व्यवस्थामा पार्टी त्याग र पार्टी प्रवेशका घटना त भई नै रहन्छन्। किन उनको सन्दर्भमा मात्रै यस्तो प्रश्न उठिरहेछ ? तर वास्तवमा यो ठूलो प्रश्न हुँदै होइन। प्रश्न त यो हो राप्रपा छाडेर अर्को पार्टी प्रवेश गर्दा उनले किन कांग्रेस नै रोजे ? जब कि कांग्रेस पार्टीभित्र यो प्रश्न छताछुल्ल भएको छ, जुन सूर्यबहादुर थापाले जनमतसंग्रहमा साम, दाम, दण्ड, भेद प्रयोग गरेर बहुदल हराउने खेल खेले। भनिन्छ झेलपूर्ण खेल खेले। अझ त्यसभन्दा अघि बढेर निर्वासनबाट जोखिमयुक्त राष्ट्रिय मेलमिलापको नीति लिई आउने बीपी कोइरालालाई फाँसी दिनुपर्छ को मुख्य पक्षधर थिए उनी। उनैका खुद छोरा हुन् सुनिलबहादुरलाई पार्टीमा रातो कार्पेट ? कुरो यतिमै मात्र सीमित छैन। पार्टी प्रवेशको भित्री अन्तर्यमा उनलाई कांग्रेसको महत्वपूर्ण पद दिइने बुँदा रहेको छ भन्ने करिबकरिब सबैले बुझिसकेका छन्। यो स्थितिमा कांग्रेसभित्रका कतिपय नेता र कार्यकर्तामा असन्तोषले जरा गाडेको र त्यसैका कारण आन्तरिक किचलो बढ्ने प्रचुर सम्भावना छँदै छ। त्यसै त, आगामी महाधिवेशनमा जुटेको कांग्रेसभित्र सभापतीय घर झगडा कायम छ। यस्तोमा नयाँ नेता, त्यो पनि परम शत्रु मानिएका नेताको वंश प्रवेशले कांग्रेसमा थपिन सक्ने अप्ठेरो खाँटी कांग्रेस का लागि कसरी मान्य हुन सक्ला ? देख्दा गौणजस्तो देखिए पनि यहाँनिर पोइन्टेड हुन आवश्यक देखिन्छ। जस्तो कि यहाँ जिज्ञासाहरू हुन सक्छन् सुनिलबहादुरले आफूखुसी रोजेर कुनै पनि राजनीतिक पार्टीमा समावेश हुने उनीसँग मौलिक अधिकार छैन ? अथवा, सूर्यबहादूरको राजनीतिक कर्मको वंश परम्परा कायम राख्ने उनले क्षमता राख्दैनन् ? सूर्यबहादरको राजनीतिक विचारलाई नै उनले अपनाइराख्नुपर्छ भन्ने केही छ ? के बाबुको भन्दा फरक छोराको मत हुन सक्दैन ? अर्को शब्दमा, पञ्चायतका पक्षधरले के आफ्नो कित्ता परिवर्तन गर्नै पाउँदैनन् ? जब कि २०४६ को जनआन्दोलनलाई समर्थन गर्न आएका चन्द्रशेखरलगायतका भारतीय राजनीतिज्ञहरू, जो बानेश्वरस्थित एभरेस्ट होटेलमा बसेका थिए, उनीहरूविरुद्ध कालो झन्डा उठाएर विरोध गर्न पुगेका कतिपय चैते कांग्रेसहरू अहिले पनि नेपाली कांग्रेसका नाममा छाती खोलेर खुला राजनीति गरिरहेको नदेखिएको हो र ? यहाँ यति मात्रै भन्न के खोजिएको भने घरमा कोही कसैका छोरा होलान्, समाजमा उनकै आमाबाबुको परिचयले चिनिएका होलान्। तर जब देशको प्रसंग आउँछ र देशमा राजनीतिको कुरो आउँछ, त्यहाँ निजत्व ले केही अर्थ राख्दैन। आफ्नो पार्टी परित्याग गरेर नयाँ पार्टीमा प्रवेश गर्ने जोसुकैको मनोविज्ञान हेर्दा के बुझिन्छ भने उसले केही न केही नयाँ योजना बुनेको हुन्छ। फरक यत्ति हो कि त्यस्तो योजना केवल व्यक्तिगत फाइदाका लागि हो कि पार्टीका लागि ? यतिबेला सुनिलबहादुर केवल सूर्यबहादुरपुत्र होइनन्, अलग्गै व्यक्तित्व हुन्। करो यत्ति मात्रै हो, कसैको छोरा भएरै बाबुका नाममा राजनीति गर्ने हो भने त्यो पक्कै पनि अराजनीति हो। र, यस्तो अराजनीति गर्ने हो भने राणाशासन थिँदै थियो, राजतन्त्रमै पनि त्यो दोष छँदै थियो। फेरि प्रजातन्त्र किन चाहिएको ? लोकतन्त्रकथित गणतन्त्रको आवश्यकता नै किन परेको ? साँचो लोकतन्त्र हो भनेर भन्ने हो भने कसैको इतिहास हेरेर वर्तमानमा त्यसको मूल्यांकन गरिनुलाई पर सार्न पटक्कै मिल्दैन। तर त्योभन्दा पनि यतिखेरको समयमा उसले के गरिरहेको छ ? त्यो महत्वको कुरो हो। होला, कांग्रेसमा नयाँ मान्छेको प्रवेशले आगामी महाधिवेशनलाई प्रभाव पार्ला। झन् गुटगत राजनीति भइरहेको सन्दर्भमा सभापतिका प्रत्याशीका आँखा नवप्रवेशीमा पर्न जानुलाई अन्यथा मान्न सकिन्न। त्यसमाथि सुनिलबहादुर थापालाई त शक्तिशाली तुरूप मानिएकै छ। उनीजस्ता व्यक्तित्वलाई सीधै केन्द्रीय सदस्यमा मनोनीत गरेर आफ्नो पार्टीमा प्रवेश भएको पाउनुलाई अधिकांशतः कांग्रेसीजनले उपलब्धि मानेकै हुनुपर्छ। हुन त राप्रपाका वरिष्ठ नेताहरूले सुनिलबहादुरको पार्टी परित्यागलाई उनले आफ्नो राजनीतिक विरासतमाथि घात गरेको ठहर्याएका छन्। कतिपयले त उनलाई मौकापरस्त राजनीति गरेको आरोप पनि लगाएका छन्। यो अलग्गै कुरो हो कि, यस्तो आरोपलाई भूट साबित गर्न उनले कांग्रेसभित्र भोलि कस्तो राजनीति भूमिका निर्वाह गर्लान्, त्यसमै भर पर्छ। जोखिम भने छँदै छ कि उनी कांग्रेसभित्र कसको प्यारा भएर रहने हुन् ? भन्न त उनले भनेका छन् म कांग्रेसभित्र गुटको राजनीति गर्न प्रवेश गरेको होइन, मैले आफूलाई कुनै विशेष नेतानिकटका नमानेर सिंगो कांग्रेस मानेको छु। कांग्रेसको लोकप्रियता अधोगतिमा झरिरहेको बेला देशले राजनीतिक संकट भोगिरहेको र अन्तर्राष्ट्रिय सम्बन्धसमेतमा विचलन आएको सन्दर्भमा उनको कांग्रेसप्रवेशले निकै ठूलो अर्थ राखेको छ। त्यो यस मानेमा कि मूलतः परराष्ट्र विषयमा उनी निकै जानकार मानिन्छन्। त्यसो त, आफ्नो पार्टी परित्याग गरेर नयाँ पार्टीमा प्रवेश गर्ने जोसुकैको मनोविज्ञान हेर्दा के बुझिन्छ भने उसले केही न केही नयाँ योजना बुनेको हुन्छ। फरक यत्ति हो कि त्यस्तो योजना केवल व्यक्तिगत फाइदाका लागि हो कि पार्टीका लागि हो ? यस सन्दर्भमा अलिक भिन्न धारणा यो नयाँ पार्टीप्रवेशीले आफू र आफ्नो पार्टीबाट माथि उठेर सिंगो देशको निमित्त राजनीति गर्न सक्ने विचार आफ्नो दिलदिमागमा राख्न सक्ला ?"
बालिका बलात्कारको आरोपमा युवक पक्राउ,उदयपुर : उदयपुरमा बालिका बलात्कार गरेको आरोपमा एक युवालाई प्रहरीले बिहीबार पक्राउ गरेको छ । १५ वर्षीया बालिकालाई बलात्कार गरेको आरोपमा प्रहरीले चौदण्डीगढी नगरपालिका ६ का २५ वर्षीय रोशन कुवँरलाई पक्राउ गरेको हो। विभिन्न प्रलोभनमा पारी बिहीबार चौदण्डी नपा ७ स्थित बेल्टार बजारको एक होटलमा कुराकानी गर्नेक्रममा आरोपितले बलात्कार गरेको जिल्ला प्रहरी कार्यालयका डिएसपी गोबिन्द पुरीले जानकारी दिए। आरोपितविरुद्ध पीडित परिवारले बिहीबार इलाका प्रहरी कार्यालय बेल्टारमा निवेदन दिएको इन्स्पेक्टर बुद्धीराम चौलगाईले बताए । आरोपितलाई प्रहरी हिरासतमा राखी थप अनुसन्धान सुरु गरिएको उनले बताए।
नागरिक कर्तव्य,"संविधानले देशको इतिहासमै पहिलोपल्ट नागरिकलाई कर्तव्य को दायरामा बाँधेको छ। २०४७ को संविधानको भाग ३ मा मौलिक हक मात्र थियो। वर्तमान संविधानमा त्यही भागमा मौलिक हक र कर्तव्य राखिएको छ। देशमा हकअधिकारका युद्धआन्दोलन धेरै भए। प्रजातन्त्र, लोकतन्त्र हुँदै गणतन्त्रसम्म आइपुग्दा नागरिक अधिकारसम्पन्न हुँदै गए। मागेका हक धेरैले पाए। तर, प्रयोगका क्रममा ती हकअधिकार स्वतन्त्रताभन्दा स्वच्छन्दता र अराजकतातर्फ केन्द्रित भए। बन्द, हडताल, तोडफोड आदिलाई अधिकारकै कसीमा हेर्ने क्रम बढ्यो। संविधानसभाबाट निर्मित संविधानले त्यही अवस्थालाई गहनतापूर्वक लिँदै कर्तव्य मा बाँध्ने अवधारणा ल्याएको हो। संविधानको आशय हो नागरिकले देशसँग माग्ने मात्र होइन, परेको बेला दिनु पनि पर्छ। स्वच्छन्द हुने मात्र होइन, चाहेको बेला अनुशासनमा बाँधिनु पनि पर्छ। संविधानले परिकल्पना गरेको त्यही कर्तव्यको आवश्यकता खड्किएको छ यतिबेला। विश्वव्यापी कोरोना महामारीले देश आक्रान्त छ। दैनिक सयौं संख्यामा संक्रमित थपिइरहेका छन्। संक्रमणले भयावह रूप लिइरहेको छ। सम्पन्नशाली र शक्तिशाली राष्ट्रसमेत कोरोना भाइरसको आक्रमण झेल्न नसकेर पराजित भइरहेका छन्। यस्तो अवस्थामा नेपालजस्तो गरिब देशमा सरकारले मात्र न यसलाई रोक्न सक्छ न त राज्यले प्रबन्ध गर्ने उपचार सेवाले थेग्न सक्छ। यसको मतलब राज्य पनि कर्तव्यबाट भाग्नु हुँदैन। नागरिकलाई सेवा, सुविधा र उपचार पाउने हकबाट वञ्चित गर्नु हुँदैन। अन्यत्रका बजेट झिकेर भए पनि स्वास्थ्य सेवा भरपर्दो बनाउनुपर्छ। त्यति हुँदाहुँदै पनि कोरोना भाइरसलाई आउन, सर्न र फैलन नदिने प्रमुख भूमिका नागरिक समुदायकै हुन्छ। एउटाको सानो लापरबाहीले धेरैलाई संक्रमित बनाउन सक्छ। हरेकले संयम एवं सावधानी अपनाउने हो भने हामी सबै जोगिन सक्छौं। लोककल्याणकारी शासन सत्ताको मान्यता अँगालेका मुलुकमा नागरिकको अन्तिम अभिभावक राज्य हुन्छ। जनताका आधारभूत आवश्यकता पूरा गर्ने दायित्व पनि राज्यकै हुन्छ। तर, मुलुक अप्ठ्यारोमा परेको बेला नागरिकले पनि मर्म बुझ्नुपर्छ। संकटमा राज्यसँगै होस्टेमा हैंसे गर्नु असल नागरिकको कर्तव्य हुन्छ। जुन नागरिकले राज्यप्रति आफ्नो उच्चकोटीका दायित्व पूरा गर्न सक्छ, उ नै राज्यबाट प्रदान हुने सुरक्षा, कानुनी शासन, सेवा र वस्तु उपभोगको भागीदार बन्छ। अहिलेको परिस्थितिमा त्यो वास्तविकता मननीय छ। चार महिनासम्म लकडाउन गरेर नियन्त्रण प्रयास गरिए पनि कोरोनाले फेरि तीव्र रूप लिएको छ। सवारी साधन सञ्चालनमा दोस्रो पटक जोरबिजोर प्रणाली लागू गरिएको छ। रोकथामको यो उपाय अन्तिम होइन। महामारीलाई कसरी निमिट्यान्न पार्न सकिन्छ भन्ने निचोडमा विश्वका वैज्ञानिकहरू नै पुग्न सकेका छैनन्। यो कति रहन्छ, नागरिक तहमा कति क्षति पुर्याउँछ, अर्थतन्त्रलाई कति सखाप पार्छ भन्ने अनुमानसम्म गर्नै सकिन्न। यस्तो परिस्थितिमा राज्यसँगै नागरिकले पनि हातेमालो गरेर अघि बढ्नुको विकल्प छैन। महात्मा गान्धीले भनेका छन्, तिम्रो आवश्यकता धर्ती माताले पूरा गर्न सक्नुहुन्छ तर तिम्रो लालचा पूरा गर्न सक्ने क्षमता उहाँमा छैन। यतिखेर नागरिकले आफ्ना असीमित आकांक्षालाई थाती राखेर भए पनि कोभिड नियन्त्रणतर्फ सहयोग गर्नुपर्छ। लकडाउन खुल्न पाएको छैन, भीडभाड थामिनसक्नु भइसकेको छ। मास्क नलगाई समूहमा हिँड्ने, बस्ने, खाने क्रम ह्वात्तै बढेको छ। गत चैत ११ मा सरकारले लकडाउन घोषणा गर्दा नागरिक साथसहयोग अभूतपूर्व थियो। किनकि, नागरिक समुदाय त्रस्त थियो। ठीक विपरीत अहिले हामी तिनै व्यक्ति संसारबाटै कोरोना निर्मूल भइसकेजत्तिकै लापरबाही गर्न थालिसकेका छौं। यो बानी बदल्नैपर्छ। नत्र एउटा बिराउने, शाखा पिराउने हुन सक्छ। बरु हामी परिवार र समाज मिलेर मुलुकले झेलिरहेको समस्या समाधानमा कस्तो भूमिका खेल्न सकिन्छ भन्ने विमर्श गर्नुपर्ने बेला भएको छ। नागरिकको सिर्जनात्मक ज्ञानयोगदानले जनसहभागितालालाई सक्रिय बनाउन सकिन्छ। विवेकशील समाज नै राष्ट्र निर्माणको खम्बा हो। नागरिकबाट त्यो विवेक राज्यले अहिले खोजिरहेको छ।"
"वृद्धवृद्धाको मृत्युदर बढी, बालबालिका पनि जोखिममा","काठमाडौं : नेपालमा हालसम्म ८० वर्ष नाघेका २५ जनालाई कोरोना संक्रमण पुष्टि भएको छ। तीमध्ये २ जनाको मृत्यु भएको छ। यो ८ प्रतिशत हो। यस्तै, १० वर्षमुनिका ८ सय ५५ जना संक्रमित पाइएका छन्। तीमध्ये ३ जना (०३५ प्रतिशत)को मृत्यु भएको छ। विश्वव्यापी प्यारामिटरमा हेर्दा बालबालिका मृत्युको यो दर निकै ठूलो हो। कोरोनाले बालबालिकालाई केही असर गर्दैन भन्ने सन्देश सुरुआती दिनमा गयो। त्यो सच्चिनुपर्छ, स्वास्थ्य तथा जनसंख्या मन्त्रालयका जनस्वास्थ्यविज्ञ डा सुरेश तिवारीले भने, बालबालिकालाई सुरक्षित राख्न अभिभावकीय कर्तव्य हुनुपर्छ। जनस्वास्थ्यका दृष्टिले यो विशेष सन्देश हो। वृद्धवृद्धामा भने रोग प्रतिरोधात्मक क्षमता नै न्यून हुन्छ। संख्यात्मक हिसाबले २ जनाको मृत्यु भए पनि अन्य उमेरसमूहभन्दा यो उच्च मृत्युदर हो। ६० वर्षभन्दा माथिका व्यक्तिको स्वास्थ्यलाई ख्याल गर्दा मानवअधिकारभन्दा पनि जनस्वास्थ्य अधिकारका दृष्टिले पनि हेरिनुपर्छ, डा तिवारीले भने, यो उमेरसमूहमा मृत्युदर अधिक छ। सरकार र नागरिकले विशेष रूपमा ध्यान दिन जरुरी छ। लक्षणसहितको संक्रमितबाट वृद्धवृद्धामा रोग सयो भने त्यसले मृत्युदर अझ बढाउने उनको भनाइ छ। ६१ वर्षमाथिको समूहमा संक्रमण न्यून देखिन्छ। तर, मृत्युदर बढी छ। ६१ देखि ७० वर्ष समूहमा ११ जनाको ज्यान गएको छ। यो समूहमा ३ सय १० जना संक्रमित छन्। यो झन्डै ३२३ प्रतिशत हो। ७१ देखि ८० वर्षसम्मका ५ जनाको मृत्यु भएको छ। यो उमेर समूहमा ९४ जना संक्रमित छन्। मृत्युदर ३१९ प्रतिशत हो। संक्रमितको संख्याका दृष्टिले ६० भन्दा कम उमेर समूहका व्यक्ति धेरै छन्। डा तिवारीका अनुसार चलायमान उमेर समूहका व्यक्तिलाई कोरोना संक्रमण बढी देखिएको हो। यो समूहका व्यक्ति चलायमान हुने हुँदा संक्रमण र मृत्यु संख्यात्मक रूपमा बढी देखिएको उनको भनाइ छ। २१ देखि ३० वर्षसम्मका झन्डै ९ हजार संक्रमित छन्। यीमध्ये ७ जना (००८ प्रतिशत)को ज्यान गएको छ। यसैगरी ३१ देखि ४० वर्षसम्मका ५ हजार संक्रमित छन्। यीमध्ये ६ जना (०१२ प्रतिशत)को मृत्यु भएको छ। ४१ देखि ५० वर्षसम्मका संक्रमितमध्ये १८ जना (०६२)को ज्यान गएको छ। यो समूहका संक्रमितको संख्या २ हजार २ सय ६४ छ। ५१ देखि ६० वर्ष उमेर समूहमा ११ जनाको मृत्यु भएको छ। यो समूहमा ८ सय ७९ जना संक्रमित छन्। यो मृत्युदर १२५ प्रतिशत हो। ११ देखि २० वर्षसम्मका ३ हजार २ सय ३९ संक्रमित छन्। यीमध्ये २ जना (००३ प्रतिशत)को ज्यान गएको छ। कोरोना समुदायमा फैलिएको अवस्थामा स्थिति भयावह हुने विज्ञको भनाइ छ। जनस्वास्थ्यविद् डा समीरमणि दीक्षितका अनुसार कोरोना संक्रमण समुदायको तहमा फैलिसकेको छैन। अहिलेको संक्रमण केही केही ठाउँमा फैलिएको हो, जुन क्षेत्रका रूपमा देखिएको छ, डा दीक्षितले भने। नेपालमा संक्रमणको पछिल्लो अवस्थालाई विश्वका अन्य मुलुकसँग तुलना गर्दा मृत्युदर न्यून छ। हालसम्म २१ हजार ७ सय ५० जनामा संक्रमण भइसकेको छ। जसमध्ये ६५ जनाको ज्यान गएको छ। यो ०३ प्रतिशत हो। मन्त्रालयका प्रवक्ता डा जागेश्वर गौतमका अनुसार प्रति १० लाख जनसंख्यामा मृत्यु २२३ प्रतिशत छ। कोरोनाबाट मुक्त हुनेको दर भने ७०५७ प्रतिशत छ। डा तिवारीका अनुसार वृद्धवृद्धामा कोरोना संक्रमण भएको अवस्थामा यसले धेरैको ज्यान लिन सक्छ। छिमेकी मुलुक र विश्वको परिवेशमा तुलना गर्दा नेपालको मृत्युदर कम देखिन्छ। तर, नेपालकै तथ्यांक हेर्ने हो भने ६० वर्षमाथिका वृद्धवृद्धामा ध्यान दिनुपर्ने जरुरी छ। सबै उमेरसमूहमा संक्रमण भए पनि बालबालिकालाई अझ बढी ध्यान दिनुपर्ने अवस्था देखिएको छ, उनले भने। दीर्घरोगको मार चिकित्सकका अनुसार दीर्घ रोगबाट ग्रसित भई औषधि सेवन गरिरहेका धेरै व्यक्तिको कोरोनाबाट ज्यान गएको छ। मन्त्रालयका प्रवक्ता डा जागेश्वर गौतमले भने, निमोनिया,मधुमेह, उच्च रक्तचाप, क्यान्सर, मिर्गौलाका बिरामी भई उपचार गरिरहेका व्यक्तिको बढी मृत्यु भएको छ। इपिडिमिलोजी तथा रोग नियन्त्रण महाशाखाका निर्देशक डा वासुदेव पाण्डेले निमोनिया, मधुमेह, मुटु, क्षयरोग, मिर्गौला, क्यान्सर, क्षयरोग,दमका बिरामीको मृत्यु भएको जानकारी दिए। यीमध्ये पनि अधिकांश मिर्गौलाका बिरामी छन्। दोस्रोमा निमोनिया, तेस्रोमा मधुमेहका बिरामी छन्। त्यस्तै,मुटु, क्षयरोग र क्यान्सरका बिरामीको पनि मृत्यु भएको छ। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारीले धेरैजसो कोमर्बिडिटीका बिरामी मृत्युको मुखमा पुग्ने गरेको बताए।फोक्सोको समस्या भएका, ट्युमर भएका, अंग प्रत्यारोपण गरेका व्यक्ति पनि कोरोना संक्रमणको जोखिममा छन्। यस्ता व्यक्तिको मृत्युदर हुन सक्ने सम्भावना रहन्छ। डा राजभण्डारीले भने, जोसँग रोगविरुद्ध लड्ने क्षमता हुँदैन। त्यस्ता व्यक्तिहरू जोखिम समूहमा पर्छन्। उनका अनुसार झाडाबान्ता भएका व्यक्तिले पनि कोरोनाका कारण ज्यान गुमाएका छन्। संक्रमितमा झाडाबान्ता भएको छ भने पनि सजग हुनुपर्छ। मिर्गौला बिग्रेर भएर मर्न सक्छन्, उनले भने। बाँकेको क्वारेन्टाइनमा ज्यान गुमाएका युवामा लामो समय झाडाबान्ताको समस्या भएको थियो। उपचार अभावमा उनको ज्यान गएको थियो। डा गौतमले भने, सावधानी अपनाउने जिम्मेवारी आफ्नै हो। अत्यावश्यक काम नभई घरबाहिर ननिस्कौं। एक व्यक्तिको मुखबाट निस्कने छिटा अर्कोमा पर्न सक्छ। कुराकानी पनि मास्कभित्रबाटै गरौं। मास्कलाई दैनिक अनिवार्य चाहिने सूचीमा राखौं। पूर्वाधार अभाव पछिल्लो समय काठमाडौंमा संक्रमणदर बढेको मन्त्रालयले जनाएको छ। पछिल्लो २४ घण्टामा काठमाडौंमा एकैदिन ८७ जनामा संक्रमण पाइएको छ। काठमाडौं उपत्यकालगायत घना बस्तीमा संक्रमणमा वृद्धि भइरहेकाले अस्पतालका बेड, उपकरण र स्वास्थ्यकर्मीको अभाव हुने सम्भावना छ, डा गौतमले भने। कोरोनाको उपचार पत्ता नलागेकाले औषधि, अक्सिजन र भेन्टिलेटरले सहयोग मात्र गर्ने उनको भनाइ छ। संक्रमण बढ्दै गए अस्पतालले धान्न सक्दैन। स्वास्थ्यकर्मी पनि अपुग हुन सक्छन्, उनले भने।"
१६२ स्थानमा सडक अवरुद्ध,"काठमाडौं : यस वर्षको बाढीपहिरोले मुलुकभर राष्ट्रिय राजमार्ग, सहायक राजमार्ग, पुल, रणनीतिक सडक र ग्रामीण सडकमा ठूलो क्षति पुयाएको छ। सडक विभागका अनुसार बाढीपहिरोले १ सय ६२ स्थानमा क्षति पुयाएको छ। पहिरो खस्ने, नदी कटान, सडक भासिने र ढुंगा खस्नेलगायत समस्या देखिएको सडक विभागका उपमहानिर्देशक शिवहरि सापकोटाले जानकारी दिए। अविरल वर्षाले निरन्तर पहिरो खस्नुका साथै केही स्थानमा पुल पनि बगाएको बाढीपहिरोले राष्ट्रिय तथा सहायक राजमार्ग, पुल, रणनीतिक सडक र ग्रामीण सडकमा अर्बौंको क्षति भागले सडक सञ्चालन गर्न विभिन्न डिभिजन कार्यालयमार्फत मेसिन र कर्मचारी परिचालन गरेको छ। पहिरो हटाउने र बाढीले क्षति पुयाएका सडक मर्मत गर्ने काम भइरहेको छ। तर, लगातारको वर्षाले प्रयास सफल भएको छैन। बुधबार साँझसम्म बाढीपहिरोले २२ वटा सडक खण्ड पूर्णरूपमा अवरुद्ध छन् भने ६२ वटा सडक आंशिक वा एकतर्फी सञ्चालन भएको छ। ७८ वटा सडक मर्मत गरी सञ्चालन गरिएको विभागले जानकारी दिएको छ। सडक सञ्चालन गर्न सडक विभाग मातहत रहेका १९८ वटा मेसिन परिचालन गरिएको सापकोटाले जानकारी दिए। धेरै क्षति पुगेको स्थानमा मेसिन भाडामा लिएर पनि काम भइरहेको उनले बताए। पृथ्वी राजमार्ग मात्रै ५० स्थानभन्दा धेरै ठाउँमा क्षति पुगेको थियो। उक्त राजमार्गको अवरोध हटाउन सफल भएका छौं, सापकोटाले भने, पछिलो केही दिन वर्षा कम भएकाले पृथ्वी राजमार्ग सञ्चालन गर्न सम्भव भएको हो। अरनिको राजमार्ग, साँफेबगरमार्तडी सडक, बेसीसहर चामे सडक। बेनी जोमसोम कारोला सडक र महाकाली राजमार्गमा अवरोध हटाउन समस्या भइरहेको सापकोटाले बताए। उक्त सडक खण्डमा अविरल वर्षाले निरन्तर पहिरो खस्नुका साथै केही स्थानमा पुल बगाएको छ। विभागले मेसिन प्रयोग गरेर पहिरो हटाइरहे पनि नयाँ पहिरो खसेकाले समस्या देखिएको उनको भनाइ छ। बाढीपहिरोले करिब एक दर्जन पुलमा क्षति पुयाएको विभागले जानकारी दिएको छ। विभागका अनुसार केही स्थानका पुल र पहुँच सडक पहिरो र बाढीले बगाएको छ। पहिरोले सबैभन्दा धेरै क्षति बेनी जोमसोम कोरेला सडक खण्डको पुलमा पुयाएको छ। बेनी जोमसोम कोरोला सडकको दाना, गलेस्वोर, काभ्रेभिर, घोप्टेभिरमा पहिरोले बेलिब्रिज बगाएको छ। सोही सडकको रुप्से खण्डमा स्ल्याब कल्भर्ट बगाएको र निर्माणाधीन पुलको जग पुरिएको छ। साथै खहरे खोला डाइभर्सन तथा निर्माणाधीन पुल पनि बगाएको छ। साँफेवगरमार्तडी सडकको ताप्रिसेरा घट्टेखोलोको पुल बगाएको छ। अरनिको राजमार्गको दाकलांग, झ्यालेबुल्कोट र जम्बु खण्डका सडक भासिएको र बगाएको छ। साँफेबगरमार्तडी सडकको अम्कोटोवारी खण्ड असार २५ गतेदेखि अवरुद्ध छ। बूढीगंगा नदीको बहावले ५०० मिटरभन्दा धेरै सडक बगाएको छ। कान्ति लोकपथको घट्टे पख, बाघ घारा, शिलालेख, रातोभिर छपेली, भालुखोला बिर्खेघारामा पहिरो सफा गरी यातायात सञ्चालन भए पनि पुन अवरोध भएको छ। बेसीसहर चामे सडकको चम्चे, म्यार्दी ढुंगासहित पहिरो आएकाले सडक अवरोध छ। साँफेवगरमार्तडी सडकको बल्दे र अम्कोट खण्डको पहिरो यातायात अवरुद्ध छ। महाकाली राजमार्गको सतबाँझ दार्चुला सडक बगाएको छ। बेनी जोमसोम कारोला सडक, नच्योग, तातोपानी सडक माथिबाट पहिरो आएकाले सडक अवरुद्ध छ। सोही सडक खण्डमा पर्ने काइकु खोलाले घासा स्ल्याब कल्भर्ट बगाएको र दुवैतर्फको पहुँच मार्ग बगाएको छ। लेते खोलाको सडकमा पहिरो खसेर यातायात अवरुद्ध छ। बेसीसहर चामे सडक च्याम्चे द्धहरा नजिकै पहिरो खसेको र खरखेर भीर पहिरोले पुन यातायात अवरोध पुयाएको छ।गल्छी त्रिशूली मैलुङ स्याफ्रुबेसी रसुवागढी सडकको मैलुङस्याफ्रु खण्ड पहिरो र लेदो खसेकाले साउन १ गतेदेखि अवरुद्ध छ। सो सडकको स्याफ्रुरसुवागढी खण्ड पनि पहिरोका कारण एक सातादेखि अवरुद्ध छ। कक्रहवारुद्रपुरसालझन्डीसन्धिखर्कढोरपाटन सडकका विभिन्न चेनेजमा पहिरो, सडक भाँसिने लगाएको समस्या छ। हुलाकी राजमार्गअन्तर्गतको सत्ती भजनी धनगढी सडक खण्डको कृष्णनगर र सोनापफाटामा बाढीले सडक बगाएको छ। दुई अर्बको क्षति बाढीपहिरोले मुलुकभरको राष्ट्रिय राजमार्ग, सहायक राजमार्ग, पुल, रणनीतिक सडक र ग्रामीण सडकमा अर्बको क्षति भएको छ। विभागका अनुसार बुधबारसम्म बाढीपहिरोले करिब दुई अर्ब रुपैयाँ बराबरको क्षति पुगेको छ। आंशिक रूपमा यातायात सञ्चालन गर्न सामान्य खर्च लाग्ने भए पनि पुनस्र्थापन गर्न दुई अर्ब रुपैयाँ लाग्ने विभागको प्रारम्भिक अनुमान छ। पहिरो पन्छाएर र पानी कटाएर आंशिक रूपमा सडक सञ्चालन गर्ने प्रयास गरिरहेको छ। अविरल वर्षाले पहिरो नरोकिएकाले सडक मर्मत गर्न कठिन भइरहेको विभागका अधिकारीको भनाइ छ। सडक मर्मत सम्भारका लागि सरकारले चालु आवमा ७ अर्ब २१ करोड रुपैयाँ सडक बोर्डमार्फत विनियोजन गरेको छ। यो रकम स्थानीय, प्रदेश र सडक विभागका सडक मर्मत सम्भारमा खर्च हुनेछ। सडक बोर्डका कार्यकारी निर्देशक कृष्णसिंह बस्नेतका अनुसार उक्त रकम बाँडफाँटका लागि बोर्डको समितिमा छलफल भइरहेको जानकारी दिए।"
कोरोनालाई हेलचेक्र्याइँ गर्दा जान्छ ज्यान,"ललितपुर : कोरोना संक्रमणबाट गत शुक्रबार ललितपुर१४ थसिखेलकी ६७ वर्षीया महिलाको मृत्यु भयो । वीरगन्जबाट फर्किएको केही समयपछि मृतक महिलालाई कोरोना पुष्टि भएको थियो । उनको परिवारका अन्य पाँच जनालाई पनि कोरोना पोजेटिभ देखिएको स्वास्थ्य कार्यालय ललितपुरले जनाएको छ । कार्यालय प्रमुख खगेश्वर गेलालका अनुसार ती महिला तराईबाट आएपछि क्वारेन्टाइनमा बसिनन् । घर बस्दा न्यूनतम स्वास्थ्य सावधानी पनि नअपनाइएकाले सो परिवारका अन्यलाई पनि संक्रमण भएको थियो । वीरगन्जबाट आएको केही दिनमा कोरोनाका लक्षण देखिन थालेपछि मात्रै ती महिला अस्पताल पुगेकी थिइन् । उनी उच्च रक्तचापको बिरामीसमेत थिइन् । कोरोना संक्रमण पुष्टि भएको केही दिनमा पाटन अस्पतालमा उनको मृत्यु भयो । तराईबाट आएर परिवारका सदस्यसँगको घुलमिल र हेलचेक्र्याइँले अन्यमा समेत संक्रमण देखिएको गेलालको भनाइ छ । क्वारेन्टाइन नबस्दा र परिवारका सबै सदस्य घुलमिल हुँदा समस्या देखियो, उनले भने, कोरोना परीक्षण पनि भएको थिएन, हेलचेक्र्याइँले ज्यानसमेत लिन सक्छ । कोरोना संक्रमणबाट ललितपुरमा मृत्यु हुने ती महिल दोस्रो व्यक्ति हुन् । यसअघि ललितपुर२२ बुङमतीका एक पुरुषको मृत्यु भएको थियो । स्वास्थ्य क्षेत्रमा काम गर्नेले अहिलेको संक्रमणका बेला झनै बढी सावधानी अपनाउनुपर्ने चिकित्सक बताउँछन् । गत महिना काठमाडौंको बल्खुस्थित बयोधा अस्पतालमा ल्याब टेक्निसियनको रूपमा कार्यरत ललितपुर लुभुकी एक युवतीको घरका १३ जना सदस्यलाई कोरोना संक्रमण देखिएको थियो । उत घटनापछि समाजले गर्ने विभेदका कारण आफूले मानसिक यातना भोग्नु परेको ती युवती बताउँछिन् । सो परिवार हाल कोरोना मुक्त भइसकेको महालक्ष्मी नगरका मेयर रामेश्वर श्रेष्ठले जानकारी दिए । ललितपुरमा बिहीबार मात्रै १० जना संक्रमित थपिएका छन् । हालसम्म १ सय ३० जना कोरोना संक्रमित देखिएका छन् । ६ जनाको मृत्यु भएको छ । बुङमतीका पुरुष र थसिखेलकी महिलाबाहेक अन्य ललितपुरमा अस्थायी बसोबास गर्नेहरू हुन् । गेलालका अनुसार पहिला करिब ९८ प्रतिशत लक्षण नभएका बिरामी थिए भने हाल आईसीयूमा भर्ना गर्नुपर्ने खालका संक्रमित बढेका छन् । पहिला आईसीयू भेन्टिलेटरमा राख्नै पर्दैनथ्यो, अहिले पाटन अस्पतालमा दुई, तीन जना आईसीयूमा छन्, उनले भने । अहिलेसम्म ललितपुरका सबै स्थानीय तहमा कोरोना संक्रमण देखिएकोमा सबैभन्दा धेरै जोखिम ललितपुर महानगरपालिकामा रहेको छ । दोस्रोमा महालक्ष्मी नगर र तेस्रोमा गोदावरी नगरपालिकामा खतरा बढेको छ । सरकारले लकडाउन खुला गरेसँगै आम मानिसले सावधानी नअपनाउँदा संक्रमणको जोखिम कायम रहेको विज्ञहरूको बुझाइ छ ।"
समुदायमै १०६ संक्रमित,"नेपालगन्ज : समुदायस्तरमा करिब चार हजार जनामा गरिएको परीक्षणमा बाँकेमा एक सयभन्दा बढीलाई कोरोना संक्रमण पुष्टि भएको छ। असार ३ देखि जारी रेन्डम सेम्पलिङ विधिबाट संकलित स्वाब परीक्षण र संक्रमितको कन्ट्याक्ट ट्रेसिङबाट एक सय ६ जनामा कोरोना पुष्टि भएको हो। जुन जिल्लाका कुल संक्रमितमध्ये समुदायस्तरबाट स्वाब संकलन गरी गरिएको परीक्षणको पोजिटिभ रिपोर्ट २१४१ प्रतिशत हो। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार कुनै ट्राभल हिस्ट्री नभएका, विदेशबाट नआएका, क्वारेन्टाइनमा नबसेका व्यक्तिको स्वास्थ्य परीक्षण गरिएको हो। सेवाग्राहीको चाप बढी भएका सरकारी कार्यालय र बढी चहलपहल हुने क्षेत्रलाई जोखिमपूर्ण मानेर सरकारी कार्यालय, विभिन्न पेसागत व्यक्तिमा रेन्डम सेम्पलिङ विधिबाट गरिएको कोरोना परीक्षणमा हरेक दिन धमाधम रिपोर्ट पोजिटिभ आइरहेको छ। जसमा जनप्रतिनिधि, डाक्टर, इन्जिनियर, निजामती कर्मचारी, व्यवसायीलाई संक्रमण भएको छ। समुदायस्तरमा कोरोना संक्रमण भएपछि बाँकेमा एक साताका लागि निषेधाज्ञा जारी गरिएको छ। आन्तरिक राजस्व कार्यालय, यातायात व्यवस्था कार्यालय, जिल्ला अदालत, वडा प्रहरीलगायतका कार्यालयका कर्मचारीमा कोरोना पुष्टि भएपछि सिल गरिएको छ। एकै दिन २८ जनामा पुष्टि बाँकेमा बिहीबार एक चिकित्सकसहित २८ जनामा संक्रमण पुष्टि भएको छ। भेरी अस्पताल नेपालगन्जको कोरोना प्रयोगशालामा गरिएको परीक्षणमा नेपालगन्ज मेडिकल कलेज शिक्षण अस्पतालमा कार्यरत महिला विशेषज्ञ डाक्टरलाई कोरोना भएको हो। संक्रमित हुनेमा एक जना सञ्चारकर्मी, नगर प्रहरी, उपमहानगरका कर्मचारी, बैंक तथा वित्तीय संस्थाका कर्मचारी छन्।"
नागरिक कर्तव्य,"संविधानले देशको इतिहासमै पहिलोपल्ट नागरिकलाई कर्तव्य को दायरामा बाँधेको छ। २०४७ को संविधानको भाग ३ मा मौलिक हक मात्र थियो। वर्तमान संविधानमा त्यही भागमा मौलिक हक र कर्तव्य राखिएको छ। देशमा हकअधिकारका युद्धआन्दोलन धेरै भए। प्रजातन्त्र, लोकतन्त्र हुँदै गणतन्त्रसम्म आइपुग्दा नागरिक अधिकारसम्पन्न हुँदै गए। मागेका हक धेरैले पाए। तर, प्रयोगका क्रममा ती हकअधिकार स्वतन्त्रताभन्दा स्वच्छन्दता र अराजकतातर्फ केन्द्रित भए। बन्द, हडताल, तोडफोड आदिलाई अधिकारकै कसीमा हेर्ने क्रम बढ्यो। संविधानसभाबाट निर्मित संविधानले त्यही अवस्थालाई गहनतापूर्वक लिँदै कर्तव्य मा बाँध्ने अवधारणा ल्याएको हो। संविधानको आशय हो नागरिकले देशसँग माग्ने मात्र होइन, परेको बेला दिनु पनि पर्छ। स्वच्छन्द हुने मात्र होइन, चाहेको बेला अनुशासनमा बाँधिनु पनि पर्छ। संविधानले परिकल्पना गरेको त्यही कर्तव्यको आवश्यकता खड्किएको छ यतिबेला। विश्वव्यापी कोरोना महामारीले देश आक्रान्त छ। दैनिक सयौं संख्यामा संक्रमित थपिइरहेका छन्। संक्रमणले भयावह रूप लिइरहेको छ। सम्पन्नशाली र शक्तिशाली राष्ट्रसमेत कोरोना भाइरसको आक्रमण झेल्न नसकेर पराजित भइरहेका छन्। यस्तो अवस्थामा नेपालजस्तो गरिब देशमा सरकारले मात्र न यसलाई रोक्न सक्छ न त राज्यले प्रबन्ध गर्ने उपचार सेवाले थेग्न सक्छ। यसको मतलब राज्य पनि कर्तव्यबाट भाग्नु हुँदैन। नागरिकलाई सेवा, सुविधा र उपचार पाउने हकबाट वञ्चित गर्नु हुँदैन। अन्यत्रका बजेट झिकेर भए पनि स्वास्थ्य सेवा भरपर्दो बनाउनुपर्छ। त्यति हुँदाहुँदै पनि कोरोना भाइरसलाई आउन, सर्न र फैलन नदिने प्रमुख भूमिका नागरिक समुदायकै हुन्छ। एउटाको सानो लापरबाहीले धेरैलाई संक्रमित बनाउन सक्छ। हरेकले संयम एवं सावधानी अपनाउने हो भने हामी सबै जोगिन सक्छौं। लोककल्याणकारी शासन सत्ताको मान्यता अँगालेका मुलुकमा नागरिकको अन्तिम अभिभावक राज्य हुन्छ। जनताका आधारभूत आवश्यकता पूरा गर्ने दायित्व पनि राज्यकै हुन्छ। तर, मुलुक अप्ठ्यारोमा परेको बेला नागरिकले पनि मर्म बुझ्नुपर्छ। संकटमा राज्यसँगै होस्टेमा हैंसे गर्नु असल नागरिकको कर्तव्य हुन्छ। जुन नागरिकले राज्यप्रति आफ्नो उच्चकोटीका दायित्व पूरा गर्न सक्छ, उ नै राज्यबाट प्रदान हुने सुरक्षा, कानुनी शासन, सेवा र वस्तु उपभोगको भागीदार बन्छ। अहिलेको परिस्थितिमा त्यो वास्तविकता मननीय छ। चार महिनासम्म लकडाउन गरेर नियन्त्रण प्रयास गरिए पनि कोरोनाले फेरि तीव्र रूप लिएको छ। सवारी साधन सञ्चालनमा दोस्रो पटक जोरबिजोर प्रणाली लागू गरिएको छ। रोकथामको यो उपाय अन्तिम होइन। महामारीलाई कसरी निमिट्यान्न पार्न सकिन्छ भन्ने निचोडमा विश्वका वैज्ञानिकहरू नै पुग्न सकेका छैनन्। यो कति रहन्छ, नागरिक तहमा कति क्षति पुर्याउँछ, अर्थतन्त्रलाई कति सखाप पार्छ भन्ने अनुमानसम्म गर्नै सकिन्न। यस्तो परिस्थितिमा राज्यसँगै नागरिकले पनि हातेमालो गरेर अघि बढ्नुको विकल्प छैन। महात्मा गान्धीले भनेका छन्, तिम्रो आवश्यकता धर्ती माताले पूरा गर्न सक्नुहुन्छ तर तिम्रो लालचा पूरा गर्न सक्ने क्षमता उहाँमा छैन। यतिखेर नागरिकले आफ्ना असीमित आकांक्षालाई थाती राखेर भए पनि कोभिड नियन्त्रणतर्फ सहयोग गर्नुपर्छ। लकडाउन खुल्न पाएको छैन, भीडभाड थामिनसक्नु भइसकेको छ। मास्क नलगाई समूहमा हिँड्ने, बस्ने, खाने क्रम ह्वात्तै बढेको छ। गत चैत ११ मा सरकारले लकडाउन घोषणा गर्दा नागरिक साथसहयोग अभूतपूर्व थियो। किनकि, नागरिक समुदाय त्रस्त थियो। ठीक विपरीत अहिले हामी तिनै व्यक्ति संसारबाटै कोरोना निर्मूल भइसकेजत्तिकै लापरबाही गर्न थालिसकेका छौं। यो बानी बदल्नैपर्छ। नत्र एउटा बिराउने, शाखा पिराउने हुन सक्छ। बरु हामी परिवार र समाज मिलेर मुलुकले झेलिरहेको समस्या समाधानमा कस्तो भूमिका खेल्न सकिन्छ भन्ने विमर्श गर्नुपर्ने बेला भएको छ। नागरिकको सिर्जनात्मक ज्ञानयोगदानले जनसहभागितालालाई सक्रिय बनाउन सकिन्छ। विवेकशील समाज नै राष्ट्र निर्माणको खम्बा हो। नागरिकबाट त्यो विवेक राज्यले अहिले खोजिरहेको छ।"
कोरोनाले मृत्यु हुनेको संख्या ७० पुग्यो : १५ हजार ८१४ डिस्चार्ज,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ७० पुगेको छ । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार नेपालमा कोरोनाले मृत्यु हुनेको संख्या ७० पुगेको हो । नेपालमा कोरोना भाइरस (कोभिड१९) संक्रमितको संख्या २२ हजार नाघेको छ । मन्त्रालयका प्रवक्ता गौतमका अनुसार पछिल्लो २४ घण्टामा ४६४ जनामा संक्रमण पुष्टि भएसँगै संक्रमितको संख्या २२ हजार माथि पुगेको हो । प्रवक्ता गौतमका अनुसार कुल संक्रमितको संख्या २२ हजार दुई सय १४ पुगेको छ । नेपालमा अहिले संक्रिय संक्रमितको ६ हजार तीन सय ३० रहेका छन्। मन्त्रालयका अनुसार पछिल्लो २४ घण्टामा २२५ डिस्चार्ज भएका छन्। कुल डिस्चार्ज हुनेको संख्या भने १५ हजार ८१४ पुगेको छ। अहिले क्वारेन्टाइनमा १० हजार २०७ जना रहेका छन्। नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र काठमाडौं हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, संखुवासभा, रुकुम पश्चिम, मनाङ र मुस्ताङमा कोरोना संक्रमण शून्यमा झरेको हो। मन्त्रालयका अनुसार अहिले आइसोलेसनमा ६ हजार तीन सय ३० संक्रमित रहेका छन् । प्रवक्ता गौतमका अनुसार लक्षण भएका संक्रमितको संख्या बढ्दै गएको छ । पछिल्लो २४ घण्टामा उपत्यकामा मात्र १०६ जनामा संक्रमण पुष्टि भएको छ। मन्त्रालयका अनुसार वीरगन्जका तीन, सिरहा र सर्लाहीका एकएक जनाको कोरोनाकै कारण मृत्यु भएको पुष्टि शुक्रबार मन्त्रालयले गरेको हो । मन्त्रालयका प्रवक्ता डा गौतमका अनुसार पर्साको वीरगन्ज९ का ४५ वर्षीय पुरुषको साउन २२ गते पाटन अस्पतालमा मृत्यु भएको हो । उनी मधुमेह र उच्च रक्तचापबाट पीडित थिए । त्यसैगरी वीगन्ज ११ का ६९ वर्षीय पुरुषको साउन २० गते राति मृत्यु भएको हो । मृत्युपछि उनमा कोरोना पुष्टि भएको हो । सँगै वीरगन्ज ११ कै ५७ वर्षीय पुरुषको साउन २२ गते निधन भएको छ । वीरगन्जस्थित गण्डक कोभिड अस्पतालमा उपचार गराइरहेका पुरुष मधुमेहका रोगी थिए । उनमा मृत्युपछि कोरोना पुष्टि भएको हो । त्यसैगरी मन्त्रालयले शुक्रबार सिरहा गोलबजार१२ स्थायी घर भएका २५ वर्षीय पुरुषको कोरोनाले मृत्यु भएको पुष्टि गरेको छ । उनको साउन २२ गते बिपी कोइराला स्वास्थ्य विज्ञान प्रतिष्ठान धरानमा निधन भएको हो । मिर्गौलाका बिरामी उनी डायलासिस गराइरहेका थिए । उनलाई जनकपुरबाट रिफर गरिएको थियो । सँगै सर्लाहीका एक ४५ वर्षीय पुरुषको शुक्रबार पाटन अस्पतालमा निधन भएको छ । उनी साउन १९ गते उपचारका लागि अस्पताल भर्ना भएका थिए ।"
संकटमा ब्युँझिएन स्वास्थ्य समिति,"काठमाडौं : कोरोना महामारीसँगै शिक्षा र स्वास्थ्य क्षेत्र पनि संकटपूर्ण अवस्थाबाट गुज्रिरहेको छ। तर, यो समयमा शिक्षा र स्वास्थ्य क्षेत्र हेर्ने संसदीय समिति भने ब्युँझिन सकेको छैन। संकटपूर्ण समयमा अधिकांश संसदीय समिति सक्रिय रहेका बेला प्रतिनिधिसभा अन्तर्गतको शिक्षा तथा स्वास्थ्य समिति भने निष्क्रिय छ। यो समितिले पछिल्लो एक महिनामा एउटा छलफलसमेत बोलाउन सकेको छैन। समितिले असार १६ गते अन्तिम छलफल चलाएको थियो। संसदीय समितिका पूर्वसचिव सुदर्शन कुइँकेलले संकटपूर्ण अवस्थामा शिक्षा तथा स्वास्थ्य समिति चुुकिरहेको बताए। यो बेला सम्बन्धित संसदीय समितिले अरूबेलाभन्दा झन् बढी चासो लिनुपर्ने हो। तर, शिक्षा तथा स्वास्थ्य समितिले त्यति धेरै चासो लिएको देखिएन, उनले भने, कोरोना देखिएसँगै यो समितिले एक, दुई दिन बिराएर नियमित छलफल गर्नुपर्ने थियो। संकटको समयमा समितिको छलफल सम्बन्धित क्षेत्रका जनताको आवाज बन्नुपर्ने पूर्वसचिव कुइँकेलको भनाइ छ। यस्तो समयमा जनताले आफ्ना कुरा सीधै सरकारसँग पुर्याउन सकेका हुँदैनन्, त्यसैले समितिले नै जनताका कुरा सरकार समक्ष पुर्याउनुपर्ने हो, उनले भने, सम्बन्धित सांसद चुुप लागेर बस्ने यो समय होइन। संघीय संसद् प्रतिनिधिसभा नियमावलीको नियम १७० बमोजिम गठित शिक्षा तथा स्वास्थ्य समितिको प्रमुख कार्यक्षेत्रभित्र शिक्षा, विज्ञान तथा प्रविधि मन्त्रालय, स्वास्थ्य तथा जनसंख्या मन्त्रालय र युवा तथा खेलकुद मन्त्रालय पर्छन्। कोरोनाको संकटपूर्ण अवस्थामा यी तीनवटै मन्त्रालयको जिम्मेवारी महत्वपूर्ण छ। समितिले यी मन्त्रालयहरूलाई आवश्यक निर्देशन दिनुपर्ने हुन्छ। यतिमात्र होइन, समितिले ती मन्त्रालयहरूलाई संसद्प्रति उत्तरदायी र जवाफदेही बनाउने भूमिका पनि निर्वाह गर्नुपर्ने हो। तर, समिति आफैं निष्क्रिय बनेका कारण मिनी पार्लियामेन्टका रूपमा सरकारलाई दिने निर्देशन, राय सल्लाह, काम कारबाही अध्ययन अनुगमन गर्ने, सचेत पार्ने, ध्यानाकर्षण गराउने काम छुटिरहेका छन्। समितिले छलफल बोलाउन नसक्नुमा अनेक कारण रहेको समितिका उपसचिव पुष्पप्रकाश खनालले बताए। पछिल्लो समय समिति सचिवालयको नेतृत्व उपसचिव खनालले नै गरिरहेका छन्। बैठक बसिहालौं भन्ने त थियो तर यस्तै भयो। मैले पहल नगरेको होइन। यही बेला सभापतिज्यूको हड्डी र नशामा समस्या देखियो, त्यसैले अस्पतालमा बस्नुपर्ने भयो, उनले भने, क्वारेन्टाइनहरूको निरीक्षण र अनुगमनको लागि फिल्डमा जाने कुरा पनि थियो। तर जान सकिएको छैन। समिति सचिवालयले छलफल बोलाउन नसक्नुमा सभापति जयपुरी घर्तीको स्वास्थ्यलाई कारण बनाइएको छ। तर, यो देखाउने बहाना मात्रै बनेको छ। किनकि सभापतिको अनुुपस्थितिमा पनि संसदीय समिति सक्रिय बन्न सक्ने कानुनी बाटो खुला रहेको देखिन्छ। प्रतिनिधिसभा नियमावलीको नियम १७८ (२)मा समिति सभापतिको अनुपस्थितिमा समितिका सदस्यले आपूमध्येबाट छानेको व्यक्तिले सभापतित्व गर्न सक्ने व्यवस्था छ। त्यस्तै १७८ को उपनियम ३ मा भनिएको छ, उपनियम २ बमोजिम सदस्यले छानेको व्यक्तिले समितिको बैठकको सभापतित्व गर्दा समितिको सभापतिलाई भएको सबै अधिकार प्रयोग गर्न सक्नेछ। समितिका सदस्य सांसद तथा समिति सचिवालयले चाहेको खण्डमा सभापतिको स्वास्थ्य बिग्रिएका बेला पनि समिति सक्रिय हुुन सक्ने व्यवस्था प्रतिनिधिसभा नियमावलीमा छ। नियमावलीको नियम १७८ (१)मा भनिएको छ, समितिको बैठक सम्बन्धित समितिको सभापतिले आवश्यकताअनुुसार बोलाउन सक्नेछ। तर समितिको बैठक स्थगित भएको अवस्थामा छलफल गर्नुपर्ने विषयसहित बैठक बोलाउनु उपयुक्त छ भनी समितिका एक चौथाई सदस्यले सभापति समक्ष लिखित अनुरोध गरेमा पाँच दिनभित्र सभापतिले बैठक बस्ने मिति र समय तोक्नुपर्नेछ। स्वास्थ्य संकटका बेला स्वास्थ्य समिति नै निष्क्रिय हुनुमा समितिका सदस्य सांसदहरूको पनि लापरवाही देखिन्छ। समिति सदस्य सांसद अञ्जना विशंखेले धेरैजसो सांसद जिल्ला बाहिर रहेकाले छलफल हुन नसकेको बताइन्। समितिमा सभापति उपस्थित नहुँदा कसरी संयोजन गर्ने भन्ने विषयमा सल्लाह भएको हो। तर यसले मूर्तरूप लिन सकेको छैन, उनले भनिन्, संसद् स्थगित हुने बित्तिकै सांसदहरू जिल्ला बाहिर जाने चलन छ। त्यसैले समिति सदस्यहरू काठमाडौं बाहिर हुनुहुन्छ। त्यसैले पनि समस्या भएको हो।"
कांग्रेसका ५ लाख सदस्य थपिने,"काठमाडौं : नेपाली कांग्रेसले नयाँ क्रियाशील सदस्यता शतप्रतिशत बढाउने भएको छ। बिहीबार बसेको कांग्रेस पदाधिकारी बैठकमा नेताहरूबीच नयाँ क्रियाशील सदस्यता बढाउने अनौपचारिक सहमति भएको हो। देशभर नयाँ क्रियाशील सदस्यता वितरण र नवीकरणको काम चलिरहेका बेला कांग्रेसका शीर्ष नेताले सदस्यता दोब्बर बनाउने सहमति गरेका हुन्। अहिले कांग्रेसमा करिब पाँच लाख क्रियाशील सदस्य छन्। अब पाँच लाख क्रियाशील सदस्य थपिनेछन्। पदाधिकारी बैठकमा भएको सहमतिलाई औपचारिकता दिन केन्द्रीय समिति बैठक बोलाउने नेताहरूले बताएका छन्। छिट्टै केन्द्रीय समिति बैठक बसेर औपचारिक निर्णय हुनेछ, कांग्रेस सहमहामन्त्री डा प्रकाशशरण महतले भने। पार्टीका पूर्वपदाधिकारीसहित पदाधिकारी बैठक बसेको हो। विभिन्न पार्टी परित्याग गरी कांग्रेस प्रवेश गर्ने र पार्टी समायोजनका साथै सदस्यता लिन चाहनेको संख्या धेरै भएपछि तल्लो तहबाटै क्रियाशील सदस्यता थप गर्नुपर्ने दबाब आएको हो। यसअघि पार्टी संस्थापन पक्षले क्रियाशील सदस्यता दोब्बर बनाउनुपर्ने प्रस्ताव गरे पनि वरिष्ठ नेता रामचन्द्र पौडेल समूहले असहमति जनाएको थियो। कांग्रेसको महाधिवेशन नजिकिएसँगै नेताहरूबीच गुटगत राजनीति गहिरिँदै गएका बेला पदाधिकारी बैठक बसेको हो। पछिल्लो समय शीर्ष नेताबीच संवादहीनताको अवस्था थियो, त्यसलाई तोड्ने काम भएको छ, एक पदाधिकारीले अन्नपूर्णसँग भने, महाधिवेशनबारे विभिन्न टीकाटिप्पणी भइरहेका बेला शीर्ष नेताहरू एकै ठाउँमा बसेर छलफल भएको छ। महाधिवेशनको मिति तोकिसकेपछि सभापति शेरबहादुर देउवाले विभाग गठनका साथै पूर्णता दिने काम थालेको भन्दै वरिष्ठ नेता रामचन्द्र पौडेल समूहले विरोध गर्दै आएको छ। असन्तुष्ट समूहले पार्टीको केन्द्रीय निर्वाचन समितिमा उजुरीसमेत दिनुका साथै सभापति देउवालाई भेटेरै लिखित ध्यानाकर्षण गराएको थियो। महाधिवेशनलाई प्रभावित पार्ने गरी विभाग र विभिन्न समिति गठन गरिएकोप्रति पदाधिकारी बैठकमा पनि पौडेलले असन्तुष्टि जनाएका थिए। अहिले आएर किन विभाग गठन गर्दै हुनुहुन्छ, महाधिवेशन गर्नुपर्ने बेलामा विभाग गठन गर्ने र मनोनीत गर्ने कार्य बन्द गर्नुस्, पौडेलले भने, समयमै महाधिवेशन गर्ने सुनिश्चितता गर्नुपर्छ। साथै उनले केन्द्रीय समितिको बैठक नै नबोलाई भ्रातृसंस्थाको समयावधि थप गरेकोप्रति पनि असहमति जनाएका थिए। जवाफमा सभापति देउवाले सहमतिमै विभाग गठन गर्न खोज्दा ढिलाइ भएको बताएका थिए। मैले सुरुदेखि नै तपाईंसँग नाम मागेको थिएँ, दिनु भएन, उनले भने, अझै पनि समय छ, नाम दिनुस्। सहमतिमै विभाग गठन गरौं। उनले विभाग गठन गरेर महाधिवेशन प्रभावित पार्न खोजेको पौडेल समूहको आरोपको खण्डन गरे। तपाईंहरू पनि नाम दिनुस्, मिलेर विभाग बनायो भने कसरी महाधिवेशन प्रभावित हुन्छ ? , देउवाले भने, म फागुनमै महाधिवेशन गर्न प्रतिबद्ध छु। कांग्रेसले आसन्न फागुन ७ देखि १० गतेसम्म काठमाडौंमा पार्टीको १४औं महाधिवेशन गर्ने गरी कार्यतालिका सार्वजनिक गरिसकेको छ। पदाधिकारी बैठकको सुरुमै महामन्त्री पूर्णबहादुर खड्काले पार्टीको अन्तरिम संरचना समायोजनको काम, भ्रातृसंस्थाको समयावधि थप, भ्रातृ तथा शुभेच्छुक संस्थाको विधान संशोधनलगायतका विषयमा स्पष्ट पारेका थिए। बैठकमा क्रियाशील सदस्यता छानबिन समिति गठनबारे छलफल भए पनि टुंगो भने लाग्न सकेन। कांग्रेस विधानले सभापतिलाई समिति गठनको अधिकार दिएको छ। सभापति देउवाले अब बस्ने केन्द्रीय समिति बैठकमा संयोजक तोक्ने बताएका छन्। साथै उनले वरिष्ठ नेता रामचन्द्र पौडेल र अर्का नेता पूर्वमहामन्त्री कृष्णप्रसाद सिटौलासँग समिति सदस्यको नाम मागेका छन्।"
बेलायतको जेलमा ११ नेपाली,"लन्डन : ११ नेपाली विभिन्न अभियोगमा बेलायतको जेलमा छन्। लन्डनस्थित नेपाली राजदूतावासका अनुसार उनीहरूमध्ये धेरैलाई यहाँको अध्यागमन कानुन उल्लंघन गरेको मुद्दा लागेको छ। बेलायत सरकारले दूतावासलाई उपलब्ध गराएको तथ्यांकले आठ नेपाली अहिले अध्यागमनसम्बन्धी मुद्दामा जेलमा रहेको देखाएको छ। उनीहरूमध्ये केहीलाई अध्यागमन कानुन मिचेको आरोपमा डिटेन्सन सेन्टरमा राखिएको हो। केहीलाई भने अध्यागमनसँग सम्बन्धित भए पनि नक्कली कागजपत्र, नक्कली बिहेजस्ता गम्भीर अपराध मुद्दा छ। तीन नेपालीलाई जघन्य अपराधको अभियोग लगाइएको छ। जसमध्ये एक जनालाई हत्याको आरोप लागेको छ। झन्डै ४० वर्ष उमेरका ती पुरुष हत्या मुद्दामा एक वर्षदेखि जेलमा रहेको दूतावासले जनाएको छ। त्यस्तै, अर्का एक नेपाली पुरुष पनि मानव तस्करीमा संलग्न रहेको अभियोगमा जेलजीवन बिताइरहेका छन्। दूतावासका प्रवक्ता शरदराज आरनका अनुसार एक वर्षअघि बेलायतका जेलमा रहने नेपालीको संख्या २१ थियो। उनले भने, यहाँ धेरै नेपाली अध्यागमन कानुन उल्लंघन गरेको अभियोगमा जेल पर्ने गरेका छन्। इमिग्रेसन डिटेन्सन सेन्टरमा राखिएका धेरैलाई नेपाल पठाइसकिएका कारण अहिले जेलमा रहनेको संख्या घटेको हो। अहिले बेलायतका जेलमा रहेका नेपालीको मुद्दाको अन्तिम छिनोफानो भने भइसकेको छैन। बेलायतस्थित एभरेस्ट ल फर्मका सोलिसिटर राजु थापाको अनुभवमा पनि अध्यागमन मुद्दामा धेरै नेपाली बेलायतका जेलसम्म पुगेका छन्। भिसामा समस्या हुने वा अध्यागमन कानुन मिच्नेलाई सुरुमा डिटेन्सन सेन्टरमा राखिन्छ। जहाँबाट मुद्दा लडेर कतिपय बेलायतमै बस्न पाउँछन् भने कतिपयलाई सीधै नेपाल पठाइन्छ। बेलायतमा अध्यागमनबाहेक हत्या, बलात्कार, मानव बेचबिखन, ठगीलगायत गम्भीर अपराधमा मुछिएका नेपालीको मुद्दासमेत हेरेको अनुभव सोलिसिटर थापासँग छ। जेलमा पर्ने नेपालीका नेपालस्थित आफन्त र परिवारले यहाँको दूतावास तथा एनआरएनएसहितका संस्थालाई सम्पर्क गरी सहयोगको याचना गरेका छन्। हामी सम्भव भएसम्म सबै नेपालीलाई सम्पर्क गर्ने कोसिस गर्छौं। तर, अधिकांश हाम्रो सम्पर्कमा समेत आउन चाहनुहुन्न, दूतावास प्रवक्ता आरन भन्छन्, इमिग्रेसनका सामान्य केसमा हुनेका लागि होम अफिसमा सम्पर्क गरी छिटो मुद्दा टुंगो लगाइदिन वा नेपाल फर्किने वातावरण बनाइदिन आग्रह गर्ने गरेका छौं। एनआरएनए यूकेकी अध्यक्ष पुनम गुरुङलाई पनि यहाँ जेलमा रहने केही नेपालीका परिवारले नेपालबाट सम्पर्क गरी सहयोग गरिदिन आग्रह गर्ने गरेका छन्। जेल परेकाहरूलाई सम्पर्क गर्न खोज्दा उनीहरू भेट्न नमानेको तर आफूहरूले उनीहरू सरसल्लाहका लागि भेट्न खोजेको गुरुङ बताउँछिन्।"
"वृद्धवृद्धाको मृत्युदर बढी, बालबालिका पनि जोखिममा","काठमाडौं : नेपालमा हालसम्म ८० वर्ष नाघेका २५ जनालाई कोरोना संक्रमण पुष्टि भएको छ। तीमध्ये २ जनाको मृत्यु भएको छ। यो ८ प्रतिशत हो। यस्तै, १० वर्षमुनिका ८ सय ५५ जना संक्रमित पाइएका छन्। तीमध्ये ३ जना (०३५ प्रतिशत)को मृत्यु भएको छ। विश्वव्यापी प्यारामिटरमा हेर्दा बालबालिका मृत्युको यो दर निकै ठूलो हो। कोरोनाले बालबालिकालाई केही असर गर्दैन भन्ने सन्देश सुरुआती दिनमा गयो। त्यो सच्चिनुपर्छ, स्वास्थ्य तथा जनसंख्या मन्त्रालयका जनस्वास्थ्यविज्ञ डा सुरेश तिवारीले भने, बालबालिकालाई सुरक्षित राख्न अभिभावकीय कर्तव्य हुनुपर्छ। जनस्वास्थ्यका दृष्टिले यो विशेष सन्देश हो। वृद्धवृद्धामा भने रोग प्रतिरोधात्मक क्षमता नै न्यून हुन्छ। संख्यात्मक हिसाबले २ जनाको मृत्यु भए पनि अन्य उमेरसमूहभन्दा यो उच्च मृत्युदर हो। ६० वर्षभन्दा माथिका व्यक्तिको स्वास्थ्यलाई ख्याल गर्दा मानवअधिकारभन्दा पनि जनस्वास्थ्य अधिकारका दृष्टिले पनि हेरिनुपर्छ, डा तिवारीले भने, यो उमेरसमूहमा मृत्युदर अधिक छ। सरकार र नागरिकले विशेष रूपमा ध्यान दिन जरुरी छ। लक्षणसहितको संक्रमितबाट वृद्धवृद्धामा रोग सयो भने त्यसले मृत्युदर अझ बढाउने उनको भनाइ छ। ६१ वर्षमाथिको समूहमा संक्रमण न्यून देखिन्छ। तर, मृत्युदर बढी छ। ६१ देखि ७० वर्ष समूहमा ११ जनाको ज्यान गएको छ। यो समूहमा ३ सय १० जना संक्रमित छन्। यो झन्डै ३२३ प्रतिशत हो। ७१ देखि ८० वर्षसम्मका ५ जनाको मृत्यु भएको छ। यो उमेर समूहमा ९४ जना संक्रमित छन्। मृत्युदर ३१९ प्रतिशत हो। संक्रमितको संख्याका दृष्टिले ६० भन्दा कम उमेर समूहका व्यक्ति धेरै छन्। डा तिवारीका अनुसार चलायमान उमेर समूहका व्यक्तिलाई कोरोना संक्रमण बढी देखिएको हो। यो समूहका व्यक्ति चलायमान हुने हुँदा संक्रमण र मृत्यु संख्यात्मक रूपमा बढी देखिएको उनको भनाइ छ। २१ देखि ३० वर्षसम्मका झन्डै ९ हजार संक्रमित छन्। यीमध्ये ७ जना (००८ प्रतिशत)को ज्यान गएको छ। यसैगरी ३१ देखि ४० वर्षसम्मका ५ हजार संक्रमित छन्। यीमध्ये ६ जना (०१२ प्रतिशत)को मृत्यु भएको छ। ४१ देखि ५० वर्षसम्मका संक्रमितमध्ये १८ जना (०६२)को ज्यान गएको छ। यो समूहका संक्रमितको संख्या २ हजार २ सय ६४ छ। ५१ देखि ६० वर्ष उमेर समूहमा ११ जनाको मृत्यु भएको छ। यो समूहमा ८ सय ७९ जना संक्रमित छन्। यो मृत्युदर १२५ प्रतिशत हो। ११ देखि २० वर्षसम्मका ३ हजार २ सय ३९ संक्रमित छन्। यीमध्ये २ जना (००३ प्रतिशत)को ज्यान गएको छ। कोरोना समुदायमा फैलिएको अवस्थामा स्थिति भयावह हुने विज्ञको भनाइ छ। जनस्वास्थ्यविद् डा समीरमणि दीक्षितका अनुसार कोरोना संक्रमण समुदायको तहमा फैलिसकेको छैन। अहिलेको संक्रमण केही केही ठाउँमा फैलिएको हो, जुन क्षेत्रका रूपमा देखिएको छ, डा दीक्षितले भने। नेपालमा संक्रमणको पछिल्लो अवस्थालाई विश्वका अन्य मुलुकसँग तुलना गर्दा मृत्युदर न्यून छ। हालसम्म २१ हजार ७ सय ५० जनामा संक्रमण भइसकेको छ। जसमध्ये ६५ जनाको ज्यान गएको छ। यो ०३ प्रतिशत हो। मन्त्रालयका प्रवक्ता डा जागेश्वर गौतमका अनुसार प्रति १० लाख जनसंख्यामा मृत्यु २२३ प्रतिशत छ। कोरोनाबाट मुक्त हुनेको दर भने ७०५७ प्रतिशत छ। डा तिवारीका अनुसार वृद्धवृद्धामा कोरोना संक्रमण भएको अवस्थामा यसले धेरैको ज्यान लिन सक्छ। छिमेकी मुलुक र विश्वको परिवेशमा तुलना गर्दा नेपालको मृत्युदर कम देखिन्छ। तर, नेपालकै तथ्यांक हेर्ने हो भने ६० वर्षमाथिका वृद्धवृद्धामा ध्यान दिनुपर्ने जरुरी छ। सबै उमेरसमूहमा संक्रमण भए पनि बालबालिकालाई अझ बढी ध्यान दिनुपर्ने अवस्था देखिएको छ, उनले भने। दीर्घरोगको मार चिकित्सकका अनुसार दीर्घ रोगबाट ग्रसित भई औषधि सेवन गरिरहेका धेरै व्यक्तिको कोरोनाबाट ज्यान गएको छ। मन्त्रालयका प्रवक्ता डा जागेश्वर गौतमले भने, निमोनिया,मधुमेह, उच्च रक्तचाप, क्यान्सर, मिर्गौलाका बिरामी भई उपचार गरिरहेका व्यक्तिको बढी मृत्यु भएको छ। इपिडिमिलोजी तथा रोग नियन्त्रण महाशाखाका निर्देशक डा वासुदेव पाण्डेले निमोनिया, मधुमेह, मुटु, क्षयरोग, मिर्गौला, क्यान्सर, क्षयरोग,दमका बिरामीको मृत्यु भएको जानकारी दिए। यीमध्ये पनि अधिकांश मिर्गौलाका बिरामी छन्। दोस्रोमा निमोनिया, तेस्रोमा मधुमेहका बिरामी छन्। त्यस्तै,मुटु, क्षयरोग र क्यान्सरका बिरामीको पनि मृत्यु भएको छ। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारीले धेरैजसो कोमर्बिडिटीका बिरामी मृत्युको मुखमा पुग्ने गरेको बताए।फोक्सोको समस्या भएका, ट्युमर भएका, अंग प्रत्यारोपण गरेका व्यक्ति पनि कोरोना संक्रमणको जोखिममा छन्। यस्ता व्यक्तिको मृत्युदर हुन सक्ने सम्भावना रहन्छ। डा राजभण्डारीले भने, जोसँग रोगविरुद्ध लड्ने क्षमता हुँदैन। त्यस्ता व्यक्तिहरू जोखिम समूहमा पर्छन्। उनका अनुसार झाडाबान्ता भएका व्यक्तिले पनि कोरोनाका कारण ज्यान गुमाएका छन्। संक्रमितमा झाडाबान्ता भएको छ भने पनि सजग हुनुपर्छ। मिर्गौला बिग्रेर भएर मर्न सक्छन्, उनले भने। बाँकेको क्वारेन्टाइनमा ज्यान गुमाएका युवामा लामो समय झाडाबान्ताको समस्या भएको थियो। उपचार अभावमा उनको ज्यान गएको थियो। डा गौतमले भने, सावधानी अपनाउने जिम्मेवारी आफ्नै हो। अत्यावश्यक काम नभई घरबाहिर ननिस्कौं। एक व्यक्तिको मुखबाट निस्कने छिटा अर्कोमा पर्न सक्छ। कुराकानी पनि मास्कभित्रबाटै गरौं। मास्कलाई दैनिक अनिवार्य चाहिने सूचीमा राखौं। पूर्वाधार अभाव पछिल्लो समय काठमाडौंमा संक्रमणदर बढेको मन्त्रालयले जनाएको छ। पछिल्लो २४ घण्टामा काठमाडौंमा एकैदिन ८७ जनामा संक्रमण पाइएको छ। काठमाडौं उपत्यकालगायत घना बस्तीमा संक्रमणमा वृद्धि भइरहेकाले अस्पतालका बेड, उपकरण र स्वास्थ्यकर्मीको अभाव हुने सम्भावना छ, डा गौतमले भने। कोरोनाको उपचार पत्ता नलागेकाले औषधि, अक्सिजन र भेन्टिलेटरले सहयोग मात्र गर्ने उनको भनाइ छ। संक्रमण बढ्दै गए अस्पतालले धान्न सक्दैन। स्वास्थ्यकर्मी पनि अपुग हुन सक्छन्, उनले भने।"
कोरोनालाई हेलचेक्र्याइँ गर्दा जान्छ ज्यान,"ललितपुर : कोरोना संक्रमणबाट गत शुक्रबार ललितपुर१४ थसिखेलकी ६७ वर्षीया महिलाको मृत्यु भयो । वीरगन्जबाट फर्किएको केही समयपछि मृतक महिलालाई कोरोना पुष्टि भएको थियो । उनको परिवारका अन्य पाँच जनालाई पनि कोरोना पोजेटिभ देखिएको स्वास्थ्य कार्यालय ललितपुरले जनाएको छ । कार्यालय प्रमुख खगेश्वर गेलालका अनुसार ती महिला तराईबाट आएपछि क्वारेन्टाइनमा बसिनन् । घर बस्दा न्यूनतम स्वास्थ्य सावधानी पनि नअपनाइएकाले सो परिवारका अन्यलाई पनि संक्रमण भएको थियो । वीरगन्जबाट आएको केही दिनमा कोरोनाका लक्षण देखिन थालेपछि मात्रै ती महिला अस्पताल पुगेकी थिइन् । उनी उच्च रक्तचापको बिरामीसमेत थिइन् । कोरोना संक्रमण पुष्टि भएको केही दिनमा पाटन अस्पतालमा उनको मृत्यु भयो । तराईबाट आएर परिवारका सदस्यसँगको घुलमिल र हेलचेक्र्याइँले अन्यमा समेत संक्रमण देखिएको गेलालको भनाइ छ । क्वारेन्टाइन नबस्दा र परिवारका सबै सदस्य घुलमिल हुँदा समस्या देखियो, उनले भने, कोरोना परीक्षण पनि भएको थिएन, हेलचेक्र्याइँले ज्यानसमेत लिन सक्छ । कोरोना संक्रमणबाट ललितपुरमा मृत्यु हुने ती महिल दोस्रो व्यक्ति हुन् । यसअघि ललितपुर२२ बुङमतीका एक पुरुषको मृत्यु भएको थियो । स्वास्थ्य क्षेत्रमा काम गर्नेले अहिलेको संक्रमणका बेला झनै बढी सावधानी अपनाउनुपर्ने चिकित्सक बताउँछन् । गत महिना काठमाडौंको बल्खुस्थित बयोधा अस्पतालमा ल्याब टेक्निसियनको रूपमा कार्यरत ललितपुर लुभुकी एक युवतीको घरका १३ जना सदस्यलाई कोरोना संक्रमण देखिएको थियो । उत घटनापछि समाजले गर्ने विभेदका कारण आफूले मानसिक यातना भोग्नु परेको ती युवती बताउँछिन् । सो परिवार हाल कोरोना मुक्त भइसकेको महालक्ष्मी नगरका मेयर रामेश्वर श्रेष्ठले जानकारी दिए । ललितपुरमा बिहीबार मात्रै १० जना संक्रमित थपिएका छन् । हालसम्म १ सय ३० जना कोरोना संक्रमित देखिएका छन् । ६ जनाको मृत्यु भएको छ । बुङमतीका पुरुष र थसिखेलकी महिलाबाहेक अन्य ललितपुरमा अस्थायी बसोबास गर्नेहरू हुन् । गेलालका अनुसार पहिला करिब ९८ प्रतिशत लक्षण नभएका बिरामी थिए भने हाल आईसीयूमा भर्ना गर्नुपर्ने खालका संक्रमित बढेका छन् । पहिला आईसीयू भेन्टिलेटरमा राख्नै पर्दैनथ्यो, अहिले पाटन अस्पतालमा दुई, तीन जना आईसीयूमा छन्, उनले भने । अहिलेसम्म ललितपुरका सबै स्थानीय तहमा कोरोना संक्रमण देखिएकोमा सबैभन्दा धेरै जोखिम ललितपुर महानगरपालिकामा रहेको छ । दोस्रोमा महालक्ष्मी नगर र तेस्रोमा गोदावरी नगरपालिकामा खतरा बढेको छ । सरकारले लकडाउन खुला गरेसँगै आम मानिसले सावधानी नअपनाउँदा संक्रमणको जोखिम कायम रहेको विज्ञहरूको बुझाइ छ ।"
१६२ स्थानमा सडक अवरुद्ध,"काठमाडौं : यस वर्षको बाढीपहिरोले मुलुकभर राष्ट्रिय राजमार्ग, सहायक राजमार्ग, पुल, रणनीतिक सडक र ग्रामीण सडकमा ठूलो क्षति पुयाएको छ। सडक विभागका अनुसार बाढीपहिरोले १ सय ६२ स्थानमा क्षति पुयाएको छ। पहिरो खस्ने, नदी कटान, सडक भासिने र ढुंगा खस्नेलगायत समस्या देखिएको सडक विभागका उपमहानिर्देशक शिवहरि सापकोटाले जानकारी दिए। अविरल वर्षाले निरन्तर पहिरो खस्नुका साथै केही स्थानमा पुल पनि बगाएको बाढीपहिरोले राष्ट्रिय तथा सहायक राजमार्ग, पुल, रणनीतिक सडक र ग्रामीण सडकमा अर्बौंको क्षति भागले सडक सञ्चालन गर्न विभिन्न डिभिजन कार्यालयमार्फत मेसिन र कर्मचारी परिचालन गरेको छ। पहिरो हटाउने र बाढीले क्षति पुयाएका सडक मर्मत गर्ने काम भइरहेको छ। तर, लगातारको वर्षाले प्रयास सफल भएको छैन। बुधबार साँझसम्म बाढीपहिरोले २२ वटा सडक खण्ड पूर्णरूपमा अवरुद्ध छन् भने ६२ वटा सडक आंशिक वा एकतर्फी सञ्चालन भएको छ। ७८ वटा सडक मर्मत गरी सञ्चालन गरिएको विभागले जानकारी दिएको छ। सडक सञ्चालन गर्न सडक विभाग मातहत रहेका १९८ वटा मेसिन परिचालन गरिएको सापकोटाले जानकारी दिए। धेरै क्षति पुगेको स्थानमा मेसिन भाडामा लिएर पनि काम भइरहेको उनले बताए। पृथ्वी राजमार्ग मात्रै ५० स्थानभन्दा धेरै ठाउँमा क्षति पुगेको थियो। उक्त राजमार्गको अवरोध हटाउन सफल भएका छौं, सापकोटाले भने, पछिलो केही दिन वर्षा कम भएकाले पृथ्वी राजमार्ग सञ्चालन गर्न सम्भव भएको हो। अरनिको राजमार्ग, साँफेबगरमार्तडी सडक, बेसीसहर चामे सडक। बेनी जोमसोम कारोला सडक र महाकाली राजमार्गमा अवरोध हटाउन समस्या भइरहेको सापकोटाले बताए। उक्त सडक खण्डमा अविरल वर्षाले निरन्तर पहिरो खस्नुका साथै केही स्थानमा पुल बगाएको छ। विभागले मेसिन प्रयोग गरेर पहिरो हटाइरहे पनि नयाँ पहिरो खसेकाले समस्या देखिएको उनको भनाइ छ। बाढीपहिरोले करिब एक दर्जन पुलमा क्षति पुयाएको विभागले जानकारी दिएको छ। विभागका अनुसार केही स्थानका पुल र पहुँच सडक पहिरो र बाढीले बगाएको छ। पहिरोले सबैभन्दा धेरै क्षति बेनी जोमसोम कोरेला सडक खण्डको पुलमा पुयाएको छ। बेनी जोमसोम कोरोला सडकको दाना, गलेस्वोर, काभ्रेभिर, घोप्टेभिरमा पहिरोले बेलिब्रिज बगाएको छ। सोही सडकको रुप्से खण्डमा स्ल्याब कल्भर्ट बगाएको र निर्माणाधीन पुलको जग पुरिएको छ। साथै खहरे खोला डाइभर्सन तथा निर्माणाधीन पुल पनि बगाएको छ। साँफेवगरमार्तडी सडकको ताप्रिसेरा घट्टेखोलोको पुल बगाएको छ। अरनिको राजमार्गको दाकलांग, झ्यालेबुल्कोट र जम्बु खण्डका सडक भासिएको र बगाएको छ। साँफेबगरमार्तडी सडकको अम्कोटोवारी खण्ड असार २५ गतेदेखि अवरुद्ध छ। बूढीगंगा नदीको बहावले ५०० मिटरभन्दा धेरै सडक बगाएको छ। कान्ति लोकपथको घट्टे पख, बाघ घारा, शिलालेख, रातोभिर छपेली, भालुखोला बिर्खेघारामा पहिरो सफा गरी यातायात सञ्चालन भए पनि पुन अवरोध भएको छ। बेसीसहर चामे सडकको चम्चे, म्यार्दी ढुंगासहित पहिरो आएकाले सडक अवरोध छ। साँफेवगरमार्तडी सडकको बल्दे र अम्कोट खण्डको पहिरो यातायात अवरुद्ध छ। महाकाली राजमार्गको सतबाँझ दार्चुला सडक बगाएको छ। बेनी जोमसोम कारोला सडक, नच्योग, तातोपानी सडक माथिबाट पहिरो आएकाले सडक अवरुद्ध छ। सोही सडक खण्डमा पर्ने काइकु खोलाले घासा स्ल्याब कल्भर्ट बगाएको र दुवैतर्फको पहुँच मार्ग बगाएको छ। लेते खोलाको सडकमा पहिरो खसेर यातायात अवरुद्ध छ। बेसीसहर चामे सडक च्याम्चे द्धहरा नजिकै पहिरो खसेको र खरखेर भीर पहिरोले पुन यातायात अवरोध पुयाएको छ।गल्छी त्रिशूली मैलुङ स्याफ्रुबेसी रसुवागढी सडकको मैलुङस्याफ्रु खण्ड पहिरो र लेदो खसेकाले साउन १ गतेदेखि अवरुद्ध छ। सो सडकको स्याफ्रुरसुवागढी खण्ड पनि पहिरोका कारण एक सातादेखि अवरुद्ध छ। कक्रहवारुद्रपुरसालझन्डीसन्धिखर्कढोरपाटन सडकका विभिन्न चेनेजमा पहिरो, सडक भाँसिने लगाएको समस्या छ। हुलाकी राजमार्गअन्तर्गतको सत्ती भजनी धनगढी सडक खण्डको कृष्णनगर र सोनापफाटामा बाढीले सडक बगाएको छ। दुई अर्बको क्षतिबाढीपहिरोले मुलुकभरको राष्ट्रिय राजमार्ग, सहायक राजमार्ग, पुल, रणनीतिक सडक र ग्रामीण सडकमा अर्बको क्षति भएको छ। विभागका अनुसार बुधबारसम्म बाढीपहिरोले करिब दुई अर्ब रुपैयाँ बराबरको क्षति पुगेको छ। आंशिक रूपमा यातायात सञ्चालन गर्न सामान्य खर्च लाग्ने भए पनि पुनस्र्थापन गर्न दुई अर्ब रुपैयाँ लाग्ने विभागको प्रारम्भिक अनुमान छ। पहिरो पन्छाएर र पानी कटाएर आंशिक रूपमा सडक सञ्चालन गर्ने प्रयास गरिरहेको छ। अविरल वर्षाले पहिरो नरोकिएकाले सडक मर्मत गर्न कठिन भइरहेको विभागका अधिकारीको भनाइ छ। सडक मर्मत सम्भारका लागि सरकारले चालु आवमा ७ अर्ब २१ करोड रुपैयाँ सडक बोर्डमार्फत विनियोजन गरेको छ। यो रकम स्थानीय, प्रदेश र सडक विभागका सडक मर्मत सम्भारमा खर्च हुनेछ। सडक बोर्डका कार्यकारी निर्देशक कृष्णसिंह बस्नेतका अनुसार उक्त रकम बाँडफाँटका लागि बोर्डको समितिमा छलफल भइरहेको जानकारी दिए।"
हङकङमा नेपालीलाई सकस,"हङकङ : हङकङमा लगभग ४० हजार नेपालीको बसोबास छ। नेपाली कसैमा पनि हालसम्म कोरोना संक्रमण देखिएको छैन। तर, रोजगारी गरेर जीविकोपार्जन गर्नेहरू सकसमा परेका छन्। नेपाली समुदायलाई पनि अवश्य खतरा छ। निर्माण क्षेत्रलगायतमा काम गर्नेहरूमा कोरोना सर्न सक्ने सम्भावना छ, दुई दशकदेखि निर्माण व्यवसायमा रहेका मोहन गुरुङ भन्छन्, सामान्य कामदारका रूपमा काम गर्ने नेपाली अझ जोखिममा छन्। तर, आफैं सुरक्षित हुन प्रयास गर्न जरुरी छ। नर्मता पाण्डे (नाम परिवर्तन) इटालियन रेस्टुरेन्टमा सहायक सेफका रूपमा काम गर्थिन्। कोरोना प्रकोप सुरु भएसँगै उनी काम गर्ने रेस्टुरेन्टमा ग्राहकको कमी भयो। रेस्टुरेन्टले अर्डरको खाना मात्र बनाउन थाल्यो। आकर्षक तलब पाइरहेकी उनलाई हप्तामा तीन दिन मात्र काममा बोलाउन थालियो। भन्छिन्, हप्तामा तीन दिन मात्र काम गरेर कसरी महिनाभरिको खर्च धान्ने होला ? राजभक्त राई काम गर्ने निर्माण कम्पनीको साइट बन्द भएको छ। त्यहाँ एक जनालाई कोरोना संक्रमण देखिएको छ। भन्छन्, अब कहिले काम नियमित हुन्छ भन्ने थाहा छैन। काम नभएपछि कमाइ पनि हुँदैन। दैनिकी चलाउन गाह्रो भइरहेको छ। कोपिला गुरुङ (नाम परिवर्तन)ले तीन सन्तानसँगै परिवारको खर्च धान्नुपर्छ। आफू काम गर्ने बार बन्द भएसँगै उनी पनि समस्यामा छिन्। बचत पनि सकिन लाग्यो, अब के गर्ने भनेर दोधारमा छु, उनी भन्छिन्। होटलमा शुक्रबारदेखि दुई जनासम्म खान मिल्ने नियम बनाएसँगै केहीलाई काममा बोलाइएको छ। तर, कम्पनी पूर्ण क्षमतामा सञ्चालनमा आउन नसकेपछि धेरैले जागिर गुमाएका छन्। काम गर्ने क्षेत्रमा भीडभाड हुने भएकाले कोरोनाको जोखिम बढेको छ। ज्यानको बाजी राखेर भए पनि काम त गर्नै पयो, सचिन गिरी भन्छन् । उनले भने, महिनाको खर्च धान्न पनि आफू सुरक्षित बन्दै कामलाई निरन्तरता दिने बाध्यता छ। तर, काम गर्ने कम्पनी नै बन्द भएपछि के गर्ने ? नेपालीको लगानी रहेको होटल, रेस्टुरेन्ट अधिकांश बन्द छन्। फास्टफुड पसल सञ्चालन भए पनि सरकारले दुई जनाभन्दा बढी भेला भए २५ हजार डलर र ६ महिना जेल सजायको नियम लगाएको छ। त्यही भएर ठूला रेस्टुरेन्ट खुल्न सकेका छैनन्। अघिल्लो आइतबारसम्म हङकङमा कोरोना संक्रमण सयभन्दा बढीको दरमा थियो। बिहीबार उच्च संक्रमण १ सय ४९ र शुक्रबार १ सय २१ देखियो। मंगलबारदेखि संक्रमणदर दोहोरो अंकमा झर्दै केही सुधारको संकेत देखिएको छ। बुधबार दुई जनाको मृत्युसहित ८५ जनामा कोरोना पोजिटिभ देखियो। बुधबार देखिएका संक्रमितमध्ये तीन जना विभिन्न देशबाट आएका हुन्। बाँकी ८२ स्थानीय हुन्। वल्र्डोमिटरका अनुसार बिहीबारसम्म हङकङमा संक्रमितको संख्या ३ हजार ८ सय ५० पुगेको छ। बिहीबार ९५ जना नयाँ संक्रमित फेला परेका छन्। कोरोनाबाट मृत्यु हुनेको संख्या ४५ पुगेको छ।"
यस्तो छ उपत्यकाका तीन सीडीओको निर्णय,"काठमाडौं : कोरोना भाइरस (कोभिड१९) संक्रमण नियन्त्रणका लागि उपत्यकाका तीन जिल्ला प्रशासन कार्यालय (सीडीओ) ले अत्यावश्यकबाहेकका सबै काम स्थगित गर्ने निर्णय गरेका छन्। काठमाडौंका सीडीओ जनकराज दाहाल भक्तपुरकी सीडीओ हुमकला पाण्डे र ललितपुरका सीडीओ नारायण भट्टले कार्यालयका अत्यावश्यक पाँचबाहेक अन्य सेवा तत्कालका लागि स्थगित गर्ने निर्णय गरेका हुन्। तीनै सीडीओ कार्यालयले साउन २५ गतेदेखि भदौ ८ गतेसम्म लागू हुनेगरी अत्यावश्यकबाहेकका सेवा स्थगित गर्ने निर्णय गरेका हुन्। कार्यालयमा सेवाग्राहीको भीडभाड अत्याधिक बढेको र कार्यालयबाटै कोभिड१९ को संक्रमण सर्वसाधारणमा फैलिन सक्ने जोखिम बढेका कारण साउन २५ गतेबाट भदौ ८ गतेसम्म लागू हुनेगरी अत्यावश्यकबाहेकका सेवा रोक्ने निर्णय भएको काठमाडौं सीडीओ कार्यालयका प्रशासकीय अधिकृत कमलप्रसाद पाण्डेले जानकारी दिए। नियमित सञ्चालन हुने सेवा शान्ति सुरक्षा सम्बन्धी सेवा, ठाडो निवेदन र उजुरी सेवा, मुद्दा सम्बन्धी कार्यअत्यावश्यक कामको लागि सवारी पास सम्बन्धी कार्य र विपद् व्यवस्थापन सम्बन्धी कार्य त्यसैगरी सीडीओ कार्यालयले हाललाई विभिन्न आठ सेवा स्थगित गर्ने निर्णय गरेको छ। स्थगित गरिएका सेवाहरु नयाँ नेपाली नागरिकता वितरण, नागरिकता प्रतिलिपि वितरण, हातहतियार दर्तानविकरण संस्था दर्तापत्रपत्रिका दर्ता साथै नविकरण सम्बन्धी कार्य, निजी सुरक्षा कम्पनी नविकरणराजदानी वितरण, नाबालिग परिचयपत्र वितरण र अन्य अत्यावश्यक नभएका सेवाहरु। सीडीओ कार्यालयमा प्रवेश गर्ने सेवाग्राहीले सरकारले तोकेका स्वास्थ्य मापदण्ड पूरा गर्नुपर्ने छ। अनावश्यक भीडभाड नगरी सामाजिक भौतिक दूरी कायम राख्न साथै कोरोनाको लक्षण वा शंका लागेमा नेपाल सरकारले तोकेका स्वास्थ्य संस्थामा गएर परीक्षण गर्न समेत जानकारी गराइन्छ, निर्णयमा थप भनिएको छ, स्वास्थ्य मापदण्ड बमोजिम नगरेमा संक्रामक रोग ऐन, २०२० बमोजिम कारबाही हुने व्यहोरा सम्बन्धित सबैमा जानकारी गराइन्छ।"
"प्रधानमन्त्रीका सल्लाहकार रिमालले श्रेष्ठलाई भने, प्रवक्ता पदको लाज त जोगाउनुस्","काठमाडौं : प्रधाननमन्त्री केपी ओलीका मुख्य सल्लाहकार विष्णु रिमालले नेपाल कम्युनिस्ट पार्टी (नेकपा) का प्रवक्ता नारायणकाजी श्रेष्ठलाई नेताहरूलाई गुटबन्दीको आगोमा पोल्न उत्तोलक नबन्न आग्रह गरेका छन्। इनफ इज इनफभन्दै शुक्रबार श्रेष्ठलाई मेन्सन गरेर ट्ववीटमार्फत उनले कमसेकम पार्टी प्रवक्ता पदको लाज त जोगाउनुस् भन्दै टिप्पणी गरेका छन् । उनले पार्टी एकता विरूद्धका कुनैपनि गतिविधि कतैबाट पनि नहोस् भन्ने कामना गरेका छन्। विधी र पद्दतीको नक्कली गीत गाउँदै नेताहरूलाई गुटवन्दीको आगोमा पोल्न उत्तोलक नबन्नुहोस्! पार्टी एकता विरूद्धका कुनैपनि गतिविधि कतैबाट पनि नहोस्। रिमालले लेखेका छन्,मुलुक संवेदनशील मोडमा छ महसूस होस्। प्रधानमन्त्री केपी ओलीको कायैशैली र व्यक्तिगत प्रवृत्तिका विरुद्ध अहिले नेकपाभित्र अध्यक्ष पुष्पकमल दाहाल, वरिष्ठ नेता माधव नेपाल, झलनाथ खनाल, प्रवक्ता नारायणकाजी श्रेष्ठले आवाज उठाइरहेका छन्। १० असारदेखि जारी स्थायी समिति बैठकमा प्रधानमन्त्री एवं अध्यक्ष ओलीको राजीनामाको विषयले प्रवेश पाएपछि विवाद उत्कर्षमा छ। पार्टी महाधिवेशनमा गएर अध्यक्ष ओलीले सम्मानजनक नेतृत्व हस्तान्तरण गर्ने या महाधिवेशनपूर्व नै ओलीको विकल्प खोजेर जाने भन्नेमै नेकपा शीर्ष नेताबीच विवाद छ। पार्टीको आन्तरिक संघर्ष चर्किँदै गएपछि पटकपटक स्थायी समिति स्थगित हुँदै आएको छ। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
तीन सीडीओको बैठक : अत्यावश्यक सेवाबाहेक उपत्यकामा थप कडाइ,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण नियन्त्रणका लागि काठमाडौं उपत्यकामा थप कडाइ हुने भएको छ। शुक्रबार काठमाडौं, ललितपुर र भक्तपुरका प्रमुख जिल्ला अधिकारी (सीडीओ) र सुरक्षा निकायका प्रमुखको छलफलले मानवीय गतिविधि र आवतजावतमा थप कडाइ गर्ने निर्णय गरेको हो। बैठकमा उपत्यकामा कोरोना संक्रमण नियन्त्रणका लागि के गर्न सकिन्छ भन्ने विषयमा छलफल भएको छ, ललितपुरका सीडीओ नारायण भट्टले भने, उपत्यकामा संक्रमण बढेपछि आगामी दिनमा कस्तो रणनीति तय गर्न सकिन्छ भनेर छलफल गरिएको हो। बैठकमा संक्रमण बढी देखिएको क्षेत्र सिल गर्ने, अत्यावश्यक बाहेकका सेवा बन्द गर्ने, सपिङ मल र व्यापारिक केन्द्रमा स्वास्थय सुरक्षा मापदण्ड पालना भए नभएको अनुगमन गर्ने, मापदण्ड कार्यान्वयन नभएको पाइए बन्द गर्नेलगायत विषयमा छलफल भएको छ। ललितपुरको सीडीओ भट्टका अनुसार उपत्यकाको सुरक्षा मापदण्डका विषयमा केही महत्वपूर्ण प्रस्ताव वृहमन्त्रालयमा पठाउने विषयमासमेत छलफल भएको छ। छलफलमा काठमाडौंका सीडीओ जनकराज दाहाल भक्तपुरकी सीडीओ हुमकला पाण्डे र ललितपुरका सीडीओ भट्टसहित सुरक्षा निकायका प्रमुख र उद्योगीको सहभागीता रहेको थियो।"
संकटमा ब्युँझिएन स्वास्थ्य समिति,"काठमाडौं : कोरोना महामारीसँगै शिक्षा र स्वास्थ्य क्षेत्र पनि संकटपूर्ण अवस्थाबाट गुज्रिरहेको छ। तर, यो समयमा शिक्षा र स्वास्थ्य क्षेत्र हेर्ने संसदीय समिति भने ब्युँझिन सकेको छैन। संकटपूर्ण समयमा अधिकांश संसदीय समिति सक्रिय रहेका बेला प्रतिनिधिसभा अन्तर्गतको शिक्षा तथा स्वास्थ्य समिति भने निष्क्रिय छ। यो समितिले पछिल्लो एक महिनामा एउटा छलफलसमेत बोलाउन सकेको छैन। समितिले असार १६ गते अन्तिम छलफल चलाएको थियो। संसदीय समितिका पूर्वसचिव सुदर्शन कुइँकेलले संकटपूर्ण अवस्थामा शिक्षा तथा स्वास्थ्य समिति चुुकिरहेको बताए। यो बेला सम्बन्धित संसदीय समितिले अरूबेलाभन्दा झन् बढी चासो लिनुपर्ने हो। तर, शिक्षा तथा स्वास्थ्य समितिले त्यति धेरै चासो लिएको देखिएन, उनले भने, कोरोना देखिएसँगै यो समितिले एक, दुई दिन बिराएर नियमित छलफल गर्नुपर्ने थियो। संकटको समयमा समितिको छलफल सम्बन्धित क्षेत्रका जनताको आवाज बन्नुपर्ने पूर्वसचिव कुइँकेलको भनाइ छ। यस्तो समयमा जनताले आफ्ना कुरा सीधै सरकारसँग पुर्याउन सकेका हुँदैनन्, त्यसैले समितिले नै जनताका कुरा सरकार समक्ष पुर्याउनुपर्ने हो, उनले भने, सम्बन्धित सांसद चुुप लागेर बस्ने यो समय होइन। संघीय संसद् प्रतिनिधिसभा नियमावलीको नियम १७० बमोजिम गठित शिक्षा तथा स्वास्थ्य समितिको प्रमुख कार्यक्षेत्रभित्र शिक्षा, विज्ञान तथा प्रविधि मन्त्रालय, स्वास्थ्य तथा जनसंख्या मन्त्रालय र युवा तथा खेलकुद मन्त्रालय पर्छन्। कोरोनाको संकटपूर्ण अवस्थामा यी तीनवटै मन्त्रालयको जिम्मेवारी महत्वपूर्ण छ। समितिले यी मन्त्रालयहरूलाई आवश्यक निर्देशन दिनुपर्ने हुन्छ। यतिमात्र होइन, समितिले ती मन्त्रालयहरूलाई संसद्प्रति उत्तरदायी र जवाफदेही बनाउने भूमिका पनि निर्वाह गर्नुपर्ने हो। तर, समिति आफैं निष्क्रिय बनेका कारण मिनी पार्लियामेन्टका रूपमा सरकारलाई दिने निर्देशन, राय सल्लाह, काम कारबाही अध्ययन अनुगमन गर्ने, सचेत पार्ने, ध्यानाकर्षण गराउने काम छुटिरहेका छन्। समितिले छलफल बोलाउन नसक्नुमा अनेक कारण रहेको समितिका उपसचिव पुष्पप्रकाश खनालले बताए। पछिल्लो समय समिति सचिवालयको नेतृत्व उपसचिव खनालले नै गरिरहेका छन्। बैठक बसिहालौं भन्ने त थियो तर यस्तै भयो। मैले पहल नगरेको होइन। यही बेला सभापतिज्यूको हड्डी र नशामा समस्या देखियो, त्यसैले अस्पतालमा बस्नुपर्ने भयो, उनले भने, क्वारेन्टाइनहरूको निरीक्षण र अनुगमनको लागि फिल्डमा जाने कुरा पनि थियो। तर जान सकिएको छैन। समिति सचिवालयले छलफल बोलाउन नसक्नुमा सभापति जयपुरी घर्तीको स्वास्थ्यलाई कारण बनाइएको छ। तर, यो देखाउने बहाना मात्रै बनेको छ। किनकि सभापतिको अनुुपस्थितिमा पनि संसदीय समिति सक्रिय बन्न सक्ने कानुनी बाटो खुला रहेको देखिन्छ। प्रतिनिधिसभा नियमावलीको नियम १७८ (२)मा समिति सभापतिको अनुपस्थितिमा समितिका सदस्यले आपूमध्येबाट छानेको व्यक्तिले सभापतित्व गर्न सक्ने व्यवस्था छ। त्यस्तै १७८ को उपनियम ३ मा भनिएको छ, उपनियम २ बमोजिम सदस्यले छानेको व्यक्तिले समितिको बैठकको सभापतित्व गर्दा समितिको सभापतिलाई भएको सबै अधिकार प्रयोग गर्न सक्नेछ। समितिका सदस्य सांसद तथा समिति सचिवालयले चाहेको खण्डमा सभापतिको स्वास्थ्य बिग्रिएका बेला पनि समिति सक्रिय हुुन सक्ने व्यवस्था प्रतिनिधिसभा नियमावलीमा छ। नियमावलीको नियम १७८ (१)मा भनिएको छ, समितिको बैठक सम्बन्धित समितिको सभापतिले आवश्यकताअनुुसार बोलाउन सक्नेछ। तर समितिको बैठक स्थगित भएको अवस्थामा छलफल गर्नुपर्ने विषयसहित बैठक बोलाउनु उपयुक्त छ भनी समितिका एक चौथाई सदस्यले सभापति समक्ष लिखित अनुरोध गरेमा पाँच दिनभित्र सभापतिले बैठक बस्ने मिति र समय तोक्नुपर्नेछ। स्वास्थ्य संकटका बेला स्वास्थ्य समिति नै निष्क्रिय हुनुमा समितिका सदस्य सांसदहरूको पनि लापरवाही देखिन्छ। समिति सदस्य सांसद अञ्जना विशंखेले धेरैजसो सांसद जिल्ला बाहिर रहेकाले छलफल हुन नसकेको बताइन्। समितिमा सभापति उपस्थित नहुँदा कसरी संयोजन गर्ने भन्ने विषयमा सल्लाह भएको हो। तर यसले मूर्तरूप लिन सकेको छैन, उनले भनिन्, संसद् स्थगित हुने बित्तिकै सांसदहरू जिल्ला बाहिर जाने चलन छ। त्यसैले समिति सदस्यहरू काठमाडौं बाहिर हुनुहुन्छ। त्यसैले पनि समस्या भएको हो।"
राष्ट्रियसभा समितिमा पुराना सभापति,"काठमाडौं : राष्ट्रियसभाका चारवटै विषयगत समितिका सभापतिमा पुरानै अनुहार दोहोरिने निश्चित भएको छ। सभापति चयनका लागि बिहीबार भएको उम्मेदवारी दर्तामा पुरानै अनुहारलाई तत्तत् समितिको सभापतिमा निर्वाचित गर्न एकल रूपमा प्रस्ताव दर्ता भएका छन्। दलीय सहमतिमा चारवटै समिति सभापतिका लागि एकएक जनाको मात्र प्रस्ताव परेकाले सबै सभापति निर्विरोध निर्वाचित हुने छन्। यसको औपचारिक घोषणा भने शुक्रबार सम्बन्धित समितिका बैठकले गर्ने छन्। यसअघि विधायन व्यवस्थापन समितिको सभापति रहेका सत्तासीन नेकपाका पर्शुराम मेघी गुरुङलाई सोही समितिको सभापति निर्वाचित गर्न प्रस्ताव दर्ता भएको छ। गुरुङको प्रस्तावमा देवेन्द्र दाहाल छन् भने समर्थकमा तारामान स्वाँर छन्। यस्तै, प्रत्यायोजित व्यवस्थापन समितिको सभापतिमा निवर्तमान सभापति रामनारायण बिडारीको एक मात्र प्रस्ताव परेको छ। बिडारी सत्तासीन नेकपाका सांसद हुन्। उनको प्रस्तावकमा राधेश्याम अधिकारी छन् भने समर्थकमा शेरबहादुर कुँवर छन्। दिगो व्यवस्थापन समितिको सभापतिमा कांग्रेसकी सांसद तारादेवी भट्टलाई नै सभापति बनाउन एक मात्र प्रस्ताव दर्ता भएको छ। भट्टको प्रस्तावकमा दिनानाथ शर्मा र समर्थकमा रमेशजंग रायमाझी छन्। राष्ट्रिय सरोकार समितिको सभापतिमा नेकपाकी सांसद पार्वती रावलको नाममा प्रस्ताव दर्ता भएको छ। रावलको प्रस्तावकमा खिमलाल भट्टराई र समर्थकमा अनिता देवकोटा छन्। यसअघि राष्ट्रियसभाका चारवटा समितिमध्ये तीनवटा सभापति नेकपा र एउटा विपक्षी कांग्रेसलाई दिने सहमतिअनुसार गठन भएका थिए। यसपटक पनि सोही सहमतिमा दलहरू अडेकाले सभापतिहरू सर्वसम्मत भएका हुन्। राष्ट्रियसभा सचिव राजेन्द्र फुँयालले शुक्रबार समितिका बैठक बसेर औपचारिक रूपमा सभापति निर्वाचनको घोषणा गर्नेछन्। दुई वर्षका लागि गठन भएका विषयगत समितिको कार्यविधि साउन १६ गते सकिएको थियो। समितिको कार्यविधि समाप्तिसँगै सभापतिको कार्यकाल पनि स्वतः समाप्त भएको थियो। राष्ट्रियसभा अध्यक्ष गणेश तिमिल्सेनाले बाधा फुकाउ आदेश जारी गरी गत शनिबार समिति गठन गरेका थिए। संसद् अधिवेशन चालू नरहेकाले विषयगत समिति गठन गर्न नियमावलीले बाधा उत्पन्न गरेपछि अध्यक्ष तिमिल्सेनाले बाधा अड्काउ फुकाएका थिए। राष्ट्रियसभा नियमावलीले सभाको बैठकबाट विषयगत समिति गठन र अनुमोदन हुने व्यवस्था गरेको छ। हाल संसद् अधिवेशन चालू नरहेकाले विषयगत समिति गठन गर्न नियमावलीले रोकेको थियो। राष्ट्रियसभा समितिविहीन बन्ने र अर्को अधिवेशनसम्म कुर्दा समितिको काम कारबाही नै प्रभावित हुने अवस्था उत्पन्न भएपछि अध्यक्ष तिमिल्सेनाले बाधा अड्काउ फुकाउ आदेश जारी गरी समिति गठन गरेका थिए। ५९ सदस्यीय राष्ट्रियसभामा प्रत्येक दुई वर्षमा एक तिहाइ सांसदको कार्यकाल समाप्त हुने भएकाले नियमावलीमा नै समितिको कार्यवधि पनि दुई वर्ष मात्र राखिएको थियो।"
कांग्रेसका ५ लाख सदस्य थपिने,"काठमाडौं : नेपाली कांग्रेसले नयाँ क्रियाशील सदस्यता शतप्रतिशत बढाउने भएको छ। बिहीबार बसेको कांग्रेस पदाधिकारी बैठकमा नेताहरूबीच नयाँ क्रियाशील सदस्यता बढाउने अनौपचारिक सहमति भएको हो। देशभर नयाँ क्रियाशील सदस्यता वितरण र नवीकरणको काम चलिरहेका बेला कांग्रेसका शीर्ष नेताले सदस्यता दोब्बर बनाउने सहमति गरेका हुन्। अहिले कांग्रेसमा करिब पाँच लाख क्रियाशील सदस्य छन्। अब पाँच लाख क्रियाशील सदस्य थपिनेछन्। पदाधिकारी बैठकमा भएको सहमतिलाई औपचारिकता दिन केन्द्रीय समिति बैठक बोलाउने नेताहरूले बताएका छन्। छिट्टै केन्द्रीय समिति बैठक बसेर औपचारिक निर्णय हुनेछ, कांग्रेस सहमहामन्त्री डा प्रकाशशरण महतले भने। पार्टीका पूर्वपदाधिकारीसहित पदाधिकारी बैठक बसेको हो। विभिन्न पार्टी परित्याग गरी कांग्रेस प्रवेश गर्ने र पार्टी समायोजनका साथै सदस्यता लिन चाहनेको संख्या धेरै भएपछि तल्लो तहबाटै क्रियाशील सदस्यता थप गर्नुपर्ने दबाब आएको हो। यसअघि पार्टी संस्थापन पक्षले क्रियाशील सदस्यता दोब्बर बनाउनुपर्ने प्रस्ताव गरे पनि वरिष्ठ नेता रामचन्द्र पौडेल समूहले असहमति जनाएको थियो। कांग्रेसको महाधिवेशन नजिकिएसँगै नेताहरूबीच गुटगत राजनीति गहिरिँदै गएका बेला पदाधिकारी बैठक बसेको हो। पछिल्लो समय शीर्ष नेताबीच संवादहीनताको अवस्था थियो, त्यसलाई तोड्ने काम भएको छ, एक पदाधिकारीले अन्नपूर्णसँग भने, महाधिवेशनबारे विभिन्न टीकाटिप्पणी भइरहेका बेला शीर्ष नेताहरू एकै ठाउँमा बसेर छलफल भएको छ। महाधिवेशनको मिति तोकिसकेपछि सभापति शेरबहादुर देउवाले विभाग गठनका साथै पूर्णता दिने काम थालेको भन्दै वरिष्ठ नेता रामचन्द्र पौडेल समूहले विरोध गर्दै आएको छ। असन्तुष्ट समूहले पार्टीको केन्द्रीय निर्वाचन समितिमा उजुरीसमेत दिनुका साथै सभापति देउवालाई भेटेरै लिखित ध्यानाकर्षण गराएको थियो। महाधिवेशनलाई प्रभावित पार्ने गरी विभाग र विभिन्न समिति गठन गरिएकोप्रति पदाधिकारी बैठकमा पनि पौडेलले असन्तुष्टि जनाएका थिए। अहिले आएर किन विभाग गठन गर्दै हुनुहुन्छ, महाधिवेशन गर्नुपर्ने बेलामा विभाग गठन गर्ने र मनोनीत गर्ने कार्य बन्द गर्नुस्, पौडेलले भने, समयमै महाधिवेशन गर्ने सुनिश्चितता गर्नुपर्छ। साथै उनले केन्द्रीय समितिको बैठक नै नबोलाई भ्रातृसंस्थाको समयावधि थप गरेकोप्रति पनि असहमति जनाएका थिए। जवाफमा सभापति देउवाले सहमतिमै विभाग गठन गर्न खोज्दा ढिलाइ भएको बताएका थिए। मैले सुरुदेखि नै तपाईंसँग नाम मागेको थिएँ, दिनु भएन, उनले भने, अझै पनि समय छ, नाम दिनुस्। सहमतिमै विभाग गठन गरौं। उनले विभाग गठन गरेर महाधिवेशन प्रभावित पार्न खोजेको पौडेल समूहको आरोपको खण्डन गरे। तपाईंहरू पनि नाम दिनुस्, मिलेर विभाग बनायो भने कसरी महाधिवेशन प्रभावित हुन्छ ? , देउवाले भने, म फागुनमै महाधिवेशन गर्न प्रतिबद्ध छु। कांग्रेसले आसन्न फागुन ७ देखि १० गतेसम्म काठमाडौंमा पार्टीको १४औं महाधिवेशन गर्ने गरी कार्यतालिका सार्वजनिक गरिसकेको छ। पदाधिकारी बैठकको सुरुमै महामन्त्री पूर्णबहादुर खड्काले पार्टीको अन्तरिम संरचना समायोजनको काम, भ्रातृसंस्थाको समयावधि थप, भ्रातृ तथा शुभेच्छुक संस्थाको विधान संशोधनलगायतका विषयमा स्पष्ट पारेका थिए। बैठकमा क्रियाशील सदस्यता छानबिन समिति गठनबारे छलफल भए पनि टुंगो भने लाग्न सकेन। कांग्रेस विधानले सभापतिलाई समिति गठनको अधिकार दिएको छ। सभापति देउवाले अब बस्ने केन्द्रीय समिति बैठकमा संयोजक तोक्ने बताएका छन्। साथै उनले वरिष्ठ नेता रामचन्द्र पौडेल र अर्का नेता पूर्वमहामन्त्री कृष्णप्रसाद सिटौलासँग समिति सदस्यको नाम मागेका छन्।"
पार्टी प्रवेशीको मनोविज्ञान,"राजनीतिक पार्टीहरूमा दलबदललाई कुनै नौलो घटना मानिन्न। राजनीतिक कार्यकर्ताले अघोषित रूपमा या नेताहरूले घोषित रूपमा आफ्नो पार्टी परिवर्तन गर्नु प्रजातान्त्रिक वा लोकतान्त्रिक व्यवस्थाको नैतिक चरित्र नै हो। यद्यपि कतिपय ससाना पार्टीमा देखिने यस खालका चरित्रलाई सामान्य मानिए पनि ठूला र मुख्य पार्टीका हकमा भने यसलाई महत्वका साथ हेर्ने गरिन्छ। यस क्रममा प्रायः आफूखुसीले आफ्नो पार्टी छाडेर अर्को पार्टीमा प्रवेश गर्नेहरू देखिन्छन् भने पार्टीबाट निस्कासनमा परेर दोस्रो पार्टी अपनाउनेहरू पनि धेरै हुन्छन्। पर जानै पर्दैन, छिमेकी मुलुक भारतको राजनीतिक घटनाक्रममा यस्ता परिदृश्य निकै देखिएका छन्। तर अहिले यहाँ प्रसंग जोड्न खोजिएको छ हाम्रै देशको। भर्खरै मात्र जननिर्वाचित पूर्वसांसद एवं मन्त्रीसमेत भइसकेका राष्ट्रिय प्रजातन्त्र पार्टीका केन्द्रीय नेता सुनिलबहादुर थापाले आफ्ना दर्जनौं सहयोगीका दलबलसहित नेपाली कांग्रेसमा प्रवेश गरे। थापाको हठात् यो नयाँ पार्टी प्रवेशले स्वयं राप्रपा मात्रै होइन, नेपाली कांग्रेसमै पनि ठूलो तरंग ल्याइदिएको छ। वास्तवमा राप्रपाका निम्ति त यो सामान्य घटना हुँदै होइन। किनकि थापाको व्यक्तित्वले राप्रपाभित्र एउटा महत्वपूर्ण हैसियत राख्थ्यो। एक त, सूर्यबहादुर थापाको नामसँग उनको नाम जोडिएको छ। अर्को, उनै बाबुले स्थापना गरेको पार्टी, जुन पार्टीको टिकटबाट उनले चुनाव जितेका थिए त्यही पार्टी परित्याग गरेका छन्। तर उनले किन छाडे राप्रपा ? प्रश्न उठ्नु स्वाभाविक छ। सरसर्ति हेर्दा यसमा विभिन्न कारण देखिन्छन्। पहिलो देशको बदलिँदो परिस्थितिसँग राप्रपा घुलमिल हुन नसकेको अर्थात् लोकतान्त्रिक तरिकाले पार्टी चल्न नसकेको थापाको आरोप छ। त्यसभन्दा पनि मुख्य कुरो, पार्टीसँगको उनको अर्को एउटा नमीठो चित्त दुखाइ छ, राप्रपाले यसका संस्थापक सूर्यबहादुर थापालाई बिर्सेको छ। उहाँको ट्र्याक छाडेको छ। कतिसम्म भने पार्टीको कुनै पनि औपचारिक कार्यक्रमका ब्यानरमा उहाँको तस्बिर राखिन्न। उहाँको फोटोमा माल्यार्पण गरिन्न। उहाँमाथिको यस्तो व्यवहारले उहाँको हदैसम्मको तिरस्कार र अपमान भएको मैले महसुस गरेंं। अब यहाँ प्रश्न उठ्छ के सुनिलबहादुरले राप्रपा परित्याग गर्नुको कारण यही नै हो ? एकछिनलाई मानौं, यही सत्य हो। तर, कुनै पनि नेताले खास गरेर सुनिलबहादुरले राप्रपा छाड्दैमा नेपाली राजनीतिमा किन यस्तो हलचल ? के सूर्यबहादुरकै छोरा हुनुको कारणले मात्रै हो त यस्तो भएको ? हैन भने प्रजातान्त्रिक व्यवस्थामा पार्टी त्याग र पार्टी प्रवेशका घटना त भई नै रहन्छन्। किन उनको सन्दर्भमा मात्रै यस्तो प्रश्न उठिरहेछ ? तर वास्तवमा यो ठूलो प्रश्न हुँदै होइन। प्रश्न त यो हो राप्रपा छाडेर अर्को पार्टी प्रवेश गर्दा उनले किन कांग्रेस नै रोजे ? जब कि कांग्रेस पार्टीभित्र यो प्रश्न छताछुल्ल भएको छ, जुन सूर्यबहादुर थापाले जनमतसंग्रहमा साम, दाम, दण्ड, भेद प्रयोग गरेर बहुदल हराउने खेल खेले। भनिन्छ झेलपूर्ण खेल खेले। अझ त्यसभन्दा अघि बढेर निर्वासनबाट जोखिमयुक्त राष्ट्रिय मेलमिलापको नीति लिई आउने बीपी कोइरालालाई फाँसी दिनुपर्छ को मुख्य पक्षधर थिए उनी। उनैका खुद छोरा हुन् सुनिलबहादुरलाई पार्टीमा रातो कार्पेट ? कुरो यतिमै मात्र सीमित छैन। पार्टी प्रवेशको भित्री अन्तर्यमा उनलाई कांग्रेसको महत्वपूर्ण पद दिइने बुँदा रहेको छ भन्ने करिबकरिब सबैले बुझिसकेका छन्। यो स्थितिमा कांग्रेसभित्रका कतिपय नेता र कार्यकर्तामा असन्तोषले जरा गाडेको र त्यसैका कारण आन्तरिक किचलो बढ्ने प्रचुर सम्भावना छँदै छ। त्यसै त, आगामी महाधिवेशनमा जुटेको कांग्रेसभित्र सभापतीय घर झगडा कायम छ। यस्तोमा नयाँ नेता, त्यो पनि परम शत्रु मानिएका नेताको वंश प्रवेशले कांग्रेसमा थपिन सक्ने अप्ठेरो खाँटी कांग्रेस का लागि कसरी मान्य हुन सक्ला ? देख्दा गौणजस्तो देखिए पनि यहाँनिर पोइन्टेड हुन आवश्यक देखिन्छ। जस्तो कि यहाँ जिज्ञासाहरू हुन सक्छन् सुनिलबहादुरले आफूखुसी रोजेर कुनै पनि राजनीतिक पार्टीमा समावेश हुने उनीसँग मौलिक अधिकार छैन ? अथवा, सूर्यबहादूरको राजनीतिक कर्मको वंश परम्परा कायम राख्ने उनले क्षमता राख्दैनन् ? सूर्यबहादरको राजनीतिक विचारलाई नै उनले अपनाइराख्नुपर्छ भन्ने केही छ ? के बाबुको भन्दा फरक छोराको मत हुन सक्दैन ? अर्को शब्दमा, पञ्चायतका पक्षधरले के आफ्नो कित्ता परिवर्तन गर्नै पाउँदैनन् ? जब कि २०४६ को जनआन्दोलनलाई समर्थन गर्न आएका चन्द्रशेखरलगायतका भारतीय राजनीतिज्ञहरू, जो बानेश्वरस्थित एभरेस्ट होटेलमा बसेका थिए, उनीहरूविरुद्ध कालो झन्डा उठाएर विरोध गर्न पुगेका कतिपय चैते कांग्रेसहरू अहिले पनि नेपाली कांग्रेसका नाममा छाती खोलेर खुला राजनीति गरिरहेको नदेखिएको हो र ? यहाँ यति मात्रै भन्न के खोजिएको भने घरमा कोही कसैका छोरा होलान्, समाजमा उनकै आमाबाबुको परिचयले चिनिएका होलान्। तर जब देशको प्रसंग आउँछ र देशमा राजनीतिको कुरो आउँछ, त्यहाँ निजत्व ले केही अर्थ राख्दैन। आफ्नो पार्टी परित्याग गरेर नयाँ पार्टीमा प्रवेश गर्ने जोसुकैको मनोविज्ञान हेर्दा के बुझिन्छ भने उसले केही न केही नयाँ योजना बुनेको हुन्छ। फरक यत्ति हो कि त्यस्तो योजना केवल व्यक्तिगत फाइदाका लागि हो कि पार्टीका लागि ? यतिबेला सुनिलबहादुर केवल सूर्यबहादुरपुत्र होइनन्, अलग्गै व्यक्तित्व हुन्। करो यत्ति मात्रै हो, कसैको छोरा भएरै बाबुका नाममा राजनीति गर्ने हो भने त्यो पक्कै पनि अराजनीति हो। र, यस्तो अराजनीति गर्ने हो भने राणाशासन थिँदै थियो, राजतन्त्रमै पनि त्यो दोष छँदै थियो। फेरि प्रजातन्त्र किन चाहिएको ? लोकतन्त्रकथित गणतन्त्रको आवश्यकता नै किन परेको ? साँचो लोकतन्त्र हो भनेर भन्ने हो भने कसैको इतिहास हेरेर वर्तमानमा त्यसको मूल्यांकन गरिनुलाई पर सार्न पटक्कै मिल्दैन। तर त्योभन्दा पनि यतिखेरको समयमा उसले के गरिरहेको छ ? त्यो महत्वको कुरो हो। होला, कांग्रेसमा नयाँ मान्छेको प्रवेशले आगामी महाधिवेशनलाई प्रभाव पार्ला। झन् गुटगत राजनीति भइरहेको सन्दर्भमा सभापतिका प्रत्याशीका आँखा नवप्रवेशीमा पर्न जानुलाई अन्यथा मान्न सकिन्न। त्यसमाथि सुनिलबहादुर थापालाई त शक्तिशाली तुरूप मानिएकै छ। उनीजस्ता व्यक्तित्वलाई सीधै केन्द्रीय सदस्यमा मनोनीत गरेर आफ्नो पार्टीमा प्रवेश भएको पाउनुलाई अधिकांशतः कांग्रेसीजनले उपलब्धि मानेकै हुनुपर्छ। हुन त राप्रपाका वरिष्ठ नेताहरूले सुनिलबहादुरको पार्टी परित्यागलाई उनले आफ्नो राजनीतिक विरासतमाथि घात गरेको ठहर्याएका छन्। कतिपयले त उनलाई मौकापरस्त राजनीति गरेको आरोप पनि लगाएका छन्। यो अलग्गै कुरो हो कि, यस्तो आरोपलाई भूट साबित गर्न उनले कांग्रेसभित्र भोलि कस्तो राजनीति भूमिका निर्वाह गर्लान्, त्यसमै भर पर्छ। जोखिम भने छँदै छ कि उनी कांग्रेसभित्र कसको प्यारा भएर रहने हुन् ? भन्न त उनले भनेका छन् म कांग्रेसभित्र गुटको राजनीति गर्न प्रवेश गरेको होइन, मैले आफूलाई कुनै विशेष नेतानिकटका नमानेर सिंगो कांग्रेस मानेको छु। कांग्रेसको लोकप्रियता अधोगतिमा झरिरहेको बेला देशले राजनीतिक संकट भोगिरहेको र अन्तर्राष्ट्रिय सम्बन्धसमेतमा विचलन आएको सन्दर्भमा उनको कांग्रेसप्रवेशले निकै ठूलो अर्थ राखेको छ। त्यो यस मानेमा कि मूलतः परराष्ट्र विषयमा उनी निकै जानकार मानिन्छन्। त्यसो त, आफ्नो पार्टी परित्याग गरेर नयाँ पार्टीमा प्रवेश गर्ने जोसुकैको मनोविज्ञान हेर्दा के बुझिन्छ भने उसले केही न केही नयाँ योजना बुनेको हुन्छ। फरक यत्ति हो कि त्यस्तो योजना केवल व्यक्तिगत फाइदाका लागि हो कि पार्टीका लागि हो ? यस सन्दर्भमा अलिक भिन्न धारणा यो नयाँ पार्टीप्रवेशीले आफू र आफ्नो पार्टीबाट माथि उठेर सिंगो देशको निमित्त राजनीति गर्न सक्ने विचार आफ्नो दिलदिमागमा राख्न सक्ला ?"
चिनियाँ नागरिकले गरे आत्मसमर्पण,"काठमाडौं : अन्तर्राष्ट्रिय प्रहरी संगठन (इन्टरपोल) को खोजी सूचीमा रहेका एक चिनियाँ नागरिकले नेपालस्थित चिनियाँ दूतावासमा आत्मसमर्पण गरेका छन् । चीनको जियांग्सु प्रान्तमा आपराधिक क्रियाकलापमा संलग्न भइ २०७३ जेठ २२ गते नेपाल आएका चिनियाँ नागरिक वेनविन लिउ दूतावासको सम्पर्कमा पुगेका हुन् । फरार भएको थाहा पाएलगत्तै चीन सरकारले २०७३ असारमा उनको इ ५१८८८२२७ नम्बरको राहादनी रद्द गरेको स्रोतले बताएको छ । त्यसपछि चीन नगएका विनविन अवैध राहदानीमा २०७३ कात्तिक १६ देखि गैरकानुनी ढंगले नेपाल बस्दै आएका छन् । प्रहरीको खोजी सूचीमा रहेका उनी उम्किन नसक्ने भएपछि चिनियाँ दूतावासमा आत्मसमर्पण गरेको स्रोतले बताएको छ । वेनविनले आत्मसमर्पण गरेको खबर दूतावासले प्रहरीलाई दिएको छ । अहिले उनी चिनियाँ दूतावासको नियमित सम्पर्कमा छन् । गृह मन्त्रालयले वेनविनलाई तीन वर्ष नेपाल प्रवेशमा प्रतिबन्ध लगाउने निर्णय गरेको छ । साउन १२ मा सचिवस्तरीय निर्णय गर्दै गृहसचिव महेश्वर न्यौपानेले उनलाई नेपाल प्रवेशमा रोक लगाउने निर्णय गरेका हुन् । राहदानी रद्द भएपछि दूतावासले वेनविनलाई ट्राभल डकुमेन्ट दिएको छ । अध्यामगन विभागका एक अधिकारीले अन्नपूर्णसँग भने, वेनविनलाई निष्कासन गर्ने निर्णय भइसकेको छ । चिनियाँ दूतावासले चार्टर जहाजमार्फत लैजाने विभागलाई जानकारी गराएको छ । चिनियाँ दूतावासको लिखित पत्रका आधारमा अध्यागमन विभागले वेनविनलाई निष्कासन गर्ने प्रक्रिया अघि बढाएको हो । उनले प्रवेशाज्ञा (भिसा) र बिलम्ब शुल्क बापत ११ हजार १ सय ३८ अमेरिकी डलर जरिवाना विभागमा बुझाएका छन् । उनी पर्यटक भिसामा नेपाल प्रवेश गरेका थिए । २०७३ कात्तिक १६ देखि गैरकानुनी ढंगले नेपाल बस्दै आएका चिनियाँ नागरिक वेनविन लिउले दूतावाससमक्ष आत्मसमर्पण गरेका हुन् । नेपाल बसाइका क्रममा वेनविनले के कस्तो काम गरे बलियो अनुसन्धानको विषय बनेको छ । आर्थिक अपराधमा संलग्न उनलाई चीनमा समेत त्यहाँको प्रहरीले व्यापक खोजी गरेको थियो । चिनियाँ दूतावास स्रोतले भने अधिकारीले उनी सामान्य प्रकृतिको गैरकानुनी गतिविधिमा संलग्न रहेको प्रतिक्रिया दिएको छ । गत पुसमा विभिन्न आपराधिक गतिविधिमा संलग्न भएको अभियोगमा १ सय २२ चिनियाँ नागरिक काठमााडौंका विभिन्न स्थानबाट समातिएका थिए । चीन सरकारको सूचनाका आधारमा प्रहरीले उनीहरूलाई पक्राउ गरेको थियो । उनीहरू सबैलाई चार्टर जहाजमार्फत चीनले फिर्ता लगेको थियो । विगतमाझैं अहिले पनि केही चिनियाँ आपराधिक गतिविधिमा संलग्न भएको सूचना नेपाल प्रहरीसँग रहेको स्रोतले बतायो । वेनविन नेपालमा रहेको सूचना नेपालस्थित चिनियाँ दूतावासका अधिकारीले नेपाल प्रहरीलाई दिएका थिए । सोहीबमोजिम निगरानी बढाएको प्रहरीले उनको सम्पूर्ण विवरण अध्यागमन विभागमा पठाएको थियो । भिसा नवीकरण गर्न आउन सक्ने खबर पाएको विभागले निगरानी सूचीमा राखेको थियो । विदेशी नागरिक अनुगमन निर्देशिका कार्यान्वयनमा आए पनि गृह मन्त्रालयको उदासीनका कारण विदेशीहरू माथि प्रभावकारी अनुगमन हुन सकेको छैन ।"
यस्तो छ उपत्यकाका तीन सीडीओको निर्णय,"काठमाडौं : कोरोना भाइरस (कोभिड१९) संक्रमण नियन्त्रणका लागि उपत्यकाका तीन जिल्ला प्रशासन कार्यालय (सीडीओ) ले अत्यावश्यकबाहेकका सबै काम स्थगित गर्ने निर्णय गरेका छन्। काठमाडौंका सीडीओ जनकराज दाहाल भक्तपुरकी सीडीओ हुमकला पाण्डे र ललितपुरका सीडीओ नारायण भट्टले कार्यालयका अत्यावश्यक पाँचबाहेक अन्य सेवा तत्कालका लागि स्थगित गर्ने निर्णय गरेका हुन्। तीनै सीडीओ कार्यालयले साउन २५ गतेदेखि भदौ ८ गतेसम्म लागू हुनेगरी अत्यावश्यकबाहेकका सेवा स्थगित गर्ने निर्णय गरेका हुन्। कार्यालयमा सेवाग्राहीको भीडभाड अत्याधिक बढेको र कार्यालयबाटै कोभिड१९ को संक्रमण सर्वसाधारणमा फैलिन सक्ने जोखिम बढेका कारण साउन २५ गतेबाट भदौ ८ गतेसम्म लागू हुनेगरी अत्यावश्यकबाहेकका सेवा रोक्ने निर्णय भएको काठमाडौं सीडीओ कार्यालयका प्रशासकीय अधिकृत कमलप्रसाद पाण्डेले जानकारी दिए। नियमित सञ्चालन हुने सेवा शान्ति सुरक्षा सम्बन्धी सेवा, ठाडो निवेदन र उजुरी सेवा, मुद्दा सम्बन्धी कार्य अत्यावश्यक कामको लागि सवारी पास सम्बन्धी कार्य र विपद् व्यवस्थापन सम्बन्धी कार्य त्यसैगरी सीडीओ कार्यालयले हाललाई विभिन्न आठ सेवा स्थगित गर्ने निर्णय गरेको छ। स्थगित गरिएका सेवाहरु नयाँ नेपाली नागरिकता वितरण, नागरिकता प्रतिलिपि वितरण, हातहतियार दर्तानविकरण संस्था दर्तापत्रपत्रिका दर्ता साथै नविकरण सम्बन्धी कार्य, निजी सुरक्षा कम्पनी नविकरण राजदानी वितरण, नाबालिग परिचयपत्र वितरण र अन्य अत्यावश्यक नभएका सेवाहरु। सीडीओ कार्यालयमा प्रवेश गर्ने सेवाग्राहीले सरकारले तोकेका स्वास्थ्य मापदण्ड पूरा गर्नुपर्ने छ। अनावश्यक भीडभाड नगरी सामाजिक भौतिक दूरी कायम राख्न साथै कोरोनाको लक्षण वा शंका लागेमा नेपाल सरकारले तोकेका स्वास्थ्य संस्थामा गएर परीक्षण गर्न समेत जानकारी गराइन्छ, निर्णयमा थप भनिएको छ, स्वास्थ्य मापदण्ड बमोजिम नगरेमा संक्रामक रोग ऐन, २०२० बमोजिम कारबाही हुने व्यहोरा सम्बन्धित सबैमा जानकारी गराइन्छ।"
स्याङ्जा बन्द एक साता थपियो,"स्याङजा : स्याङ्जामा कोरोना संक्रमण बढेको जनाउँदै प्रशासनले जिल्ला बन्दलाई फेरि एक साता लम्ब्याएको छ। समुदायसम्म कोरोनाको सक्रमण बढेपछि अत्यावश्यक सेवाबाहेकका सबै सेवा बन्द गर्न र यसअघि जारी गरेको निधेषाज्ञा यथावतै राख्नेगरी साउन २९ गतेसम्मका लागि पुन: जिल्ला बन्द गर्ने निर्णय गरेको हो। यसअघ जारी १० दिन घोषित स्याङजा बन्द शुक्रबार (आज) सकिएसँगै पुनः ७ दिन थप गरेको हो। यसअघि अत्यावश्यक सेवाबाहेक बन्द गर्ने निर्णय साउन १३ गते बसेको कोभिड संकट व्यवस्थापन केन्द्रको बैठकले गरेकोे थियो। भारत लगायत तेस्रो मुलुकबाट आएका व्यक्ति र समुदायमा समेत संक्रमण देखिएकाले थप सतर्कता अपनाउन साउन २९ गतेसम्म जिल्ला बन्दको निर्णय गरिएको प्रमुख जिल्ला अधिकारी गंगााबहादुर क्षेत्रीले जानकारी दिए। जिल्ला प्रशासन कार्यालयद्धारा जारी सूचना अनुसार जिल्लाभित्रको निषेधाज्ञा र बन्दाबन्दी २९ साउनसम्म कायमै रहने र अत्यावश्यक काम बाहेक बाहिर ननिस्कने आग्रह गरिएको छ। अनिवार्य रुपमा मास्क लगाउन, राति ९ बजेदेखि बिहान ५ बजेसम्म हिडडुल नगर्न, स्वास्थ्य सुरक्षा मापदण्ड विपरितका कार्य नगर्न, नगराउन र भेला, गोष्ठी, सेमिनार भोजभतेर लगायतका निषेधित क्रियाकलपान नगर्न सूचित गराइएकोे छ। सूचनाको बर्खिलाप गरी अन्य क्रियाकलाप भएमा संक्रामक रोग ऐन २०२० तथा अन्य प्रचलित नेपाल कानून बमोजिम कारवाही गरिने जनाइएको छ। स्याङ्जामा शुक्रबारसम्म २८२ जनामा कोरोना संक्रमण पुष्टि भएको छ।"
कोरोना संक्रमित बढ्दा राष्ट्रपति चिन्तित,"काठमाडौं : राष्ट्रपति विद्यादेवी भण्डारीले कोरोना भाइरसको महामारी रोकथाम तथा नियन्त्रणका लागि सरकारले चालेका कदम र यसका लागि अपनाएका उपाय प्रभावकारी रहेको बताएकी छन्। राष्ट्रपति भण्डारीले राष्ट्रपति भवनमा शुक्रबार उपप्रधानमन्त्री तथा रक्षामन्त्री एवं कोभिड१९ रोकथाम तथा नियन्त्रण उच्चस्तरीय समितिका संयोजक ईश्वर पोखरेलसहित सम्बन्धित मन्त्रीहरुबाट महामारीको रोकथाम, नियन्त्रण र उपचारका लागि नेपाल सरकारले हालसम्म गरेका कामका बारेमा जानकारी लिएपछि यस्तो बताएकी हुन्। राष्ट्रपति भण्डारीले बन्दाबन्दीको कारण सहरी क्षेत्रमा दैनिक ज्यालादारी गर्नेलगायत निजी क्षेत्रका उद्योग व्यवसायमा काम गर्ने श्रमिकले रोजगारी गुमाउनु परेको भन्दै उनले चिन्ता व्यक्त गरेकी छन्। पछिल्ल दिनमा सङ्क्रमितको सङ्ख्या बढेकामा चिन्ता व्यक्त गर्दै भाइरसको रोकथामका लागि सरकारले जारी गरेका निर्देशन र मापदण्ड सबैबाट पालना गरिनुपर्नेमा उनले जोड दिएकी छन्। भेटमा परराष्ट्र मन्त्री प्रदीपकुमार ज्ञवाली र स्वास्थ्य तथा जनसङ्ख्या मन्त्री भानुभक्त ढकाल पनि सहभागी थिए। रासस"
सुशील भट्टलाई सिईओ मैले बनाएको होइन : वामदेव,"काठमाडौं : नेपाल कम्युनिस्ट पार्टी (नेकपा)का उपाध्यक्ष वामदेव गौतमले सुशील भट्टलाई लगानी बोर्डको प्रमुख कार्यकारी अधिकृतमा नियुक्ति गर्न आफुले सिफारिस नगरेको स्पस्ट पारेका छन्। शुक्रबार एक विज्ञप्ति जारी गर्दै गौतमले भट्टको नियुक्ति आफ्नो सरोकारभन्दा बाहिरको विषय भएकव उल्लेख गरेका छन्। 'लगानी बोर्डको प्रमुख कार्यकारी अधिकृतमा नियुक्त भएका सुशील भट्टलाई उक्त जिम्मेवारीका निम्ति मैले प्रधानमन्त्रीसमक्ष सिफारिस गरेको र मेरै जोडमा उनी नियुक्त भएका हुन् भन्ने कपोलकल्पित तथा भ्रामक खबर सवत्र व्याप्त पारिएको छ' गौतमद्वारा जारी विज्ञप्तिमा भनिएको छ 'तर, सुशील भट्ट वा कुनै पनि व्यक्तिको नियुक्तिका निम्ति मैले प्रधानमन्त्री वा कोही व्यक्तिसँग पनि केही भनेको छैन्। यो मेरो सरोकार भन्दा बाहिरको विषय हो।' त्यस्तै गौतमले अहिले नेकपाभित्र देखापरेका अन्तरविरोध हल हुन नसग्दा तीन वटा विचार समुह बनेको विज्ञप्तिमा उल्लेख छ। केपी ओली, पुष्पकमल दाहाल प्रचण्ड र माधवकुमार नेपालको समूहमा आफु नभएको उनको दाबी छ। 'म समुहगत रुपमा यी कसैसँग जोडिएको छैन् र जोडिन पनि चाहन्न। तर ओली र प्रचण्डले भेट्न बोलाउँदा म जाने गरेको छु' उनले भने 'सल्लाह सुझाव र राय पनि दिने गरेको छु। मैले आफुलाई स्वतन्त्र राख्ने कोसिस पनि गरेको छु। पछिल्लो मैले पार्टीमा राखेको ६ वुदे प्रस्ताव त्यसकै एउटा उदाहरण हो।' पार्टी अध्यक्ष भनेको व्यक्ति मात्र नभएर पार्टीभित्रको सर्वस्वीकार्य संस्था भएको उनले दाबी गरेका छन्। विज्ञप्तिमा उनले भनेका छन् 'त्यसै कारण पार्टी अध्यक्षहरु दुवै वा एक्लै उहाँहरुले बोलाउँदा मैले भेट्ने गरेको छु। मैले समयसमयमा भेट गरेको बेला ओलीकै अगाडि उहाँलाई गम्भीर आलोचना गर्ने गरेको छु। प्रचण्डलाई पनि उहाँकै अगाडि उहाँको आलोचना गर्ने गरेको छु। पार्टी अध्यक्ष दुवै वा एक्लै बोलाएको बैठक वा भेलालाई मैले गुट मान्दिन।' केही दिन अघि नेकपाका अध्यक्ष प्रचण्ड र पूर्वप्रधानमन्त्री झलनाथ खनालले बालुवाटार पुगेर बदनाम विचौलियालाई लगानी बोर्डमा कसको डिजाइनमा ल्याएको भन्दै प्रधानमन्त्री ओलीसँग प्रश्न गरेका थिए। भट्टको नियुक्तिले पार्टी र सरकार दुबै बदनाम भएको बताउँदै यस्तो गलत कदमलाई सच्याउन प्रधानमन्त्रीलाई आग्रह गरेका थिए।"
प्रधानमन्त्रीको कोरोना रिपोर्ट नेगेटिभ,"काठमाडौं : प्रधानमन्त्री केपी ओलीको पीसीआर रिपोर्ट नेगेटिभ आएको छ । विश्वव्यापी महामारीको रुपमा फैलिएको कोरोना भाइरस (कोभिड१९)को संक्रमण आशंकामा शुक्रबार बिहान दिइएको स्वाब परीक्षणको नतिजा नेगेटिभ आएको प्रधानमन्त्रीका प्रेस सल्लाहकार सूर्य थापाले जानकारी दिए । थापाका अनुसार प्रधानमन्त्रीसँगै नेपाल कम्युनिस्ट पार्टी संसदीय दलका उपनेता सुवासचन्द्र नेम्वाङ, कानुनमन्त्री डाशिवमाया तुम्बाहाम्फे, मुख्य सल्लाहकार विष्णु रिमाल, विदेश मामिला सल्लाहकार डा राजन भट्टराईको समेत पीसीआर परीक्षण गरिएको छ । सबैको रिपोर्ट नेगेटिभ आएको थापाले जानकारी दिए । शुक्रबार नै प्रधानमन्त्रीका प्रेस सल्लाहकार थापा, प्रमुख स्वकीय सचिव इन्द्र भण्डारीको पीसीआर परीक्षणका लागि स्वाब दिइएको थियो । उनीहरुकोसमेत रिपोर्टसमेत नेगेटिभ आएको छ । नेपालमा कोरोना संत्रमणबाट शुक्रबारसम्म ७१ जनाले ज्यान गुमाएका छन् । २२ हजार बढी संक्रमित छन् भने १५ हजार बढीले कोरोना जितेका छन् । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार नेपालमा पछिल्लो २४ घण्टामा ४६४ जनामा संक्रमण पुष्टि भएको छ । कुल संक्रमितको संख्या २२ हजार दुई सय १४ पुगेको छ । नेपालमा अहिले संक्रिय संक्रमितको ६ हजार तीन सय ३० रहेका छन्। मन्त्रालयका अनुसार पछिल्लो २४ घण्टामा २२५ डिस्चार्ज भएका छन्। कुल डिस्चार्ज हुनेको संख्या भने १५ हजार ८१४ पुगेको छ। अहिले क्वारेन्टाइनमा १० हजार २०७ जना रहेका छन्। नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र काठमाडौं हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, संखुवासभा, रुकुम पश्चिम, मनाङ र मुस्ताङमा कोरोना संक्रमण शून्यमा झरेको हो। मन्त्रालयका अनुसार अहिले आइसोलेसनमा ६ हजार तीन सय ३० संक्रमित रहेका छन् । प्रवक्ता गौतमका अनुसार लक्षण भएका संक्रमितको संख्या बढ्दै गएको छ । पछिल्लो २४ घण्टामा उपत्यकामा मात्र १०६ जनामा संक्रमण पुष्टि भएको छ।"
"महानायक बन्ने कि खलनायक, शीर्ष नेताको हातमा छ : रायमाझी","अर्घाखाँची : नेपाल कम्युनिस्ट पार्टीका नेता तथा पूर्वमन्त्री टोपबहादुर रायमाझीले पार्टी फुटेमा अहिलेका महानायक खलनायकमा झर्ने दावी गरेका छन् । शीर्ष नेताहरुको कारण पार्टी फुटेमा लामो बलीदानी र संघर्षबाट प्राप्त भएको राजनीतिक उपलब्धि गुम्ने खतरा रहेको बताउँदै महानायक बन्ने कि खलनायक बन्ने कुरा शीर्ष नेताको हातमै रहेको उनको भनाइ थियो । बैचारिक संघर्ष भन्दा पनि नेताहरुको पदीय हैसियतका कारण पार्टीमा तिक्तता बढेको नेता रायमाझीको भनाइ थियो । हाल पार्टीको अन्तरविरोध भन्दा पनि कोरोना नियन्त्रणमा सरकारको ध्यान जान जरुरी रहेको उनको भनाइ छ । प्रेस संगठन नेपालले सन्धिखर्कमा गरेको पत्रकार सम्मेलनमा बोल्दै नेता रायमाझीले नेता व्यवस्थापनको समस्याका कारण पार्टीभित्र अन्तरविरोध देखिएको बताए । दुई अध्यक्ष झैँ दुई प्रधानमन्त्री बनाए विवाद अन्त्य हुनसक्ने भन्दै उनले व्यंग्य समेत गरेका थिए । सहमति अनुसार दुई अध्यक्ष बनाएका छौँ । प्रधानमन्त्री पनि दुई वटा बनाउने र जोरबिजोर प्रणली लागु गर्दा राम्रो हुन्छ भन्ने व्यंग्य हान्न सुरु भैसक्यो, नेता रायमाझीले भने ।"
सप्तरीमा ५५८ संक्रमित,"राजविराज : गजेन्द्रनारायण सिंह अस्पताल राजविराजमा शुक्रबार गरिएको पीसीआर परीक्षणमा १०४ जनाको रिपोर्ट नेगेटिभ आएको छ। अस्पतालका अनुसार तिलाठी कोइलाडी गाउँपालिकाका एक र राजविराज नगरपालिकाका १०३ जनाको रिपोर्ट नेगेटिभ आएको हो। त्यसअघि बिहीबार गरिएको परीक्षणमा रिपोर्ट पोजिटिभ आएका १९ जनाको शुक्रबार स्वास्थ्य तथा जनसङ्ख्या मन्त्रालयले पुष्टि गरेको छ। जसमा गजेन्द्रनारायण सिंह अस्पताल राजविराजको आकस्मिक कक्षमा उपचाररत एक महिला, उनको उपचारमा संलग्न चार जना अहेव र छिन्नमस्ता अस्पतालको अपरेशन थेटरमा कार्यरत एक जना ओटी असिस्टेन्ट रहेको सम्बन्धित अस्पतालले जनाएको छ। योसँगै गजेन्द्रनारायण सिंह अस्पतालमा संक्रमित हुने अहेव ७, नर्स १ र सरसफाइकर्मी एक महिला गरी ९ जना पुगेको छ। जसमध्ये नर्स र सरसफाईकर्मी निको भई घर फर्किसकेका छन्। संक्रमित सात अहेवमध्ये शुक्रबार पुष्टि भएका चार जना अहेव अस्पतालकै आइसोलेशन केन्द्रमा र त्यसअघि संक्रमित पुष्टि भएका तीन जना अहेव राजविराजस्थित एक होटलमा आइसोलेशनमा बसेका छन्। कोरोना पुष्टि भएकाहरुमा छिन्नमस्ता गाउँपालिका५ का दुई जना उमेर नखुलेका पुरुष, वडा नम्बर ४ का २५ बर्षीया महिला, राजविराज नगरपालिकाको वडा नम्बर नखुलेका ३१, ३८ र ४० वर्षका दुई पुरुष, राजविराज नगरपालिका४ का ३३ बर्षीय पुरुष र वडा नम्बर ६ की ५५ बर्षीया महिलालाई कोरोना पुष्टि भएको छ। यसैगरी, रुपनी गाउँपालिका६ का २४ बर्षीय पुरुष, महादेवा गाउँपालिका२ का ३४, ३६ र ३७ वर्षका दुई पुरुष, तिलाठी कोइलाडी गाउँपालिका२ का उमेर नखुलेका ३ जना पुरुष र वडा नम्बर ७ का उमेर नखुलेका एक जना पुरुष रहेको जिल्ला स्वास्थ्य कार्यालय सप्तरीले जनाएको छ। योसँगै सप्तरीमा कोरोना संक्रमितको संख्या ५ सय ५८ पुगेको छ। संक्रमितमध्ये ३८ महिलासहित ३८४ जना साइकृष्ण हस्पिटल एण्ड मेडिकल कलेजको आइसोलेसन केन्द्रबाट निको भई घर फर्किएका छन्। राजविराजस्थित आइसोलन केन्द्रबाहेक तिलाठी कोइलाडी गाउँपालिका२ लौनियाका २५ जना संक्रमित सोही वडाको बिद्यालयमा आइसोलेशन गरिएको छ।"
भतिजीसँग अनैतिक सम्बन्ध खुल्ने डरले दाजुको हत्या,"ताप्लेजुङ : भतिजीसँगको अनैतिक सम्बन्ध खुल्ने डरले दाजुको हत्या गरेका छन्। ताप्लेजुङको मेरिङ्देन गाउँपालिका५ का पेम्बालाक्पा शेर्पाले आफ्नै दाजु फुर्वाग्यावेको हत्या गरेका हुन्। पेम्बालाक्पाले भतिजी पाशाङ ल्हामुसँग मिलेर दाजुको हत्या गरेको प्रहरी समक्ष स्वीकारेका छन्। दुवैलाई साउन १९ गते पक्राउ गरी जिल्ला अदालतबाट म्याद थप गरेर अनुसन्धान अघि बढाइएको जिल्ला प्रहरी कार्यालय ताप्लेजुङका प्रमुख महेन्द्रकुमार श्रेष्ठले बताए। घरबाट ६ घण्टा टाढा रहेको गाइगोठमा बस्दै आएका फुर्वाग्यावेलाई साउन ८ गते हत्या गरेको खुलेको श्रेष्ठले बताए।मृतकको भाई र भतिजीबीच पहिलेदेखि अवैध सम्बन्ध रहेछ, श्रेष्ठले भने, सोहि विषयमा विवाद हुँदा दाउराको चिर्पटले टाउकोमा प्रहार गरी हत्या गरेर गोठको अगेनामाथी राखेर म्याट्रिस, राडी र कम्बलले छोपेर आगो लगाएको अभियुक्तले स्वीकारेका छन्। मृतक फुर्वाग्यावे साउन ८ गते रासन लिएर घरबाट गोठ गएका थिए। साउन १२ गते उनका काइली बुहारी थप रासन लिएर गोठमा पुगेर हेर्दा मृत अवस्थामा देखेपछि वडाध्यक्ष जयबहादुर खड्कालाई खबर गरेका थिए। खड्काले प्रहरीमा खबर गरेपछि प्रहरी निरिक्षक मोहन पोख्रेलको टोली घटनास्थलमा पुगेर अनुसन्धान गरेको थियो। दाजुभाईको गोठ पाँच सय मिटरको दूरीमा पर्छ। तीनै जना गोठमा बस्ने गरेको र उक्त क्षेत्रमा अन्य कुनै गोठबस्ती नरहेको तथा अन्य व्यक्तिसमेत त्यहाँ नगएको खुलेपछि साउन १९ गते पेम्बालाक्पा र पाशाङल्हामु प्रक्राउ परेका थिए।"
अछाममा कोरोना संक्रमितको संख्या ७०७ पुग्यो,"अछाम : अछाममा कोरोना संक्रमितको संख्या ७०७ पुगेको छ। स्वास्थ कार्यालय अछामको तथ्याङ्क अनुसार जिल्लामा ७०७ जना संक्रमित रहेकोमा ५६८ जना पुरुष र १३९ जना महिलाहरु रहेका छन्। हालसम्म ६५९ जना निको भएर फर्किएका छन्। जिल्लामा कम उमेरका बढी कोरोना संक्रमित रहेका छन्। स्वास्थ कार्यालय अछामका अनुसार १५ देखि २५ वर्ष उमेर समुहका २४९ जना संक्रमित रहेका छन्। अछाममा जन्मेदेखि १५ वर्ष उमेरका ८१ जना बालबालिकामा पनी कोरोना संक्रमण पुष्टि भएको छ। जन्मेदेखि ५ वर्ष उमेरका ३८ जना, ५ देखि १० वर्ष उमेरका २८ जना र १० देखि १५ वर्षका १५ जना रहेका छन्। २५ देखि ३५ वर्षका २२४ जना, ३५ देखि ४५ वर्षका ९०,४५ देखि ५५ वर्षका ३९,५५ देखि ६५ बर्षका १७ र ६५ बर्ष माथिका ७ जना संक्रमित रहेका छन्। जिल्लामा १५ देखि २५ वर्ष उमेरका रोजगारीका लागी भारतमा जाने भएकाले बढी संक्रमित रहेका छन्। ४ हजार ४ सय ५६ जनाको स्वाब संकलन गरेकोमा ३ हजार ५ सय ९९ जनाको रिपोर्ट नेगेटिभ आएको छ। १२० जनाको रिपोर्ट आउन बाँकी रहेको छ। जिल्लाका दश स्थानीय तह मध्ये साँफेबगर नगरपालिकाले ९९०, मेल्लेख गाउँपालिकाले ७४४, मंगलसेन नगरपालिकाले ६७५, चौरपाटी गाउँपालिका ४३९, पञ्चदेव बिनायक नगरपालिका ४४९, रामारोशन गाउँपालिका २८६, बान्नीगढी जयगढ गाउँपालिका २८४, तुर्माखाद गाउँपालिका २५४, ढकारी गाउँपालिका २१० र कमलबजार नगरपालिका १२५ जनाको स्वाब संकलन परिक्षण गरेका छन्। साँफेबगर नगरपालिकामा संक्रमित १६१, निको १५६, मेल्लेख गाउँपालिकामा संक्रमित ११७, निको ११४, रामारोशन गाउँपालिकामा संक्रमित १२०, निको १०३, मंगलसेन नगरपालिकामा संक्रमित ७६, निको ७६, चौरपाटी गाउँपालिकामा ५३, निको ५३, पञ्चदेवल बिनायक नगरपालिका संक्रमित ५०, निको ४५, बान्नीगढी जयगढ गाउँपालिका संक्रमित ५३, निको ३५ जना, तुर्माखाद गाउँपालिकामा संक्रमित २३, (निको सबै २३ जना), ढकारी गाउँपालिका संक्रमित २९, निको २८ र कमलबजार नगरपालिका २५ जनाको कोरोना संक्रमित रहेकोमा २५ जना नै निको भएर फर्किएका छन्। अछाममा कोरोना कारण एक जनाको मृत्यु भइसकेको छ।"
दलित भएर मुख लागेको भन्दै युवाहरुमाथि कुटपिट,"राजविराज : दलित भएर मुख लाग्ने भन्दै शुक्रबार सप्तरीको बोदे बर्साइनमा ६ जना दलित युवामाथि कुटपिट भएको छ। कुटपिटबाट बोदे बर्साइन नगरपालिका१० अमरैया टोलका १९ वर्षीय जितेन राम, २० वर्षीय दिपेन राम, २३ वर्षीय सरोज राम, २४ वर्षीय सुन्दर राम तथा २५ वर्षका रामदुलार राम र रामनन्दन राम घाइते भएका छन्। उपचारमा संलग्न चिकित्सकका अनुसार रुपनी गाउँपालिकास्थित युनिक अस्पतालमा उपचाररत जितेन, रामदुलार, रामनन्दनको टाउको फुटेको छ भने दिपेन, सरोज र सुन्दरको टाउको, अनुहार र शरिरको विभिन्न भागमा चोटपटक लागेको छ। उनीहरुलाई सोही ठाउँका ४० वर्षीय दलुवा यादव, २१ वर्षीय जितन यादव, २२ वर्षीय जितेन्द्र यादव, २३ वर्षीय रन्जनकुमार यादव तथा सोही उमेरका शिवकुमार यादव र चन्दन यादवले कुटपिट गरेको घाइतेहरुले बताए। पीडितहरुको परिवारका सदस्यहरुले इलाका प्रहरी कार्यालय, कडरबोनामा उजुरी दिने बताएका छन्। घटनाको पुष्टि गर्दै ईलाका प्रहरी कार्यालय कडरबोनाका इन्स्पेक्टर रामराजा केशरीले पीडितहरुलाई उपचार गर्न र घाउँजाँच केश फारम भर्नका लागि लिखित उजुरी ल्याउन भनिएको बताए। मौखिक जानकारीका आधारमा संलग्न आरोपितहरुको तीब्रताका साथ खोजी भइरहेको जानकारी दिदै इन्स्पेक्टर केशरीले घटनामा संलग्न आरोपितहरुको खोजीका लागि प्रहरी नायव निरीक्षकको नेतृत्वको टोली खटाइएको जानकारी दिए। केही दिन अघि गालीगलौज गरेको भन्दै आरोपितहरुले श्यामसुन्दर राम चढेको मोटरसाइकलको साँचो बिहीबार साँझ खोसेपछि दुबैबीच विवाद भई धकेलाधकेल भएको प्रहरीले जनाएको छ। स्थानीयवासीले दुवै पक्षलाई सम्झाएर घर फर्काएकोमा पुनः दुई पक्षबीच बाटोमा झगडा भएकोमा इलाका प्रहरी कार्यालय बोदे बर्साइनको टोलीले झगडा छुट्याएको थियो। दलित भएर मुख लाग्ने र हात हाल्ने भन्दै शुक्रबार सोही टोलका ट्रक चालक हरी रामलाई आरोपितहरुले लछारपछार गर्न थाले पछि विवादले उग्र रुप लिएको हो। हरी रामलाई कुटपिट गरेको जानकारी पाएर लाठी लिएर प्रतिवाद गर्न पुगेका दलित युवाहरुलाई उनीहरुकै लाठी खोसेर आरोपितहरुले निर्घात कुटपिट गरेको संयुक्त दलित संघर्ष समितिका सप्तरी जिल्ला अध्यक्ष प्रथमलाल रामले बताउनु भयो। कुटपिटमा आरोपितहरु समेत सामान्य घाइते भएका छन्। विवादका क्रममा आरोपितहरुले चमार भएर औकात भन्दा बढी बोल्ने, हात हाल्ने भन्दै कुटपिट गरे' रामले भने। घटना बारे आफूले जानकारी पाएपछि आरोपितहरुको खोजी सुरु गरिएको इन्स्पेक्टर केशरीले जनाएका छन्। दलित भएकै कारण उनीहरुमाथि कुटपिट भएकाले त्यसको भत्र्सना गर्दै दोषीमाथी कारबाही माग गर्दै दलित अगुवा एवम् जसपाका नेता राजेश विद्रोहीले संविधान र कानुनले अपराध मानेको जातीय हिंसाबाट दलितहरु लगातार पीडित हुनुपर्ने अवस्था दुखद् भएको बताए।"
कोरोना संकटमा ४४ हजार ७९९ कामदार स्वदेश फर्किए,"काठमाडौं : वैदेशिक रोजगारीमा अलपत्र परेका करिब ४५ हजार कामदार स्वदेश फर्किएका छन्। कोभिड १९ क्राइसीस म्यानेजमेन्ट सेन्टरका अनुसार शुक्रबारसम्म ४४ हजार सात सय ९९ जना स्वदेश फर्र्किएका छन्। सेन्टरका मलेसिया, खाडीलगायत ३० देशबाट अलपत्र परेका कामदारलाई सकारले फर्काएको हो। सरकारले गत जेठ अन्तिम सातादेखि कोरोना भाइरस (कोभिड १९) बाट विदेशमा अलपत्र परेका कामदारलाई स्वदेश फर्कारहेको छ। सरकारले चार्टर्ड उडानबाट कामदारकै पैसामा विदेशमा अलपत्र परेका नेपाली स्वदेश फर्काएको हो। फर्केका ७५ प्रतिशत भन्दा बढी वैदेशिक रोजगारीमा रहेका कामदार रहेका छन्। सेन्टरका अनुसार युएईबाट १२ हजार २५, साउदी अरबबाट ६ हजार पाँच सय ८२, कुवेतबाट ६ हजार तीन सय २९ जना र मलेसियाबाट ६ हजार चार सय ६४ जना स्वदेश फर्किएका छन्। कतारबाट ५ हजार दुई सय ४१, जापानबाट एक हजार २३, बहराइनबाट नौ सय ८०, माल्दिभ्सबाट सात सय नौ, बंगलादेशबाट आठ सय ४१, अष्ट्रेलियाबाट सात सय ९५, ओमानबाट चार सय ९२ स्वदेश फर्किएका छन्। अमेरिकाबाट चार सय २३, बेलायतबाट दुई सय २९, इजरायलबाट एक सय २७, चाइनाबाट दुई सय आठ, टर्कीबाट एक सय १०, फिलिपिन्सबाट दुई सय एक, थाईल्यान्डबाट तीन सय २६, दक्षिण कोरियाबाट सात सय २०, सिंगापुरबाट दुई सय ९२, दक्षिण सुडानबाट दुई सय ५० जना स्वदेश फर्किएका हुन्।"
जिल्ला प्रशासन डोटीमा फरक बारमा फरक पालिकाकाको काम,"डोटी : नागरिकता लिनेको भीडभाड बढेपछि प्रशासन कार्यालय डोटीले जिल्लाका नौवटै स्थानीय तहमा फरक फरुक बारमा फरक फरक पालिकाकाका नागरिकलाई सेवा दिने भएको छ। आउँदो आइतबार (साउन २५)बाट यो नियम लागू हुने जिल्ला कोभिड१९ संकट व्यवस्थापन समितिले जनाएको छ। प्रशासन कार्यालयका कर्मचारीमा समेत कोरोना संक्रमणको जोखिम रहेको र भीडभाड कम गराउने उद्देश्यले यस्तो नीति अपनाउनु परेको प्रमुख जिल्ला अधिकारी भीमप्रसाद भट्टराईले बताए । सेवाग्राहीहरुको भीडभाडमा सामाजिक दुरी कायम नदेखिएकाले उनीहरुमा समेत संक्रमणको जोखिम बढेको प्रजिअ भट्टराईले बताए । हजारौंको संख्यामा भारतबाट फर्केका अधिकांश व्यक्तिले नागरिकता बनाउन थालेपछि भीडभाड बढेको हो। जिल्ला प्रशासन कार्यालयबाट नागरिकता वितरण सम्बन्धिको कार्यतालिका अनुसार शिखर नगरपालिका, केआईसिंह गाउँपालिका र जोरायल गाउँपालिका स्थानीयले आइतबार र बुधबारका दिन सेवा पाउने छन् भने आदर्श गाउँपालिका, पूर्वीचौकी गाउँपालिका र सायल गाउँपालिकाका बासिन्दाहरुले सोमबार र बिहीबार सेवा पाउने छन् । त्यसैगरी दिपायल सिलगढी नगरपालिका, बडीकेदार गाउँपालिका र बोगटान फुड्सिल गाउँपालिका घर भएका सेवाग्राहीहरुले मंगलबार र शुक्रबारका दिन जिल्ला प्रशासन कार्यालयबाट नागरिकता तथा अन्य सेवा लिन पाउने छन् । कर्मचारी अभावले पनि भीडभाड उता जिल्ला प्रशासन डोटीमा कर्मचारी अभावका कारण समेत भीडभाड बढेको पाइएको छ । प्रशासन कार्यालयमा दुईजना प्रशासकीय अधिकृत र एकजना सहायक प्रमुख जिल्ला अधिकारीको दरबन्दी रहेपनि हाल एकजना अधिकृत मात्र रहेका छन् । नेपाली नागरिकता तथा अन्य सिफारिसमा हस्ताक्षर गर्नका लागि एक जना अधिकृत मात्रै रहेकाले समेत भीडभाड बढेको जिल्ला प्रशासन कार्यालयका सूचना अधिकारी शिवकुमार राईले बताए । हाल जिल्ला प्रशासनका एकजना मात्र अधिकृत राई पनि अन्यत्रै सरुवा भइसकेका छन् । दिनमा सयौंको संख्यामा नागरिकता लिने भएकाले एक्लैलाई हस्ताक्षर गर्न समेत धौधौ परिरहेको राईले बताए ।"
नुवाकोटका सातजनामा देखियो कोरोना संक्रमण,नुवाकोट : नुवाकोटमा शुक्रबार एकैदिन सातजनामा कोरोना भाइरस (कोभिड१९) संक्रमण पुष्टि भएको छ । विदुर नगरपालिका क्षेत्रका ६ र एकजना गरी सातजनामा पन्चकन्या गाउँपालिकाका संक्रमित पुष्टि भएको हो । यसअघि पहिचान भएका संक्रमितको 'कन्ट्रयाकट्रेसिङ' को क्रममा सातजनामा कोरोना भाइरसको संक्रमण फेला परेको स्वास्थ्य कार्यालय नुवाकोटले जनाएको छ । स्वास्थ्य कार्यालय नुवाकोटका प्रमुख सागरप्रसाद घिमिरेका अनुसार काठमाडौं पठाएको स्वाब परीक्षणमा विदुर नगरपालिकाका ६ जना र पञ्चकन्या गाउँपालिकाका १ जनामा कोरोना भाइरसको संक्रमण पुष्टि भएको हो । उनीहरुलाई अस्पताल लैजाने तयारी भइरहेको छ । संक्रमितमध्ये एकजना स्वास्थ्यकर्मी र एकजना सेनामा कार्यरत व्यक्ति रहेका छन् । नुवाकोट जिल्ला अस्पताल त्रिशूलीका एकजना स्वास्थ्य सहायक र सेनाको गणमा कार्यरत एकजना सिपाही रहेको जनाइएको छ । यससँगै नुवाकोटका ५३ जना कोरोना भाइरसबाट संक्रमित भएका छन् । ३६ जना संक्रमित उपचारपछि घर फर्किएका छन् । १० जना अस्पतालको आइसोलेसनमा उपचार गराइरहेका छन् । पाँचजना नुवाकोट जिल्ला अस्पताल त्रिशूली र ५ जनाको काठमाडौंमा उपचार भइरहेको छ । एकैपटक समुदायस्तरका सातजनामा कोरोना संक्रमण फेला परेपछि नुवाकोट थप असुरक्षित र जोखिमपूर्ण भएको छ । नुवाकोटमा अत्यावश्यक बाहेकका सेवालाई कम गरिएपनि संक्रमणको बढ्दो संख्याले सर्वसाधारणमा त्रास सृजना गरेको छ । यसअघि पनि बिहीबार काठमाडौंको वीर अस्पतालमा गरिएको स्वाबको नमूना परीक्षणमा लिखु गाउँपालिका घर भएका ३० वर्षीय पुरुषमा कोरोना संक्रमण पुष्टि भएको थियो । लिखुमा पहिलो पटक कोरोना संक्रमण देखिएको हो । योसँगै जिल्लामा कोरोना संक्रमितको कुल संख्या ५३ पुगेको स्वास्थ्य कार्यालय नुवाकोटका प्रमुख सागरप्रसाद घिमिरेले जानकारी दिए । उनका अनुसार हाल आइसोलेसनमा रहेका सबैको स्वास्थ्य अवस्था सामान्य रहेको छ ।नुवाकोटमा हालसम्म ३६ संक्रमित स्वास्थ्य उपचारपछि निको भएर घर फर्किएका छन् ।
"पीसीआर रिपोर्ट : पहुँच भए आजै, नभए चार दिनमा","विराटनगर : प्रदेश१ का आन्तरिक मामिला तथा कानुनमन्त्री हिक्मतकुमार कार्कीसहित मन्त्रालयका कर्मचारीले विहीबार पीसीआर परीक्षण गरे। दिउँसो संकलन गरेको स्वाबको रिपोर्ट साँझनै आयो। सामाजिक सञ्जालमा मन्त्रीसहित कर्मचारीको रिपोर्ट नेगेटिभ भन्दै व्यापक प्रचार भयो। मुख्यमन्त्री तथा मन्त्रिपरिषदको कार्यालयका कर्मचारीको पनि बिहीबारनै स्वाब संकलन गरी पीसीआर परीक्षण गर्दा सबैको रिपोर्ट बेलुकानै आयो। आवश्यकतानै नभएका बिना लक्षण, बिना कन्ट्रयाकका कर्मचारीले पनि हुलमुलमा परीक्षण गराए जो पहुँचवाला कार्यालयका कार्मचारी थिए। यी दुई उदाहरण मात्रै हुन्। अन्य प्रदेश १ का सरकारी पहुँचवाला कार्यालयका कर्मचारी र व्यक्तिले पनि सामान्य रुघा लागे स्वाब दिन्छन् र दबाव दिएर साँझनै रिपोर्ट लिन्छन्। तर, रुघा, खोकी र ज्वरोले थलिएकादेखि आफुले भेटेका साथी कोरोना पोजिटिभ भएका सर्वसाधारण, पहुँच नपुग्ने, दबाव दिन नसक्नेहरुको स्वाब संकलन गरेको तीन दिनसम्ममा पनि परीक्षण रिपोर्ट आउँदैन, मानसिक तनाबमा बस्नुपर्ने हुन्छ। विराटनगरका एक सञ्चारकर्मीले आफुले भेटेको साथीमा कोरोना संक्रमण देखिएपछि २१ गते बुधबार विराटनगरस्थित महानगरपालिकाले स्वाब संकलन गर्ने स्थान जैनभवनमा गएर स्वाब दिए। उनले स्वाब दिएको शुक्रबार तीन दिन भयो। तर, अझै रिपोर्ट आएको छैन्। रिपोर्ट पोजिटिभ आउलाकी नेगेटिभ भन्ने दैनिक तनाब झनै बढेको उनी बताउँछन्। तीन दिन भयो रिपोर्ट आउँदैन, पहुँचवाला कर्मचारी र मन्त्रीको एकै दिनमा आयो, उनले भने हामी हेरेको हेर्यौ। अर्की एक पत्रकार महिलालाई रुघा, खोकी, १०२ डिग्री ज्वरो लगातार तीन दिनदेखि आएपछि उनले पनि २१ गतेनै जैन भवनमा पुगेर स्वाब दिइन्। अहिले पनि रुघाखोकि लागिरहेको छ, घरमानै औषधी खाएर बसेको छु, स्वाब दिएको तीन दिन भयो तर, रिपोर्ट आएको छैन उनले अन्नपूर्ण अनलाइनसँग भनिन्। कोरोनाको लक्षणसँग धेरै मिल्दो जुल्दो भएपछि कोरोना आशंका स्वाब दिएको बताउने ती महिला सञ्चारकर्मी स्वाबको रिपोर्ट नआउँदै आफुलाई धेरै आराम भइसकेको सुनाउँछिन्। पहुँच हुनेको लक्षण नदेखिँदा पनि परिक्षण गराए, विहानको बेलुका आयो, मेरो तीन दिनमा पनि आएको छैन् उनले भनिन्। २० गते परिक्षण गरेकाहरु मध्ये केही सर्वसाधारणको रिपोर्ट २३ गते आयो। सो रिपोर्टमा एक सञ्चारकर्मी पनि पोजिटिभ भन्ने सुनेपछि आफुहरुलाई आशंका गरेर फोन गरेर साथीहरुले सोध्ने गरेको स्वाब दिएका सञ्चारकर्मी बताउँछन्। स्वाब दिएको थाहा थियो, सुभचिन्तकहरुले सोधेको सोधेकै छन् एक सञ्चारकर्मीले भने रिपोर्ट ढिला आउँदा पनि झन तनाव थपियो। विराटनगरमा तीन स्थानमा पीसीआर ल्याव राखेर कोरोना परीक्षण भइरहेको छ। तर, पहुँच भएकाहरु दवाब दिन सक्नेहरुको स्वाब अघि परीक्षण गर्दा सर्वसाधारण र बिरामीहरुको परीक्षण ढिला हुने गरेको छ। यसलाई प्राथमिकता दिनुपर्यो भनेर दैनिक दवाब दिने फोन टन्नै आउँछ, हाकिमको आदेश मान्नै पर्यो, ठुलाबढाकोले प्राथमिकता पाएकै हुन्, कोशी अस्पतालको ल्यावमा काम गर्ने एक कर्मचारीले भने दवाब नदिएकाहरुको सहज समयमा मात्रै हुने गरेको केही दिन भयो। प्रदेश १ का भिआईपी र अन्य प्रदेशका मन्त्रीमा मानै कोरोना संक्रमण देखिएपछि उनीहरुको सम्पर्कमा पुगेका उच्च ओहोदाका कर्मचारीदेखि मन्त्रीसम्मले पीसीआर परीक्षण गर्न थालेपछि बिरामी र केही संक्रमण देखिएकाहरुको स्वाबको परिक्षण पर धकेलिन थालेको छ। यस विषयमा जानकारी लिन प्रदेश जनस्वास्थ्य प्रयोगशाला विराटनगरका निर्देशक जयवेन्द्र यादवलाई टेलिफोन सम्पर्क गर्दा फोन उठाएनन्।"
फरक समुहको रगतले सुत्केरीको ज्यान गयो : लापरवाही कसको ?,जनकपुरधाम : जनकपुरको एक अस्पताल र रेडक्रसको लापरवाहीले जनकपुरमा एक सुत्केरीको ज्यान गएको छ। जनकपुर स्थित रामजानकी अस्पततालमा एक सुत्केरी महिलालाई फरक रगत समुहको रगत चढाउँदा ज्यान गएको हो। महोत्तरी गौशाला नगरपालिका११ भरतपुरकी २३ वर्षीया गंगादेवी महतोको फरक रगत समुहको रगत चढाउदा मृत्यु भएको परिवारजनको दाबी छ। ओ पोजिटिभ ब्लड ग्रुपको साटो बी पोजिटिभ ब्लड चढाउँदा बिहीबार राति गंगा देवीको मृत्यु भएपनि घटना शुक्रवार सार्वजनिक भएको हो। व्यथा लागेपछि बिहीबार अपराहन ४ बजे उनलाई अस्पतालमा भर्ना गरिएको थियो। शल्यक्रिया (अप्रेशन) मार्फत गंगा देवीले छोरी जन्माएकी थिइन्। पछि शरीरमा रगत अभाव भएको थियो। अस्पतालले सुत्केरीको रगत सेम्पलसहित रगत लिन आफन्तलाई रेडक्रसमा पठाएको थियो। नेपाल रेडक्रस सोसाईटी धनुषा जनकपुरले दिएको दुई पोका रगत चढाएपछि सुत्केरी झनै सिकिस्त हुँदा चेकजाँच गरेपछि ओ पोजिटिभको ठाउँमा बी पोजिटिभ रगत चढेको पत्ता लागेको थियो। त्यसको केहि बेर पश्चात सुत्केरीको मृत्यु भएको मृतककी पति राजकिशोर महतोले अन्नपूर्ण अनलाइनलाई बताए। अस्पतालले भने अनुसार नै नमूना लिएर गएर रेडक्रसबाट रगत ल्याएको र त्यहिँ मध्ये एउटा पोका बी पोजिटिभ रगत अस्पतालले चढाएकोले श्रीमतीको मृत्यु भएको भन्दै उनले अस्पताल र रेडक्रसलाई कारबाहीको माग गरेका छन्। दोषी अस्पताल र रेडक्रसलाई कारबाही र क्षतिपुर्ति नदिएसम्म श्रीमतीको शव नठाउने उनले बताए। यता अस्पताल प्रशासनले रेडक्रसको लापरबाहीले सुत्केरीको जिउमा ओको ठाउँमा बी पोजिटिभ चढेको दावी गरेको छ। अस्पतालका सञ्चालक गणेश साहले अस्पतालले पठाएको नमूना अनुसार रेडक्रसले रगत दिएको र त्यहि चढाएकाले यसमा अस्पतालको कुनै लापरबाही नभएको दावी गरे। छोरी पाए श्रीमती गुमाए पहिलो सन्तानको रुपमा घरमा आउन लागेको नयाँ सदस्यको आवगमनमा श्रीमतीसहित राजकिशोर महतो औधी खुशी थिए। आखिर किन नहोस् पहिलो सन्तानको प्रतिक्षा महतो दम्पतीलाई जो थियो। तर राज किशोर र उनको परिवारको खुशी समय टिकेन। उनी सन्तानको रुपमा छोरी त पाए तर श्रीमती गुमाए। अस्पताल र रेडक्रसको लापरवाहीले उनको २३ वर्षिया श्रीमती गंगादेवी महतोले ज्यान गुमाउनु पर्यो। अस्पताल न रेडक्रसले ब्लड ग्रुप छुट्टयाएर नमूना नपठाउँदा तथा रेडक्रसले क्रस फेरिफाईङ्ग नगर्दा श्रीमती गंगाको मृत्यु भएको राजकिशोरको आरोप छ। ओ पोजिटिभ ब्लड ग्रपुको साटो बी पोजिटिभ ब्लड चढाउँदा रिएक्सन भएपछि मृत्यु भएका गंगाको मृत्युबारे घटना शुक्रबार बिहान साढे ९ बजे मात्र सार्वजनिक भएको थियो। अस्पताल र रेडक्रसको लापरवाहीले सुत्केरी महिलाको मृत्यु भएपछि परिवारजनले शव उठाउन मानेका छैनन्। मृतकको शव भने अहिले पनि रामजानकी हस्पिटलको आइसीयुमा राखिएको छ। परिवारजनले शव उठाउन नमानेपछि जिल्ला प्रहरी कार्यालय धनुषाले परिवारजन र रगतको पोका दिएका रेडक्रसका पदाधिकारीहरुलाई सोधपुछका लागि जिल्ला प्रहरी कार्यालयमा पक्राउ गरी लगिएको छ।
प्रदेश १ मा ६७ जना कोरोना संक्रमित थपिए,"विराटनगर : पछिल्लो समय तीव्ररुपमा समुदायस्तरमा कोरोना भाइरसको संक्रमण फैलिइरहेको मोरङका दुई स्थानीय तहमा शुक्रबार ६१ जनामा कोरोना भाइरसको संक्रमण पुष्टि भएको छ । प्रदेश १ को राजधानी समेत रहेको विराटनगर महानगरपालिका र मोरङको पुरानो सदरमुकाम रहेको रंगेली नगरपालिकामा यति ठूलो संख्यामा संक्रमण भेटिएको हो । विराटनगरमा ३२ र रंगेलीमा २९ जनाको रिपोर्ट पोजिटिभ आएको छ । मोरङको बूढीगंगा गाउँपालिकामा दुई र कटहरी गाउँपालिकामा एकजनामा संक्रमण देखिएको छ । मोरङमा एकै दिन शुक्रबार सबैभन्दा बढी ६४ जनामा संक्रमण पुष्टि भएको छ । विराटनगरको प्रदेश जनस्वास्थ्य प्रयोगशालामा गरिएको परीक्षण अनुसार रंगेली७ मा मात्रै २३ जना संक्रमित भेटिएका छन् । रंगेली६ मा तीन, ५ मा एक र ४ मा दुई जनामा संक्रमण पुष्टि भएको छ । जसमा बालबालिकासहित छ जना महिला र २३ पुरुष छन् । संक्रमित हुनेमा १० देखि ५८ वर्षसम्मका छन् । रंगेलीमा यसअघि मंगलबार २२ जनामा संक्रमण पुष्टि भइसकेको छ । जसमा एउटै परिवारका १४ जना छन् । त्यसपछि नगरपालिकाले ४, ५, ६ र ७ नम्बर वडामा निषेधाज्ञानै जारी गरेको प्रमुख प्रशासकीय अधिकृत टोमप्रसाद सुवेदीले बताए । कोशी अस्पतालमा गरिएको पीसीआर परीक्षणबाट विराटनगरमा २४ पुरुष र आठ महिलामा संक्रमण पुष्टि भएको छ । मोरङको बूढीगंगा गाउँपालिकामा दुई पुरुष र कटहरी गाउँपालिकामा एक महिलामा संक्रमण देखिएको छ । मोरङका ६४ सहित शुक्रबार प्रदेश १ मा ६७ जनामा संक्रमण पुष्टि भएको छ । अरु झापाका दुई र सुनसरीका एक जना छन् । झापाको मेचीनगर र विर्तामोडमा एकएक पुरुष तथा सुनसरीको धरानमा एक पुरुषको रिपोर्ट पोजेटिभ आएको सामाजिक विकास मन्त्रालयका प्रवक्ता डा सुरेश मेहताले बताए । प्रदेश १ मा शुक्रबार एक हजार छ सय ९४ जनाको पीसीआर परीक्षण गरिएको थियो । परीक्षण गरिएका मध्ये १५ महिला र ५२ पुरुषको रिपोर्ट पोजिटिभ आएको मन्त्रालयले जनाएको छ । प्रदेश १ मा कोरोना संक्रमितको संख्या एक हजार तीन सय २२ पुगेको छ । प्रदेश १ मा शुक्रबार पाँच जना डिस्चार्ज भएका छन् । कोभिड १९ आइसोलेसन केन्द्र, चौदण्डीगढी उदयपुरबाट चार र बीपी कोइराला स्वास्थ्य विज्ञान प्रतिष्ठान धरानबाट एक जना डिस्चार्ज भएका छन् । डिस्चार्ज हुनेमा उदयपुरका चार र मोरङका एक जना रहेको डा मेहताले बताए । प्रदेश १ मा डिस्चार्ज हुनेको संख्या नौ सय १० पुगेको छ ।"
पशुपतिका सांस्कृतिक सम्पदा सार्वजनिक,"काठमाडौं : पशुपति क्षेत्र विकास कोषले 'पाशुपत क्षेत्रका सांस्कृतिक सम्पदा (मूर्त र अमूर्त) नामक अनुसन्धानात्मक ग्रन्थको सार्वजनिक गरेको छ। संस्कृति, पर्यटन तथा नागरिक उड्ड्यनमन्त्री योगेश भट्टराईले शुक्रबार राजधानीमा ग्रन्थको सार्वजनिक गरेका हुन्। मन्त्री भट्टराईले पाशुपत क्षेत्रका सबै सम्पदाबारेमा कोषबाट पहिलो आधिकारिक ग्रन्थ प्रकाशन भएकोमा खुसी व्यक्त गरे। उनले भने 'पशुपतिसँग नेपालको पहिचान जोडिएको छ, पाशुपत क्षेत्रको ऐतिहासिकता पनि छ। यी सबैको प्रतिबिम्ब हो, पाशुपत क्षेत्रका सांस्कृतिक सम्पदा नामक अनुसन्धानात्मक ग्रन्थ।' पाशुपत क्षेत्रका सम्पदा जोगाउँदै यस क्षेत्रलाई विश्वव्यापी बनाउन कोष लागि परेको र सोही क्रममा गुरुयोजनालाई अन्तिम चरणमा पुर्याइएको बताए। उनले भने 'स्थानीयको विरोध गर्ने अधिकार लोकतन्त्रले दिएको छ तर कसैले पनि अनावश्यक आर्थिक लेनदेन र चलखेल गरी गलत क्रियाकलाप गर्ने छुट स्थानीयवासी, पदाधिकारी र कर्मचारी कसैलाई छैन।' नेपाल प्रज्ञा प्रतिष्ठानका उपकूलपति जगमान गुरुङले शिवको वैदिक पद्दतिबाट पूजाआजा हुने भएकाले पशुपतिनाथको महत्व विशेष रहेको बताए। उनले भने, 'पशुपतिनाथमा लिंग र गुह्येश्वरी मन्दिरमा योनीको पूजा हुन्छ। संसारको सृष्टि यी दुईबाट हुने भएकाले यो समाज र जनजीवनसँग जोडिएको हो।' कोषका सदस्यसचिव डा प्रदीप ढकालले पशुपति एकपटक पुग्नैपर्ने स्थल भएकाले सोहीअनुसार समग्र विकास गर्न गुरुयोजना तय गरिएको बताए। उनले भने'पशुपतिनाथको प्रांगण बिस्तार गर्दा कुनै सम्पदामा कुनै किसिमको हस्तक्षेप वा समस्या हुने छैन। कोष सम्पदाप्रति पूर्ण सचेत छ।' कोषका कोषाध्यक्ष एवं प्रकाशन समिति संयोजक डा मिलनकुमार थापाले सरकारले गुठी संस्कृति जोगाउन उच्चस्तरीय नेपाली संस्कृति संरक्षण समिति गठन गर्नुपर्नेमा जोड दिए। उनले भने, 'यसैगरी पाशुपत क्षेत्रका नौ डबली, नौ इनार, नौ पोखरी, नौ चउर र नौ ढोकाको संरक्षणका लागि पनि समिति बनाएर अध्ययन अनुसन्धान गर्नुपर्छ।' उनले पशुपतिनाथको जग्गा संरक्षण र गुरुयोजनाका काममा अनावश्यक धाकधम्की आउने गरेको पनि गुनासो गरे। पाशुपत क्षेत्रका सांस्कृतिक सम्पदाको त्रिभुवन विश्वविद्यालयको संस्कृति विभागले अनुसन्धान गरेको हो भने ग्रन्थमा प्रधानसम्पादक प्रदीप ढकाल र मिलनकुमार थापा, कार्यकारी सम्पादक प्राडा सोमप्रसाद खतिवडा र गोपीकृष्ण ढुंगाना छन्। ग्रन्थ सात सय पृष्ठको छ। कार्यक्रममा मन्त्री भट्टराईले कोषको आधिकारिक वेवसाइट, मोबाइल एप्स र सोसल मिडिया प्लेटफर्मको पनि उद्घाटन गरेका थिए।"
२४ घन्टामै थपिए उपत्यकामा १०६ जना कोरोना संक्रमित,"काठमाडौं : काठमाडौं उपत्यकामा थप १०६ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप १०६ जनामा कोरोना संक्रमण भएको पुष्टि गरेका हुन्। भक्तपुरका ४ जना , काठमाडौंका ९२ जना, ललितपुरका १० जना गरी कुल १०६ जनामा कोरोना संक्रमण देखिएको मन्त्रालयले पुष्टि गरेको हो। यस्तै शुक्रबार अनुसार पछिल्लो २४ घण्टामा ४६४ जनामा संक्रमण पुष्टि भएसँगै संक्रमितको संख्या २२ हजार माथि पुगेको छ। प्रवक्ता गौतमका अनुसार कुल संक्रमितको संख्या २२ हजार दुई सय १४ पुगेको छ । नेपालमा अहिले संक्रिय संक्रमितको ६ हजार तीन सय ३० रहेका छन्। मन्त्रालयका अनुसार पछिल्लो २४ घण्टामा २२५ डिस्चार्ज भएका छन्। कुल डिस्चार्ज हुनेको संख्या भने १५ हजार ८१४ पुगेको छ। अहिले क्वारेन्टाइनमा १० हजार २०७ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला पर्सा, रौतहट, महोत्तरी र काठमाडौं हुन्। अहिले कोरोना संक्रमण शून्य हुने जिल्लाको संख्या भने सात पुगेको छ। प्रवक्ता गौतमका अनुसार खोटाङ, धनकुटा, संखुवासभा, रुकुम पश्चिम, मनाङ र मुस्ताङमा कोरोना संक्रमण शून्यमा झरेको हो। मन्त्रालयका अनुसार कोरोनाबाट ७० जनाको मृत्यु भइसकेको छ। कोरोना संक्रमितको संख्या २२ हजार नाघ्यो : २४ घण्टामा ४६४ संक्रमित"
किर्ते गर्ने उपभोक्ता समितिका अध्यक्ष पक्राउ,कालिकोट : जिल्ला प्रहरी कार्यालय कालिकोटले बिल भरपाई किर्ते गरी रकम भुक्तानी लिने उपभोक्ता समितिका अध्यक्षलाई पक्राउ गरेको छ। जिल्लाको सान्नित्रिवेणी गाउँपालिका५ मा रहेको कालिका प्रारम्भिक उत्पादन कृषक समुहका अध्यक्ष ललिजन बमलाई प्रहरीले पक्राउ गरेको हो। कर्णाली प्रदेश सरकारको कृषि तथा सहकारी मन्त्रालयबाट प्राप्त २२ लाख ८ हजार रकमको बिना काम किर्ते कागजात बनाएर भुक्तानी लिएको आरोपमा समुहका अध्यक्ष बमलाई पक्राउ गरिएको जिल्ला प्रहरी प्रमूख डिएसपी श्यामबाबु ओलीयाले बताए। सान्नित्रिवेणी गाउँपालिकालाई अर्गानिक नमुना गाउँ कार्यक्रम अन्तरगत कृषि विकास कार्यालयको कुल २२ लाख ४२ हजारको योजनामा समुहका अध्यक्ष बमले किर्ते काम गरी कृषि विकास कार्यालयबाट २ लाख ८ हजार ३ सय ७० रुपैयाँ भुक्तानी लिएका छन्। कार्यालयले उनको रकम भुक्तानी लिएको खाता र व्यक्तिगत खाता समेत रोक्का गरेको जनाएको छ। सान्नित्रिवेणी गाउँपालिका५ का वडा अध्यक्षको किर्ते हस्ताक्षेर गरेर अनुगमनसमेत गरेको प्रतिवेदन बनाएर रकम भुक्तानी लिएको वडा अध्यक्षले प्रहरीमा उजुरी दिएपछि समुहका अध्यक्षलाई पक्राउ गरिएको हो। प्रहरीका अनुसार पक्राउ गरिएका बमलाई जिल्ला अदालतबाट सात दिनको म्याद थप गरी थप अनुसन्धान सुरु गरिएको छ। सरकारी रकठ ठगी किर्ते गर्ने समुहका अध्यक्षलाई मुलुकी अपराध संहिता बमोजिम ७ वर्ष कैद र ७० हजारसम्म जरिवाना कानुनी व्यवस्था रहेको छ।
बर्दियामा पाँच दिन निषेधाज्ञा,"बर्दिया : छिमेकी जिल्ला बाँकेमा कोरोना सङ्क्रमित समुदायस्तरमा बढ्न थालेपछि बर्दियामा पाँच दिन निषेधाज्ञा जारी गर्ने निर्णय गरिएको छ। प्रमुख जिल्ला अधिकारी लिलाधर अधिकारीको अध्यक्षतामा बिहीबार बसेको बैठकले यही साउन २५ गते बिहान ६ देखि साउन २९ गते राति १२ बजेसम्म निषेधाज्ञा गर्ने निर्णय गरिएको जिल्ला प्रशासन कार्यालय बर्दियाले जनाएको छ। निषेधाज्ञा अवधिमा एम्बुलेन्स, शवबाहन, दमकल, झण्डावाला र कूटनीतिक नियोगका सवारी साधन, लामो दूरीका मालबाहक गाडी र सवारी अनुमति पास भएका गाडी स्वास्थ्य, सुरक्षा, विद्युत्, दूरसञ्चार, खानेपानी, दूध तथा दुग्धजन्य पदार्थ, फोहरमैला व्यवस्थापन, ग्यास, पेट्रोलियम पदार्थ, औषधि पसल तथा तरकारी र खाद्यान्न आपूर्ति सेवा मात्र सञ्चालन गर्न जिल्ला प्रशासन कार्यालय बर्दियाले जानकारी दिएको छ।"
कोशी अस्पतालमा मृत्यु भएका पुरुषको कोरोना रिपोर्ट पोजिटिभ,"विराटनगर : कोशी अस्पतालमा मृत्यु भएका विराटनगरका एक पुरुषमा कोरोना भाइरसको संक्रमण रहेको पुष्टि भएको छ । ५८ वर्षीय मृतक मारवाडी समुदायका हुन् । उनको उपचारका लागि ल्याउने वित्तिकै अस्पतालमा शुक्रबार बिहान ९:१५ बजे मृत्यु भएको थियो । कोरोना भाइरसको संक्रमण भएको हुन सक्ने आशंकामा परीक्षणका लागि उनको स्वाब संकलन गरिएको थियो । मृतकको पीसीआर परीक्षण रिपोर्ट दिउँसो ३ बजे पोजिटिभ आएको अस्पतालका मेडिकल सुपरिटेन्डेन डा चुमनलाल दासले बताए । उनकाअनुसार मृतकमा कोरोनासँग मिल्दोजुल्दो लक्षण देखिएपछि स्वाब संकलन गरेर परीक्षणका लागि पठाइएको थियो । शव अहिले अस्पतालकै आइसोलेसनमा राखिएको व्यवस्थापनका लागि नेपाली सेनाको 'बडी' डिस्पोज टोलीलाई जिम्मा लगाइने डा दासको भनाइ छ । 'मृतकलाई एक सातादेखि ज्वरो र खोकीको समस्या रहेछ, डा उनले भने, 'परिवारका सदस्यले भने निमोनिया हो भन्दै बाहिरकै निजी स्वास्थ्य संस्थामा उपचार गराइरहेको पाइएको छ ।' स्वास्थ्य अवस्था झन् जटिल बन्दै गएपछि भने उक्त स्वास्थ्य संस्थाले बिहान कोशीमा रेफर गरिदिएको उनको भनाइ छ । कोशी अस्पताल ल्याउनुअघि ती पुरुषको उपचार गर्ने निजी स्वास्थ्य संस्थाको पहिचान भइनसकेका कारण पत्ता लगाउने काम भइरहेको जानकारी उनले दिए । मृतकमा लामो समयदेखि उच्च रक्तचापको पनि समस्या रहेको पाइएको डा दासको भनाइ छ । योसँगै प्रदेश १ मा कोरोना कारण ज्यान गुमाउनेको संख्या पाँच पुगेको छ । मृतक सबै मोरङका हुन् । ती मध्ये पनि तीन जना प्रदेश राजधानी विराटनगरका बासिन्दा हुन् । यसअघि विराटनगर महानगरपालिका९ का ४५ वर्षीय पुरुषको बुधबार दिउँसो १:१० बजे कोशी अस्पतालमै मृत्यु भयो । आइसोलेसनमा भर्ना गरेर उपचाररत उनको मृत्युपछि दिउँसो ३ : ४५ रिपोर्ट पोजेटिभ आयो । विराटनगर५ घर भएका ७७ वर्षीय वृद्धको गत सोमबार कोरोना संक्रमणकै कारण कोशी अस्पतालको आइसोलेसनमा मृत्यु भयो । मोरङको रंगेली नगरपालिका८ दर्वेसाका ४५ वर्षीय पुरुषको पनि उपचारका लागि ल्याइपुर्याउन साथ बुधबार कोशीमै मृत्यु भएको थियो । अघिल्लो बुधबार साउन १४ गते मोरङ सुनवर्षी८ का एक पुरुषको विराटनगरबाट थप उपचारका लागि बीपी कोइराला स्वास्थ्य विज्ञान प्रतिष्ठान धरान लगेपछि मृत्यु भएको थियो ।"
सन्धिखर्क नगरपालिकामा स्तनपान कक्ष,"सन्धिखर्क : महिला सेवाग्राहीको समस्यालाई मध्यनजर गर्दै सन्धिखर्क नगरपालिकाले कार्यलय परिसरमा स्तनपान कक्ष निर्माण गरेको छ । कामको सिलसिलामा साना बालबालिका लिएर आउने महिला सेवाग्राहीको समस्यालाई मध्यनजर गर्दै नगरपालिकाको स्वास्थ्य शाखाले सेवाग्राही मैत्री स्तनपान कक्षको निर्माण गरेको नगरपालिकाका स्वास्थ्य शाखा प्रमुख पूर्ण पराजुलीले बताए । नगरपालिकाको कार्यलय परिसरभित्र निर्माण गरिएको स्तनपान कक्षको शुक्रबार एक कार्यक्रमका बीच नगर प्रमुख कमल प्रसाद भुसालले उद्घाटन गर्दै सन्धिखर्क नगरपालिकाका नगर प्रमुख कमल प्रसाद भुसालले बच्चाको लागि आमाको दूध नै नानीहरुका लागि पौष्टिक आहार भएको बताए। उनले केही माहिलाले स्तनपान गराउँदा सौन्दर्यमा ह्रास आउने, शरीरको तौल घट्ने, स्तनको आकार बिग्रने आदि कारण देखाउँदै बच्चालाई दूध नचुसाउने गरेको बताउँदै आधुनिक विज्ञानले यो कुरा गलत साबित गरेको बताए । सन्धिखर्क नगरपालिकाका नगर उपप्रमुख ठाकुर कुमार बिकले आमाले शिशुलाई स्तनपान गराउँदा आत्मीयता, भावनात्मक सुहानुभूति, एवं आत्मसन्तुष्टि प्राप्त हुने बताए । उनले स्तनपानले आमा र बच्चाको स्वास्थ्यमा सकारात्मक प्रभाव पार्ने बताउँदै स्तनपानले शिशुको बौद्धिक क्षमता पनि वृद्धि हुने बताए । कार्यक्रममा सन्धिखर्क नगरपालिकाका निमित्त प्रमुख प्रशासकीय अधिकृत युगलनारायण बस्याल, शाखा अधिकृत मन्जु खनाल, वडा अध्यक्ष राजेन्द्र भुसाल, इश्वरी प्रसाद भुसाललगायतको उपस्थिति रहेको थियो । कार्यक्रम स्वास्थ्य शाखा प्रमुख पुर्ण पराजुलीको सञ्चालनमा सम्पन्न भएको हो ।"
"दोलखामा बाढीपहिरोबाट एकको मृत्यु, ११ परिवार विस्थापित","दोलखा : बिहीबार राती परेको वर्षाको कारण आएको पहिरोमा परी उत्तरी दोलखाको गौरीशंकर गाउँपालिका८, खारे टुनीटारमा ग्रील मजदुरको मृत्यु भएको छ । मृत्यु हुनेमा कालिञ्चोक गाउँपालिका८ सुनखानीका २८ वर्षीय सुरेश शिवाकोटी रहेको दोलखाका प्रमुख जिल्ला अधिकारी भीमकान्त शर्माले जानकारी दिए । मृतक शिवाकोटी सिंगटीबाट टुनिटारको नवनिर्मित घरमा बास बसिरहेको बेला पहिरोले पुरेर मृत्यु भएको स्थानीय बद्री खड्काले जानकारी दिए । मृतक शिवाकोटीको शव उत्खनन गरेर प्राथमिक स्वास्थ्य केन्द्र चरिकोटमा पोष्टमार्टमका लागि लगिएको प्रजिअ शर्माले बताए । पहिरोमा परेर जाजरकोट ठेडागाड नगरपालिका९ का २० वर्षीय लोकेन्द्र चौधरीको हात भाँचिएको र उनको उपचार भइरहेको दोलखाका प्रहरी प्रमुख डीएसपी रेवतीरमण पोखरेलले बताए । पहिरोको कारण गौरीशंकर गाउँपालिका५, ६ र ८ गरी ३ वटा वडाका ५४ जना पूर्णरुपमा विस्थापित भएका छन् भने ६ घरमा पूर्ण क्षति पुगेको छ। पहिरोले एउटा मोटरसाइकल बगाउनुको साथै ४३ चौपाया मरेको प्रहरीले जनाएको छ । गौरीशंकर गाउँपालिका६, गुरुम्फी क्षेत्रमा सुरीखोलाबाट आएको बाढी बजारमा छिर्दा एक स्वास्थ्यचौकीसहित १० वटा घरमा क्षति पुर्याएको प्रहरीले जनाएको छ । तामाकोसी नदीको सतहले निर्धारित तटीय क्षेत्रभन्दा माथि छोएपछि बिहीबार राति १० बजेतिर जल तथा मौसम विज्ञान विभागले एसएमएसमार्फत जानकारी गराउँदै स्थानीयलाई सचेत रहन आग्रह गरेको थियो । गौरीशंकर गाउँपालिका प्रवेश गर्ने भोर्लेस्थित बेलिव्रिज जोखिममा परेको गौरीशंकर गाउँपालिकाका अध्यक्ष सोयमबहादुर खड्काले बताए । पालिकाको करिब सयमिटर मुख्य सडक बाढीले बगाएपछि सुरी, खारे, चंखु र मार्बु जाने यातायात अवरुद्ध भएको छ । बाढीले ६ दशमलव ४ मेगावाटको सुरीखोला हाइड्रोपावर, ११ दशमलव ६ मेगावाटको तल्लो खानीखोला र ५ मेगावाटको घट्टेखोला जलविद्युत् आयोजनमा समेत क्षति पुगेको छ ।"
तीन सीडीओको बैठक : अत्यावश्यक सेवाबाहेक उपत्यकामा थप कडाइ,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण नियन्त्रणका लागि काठमाडौं उपत्यकामा थप कडाइ हुने भएको छ। शुक्रबार काठमाडौं, ललितपुर र भक्तपुरका प्रमुख जिल्ला अधिकारी (सीडीओ) र सुरक्षा निकायका प्रमुखको छलफलले मानवीय गतिविधि र आवतजावतमा थप कडाइ गर्ने निर्णय गरेको हो। बैठकमा उपत्यकामा कोरोना संक्रमण नियन्त्रणका लागि के गर्न सकिन्छ भन्ने विषयमा छलफल भएको छ, ललितपुरका सीडीओ नारायण भट्टले भने, उपत्यकामा संक्रमण बढेपछि आगामी दिनमा कस्तो रणनीति तय गर्न सकिन्छ भनेर छलफल गरिएको हो। बैठकमा संक्रमण बढी देखिएको क्षेत्र सिल गर्ने, अत्यावश्यक बाहेकका सेवा बन्द गर्ने, सपिङ मल र व्यापारिक केन्द्रमा स्वास्थय सुरक्षा मापदण्ड पालना भए नभएको अनुगमन गर्ने, मापदण्ड कार्यान्वयन नभएको पाइए बन्द गर्नेलगायत विषयमा छलफल भएको छ। ललितपुरको सीडीओ भट्टका अनुसार उपत्यकाको सुरक्षा मापदण्डका विषयमा केही महत्वपूर्ण प्रस्ताव वृहमन्त्रालयमा पठाउने विषयमासमेत छलफल भएको छ। छलफलमा काठमाडौंका सीडीओ जनकराज दाहाल भक्तपुरकी सीडीओ हुमकला पाण्डे र ललितपुरका सीडीओ भट्टसहित सुरक्षा निकायका प्रमुख र उद्योगीको सहभागीता रहेको थियो।"
"चार हजारमै कोरोना परीक्षण, चार घण्टामा रिपोर्ट, अनलाइन भुक्तानी गर्दा दुई सय छुट",काठमाडौं : सरकारले तोकेको भन्दा कम मूल्यमा कोरोना भाइरसको परीक्षण गरिरहेको विध ल्याबले शुल्क भुक्तानीका लागि अनलाइन पेमेन्टको सुविधा अपनाएको छ। अब सेवाग्राहीले शुल्क बुझाउनका लागि भौतिक उपस्थित भइरहनुपर्ने छैन। ईसेवा वा खल्तीमध्ये कुनैपनि माध्यमबाट अनलाइन भुक्तानी गर्न सक्नेछन्। अहिलेको जटिलतालाई मध्यनजर गरेर हामीले अनलाइनबाटै शुल्क तिर्न सकिनेगरी व्यवस्था गरेका हौं विधी ल्याबका सञ्चालक भीमकान्त भण्डारीले भने यसका लागि ईसेवा र खल्तीसँग सहकार्य गरिएको छ। अन्य अनलाईन सेवा प्रदायक सँग समेत सहकार्य गर्ने तयारी रहेको छ। जसबाट रकम भुत्तानी गर्दा सेवा ग्राहीले थप २०० क्यास व्याक पाउनेछन। पैसाको कारोबारबाट समेत कोरोना भाइरस फैलन सक्ने जोखिम रहेकाले अनलाइन भुक्तानी प्रणाली अपनाएको उनले बताए। विज्ञहरुले पैसाको कारोबार गर्दा यही माध्यामबाट एकअर्कामा कोरोना सर्न सक्नेतर्फ सचेत गराउँदै आएका छन्। न्यूयोर्क युनिभर्सिटीको एक अध्ययन अनुसार पैसामा सुक्ष्म जीव सुरक्षित रहन सक्छ। पैसामा तीन हजारभन्दा बढी प्रकारका किटाणु रहने गरेको पाइन्छ। जोसुकै व्यक्तिले जस्तोसुकै अवस्थामा पैसा बोक्ने र प्रयोग गर्ने भएकाले यस माध्यामबाट कोरोना भाइरस समेत सर्नसक्नेबारे सर्तक गराउँदै आइएको छ। पैसाको माध्यामबाट कोरोना सर्ने खतरा भएपछि गएको फागुन महिनामा चीनमा करोडौं नगद नष्ट गरिएको थियो। कोरोना भाइरसको परीक्षणका लागि नेपाल सरकारबाट मान्यताप्राप्त विध ल्याबले तोकिएको शुल्कभन्दा कम अर्थात ४ हजार रुपैयाँमा कोरोना परीक्षण गर्दैछ। अब अनलाईनबाट रकम भुत्तानी गर्दा ३ हजार ८ सयमा नै परीक्षण गर्न पाउनेछन भने स्वाबसमेत विध ल्यावले संकलन गरेका ४ हजार तीन सय तिरे पुग्नेछ। ल्यावले परीक्षणको नतिजा पनि छिटो छरितो रुपमा उपलब्ध गराइरहेको छ। परीक्षण गरेको चार घण्टामा नै हामी नतिजा उपलब्ध गराउँछौं भण्डारी भन्छन्। यस ल्याबले एक दिनमा ४२ सय जनाको कोभिड परीक्षण गर्ने क्षमता छ। विध ल्याब ललितपुरको कुपण्डोलमा सञ्चालित छ। विध म्यानेजमेन्ट प्रालिलाई नेपाल सरकारले साउन १३ गतेदेखि कोभिड ल्याब संचालनका लागि अनुमति दिएको हो।
क्वारेन्टाइनमै आत्महत्या,काभ्रे : काभ्रेको बेथानचोक गाउँपालिकाको क्वारेन्टाइनमा रहेकी युवतीले आत्महत्या गरेकी छिन्। शुक्रबार २१ वर्षीय युवतीले क्वारेन्टाइनमै आत्माहत्या गरेकी हुन्। उनी साउन १७ गते नेपाल आएर क्वारेन्टाइनमा बसेको काभ्रेका एसपी रविकुमार पौडेलले जानकारी दिए।
ठूलो संख्यामा स्वास्थ्यकर्मीमा कोरोना संक्रमण देखिएपछि अस्पताल बन्द,"राजविराज : अस्पतालमा कार्यरत स्वास्थ्यकर्मीमा कोरोना संक्रमण पुष्टि भएपछि सप्तरीको राजविराजस्थित सरकारी र निजी अस्पताल शुक्रबारदेखि बन्द गरिएको छ । गजेन्द्रनारायण सिंह अस्पताल राजविराजका चारजना स्वास्थ्यकर्मीलाई संक्रमण पुष्टि भएपछि आकस्मिक कक्ष, सर्जरी र ओपिडी सेवा बन्द भएको छ । यस्तै छिन्नमस्ता अस्पताल पूर्ण रुपमा बन्द गरिएको छ । गजेन्द्रनारायण सिंह अस्पतालको आकस्मिक कक्षमा कार्यरत चार जना अहेव एकै पटक संक्रमित पुष्टि भएपछि अस्पताल दिउँसोदेखि सिल गर्नुपरेको अस्पतालले जनाएको छ । आकस्मिक कक्षका थप चार जना अहेवमा संक्रमण पुष्टि भएपछि हाल आइसोलेशनमा बस्ने अहेवको सङ्ख्या सात पुगेको छ । साउन १३ गतेदेखि क्वारेन्टाइनमा बसेका एक जना अहेव र साउन १६ गतेदेखि क्वारेन्टाइनमा बसेका २ जना अहेव यसअघि नै संक्रमण पुष्टि भएपछि आइसोलेशनमा बरिरहेका छन् । आकस्मिक कक्षकी एक सरसफाई कर्मचारी र अस्पतालकै पोषण गृहमा कार्यरत एक नर्स भने दुई दिन अघि मात्र निको भई घर फर्किएका छन् । आकस्मिक कक्षमा उपचाररत एक विरामी र उपचारमा संलग्न चार स्वास्थ्यकर्मीमा शुक्रबार कोरोना संक्रमण पुष्टि भएपछि आकस्मिक कक्षलाई निसंक्रमण गर्नु परेको अस्पतालका निमित्त मेडिकल सुपरिटेन्डेण्ट डाक्टर रणजितकुमार झाले बताए । स्वास्थ्य तथा जनसङ्ख्या मन्त्रालय, प्रदेश २ को सामाजिक विकास मन्त्रालय, जिल्ला प्रशासन कार्यालय सप्तरी, जिल्ला प्रहरी कार्यालय सप्तरी, स्वास्थ्य कार्यालय सप्तरीसमेतका निकायसँग समन्वय गरेर अस्पतालको सेवा आजका लागि बन्द गरिएको हो । धेरैजना स्वास्थ्यकर्मीमा संक्रमण पुष्टि भएपछि र तीन चिकित्सकसहित २७ जना स्वास्थ्यकर्मी, कर्मचारीलाई होम क्वारेन्टाइन गर्नु परे पछि डा झासहित बसेको स्वास्थ्यकर्मीहरुको वैठकले अस्पतालमा आवतजावत समेत बन्द गरी उपचार सेवा बन्द गरिएको हो । आकस्मिक कक्ष निसंक्रमण गर्न पुरै एक दिन लाग्ने भन्दै डाक्टर झाले अर्को सूचना नभएसम्म बन्द रहने जानकारी दिए । ठूलो सङ्ख्या स्वास्थ्यकर्मी क्वारेन्टाइन र आइसोलेशनमा बस्नु परेकाले सर्जरी र ओपिडी सेवा समेत बन्द भएका छन् । आकस्मिक कक्षमा उपचाररत राजविराज नगरपालिका६ की ५५ वर्षीया एक विरामीमा शुक्रबार कोरोना संक्रमण पुष्टि भएपछि उनको सम्पर्कमा आएका २ चिकित्सकसहित १४ जना होम क्वारेन्टाइन भएका छन् । त्यसअघि रुपनी गाउँपालिका५ धुरगाउँका ४५ वर्षीय पुरुषको मङ्गलबार मृत्यु भएकोमा बुधबार संकलन गरिएको उनको स्वाबको नतिजा पोजिटिभ आएपछि आकस्मिक कक्षमा कार्यरत स्वास्थ्यकर्मीहरुको स्वाब संकलन गरिएको थियो । धरान लैजाँदै गर्दा मृत्यु भएका ४५ वर्षीय पुरुषलाई धरान लैजानु अघि राजविराजस्थित गजेन्द्रनारायण सिंह अस्पताल भर्ना गरिएको थियो । विरामी भई उनी दुई पटक अस्पताल भर्ना भएको संक्रमित एक अहेवले बताए । पीसीआर परीक्षण नगरी एक महिना अघि मलेशियाबाट आएर घर बसेका ४५ वर्षीय पुरुषको उपचारमा संलग्न भएका सात जना स्वास्थ्यकर्मी पनि होम क्वारेन्टाइन भएका छन् । गजेन्द्रनारायण सिंह अस्पतालको पूर्व रहेको छिन्नमस्ता अस्पताल (निजी अस्पताल) को अपरेशन थेटरमा कार्यरत सिरहा नगरपालिका१७ का ३३ वर्षीय ओटी असिस्टेन्टमा समेत शुक्रबार कोरोना संक्रमण पुष्टि भएको सो अस्पतालका प्रशासकिय प्रमुख राजेश झाले बताए । बुधबारदेखि नै नयाँ भर्ना लिन बन्द गरेको छिन्नमस्ता अस्पतालमा हाल हर्नियाको शल्यक्रिया गरेका ५९ वर्षीय पुरुष, प्लाष्टर गरेका दुई जना गरी तीन विरामी उपचाररत छन् । सो अस्पतालका चिकित्सकसहित ७० जना कर्मचारीलाई होम क्वारेन्टाइन बस्न भनेको जानकारी दिदै प्रशासन प्रमुख झाले सोमबार सबैको स्वाब संकलन गरिने बताए । रिपोर्ट नआउञ्जेल सो अस्पताल पूर्ण रुपमा बन्द गरिएको उनले बताए । केही चिकित्सक, स्वास्थ्यकर्मी र कर्मचारी दुबै अस्पतालमा कार्यरत रहेका कारण पनि ठूलो सङ्ख्यामा स्वास्थ्यकर्मी होम क्वारेन्टाइनमा बस्नु पर्दा गजेन्द्रनारायण सिंह अस्पतालको सेवा बढी प्रभावित बनेको एक कर्मचारीले बताए । निसंक्रमण गर्नुपरेकोले आकस्मिक कक्ष र शंकास्पद चिकित्सक, कर्मचारी समेत होम क्वारेन्टाइनमा बस्नु परेकोले कर्मचारी अभाव हुँदा ओपिडी र सर्जरी सेवा समेत बन्द भएको हो । गजेन्द्रनारायण सिंह अस्पतालको आकस्मिक कक्षमा उपचाररत सामान्य विरामीलाई होम क्वारेन्टाइनमा पठाइएको छ भने विषसेवन, सर्पदंशलगायत ५६ जना गम्भिर प्रकृतिका बिरामीलाई अस्पतालकै वरण्डामा छुट्टै राखी उपचार भइरहेको छ । ती सबै विरामीहरुको पनि चार दिनपछि स्वाब संकलन गरी पीसीआर परीक्षण गरिने अस्पतालले जनाएको छ । शुक्रबार दिनभरीका लागि अस्पतालको ओपीडी तथा आकस्मिक सेवा समेत ठप्प भएको छ । बाहिरभित्र आवतजावतमा रोक लगाइएको छ । खुला भएको अर्को सूचना प्रकाशित नहुञ्जेल अस्पतालले नयाँ बिरामी भर्ना लिने छैन् । उपचाररत बिरामी, कर्मचारी, स्वास्थ्यकर्मी, सुरक्षागार्डलगायतलाई कोभिड१९ को दायरामा ल्याउनु पर्ने तथा पूरै अस्पताल निसंक्रमण गरेर 'डिसइन्फेक्ट' गर्दै सुरक्षित बनाउनु पर्ने अवस्था रहेकोले बाहिरका मानिसलाई आवतजावत समेत बन्द गरिएको डाक्टर झाले बताए । नयाँ भर्ना लिन नसकिए पनि अस्पतालमा भर्ना गरिएका बिरामीको भने उपचार जारी रहने डाक्टर झाको भनाइ छ । उपचाररत बिरामी, स्वास्थ्यकर्मी, कर्मचारी, सुरक्षागार्ड र उनीहरुको सम्पर्कमा रहेकाहरुको पनि कोरोना परीक्षणका लागि स्वाब संकलनको प्रक्रिया अघि बढाउन आवश्यक विवरण टिपोट भइरहेको छ । 'सेनीटाइज गरेर अस्पताल सुरक्षित बनाउनु पर्यो,' डाक्टर झाले भने, 'निसंक्रमण गरेर आकस्मिक कक्ष सुरक्षित बनाए पछि सेवा सुचारु हुने छ, त्यस अवधिसम्म नयाँ भर्नाको काम समेत बन्द रहने छ ।' उनले अस्पतालबाट संक्रमण अन्यत्र नफैलिओस भन्नका लागि सावधानी अपनाएर सेवा बन्द गर्नुपरेको र शंकास्पद चिकित्सक, स्वास्थ्यकर्मीलाई क्वारेन्टाइन गर्नुपरेको जानकारी दिए ।"
त्रिसारा अगरबत्ती बजारमा,"काठमाडौ : नेपालको औद्योगिक क्षेत्रमा अग्रणी स्थान ओगट्दै आएको सूर्य नेपाल प्रालिको गुणस्तरीय उत्पादन त्रिसारा अगरबत्ती बजारमा आएको छ। त्रिसारा अगरबत्तीको हरेक काँटीमा ग्राहकले मनमोहक सुगन्धको अनुभव गर्न पाउनेछन् । त्रिसाराको प्रति प्याक मूल्य एक सय रुपैयाँ कायम गरिएको छ र यस अन्तर्गत १८० काँटी जिपलक प्याकमा उपलब्ध हुनेछन् । यसअघि उक्त कम्पनीले मंगलदीप अगरबत्ती बजारमा ल्याइएको थियो। मंगलदीप उपभोक्तामाझ निकै लोकप्रिय अगरबत्ती बनेको छ।मंगलदीप अगरबत्तीको बजार लोकप्रियता, विस्तृत बजार अनुसन्धान र ग्राहकसँगको नियमित संवाद तथा उनीहरुको चाहनालाई सम्बोधन गर्दै कम्पनीले मंगलदीप त्रिसारा नामको नयाँ अगरबत्ती नेपाली बजारमा ल्याएको हो। जिप लकले गर्दा काँटीको गुणस्तरियता, सुगन्ध लामो समयसम्म टिक्ने कम्पनीको दावी छ।त्रिसरालाई सुपर सेभर प्याकको रुपमा प्रवद्र्धन गर्ने निर्णय कम्पनीले गरेको छ । सूर्य नेपाल प्रालिले विभिन्न स्वदेशी अगरबत्ती उद्योगलाई आफ्नो संस्थागत सामाजिक दायित्वअन्तर्गत मंगलदीप अगरबत्ती बनाएको हो। नेपालको सांस्कृतिक परिवेशमा अगरबत्तीले एकदमै महत्व राख्ने हुनाले यसको नेपाली बजारमा मात्र नभइ विदेशमा पनि माग ठूलो छ । सूर्य नेपाल प्रालिले तीर सलाई तथा टफिचु कन्फेक्सनरीजस्ता उच्च गुणस्तरका उत्पादनमार्फत युवा रोजगार तथा महिला सशक्तिकरणमा अग्रणी भूमिका निभाउदै आएको छ।"
काठमाडौंमा कोरोना संक्रमित बढेपछि अस्पतालमा बेड अभाव,"काठमाडौं : उपत्यकामा दिनहुँ कोरोना भाइरस कोभिड१९ को संक्रमितको सङ्ख्या बढेपछि कोभिड१९ तोकिएका (डेडिकेटेड) अस्पतालमा चाप बढेको छ। शुक्रराज ट्रपिकल तथा सरुवा रोग अस्पताल, पाटन स्वास्थ्य विज्ञान प्रतिष्ठान र सशस्त्र प्रहरीको बलम्बुस्थित अस्पतालमा संक्रमितको भर्ना हुने सङ्ख्या बढिरहेको छ। बिहीबार मात्र उपत्यकामा ८७ जनामा सङ्क्रमण देखिएको थियो। अहिलेसम्म उपत्यकामा करिब ७०० मा सङ्क्रमण देखिएको छ। अस्पतालमा क्षमताभन्दा बढी संक्रमित आउन थालेपछि बिरामी राख्ने शैय्याको समेत अभाव हुन थालेको छ। शुक्रराज ट्रपिकल तथा सरुवा रोग अस्पताल टेकुमा ५० शैय्यामध्ये ४९ श्ययामा बिरामी राखेर उपचार भइरहेको छ। यस्तै पाटन अस्पतालमा कोभिड१९ का लागि छुट्ट्याइएका ६० शैय्या भरिएर थप १२ शैय्या पनि संक्रमितलाई राखेर उपचार गरिरहेको अस्पतालका निर्देशक डा विष्णुप्रसाद शर्माले जानकारी दिए। पाटनमा भर्ना गरिएका संक्रमित प्रायः लक्षण भएका छन्। तीमध्ये चार जनालाई भेन्टिलेटरमा राखी उपचार गरिरहेको उनले जानकारी दिए। यसैगरी शुक्रराज ट्रपिकल तथा सरुवा रोग अस्पतालमा पनि शैय्या अभाव हुन थालेको छ। कूल ५० शैय्यामा एउटा मात्र खाली रहेको अस्पतालका निर्देशक डा सागर राजभण्डारीले जानकारी दिए। अस्पतालमा सघन उपचार कक्ष (आइसियु) २० वटामध्ये १५ वटामा संक्रमितको उपचार भइरहेको छ। यस्तै नौ भेन्टिलेटरमध्ये दुई भेन्टिलेटरमा गम्भीर अवस्थाका बिरामीको उपचार भइरहेको छ। अस्पतालका निर्देशक डा राजभण्डारीले संक्रमित बढ्न थालेपछि अब लक्षण भएका संक्रमितलाई मात्र भर्ना गरेर उपचार गरिने बताउनुभयो। 'उपत्यकामा संक्रमित दैनिक बढिरहेका छन्। ती सबै संक्रमितलाई अस्पतालमा भर्ना गरेर उपचार गर्न सम्भव छैन', उनले भने 'अब लक्षण देखिएका बिरामीलाई मात्र भर्ना गरेर उपचार गर्ने हो।' उनले लक्षण नभएका संक्रमितलाई घरमै आइसोलेसनमा बसेर उपचार गरिने बताउनुभयो। केही दिनयता रुघाखोकी, ज्वरो, स्वासप्रस्वासमा समस्या, थकाइ लाग्ने, स्वाद तथा गन्ध थाहा नपाउनेजस्ता लक्षण भएका संक्रमित देखिन थालेका छन्। अस्पतालमा भर्ना भएका ३३ प्रतिशत संक्रमितमा लक्षण देखिएका छन्। यसैगरी वीर अस्पतालमा दुई जनाको आइसोलेसनमा राखेर उपचार भइरहेको छ। कोभिड१९ अस्पताल नतोकिए पनि चार वटा आइसोलेसन शैय्याको व्यवस्था गरेको वीरका निर्देशक डा केदार सेञ्चुरीले जानकारी दिए। उनले स्वास्थ्य तथा जनसङ्ख्या मन्त्रालयले कोभिड१९ का संक्रमितलाई पनि उपचार गर्न परिपत्र गरेपछि आवश्यक व्यवस्था गर्न थालेको बताउनुभयो। उहाँका अनुसार वीरमा अहिले १५ संक्रमितलाई उपचार गर्ने व्यवस्था रहेको छ। 'पहिले हामीलाई कोभिड१९ का संक्रमितको उपचार गर्न भनिएको थिएन। त्यसैले हामीले संक्रमितका उपचारको व्यवस्था गर्नका लागि तयारी गरेका थिएनौँ', उनले भने 'तर अहिले मन्त्रालयले नै निर्देशन दिएपछि हामी उपचारको व्यवस्था गर्न जुटेका छौं।' त्रिभुवन विश्वविद्यालय शिक्षण अस्पतालमा अहिले नौ जना संक्रमितको उपचार भइरहेको छ। तीमध्ये तीन जना आइसियु र छ जनालाई आइसोलेसनमा राखेर उपचार भइरहेको अस्पतालका कोभिड१९ व्यवस्थापन समितिका संयोजक डा सन्तकुमार दासले जानकारी दिए। उनका अनुसार अस्पतालमा १५ जनालाई मात्र उपचार गर्ने सक्ने व्यवस्था रहेको छ। 'हाम्रो अस्पताल कोभिड१९ का संक्रमितको उपचार गर्न भनेर तोकिएको अस्पताल होइन', उनले भने 'त्यसैले हामीले धेरै संक्रमित राख्ने सक्ने अवस्था छैन। मन्त्रालयले कोभिड१९ का संक्रमितको उपचार गर्न निर्देशन दिए भने हामी तयारी गर्दछौँ।' नेपालमा अहिलेसम्म २१ हजार ७५० जनामा सङ्क्रमण देखिएको छ। तीमध्ये १५ हजार ३८९ निको भएर घर फर्किसकेका छन्। यस्तै ६५ जनाको मृत्यु भइसकेको छ भने सक्रिय संक्रमित छ हजार २९६ छन्।"
तत्काल कक्षा ११ को परीक्षा नलिनू : परीक्षा बोर्ड,"काठमाडौं : राष्ट्रिय परीक्षा बोर्डले विद्यालयलाई कक्षा ११ को वार्षिक परीक्षा तत्काल नलिन निर्देशन दिएको छ। विश्वव्यापी महामारीको रुपमा फैलिएको कोरोना भाइरस (कोभिड१९) का कारण सरकारले परीक्षा सञ्चालन तत्काल सञ्चालन नगर्न यस्तो निर्देशन दिएको हो। कोभिड१९ को संक्रमणका कारण नेपाल सरकारले हालसम्म विद्यालय पुनः सञ्चालनको निर्णय गरिनसकेको अवस्थामा समेत केही विद्यालयहरूले कक्षा ११ को परीक्षा सम्बन्धी कार्यक्रम सार्वजनिक गरको पाएको हुँदा सोबाट विद्यार्थी तथा अभिभावमा त्रासको वातावरण सिर्जना हुन गएकोले नेपाल सरकारबाट विद्यालय पुनः सञ्चालनको निर्णय नभएसम्मका लागि परीक्षा सम्बन्धी कार्यहरू नगर्नू नगराउनुहुन सम्बन्धित सबैलाई सूचित गरिन्छ, बोर्डले शुक्रबार सार्वजनिक गरेको सूचनामा भनिएको छ।"
अन्तर्राष्ट्रिय ओलम्पियाडबारे पहिलो डिजिटल सेमिनार,"काठमाडौँ : विज्ञानका विषयगत प्रतिभा पहिचान गर्ने अन्तर्राष्ट्रिय ओलम्पियाडबारे जानकारी गराउने र प्रतियोगितामा विद्यार्थी सहभागिताको लागि दायरा बढाउने अभियानअन्तर्गत स्टेम फाउन्डेसन नेपालले सातै प्रदेशमा पहिलो डिजिटल सेमिनार आयोजना गर्ने भएको छ । 'फर्स्ट डिजिटल सेमिनार अन इन्टरनेशनल ओलम्पियाड्स' नाम दिइएको यस कार्यक्रममा नेपाल विज्ञान तथा प्रविधि प्रतिष्ठान (नास्ट) को सहकार्य रहनेछ । साथै नेपाल सरकार, शिक्षा विज्ञान तथा प्रविधि मन्त्रालयको सहजीकरणमा सेमिनारलाई सातै प्रदेशमा आयोजना गरिने भएको छ। विज्ञान शिक्षक समाज नेपाल, त्रिवि विज्ञान अनुसन्धान केन्द्र, युनिग्लोब कलेज, विरिन्ची कलेज, प्याब्सन, एनप्याब्सन, एभरेस्ट वर्ल्ड स्कुल गरी ७ वटा विभिन्न संघ संस्थासँगको सहकार्यमा देशभर सातै प्रदेशमा एकएक दिने सेमिनारको आयोजना गरिने भएको हो। रजिष्टर गर्नको लागि स्टेम फाउन्डेशन नेपालको वेवसाइट तथा फेसबुक पेजमा रजिस्ट्रेसन लिंक उपलब्ध छ । साउन २६ गते प्रदेश १ बाट हुने सेमिनार साउन ३० गते प्रदेश २ मा, साउन ३२ गते गण्डकी प्रदेशमा, भदौ २ गते प्रदेश ५ मा, भदौ ४ गते कर्णाली प्रदेशमा, भदौ ७ गते सुदूरपश्चिम प्रदेशमा सेमिनार आयोजना हुनेछ । बागमती प्रदेशमा भने साउन १५ गते नै सेमिनार समापन भइसकेको छ । यस सेमिनारमा नेपाल सरकार, शिक्षा विज्ञान तथा प्रविधिमन्त्री गिरीराजमाणि पोखरेल, नेपालमा ओलम्पियाडका एम्बेसडर पूर्वविज्ञानमन्त्री गणेश साह, ओलम्पियाडमा नेपाललाई पहिलो पटक अन्तर्राष्ट्रिय मञ्चमा सहभागी गराउने प्राध्यापक तथा विज्ञको पनि सहभागिता रहनेछ ।"
सुनचाँदीको मूल्य निरन्तर उकालो,"काठमाडौं : कोभिड१९ को महामारीका कारण अन्तर्राष्ट्रिय बजारमा अस्थिर रहेको सुनचाँदीको मूल्य स्थानीय बजारमा आज पनि अप्रत्याशित रूपमा बढेको छ। बिहीबार प्रतितोला एक लाख दुई हजार ५०० रुपैयाँमा कारोबार भएको पहेँलो धातुमा आज एक हजार १०० रुपैयाँले वृद्धि भएको छ। बजार खुल्नेबित्तिकै छापावाल सुनको मूल्य प्रतितोला एक लाख तीन हजार ५०० कायम भएको छ। तेजाबी सुनको मूल्य एक लाख तीन हजार निर्धारण भएको छ। नेपाल सुनचाँदी व्यवसायी महासङ्घकाअनुसार बिहीबारको तुलनामा आज चाँदीको मूल्य ६० रुपैयाँले बढेको छ। एक तोला सेतो धातुको मूल्य आज एक हजार ४०५ रुपैयाँ निर्धारण भएको छ। कोभिड१९ को सङ्क्रमण रोक्न बन्दाबन्दी लागू गरिएयता जेठ २५ गते एक तोला सुनको मूल्य १० हजार ४०० ले बढेर ८७ हजार रुपैयाँ पुगेको थियो। त्यसयता सुनको मूल्य निरन्तर उकालो लागिरहेको छ। आज अन्तर्राष्ट्रिय बजारमा सुन प्रतिऔँस २,०६१५१ र सोही परिमाणको चाँदीको मूल्य २८४९ अमेरिकी डलर कायम भएको छ।"
पर्सामा एकैदिन १३४ जना कोरोना संक्रमित थपिए,"वीरगन्ज : पर्सामा एकैदिन १ सय ३४ जनामा कोरोना संक्रमण पुष्टि भएको छ।पर्सामा एकै दिन यति धेरै संख्यामा नयाँ संक्रमित थपिएको यो नै सबैभन्दा बढी हो। वीरगन्जस्थित नारायणी अस्पतालको प्रयोगशालामा शुक्रबार बिहान गरिएको परीक्षणमा पर्साका १३४ जनामा संक्रमण पुष्टि भएको हो। प्रहरी हिरासतमा रहेका थुनुवा, नेपाल प्रहरी, नेपाली सेना, चिकित्सक गरी थप १४२ जनामा संक्रमण पुष्टि भएकोमा तीमध्ये पर्साका मात्रै १३४ जना रहेको अस्पतालका मेसु डाक्टर मदन उपाध्यायले जानकारी दिए। बाँकी ८ जनामध्ये बारा र रौतहटका ४४ जना हुन्। शुक्रबार बिहान संक्रमण पुष्टि भएकामध्ये सबैभन्दा बढी ४३ जना थुनुवा छन्। पर्साकी प्रहरी उपरिक्षक पन्तले ४३ जना थुनुवा र १ जना प्रहरीमा संक्रमण भेटिएको जानकारी दिइन्। यस्तै वीरगन्जस्थित चण्डी प्रसाद गणमा कार्यरत ५ जना सेना र ५ जना डाक्टरमा पनि संक्रमण पुष्टि भएको छ। वीरगन्ज महानगरपालिका  २५ खल्वा सिर्सियाका २७ जना , वीरगन्ज १० का ११ जना , वीरगन्ज १३ का ४ जनामा पनि संक्रमण भेटिएको हो। योसंगै पर्सामा साउन यता मात्रै ७३३ जना संक्रमित थपिएका छन्। पर्सामा अहिलेसम्म कूल संक्रमितको संख्या ८९६ पुगेको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए। पर्सामा कोरोना संक्रमणका कारण अहिलेसम्म १९ जनाको मृत्यु भइसकेको छ। साउनमा मात्रै पर्सामा १५ जनाको मृत्यु भएको हो।"
घारखोलाले बगाएर एक महिला बेपत्ता,बेनी : म्याग्दीको अन्नपूर्ण गाउँपालिका५ र ६ को सिमानामा पर्ने घारखोलाले बगाएर एक महिला बेपत्ता भएकी छिन्। अन्नपूर्ण५ पाउद्धारकी अन्दाजी ५६ वर्षीया टिकामति परियार बिहीबार साँझदेखि बेपत्ता भएको जिल्ला प्रहरी कार्यालय म्याग्दीले जनाएको छ। डिएसपी किरनजंग कुँवरकाअनुसार घारबाट पाउद्धारतर्फ जानका लागि खोला तर्ने क्रममा बेपत्ता भएकी परियारको खोजी जारी छ। घार प्रहरी चौकीबाट खटिएका प्रहरीसहित स्थानीयबासीहरुले खोजी गरेका थिए। शुक्रबार बिहानैदेखि बेपत्ताको खोजी कार्यलाई निरन्तरता दिएको डिएसपी कुँवरले बताए।
कोशी अस्पतालमा कोरोना शंकास्पद बिरामीको मृत्यु,"विराटनगर : कोरोना भाइरसको आशंकामा विराटनगरको कोशी अस्पतालमा उपचारका लागि ल्याइएका एक मारवाडी समुदायका पुरुषको शुक्रबार मृत्यु भएको छ । विराटनगर महानगरपालिका ९ का ५८ वर्षीय जयप्रकाश अग्रवालको बिहान ९ :१५ बजे मृत्यु भएको अस्पतालका मेडिकल सुपरिटेन्डेन डा चुमनलाल दासले बताए । उनकाअनुसार मृतकमा कोरोनासँग मिल्दोजुल्दो लक्षण देखिएको छ । कोरोना शंकास्पद पुरुषको शव अहिले अस्पतालकै आइसोलेसनमा राखिएको छ । 'अग्रवाललाई एक सातादेखि ज्वरो र खोकीको समस्या रहेछ,' डा दासले भने, 'परिवारका सदस्यले निमोनिया हो भन्दै बाहिरकै निजी स्वास्थ्य संस्थामा उपचार गराइरहेको पाइएको छ ।' स्वास्थ्य अवस्था झन् जटिल बन्दै गएपछि भने बिहान उपचारका लागि कोशी ल्याइएको जानकारी उनले दिए । उनले भने, 'अस्पतालको बेडमा पुर्याउँदा बिरामीको मृत्यु भइसकेको थियो ।' मृतकमा लामो समयदेखि उच्च रक्तचापको पनि समस्या रहेको पाइएको डा दासको भनाइ छ । कोशी अस्पताल ल्याउनुअघि बिरामीको उपचार गर्ने निजी स्वास्थ्य संस्थाको पहिचान भइनसकेका कारण पत्ता लगाउने काम भइरहेको जानकारी उनले दिए । मृतकमा कोरोनाको आशंका गरिएका कारण स्वाब संकलन गरेर पीसीआर परीक्षणका लागि पठाइएको उनको भनाइ छ । रिपोर्ट आइसकेपछि मृतकमा कोरोना भएनभएको पत्ता लाग्ने डा दासले बताए । उनले रिपोर्ट नेगेटिभ आएमा दाहसंस्कारका लागि परिवारका सदस्यको जिम्मा लगाइने र पोजेटिभ आएमा व्यवस्थापनका लागि नेपाली सेनालाई बुझाइने जानकारी दिए ।"
घरमाथिबाट पहिरो खस्दा आमाछोराको मृत्यु,बैतडी : डिलाशैनी गाउँपालिका४ बलालीमा पहिरोमा पुरिएर आमाछोराको मृत्यु भएको छ। घरमाथिबाट पहिरो खस्दा ४० वर्षीया पशुपति बोहरा र उनको १२ वर्षीय छोरा रिकेश बोहराको मृत्यु भएको जिल्ला प्रहरी कार्यालय बैतडीका प्रहरी प्रवक्ता प्रहरी निरीक्षक किसन चन्दले जानकारी दिए। बिहीबार राति १२ बजेतिर पहिरो खस्दा घर भित्रै सुतिरहेका आमा छोराको मृत्यु भएको उनले बताए। १६ वर्षीय सुजिता बोहरा र १२ वर्षीया सुनिता बोहराले भने भागेर ज्यान जोगाएका छन्। घरमाथिबाट खसेको पहिरोले घर पूर्ण रुपमा पुरेको स्थानीय महेश पन्तले जानकारी दिए। उनले भने रातिको समयमा खसेको पहिरोले सुतिरहेका आमा छोराको मृत्यु भएको छ। मृतक पशुपतिकी छोरी र भतिजीले भागेर ज्यान जोगाएका छन्। घर तल्लो भागतिर सुतिरहेका उनीहरु भाग्न सफल भएछन्। घरभित्र पुरिएका दुवै जनाको शव निकालेर पोष्टमार्टमा लागि गोकुलेश्वर अस्पताल ल्याउन लागेको प्रहरीले जनाएको छ। घरमाथिबाट पहिरो खस्दा गोठमा बाँधेका गाईगोरुलाई समेत चोट लागेको छ। मृतक पशुपतिका श्रीमान रोजगारीका लागि भारतको पिथौरगढमा रहेका र लकडाउनका कारण घर आउन पाएका छैनन्। घरमाथिबाट खसेको पहिरोले आमा छोराको मृत्यु भएपछि गाउँ नै शोकमा डुबेको पन्तले बताए। उनले भने गाउँमा नसोचेको घटना भयो। पहिरोले घरबार नै उजाडेको छ। गाउँ पुरै शोकमा डुबेको छ। बलालीमा तलतिर पनि पहिरो खस्ने सम्भवना रहेकाले अरु घरहरु पनि पहिरोको जोखिममा परेका पन्तले बताए। भित्र कमेरोयुक्त माटो भएकाले बलाली पहिरोको उच्च जोखिममा रहेको स्थानीयहरुले बताएका छन्। लगातार वर्षा भइरहेकाले पहिरोको जोखिम बढ्दै गएको छ। जिल्ला विपद् पूर्वतयारी तथा प्रतिकार्य योजनामा बैतडीका ८ ओटा स्थानीय तहमा पहिरोको उच्च जोखिम छ। पहिरोले वर्षेनी खेतीयोग्य जमीन र धनजनमा समेत क्षति पुर्याउँदै आएको छ।
"दोलखामा बाढीपहिरो, एकको मृत्यु, स्वास्थ्यचौकीसहित ९ घर डुबानमा","दोलखा : उत्तरी दोलखाको गौरीशंकर गाउँपालिकामा पहिरामा परी एकको मृत्यु भएको छ भने बाढीका कारण र स्वास्थ्यचौकी सहित ९ घर डुवानमा परेका छन्। गौरीशंक गाउँपालिका८, खारेको टुनिटारमा गए राति पहिरो जाँदा कालिञ्चोक गाउँपालिका८, सुनखानीका करिब २८ वर्षीय सुरेश शिवाकोटी रहेको स्थानीयले बताएका छन्। मृतक शिवाकोटी सिगटीबाट टुनिटारको नवनिर्मिति घरमा सटर राख्नका लागि बिहीबार गएका थिए भने काम नसकिएर सोही स्थानमा बसिरहेको अवस्थामा पहिरोले पुरेर मृत्यु भएको स्थानीय बद्री खड्काले जानकारी दिए। सो पहिरोमा परेर तीन जना घाइते भएको दोलखाको प्रहरी प्रवक्ता निरीक्षक रुक्शा बज्राचार्यले जानकारी दिइन्। गएराति नै आएको बाढीले गौरीशंकर गाउँपालिका६, गुरुम्फीको बरु क्षेत्रमा खारे खोलाबाट आएको बाढी बजारमा छिर्दा स्वास्थ्यचौकी सहित ९ ओटा घरमा क्षति पुर्याएको प्रहरीले जनाएको छ। ९ ओटा घरका १० महिला, ७ पुरुष, ७ बालक, १० बालिका गरी ३७ जना विस्थापित भई नजिकको आफन्तको सुरक्षित रहेको प्रहरीले जनाएको छ। बाढीले सिप्रिङखोला जलविद्युत आयोजनामा ठूलो क्षति पुर्यएको बताएको छ भने सो गाउँपालिकाको विभिन्न वडामा निर्माणाधिन रहेको घट्टेखोला, तल्लो खारेखोला जलविद्युत् आयोजनको विभिन्न संरचना बगाएको प्रवक्ता बज्राचार्यले बताइन्।"
लोकबाजासम्बन्धी पाठ्यसामग्री तयार हुँदै,"काठमाडौं : नेपाल सङ्गीत तथा नाट्य प्रज्ञाप्रतिष्ठानले परम्परागत तथा मौलिक लोकबाजासम्बन्धी पाठ्यसामग्री तयार गर्ने भएको छ। प्रज्ञाप्रतिष्ठानका सङ्गीत विभाग प्रमुख प्राज्ञ अशोक राईले युवापुस्तालाई परम्परागत मौलिक लोकबाजा सम्बन्धी सैद्धान्तिक, परिचयात्मक र व्यावहारिक ज्ञान दिन यही वर्षभित्र पाठ्यसामग्री तयार गरी प्रकाशन गर्ने योजना रहेको बताए। उनले भने, 'टुङ्ना, सारङ्गी, सहनाइ, खैजँडी, मादल, च्याबु्रङ, डम्फु, ढोल, मुरली, बाँसुरी, मुर्चुङ, बिनायोजस्ता मौलिक र परम्परागत नेपाली लोकबाजासम्बन्धी सरल किसिमले सैद्धान्तिक, परिचायक र व्यावहारिक ज्ञानको आवश्यकता उक्त पाठ्यसामग्रीले पूरा गर्नेछ।' उनका अनुसार सो पाठ्यसामग्री विद्यालयका आधारभूत तहदेखि उच्च माध्यमिक तहसम्मका विद्यार्थीका साथै बाजाका आम प्रयोक्ताका लागि लक्षित रहेको छ। पुस्तकले नेपालमा लोकबाजाका दक्ष वाद्यवादक उत्पादन गर्न, लोकबाजाहरूको आर्केष्टा तयार पार्न र देशमा रोजगारी सिर्जना गर्नमा समेत टेवा पुर्याउने जनाइएको छ।"
"डिलरमा औषधि विभागको छापा, सञ्चालक पक्राउ","विराटनगर : प्रतिबन्धित औषधिको डिलरमा औषधि व्यवस्था विभाग विराटनगर र प्रहरीको संयुक्त टोलीले छापा हानी सञ्चालकलाई पक्राउ गरेको छ। डिलर सञ्चालक दमक नगरपालिका७ का ३८ वर्षीय गंगाबहादुर खड्का पक्राउ परेका हुन् । खड्काले नेपालमा आयात, किनबेच र सेवनमा पूर्ण रुपमा प्रतिबन्ध लगाइएको औषधिको लुकाइछिपाइ बिक्री गर्न डिलर नै सञ्चालन गरेको पाइएको विभागका विराटनगर प्रमुख सञ्जीव कट्टेलले बताए । दमकमा खड्काको दमक मेडिसिन डिस्ट्रीब्युटर्स नामक औषधिको होलसेल पसल छ । त्यही पसलको आडमा उनले भारतबाट अवैधरुपमा ल्याएर प्रतिबन्धित औषधि पनि बिक्री गर्ने गरेको खुलेको कट्टेलले बताए । उनकाअनुसार भारतबाट ट्रामाडोल, जेनग्रा रेड, लुलीगार्ड, डर्मीकेम ओसी, प्रेगाउट किट, भिवेल फोर्ट, क्लोबेटा जिएम समेतका प्रतिबन्धित औषधिको कारोबारमा खड्काको संलग्नता देखिएको छ । प्रतिबन्ध लगाइएको र दर्ता नै नभएका कारण यी कुनै औषधि नेपालमा भित्राउन र बिक्रीवितरण गर्न नपाइने उनको भनाइ । खड्काको घरमा छापा हान्दा लुकाइछिपाइ राखेको अवस्थामा एक सय २० पत्ता ट्रामाडोल, ३० पत्ता जेनग्रा रेड, ९५ ट्युब लुलीगार्ड, चार सय बट्टा डर्मीकेम ओसी, १४ पत्ता प्रेगाउट किट, एक सय ४० पत्ता भिवेल फोर्ट र एक सय ५० ट्युब क्लोबेटा जिएम समेतका प्रतिबन्धित औषधि बरामद भएको कट्टेलले बताए । क्यान्सरको समस्या भएकालाई दुखाई कम गर्न प्रयोग गरिने ट्रामाडोलले अरु औषधिसँग मिसाएर सेवन गर्दा लागुऔषधको काम गर्ने उनको भनाइ छ । त्यही भएर अवैध रुपमा भित्रने यसको कारोबार पछिल्लो समय फस्टाएर गइरहेको पाइएको उनले बताए । जेनेग्रा रेड मानिसलाई यौन उत्तेजनामा ल्याउने र लुलीगार्ड, डर्मीकेम ओसी तथा क्लोबेटा जिएम छालामा प्रयोग गर्ने औषधि रहेको कट्टेलले बताए । त्यस्तै प्रेगाउट किट गर्भपतन गराउने औषधि हो । 'घरमै औषधिको होसलेस पसल चलाएका खड्काले भारतदेखि ल्याएर प्रतिबन्धित औषधि पनि बेच्ने गरेको पाइयो,' कट्टेलले भने, 'यो सूचना विभागमा धेरै पहिले आएको थियो ।' औषधिको होलसेन चलाउने खड्काले प्रतिबन्धित औषधि चैं आफ्नो विश्वासिला र नजिकका व्यक्तिहरुलाई मात्रै बिक्री गर्ने गरेको पाइएको उनको भनाइ छ । अरु औषधिमा मिसाएर सेवन गर्दा लागुऔषधको जस्तै नसा दिने भएकाले ट्रामाडोल सरकारले नेपालमा पूर्ण रुपमा प्रतिबन्ध लगाएको उनले बताए । उनकाअनुसार १५ देखि ३० वर्ष उमेर समूहका युवाले यसको अत्याधिक प्रयोग गर्ने गरेको पाइएको छ । विशेष गरेर लागुऔषधका दुव्र्यसनीले पेट दुख्दा र नशाको दुखाइमा प्रयोग गरिने प्रिगाभालिन, डाइसाइक्लोमिन समेतका औषधिसँग मिसाएर ट्रामाडोलको सेवन गर्ने गरेको कट्टेलको भनाइ छ । प्रिगाभालिन र डाइसाइक्लोमिन नेपालमा बिक्री गर्न पाइन्छ । 'ट्रामाडोलसँगै बरामद हुने यी औषधि दर्ता भएका आधिकारिक कम्पनीबाटै दुरुपयोग भइरहेको पाइएको छ,' विभागका प्रमुख कट्टेलले भने, 'त्यस्ता कम्पनीलाई कारबाहीको दायरामा ल्याउन प्रक्रिया अघि बढाइएको छ ।' प्रतिबन्धित अवैध औषधिसहित पक्राउ गरिएका खड्कालाई भने प्रहरी हिरासतमा राखेर थप अनुसन्धान गर्ने काम भइरहेको जानकारी कट्टेलले दिए । उनकाअनुसार विभिन्न स्थानबाट प्रहरीले पछिल्लो एक महिनाको अवधिमा १५ जनालाई प्रतिबन्धित औषधिसहित पक्राउ गरेर कारबाहीका लागि औषधि व्यवस्था विभागलाई बुझाएको छ । यसअघि पक्राउ परेकाहरुले खड्काबाटै आफूहरुले प्रतिबन्धित औषधि खरिद गर्ने गरेको बयान दिएपछि विभाग र प्रहरीले उनीमाथि निगरानी बढाएको थियो । 'खड्काले अरु पनि प्रतिबन्धित औषध 'स्टक' गरेर राखेका हुन सक्छन्,' उनले भने, 'थप अनुसन्धान अघि बढाएर खोजी थालिएको छ ।' घरबाटै डिलर सञ्चालन गरेका खड्का पूर्वका विभिन्न सहरमा प्रतिबन्धित औषधि 'सप्लाई' गर्ने अवैध डिलर सञ्चालक हुन् । प्रतिबन्धित औषधि फार्मेसीहरुलाई पनि उपलब्ध गराउने गरेको पाइएको छ । खड्काविरुद्ध औषधि ऐन २०३५ अनुसार कारबाही गर्न अनुसन्धान अघि बढाइएको जानकारी खड्काले दिए । प्रारम्भिक अनुसन्धानबाट खड्काले ऐनको दफा १८ को बर्खिलाप गरेको खुलेको छ । ऐनको दफा १८ ले कुनै पनि औषधिको दुरुपयोग गर्न नपाइने र दुरुपयोग गरेमा कैद र जरिवानाको सजाय हुने व्यवस्था गरेको छ ।"
कर्मचारी संक्रमित भएपछि रामग्राम नगरपालिका शिल,परासी : कर्मचारीमा कोरोना संक्रमण देखिएपछि पश्चिम नवलपरासीको रामग्राम नगरपालिका शुक्रबारदेखि शिल गरिएको छ। सदरमुकाम परासीमा रहेको नगरपालिका क्षेत्रमा समुदाय स्तरमा पीसीआर परीक्षण गरिएको थियो। जसमा नगरपालिकाका एक कर्मचारी र वडा नं १८ का एक जनाको रिपोर्ट पोजिटिभ देखिएको थियो। कर्मचारीमा पोजिटिभ देखिएपछि साउन मसान्तसम्म नगरपालिका शिल गरिएको नगर प्रमुख नरेन्द्र गुप्ताले बताए। शिल गरिएको समय अवभिभर कार्यालय पूर्णरूपमा बन्द रहने छ। त्यसैगरी सुनवल नगरपालिकामा ७७ जनामा परीक्षण गरिएकोमा सबैको रिपोर्ट नेगेटिभ आएको छ। अन्य स्थानीय तहमा गरिएको परीक्षणको रिपोर्ट आउन बाँकी रहेको स्वास्थ्य कार्यालयका प्रमुख गौरव ढकालले जानकारी दिए।
हात्तीको आक्रमणबाट मृत्यु,झापा : झापाको कमलगाउँपालिका ५ मा हात्तीले सुतेकै ठाउँमा आक्रमण गर्दा एकजनाको ज्यान गएको छ । शुक्रबार बिहान टुक्रे बस्तीका ५८ वर्षीय रोहित रेग्मीको ज्यान गएको जिल्ला प्रहरी कार्यालय झापाका प्रवक्ता प्रहरी नायव उपरिक्षक राकेश थापाले जानकारी दिए । उनकाअनुसार बस्तीमा जंगलबाट २ वटा हात्ती गाउँ प्रवेश गरेका थिए । रेग्मी सुतीराखेको समयमा उनको घर हात्तीले भत्काउने क्रममा गाउँलेले हात्ती आयो भनेर हल्लाखल्ला गर्दा उठेर भाग्न खोज्दा हात्तीले किल्चिएर ज्यान लिएको हो ।हालसम्म जिल्लामा हात्तीले किल्चिएर ४३ जनाको ज्यान गइसकेको छ।
प्रहरी उपरीक्षकसहित ३ प्रहरीले जिते कोरोना,"स्याङ्जा : स्याङजाका प्रहरी उपरीक्षकसहित ३ प्रहरीले कोरोना जितेका छन् । उनीहरुको पीसीआर परीक्षण रिपोर्ट नेगेटिभ आएको प्रादेशिक कार्यालय पोखराले जनाएको छ । जिल्ला प्रहरी प्रमुख (एसपी) विमलराज कणेलसहित हवल्दार मिनबहादुर शाही र प्रहरी जवान मरकध्वज चौधरीले कोरोना जितेका हुन् । समुदायको सेवाका निम्ति अग्रपंक्तिमा खटिएर काम गरेका प्रहरी प्रमुख कणेलसहित ४० जना प्रहरी कर्मचारीमा कोरोना पुष्टि भएको थियो । अझै ३७ जना भिरकोटस्थित कालिका सामुदायिक अस्पतालको आइसोलेसनमा उपचाररत छन् । साउनको पहिलो साता ३ जना प्रहरी कर्मचारीमा संक्रमण देखिएको थियो । साउन १२ गतेको प्रहरी प्रमुख कणेलमा कोरोना संक्रमण पुष्टि भएपछि उनी आइसोलेट भए । आफ्नै निवासमा बसेर नियमित व्यायाम र खानपानमा ध्यान पुर्याउँदै आएका प्रमुख कणेलले नवौं दिनमा कोरोना जित्न सफल भएको स्वास्थ्य प्रमुख यामप्रसाद शर्माले जानकारी दिए । जिल्लाको उच्च पदमा रहेर कोरोना संक्रमित हुने उनी पहिलो व्यक्ति हुन् । यसैगरी, गण्डकी प्रादेशिक कार्यालय पोखराले बिहीबार फेरि स्याङजाका २ जनामा कोरोना संक्रमण पुष्टि भएको जनाएको छ । संक्रमित हुनेमा फेदिखोला गाउँपालिकाका २७ र ३९ वर्षीय पुरुष रहेको प्रादेशिक निर्देशक डा बिनोदबिन्दु शर्माले जानकारी दिए । उनीहरु भारतवाट आइ क्वारेन्टाइनमा बसेका जिल्ला स्वास्थ्य प्रमुख शर्माले बताए । उनका अनुसार योसँगै स्याङ्जामा संक्रमण पुष्टि हुनेको संख्या २ सय ८२ पुगेको छ । उपचारपछि १ सय ९८ जना निको भएर घर फर्केका छन् भने ८२ जना विभिन्न आइसोलेसनमा उपचाररत छन् । कोरोनाका कारण २ जनाको मृत्यु भएको छ ।"
कपिलवस्तुमा १० दिनका लागि कार्यालय तथा सार्वजनिक यातायात बन्द,"कपिलवस्तु : कोरोना भाइरस (कोभिड१९) संक्रमण समुदायस्तरमा फैलन थालेपछि अत्यावश्यक सेवाबाहेकका सरकारी तथा गैरसकारी कार्यालय १० दिनका लागि बन्द गर्ने निर्णय गरिएको छ । शुक्रबार जिल्ला प्रशासन कार्यालयमा बसेको जिल्ला विपद् व्यवस्थापन समितिको बैठकले अधिक जनसम्पर्क हुने कार्यालय, बैंक तथा वित्तिय संस्था र सार्वजनिक यातायातका साधान १० दिन बन्द गर्ने निर्णय गरिएको हो । जिल्ला प्रशासन कार्यालयका अनुसार २३ गते बिहान ५ बजे देखि ३२ गते राती १२ बजेसम्मका लागि यी कार्यालय तथा सेवाहरु बन्द गरिएको हो।निजी सवारी साधनको हकमा भने जोर दिन जोर नम्बर र विजोर दिन विजोर नम्बर प्लेटका सवारी साधनलाई संचलान गर्न दिइने छ । जिल्लामा कोरोना संक्रमण समुदायस्तरमा देखिन थालेपछि यसको नियन्त्रणको लागि अहिलेको पहिलो चरणमा यस्तो प्रयास सुरु गरिएकोप्रमुख जिल्ला अधिकारी दिर्घ नारायण पौडेलले बताए । जिल्लामा हाल सम्म कोरोना संक्रमितको संख्या ८ सय ४० जना पुगेको छ ।"
पहिरोले बगायो बेसीसहरचामे सडक,"बेसीसहर : हिमाली जिल्ला मनाङ जोड्ने बेंसीसहर चामे सडक बाढीले बगाएको छ । केही दिनयता परेको अविरल वर्षासँगै मस्र्याङ्दी गाउँपालिका४ स्थित रामबजार खोलामा आएको बाढीले सडक बगाएको हो । बाढीले करिब २० मिटर सडक बगाएको डुम्रेबेँसीसहर चामे सडक योजना कार्यालयका सबइन्जिनियर सुमन अधिकारीले बताए । त्यस्तै उक्त सडकखण्डअन्तर्गत नै सो गाउँपालिकाको घोप्टेभीरको भाप्राखोलामाथि राखिएको ह्युमपाइप पनि बगाएको छ । उनकाअनुसार गत वर्ष सवारी सञ्चालनका लागि राखिएका छ वटै ह्युमपाइप बाढीले बगाएको छ । वडा नं ४ का अध्यक्ष सुमन गुरुङका अनुसार सडक सबै बगाएपछि यात्रु आउजाउ गराउन सानो गोरेटो बाटो र काठको फड्के बनाइएको छ । बेंसीसहरचामे सडकको विभिन्न स्थानमा पहिरो जाँदा सडक अबरुद्ध भएको छ । बाढीले बेंसीसहर नगरपालिका७ पुमाखोलामा कल्भडसहित सडक बगाएको छ । बेंसीसहर६ बेलौतीविसौना नजिकै उतिसघारी खरखरेमा झरेको पहिरोले सडक पुरिएको छ । बेंसीसहरचामे सडक अन्तर्गत पर्ने खरखरे भीर, सिमपानी, खुदी, अर्खलेबेंसी, घोप्टेभीर, काप्रेभीर, रामबजार, स्याँगे, शिरचौर, च्याम्चेलगायतका ठाउँमा पहिरो झरेको छ । कतिपय स्थानमा ग्याविन जालीसहित सडक भासिएको छ । ठूलो पहिरो खसेकाले सवारी आवागमन बन्द भएको छ । पदैलयात्रु जोखिम मोलेर यात्रा गरेका छन् । प्रहरी नायव उपरिक्षक (डिएसपी) गंगाबहादुर थापाका अनुसार बेसींसहरबाट रामबजारसम्म मात्र सवारी चल्न सक्ने अवस्था छ । 'दिनदिनै पहिरो पन्छाएर बेसीसहरबाट रामबजारसम्म मात्र सवारी चलाउन सकिन्छ,' डिएसपी थापाले भने, 'रामबजारमाथि सडक खुलाउन सक्ने स्थिति छैन् ।' पहिरोका कारण मनाङ र उत्तरी लमजुङको मस्र्याङ्दी गाउँपालिकाका नागरिक समस्यामा परेका छन् । सदरमुकाम बेसीशहरबाट तीन किलोमिटरको दुरीमा रहेको उतिसघारी खरखरेमा हिउँद बर्खा दुवै समय पहिरो खस्ने गरेको स्थानीय बताउँछन् । पहिरो पन्छाउने दिर्घकालीन उपाय नअपनाउँदा सँधै सास्ती खेप्नुपरेको बेसीसहर चामे सडक सरोकार समितिका संयोजक सुर्यप्रकाश कतिलाले बताए । 'सडक स्तरवृद्धिका लागि पटकपटक सम्बन्धित निकायलाई झकझकाएका छौं, सुनुवाइ नै हुँदैन,' कतिलाले भने । मस्र्याङ्दी गाउँपालिकाका अध्यक्ष अर्जुन गुरुङले पहिरो नियन्त्रण र सडक स्तरवृद्धिको दीर्घकालीन उपाय खोज्न डिभिजन सडक कार्यालय र सम्बन्धित मन्त्रालयलाई बारम्बार घचघचाएको बताए ।"
बैतडीमा कोरोना संक्रमितका आफन्तको परीक्षण,"बैतडी : बैतडीमा कोरोना संक्रमण पुष्टि भएका नागरिकका आफन्तको स्वाब संकलन गरेर कोरोना परीक्षण सुरु गरिएको छ । समुदायमा कोरोना फैलिएको नफैलिएको बारेमा जानकारी लिनका लागि संक्रमितका आफन्तको स्वाब संकलन गरेर कोरोना परीक्षण सुरु गरिएको स्वास्थ्य कार्यालयका प्रमुख योगेशप्रसाद भट्टले बताए । उनले भने, 'हामीले समुदायमा कोरोनाको अवस्था के छ भनेर संक्रमितका आफन्तहरुको स्वाब संकलन गरेर कोरोना परीक्षण थालेका छौं ।' यसैक्रममा पाटनका ४६ जनाको स्वाब संकलन गरेर परीक्षण गरिएकोमा सबैको रिपोट नेगेटिभ आएको छ ।संक्रमितका सम्पर्कमा रहेका कम्तीमा २ जना आफन्तको स्वाब संकलन गरेर कोरोना परीक्षणका लागि डडेल्धुरा पठाउने कार्य भइरहेको स्वास्थ्य प्रमुख भट्टले बताए । पाटन नगरपालिकाले ४६ जनाको स्वाब संकलन गरेको सबैको रिपोट नेगेटिभ आएको पाटन नगरपालिकाका स्वास्थ्य शाखा प्रमुख मदनसिंह महराले बताए ।उनले भने, 'हामीले संक्रमितका आफन्तहरुको स्वाब संकलन गरेर पठाएका थियौं । सबैको रिपोट नेगेटिभ आएको छ । यसले समुदायमा संक्रमण फैलिएको छैन भन्ने पुष्टि भएको छ ।' जिल्लाका अन्य स्थानीय तहहरुमा पनि संक्रमितका आफन्तहरुको स्वाब संकलन कार्य भईरहेको स्वास्थ्य कार्यालयका प्रमुख योगेशप्रसाद भट्टले बताए । उनले भने, 'केही ठाउँमा स्वाब संकलन भएर प्रयोगशालामा पठाइसकिएको छ । केही ठाउँमा स्वाब संकलनको काम भइरहेको छ ।' प्रदेश स्वास्थ्य निर्देशनालयको निर्देशन अनुसार संक्रमितका आफन्तको स्वाब संकलन गर्ने कार्य सुरु भएको हो । यसले समुदायमा कोरोना संक्रमणको अवस्थाका विषयमा थाहा हुने बताइएको छ ।"
बालिका बलात्कारको आरोपमा युवक पक्राउ,उदयपुर : उदयपुरमा बालिका बलात्कार गरेको आरोपमा एक युवालाई प्रहरीले बिहीबार पक्राउ गरेको छ । १५ वर्षीया बालिकालाई बलात्कार गरेको आरोपमा प्रहरीले चौदण्डीगढी नगरपालिका ६ का २५ वर्षीय रोशन कुवँरलाई पक्राउ गरेको हो। विभिन्न प्रलोभनमा पारी बिहीबार चौदण्डी नपा ७ स्थित बेल्टार बजारको एक होटलमा कुराकानी गर्नेक्रममा आरोपितले बलात्कार गरेको जिल्ला प्रहरी कार्यालयका डिएसपी गोबिन्द पुरीले जानकारी दिए। आरोपितविरुद्ध पीडित परिवारले बिहीबार इलाका प्रहरी कार्यालय बेल्टारमा निवेदन दिएको इन्स्पेक्टर बुद्धीराम चौलगाईले बताए । आरोपितलाई प्रहरी हिरासतमा राखी थप अनुसन्धान सुरु गरिएको उनले बताए।
बर्दियामा कोरोना जित्नेको संख्या बढ्यो,"गुलरिया : बर्दियामा कोरोना भाइरस जित्नेको संख्या बढ्दो क्रममा छ । जिल्लामा हालसम्म पुष्टि भएका २ सय ६२ संक्रमितमध्ये २ सय २५ जना संक्रमितले कोरोना जितेका छन् । बर्दियामा पुरुष २८ र महिला ९ गरी ३७ जना कोरोना संक्रमितको आइसोलेसनमा उपचार भइरहेको जनस्वास्थ्य कार्यालय बर्दियाका निरीक्षक कृष्णगोपाल चौधरीले बताए । जिल्लामा २ सय १९ पुरुष र ४३ महिला गरी २ सय ६२ जना कोभिड१९ संक्रमित भएका छन् । जसमध्ये पुरुष १ सय ९१ जना र महिला ३४ जना गरी २ सय २५ जना संक्रमितले सहजै कोरोना जितेका हुन् । चौधरीले भने,' हालसम्म संक्रमितमा कुनै लक्षण देखिएको छैन । कोरोनाका कारण कसैको मृत्यु भएको छैन ।' क्वारेन्टाइनमा आश्रय लिइरहेका एकजना आत्महत्या गरेका व्यक्तिको स्वाब परीक्षणका क्रममा भने कोरोना पोजिटिभ पाइएको छ । बर्दियामा १३ हजार ४६ आरडीटी र ५ हजार २ सय ८१ गरी १८ हजार ३ सय २७ जनाको कोरोना परीक्षण भएको छ । नेपाल पत्रकार महासंघ बर्दियाका पूर्वअध्यक्ष एवम् कान्तिपुर दैनिकका बर्दियाकर्मी कमलकुमार पन्थीले कोरोना जितेका छन् । दुईसाता होम आइसोलेसनमा बसेका उनलाई प्रमुख जिल्ला अधिकारी, जनस्वास्थ्य प्रमुखलगायत नेपाल पत्रकार महासंघ बर्दियाको टोलीले घरमै पुगी बधाइ दिएका छन् । कुनैपनि लक्षण विना कोरोना जितेकोमा खुशी व्यक्ति गर्दै स्वास्थ्यकर्मीले अझै एक साता घरमै बस्न सुझाव दिएको पत्रकार पन्थीले बताए । कोरोनाबाट कोही पनि डराउन नपर्ने तर सर्तकता सबैले अपनाउनु पर्ने उनको सुझाव छ ।"
