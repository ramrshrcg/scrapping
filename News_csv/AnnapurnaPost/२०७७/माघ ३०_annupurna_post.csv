शीर्षक,विवरण
अभिव्यक्ति स्वतन्त्रता सम्मान र सदुपयोग,"नेपालको संविधानले हरेक नागरिकलाई विचार र अभिव्यक्ति स्वतन्त्रता प्रदान गरेको छ। यो मौलिक हकसमेत हो। संविधानको धारा १७ मा स्वतन्त्रताको हक प्रत्याभूत गरिएको छ। उक्त प्रावधानअनुसार कानुनबमोजिम बाहेक कुनै पनि व्यक्तिलाई वैयक्तिक स्वतन्त्रताबाट वञ्चित गर्न पाइन्न। यो संवैधानिक व्यवस्थाको मर्म हरेकलाई त्यतिसम्म छुट हुन्छ, जतिसम्म जाँदा अरूलाई दख्खल पुग्दैन भन्ने हो। अर्थात्, तपाईंले आफ्नो हात त्यहाँसम्म हल्लाएर हिँड्न पाउनुहुन्छ, जहाँसम्म अर्कालाई ठोक्किँदैन। जब अर्कालाई ठोक्किन्छ, त्यही स्वतन्त्रता स्वच्छन्दतामा परिणत हुन्छ। जानीजानी ठोकाएको हो भने त अपराध सावित हुन्छ। २०४७ को संविधानमा मौलिक हक मात्र व्यवस्था थियो। लोकतान्त्रिक अभ्यासका क्रममा त्यसको अत्यधिक दुरुपयोग भएकैले २०७२ मा आएर अनुशासनका केही बन्धन राख्दै कर्तव्य समेत थपिएको हो। अतः राज्यसँग हक खोज्ने मात्र होइन, नागरिकका राज्यप्रति केही कर्तव्य पनि हुन्छन् भन्ने दर्शाउनु यस संविधानको आशय हो। त्यसैले आफ्नो अधिकारको प्रयोग गर्दा अर्काको अधिकार हनन नहोस् भन्ने ख्याल राखिनुपर्छ। विभाजित नेकपाको दाहालनेपाल खेमाकी नेतृ रामकुमारी झाँक्रीको विवादास्पद अभिव्यक्ति र त्यसका आधारमा गरिएको केही घण्टाको गिरफ्तारी देशव्यापी चर्चामा छ। कतिपयले यसलाई अभिव्यक्ति स्वतन्त्रताको कसीमा हेरेका छन् भने कतिपयले मुलुकी अपराध संहिताबमोजिम कसुरयोग्य ठानेका छन्। उक्त संहिताको दफा ५८ मा राष्ट्रपति वा संसद्लाई धम्की दिन नहुने प्रस्ट व्यवस्था छ। कसैले धम्की दिएमा कसुर गर्ने वा गराउने व्यक्तिलाई सात वर्षसम्म कैद वा सत्तरी हजार रुपैयाँँसम्म जरिबाना वा दुवै सजाय हुने व्यवस्था छ। कसैले नेपालको राष्ट्रपति वा संसद्लाई संविधान तथा कानुनबमोजिम गर्नुपर्ने कार्य सम्पादन गर्नबाट रोक लगाउन वा वञ्चित गर्न वा कुनै खास तरिकाबाट कार्य सम्पादन गर्न वाध्य गराउन कुनै किसिमको बल प्रयोग गरी वा नगरी कुनै किसिमको धम्की दिन, डर वा त्रास देखाउन वा अन्य कुनै किसिमले दबाव दिन हुँदैन, दफा ५८ को उपदफा १ मा उल्लेख छ। झाँक्रीको जुन अभिव्यक्ति सार्वजनिक भएको छ, त्यो राष्ट्रपतिमाथिको धम्की मात्र होइन, त्यसमा जोसुकैमाथि प्रयोग गर्न नसकिने भाषा छ। कसैले पनि त्यही भाषा झाँक्रीकै हकमा समेत प्रयोग गर्न मिल्दैनपाउँदैन। त्यो दण्डनीय ठानिन्छ। यस किसिमको गालीगलौज र लाञ्छना अशिष्टताको पराकाष्ठा हो। यो भाषा अनैतिक र अराजनीतिकसमेत हो। नेपाली लोकतन्त्र अभ्यासका क्रममा केही ऐतिहासिक उपलब्धि हासिल भएका छन्। संसारका पाका लोकतान्त्रिक मुलुकलाई उछिन्दै हामीलाई महिला राष्ट्रपति, सभामुख र प्रधानन्यायाधीश प्राप्त गरिसकेका छौं। संघीयताका दर्बिला खम्बा स्थानीय तहमा प्रमुख वा उप्रमुखमध्ये एक महिला अनिवार्य गरेका छौं। दलित, जनजाति, मधेसी समुदाय, मुस्लिमजस्ता पिछडिएका पक्षलाई हरेक अवसरमा आरक्षण प्रदान गरेका छौं। तिनमा भएका कतिपय अपुग वा कमीकमजोरी सच्याएर जानुपर्नेमा त्यसमा चोट पुग्ने गरी कसैले पनि बोल्नचल्न हुँदैन। र, कुनै पनि नेतृत्वदायी पदमा पिछडिएको लिंग वा समुदाय पुग्दा होच्याउन पाइँदैन। लोकतन्त्र भनेको लोकको शासन मात्र होइन, लोकको सम्मान पनि हो। लोकतन्त्रको सुन्दरता नै आलोचनाप्रत्यालोचना हो। तर, चरित्र हत्या होइन। अरूको सम्मान गर्न नजान्नेले आफू सम्मानित भएर बाँच्न पाउने हक माग्न सुहाउँदैन। पछिल्लो समयमा राजनीतिमा बढ्दो नीच गालीगलौजकै शृंखलाअन्तर्गत झाँक्री अलि उग्र र कडारूपमा प्रस्तुत हुँदै आएकी थिइन्। उनी विघटित प्रतिनिधिसभाकी सदस्यसमेत हुन्। तत्कालीन नेकपा एमालेको विद्यार्थी संगठन अनेरास्ववियुको नेतृत्व सम्हालेकी उनी उदाउँदो छविकी नेतृ हुन्। राजनीतिका मतिविमतिका क्रममा उत्पन्न हुने आक्रोशलाई संयममा परिणत गर्न सक्ने नेतृत्व देशले चाहेको छ। जुन दलबाट आफू पुगिन्, त्यही दलको शीर्ष नेतृत्व र राष्ट्रप्रमुखलाई सार्वजनिक मन्तव्यमै तुच्छ गाली गर्नु उनका लागि शोभनीय होइन। यो स्तर र दर्जामा कोही कसैले उत्रिनु हुँदैन। झाँक्रीले राष्ट्रपतिमाथि आफ्नो सम्मान रहेको अभिव्यक्ति दिएपछि प्रहरीले छाडिदिएको छ। यो दुवै पक्षको विवेकसम्मत निर्णय हो। आशा गरौं यसले राजनीतिमा सम्मानको संस्कार निर्माण गर्न सहयोग पुग्नेछ।"
"म्याद नाघेका औषधि, नयाँ लेबल","विराटनगर : विक्रम मण्डल औषधि व्यवसायी हुन्। उनले विराटनगर१० स्थित न्युरो अस्पतालनजिकै हाम्रो फ्रेन्डसिप फार्मेसी चलाएका छन्। २६ वर्षीय मण्डलले औषधि भण्डारण गरेका गोदामबाट भेसोप्रेसिन इन्जेक्सन बरामद गरियो। प्रसूति व्यथा लागेकालाई यो इन्जेक्सन दिँदा बच्चा जन्माउन सहज हुन्छ। औषधिमा टाँसिएको म्यादअनुसार सन् २०१९ सेप्टेम्बरसम्म मात्रै यो प्रयोग गर्न मिल्थ्यो तर विक्रमले नयाँ मितिसहितको लेबल राखेर बिक्री गरिरहेको पाइयो। अनुसन्धानमा म्याद नाघेको इन्जेक्सनको पुरानो लेबल हटाउँदै उनले रिलेबल गरेको तथ्य खुल्यो। नयाँ टाँसिएको मितिअनुसार औषधि सन् २०२३ सम्म प्रयोग गर्न मिल्छ। तर, भारतमा बन्ने उक्त औषधिको म्याद सकिइसकेकाले अब प्रयोग गर्न मिल्दैन। उनको गोदाममा उच्च रक्तचापका बिरामीले प्रयोग गर्ने लेबिटालोल इन्जेक्सन पनि भेटियो। औषधि व्यवस्था विभागका अनुसार यो औषधिको म्याद सन् २०२० सेप्टेम्बरसम्म थियो। तर, उनले औषधिलाई रीलेबल गरेर सन् २०२२ सम्म प्रयोग गर्न मिल्ने बनाइदिए। मण्डल दाजुभाइले चलाएको फार्मेसी। तस्बिर : अन्नपूर्ण क्यान्सरका बिरामीलाई दुखाइ कम गर्न दिइने ट्रामाडोल इन्जेक्सन र उच्च रक्तचापका बिरामीले प्रयोग गर्ने भेरापामिल इन्जेक्सन पनि यस्तै अवस्थामा भेटियो। यी दुवै औषधि प्रयोगको समयसीमा कटिसक्यो। तर, दुवैमा पुरानो लेबल हटाएर नयाँ लेबल लगाइएको छ। अहिले लगाइएको नक्कली स्टिकरमा दुवै औषधि आगामी दुई वर्षसम्म प्रयोग गर्न मिल्ने देखिन्छ। यसरी नै विक्रमले धेरै प्रकारका औषधिमा रीलेबल गरी दुईदेखि चार वर्षसम्म म्याद बढाएर पसलमा बेचेको पाइयो। विराटनगर५ का विक्रम र उनका दाजु २९ वर्षीय विकास मिलेर फार्मेसी चलाएका हुन्। यी दाजुभाइले रामप्रसाद साहको घरमा सञ्चालन गरेको औषधि भण्डारणमा सोमबार राति प्रहरीले छापा मारेको थियो। म्याद सकिएको र नेपालमा प्रतिबन्धित विभिन्न औषधिसहित विक्रमलाई पक्राउ गरिएको मोरङ प्रहरी प्रमुख एसपी सन्तोष खड्काले बताए। भाइ पक्राउ परेपछि उनका दाजु विकास फरार भए। प्रहरीले उनको खोजी तीव्र पारेको जनाएको छ। बरामद अवैध औषधिसहित मण्डललाई आवश्यक कारबाहीका लागि विभागको जिम्मा लगाइएको एसपी खड्काले जानकारी दिए। प्रहरीले गोदामबाट ७९ प्रकारका औषधि बरामद गरेको छ। बरामद गरिएका औषधिको मूल्य १० लाख तीन हजार एक सय ८० रुपैयाँबराबर छ। बरामद औषधि म्याद सकिएका, नेपालमा प्रयोग गर्न प्रतिबन्ध लगाइएका र अखाद्य छन्। नयाँ लेबल बनाउन प्रयोग गरिने एचपी कम्पनीको लेबल प्रिन्टर्स मेसिनसमेत प्रहरीले बरामद गरेको छ। मेसिनबाट विक्रमले औषधि उत्पादक कम्पनीले बनाएजस्तै हुबहु लेबल आफैं बनाउँथे। अनि म्याद सकिएका औषधिमा राखेर बिक्री गर्ने गरेको अनुसन्धानमा खुलेको छ। अवैध औषधिसहित पक्राउ परेका विक्रम मण्डल। तस्बिर : अन्नपूर्ण विभागका विराटनगर प्रमुख सञ्जीव कट्टेलले बरामद औषधिमा इन्जेक्सन आइटम धेरै, केही ट्याब्लेट र झोलजन्य औषधि रहेको बताए। प्रायःले लेबल हेरेर चुस्तदुरुस्त देखेपछि औषधि किन्ने गरेको बताउँदै उनले भने, सर्वसाधारणलाई झुक्याएर धमाधम यस्ता औषधि बेचिरहेको भेटियो। प्रयोग नै गर्न नमिल्ने यस्ता औषधिले निको हुनुको साटो झन् अवस्था गम्भीर बनेर बिरामीको ज्यान नै जानसक्छ। पैसा कमाउने ध्याउन्नमा फार्मेसी सञ्चालक लाग्दा कैयौं बिरामीको ज्यान जोखिममा पर्न सक्छ। रेम्डेसिभिरको नाममा नक्कली औषधिपक्राउ परेका मण्डलले कोरोना संक्रमितको उपचारमा प्रयोग गरिँदै आएको कोबिफोर (रेम्डेसिभिर) नाम दिएर नक्कली औषधि बेच्ने गरेको पाइएको छ। अरू नै औषधिमा रेम्डेसिभिरको लेबल राखेर संक्रमितलाई बेच्ने गरेको पुष्टि भएपछि थप प्रमाण जुटाउन नमुना संकलन गरी परीक्षणका लागि राष्ट्रिय प्रयोगशालामा पठाइएको कट्टेलले जानकारी दिए। परीक्षणको रिपोर्ट आइसकेपछि मात्रै रेम्डेसिभिर नाम दिएर बिरामीलाई झुक्याउँदै मण्डलले कुन औषधि बिक्री गरिरहेका थिए भन्ने खुल्नेछ। नक्कली रेम्डेसिभिर प्रयोगको म्याद सन् २०२० बाट २०२२ सम्म रहेको देखाइएको छ। उनले रेम्डेसिभिरको लेबल लगाएर अर्कै औषधि बेचेकाले कतिपय कोरोना संक्रमितको ज्यान नै गएको हुनसक्ने भएकाले त्यसतर्फ पनि अनुसन्धान केन्द्रित गरिएको कट्टेलले बताए। जथाभावी रूपमा रीलेबल गर्दा एउटा रोगका बिरामीलाई अर्कै औषधि पर्न सक्ने बताउँदै कट्टेलले भने, उच्च रक्तचापका बिरामीलाई क्यान्सरको औषधि दिए अवस्था के होला ? यसै सम्बन्धमा पनि केही प्रमाण फेला परेका छन्। एउटा रोगको औषधिमा अर्कैको लेबल लगाउनु ठूलो अपराध हो। जुन रोग हो, त्यसकै औषधि दिँदा मात्रै बिरामी निको हुने र अर्कै औषधि परेमा ज्यान नै जाने हुन्छ, कट्टेलले भने। त्यसैले मण्डलले चाँडै धनी बन्न अरू कुनकुन ठाउँमा यस्ता गलत औषधि बिक्रीका लागि पठाए भन्ने विषयमा विस्तृत अनुसन्धान भइरहेको उनले बताए। विकासलाई गत वर्ष विभागले नियन्त्रणमा लिएको थियो।"
किसानलाई मल्हम शीत भण्डार,"१६ करोड लागतमा निर्माणाधीन शीत भण्डार प्रदेश सरकारले सप्तरीका शुभनारायण कृषि फर्मलाई अनुदान सहयोग दिई साझेदारीमा बनाउन लागेको हो। भण्डार बनाउन पडरियाका ७ जना किसानले लिजमा एक विघा २ कट्ठा जग्गा दिएका छन्। सिरहा : श्रीलाल महतो किसान हुन्। उनी आफ्नो खेतमा बर्सेनि थरीथरीका तरकारी बाली लगाउँछन्। उब्जाएर बजारमा बेच्छन्। आम्दानी गर्छन्। तर, धेरै उब्जेको वर्ष उनले सोचेको जस्तो आम्दानी गर्न सक्दैनन्। खेतमा उत्पादित तरकारी बजारमा थुप्रिन्छ। भाउ कम पाउँछन्। उनी उत्पादन गरेको कच्चा तरकारी धेरै दिन राख्न सक्दैनन्। मारमा परेका उनी शीत भण्डार भइदिए किसानलाई राहत हुने कुरा कोट्याउँछन्। शिवदत्त राय पनि तरकारी खेती गर्छन्। लहान र वरिपरिका बजारमा लाखौं रुपैयाँको तरकारी बेच्छन्। शिवदत्त र श्रीलालको गाउँ लहान नगरपालिका२४ झुटकी गाउँमा बर्सेनि करोड रुपैयाँसम्मको तरकारी उत्पादन हुने गरेको छ। गाउँमा सयभन्दा बढी किसान छन्। बजारमा भाउ सस्तो हुँदा उनीहरूले घाटा खेप्नुपर्ने बाध्यता छ। उनीहरूजस्तै यहाँका हजारौं कृषकले बाली उब्जाए पनि राम्रो बजार पाउन नसक्दा समस्या भोग्नु परिरहेको छ। शीत भण्डारको अभावमा कृषि उब्जनी सडेर खेर फाल्नुपर्छ या सस्तोमा बेच्नुपर्छ। बीउ जोगाउन पनि हम्मेहम्मे पर्छ। भण्डारण गर्ने व्यवस्था भए कृषकले सुविधा पाउने हुँदा कृषकहरू खुसी देखिएका छन्। किसानलाई शीत भण्डार मल्हमजस्तो हुने उनीहरू बताउँछन्। कृषि उब्जनी मात्रै होइन, यस भेगका आँप किसान पनि शीत भण्डारको अभावले मारमा छन्। शीत भण्डार नभएकै कारण हरेक वर्ष आँप कृषकले सस्तोमा फल बेच्नु परेको छ। भण्डार भएपछि लामो समयसम्म आँप राख्न र खानसमेत सकिनेछ। कोभिड१९ को अवधिमा करोडौँ रुपैयाँको तरकारी बाली खेतमा सडेको किसानहरू सुनाउँछन्। शीत भण्डार निर्माण हुने जानकारी पाएदेखि उनीहरू हर्षित देखिएका छन्। किसानलाई ध्यानमा राखी प्रदेश २ सरकारले अनुदान सहयोग दिएर लहान११ पडरियामा शीत भण्डार बनाउन सुरु गरेको छ। यो योजना पूरा भए घाटा खेप्दै आएका किसानलाई खुसी तुल्याउने किसानहरू सुनाउँछन्। शीत भण्डारको शिलान्यास २०७५ फागुन ११ गते प्रदेश २ का भूमि व्यवस्था कृषि तथा सहकारी मन्त्री शैलेन्द्र साहले गरेका थिए। त्यहाँ उनले अब किसानलाई ठूलो सहयोग पुग्ने बताएका थिए। १६ करोड लागतमा निर्माणाधीन शीत भण्डार प्रदेश सरकारले सप्तरीका शुभनारायण कृषि फर्मलाई अनुदान सहयोग दिई साझेदारीमा बनाउन लागेको हो। भण्डार बनाउन पडरियाका ७ जना किसानले लिजमा एक विघा २ कट्ठा जग्गा दिएका छन्। जग्गामा निर्माण थालनी भएको छ। काममा अझै तीव्रता दिन जरुरी देखिएको छ। शीत भण्डारले किसानको पसिना र लगानीको प्रतिफल दिने स्थानीय किसान कमलदेव यादवको विश्वास छ। घामपानी नहेरी किसान मेहनत गर्छन्, भारतको शीत भण्डारबाट बिचौलियाले तरकारी बजारमा ल्याउँदा यहाँका किसान मारमा पर्छन्, उनले भने, यहीँ शीत भण्डारको व्यवस्था भए किसानलाई ठूलो राहत हुनेछ। अहिले भारतीय बजारबाट तरकारी भित्रिँदा यहाँका किसान मारमा पर्छन्। भण्डारण गर्न नसक्दा थोरै उत्पादन गर्ने गर्छन्। भण्डारण व्यवस्था भएपछि भारतीय बजारबाट आउने तरकारी आयात कम हुने उनले सुनाए। कृषकले उब्जाएको तरकारी तथा फलफूल भण्डारण गरिने योजना मन्त्रालयले बनाएको छ। १५ सय मेट्रिक टन तरकारी भण्डारण गर्ने क्षमता यस शीत भण्डारको रहेको जनाइएको छ। सिरहालगायत प्रदेश २ कै आर्थिक उन्नति कृषिबाटै हुन्छ। प्रदेश सरकारले किसानलाई लक्षित गरेर योजनाहरू सञ्चालन गर्नुपर्छ, स्थानीय अच्छमितलाल चौधरीले भने, निर्माण थालेका योजना समयमै सम्पन्न गर्नुपर्छ; जसबाट किसान लाभदायी हुन सक्छन्। शीत भण्डारले स्थानीय किसानको उब्जनीलाई राम्रो बजार दिलाउने विश्वास गरिएको उनले सुनाए। साधनस्रोत हुँदा किसानलाई खेतीतर्फ आकर्षित बनाउने उनको भनाइ छ।"
तमोरको तिरैतिर तराई जोड्दै करिडोर,"ताप्लेजुङ : फक्ताङलुङ गाउँपालिका७ ओलाङचुङगोलाका तेञ्जिङ भोटेलाई सदरमुकाम फुङलिङ आइपुग्न तीन दिन लाग्थ्यो। झिसमिसेमै उठेर ओरालो लागेका भोटे बेलुका लुङथुङ गाउँमा पुगेर बास बस्थे। भोलिपल्टको बास लिङखिमको सिँवामित्लुङ हुन्थ्यो। सदरमुकाम फुङलिङ टेक्दा तेस्रो दिन बिहान १० बजिसकेको हुन्थ्यो। तर, एक वर्षयता भने उनी एकै दिनमा फुङलिङ झर्न थालेका छन्। बाटोमा बास बस्नुपर्ने बाध्यता हटेको छ। घरबाट हिँडेको दिन इलाडाँमा आएर खाना खान्छन्। अनि एक घण्टा पैदलमा रहेको इलागाउँबाट गाडी चढेर बेलुका साँझ नपर्दै बजार उत्रन्छन्। सोही गाउँपालिकाको वडा नम्बर ६ स्थित इलागाउँसम्म तमोर करिडोर (फुङलिङओलाङचुङगोला सडकखण्ड) मा सवारी सञ्चालन भएपछि ओलाङचुङगोलाजस्ता हिमाली गाउँको दूरी सदरमुकामसँग छोटिएको छ। आवतजावतमा धेरै सहज भएको छ, तेञ्जिङ भन्छन्, हाम्रै पालामा गाडी चढेर बजार जान पाइएला भन्ने सोचेको पनि थिइनँ। तमोर करिडोरले पूर्वी पहाडका ताप्लेजुङसहित धनकुटा, पाँथचर, तेह्रथुमका गाउँलाई सहरसँग जोड्दै लगेको छ। तराईसँगको दूरी छोट्याउँदै छ। त्यतिमात्रै होइन, दुई छिमेकी मुलुक चीन र भारतलाई समेत जोड्ने सबैभन्दा छोटो दूरीको सडकका रूपमा यसलाई हेरिएको छ। तमोर करिडोरले २ सय ७० किलोमिटरमै चीनको सीमा टिपताला भञ्ज्याङ र रानी भन्सार जोड्छ। धनकुटाको मूलघाटदेखि भने यो कोसी राजमार्गसँग जोडिन्छ। मूलघाटबाट चतारा जोड्ने अर्को योजना पनि सुरु गरिएको छ। त्यसको दूरी ३३ किलोमिटर मात्रै छ। तमोर नदीको किनारै किनार भएर जाने हुनाले यसलाई तमोर करिडोर नाम दिइएको हो। विभिन्न खण्डमा यसको निर्माण भइरहेको छ। पाँचथरको माझीटारदेखि तल्लो खण्ड मध्यपहाडी राजमार्ग योजना कार्यालय पाँचथर र त्यहाँबाट माथि ओलाङचुङगोलासम्म ताप्लेजुङस्थित उत्तरदक्षिण दोभानओलाङचुङगोला कार्यालयले निर्माण गरिरहेका छन्। धनकुटाको मूलघाटदेखि ताप्लेजुङको दोभानसम्म सडकको ट्र्याक खुलिसकेको छ। दोभानदेखि सिँवासम्म करिब २३ किलोमिटर र इलागाउँदेखि ओलाङचुङगोलासम्म ५ किलोमिटर मात्रै खुल्न बाँकी छ। दोभानबाट सिँवा तमोरको तिरैतिर जोड्ने सडकले नजोडिए पनि हाङ्देवाफुरुम्बु हुँदै सहायक सडकले जोडिएको छ। यसरी हेर्दा ओलाङचुङगोला जोडिन अब ५ किलोमिटर मात्रै छ। त्यहाँबाट टिपतालासम्म भने यसअघि नै सडक निर्माण भइसकेको छ। स्थानीयको सक्रियतामा २१ किलोमिटर ट्र्याक पाँच वर्षअघि नै खोलिएको हो। ओलाङचुङगोलाबाट तल करिब ७ किलोमिटर गत वर्ष नै निर्माण भइसकेको छ। टिपतालासम्म चीनले पक्की सडक निर्माण गरेको छ। अब यो सडकबाट उत्तरदक्षिण सीमा जोडिन ५ किलोमिटर मात्रै बाँकी छ, इलाडाँडाबाट माथिको खण्डमा सडक खनिरहेका निर्माण व्यवसायी पेम्बा शेर्पा भन्छन्, असारसम्म सक्ने लक्ष्य छ। इलाडाँडाभन्दा माथि सुकेपानीसम्म कडा चट्टानको भीर रहेको र त्यो भीर फुटाउन ब्लास्टिङ प्रयोग गर्नुपर्ने हुँदा केही ढिलो हुने उनले सुनाए। मूलघाटदेखि पाँचथरको माझीटारसम्मको ७५ किलोमिटरमा नियमित सवारीसाधन चल्न थालेका छन्। त्यहाँबाट उत्तरतर्फ भने तमोरको लिम्बुनीपुल नबनेका कारण सञ्चालन हुन सकेको छैन। लिम्बुनी पुल निर्माणाधीन छ। आगामी वर्षसम्ममा सक्ने गरी काम भइरहेको उत्तरदक्षिण दोभानओलाङचुङगोला कार्यालयले जनाएको छ। त्यसपछि मूलघाटफुङलिङ नै तमोर करिडोरबाट सवारी सञ्चालन हुने ताप्लेजुङ आठराई त्रिवेणी गाउँपालिकाका स्थानीय दिपेन पोमू बताउँछन्। तमोर करिडोर सञ्चालनमा आएपछि प्रदेश १ कै समृद्धिको ढोका खुल्ने उनको भनाइ छ। यसले प्रदेश १ लाई छोटो दूरीमा दुई छिमेकी मुलुकसँग जोड्ने मात्र होइन, बंगलादेशसँग नजिकमा रहेको काँकडभिट्टा नाकालाई पनि एउटै सडक सञ्जालमा जोड्छ, त्यसैले तमोरको तिरैतिरको यो सडक व्यापारका दृष्टिले त्रिदेशीय महत्वको हुनेछ। अहिले विश्वमा सबैभन्दा धेरै घुम्न निस्कनेमा चिनियाँ पर्छन्। तमोर करिडोर सञ्चालन भए नेपालको बाटो हुँदै चिनियाँ पर्यटक घुम्न आउन सक्छन्। चिनियाँ पर्यटकको सानो हिस्सा मात्रै नेपाल आए त्यसले यहाँको पर्यटनमा ठूलो फड्को मार्ने ताप्लेजुङका पर्यटन व्यवसायी सुसन लिम्बूको भनाइ छ। फक्ताङलुङ गाउँपालिका६ लेलेपमा निर्माण गरिएको तमोर करिडोरअन्तर्गत (उत्तरदक्षिण लोकमार्ग) सडक। चीनमा बौद्ध धर्मावलम्बी धेरै भएकाले बुद्धको जन्मस्थान लुम्बिनी उनीहरूको आकर्षणको केन्द्र बन्ने निश्चित छ। लुम्बिनी पुग्न अन्य नाकाभन्दा टिपतालाबाट नै नजिक हुने उनको भनाइ छ। ८ हजार ५ सय ८६ मिटर अग्लो कञ्चनजंघा हिमाल संसारकै तेस्रो उच्च हिमाल हो। तमोर करिडोर छाडेर एक हप्तामा यो हिमाल घुम्न सकिन्छ। आफ्नो सीमा नजिकै भएकाले कञ्चनजंघा पनि चिनियाँको रोजाइमा पर्न सक्नेमा लिम्बू आशावादी छन्। हाल कञ्चनजंघामा वार्षिक एक हजार ५ सय हाराहारी मात्रै पर्यटक आइरहेका छन्। तमोर करिडोर सञ्चालनमा आए त्यो संख्या कम्तीमा १० हजार पुग्ने लिम्बूको भनाइ छ। यसका अतिरिक्त गुराँसको राजधानी मानिने तिनजुरे मिल्के जलजले क्षेत्र, पाँचथर र इलामका विभिन्न पर्यटकिय स्थलमा समेत पर्यटक बढ्नेछन्। पूर्वी पहाडको मुख्य नगदे बाली अलैंची हो। यो नेपालकै प्रमुख निर्यातजन्य नगदे बालीमा पर्छ। अहिले भारततर्फ मात्रै निर्यात भइरहेको अलैंचीले पछिल्लो समय राम्रो बजार पाउन सकेको छैन। चीनतर्फको नाका सञ्चालन भए अलैंचीले समेत बजार पाउने जिल्ला अलैंची व्यवसायी संघ ताप्लेजुङका सचिव खेम केसीको अपेक्षा छ। त्यसपछि भारतको एकाधिकार तोडिने थियो, उनले भने। अन्य कृषि उपज चीनतर्फ र तराईका सहरमा पुर्याउनसमेत सहज हुने उनले बताए। ताप्लेजुङबाट निर्वाचित विघटित प्रतिनिधिसभाका सदस्य योगेश भट्टराईले तमोर करिडोरको निर्माण सम्पन्न गर्ने र टिपताला नाका सञ्चालन गर्ने नारालाई निर्वाचनको प्रमुख नारा बनाएका थिए। तर, पछिल्लो तीन वर्षयता यो सडक निर्माणमा सरकारले बजेट विनियोजन गरेको छैन। दोभानदेखि सिँवा सहायक सडकले जोडिए पनि करिडोरबाट कहिले जोडिने हो अनिश्चित छ।"
"८,१९२ रोपनी जग्गा अतिक्रमण","काठमाडौं : देशका २० जिल्लामा आठ हजार रोपनीभन्दा बढी गुठी सरकारी, सार्वजनिक तथा गुठीको जग्गा अतिक्रमण भएको तथ्य बाहिर आएको छ। सरकारी, सार्वजनिक, गुठी जग्गा संरक्षणसम्बन्धी जाँचबुझ आयोगले गरेको अध्ययनमा ८ हजार १ सय ९२ रोपनीजग्गा अतिक्रमण भएको पाइएको हो। जसको न्यूनतम सरकारी मूल्य नै ६ खर्ब रुपैयाँ रहेको छ। आयोगले बुधबार राति सरकारी, सार्वजनिक र गुठी जग्गा अतिक्रमण सम्बन्ध गरेको २३ वटा अध्ययन प्रतिवेदन प्रधानमन्त्री केपी शर्मा ओलीलाई बुझाएको छ। यसअघि नै आयोगले १० वटा प्रतिवेदन बुझाएको थियो। आयोगका अध्यक्ष मोहनरमण भट्टराईले सरकारलाई ३३ वटा प्रतिवेदन बुझाएको जानकारी दिए। उनका अनुसार गुठीको २ हजार ६ सय रोपनी तथा सरकारी र सार्वजनिक ५ हजार ५ सय रोपनी जग्गा अतिक्रमण भएको छानबिनबाट पत्ता लागेको छ। आयोगले ३ सय ३२ वटा उजुरीको अध्ययन गरेको थियो। भूमाफियाले सरकारी कर्मचारीको मिलेमतोमा सरकारी, सार्वजनिक र गुठीको जग्गाव्यक्तिको नाममा कायम गराएको पाइएको छ। अतिक्रमित जग्गा निसर्त फिर्ता ल्याउनु पर्ने सुझाव पनि सरकारलाई दिइएको उनले बताए। सरकारी, सार्वजनिक र गुठी जग्गा हिनामिनामा संलग्न माथि कारबाही गर्न पनि आयोगले सिफारिस गरेको छ। अछामको बैजनाथ गुठीको सबैभन्दा धेरै ६ सय ६२ रोपनी जग्गा अतिक्रमण भएको अध्ययन प्रतिवेदनमा उल्लेख छ। यसैगरी सर्दु जलाधार क्षेत्र सुनसरीको ३ सय ४८ बिघा, बागेश्वरी गुठी बाँकेको ८४ बिघा, नेपाल पुनर्वास कम्पनी बाँकेको १७ बिघा रमकवानपुर बाघभैरव सामुदायिक वन क्षेत्रको १ बिघा १८ कट्ठा १६ धुर जग्गा हिनामिना भएको प्रतिवेदनमा उल्लेख छ। सुकुमबासी समस्या समाधान आयोगले गलत व्यक्तिलाई वितरण गरेको रौतहटको ३ बिघा, लक्ष्मीनारायण मन्दिर गुठीको काठमाडौं बबरमहल नजिकको ३ रोपनी ६ आना ३ पैसा २ दाम र सोही गुठीको लक्ष्मीनारायण मठ रूपन्देहीको ३ कट्ठा ५ धुर जग्गासमेत व्यक्तिले हिनामिना गरेको प्रतिवेदनमा उल्लेख छ। सर्लाहीको बरहथवा नगरपालिका हजरियामा ६ बिघा १४ कट्ठा सरकारी जग्गा व्यक्तिका नाममा राखी मोठ सच्याएर हिनामिना गरेको पाइएको छ। प्रतिवेदनअनुसार भोजपुरको अरुण नगरपालिका५ को २ रोपनी १४ आना जग्गा हिनामिना भएको छ। त्यस्तै भक्तपुरको दिवेश्वरीको १ रोपनी, बाँके रझेनाको ६ बिघा र काभ्रे श्रीखण्डपुरको ९ रोपनी जग्गा अतिक्रमण भएको प्रतिवेदनमा उल्लेख छ। आयोगको म्याद पनि माघ मसान्तबाट सकिँदै छ। लकडाउनका कारण केही समय काम प्रभावित भएको थियो। पूर्व राजा वीरेन्द्र शाह र उनका परिवारको नामबाट नेपाल ट्रस्टमा गएको जग्गासमेत अतिक्रमण भएको उजुरी आयोगमा परेको थियो। निर्धारित समयका कारण ट्रस्टको जग्गा अतिक्रमणको सम्बन्धमा भने छानबिन गर्न नसकिएको आयोगका सदस्य पुण्यप्रसाद भुसालले जानकारी दिए। ट्रस्टको जग्गाको सन्र्दभमा ७५ प्रतिशत छानबिनको काम सकिएको थियो। तर, समय अभावका कारण पूर्ण अध्ययन र छानबिन गर्न सकिएन, उनले भने। ६ वटा कार्यक्षेत्र तोकेर २०७६ जेठ ६ को मन्त्रिपरिषद्ले आयोगको गठन गरेको थियो। पहिला ६ महिनाको लागि आयोगको गठन भएको थियो। त्यसपछि एक वर्ष थप गरियो। गत मंसिर १४ गते नै आयोगको अवधि सकिएपछि पुनः प्रतिवेदन बुझाउनका लागि माघ मसान्तसम्म अवधि थपिएको थियो। अब भने सरकार समितिको म्याद थप गर्ने पक्षमा नरहेको बुझिएको छ। अझै पनि उजुरी आउने क्रम भने जारी नै रहेको आयोगले बताएको छ। म्याद सकिएकाले पछिल्लो समय आयोगमा आएका उजुरीहरू भूमिव्यवथा, सहकारी तथा गरिबी निवारण मन्त्रालयमा पठाइएको छ। मन्त्रालयका प्रवक्ता एवं सहसचिव जनकराज जोशीले प्रतिवेदन बुझाएको जानकारी आए पनि मन्त्रालयमा आधिकारिक रूपमा प्राप्त नभएको बताए।"
माइलस्टोन सबस्टेसन,"ढल्केबर : घाम लागेपछि टाढैबाट ४०० केभी क्षमताको ढल्केबर सबस्टेसनका उपकरणहरू टलक्क टल्किन्छन्। बत्तीको उज्यालोले त अँध्यारोमा झनै गजबको भान हुन्छ आकाशबाट सुन खसेजस्तै। धनुषाको ढल्केबर पुगेर राजमार्गभन्दा उत्तरतिर हेर्दा यस्तै दृश्य देखिन्छ। देशवासीले गौरव गर्ने नेपालको सबैभन्दा ठूलो र पहिलो ४०० केभी क्षमताको ढल्केबर सबस्टेसनको दृश्य हो यो। ढल्केबर सबस्टेसन सञ्चालनमा आएसँगै नेपालभारतबीच विद्युत् आयातनिर्यात गर्ने बाटो खुलेको छ। हामी अहिले भारतको मजफ्फरपुरबाट ४०० केभी प्रसारण लाइनबाट विद्युत् आयात गरिरहेका छौं, नेपालभारत विद्युत् प्रसारण तथा व्यापार आयोजना ढल्केबरका डिभिजन प्रमुख इन्जिनियर मनिष शर्माले बताए। ४५६ मेगावाट क्षमताको माथिल्लो तामाकोसी हाइड्रोपावरको निर्माण अन्तिम चरणमा छ, उनले भने, त्यसकै नजिकमा ढल्केबर सबस्टेसन छ। त्यो लाइन ढल्केबरमै जोडिन्छ। हाम्रो मुलुकमा वितरण गरेर बाँकी रहेको ऊर्जा हामीले भारतलाई बिक्री गर्न सक्छौं। नेपालभारतबीचको ऊर्जा व्यापारको दृष्टिकोणबाट ढल्केबर सबस्टेसन माइल स्टोन नै हो। नेपालले ऊर्जा क्षेत्रमा फड्को मार्दै गएकोमा उनले खुसी व्यक्त गरे। प्रधानमन्त्री केपी शर्मा ओलीले गत माघ १९ गते ढल्केबर पुगेर यो सबस्टेसनको उद्घाटन गरेर सञ्चालनमा ल्याएका थिए। मजफ्फरपुरबाट ढल्केबर सबस्टेसनले आयात गरेको विद्युत् अहिले प्रदेश २, प्रदेश १ का केही जिल्ला र काठमाडौंसम्म वितरण भइरहेको छ। निर्माणाधीन ९ सय मेगावाट क्षमताको अरुण तेस्रोबाट उत्पादित विद्युत् पनि ढल्केबर सबस्टेसनमै जोडिनेछ। यो विद्युत् ढल्केबर सबस्टेसनले निःशुल्क पाउनेछ। भारतीय कम्पनी सतलजले अरुण तेस्रो जलविद्युत् आयोजना धमाधम निर्माण गरिरहेको छ। नेपालभारत, पूर्वपश्चिममा विद्युत् ल्याउन र पठाउन ढल्केबर सबस्टेसन मुख्य हब हो, डिभिजन प्रमुख शर्मा भन्छन्, यहाँबाट पश्चिमको हेटौंडा सबस्टेसन र पूर्वमा रहेको इनर्वा सबस्टेसनमा विद्युत् वितरण हुन्छ। हेटौंडा र इनर्वामा ४०० केभीको सबस्टेसन निर्माणाधीन अवस्थामा छ। ढल्केबरमा निर्माण भएको उक्त सबस्टेसनको गत कात्तिक २६ गते चार्ज गरिएको थियो। १३ बिघा १४ कट्ठा जमिनमा फैलिएको ४००२२० केभीको ढल्केबर सबस्टेसन ४०० केभी प्रणालीमा आधारित नेपालकै पहिलो स्वचालित सबस्टेसन हो। यसमा सरकार र विद्युत् प्राधिकरणको करिब २ अर्ब २० करोड रुपैयाँ लगानी छ। ग्यास इन्सुलेटेड सबस्टेसन (जीआईएस) प्रविधियुक्त स्वचालित ढल्कबेर सबस्टेसन मुलुककै ठूलो विद्युत् हब बन्न सफल सरकारको महत्वाकांक्षी आयोजना हो। ग्यास इन्सुलेटेड सबस्टेसन (जीआईएस) प्रविधियुक्त स्वचालित ढल्कबेर सबस्टेसन मुलुककै ठूलो विद्युत् हब बन्न सफल सरकारको महत्वाकांक्षी आयोजना हो। ४००२२० केभी ढल्केबर सबस्टेसनमा ३१५ एमभीए क्षमताका ३ वटा गरी ९ सय ४५ एमभीए क्षमताका पावर ट्रान्सफर्मर जडान गरिएको छ। यसले करिब ९ सय मेगावाट विद्युत् प्रसारण गर्न सक्छ। यस्तै २२०१३२ केभी सबस्टेसनमा २ वटा ट्रान्सफर्मर ६ सय १५ एमभीए क्षमताका छन्। ढल्केबरमुजफ्फरपुर पहिलो ४०० केभी क्रस बोर्डर प्रसारण लाइन पनि हो। यहाँबाट दुई देशबीच १२ सय मेगावाट लान र लैजान मिल्ने नेपालभारत विद्युत् प्रसारण तथा व्यपार आयोजना ढल्केबरका इन्जिनियर पंकज चौधरी बताउँछन्। उनले भने, अहिले दैनिक ३ सय मेगावाट भारतबाट आयात गरिहेका छौं। जलस्रोतमा विश्वको दोस्रो धनी रहेको नेपाल विस्तारै ऊर्जामा आत्मनिर्भर भइरहेको छ। दोलखामा निर्माणाधीन ४५६ मेगावाटको माथिल्लो तामाकोसी जलविद्युत् आयोजनाको विद्युत् गोंगरखिम्तीढल्केबर २२० केभी प्रसारण लाइनमार्फत ढल्केबर सबस्टेसम्म ल्याएर खपतका लागि जडान हुनेछ। यहाँबाट पूर्वपश्चिम पठाउन सकिनेछ। देशमा खपत भएर बचत भएको ऊर्जा भारत र बंगलादेशलाई बिक्री गर्न सकिने इन्जिनियर चौधरीले बताए। चार सय केभी सबस्टेसन निर्माणका लागि २२ माघ २०७४ मा ठेक्का सम्झौता भएको थियो। बाढी, शीतलहर र कोरोना भाइरसको महामारीले ढल्केबर सबस्टेसनको निर्माणमा ढिलाइ भएको थियो। निर्माण हुन गइरहेको सुनकोसी डाइभर्सनबाट उत्पादन हुने २८ मेगावाट विद्युत्ले ऊर्जा क्षेत्रमा थप बल पुग्ने भनेर प्रधानमन्त्रीले ढल्केबर सबस्टेसन उद्घाट गर्दै बताएका थिए। तराईको सिँचाइका साथै कृषि क्षेत्रको उत्पादनमा सुनकोसी डाइभर्सनबाट असाधारण मद्दत पुग्ने उनले उल्लेख गरे। वर्षायाममा बढी भएको विद्युत् ढल्केबरमुजफ्फरपुर पठाउन सकिनेछ। जाडोमा त्यहाँबाट नेपाल ल्याउन सकिनेछ। दुई मुलुकबीच इनर्जी बैंकिङमा समेत बाटो खुल्नेछ। दुई मुलुकबीच इनर्जी बैंकिङ गर्ने सैद्धान्तिक सहमतिसमेत भइसकेको छ।"
शिक्षकको यातनापछि बिरामी बालकको मृत्यु,"झापा : झापाको एक विद्यालयमा अध्ययनरत बालकको मृत्यु भएपछि विद्यालय विवादमा तानिएको छ। शिक्षकको कुटाइबाटती बालकको मृत्यु भएको आशंकामा प्रहरीले अनुसन्धान थालेको छ। कनकाई नगरपालिका६ स्थित चम्पापुर माध्यमिक विद्यालयमा अध्ययनरत १० वर्षीय कृष्णप्रसाद राजवंशीको बिहीबार उपचारका क्रममा मृत्यु भएको हो। उनी कक्षा ४ मा अध्ययनरत थिए। राजवंशीको मृत्युपछि विद्यालयको कार्यालय सहायक (खरिदार) पदमा कार्यरत रविन मगरलाई प्रहरीले नियन्त्रणमा लिएको छ।मगरले कक्षा ४ मा पठनपाठन गराउने क्रममा सोधेको कुरा नजानेको भन्दै गत माघ१८ गते राजवंशीलाई कुटपिट गरेका थिए। शिक्षकको कुटाइबाट विद्यार्थीको कान सुन्निएपछि उपचारका लागि तत्काल स्थानीय कामेश मेडिकल लगिएको थियो। मेडिकलमा सामान्य उपचारपछि उनलाई घर पठाइएको थियो। घर पुगेपछि पनि बालकले आफूलाई शिक्षकले कुटेको कुरा अभिभावकसँग बताएनन्। तर, घरमा कान झनै सुन्निन थालेपछि आफन्तले बारुलाले टोकेको होला भनेर बालकका साथीसँग सोधपुछ गरेका थिए। त्यसपछि राजवंशीका साथीले उनलाई शिक्षकले कान मोलेर यस्तो भएको बताएका थिए। बालकको स्वास्थ्य अवस्था झनै बिग्रिँदै गएपछि थप उपचारका लागि तत्काल बिर्ता सिटी हस्पिटल लगिएको थियो। तर, त्यहाँ पनि उपचार सम्भव नभएपछि बी एन्ड सी पुर्याइएको जानकारी विद्यालयका एक शिक्षक दिए। उनले भने, बच्चाको कान सुन्निएको छ। ठूलो अस्पतालमा लैजानु भनेपछि बिर्तामोडस्थित बी एन्डसी अस्पताल पुर्याइएको थियो। त्यहाँ पनि उपचार सम्भव नभएको भन्दै बिहीबार विराटनगरस्थित नोबेल मेडिकल कलेज पठाइएको थियो। तर, अस्पताल पुर्याएर उपचार सुरु गरेलगत्तै विद्यार्थीको मृत्युभयो। रविन सरले पढाउने क्रममा ह्वाट इज योर ग्रेन्डफादर नेम भनेर सोध्नु भएको रहेछ, ती शिक्षकले भने, विद्यार्थीले जवाफ दिन नसकेपछि कान तान्नु भएको भन्ने सुनिएको हो।आफूले देखेको छैन। के कारणले विद्यार्थीको मृत्यु भयो भन्ने कुरा पोस्टमार्टम रिपोर्ट आएपछि थाहा हुन्छ। सुन्दैछु निमोनियाले गर्दा बच्चाको निधन भएको हो। बी एन्ड सी अस्पताल बिर्तामोडले नोबेलमा रिफर गरेपछि विद्यालयले बालकलाई उपचारका लागि ३० हजार रुपैयाँ दिएको थियो। त्यसपछि मात्र बालकको परिवारले उनलाई २८ गते नोबेल अस्पताल लगेका थिए। अस्पतालमा भर्ना भएका बालकलाईसाधारण बेडमा अक्सिजन दिएरराखिएको थियो। त्यसको आधा घण्टापछि नै उनको मृत्यु भएको स्थानीय छिमेकी कृष्ण पौडेलले बताए। विद्यालयका प्रधानाध्यापक विष्णुप्रसाद कोइरालाका अनुसार शिक्षकले सामान्य कान मोले पनि बालकको पुरानै बिरामी निमोनियाका कारण मृत्यु भएको दाबी गरे। इलाका प्रहरी कार्यालय अनारमनीका प्रहरी नायब उपरीक्षक सन्तोष आचार्यले शिक्षकको पिटाइबाट विद्यार्थीको मृत्यु भएको भन्ने खबर आएपछि शिक्षकलाई पनि सोधपुछका लागि अहिले इलाका प्रहरी कार्यालय अनारमनी बिर्तामोडमा राखिएको छ। आचार्यले भने, उक्त घटनाको बारेमा बिहीबार साँझसम्म उजुरी परेको छैन। उजुरी आएपछि मात्र घटनावारे थप अनुसन्धान गरिनेछ।विद्यालयमा शिक्षक कम भएको समयमा मगरलाई विद्यार्थी नियन्त्रण गर्न र पढाउन जिम्मेवारी दिने गरेको पाइएको छ।"
पर्यटनस्थलको सम्भावना खोज्दै प्रदेश दुई,"विश्व परिवेशमा पर्यटन क्षेत्रको दायरा र महत्त्व दिनप्रतिदिन फराकिँदै गएको छ। विकास र समृद्धिमा पर्यटन क्षेत्रले ठूलो योगदान गर्छ। पर्यटन विकासले जीडीपीमा पनि अप्रत्यासित बढोत्तरी गर्न सक्ने र रोजगारका अवसर सिर्जना गर्न कोसेढुंगा सावित हुने गर्छ। पर्यटन प्रवर्द्धनले सामाजिक चेतनाको विकास, सरसफाइ पर्यावरण स्वच्छतामा सकारात्मक प्रभाव तथा स्थानीय पहिचान, कला, संस्कृतिको जगेर्ना र संरक्षण हुने, स्थानीय उत्पादन, हस्तकलाले बजार पाउने सम्भावना बढ्दै जान्छ। हाल वैश्विक महामारी कोभिड १९ को प्रभावले पर्यटन क्षेत्र थला परेको छ। यसको असर नेपालको पर्यटन क्षेत्रमा सर्वाधिक परेको छ। महामारीयता मात्र पर्यटन क्षेत्रले करिब एक खर्बको नोक्सानी बेहोर्नुपरेको छ भने लाखौं रोजगार जोखिममा रहेको छ। नेपालको पर्यटन क्षेत्रको कुरा गरिरहँदा प्रदेश २ पनि यसको मारमा परेको छ। यो प्रदेशमा मासिक ५० करोडभन्दा बढी नोक्सान हुँदै गरेको पर्यटन व्यवसायीको अनुमान छ। प्रदेश २ र समग्र मधेसकै पर्यटन प्रवर्द्धनमा नेपाल सरकार र नेपाल पर्यटन बोर्डको नीति, कार्यक्रम र लगानी सन्तोषजनक रहेको पाइँदैन। मात्र हिमाल र पहाडका केही गन्तव्यलाई प्राथमिकतामा राखी नीति, कार्यक्रम र बजेट बनाउँदै आएको तथ्य नेपाल सरकार र पर्यटन बोर्डको पछिल्लो आर्थिक वर्षहरूको वार्षिक कार्यक्रम, नीति र बजेटमा प्रस्ट हेर्न, बुझ्न र अध्ययन गर्न सकिन्छ। कोरोनाको कारणले थला परेको प्रदेश २ को पर्यटनलाई पुनः उद्धार गर्न सरोकारवाला गम्भीर र जिम्मेवार हुनुपर्छ, जसअनुसार सरोकारवालाको निम्नअनुसार भूमिका अपरिहार्य छ। प्रदेश २ सरकारको पर्यटन मन्त्रालयलाई प्राविधिक र प्राविधिमा सहयोग गर्न नेपाल सरकारले तदारुकता देखाउन सक्नुपर्छ। थला परेका होटल, पर्यटन व्यवसायीको ऋणमा सहुलियत तथा छुटका लागि राष्ट्रबैंकसँग समन्वय गरेर राहत प्याकेज घोषणा गर्नुपर्ने हुन्छ। अन्तरप्रदेश पर्यटन प्रवर्द्धनका लागि प्रदेश सरकारबीच समन्वयकारी भूमिका खेल्नुपर्ने अभिभारा नेपाल सरकारको पर्यटन मन्त्रालयकै रहेका छ। स्थानीय प्रशासन र सुरक्षाकर्मीलाई पर्यटनमैत्री व्यवहारका लागि प्रशिक्षित गरी (खासगरी भारतीय पर्यटकका लागि) परिचालित गर्न जरुरी छ। उच्च बजेट लाग्ने नयाँ वा पुराना पर्यटकीय गन्तव्य निर्माण, स्तरोन्नति वा मर्मतसम्भारमा संघीय मन्त्रालयको पनि साझेदारी हुनुपर्ने, अन्तर्राष्ट्रिय विमानस्थलमा प्रदेश २ का पर्यटकीय गन्तव्य र विशेषतः अंकित पम्प्लेटब्रोसर प्रदर्शन र वितरण गर्न व्यवस्था गर्नुपर्ने, व्यवसायकेन्द्रित पर्यटन बैंकको अवधारणा र परिकल्पना साकार गर्दा पर्यटन क्षेत्रलाई दिगो औद्योगीकरण गर्न सहज हुने भएकाले यसलाई प्राथमिकतामा राख्न अभिभावक भूमिका खेल्ने जिम्मावारी केन्द्रीय पर्यटन मन्त्रालयकै हो। पर्यटन बोर्डको भूमिका पनि महत्त्वपूर्ण हुन्छ। प्रदेश २ का पर्यटकीय गन्तव्यको व्यापक प्रचारप्रसार गर्नुपर्ने, प्रदेश सरकार शिशुकालमै रहेकाले प्राविधिक र प्रविधि सहयोग उपलब्ध गराउनुपर्ने, प्रदेशस्तरीय पर्यटन बोर्ड स्थापनाको सहयोग, सहकार्य हुनुपर्ने, नेपाल पर्यटन बोर्डको बजेटबाट प्रादेशिक मन्त्रालय वा प्रादेशिक मन्त्रालयमातहतका कार्यालयमा बजेट उपलब्ध गराउनुपर्ने, राष्ट्रियअन्तर्राष्ट्रिय फोरममा प्रदेश २ लाई पनि प्राथमिकतामा राख्नुपर्ने डिजिटल मार्केटिङमा यहाँका प्याकेज, गन्तव्य तथा विशेषतालाई समावेश गर्न पर्यटन बोर्डले पनि चासो दिनुपर्छ। प्रदेश सरकारले तत्काल पर्यटन पुनः उद्धार समिति गठन गर्नुपर्ने, आफ्नो दायरामा पर्ने सबैखाले ठूलासाना धरोहरमा सडक कनेक्टिभिटी गर्नुपर्ने हुन्छ। सरसफाइ एवं हराभरा बनाउन विशेष पहल गर्नुपर्ने, मुख्य चौकचौराहामा सहरगाउँका विशेषताधरोहरअंकित तस्बिरसहितका होर्डिङ बोर्डडिजिटल बोर्ड जडान गर्नुपर्ने, (गन्तव्य दर्शाउने निशान (साइन) अंकित गर्नुपर्ने। मुख्य प्रवेशद्वारमा स्वागत तथा धन्यवाद बोर्ड लगाउनुपर्ने, (गन्तव्य जुन अवस्थामा छ कम्तीमा त्यसलाई सफा एवं रङरोगन गर्न सकियो भने पर्यटकका लागि आकर्षणको केन्द्रविन्दु बन्न सक्छ। पर्यटन प्रवर्द्धनका लागि विज्ञको सल्लाहमा विशेष योजना एवं नीति तथा कार्यक्रम तय गर्नुपर्ने हुन्छ। अतिथि देवो भवः को भावना विकास गर्न पर्यटन क्षेत्रका सरोकारवालासँग समन्वय र सहकार्य गरी अगाडि बढ्दै स्थानीय स्तरसम्म अभियान चलाउनुपर्ने हुन्छ। प्रदेश २ को मुख्य पर्यटनको क्षेत्र धार्मिक, सांस्कृतिक क्षेत्र नै रहेकाले खासगरी छिमेकी मुलुक भारतमा प्राथमिकताका साथ प्रचारप्रसारका निम्ति अभियान चलाउनुपर्ने हुन्छ। प्रदेश २ का पर्यटकीय धरोहर, विशेषता झल्काउने डकुमेन्ट्री, वेबसाइट, फेसबुक पेज तथा पम्प्लेट, ब्रोसरलगायतका भिजुअल र डिजिटल सामग्री तयार गर्नुपर्ने हुन्छ। प्रदेश २ का महान् पर्वहरू जस्तै छठ, होली, दिवाली, रामनवमी, जनकपुर परिक्रमा, गढिमाई मेला, सलहेश मेला तथा शक्तिपीठ मेलालाई महोत्सवका रूपमा मनाई पर्यटन प्रवर्द्धन गर्न सक्नुपर्छ। सम्भाव्यता प्रदेश २ को पर्सामा रहेका विन्दवासिनी मन्दिर, गहवमाई मन्दिर, बाराको महागढिमाई मन्दिर, रौतहटको राजदेवी मन्दिर, महोत्तरीको राजदेवी मन्दिर, धनुषाको राजदेवी मन्दिर, सिरहाको राजदेवी मन्दिर, सप्तरीको साखडा भगवती र कन्कालिनी मन्दिरलाई शक्तिपीठ सर्किटका रूपमा रूपान्तरण गर्न सकिन्छ। त्यसैगरी यी शक्तिपीठलाई प्रदेश १ को सुनसरीमा अवस्थित दन्तकाली मन्दिर, बागमती प्रदेशको गैंडाकोटस्थित मौलाकाली मन्दिर, प्रदेश ५ को नेपालगन्जस्थित प्रख्यात वागेश्वरी मन्दिर र गण्डकी प्रदेश पोखरास्थित विन्दवासिनी मन्दिरसम्म जोडेर अन्तरप्रदेश पर्यटन गन्तव्य जोड्न सकिन्छ। जनकपुरधाम रामायण सर्किटको महत्त्वपूर्ण भाग रहेको छ। जनकपुरको जानकी मन्दिर, रामायणमा प्रख्यात शिवधनुष रहेको धनुषाधाम, बिहारमा रहेको माता सीता जन्मस्थल रहेको सीतामढी, भारतको उत्तरप्रदेशमा रहेको राम जन्मभूमि अयोध्या जोडेर नेपालभारतबीचको बृहत् रामायण धार्मिक सर्किटको अवधारणा प्रवर्द्धन गर्न सकियो भने भारतबाट मात्रै लाखौं पर्यटक भित्र्याउन सकिन्छ। यति मात्रै होइन; रामायण श्रीलंकाविना अधुरो र अपुरो रहेको छ। रामजस्तै रावण पनि रामायणको महत्त्वपूर्ण पात्र हो। यी सर्किटलाई श्रीलंकासँग जोड्न सकियो र प्रचारप्रसार गर्न सकियो भने लुम्बिनी आउने अधिकांश श्रीलंकाका पर्यटकलाई जनकपुरधाममा आकर्षित गर्न सकिन्छ। श्रीलंकामै महत्त्वको चर्चा र प्रचारप्रसार हुन सक्यो भने लुम्बिनी र जनकपुरधाम भ्रमण उद्देश्यले त्यहाँका थप पर्यटक भिœयाई लाभ लिन सकिन्छ। पर्साको दुग्धेश्वर (राम भौरी भाथा), बाराको काटघाटधाम, रौतहटको शिवनगर मन्दिर, महोत्तरीको जलेश्वरधाम, जनकपुरधाम, शाश्वतधाम, काठमाडौंको पशुपतिनाथ र मुक्तिनाथलाई भगवान् शिव सर्किटका रूपमा पर्यटन व्यवसायी प्याकेज बनाई लाभ लिन सक्छ। प्रदेश २ वीरगन्जको भिश्वा स्तुफा (डाँडा) लाई लुम्बिनीसँग जोडेर बौद्ध धर्मावलम्बीको आस्थाको केन्द्र बनाउन सकिन्छ। वीरगन्ज आसपास वा प्रदेश २ का पर्यटकीय गन्तव्यका भ्रमण प्याकेज पस्किन सकिए यो प्रदेशको पर्यटन क्षेत्र विस्तार हुँदै जाने छ। पर्सा जिल्लाको मध्यभागमा रहेको एतिहासिक, पुरातात्विक धरोहर पारसनाथ मन्दिरलाई जैन धर्मको आस्थाको केन्द्रका रूपमा विकास गर्न सकिन्छ। यो मन्दिरमा जैन धर्मसँग सम्बन्धिता प्रचुर आधार र प्रमाण रहेको तथ्यबारेमा अन्तर्राष्ट्रिय स्तरका जैन धर्मका विज्ञहरूले अध्ययनअनुसन्धान गरेका छन्। यसको स्तरोन्नति गरी जैन सर्किटमा जोडिन बहस, छलफल र कार्यक्रम चल्दै छ। राजविराजबाट सगरमाथा जम्मा १० मिनेटको उडान दूरीमा रहेको विज्ञहरू बताउँछन्। अर्थात् खासगरी भारतीय पर्यटकलाई लक्षित गरी राजविराजबाट सगरमाथाका लागि माउन्टेन फलाइटको सुविधा गर्न सकियो भने सगरमाथा हेर्न लालायित लाखौं पर्यटकलाई सस्तोमा आकाशबाट सगरमाथा अवलोकन, भ्रमण गराउन सकिने र त्यसबाट प्रचुर लाभ लिन सकिने सम्भावना छ। कोशी ब्यारेजको दक्षिणपट्टि सप्तकोसीको किनारमा रहेको सयौं बिघा बलौटे जग्गामा असोज महिनादेखि वैशाखजेठसम्म नौ महिनाबीच टुरिजमका रूपमा विकास गर्न सकिने सम्भावना छ। यसको सम्भाव्यताबारे नेपाल पर्यटन बोर्डले अध्ययन सुरु गरेको छ। यसैगरी रौतहट र सर्लाहीका नुनथरधाम बागमती नदी किनारबीच टुरिजमको सम्भावना रहेको छ। प्रदेश २ कृषि प्रदेशका रूपमा रहेको छ। जेठआसार महिनामा धान रोपाइँमा यहाँका आफ्नै मौलिकता रहेको छ। धानरोपाइँको महिलाले सामूहिक रूपमा गाउने लोकगीत र महिलापुरुषको सामूहिक सहभागिताले यो बखत तराईमा अलग्गै रौनक छाएको हुन्छ। धान रोपाइँ प्रक्रियालाई पनि प्रवर्द्धन गर्न सकियो भने आन्तरिक र बाह्य पर्यटक धान रोपाइँमा सहभागी भई रमाउने व्यापक सम्भावना छ। त्यसैगरी मंसिरपुस महिनामा फस्टाएको बाली, हरियाली, तोरीको फूलले मनोरम देखिएका वातावरणमा पर्यटक तस्बिर लिन आकर्षित हुन सक्छन्। त्यसैगरी यहाँ रहेका पोखरी, तालतलैया, नदीनालामा पर्यटकलाई स्वयं माछा मार्ने र पकाएर खाने सुविधाका साथ व्यवस्था गर्न सकियो भने कृषि र पर्यटन दुवैलाई जोड्न सकिने छ।प्रदेश २ मा खासगरी मैथिली र भोजपुरी, थारू संस्कृतिको बाहुल्य रहेको छ। प्रदेश २ को मिथिला क्षेत्रमा एउटा मैथिली गाउँ र भोजपुरा क्षेत्रमा भोजपुरी गाउँको व्यावसायिक रूपमा विकास गरी ग्रामीण पर्यटनको बृहत् विकास र यसबाट लाभ लिन सकिन्छ। यी गाउँमा स्थानीय खाना, रहनसहन, वासको व्यवस्था, मौलिक गीतसंगीतका साथै पारम्परिक खेलकुद, मनोरञ्जनले पर्यटक फरक र नौलोपना अनुभूति गर्न सक्छ। यस्तो अवधारणामै होम स्टेलाई पनि प्रोत्साहन गरेर गाउँगाउँमा पर्यटक भित्र्याउन सकिन्छ। प्रदेश २ मा मैथिली, भोजपुरी, मगही, बज्जिका, नेपाली र हिन्दी भाषा बोल्ने गरिन्छ। खासगरी यहाँ मैथिली र भोजपुरीसम्बन्धी कविगोष्ठी वा सभासम्मेलन गरेर साहित्यिक पर्यटन प्रवर्द्धन गर्न सकिन्छ। त्यसैगरी मैथिलीका महान् साहित्यकार विद्यापतिको सिरहामा रहेको जन्मस्थलको प्रवर्द्धन र प्रचारप्रसार गर्न सकियो भने उनको साहित्यमा रुचि राख्ने विभिन्न देशका साहित्यिक पर्यटकलाई आकर्षित गर्न सकिन्छ। त्यसैगरी बाबा भिनकराम भोजपुरीका अन्तर्राष्ट्रिय महान् कविको जन्मस्थल सर्लाहीको सोहर्वा, गोनर्वा ठाउँलाई प्रवर्द्धन गर्न सक्नुपर्छ। विश्वका पहिलो गध साहित्यका लेखक ज्योति रेश्वर ठाकुरको जन्मस्थल बारा जिल्लाको सिम्रौनगढलाई पनि पुरातात्विकका साथसाथै साहित्यिक पर्यटकीय स्थलका रूपमा परिचय दिन सकिन्छ।व्यावसायिक पर्यटननेपालको प्रमुख प्रवेशद्वारका रूपमा रहेको वीरगन्जमा व्यापारव्यवसायको उद्देश्यले भारत र अन्य मुलुकबाट प्रशस्त पर्यटक आउने गर्छन्। यिनीहरूलाई वीरगन्ज आसपास वा प्रदेश २ भरिकै पर्यटकीय गन्तव्यको भ्रमण प्याकेज पस्किन सकियो भने पनि यो प्रदेशको पर्यटन क्षेत्रमा योगदान हुन सक्छ।"
दबाबपछि छुटिन् रामकुमारी झाँक्री,"काठमाडौं : राज्यविरुद्धका कसुर गरेको आरोपमा बिहीबार अपराह्न पक्राउ परेकी नेतृ रामकुमारी झाँक्री समर्थकको चर्को दबाबपछि साँझ रिहा भएकी छन्। नेकपाको दाहालनेपाल समूहकी नेतृ झाँक्रीलाई महानगरीय प्रहरी अपराध महाशाखाको टोलीले शंखमूलस्थित निवासबाटै नियन्त्रणमा लिएको थियो। महाशाखा प्रमुख एसएसपी दीपक थापाले झाँक्रीलाई पक्राउ गरिए पनि राष्ट्रपति विद्यादेवी भण्डारीप्रति सम्मान रहेको बताएपछि छाडिएको जानकारी दिए। एसएसपी थापाका अनुसार झाँक्रीले संवैधानिक राष्ट्रपतिप्रति मेरो सम्मान हिजो, आज र भोलि पनि उत्तिकै छ। मैले नेपालको संविधान पालना गरी अभिव्यक्ति स्वतन्त्रताको हक पालना गरेकी हुँ भनेकी थिइन्। प्रहरीले नियन्त्रणमा लिनुअघि झाँक्रीले प्रतिगमनविरुद्ध र लोकतन्त्रका लागि लडिरहँदा सरकारले अभिव्यक्ति स्वतन्त्रताको हनन् गरेको बताएकी थिइन्। कानुनको पालना गर्दै आफूले गिरफ्तारी दिएको उनको भनाइ थियो। नेताद्वय नारायणकाजी श्रेष्ठ र योगेश भट्टराई झाँक्रीलाई भेट्न पुगेका थिए। झाँक्री पक्राउको विरोधमा दाहालनेपाल पक्षका विद्यार्थी नेता तथा कार्यकर्ताले सरकारविरुद्ध नाराबाजी गरेका थिए। माइतीघरमा पनि नाराबाजी गर्दै समर्थकले झाँक्री रिहाइको माग गरेका थिए। गोरखामा आयोजित एक कार्यक्रममा राष्ट्रपति भण्डारीको चरित्रहत्या गर्ने ढंगले आपत्तिजनक अभिव्यक्ति दिएको आरोप झाँक्रीविरुद्ध लगाइएको थियो। महाशाखाले उनीविरुद्ध जरुरी पक्राउ पुर्जी जारी गरेको थियो। जसमा राज्यविरुद्धका कसुरअन्तर्गत दफा ५८ उल्लेख थियो। उक्त दफामा राष्ट्रपति वा संसद्लाई धम्की दिन नहुने व्यवस्था छ। कसैले नेपालको राष्ट्रपति वा संसद्लाई संविधान तथा कानुनबमोजिम गर्नुपर्ने कार्य सम्पादन गर्नबाट रोक लगाउन वा वञ्चित गर्न वा कुनै खास तरिकाबाट कार्य सम्पादन गर्न बाध्य गराउन कुनै किसिमको बल प्रयोग गरी वा नगरी कुनै किसिमको धम्की, डर वा त्रास देखाउन वा अन्य कुनै किसिमले दबाब दिन हुँदैन, उपदफा १ मा छ। उपदफा १ बमोजिमको कसुर गर्ने वा गराउने व्यक्तिलाई ७ वर्षसम्म कैद वा ७० हजार रुपैयाँसम्म जरिवाना वा दुवै सजाय हुने प्रावधान छ। राज्यविरुद्धको कसुरमा के हुन्छ ? मुलुकी अपराध संहिता, २०७४ को भाग २ को परिच्छेद १ माराज्यविरुद्धको कसुरसम्बन्धी व्यवस्था छ। प्रहरीले रामकुमारी झाँक्रीलाई संहिताको दफा ५८ को कसुर किटान गर्दै पक्राउ पुर्जी थमाएको छ। उक्त दफामा राष्ट्रपति वा संसद्लाई धम्की दिन नहुने उल्लेख छ। कसैले धम्की दिएमा दफा ५८ को उपदफा १ बमोजिम कसुर गर्ने वा गराउने व्यक्तिलाई ७ वर्षसम्म कैद वा ७० हजार रुपैयाँसम्म जरिवाना वा दुवै सजाय हुने व्यवस्था छ। कसैले नेपालको राष्ट्रपति वा संसद्लाई संविधान तथा कानुनबमोजिम गर्नुपर्ने कार्य सम्पादन गर्नबाट रोक लगाउन वा वञ्चित गर्न वा कुनै खास तरिकाबाट कार्य सम्पादन गर्न बाध्य गराउन कुनै किसिमको बल प्रयोग गरी वा नगरी कुनै किसिमको धम्की दिन, डर वा त्रास देखाउन वा अन्य कुनै किसिमले दबाब दिन हुँदैन,उपदफा १ मा उल्लेख छ। सोही दफाको उपदफा (२) मा (१) बमोजिमको कसुर गर्ने वा गराउने व्यक्तिलाई ७ वर्षसम्म कैद वा ७० हजार रुपैयाँँसम्म जरिवाना वा दुवै सजाय हुने प्रावधान छ। संसद्को परिभाषामा नेपालको संविधानबमोजिमको संघीय संसद् र प्रदेशसभा सम्झनुपर्छ र सो शब्दले व्यवस्थापिकासंसद्लाई समेत जनाउँछ, भनिएको छ। ऐनअनुसार झाँक्रीलाई २४ घण्टाभित्र म्याद थपका लागि काठमाडौं जिल्ला अदालतमा उपस्थित गराइनेछ। महान्यायाधिवक्ताको कार्यालयका सहन्यायाधिवक्ता एवम् प्रवक्ता सञ्जीवराज रेग्मीले राष्ट्रपति र संसद्लाई कुनै कार्य गर्नबाट रोक लगाउन वा प्रतिकूल प्रभाव पार्ने उद्देश्यले धम्की दिएमा उक्त दफा आकर्षित हुने बताए। ऐनको दफा ५८ अनुसार बल प्रयोग गरी वा नगरी राष्ट्रपति वा संसद्लाई कुनै किसिमको धम्की दिने वा डर त्रास देखाउने वा दबाब दिनेसम्बन्धी कसुरमा ७ वर्षसम्म कैद वा ७० हजार रुपैयाँसम्म जरिवाना वा दुवै सजाय हुने व्यवस्था छ, रेग्मीले अन्नपूर्णसँग भने। उनले राज्यविरुद्धको कसुरमा अनुसन्धानका लागि जिल्ला अदालतबाट थुना अनुमतिलिएर २५ दिनसम्म थुनामा राखेर अनुसन्धान गर्न सकिने कानुनी व्यवस्था रहेको पनि बताए। प्रहरीअनुसन्धान सकिएपछि जिल्ला सरकारी वकिलको कार्यालयमा प्रतिवेदन बुझाइनेछ। सोही अनुसन्धान प्रतिवेदनका आधारमा कानुनी म्यादभित्र जिल्ला अदालतमा सरकारी वकिलको कार्यालयले मुद्दा दायर गर्नेछ। प्रहरीले झाँक्रीले दिएको अभिव्यक्तिको भिडिओको आधारमा पक्राउ गरेको हो।"
भ्रष्टाचार जसले गरे पनि उन्मुक्ति पाउनु हुँदैन,"अख्तियार दुरुपयोग अनुसन्धान आयोगमा नवनियुक्त प्रमुख आयुक्त प्रेमकुमार राई प्रशासनिक क्षेत्रमा यो कवि बनाएका पूर्वसचिव हुन्। भ्रष्टाचारमा ठूला र साना माछा नहुले धारणा राख्ने राई भन्छन, ठूलो, सानो वा पहुँचका आधारमा अनुसन्धान प्रभावित हुने छैन । प्रस्तुत  प्रमुख आयुक्त राईसँग अखण्ड भण्डारी र सुरेन्द्र काफ्लेले गरेको कुराकानीको सम्पादित अंश : चुनौतीपूर्ण अवस्थामा अख्तियारमा आउनुभयो, कसरी अगाडि बढ्नुहुन्छ ? स्वागत कार्यक्रममै साख बचाउनुपर्ने चुनौती छ भन्नुभयो, यसको तात्पर्य के हो ? म र मसँगै पदभार ग्रहण गर्नुभएका आयुक्तहरूलाई आयोगमा जुन भव्य स्वागत भयो, त्यसपछि समाजका विभिन्न क्षेत्रका शुभचिन्तकबाट जुन सद्भाव र शुभकामना व्यक्त भयो, त्यसभित्र अपेक्षा पनि लुकेको पाउँछु। भ्रष्टाचारजन्य क्रियाकलाप निरुत्साहित हुन मुलुकको समृद्धिको यात्रामा आयोग सारथि बन्न सकोस् भन्ने अपेक्षा अनि विश्वास पनि राखेको पाएको छु। मैले यही अपेक्षा र विश्वास पूरा गर्नुपर्ने चुनौती छ भनेको हुँ। आयोग मात्र एक निकाय हो जसले भ्रष्टाचार नियन्त्रणमा महत्वपूर्ण भूमिका निर्वाह गरिरहेको छ। हाम्रो कार्यकालमा जनअपेक्षाबमोजिम काम गरेर आयोगको छविलाई अझ उचाइमा पुर्याउन सकिएन भने आयोगको साखमा वृद्धि हुँदैन भन्न खोजिएको हो। अख्तियार समक्ष कस्ताकस्ता चुनौती छन् ?आयोगमा वार्षिक २५ हजारभन्दा बढी उजुरी पर्छन्, यिनको प्राथमिकीकरण गर्नु, देशभरमा हुने वा भइरहेका अनियमितता उपर निगरानी राख्नु, सूचना प्राप्त गर्नु, आयोगको अनुसन्धान तथा अभियोजन प्रणालीलाई तथ्यपरक र वस्तुनिष्ट बनाउनु, भ्रष्टाचार गर्ने पदाधिकारी नछुटोस् र निर्दोष नफसोस् भनेर सजगतापूर्वक काम गर्नु, जनविश्वासलाई शिरोपर गर्दै निष्पक्षतापूर्वक कार्य सम्पादन गर्नु, निराधार हल्ला र अनावश्यक टिप्पणीलाई कामले नै जवाफ दिनुलगायत चुनौती छन्। संवैधानिक निकायको निष्पक्षता कायम गर्न के गर्नुहुन्छ ?हाम्रो संवैधानिक व्यवस्थाले स्वतन्त्र र निष्पक्ष अख्तियार दुरुपयोग अनुसन्धान आयोगको परिकल्पना गरेको छ। संविधानमा निर्धारित काम, कर्तव्य, अधिकारको प्रयोग तथा कानुनी व्यवस्थाअनुरूप गरिने कार्य सम्पादनले आयोगलाई निष्पक्ष बनाउँछ। संवैधानिक व्यवस्थाबमोजिम काम गर्न सबै पक्षबाट सहयोग र उचित वातावरण हुनुपर्छ। कुनै आग्रह, पूर्वाग्रहबाट माथि उठेर संवैधानिक तथा कानुनी व्यवस्थाअनुसार काम गरिनेछ। ठूलो सानो वा पहुँचका आधारमा अनुसन्धान प्रभावित हुने छैन। यही मूलमन्त्र हो निष्पक्षताको। भ्रष्टाचार नियन्त्रणमा तपाईंको कार्ययोजना के छ ?आयोगले भ्रष्टाचार नियन्त्रणका लागि उपचारात्मक, निरोधात्मक, प्रवद्र्धनात्मक एवं संस्थागत क्षमता विकासको रणनीति लिएको छ। यसको आवश्यक परिमार्जनसहित विस्तृत कार्ययोजना तयार गरी अघि बढ्नेछौं। यसबाहेक हामीसँग आयोगको रणनीतिक कार्ययोजना पनि छ, त्यसलाई समयसापेक्ष परिमार्जनसहित कार्यान्वयन गर्नेछौं। अघि पनि मैले उल्लेख गरेँ कि सर्वसाधारणको बढी सरोकार हुने सार्वजनिक सेवा प्रवाहमा हुने अनियमितता तथा घुसखोरी रोक्ने, विकास निर्माणमा देखिएका भ्रष्टाचारजन्य कार्यलाई कानुनी दायरामा ल्याउने कुरा कार्ययोजनामा समेटिनेछन्। यसबाहेक संस्थागत सुदृढीकरणका माध्यमबाट आयोगको अनुसन्धानलाई गुणस्तरीय र प्रभावकारी बनाउने विषय रहनेछन्। जनतालाई सुशासनको अनुभूति दिलाउन आयोगले के गर्नुपर्छ ?कुनै पनि प्रकारका घुस रिसवत लिनेलाई नियन्त्रणमा लिई कानुनी कारबाही चलाउनुपर्छ। कमिसन लिने, राजस्व चुहावट गर्ने, प्राकृतिक स्रोतको अनुचित दोहन गर्ने प्रवृत्तिउपर आयोगले निगरानी बढाउने र आवश्यक अनुसन्धान गर्नुपर्छ। कृषि सेवा, मलखादको आपूर्ति, सिँचाइ सुविधा, नागरिकता तथा राहदानीको सेवा, भूमि प्रशासनजस्ता क्षेत्रमा गरिनुपर्ने सुधारका लागि सरकारसँग आयोगले सहकार्य गर्ने, सुझाव दिनेछ जसले सुशासनको अनुभूति गर्न सकिने वातावरण अवश्य बन्छ। आम जनसमुदायमा भ्रष्टाचारविरुद्धको सचेतना त्यत्तिकै जरुरी छ। देशमा भ्रष्टाचार बढ्नुको कारण केके हुन् ?कर्मचारीहरूको न्यून तलब सुविधा। भड्किला चाडपर्व, सामाजिक व्यवहार जस्तो विवाह, दाइजो, तिलक, व्रतबन्ध, पास्नीमा हुने खर्च र देखासिकी। सामाजिक सुरक्षाको कमजोर अवस्था। अपारदर्शी र उत्तदायित्वमा कमी। खर्चिलो निर्वाचन प्रणाली आदि। अख्तियारकै आडमा विगतमा भ्रष्टाचार भएका उदाहरण छन्। अख्तियार दुरुपयोग अनुसन्धान आयोगलाई नै भ्रष्टाचारमुक्त गर्न के गर्नुहुन्छ ?कसैको व्यक्तिगत आचरणसँग जोडेर समग्र आयोगलाई भ्रष्टाचारको संरक्षक ठान्नु हुँदैन। आयोगका पदाधिकारी र कर्मचारीमा आचारसंहितालाई कठोरतासाथ पालना गर्ने गराइने छ। आयोगमा सरुवा गरी ल्याउने कर्मचारीको विगतको पृष्ठभूमि हेर्ने, हालका कार्यको मूल्यांकन गर्ने पद्धति बसालिनेछ। साथै आन्तरिक निगरानीलाई सशक्त बनाइनेछ। संवैधानिक परिषद्को सिफारिस, जनताको विश्वास र आयोगका वर्तमान पदाधिकारीको प्रतिबद्धताले आयोगभित्र भ्रष्टाचारले कुनै ठाउँ नपाउने प्रष्ट छ। अख्तियारसम्बन्धी ऐन लामो समयदेखि संसद्मा थन्किएको छ। तिनको अभावमा पर्ने समस्या के हुन्छ ?अख्तियार दुरुपयोग अनुसन्धान आयोग ऐन, २०४८ र भ्रष्टाचार निवारण ऐन, २०५९ लाई संशोधन गर्न बनेको विधेयक हाल राष्ट्रियसभामा विचाराधीन छ। नेपालको संविधान २०७२ को प्रावधान अनुरूप ती ऐनका व्यवस्थालाई संशोधन गर्न, भ्रष्टाचारविरुद्धको अन्तर्राष्ट्रिय महासन्धिका प्रावधानबमोजिम निजी क्षेत्रमा हुने भ्रष्टाचारलाई आयोगको कार्यक्षेत्रमा समावेश गर्न, अनुचित कार्यउपर आयोगले अनुसन्धान गर्ने व्यवस्था गर्न, मन्त्रिपरिषद्का नीतिगत निर्णयलाई प्रष्ट गर्न यी विधेयकमा थप व्यवस्था गरिएको छ। यो संशोधन नहुँदा आयोगको कार्यक्षेत्र खुम्चिएको र भ्रष्टाचार नियन्त्रणका लागि आयोगको भूमिकामा कमी आउने हुन्छ। नीतिगत भ्रष्टाचार नियन्त्रण गर्न के गर्नुहुन्छ ? अख्तियारबाट बच्न गरिने नीतिगत निर्णयलाई निरुत्साहित गर्न तपाईंको भूमिका के हुन्छ ?नीतिगत निर्णयभित्र केके समावेश गर्ने भन्ने कुरा प्रस्तावित विधेयकमा पनि समावेश छ। उदाहरणका लागि सार्वजनिक खरिदको विषय नितान्त प्रशासनिक हो, मन्त्रिपरिषद्मा लैजानु पर्दैन। आम नागरिकको सरोकार हुने विषय नीतिगत हो। कुनै खास व्यक्ति, समूहको लागि गरिने निर्णय नीतिगत हुँदैन। यस्ता विषयमा आयोगले सरकारलाई सुझाव पनि दिन्छ। नीतिगत निर्णयका नाममा हुने प्रशासनिक निर्णयबाट कुनै अनियमितता भए आयोग प्रवेश गर्छ। नीतिगत निर्णय र प्रशासनिक निर्णयको परिभाषा गर्न आवश्यक छ कि छैन ?मैले अघि उल्लेख गरिसकेँ। यसमा प्रष्टता आवश्यक छ, आयोग यसमा स्पष्ट नै छ। मन्त्रिपरिषद्बाट गरिने नीतिगत निर्णय भनेको के हो, प्रष्ट हुन जरुरी हुन्छ। अनुचित कार्यसम्बन्धी व्यवस्था पनि अख्तियारको कार्यक्षेत्रबाट हटाइएको सम्बन्धमा आयोगको धारणा के छ ?संविधानमा किन अनुचित कार्यलाई आयोगको कार्यक्षेत्रबाट हटाइयो भन्ने विषय संविधान निर्माताको कुरा भयो। म यसमा प्रवेश गर्न चाहन्न। अनुचित कार्य नै भ्रष्टाचारका लागि सुरुआत पनि हुन सक्छ। अनुचित कार्यउपर आयोगले अनुसन्धान गर्दा कुनै त्रुटिकमीकमजोरी सच्याउने अवसर हुन्छ। सामान्य कमजोरी गर्नेलाई सचेत गराउने, लापरबाही गर्नेलाई विभागीय कारबाही गर्न सकिन्छ। आफ्नो जिम्मेवारी पन्छाउनेलाई पनि कारबाही गर्न सकिन्छ। सबै कुरामा भ्रष्टाचारको कसुर पुष्टि गर्न गाह्रो हुन्छ। भ्रष्टाचार गर्ने मनसाय नभए पनि कमीकमजोरी हुन्छन्, त्यस्तो हुन नदिन अनुचित कार्यउपर अनुसन्धान गर्नुपर्ने हुन्छ। यद्यपि, संविधानमा सबै कुरा हँुदैनन्। संविधानको मर्म र भावअनुसार कानुनमा व्यवस्था गरेर भए पनि यो क्षेत्राधिकार आयोगमा राख्नु आवश्यक हुन्छ भन्ने धारणा आयोगको छ। त्यस्तै, अनुचित कार्य गरेको अवस्थामा सम्बन्धित निकायमा आवश्यक कार्यार्थ लेखी, पठाउने व्यवस्था छ, यसलाई निरन्तरता दिँदै कार्यान्वयनको अनुगमन पनि गरिनेछ। सरकारलाई आयोगले दिने गरेका सुझावको कार्यान्वयन हुँदैनन्। यसमा के भन्नुहुन्छ ?आयोगले दिएका सुझाव सरकारले कार्यान्वयन नै नगरेको होइन। दुई वर्षअघि स्थानीय सरकारलाई दिएका ६१ बुँदे सुझावमध्ये धेरै कार्यान्वयन भइरहेकै पाइएको छ। कृषि अनुदानलाई व्यवस्थित गर्न, आयोजना सञ्चालन गर्न, भूमिको खण्डीकरणलाई व्यवस्थित गर्न, सार्वजनिक जमिनको संरक्षण गर्न दिएका सुझाव कार्यान्वयन हुँदै गएका उदाहरण छन्। प्रभावकारी कार्यान्वयनको सवाल चाहिँ छ। आगामी दिनमा सरकारको निकायसँग पनि हामी छलफल गरेर अघि बढ्छौँ। स्टिङ अपरेसनबारे तपाईंको विचार के हो ?अग्रमागको सेवा प्रवाह गर्ने कार्यालयमा घुसखोरी रोक्न, कुनै काम गरिदिने वा नगरी दिने बहानामा सर्वसाधारणबाट घुस रिसवत लिने कार्यलाई नियन्त्रण गर्न स्टिङ अपरेसन आवश्यक छ। यसो नगर्ने हो भने सर्वसाधारणले झन् बढी दुःख पाउने अवस्था आउँछ। भ्रष्टाचारको मुहान नै थुन्न के कस्ता योजना छन् ?हामी ठुला सानो पद वा पहुँचका आधारमा पूर्वाग्राही नभई काम गर्नेछौँ। जोसुकै भए पनि भ्रष्टाचार गर्नेलाई कानुनी दायरामा ल्याइने नै छ। भ्रष्टाचार नै नहुन निरोधात्मक उपाय अवलम्बन गरिनेछ। सार्वजनिक जवाफदेहिता अभिवृद्धि, पारदर्शी कार्य प्रणाली, कार्यविधि सरलीकरण, कर्मचारी प्रोत्साहन, दण्ड पुरस्कार प्रणाली लागू गरेर भ्रष्टाचार हुनै नदिने काम गर्न सकिन्छ। भ्रष्टाचारविरुद्ध जनमत सिर्जना गर्न सबै पक्षसँग सहकार्य गरेर अघि बढिनेछ। अख्तियारको प्राविधिक र प्रशासनिक संरचनाको विषयमा के भन्नुहुन्छ ?आयोगको कार्य प्रकृति बहुआयामिक छ। हाल केन्द्र र सो मातहत सात वटा प्रादेशिक तथा एउटा सम्पर्क कार्यालय छन्। आयोगमा प्रशासनिक कर्मचारी, प्राविधिक र प्रहरी कर्मचारी छन्। अनुसन्धानको प्रकृतिअनुसार कार्यक्षेत्र विभाजन गरेर सबै खालका कर्मचारीलाई काम लगाइएको छ। अनुसन्धानमा नयाँ र वैज्ञानिक प्रविधिको अनुसरण सुरु भएको छ। यसलाई अझ सुदृढ गरिनेछ। अख्तियारको भिन्न कर्मचारी हुनुपर्छ भन्ने अवधारणा पनि छ नि ?अख्तियारभित्र अनुसन्धानात्मक कार्यमा विज्ञता हासिल गर्न, प्रशिक्षित कर्मचारीको सेवालाई निरन्तरता दिन र कामको आधारमा वृत्ति विकास गर्न छुट्टै कर्मचारी आवश्यक महसुस भएको छ। यद्यपि कर्मचारी उत्प्रेरणा वृत्ति विकासका अवसर र अन्य पक्षलाई अध्ययन गरेर हामी पछि निष्कर्षमा पुग्नेछौँ। विकास निर्माणका क्षेत्र एवं स्थानीय तहमा भ्रष्टाचार बढिरहेको छ, किन होला ?संघीयताको अवलम्बनपश्चात् ठूलो आर्थिक स्रोत पनि प्रदेश तथा स्थानीय तहमा पुग्यो। विकास निर्माणका कामले गति लिन थाले, खर्च पनि बढ्यो। जहाँ बढी खर्च भयो, अनियमितताका सबाल र सम्भावना पनि त्यहाँ आउने नै भए। स्थानीय तहमा विगतको अनुभवहीनता, दक्ष कर्मचारीको अभाव एवं प्रणाली विकास नभइसकेको कारण पनि अनियमितता देखिएको हुन सक्छ। विकास निर्माणका क्षेत्रमा पनि पक्कै अनियमितता छन्। बढिरहेको छछैन छुट्टै मूल्यांकन गरौँला। आगामी दिनमा यी क्षेत्र हाम्रो अनुसन्धान एवं निगरानीको प्राथमिकतामा हुने नै छन्। निजी र गैरसरकारी क्षेत्र अख्तियारको कार्यक्षेत्र बाहिर रहँदा के समस्या हुन्छ ?कतिपय निजी क्षेत्रको व्यवसायमा सर्वसाधारणको पनि लगानी हुन्छ। जस्तो बैंक, वित्तीय संस्था, बिमा कम्पनी, निजी क्षेत्रबाट सञ्चालित जलविद्युत् आदि। नागरिकको लगानी हुने क्षेत्रमा भ्रष्टाचार भएमा त्यसलाई अनुसन्धानको दायरामा ल्याउनु राज्यको दायित्व हुन्छ। गैरसरकारी क्षेत्रमा पनि जनताको हितकै लागि भनेर देशभित्र र बाहिरबाट रकम आउँछ। नागरिकको लागि आएको रकमको सदुपयोग भयोभएन हेर्न जरुरी होला। अहिले हामीले गैससको विषयलाई आयोगको कार्यक्षेत्रमा परोस् भनेर माग गरेका छैनौं। छुट्टै सरकारी संयन्त्रले हेरे हुन्छ। माथि उल्लेख गरिएका निजी क्षेत्र जहाँ जनताको लगानी हुन्छ, त्यहाँ आयोगले हेर्न पाए राम्रो हुन्छ। हाम्रो अन्तर्राष्ट्रिय प्रतिबद्धता पनि छ, त्यसलाई आयोगको कार्यक्षेत्रमा समेट्न चाहन्छौं। भ्रष्टाचार नियन्त्रणमा अन्य संवैधानिक अंग, सरकारी निकाय, सर्वसाधारण र सरोकारवाला पक्षको अख्तियारलाई कस्तो साथसहयोग चाहिन्छ ? अख्तियारले कस्तो समन्वयकारी भूमिका खेल्नुपर्ने हुन्छ ? भ्रष्टाचारको क्षेत्र र आयतन यति व्यापक छ कि आयोग एक्लैले नियन्त्रण गर्न सम्भव छैन। सम्पत्ति सुद्धीकरण विभाग, राजस्व अनुसन्धान विभाग, राष्ट्रिय सतर्कता केन्द्र, नेपाल राष्ट्र बैंकलगायत निकाय यसको नियन्त्रणमा जिम्मेवार हुनुपर्छ। नागरिक समुदाय पनि सचेत र सावधान हुनुपर्छ। अख्तियारले ती निकायसँग समन्वयसमेत गर्नेछ। सबैको सक्रियताबाट मात्र भ्रष्टाचार पूर्ण रूपमा नियन्त्रण गर्न सकिन्छ। अख्तियारलाई जोडेर एउटा शब्दावली खुब प्रयोगमा आउँछ ठूला माछा उम्किइरहन्छन् भन्ने। यसको यथार्थता के हो ? यो पटकपटक उठ्ने विषय हो। भ्रष्टाचारमा साना माछा र ठूला माछा भन्ने हुँदैन। सबैमा यो लागू हुन्छ। आयोगको विगतको अनुभव हेर्ने हो भने पनि पद र स्टाटसभन्दा भ्रष्टाचारको परिमाण महत्वपूर्ण देखिएको छ। सानो पदमा बसेकाले अर्बौ भ्रष्टाचार गरेका घटना छन्। पदमा सुब्बा, खरिदार छन् तर उनीहरूले ठूलाठूला भ्रष्टाचार गरेका हुन्छन्। भ्रष्टाचार भनेको भ्रष्टाचारै, चाहे त्यो सानो पदकाले गरेको होस् वा ठूला पदमा बसेकाले। भ्रष्टाचार जसले गरे पनि उन्मुक्ति पाउनु हुँदैन। सानोठूलो नभनी कारबाही गर्दै लगे मात्रै भ्रष्टाचार नियन्त्रण गर्न सकिन्छ। अख्तियारले यसअघि १ हजार ८ सय ४८ रुग्ण ठेक्काको अध्ययन गरेको थियो। ती ठेक्का अलपत्र अवस्थामा पाइएको थियो। अर्बौ रकम जोखिममा परेको थियो। अहिले त्यसको अवस्था के छ ? अब के गरिन्छ ? हो, अख्तियारले सचेत गराएपछि एक हजारभन्दा बढी रुग्ण ठेक्काको काम सुचारु भएको छ। कतिपय ठेक्का संघीय सरकारले प्रदेश सरकारलाई हस्तान्तरण पनि गरेको छ। हस्तान्तरित केही ठेक्का अझै अगाडि बढ्न सकेका छैनन् भन्ने सुनेका छौं। यसलाई घचघच्याउने काम भइरहेको छ। काम सुचारु नगरे छानबिनको प्रक्रियामा ल्याउँछौं। राज्यले भ्रष्टाचारमा शून्य सहनशीलताको नीति अख्तियार गरेको छ, त्यसलाई कार्यान्वयन गर्न आयोगले के गर्दै आएको छ ? यसको धेरैजसो जवाफ माथि पनि आएकै छ। भ्रष्टाचारमा शून्य सहनशीलता कायम गर्न कतिपय ऐन, नियम, कानुनलाई समयानुकूल संशोधन गर्दै जानुपर्छ। सेवा प्रवाहमा ढिलासुस्ती नहोस्, जनताले सार्वजनिक सेवामा झन्झट नपाउन् भन्नेमा ध्यान दिनु आवश्यक छ। भ्रष्टाचारसम्बन्धी अन्तर्राष्ट्रिय महासन्धि पूर्ण कार्यान्वयन गरिनुपर्छ। भ्रष्टाचारको शून्यीकरणकै सिलसिलामा अख्तियारले चारवर्षे रणनीति ल्याएको छ। यसका लागि अख्तियारले दण्डात्मक, निरोधात्मक, प्रवद्र्धनात्मक र संरचनात्मक क्षमता विकासको रणनीति तय गरेको छ। कानुनी मजबुती, अख्तियारको सक्रियता र अन्य क्षेत्रको सहयोगबाट त्यो लक्ष्य प्राप्त हुनेछ। प्रसंग बदलौं, पहिला अख्तियारमै सचिव, सहसचिव तहमा काम गर्नुभएको थियो। अहिले त्यहींको नेतृत्व सम्हाल्न आइपुग्नुभएको छ। कस्तो अनुभूति हुँदो रहेछ ? अख्तियार मेरा लागि पहिलादेखिकै परिचय भएको निकाय हो। हिजो जिम्मेवारी फरक थियो, अहिले फरक छ। नयाँ परिवेशमा गएजस्तो लागेको छैन, भूमिका मात्रै परिवर्तन भएको देखेको छु। पहिला जवाफदेहिता थिएन, अहिले पूर्ण जवाफदेहिता बोक्नु परेको छ। के सरकारी सेवाका उपल्ला पदहरूमा चढ्दै जाँदा कुनै क्षण अख्तियारको प्रमुख आयुक्त बन्छु भन्ने परिकल्पना गर्नुभएको थियो ?सरकारी सेवामा प्रवेश गरेपछि सचिवसम्म बन्छु भन्ने परिकल्पना गरेको थिएँ। जब सचिव भएँ, काम र सोचाइमा परिपक्वतासमेत बढ्यो। कुनै निश्चित पद होइन, तर राज्यले मेरो क्षमता र अनुभवलाई पहिचान गरेर जिम्मेवारी दिएमा निर्वाह गर्न तयार थिएँ। अख्तियारकै प्रमुख आयुक्त मेरो कुनै लक्ष्य थिएन। तपाईंको ६ वर्षे कार्यकालमा भ्रष्टाचार नियन्त्रणको ग्राफ कहाँ पुर्याउने धोको राख्नुभएको छ ? अख्तियारप्रति जनताका धेरै अपेक्षा छन्। भ्रष्टाचार नियन्त्रणमा यति नै सुधार ल्याउनेछु भनेर अहिल्यै भन्नु हतार हुनेछ। तर, राज्यले दिएको जिम्मेवारी पूरा गर्न क्षमताको अधिकतम् प्रयोग इमानदारपूर्वक गर्नेछु।"
विविधतापूर्ण संस्कृति नेपालको अमूल्य सम्पदा : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले विविधतापूर्ण संस्कृति नेपालको मौलिक पहिचान र अमूल्य सम्पदा भएको बताएकी छन्। सोनाम ल्होसार, २०७७ का अवसरमा शुभकामना सन्देश दिँदै उनले विविधतामा एकतामाथि गर्व गर्ने आधार हामीलाई यी चाडपर्वले दिएको स्पष्ट पारे। सन्देशमा राष्ट्रपतिले भनेकी छन्, यस्ता पर्वले हाम्रा मौलिक संस्कृति प्रवद्र्धन गर्न, सामुदायिक ऐक्यबद्धता एवं सामाजिक सद्भाव अभिवृद्धि गर्न र बृहत् राष्ट्रिय एकतालाई थप सुदृढ बनाउन महत्वपूर्ण भूमिका निर्वाह गर्दै आएका छन्। चन्द्र पात्रोअनुसार प्रत्येक वर्ष माघ शुक्ल प्रतिपदाका दिन मनाइने यस पर्वमा तामाङ समुदायले कूल पूजा, प्रकृति पूजा र बुद्ध शिक्षाको स्मरण गर्नाका साथै आफन्तजन भेला भई भोजन एवं मनोरञ्जन गर्दै आपसमा खुशी आदानप्रदान गर्ने प्रचलन रहिआएको छ। यस पर्व तामाङ जातिको बाहुल्यता रहेको वाग्मती प्रदेशलगायत देशका विभिन्न भागमा बसोबास गर्ने तामाङसहित ह्योल्मो, थकाली, जिरेल, नेस्याङ्वा, भोटे, दुरा, लेप्चा आदि जातिले आआफ्नै शैली र परम्पराअनुसार मनाउँदै आएको पाइन्छ। राष्ट्रपतिले सोनाम ल्होसार पर्वले सबै नेपालीबीचको एकतालाई अझ सुदृढ गर्दै देशमा शान्ति, सद्भाव र सहिष्णुता कायम गरी आर्थिक, सामाजिक र सांस्कृतिकरूपले समृद्ध नेपाल निर्माण गर्न सबैमा प्रेरणा मिलोस् भन्ने शुभकामना व्यक्त गरेकी छन्। रासस"
भारतको इसारामा ओलीले संसद विघटन गरे : नेता केसी,"सन्धिखर्क : राष्ट्रिय जनमोर्चाका अध्यक्ष तथा पूर्वउपप्रधानमन्त्री चित्रबहादुर केसीले भारतको इशारामा प्रधानमन्त्री ओलीले संसद विघटन गरेको आरोप लगाएका छन् । उनले दरवारीय र संकृणवादी कम्युनिस्टका कारण नेपाली जनताको लामो संघर्ष र वलिदानीबाट प्राप्त भएको गणतन्त्र खतरामा परेको बताए । संसद विघटन भएपछि दरवारिया र विदेशीको चलखेल सुरु भएको उनको आरोप छ । अमेरिकाले भनेको एमसीसी पारित नहुँदा र भारतले हडपेको लिम्पियाधुरा र कालापानीलगायतको भूभाग समेटेर नक्सा पारित गरेपछि उनीहरुकै इशारामा ओलीले संसद विघटन गरेको उनको आरोप छ । उनले प्रधानमन्त्री ओलीले विघटन गरेको संसद पुनस्र्थापना नभए देशमा संकटकाल लाग्ने बताए । संसद पुनस्र्थापनाको पक्षमा सबै दलहरु एक भएर आन्दोलन गर्नुपर्नेमा उनले जोड दिए। प्रगतिशिल पत्रकार संघ अर्घाखाँचीले सन्धिखर्कमा गरेको पत्रकार सम्मेलनमा बोल्दै राष्ट्रिय जनमोर्चाका अध्यक्ष केसीले प्रधानमन्त्री ओली र राष्ट्रपति विद्यादेवी भण्डारीका कारण देश संकटमा फसेको बताए । राष्ट्रपति संविधानको रक्षक पनि भएकाले प्रधानमन्त्रीले गरेको सिफारिस विचार गरेर मात्र कार्यन्वयन गर्नुपर्ने बताए । गणतन्त्र, धर्म निरपेक्षता र राष्ट्रियता बचाउन ओलीले चालेको प्रतिगामी कदमका विरुद्ध नेपाली कांग्रेस, नेकपाको प्रचण्डमाधब समुह, मधेसवादी दल लगायतका सबै दलहरु ०६२६३ को जन आन्दोलनमा जस्तै एक भएर आन्दोलनको आँधीबेहरी सृजना गर्नु पर्ने अवस्था आएको बताएका छन् । देशको राष्ट्रियता, सार्वभौमिकता र अखण्डता बचाउन संसद पुनस्र्थापनाको विकल्प नभएको कारण संसद पुनस्र्थापनाका लागि राष्ट्रिय स्तरमा सर्वदलिय आन्दोलन जरुरी रहेको उनको भनाइ छ । राष्ट्रिय जनमोर्चा केन्द्र, प्रदेश र स्थानीय तहमा दलसँग सहकार्य गरेर आन्दोलन गर्न तयार रहेको बताए ।कम्युनिस्ट पार्टीमा २ वटा अध्यक्ष हुनै नसक्ने भएको बताउदै उनले नेकपाको ओली समुह तथा माधबप्रचण्ड दुबै समुह सच्चा कम्युनिस्ट नभएको उनले बताए । ओली हिटलरीशैलीमा अगाडी बढेको र उनको पतन भएरै जाने केसीको आरोप छ ।"
स्वास्थ्य उपचारका लागि खनाल दिल्ली प्रस्थान,काठमाडौं : पूर्वप्रधानमन्त्री एवम् नेपाल कम्युनिष्ट पार्टी (नेकपा) का वरिष्ठ नेता एवम् सचिवालय सदस्य झलनाथ खनाल आज भारत प्रस्थान गरेका छन्। स्वास्थ्य उपचारको लागि वरिष्ठ नेता खनालले नयाँ दिल्ली प्रस्थान गरेको नेकपाका केन्द्रीय सदस्य तथा विदेश विभाग प्रमुख विष्णु रिजालले जानकारी दिए। उनी त्रिभुवन अन्तर्राष्ट्रिय विमानस्थलबाट नेपाल वायुसेवाको उडानमार्फत दिल्ली प्रस्थान गरेका हुन्। उनको दिल्लीको अपोलो हस्पिटलमा उपचार हुने खनालको सचिवालयले जनाएको छ। खनालसँगै उनकी श्रीमती पनि दिल्ली गएकी छन्।
मौलिकतायुक्त पर्व नेपालको विशेषता : सभामुख सापकोटा,"काठमाडौं : सभामुख अग्निप्रसाद सापकोटाले बहुजातीय, बहुभाषिक, बहुधार्मिक, बहुसांस्कृतिक देश नेपालमा मनाइने चाडपर्वले नेपालीबीचको आपसी सहिष्णुता, भ्रातृत्व र सामाजिक सांस्कृतिक ऐक्यबद्धताको बढोत्तरी गर्न महत्वपूर्ण योगदान पुग्ने विश्वास व्यक्त गरेका छन्। सभामुखले हाम्रा मौलिक चाडपर्वको संरक्षण र सम्वद्र्धन गर्नु हामी सबैको साझा दायित्व भएको उल्लेख गरेका छन्। तामाङ, शेर्पा, ह्योल्मोलगायतका नेपालका आदिवासी जनजातिको मुख्य पर्व एवं नयाँ वर्ष, २८५७औँ सोनाम ल्होसारर २१४८औँ ग्याल्बो ल्होसारका अवसरमा शुभकामना सन्देश दिँदै सभामुख सापकोटाले विविधतायुक्त जातीय उपस्थिति रहेको नेपालमा सबैको आआफ्नै संस्कृति, परम्परा र रीतिरिवाज रहेको स्मरण गरेका छन्।"
संसद् विघटन मुद्दा : फागुनको मध्यसम्ममा फैसला सुनाउने तयारी,"काठमाडौं : प्रतिनिधिसभा विघटन विवादमा दायर भएका रिटमा निवेदक र विपक्षीका तर्फबाट पहिलो चरणको बहस सकिएपछि इजलास चाँडो फैसला दिने तयारीमा जुटेको छ। अदालतको फैसला नआउँदा राजनीतिक अन्योल बढेको र संक्रमण बढेको भन्दै सबैतिरबाट छिटो फैसला सुनाउन आग्रह भएपछि सर्वोच्च यो दिशामा क्रियाशील भएको छ। वहसका लागि समय निर्धारण गर्ने, वकिलहरूको सूची छोट्याउनेलगायतका काममा अदालतको सक्रियताले फैसला छिटै आउने संकेत देखिएको छ। संवैधानिक अदालतको नेतृत्व गरेका प्रधानन्यायाधीश चोलेन्द्रसमशेर राणाले नै बहस छोट्याउन निरन्तर वकिलहरूलाई आग्रह गर्दै आएका छन्।अब आगामी आइतबार रिट निवेदकका कानुनव्यवसायीले जवाफी वहस गर्ने छन्। यो लामो हुनेछैन। रिट निवेदकका तर्फबाट जवाफी वहशमा प्रतिनिधि कानुनव्यवसायीका रुपमा सिमित वरिष्ठ ले वहश गर्ने तयारीमा छन् । सरकारको प्रतिरक्षामा महान्यायाधिवक्ता अग्नि खरेल, नायव महान्यायाधिवक्ताहरु पदमप्रसाद पाण्डेय, नारायण प्रसाद पौडेल, विश्वराज कोइराला, डाटेकबहादुर घिमिरे, सहन्यायाधिवक्ताहरु श्यामकुमार भट्टराई, संजिवराज रेग्मी, लोकराज पराजुली, खेमराज ज्ञवाली, उद्धव प्रसाद पुडासैनी र उपन्यायाधिवक्ता दशरथ पंगेनीले वहश गरे । प्रधानमन्त्रीका तर्फबाट नीजि कानुनव्यवसायीका रुपमा वरिष्ठ अधिवक्ता सुशिल पन्त, विष्णु भट्टराई, बालकृष्ण न्यौपाने, रमेश गुरागाईँ, रविनारायण खनाल, सुरेन्द्र भण्डारी, टंक दुलाल, अधिवक्ता रमेश वडाल, बाबुराम दाहाल, शान्ति देवी खनाललगायतले रिट निवेदकको प्रतिवादमा वहश गरेका थिए । आइतबार रिट निवेदकका तर्फबाट जबाफी बहस सकिएपछि इजलासको सहयोगीका रुपमा नेपाल बार र सर्वोच्च अदालत बारबाट खटिएका एमीकश क्यूरी को तर्फबाट स्वतन्त्र वहस हुनेछ।त्यसपछि बहस नोट मगाएर अध्ययन पनि हुनेछ। फागुनको मध्यसम्ममा फैसला सुनाउने इजलासको तयारी छ। यही माघ ४ देखि संवैधानिक इजलासमै विषयकेन्द्रित बहस शुरु गरिएको हो । रिट निवेदकका तर्फबाट बहस सकिएपछि माघ १९ देखि विपक्षीबाट बहस सुरु भएको हो। १३ रिट निवेदकका तर्फबाट ६८ जनाले बहस गरेका थिए। प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसीको संवैधानिक इजलासमा सुनुवाइ भइरहेको छ । प्रधानमन्त्रीको सिफारिसमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय, सभामुखलगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दायर गर्नुभएको थियो । रिट निवेदनमा निवर्तमान सांसदले प्रधानमन्त्रीको सिफारिसमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ । त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका थिए। कानून व्यवसायीले दायर गरेको रिट निवेदनमा प्रधानमन्त्रीले गरेको सिफारिस र सो सिफारिसका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारबाही तथा सो सिफारिसका आधारमा भएगरेका सम्पूर्ण कार्य नेपालको संविधानको धारा, १३३ को उपधारा, २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ ।"
दबाबपछि छुटिन् रामकुमारी झाँक्री,"काठमाडौं : राज्यविरुद्धका कसुर गरेको आरोपमा बिहीबार अपराह्न पक्राउ परेकी नेतृ रामकुमारी झाँक्री समर्थकको चर्को दबाबपछि साँझ रिहा भएकी छन्। नेकपाको दाहालनेपाल समूहकी नेतृ झाँक्रीलाई महानगरीय प्रहरी अपराध महाशाखाको टोलीले शंखमूलस्थित निवासबाटै नियन्त्रणमा लिएको थियो। महाशाखा प्रमुख एसएसपी दीपक थापाले झाँक्रीलाई पक्राउ गरिए पनि राष्ट्रपति विद्यादेवी भण्डारीप्रति सम्मान रहेको बताएपछि छाडिएको जानकारी दिए। एसएसपी थापाका अनुसार झाँक्रीले संवैधानिक राष्ट्रपतिप्रति मेरो सम्मान हिजो, आज र भोलि पनि उत्तिकै छ। मैले नेपालको संविधान पालना गरी अभिव्यक्ति स्वतन्त्रताको हक पालना गरेकी हुँ भनेकी थिइन्। प्रहरीले नियन्त्रणमा लिनुअघि झाँक्रीले प्रतिगमनविरुद्ध र लोकतन्त्रका लागि लडिरहँदा सरकारले अभिव्यक्ति स्वतन्त्रताको हनन् गरेको बताएकी थिइन्। कानुनको पालना गर्दै आफूले गिरफ्तारी दिएको उनको भनाइ थियो। नेताद्वय नारायणकाजी श्रेष्ठ र योगेश भट्टराई झाँक्रीलाई भेट्न पुगेका थिए। झाँक्री पक्राउको विरोधमा दाहालनेपाल पक्षका विद्यार्थी नेता तथा कार्यकर्ताले सरकारविरुद्ध नाराबाजी गरेका थिए। माइतीघरमा पनि नाराबाजी गर्दै समर्थकले झाँक्री रिहाइको माग गरेका थिए। गोरखामा आयोजित एक कार्यक्रममा राष्ट्रपति भण्डारीको चरित्रहत्या गर्ने ढंगले आपत्तिजनक अभिव्यक्ति दिएको आरोप झाँक्रीविरुद्ध लगाइएको थियो। महाशाखाले उनीविरुद्ध जरुरी पक्राउ पुर्जी जारी गरेको थियो। जसमा राज्यविरुद्धका कसुरअन्तर्गत दफा ५८ उल्लेख थियो। उक्त दफामा राष्ट्रपति वा संसद्लाई धम्की दिन नहुने व्यवस्था छ। कसैले नेपालको राष्ट्रपति वा संसद्लाई संविधान तथा कानुनबमोजिम गर्नुपर्ने कार्य सम्पादन गर्नबाट रोक लगाउन वा वञ्चित गर्न वा कुनै खास तरिकाबाट कार्य सम्पादन गर्न बाध्य गराउन कुनै किसिमको बल प्रयोग गरी वा नगरी कुनै किसिमको धम्की, डर वा त्रास देखाउन वा अन्य कुनै किसिमले दबाब दिन हुँदैन, उपदफा १ मा छ। उपदफा १ बमोजिमको कसुर गर्ने वा गराउने व्यक्तिलाई ७ वर्षसम्म कैद वा ७० हजार रुपैयाँसम्म जरिवाना वा दुवै सजाय हुने प्रावधान छ। राज्यविरुद्धको कसुरमा के हुन्छ ? मुलुकी अपराध संहिता, २०७४ को भाग २ को परिच्छेद १ माराज्यविरुद्धको कसुरसम्बन्धी व्यवस्था छ। प्रहरीले रामकुमारी झाँक्रीलाई संहिताको दफा ५८ को कसुर किटान गर्दै पक्राउ पुर्जी थमाएको छ। उक्त दफामा राष्ट्रपति वा संसद्लाई धम्की दिन नहुने उल्लेख छ। कसैले धम्की दिएमा दफा ५८ को उपदफा १ बमोजिम कसुर गर्ने वा गराउने व्यक्तिलाई ७ वर्षसम्म कैद वा ७० हजार रुपैयाँसम्म जरिवाना वा दुवै सजाय हुने व्यवस्था छ। कसैले नेपालको राष्ट्रपति वा संसद्लाई संविधान तथा कानुनबमोजिम गर्नुपर्ने कार्य सम्पादन गर्नबाट रोक लगाउन वा वञ्चित गर्न वा कुनै खास तरिकाबाट कार्य सम्पादन गर्न बाध्य गराउन कुनै किसिमको बल प्रयोग गरी वा नगरी कुनै किसिमको धम्की दिन, डर वा त्रास देखाउन वा अन्य कुनै किसिमले दबाब दिन हुँदैन,उपदफा १ मा उल्लेख छ। सोही दफाको उपदफा (२) मा (१) बमोजिमको कसुर गर्ने वा गराउने व्यक्तिलाई ७ वर्षसम्म कैद वा ७० हजार रुपैयाँँसम्म जरिवाना वा दुवै सजाय हुने प्रावधान छ। संसद्को परिभाषामा नेपालको संविधानबमोजिमको संघीय संसद् र प्रदेशसभा सम्झनुपर्छ र सो शब्दले व्यवस्थापिकासंसद्लाई समेत जनाउँछ, भनिएको छ। ऐनअनुसार झाँक्रीलाई २४ घण्टाभित्र म्याद थपका लागि काठमाडौं जिल्ला अदालतमा उपस्थित गराइनेछ। महान्यायाधिवक्ताको कार्यालयका सहन्यायाधिवक्ता एवम् प्रवक्ता सञ्जीवराज रेग्मीले राष्ट्रपति र संसद्लाई कुनै कार्य गर्नबाट रोक लगाउन वा प्रतिकूल प्रभाव पार्ने उद्देश्यले धम्की दिएमा उक्त दफा आकर्षित हुने बताए। ऐनको दफा ५८ अनुसार बल प्रयोग गरी वा नगरी राष्ट्रपति वा संसद्लाई कुनै किसिमको धम्की दिने वा डर त्रास देखाउने वा दबाब दिनेसम्बन्धी कसुरमा ७ वर्षसम्म कैद वा ७० हजार रुपैयाँसम्म जरिवाना वा दुवै सजाय हुने व्यवस्था छ, रेग्मीले अन्नपूर्णसँग भने। उनले राज्यविरुद्धको कसुरमा अनुसन्धानका लागि जिल्ला अदालतबाट थुना अनुमतिलिएर २५ दिनसम्म थुनामा राखेर अनुसन्धान गर्न सकिने कानुनी व्यवस्था रहेको पनि बताए। प्रहरीअनुसन्धान सकिएपछि जिल्ला सरकारी वकिलको कार्यालयमा प्रतिवेदन बुझाइनेछ। सोही अनुसन्धान प्रतिवेदनका आधारमा कानुनी म्यादभित्र जिल्ला अदालतमा सरकारी वकिलको कार्यालयले मुद्दा दायर गर्नेछ। प्रहरीले झाँक्रीले दिएको अभिव्यक्तिको भिडिओको आधारमा पक्राउ गरेको हो।"
पूर्वप्रधानमन्त्री खनालको स्वास्थ्य परीक्षण दिल्लीको अपोलो अस्पतालमा,काठमाडौं : पूर्वप्रधानमन्त्री झलनाथ खनालले भारतको राजधानी नयाँ दिल्लीस्थित अपोलो अस्पतालमा स्वास्थ्य परीक्षण गराएका छन् । श्रीमतीसहित शुक्रबार बिहान दिल्ली उडेका खनाल शुक्रबार नै अपोलो अस्पतालमा पुगेका हुन् । नेता खनाललाई भारतका लागि नेपाली राजदूत निलाम्बर आचार्यले अस्पतालमै पुगेर स्वास्थ्यलाभको कामना गरेका छन् । नेपाल कम्युनिस्ट पार्टी (नेकपा)का वरिष्ठ नेतासमेत रहेका खनाल दिल्लीको अपोलो अस्पतालमा नियमित स्वास्थ्य परीक्षण गराउँदै आएका छन् । सोही क्रममा शुक्रबार बिहान उनी दिल्ली उडेका हुन् ।
जसपाका नेता इस्लाम ओली समूहमा प्रवेश,काठमाडौं : जनता समाजवादी पार्टी (जसपा) का स्थायी समिति सदस्य एवं पार्टीका युवा इन्चार्ज इस्लाम हवारी नेपाल कम्युनिस्ट पार्टी (नेकपा) को ओली समूहमा प्रवेश गरेका छन्। प्रधानमन्त्री एवम् ओली समूहका अध्यक्ष केपी ओलीले प्रधानमन्त्री निवास बालुवाटारमा शुक्रबार बिहान हवारीलाई नेकपामा स्वागत गरेको प्रधानमन्त्रीको सचिवालयले जनाएको छ। स्वातका क्रममा प्रधानमन्त्री ओलीले हवारीलाई उत्कृष्ट ढंगले पार्टीको काममा लाग्न शुभकामना दिए। प्रधानमन्त्री ओलीले संसद विघटन गरेपछि नेकपा दुई खेमा भएको छ। एक समूहको अध्यक्ष प्रधानमन्त्री केपी ओलीले गरेका छन् भने अर्को समूहको पुष्पकमल दाहाल (प्रचण्ड) र माधवकुमार नेपालले गरेका छन्। संसद विघटनविरुद्ध मुद्दाको सर्वोच्च अदालतको संवैधानिक इजलाशमा बहस जारी छ। प्रधानमन्त्री ओलीले हुँदै नभएको अधिकार प्रयोग गरी संसद विघटन गरेको भन्दै सत्ता पक्ष र अन्य राजनीतिक दल आन्दोलित छन्।
सरकारी अनुदानमा मन्त्रीका सहयोगीले खोलेको मासु पसल चलेन : भुक्तानी नपाएका किसान तनावमा !,"बेनी : गण्डकी प्रदेशको सामाजिक विकासमन्त्री नरदेवी पुनका स्वकीय सचिव (पीए) प्रकाश पौडेलले २०७५ माघमा बेनीको गणेशटोलमा म्याग्दीकोरला मासु पसल खोले। प्रदेश सरकार अन्तरगतकै भेटेरीनरी अस्पताल तथा पशु सेवा विज्ञ केन्द्र म्याग्दीबाट पौडेलले फ्रेस हाउस सुदृढीकरण कार्यक्रम मार्फत आर्थिक वर्ष २०७५७६ मा दुई लाख रुपैयाँ अनुदान लिए। अनुदान प्रयोजनका लागि केन्द्रमा पेश गरेको कागजातमा मासु पसल सञ्चालनका लागि दश वर्षका लागि घरभाडा सम्झौता गरेका छन्। ठूलीआमाका छोरा दिनेश ढुङ्गानाको घरको सटरमा पौडेलले खोलेको मासुपसल एक वर्षयता बन्द छ। म मन्त्रालयमा आएपछि जिम्मा दिएको साथीहरुले चलाउन सक्नुभएन, उनले भने अब छिट्टै आएर अरु कसैलाई सञ्चालन गर्न दिने सोचमा छु। राजनीतिको आडमा कृषकका लागि आएको अनुदान हत्याएर उद्देश्य अनुसार काम नगर्ने प्रवृतिको उदाहरण हो म्याग्दीकोरला मासु पसल। पौडेलसहित नेकपाको विद्यार्थी संगठन अनेरास्ववीयुका जिल्ला संयोजक सुवास विश्वकर्मा, मन्त्री पुनकै सचिवालयकी कर्मचारी रश्मी रोका, विद्यार्थी नेता दर्पण रोका, सन्दिप शर्मा, जनक विश्वकर्मा लगायतले मासु पसलका साथै बेनीकै बालमन्दिर चोकमा पोल्ट्रि सप्लायर्स खोलेका थिए। उनीहरु अहिले प्रधानमन्त्री समेत रहेका नेकपाका अध्यक्ष केपी शर्मा ओली समूहमा आवद्ध छन्। सञ्चालन गरेको एक वर्षमै व्यवसाय बन्द गरेपछि उनीहरुलाई कुखुरा बेचेका दर्जनौ कृषकहरुको लाखौँ लगानी डुबेको छ। दुई वर्षअघि एक लाख ७८ हजार २८० रुपैयाँको कुखुरा बेचेका अन्नपूर्ण२ भुरुङ तातोपानीका राम थापा क्षेत्रीले अझै पुरा भुक्तानी नपाएको बताए। दुई पटक पैसानै नभएको बैंकको खाताको चेक दिएका थिए। मिडिया र कानुनी प्रक्रियामा जाने बताएपछि आज (बिहीबार)सम्म एक लाख साठी हजार दिएका छन्, उनले भने कुखुरा बेचेको पैसा समयमा नपाउँदा दाना, चल्ला आपूर्तिकर्तालाई भुक्तानी दिन सकिन्। व्यवसाय प्रभावित भयो। उनीहरुलाई एक वर्षअघि ७५ हजार रुपैयाँको कुखुरा बेचेका बेनी ६ एकपाटेका अमृत बानियाँले पनि अहिलेसम्म ४५ हजार मात्र दिएका बताए। राजनीतिको आडमा पसल सञ्चालकले पैसा दिन आनाकानी गर्ने, फोन नउठाउने र उल्टै धम्काउन थालेका कृषकले गुनासो गरेका छन्। सम्पर्कमा आएका पीडित कृषकका अनुसार उनीहरुले करिब बीस जनाको दश लाख रुपैयाँ भन्दा बढी डुबाएका छन्। भुक्तानी दिएका छैनन्। कोरोनाका कारण पसल बन्द गर्नुपरेको, पौडेल मन्त्रालयमा गएको, बजारबाट मासु, दाना र चल्लाको पैसा नउठेकाले कृषकलाई भुक्तानी दिन नसकेको मासु र पोल्ट्री फर्म सञ्चालक मध्यका एक सुवास विश्वकर्माले बताए। हामीले दिदैनौ भनेका छैनौँ, उहाँहरुले पाउनुहुन्छ, उनले भने, हामीलाई पनि धेरैले ब्यालेन्स नभएको बैंकको चेक दिएका छन्। बजारबाट पैसा उठाएर तिर्नुपर्नेलाई दिन्छौँ। पछिल्लो तीन वर्षसम्म अनुदान नलिएको र तीन वर्षसम्म आफैँ पसल सञ्चालन गर्ने सम्झौता गरेर अनुदान लिएका थिए। अनुदान लिएर फर्म सञ्चालन नगर्नेलाई कानुनी दायरामा ल्याउने स्पष्ट नीति नहुँदा समस्या देखिएको भेटेरिनरी अस्पताल तथा पशु सेवा विज्ञ केन्द्रका प्रमुख इन्द्रबहादुर भट्ट बताउँछन्। आवेदन खुलाउँदा दश वर्षसम्म निरन्तर गर्नुपर्ने सर्त राखिएको हुन्छ, उनले भने तर अनुदान लिएर फर्म नचलाउनेलाई मौखिक रुपमा सचेत बनाउनेबाहेक अरु केही गर्न सक्ने कानुन छैन्। भेटेरिनरी अस्पताल तथा पशु सेवा बिज्ञ केन्द्रले गत आर्थिक वर्ष २०७६७७ मा विभिन्न शीर्षकमा ३९ जना कृषकलाई एक करोड २६ लाख बीस हजार रुपैयाँ अनुदान वितरण गरेको थियो। चालु आर्थिक वर्षमा पनि विभिन्न शिर्षकमा अनुदान बाँड्न केन्द्रलाई छ करोड २५ लाख रुपैयाँ बजेट आएको छ।"
छात्रालाई होटलमा परीक्षा लिएर जबरजस्ती गर्ने शिक्षक जेल चलान,"पोखरा : विद्यार्थीलाई होटलमा लगेर परीक्षा लिई जबरजस्तीको प्रयास गरेको अभियोग लागेका राष्ट्रिय उच्च मावि टुँडिखेलका शिक्षक पुर्पक्षका लागि जेल चलान भएका छन्। जिल्ला अदालत कास्कीको आदेशमा शिक्षक शिरिषकुमार बस्ताकोटी बिहीबार जेल चलान भएका हुन्। परीक्षा अमर्यादित बनाएको आरोप लागेका अरु ३ जना धरौटीमा छुटेका छन्। कक्षा ११ की छात्रालाई ऐच्छिक अंग्रेजी विषयको परीक्षा लिन शिक्षक बस्ताकोटीले मंसिर १२ गते रुपाताल किनारको एक होटलमा लगेका थिए। परीक्षा होटलको कोठामा लिई बियर मासुसमेत खाएर छात्रामाथि जबरजस्तीको प्रयास गरेको आरोप शिक्षक बस्ताकोटीलाई थियो। उक्त मुद्दामा जिल्ला न्यायाधीश श्रीकृष्ण भट्टराईको इजलासले बस्ताकोटाीलाई थप अनुसन्धानका लागि कारागारमा राख्ने आदेश गरेको अदालतका सूचना अधिकारी नील पनेरुले जानकारी दिए। मौका परीक्षा विद्यालयले विद्यालयमै लिनुपर्नेमा शिक्षकले मोटरसाइकलमा राखी छात्रालाई होटल पुर्याएका थिए। उक्त घटना २ महिनापछि सार्वजनिक भएको थियो। प्रहरीले शिक्षक बस्ताकोटीलाई पक्राउ गरी मुद्दा चलाएको थियो। शिक्षक बस्ताकोटीले अदालती बयानमा आफूमाथिको आरोप झुठो भएको बयान दिएका थिए। बस्ताकोटीले विद्यालयका शिक्षक एवं सहायक केन्द्राध्यक्ष घनश्याम रेग्मीले ती छात्रालाई जसरी पनि पास गराइदिनुपर्ने भन्दै रेस्टुरेन्टमा लगेर परीक्षा दिने वातावरण बनाउन अह्राएको पनि उनको बयान थियो। उक्त परीक्षा अमर्यादित बनाएको आरोप विद्यालयका प्रअ सूर्य तिवारी, शिक्षक घनश्याम रेग्मी र विद्यार्थीलाई समेत थियो। अदालतले परीक्षा अमर्यादित बनाएको अभियोगको मुद्दामा शिक्षक बस्ताकोटी र सहायक केन्द्राध्यक्ष रेग्मीसँग जनही ७५७५ हजार, प्रअ तिवारीसँग ५० हजार, विद्यार्थीसँग ५० हजार धरौटी मागेको थियो। बस्ताकोटीबाहेक अरु सबैजना धरौटी तिरेर छुटेका छन्। अदालतले अहिलेको अवस्थामा परीक्षा अमर्यादित बनाएको मुद्दामा उनीहरु निर्दोष भन्ने नदिएको हुँदा पछि ठहरे बमोजिम हुने गरी धरौटी मागेको हो। जबरजस्ती मुद्दामा पनि शिक्षक बस्ताकोटीलाई अहिलेका प्रमाणका आधारमा निर्दोष भन्न सकिने अवस्था नभएको हुँदा पछि ठहरे बमोजिम हुने गरी कारागारमा राखेर अनुसन्धान गर्न आदेश दिएको छ।"
बर्माको जस्तो अवस्था नआओस्,"झापा : सम्पन्न परिवार थियो। डेढ सयसम्म गाई भैंसी थिए। दूध मात्रै बेचेर पनि समाजमा छुट्टै आफ्नो हैसियत बनाएका थियौँ। सैनिक शासनले हतोत्साही बनायो अनि हिड्यौँ। २०२१ सालमा बर्मामा सैनिक शासन लागू भएपछि परिवारसहित नेपाल आएका काँकडभिट्टाका ९१ वर्षीय भुमेश्वर सुवेदी बर्माको अड्डामा जरिवाना तिरेर नेपाल प्रवेश गरेका हुन्। बेलायतको उपनिवेश छँदैका बेला अर्घाखाँचीबाट भुमेश्वरका आमाबुबा बर्मा पुगेका थिए। उनी सम्झन्छन्, त्यती बेला निकै सुख थियो। गरि खान पाइन्थ्यो। मेहनेत गरेर जति कमाउन पनि दिइन्थ्यो। बर्माबाट सम्झना स्वरुप ल्याएको एउटा पारिवारिक फोटो फ्रेम देखाउँदै भुमेश्वर भन्छन्, बर्मा छोडेर नेपाल जान्छु भन्दा त्यहाँ कमाएको सम्पत्तिको केही अंश जरिवाना स्वरुप छाडेर हिड्नुपथ्र्यो। विश्वयुद्घले थलिएको बर्मामा लगत्तै सैनिक शासन लागू भएपछि नेपालबाट बर्मा गएका नेपालीले स्वतन्त्र महशुस गर्न सकेनन्। भुमेश्वर भन्छन्, राम्रैसँग जिविकोपार्जन गर्दै आएका नेपालीको अवस्था बुझ्न सैनिक शासन लागू हुनु एक वर्षअघि २०२० सालमा तत्कालीन राजा महेन्द्र बर्मा पुगेका थिए। त्यतिबेला उनले बर्मामा भएका नेपालीलाई सम्बोधन गर्दै बर्मामा बस्न अप्ठ्यारो भयो भने नेपाल आउनु भनेकाले अधिकांश नेपाली सुरक्षा खोज्दै नेपालतर्फ लागे। बर्मेलीहरु गौतमबुद्घका देशबाट आएका भनेर सैनिक शासन लागू भएपछि पनि नेपालीलाई बर्मामै बस भनेर अनुरोध गर्थे। बर्मामा भएका नेपाली अधिकांश गाई वस्तु पाल्ने काम गर्थे। सैनिक शासन लागूसँगै अत्तालिएर नेपाली फर्कन थाले। भुमेश्वर भन्छन्, नेपालमा पनि नेताहरु अहिले लडिराखेको देख्दा कतै नेपालमा पनि बर्माकै जस्तै अवस्था आउँछ कि जस्तो लाग्छ। नेताहरुको लडाइँले देश सधैँ थला पर्दैछ। छोरानाती विदेशतिर भासिसके अभै पनि नेताहरुले चेत्दैनन्। बर्मामा पहिलो र दोस्रो पटकको सैन्य शासन लागू हुँदाका बखत पनि त्यहाँ गएका नेपाली आर्थिक हिसाबले सम्पन्न थिए। चर्को राजनीतिक खिचातानी एकातिर थियो। अर्कोतिर विदेशी राष्ट्रहरुको मनपरी हस्तक्षेपका कारण १९६२ मा बर्मामा दोस्रो पटक सैनिक शासन सुरु भयो। बर्माबाट त्यतिबेला तत्कालीन अवस्थामा करिब २ लाख जति नेपाली स्वदेश फिर्ता भएका थिए। तत्कालीन अवस्थामा सैनिक शासनका कारण बर्मेली युवा पनि छरिएका थिए। विदेशी हस्तक्षेप बढी भएपछि बर्मामा सैनिक शासन लागू भएको बर्माबाट आएका बर्मेली बताउँछन्। तर अहिले बर्मामा लागेको सैनिक शासन भने फरक स्वरुपको छ। गत चुनावमा आङ्साङ् सुची निकट पार्टीले ८० प्रतिशत मत परिणाम र सैनिक निकट पार्टीले २० प्रतिशत मात्र मत ल्याएको छ। उक्त मत परिणाममा धाँधली भएको कारण देखाउँदै सैनिक शासन लगाएको सेनाले खुलाएको छ। बर्मेली भएर जीवन बिताउन सकिएन काँकडभिट्टामै हार्डवयर पसल चलाएर बसोबास गर्दै आएका अर्का बर्मेली लोकनाथ बञ्जाडे ५६ वर्षअघि १९६५ मा २६ वर्षको उमेरमा बर्माबाट नेपाल जान प्लेनमा उडेका थिए। उनी बर्माबाट हिँड्दा सैनिक शासन सुरु भएको ३ वर्ष भएको थियो। बञ्जाडे भन्छन्, त्यतिबेला सेनाले साह्रै दुःख दियो। हङ्गकङ्ग र भारतका मान्छेलाई बर्माले निकाल्न खोजेको थियो। त्यसको पासोमा केही नेपाली पनि परे। जल्दोबल्दो युवा उमेर बर्मामै बिताएका लोकनाथले उताबाट आउँदा डेढ तोला जति सुन ल्याएका थिए। एक सय २० भारतीय रुपैँया कलकत्ता आइपुगेपछि नेपाली प्रतिनिधिले दिएको उनलाई सम्झना छ। उनि भन्छन्, बर्मामा सुखी जीवन थियो। ठूलो खाद्य पसल थियो। अर्कोतिर सैनिक शासन लागू भएर सबै सरकारीकरण गरेपछि अभावले भन्दा पनि बाध्यता र नैतिकताले पनि पुर्खाकै थलो खोज्दै हिँडियो। बर्मामा जन्म भयो तर बर्मेली भएर जीवन बिताउन सकिएन। पूर्वी एशियाली मुलुक बर्मामा सैनिक शासन सुरु भए पश्चात् नेपाली नेपाल फर्कन थालेका थिए। त्यसरी आएका नेपालीमध्ये पूर्वी नेपालको सीमा काँकडभिट्टामा २०२२ सालको हिउँँददेखि बसेका बर्मेली ३८ परिवारको बर्मेली टोल थियो। त्यो समूहमा अहिले बूढापाकाको संख्या अति कम छ। बर्माको तत्कालीन सैनिक शासन भोगेकाको संख्या पनि कम छ। दुई वटा अन्तर्राष्ट्रिय सीमा पार गरेर पुख्र्यौली देश आइपुगेका लोकनाथ बन्जाडे, भुमेश्वर सुवेदी लगायतका बर्मेली पहिचान खुल्ने नेपाली नागरिकता पाएको पनि यही पुस्ता हो। ९ भदौ २०६५ मा बन्जाडेले झापा जिल्ला प्रशासन कार्यालयबाट नागरिकता बनाए। उनको नागरिकतामा जन्मस्थान मोगोक, बर्मा लेखिएको छ। नेपालीको बाहुल्यता भएकोले उक्त बजारको नाम नै फूलबारी थियो। मोगोकको उक्त ठाउँ अहिले संसारकै उच्च गुणस्तरको रुवी खानी भएकोले रुवील्याण्ड कहलाएको छ। बन्जाडेको पनि पुख्र्यौली थलो अर्घाखाँचीनै हो। घरबार, दोकान, गोठ सबै सरकारीकरण भएको सूचना रेडियोले फुक्यो। जग्गाको किनबेच बर्मामा पहिलेदेखि नै हुँदैनथ्यो, त्यसपछि व्यापारी पनि आफ्नै दोकानका कामदार मात्र भए। लोकनाथ भन्छन्, देश डुब्न बेर लाग्दैन। आफ्नै लयमा हिँडेको देश राजनीततिक अत्याचारले सीमा नाघेपछि जस्तो अवस्था पनि आउन सक्ने रैछ। बर्माका जनरल ने विनले १९ फागुन २०१८ मा उनको निर्वाचित सरकारविरुद्ध सैनिक कु बाट सत्ता पलट गरेपछि बर्माका शान्त गाउँहरूमा ठूलो राजनीतिक हुन्डरी आयो। त्यतिबेला बर्माको अर्थतन्त्र चिनियाँ र भारतीय व्यापारीको कब्जामा थियो। ने विनको सैनिक शासन सुरु भएपछि उनीहरूलाई निकै गाह्रो भयो। नेपालीहरुलाई भने खास समस्या थिएन। एउटा कचिन प्रदेशबाहेक नेपालीमाथि धरपकड नभएको झापाकै भद्रपुर नगरपालिका वडा नम्बर २ मा बसोबास गर्दै आएका बर्मेली रमानाथ सापकोटा बताउँछन्। कचिनमै जन्मेर बसोबास गर्दै आएका रमानाथ, सैनिक शासन लागू भएपछि केही विद्रोहीको हस्तक्षेपमा परे। उनी भन्छन्, हाम्रा गाईवस्तु पालेका गोठलाई सेल्टर बनाउँन थाले। ५०० जति नेपाली परिवारलाई सेनाले नियन्त्रणमा लिएर मचिनाको मखान्ती इलाकामा ल्याएपछि फेरि सतहको संघर्ष सुरु भयो। त्यतिबेला जीवनयापन गाह्रो भयो। रमानाथ अहिले पुनः बर्मामा लागेको सैनिक शासन बारेमा यसो भन्छन्, बुद्धभूमि नेपालका नेपालीलाई बर्मेलीले सम्मान नै गर्छन्। सैनिक शासनले स्वतन्त्रता लुट्छ। अहिले पनि बर्मामा भएका आफ्ना आफन्तमा पनि अहिलेसम्म आर्जन गरेको सम्पत्ति कतै सरकारीकरण गर्छकी भन्ने एउटै डर भने अभै रहेको छ। बर्मा छोडेका करिब दुई लाख बर्मेलीलाई नेपालका ६ स्थान (झपाको काँकडभिट्टा र सुकुनाढिकी, मोरङको चुनीमारी, चितवनको भरतपुर, नवलपरासीको धनेबा, रूपन्देहीको छपिया र कञ्चनपुरको महेन्द्रनगर) मा राखिएको थियो। पछिल्लो समयमा बर्मिज राहदानीमा बर्मामा भएका नेपाली बेलाबेला नेपाल आउँछन्। रमानाथ भन्छन्, जति आफन्त उता रहे सैनिक शासन सहेपछिको अवस्थामा राम्रो प्रगति गरेका छन्। जन्मे हुर्केर २३ वर्षको तन्नेरी हुन्जेल बसेको ठाउँको एकदमै न्यास्रो लागेर २०३६ सालमा लोकनाथ बन्जाडे आफैं पनि भारतबर्मा सीमासम्म पुगे, तर आवश्यक कागजातको अभावमा त्यहींबाट फर्किए। उनी भन्छन्, जवानी बितेको ठाउँ हो। माया अत्यधिक लाग्छ। अब जान त्यत्तिकै होला। हार्डवयर पसल चलाउँदै लोकनाथ बञ्जाडे । तस्बिर : अन्नपूर्ण"
'पशुपतिमा सुनको जलहरी प्राचीन स्मारक संरक्षण ऐन २०१३ विपरीत',"काठमाडौं : वाग्मती प्रदेशसभा सदस्य नरोत्तम वैद्यले पशुपतिनाथ मूल मन्दिरको शिवलिङ्गमुनि राख्न लागिएको सुनको जलहरी प्राचीन स्मारक संरक्षण ऐन, २०१३ विपरीत रहेको बताएका छन् । नेपाल सांस्कृतिक पत्रकार समाजले बिहीबार पशुपति क्षेत्रमा आयोजना गरेको सुनको जलहरी विषयको सांस्कृतिक चिन्तन कार्यक्रममा उहाँले यसअघि प्राचीन स्मारक संरक्षण ऐन बन्नुअघि नै राजा रणबहादुर शाहका पालामा शिवलिङ्गमुनि चाँदीको जलहरी राखिएको बताए । पशुपतिनाथमा रहेका चाँदीको खराउसमेत सुनको बनाइएको छ । 'ऐन उल्लङ्घन गरी सुनको जलहरी राखेमा पाँच हजारदेखि एक लाखसम्म जरिवाना र पाँच वर्षसम्म कैद हुनसक्ने व्यवस्था छ, प्राचीन स्मारक संरक्षण्ण ऐन, २०१३ को दफा १२ को खण्ड (९) मा यस्तो व्यवस्था गरिएको छ,' पशुपति क्षेत्र विकास कोषका पूर्व कोषाध्यक्षसमेत रहेका प्रदेशसभा सदस्य वैद्यले भने। सुनको जलहरी राख्ने हठ कायमै राखे आफू अनशन बस्नेसमेत उनको भनाइ थियो । सम्पदा संरक्षण अभियानमा लाग्नुभएका कानून व्यवसायी सञ्जय अधिकारीले प्राचीन स्मारक संरक्षण ऐनको दफा २ मा सम्पदालाई मौलिकरूपमा दुरुस्त राख्नुपर्ने व्यवस्था भएकाले सुनको जलहरी राख्न नसकिने बताए । सुनको जलहरी राख्ने काम नरोके आफू रिट निवेदन लिएर सर्वोच्च अदालत जाने उनको भनाइ थियो । पशुपतिका पालोवाला भण्डारी केदारमान भण्डारीले गुह्येश्वरीको गर्भगृहमा राखिएको सुन दशदश वर्षमा खिइएर जाने गरेकाले पशुपतिनाथमा समेत त्यस्तै हुनसक्ने भएकाले भण्डारीले जिम्मा लिन नसक्ने बताए। पशुपतिको प्राङ्गण विस्तार गर्ने नाममा समेत सम्पदालाई नाश गर्ने काम भइरहेको उनले बताए। पशुपतिलाई विभिन्न भक्तजनले चढाएका गरगहनालगायत सुन, चाँदी र तामाका चीजबिजसमेत मर्मत नभई थन्किएकाले सम्पदा संरक्षणका लागि उपयुक्त कदम चाल्ने उनले बताए। अर्का पालोवाला भण्डारी ओम भण्डारीले भने हराउँदा, नासिँदा वा मासिँदा, खिइँदा भण्डारीले जिम्मा लिनु नपर्ने हो भने १०४ भण्डारीमध्ये धेरैले सहमति जनाउने बताए । पशुपति मूल मन्दिरभित्र सुनको घण्टा, सुनको नागलगायत सामग्री बनिसकेकाले सुनको जलहरीलाई पनि कसैले रोक्न नसक्ने उनको तर्क थियो । कोषले मूल मन्दिरभित्र सुनको जलहरी राख्न लागेको हो । यसका लागि सरकारले ३० करोड दिने प्रधानमन्त्री केपी शर्मा ओलीले घोषणा गरेका छन्। करिब एक अर्ब सुनको जलहरी बनाउन लाग्ने कोषले जनाएको छ । अरु रकम कोषले व्यवस्थापन गर्ने जनाइएको छ । पशुपतिको छाना र बसाहामा पनि सुनको लेपन गरिने जनाइएको छ । छाना र बसाहामा यसअघि पनि सुनको लेपन लगाइएको थियो । कोषले पहिले लगाएको सुनको लेपन उड्न थालेकाले फेरि लगाउन लागिएको बताए पनि स्थानीयवासीले भने नउडेको बताएका छन् ।रासस"
बलात्कारका अभियुक्त सात वर्षपछि पक्राउ,जाजरकोट : बलात्कार मुद्धामा जिल्ला अदालत जाजरकोटले दोषी ठहर गरेका जाजरकोट कुशे गाँउपालिका २ टालेगाँउका ३१ वर्षीय साजन सिंह सात वर्षपछि पक्राउ परेका छन् । जबरजस्ती करणी मुद्धामा २०७० सालमा चार वर्षको जेल सजाय सुनाइएका साजन बुधबार पक्राउ परेका हुन् । उनी हालसम्म फरार प्रतिवादीको सूचिमा रहेका थिए । प्रहरीले खोजी गरेपनि भेटाउन सकेको थिएन । गाउँकै एक २१ वर्षयी युवती जबरजस्ती करणी गरेको अभियोग उनलाई लागेको थियो । पक्राउ परेका सिंहलाई जिल्ला अदालत जाजरकोटको आदेश पछि कारागार चलान गरिएको जिल्ला प्रहरी प्रमुख डीएसपी मधुकुमार थापाले बताए ।
महिला हिंसा र प्रतिगमनविरुद्ध राजधानीमा महिला मार्च (फोटो फिचर),"काठमाडौं : शुक्रबार राजधानीमा महिला हिंसा र प्रतिनिधिसभा विघटनको विरोधमा महिला मार्च भएको छ । काठमाडौंको वसन्तपुराट सुरु भएको महिला मार्च रत्नपार्क हुँदै भद्रकालीबाट सिहंदरबारतर्फ अगाडि बढ्ने बताइएको थियो । तर, भद्रकालीमै प्रहरीले रोकेको हो । मार्चको क्रममा सरकारले महिला हिंसा रोक्न नसकेको भन्दै आक्रोश व्यक्त गरिएको छ । मार्चमा सहभागीले महिला हिंसा बन्द गर, बलात्कारीलाई सजाय दे, हत्यारा पहिचान गरेर कारबाही गर लेखिएका प्लेकार्ड बोकेका थिए । प्रतिगमनविरुद्ध बृहत् नागरिक आन्दोलन समूहको ब्यानरमा महिला मार्च भएको हो । महिला मार्चमा सहभागीले हरेक दिन प्रतिगमन भएको भन्दै आक्रोश व्यक्त गरे । महिला मार्चसहितको विरोध प्रदर्शनमा विभिन्न राजनीतिक दलसँग आबद्ध महिला नेतृसँगै मानवअधिकार क्षेत्रमा क्रियाशिल महिलाहरुको सहभागीता थियो । तस्बिर : उमा विष्ट"
दुर्घटनामा कर्मचारीको मृत्यु भएपछि सुपरदोर्दी ख आयोजना निर्माण एक दिन बन्द,"बेंसीसहर : लमजुङको दोर्दी गाउँपालिका६ ढोडेनीमा निर्माणधीन ५४ मेगावाट क्षमताको सुपरदोर्दी ख आयोजनाको निर्माण कार्य बन्द गरिएको छ । बिहीबार जीप दुर्घटनामा परी आयोजनाका तीनजना कर्मचारीको मृत्यु भएकाले शुक्रबार एक दिन आयोजनाको सबै निर्माण कार्य बन्द गरिएको आयोजना साइन्ट इञ्चार्ज रमेश सिग्देलले जानकारी दिए । बिहीबार आयोजनास्थलतर्फ जाँदै गरेको प्रदेश ३०१२२ च १३८३ नम्बरको बोलेरो जीप सोही गाउँपालिका६ सिमी ताजेँमा बिहीबार साँझ दुर्घटना हुँदा सुपरदोर्दी जलविद्युत् आयोजना ख मा कार्यरत स्याङ्जा घर भएका ३४ वर्षीय इन्जिनियर यदुनाथ भट्टराई, भानु नगरपालिका १०, तनहुँ घर भएका ४५ वर्षीय इन्जिनियर जयप्रकाश लौडारी र जीप चालक खोटाङ घर भएका २६ वर्षीय किशोर राईको घटनास्थलमा मृत्यु भएको थियो । दोर्दी खोला कोरिडोरमा पिपुल हाइड्रोपावर कम्पनीद्वारा निर्माणधीन यस आयोजनाको हालसम्म ८२ प्रतिशत निर्माण कार्य सम्पन्न भएको छ । आयोजनाको विसं २०७५ भित्रै व्यवसायिक उत्पादन मिति रहेकोमा विसं २०७१ मा विद्युत् खरिद सम्झौता (पीपीए) गरी विसं २०७२ असोज महिनाबाट निर्माण थालनी भएको थियो ।"
वीरगन्जमा पेस्तोलसहित युवक पक्राउ,वीरगन्ज : वीरगन्जबाट प्रहरीले नलकटुवा पेस्तोलसहित १ युवकलाई पक्राउ गरेको छ । वीरगन्ज महानगरपालिका २५ सिर्सियाबाट प्रहरीले नलकटुवा पेस्तोलसहित सिर्सियाकै २४ वर्षीय रामा भन्ने उपेन्द्र साहलाई पक्राउ गरेको हो । वीरगन्ज बजारबाट सिर्सियातर्फ जादै गरेको बी आर ५ ए एफ ४६४७ भारतीय नम्बर प्लेटको मोटरसाइकललाई प्रहरीले चेकजाँच गर्ने क्रममा मोटरसाइकल चालकको साथबाट एक थान नलकटुवा पेस्तोल बरामद भएको हो । पेस्तोलसहित पक्राउ परेका साहलाई मोटरसाइकलसहित नियन्त्रणमा लिएर थप अनुसन्धान भइरहेको पर्साका प्रहरी नायव उपरीक्षक मनोजित कुवँरले जानकारी दिए ।
भागरथी भट्टका हत्यारालाई कारबाहीको माग गर्दै डोको प्रदर्शन (फोटोफिचर),"डडेलधुरा : बैतडीमा बलात्कारपछि हत्या गरिएकी भागरथी भट्टका हत्यारालाई कारबाहीको माग गर्दै डोको प्रदर्शन गरिएको छ। डडेलधुराका तिलक हमाल चरिले भागरथी हत्यारालाई कारबाहीको मागसहित विभिन्न माग लेखेका प्लेकार्ड डोकोमा टाँसेर प्रदर्शन गरेका हुन्। भागरथी भट्टका हत्यारा पत्ता लगाउनुपर्ने, वेरोजगारी, हिंसा, नियन्त्रणमा वेवास्ता गरी सरकार अन्तैतिर लागेको भन्दै उनले विभिन्न माग राखेर सांकेतिक आन्दोलन गरेका हुन्। उनले बलात्कारपछि न्याय नपाएको, हत्या र हिसांका घट्ना दिनानुदिन बढिरहेको र कानुनको अनुभूत गर्न नपाएको भन्दै सदरमुकाम परिक्रमा गरेका छन्। उनले किर्तिपुर बजारबाट डोकोमा भारी बोकेर डडेल्धुरा सदरमुकाम परिक्रमा गरेका हुन्। बैतडीको दोगडाकेदखार गाउँपालिका ३ कि १७ वर्षीया किशोरी भागरथी भट्टको माघ २१ गते बलात्कारपछि हत्या गरिएको थियो। विद्यालयबाट घर फर्कने क्रममा स्थानीय लवलेक जंगलमा भागरथीको विभत्सव अवस्थामा शव भेटिएको थियो। पोष्टमार्टम रिपोर्टमा भागरथीको बलात्कारपछि हत्या भएको पुष्टि भएको छ । पीडित परिवारले अपराधी पत्ता नलागेसम्म शव नबुझ्ने बताएका छन् । जिल्लाभर भागरथीको हत्यारा पत्ता लगाउन आन्दोलन भइरहेका छन् ।अझैंसम्म प्रहरीले हत्यारा पत्ता लगाउन सकेको छैन।"
विभिन्न कार्यक्रम गरेर मनाइयो सोनाम ल्होसार,"काठमाडौं : तामाङ समुदायले माघ शुक्ल प्रतिपदाका दिन मनाउने सोनाम ल्होसार अर्थात् नयाँ वर्ष पर्व शुक्रबार विविध कार्यक्रम गरेर मनाएका छन्। मञ्जुश्री पात्रोअनुसार शुक्रबारदेखि २८५७ औँ वर्ष सुरु भएको छ। आजदेखि मुसा वर्ष पूरा गरी गाई वर्ष सुरु भएको हो। प्रत्येक वर्ष माघ शुक्ल प्रतिपदाका अवसरमा विभिन्न कार्यक्रम गरी सोनाम ल्होसार पर्व मनाइन्छ। मुसा, गाई, बाघ, खरायो, ड्रागन, सर्प, घोडा, भेडा, बाँदर, चरा, कुकुर र सुँगुर गरी १२ वर्गमा सोनाम ल्होसारलाई विभाजन गरिएको छ। ल्होसारका १२ वटै वर्ष पशु पछीको नामबाट गणना गरिएकाले प्रकृतिपूजक रहेको संस्कृतिविद् बताउँछन्। तामाङ जातिको बाहुल्यता रहेको वाग्मती प्रदेशका विभिन्न जिल्लामा यो पर्व विशेषरुपमा मनाइन्छ। यस पर्वका अवसरमा सरकारले शुक्रबार देशभर सार्वजनिक बिदा दिएको थियो। तामाङ जातिको मौलिक वेषभूषा, सांस्कृतिक गतिविधि, खानालगायत प्रदर्शनसमेत गरिने ल्होसारमा धेरै पर्यटक आकर्षित गराउन साताव्यापीरुपमा कार्यक्रम आयोजना गरिएको छ। कोरोना महामारीका कारण यस वर्ष टँुडिखेलमा कुनै कार्यक्रम भएन। यस अवसरमा बौद्ध क्षेत्रमा तामाङ जातिको सांस्कृतिक वेषभूषा एवं पहिचानसहितको र्याली प्रदर्शन गरियो। बौद्ध स्तुपबाट सुरु भएको जोरपाटी टुसाल हुँदै पुनःबौद्धमै आएर समापन गरिएको थियो। कार्यक्रममा बौद्धनाथ क्षेत्र विकास समितिसहित यस क्षेत्रका सङ्घ संस्थाको सहभागिता थियो। र्यालीपछि महेन्द्र बौद्ध माध्यमिक विद्यालयमा ल्होसारको महत्वका विषयमा जानकारीसहित गीत सङ्गीत प्रस्तुत गरिएको समितिका अध्यक्ष चन्द्रमान लामाले जानकारी दिए। यसैगरी राजधानीको स्वयम्भू क्षेत्रमा विविध कार्यक्रम आयोजना गरी ल्होसार मनाइएको छ। सँगै देशका विभिन्न भागमा पनि विविध कार्यक्रम आयोजना गरी पर्व मनाइयो। सोनाम ल्होसार महोत्सवका नाममा तामाङ खाना, वेषभूषा, कला संस्कृतिलगायतको प्रदर्शन भइरहेको छ। चुच्चेपाटीस्थित हायात चौरमा विशेष सांस्कृतिक कार्यक्रमसहित ल्होसार उत्सव आयोजना भएको छ। तामाङ बाहुल्यता रहेको बौद्ध, स्वयम्भूलगायत स्थानमा परम्परागत वेषभूषामा सजिएर युवा युवती रमाउने गरेका छन्। रासस"
भगिरथी भट्टको न्यायका लागि जाजरकोटमा विद्यार्थीको प्रदर्शन,"जाजरकोट : बलात्कारपछि हत्या गरिएकी बैतडीकी किशोरी भगिरथी भट्टको न्यायको लागि जाजरकोटका विद्यार्थी प्रर्दशनमा उत्रिएका छन्। घटनाको सत्यतथ्य छानबिन गरेर दोषीलाई कारवाहीका लागि दबाब दिन आयोजित र्यालीमा स्कुले विद्यार्थी सहभागी भएका हुन्। विद्यार्थीले न्यायको माग गदै प्रर्दशन गरे। यो देशमा छोरीको लागि र कानुन छ कि छैन ? के यो देशमा स्वतन्त्रतापूर्वक छोरीले बाँच्न पाउदैनन ? बलात्कारी र हत्यारा कहिलेसम्म जोगाइने हुन ? त्रिभुवन माविमा १० कक्षामा अध्ययनरत छात्रा शारदा खड्काले प्रश्न गदै भनिन्, बलात्कारी र हत्यारालाई कारवाही हुँदैन ? जाजरकोट सदरमुकाम खलंगामा आयोजित विरोध र्यालीमा सहभागी शारदाले बैतडीमा माघ २१ गते बलात्कारपछि विभत्स रुपले हत्या गरिएकी भागिरथी भट्टको लागि न्याय माग्दै प्रश्न गरेकी हुन्। उनी मात्र होइन जाजरकोटका सयौँ विद्यार्थी हातमा प्ले कार्ड बोकेर न्यायका लागि सडकमा उक्रिएका हुन्। विद्यार्थीले नारा जुलुससहित बजार परिक्रमा गरेका थिए। प्रर्दशनपछिको कोणसभालाई परिवर्तनका लागि युवा अभियान जाजरकोटकी संयोजक विजया खत्रीले महिला राष्ट्रपति भएको देशमा छोरीको बाँच्न पाउने स्वतन्त्रता खुलेआम खोसिदा पनि राज्य चुप हुनु दुर्भाग्य भएको बताइन्। विरोधसभामा बोल्दै नागरिक अगुवा राजेन्द्रविक्रम शाहले निर्मला पन्त र भागीरथी भट्टको बलात्कार र हत्याको घटनाले गणतन्त्रलाइ नै गिज्याइरहेको बताए। यस्तै कार्यक्रममा परिवर्तनका लागि युवा अभियानका अगुवा अनिशकुमार कार्कीले पटक पटक बालिकाको बलात्कार र हत्या हुँदा पनि राज्यको ध्यान गम्भीर नहुनु दुर्भाग्य भएको बताए। गत माघ २१ गते बलात्कारपछि विभत्स हत्या गरिएकी वैतडीकी १७ वर्षिया बालिका भागीरथी भटका हत्यारालाई फाँसीको सजाय हुनु पर्ने भन्दै जाजरकोटमा स्कुले बालबालिका आन्दोलित भएका हुन्।"
सामाजिक सञ्जाल नियमन गर्ने निर्देशिका ल्याइने,"काठमाडौं : सञ्चार तथा सूचना प्रविधिमन्त्री पार्वत गुरुङले प्रेस स्वतन्त्रता तथा वाक स्वतन्त्रतालाई असर नपर्ने गरी सामाजिक सञ्जाल नियमन गर्ने निर्देशिका ल्याउन लागेको बताएका छन्। मन्त्रालयद्वारा शुक्रबार आयोजित दोलखाली पत्रकारसँगको अन्तक्रिया कार्यक्रममा उनले भने, 'सामाजिक सञ्जालबाट दैनिकजसो विभिन्न किसिमका अपराधजन्य क्रियाकलाप बढ्दै गएको हुँदा उक्त निर्देशिका ल्याउने लागेको हो ।' यसले अभिव्यक्ति स्वतन्त्रतालाई कुनै पनि असर नपर्ने उनले स्पष्ट पारे। 'सामाजिक सञ्जाललाई व्यवस्थित गर्नका लागि निर्देशिका ल्याउने तयारी मात्र गरेको हो, सरोकारवालापक्षसँग छलफल गरेर मात्र यसलाई अन्तिम रुप दिने हो,' मन्त्री गुरुङले भने, 'प्रचलित कानूनअनुसार नेपालमा दर्ता गरेर मात्र सामाजिक सञ्जाल चलाउने व्यवस्था होस भन्ने उद्देश्य हो ।' उनले पत्रकारिताको गरिमालाई उठाउनका लागि काम गर्ने प्रतिबद्धता पनि व्यक्त गरे । उनले भने, 'प्रेस स्वतन्त्रता र वाक स्वतन्त्रतालाई अङ्कुश लगाउने गरी कुनै निर्देशिका बनाउन लागिएको होइन ।' मन्त्री गुरुङले फेसबुक, ट्विटर, युट्युब, भाइबर, इमो, ह्वाट्सअप, इन्स्टाग्राम, म्यासेन्जर, वी च्याट, टीकटकलगायत सामाजिक सञ्जाल नेपालभित्र अनिवार्य रूपमा दर्ता गर्ने व्यवस्था भएमा हिंसा, अपराधजस्ता अप्रिय घटनमा कमी आउने उद्देश्यले मात्र नियमन गर्ने निर्देशकाको विषयमा छलफल भइरहेको स्पष्ट पारे। मुलुकलाई सूचना प्रविधिको हिसाबले स्मार्ट सिटी बनाउने उद्देश्यका साथ बिहीबार बसेको मन्त्रिपरिषद्को बैठकको निर्णयानुसार शनिबार दोलखाबाट उक्त अभियान सुरु गर्ने नीतिगत निर्णय गरेकोसमेत उनले जानकारी दिए। विज्ञापन बोर्डका सदस्य बलराम थापाले समानुपातिक विज्ञापन प्रणाली लोककल्याणकारी राज्यको दृष्टिकाणले सुरु गरिएको नयाँ अवधारणा भएको र त्यो लागू गर्न सकिएमा नेपालको इतिहासमा राम्रो काम हुने बताउनुभयो । नेपाल पत्रकार महासङ्घका उपाध्यक्ष दिलीप थापामगरले वर्तमान सञ्चारमन्त्री प्रेसमैत्री भएको अनुभव सुनाउँदै सूचना विभागको पास नवीकरण गर्नका लागि जिल्ला जिल्लाबाट काठमाडौँ आउनुपर्ने बाध्यताको अन्त्य गर्नु असाध्यै राम्रो काम भएको बताए । उनले विज्ञापन बोर्ड गठन गरी समावेशी विज्ञापन प्रणाली लागू गराउन प्रयत्न गर्नु र पत्रकारका पीडा सुन्ने मन्त्रीको रुपमा आफूले पाएको बताए। प्रेस युनियन नेपालका महासचिव अजयबाबु शिवाकोटीले कोरोनाको जोखिमका अवस्थामा धेरै पत्रकारले रोजगारी गुमाउनुपरेको जानकारी गराउँदै स्वरोजगारमूलक सञ्चारमाध्यमलाई सरकारले सहयोग गर्ने स्पष्ट नीति ल्याउन जरुरी रहेको सुझाव दिए। कार्यक्रममा सहभागी पत्रकारले मन्त्री गुरुङ आएपछि सञ्चार र प्रविधिको क्षेत्रमा अग्रगामी काम भइरहेको र आगामी दिनमा पनि विवादरहित ढङ्गले काम गर्न सुझाव दिए।रासस"
उदयपुरमा टिपरको ठक्करबाट साइकल यात्रीको मृत्यु,उदयपुर: उदयपुरको बेलका नगरपालिका ५ मा टिपरको ठक्करबाट एक साइकल यात्रीको मृत्यु भएको छ । बुधबार साँझ ६ बजे ना ७ ख ६८९५ नम्बरको टिपरको ठक्करबाट घाइते भएका सोही ठाउँका ४१ वर्षीय खड्गबहादुर बिकको बिहीबार विराटनगरको नर्सिङ होममा उपचारको क्रममा मृत्यु भएको हो । साइकलमा सवार बिक र टिपर दुबै पूर्वतर्फ जाँदै गरेको अवस्थामा एक्कासी पछाडीबाट टिपरले ठक्कर दिएको जिल्ला प्रहरी कार्यालयको अनुसन्धानमा खुलेको छ । जिप्रकाका डिएसपी बेदप्रसाद गौतमका अनुसार दुर्घटना लगत्तै घाइतेलाई उपचारका लागि विराटनगर पुर्याएइको थियो । प्रहरीले टिपर र चालक त्रियुगा नगरपालिका १३ भातीखर्कका ३७ वर्षीय सुरज लामालाई इलाका प्रहरी कार्यालय रामपुर ठोक्सिलाले नियन्त्रणमा लिइ थप अनुसन्धान गरिरहेको जनाएको छ ।
स्कारपियोको ठक्करबाट टेम्पो चालकको मृत्यु,सिरहाचोहर्वा सडकखण्डअन्तर्गत सिरहाको विष्णुपुर गाउँपालिका५ लक्ष्मीपुर चौकमा शुक्रबार प्रदेश २ का मुख्यमन्त्री कार्यालयको स्कारपियो गाडीले टेम्पोलाई ठक्कर दिँदा टेम्पो चालकको मृत्यु भएको छ । प्रदेश २ मा सञ्चालित मुख्यमन्त्री स्वच्छता अभियानको प्रदेश २०२००१ झ ००५७ नम्बरको स्कारपियो गाडीले स१ह ३०४३ नम्बरको टेम्पोलाई ठक्कर दिँदा टेम्पो चालक सिरहाको कल्याणपुर नगरपालिलका१२ निवासी ४० वर्षीय जयप्रकाश साहको मृत्यु भएको हो । स्कारपियो गाडी ठक्करबाट गम्भीर घाइते टेम्पो चालकलाई उपचारका लागि लहानस्थित अस्पतालतर्फ लैजाने क्रममा बाटोमै मृत्यु भएको प्रहरीले जनाएको छ । ठक्कर दिने गाडी र चालक जनकपुरधाम उपमहानगरपालिका७ निवासी ३५ वर्षीय रविन्द्र झालाई प्रहरीले नियन्त्रणमा लिएको छ । रासस
एनआरएनए डेपलपमेन्ट फण्डमा सरकारले ५ प्रतिशत लगानी गर्ने,"काठमाडौं : गैरआवासीय नेपाली संघ (एनआरएनए)को अग्रसरतामा आउन लागेको पूर्वाधार निर्माण कम्पनीमा सरकारले ५० करोड लगानी गर्ने भएको छ । उक्त कोषमा नेपाल सरकारको तर्फबाट पूर्व सहमति बमोजिम पाँच प्रतिशत लगानी गर्ने निर्णय भएको अर्थमन्त्रालयले जनाएको छ । पूर्वाधार क्षेत्रमा लगानी गर्ने गरी १० अर्ब रुपैयाँको कोष स्थापना गरी सञ्चालनमा ल्याउने तयारी गैरआवासीय नेपाली संघको छ । त्यसका लागि गैरआवासीय नेपाली संघले नेपालमा छुट्टै कम्पनी दर्ताको कार्य अघि बढाएको छ। अर्थमन्त्री विष्णुप्रसाद पौडेलले अर्थ मन्त्रालयको तर्फबाट उक्त कोष सञ्चालन गर्ने सन्दर्भमा आवश्यक रकमका साथै अन्य सहयोग उपलब्ध गराउने प्रतिवद्धता व्यक्त गरे । एक हप्ताभित्र कम्पनीको दर्ता प्रकृया टुङ्गो लगाई तत्काल काम सुरु गर्न गैरआवासीय नेपाली संघलाई उनले आग्रह गरे । गैरआवासीय नेपाली संघका अध्यक्ष कुमार पन्तले अहिले कम्पनी दर्ताको प्रक्रिया छिट्टै टुङ्ग्याइ दर्ता काम सुरु गर्ने प्रतिवद्धता व्यक्त गरे । कम्पनीमा गैरआवासीय नेपाली संघको १० प्रतिशत सेयर रहनेछ । ८५ प्रतिशत शेयर विदेशमा रहेका नेपालीका लागि आइपिओ खोल्ने तयारी छ । गैरआवासीय नेपाली संघका अनुसार लगानीका क्षेत्रहरुबारे पनि प्रस्तावहरु आइसकेको र विदेशमा रहेका नेपालीहरु नेपालमा पूर्वाधार विकासको क्षेत्रमा लगानी गर्न उत्सुक देखिएका छन् । अर्थमन्त्री पौडेलसहित उद्योग वाणिज्य तथा आपूर्तिमन्त्री लेखराज भट्ट, अर्थ सचिव शिशिरकुमार ढुङ्गाना, राजस्व सचिव रामशरण पुडासैनी, नेपाल राष्ट्र बैंकका गभर्नर महाप्रसाद अधिकारी, अर्थमन्त्रीका आर्थिक सल्लाहकार डा प्रकाशकुमार श्रेष्ठ, लगानी बोर्डका प्रमुख कार्यकारी अधिकृत सुशील भट्ट समेतको उपस्थितिमा अर्थ मन्त्रालयमा छलफल भएको थियो ।"
सवारी दुर्घटनामा परी गोरखामा एकको मृत्यु,गोरखा : बिहीबार गोरखामा भएको सवारी दुर्घटनामा परी एक जनाको ज्यान गएको छ । गोरखा आँबुखैरेनी सडकको नौ किलो सडकखण्डमा बस र मोटरसाइकल ठोक्किएर भएको दुर्घटनामा अजीरकोट गाउँपालिका ३ हंशपुरका ३२ वर्षीय केशव दुवाडीको मृत्यु भएको प्रहरीले जनाएको छ । प्रहरीका अनुसार उपचारका लागि गोरखा अस्पताल ल्याउँदै गर्दा बाटोमै दुवाडीको मृत्यु भएको हो । गोरखातर्फ आउँदै गरेको बाग्मति प्रदेश ०२०२२ प ६४२२ नम्बरको मोटरसाइकल र गोरखाबाट चितवन जाँदै गरेको ग १ ख ४५२२ नम्बरको यात्रुवाहक बस दिउँसो पौने तीन बजे आपसमा ठोक्किँदा मोटरसाइकलमा सवार दुई जना गम्भीर घाइते भएका थिए । घाइतेमध्ये अर्का सिरानचोक गाउँपालिका ८ का १७ वर्षीय विशाल पन्तको चितवनमा उपचार भइरहेको छ । उनी मोटरसाइकल चालक थिए।
"टिपरको ठक्करबाट श्रीमानको मृत्यु, श्रीमती घाइते",संखुवासभा : संखुवासभाको मकालु गाउँपालिका ५ मा अरुण३ माकाम गरिरहेको टिपरको ठक्करबाट मोटरसाइकल चालकको मृत्यु भएको छ । मकालु ३ हेदाङ्नाका ४२ वर्षीय खड्गबहादुर राईको टिपरको ठक्करबाट मृत्यु भएको जिल्ला प्रहरी कार्यालयले जनाएको छ । टिपर पछाडि सर्ने क्रममा रोकि राखेको मोटरसाइकललाई ठक्कर दिएको थियो । मोटरसाइकरमा रहेकी मृतक राईकी श्रीमती प्रेमकुमारी राई गम्भीर घाइते भएको भएको जिल्ला प्रहरी कार्यालय संखुवासभाका सूचना अधिकारी सन्तोश बुढाथोकीले जानकारी दिए । भारतको बिहार प्रदेशको ७६१० नम्बरको टिपरले को २३ प ४८१५नम्बरको मोटरसाइकललाई ठक्कर दिएको थियो । मृतक राई राजारानी आधारभूत विद्यालयका कार्यालय सहयोगी र प्रेमकुमारी सोही विद्यालयकी बालशिक्षिका हुन् । गाउँपालिका केन्द्र नुममा आउँदै गरेका उनीहरुलाई अरुण३ जलविधुत् आयोजनाको काम गरी रहेको टिपरले ठक्कर दिएको हो।।टिपर अरुण३ जलविधुत् अयोजनाको सुरुङ मार्गबाट निकालिएको ढुंगामाटो लिएर गएको थियो । मोटरसाईकललाई ठक्कर दिने टिपर र चालक काभ्रेको नवबुद्ध नगरपालिका६ का ३० वर्षीय सुवास चौलागाईलाई प्रहरीले नियन्त्रणमा लिएको छ । राई दम्पती गाउँपालिका केन्द्रको नुममा सञ्चालन भइरहेको तालिममा आउँदै गर्दा दुर्घटनामा परेको प्रहरीले जनाएको छ।
शेयरको भाग खोज्न जाँदा उल्टै कुटपिट,"काठमाडौं : अंशवण्डा मुद्दामा शेयर बाँडफाडको भाग खोज्न जाँदा आफ्नै बाबुले गुण्डा लगाएर छोरा, छोरी र श्रीमतिमाथि कुटपिट गरेका छन् । मिनभवनस्थित चक्रवर्ती हवी एजुकेशन एकेडेमी कलेज अफ ल को परिसर भित्रै एकेडेमीका सञ्चालक देवेन्द्र भण्डारीले गुण्डा बोलाएर शेयरधनीहरु निरमाया भण्डारी, अल्पना भण्डारी, स्वेता भण्डारी र उनका छोरा निरज भण्डारीमाथि कुटपिट गरेका हुन् । उक्त एकेडेमीको नाममा रहेका शेयरहरु अल्पना, नरमाया र स्वेताको नाममा ६२ हजार पाँच सय कित्ता कायम भएको थियो । नरमाया देवन्द्रको साली हुन् । सुरुमा देवेन्द्रले सबै सम्पत्ति किर्ते गरेर हत्याउने प्रयास गरेपछि उनका परिवार अदालतको ढोका ढकढकाउन बाध्य भएका थिए । २०६७ देखिको अशंमुद्दामा भक्तपुर जिल्ला अदालतले गत कात्तिक आठ गते निरमाया, अल्पना र स्वेताको नाममा शेयरहरु बराबर बाँडफाड गर्ने फैसला गरेपछि उनीहरु बिहीबार चक्रवर्तीमा देवेन्द्रलाई ध्यानाकर्षण गर्न पुगेका थिए । तर, देवन्द्रले पत्र बुझ्नुको साटो उल्टै गुण्डा लगाएर कुटपिट गरेकाको पीडितको आरोप छ । देवेन्द्रले लगाएका गुण्डाले कुटेर निजरको नाक, आँखा र दाँतमा चोट लागेको छ । अश्लील शब्दमा उत्रिएका देवेन्द्रका गुण्डाहरुले कुटपिट गर्न थालेपछि प्रहरी घटनास्थल पुगेको थियो । तर, कुटपिटमा संलग्न भागीसकेका थिए। निरजकी दिदी एवं शेयर हकदार अल्पनाले महानगरीय प्रहरी वृत्त बानेश्वरमा उजुरी दिएकी छिन् । उनले भनिन्, हामीले अदालतको आदेश र कम्पनी रजिष्ट्रार कार्यालयको पत्रानुसार आफ्नो शेयर हकदावीबारे पत्र लिएर जाँदा उल्टै हामीमाथि नै हमला भयो । कानुनी राजमा यस्तो कसरी सहन सकिन्छ । रजिष्टार कार्यालयले कसको भागमा कति शेयर भनेर उल्लेख गरिदिएको छ । जसअनुसार यही माघ २५ गते मात्रै रजिष्ट्रारको कार्यालयले देवेन्द्रको श्रीमती निरमायाको भागमा ५० हजार थान, देवेन्द्रको भागमा दुई लाख ६२ हजार पाँच सय थान, अल्पना, नरमाया र स्वेताको नाममा ६२ हजार पाँच सय थान शेयर रहेको पत्र रजिष्टारको कार्यालयले उल्लेख गरिदिएको छ । देवेन्द्रका छोरा निरजले भने, मेरो बाबु हो । मैले धेरै अन्याय सहेँ । आज अदालतको आदेश र कम्पनी रजिष्ट्रार कार्यालयको पत्र लिएर शेयर भाग लिन जाँदा उल्टै गुण्डा लगाएर कुटिीट गर्नुभयो । अब चुप लागेर बस्दिन । पूर्व प्रहरी निरिक्षकसमेत रहेका देवेन्द्र यसअघि पनि विभिन्न फौजदारी अभियोगमा पक्राउ परि छुटेका थिए । उनीविरुद्ध नक्कली सर्टिफिकेट प्रकणमा अख्तियार दुरुपयोग अनुसन्धान आयोगले समेत मुद्दा चलाएको थियो । कुटपिटका सम्बन्धमा देवेन्द्रसँग प्रतिक्रिया लिन खोज्दा उनको मोबाईल स्वीच अफ थियो । महानगरीय प्रहरी वृत्त नयाँ बानेश्वरका प्रमुख डिएसपी दक्षकुमार बस्नेतले घटना थाहा पाएलगत्तै प्रहरी घटनास्थल पुगेको बताए । उनका अनुसार घटनामा संलग्नविरुद्ध किटानी जाहेरी लिएर अनुसन्धान भइरहेको छ ।"
"२४ घण्टामा थप १२७ जनामा कोरोना संक्रमण, १३६ डिस्चार्ज, २ को मृत्यु",काठमाडौं : पछिल्लो २४ घण्टामा थप १२७ जनामा कोरोना भाइरस (कोभिड१९) संक्रमण पुष्टि भएको छ । ४७ महिला र ८० पुरुषमा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। पछिल्लो २४ घन्टामा कोरोनाबाट २ जना मृत्यु भएको मन्त्रालयले जनाएको छ। हालसम्म मृत्यु हुनेको संख्या २ हजार ५४ पुगेको छ। नेपालमा कोरोना संक्रमितको संख्या २ लाख ७२ हजार ५५७ पुगेको छ। पछिल्लो २४ घन्टामा ४ हजार स्वाब नमूना परीक्षण गराउँदा १२७ जनामा कोरोना संक्रमण देखिएको हो। यस्तै शुक्रबार थप १३६ जना डिस्चार्ज भएका छन्। यो सहित निको हुनेको संख्या २ लाख ६८ हजार ७९६ पुगेको मन्त्रालयले जनाएको छ। अहिले १७ सय ७ जना आइसोलेसनमा छन् भने ७९ जना क्वारेन्टाइनमा छन् । मन्त्रालयका अनुसार ६२ जनाको आइसीयू र १४ जनाको भेन्टिलेटरमा उपचार भइरहेको छ। नेपालमा माघ १४ गतेदेखि कोरोनाविरुद्धको खोप अभियान सुरु भएको छ। पहिलो चरणको सकिएर दोस्रो चरणको खोप अभियान संचालनमा छ।
ल्होसारमा दुप्चेश्वर गाउँपालिकाको तीन दिन सार्वजनिक बिदा घोषणा,नुवाकोट: नुवाकोटको दुप्चेश्वर गाउँपालिकाले तामाङ समुदायको मुख्य पर्व सोनाम ल्होछारको अवसरमा तीन दिन सार्वजनिक बिदा दिएको छ । पूर्वी भेगमा रहेको दुप्चेश्वर गाउँ कार्यपालिकाको ६८ औँ बैठकले २८५७ औँ सोनाम ल्होछारको अवसरमा गाउँपालिका कार्यालय र त्यसअन्तर्गतका सरकारी कार्यालयमा तीन दिन सार्वजनिक बिदा दिने निर्णय गरेको हो । दुप्चेश्वर गाउँपालिका तामाङ समुदायको वाहुल्यता भएकाले यही माघ ३० गतेदेखि फागुन १ गतेसम्मका लागि सार्वजनिक बिदा दिइएको गाउँपालिकाका अध्यक्ष योविन्द्रसिंह तामाङले बिहीबार जानकारी दिए । उनका अनुसार तामाङ समुदायको विशेष पर्व २८५७ औं सोनाम ल्होछार पर्व मनाउन गाउँपालिकाको कार्यालय तथा मातहतका कार्यालयहरु र विद्यालयहरुमा सार्वजनिक बिदा दिइएको हो । तामाङ समुदायले ल्होछारलाई सांस्कृतिक तथा धार्मिक पर्वको रुपमा मनाउने गर्छन् । तामाङ भाषामा ल्हो को अर्थ वर्ष र सार को अर्थ नयाँ भन्ने हुन्छ । त्यसैले ल्होछारको अर्थ नयाँ वर्ष भन्ने हुन्छ । चन्द्रमास पात्रा अनुसार माघ शुक्ल प्रतिपदाको दिनलाई ल्होछार अर्थात नयाँ वर्ष मान्ने गरिन्छ । ल्होछारमा १२ वटा जीवजन्तुको नामबाट ल्हो खोर्लो अर्थात् वर्ष चक्रको आधारमा हरेक वर्ष पुरानो वर्षलाई बिदाइ र नयाँ वर्षलाई स्वागत गरी धार्मिक र सांस्कृतिक विधिअनुसार पर्व मनाउने गरिन्छ । ल्होसारकै अवसरमा नुवाकोटको पश्चिमी भेगमा रहेको म्यागङ गाउँपालिकाले पनि सोनाम ल्होछारको उपलक्ष्यमा दुई दिन सार्वजानिक विदाको घोषणा गरेको छ । गाउँपालिकाको यही माघ २६ गते बसेको बैठकले माघ २९ र ३० गते दुई दिन सार्वजनिक बिदा दिने निर्णय गरेको हो । गाउँपालिकाका अध्यक्ष आशाबहादुर तामाङले विभिन्न समुदायको सांस्कृतिक रितिरिवाज पालिकाको सम्पत्ति भएकाले यसको संरक्षण र सम्वर्द्धन गर्न सार्वजनिक बिदा दिने निर्णय गरिएको बताए । नेपाल सरकारले सोनाम ल्होछारको उपलक्ष्यमा यही माघ ३० गते सार्वजनिक बिदाको घोषणा गरिसकेको छ । तामाङ वाहुल्य बसोबास रहेका विभिन्न गाउँपालिकाहरुले पनि सार्वजानिक बिदा घोषणा गरिसकेका छन् । म्यागङ गाउँपालिकामा तामाङ समुदायको बाहुल्यता रहेको छ ।
ताप्लेजुङको डुम्रिसेमा ट्याक्टर पल्टँदा सहचालकको मृत्यु,ताप्लेजुङ: ताप्लेजुङको पाथिभरा याङ्वरक गाउँपालिका४ डुम्रिसेमा बिहीबार ट्याक्टर दुर्घटना हुँदा सहचालकको मुत्यु भएको छ । मृत्यु हुनेमा सोही गाउँपालिका वडा नं १ नाङ्खोल्याङका २० वर्षीय सूर्यमान राई छन् । उत्तिसको गोलिया बोकेको ट्याक्टर पल्टिएर किच्दा राईको घटनास्थलमै मृत्यु भएको जिल्ला प्रहरी कार्यालय ताप्लेजुङका प्रहरी निरीक्षक मोहन पोख्रेलले जानकारी दिए । ट्याक्टर चालक नाङखोल्याङकै २३ वर्षीय नर बहादुर राईलाई नियन्त्रणमा लिएर अनुसन्धान भइरहेको पोख्रेलले बताए ।
बलात्कारका घटनाले त्रसित एक आमाको प्रधानमन्त्रीलाई पत्र !,"सम्माननीय प्रधानमन्त्री केपी शर्मा ओलीज्यू, नमस्कार। म आराम छु। तर, मेरो मनमा चैन छैन। तपाईं त आरामै हुनुहुन्छ भन्ने देखिराखेकी छु। तपाईंका रसिला र हँसिला भाषण सुनेर तपाईंको सन्चो बिसन्चो थाहा पाउँछु। मेरो पीडा तपाईंको भाषणमा नसुनेपछि यो पत्र लेख्दै छु। म दश वर्षकी चुलबुले छोरीकी आमा हुँ। मसँग छोरी छ भन्न पाउँदा मलाई निकै गर्व महशुस हुन्छ। छोरी जन्माएर आजसम्म मैले कुनै एक पल पनि पश्चाताप गर्नुपरेको छैन। जब आमा बन्दै गरेको सूचना पाएकी थिएँ छोरीको कल्पनाले निकै खुशी छाएको थियो मनमा। अझ भनौ छोरी मेरो जिन्दगीको सार, जिम्मेवारीको बाटो र खुसीको कारण पनि हो। उसले मलाई हरपल हसाइरहन्छे। खुसीका फूल छरिरहन्छे घरमा। सायद मलाई जस्तै हुँदो हो हरेक छोरीका आमालाई। छोरी जन्माएका प्रत्येक आमाको अनुहारमा आत्मसन्तुष्टिको रौनक देख्ने गर्छु म। हुन त छोरी पाएर गर्व महशुस गर्ने समाज बनिसकेको छैन तपाइँको देशमा। अंश र वंश धान्नको लागि छोरा नै चाहिन्छ भनेर हरेक घरघरमा दबाब दिने गरिन्छ। गर्भमा छोरी रहेको थाहा पाउनासाथ गर्भ फाल्नको लागि बाध्य पारिन्छन् आमाहरु। छोराकै आशमा धेरै छोरी जन्माउन विवश छन् महिलाहरु। छोरालाई बढी महत्व दिने सामाजिक परिवेश सँगसँगै हामीले मान्दै आएको संविधान तथा कानुनमा पनि असमान अधिकार लेखिएको छ। हामीले निर्माण गरेको कानुनमा पैतृक सम्पत्ति र नागरिकताको विषयमा छोरालाई जस्तै समान अधिकार दिन सकेका छैनौं। कक्षा १२ मा पढ्ने उनी कलेजबाट फर्कदा फर्कँदै बाटोमै अपराधीको शिकार बन्न पुगिन् । दुई महिनाअघि श्रीमान गुमाएकी भागरथीको आमालाई सम्झेर यतिबेला म बेलाबेला भक्कानिन्छु । मैले जस्तै माया गरेर हुर्काएकी प्यारी छोरीलाई त्यो हालतमा देख्दा उनी कसरी सम्हालीएकी होलिन् ? कानुनले पनि लिखित रुपमै विभेदमा पारेको छ हामी छोरीलाई। बेलाबेलामा तपाइँले पनि महिलाका मुद्दालाई एनजीओको टयाउ ट्याउ मात्रै हो भनेर पन्छाइदिने गर्नुभएको समाचार सुरक्षित नै छ। प्रधानमन्त्री निवासमा मानवसेवा आश्रमले गरेको एक कार्यक्रमको शिलशीलामा तपाइँलाई नजिकबाट सुन्ने मौका पाएकी थिएँ। मलाई राम्रोसँग याद छ त्यो बेला तपाइँले बाध्यताले सडकमा बस्न बाध्य भएका मानवप्रति निकै करुणाका शब्द खर्चनुभएको थियो। तपाइँले भन्नुभएको थियो, मेरा आफ्नै सन्तान त छैनन्। सन्तानको माया कस्तो हुन्छ थाहा छैन। मेरा आफ्नै सन्तान भएको भए पनि उनीहरुको भन्दा बढी माया म सडकमा बस्ने मानिसलाई गर्थेँ होला। आफ्ना देशका बेसहारा नागरिकमाथि तपाइँले देखाउनुभएको त्यो सदासयता सुनेर खुसीले पुलकीत भएकी थिए। लागेको थियो तपाइँले नेतृत्व गरेको देशमा मेरो छोरी निस्फिक्री बाँच्न पाउछे। कुना कन्दरा एक्लै डुल्न पाउछे। मेरो छोरी जहाँ रहे पनि सुरक्षित हुनेछ। तर, मैले गरेको यो विश्वासले धोका खायो। पछिल्लो दुई वर्षमा बालिका बलात्कार तथा हत्याको घटनाको संख्या उकालो ग्राफमा उक्लिरहेको छ। प्रधानमन्त्री ज्यू, बलात्कारपछि हत्या गरेर जंगलमा फालिएकी बैतडी दोगडाकेदार७ चडेपानीकी १७ वर्षीया युवती भागरथी भट्टको हत्यारा अझै फेला परेका छैनन्। गृहमन्त्री र प्रहरी अधिकारी स्वयंले हत्यारालाई सजाय दिन्छौ भनेर भाषण गरिरहँदा अपराधी पक्राउ गर्न सकिएको छैन। कक्षा १२ मा पढ्ने उनी कलेजबाट फर्कदा फर्कँदै बाटोमै अपराधीको शिकार बन्न पुगिन्। दुई महिनाअघि श्रीमान गुमाएकी भागरथीको आमालाई सम्झेर यतिबेला म बेलाबेला भक्कानिन्छु। मैले जस्तै माया गरेर हुर्काएकी प्यारी छोरीलाई त्यो हालतमा देख्दा उनी कसरी सम्हालीएकी होलिन् ? भागरथीको लाशको फोेटो हेर्दै गर्दा मैले त्यहाँ मेरो आफ्नै छोरी, बैनी र स्वमं मेरो असुरक्षित भविष्य देखिरहेकी छु। त्रसित बनेकी छु। मलाई छोरी जन्माएको भएर पश्चाताप लाग्न थालेको छ। कतै मैले मेरो छोरीलाई सुरक्षित जिन्दगी दिन नसक्ने त हैन ? निर्मला पन्त, अंगुरा पासी, पुजा यादव, सरस्वती हरिजन, रुमती दास, सम्झना विक जस्तै तमाम बालिकाको भीडमा मेरो छोरीको नाम पनि पर्ने त होइन। उसको सुनौला सपना यसैगरी निमोठिने त होइनन ? जब जब बालिका बलात्कार र हत्या हिंसाको घटना सुन्छु मुटु थर्थराउने गर्छ मेरो। बिहान उठ्नासाथ सामाजिक सञ्जाल स्क्रोल गर्न डर लाग्छ। फेरि अर्को बालिका मारिएको घटना सुन्न नपरोस् भनेर मनमनै प्रार्थना गरिरहन्छु। बिहान गेटैमा आइपुग्ने पत्रिकाको हेडलाइन हेर्न डर लाग्छ। सोच्छु, कतै कुनै बालिका बलात्कार अनि हत्या भएको समाचार र तस्बिर प्रकाशित त भएको छैन ? गरिबीकै कारणले कुनै महिलाले छोराछोरीलाई नदीमा धकेलेर आत्महत्या गरेको खबर त छैन ? वा नसालु पदार्थ खुवाएर रातभर सामूहिक बलात्कारपछि सडकमा अचेत बनाएर फालिएकी बालिकाको समाचार पो छ की ? मलाई यस्ता सूचना, खबर र घटना सुन्नै मन लाग्दैन। हेर्नै मन लाग्दैन। तर म विवश छु तपाइँको राज्यमा। प्रधानमन्त्रीज्यू, हामीले यति ठूलो राजनीतीक परिवर्तन गर्यौं। देशमा राणाशासन, पञ्चायतको अन्त्य गर्दै बहुदल र लोकतन्त्र हुँदै गणतन्त्रको स्थापनासमेत गर्यौं। अहिले तपाइँ संघीय गणतान्त्रिक मुलुकको प्रमुख हुनुहुन्छ। धेरै कुरामा अग्रगामी छलाङ मारेका हामीले आफ्नै समाजलाई भने परिस्कृत बनाउन सकेनौ। के हामीले आपराधिक प्रवृति मिसिएको समाजको परिकल्पना गरेका थियौ त ? हैन भने किन बालिका बलात्कारका घट्नाहरु बढ्दैछन् ? किन रोकिन्न जघन्य अपराध। सोच्दा पनि कहाली लागेर आउँछ, जन्मदिने बाबुले आफ्नै छोरीलाई गोली हानेर किन मार्छ ? हुर्कदै गरेका हाम्रा छोरीमाथि छिमेकी अंकलको गलत नजर किन पर्छ ? कुन हिम्मतले उठाउँछ अपराधीले यस्तो कुर्कमको बाटो ? अझ बलात्कार भएको प्रमाण माग्ने तपाइँको कानुनले हामीलाई न्याय दिन्छ भनेर कसरी विश्वास गर्ने ? के जन्मदा एक थान योनी लिएर आएकै भरमा हामी महिलाहरु आजन्म असुरक्षित भैरहनुपर्ने हो ? जसले जहाँ भेट्यो, मनलाग्दी गर्न, अचेत बनाएर फाल्न, हत्या गर्नको लागि कसरी उत्साहित हुन्छ एक अपराधी पुरुष मानसिकता तपाइँको राज्यमा। हैन भने किन बन्दैन हाम्रा लागि सुरक्षित तपाइँको राज्य ? हुर्कदै गरेका हाम्रा छोरीमाथि छिमेकी अंकलको गलत नजर किन पर्छ ? कुन हिम्मतले उठाउँछ अपराधीले यस्तो कुर्कमको बाटो ? अझ बलात्कार भएको प्रमाण माग्ने तपाइँको कानुनले हामीलाई न्याय दिन्छ भनेर कसरी विश्वास गर्ने ? के जन्मदा एक थान योनी लिएर आएकै भरमा हामी महिलाहरु आजन्म असुरक्षित भैरहनुपर्ने हो ? मेरो छोरी ठूली हुँदैछ उसले हरेक कुरा बुझ्न खोजिरहन्छे। ब्याड टच र गुड टचको बारेमा थाहा पाउन थालेकी छ। एक दिन पत्रिकाको पाना देखाउदै सोधेकी थिई, मामु बलात्कार भनेको के हो ? किन गर्छन् ? किन मार्छन्। धेरै दिनसम्म नाजवाफ भए म। स्कुल, कलेज, बाटो घाटो, पार्क, अस्पताल, घर, बजार हरेक ठाउँमा अपराध भैरहेपछि म उसलाई कुन ठाउँमा पठाउँ ? कहाँ जाँदा सुरक्षित हुन्छ भनेर बताउँ ? भर्खर बढ्दै गरेकी मेरी छोरीलाई उसका साथीहरु पनि अपराधी हुन सक्छन भोली भनेर कसरी भनुँ। समाचारमा सुनिरहेकी हुन्छु, अदालतले बलात्कार भएको प्रमाण माग्यो रे ? अनुसन्धानमा सक्रिय पुलीसले पैसा खाएर घटना मिलायो रे। राजनीतीक पहुँचका आधारमा अपराधी गाउँघरमा डुलिहिँडेको छ रे ? अब भन्नुस हाम्रा छोरीलाई के सिकाउने ? के बताउने ? कहाँ लगेर जोगाउने ? साँच्चै हाम्रा लागि निस्फिक्री हिँड्न पाउने समाज कहिले बन्छ ? दिनप्रतिदिन बढ्दो बलात्कार अनि त्यसपछि हत्याको पछाडि कारण के छ भनेर हामीले कहिल्यै खोतल्ने प्रयाससमेत गरेनौं। देशका कुना कन्दरामा भइरहेका घट्नाहरुलाई किन हामीले सूक्ष्म अनुसन्धान र अध्ययन गर्न सक्दैनौं। राज्य संयन्त्र गाउँ गाउँसम्म फैलिएको छ। अहिले त झन् स्थानीय तह सक्रिय छन्। वडा वडासम्म स्थानीय सरकारका जनप्रतिनिधि निर्वाचित भएको अवस्था छ तर, पनि हामीले किन हाम्रो समाजमा भइरहने यस्ता घट्नामा गम्भीर हुन सकेका छैनौं ? हामी कहानेर कसरी चुक्यौ ? प्रधानमन्त्रीज्यू, तपाइँलाई थाहा होला कति ठाउँमा जनप्रतिनिधि नै बलात्कारका घटनामा मिलापत्र गराउँदै हिँड्ने गरेको सुनिन्छ। बझाङमा बालिकाको बलात्कारपछि हत्या गर्ने घट्नामा संलग्न भनिएका युवकले केही समयअघि नै एक अर्की किशोरीको बलात्कार गरेको र जनप्रतिनिधिकै संलग्नतामा मिलापत्र गराएको पुष्टि भएको थियो। तराईमा पनि केहीसमय अघि यस्तै एउटा घटना सार्वजनिक भयो। यी सबै तथ्यले के देखाउँछ भने हामी कस्तो शासन व्यवस्था र समाजको परिकल्पना गरेर हिँडिरहेका छौं। जहाँ देश र जनताको सेवा गर्न भन्दै राजनीतिमा होमिएर निर्वाचित भएका जनप्रतिनिधिको यी घट्नामा संलग्नता पाइनु कतिको उचित छ ? के तपाइँलाई यहाँ केही गलत भैरहेजस्तो लाग्दैन ? हुन त केहीसमय अघि बलात्कार र एसिड आक्रमण सम्बन्धी अध्यादेश नै ल्याएर कानुनमा केही परिमार्जन भएको छ। हेर्दा र पढ्दा फुलबुट्टे कानुनका बुँदाले मेरी छोरीको रक्षा गर्न सक्दैन भने त्यो कानुनको के काम ? कडा भनिएको अध्यादेशको के अर्थ ? कार्यान्वयनको पाटो गतिलो हुन सकेन भने त्यसले प्रभावकारी नतिजा त दिन पनि त सक्दैन। स्कुलबाट फर्कदा फर्कँदै बलात्कार भएर बाटोमै विभत्स मृत्युवरण गर्न बाध्य हाम्रा छोरीको लाश देख्दा तपाइँको मन दुख्छ ? यदि दुख्छ भने आफ्नै अगाडि सडकमा लडिरहेका नाबालक छोरीको नाङ्गो लाश हेर्न विवस आमाको नियती कहिले बन्द हुन्छ ? हामीले समाजमा घटिरहेका घटनामा पीडकलाई कानुनी दायरामा कति ल्याउन सक्यौं त्यो पनि महत्वपूर्ण पाटो होला। कानुन छ त कार्यान्वयन गतिलो हिसाबले नभइदिने हो भने त अपराध गर्ने मानिसको मनोवृति झन झन बलियो हुने गरेको त देखिरहेकै छौं। नत्र बझाङकी सम्झना विकलाई बलात्कार गरी हत्या गर्ने आरोपी पहिलो अपराधमा किन उन्मुक्ति पाउथ्यो ? हामीले परिकल्पना गरेको समाजमा किन पुरुष यति हिंस्रक बन्न सकेको होला। नेपालमा घट्ने बलात्कारका घटनामा संलग्न हुने एकै समूहका मात्रै छैनन्। अझ भन्नुपर्दा परिवार, छरछिमेक र साथीभाइ नै संलग्न हुने गरेको पाइन्छ। युवादेखि उमेर पुगेका र बृद्ध उमेरसम्मबाट बलात्कार भएको घट्ना सुन्न पाइन्छ। के यो व्यक्तिभित्रको मनोदशाले मात्रै काम गरेको हो वा हामीले समाजलाई नै त्यही दिशाबाट अघि बढाएर लगिरहेका छौं। या पश्चिममा संस्कृतिको प्रभाव भनौं के भन्ने ठम्याउन नसकिने अवस्था सिर्जना भएको छ। फेरि तपाइँ भन्नुहोला हिजो जसरी निर्मला पन्तको बलात्कार र हत्या प्रकरणपछि घटना त बाहिर देशमा पनि घटेका छन्। हत्यारा पत्ता लगाउन १२ वर्षसम्म पनि लाग्न सक्छ भनेर। प्रधानमन्त्रीज्यू राज्य सञ्चालन गर्ने प्रमुख व्यक्ति अझ राज्यका महत्वपूर्ण निकायमा बसेका मानिसबाट यस्ता खालका अभिव्यक्ति आउनु पनि एउटा कारण होइन र बलात्कारको ? यसले आम जनसमुदाय अझ भन्नुपर्दा त्यसभित्र बस्ने अपराधिक मानसिकताको मानिसमा त यस्ता विषयले हौसला नै प्रदान गर्ने होइन र ? किन हामी समाजमा हुने घटनामा पीडितलाई न्यायको अनुभूति दिन सक्दैनौं। प्रहरी प्रशासन र राज्य संयन्त्रका मानिसहरुबाट किन आम जनता विश्वस्त हुन सक्दैनन्। तपाइँ हेर्न सक्नुहुन्छ हिजो आज घटना भए लगत्तै किन पीडित परिवार र त्यो समाजका मानिस दोषीलाई कारबाही र न्यायका लागि भन्दै संघर्षका कार्यक्रम गर्न बाध्य छन् ? राज्यप्रति आम नागरिकको भरोसा कम भएर हो ? विगतका घटनामा प्रभावकारी अनुसन्धान, पीडितलाई न्याय र पीडकलाई कानुनी कठघरामा उभ्याउन राज्य संयन्त्रले प्रभावकारी रुपमा काम गरेको भए सायद हिजोआज घट्ने घटनामा नागरिकले आन्दोलन गरिरहन पर्ने थिएन् होला। आज हरेक घरका छोरीहरु देशमा घटिरहेका यस्ता घटनाले त्रसित बनेका छन्। कोहीप्रति भरोसा गर्न सक्ने वातावरण बनिरहेको छैन। यस्तो अवस्थामा तपाइँ सरकारको प्रमुख भएको नाताले कसरी आम समुदायलाई आश्वस्त पार्न सक्नुहुन्छ ? प्रधानमन्त्रीज्यू भनिदिनुस् न अब हरेक छोरीचेलीले ढुक्क भएर हिँड्ने वातावरण कहिले बन्छ ? स्कुलबाट फर्कदा फर्कँदै बलात्कार भएर बाटोमै विभत्स मृत्युवरण गर्न बाध्य हाम्रा छोरीको लाश देख्दा तपाइँको मन दुख्छ ? यदि दुख्छ भने आफ्नै अगाडि सडकमा लडिरहेका नाबालक छोरीको नाङ्गो लाश हेर्न विवस आमाको नियती कहिले बन्द हुन्छ ? अजवी पौड्याल, काठमाडौं २०७७ माघ ३० गते।"
ट्याक्टर र ट्रक दुर्घटनामा दुई जनाको मृत्यु,विराटनगर : मोरङ र सुनसरीमा ट्रक दुर्घटना हुँदा दुई जनाको मृत्यु भएको छ। दुर्घटना शुक्रबार बिहान र बिहीबार राति भएका हुन्। दुर्घटनामा परेर घाइते भएका एक जनाको उपचारका क्रममा र एक जनाको घटनास्थलै मृत्यु भएको प्रहरीले जनाएको छ। मोरङको सुनवर्षी नगरपालिका४ स्थित बटरबारी सडक खण्डमा ट्याक्टर दुर्घटना हुँदा चालकको मृत्यु भएको मोरङ प्रहरी प्रमुख एसपी सन्तोष खड्काले जानकारी दिए। बिहीबार राति भएको घटनामा परेर ट्याक्टर चालक सुनवर्षी४ का २३ वर्षीय मिथिलेश यादवको मृत्यु भएको खड्काले बताए। खड्काका अनुसार दुर्घटनामा परेर गम्भीर घाइते भएका उनको उपचारका क्रममा रंगेली अस्पतालमा राति १०:३० बजेतिर ज्यान गएको हो। प्रहरीका अनुसार पश्चिमबाट पूर्वतर्फ जाँदै गरेको को १ त ३६७० नम्बरको खाली ट्याक्टर आफैँ अनियन्त्रित भएर दुर्घटनामा परेको हो। दुर्घटनामा परेको ट्याक्टरले किचेको अवस्थामा उद्धार गरेर यादवलाई उपचारका लागि अस्पताल लगिएको थियो। प्रहरीले तीव्र गतिका कारण ट्याक्टर दुर्घटनामा परेको जनाएको छ। त्यस्तै सुनसरीको धरान उपमहानगरपालिका४ स्थित कोसी राजमार्गमा शुक्रबार बिहान ४ बजेतिर भएको ट्रक दुर्घटनामा परेर सहचालकको मृत्यु भएको छ। दुर्घटनामा तत्काल ठेगाना खुल्न नसकेका ट्रकका सहचालक ३० वर्षीय विशाल खड्काको घटनास्थलमै मृत्यु भएको प्रदेश १ ट्राफिक प्रहरी प्रमुख एसपी सञ्जीव शर्माले बताए। उनका अनुसार ट्रकले च्यापेर मृत्यु भएको अवस्थामा शव बाहिर निकालिएको थियो। दक्षिणतर्फ आइरहेको ना ६ ख ६५५१ नम्बरको ट्रक ब्रेक फेल भएर दुर्घटनामा परेको शर्माले बताए। दुर्घटनाग्रस्त ट्रक सडकबाट ५० मिटर तल खसेको थियो। ट्रकका चालक सुन्दरहरैँचा नगरपालिका११ का २५ वर्षीय सुनिलकुमार भगतलाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ।
जोडियो वारिपारि,"महेन्द्रनगर : भारत ब्रिटिसको उपनिवेश रहेका बेला महाकाली नदीमा फलामको पुल बन्यो। करिब डेढ शताब्दीअघि बनेको उक्त पुललाई भारतले शारदा नदीको पुल भन्ने गर्छ। नेपालले महाकालीको पुल भने पनि अंग्रेजहरूले बनाएको उक्त पुल पूरै भारतमा पर्छ। चलचित्रका सो जस्तै दिनमा तीन पटक मात्रै ढोका खोल्ने पुल पश्चिम नेपालको समृद्धिको बाधक थियो। तर नेपाल सरकारले नेपालकै भूमिमा पर्ने गरी महाकालीमा चार लेनको पुल निर्माण गरिरहेको छ। करिब तीन अर्बको लगानीमा २०७४ सालदेखि निर्माण सुरु भएको चार लेनको पक्की पुलको निर्माण ७० प्रतिशतभन्दा बढी भइसकेको छ। कञ्चनपुरको भीमदत्त नगरपालिकाको वडा नम्बर१२ ओदाली र पारि दोधारा र चाँदनी अथवा अहिलेको महाकाली नगरपालिकामा चार लेनको पुल बन्न थालेको हो। सुदूरपश्चिमको मुख्य नाकाका रूपमा रहेको महाकालीमा बन्न लागेको चार लेनको पक्की पुल त्रिदेशीय नाकाको रूपमा विस्तार गर्न सके सुदूरपश्चिम प्रदेशकै समृद्धि हुने अपेक्षा गरिएको छ। महाकाली पारिका गाउँ भनेर चिनिने दोधारा चाँदनीवासीलाई समेत यस पुलले भारतीय बाटो प्रयोग गरेर महेन्द्रनगर आवतजावत गर्नुपर्ने बाध्यताबाट मुक्त गर्नेछ। भारतका प्रमुख व्यापारिक सहरहरू यहाँबाट छोटो दूरीमा पर्छन्। भारतको राजधानी दिल्ली त्यो पुलबाट साढे ३ सय किलोमिटरको मात्रै दूरीमा छ। अझ भारतका औद्योगिक क्षेत्रहरू नोयडा, गुडगाउँ, रुद्रपुरलगायतका औद्योगिक क्षेत्र नेपालको पश्चिमी सीमाबाट नजिक छन्। कञ्चनपुरको आर्थिक विकास र नेपालभारत सहज आवागमनका लागि पनि महाकाली नदीमा बन्न लागेको पुल महत्वका साथ हेरिएको छ। हालसम्म प्रयोगमा आएको शारदा ब्यारेजको पुल भारतीय एकाधिकारका कारण यहाँका व्यवसायीहरूले सहज रूपमा आयात निर्यात गर्न पाएका छैनन्। सीमित समयका लागि खुल्ने शारदा ब्यारेजमा ठूला सवारीसाधनसमेत आवतजावतमा रोक लगाएका कारण यहाँको व्यवसायमा ठूलो प्रभाव परेको व्यवसायीहरू बताउँछन्। सुदूरपश्चिमको मुख्य नाकाका रूपमा रहेको महाकालीमा बन्न लागेको चार लेनको पक्की पुल त्रिदेशीय नाकाको रूपमा विस्तार गर्न सके सुदूरपश्चिम प्रदेशकै समृद्धि हुने अपेक्षा गरिएको छ। महाकाली नदीमा निर्माणाधीन पुल सम्पन्न भएपश्चात् भारतीय राष्ट्रिय राजमार्गसँग जोडिए सुदूरपश्चिमको व्यापार व्यवसायमा सकारात्मक प्रभाव पर्ने व्यवसायी माधव जोशीले बताए। शारदा ब्यारेज दैनिक सात घण्टा मात्रै खुला हुन्छ, त्यसमा पनि ठूला मालवाहक सवारीलाई आवागमनमा रोक लगाएको छ उनले भने। उनले, अहिलको पुलबाट भारत निर्यात हुने कच्चा पदार्थ निर्यात र भारतमा उत्पादित वस्तु आयात गर्न लामो बाटो घुमाएर ल्याउनुपर्ने बाध्यता रहेको बताए। यसले लागत धेरै बढाएको छ उनले भने। महाकालीमा पुल निर्माणपछि भारतका ठूला औद्योगिक क्षेत्रहरूसँग सहज पहुँच हुने भएकाले समेत महाकाली पुललाई यहाँको समृद्धिको रूपमा हेरिएको छ। भारतका उद्योगपति नेपालमा उद्योग स्थापनाका लागि हामीसँग सम्पर्कमा छन् जोशीले भने। पुल निर्माणपछि बाह्य लगानीसमेत यहाँ भित्रिने सम्भावना छ। भारतीय पक्षले हामीले भन्ने महाकालीको पुल र भारतले भन्ने गरेको शारदा ब्यारेज दैनिक सात घण्टा मात्रै खुला गर्छ। बिहान ६ बजेदेखि ८ बजेसम्म दिउँसो १२ बजेदेखि ३ बजेसम्म र साँझ ६ देखि ८ बजेसम्म गरी दिनमा तीन घण्टा मात्रै ब्यारेज खुल्ने भएकाले नेपाली व्यापारी परेसान छन। सो समयमा सात टनभन्दा बढी सामान ल्याउन निषेध गरिएको छ। अर्कोतर्फ पर्यटनको समेत ठूलो सम्भावना बोकेको सुदूरपश्चिमलाई शारदा ब्यारेजमा सहज आवागमन नहुनुले पनि प्रभाव पारेको यहाँका व्यवसायीहरू बताउँछन्। भारतको राजधानी दिल्लीमा रहेको इन्दिरा गान्धी अन्तर्राष्ट्रिय विमानस्थल यहाँबाट ३ सय ५० किमिको दूरीमा रहेको छ। तेस्रो मुलुकबाट आउने पर्यटकहरूका लागि गड्डाचौकी नाका भएर आउन सहज वातावरण नहुँदा पर्यटकको ठूलो सम्भावनासमेत गुमेको जानकारहरू बताउँछन्। भारतसँग व्यापारिक मात्रै नभई धार्मिक सम्बन्धसमेत रहेकाले धार्मिक पर्यटनका हिसाबले समेत महाकाली पुलले ठुलो टेवा पुग्ने कञ्चनपुर उद्योग वाणिज्य संघका अध्यक्ष जंगबहादुर मल्लले बताए। उनले दैनिक चार घण्टामात्रै खुला हुने शारदा ब्यारेज कञ्चनपुर उद्योग वाणिज्य संघको पहलपछि दैनिक सात घण्टा खुला गर्न लागेको बताए। महाकाली पुल निर्माण सम्पन्न पछि निर्वाध रूपमा आवातजावत गर्न सकिन्छ उनले भने। व्यावसायिक मात्रै नभई धार्मिक पर्यटनमा समेत ठूलो टेवा पुग्छ। १९९८ मा शारदा ब्यारेजसँगै निर्माण भएको टनकपुरको पुल निर्माणपछि सञ्चालनमै आएन। भारतीय पक्षले सुरक्षाको कारण देखाउँदै उक्त पुलमा नेपाली पक्षलाई आवतजावतमा रोक लगाएको छ। तर पुलमा भारतीय पक्षको एकाधिकार छ। महाकाली नदीमा निर्माणाधीन चार लेनको पुलको काम ६० प्रतिशत सम्पन्न भएको पुल आयोजना कार्यालयले जनाएको छ। पुलका सबै पिल्लर निर्माणको काम सम्पन्न भएको छ भने ३ सय ५० मिटर पुलमा सवारीसाधनसमेत सञ्चालनमा आएका छन। हाल दोधारा चाँदनीका बासिन्दाले पनि यही बाटो प्रयोग गरेर आवतजावत गर्ने गरेका छन्। पुलमा ३२ स्ल्याबमध्ये आधा राखिसकिएको छ। पुलका ३४ वटै पिलर बनिसकेका छन। वैशाखसम्म काम सक्ने लक्ष्यअनुसार काम तीव्र भइरहेको छ निर्माण कम्पनी कुमार श्रेष्ठ सीएफईसी जेभीका इन्जिनियर किशोर पाण्डेयले भने। स्ल्याब हाल्ने काम चलिरहेको छ। महाकालीको पानी अहिले पुल मुनिबाट बग्छ। हिउँदमा पानीको सतह कम भएकाले पुलमा आउजाउ सहज भएको हो। आठ सय मिटरको लम्बाइ र २३८ मिटरको चौडाइ रहेको पुल निर्माणसँगै गड्डाचौकीसम्म जोड्ने ६ किलोमिटर र महाकाली नगरपालिकाको चाँदनीतर्फ डेढ किलोमिटर चार लेनको सडकसमेत निर्माणाधीन चरणमा छ। पुलसँगै पर्यटकीय क्षेत्रका रूपमा विकास गर्न नदीका दुवै किनारतर्फको ६००६०० मिटरसम्म ठूलो पोखरीसमेत निर्माण भइरहेको छ। यो पुल नेपालमा पहिलो चोटी सबैभन्दा ठूलो लगानीमा बन्न लागेको हो। नेपालमा क्षेत्रफलको हिसाबले ठूला पुल बने पनि ठूलो लागतमा पहिलो चोटी कञ्चनपुरमा चार लेनको पक्की पुल बन्न लागेको हो। यसअघि पैदल यात्रु र दुईपांग्रे सवारीसाधनको आवागमन झन्डै डेढ किमि लामो झोलुंगे पुलबाट हुने गरे पनि चारपांग्रे सवारीसाधन भारतबाट मात्र सम्भव थियो। तर अब त्यो बाध्यता अन्त्य भएको छ। महेन्द्रनगर सदरमुकाम आउन भारतीय बाटो प्रयोग गर्नु पर्ने बाध्यता हटेको छ दोधारा चाँदनीका स्थानीय भीम कुमालले भने। अब भारतीय सुरक्षाकर्मीको अनावश्यक तनाव झेल्नुपर्ने छैन। दोधाराचाँदनी नगरपालिकालाई दुई दशकअघि बनेको १ हजार ४ सय ९५ मिटर लामो झोलुंगे पुलले पनि निकै राहत दिएको थियो। व्यक्ति र दुईपांग्रे सवारीले महाकाली तर्न यही झोलुंगे बनेपछि मात्र सम्भव भएको थियो। दोधारा चाँदनीमा ५४ हजारभन्दा बढी जनसंख्या छ।"
"म्याद नाघेका औषधि, नयाँ लेबल","विराटनगर : विक्रम मण्डल औषधि व्यवसायी हुन्। उनले विराटनगर१० स्थित न्युरो अस्पतालनजिकै हाम्रो फ्रेन्डसिप फार्मेसी चलाएका छन्। २६ वर्षीय मण्डलले औषधि भण्डारण गरेका गोदामबाट भेसोप्रेसिन इन्जेक्सन बरामद गरियो। प्रसूति व्यथा लागेकालाई यो इन्जेक्सन दिँदा बच्चा जन्माउन सहज हुन्छ। औषधिमा टाँसिएको म्यादअनुसार सन् २०१९ सेप्टेम्बरसम्म मात्रै यो प्रयोग गर्न मिल्थ्यो तर विक्रमले नयाँ मितिसहितको लेबल राखेर बिक्री गरिरहेको पाइयो। अनुसन्धानमा म्याद नाघेको इन्जेक्सनको पुरानो लेबल हटाउँदै उनले रिलेबल गरेको तथ्य खुल्यो। नयाँ टाँसिएको मितिअनुसार औषधि सन् २०२३ सम्म प्रयोग गर्न मिल्छ। तर, भारतमा बन्ने उक्त औषधिको म्याद सकिइसकेकाले अब प्रयोग गर्न मिल्दैन। उनको गोदाममा उच्च रक्तचापका बिरामीले प्रयोग गर्ने लेबिटालोल इन्जेक्सन पनि भेटियो। औषधि व्यवस्था विभागका अनुसार यो औषधिको म्याद सन् २०२० सेप्टेम्बरसम्म थियो। तर, उनले औषधिलाई रीलेबल गरेर सन् २०२२ सम्म प्रयोग गर्न मिल्ने बनाइदिए। मण्डल दाजुभाइले चलाएको फार्मेसी। तस्बिर : अन्नपूर्ण क्यान्सरका बिरामीलाई दुखाइ कम गर्न दिइने ट्रामाडोल इन्जेक्सन र उच्च रक्तचापका बिरामीले प्रयोग गर्ने भेरापामिल इन्जेक्सन पनि यस्तै अवस्थामा भेटियो। यी दुवै औषधि प्रयोगको समयसीमा कटिसक्यो। तर, दुवैमा पुरानो लेबल हटाएर नयाँ लेबल लगाइएको छ। अहिले लगाइएको नक्कली स्टिकरमा दुवै औषधि आगामी दुई वर्षसम्म प्रयोग गर्न मिल्ने देखिन्छ। यसरी नै विक्रमले धेरै प्रकारका औषधिमा रीलेबल गरी दुईदेखि चार वर्षसम्म म्याद बढाएर पसलमा बेचेको पाइयो। विराटनगर५ का विक्रम र उनका दाजु २९ वर्षीय विकास मिलेर फार्मेसी चलाएका हुन्। यी दाजुभाइले रामप्रसाद साहको घरमा सञ्चालन गरेको औषधि भण्डारणमा सोमबार राति प्रहरीले छापा मारेको थियो। म्याद सकिएको र नेपालमा प्रतिबन्धित विभिन्न औषधिसहित विक्रमलाई पक्राउ गरिएको मोरङ प्रहरी प्रमुख एसपी सन्तोष खड्काले बताए। भाइ पक्राउ परेपछि उनका दाजु विकास फरार भए। प्रहरीले उनको खोजी तीव्र पारेको जनाएको छ। बरामद अवैध औषधिसहित मण्डललाई आवश्यक कारबाहीका लागि विभागको जिम्मा लगाइएको एसपी खड्काले जानकारी दिए। प्रहरीले गोदामबाट ७९ प्रकारका औषधि बरामद गरेको छ। बरामद गरिएका औषधिको मूल्य १० लाख तीन हजार एक सय ८० रुपैयाँबराबर छ। बरामद औषधि म्याद सकिएका, नेपालमा प्रयोग गर्न प्रतिबन्ध लगाइएका र अखाद्य छन्। नयाँ लेबल बनाउन प्रयोग गरिने एचपी कम्पनीको लेबल प्रिन्टर्स मेसिनसमेत प्रहरीले बरामद गरेको छ। मेसिनबाट विक्रमले औषधि उत्पादक कम्पनीले बनाएजस्तै हुबहु लेबल आफैं बनाउँथे। अनि म्याद सकिएका औषधिमा राखेर बिक्री गर्ने गरेको अनुसन्धानमा खुलेको छ। अवैध औषधिसहित पक्राउ परेका विक्रम मण्डल। तस्बिर : अन्नपूर्ण विभागका विराटनगर प्रमुख सञ्जीव कट्टेलले बरामद औषधिमा इन्जेक्सन आइटम धेरै, केही ट्याब्लेट र झोलजन्य औषधि रहेको बताए। प्रायःले लेबल हेरेर चुस्तदुरुस्त देखेपछि औषधि किन्ने गरेको बताउँदै उनले भने, सर्वसाधारणलाई झुक्याएर धमाधम यस्ता औषधि बेचिरहेको भेटियो। प्रयोग नै गर्न नमिल्ने यस्ता औषधिले निको हुनुको साटो झन् अवस्था गम्भीर बनेर बिरामीको ज्यान नै जानसक्छ। पैसा कमाउने ध्याउन्नमा फार्मेसी सञ्चालक लाग्दा कैयौं बिरामीको ज्यान जोखिममा पर्न सक्छ। रेम्डेसिभिरको नाममा नक्कली औषधि पक्राउ परेका मण्डलले कोरोना संक्रमितको उपचारमा प्रयोग गरिँदै आएको कोबिफोर (रेम्डेसिभिर) नाम दिएर नक्कली औषधि बेच्ने गरेको पाइएको छ। अरू नै औषधिमा रेम्डेसिभिरको लेबल राखेर संक्रमितलाई बेच्ने गरेको पुष्टि भएपछि थप प्रमाण जुटाउन नमुना संकलन गरी परीक्षणका लागि राष्ट्रिय प्रयोगशालामा पठाइएको कट्टेलले जानकारी दिए। परीक्षणको रिपोर्ट आइसकेपछि मात्रै रेम्डेसिभिर नाम दिएर बिरामीलाई झुक्याउँदै मण्डलले कुन औषधि बिक्री गरिरहेका थिए भन्ने खुल्नेछ। नक्कली रेम्डेसिभिर प्रयोगको म्याद सन् २०२० बाट २०२२ सम्म रहेको देखाइएको छ। उनले रेम्डेसिभिरको लेबल लगाएर अर्कै औषधि बेचेकाले कतिपय कोरोना संक्रमितको ज्यान नै गएको हुनसक्ने भएकाले त्यसतर्फ पनि अनुसन्धान केन्द्रित गरिएको कट्टेलले बताए। जथाभावी रूपमा रीलेबल गर्दा एउटा रोगका बिरामीलाई अर्कै औषधि पर्न सक्ने बताउँदै कट्टेलले भने, उच्च रक्तचापका बिरामीलाई क्यान्सरको औषधि दिए अवस्था के होला ? यसै सम्बन्धमा पनि केही प्रमाण फेला परेका छन्। एउटा रोगको औषधिमा अर्कैको लेबल लगाउनु ठूलो अपराध हो। जुन रोग हो, त्यसकै औषधि दिँदा मात्रै बिरामी निको हुने र अर्कै औषधि परेमा ज्यान नै जाने हुन्छ, कट्टेलले भने। त्यसैले मण्डलले चाँडै धनी बन्न अरू कुनकुन ठाउँमा यस्ता गलत औषधि बिक्रीका लागि पठाए भन्ने विषयमा विस्तृत अनुसन्धान भइरहेको उनले बताए। विकासलाई गत वर्ष विभागले नियन्त्रणमा लिएको थियो।"
सरकारको डिजिटल छलाङ,"स्मार्ट डिजिटल नेपालको परिकल्पना मुलुकलाई प्रविधिको विकासमा एक कदम अघि सार्ने छ सोच्नु नै पहिलो आविष्कार भनेजस्तै तीन वर्षअघि प्रधानमन्त्री केपी शर्मा ओलीले डिजिटल नेपालको महत्त्वपूर्ण इन्जिन नागरिक एपबारे सोच्नुभयो। प्रधानमन्त्री कार्यालयमै उक्त डिजिटल इन्जिन निर्माण गर्नुभयो र त्यसलाई हाँक्ने जिम्मेवारी सञ्चार तथा सूचना प्रविधि मन्त्रालयलाई सुम्पिएपछि हालै मन्त्री पार्वत गुरुङले सार्वजनिक गर्नुभयो। नागरिक एप निर्माणाधीन अवस्थामै छ। तीन महिनापछि यो थप सेवासहित परिपक्व ढंगले सेवाका लागि तयार भइसक्ने छ। नागरिक एपमा सरकारबाट दिइएका व्यक्तिका प्रायः सबै खालका निस्सा राखिएका हुन्छन्। नागरिक, राहदानी वा मतदाता परिचयपत्र नम्बरका आधारमा एपभित्र पस्न सकिन्छ। अनुरोध गरिएबमोजिम प्राप्त भएको डिजिटल संकेतको चाबीले खोल्नेबित्तिकै व्यक्तिगत महत्त्वपूर्ण कागजात हातको मोबाइलमै आउँछन्। त्यहींबाट क्रमशः धेरैजसो सरकारी कार्यालयमा उपस्थिति भई गरिने काम एपबाटै सम्पादित हुन्छ। सरकारका निकायसँग भएका नागरिक लगानी कोष, सञ्चय कोषलगायतका बचत र ऋणका अंक देखिन्छन्। यस्तो एकीकृत सेवाको डिजिटल पूर्वाधारको परिकल्पना नै गज्जबको आविष्कार हो। एपहरू विश्वमा करोडौं चल्तीमा छन्। तर एउटै एपबाट सरकारका सबै कामकाज हुन सक्ने सोच नै डिजिटल सोचाइमा नवीन हो। संसारलगायत बिरलै देशमा यस्तो सरकारी सेवा संग्रहित एकीकृत एपको प्रयोगमा छन्। छिमेकी भारतमा २६ वटा सरकारी क्षेत्रका फरकफरक ६१ वटा एप्लिकेसनबाट नागरिकले सेवा लिइरहेका छन्। हेर्दा र सुन्दा सामान्य लाग्छ तर तोकिएका संकेत थिच्नेबित्तिकै नागरिकता, योग्यताका प्रमाण, भोटरर्स कार्ड, पासपोर्ट, प्यान कार्ड हातैमा आउने बन्दोबस्त गरिनु युगान्तकारी कार्य हो। जनतालाई सरकारले हेर्ने दृष्टिकोणमा रूपान्तरण र शक्तिहरू हस्तान्तरण प्रक्रियाको थालनी पनि हो। यो एप परीक्षणकै क्रममा छ। लेख तयार पार्दासम्म करिब पाँच लाख नागरिक एपमा अभ्यस्त हुन थालेका छन्। मोबाइल खिसीखिसी चल्दाचल्दै चार हजारजनाले व्यक्तिगत प्यान नम्बर एपबाटै लिइसकेका छन्। यो एपले प्यान रजिस्ट्रेसन गर्न राजस्व कार्यालयमा सेवाग्राहीले दर्ता चलानीकर्तादेखि अधिकृतसमक्ष उभिनुपर्ने दिन विस्थापित गरिदिएको छ। अदृश्य लेनदेनका गुनासा फेरि सुन्नुनपर्ने भएको छ। निकट भविष्यमा सवारी कर तिर्न कर कार्यालय जानै पर्दैन। हातकै मोबाइलबाट लाइन्सेन्स नवीकरण हुन्छ। तत्कालै मालपोतसम्बन्धी कार्य हुनेलगायतका सेवा नागरिक एप इन्जिनमा थपिँदै जाने छ। लोकतन्त्रको नमुना जनतालाई शक्ति हस्तान्तरण गर्दै जानु पनि हो। सिंहदरबारको पोल्टामा राखिएको अधिकार स्थानीय तहसम्म पुर्याउँदा ठूलो उपलब्धि मानियो। गाउँमै सिंहदरबार आयो भनियो। नागरिक एपले पूर्णतः काम थालेपछि हातहातमै सिंहदरबार आयो भन्न थालिने छ। अहिल्यै संसारका जुनै कुनामा भए पनि घरमा फोन वा ईमेल गरेर नागरिकता पठाइदेऊ भन्ने दिन गए। पासपोर्ट, योग्यताको प्रमाणपत्र स्क्यान गरी ईमेल गरिदिनु भन्नु पनि परेन। एपबाट लाइसेन्स स्क्यान सवारी कुदाउन पाइने, मतदाता परिचयपत्र स्क्यान गरेर मत खसाल्न पाइनेजस्ता सेवा थपिएपछि बल्ल एपको महत्त्व बढ्ने देखिन्छ। नागरिक एप सुरुका दिन प्रधानमन्त्री ओलीले हरेक नेपालीलाई सूचना प्रविधिसँग जोड्नु प्राथमिक दायित्व भएकाले एपलाई त्यसको एटा कडी भएको बताउनुभएको छ। सञ्चार तथा सूचना प्रविधिमन्त्री पार्वत गुरुङले सरकारी सेवा अब लाइनबाट हैन; अनलाइनबाट सुरु भयो भन्नुभएको छ। कार्यालय ढुकेर १० देखि ५ बजेभित्र काम लिनुपर्ने दिनलाई यो एपले क्रमशः बिदा गर्दै जाने छ। २४ सै घन्टा अनलाइनमार्फत नागरिक एपबाट सरकारी सेवा लिइरहन सकिने छ। नागरिक एपको घोषणासँगै सञ्चार तथा सूचना प्रविधि मन्त्रालयले भरपर्दो अनलाइन सेवालाई देशभर विस्तार गर्ने थप अठोट गरेको छ। मन्त्रालयको प्रस्तावमा गत मसिंर १५ गते बसेको मन्त्रिपरिषद् बैठकले इन्टरनेट सेवालाई अस्पताल, दमकल, एम्बुलेन्सलगायतका सेवाजस्तै अत्यावश्यकको सूचीमा राखेको छ। यो निर्णयपछि इन्टरनेट सेवामा अवरोध हुने कुनै पनि क्रियाकलाप गर्न पाइने छैन। यसै वर्षदेखि नेपाल टेलिकमले फाइभजी सेवा सुरु गर्ने घोषणा गरेको छ। फाइबर लाइनका सञ्जालले ग्रामीण भेगसम्म जोड्ने लक्ष्य दूरसञ्चार प्राधिकरणले राखेर काम सुरु गरेको छ। यो एप सुधारका लागि आईटी विज्ञ र इन्जिनियर खटाइएका छन्। नागरिक एपसँग जोडिन गृह, परराष्ट्र, अर्थलगायत सरकारी कार्यालय तयार गर्दैछन्। सबै मन्त्रालयदेखि मातहतसम्म र स्थानीय तह एपको इन्जिनमा अन्तरआबद्ध हुने प्रधानमन्त्रीको निर्देशन छ। क्रमशः तीनै तहका सेवा हातमै आउने सोचाइपूर्वक काम अघि बढिरहेको छ। डिजिटल नेपालको दूरदृष्टिसँग जोडिएको नागरिक एपमा आठवटा क्षेत्र शिक्षा, कृषि, ऊर्जा, पर्यटन, वित्त, सहरी पूर्वाधार सेवा आबद्ध हँुदै जाने लक्ष्य छ। त्यसका लागि लक्ष्यलाई पूर्णता दिन ८० वटा पहल सुरु गरिएको छ। विभिन्न अध्ययनले इन्टरनेट पुगेपछिको गाउँमा पहिलेभन्दा प्रतिव्यक्ति आर्थिक वृद्धिदर भएको देखाउँछ। त्यसैले यसका लागि भरपर्दो इन्टरनेट पहिलो प्रयास मानेर विज्ञ, सेवाप्रदायक र सरकारी सेवाप्रदायकसँग छुट्टाछुट्टै बैठकमा मन्त्री गुरुङ आफैं सहभागी भइरहनुभएको छ। राष्ट्रिय योजना आयोगले नेपालीको आय वृद्धिदरमा यो एपको महत्त्वपूर्ण भूमिका रहने जनाउँदै छलफलमा सहभागी भइरहेको छ। सरकारको डिजिटल सोचको प्रमुख हिस्सा नागरिक नै हुन्। अति दुर्गमदेखि अति सुगममा बस्ने नागरिकले भर गर्ने इन्टरनेट नै हो। उही नागरिक एप नै हो। इन्टरनेट पढालेखाका लागि छुट्टै र निरक्षरका लागि छुट्टै भन्ने हुँदैन। नेपाललाई प्रविधिमा स्मार्ट बनाउँदै जाने सोच मन्त्री गुरुङले अघि सार्नुभएको छ। पछिल्ला दिनमा प्रविधिसँग जोडिएका सामान्य कार्यक्रममा चासोपूर्वक सहभागी भइरहनुभएको छ। उहाँले पटकपटक दूरसञ्चारबाट भएका आम्दानी अन्यत्र नभई प्रविधि कम्पनीमै लगानी गर्न निर्देशन दिनुभएको छ। हजारौं आईटी इन्जिनियरलाई नेपालमै रोजगार दिन सकिने गरी काम थाल्न सुझाइरहनुभएको छ। अन्तर्राष्ट्रिय आइटी लगानी सम्मेलनको तयारी गरिने उहाँले बताउनुभएको छ। डिजिटल नेपाल आफैंमा एउटा स्मार्ट सोच हो। नागरिक एपको प्रारम्भ सोचको स्मार्ट उत्पादन हो। यसलाई धेरैले युगान्तकारी कदम भने। केहीका नकारात्मक टिप्पणी पनि आइरहेकै छन्। सुधारका लागि सकारात्मक सुझाव दिइरहेका छन्। यो इन्जिनलाई बलियो बनाएर नागरिकका हरेक कार्य यसैबाट गर्न सकिने सोचप्रति सबैले सकारात्मक सोच राख्दा पनि यसको सुधारमा थप योगदान पुग्न सक्छ। नागरिक एपको सुरक्षाको सवाल प्रमुख प्राथमिकता हो। नागरिकको सूचना हातहातबाटै प्राप्त गर्न सकिने भएकाले दुरुपयोगको सवाल पनि सँगसँगै आउनु स्वाभाविक पनि हो। कतिपयले कुनै पनि दिन ह्याकरको कब्जामा यो एप पर्न सक्ने पनि बताइरहेका छन्। यो एपलाई ह्याकरबाट बचाउन ह्याकरलाई नै खटाउनु अर्को उपाय हो। तीनवटा सरकारी र निजी निकायबाट एपलाई जोखिमता परीक्षण गरेर ल्याइएकाले अशंका गरिएजति ह्याकिङ हुन भने नसक्ने अवस्था छ। यो सरकारी डिजिटल इन्जिन बचाउन विभिन्न प्रयास थालिएका छन्। प्रधानमन्त्री ओलीले सन् २०२२ सम्म नेपालकै आफ्नै स्याटेलाइट हुनुपर्यो भन्नुभएको छ। मन्त्री गुरुङले स्याटेलाइटको काम अघि बढाउन निर्देशित गरिसक्नुभएको छ। राष्ट्रिय डाटा सुरक्षाका दृष्टिले स्याटेलाइटको अति आवश्यकता छ। डिजिटल जमानामा युगान्तकारी फट्को मार्न सरकार एक्लैले सम्भव छैन। यो सोचलाई पूर्णतः कामयावी बनाउन निजी क्षेत्रसँगको सहकार्य जरुरी छ। मन्त्रालयको आयोजनामा भएको छलफलमा नेपालका इन्टरनेट र प्रविधि क्षेत्रमा सेवा गर्दै आएका कम्पनीहरूले सरकारलाई सहयोग गर्ने प्रतिबद्धता गरेका छन्। इन्टरनेट सेवामा सुधारलाई ध्यान दिइने प्रतिज्ञा गरेका छन्। सरकारले केही सहुलियत दिएमा इन्टरनेट शुल्कमा भारी कटौती गर्न सकिने घोषणासमेत गरेका छन्। स्वदेशमै सुरक्षित डाटा सेन्टरहरूको स्थापना गरी डिजिटल संकेतहरू सुरक्षाका अर्को कदम हो। सरकारको डिजिटल सोचको प्रमुख हिस्सा नागरिक नै हुन्। अति दुर्गमदेखि अति सुगममा बस्ने नागरिकले भर गर्ने इन्टरनेट नै हो। उही नागरिक एप नै हो। इन्टरनेट पढालेखाका लागि छुट्टै र निरक्षरका लागि छुट्टै भन्ने हुँदैन। नागरिक एप सकेसम्म साधारण लेखपढ गर्नेले पनि चलाउन सक्ने गरी बनाइएको छ। तर निरक्षरका लागि अर्कै एप सम्भव छैन। यो एप इन्जिन सञ्चालनका साथै इन्टरनेट साक्षरता सरकारको अर्को अत्यावश्यक काम हो। त्यसका लागि सञ्चार तथा सूचना प्रविधि मन्त्रालयले विभिन्न प्रविधि साक्षरता कार्यक्रम सञ्चालन गर्ने घोषणा मन्त्री गुरुङले गरिसक्नुभएको छ। स्मार्ट डिजिटल नेपालको परिकल्पना मुलुकलाई प्रविधिको विकासमा एक कदम अघि सार्ने खालको छ। तर परम्परागत मूल्य र मान्यताबाट हुर्केबढेका सरकारी संयन्त्रले भने पाइला चाल्न नसकेको अवस्था छ। कर्मचारीको ज्ञान, स्रोतसाधन र इच्छाशक्ति अभावले डिजिटल नेपाल फ्रेमवर्कलाई द्रूतगतिमा लागू गर्न वाधक देखिन्छ। मानन्धर सञ्चार तथा सूचना प्रविधि मन्त्रालयका सञ्चारविज्ञ हुन्।"
आज सोनाम ल्होसार मनाइँदै,"काठमाडौं : तामाङ समुदायले माघ शुक्ल प्रतिपदाका दिन मनाउने सोनाम ल्होसार अर्थात् नयाँ वर्ष पर्व आज विविध कार्यक्रम आयोजना गरी मनाइँदैछ। मञ्जुश्री पात्रोअनुसार आजदेखि २८५७ औँ वर्ष शुरु हुन्छ। आजदेखि मुसा वर्ष पूरा गरी गाई वर्ष प्रवेश हुन्छ। प्रत्येक वर्ष माघ शुक्ल प्रतिपदाका अवसरमा विभिन्न कार्यक्रम गरी सोनाम ल्होसार पर्व मनाइन्छ। मुसा, गाई, बाघ, खरायो, ड्रागन (मेघ), सर्प, घोडा, भेडा, बाँदर, चरा, कुकुर र सुँगुर गरी १२ वर्गमा सोनाम ल्होसारलाई विभाजन गरिएको छ। ल्होसारका १२ वटै वर्ष पशुपक्षीको नामबाट गणना गरिएकाले प्रकृतिपूजक रहेको अनुसन्धाता टीका शेर्पाले जानकारी दिए। तामाङ जातिको बाहुल्यता रहेको वाग्मती प्रदेशका विभिन्न जिल्लामा यो पर्व विशेष रुपमा मनाइन्छ। यस वर्ष शुक्रबार मनाइने पर्वका अवसरमा सरकारले देशभर सार्वजनिक बिदा दिएको छ। पर्वका अवसरमा बौद्धनाथ क्षेत्र विकास समितिले बौद्ध क्षेत्रमा विविध कार्यक्रम आयोजना गरी मनाउन लागेको समितिका अध्यक्ष चन्द्रमान लामाले जानकारी दिए। कोरोना महामारीका कारण यस वर्ष स्वास्थ्य सुरक्षाका विधि अपनाएर ल्होसार मनाइने उनले बताए। बौद्ध क्षेत्रमा आज सांस्कृतिक झाँकीसहित बाजागाजाको र्याली निकालिने छ। दिउँसो महेन्द्र बौद्ध माध्यमिक विद्यालय परिसरमा मूल समारोह समितिका तर्फबाट कार्यक्रम गरिने जनाइएको छ। यसैगरी राजधानीको स्वयम्भू क्षेत्रमा विविध कार्यक्रम आयोजना गरी ल्होसार मनाइने जनाइएको छ। यसैगरी देशका अन्य भागमा पनि ल्होसार मनाइने तयारी भइरहेको छ।"
"पर्सामा भारतीय बालुवा तस्कर र सशस्त्र प्रहरीबीच झडप, तीनजना सुरक्षाकर्मी घाइते","वीरगन्ज : नेपाली भूमीमा छिरेर भारतीयले फेरि नेपाली सुरक्षकर्मीमाथि आक्रमण गरी घाइते बनाएका छन् ।नेपाली भूमिमा पसेर वर्षौदेखि दादागिरी देखाउँदै आएका भारतीयले शुक्रबार बिहान फेरि आक्रमण गरि नेपालका ३ सुरक्षाकर्मी घाइते भएका छन्। पर्साको जीराभवानी गाउँपालिका १ पिपरडारीस्थित ओरीया खोलामा भइरहेको बालुवा तस्करी रोक्न गएका सशस्त्र प्रहरीको टोलीमाथि शुक्रबार बिहान भारतीयले नेपाली भूमिमै छिरेर आक्रमण गरेका हुन् । भारतीयको आक्रमणबाट ३ जना सशस्त्र प्रहरी घाइते भएका छन् । तीमध्ये सशस्त्र प्रहरी जवानद्वय आयुष राय यादव र महेश प्रसाद यादवको अवस्था भने गम्भीर छ। आयुषको कन्चट फुटेको छ भने महेशको देब्रे हात भाँच्चिएको छ । गम्भीर घाइते दुवैजनाको वीरगन्जस्थित नारायणी अस्पतालमा उपचार भइरहेको पर्साका सशस्त्र प्रहरी उपरीक्षक राजेन्द्र खड्काले बताए । अर्का घाइते सशस्त्र प्रहरी जवान सुमन वस्तिको भने सेढवास्थित स्वास्थ्य चौकीमा उपचार गरिएको छ । भारतसँग सीमा जोडिएको पर्साको पिपरडारी गाउँस्थित ओरिया खोलामा भारतीय पक्षबाट भइरहेको बालुवा उत्खन्न रोक्न शुक्रबार बिहान सशस्त्र प्रहरी बोर्डर आउट पोष्ट पिडारीगुठी र महादेवपट्टीबाट सशस्त्र प्रहरीको २२ जनाको टोली खोलामा गस्ती गएको थियो । सशस्त्र प्रहरी निरीक्षकद्वय बसन्त जिसी र केदार राइको नेतृत्वमा गएको २२ जनाको सशस्त्र प्रहरीको टोलीले खोलाबाट बालुवा लोड गरिएका भारतीयका ३ वटा ट्याक्टर नियन्त्रणमा पनि लिएको थियो । तर नियन्त्रणमा लिइएका ट्याक्टर लिएर आउने क्रममा खोलामै ट्याक्टर भाँसिएपछि सशस्त्र प्रहरीले निकाल्ने प्रयास गरिरहेको थियो । त्यही बेला (बिहान ५ बजे )खोला छेउका भारतको भंगाहा , इनर्वा र बिसनपूर्वा गाउँबाट बेल्चा , लठठी र भाला बोकेर आएका भारतीय तस्कर र गाउँलेको हुलले सशस्त्र प्रहरीको टोलीमाथि आक्रमण गरेको हो । आक्रमणमा परि हात भाँच्चिएर घाइते भएका सशस्त्र प्रहरी जवान महेशले भने,' बेल्चा र लठ्ठी बोकेर आएको ५०६० जनाको हुलले अन्धाधुन्द हाम्रो टोलीमाथि आक्रमण गर्न थालि हाल्यो , जसोतसो गरेर भागेर ज्यान जोगायौं।' पर्साका सशस्त्र प्रहरी उपरीक्षक राजेन्द्र खड्काले भने, 'ओरिया खोलामा रहेको ४२४ नम्बर पिल्लरस्थित दशगजा क्षेत्रमा गस्तीमा गएको टोलीमाथि भारतीय बालुवा तस्करले आक्रमण गर्दा २ जना सशस्त्र प्रहरी जवान घाइते भएको बताए । उनले भने,' घाइते दुवैजनाको नारायणी अस्पतालमा उपचार भइरहेको छ। ढुंगा लागेर अरु पनि १२ जना जवान सामान्य घाइते छन् ।' नेपाली भूमिको ओरीया खोलामा भारतीयले गर्दै आएको बालुवा तस्करी रोक्ने क्रममा यसअघि पनि पटकपटक नेपाली सुरक्षाकर्मीमाथि भारतीयले आक्रमण गरि घाइते बनाएका थिए । २०७३ भदौ २९ गते पनि नेपाली भूमिमा छिरेर ओरीया खोलाबाट बालुवा तस्करी गरेका भारतीयहरुको आक्रमणबाट सशस्त्र प्रहरी हवल्दार राजकुमार माझी र स्थानीय प्रभु चौधरी घाईते भएका थिए । २०७३ कै साउन २२ गते पनि ओरीया खोलामै अवैध रुपमा बालुवा उत्खनन् गरिरहेका भारतीयलाई रोक्न गएका नेपाल प्रहरी र सशस्त्र प्रहरीमाथि आक्रमण गरेका थिए । त्यसबेला भारतीयको आक्रमणबाट पर्साको भीखमपुरमा रहेको सशस्त्र प्रहरी बोर्डर आउट पोष्टमा कार्यरत सशस्त्र प्रहरी जवान रत्नेस साह घाइते भएका थिए । २०७३ फागुन १२ गते नेपाली भूमिको ओरीया खोलामा बालुवा तस्करी गर्न ३०३५ वटा टयाक्टर लिएर आएका भारतीयलाई पिपरडारीका नेपालीले धपाउने क्रममा दुवै पक्ष बीच झडप पनि भएको थियो । त्यस बेलाको झडपमा भारतीयको आक्रमणबाट पिपरडारीका चारजना गाउँले घाइते भएका थिए । झडपका क्रममा पिपरडारीका गाँउलेले भरुवा बन्दुकबाट दुई राउण्ड हवाइ फायर पनि गरेका थिए । नेपाली भूमिमा वर्षौदेखि भारतीयको दादागिरी नेपाली भूमीमै पर्ने ओरीया खोलाबाट भारतीयले वर्षौदेखि बालुवा उत्खनन् गरेर भारततर्फ तस्करी गर्दै आएका छन् । भारतीय सीमासँग जोडिएको नेपालको पिपरडारी ,पाण्डेपुर र बिसुनपुर्वामा अवस्थित दशगजा क्षेत्रमा ओरिया खोला पर्छ । भारतीयहरुले दशगजा क्षेत्रमा रहेको ४२४ नम्बरको सीमा स्तम्भबाट पनि एक किलोमिटर नेपाल तर्फको भूमीमै छिरेर टयाक्टर र गाडामा बालुवा उत्खनन् गरेर भारत लैजाने गरेका छन् । उनीहरुले खोलाको छेउमा रहेको खेतमा नेपाली किसानले लगाइएको बाली उखेलेर पनि बालुवा उत्खनन् गरेर लैजाने गरेको स्थानीयले बताए। भारतीयले नेपाली भूमीको ओरिया खोलबाट दिनहुँ दुई तीन सय टयाक्टर बालुवा अवैध रुपमा उत्खनन् गरेर भारतको भंगहा, ईनरवा, सिक्टा, बेतिया र नरकंटियागन्ज सम्म लगेर बिक्री वितरण गर्दै आएका छन् । सीमावर्ती भारतीय गाँउ गदियानी र भंगहाका भारतीयले नेपाली भूमि पनि मिचेका छन् । दशगजा क्षेत्रमा रहेको ४२३ नम्बरको मुख्य सीमा स्तम्भ करिब एक दशक अगाडि ओरीया खोलामा आएका बाढीले बगाएपछि भारतीयले खोलाको छेउको खेती योग्य नेपाली भूमि आफ्नो भएको दाबी गर्दै आएको स्थानीय श्यमसुन्दर महतो थारुले बताए । उनले भने, 'नेपाल तर्फको दुइ किलोमिटर भित्रसम्म पनि पसेर हाम्रो खेतमा लगाइएको बाली उखेलेर भारतीयले बालुवा खनेर लैजान्छन्। यति धेरै हेप्दा पनि नेपालको सरकारले आज सम्म केहि बोल्न सकेको छैन । नेपालको खोलामा बालुवा तस्करी गर्न आउने भारतीयहरुले नेपाली चेलीबेटीहरुलाइ जिस्काउने र अभद्र व्यवहार पनि गर्ने गरेको स्थानीय कारी चौधरीले बताए ।"
शिक्षकको यातनापछि बिरामी बालकको मृत्यु,"झापा : झापाको एक विद्यालयमा अध्ययनरत बालकको मृत्यु भएपछि विद्यालय विवादमा तानिएको छ। शिक्षकको कुटाइबाटती बालकको मृत्यु भएको आशंकामा प्रहरीले अनुसन्धान थालेको छ। कनकाई नगरपालिका६ स्थित चम्पापुर माध्यमिक विद्यालयमा अध्ययनरत १० वर्षीय कृष्णप्रसाद राजवंशीको बिहीबार उपचारका क्रममा मृत्यु भएको हो। उनी कक्षा ४ मा अध्ययनरत थिए। राजवंशीको मृत्युपछि विद्यालयको कार्यालय सहायक (खरिदार) पदमा कार्यरत रविन मगरलाई प्रहरीले नियन्त्रणमा लिएको छ।मगरले कक्षा ४ मा पठनपाठन गराउने क्रममा सोधेको कुरा नजानेको भन्दै गत माघ१८ गते राजवंशीलाई कुटपिट गरेका थिए। शिक्षकको कुटाइबाट विद्यार्थीको कान सुन्निएपछि उपचारका लागि तत्काल स्थानीय कामेश मेडिकल लगिएको थियो। मेडिकलमा सामान्य उपचारपछि उनलाई घर पठाइएको थियो। घर पुगेपछि पनि बालकले आफूलाई शिक्षकले कुटेको कुरा अभिभावकसँग बताएनन्। तर, घरमा कान झनै सुन्निन थालेपछि आफन्तले बारुलाले टोकेको होला भनेर बालकका साथीसँग सोधपुछ गरेका थिए। त्यसपछि राजवंशीका साथीले उनलाई शिक्षकले कान मोलेर यस्तो भएको बताएका थिए। बालकको स्वास्थ्य अवस्था झनै बिग्रिँदै गएपछि थप उपचारका लागि तत्काल बिर्ता सिटी हस्पिटल लगिएको थियो। तर, त्यहाँ पनि उपचार सम्भव नभएपछि बी एन्ड सी पुर्याइएको जानकारी विद्यालयका एक शिक्षक दिए। उनले भने, बच्चाको कान सुन्निएको छ। ठूलो अस्पतालमा लैजानु भनेपछि बिर्तामोडस्थित बी एन्डसी अस्पताल पुर्याइएको थियो। त्यहाँ पनि उपचार सम्भव नभएको भन्दै बिहीबार विराटनगरस्थित नोबेल मेडिकल कलेज पठाइएको थियो। तर, अस्पताल पुर्याएर उपचार सुरु गरेलगत्तै विद्यार्थीको मृत्युभयो। रविन सरले पढाउने क्रममा ह्वाट इज योर ग्रेन्डफादर नेम भनेर सोध्नु भएको रहेछ, ती शिक्षकले भने, विद्यार्थीले जवाफ दिन नसकेपछि कान तान्नु भएको भन्ने सुनिएको हो।आफूले देखेको छैन। के कारणले विद्यार्थीको मृत्यु भयो भन्ने कुरा पोस्टमार्टम रिपोर्ट आएपछि थाहा हुन्छ। सुन्दैछु निमोनियाले गर्दा बच्चाको निधन भएको हो। बी एन्ड सी अस्पताल बिर्तामोडले नोबेलमा रिफर गरेपछि विद्यालयले बालकलाई उपचारका लागि ३० हजार रुपैयाँ दिएको थियो। त्यसपछि मात्र बालकको परिवारले उनलाई २८ गते नोबेल अस्पताल लगेका थिए। अस्पतालमा भर्ना भएका बालकलाईसाधारण बेडमा अक्सिजन दिएरराखिएको थियो। त्यसको आधा घण्टापछि नै उनको मृत्यु भएको स्थानीय छिमेकी कृष्ण पौडेलले बताए। विद्यालयका प्रधानाध्यापक विष्णुप्रसाद कोइरालाका अनुसार शिक्षकले सामान्य कान मोले पनि बालकको पुरानै बिरामी निमोनियाका कारण मृत्यु भएको दाबी गरे। इलाका प्रहरी कार्यालय अनारमनीका प्रहरी नायब उपरीक्षक सन्तोष आचार्यले शिक्षकको पिटाइबाट विद्यार्थीको मृत्यु भएको भन्ने खबर आएपछि शिक्षकलाई पनि सोधपुछका लागि अहिले इलाका प्रहरी कार्यालय अनारमनी बिर्तामोडमा राखिएको छ। आचार्यले भने, उक्त घटनाको बारेमा बिहीबार साँझसम्म उजुरी परेको छैन। उजुरी आएपछि मात्र घटनावारे थप अनुसन्धान गरिनेछ।विद्यालयमा शिक्षक कम भएको समयमा मगरलाई विद्यार्थी नियन्त्रण गर्न र पढाउन जिम्मेवारी दिने गरेको पाइएको छ।"
