शीर्षक,विवरण
लकडाउनले छिनेको गाँस,"विश्वव्यापी महामारी (कोभिड१९) ले नेपाललगायत सारा विश्वलाई नै प्रभावित तुल्याएको छ। व्यक्तिव्यक्तिबीच दूरी कायम गरे मात्र यो रोग समुदायमा संक्रमण हुन नसक्ने र नियन्त्रणको एकमात्र उपाय भएकाले आज विश्वले नै लकडाउन अपनाएको छ। नेपालको सन्दर्भमा राज्यले गर्नुपर्ने न्यूनतम कार्य नगर्ने तर लकडाउन थपिरहनाले जनजीवन कष्टकर मात्र होइन, कतिपय नागरिक भोकभोकै मर्न बाध्य भएका छन्। यसको अर्थ रोगले भन्दा भोकले मर्ने अवस्थामा नागरिक पुग्नु असफल राज्यको द्योतक हो। बिहान कमाएर बेलुकी हातमुख जोड्नुपर्ने वर्गलाई राज्यका निकायले नजर पुर्याउन नसक्दा यो अवस्था उत्पन्न भएकोमा कसैको दुईमत छैन। कोभिड१९ को कुनै खोप वा उपचार छैन। यो कहिलेसम्म फैलिरहन्छ भन्ने टुंगो छैन। विश्व स्वास्थ्य संगठन (डब्लूएचओ) ले त यो तत्कालै नहट्नेमा सारा विश्वलाई चेतावनी दिइसकेको छ। यस्तो प्रतिकूल अवस्थामा लकडाउन गरेर मात्र सम्भव पनि छैन। उसो भए उपाय के त ? हामी अझै पनि सामाजिक दूरी कायम राखेर दैनिक व्यवहार गर्न अभ्यस्त भइसकेका छैनौं। अझ सहर, बजार, कार्यालय र सार्वजनिक ठाउँमा भीडभाड नगराई आफ्नो दैनिक क्रियाकलाप गर्न पनि सकिने होइन। लकडाउन खुकुलो गर्दा संक्रमण फैलिने भय र चिन्ता एकातिर छ। अर्काेतिर लकडाउन कायम राखिरहँदा हुँदा खाने वर्ग भोकभोकै मर्नुपर्ने अवस्था छ। यस्तो विषम परिस्थितिमा नागरिक भोकभोकै पनि नमर्ने र रोग संक्रमणले व्यापकता पनि नपाउने उपाय अवलम्बन गर्नुपर्छ। त्यसको पहिलो सर्त सामाजिक दूरी कायम राख्दै उद्यम र सेवा क्षेत्र आंशिक रूपमा खोल्दै जाने। किसानले उत्पादन गरेका वस्तुको सहज ओसारपसार र आमउपभोक्तासम्म आपूर्ति गर्ने बन्दोबस्ती मिलाउने। तत्काल काम नपाएका र खान मुश्किल परिरहेकाहरूका लागि राज्यले नगद उपलब्ध गराउने, जसरी अमेरिकामा त्यहाँका राष्ट्रपति डोनाल्ड ट्रम्पले प्रतिनागरिक १२ सय अमेरिकी डलर दिएर नागरिकलाई भोकभोकै पर्नबाट जोगाए। हाम्रो सन्दर्भमा प्रतिघर, प्रतिपरिवार न्यूनतम एक महिनाका लागि खान पुग्ने रासनपानीका लागि राज्यले नै नगद प्रवाह गर्ने व्यवस्था गर्नु उचित देखिन्छ। कूल जनसंख्यामध्ये एकतिहाइ अभै पनि निरपेक्ष गरिबीको रेखामुनि छन्। त्यसबाहेक ४० प्रतिशत जनसंख्या बिहान कमाएर बेलुकी खाने अवस्थाका छन्। कमाएर खान नपाउने अवस्थासम्म राज्यले उनीहरूको भरणपोषण गर्नैपर्ने न्यूनतम दायित्व हो। यसका लागि सरकारले कथित विकास निर्माणका लागि विनियोजन गरेको कार्यक्रम रद्द गरी जनताको पेट पाल्ने व्यवस्था गर्नुपर्छ। जब नागरिक भोकभोकै मर्छन् भने विकास निर्माण केका लागि ? जबकी आगामी आर्थिक वर्षका लागि सरकारले ल्याएको बजेट भोक, गरिबी र अभावसँग लड्ने खालको छैन। जनप्रतिनिधि, पार्टीका कार्यकर्ता र सरकारका आसेपासेलाई रिझाउने र बजेट छर्ने खालको छ। अनुत्पादक क्षेत्रमा ज्यादा विनियोजन गरिएको छ। अहिलेको संकटलाई मध्यनजर गरी बजेट पारित गर्नुभन्दा अघि सबै नेता तथा जनप्रतिनिधि एकथलोमा उभिएर साझा संकल्प र दृढता प्रदर्शन गर्न सक्नुपर्छ जनताका पक्षमा। सार्वजनिक खर्च पुनरावलोकन आयोगले दिएको सिफारिस अनुसार सरकारले अनावश्यक निकाय, आयोग, संस्था खारेज गरी तिनीहरूले खाँदै आएको तलब, भत्ता र सुविधा जनताको पेट भरणमा उपयोग गर्नुपर्छ। सांसद विकास कोषजस्ता भ्रष्टाचारलाई प्र श्रय दिने कार्यक्रमलगायतका दर्जनौं यस्ता अनुत्पादक क्षेत्रका कार्यक्रम खारेज गर्नुपर्छ। तर विडम्बना कस्तो छ भने जनताले तिरेको करबाट उठेको राजस्वले साधारण खर्च धान्दैन। अर्थात् देशका ठूला पदाधिकारी र सरकारी कर्मचारीलाई तलब भत्ता खुवाउन पुग्दैन। तलब खान आन्तरिक ऋण लिनुपर्ने गरी धान्नै नसक्ने संरचना बनाइएको छ। यस्तो संरचना तत्काल निलम्बन गरी जनतामाथि आइपरेको यो महाविपत् सामना गर्नु नै सरकारको जिम्मेवारी पनि हो। लकडाउनले खोसेको गाँस सरकारले पूरण गरे मात्र यो सरकारप्रति आमनागरिकको भरोसा जागृत हुनेछ।"
बाँदरमुढे घटनाको १५ वर्ष : अझै टुंगिएन न्यायको लडाइँ,"चितवन : १५ वर्षअघि माडीको बाँदरमुढे खोलामा तत्कालिन विद्रोही पक्षले सर्वसाधारण चढेको गाडीमा बम विस्फोट गरायो। तत्कालिन माओवादी कार्यकर्ताले विद्युतीय धराप विस्फोट गराउँदा ३४ जना सर्वसाधारण र तीन सुरक्षाकर्मीसहित ३७ जनाको घटनास्थलमै मृत्यु भएको थियो। पछि थप ५ जनाको मृत्यु भयो, ७० जना घाइते छन्। उक्त घटनाको आज शुक्रबार १५ वर्ष पुरा भएको छ। बाँदरमुडे खोलामा ना १ ख ३२४५ नं को बसमा ०६२ जेठ २३ मा विस्फोट भएको। जेठ २३ सो दिनले माडीबासीलाई वर्षेनी झस्काउने मात्र हैन, नमिठो पीडा दिने गरेको छ। बिनाकारण ज्यान गुमाएपछि माडीबासीले सुरु गरेको न्यायको लडाइँ अझै पुरा भएको छैन। घटनाका पीडितले अझै पनि न्याय मागी रहेका छन। बाँदरमुढे खोलामा स्मारक बनेको छ। पीडित उक्त स्थानमा शोकसभा गरेर फर्किन्छन्। वर्षेनी यो क्रम चल्दै आएको छ। न्यायको बदलामा पीडा अनुभूति हुने घाइतेहरु दुःखेसो गर्छन्। घटनाका विषयमा कसैले सोधे पनि दिक्क मान्छन्, पुरानो घाउ बल्झाएको भन्दै कति त झर्किन्छन्। घटना विर्सन नसक्दा पीडा हुने गरेको उनीहरु बताउँछन्। घटनास्थल नजिकै घर भएकी भुवनशान्ति पौडेल घटना सम्झन चाहन्नन्। उनका श्रीमान्पनि सोही घटनामा घाइते भए। उनको ढाड र टाउको दुख्ने समस्या छ। टाउकोमा चोट लागेका पौडेलका श्रीमान् नियमित औषधि खाइरहन्छन। एकातिर जीवनभर शारीरिक पीडा बोकेर जिउनुको पीडा अर्कोतिर न्याय नपाउँदाको पीडा छ, उनी भन्छिन्, पन्ध्र वर्ष यसरीनै बित्यो अर्को पन्ध्र वर्ष पनि यसरी नै बित्छ त्यसपछि जीवन सकिन्छ। न्याय पाइएला भन्ने कत्ति पनि आश छैन। सो घटनाका अधिकांश घाइते शारीरिक असक्त छन्। कतिपय सामान्य काम पनि गर्न सक्दैनन्। केही घाइते नियमित उपचार र औषधि सेवन गर्छन। बाँदरमुढे घटना पीडित संघर्ष समितिका उपाध्यक्ष कृष्ण अधिकारी पीडितलाई न्याय दिन आलटाल हुने गरेको बताउँछन्। सम्झिन्न भन्दा पनि त्यो कहाली लाग्दो घटना आँखै अगाडि आउँछ, उनी भन्छन्, न्याय माग्दा माग्दै पन्ध्र वर्ष बितिसक्यो, अब त न्यायको आश पनि मर्न थाल्यो। यसले सारै पीडा हुन्छ। घटनाका दोषीलाई कारबाही हुनुपर्ने र उचित क्षतिपूर्तिको माग अझै सम्बोधन भएको छैन। तत्कालिन विद्रोही माओवादीको नेतृत्व गरेका नेकपा अध्यक्ष पुष्पकमल दाहाल सोही क्षेत्रबाट निर्वाचित भएका हुन्। उनले नेतृत्व गरेको पार्टी सरकारमा छ। निर्वाचनको चुनावी कार्यक्रमको सिलसिलामा दाहालले ०७४ मंसिर १७ मा केही पीडितसँग न्याय सम्बोधन गर्ने प्रतिवद्धता पत्रमा हस्ताक्षरसमेत गरे। तर, सहमति कार्यान्वयन स्थानीयको गुनासो छ। त्यसबेलाको सहमतिमा पीडित परिवारका काम गर्न सक्नेलाई रोजगार तथा स्वरोजगार, नसक्नेलाई जीवनवृत्ति, बालबालिका पढाउने, घाइतृको अवस्था अनुसार औषधि उपचारको व्यवस्था गर्र्ने उल्लेख छ। घटनामा ज्यान गुमाएकाहरूको सम्झनामा बाँदरमुढे क्षेत्रमा १० बिगाह जमिनमा स्मारक, ऐतिहासिक नमुना संग्रहालय र चिडियाघर निर्माण गरेर माडीकै प्रमुख पर्यटकीयस्थल बनाउने भनिएपनि उक्त काम पनि नभएको स्थानीय बताउँछन्। यो मानवता विरोधी क्रुर आपराधिक घटना हो, त्यसै अनुसार दोषीलाई कारवाही र पीडितलाई न्याय दिनुपर्छ भन्ने हाम्रो लडाई हो, उपाध्यक्ष अधिकारीले भने, आफु पीडित भएर बस्नुपर्छ दोषीको नजरमा उल्टै पूर्वाग्रही बनेर अतिरञ्जत गरेको आरोप खेप्नुपर्छ। न्याय माग्दै पीडित परिवारले सबै दलका नेतालाई भेटेर ज्ञापनपत्रसमेत बुझाएका थिए। तर, उनीहरुले न्यायको आश्वासन बाहेक अहिलेसम्म केही पाएका छैनन्।"
"लालपुर्जा नेपालको, भूमि भारतीय कब्जामा","झापा : लिम्पियाधुरा र कालापानी मात्र होइन, पूर्वी नेपालको सीमावर्ती झापाका विभिन्न ठाउँमा एक सय ७४ हेक्टर जमिन भारतले मिचेको पाइएको छ। मिचिएको स्थानमा झापाका पाठामारी, मेचीखोला पारिको गाउँ, महेशपुर, मेचीपुल, भद्रपुर गलगलिया सीमा क्षेत्र, काँकडभिट्टा, बारिसजोत, मदनजोत, नकलाबन्दा, बाहुनडाँगीलगायत ठाउँ रहेको सीमाविद् डा राजकुमार पोखरेल बताउँछन्। झापामा मात्रै नौ सय ८८ वटा पिलर छन्। पूर्वका सीमाविद् डा पोखरेलका अनुसार २०२२ सालमा नेपाल सरकारले झापाका वासिन्दाले जग्गा नापजाँच गरेर धनीपुर्जा दिएको हो। ०४५ सालदेखि नेपालको भूमिमा भारतीयले हस्तक्षेप गर्न थालेका हुन्। मेची नदीले धार परिवर्तन गरेसँगै सीमा क्षेत्रका जनताको जमिन पनि परिवर्तन भए। तर, परिवर्तन भएको जमिन उनीहरूले प्राप्त गर्न सकेका छैनन्, डा पोखरेलले भने। दुवै देशबीच पछि मिलाउने हाललाई स्थानीय ती जमिनमा बस्दै गर्छन् भनिएका जमिन पनि भारतले आफ्नो पोल्टामा पारिसकेको छ। पछिल्लो समय त्यसरी नै नेपाली लालपुर्जा भएका जमिनमा भारतीयले खेती गर्ने गरेका छन्। त्यही खेतीका बहानामा सीमामा पटकपटक भारतीय र नेपाली सुरक्षाकर्मीबीच झडप पनि भएको छ। झापा जिल्लाको १४४२ किमि क्षेत्रफल भारतसँग सीमा जोडिएको छ। यी स्थानका केही बासिन्दाले न आफ्नो भूमि भन्न पाएका छन्। न त आपत विपत पर्दा भूमिको उपयोग गर्ने अधिकार नै छ। २०२२ सालमा धनीपुर्जा पाएका सीमावर्ती झापामा बसोबास गर्दै आएकामध्ये बाहुनडाँगीमा एक जनाको १९ बिघा जमिनको लालपुर्जा छ तर जग्गा भारतमा परेको छ। जिल्लाको सीमा क्षेत्रमा लालपुर्जा भएको जमिन भोगचलन मात्र गर्न पाउने बेचबिखन गर्न नपाउने अधिकार भएका भद्रपुर नगरपारिकाअन्तर्गत पर्ने मेचीपारिको डुलु गाउँका २५ घर, कचनकवल गाउँपालिकाको पाठामारी क्षेत्रका करिब २० घर, मेचीनगरस्थित भान्सा खोलाका दर्जनभन्दा बढी घर छन्। उनीहरूको एउटै माग छ कि हामीलाई भारततिर पठाऊ कि नेपालकै जमिनमा लगेर राख। पहिले आफ्नो जमिन भनेर बसोबास खनजोत गरियो। त्यतिखेर बेच्नुपर्ने आवश्यकता थिएन लालपुर्जा छ भन्दै ढुक्क भएर बसियो, भान्सा खोलाका स्थानीय सञ्जीव थापाले भने, ०५२ सालमा भारतबाट सीमा नाप्दै आफ्नै आँगनमा आइपुग्दा बल्ल हामी त भारतमा पो परेका रहेछौं भनेर झसंग भयौँ। सुरुमा उनीहरूले भोगचलन गरेको जग्गा नेपालमै थियो। सुगौली सन्धिपश्चात् सीमांकृत नेपालको जमिनमा भारतले २०४५ साल पिलर गाडेपछि भारततिर परेको स्थानीय बताउँछन्। कचनकवल गाउँपालिका पाठामारीका नुर आलम भन्छन्, मेरा बाबुहरू बस्दादेखि नै नेपाली जग्गा भनेर बसियो। जग्गाको लालपुर्जा पनि छ। यही लालपुर्जाका आधारमा नागरिकता पनि छ। पछि हामी बसिराखेको ठाउँ भारतमा पर्छ भनेपछि पनि यहीँ बसिराखेका छौँ। उनले भने, अहिले बस्दै गर्नु, जग्गा पनि कमाउँदै खानु, छिट्टै मिलाउँला भनेका थिए। यो कुरा २०५२ सालमा सीमा नाप्ने मान्छे आउँदा भनिएको हो। त्यहाँदेखि यो ठाउँमा कोही फर्किएर आएका छैनन्। २०२१ सालको नापीबाट करिब १२ सय हेक्टर नेपाली भूभाग भारतमा परेको अनुमान छ। ०२१२२ सालमा सुरु भएको जग्गा नापी कार्यक्रमअन्तर्गत सीमा क्षेत्रमा नापी हुँदा हकभोगका आधारमा सीमा क्षेत्रका जग्गाधनीलाई पुर्जासमेत दिइएको छ। भारततिर परेको भनिएका नेपाली नागरिकता भएका नेपालीसँग भारतको रासन कार्ड पनि छ। यस विषयमा सीमाविद् पोख्रेल भन्छन्, भारतले नेपालीलाई रासन कार्ड दिएर प्रमाण जुटाउँदै छ। नेपालले भने नजानिँदो ढंगबाट आफ्नै भूमि गुमाउँदै छ। पाठामारीमा २०४५ सालतिर पिलर गाडियो। सीमा क्षेत्रकाले ०५२ सालमा आइपुग्दा मात्र पूरै भूमि भारततर्फ परेको थाहा पाए। जग्गा बेच्न खोज्दा बेच्न पाएनन्। अनि थाहा भयो उनीहरूको जमिन त भारतको कब्जामा रहेछ। मेचीपारि गाउँका जग्गा छुट्याउने क्रममा नेपाली नागरिक बसोबास गरिरहेको भूमि भारततर्फ परेको थियो। त्यसपछि भारतीय पक्षले आफ्नो जमिन सुरक्षाको लागि पिलर गाडेको स्थानीय बताउँछन्। भारतीय पक्षले हप्तैपच्छिे साँधसीमा आएर हेर्ने गरेको छ। तर, नेपाली पक्षलाई वास्तै हुन्न। मेचीपारिका जिनत गणेश भन्छन्, उतिबेला के कसो भएको थियो, थाहा पाएनौँ। अहिले भारतले यहाँको सीमाको जमिनमा हक जमाउन नेपाली भूमिमै छाप्रा बनाइरहेको छ। त्यहाँ मान्छे पनि बस्छन्। नेपाल पक्षबाट अहिलेसम्म त्यहाँ बसोबास गर्नेहबारे कुनै चासो र सोधखोजसमेत गरेनन्। पछिल्लो समय दुवै देशका प्राविधिक टोलीले तयार गरेको डिजिटल नक्साले मापन गर्ने क्रममा सीमा क्षेत्रका जनतालाई यो समस्या आइपरेको हो। अहिले सीमामा यताउता परेका स्थानीयलाई सोही ठाउँमा भोग गर्न दिने, केही समय दुवै देशको बैठकबाट दुविधामा परेका जनताको समस्यालाई सुल्झाइने गरी निर्णय हुने भनेर सम्झौता गरिएको अर्का सीमा सचेतक चिन्तामणि दाहालले बताए।"
म्यान्मार र यूएईले आफ्नै खर्चमा नेपाली फिर्ता गर्दै,"काठमाडौं : खाडी मुलुक युनाइटेड अरब इमिरेट्स (यूएई) र बिम्स्टेक सदस्य मुलुक म्यान्मारले आफ्नै खर्चमा १ सय ९४ जना नेपालीलाई स्वदेश फर्काउँदैछ। यूएईले एक सय ६८ र म्यानमारले २६ जना नेपाली पठाउन लागेको हो। उनीहरू शुक्रबार (आज) काठमाडांै आइपुग्दै छन्। फर्किएकाहरूको हवाई खर्च नेपाल सरकारले व्यहोर्नु पर्दैन। म्यान्मार र यूएईले कोरोना भाइरस संक्रमण फैलिएपछि ती मुलुकमा अलपत्र परेकामध्ये १ सय ९४ नेपालीलाई आफ्नै खर्चमा ल्याइदिने भएका हुन्। यूएईले आफ्नोमा अलपत्र परेकालाई फर्काउन डेढ महिनाअघि नै सरकारलाई पत्राचार गरेको थियो। म्यानमारमा अलपत्र परेकालाई भने सेनाको पहलमा फिर्ता हुन लागेको परराष्ट्र अधिकारीले जनाए। म्यान्मारबाट २६ जना नेपाली ल्याउन नेपाली ल्याउन परराष्ट्र मन्त्रालयको पहलसँगै सेनाले त्यहाँको सेनासँग आग्रह गरेको अधिकारीहरूले बताए। नेपाली सेनाको आग्रहलाई स्विकार्दै म्यान्मारको सेनाले आफ्ना दुईवटा विशेष जहाजबाट त्यहाँ अलपत्र परेका नेपालीलाई ल्याउन तयार भएको हो। म्यान्मारले आफ्नो सेनाको दुई वटा विशेष जहाजबाट २६ जना नेपाली ल्याउँदै छ। म्यान्मारबाट नेपाली लिएर उडेको सेनाको विशेष जहाज शुक्रबार बिहान ९:५० र १०:३५ बजे त्रिभुवन अन्तर्राष्ट्रिय विमानस्थलमा उत्रनेछ। यूएईबाट १ सय ६८ जना नेपाली लिएर एयर अरेबियाको चार्टड विमान शुक्रबार अपराह्न काठमाडौंमा अवतरण हुनेछ। सैनिक प्रवक्ता विज्ञानदेव पाण्डेले म्यान्मार र यूएईबाट आउने नेपालीलाई व्यवस्थापन गर्ने प्रक्रिया पूरा भइसकेको बताए। विमानस्थल ओर्लिएपछि उनीहरूको प्रारम्भिक स्वास्थ्य परीक्षण गरिनेछ। स्वास्थ्य परीक्षणमा कोरोना भाइरसको शंका भएमा त्यस्ता व्यक्तिलाई सीधै कोभिड अस्पताल लगिनेछ। अन्यलाई कोभिड १९ क्राइसिस म्यानेजम्यान्ट सेन्टर (सीसीएमसी) ले प्रदेश अनुरुप तोकेको होल्डिङ क्षेत्रमा राखिनेछ। त्यसपछि सम्बन्धित प्रदेशसँगको समन्वयमा उनीहरूलाई सम्बन्धित पालिकामा पुर्याएर क्वारेन्टाइनमा राखिनेछ। १४ दिने क्वारेन्टाइन बसाइका क्रममा कोरोना भाइरसको संक्रमण नदेखिएमा उनीहरू आफ्नो घर जान सक्ने गरी तयारी गरिएको छ। क्वारेन्टाइनमा रहेका बेला कोरोना भाइरसको संक्रमण देखिए उनीहरूलाई प्रदेशस्थित कोभिड अस्पतालमा भर्ना गरिनेछ। सीसीएमसीको संयोजनमा म्यान्मार र यूएईबाट नेपालीहरू फिर्ता ल्याउन लागिएको हो। म्यान्मारबाट आउनेहरूमा बागमती प्रदेशका १७, गण्डकी प्रदेशका ४, प्रदेश १ का ४ र प्रदेश ५ का १ जना छन्। यूएईबाट आउने १ सय ६८ मध्ये प्रदेश १ का १ सय ३३ जना र बाँकी गण्डकी प्रदेशका रहेको उल्लेख छ। यूएईबाट आउने यात्रुको संख्या घटबढ भएकाले प्रदेशअनुसार यात्रुको विवरण प्रस्ट भइसकेको छैन। म्यान्मार र यूएईबाट आएका सबैलाई सीसीएमसीले बनाएको कार्ययोजनाअनुसार व्यवस्थापन गरिनेछ। त्रिभुवन अन्तर्राष्ट्रिय विमानस्थलमा ओर्लिएपछि उनीहरूलाई प्रदेशबमोजिम तोकिएको होल्डिङ क्षेत्रमा राखिनेछ। सीसीएमसीले प्रदेश १ का यात्रुको व्यवस्थापनका लागि १ हजार जना क्षमताको भक्तपुरको सूर्यविनायकस्थित इम्पेरियल पार्टी प्यालेस र ठिमीस्थित हेरिटेज पार्टी प्यालेसलाई होल्डिङ क्षेत्र तोेकेको छ। बागमती, गण्डकी प्रदेश र प्रदेश ५ का यात्रुलाई काठमाडौंको सुकेधारास्थित मिराकल र स्काइजोन पार्टी प्यालेस, बसुन्धारास्थित यती र कुण्डलिनी पार्टी प्यालेसलाई होल्डिङ क्षेत्र तोकेको छ। उपत्यकामा बस्ने यात्रुलाई समेत सुकेधारा र वसुन्धाराकै पार्टी प्यालेसमा राखिनेछ। कर्णाली र सुदूरपश्चिम प्रदेश जाने यात्रुका लागि ललितपुरको धोबीघाटस्थित सिद्धार्थ कटेज, महालक्ष्मीस्थानस्थित डिलाइट र खरिबोटस्थित मण्डला पार्टी भेन्युलाई होल्डिङ क्षेत्र तोकिएको छ। सरकारले कोरोना भाइरसको संक्रमणका कारण हवाई र स्थलमार्गबाट स्वदेश फर्कने नेपालीको व्यवस्थापनका लागि बृहत् कार्ययोजना बनाएको थियो। सीसीएमसीले बनाएको उक्त कार्ययोजनालाई मन्त्रिपरिषद्ले स्वीकृत गरेपछि कार्यान्वयनमा आएको हो। यससँगै यूएईबाट अन्य नेपाली पनि उनीहरूले ल्याउँदै छन् भने कुवेत र ओमानबाट पनि ल्याइदिने गरी तयारी अगाडि बढेको छ। साउदी र कतारबाट पनि आउनेछन्। मलेसियाबाट पनि नेपाली फर्काउने गरी प्रक्रिया अगाडि बढेको छ। अन्य युरोपेली मुलुक, अस्ट्रेलिया र अमेरिकाबाट पनि फर्कनका लागि नेपालीले आवेदन दिएका छन्। तयारीमा ढिलाइ हुँदा नेपाल एयरलाइन्सको अस्ट्रेलिया उडान भएको तेस्रो विमान पनि खाली फर्कनुपरेको छ। म्यान्मारको सैनिक जहाजबाट आउने कुल ः २६ जना बागमती प्रदेश ः १७ जना गण्डकी प्रदेश ः ४ जना १ प्रदेश ः ४ जना ५ प्रदेश ः १ जना एयर अरेबियाबाट आउने कुल ः १ सय ६८ जना १ प्रदेश र कर्णाली प्रदेश"
कोरोना नियन्त्रणको विषयमा स्थानीय तहसँग प्रधानमन्त्रीको छलफल,"काठमाडौं : प्रधानमन्त्री केपी शर्मा ओलीले कोभिड१९ को रोकथाम र नियन्त्रणका बारेमा स्थानीय तहका सङ्घसङ्गठन तथा पदाधिकारीसँग छलफल गरेका छन्। प्रधानमन्त्री निवास बालुवाटारमा भएको छलफलमा कोभिड१९ रोकथाम र नियन्त्रण गर्न स्थानीय तहले भोगेका समस्या, क्वारेन्टिनको निर्माण, स्वास्थ्य सामग्रीको अवस्था, आगामी आर्थिक वर्ष २०७७०७८ को बजेटको बारेमा भएको गाउँपालिका राष्ट्रिय महासङ्घका अध्यक्ष होमनारायण श्रेष्ठले जानकारी दिए। प्रधानमन्त्री ओलीले कोभिड१९ रोकथाम र नियन्त्रणमा स्थानीय तहले खेलेको भूमिकाको सराहना गर्दै कोभिड१९ को रोकथाम र नियन्त्रण सङ्घ, प्रदेश र स्थानीय तहले मिलेर गरेमात्र सफलता प्राप्त गर्न सकिने बताए। उनका अनुसार प्रधानमन्त्रीले कोभिड१९ नियन्त्रण गर्नका लागि स्थानीय तहका समस्याका बारेमा सुझावसमेत लिएका छन्। उनले लामो समय लकडाउनका कारणले मुलुकको आर्थिकलगायतका गतिविधि ठप्प रहेका भन्दै उक्त गतिविधि चलायनमान गराउनुपर्ने र कोभिड१९ को नियन्त्रण पनि गर्नुपर्ने भएकाले दुवै चूनौतिलाई सँगैसँगै लैजानुपर्ने बताएको महासङ्घका अध्यक्ष श्रेष्ठले जानकारी दिए। नेपाल नगरपालिका सङ्घका अध्यक्ष अशोक ब्यान्जुका अनुसार प्रधानमन्त्री ओलीले स्थानीय सरकार जनताको नजिकको सरकार भएकाले कोभिड१९ नियन्त्रण गर्न स्थानीय तहले भूमिका खेल्नुपर्ने बताए। प्रधानमन्त्री ओलीले स्थानीय सरकार जति सक्रिय भयो त्यति नै चाँडो कोभिड१९ नियन्त्रण गर्न सकिने बताए। उनले स्थानीय तहको सवलीकरण गरेर मात्र मुलुकमा आर्थिक विकास गर्न सकिने धारणासमेत व्यक्त गरे। छलफलमा प्रधानमन्त्रीलाई स्थानीय तहमा कोभिड१९ नियन्त्रण गर्न खेलेको भूमिका र समस्याका बारेमा आफूहरुले जानकारी गराएको अध्यक्ष ब्यान्जुले बताए। उनले सांसदलाई छुट्टाइएको स्थानीय पूर्वाधार विकास कोषको रकम कोभिड१९ को रोकथाम र नियन्त्रणमा खर्च गर्न प्रधानमन्त्रीसँग माग गरे। छलफलमा रक्षा तथा उपप्रधानमन्त्री ईश्वर पोखरेल, स्वास्थ्य तथा जनसङ्ख्या मन्त्री भानुभक्त ढकाल, जिल्ला समन्वय समिति महासङ्घका अध्यक्ष सीता सुन्दासलगायतको सहभागिता रहेको थियो। रासस"
"प्रदेश १ को नीति तथा कार्यक्रम : स्वास्थ्य, कृषि र राहतमा बजेट","विराटनगर : लकडाउनको मार खेपेका कृषकलाई राहत प्याकेजसहित बेरोजगारलाई स्वरोजगारमुलक परियोजन प्राथमिकतामा राख्दै प्रदेश १ सरकारले आर्थिक वर्ष २०७७७८ को वार्षिक नीति तथा कार्यक्रम प्रस्तुत गरेको छ। कृषकलाई राहतसहित कृषि र स्वास्थ्यमा बढी लगानी समेटेको नीति तथा कार्यक्रम शुक्रबार प्रदेश प्रमुख सोमनाथ अधिकारी (प्यासी)ले प्रदेशसभामा पेश गरेका हुन्। कोरोना भाइरस (कोभिड१९)को असर सबैभन्दा बढी कृषिमा परेकोले कृषकलाई सुरुवातमा ४५ करोड बराबरको विशेष राहत दिने र त्यसपछि कृषि पेशामा लगानी गर्ने नीति तथा कार्यक्रममा उल्लेख छ। कोरोना भाइरस नियन्त्रण र आगामी समय देखिने महामारीसँग जुध्न प्रभावित क्षेत्र पहिचान गरी नीति तथा कार्यक्रम तयार पारिएको प्रमुख प्यासीले सदनमा जनाए। आगामी आर्थिक वर्षमा प्रदेशका बेरोजगार युवाका लागि उत्पादनशील रोजगारी व्यवस्थापन गर्न उद्योग र भौतिक पूर्वाधार विकास उच्च प्राथमिकतामा रहन्छ नै, त्यससँगै कृषि र स्वास्थ्य पहिलो प्राथमिकतामा हो, नीति तथा कार्यक्रम प्रस्तुत गर्दै उनले भने, सरकारको पहिलो प्राथमिकता कोरोना महामारीसँग जुध्ने हो। प्रस्तुत नीति तथा कार्यक्रममा शिक्षा, सुरक्षा, सूचना, प्रविधि र वन तथा वातावरणको क्षेत्रलाई सरकारले उच्च महत्वका साथ राखेको छ। वैदेशिक रोजगारी गुमाएर स्वदेश फर्कने युवाका लागि स्वरोजगारमुलक परियोजना सञ्चालन गर्ने, त्यस्ता परियोजनामा कृषि र उद्योगलाई प्राथमिकता दिने बताइएको छ। करिब २ लाखसम्म युवा प्रदेश १ मा फर्कन सक्ने आँकलन गर्दै यसरी फर्कनेका लागि रुचिअनुसार कार्यक्रम तर्जुमा गर्न प्रदेश योजना आयोगबाट अनलाइन फारम आह्वान गरिने सरकारको योजना छ। मुख्यमन्त्री युवा उद्यमशीलता कार्यक्रम र मेरो कृषि, मेरो पौरख भन्ने नाराका साथ प्रदेश प्रमुख नवप्रवर्तन कृषि कार्यक्रम कार्यान्वयन गर्नेे घोषणा गर्दै प्रदेश १ सरकारले कृषिक्षेत्रको आत्मनिर्भरतालाई कायम राख्दै अझ समृद्ध बनाउन स्थानीय तह, सहकारी एवम् निजीक्षेत्र, बैंक तथा वित्तिय क्षेत्र र स्वीस विकास नियोग समेतसँगको सहकार्यमा कार्यान्वयन हुने गरी एक कोरोना पुनरुत्थान कोष खडा गरिने नीति तथा कार्यक्रममा उल्लेख गरेको छ। जेष्ठ नागरिक दन्त उपहारदेखि एम्बुलेन्स स्वास्थ्य क्षेत्रलाई पनि प्रमुख प्राथमिकतामा राखेको सरकारले प्रदेश१ का प्रत्येक जिल्ला अस्पतालमा कम्तीमा चार वटा भेन्टिलेटरसहितको स्वास्थ्य सेवा सुरु गर्ने, प्रदेशमा सरुवा रोग अनुसन्धान तथा उपचार केन्द्र बनाउने कार्यक्रममा समेटेको छ। भविष्यमा आइपर्ने सम्भावित महामारीसँग सुनियोजित रुपमा जुध्न, बिरामीको उचित उपचार र व्यवस्थापन गर्न तथा सूक्ष्माअतिसूक्ष्म जीवाणु र मानव स्वास्थ्य सम्बन्धी अनुसन्धान गर्न, जडीबुटीको उपयोग र उपयोगिताका बारे प्रदर्शन, प्रचार र तालिमसहित उपचार सेवा प्रदान गर्न एक प्रादेशिक बहुविशिष्टीकृत सेवा आरोग्य अस्पताल तथा सरुवा रोग अनुसन्धान केन्द्र स्थापनाका लागि सम्भाव्यता अध्ययन गरी सरकारी, सार्वजनिक तथा निजी साझेदारीमा निर्माण कार्य सुरु गरिने पनि सरकारले घोषणा गरेको छ। विराटनगरको कोशी अस्पताललाई प्रदेश मातहत ल्याउन पहल गर्दै ६ भेन्टिलेटरसहित स्तरोन्नती गर्ने, धनकुटामा ६ भेन्टिलेटरसहित प्रादेशिक शिक्षण अस्पताल बनाउने र मोरङ मंगलबारेमा अत्याधुनिक मदन भण्डारी ट्रमा सेन्टर बनाउने कार्य अघि बढाइने योजना समेत सरकारले नीति तथा कार्यक्रममा उल्लेख छ। यस्तै एम्बुलेन्सलाई म्यापिङ गरी जीपीएससहितको सेवा गर्ने, प्रजनन स्वास्थ्य समस्या, आङ खस्ने, स्तन र पाठेघर क्यान्सर उपचारलाई सहज गर्ने, पछाडि परेका समुदायलाई स्वास्थ्य सेवाको मूलधारमा ल्याउने, सबैलाई स्वास्थ्य बीमामा समेट्ने र १३७ मा बहुपक्षीय पोषणा कार्यक्रम चलाउने कार्यक्रममा उल्लेख छ। जेष्ठ नागरिक दन्त उपहार कार्यक्रम सबै पालिकामा संचालन गर्ने र प्रदेशभर डिजिटल टेलिमेडिसन सेवा पहुँच बढाउने पनि प्रदेश १ सरकारले घोषणा गरेको छ। उद्योगलाई राहत र प्रोत्साहन उद्योग र भौतिक पूर्वाधार विकास उच्च प्राथमिकतामा रहने जनाएको प्रदेश सरकारले नीति तथा कार्यक्रममा विद्यमान उत्पादन र वितरणको परम्परगत प्रणालीमा व्यापक सुधार गर्ने जनाएको छ। समाजको सबभन्दा तल्लो वर्गका समुदायमा पहुँच पुग्ने गरी न्यायोचित वितरणको सुनिश्चत गर्दै एक जिल्ला एक उद्योग स्थापना गर्ने नीति तथा कार्यक्रममा उल्लेख गरेको छ। लकडाउनको मार खेपेका उद्योग क्षेत्रको पुनर्ताजगीकृत गर्न र व्यवसायिकताद्वारा कृषि उद्योग क्षेत्रको आत्मनिर्भरतालाई कायम राख्दै अझ समृद्ध बनाउन स्थानीय तह, सहकारी एवम् निजीक्षेत्र, बैंक तथा वित्तिय क्षेत्र र स्वीस विकास नियोग समेतसँगको सहकार्यमा कार्यान्वयन हुने गरी एक कोरोना पुनरुत्थान कोष खडा गर्ने सरकारले जनाएको छ। स्वीस सरकारको सहयोगमा प्रदेश सहयोग कार्याक्रम पूर्ण रुपमा कार्यान्वनयमा ल्याउन स्थानीय तहसँगको साझेदारीमा तीन परियोजना कार्यान्वयन गर्ने र यस वर्ष कार्यान्वयनमा ल्याउन नसकेको कार्यक्रमलाई सूचना प्रविधिको प्रयोग गरी परियोजना बैंक सञ्चालन गर्ने, सीएम ड्यासबोर्डबाट परियोजनाको मूल्यांकन र अनुगमन गर्ने सरकारको योजना सरकारको छ। यो परियोजनाबाट विकास निर्माण र औद्योगीक क्षेत्रको विकास गर्ने सरकारले जनाएको छ।"
जानकीका पाँच जनाले जिते कोरोना,"टीकापुर : कैलालीको जानकी गाउँपालिकाका पाँच पुरुष कोरोना जितेर शुक्रवार घर फर्किएका छन्। कोरोना संक्रमण पुष्टि भएपछि टीकापुर अस्पतालको आइसोलेसनमा रहेका उनीहरु शुक्रबार डिस्चार्ज भएका हुन्। कोरोना जित्नेमा जानकी गाउँपालिका३ भगतपुरका ३८, वडा नम्बर ७ कञ्चनपुरका १९ र २१ वर्षीय पुरुष रहेका छन्। त्यस्तै वडा नम्बर ४ का २५ र ३० वर्षीय पुरुष रहेका छन्। कैलालीको टीकापुरस्थित अस्पतालमा उपचारार्थ आइसोलेसनमा रहेका उनीहरुलाई टीकापुर अस्पताल व्यवस्थापन समितिका अध्यक्ष दीपक रावलसहित स्वास्थ्यकर्मीको टोलीले पुष्पगुच्छा दिएर बिदा गरे। कोरोना जितेर घर फर्किएका एकजनाले सामाजिक दूरी कायम राखेर आत्मबल बलियो बनाए कोरोनालाई जित्न सकिने बताए। सामाजिक दूरी कायम राखेर सचेत हुँदै आत्मबल बढाउने हो भने कोरोना जितिन्छ, घर फर्किदै गरेका एकजनाले भने, कोरोनासँग हामी लड्न सक्दा रहेछौं भन्ने आत्मविश्वास बढेको छ। अर्का संक्रमति एकजनाले १४ दिनसम्म अस्पतालको आइसोलेसनमा बस्दा समेत कोरोना संक्रमण भएको अनुभव नै नभएको बताए। जानकी गाउँपालिका१ स्थित सरस्वती माविको क्वारेन्टाइनमा बसेका दुई जनामा जेठ ९ गते कोरोना संक्रमण पुष्टि भएको थियो भने १३ गते र १५ गते अन्य दुई जनामा कोरोना पुष्टि भएको थियो। टीकापुर अस्पतालमा अब एक गर्भवती महिलासहित टीकापुर नगरपालिकाका ४ जना र जानकी गाउँपालिकाका २ जना आइसोलेसनमा उपचार्थ भर्ना गरिएका छन्। उनीहरु सबैको अवस्था सामान्य रहेको टीकापुर अस्पतालका मेडिकल सुपरीटेण्डेन्ट डाक्टर जितेन्द्र कँडेलले जानकारी दिए। यसअघि सेती प्रादेशिक अस्पताल धनगढीबाट लम्की चुहा नगरपालिका वडा ९ धनचैयाका २१ वर्षीय पुरुष वैशाख ७ गते, धनगढी उपमहानगरपालिक५ तारानगरका ३४ वर्षीय पुरुष वैशाख ९, लम्की चुहा नगरपालिका१ भुरूवाकी ६५ वर्षीया महिला वैशाख ११ गते र धनगढी उपमहानगरपालिका५ तारानगरका ३४ वर्षीया महिला वैशाख २६ गते डिस्चार्ज भइसकेका छन्। शुक्रबार डिस्चार्ज भएकासहित कैलालीमा कोरोना जितेर डिस्चार्ज हुनेको संख्या ९ पुग्ने भएको छ।"
कर्णालीका कांग्रेस नेताले फिर्ता गरे गाडी,"सुर्खेत : कर्णाली प्रदेश सभा सदस्य तथा प्रमुख प्रतिपक्ष नेपाली कांग्रेस संसदीय दलका नेता जीवनबहादुर शाहीले गाडी फिर्ता गरेका छन् । यसअघि कर्णालीका मुख्यमन्त्री महेन्द्रबहादुर शाहीले पनि सुरक्षाकर्मी र पछुवा गाडी फिर्ता गरेका थिए । प्रदेश सभा सचिवालयलाई आफूले प्रयोग गरेको गाडीको चाबी हस्तान्त्रण गर्दै कांग्रेस नेता शाहीले कर्णालीका मन्त्री तथा सांसदलाई पनि महंगा गाडी नचड्न आग्रह गरेका छन् । आर्थिक रुपमा अन्य प्रदेशभन्दा कर्णाली गरिब प्रदेशको रुपमा चिनिएको भन्दै सबै महंगा गाडी बेचेर सस्ता गाडी प्रयोग गर्नुपर्ने उनको भनाइ छ । प्रदेश सरकारले वित्तीय अनुसाशन तथा आर्थिक मितव्यीता कायम गर्न महंगा गाडी प्रयोग गर्न नहुने उनको तर्क छ । 'कोरोनाको संक्रमणले कर्णाली थला पर्दै गएको छ । यहाँ भैंसी गोठमा मान्छेलाई क्वारेन्टाइन राख्नुपरेको छ, उनले भने,' 'कर्णालीका मन्त्री तथा सांसदले गाडी सुविधा लिएकोबारे धेरैले आलोचना गरेपछि गाडी फिर्ताको अभियान मैले गरेको हुँ। अरुले पनि फिर्ता गरुन् ।' प्रमुख प्रतिपक्ष संसदीय दलको नेताको हैसियतमा कानुनले पाउनुपर्ने गाडी पाए पनि महंगो गाडी नचड्ने उनले बताए । कर्णाली प्रदेश सरकारले यहाँका मन्त्री तथा सांसदलाई ५० लाख बढीका गाडी सुविधा दिएको छ । व्यंग्यात्मक शैलीमा उनले थपे, 'महंगो गाडी चड्ने मेरो हैसियत होइन । मेरो गाउँमा बाटो पुगेको छैन । मेरो गाउँले खाली खुट्टा हिडिँरहेका छन् । जनता भोकभोकै छन् । उपचार नपाएर मर्नुपरेको छ । मन्त्रालय तथा सरकारी कार्यालयमा एसी जडानदेखि अनावश्यक व्यवस्थापन खर्च भइरहेको छ ।' विभिन्न संसदीय समितिका अध्यक्ष र मन्त्रीहरुको पनि स्कार्पीयो गाडी चड्ने हैसियत नभएको भन्दै मोटरसाइकल सेवा दिनुपर्ने उनको भनाइ छ ।"
कोरोना नियन्त्रणमा सरकार संवेदनशील छैन : पूर्वमन्त्री बलायर,"काठमाडौं : नेपाली कांग्रेसका केन्द्रीय सदस्य एवं पूर्वमन्त्री बीरबहादर बलायरले कोरोना भाइरस नियन्त्रणमा सरकार संवेदनशील नरहेको दावी गरेका छन्। संक्रमितको संख्या वृद्धिसँगै मृत्यु हुनेको संख्या बढिरहेको उल्लेख गर्दै उनले सरकारलाई कोरोना नियन्त्रणमा गम्भीर बन्न आग्रह गरे। सरकारको कार्यशैलीका कारण नेपालमा कोरोनाले महामारीको रुप लिन सक्नेतर्फ सचेत गराए। 'क्वारेन्टाइनमा मान्छेहरुको मृत्यु भइरहेको छ, मृत्युपछि कोरोना पुष्टि हुन्छ', उनले भने, 'यस्तै अवस्था रहिरहे नेपालमा कोरोनाले महामारीको रुप लिन सक्छ। तर सरकार भने गम्भीर देखिँदैन।' उनले क्वारेन्टाइनलाई व्यवस्थित गर्न र क्वारेन्टामा रहेका सबैको कोरोना परीक्षणलाई तीब्रता दिन सरकारसँग माग गरे। पूर्वमन्त्री बलायरले मान्छे मरेपछि कोरोना परीक्षण हुने अवस्थाको अन्त्य गर्नसमेत सरकारलाई आग्रह गरे। 'संक्रमण मुक्त भनेर दिउँसो घर पठाएको व्यक्तिको मृत्यु हुन्छ, मरेपछि फेरि चेकजाँच गरिन्छ र कोरोना संक्रमित पुष्टि हुन्छ', उनले भने, 'क्वारेन्टाइनमा रहेका व्यक्तिहरुले उपचारका लागि हारगुहार माग्दामाग्दै ज्यान गुमाइरहेका छन्। न्यूनतम स्वास्थ्य सुविधाबाट नागरिक बञ्चित भइरहेको अवस्था छ।' उनले पहिलो कोरोना संक्रमण भएको पाँच महिना पुग्दासमेत पर्याप्त परीक्षण किट नहुनुले सरकारको कार्यशैली प्रष्ट हुने बताए। 'आज पनि किटको अभावमा कोरोना परीक्षणमा समस्या भएको सुन्दा सरकार कति गैरजिम्मेवार छ भन्ने पुष्टि हुन्छ', उनले थपे, 'न पर्याप्त कीट छ, न विश्वस्त उपचारको व्यवस्था। लकडाउन लम्ब्याएर मात्र कोरोना नियन्त्रण नहुने भन्दै नेता बलायरले परीक्षणलाई व्यापकता दिनुपर्नेमा जोड दिए।"
कोरोना महामारीका बेला मन्त्रीलाई महंगो गाडी किनिँदै,"विराटनगर : कोरोना भाइरसको त्रास बढिरहेका बेला प्रदेश १ को उद्योग, पर्यटन, वन तथा वातावरण मन्त्रालयले महँगा गाडी खरिदको प्रक्रिया अन्तिम चरणमा पुयाएको छ। मन्त्रालयले तीनवटा गाडी खरिदका लागि गरेको पछिल्लो तयारी निक्कै विवादित बनेको छ। मन्त्री जगदीशप्रसाद कुसियैतका लागि दुई करोड सात लाख ५० हजार रुपैयाँको सुविधा सम्पन्न गाडी खरिद गर्ने निर्णय गर्दै मन्त्रालयले २०७६ फागुन १८ गते पहिलो पटक बोलपत्र आह्वान गरेको थियो। त्योसँगै ८५ लाख ४८ हजार रुपैयाँ दरका अरु दुईवटा पीकअप गाडी पनि खरिद गर्ने गरी बोलपत्र आह्वान गरिएको थियो। मन्त्रालयका प्रवक्ता अनिरुद्र साहले एउटा गाडी मन्त्री कुसियैत तथा अरु दुईवटा डिभिजन वन कार्यालय तेह्रथुम र भोजपुरका लागि खरिद गर्न लागिएको जानकारी दिए। चढ्नलाई गाडी नभएपछि मन्त्रीज्यूका लागि खरिद गर्नै पर्ने अवस्था आयो, उनले भने, गाडी नहुँदा तेह्रथुम र भोजपुर डिभिजन वन कार्यालयको काम कारबाही पनि प्रभावित बनिरहेका थिए। मन्त्री कुसियैत कोे १ झ ५६९ नम्बरको टाटा सुमो गाडी चढ्दै आएका छन्। उनका लागि नयाँ गाडी खरिद भएपछि टाटा सुमो राज्यमन्त्री विजय विश्वासले प्रयोग गर्ने मन्त्रालयका प्रवक्ता साहले बताए। मन्त्री कुसियैत प्रदेश सरकारका कोरोना रोकथाम, नियन्त्रण तथा उपचार समितिको आपूर्ति व्यवस्था संयोजक र दैनिक उपभोग्य वस्तुको आपूर्ति व्यवस्थापन समिति संयोजक पनि हुन्। कोरोना भाइरसले सबै क्षेत्र आक्रान्त बनिरहेका बेला मन्त्रीका लागि महँगो गाडी खरिद गर्न लागिएको भन्दै चौतर्फी आलोचना हुन थालेको छ। तीनवटै गाडी खरिदका लागि मन्त्रालयले जेठ १२ गते बोलपत्र स्वीकृत गरेको छ। बोलपत्र स्वीकृत गर्दै काठमाडौंको पायोनियर मोटो कर्पोरेसन प्रालिसँग दुई करोड सात लाख ५० हजार र काठमाडौंकै सिप्रदी टेडिङ् प्रालिसँग ८५ लाख ४८ हजार रुपैयाँका दुईवटा गाडी खरिद गर्ने प्रक्रिया अन्तिम चरणमा पुयाइएको प्रवक्ता साहको भनाइ छ। उनका अनुसार गाडी खरिदको निर्णयपछि पहिलो पटक फागुन १८ गते एक महिने सूचना जारी गरिएको थियो। तर कोरोना भाइरसको संक्रमण फैलन नदिन चैत ११ बाट लकडाउन भएपछि गाडी खरिद प्रक्रिया लम्बिएको साहको भनाइ छ। चैत १८ मै बोलपत्र स्वीकृत गर्दै काम अघि बढाउनु पर्ने भए पनि लकडाउनले सम्भव भएन, उनले भने, त्यही भएर अहिले प्रक्रिया अघि बढाइएको हो।अहिलेसम्म मन्त्रालयले गाडी खरिद नगरेको बताउँदै साहले पछिल्लो समय अति नै आवश्यक परेकाले खरिद गर्नै पर्ने अवस्था आएको दाबी गरे। मन्त्री कुसियैतले सीमित साधनका कारण गाडी खरिद गर्नु पर्ने अवस्था आएको दाबी गरे। संरचनागत रुपमा ठूलो भएको मन्त्रालयमा राज्यमन्त्री पनि थप भएपछि झन् साधनको अभाव खड्कियो, उनले भने, स्रोत, साधन सीमित हुँदा हामी धेरै दुःखले चलिरहेका थियौं। कुसियैतले अहिलेसम्म मन्त्रालयले अतिरिक्त रुपमा गाडी खरिद नगरेको दाबी पनि गरे। एउटा टाटा सुमो भएको पनि कोरोना अस्पताललाई दिनु परेपछि मन्त्रालयमा झन् सवारी संकट परेको उनको दाबी छ। मुलुकको अर्थतन्त्र नै धाराशायी र जर्जर भइरहेको बेला मन्त्रीका लागि महँगो गाडी किन्ने प्रक्रिया अघि बढाउनु सान्दर्भिक नभएको नागरिक अगुवा उत्तम ढुंगेलको भनाइ छ। कोरोनाबाट थला परेको अर्थतन्त्रलाई टिकाइ राख्न सबैतिर भइरहेका अनावश्यक खर्च घटाउनुपर्ने आवाज उठिरहेको छ। उनले भने, तर मन्त्री भने खर्च कटौती भन्दा पनि महँगो गाडी चढ्ने होडमा लाग्नु दुर्भाग्यपूर्ण हो। कोरोना संक्रमण फैलिएर मुलुकमा जनताले दुःख पाइरहेका बेला पनि जनप्रतिनिधिको शोखको लागि खरिद प्रक्रिया नरोकिनु दुःखद् भएको उनले बताए। विपक्षी दलहरुले पनि कोरोना त्रासमा जनता भोकभोकै भइरहदाँ प्रदेश सरकारको गाडी खरिद गर्ने निर्णयमा आपत्ति जनाएका छन्। प्रमुख प्रतिपक्षी नेपाली कांग्रेस प्रदेशसभा संसदीय दलका नेता राजीव कोइरालाले अहिले सरकारका लागि गाडी किन्ने उपयुक्त समय नभएको बताए। जनता राहत नपाएर भोकैभोकै छन्, उनले भने, कोरोना परीक्षण गर्न नसकेर नसकेर जनता आतंकित र त्रसित भइरहेका बेला आफ्ना सुविधाका लागि गाडी खरिद गर्न भने अग्रसर हुनु खेदजनक छ। कोरोनाविरुद्ध लड्न अग्रपंक्तीमा खटिएकालाई सहयोग गर्नु पर्ने बेलामा मन्त्री नै महँगो गाडीमा लोभिनु संघीयताका बारेमा र प्रदेशका जनतामा राम्रो सन्देश नजाने कोइरालाको भनाइ छ।"
रुकुम घटनाको छानबिन गर्न संसदीय विशेष समिति गठन गरिने,"काठमाडौं : ६ जनाको ज्यान जाने गरी रुकुम पश्चिमको चौरजहारी नगरपालिका८ सोतीमा भएको घटनाको छानबिन गर्न संसदीय विशेष समिति गठन हुने भएको छ। प्रतिनिधिसभाको आजको बैठकमा सभामुख अग्निप्रसाद सापकोटाले पटकपटक प्रमुख प्रतिपक्षी दलले सो घटनाको अनुसन्धान गर्न संसदीय छानबिन समिति गठन गर्न माग गरिरहेको र अन्य राजनीतिक दलले समेत सो विषयलाई प्रमुखताका साथ उठाएकाले समिति गठन गरिने जानकारी दिए। सो घटनाका सम्बन्धमा अघिल्ला बैठकमा पनि कुरा उठेकाले त्यसलाई सम्बोधन गर्न तथा उक्त घटनाको आवश्यक अध्ययन तथा अनुगमन गरी सभामा प्रतिवेदन पेश गर्न प्रतिनिधिसभामा प्रतिनिधित्व गर्ने दलसँग आवश्यक छलफलपछि प्रतिनिधिसभा नियमावली, २०७५, नियम १७७ बमोजिम संसदीय विशेष समिति गठन गरिने भएको हो। त्यसअघि प्रमुख प्रतिपक्षी दल नेपाली कांग्रेसले रुकुम (पश्चिम) घटनाको निष्पक्ष छानबिन गर्न सर्वदलीय संसदीय छानबिन समितिको गठन गर्न पुन : माग गरेको थियो। बैठकमा समय माग गरेर कांग्रेस सचेतक पुष्पा भुसालले घटनाका सम्बन्धमा सरकारका तर्फबाट प्रभावकारी छानबिन हुनेमा आशङ्का देखिएको जनाउँदै संसदीय छानबिन जरुरी रहेको बताए। घटनाको अनुसन्धानलाई सरकारका तर्फबाट प्रभावित बनाउने र हल्का बनाउने ढङ्गबाट राज्यको अभिव्यक्ति आएको आरोप लगाउँदै उनले भनिन्,'घटनामा अपराध मात्र भएको छैन, मानावताविरुद्धको गम्भीर अपराध भएको छ, जातीय विभेद अन्त्य गर्न कानून बनायौँ तर यस घटनाले परिवर्तनकामी समुदायमा अन्याय गरेको छ।' यही जेठ १० गते जाजरकोट र रुकुम(पश्चिम)का स्थानीयवासीबीच विवाद हुँदा उक्त घटना भएको थियो। बैठकमा सांसदद्वय सरिता गिरी र अमृता अग्रहरीले केही दिनअघि सदनमा सांसद गंगा चौधरीले दिएको वक्तव्यले आफूहरुको अपमान भएको जनाउँदै चौधरीले माफी माग्नुपर्ने बताइन्। बैठकमा शिक्षा तथा स्वास्थ्य समितिका सभापति जयपुरी घर्तीले शिक्षा तथा स्वास्थ्य समितिको वार्षिक प्रतिवेदन, २०७७ पेश गरे।"
लकडाउनको मोडालिटी अझै तयार भएन,"काठमाडौं : सरकारले ७२ दिन यता जारी लकडाउन खकुलो बनाउन मोडालिटीको ठोस प्रस्ताव अझै तयार पार्न सकेको छैन। केही दिनयता लकडाउन खुकुलो बनाउने मोडालिटी तयार पार्ने तयारीमा रहेको सरकारले यसको ठोस प्रस्ताव तयार पार्न कोभिड १९ रोकथाम तथा नियन्त्रण उच्चस्तरीय समितिलाई निर्देशन दिएको छ। एक दुई दिनभित्रै सरोकारवालासँग घनिभूत छलफल र परामर्श गरी ठोस प्रस्ताव तयार पारी ल्याउन बिहीबारको मन्त्रिपरिषद् बैठकले उच्चस्तरीय समितिलाई निर्देशन गरेको एक मन्त्रीले बताए। राजनीतिक निर्णय कुनै भएन, लकडाउन खुकुलो बनाउने विषयमा केकसरी गर्न सकिन्छ सरोकारवालासँग अझै एक दुई दिन छलफल गरेर ठोस प्रस्ताव ल्याउन उच्चस्तरीय समितिलाई निर्देशन दिने काम भएको छ, ति मन्त्रीले भने। कोभिड १९ रोकथाम तथा नियन्त्रणका लागि बनेको उच्चस्तरीय समितिको नेतृत्व उपप्रधान तथा रक्षामन्त्री ईश्वर पाखेरेलले गरेका छन्। लकडाउन खुकुलो बनाउने मोडालिटीका विषयमा मंगलबार समितिले उद्योगी व्यवसायीसँग र बिहीबार मन्त्रिपरिषद् बैठक अघि शिक्षाविद्सँग विद्यालय सञ्चालनको विषयमा केन्द्रित रहेर छलफल गरेको थियो। बुधबार पनि प्रधानमन्त्री केपी ओलीले स्वास्थ्य विज्ञ र उद्योगी ब्यवसायीसँग छलफल गरेका थिए। छलफलमा प्रधानमन्त्रीलाई विज्ञले परीक्षणको मात्रा बढाउन र लकडाउन खुकुलो बनाउँदै लैजान सुझाव दिएका थिए। बिहीबारको मन्त्रिपरिषद् बैठकमा भने प्रधानमन्त्री ओलीले नेपालमा पछिल्ला दिनमा कोरानो भाइरस संक्रमितको दर बढेको र त्यसलाई कम गर्नुपर्ने, देशको अर्थतन्त्र पनि जारी लकडाउनका कारण संकटमा पुगेकोले त्यसलाई पनि चलायमान कसरी बनाउने भन्नेमा ध्यान दिन सुझाव दिएका थिए। त्यसमा केन्द्रित रहेर सरोकारवालासँग अझ छलफल गरी ठोस प्रस्ताव ल्याउन कोभिड १९ नियन्त्रण तथा राकेथाम उच्चस्तरीय समितिलाई निर्देशन दिएका थिए। जनस्वास्थ्य संकटकाल लगाउने विषयमा भने बिहीबार मन्त्रिपरिषद् बैठकमा छलफल नभएको एक मन्त्रीले बताए। स्वास्थ्य मन्त्रालयले जनस्वास्थ्य संकटकाल लगाउने प्रस्ताव क्याविनेटमा लैजाने गरी मन्त्रालयले तयारी गरेको छ। तर उक्त प्रस्ताव क्याविनेटमा छलफल नभएको अर्का मन्त्रीले पनि पुष्टि गरे। लकडाउन खुकुलो बनाउने विषयमा क्राइसिस म्यानेजमेन्ट सेन्टर (सीसीएमसी)ले पनि छलफल गरी प्रस्ताव तयार पारिरहेको छ। सीसीएमसीले कोभिडको संक्रमणको अवस्था हेरेर सुरुमा जिल्लागत र त्यसपछि स्थान विशेषलाई प्रभावित, अतिप्रभावित र सामान्य क्षेत्रमा वर्गीकरण गर्ने गरी कुन क्षेत्रलाई कुन चरणमा कसरी खुकुलो बनाउने भन्ने प्रस्ताव मस्यौदा गरिरहेको छ। उक्त मस्यौदा ठोस भइ नसकेको र त्यसैलाई सरोकारवालासँग थप छलफल गरेर उच्चस्तरीय समितिले ठोस प्रस्ताव तयार पारेपछि मात्र क्याविनेटले लकडाउन खुकुलो बनाउने मोडालिटीका विषयमा औपचारिक निर्णय लिनेछ। महिला वालवालिका मन्त्री पार्वत गुरुङले पनि उच्चस्तरीय समितिले ठोस प्रस्ताव तयार पारेर ल्याएपछि मात्र लकडाउन खुकुलो बनाउने विषयमा निर्णय हुनसक्ने आंकलन गरे। शुक्रबार र शनिबार समितिले विज्ञ र सरोकारवालासँग छलफल गर्नेछ। आइतबार बस्ने मन्त्रिपरिषद् बैठकमा समितिले लकडाउन खुकुलो बनाउने ठोस प्रस्ताव लैजानेछ। राष्ट्रिय भण्डारणको वर्तमान अवस्था, आयातमुखी नेपाली अर्थतन्त्र, दैनिकी चलाउन अपर्याप्त राष्ट्रिय उत्पादन, वैदेशिक रोजगारीबाट ठूलो श्रमशक्ति फिर्ता हुने सम्भावना, खाद्य संकट निम्तने यूएनको प्रक्षेपण, भारतले आयातमा नियन्त्रण गर्न सक्नेलगायतको मौजुदा अवस्था आकलन गर्दै सरकारले लकडाउनको मोडालिटी हेरफेर गर्न खोजेको छ। रोल्पा विस्फोटका पीडितलाई ५ लाख सरकारले गत वैशाख १८ गते रोल्पा बम विस्फोटमा ज्यान गुमाएका बालबालिकाको परिवारलाई पाँच लाख क्षतिपूर्ति दिने निर्णय गरेको छ। रोल्पाको त्रिवेणी गाउँपालिका७ गौरीगाउँका १४ वर्षीय नोकिराम डाँगी र गौरव नेपाली, ११ वर्षीया विमला खत्री र ५ वर्षीय विजय खत्रीको विस्फोटमा मृत्यु भएको थियो। त्यस्तै महोत्तरीको घटनाका पीडित परिवारलाई पनि राहत दिइने भएको छ। सामाजिक सुरक्षा ऐनमा संशोधन सरकारले एकल महिला, अपाङ लगायतले पाउँदै आएको सामाजिक सुरक्षा भत्ता यथावत राख्ने गरी सामाजिक सुरक्षा ऐन संशोधन गर्ने भएको छ। उनीहरुको भत्ता कटौती भएको तर्फ ध्यानाकर्षष गर्दै त्यसलाई निरन्तरता दिनका लागि सरकारले एने संशोधन गरेर ब्यवस्था गर्ने निर्णय पनि मन्त्रिपरिषद् बैठकले गरेको छ। पर्यटन मन्त्रालयका सहसचिव विष्णु नेपाललाई सचिवमा वढुवा गर्ने निर्णय पनि मन्त्रिपरिषद्को वैठकले गरेको छ।"
मुद्दा सुनुवाइ खुकुलो,"काठमाडौं : न्यायका याचकको समस्यालाई मध्यनजर गर्दै सर्वोच्च अदालतले मुद्दा सुनुवाइ प्रक्रियामा खुकुलो नीति अख्तियार गरेको छ। सर्वोच्चले बिहीबारदेखि आठ प्रकारका मुद्दा दर्ता तथा सुनुवाइ अघि बढाएको छ। यता लकडाउनका बेला न्यायको हक र सहज पहुँच सुनिश्चित गर्न सर्वोच्चले उच्च, जिल्ला, विशेष अदालत तथा न्यायाधिकरणहरूलाई निर्णयमा स्वायत्तता प्रदान हुने गरी परिपत्रसमेत गरेको छ। संविधान र कानुनको सीमाभित्र रहेर न्यायमा अड्चन आउन नदिन अदालत र न्यायाधीशले विवेक प्रयोग गर्न पाउनेछन्। सबै अदालतहरूलाई अफ्ठेरोमा उपयुक्त निर्णय लिन सर्वोच्चले खुकुलो पारिदिएको हो। लकडाउन अवधिमा दर्ता हुन आएका रिट निवेदनको कारबाही र सुनुवाइसमेत अवरुद्ध हुँदै आएको थियो। अब मुद्दाका पक्ष वा कानुन व्यवसायी उपस्थित हुनसक्ने अवस्था भएमा मुद्दामा भएको दरपिठ आदेश उपरका निवेदनमा पनि सुनुवाइ हुन सक्ने व्यवस्था मिलाइएको छ। सर्वोच्चका उपरजिष्ट्रार देवेन्द्र ढकालका अनुसार लकडाउन अगाडि नै दर्ता भइ कारवाहीयुक्त अवस्थामा रहेका पक्ष वा वन्दीप्रत्यक्षीकरण रिट निवेदनमा पनि सुनुवाइ सुरु भएको छ। जिल्ला अदालतले पुर्पक्षका लागि थुनामा पठाइएका अभियुक्त कानुन व्यवसायी मुकरर गरी उच्च र सर्वोच्च अदालतमा उपस्थित गराउन सकेमा मुलुकी फौजदारी कार्यविधि संहिताको दफा ७३ वमोजिम निवेदन दर्ता र सुनुवाइ रोकिने छैन। थुनाका व्यक्तिले सर्वोच्चमा दिएको पुनरावेदनमा निजी कानुन व्यवसायी नभएको अवस्थामा पनि सर्वोच्चले नियुक्त गरेका वैतनिक कानुन व्यवसायीमार्फत प्रतिनिधित्व गरी सुनुवाइ गरिनेछ। यस्तै नेपाल सरकार पुनरावेदक भएका मुद्दामा लकडाउन अघि विपक्षी झिकाउने आदेश भएर पनि २०७६ चैत ९ गते अगावै म्याद थाम्ने अवधि व्यतित मुद्दासमेत अघि बढ्ने भएको छ। मुद्दाका पक्षले तारिख छाडेर गत चैत ९ गतेअघि नै म्याद थाम्ने थमाउने, म्याद गुज्रेका मुद्दामा पनि सेवाग्राहीले पनि न्याय प्राप्तिको सुविधा पाउने भएका छन्। तर ती मुद्दामा सुनुवाइका लागि कानुन व्यवसायी उपस्थित हुन भने सक्नुपर्ने छ। अब मिलापत्र र मुद्दा फिर्तासम्बन्धी कारवाही पनि रोकिने छैनन्। सर्वोच्च अदालतको गत जेठ १५ गतेको बृहत् पूर्ण इजलासले संकटको बाधा अड्काउ फुकाउँदै सबै अदालत र न्यायाधीकरणमा संभाव्यता हेरी मुद्दाको प्रक्रियाको व्यवस्थापन र सुनुवाइ अघि बढाउन बाटो खोलेको थियो। सर्वोच्चले समस्याको गाँठो फुकाउन आठ प्रकारका मुद्दा या निवेदनउपर सुनुवाइ गर्ने भएको छ, नेपाल बारका महासचिव लीलामणी पौडेलले अन्नपूर्णसँग भने, तल्ला अदालतलाई पनि संकटका बेला कानुन न्यायको मर्म नमर्ने गरी उपयुक्त निर्णय लिन स्वायत्तता दिइएको छ।"
गंगा चौधरीले भारतीय चेली भन्दा सरिता गिरीको आपत्ति : रेकर्ड हटाउन माग (भिडियो),"काठमाडौं : प्रतिनिधिसभा बैठकमा सोमबार (जेठ १९ गते) नेकपा सांसद गंगा चौधरीले दिएको अभिव्यक्तिप्रति शुक्रबार (जेठ २३) को बैठकमा बोल्दै समाजवादी पार्टीकी सांसद सरिता गिरीले आपत्ति जनाएकी छन्। चौधरीले सीमा विवादको विषयमा बोल्दै भारतीय दादागिरीप्रति अक्रोश व्यक्त गरेकी थिइन्। उनले भारतीय चेलीहरुको सदनभित्र पनि दादागिरी भन्दै दिएको अभिव्यक्तिप्रति शुक्रबार गिरीले आपत्ति जनाएकी हुन्। उक्त दिनको बैठकमा आफू उपस्थित नभएको भन्दै गिरीले शुक्रबारको बैठकमा उनको भनाइ प्रति आपत्ति मात्र जनाइन त्यसलाई संसदीय रेकर्डबाट हटाउनसमेत माग गरिन्। मेरो अनुपस्थितिमा हाम्रो संसदकी एक मान्यजीले जुन मन्तव्य दिनुभयो। यसलाई घृणाको मन्तव्य भनिन्छ। यसलाई अग्रेजीमा हेट स्पिच भनिन्छ , गिरीले भनिन्, उहाँले रगत उमाल्ने अभिव्यक्ति दिनुयो। भारतीय चेली नेपालको संसदमा आएर दादागिरी गर्दैछ। भन्नुभयो म यस्तो भाषा प्रयोग गर्दिन। चौधरीले जमिन, स्वाभिमान र राष्ट्रियता कदापी साट्न नसकिने भन्दै यस्तो अभिव्यक्ति दिएकी थिइन्। उनले भूमि मिचाहासँग सल्लाह र छलफल गर्न सुझाव दिएको भन्दै आपत्ति जनाएकी थिइन्। सभामुख महोदय अनुदानसँग जमिन, स्वाभिमान र राष्ट्रियता कदापि साट्न सकिदैन। नेपालमाथि भारतको दादागिरी नमिचेको ठाउँ छैन, नहेपेको गाउँ छैन, उनले भनेकी थिइन्, भन्दाभन्दै भारतीय चेलीहरुको सदनभित्र पनि दादागिरी चल्न थाल्यो। भूमि मिचाहसँग सल्लाह र छलफल गर्नुपर्यो रे ! आफ्नो जमिन मेरो हो भन्नका लागि पनि मेरो देशको भूमि मिचाहसँग सोध्नुपर्ने यो कस्तो बिडम्बना हो सभामुख महोदय। सांसद चौधरीको यही अभिव्यक्ति हटाउनुपर्ने माग शुक्रबारको बैठकमा सांसद गिरीले गरेकी हुन्। उनले यो विषय हटाउन माग गर्दै सरकार र गृहमन्त्रालयलाई कारबाहीको लागि ध्यानाकर्षण गराइन्। यो अभिव्यक्तिले सार्वभौमसत्ताको अपमान गरेको उनको भनाइ छ। गिरीले आफूले भारत र चीनसँग कुरा गरेर सीमा विवादको समाधान गर्नुपर्ने आफ्नो विषयलाई गलत प्रचार गरिएको भन्दै आपत्ति जनाइन्। वस्तुगत र तथ्यका आधारमा बोल्नुको साटो सांसद नै मिडियाका हल्लाको पछाडि लागेको उनको आरोप छ। गिरीले चौधरीको नाम भने नलिइ यो आपत्ति जनाएकी हुन्। यसअघि चौधरीलेसमते गिरीको नाम भने लिएकी थिइनन्। भिडियो"
"लालपुर्जा नेपालको, भूमि भारतीय कब्जामा","झापा : लिम्पियाधुरा र कालापानी मात्र होइन, पूर्वी नेपालको सीमावर्ती झापाका विभिन्न ठाउँमा एक सय ७४ हेक्टर जमिन भारतले मिचेको पाइएको छ। मिचिएको स्थानमा झापाका पाठामारी, मेचीखोला पारिको गाउँ, महेशपुर, मेचीपुल, भद्रपुर गलगलिया सीमा क्षेत्र, काँकडभिट्टा, बारिसजोत, मदनजोत, नकलाबन्दा, बाहुनडाँगीलगायत ठाउँ रहेको सीमाविद् डा राजकुमार पोखरेल बताउँछन्। झापामा मात्रै नौ सय ८८ वटा पिलर छन्। पूर्वका सीमाविद् डा पोखरेलका अनुसार २०२२ सालमा नेपाल सरकारले झापाका वासिन्दाले जग्गा नापजाँच गरेर धनीपुर्जा दिएको हो। ०४५ सालदेखि नेपालको भूमिमा भारतीयले हस्तक्षेप गर्न थालेका हुन्। मेची नदीले धार परिवर्तन गरेसँगै सीमा क्षेत्रका जनताको जमिन पनि परिवर्तन भए। तर, परिवर्तन भएको जमिन उनीहरूले प्राप्त गर्न सकेका छैनन्, डा पोखरेलले भने। दुवै देशबीच पछि मिलाउने हाललाई स्थानीय ती जमिनमा बस्दै गर्छन् भनिएका जमिन पनि भारतले आफ्नो पोल्टामा पारिसकेको छ। पछिल्लो समय त्यसरी नै नेपाली लालपुर्जा भएका जमिनमा भारतीयले खेती गर्ने गरेका छन्। त्यही खेतीका बहानामा सीमामा पटकपटक भारतीय र नेपाली सुरक्षाकर्मीबीच झडप पनि भएको छ। झापा जिल्लाको १४४२ किमि क्षेत्रफल भारतसँग सीमा जोडिएको छ। यी स्थानका केही बासिन्दाले न आफ्नो भूमि भन्न पाएका छन्। न त आपत विपत पर्दा भूमिको उपयोग गर्ने अधिकार नै छ। २०२२ सालमा धनीपुर्जा पाएका सीमावर्ती झापामा बसोबास गर्दै आएकामध्ये बाहुनडाँगीमा एक जनाको १९ बिघा जमिनको लालपुर्जा छ तर जग्गा भारतमा परेको छ। जिल्लाको सीमा क्षेत्रमा लालपुर्जा भएको जमिन भोगचलन मात्र गर्न पाउने बेचबिखन गर्न नपाउने अधिकार भएका भद्रपुर नगरपारिकाअन्तर्गत पर्ने मेचीपारिको डुलु गाउँका २५ घर, कचनकवल गाउँपालिकाको पाठामारी क्षेत्रका करिब २० घर, मेचीनगरस्थित भान्सा खोलाका दर्जनभन्दा बढी घर छन्। उनीहरूको एउटै माग छ कि हामीलाई भारततिर पठाऊ कि नेपालकै जमिनमा लगेर राख। पहिले आफ्नो जमिन भनेर बसोबास खनजोत गरियो। त्यतिखेर बेच्नुपर्ने आवश्यकता थिएन लालपुर्जा छ भन्दै ढुक्क भएर बसियो, भान्सा खोलाका स्थानीय सञ्जीव थापाले भने, ०५२ सालमा भारतबाट सीमा नाप्दै आफ्नै आँगनमा आइपुग्दा बल्ल हामी त भारतमा पो परेका रहेछौं भनेर झसंग भयौँ। सुरुमा उनीहरूले भोगचलन गरेको जग्गा नेपालमै थियो। सुगौली सन्धिपश्चात् सीमांकृत नेपालको जमिनमा भारतले २०४५ साल पिलर गाडेपछि भारततिर परेको स्थानीय बताउँछन्। कचनकवल गाउँपालिका पाठामारीका नुर आलम भन्छन्, मेरा बाबुहरू बस्दादेखि नै नेपाली जग्गा भनेर बसियो। जग्गाको लालपुर्जा पनि छ। यही लालपुर्जाका आधारमा नागरिकता पनि छ। पछि हामी बसिराखेको ठाउँ भारतमा पर्छ भनेपछि पनि यहीँ बसिराखेका छौँ। उनले भने, अहिले बस्दै गर्नु, जग्गा पनि कमाउँदै खानु, छिट्टै मिलाउँला भनेका थिए। यो कुरा २०५२ सालमा सीमा नाप्ने मान्छे आउँदा भनिएको हो। त्यहाँदेखि यो ठाउँमा कोही फर्किएर आएका छैनन्। २०२१ सालको नापीबाट करिब १२ सय हेक्टर नेपाली भूभाग भारतमा परेको अनुमान छ। ०२१२२ सालमा सुरु भएको जग्गा नापी कार्यक्रमअन्तर्गत सीमा क्षेत्रमा नापी हुँदा हकभोगका आधारमा सीमा क्षेत्रका जग्गाधनीलाई पुर्जासमेत दिइएको छ। भारततिर परेको भनिएका नेपाली नागरिकता भएका नेपालीसँग भारतको रासन कार्ड पनि छ। यस विषयमा सीमाविद् पोख्रेल भन्छन्, भारतले नेपालीलाई रासन कार्ड दिएर प्रमाण जुटाउँदै छ। नेपालले भने नजानिँदो ढंगबाट आफ्नै भूमि गुमाउँदै छ। पाठामारीमा २०४५ सालतिर पिलर गाडियो। सीमा क्षेत्रकाले ०५२ सालमा आइपुग्दा मात्र पूरै भूमि भारततर्फ परेको थाहा पाए। जग्गा बेच्न खोज्दा बेच्न पाएनन्। अनि थाहा भयो उनीहरूको जमिन त भारतको कब्जामा रहेछ। मेचीपारि गाउँका जग्गा छुट्याउने क्रममा नेपाली नागरिक बसोबास गरिरहेको भूमि भारततर्फ परेको थियो। त्यसपछि भारतीय पक्षले आफ्नो जमिन सुरक्षाको लागि पिलर गाडेको स्थानीय बताउँछन्। भारतीय पक्षले हप्तैपच्छिे साँधसीमा आएर हेर्ने गरेको छ। तर, नेपाली पक्षलाई वास्तै हुन्न। मेचीपारिका जिनत गणेश भन्छन्, उतिबेला के कसो भएको थियो, थाहा पाएनौँ। अहिले भारतले यहाँको सीमाको जमिनमा हक जमाउन नेपाली भूमिमै छाप्रा बनाइरहेको छ। त्यहाँ मान्छे पनि बस्छन्। नेपाल पक्षबाट अहिलेसम्म त्यहाँ बसोबास गर्नेहबारे कुनै चासो र सोधखोजसमेत गरेनन्। पछिल्लो समय दुवै देशका प्राविधिक टोलीले तयार गरेको डिजिटल नक्साले मापन गर्ने क्रममा सीमा क्षेत्रका जनतालाई यो समस्या आइपरेको हो। अहिले सीमामा यताउता परेका स्थानीयलाई सोही ठाउँमा भोग गर्न दिने, केही समय दुवै देशको बैठकबाट दुविधामा परेका जनताको समस्यालाई सुल्झाइने गरी निर्णय हुने भनेर सम्झौता गरिएको अर्का सीमा सचेतक चिन्तामणि दाहालले बताए।"
निको नहुँदै छजना कोरोना संक्रमित डिस्चार्ज,"धनगढी : सेती प्रादेशिक अस्पतालबाट बावुछोरीसहित छजना कोरोना संक्रमित डिस्चार्ज भएका छन् । स्वास्थ्य मन्त्रालयले जारी गरेको नयाँ निर्देशिका अनुसार उनीहरुलाई डिस्चार्ज गरिएको हो । लक्षण नदेखिएको र स्वास्थ्य समस्या नभएका संक्रमितलाई १४ दिन आइसोलेसनमा राखेर डिस्चार्ज गर्न पाइने निर्देशिका पारित भएपछि उनीहरुलाई डिस्चार्ज गरिएको सेती प्रादेशिक अस्पतालका सूचना अधिकारी दिलिप श्रेष्ठले बताए । अछामको मेल्लेख गाउँपालिका ३२ वर्षीय पुरुष र ११ वर्षीया बालिका (बावुछोरी), बैतडीको शिवनाथ गाउँपालिका १ का २० वर्षीय र २७ वर्षीय पुरुष तथा शिवनाथ गाउँपालिका २ का २० र २२ वर्षीय पुरुषलाई डिस्चार्ज गरिएको हो । चिकित्सकको आवश्यक निर्देशनसहित उनीहरुलाइ डिस्चार्ज गरिएको अधिकारी श्रेष्ठले बताए । सेती प्रादेशिक अस्पतालमा अब २० जना संक्रमितको उपचार भइरहेको छ । यसअघि संक्रमितको लगातार दुई पटक नेगेटिभ रिपोर्ट आएपछि अस्पतालबाट डिस्चार्ज गर्ने व्यवस्था थियो । लक्षण नदेखिएको र स्वास्थ्य समस्या नभएका संक्रमितलाई १४ दिन आइसोलेसनमा राखेर डिस्चार्ज गर्न पाइने निर्देशिका पारित भएको थियो । डिस्चार्ज भएका उनीहरुको घरसम्म पुर्याउने व्यवस्था भने कुनै पनि निकायले नगर्दा उनीहरु समस्यामा परेका छन् । सुदूरपश्चिम प्रदेशमा सबैभन्दा बढी कैलालीमा कोरोना संक्रमित देखिएका छन् । कैलालीमा ४० जनामा कोरोना पुष्टि भएको छ । यस्तै अछाममा १४, कञ्चनपुरमा १०, डोटीका १०, बैतडीका र डडेल्धुरामा ६६, बाजुराका तीन, बझाङमा दुई र दार्चुलाका एक जनामा कोरोना पुष्टि भएको छ ।"
युएईबाट नेपाल आइपुगे १६९ नेपाली,काठमाडौं : युनाइटेड अरब इमिरेट्स (यूएई) को एयर अरेबियाको जहाज ५:४० बजे काठमाडौं विमानस्थलमा अवतरण गरेको छ। १६८ नेपाली यात्रु र एकजना बच्चा गरी १६९ लिएर त्रिभुवन अन्तर्राष्ट्रिय विमानस्थलमा अवतरण गरेको नागरिक उड्डयन प्राधिकरणका प्रवक्ता राजकुमार क्षेत्रीले जानकारी दिए। उक्त विमानबाट एक जना नेपालीको शव पनि नेपाल ल्याइएको छ। यूएईबाट नेपाल आएका सबै नेपाली यात्रुहरुले कोरोनाको पोलिमरेज चेन रियाक्शन(पीसीआर) जाँचको प्रमाणपत्र लिएर आएको बताइएको छ। नेपाल भित्रिनका लागि सबैभन्दा पहिलो स्वास्थ्य मापदण्ड अन्तरगत पीसीआर जाँच प्रमाणपत्रलाई लिइएको छ। उनीहरुलाई काठमाडौंको ३ वटा होल्डिङ सेन्टरमध्ये कुनमा लैजाने भन्ने एकिन भइनसकेको नेपाली सेनाका प्रवक्ता डा विज्ञानदेव पाण्डेले जानकारी दिए। यसअघि म्यानमारबाट ल्याएका २६ जना नेपालीलाई वसुन्धारास्थित यति पार्टी प्यालेसको होल्डिङ सेन्टरमा राखि क्वारेन्टाइनमा अपनाउनुपर्ने उपायहरुको सामान्य जानकारी दिई होमक्वारेन्टाइनका लागि पठाइएको बताइएको छ।
लकडाउनको मोडालिटी परिवर्तनका लागि छलफल,"काठमाडौं : उद्योग, वाणिज्य तथा आपूर्तिमन्त्री लेखराज भट्टसँग शुक्रबार उद्योगी व्यवसायीले लकडाउनको मोडालिटी परिवर्तनबारे छलफल गरेका छन् । नेपाल उद्योग वाणिज्य महासङ्घ, उद्योग परिसङ्घ, चेम्बर अफ कमर्सलगायतसँग सम्बन्धित उद्योगी व्यवसायीले निरन्तर भइरहेको लकडाउनले गर्दा व्यवसाय धरापमा परेको भन्दै मोडालिटी परिवर्तनबारे छलफल गरेको मन्त्रालयका उपसचिव वीरेन्द्र बस्नेतले जानकारी दिए । मन्त्री भट्टले लकडाउनको मोडालिटीबारे छलफल भइरहेकाले चाँडै नै व्यवसाय सञ्चालन गर्ने गरी मोडालिटी तयार हुने बताए । उनले व्यवसायीले लकडाउन परिवर्तन गर्ने मोडालिटीका बारेमा दिएको सुझाव कोभिड१९ सङ्क्रमण रोकथाम तथा नियन्त्रण उच्चस्तरीय समन्वय समितिमा कुरा राख्ने बताए। उनले अन्य देशको जस्तो लकडाउन खोल्न मोडालिटी नेपालको नहुने भन्दै प्रदेश र जिल्लाअनुसार मोडालिटी फरक हुने बताए । मन्त्री भट्टले प्रदेश नम्बर २, कर्णाली र सूदुरपश्चिम प्रदेशमा भारतबाट आएका सङ्क्रमित बढीरहेकाले ती क्षेत्रमा मोडालिटी फरक हुनेसमेत उल्लेख गरे । कोभिड१९ का कारणले मुलुक गत चैत ११ गतेदेखि लकडाउनमा रहेको छ । मन्त्री भट्टले लकडाउनका बेला खाद्यवस्तु ओसारपसारमा अवरोध गर्नेलाई कारवाही गरिनेसमेत बताए । रासस"
कर्णालीमा सात जनाले जिते कोरोना,"सुर्खेत : कर्णालीमा पहिलो पटक सात जनाले कोरोना जितेका छन्। संक्रमण देखिएका उनीहरुले दुई हप्तामै कोरोनालाई जितेका हुन्। प्रदेश अस्पताल सुुर्खेतमा उपचार गराइरहेका उनीहरु निको भएपछि शुक्रवार डिस्चार्ज गरिएको हो। प्रदेश अस्पताल सुर्खेतका प्रमुख डाक्टर डम्बर खड्काले कोरोना जितेका सातै जनालाई डिस्चार्ज गरिएको बताए। अस्पतालका अनुसार कोरोना जित्नेमा सुर्खेतको वीरेन्द्रनगरका तीन जना, सुर्खेतकै भेरीगंगा नगरपालिकाका दुई जना र दैलेखका एकजना छन्। यस्तै डिस्चार्ज भएकी एक महिलाको भने पहिचान खुल्न सकेको छैन। उनले बोल्न नसक्ने भएकाले पहिचान नखेलेको र सांकेतिक भाषाका विज्ञलाई ल्याएर पहिचान खुलाइने अस्पतालले जानकारी दिएको छ। अस्पतालबाट डिस्चार्ज भएकाहरुले आत्मविस्वासका कारण कोरोनालाई जितेको प्रतिक्रिया दिएका छन्। साथै उपचारका क्रममा अस्पतालमा राम्रो व्यवहार भएको उनीहरुको प्रतिक्रिया छ। प्रदेश अस्पतालमा अब ६० जना संक्रमितको उपचार भइरहेको अस्पतालले जनाएको छ।पछिल्लो समय भारतबाट फर्किनेहरु बढेसँगै कर्णालीका कोरोना संक्रमण पनि बढ्न थालेको छ। सामाजिक विकास मन्त्रालयका अनुसार शुक्रवार दिउँसोसम्म कर्णालीमा संक्रमितको संख्या चारसय ८९ पुगेको छ। त्यसमध्ये सबैभन्दा धेरै संक्रमित दैलेखका छन्। कर्णालीमा अब डोल्पा र रुकुमपश्चिमबाहेक सबै जिल्लामा कोरोना देखिएको छ। यस्तै कोरोनाबाट हालसम्म कर्णालीमा दुई जनाको मृत्यु भइसकेको छ।"
प्रदेश सरकारलाई उच्च अदालतको आदेश : मापदण्डअनुसार क्वारेन्टाइन संचालन गर्नू,"भैरहवा : उच्च अदालत तुलसीपुर बुटवल इजलासले सरकारले बनाएको मापदण्डअनुरुप क्वारेन्टाइन संचालन तथा व्यवस्थापनका लागि प्रदेश पाँचको मुख्यमन्त्री तथा मन्त्रिपरिषदको कार्यालयको नाममा अन्तरिम आदेश जारी गरेको छ। शुक्रबार उच्च अदालतको न्यायाधीश बाबुराम रेग्मीको एकल इजलासले रिटमाथि सुनुवाई गर्दै प्रदेश पाँचको मुख्यमन्त्री तथा मन्त्रिपरिषदको कार्यालय समेतको नाममा अन्तिरम आदेश जारी गरेको हो । प्रदेश पाँचका क्वारेन्टाइनमा रहेका व्यक्तिहरुले खाना, शुद्ध खानेपानी, सुत्ने व्यवस्था, सरसफाइ, विद्युत, शौचालयजस्ता न्यूनतम अधारभूतको उचित प्रबन्ध नरहेको र त्यसको तत्काल व्यवस्थापनको माग गर्दै कपिलवस्तु मायादेवी गाउँपालिका ५ का सुनिलकुमार चौहानले प्रदेश पाँचको मुख्यमन्त्री तथा मन्त्रिपरिषद कार्यालय, जिल्ला प्रशासान कार्यालय रुपन्देही, जिल्ला प्रशासन कपिलवस्तु तथा दुवै जिल्लाको दश स्थानीय तहलाई पनि विपक्षी बनाएर बिहीबार रिट दर्ता गराएका थिए । उच्च अदालत तुलसीपुर बुटवलले सरकारले क्वारेन्टाइन संचालन तथा व्यवस्थापन मापदण्ड बनाएर लागू गरिसकेको अवस्थामा मापदण्ड अनुसारको व्यवस्था तदारुखताका साथ गर्न गराउन सबै विपक्षीहरुको नाममा उच्च अदालत नियामावली २०७३ को नियम ४२ (१) बमोजिम अन्तरिम आदेश भएको जनाएको छ । यसको साथै इजलासले यसमा के कसो भएको हो ? निवेदकको माग बमोजिमको आदेश किन जारी हुन नपर्ने हो ? आदेश जारी हुन नपर्ने आधार, कारण र प्रमाण भए सो समेत सूचना प्राप्त भएको मितीले बाटोको म्याद बाहेक १५ दिन भित्र लिखित जवाफसहित उपस्थित हुन आदेश गरेको छ । उच्च अदालतले जारी गरेको अन्तरिम आदेश र विपक्षीहरुलाई लिखित जवाफ सहित उपस्थित हुन दिएको आदेश स्वागतयोग्य रहेको रिट मस्यौदाकार अधिवक्ता शैलेन्द्र अम्बेडकरले बताए ।निवेदकको तर्फबाट वरिष्ठ अधिवक्ताद्धय तेजप्रसाद कंडेल र शालिकराम बन्जाडे तथा अधिवक्तात्रय जोगबहादुर खत्री, कृष्ण प्रसाद पोखरेल र बाबुराम पन्थीले बहस गरेका थिए। क्वारेन्टाइन व्यवस्थित नभएको भन्दै प्रदेश सरकार विरुद्ध रिट"
घरमै पुस्तक पाउँदा विद्यार्थी दङ्ग,"धनकुटा : विश्वव्यापी रुपमा फैलिएको कोरोना भाइरस (कोभिड१९)को त्रासको कारण देशभर चैत्र पहिलो ११ गतेदेखि गरिएको लकडाउन हालसम्म पनि कायम छ। हतारमा वार्षिक परीक्षा दिएका विद्यालय नयाँ शैक्षिक सत्र सुरु भएको दुई महिना पुग्दासमेत विद्यालय जान पाएका छैनन्। तत्कालै विद्यालय खुल्ने सम्भावना कम छ। बालबालिकाको अधिकांश समय घरमै बितिरहेको छ। नयाँ शैक्षिक सुरु भए पनि विद्यालय बन्द छ। विद्यार्थीहरुमा पढ्ने चाहना भएपनि कतिपय ठाउँमा नयाँ पुस्तक पाउन नसकिरहेको अवस्थामा धनकुटाको महालक्ष्मी नगरपालिका३ कार्यालयले विद्यालयसँगको समन्वयमा घरमै पुगेर विद्यार्थीलाई नयाँ कक्षाको किताब वितरण सुरु गरेको छ। विद्यार्थीहरुमा घरमै पढ्ने बानी हराउन थालेको भन्दै विद्यालय सञ्चालन नभए पनि घरमै बसेर पढ्ने बनीको विकास होस् भन्ने उद्देश्यले विद्यार्थीको घरघरमै पुगेर पुस्तक वितरण गरिरहेको ३ नं वडाका वडाध्यक्ष भरत थापाले बताए। विद्याथीलाई घरमै पुस्तक अभियान सञ्चालन गरिएको उनको भनाई छ। घरमै किताव वितरण अभियान बिहीबार) देखि सुरु गरिएको हो। एक हप्ताभित्र वडाभित्रका सबै विद्यार्थीको घरमा वितरण सक्ने वडाको योजना छ। ३ नं वडामा नविन शिक्षा सदन मावि, कैलाशेश्वरी प्रावि, जलकन्या प्रावि र युवा जनसहभागिता आधारभुत विद्यालय गरि चार वटा सामुदायिक विद्यालय सञ्चालनमा छन्। ती विद्यालयमा करिव ४ सय ५० भन्दा बढी विद्यार्थीहरु अध्ययनरत छन्। घरमै नयाँ कक्षाको किताव हातमा पाउँदा विद्यार्थी समेत खुशी भएको नविन शिक्षा सदन माविका प्रधानाध्यापक भीमबहादुर कार्कीले बताए। नयाँ कक्षाको किताव पाउँदा उनीहरुमा केही न केही नयाँ सिकाई हुन्छ भन्ने विश्वास रहेको उनको भनाई छ। सो अभियानमा वडाका जनप्रतिनिधि, सबै विद्यालयका शिक्षक, विद्यालय व्यवस्थापन समितिका पदाधिकारीसँग समन्वय गरिएको छ। टोलस्तरमा गठित टोलसुधार समितिले वडाको सो अभियानमा सहयोग गरेको छ। तत्काल विद्यालय खुले पनि अभिभावकहरुले कोरोना त्रासको कारण विद्यालयमा छोराछोरी पठाउने सम्भावना न्यून छ। त्यस्तै अभियान टोलीले विद्यार्थीलाई पुस्तक मात्रै होइन विद्यार्थी र अभिभावकलाई घर बस्दा पढ्ने सुझावसमेत दिने गरिएको प्रअ कार्कीले बताए। लामो समयको पठनपाठन अवरुद्धले विद्यार्थीमा पढ्ने बानी हराइसकेको शिक्षकहरुले चिन्ता व्यक्त गरे। उनले भने घरैमा पुग्दा विद्यार्थीको पढाई प्रति शिक्षकहरु पनि चिन्तित अभिभावक समेत दंग देखिन्थे।"
एक कर्मचारीमा कोरोना पुष्टी,"जनकपुरधाम : प्रदेश २ सामाजिक विकास मन्त्रालय अन्तर्गत रहेको प्रदेश स्वास्थ्य आपूर्ति केन्द्रको कर्मचारीमा कोरोना संक्रमण पुष्टी भेटिएको छ। प्रदेशको सामाजिक विकास मन्त्रालय अन्तर्गतको प्रदेश स्वास्थ्य आपूर्ति केन्द्रमा कार्यरत एक महिला कर्मचारीमा कोरोना पोजिटिभ देखिएको हो। कार्यालयका सूचना अधिकारी श्रवण नायकका अनुसार कार्यालयमा कार्यरत ९ जना कर्मचारीको जेठ ११ गते स्वाब संकलन गरेर परीक्षणका लागि राष्ट्रिय जनस्वास्थ्य प्रयोगशाला काठमाडौं पठाइएकोमा १ जना कर्मचारीको रिपोर्ट पोजिटिभ आएको थियो। कोरोना पोजिटिभ आएकी महिला कर्मचारीलाई प्रादेशिक अस्पताल जनकपुरको कोभिड विशेष अस्पतालको आइसोलेसनमा भर्ना गराइएको छ। उहाँलाई भर्ना गराइएपछि कार्यालयलाई पूर्णरुपले स्यानिटाइज गरेर डिसइन्फेक्ट गरेर क्वारेन्टाइनमा रुपान्तरण गरी कार्यालय सञ्चालन गर्दै आएका छौं, सूचना अधिकारी नायकले भने, त्यस दिनदेखि हामी सबै कर्मचारी आआफ्नो घर नगएर कार्यालयमा नै बस्ने गरेका छौं।' कार्यालयमा कार्यरत ११ जना कर्मचारी कार्यालयको कार्यकक्ष तथा हलमा नै सुत्ने गरेका छन्। कार्यालयमा नै खाना पकाएर खाने गरेका छन्। अन्य कार्यालय भएको भए शिलबन्द गरेर आआफ्नो घरमा नै क्वारेन्टाइन हुँदा पनि हुन्थ्यो, तर हामीले आफ्नो कार्यालय बन्द गरे प्रदेशका ८ वटै जिल्लाका अस्पताल, आइसोलेसन, क्वारेन्टीन, स्वास्थ्य कार्यालयमा स्वास्थ्य सामग्रीको आपूर्ति नै ठप्प हुन्छ, नायकले भने। केन्द्रले आठै जिल्लाबाट आउने निकायलाई स्वास्थ्य सामग्री नियमित रुपमा आपूर्ति जारी राखेको उनले बताए। स्वास्थ्य निकायलाई पर्सनल प्रोटेक्सन इक्विपमेन्ट (पीपीई), सर्जिकल मास्क, एन ९५ मास्क, ग्लोब्स, स्यानिटाइजर तथा प्रयोगशालाका लागि कोरोना परीक्षण गर्ने किट, केमिकल रिएजेन्ट लगायतका सामग्री आपूर्ति गर्ने गरिएको उनले बताए। प्रदेश २ सामाजिक विकास मन्त्रालय अन्तर्गत रहेको प्रदेश स्वास्थ्य आपूर्ति केन्द्र । तस्बिर : गोबिन्द महतो"
ह्याम्स अस्पतालले सुरु गर्यो कोरोना संक्रमितको उपचार,"काठमाडौं : काठमाडौंको धुम्बाराहीस्थित ह्याम्स अस्पतालले कोरोना संक्रमितको उपचार शुरु गरेको छ। अस्पतालले कोरोना संक्रमितलाई आइसोलेसनमा राखेर उपचार गरेको अस्पतालका कार्यकारी निर्देशक डाक्टर जोतेन्द्र शर्माले जानकारी दिए। डाक्टर शर्माका अनुसार अहिले अस्पतालमा कास्कीका ६० वर्षीय कोरोना संक्रमित पुरुषको उपचार भइरहेको छ। यसरी सुरु भयो कोरोना संक्रमितको उपचार गुल्मी चद्रकोटका ७७ वर्षीय एक पुरूष पिसाब पोल्ने उपचारका लागि मंगलबार ह्याम्स अस्पताल आएका थिए। पिसाबको चेकजाँच पछि बाहिरबाट आएकाले कोरोना परीक्षणका लागि पीसीआर गरियो। उनको शुक्रबार कोरोना पोजिटिभ आयो। डाक्टर शर्माका अनुसार मंगलबारकै दिन कास्कीका ६० वर्षीय पुरूष बेहोस भएर हेलिकोप्टरकार्फत उपचारका लागि ह्याम्स अस्पताल गएका थिए। कास्कीका ति पुरुषलाई शुरुमा रुघाखोकी, ज्वरो केही पनि थिएन्। उनलाई भेन्टिलेटरमै राखेर उपचार गरियो। कोरोना चेकजाँच गर्दा शुक्रबार उनलाई पनि कोरोना पोजिटिभ देखियो। शुरुका दिनमा भन्दा अहिले सुधार हुँदै गएको शर्माको भनाई छ। उनले सरकारी अस्पतालमा उपचार निःशुल्क भएकाले तोकिएका अस्पतालमा जान आग्रह गर्दा विरामी र आफन्त नमानेकाले आइसीयुमा राखेर उपचार गरिएको बताए। अस्पतालमा आएका विरामीमा कोरोना पोजिटिभ देखिएमा र विरामीको आफन्तले मानेमा ह्याम्समै उपचार गर्ने अस्पतालको तयारी थियो। 'हामीले कोरोनाको उपचार शुरु गर्यौं भने अन्य विरामी भागाभाग गर्छन् भन्ने जान्दाजान्दै हामीले यो महामारी सहयोग गर्नुपर्छ भन्ने उदेश्यले उपचार शुरु गरेका हौं' डाक्टर शर्माले अन्नपूर्ण अनलाइनसँग कुरा गर्दै भने 'विश्वभर महामारी फैलिएकाले यसलाई रोकथाम गर्न र उपचार गर्न सहयोग गरेका हौं। हाम्रो अस्पतालमा आएका विरामीले दु:ख नपाउनु हाम्रो धर्म पनि हो।' 'उपचारमा संलग्न स्वास्थ्यकर्मीहरुले विश्व स्वास्थ्य संगठनको गाइडलाइन अनुसार सुरक्षा उपकरणसहित उपचार गरिरहेका छन्' शर्माले भने 'स्वास्थ्यकर्मी जसले विरामीलाई छोएर उपचारमा संलग्न छन् उहाँहरु त क्वारेन्टाइनमा बस्न नपर्ने गरी सुरक्षा अपनाएका छौं भने अरु डराउनुपर्ने अवस्था छैन्।' उनका अनुसार दक्ष चिकित्सक र नर्सले कोरोना संक्रमितको उपचार गरिरहेका छन्। 'हाम्रोमा जस्तो आइसियु कुनै सरकारी अस्पतालमा छैन्, विरामीलाई निकै हेरचाह पनि गरेका छौं।' ह्याम्स अस्पतालमा २० वटा भेन्टिलेटर रहेको शर्माले बताए।"
गोरखापत्रका महाप्रबन्धकसहित पाँचविरुद्ध भ्रष्टाचार मुद्दा,"काठमाडौं : अख्तियार दुरुपयोग अनुसन्धान आयोगले प्रिन्ट कागज खरिद गर्दा भ्रष्टाचार गरेको आरोपमा गोरखापत्र संस्थानका तत्कालीन महाप्रबन्धक सुशील कोइरालासमेत ४ जनाविरुद्ध मुद्दा दायर गरेको छ । उनीहरुविरुद्ध २६ लाख १६ विगो कायम गरिएएको छ । उनीहरुले कागज खरिद गर्दा भन्सार छुटको लागि सिफारिस गरी रकम हिनामिना गरेको विशेष अदालतमा दायर गरिएको मुद्दामा उल्लेख छ । महाप्रबन्धक वसन्त प्रकाश उपाध्याय,तत्कालीन अर्थ निर्देशक राम सुन्दर चौधरी, कागज आपूर्तिकर्ता प्रिन्टसेल इमेजिङ प्रालिका संचालक दिपक कुमार भंसालीविरुद्ध मुद्दा दायर भएको छ ।"
"दैलेखमा कोरोना संक्रमितको संख्या ३०८ पुग्यो, निषेधाज्ञा जारी","दैलेख : दैलेखमा कोरोना संक्रमितको संख्या ३ सय ८ जना पुगेको छ। बिहीबारसम्म २ सय १७ जना थियो। शुक्रबार एकै दिन ९१ जनामा कोरोना पुष्टि भएको हो। शुक्रबार दुल्लु नगरपालिकाका २७ र महाबु गाउँपालिकाका ६४ जनामा कोरोना संक्रमण पुष्टि भएसँगै संक्रमितको संख्या ३ सय ८ पुगेको हो। हालसम्म जिल्लाको नारायण नगरपालिकामा मात्रै १ सय ९४ जनामा कोरोना संक्रमण देखिएको छ। दुल्लु नगरपालिकामा ३६, महाबु गाउँपालिकामा ६५, डुङ्गेश्वर गाउँपालिकामा ३, गुराँस गाउँपालिकामा २, आठबीस नगरपालिकामा १ र नौमूले गाउँपालिकामा ७ जनामा कोरोना पुष्टि भईसकेको छ। एक जनाको मृत्यु भइसकेको छ। कोरोना संक्रमितको संख्या बढ्न थालेपछि दैलेखका दुई नगरपालिकामा निषेधाज्ञा जारी गरिएको छ। जिल्ला प्रशासन कार्यालय दैलेखले कोरोना भाइरसको संक्रमण फैलिन नदिन शुक्रवार साँझ ६ बजेदेखि अनिश्चितकालिन निषेधाज्ञा जारी गरेको छ। प्रमुख जिल्ला अधिकारी युवराज कटेलले शुक्रबार एक सूचना जारी गरेर जिल्लाको नारायण नगरपालिका र दुल्लु नगर क्षेत्रमा निषेधाज्ञा गरिएको हो। कोरोना संक्रमणको सम्भावित उच्च जोखिमलाई मध्यनजर गरेर कोरोना संक्रमण रोकथाम, नियन्त्रण तथा संक्रमण फैलिन नदिन निषेधाज्ञा जारी गरिएको हो। कोरोना भाइरसको प्रभावकारी रोकथाम तथा नियन्त्रण र संक्रमण फैलन नदिनका लागि निषेधाज्ञा जारी गरिएको प्रमुख जिल्ला अधिकारी युवराज कट्टेलले बताए। अत्यावश्यक सेवाहरु औषधी पसल, खाद्यान्न, फलफूल तथा तरकारी, अस्पताल तथा स्वास्थ्य केन्द्र सञ्चालन सम्बन्धि सेवा, बैंकिङ सेवा, आन्तरिक सुरक्षा तथा खानेपानी तथा विद्युत सञ्चालन तथा वितरण, पेट्रोलियम पदार्थको ढुवानी तथा वितरण, फोहोर मैलाको व्यवस्थापन बाहेकका अन्य सबै सेवा तथा स्थलहरु अनिश्चितकालका लागि बन्द गरिएको छ। सूचनामा जिल्लाको नारायण नगरपालिकाको पूर्वमा पर्ने लोहोरे खोला, पश्चिममा छामघाटभीरखेत, उत्तरमा छान्ना र दक्षिणमा चुप्रा बजार भित्र तथा दुल्लु नगरपालिकाको पूर्वमा पर्ने माथिल्लो डुङ्गेश्वर, चुप्राशिरस्थान, पश्चिममा पर्ने पादुकाखोला, कर्णाली राजमार्ग, उत्तरमा पर्ने भैरबी गाउँपालिका र दक्षिणमा पर्ने तल्लो डुङ्गेश्वर भित्र निषेधाज्ञा जारी गरिएको जिल्ला प्रशासन कार्यालयले जनाएको छ। कोरोनाको संक्रमणबाट जोगिन भेटघाट, जमघट र भीडभाड नगर्न जिल्ला प्रशासन कार्यालय दैलेखले आग्रह गरेको छ। सूचनामा आदेश पालना नभएमा कानून बमोजिम कारवाही हुने पनि सूचनामा उल्लेख छ।"
कोरोना पोजेटिभ देखिएका गोरखाका युवा जुम्लामा कार्यरत नेपाली सेना,"गोरखा : जुम्लाको कर्णाली स्वास्थ्य विज्ञान प्रतिष्ठानमा गरिएको कोरोना परीक्षणको रिपोर्ट पोजिटिभ देखिएका गोरखाका युवा जुम्लामा कार्यरत नेपाली सेना रहेको खुलेको छ। आरुघाट २ मान्बु, थलाचोकका २५ वर्षका युवा हाल जुम्लामा आइसोलेइनमा रहेको र अवस्था सामान्य रहेको परिवार स्रोतलाई उद्धृत गर्दै वडा अध्यक्ष सोम घलेले जानकारी दिए। आरुघाटको भीमोदय माविको क्वारेण्टाइनाबाट ३४ जनाको स्वाब संकलन गरेर पठाइएकोमा शुक्रबार २६ जनाको मात्र रिपोर्ट आएको स्वास्थ्य शाखाका प्रमुख विजयकुमार श्रेष्ठले बताए। उनीहरु सबैको रिपोर्ट नेगेटिभ रहेको श्रेष्ठले बताए। गोरखा अस्पतालबाट स्वाब पठाएका ११ जनामध्ये शुक्रबार प्राप्त एकजनाको रिपोर्ट नेगेटिभ आएको अस्पतालका प्रवक्ता कृष्ण ढकालले जानकारी दिए। अस्पतालबाट बिगत चारदिनयता ११ जनाको स्वाब परीक्षण गर्न पठाइएकोमा अरुको रिपोर्ट नआएको उनले बताए।"
रिपोर्ट नेगेटिभ नआउँदै अस्पतालले ६ संक्रमित डिस्चार्ज गरेपछि(१० तस्बिर),"धनगढी : सरकारले नयाँ निर्देशिका जारी गरेको भन्दै सेती प्रादेशिक अस्पतालले कोरोनाको अन्तिम रिपोर्ट नेगेटिभ नआउँदै शुक्रबार ६ जना कोरोना संक्रमितलाई डिस्चार्ज गरेको छ। सेती अस्पतालले बैतडीका चार जना र अछामका बाबुछोरी २ जना गरी ६ जनालाई अस्पतालको आइसोलेसनबाट पीसीआर नै नगरी डिस्चार्ज गरेको हो। बैतडीको शिवनाथ गाउँपालिका१ का २० र २७ वर्षीय पुरुष तथा शिवनाथ गाउँपालिकाकै वडा नम्बर २ का २० र २२ वर्षीय पुरुषलाई डिस्चार्ज गरिएको थियो। यस्तै, अछामको मेल्लेख गाउँपालिका४ का ३२ वर्षका पुरुष र उनकी ११ वर्षीया छोरीलाई पनि आइसोलेसनमा १४ दिनभन्दा बढी भएको भन्दै शुक्रबार अस्पतालले डिस्चार्ज गरेको हो। उनीहरूलाई शुक्रबार संक्रमित भएर सेतीको आइसोलेसनमा बसेको १७ दिन भएको छ। सेती अस्पतालका कोडिभ १९ उपचारका खटिएका चिकित्सक नीराजन शर्माले सरकारले कोरोनाको लक्षण नदेखिएका संक्रमितलाई १४ दिन उपचार गरेर पीसीआर नगरेरै घर पठाउन मिल्ने निर्देशिका जारी गरेपछि यस्तो गरेको बताए। सेती प्रादेशिक अस्पतालले डिस्चार्ज गरेपछि उनीहरू आआफ्नो गन्तव्य जाने साधन नपाएपछि घण्टौंसम्म आइसोलेसन वार्डकै बाहिर बसेका थिए भने अपराह्न उनीहरू बसको खोजीमा धनगढीको बसपार्क लागेका थिए। उनीहरूले घर जाने सवारी साधन नपाएको र राति बस्ने खाने पनि टुंगो नभएको बताइरहेका बेला सेती अस्पतालले उनीहरूलाई फेरि फोन गरेर अस्पताल नै बोलाएको छ। घर जाने कि अस्पताल जाने ? द्विविधामै छौं, घर जाने हो भने कसरी, केमा जाने ? अस्पताल बस्दाबस्दा दिक्क लागिसक्यो सवारी साधनको खोजीमा भौंतारिरहेका बैतडीको शिवनाथ गाउँपालिका१ का नरेश चाडले भने। शिवनाथ गाउँपालिका१ र २ का चारै जना युवा भारतको राजधानी नयाँदिल्लीबाट स्वदेश फर्किएका हुन्। अछामका संक्रमितसँग दुई कट्टामा भारी पनि छ। उनी, भारी बोकेर बसको खोजीमा धनगढीको कैलाली पुल पुगेका थिए भने उनकी ११ वर्षीया छोरी पनि भारी बोक्न सघाइरहेकी थिइन्। सेती अस्पतालले कोरोनाका संक्रमित निको नभई छाडेको खबर सामाजिक सञ्जालमा भाइरल भएपछि धनगढी बजारमा व्यक्तिले पनि उनीहरू हिँडेको बाटोमा तस्बिर र भिडियो खिचिरहेका थिए। हामीलाई घर जाने व्यवस्था नहुँदै अस्पतालबाट पठाउनुपर्थेन, यसबारे गाउँपालिकाका अध्यक्षसँग पनि कुरा गरेका छौं, शनिबार गाडी पठाउँछु भन्नुभएको छ, बैतडीको शिवनाथकै अर्का युवक पदम तिरुवाले भने। अस्पतालले कोरोना संक्रमितको डिस्चार्ज हुनुअघि पीसीआर नगरेको खबरको आलोचना भएपछि अस्पतालले उनीहरूलाई फोन गरेर बसपार्कबाट फेरि अस्पताल बोलाएको छ। हामीले सरकारले दिएको निर्देशनअनुसार काम गर्ने हो, नयाँ गाइडलाइनमा लक्षण नदेखिएका बिरामीलाई १४ दिनपछि पीसीआर नै नगरी डिस्चार्ज गर्न सकिनेछ भनेर आएको छ, त्यहीअनुसार डिस्चार्ज गरेका हौं, डाक्टर नीराजन शर्माले भने। उनले बिरामी डिस्चार्ज भएपछि घरसम्म पठाउने काम अस्पतालको नभएको तर उनीहरू अलपत्र पर्ने थाहा पाएपछि अस्पतालले फेरि बोलाएको डाक्टर शर्माले बताए। उनीहरूलाई सेती अस्पतालको प्रि आइसोलेसन रुममा राखिएको छ। यसअघि संक्रमितको लगातार दुई पटक नेगेटिभ रिपोर्ट आएपछि मात्रै अस्पतालबाट डिस्चार्ज गर्ने व्यवस्था थियो। यसबारे सेती प्रादेशिक अस्पतालका मेसु डाक्टर हेमराज पाण्डेले पनि सरकारले २१ गते नयाँ गाइडलाइन जारी गरेको र त्यही गाइडलाइनअनुसार उनीहरूलाई डिस्चार्ज गरिएको बताए। लक्षण भएका बिरामीलाई लक्षण निको भएको तीन दिनपछि पीसीआर नगरेरै डिस्चार्ज गर्न सकिनेछ, अझ लक्षण नभएका बिरामीलाई त होम आइसोलेसनमै पठाउन पनि निर्देशिकामा भनिएको छ, मेसु डाक्टर पाण्डेले भने। उनले डिस्चार्ज भएकाहरू राति अलपत्र पर्ने भएकाले मानवीय संवेदनाका कारण फेरि अस्पताल बोलाएको बताए।"
काभ्रेमा पहिलोपटक पाँचजनामा कोरोना संक्रमण,"काभ्रे : काभ्रेमा पाँचजनामा पहिलो पटक कोरोना भाइरस सङ्क्रमण पोजिटिभ देखिएको जिल्ला स्वास्थ्य कार्यालयले जनाएको छ । कोभिड१९ रोकथाम तथा नियन्त्रण, जिल्ला कमाण्ड पोष्टले जिल्लामा दुईजना महिला र तीनजना पुरुषमा पहिलोपटक कोरोना सङ्क्रमण देखिएको शुक्रबार जनाएको छ । जिल्लाको रोशी गाउँपालिकाका तीन, पाँचखाल नगरपालिकाका एक र पनौती नगरपालिकामा एक गरी पाँचजनामा पीसीआर परीक्षण गर्दा कोरोना सङ्क्रमण पुष्टि भएको जिल्ला कमाण्ड पोष्टका सदस्य एवं जिल्ला स्वास्थ्य कार्यालय प्रमुख डा नरेन्द्र झाले जानकारी दिए । सङ्क्रमितमध्ये पाँचखाल नगरपालिकाका एकजना १२ दिन अघिमात्र भारतबाट आएका थिए।उनी पाँचखालमै क्वारेन्टाइनमा बसिरहेको रहेको कमाण्ड पोष्टले जनाएको छ । पनौतीका सङ्क्रमित महिला धुलिखेल अस्पतालमा पित्तथैलीको शल्यक्रिया गर्न आएको र शल्यक्रियाअघि ती महिलाको पीसीआर परीक्षण गर्दा कोरोना भाइरस पोजिटिभ देखिएको पोष्टले जनाएको छ । रोशी गाउँपालिकाका तीन सङ्क्रमित मंगलटारमा रहेको भने क्वारेन्टाइनमै रहेको जनाइएको छ । उनीहरु केही दिनअघि मात्र भारतबाट फर्केका थिए । जिल्लामा सङ्क्रमितको स्वास्थ्य सुरक्षामा विशेष निगरानी भइरहेको प्रमुख डा झाले बताए ।"
दैलेखमा अनिश्चितकालिन निषेधाज्ञा जारी,"दैलेख : जिल्ला प्रशासन कार्यालय दैलेखले कोरोना भाइरसको संक्रमण फैलिन नदिन शुक्रबार (जेठ २३ गते) साँझ ६ बजेदेखि अनिश्चितकालिन निषेधाज्ञा जारी गरेको छ। प्रमुख जिल्ला अधिकारी युवराज कटेलले शुक्रबार एक सूचना जारी गरेर जिल्लाको नारायण नगरपालिका र दुल्लु नगर क्षेत्रमा निषेधाज्ञा जारी गरिएको हो। कोरोना संक्रमणको सम्भावित उच्च जोखिमलाई मध्यनजर गरेर कोरोना संक्रमण रोकथाम, नियन्त्रण तथा संक्रमण फैलिन नदिन निषेधाज्ञा जारी गरिएको हो। विश्वव्यापी रुपमा फैलिएको कोरोना भाइरसको संक्रमणबाट दैलेख जिल्लामा २ सय १८ जनामा संक्रमण देखिएको छ। ती मध्ये एक जनाको मृत्यु भइसकेको छ। कोरोना भाइरसको प्रभावकारी रोकथाम तथा नियन्त्रण र संक्रमण फैलन नदिनका लागि निषेधाज्ञा जारी गरिएको प्रमुख जिल्ला अधिकारी कट्टेलले बताए। राजपत्रमा तोकिएको अत्यावश्यक सेवाहरु औषधी पसल, खाद्यान्न, फलफूल तथा तरकारी, अस्पताल तथा स्वास्थ्य केन्द्र सञ्चालन सम्बन्धि सेवा, बैंकिङ सेवा, आन्तरिक सुरक्षा तथा खानेपानी तथा विद्युत सञ्चालन तथा वितरण, पेट्रोलियम पदार्थको ढुवानी तथा वितरण, फोहोर मैलाको व्यवस्थापन बाहेकका अन्य सबै सेवा तथा स्थलहरु अनिश्चितकालका लागि बन्द गरिएको हो। सूचनामा जिल्लाको नारायण नगरपालिकाको पूर्वमा पर्ने लोहोरे खोला, पश्चिममा छामघाटभीरखेत, उत्तरमा छान्ना र दक्षिणमा चुप्रा बजारभित्र तथा दुल्लु नगरपालिकाको पूर्वमा पर्ने माथिल्लो डुङ्गेश्वर, चुप्राशिरस्थान, पश्चिममा पर्ने पादुकाखोला, कर्णाली राजमार्ग, उत्तरमा पर्ने भैरबी गाउँपालिका र दक्षिणमा पर्ने तल्लो डुङ्गेश्वरभित्र निषेधाज्ञा जारी गरिएको जिल्ला प्रशासन कार्यालयले जनाएको छ। कोरोनाको संक्रमणबाट जोगिन भेटघाट, जमघट र भीडभाड नगर्न जिल्ला प्रशासन कार्यालय दैलेखले आग्रह गरेको छ। सूचनामा आदेश पालना नभएमा कानून बमोजिम कारवाही हुने पनि सूचनामा उल्लेख छ।"
अर्घाखाँचीमा थप एकजनामा कोरोना पुष्टि,सन्धिखर्क : अर्घाखाँचीमा थप एकजनामा कोरोना पुष्टि भएको छ । शितगंगा नगरपालिकाको ठाडाको ज्योति माविको क्वारेन्टाइन बसेका वडा नम्बर ५ का ३६ वर्षीय पुरुषमा कोरोना पुष्टि भएको अर्घाखाँची अस्पतालका प्रमुख डाक्टर कपिल गौतमले बताए । यो सँगै संक्रमितको संख्या ३ पुगेको छ। भारतबाट फर्केका उनको प्रादेशिक जनस्वास्थ्य प्रयोगशाला भैरहवामा गरिएको स्वाब परीक्षणमा कोरोना पुष्टि भएको हो । स्वाब परीक्षणका लागि पठाएको १३ दिनपछि मात्र रिपोर्ट आएको हो ।उनलाई सदरमुकाम सन्धिखर्क १ हटारीको आइसोलेसनमा राखिएको सहायक प्रमुख जिल्ला अधिकारी विनोद खनालले जानकारी दिए । यसअघि पाणिनी गाउँपालिकाको ८ पालीको कमला माविमा रहेका दुईजनामा कोरोना देखिएको हो ।उनीहरुको सन्धिखर्क स्थित हटारीको आइसोलेसनमा उपचार भइरहेको छ । गत जेठ १० गते भूमिकास्थान नगरपालिका९ का ३४ वर्षीय कृष्णबहादुर गैरेको नेपाल आउने क्रममा बाटोमा मृत्यु भएको थियो र उनको स्वाब प्रदेश जनस्वास्थ्य प्रयोगशाला भैरहवामा गरिएको परीक्षणमा कोरोना पोजिटिभ पुष्टि भएको थियो ।
पहिलो पटक जाजरकोटका १९ वर्षीय युवकमा देखियो कोरोना संक्रमण,जाजरकोट : जाजरकोटका एकजना युवकमा कोरोना संक्रमण देखिएको छ।भारतबाट आएर सल्यानको कुमाख गाउँपालिकाको क्वारेन्टाइनमा रहेका जाजरकोट भेरी नगरपालिका १० का १९ वर्षीय युवकमा कोरोना देखिएको हो। बारेकोट र कुशे गाउँपालिकामा एक सय २७ जनाको कोरोना पीसीआर रिपोर्ट नेगेटिभ आएको छ ।बारेकोट र कुशेबाट कोरोनाको पीसीआर परीक्षणका लागि स्वाब संकलन गरेर १० दिनअघि सुर्खेत पठाइको थियो । बारेकोट र कुशेका एक सय २७ जनाको रिपोर्ट नेगेटिभ आएको स्वास्थ्य सेवा कार्यालयका प्रमुख डा सुनिल पुनले बताए । जिल्लाका अन्य ठाउँबाट स्वाब संकलन गरी पठाइएका दुई सय ७८ जनाको रिपोर्ट भने आउन बाँकी छ ।भारतबाट हालै आएर विभिन्न क्वारेन्टाइनमा रहेका दुई हजार ६४ जनाको स्वाब संकलन गरिएको छैन।
आरडीटी नेगेटिभ देखिएका युवाको पीसीआर रिपोर्ट 'पोजिटिभ',बझाङ : बझाङमा आरडीटी नेगेटिभ देखिएका एकजना युवामा कोराना संक्रमणको पुष्टि भएको छ । जेठको दोस्रो साता भारतको दिल्लीबाट आएर सुनकुडा मावीको क्वारेन्टाइनमा बसिरहेका बित्थडचिर गाउँपालिका७ का २६ वर्षीय युवकमा कोराना संक्रमण पुष्टि भएको हो। बिहीबार प्रादेशिक प्रयोगशाला धनगढीमा गरिएको पीसीआर परीक्षणको रिपोर्टमा पोजिटिभ देखिएको जिल्ला अस्पताल बझाङका प्रमुख सन्दीप ओखेडाले जानकारी दिए। उनीसँगै भारतबाट आएका उनकी श्रीमती र छोरामा आरडीटी पोजिटिभ देखिए पनि पीसीआर रिपोर्ट भने नेगेटिभ देखिएको छ। कोरोना संक्रमण पुष्टि भएका युवाको स्वास्थ्य अवस्था सामान्य रहेको प्रमुख डा ओखेडाले जानकारी दिए।आरडीटी परीक्षणको रिपोर्ट गलत आउन थालेपछि जिल्लामा कोरोना भाइरसको उच्च जोखिम बढेको छ। जिल्लाभित्र पीसीआर परीक्षण गर्नुपर्ने व्यक्ति धेरै छन्।सुनकुडा मावी क्यारेन्टाइनमा रहेका युवामा कोरोना पुष्टि भएपछि त्यहाँ रहेका अन्य मानिस र संक्रमित युवासँग भारतबाट आएकाको थप परीक्षण गरिने भएको छ। हालसम्म १३ सय ९४ जनाको आरडीटी परीक्षण गरिएको छ भने २ सय ४१ जनाको पीसीआर परीक्षण गरिएको छ। जिल्लाका एक सय ६९ क्वारेन्टाइनमा ३ हजार दुईजना रहेका छन्।
प्रयोगशालाले धान्न नसकेपछि सुदूरपश्चिममा पाँच दिनका लागि स्वाब संकलन बन्द,"धनगढी : सुदूरपश्चिममा जेठ महिनामा भारतबाट भित्रिएका ५९ हजार पाँच सय जना क्वारेन्टाइनमा बसिरहेका छन्। केहीले उपचारै नपाएर क्वारेन्टाइनमै मृत्युवरण गर्नुपरेको छ । यो बेलामा प्रदेश सरकारले धमाधम स्वाब संकलन गरी परीक्षणको दायरा बढाउनपर्ने हो तर सुदूरपश्चिम प्रदेशको स्वास्थ्य निर्देशनालयले अबका पाँच दिनसम्मका लागि स्वाब संकलन नगर्न निर्देशन दिएको छ । सुदूरपश्चिम प्रदेशका स्वास्थ्य निर्देशक डाक्टर गुणराज अवस्थीले धनगढीमा रहेको पीसीआर परीक्षणका लागि पाँच दिनभन्दा बढीका लागि नमूना रहेकाले अबको पाँच दिनसम्म स्वाब संकलन नगर्न निर्देशन दिएका हुन्। निर्देशक अवस्थीले शुक्रबार प्रदेशभरीका सबै स्वास्थ्य संस्थालाई सम्बोधन गरी विज्ञप्ती नै प्रकाशित गरी भनेका छन, 'हाल सुदूरपश्चिम प्रदेशमा एउटा मात्रै पीसीआर जाँचको प्रयोगशाला रहेको र यस प्रयोगशालाको दैनिक जाँच क्षमता लगभग २५० नमूना मात्रै रहेकाले बिहीबारसम्मका मात्रै १०८३ जनाको स्वाब परीक्षण गर्न बाँकी छ ।' 'अहिले हरेक जिल्लामा स्वाब संकलन भइरहेको र यसरी दैनिक स्वाब संकलन भइरहने हो भने स्वाबका नमुना धेरै दिनसम्म थन्किाउनु पर्ने हुन्छ । धेरै दिन परीक्षण नगरी स्वाब थन्काइएमा बिग्रिने सम्भावना हुने भएकाले आगामी पाँच दिनसम्म स्वाब संकलन नगर्न अनुरोध छ,' निर्देशक डाक्टर अवस्थीले जारी गरेको विज्ञप्तीमा उल्लेख छ । कोरोनाको महामारीको चर्चा भइरहेका बेला मात्रै सेती प्रादेशिक अस्पतालमा चार घण्टामा एकजनाको मात्रै स्वाब परीक्षण गर्ने मेसिन स्थापना भएको थियो । त्यो मेसिन जडान गर्नु नगर्नुको कुनै औचित्य नभएको भन्दै विरोध भएपछि केन्द्रीय पशुरोग अन्वेषण प्रयोगशालामा रहेको रियल टाइम पीसीआर मेसिन धनगढीको क्षेत्रीय पशुरोग अन्वेषण प्रयोगशालामा जडान भएको थियो । चैतको ३० गते जडान भएको उक्त मेसिनको दैनिक क्षमता २५० हो । एक पटकमा ८० देखि ९० नमुना स्वाब परीक्षण गर्न सकिन्छ । त्यो एक लटमा कम्तीमा पनि चार देखि पाँच घण्टा लाग्ने गरेको प्रयोगशाला विज्ञ बताउँछन्। २४ घण्टामा तीन सिफ्टमा नमुना परीक्षण भइरहेको छ । तर पनि भारताबाट बिहीबारसम्म ६० हजार मानिस आएर क्वारेन्टाइनमा बसेका छन्। एक मात्र मेसिनमा स्वाब परीक्षण गर्न सकिरहेको छैन । डाक्टर अवस्थीले अर्को ठूलो क्षमताको मेसिन जडानको आवश्यकता आएको भन्दै केन्द्रमा जानकारी गराइसकेको बताए । भारतीय सीमाबाट उर्लिन थाल्यो जनसागर नाकाबाट नेपालतर्फ ओइरिएको जनसागर, दुईघन्टामा दुई हजार बढी भित्रिए (फोटो फिचर) गौरीफन्टामा उर्लिन थाल्यो जनसागर, अढाइ घण्टामा भित्रिए ४८ सय (फोटो फिचर) उनले भने, 'नमुना संकलन गरेर मात्रै त हुँदैन, त्यसको परीक्षण पनि हुनुपर्यो, अहिले स्वाब संकलन भएको दिनदेखि पाँच दिनमा पनि परीक्षण रिपोर्ट दिन सकिएको छैन, अझ नमुना धेरै दिन राखेपछि बिग्रिने पनि हुन्छ, त्यसैले स्वाब संकलन रोक्नु परेको हो ।' गत आइतबार मात्रै सुदूरपश्चिमका लागि २४ हजार आरडीटी किट र २ हजार भिटिएम (थ्रोट स्वाब संकलन गर्ने भाँडो) आएका थिए । सुदूरपश्चिमका ९ वटै जिल्लामा क्वारेन्टाइन बसिरहेका व्यक्तिहरुको अहिले आरडीटी परिक्षण भइरहेको छ । शुक्रबारसम्म एक हजार भन्दाबढीको आरडीटी पोजिटि देखिएको छ । सरकारको निर्देशीका अनुसार आरडीटी पोजिटिभ देखिएका व्यक्तिको थ्रोट स्वाब अनिवार्य परीक्षण गर्नुपर्ने व्यवस्था छ। त्यसैले पनि अहिले सुदूरपश्चिमभरी स्वाबको नमुना संकलन बढिरहेको छ । प्रदेश र संघ सरकारले भिटिएम नपठाएपछि केही स्थानीय तहले आफै भिटिएम खरिद गरेर समेत स्वाब संकलन गरिरहेका छन्।डडेल्धुराको गन्यापधुरा गाउँपालिकाले आफै भिटिएम किनेर १५० भन्दा बढी क्वारेन्टाइनमा रहेका नागरिकको स्वाब संकलन गरेको छ । तर प्रदेशका स्वास्थ्य निर्देशक अवस्थी भन्छन, 'स्वाब संकलन गर्नु मात्रै ठूलो कुरा होइन, प्रयोगशालाको क्षमता पनि हेर्नुपर्छ, प्रयोगशालामा पर्याप्त प्राविधिक जनशक्ति छैन।'"
जनकपुरमा १० देखि १२ बजेसम्म पसल खोल्न सहमत,"जनकपुरधाम : कोरोना महामारी नियन्त्रण तथा व्यवस्थापनका लागि विगत सवा दुई महिनाको लकडाउनपछि जनकपुरमा दुई घण्टा पसल खोल्ने सहमति भएको छ। जनकपुरधाममा जिल्ला प्रशासन कार्यालय धनुषा र जनकपुर उद्योग वाणिज्य संघ तथा चेम्बर्स आफ कमर्सबीच १० बजेदेखि १२ बजेसम्म पसल खोल्ने सहमति भएको छ। शुक्रबार बिहान जनकपुरधामका व्यापारी र जिल्ला प्रशासन कार्यालय, सुरक्षा निकायका अधिकारीहरुबीच भएको छलफलले १० बजेदेखि मध्यान्ह १२ बजेसम्म पसल खोल्ने मौखिक सहमति गरेको प्रमुख जिल्ला अधिकारी कोषहरि निरौलाले जानकारी दिए। खाद्यान्न, तरकारी, फलफूल, दूधसहित अत्यावश्यक सामानको पसल खुला नै थियो। अन्य पसल पनि लुकेर सञ्चालन भइरहेको थियो निरौलाले भने प्रहरी आएपछि बन्द गर्ने र गएपछि पुनः सटर खोलेर पसल सञ्चालन ल्याउने अवस्थामा दुई घण्टासम्म पसल खोल्न मौखिक सहमति भएको हो। प्रमुख जिल्ला अधिकारी निरौलाले ग्राहकहरु बीच दूरी कायम गर्ने र सेनिटाइजर, मास्कलगायत सुरक्षाका सामग्री प्रयोग गरेर व्यवसाय सञ्चालन गर्ने सहमति भएको जनकपुर चेम्बर्स आँफ कमर्सका उपाध्यक्ष सरोज मिश्रले बताए। उनले भने, दुई महिना देखि पसल खुलेको छैन्। सटर भाडा चर्को महँगो छ, पसल बन्द राखेर भाडा तिर्न सकिन्न। त्यसैले थोरै राहतका लागि भएपनि बजार खोल्न प्रशासनलाई आव्हान गर्यो र वहाँहरु सकारात्मक हुनुभयो। सैलून, ब्यूटी पार्लर, सिनेमाहल, होटल र रेष्टुरेन्टहरुको हकमा हाललाई कुनै निर्णय नभएको र यथाशीघ्र अन्य क्लस्टर तर्फ पनि बिचार गरिने जनकपुर उद्योग वाणिज्य संघका अध्यक्ष ललित साहले जानकारी दिए। उनले भने, निर्धारित समय भन्दा अघि वा पछि जबर्जस्ती पसल खोले कानून बमोजिम कारवाही गरिनेछ। यता कोरोना संक्रमणको महामारीबाट बच्न गरिएको लकडाउन १० देखि १२ बजेसम्म पसलहरु सञ्चालनको समाजिक सञ्जालमा व्यापक बिरोध भइरहेको छ। समाजिक सञ्जालमा अन्य समयमा कोरोना संक्रमण हुने तर १० बजेदेखि १२ बजेको समयमा कोरोना संक्रमण नहुने प्रशासनको वितर्कपूर्ण निर्णय भएकोमा बिरोध भइरहेको छ।"
सुदूरपश्चिममा थप ६ जनामा कोरोना पुष्टि : संक्रमित संख्या ९२ पुग्यो,"धनगढी : सुदूरपश्चिम प्रदेशमा थप ६ जनामा कोरोना भाइरस पोजिटिभ पुष्टि भएको छ । सेती प्रादेशिक अस्पातलको कोरोना परीक्षण प्रयोगशालामा गरिएको परीक्षणमा थप ६ जनामा कोरोना पोजिटिभ भएको अस्पतालका सूचना अधिकारी दिलीप श्रेष्ठले जानकारी दिए। सेती प्रादेशिक अस्पतालका सूचना अधिकारी श्रेष्ठका अनुसार डडेल्धुराका ५ र कैलालीका १ जनामा कोरोना पुष्टि भएको हो । योसँगै सुदूरपश्चिममा संक्रमितको संख्या ९२ पुगेको छ । सुदूरपश्चिमका ९२ जना संक्रमितमध्ये ८९ जना प्रदेशभित्रै रहेका छन् भने १ जना संक्रमितको मृत्यु भइसकेको छ । बझाङ र बाजुराका १ र १ संक्रमितको भने कर्णाली प्रदेशमा उपचार भइरहेको छ । अहिलेसम्म सुदूरपश्चिममा ७ जना कोरोना जितेर घर फर्किएका छन् । प्रदेशमा सबैभन्दा बढी कैलालीमा कोरोना संक्रमित देखिएका छन् । कैलालीमा ४० जनामा कोरोना पुष्टि भएको छ । यस्तै अछाममा १४, कञ्चनपुरमा १०, डोटीका १०, बैतडीका र डडेल्धुरामा ६६, बाजुराका तीन, बझाङमा दुई र दार्चुलाका एक जनामा कोरोना पुष्टि भएको छ ।"
दोलखा तामाकोशीका २५ वर्षीय युवामा कोरोना संक्रमण पुष्टि,दोलखा : कर्णाली प्रदेशको जुम्ला जिल्लामा कार्यरत दक्षिणी दोलखाको तामाकोशी गाउँपालिका ५ सहरेका एक २५ वर्षीय युवामा कोरोना भाइरसको संक्रमण देखिएको छ । स्वास्थ्य तथा जनसंख्या मन्त्रालयले शुक्रबार गरेको नियमित पत्रकार सम्मेलनमा मन्त्रालयका प्रवक्ता डा विकास देवकोटाले सो कुराको जानकारी गराइएका हुन् । जुम्ला जिल्लामै संकलन गरिएको स्वाबको शुक्रबार प्राप्त रिपोर्टअनुसार ती युवामा संक्रमण पुष्टि भएको हो । उनको ट्राभल हिस्ट्री र प्रत्यक्ष सम्पर्कमा आएकाको कन्ट्याक्ट ट्रेसिङको काम विपद् व्यवस्थापन केन्द्र दोलखाले गर्ने जनाएको छ ।
भैरहवा नाकाबाट आयात रोकियो,"भैरहवा : रुपन्देहीको भैरहवा (बेलहिया) नाका हुँदै मुलुकमा भित्रिने मालवाहक गाडी फेरि भारतीय सीमामा रोकिएका छन्। नेपालमा आउन लागेको मालवाहक गाडीहरुको भारतीय भन्सारका किल्यरिङ एजेण्टहरुले जाँचपास रोक्दा गाडीहरु सीमामा रोकिएका हुन्। जाँचपास रोकिदा सीमापारी मालवाहक गाडीहरुको लाम लागेको छ। कोरोना संक्रमणका कारण सीमापारी आवतजावतमा रोक लगाइएपछि सीमापारीको सोनौली ट्रान्सपोर्ट एण्ड किल्यरिङ एजेण्ट एसोसियसनले आफुहरु भैरहवा भन्सारमा आएर काम गर्न पाउनु पर्ने भन्दै तीन दिन अघि गाडीको जाँचपास रोक्ने संस्थागत निर्णय गरेका थिए। आयात प्रभावित भएपछि सरोकारवालाहरुको छलफलले आयात पुनः सूचारु गराइएको थियो। तर, फेरी उही विषयलाई लिएर शुक्रबार फेरी भारतीय भन्सारका एजेण्टहरुले सीमापारी गाडीको जाँचपास रोक्दा भन्सारमा कुनै पनि मालवाहक गाडी आउन नसकेको भैरहवा भन्सारका सूचना अधिकृत पूर्ण प्रसाद लम्सालले जानकारी दिए। मालवाहक गाडी भित्रिनमा हाम्रो तर्फबाट कुनै अवरोध सिर्जना भएको छैन उनले भने, उनीहरुको (भारततर्फ) आन्तिरक समस्याका कारण भन्सारमा मालवाहक गाडी आउन नसकेको हो। यस विषयमा छलफल भइरहेकोले सम्भवत साँझसम्म मालवाहक गाडीहरु भित्रिन सुरु हुने उनको भनाई छ। भारतको सोनौली ट्रान्सपोर्ट एण्ड किल्यरिङ एजेण्ट एसोसियसनका अध्यक्ष आर के गुप्ताले विगत जस्तै आफुहरुलाई हाल भैरहवा भन्सारमा जान रोक लगाइएकोले आफुहरु पेन डाउन आन्दोलनमा उत्रिएको बताए। भैरहवा भन्सारमा सहज रुपमा काम गर्नका लागि लिखित वा ठोस आश्वासन नपाएसम्म आफुहरुको आन्दोलन जारी रहने उनको भनाई छ। भैरहवा नाकाबाट विगतमा दैनिक चार सयको हाराहारीमा मालवाहक गाडीहरु भित्रिने गरेका थिए भने लकडाउन भएदेखि औसतमा दैनिक डेढ सयको मालवाहक गाडीहरु भित्रिने गरेका छन्।"
युएइको विमान ६ बजेमात्र नेपाल आउने,काठमाडौं : युनाइटेड अरब इमिरेट्स (युएइ) बाट अपरान्ह ३ बजे नेपाल आइपुग्ने भनिएको विमान बेलुका करिब ६ बजे मात्र आउने भएको छ । १६८ नेपाली लिएर युएइबाट नेपाल आउन लागेको एयर अरेबियाको विमान ५:४० बजे मात्र काठमाडौ विमानस्थलमा अवतरण गर्ने पछिल्लो जानकारी प्राप्त भएको नेपाल उड्डयन प्राधिकरणका प्रवक्ता राजकुमार क्षेत्रीले जानकारी दिए । विमान अवतरण गर्ने तालिका परिवर्तनबारे आफूलाई थाहा नभएको उनले बताए। यसअघि म्यानमारबाट २६ जना नेपाली काठमाडौं आइसकेका छन्। उनीहरुलाई वसुन्धारास्थित यति पार्टी प्यालेसको होल्डिङ सेन्टरमा राखिएको नेपाली सेनाले जानकारी दिएको छ । त्यहाँ रहेका नेपालीहरुको कोरोना चेकजाँचपछि क्वारेन्टाइन पठाइने बताइएको छ।
"जो दिनहुँ मारिन्छन् तर, राज्य सुन्दैन","धनुषा : यही जेठ १० गते साँझ भएको नृशंस हत्याको घटनामा भेरी नगरपालिका४ का नवराज विक, गणेश बुढामगर र चौरजहारी नगरपालिका१ का टीकाराम सुनार, भेरी नगरपालिका११ का गोविन्द शाही, लोकेन्द्र सुनार र भेरी नगरपालिका४ का सन्दीप विकले ज्यान गुमाए। घटनाको अनुसन्धान गर्न गृह मन्त्रालयले छानबिन समिति बनाएको छ। समिति पनि विवादमा परेको छ। घटनामा संलग्न रहेको आरोपमा प्रहरीले केहीलाई पक्राउ गरेको छ। केटी पक्षका केही जनाविरुद्ध किटानी जाहेरी परेको छ। देशभर विरोध प्रदर्शन भइरहेका छन्। छानविन समिति घटनास्थलमा पुगेको छ। के कस्तो प्रतिवेदन ल्याएर आउँछ, बाहिर आउने नै होला। यो प्रचारमा आएको विषय भयो। दलितविरुद्धका शृङ्खलाबद्ध आक्रमण भई नै रहेको छ र प्रतिरोधको ज्वाला पनि दन्केकै छ। तर यहाँ तराई मधेशका त्यस्तो उपेक्षित समुदायको प्रसङ्गबारे बेलिबिस्तार गरिदैछ जो दिनहुँ अमानवीयताको शिकार भइरहेको छ। यस्तो व्यवहार गरिँदासमेत उत्पीडित पक्ष वा समुदायका कसैले पनि किटानी जाहेरी त के आफ्नो हक अधिकारबारे कुरा समेत गर्न सक्दैनन्। हो, यहाँ तिनै उपेक्षित डोम समुदायबारे मन्थन गरिँदैछ। दलितभित्रका दलित दलितभित्रको पनि दलित मानिन्छ अल्पसङ्ख्यक डोम समुदाय अर्थात् मल्लिक। दलितभित्रैका तथाकथित उपल्ला अर्थात् ठूला जाति भनाउँदाहरूले डोम समुदायका जो कसैलाई अहिले पनि छुवाछूतजन्य व्यवहार गर्ने भएकाले डोम समुदायलाई दलितभित्रको पनि दलित भनिएको हो। तराई मधेशका गाउँहरुमा पाँच छ घरको समूहमा बसोबास गर्दै आएका उनीहरू अधिकाँशको नागरिकता भए पनि जमीन भने छैन। जमीन नभएपछि स्थायी छानोको कुरा हुने भएन। त्यसैले पर्ती तथा ऐलानी जग्गामा झुप्रो बनाएर बसोबास गर्दै आएका उनीहरूसँग आम्दानीको भरपर्दो स्रोत पनि छैन। दैनिक ज्यालादारीमा सरकारी तथा निजी कार्यालयहरूमा शौचालय र कार्यालय परिसर सरसफाई गर्ने मेहतरको काम गर्ने यो समुदायका अधिकाँशले घरेलु प्रयोजनका बाँसका सामान बनाएर बेच्छन्। त्यसैको आम्दानीले जीविका चलिरहेको छ्। केहीले भने सुँगुर पाल्ने पुख्र्यौली पेशाबाट परिवारको गर्जो टार्दै आएका छन्। कतिपयले हाटबजार, मठमन्दिर लगायतका सार्वजनिक स्थल सरसफाई गरेर पाएको चामल, दाल, तरकारी लगायत खाद्य सामग्री र दान दक्षिणाबाट जीवन धानिरहेका छन्। कृषिजन्य ज्याला मजदुरीतिर भने यो समुदायको खासै रुचि देखिँदैन। डोम समुदायका परिवारलाई बजारबाट बेसाएको चामल, दाल, तरकारी र गहुँको रोटीसँग मासु भने प्रत्येकजसो छाकमा चाहिन्छ। धनुषा जिल्लाको राजमार्गको चोकैको बजार ढल्केबरकी शिवसती मल्लिक भन्छन् धेरैजसो सुँगुरको मासुका परिकार बनाएर खान्छौँ। सुँगुरको मासु नभेटिँदा ब्याइलर कुखुराको मासु र माछा बनाएर खान्छौँ। डोम समुदायका महिला र पुरुष समान रूपमा श्रम गर्छन्। घर वा कार्यालयको सरसफाई गर्न वा सुँगुर चराउन श्रीमान् श्रीमती सँगसँगै जान्छन्। बाँसको चोयाले बुनेको नाङ्लो, चाल्नो, ढाकी, पङ्खालगायतका सामग्री बेच्न स्थानीय हाटबजार जाँदा होस् या हाटबजार नलागेको दिन आसपासका गाउँघर डुलाएर बेच्नु पर्दा होस्, उनीहरू सँगै हुन्छन्। घरमा पनि सँगै बसेर बाँसको सामान बनाउने उनीहरूलाई भकारी, बेरा लगायत बाँसको ठूला किसिमका सामग्री बनाउनु पर्दा विद्यालय पढ्दै गरेका छोराछोरीले समेत सघाउँछन्। जीवन निर्वाहका लागि यो उनीहरूको वाध्यता जस्तो देखिए पनि डोम समुदाय बाँच्नका लागि श्रम गर्नुपर्छ भन्ने मान्यताबाट प्रेरित छ भन्ने कुराको दृष्टान्त पनि हो यो। सुकुम्बासी मुखिया अर्को रोचक पक्ष के पनि छ भने एक धुर जग्गा नभए पनि डोम समुदायका गाउँपिच्छे एकजना मुखिया हुन्छन्। एक मुखियाको भागमा १० देखि १५ वटासम्म गाउँ पर्छन् भन्ने थाहा पाउँदा तपाईं छक्क पर्नुहुन्छ। कुनै एकजना मुखियाको क्षेत्रभित्र पर्ने गाउँमा डोम समुदायकै अर्कोले अनुमति नलिई बाँसका सामान बेच्न पाउँदैन। त्यस्ता गाउँका बिहेवारी हुँदा वा मान्छे मर्दा पाइने दानदक्षिणा सम्बन्धित गाउँको मुखिया बाहेक अरूले लिन नपाइने परम्परा अहिले पनि कायमै छ। बसाइँ जानु पर्यो भने एक मुखियाले आफ्नो अधिकार क्षेत्रभित्रको गाउँ आफ्नै समुदायको अर्कोलाई बेच्ने अनौठो चलन पनि अद्यापि कायम छ। बूढापाकाको उपस्थितिमा कागज गरेरै गाउँको किनबेच हुन्छ। तराई मधेसका १२र जिल्लामा ५८ हजारको सङ्ख्यामा रहेका डोम समुदायको पुर्खादेखि चल्दै आएको चलन हो यो (तथ्याँक स्रोत : दलित जनमुक्ति परिषद्, धनुषा)। आम्दानीको स्रोत सुँगुरपालन डोम समुदायको आम्दानीको बलियो स्रोत चाहीँ सुँगुरपालन हो। तर चेतनाको अभाव र आर्थिक अवस्था कमजोर भएकाले सुँगुर पाल्ने पुर्ख्यौली पेशालाई उनीहरूले व्यवस्थित र स्वस्थ बनाउन सकिरहेको देखिन्न। व्यावसायिक रुपमा सुँगुर पालन गर्न सरकारले पहल गरिदेओस् भन्ने अपेक्षा छ उनीहरूको। डोम समुदायका मुखियामध्येका एक धनुषाको मिथिला नगरपालिकाका मुखिया सिंहेश्वर मल्लिक डोम भन्छन् सरकारले हाम्रो समुदायको प्रत्यक्ष सहभागितामा सहकारीको अवधारणामा सामूहिक सुँगुरपालनको व्यवस्था गरिदिएर बजार पनि खोजिदिने हो भने हाम्रो समुदाय आर्थिक रुपमा सम्पन्न हुन धेरै समय लाग्दैन। यसका लागि सरकारले उनीहरूलाई सुँगुरपालनमा वैज्ञानिक उपाय अवलम्बन गर्न विभिन्न तालीमहरूको व्यवस्था गरिदिनु पर्छ। सपरिवार सामूहिक रुपमा सुँगुरपालनमा प्रेरित भएपछि सरकारले तेश्रो मुलुकलाई लक्ष्य गरेर तराई मधेशमा सुँगुरपालन क्षेत्रको अवधारणा लागू गर्न सके उनीहरूको आयस्तरमा वृद्धि हुनाको साथै देशको अर्थतन्त्रलाई बलियो पार्नमा समेत टेवा पुग्नेछ। यसका लागि उनीहरूले बनाउँदै आएका बाँसजन्य सामग्रीहरूलाई पनि हस्तकलाको रूपमा मान्यता दिएर विकास गर्न सकिन्छ र अन्तर्राष्ट्रिय बजारमा निर्यात गर्न सकिन्छ। यसबाट डोम समुदायलाई मात्रै होइन, देशलाई पनि फाइदा हुन्छ। तर दुःखलाग्दो कुरा के छ भने कृषि, मत्स्य र पशुपालनका नाममा अनुदानस्वरुप करोडौँ रुपैयाँ बाँड्दै आएका तीनै तहका (सङ्घीय, प्रदेश र स्थानीय) सरकारले अहिलेसम्म डोम समुदायलाई सुँगुरपालनका लागि अनुदान दिएको सुनिएको छैन। यसरी समाजमा सधैं उपेक्षित डोम समुदाय दलितभित्रै पनि विभेदमा परिरहँदा सामाजिक न्यायसहितको समतामूलक समाजको निर्माण गर्दै समाजवादतर्फको यात्रा तय गरेको शक्तिशाली कम्युनिष्ट सरकारले पनि उपेक्षा गरिरहेको बुझिन्छ। बैरी बने स्थानीय तह पनि यता वैज्ञानिक किसिमले सुँगुरपालन गर्न प्रेरित गर्नु पर्नेमा तराई मधेसका धेरै स्थानीय तहले रोग फैलिने सम्भावित डरले सुँगुर तथा बँगुरपालन नै निषेध गरेर डोम जातिको मुख्य आम्दानीको स्रोत खोसिदिएका छन्। मुखियामध्येका एक सिंहेश्वर मल्लिक डोम भन्छन् गाउँ उप्रिगन्ध भो भन्दै वडाध्यक्षहरूले नै हामीलाई सुँगुर नपाल्न दबाब दिनुहुन्छ। हामीले छाप्राको हाताभित्रै खोर बनाएर सुँगुर पाल्न थालेका छौँ। (हेर्नोस् छाप्राको हाताभित्रको सुँगुरको खोरको तस्वीर) मिथिला नगरपालिकाका मेयर हरिनारायण महतो भने डोम समुदायलाई सुँगुरपालन गर्न हतोत्साहित गर्न नभई गाउँमा दुर्गन्ध फैलाउने भएकाले गाउँदेखि टाढा पाल्न आग्रह गरेको बताउँछन्। उनी भन्छन् डोम समुदायबाट कोही पनि सुँगुरपालनका लागि अनुदान र सहयोग माग्न आएको छैन। आए भने पक्कै प्राथमिकतामा राखेर सुँगुर बंगुरपालनका लागि हाम्रो नगरपालिकाले अनुदान दिन्छ। कहाँ हरायो दलितसँग विश्वेश्वर कार्यक्रम ? सङ्घीय सरकारको लगानीमा दलित लक्ष्यित गरीबसँग विश्वेश्वर कार्यक्रमअन्तर्गत स्थानीय तहले चलाएको जनता आवास योजना पनि डोम समुदायमा पुग्न सकेको छैन। भूमिविहीन उनीहरुसँग लालपुर्जा हुने कुरै भएन। लालपुर्जा नभएपछि यसको चेन रियाक्सन (असरको श्रृङ्खला) राज्यका आधारभूत सुविधा प्राप्त गर्ने प्रक्रियामा पर्ने नै भयो। यसैकारण उनीहरू प्राण र उज्यालोबाट वञ्चित छन्। खानेपानीको धारा पाउन र बिजुली बाल्न लालपुर्जा नभई हुन्न। त्यसैले उनीहरूको झुपडीको फुसको छानो हटाएर जस्ताको छानो दिने शक्तिशाली प्रधानमन्त्री ओलीको उद्घोष घोषणामै सीमित हुने जोखिम झन् बढेको देखिन्छ। कहाँ रोकियो सरकारी कार्यक्रम ? नेपाल कम्युनिष्ट पार्टी (नेकपा)का अध्यक्ष केपी शर्मा ओलीको नेतृत्वमा शक्तिशाली सरकार बनेपछि सरकारले डोम समुदायको जीवनस्तर उकास्न चाहेको बारे एक कार्यक्रममा सहभागी हुन सिरहाको लहान आएका बेला तत्कालीन सरकारका प्रवक्ता समेत रहेका तत्कालीन सञ्चार तथा सूचना प्रविधि मन्त्री गोकुल बाँस्कोटाले यस संवाददातासँगको औपचारिक कुराकानीमा बताउनुभएको थियो। बाँस्कोटाका अनुसार सरकारले तराई मधेशका डोम समुदायलाई सामूहिक सुँगुर तथा बंगुरपालनमा प्रेत्साहित गर्ने, शिक्षा, स्वास्थ्य, रोजगार र राज्यका सम्बन्धित निकायमा पहुँच स्थापना गर्न हेल्प डेस्क सञ्चालन गर्ने योजना बनाएको थियो। बाँस्कोटाको भनाई थियो सरकारले डोम समुदाय लक्षित विभिन्न कार्यक्रम बनाएर स्थानीय तहमार्फत कार्यान्वयनमा ल्याउँछ। तर अहिलेसम्म त्यसको छनक मिलेको छैन। बोलिदिने कोही छैन बल्ल बल्ल आफ्ना सन्तानलाई विद्यालय पठाउन थालेका डोमहरू शिक्षाको अभावले गर्दा सरकारले उपलब्ध गराउने सेवा सुविधा र संविधान प्रदत हकअधिकारबारे पूरै बेखबर देखिन्छन्। उनीहरू आफ्नो हकअधिकारको विषयमा सम्बन्धित निकायमा कुरा राख्न सक्दैनन्, राखिहाले भने पनि उनीहरूका गुनासाको सुनुवाई हुँदैन। यसको एक कारणका रूपमा डोम समुदायका अधिकाँशले बिहानैदेखि मदिरा सेवन गर्नुलाई लिने गरिन्छ। यो समुदायका कसैले आफ्ना हकअधिकारका कुरा उठाइहाले भने पनि रक्सीको नसाको सुरमा बोलेको भन्दै विषयान्तर गर्ने गरिन्छ। विद्यालय जान पाउँदैनन्, गएकालाई डोम्बा भन्छन् डोम समुदायका कतिपयले त अझै पनि आफ्ना सन्तानलाई विद्यालय पठाउनुपर्छ भन्ने ठान्दैनन्। केहीका बालबालिका विद्यालय गइहाले पनि उनीहरूले चर्को विभेदको सामना गर्नुपर्छ। धनुषा, बडहरी ९ की ९ वर्षीया चाँदनी मल्लिक (हे तस्वीर) भर्खरै स्थानीय सार्वजनिक उच्च माध्यमिक विद्यालयमा पढ्न जान थालेका थिए। विद्यालयमा साथीभाइ बनाउन पाएकी उनी नियमित विद्यालय जान पाउँदा खुबै रमाएको देखिन्थ्यो। तर दुई भाइहरु सोनु, सुरज र एक बहिनी रोशनीकी जेठी दिदी चाँदनीलाई घरपरिवारले भाइबहिनी हेर्न भन्दै विद्यालय जान रोकिदिए। बडहरी खोलाको किनारमा रहेको घरको आँगनमा कुराकानी गर्न तयार भएकी चाँदनी आफ्नै भाषा मैथिलीमा भनिन् पढैके जाईके मन है, नाहिं जाई पावैछि (पढ्न जान मन छ, जान पाउँदिन)। बडहरी बजार र आसपासका गाउँमा बाँसबाट आफैंले तयार पारेको सामग्री बेचेर परिवारको गर्जो टारिरहेका चाँदनीका पिता जोगिन्दर मल्लिक र आमा अनिता मल्लिक काममा कतै गएकाले भेटिनुभएन। स्थानीय युवा अगुवा राजेश सिंहका अनुसार जोगिन्दरको परिवार बडहरी खोलाको किनारमा १० धुर ऐलानी जग्गामा बसोबास गरिरहेको छ। तर कतिपयले आफ्ना छोराछोरी निजी विद्यालयमा समेत पढाउन थालेको पाइएको छ। ढल्केबरको डोम बस्तीका पाँच जना बालबालिका गाउँ नजीकै रहेको जनक इन्टरनेशनल एकेडेमीमा पढ्छन्। तर उनीहरूका साथीभाइले ए डोम्बा अर्थात् ए डोम भनेर बोलाउँदा उनीहरूलाई खुबै रिस उठ्छ। उक्त बोर्डिङ स्कूलमा कक्षा ३ मा पढ्ने ११ वर्षका पप्पु मल्लिक ( हे तस्वीर) भन्छन् साथीहरूले ए डोम्बा ए डोम्बा भनेर बोलाउँदा खुबै रिस उठ्छ, रुन मन लाग्छ। सरलाई कम्प्लेन गर्छु। सरले उनीहरूलाई कराउनुहुन्छ र सबै साथीभाइ मिलेर बस्नु भन्छन्। यस लोकतान्त्रिक गणतन्त्रमा र गाउँघरमै सिंहदरबार आइपुगेको भनिएको बेला उनीहरूका लागि सिंहदरबार अझ कोशौं टाढा रहेको जस्तो लाग्छ। प्रतिनिधित्व कतै छैन् अर्कातिर हक अधिकारबारे राज्यको सम्बन्धित निकायमा आवाज उठाउन तीनै तहको सरकारमा डोम समुदायको प्रतिनिधित्व छैन, समाजमा पनि उनीहरूको पक्षमा बोलिदिने कोही हुँदैन। च्याउसरी खुलेका गैरसरकारी संस्थाहरूले पनि दलित गैरदलित बीच पानी चलाउने नाममा तराई मधेसका गाउँघरमा पैसाको खोलो बगाइरहँदा साँच्चैको उत्पीडन झेलिरहेको डोम समुदायको हकअधिकारबारे बहस पैरवी चलाउन कसैले पनि जरुरी ठानेको देखिन्न। वामपन्थी राजनीतिकर्मी समेत रहेका स्वतन्त्र दलित मुक्ति परिषद्का केन्द्रीय संयोजक शिवकुमार महरा डोम समुदायको जीवनस्तर उकास्न सबैभन्दा पहिला उनीहरूलाई मदिराको लतबाट बाहिर ल्याउनु पर्ने र रहनसहन, बोलीचाली र कहाँ कस्तो बानी ब्यवहार गर्ने भनेर व्यावहारिक प्रशिक्षणको व्यवस्था गर्नुपर्ने बताउनुहुन्छ। सिरहा गोलबजार निवासी महरा भन्छन् राज्यले स्थानीय तह, प्रदेश र सङ्घमा उनीहरूलाई बिना प्रतिस्पर्धा सहभागी गराउने व्यवस्था गर्नुपर्छ जस्तो मलाई लाग्छ। किनभने डोम समुदाय राज्यको मूलप्रवाहबाट धेरै पछाडि छाडिइसकेको छ। छिःछिः र दूरदूर गर्छन् कतिसम्म भने अरूको सरसफाई गर्ने तर आफ्ना स्वास्थ्य र सरसफाईमा ध्यान नदिने उनीहरूलाई फोहोरी देखिएकै कारण सबैले छिःछिः र दूरदूर गर्छन्। उनीहरूलाई सार्वजनिक कार्यक्रमहरूमा सहभागी गराइँदैन, होटल र चियापसलहरूमा उनीहरूलाई प्रवेश गर्न दिइँदैन। सुँगुर पालेर दुर्गन्ध फैलाउँछन् भनेर उनीहरूलार्ई गाउँदेखि परै सकभर खोलाको किनारतिर धकेल्ने गरिन्छ। सुँगुर पालेर गाउँ नै दुर्गन्धित बनाएको भन्दै डोम समुदायकालाई गाउँबाट निकालिएका घटना पनि धेरै छन्। चुनावको मुखमा मासु, मदिरा र केही हजार रुपैयाँ लिएर भोटका लागि मात्रै डोम बस्ती छिर्ने राजनीतिक दलका नेताहरूले उनीहरूलाई सङ्गठित गरेर राजनीतिमा ल्याउने दायित्वबोध गरेको देखिँदैन। यसले राज्यको मूलप्रवाहबाट डोम समुदाय निकै पछाडि पारिएको तथ्य प्रकाशित गर्छ। शिक्षाका नाममा चार कक्षासम्म मात्र पढेका डोम मुखिया सिंहेश्वर मल्लिक भन्छन् चुनावमा भोट माग्न आउने नेताहरू राजनीतिक कार्यक्रममा सहभागी हुन आऊ भनेर निम्तो दिन कहिल्यै आएका छैनन्। कम्तीमा हाम्रो युवा पुस्तालाई राजनीतिमा सहभागी गराउन पाए हुने थियो। खाँचो अधिकारको न्यायसंगत वितरण सरकारले दलितको नाममा दिने सेवा सुविधा र अधिकारको वितरण न्यायसङ्गत भए नभएको नियमन नगर्दा सबैबाट उत्पीडनमा परेको अल्पसङ्ख्यक डोम समुदाय राज्यको मूलप्रवाहबाट निकै पछाडि छाडिनु स्वाभाविकै हो। यसबारे अब नयाँ कोणबाट बहसपैरवी हुनु जरूरी भइसकेको छ। राज्यबाट दलित घोषित र दलितभित्र पनि साँच्चैको दलन उत्पीडनमा परेको समुदायको पहिचान गरी सेवासुविधा र अधिकारको न्यायसङ्गत वितरण गर्न अब ढिला भइसकेको छ। यसो नगरिँदासम्म उत्पीडित जाति समुदायको नाममा दलितभित्रकै अभिजात्य वर्ग अथवा जमिनदार, सम्पन्न र बाठा भनाउँदा पहुँचवालाले आफ्नो दुनो सोझ्याइरहने छन्। र, दलित मुक्तिको नारा नारामै मात्र सीमित हुँदै जाने छ।"
सबै अन्नपूर्णकर्मीको कोरोना बिमा,"काठमाडौं : अन्नपूर्ण पोस्ट्को प्रकाशन संस्था नेपाल न्युज नेटवर्क इन्टरनेसनलले आफ्ना सम्पूर्ण पत्रकार र कर्मचारीको कोरोना भाइरस (कोभिड१९) बिमा गरेको छ। कोरोना भाइरसको संक्रमण बढिरहेका बेला स्वास्थ्य सुरक्षालाई ध्यान दिई नेटवर्कले शिखर इन्स्योरेन्समार्फत आफ्ना पत्रकार र कर्मचारीको कोरोना बिमा गराएको हो। सम्झौताअनुसार नेटवर्कमा आवद्ध पत्रकार र कर्मचारीलाई कोरोना भाइरसबाट संक्रमित भएको पुष्टि भएमा इन्सुरेन्स कम्पनीले एक लाख रुपैयाँ उपलब्ध गराउने छ। सम्झौतामा अन्नपूर्ण पोस्ट्का लेखा प्रमुख कुमार पोखरेल तथा सहायक बजार प्रवन्धक दिलिप तामाङ र शिखर इन्स्योरेन्सको न्युरोड शाखा प्रमुख सन्तोष पाण्डेबीच बिहीबार हस्ताक्षर भएको हो। नेपाल न्युज नेटवर्क इन्टरनेसनलअन्तर्गत अन्नपूर्ण पोस्ट् दैनिक, अन्नपूर्ण पोस्ट् डट कम, अन्नपूर्ण एक्सप्रेस अंग्रेजी साप्ताहिक, अन्नपूर्ण सम्पूर्ण साप्ताहिक र अन्नपूर्ण अंकुर बाल साप्ताहिक छन्। ती सबैमा आबद्ध सम्पूर्ण पत्रकार र कर्मचारी बिमाबाट लाभान्वित हुनेछन्। नेपाल पत्रकार महासंघ अन्नपूर्ण प्रतिष्ठान शाखाका अध्यक्ष शम्भु कट्टेलले जोखिमपूर्ण समयमा अग्रभागमा रहेर काम गर्ने मिडियाकर्मीको कोरोना बिमाले स्वास्थ्य सुरक्षा प्रत्याभूत गरेको प्रतिक्रिया दिए। उनले सम्पूर्ण सहकर्मीको स्वास्थ्य सुरक्षामा गम्भीर भएकोमा व्यवस्थापनलाई धन्यवाद दिए।"
ट्याक्टर दुर्घटनामा एकको मृत्यु,उदयपुर : उदयपुरको बेलका नगरपालिका ८ सेतिखोलामा शुक्रबार ट्याक्टर दुर्घटनामा एकजनाको घटनास्थलमै मृत्यु भएको छ। भिमफेदीबाट सेतिखोलातर्फ जाँदै गरेको को२त९१५२ नम्बरको ट्याक्टर शुक्रबार सेतिखोलाको पुल छेउमा दुर्घटना हुँदा ट्याक्टरमा रहेका वडानं ८ का ३१ वर्षीय ईन्द्रबहादुर राईको मृत्यु भएको हो। जिल्ला प्रहरी कार्यालयका एसपी बिरबहादुर बुढामगरकाअनुसार ट्याक्टर तीव्र गतिमा रहेका कारण अनियन्त्रित भइ दुर्घटना भएको हो ।
"उदयपुरमा लकडाउन खुकुलो, आइतबारदेखि बैंक खुल्ने","उदयपुर : लकडाउनका कारण सर्वसाधरणको दैनिकी असहज बन्दै गएको गुनासो बढ्न थालेपछि स्थानीय प्रशासनले जिल्लाभित्र लकडाउनलाई केहि खुकुलो बनाएको छ। कोरोना भाइरस (कोभिड१९) का कारण झण्डै अढाई महिनादेखि जारी लकडाउनको स्वरुप परिवर्तन गर्नुपर्ने चौतर्फी आवाज उठ्न थालेपछि लकडाउनलाई केहि सहज बनाइएको हो। पछिल्लो पटक गत २ गते एकजना पत्रकारमा संक्रमण देखिएयता नयाँ संक्रमित नदेखिएपछि लकडाउनलाई केहि खुकुलो बनाइएको हो। संक्रमित नथपिएपछि स्थानीयले सदरमुकामका पसल खोल्नुका साथै चहलपहल बढाउन र सवारी आवागमन बढाएपछि प्रसासनले कडाई गर्न थालेको थियो। प्रशासनले शुक्रबारबाट विहान ६ देखि ११ बजेसम्म सामाजिक दुरी कायम गर्दै दुध, मासु, तरकारी, खाद्य तथा दैनिक उपभोग्य बस्तुका पसलहरु खोल्न दिएको छ। नागरिकहरुको जनजीवनलाई केही सहज बनाउन होटेल, लज, रेस्टुरेन्ट, पार्टी प्यालेस, पार्लर, सैलुन बाहेकका खाद्य तथा दैनिक उपभोग्यबस्तु, जुत्ताचप्पल, कपडा पसल, हार्डवेयरका पसल खोल्न दिएको प्रमुख जिल्ला अधिकारी दिपक पहाडीले बताए। विकास निर्माणका कामहरु धमाधम भइरहेकाले हार्डवयर पसललाईसमेत खोल्नु अनुमति दिइएको उनको भनाई छ। सर्बसाधारणले आफुलाई आवश्यक पर्ने कुराहरु विहान ११ बजेसम्ममा खरिदगरी सक्नु पर्ने र ब्यापारीहरुले तोकिएकै समयमा कारोवार गरेर बन्द गर्नुपर्ने गरी बजार खोलिएको उनको भनाई छ। व्यापारीलाई समय पालना गराउने र उपभोक्ताहरुलाई सामाजिक दुरी, मास्क, सेनिटाइजर प्रयोग जस्ता कुराको व्यवस्थापन त्रियुगा उद्योग वाणिज्य संघले गर्ने र लकडाउनको पालना भए नभएको, बजारमा कोरोनाप्रतिको सतर्कता अपनाए, नअपनाएको बारेमा नागरिक समाज, जनप्रतिनिधि र प्रशासनले अनुगमन गर्ने गरी सूचारु गरिएको प्रजिअ पहाडीले बताए। लकडाउनको अवज्ञा नदेखिने गरी नागरिकहरुको जनजिविकालाई केही सजह बजाउन र व्यापारीहरुको मागसमेतलाई सम्बोधन गर्न यस्तो निर्णय गरिएको जिल्ला समन्वय समितिका प्रमुख खड्गबहादुर परियारले बताए। भिडभाड नहुने अपेक्षासहित निश्चित समय तोकेर सातैबार पसल खुलाउने निर्णय भएको उनले बताए। त्रियुगा नगरपालिकाका मेयर बलदेव चौधरीले सर्वसाधारणको जनजिविकालाई केही सहज बनाउने उद्देश्यले बजार केही खुकुलो पारिएको बताए। उनले दैनिक ज्यालादारी मजदुर, व्यापारी र सर्वसाधरणको वृहत्तर हितलाई मध्यनजर गरी यस्तो निर्णय गर्न बाध्य भएको बताए। निरन्तर लकडाउनले एकातिर गरिव तथा श्रमिक मजदुरले भोकभोकै बस्नुपर्ने अवस्था आइलागेको र अर्कातिर व्यापार व्यवसाय चौपट पारेको गुनासो बढ्दै गएको स्थानीयले गुनासो गर्दै आएका थिए। स्थानीय सरकारले दुई चरणमासम्म राहत वितरण गरेपछि थप राहात विरतण गर्ने स्रोत नभएको बताईरहदा विपन्न बर्ग र मजदुर सर्वसाधारणको जनजीवन अस्तव्यस्त बनाउदै लगेको भन्दै लकडाउन खुकुलो पार्न स्थानीयले आग्रह गर्दै आएका थिए। वैशाख ५ देखि जेठ २ गतेसम्ममा त्रियुगा नगरपालिका३ भुल्केस्थित नुरी मस्जिदमा रहेका १६ जमातिसहित ३२ तथा एक पत्रकार गरी ३३ जनामा कोरोना संक्रमण पाइएपछि सिल गरिएको भुल्केमा साता दिनयता आउजाउ सहज बनाइएको छ। भुल्के खुलेलगत्तै गाईघाटमा एक्कासी चहलपहल बढ्न थालेपछि प्रशासनले कडाई गरेको थियो। बैंकहरु आइतबारदेखि पुरै खुल्ने जनप्रतिनिधि, स्थानीय प्रशासन, सुरक्षा निकायका प्रमुख र नागरिक समाजका अगुवासहितको संयुक्त बैठकले निश्चित समयका लागि बजार खुलाउने र बैंकहरु आइतबारदेखि पुरै समय खोल्ने निर्णय भएको छ। दुई दर्जनको हाराहारीमा रहेका विभिन्न बैंकका शाखाहरु लकडाउनको बेला नियमित नखुल्दा भिडभाड हुने गरेको छ। हप्तामा दुइ र तीन दिनसम्म मात्र खोल्दा सेवाग्राहीको अत्याधिक भिड हुने गरेपछि यस्तो निर्णय लिइएको मेयर चौधरीले बताए। निश्चित समय र आलोपालो गरेर खोल्दा भिडभाडले कोरोनाको जोखिम झनै थपिएको र अहिले स्थिति केही सामान्य देखिएकाले पनि आइतबारदेखि पुरै बार खुलाउने तयारी रहेको उनले बताए। यसअघि नगरपालिकाले सूचना सार्वजनिक गर्दै दैनिक दश वटा बैंक खुल्ने तालिका सार्वजनिक गरेको थियो। सबै बैंक पुरै खूल्ने भएपछि सर्बसाधारणले लाइन बसेर भिडभाड हुन नपर्ने अपेक्षा लिइएको छ।"
"एउटै वडाका ४२ जनामा कोरोना संक्रमण, कर्णालीमा संक्रमितको संख्या ४८९ पुग्यो","दैलेख : कर्णाली प्रदेशमा एकैदिन सय जनामा कोरोना संक्रमण देखिएको छ । तीमध्ये दैलेखको एउटै वडामा ४२ जनामा कोरोना संक्रमण देखिएको छ । जिल्लाको महाबु गाउँपालिका२ वडाखोलामा एकै दिन ४२ जनामा कोरोना पुष्टि भएको हो । कर्णाली प्रदेश अस्पताल सुर्खेत स्थित पशुपंक्षी रोग अन्वेषण प्रयोगशाला र कर्णाली स्वास्थ्य विज्ञान प्रतिष्ठान जुम्लास्थित प्रयोगशालामा गरिएको परीक्षणमा थप एक सय जनामा कोरोना संक्रमण पुष्टि भएको सामाजिक विकास मन्त्रालय अन्तरगर्तको स्वास्थ्य सेवा महाशाखाले जनाएको छ । अब योसहित कर्णालीमा संक्रमितको संख्या ४ सय ८९ पुगेको छ ।दैलेखको ९१ जनामा कोरोना पुष्टि भएको स्वास्थ्य सेवा महाशाखाका प्रमुख डा लक्ष्मीनारायण तिवारीले जनाएका छन् । योसहित दैलेखमा कोरोना संक्रमितको संख्या ३ सय ८ जना पुगेको छ । डा तिवारीका अनुसार दैलेखको महाबु गाउँपालिकामा मात्रै ६४ जनामा कोरोना संक्रमण देखिएको छ । यस्तै दुल्लु नगरपालिकामा २७ जनामा कोरोना संक्रमण देखिएको डातिवारीले जनाए । त्यस्तै जुम्लाको चन्दननाथ नगरपालिकाका ३, हुम्लाको चंखेली गाउँपालिकाका १, सुर्खेतको पञ्चपुरी नगरपालिकाका १, जाजरकोटको भेरी नगरपालिकाका १ जनामा कोरोना पुष्टि भएको छ । बाँकी दोलखाको तामाकोशी गाउँपालिकाका १, रामेछापको दोरम्बा गाउँपालिकाका १, गोरखाको आरुघाट गाउँपालिकाका १ जना छन् ।"
कोरोनासम्बन्धी सन्देशमुलक भित्तेलेखन,"बेनी : म्याग्दीका चित्रकारले सार्वजनिक ठाउँमा कोरोना (भाइरस) सम्बन्धी सन्देशमुलक भित्तेलेखन गरेका छन् । लकडाउनका कारण फुर्सदीला भएका चित्रकारले बेनीका विभिन्न ठाउँमा कोरोना भाइरसबाट बच्ने र फैलिन नदिने उपायका बारेमा सन्देशमुलक चित्र सहितको भित्तेलेखन गरेका छन् । ग्लोरी फाइन आर्ट ग्रुप, म्याग्दीको नेतृत्वमा जनचेतना अभिवृद्धिका लागि भित्तेलेखन गरेका हुन् । मंगला गाउँपालिकाको बरंजा, बेनीको गलेश्वर, कालीपुल र जिल्ला समन्वय समितिको कार्यालय अगाडी भित्तेलेखन गरिसकेको समूहका सुरेन्द्र रानाले बताए । 'सातजना चित्रकार भित्तेलेखनमा सहभागी छन्,' उनले भने, 'ग्रामिण क्षेत्र र अन्य पालिकाका मुख्य ठाउँमा पनि भित्तलेखेन गर्ने तयारीमा छौं।'भित्तेलेखनका लागि व्यक्तिगत रुपमा पैसा जुटाएर रंग खरिद गरेका छन् । सरकारी निकाय र दाताबाट सहयोग नलिएको समूहका ललिन्द्र थापाले बताए । राना, थापा, अमृत श्रीपाली, सुनिल बोहोरा, प्रेम तामाङ, भिम विक, मनोज थापा र अभिषेक बानिया भित्तलेखनमा सहभागी छन् । उनीहरु म्याग्दीका आर्ट गर्दै आएका हुन्। भित्तामा कोरिएको चित्रका साथै शब्दमार्फत सामाजिक दुरी कायम गर्न, भीडभाडमा नजान, साबुन पानीले हात धुन, सरसफाइमा ध्यान दिन अनुरोध गरिएको छ।आफूसँग भएको सीपको सदुपयोग गरेर अघिपछि पनि काम लाग्ने गरी भित्तलेखन गरेको अमृत श्रीपालीले बताए । यसअघि उनीहरुले गत माघमा पर्यटकीय स्थल टोड्केमा लाइभ पेन्टिङ गरेका थिए ।"
स्वास्थ्य चौकीका प्रमुखलाई कोरोना संक्रमण,"राजविराज : सप्तरीको बोदे बर्साइन नगरपालिकास्थित क्वारेन्टाइनका इन्चार्जमा कोरोना संक्रमण देखिएको छ । स्वास्थ्य चौकीका प्रमुख समेत रहेका बोदे बर्साइन नगरपालिका५ भाटिनका ५० वर्षीय हेल्थ असिस्टेन्टमा कोरोना संक्रमण भएको स्वास्थ्य कार्यालय, सप्तरीका निमित्त प्रमुख दुनियालाल यादवले पुष्टि गरे। सप्तरीको सबैभन्दा बढी संक्रमित देखिएको बोदे बर्साइन नगरपालिकामा संक्रमितको सङ्ख्या योसहित २० पुगेको छ । यसअघि जेठ १५ गते उक्त नगरपालिका५ स्थित चन्द्र नमूना माविको सोही क्वारेन्टाइनमा खटिएका प्रहरी हवल्दार र कार्यालय सहयोगीमा संक्रमण देखिएको थियो । जेठ १३ गते सुरुङ्गा नगरपालिकास्थित मसिलाल जनता माविको क्वारेन्टाइनमा सुरक्षार्थ खटिएका इलाका प्रहरी कार्यालय कडरबोनामा कार्यरत असई संक्रमित भएका थिए । जेठ १३ गते बोदे बसाईन क्वारेन्टाइनमा बसेका आठजनामा एकैपटक कोरोना संक्रमित पुष्टि भएको थियो । सोही क्वारेन्टाइनमा बसेका बोदे बर्साइन नगरपालिकाको ११ जना र बलान बिहुल गाउँपालिकाका एकजनामा जेठ १५ गते कोराना संक्रमण पुष्टि भएपछि गाउँलेहरुले स्वास्थ्य चौकी प्रमुखलगायत स्वास्थ्यकर्मीलाई घर जान बन्देज लगाउनुपर्ने माग गरेका थिए । त्यसपछि स्वास्थ्यकर्मी क्वारेन्टाइनभन्दा तीन सय मिटर दुरीमा रहेको स्वास्थ्य चौकीमा बस्न थालेको स्थानीयवासी बताउँछन् । घर जान निषेध गरिए पनि क्वारेन्टाइनको व्यवस्थापनका लागि स्वास्थ्य चौकी प्रमुख हाट बजारमा खटिएको देखिएकोले जोखिमको सम्भावना रहेको स्थानीय व्यापारी उमेश साहले बताए । सो क्वारेन्टाइनमा बसेका व्यक्तिहरुले बुधबार कोरोना परीक्षण नगरेर थुनेर राखेको आरोप लगाउँदै विद्यालयको डेस्क, बेञ्च सडकमा तेस्र्याएर केही बेर हुलाकी सडक अवरुद्व गरेका थिए। कल्याणपुरबाट पुगेको नेपाली सेना र सशस्त्र प्रहरीले प्रदर्शनकारीलाई सम्झाएपछि बाटो सुचारु भएको थियो । उक्त क्वारेन्टाइनमा बसेकामध्ये ९१ जना दुई साताभन्दा बढी समयदेखि बसे पनि परीक्षण हुन पाएको छैन् । ती ९१ जनामा बिहीबार आरडीटी परीक्षण गर्दा १५ जनाको पोजिटिभ आएको स्वास्थ्य कार्यालयका निमित्त प्रमुख यादवले बताए । भरपर्दो विश्वसनीय नरहेको आरडीटी परीक्षण गरेर क्वारेन्टाइनमा बसेकालाई छाडन लागिएको भन्दै स्थानीयवासीले पर्याप्त सावधानी नअपनाए समुदायस्तरमै कोरोना संक्रमण फैलिने बताएका छन् । सप्तरीमा बिहीबार छिन्नमस्ता गाउँपालिका, हनुमाननगर कंकालिनी र शम्भुनाथ नगरपालिकामा संक्रमण पुष्टि भएसँगै सप्तरीमा संक्रमण फैलिएको स्थानीय तह १२ पुगेको छ । सबैभन्दा बढी बोदे बर्साइनमा २०, राजगढमा १३, डाकनेश्वरीमा १२, हनुमाननगर कंकालिनीमा ६, राजविराजमा ५, छिन्नमस्तामा ५, बलान बिहुलमा ४ तथा बिष्णुपुर र तिरहुत गाउँपालिका, सुरुङ्गा, खडक र शम्भुनाथ नगरपालिकामा ११ जना संक्रमित पुष्टि भएका छन् । जसमा डाकनेश्वरी र बलान बिहुलमा ११ महिला छन् । डाकनेश्वरी नगरपालिका३ हटेलका पहिलो संक्रमित चितवनबाट आएका हुन् भने अन्य भारतको दिल्ली, मुम्बई, हरियाणा, पञ्जाब, जयपुर, बिहारलगायतबाट आएका हुन् । पहिलो संक्रमित वैशाख २९ गते पुष्टि भएको थियो । त्यसपछि भारतको विभिन्न राज्यबाट आइ क्वारेन्टाइनमा बस्नेहरुको पीसीआर परीक्षण गरेपछि जेठ ९ गतेदेखि संक्रमितको सङ्ख्या उकालो लागेको हो ।"
'मेलम्ची खानेपानी आयोजना कहिले सकिन्छ मन्त्रीज्यू ?',"काठमाडौं : झण्डै तीन दशकदेखि चर्चाको शिखरमा रहेको मेलम्ची खानेपानी आयोजना कहिले सम्पन्न होला? यो सरकार, सांसद मात्रै होइन, राजधानी र मुलुकवासीका लागि सधैं चासोको विषय बनेको छ। झण्डै ९० प्रतिशत भौतिक निर्माण सम्पन्न भएको सो आयोजनालाई सरकारले राष्ट्रिय गौरवको परियोजनामा समेत समावेश गरेको छ। खानेपानी मन्त्रालयले चालु आवको अन्त्यसम्म काम सम्पन्न गर्ने लक्ष्य राखेको थियो। कोरोना कहरका कारण मन्त्रालयको लक्ष्यानुसार काम हुन सकेन। बन्दाबन्दी जारी रहेका बेलामा समेत आयोजनामा काम भइरहेको छ। मन्त्रालयका अनुसार आयोजनाको निर्माण जारी छ। आगामी असोज महिनाभित्र सम्पन्न हुने मन्त्रालयको पछिल्लो विवरणमा उल्लेख छ। सरकारले आगामी आर्थिक वर्षको बजेटमा सो आयोजना सम्पन्न हुने विषयलाई प्रमुख प्राथमिकतामा राखेको छ। पछिल्लो पटक सरकारले चिनियाँ ठेकेदार कम्पनी सिनो हाइड्रोलाई सो आयोजनाको जिम्मा दिएको छ। लकडाउनका कारण श्रमिकको अभाव खेपिएको भए पनि आयोजनाको काम भने भइरहेको छ। प्रतिनिधिसभाको शुक्रबारको बैठकमा समेत सो आयोजनाको विषयले प्रमुख प्राथमिकता पायो। विनियोजन विधेयक, २०७७ का विभिन्न शीर्षकमाथिको छलफलमा भाग लिँदै सांसदले मेलम्ची खानेपानी आयोजना कहिले सम्पन्न हुन्छ भन्ने जिज्ञासा मात्रै राख्नु भएन, त्यसको महत्वका बारेमा समेत सरकारलाई पुनः ध्यानाकर्षण गराए। सांसद एकवाल मियाँले आयोजनाको चर्चा चलेको लामै समय भए पनि काम कहिले सकिन्छ भनेर चासो राख्दै आएका नेपाली नागरिक सधैँ निराश हुने अवस्था आएको गुनासो गरे। उनले भने 'आयोजना कहिले सकिन्छ मन्त्रीज्यू ? अब त काठमाडौँबासीलाई स्पष्ट भनिदिनुस्।' पछिल्लो पटक आगामी असोजभित्र आयोजना सम्पन्न हुने भनिए पनि सो समयमा काम सकिएला वा नसकिएला भन्ने विषयमा समेत थप प्रष्टता जरुरी रहेको उनको भनाइ थियो। सांसद प्रदीप यादवले पनि सो आयोजनाका बारेमा जिज्ञासा राखे। हरेक वर्षको बजेट आउँदा आयोजना आगामी आवमा सकिने भनेर लेखिने भए पनि कुन आवमा चाहिँ सकिने हो प्रष्ट हुनुपर्ने सांसद यादवको भनाइ छ। सांसद हीरा गुरुङले आगामी आवको बजेटमा सो आयोजना दुई वर्षभित्र सम्पन्न गर्ने भन्ने विषय समावेश गरेर नेपाली जनतालाई ढाँटिएको भन्दै आपत्ति जनाए। सांसद कृष्णभक्त पोखरेलले एक निर्वाचन क्षेत्र एक रणनीतिक सडक निर्माण गर्ने गरी १६५ वटै निर्वाचन क्षेत्रमा देखिने गरेर काम हुने गरी बजेट व्यवस्थापन गर्न सरकारलाई सुझाव दिए। उनले भूमिहीनले जग्गा पाउने गरी प्रभावकारी रुपमा काम गर्न सुकुम्बासी समस्या समाधानसम्बन्धी आयोगलाई सुझाव दिए। सांसद खगराज अधिकारीले गणतन्त्रको प्रतीक संस्थालाई अपमानित गर्ने तवरले प्रचार भइरहेको भन्दै आपत्ति जनाए। उनले राष्ट्रपति कार्यालयमा रु २४ लाखको गलैँचा राख्न लागिएको विषयलाई करोडौँ भनी प्रचार गरेर गणतन्त्रको संस्थालाई बदनाम गर्न खोजिएको र तथ्यलाई बंग्याइएको भनाइ राखे। सांसद देवेन्द्रराज कँडेलले वातावरण संरक्षणका लागि विद्युतीय सवारी साधन चलाउनु जरुरी रहेको र त्यसमा भौतिक पूर्वाधार तथा यातायात मन्त्रालयलाई ध्यान दिन आग्रह गरे।"
भोजपुरमा थप ५ जनामा कोरोना संक्रमण,"भोजपुर : भोजपुरमा कोरोना संक्रमितको संख्या थपिएको छ । गत जेठ १३ गते रुपन्देहीको सुनौली नाकाबाट ल्याइएका ५ जनामा कोरोना भाइरस संक्रमण देखिएको हो । योसँगै भोजपुरमा कोरोना संक्रमित हुने संख्या ६ पुगेको छ । गत जेठ १७ मा उक्त सीमानाकाबाट उद्वार गरी ल्याइएका संखुवासभाका २ जनालाई कोरोना संक्रमण पुष्टि भएपछि संक्रमितसँग एउटै गाडीमा भोजपुर ल्याइएका ६ जनाको स्वाब धरानस्थित वीपी कोइराला स्वास्थ्य विज्ञान प्रतिष्ठान पठाइएको थियो । यसबाहेक अन्य नाकाबाट ल्याइएका ३४ जनाको स्वाब परीक्षणका लागि धरान पठाइएको थियो । संक्रमण पुष्टि हुनेमा सबैजना षडानन्द नगरपालिका ८ र १२ का क्रमशः १७, १९, २९, ३० र ३२ वर्षीय पुरुष रहेको प्रमुख जिल्ला अधिकारी बसन्तराज पुरीले जानकारी दिए । गत वैशाख ११ गते हतुवागढी गाउँपालिका ६, होम्ताङका २६ वर्षीय एक युवकमा कोरोना संक्रमण देखिएको थियो । उनी यसअघि नै निको भएर घर फर्किसकेका छन् । नेपालभारतको विभिन्न सीमानाकामा अलपत्र ४० जना नागरिकलाई अरुण गाउँपालिकाको जरायोटारस्थित 'होल्डिङ एरिया' सहितको क्वारेन्टाइनमा राखिएको छ ।"
"उद्योग वाणिज्य संघको एम्बुलेन्समा ब्राउनसुगर ओसारपसार, तीन जना पक्राउ","दाङ : तुलसीपुर उद्योग वाणिज्य संघको एम्बुलेन्स लागुऔषध ब्राउनसुगरसहित प्रहरीले नियन्त्रणमा लिएको छ। कोहलपुरबाट तुलसीपुरतर्फ आउँदै गरेको रा १ च ३८९ नम्बरको एम्बुलेन्सलाई तुलसीपुरअमिलिया सडकको दमारगाउँमा बिहीबार राति चेकजाँच गर्ने क्रममा ब्राउनसुगर फेला परेपछि एम्बुलेन्ससहित तीन जनालाई नियन्त्रणमा लिएको प्रहरीले बताएको छ। प्रहरीका अनुसार पक्राउ पर्नेमा एम्बुलेन्स चालक दंगीशरण गाउँपालिका६ श्रीगाउँ निवासी तिलक विक, घोराही उपमहानगरपालिका बडहरा निवासी २३ वर्षका शंकर पुन र तुलसीपुर उपमहागनरपालिका५ निवासी १७ वर्षकी दिपा थापा रहेका छन्। उनीहरूको साथबाट १६ ग्राम ४५० मिलिग्राम ब्राउनसुगर बरामद भएको छ। उनीहरु नक्कली बिरामी भई कोहलपुर गएर ब्राउनसुगर खरिद गरेर आएको खुल्न आएको छ। ईलाका प्रहरी कार्यालय तुल्सीपुरका प्रमुख शिवबहादुर सिंहले लागुऔषधसहित एम्बुलेन्स समातिएको बताए। थप अनुसन्धान भइरहेको प्रहरीले जनाएको छ। उनीहरूलाई म्याद थपका लागि जिल्ला अदालतमा लगिएको सिंहले जानकारी दिए।"
सिन्धुलीमा थपिए दुईजना कोरोना संक्रमित,सिन्धुली : सिन्धुली जिल्लामा थप दुईजनामा कोरोना भाइरस (कोभिड१९) को संक्रमण भएको पुष्टि भएको छ । सिन्धुलीको कमलामाई नगरपालिका ११ का २३ वर्षीय र तिनपाटन गाउँपालिका ३ का २५ वर्षीय पुरुषमा कोरोना संक्रमण भएको पुष्टि भएको हो । सामाजिक विकास मन्त्रालयका कोभिड १९ फोकल पर्सन वरिष्ठ स्वास्थ्य प्रशासक डाक्टर पुरुषोत्तम राज सेढाइले थप दुईजनामा कोरोना पुष्टि गरेका हुन्। उक्त विज्ञप्तीमा कमलामाई नगरपालिका ६ मा रहेको क्वारेन्टाइनमा बस्दै आएका दुबै पुरुषमा बागमती प्रादेशीक अस्पताल हेटौंडामा गरिएको पीसीआर परीक्षणमा कोरोना भाइरस संक्रमण देखिएको हो । कोरोना भाइरस संक्रमित दुबैजनालाई सिन्धुली अस्पतालको आइसोलेसन कक्षमा राखेर उपचार थालिइएको छ । संक्रमति दुबैको अवस्था सामान्य रहेको छ । योसँगै सिन्धुलीका चारजनामा कोरोना भाइरस संक्रमण पुष्टि भएको छ । सिन्धुलीमा बुधबारमात्र कमलामाई नगरपालिका१४ स्थित चन्दनपुर मावि क्वारेन्टाइनमा बस्दै आएका २३ वर्षीय पुरुषमा कोरोना संक्रमण देखिएको थियो । उनलाई सिन्धुली अस्पतालको आइसोलेसन कक्षमा राखेर उपचार सुरु गरिएको छ । त्यसअघि सिन्धुली ठेगाना भएकी एक महिलालाई काठमाडौमा कोरोना पोजिटिभ देखिएसँगै जिल्लामा संक्रमितको संख्या चार पुगेको हो । काठमाडौंमा कोरोना पोजिटिभ देखिएकी महिला भने उपचारपछि घर फर्केकी सकेकीछिन् ।संक्रमित व्यक्तिको प्रत्यक्ष सम्पर्कमा आएका व्यक्तिको कन्ट्याक ट्रेसिङको काम सुरु गरिएको जनाइएको छ।
"न आए बाबु, न आयो शव","तानसेन : पाल्पा पूर्वखोला१ सिलुवाका १८ वर्षीय नेत्रबहादुर दिशाले बुवा भारतबाट आएको खबर पाएका थिए। रुपन्देहीको बेलहिया नाका हुँदै नेपाल प्रवेश गरेपछि उनले फोन गरेका थिए। क्वारेन्टाइनमा राख्छन् होला, अनि बल्ल घर आउँछु, उनले भनेका थिए। पाल्पा नै आएपछि पनि फोनमा कुरा भएको थियो। बुवा सकुशल थिए। भारतमा अलपत्र परेका बुवा फर्किपछि परिवारका सदस्य खुसी थिए। क्वारेन्टाइन अवधि पार गरेर कहिले आउलान् भन्दै बाटो कुरिरहेका उनीहरूले बाबु अस्पताल भर्ना भएको खबर पाए। निको होस् भन्दै प्रार्थना गरिरहेकै बेला बुवा सधैँका लागि अस्ताए भन्ने खबर सुने। ४५ वर्षीया बुवा मुम्बईबाट फर्किए पनि सरासर क्वारेन्टाइन पुगेका थिए। त्यहीँ बसिरहँदा उनको श्वासप्रश्वासमा समस्या भयो। क्वारेन्टाइनबाटै पाल्पाको मिसन अस्पतालको आइसोलेसनमा भर्ना गरियो। तीन दिनअघि उनको निधन भयो। परिवारले न जिउँदो बाबुलाई देख्न पाए, न त मृत्युपछि शव नै ! नेत्रबहादुरका बुबालाई बिहीबार बेलुका मात्र जनस्वाथ्य प्रयोगशाला भैरहवाले कोरोनाको संक्रमणबाटै मृत्यु भएको पुष्टि गर्यो। बुवाको मृत्युसँगै छोरा नेत्रबहादुरमा आमासँगै दुई बहिनीको पालन पोषणको जिम्मेवारी थपिएको छ। नेत्रबहादुरका बहिनीहरूले स्थानीय विद्यालयमा कक्षा ७ र १० मा अध्ययन गर्छन्। बाबाको मृत्युपछि आमा अर्धचेत छिन्। तीन दिनदेखि बहिनीहरूको डाँको रोकिएको छैन। अब के गर्ने भन्ने केही सोच्न सकेको छैन। बुवालाई परिवारको संलग्नतामा चाँडो दाहसंस्कार गर्न पाउनुपर्छ, उनले भने। कोरोना परीक्षण नै ढिलो भएका कारण बुवाले उपचार पाउन नसकेको उनको भनाइ छ। मुम्बईबाट कष्ट सहँदै घरछेउ पुगेका उनले परिवार भेट्न पाएनन्। कारोना संक्रमणबाट मृत्यु भएका नेत्रबहादुरका बावा भारतको मुम्बईमा काम गर्दै आएका थिए। उनी गत जेठ १८ गते रुपन्देहीको सुनौली नाका हँुदै पूर्वखोला गाउँपालिका२ को जल्पाको शम्भु माविको क्वारेन्टाइनमा पुगेका थिए। क्वारेन्टाइनमा पुगेका उनमा कोरोनासँग मिल्दोजुल्दो लक्षण देखिएपछि गाउँपालिकाको स्वास्थ्य शाखाको सिफारिसमा जेठ १९ गते युनाइटेड मिसन अस्पतालको आइसोलेसनमा भर्ना गरिएको थियो। भर्ना भएको अर्काे दिन जेठ २० गते दिउँसो पौने एक बजे। मृत्यु भएको ३ दिनपछि मात्र उनको रिपोर्ट पोजेटिभ देखिएको हो। मृतक पुरुषलाई सास फेर्न कठिन भएको, सुख्खा खोकी देखिएको हल्का ज्वरोसमेत आएको थियो। परिवारको सहभागिता, गाउँपालिका प्रमुख र सुरक्षा समितिको बैठक बसी शव व्यवस्थापनमा जुटेको प्रमुख जिल्ला अधिकारी रमेश न्यौपानले बताए। यी व्यक्तिसँगै प्रदेश ५ मा कोरोनाबाट मृत्यु हुनेको संख्या ४ पुगेको छ। चार जनामध्ये तीन जनामा मृत्युपछि मात्रै कोरोना पुष्टि भएको हो। मृतकसँगै एक जना व्यक्ति रहेको उनी बसेको क्वारेन्टाइनमा भारतका विभिन्न स्थानबाट आएका ४६ जना बसेका थिए। पाल्पामा ८ जनामा कोरोना संक्रमण देखिएकामा १ जनाको मृत्यु भएको ७ जना आइसोलेसनमा उपचाररत छन्। पाल्पामा रैनादेवी छहरा गाउँपालिकाका २ जना, निस्दी गाउँपालिकामा २ जना, रामपुर नगरपालिकाका २ जना, माथागढी गाउँपालिकामा १ जना र पूर्वखोला गाउँपालिकामा १ जनामा कोरोना संक्रमण देखिएको हो।"
कोरोना परीक्षणमै ढिलाइ : गोरखाबाट स्वाब काठमाडौं पठाइयो,"गोरखा : प्रदेश जनस्वास्थ्य प्रयोगशाला पोखरामा कोरोना परीक्षणमा ढिलाइ हुन थालेको छ। परीक्षणमा ढिलाइ हुनथालेपछि गोरखामा संकलन गरिएका स्वाब काठमाडौं पठाउन थालिएको छ। पोखराको प्रयोगशालाबाट पाँच दिन बितिसक्दा पनि रिपोर्ट नआएपछि बुधबारदेखि स्वाब काठमाडौं पठाउन थालेको प्रमुख जिल्ला सुरेन्द्र अधिकारी पौडेलले बताए। उनले काठमाडौंबाट तीन दिन बितिसक्दा पनि रिपोर्ट नआएको जानकारी दिए। लामो समयदेखि पीसीआर रिपोर्ट नआउँदा क्वारेण्टाइनमा बसेकालाई आफ्नो स्वास्थ्यबारे अन्यौलता बढेको प्रमुख जिल्ला अधिकारी पौडेलले बताए । बुधबार भीमसेनथापा गाउँपालिकाका ११ जनाको र बिहीबार अजीरकोट गाउँपालिकाका ९ जना र सिरानचोक गाउँपालिकाका १३ जनाको स्वाब संकलन गरी परीक्षणका लागि काठमाडौं पठाइएको स्वास्थ्य कार्यालयले जनाएको छ। गोरखाबाट स्वाब परीक्षणका लागि पठाएको पाँच दिन बितिसक्दा पनि रिपोर्ट नआउँदा अन्यौलता बढेको छ । स्वाब पठाएको पाँच दिन बितिसक्दा पनि रिपोर्ट नआउँदा अन्यौलता बढेको स्वास्थ्य कार्यालय गोरखाका कोरोना फोकल पर्सन नारायणबाबु अर्यालले बताए। अर्यालका अनुसार गत सोमबार पठाएका ९६ जनाको पीसीआर रिपोर्ट आएको छैन। 'क्वारेण्टाइनमा बसेकालाई आफ्नो स्वास्थ्यको रिपोर्ट जतिसक्दो चाँडो थाहा पाउने इच्छा हुन्छ। पाँच दिनअघि पठाएको पीसीआर नमूनाको रिपोर्ट अझै आएको छैन, उनले भने, 'यसले जताततै अन्यौलता बढेको छ ।' गत सोमबार आरुघाट गाउँपालिकाको क्वारेण्टाइनबाट ३४ जनाको र मंगलबार गण्डकी गाउँपालिकाका १८ जनाको स्वाब परीक्षणका लागि प्रदेश जनस्वास्थ्य प्रयोगशाला पोखरा पठाइएको थियो । त्यस्तै गोरखा अस्पतालबाट विभिन्न मितिमा पठाइएको ११ जनाको पीसीआर रिपोर्ट नआएको मेडिकल सुपरिटेण्डेण्ट डाक्टर नवीन थापाले बताए । 'रिपोर्ट आएको भए नेगेटिभ आएकालाई होम क्वारेण्टाइनमा पठाउन सकिन्थ्यो। पोजिटिभ आएकालाई थप सावधानीका साथ व्यवस्थित गरिन्थ्यो,उनले भने,' रिपोर्ट ढिला हुँदा संक्रमण फैलिने संभावना बढ्यो।' क्वारेण्टाइनमा बसेको १४ दिन बितिसक्दा पनि रिपोर्ट नआउँदा व्यवस्थापन व्ययभार पनि बढेको पालिकाले जनाएका छन्। 'पर्याप्त भिटिएम पनि छैन। समयमै पीसीआर रिपोर्ट पनि आउँदैन,' गोरखा अस्पतालका मेडिकल सुपरिटेण्डेण्ट डाक्टर थापाले गुनासो गरे। उनले भने, 'पर्याप्त भिटिएम पनि उपलब्ध गराउन नसक्ने, पीसीआर रिपोर्ट पनि समयमै दिन नसक्ने हो भने यसको महत्व नै रहँदैन।' बिहीबार साँझसम्म गोरखामा बाहिरी मुलुकबाट पाँच सय ८१ जना आएका छन्।बिगत एक महिनाको अवधिमा भारतबाट मात्र आउनेको संख्या दुई सय ६६ छ । उनीहरुमध्ये तीनसय ४९ जना सामुहिक क्वारेण्टाइनमा छन् । क्वारेण्टाइनमा रहेकामध्ये एक सय ८५ जनाको पीसीआर परीक्षण गरिसकिएको र ९६ जनाको रिपोर्ट आउन बाँकी रहेको प्रशासन कार्यालयको अभिलेखमा उल्लेख छ ।"
डडेल्धुरामा थप ५ जनामा कोरोना पुष्टि,"डडेल्धुरा : डडेल्धुरामा पाँचजनामा कोरोना भाइरस पोजिटिभ भएको पुष्टि भएको छ।पाँचैजना एउटै गाउँपालिकाका रहेका छन् । जिल्लाको गन्यापधुरा गाउँपालिका १ र २ नम्बर वडाको क्वारेन्टाइनमा रहेका भन्ने बुझिएको छ । उनीहरुमध्ये २ जना मुम्बईबाट आएका, २ जना लुधियाना र १ गुजरातबाट गौरिफण्डा नाका भएर भित्रिएका थिए । उनीहरुसँगै अन्य ४६ जना घर फर्किएका थिए। उनीहरुको गणेमावि वडालमा स्वाब संकलन गरिएको हो । कोरोना देखिएकामध्ये चारजना गणेश मावि वडाल र १ जना समैजी आवि थलकोटमा रहेको क्वारेन्टाइनमा बसिरहेका छन् । उनीहरुको आरडीटी परीक्षण गर्दा कोरोना पोजिटिभ आएपछि पीसीआर परीक्षण गर्न स्वाब धनगढी पठाइएको स्वास्थ्य कार्यालय डडेल्धुराले जनायो । शुक्रबार आएको रिपोर्टमा ५ जनामा कोरोना कोभिड १९ पोजिटिभ देखिएको पुष्टि भएको स्वास्थ्य कार्यालयले जनायो । अन्यमा भने कोरोना नेगेटिभ देखिएको स्वास्थ्य कार्यालय डडेल्धुराका कोभिड १९ जिल्ला फोकल व्यक्ति हरिप्रशाद भट्टले जनाए । उनीहरुसँग आएका मानिस को को थिए र उनको परिवारिक अवस्थाका बारेमा समेत जानकारी लिने तयारी भइरहेको भट्टले बताए।साथै उनीहरुलाई डडेल्धुरा अस्पतालमा रहेको आइसोलेसन वार्डमा ल्याउने तयारी भइरहेको फोकल पर्सन भट्टले बताए ।"
म्यान्मार र यूएईले आफ्नै खर्चमा नेपाली फिर्ता गर्दै,"काठमाडौं : खाडी मुलुक युनाइटेड अरब इमिरेट्स (यूएई) र बिम्स्टेक सदस्य मुलुक म्यान्मारले आफ्नै खर्चमा १ सय ९४ जना नेपालीलाई स्वदेश फर्काउँदैछ। यूएईले एक सय ६८ र म्यानमारले २६ जना नेपाली पठाउन लागेको हो। उनीहरू शुक्रबार (आज) काठमाडांै आइपुग्दै छन्। फर्किएकाहरूको हवाई खर्च नेपाल सरकारले व्यहोर्नु पर्दैन। म्यान्मार र यूएईले कोरोना भाइरस संक्रमण फैलिएपछि ती मुलुकमा अलपत्र परेकामध्ये १ सय ९४ नेपालीलाई आफ्नै खर्चमा ल्याइदिने भएका हुन्। यूएईले आफ्नोमा अलपत्र परेकालाई फर्काउन डेढ महिनाअघि नै सरकारलाई पत्राचार गरेको थियो। म्यानमारमा अलपत्र परेकालाई भने सेनाको पहलमा फिर्ता हुन लागेको परराष्ट्र अधिकारीले जनाए। म्यान्मारबाट २६ जना नेपाली ल्याउन नेपाली ल्याउन परराष्ट्र मन्त्रालयको पहलसँगै सेनाले त्यहाँको सेनासँग आग्रह गरेको अधिकारीहरूले बताए। नेपाली सेनाको आग्रहलाई स्विकार्दै म्यान्मारको सेनाले आफ्ना दुईवटा विशेष जहाजबाट त्यहाँ अलपत्र परेका नेपालीलाई ल्याउन तयार भएको हो। म्यान्मारले आफ्नो सेनाको दुई वटा विशेष जहाजबाट २६ जना नेपाली ल्याउँदै छ। म्यान्मारबाट नेपाली लिएर उडेको सेनाको विशेष जहाज शुक्रबार बिहान ९:५० र १०:३५ बजे त्रिभुवन अन्तर्राष्ट्रिय विमानस्थलमा उत्रनेछ। यूएईबाट १ सय ६८ जना नेपाली लिएर एयर अरेबियाको चार्टड विमान शुक्रबार अपराह्न काठमाडौंमा अवतरण हुनेछ। सैनिक प्रवक्ता विज्ञानदेव पाण्डेले म्यान्मार र यूएईबाट आउने नेपालीलाई व्यवस्थापन गर्ने प्रक्रिया पूरा भइसकेको बताए। विमानस्थल ओर्लिएपछि उनीहरूको प्रारम्भिक स्वास्थ्य परीक्षण गरिनेछ। स्वास्थ्य परीक्षणमा कोरोना भाइरसको शंका भएमा त्यस्ता व्यक्तिलाई सीधै कोभिड अस्पताल लगिनेछ। अन्यलाई कोभिड १९ क्राइसिस म्यानेजम्यान्ट सेन्टर (सीसीएमसी) ले प्रदेश अनुरुप तोकेको होल्डिङ क्षेत्रमा राखिनेछ। त्यसपछि सम्बन्धित प्रदेशसँगको समन्वयमा उनीहरूलाई सम्बन्धित पालिकामा पुर्याएर क्वारेन्टाइनमा राखिनेछ। १४ दिने क्वारेन्टाइन बसाइका क्रममा कोरोना भाइरसको संक्रमण नदेखिएमा उनीहरू आफ्नो घर जान सक्ने गरी तयारी गरिएको छ। क्वारेन्टाइनमा रहेका बेला कोरोना भाइरसको संक्रमण देखिए उनीहरूलाई प्रदेशस्थित कोभिड अस्पतालमा भर्ना गरिनेछ। सीसीएमसीको संयोजनमा म्यान्मार र यूएईबाट नेपालीहरू फिर्ता ल्याउन लागिएको हो। म्यान्मारबाट आउनेहरूमा बागमती प्रदेशका १७, गण्डकी प्रदेशका ४, प्रदेश १ का ४ र प्रदेश ५ का १ जना छन्। यूएईबाट आउने १ सय ६८ मध्ये प्रदेश १ का १ सय ३३ जना र बाँकी गण्डकी प्रदेशका रहेको उल्लेख छ। यूएईबाट आउने यात्रुको संख्या घटबढ भएकाले प्रदेशअनुसार यात्रुको विवरण प्रस्ट भइसकेको छैन। म्यान्मार र यूएईबाट आएका सबैलाई सीसीएमसीले बनाएको कार्ययोजनाअनुसार व्यवस्थापन गरिनेछ। त्रिभुवन अन्तर्राष्ट्रिय विमानस्थलमा ओर्लिएपछि उनीहरूलाई प्रदेशबमोजिम तोकिएको होल्डिङ क्षेत्रमा राखिनेछ। सीसीएमसीले प्रदेश १ का यात्रुको व्यवस्थापनका लागि १ हजार जना क्षमताको भक्तपुरको सूर्यविनायकस्थित इम्पेरियल पार्टी प्यालेस र ठिमीस्थित हेरिटेज पार्टी प्यालेसलाई होल्डिङ क्षेत्र तोेकेको छ। बागमती, गण्डकी प्रदेश र प्रदेश ५ का यात्रुलाई काठमाडौंको सुकेधारास्थित मिराकल र स्काइजोन पार्टी प्यालेस, बसुन्धारास्थित यती र कुण्डलिनी पार्टी प्यालेसलाई होल्डिङ क्षेत्र तोकेको छ। उपत्यकामा बस्ने यात्रुलाई समेत सुकेधारा र वसुन्धाराकै पार्टी प्यालेसमा राखिनेछ। कर्णाली र सुदूरपश्चिम प्रदेश जाने यात्रुका लागि ललितपुरको धोबीघाटस्थित सिद्धार्थ कटेज, महालक्ष्मीस्थानस्थित डिलाइट र खरिबोटस्थित मण्डला पार्टी भेन्युलाई होल्डिङ क्षेत्र तोकिएको छ। सरकारले कोरोना भाइरसको संक्रमणका कारण हवाई र स्थलमार्गबाट स्वदेश फर्कने नेपालीको व्यवस्थापनका लागि बृहत् कार्ययोजना बनाएको थियो। सीसीएमसीले बनाएको उक्त कार्ययोजनालाई मन्त्रिपरिषद्ले स्वीकृत गरेपछि कार्यान्वयनमा आएको हो। यससँगै यूएईबाट अन्य नेपाली पनि उनीहरूले ल्याउँदै छन् भने कुवेत र ओमानबाट पनि ल्याइदिने गरी तयारी अगाडि बढेको छ। साउदी र कतारबाट पनि आउनेछन्। मलेसियाबाट पनि नेपाली फर्काउने गरी प्रक्रिया अगाडि बढेको छ। अन्य युरोपेली मुलुक, अस्ट्रेलिया र अमेरिकाबाट पनि फर्कनका लागि नेपालीले आवेदन दिएका छन्। तयारीमा ढिलाइ हुँदा नेपाल एयरलाइन्सको अस्ट्रेलिया उडान भएको तेस्रो विमान पनि खाली फर्कनुपरेको छ। म्यान्मारको सैनिक जहाजबाट आउने कुल ः २६ जना बागमती प्रदेश ः १७ जना गण्डकी प्रदेश ः ४ जना १ प्रदेश ः ४ जना ५ प्रदेश ः १ जना एयर अरेबियाबाट आउने कुल ः १ सय ६८ जना १ प्रदेश र कर्णाली प्रदेश"
कर्णालीका कांग्रेस नेताले फिर्ता गरे गाडी,"सुर्खेत : कर्णाली प्रदेश सभा सदस्य तथा प्रमुख प्रतिपक्ष नेपाली कांग्रेस संसदीय दलका नेता जीवनबहादुर शाहीले गाडी फिर्ता गरेका छन् । यसअघि कर्णालीका मुख्यमन्त्री महेन्द्रबहादुर शाहीले पनि सुरक्षाकर्मी र पछुवा गाडी फिर्ता गरेका थिए । प्रदेश सभा सचिवालयलाई आफूले प्रयोग गरेको गाडीको चाबी हस्तान्त्रण गर्दै कांग्रेस नेता शाहीले कर्णालीका मन्त्री तथा सांसदलाई पनि महंगा गाडी नचड्न आग्रह गरेका छन् । आर्थिक रुपमा अन्य प्रदेशभन्दा कर्णाली गरिब प्रदेशको रुपमा चिनिएको भन्दै सबै महंगा गाडी बेचेर सस्ता गाडी प्रयोग गर्नुपर्ने उनको भनाइ छ । प्रदेश सरकारले वित्तीय अनुसाशन तथा आर्थिक मितव्यीता कायम गर्न महंगा गाडी प्रयोग गर्न नहुने उनको तर्क छ । 'कोरोनाको संक्रमणले कर्णाली थला पर्दै गएको छ । यहाँ भैंसी गोठमा मान्छेलाई क्वारेन्टाइन राख्नुपरेको छ, उनले भने,' 'कर्णालीका मन्त्री तथा सांसदले गाडी सुविधा लिएकोबारे धेरैले आलोचना गरेपछि गाडी फिर्ताको अभियान मैले गरेको हुँ। अरुले पनि फिर्ता गरुन् ।' प्रमुख प्रतिपक्ष संसदीय दलको नेताको हैसियतमा कानुनले पाउनुपर्ने गाडी पाए पनि महंगो गाडी नचड्ने उनले बताए । कर्णाली प्रदेश सरकारले यहाँका मन्त्री तथा सांसदलाई ५० लाख बढीका गाडी सुविधा दिएको छ । व्यंग्यात्मक शैलीमा उनले थपे, 'महंगो गाडी चड्ने मेरो हैसियत होइन । मेरो गाउँमा बाटो पुगेको छैन । मेरो गाउँले खाली खुट्टा हिडिँरहेका छन् । जनता भोकभोकै छन् । उपचार नपाएर मर्नुपरेको छ । मन्त्रालय तथा सरकारी कार्यालयमा एसी जडानदेखि अनावश्यक व्यवस्थापन खर्च भइरहेको छ ।' विभिन्न संसदीय समितिका अध्यक्ष र मन्त्रीहरुको पनि स्कार्पीयो गाडी चड्ने हैसियत नभएको भन्दै मोटरसाइकल सेवा दिनुपर्ने उनको भनाइ छ ।"
क्वारेन्टाइन बसेका जुम्लाका एक वृद्धको मृत्यु,सुर्खेत : जुम्लामा क्वारेन्टाइनमा बसेका एक वृद्धको मृत्यु भएको छ। चन्दननाथ नगरपालिका८ धुपीढुस्का माध्यामिक विद्यालय तलिउममा क्वारेन्टाइन बसेका ६५ वर्षीय वृद्धको बिहीबार राती मृत्यु भएको हो। जिल्ला प्रहरी कार्यालय जुम्लाका प्रहरी नायव उपरीक्षक लालबहादुर धामीका अनुसार मृतक वृद्ध यही जेठ २१ गते बाहिरी जिल्लाबाट आएर क्वारेन्टाइन बसेका थिए। मृतकको कर्णाली स्वास्थ्य विज्ञान प्रतिष्ठान जुम्लाको स्वास्थ्यकर्मी टोलीले स्वाब संकलन गरेर परीक्षणका लागि पठाएको छ। जुम्लाका प्रमुख जिल्ला अधिकारी भूपेन्द्र थापाका अनुसार मृतक वृद्ध चन्दननाथ नगरपालिका८ का हुन्। मृतक दमको रोगी भएको र केही समय बर्दियामा बसेर दुई दिनअघि जुम्ला फिर्ता भएका थिए। जुम्लामा क्वारेन्टाइनमै मृत्यु भएको यो पहिलो घटना हो। वृद्धको मृत्युपछि जुम्लाबासी थप त्रसित बनेका छन्। कर्णाली स्वास्थ्य विज्ञान प्रतिष्ठानका निर्देशक डाक्टर मंगल रावतले जुम्लामा कोरोना संक्रमणको जोखिम बढेको भन्दै मानिसको बढी चहलपहल हुने जुम्ला सदरमुकाम क्षेत्र सिल गर्नुपर्ने बताएका छन्। आरडीटी परीक्षण गरी घर पठाइएका युवकको कोरोनाबाटै मृत्यु
घुससहित वन उपभोक्ता समूहका दुई कोषाध्यक्ष पक्राउ,सिन्धुली : सिन्धुलीका दुईवटा वैज्ञानिक सामुदायिक वन उपभोक्ता समूहका कोषाध्यक्षलाई घुससहित अख्तियार दुरुपयोग अनुसन्धान आयोगले नियन्त्रणमा लिएको छ । सेवाग्राहीसँग घुस रकम लिइसकेको अवस्थामा तीनपाटन गाउँपालिका १० स्थित जनकल्याण वैज्ञानिक वन व्यवस्थापन समुहका कोषाध्यक्ष मिनबहादुर घोले र सोही वडास्थित जनसेवा वैज्ञानिक वन व्यवस्थापन समुहका कोषाध्यक्ष तीर्थबहादुर रानालाई अख्तियारले नियन्त्रणमा लिएको हो । अख्तियार दुरुपयोग अनुसन्धान आयोगका प्रवक्ता प्रदिपकुमार कोइरालाका अनुसार घोलेको साथबाट ३ लाख र रानाको साथबाट ३० हजार पाँच सय रुपैयाँ घुस रकमसहित रंगेहात नियन्त्रणमा लिइएको हो । दुबै समुहका कोषाध्यक्षले तीनपाटन गाउँपालिका १० मा सेवाग्राहीले सञ्चालन गरेको एक कुखुरा फर्मको पुरानो काठ सोही गाउँपालिकाको ९ मा लैजान दिने भनी तीन लाख ३० हजार पाँच सय रुपैयाँ रकम लिएका थिए । सूचनाका अधारमा इलाका प्रहरी कार्यालय डकाहाको टोलीले तीनपाटन गाउँपालिका १० स्थित डकाहा चकमके जाने कच्ची सडकबाट घुस रकमसहित घोले र रानालाई नियन्त्रणमा लिइ अख्तियार दुरुपयोग अनुसन्धान आयोगको कार्यालय वर्दिबासमा लगिएको प्रवक्ता कोइरालाले जनाए ।घटनाबारे थप अनुसन्धान भइरहेको अख्तियारले जनाएको छ।
म्यानमारबाट २६ नेपाली काठमाडौं आइपुगे (फोटो फिचर),"काठमाडौं : अलपत्र परेका नेपाली लिएर म्यानमारको विमान काठमाडौं विमानस्थलमा अवतरण गरेको छ । म्यानमारस्थित सेनाको एयरफोर्स विमानले २६ जना नेपाली यात्रुलाई लिएर बिहान ११ बजे त्रिभुवन अन्तर्राष्ट्रिय विमानस्थलमा अवतरण गरेको नेपाल उड्डयन प्राधिकरणका प्रवक्ता राजकुमार क्षेत्रीले जानकारी दिए । शुक्रबार विमानले ४३ जना लिएर स्वेदश फर्किन कार्यतालिका रहेको क्षेत्रीले बताए । उक्त विमान बिहान ९:४५ बजे अवतरण गर्ने पूर्वनिर्धारित कार्यतालिमा हेरफेर भएको थियो । आज नै युएईबाट एयर अरेबियाको विमानले १६८ जना नेपाली लिएर अपराह्न ३ बजे काठमाडौं आउँदै छ । कोरोनाका कारण विदेशमा अलपत्र परेका नेपालीलाई स्वदेश फर्काउने पहलस्वरुप म्यानमारको पहिलो विमानले नेपाली लिएर आएको हो । विमानस्थलमा अवतरण गराएपछि कसरी सुरक्षित तरिकाले क्वारेन्टाइनसम्म पुर्याउने बारे एकिन भइसकेको क्षेत्रीले जानकारी दिए। विमानबाट ओर्लिएपछि आएका यात्रुहरुलाई स्यानिटाइजर टनेलबाट निकालिने, सामाजिक दुरी कायम गरी हेल्थ डेस्कमा तापक्रम जाँच, इमिग्रेसन, कस्टम र व्यागेज लिने काम सम्पन्न गरेपछि होल्डिङ सेन्टरबाट नेपाली सेनाले भक्तपुरको खरिपाटीस्थित क्वारेन्टाइनमा लैजाने व्यवस्था गरिएको प्रवक्ताले जानकारी दिए । सबै विमानहरुको ग्राउन्ड ह्यान्डिलिङ व्यवस्था गर्ने जिम्मेवारी पाएको नेपाल वायुसेवा निगमले पनि विमान अवतरण गरेपछि र अवतरण गर्नुअघि स्यानिटाइज गरिने निगमका कार्यकारी अध्यक्ष सुशील घिमिरेले बताए । ग्राउन्ड ह्यान्डलिङमा तोकिएको सुरक्षित उपाय अपनाइएको उनको भनाइ छ ।"
