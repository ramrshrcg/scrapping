शीर्षक,विवरण
बेरुजुको चाङ,"कुनै पनि कार्यालयमा बेरुजु देखिनु भनेको त्यहाँ वित्ताीय अनुशासन कायम हुन नसक्नु हो। यसले सम्बन्धित कार्यालयमा अपारदर्शी तवरबाट आर्थिक क्रियाकलाप भइरहेको छ भन्ने देखाउँछ। पछिल्लो पटक राज्यको ढुकुटीमा ६ खर्ब ६४ अर्ब रुपैंया बेरुजु देखिएको छ। गत वर्ष मात्रै १ खर्ब ३३ अर्ब रुपैयाँ बेरुजु थपिएको छ। यो तथ्यांकले सरकारी कार्यालयमा आर्थिक अनुशासनहीनता र बेथिति बढ्दो छ भन्ने पुष्टि हुन्छ। गत वर्ष वृद्धि भएको बेरुजुमध्ये संघीय सरकारमातहतका कार्यालयमा ७१ अर्ब ६ करोड रुपैयाँ छ। ८ अर्ब १९ करोड रुपैयाँ प्रदेश तहअन्तर्गतका कार्यालयको छ। स्थानीय तहमा ३८ अर्ब १३ करोड रुपैयाँ छ। मुलुकको वित्ताीय अनुशासनको सबल तथा दुर्बल पक्षको विश्लेषण बेरुजुको अवस्थाबाट गरिन्छ। संघीय सरकारमातहतका कार्यालयमा बेरुजु केही घटे पनि स्थानीय तहमा भने बढ्दै गएको छ। स्थानीय तहमा यस पटक देखिएको बेरुजु अघिल्लो वर्षको भन्दा १३ अर्ब ९९ करोड रुपैयाँ बढी हो। अख्तियार दुरुपयोग अनुसन्धान आयोगमा परेका अनियमिततासम्बन्धी उजुरीमा पनि स्थानीय तहमा भएका आर्थिक तथा प्रशासनिक अनियमितताका घटना धेरै छ। स्थानीय तह आर्थिक तथा प्रशासनिक नियन्त्रण बाहिर जान नदिन प्रभावकारी कदम चाल्नुपर्ने देखिन्छ। महालेखा परीक्षकको कार्यालयले ७ सय ४७ स्थानीय तहमा भएको ७ खर्ब ४० अर्ब ६५ करोड रुपैयाँको कारोबारको लेखा परीक्षण गर्दा ३८ अर्ब १३ करोड रुपैयाँ बेरुजु देखिएको छ। महोत्तरीको सम्सी गाउँपालिकामा त कुल कारोबारको ४० दशमलव ४८ प्रतिशत बेरुजु छ। ३० वटा स्थानीय तहमा १५ प्रतिशत भन्दा बढी बेरुजु छ। जनताका दैनिकीसँग जोडिएका मुद्दाको किनारा लगाउने नजिकको सरकार मानिने स्थानीय तहको खर्च पारदर्शी नहुनु चिन्ताको विषय हो। स्थानीय तहमा आयोजना छनोट, रकम निकासा गर्ने प्रचलन र खर्च प्रणालीबारे सुक्ष्म अध्ययन गरिनुपर्छ। होइन भने जनताको घरघरमा गएको सिंहदरबारको भूमिका जनतालाई सुविधा दिनुको सट्टा मुलुकको अर्थतन्त्रलाई खोक्रो बनाउने काममा मात्रै सीमित हुने खतरा छ। बेरुजु घटाउन हरेक वर्ष सरकारले चेतनामूलक अभियानको सञ्चालन गर्दै आएको छ। सरकारी कार्यालयका कर्मचारीले बेरुजु फस्र्यौट र न्यूनीकरणसम्बन्धी तालिम पनि पाइरहेका छन्। तालिम र गोष्ठीमै करोडौं रुपैयाँ खर्च भइरहेको छ। यी कार्यक्रमको प्रभावकारिता कति रह्यो भन्नेतर्फ पनि अध्ययन गरिनुपर्छ। बेरुजु कहाँबाट कसरी हुन्छ भन्नेतर्फ पनि अध्ययन हुनुपर्छ। र त्यहीबाट फस्र्यौटको सुरुवात गर्नुपर्छ। हरेक कार्यालयबाट हुने खर्चको सार्थकता पुष्टि हुनुपर्छ। खर्चको पुष्टि नगर्नेलाई कारबाहीको दायरामा ल्याउनुपर्छ। आर्थिक गतिविधिसँग प्रत्यक्ष जोडिएका कार्यालय प्रमुख र लेखाप्रमुखले जवाफदेहिताको वहन गर्ने परिपाटीको विकास गर्नुपर्छ। उनीहरू जवाफदेही भएमा मुलुकको बेरुजु मात्रै घट्दैन, पारदर्शिताको प्रवद्र्धन गर्नसमेत मुद्दत पुग्छ। जिम्मेवार कर्मचारीलाई एक ठाउँबाट अर्को ठाउँमा सरुवा गर्दा वहालवाला कार्यालयमा आन्तरिक लेखा परीक्षण गराएर मात्रै सरुवाको रमाना दिने पद्धतिको विकास गर्नुपर्छ। बेरुजु फस्र्यौटमा राम्रो काम गर्नेलाई प्रोत्साहनको व्यवस्था गर्नुपर्छ। बजेटमा छुट्ट्याइए बाहेकका शीर्षकमा रकमान्तर गर्ने प्रथाले बेरुजुलाई प्रोत्साहन गरिरहेको छ। यस्तो काममा अर्थ मन्त्रालय नै अगाडि देखिन्छ। शीर्षक नै नभएको विषयमा खर्च गर्ने प्रवृत्ति रोक्नुपर्छ। अर्थ मन्त्रालयले नै विविध शीर्षक राखेर खर्च गर्ने प्रथा मौलाउँदो छ, यसलाई पनि व्यवस्थित गर्नुपर्छ। अनुत्पादक क्षेत्रमा हुने खर्च नियन्त्रण गर्नुपर्छ। सरकारी तथा अन्य प्रकारको संगठित संस्थाको आन्तरिक लेखा परीक्षणलाई प्रभावकारी बनाउनुपर्छ। विकास निर्माणसँग सम्बन्धित कामका कारण पनि बेरुजु बढिरहेको छ। डिक, भवन तथा अनय भौतिक संरचना निर्माण गर्दा ठेक्का हात पार्ने तर काम नगर्ने प्रवृत्ति बढिरहेको छ। काम नगरे पनि उपल्लो तहको शक्ति प्रयोग गरेर पैसा लिने तर काम सम्पन्न गर्ने प्रवृत्तिमा रोक लगाउनुपर्छ। काम सम्पन्न नभएका आयोजना तथा ठेक्काको म्याद थप्दा किन थप्ने भन्ने प्रष्ट हुनुपर्छ। औचित्य पुष्टि नहुने आयोजनाको म्याद थप्नुहुँदैन। तोकिएको समयमा काम नगरि राजनीतिक तथा प्रशासनिक शक्ति देखाउनेलाई कारबाहीको दायरामा ल्याउनुपर्छ।"
स्थानीय तहको बेरुजु ३८ अर्ब,"काठमाडौं : स्थानीय तहको बेरुजु ३८ अर्बभन्दा बढी पुगेको छ। महालेखा परीक्षकको ५७ औं वार्षिक प्रतिवेदन २०७७ अनुसार स्थानीय तहको बेरुजु ३८ अर्ब १३ करोड पुगको छ। यो कुल बेरुजुको ५१५ प्रतिशत पुगेको छ। पछिल्लो समय केन्द्रीय सरकारको बेरुजु घट्दै गए पनि स्थानीय तह र प्रदेशको बढ्दै गएको छ। सात सय ५३ स्थानीय तहमध्ये महालेखाले सात सय ४७ स्थानीय तहको सात खर्ब ४० अर्ब ६५ करोडको लेखापरीक्षण गरेको थियो। बेरुजु सबैभन्दा बढी प्रदेश २ का स्थानीय तहमा देखिएको छ भने सबैभन्दा कम गण्डकी प्रदेशका स्थानीय तहमा छ। प्रदेश २ का तहमा औसतमा ९२९ प्रतिशत बेरुजु देखिएको छ। त्यस्तै गण्डकी प्रदेशका स्थानीय तहमा ३५२ प्रतिशत बेरुजु देखिएको छ। चारवटा स्थानीय तहको बक्यौता दुई अर्ब ४२ करोडको लेखापरीक्षण हुँदा ५३ करोड ३७ लाख अझै बेरुजु कायम छ। स्थानीय तहले ४० वटा कानुन बनाउनुपर्ने भए पनि कानुन निर्माण गर्न नसकेको, आवश्यकता अनुसार कर्मचारी पदपूर्ति गर्न नसकेको, लेखा प्रणाली राख्न नसकेको, सञ्चिति कोषको सदुपयोग नगरेको महालेखाले औंल्याएको छ। स्थानीय तहको बजेट संघीय निकायमा निर्भर भएको, अनुत्पादक र वितरणमुखी कार्यक्रम बनाएको, दिगो विकास लक्ष्यको आन्तरीकरण नगरेको, चौमासिक आयव्याय पेश नगरेको, स्वार्थ बाझिने काम गरेको महालेखाले जनाएको छ। नियन्त्रक कार्यालयले उपलब्ध गराएको लेखा प्रणालीको सफ्टवेयर सुत्र प्रयोग गरी प्रतिवेदन गर्नुपर्नेमा २०८ स्थानीय तहले मात्र सफ्टवेयर प्रणाली प्रयोगमा ल्याएका छन्। प्रचलित कानूनबमोजिम महालेखापरीक्षकबाट स्वीकृत सार्वजनिक क्षेत्र लेखामानको ढाँचा प्रयोग गरेको छैनन्। अबण्डा नराखी आयव्ययको अनुमान पेस गर्नुपर्ने व्यवस्था भए पनि १०७ स्थानीय तहले ४ अर्ब ४९ करोड ७५ लाख अबण्डा राखी बजेट तथा कार्यक्रम स्वीकृत गरेका छन्। अबण्डामा रकम विनियोजन गरी कार्यपालिकाको निर्णयबाट खर्च गर्ने प्रक्रियामा नियन्त्रण गर्नुपर्ने प्रतिवेदनमा सुझाइएको छ। असार १० गतेभित्र बजेट पेश गरिसक्नुपर्ने प्रावधान भए पनि १०५ स्थानीय तहले गर्न सकेका छैनन्। केन्द्र सरकार र प्रदेश सरकारले दिएको अनुदान र स्थानीय तहले उपलब्ध गराएको सम्पूर्ण आय व्यायमा ६ अर्ब ४२ करोडभन्दा बढी फरक परेको भन्दै एकीकृत हिसाब अध्यावधिक गर्न प्रतिवेदनमा भनिएको छ। महालेखाको प्रतिवेदनअनुसार काठमाडौं महानगरको दुई अर्ब ८७ करोड ३९ लाख, पोखराको एक अर्ब २६ करोड ५८ लाख, भरतपुरको ९७ करोड, वीरगञ्जको एक अर्ब ३७ करोड, विराटनगरको ७१ करोड, ललितपुरको एक अर्ब ५३ करोड ६२ लाख रुपैयाँ बेरुजु देखिएको छ। १० वटा उपमहानगरपालिकामा दुई अर्ब ३८ करोड ६७ प्रतिशत, दुई सय ७३ नगरपालिकाको १७ अर्ब ३९ करोड ४२ लाख बेरुजु देखिएको छ। त्यस्तै चार सय ५४ गाउँपालिकाको बेरुजु १५ अर्ब पुगेको प्रतिवेदनमा उल्लेख छ। लेखापरीक्षण ऐन, २०७५ को दफा २० र स्थानीय सरकार सञ्चालन ऐन, २०७४ को दफा ७७ बमोजिम प्रत्येक स्थानीय तहले आफ्नो आय तथा व्ययको अन्तिम लेखापरीक्षण महालेखापरीक्षकको कार्यालयबाट गराउनुपर्ने व्यवस्था छ। तर, आर्थिक वर्ष २०७५७६ मा प्रदेश ३ को रामेछापको लिखु तामाकोशी गाउँपालिका र प्रदेश २ का नौ स्थानीय तह गरी १० स्थानीय तहले लेखापरीक्षण गराएका छैनन्। सिरहाको भगवानपुर र नराह गाउँपालिका, धनुषाको जनकपुर उपमहानगरपालिका, सर्लाहीको वलरा र कविलासी नगरपालिका तथा वसवरिया गाउँपालिका, रौतहटको फतुवा विजयपुर नगरपालिका र पर्साको ठोरी र जिराभवानीपुर गाउँपालिकाले लेखा परीक्षण नगराएका हुन्। महालेखा परीक्षकले लेखापरीक्षणसमेत नगराउने स्थानीय तहमा आर्थिक अनुशासनको पालना नहुने भन्दै अनुदान रोक्का गर्नेसम्मको कारबाही अगाडि बढाउन सरकारलाई सुझाएको छ। प्रदेशको बेरुजु आठ अर्ब बढी स्थानीय तहसँगै प्रदेशको बेरुजु पनि बढ्दै गएको छ। प्रदेश सरकारको बेरुजु आठ अर्ब ४७ करोड ८० लाख पुगेको छ। प्रदेश २ को एक अर्ब ८२ करोड ५४ लाख, प्रदेश १ को एक अर्ब ६७ करोड ३९ लाख र गण्डकीको एक अर्ब ६४ लाख ४७ लाख रुपैयाँ बेरुजु देखिएको छ। बाग्मति प्रदेशको ९८ करोड ७३ लाख, प्रदेश ५ को ९४ करोड ६८ लाख, कर्णाली प्रदेशको ५१ करोड ७० लाख र सुदूरपश्चिमको ८८ करोड २९ लाख रुपैयाँ बेरुजु देखिएको छ। महालेखाका अनुसार प्रदेश सरकारकाले दिगो विकास लक्ष्य र आवद्यिक योजना मध्यकालीन खर्च संरचना अनुरूप कार्यक्रम तर्जुमा नगरेको, प्रदेशकानुनको संघीय कानुनसँग सामाञ्जस्यता नभएको, कार्यक्रममा दोहोरोपना रहेको, योजना तर्जुमा र कार्यान्वयनमा समन्वय नभएको, अनुदानलाई बढावा दिएको तर अनुगमन कमजोर रहेको जनाएको छ। त्यस्तै राजस्व परिचालनमा प्राथमिकता नदिएको, चैमासिकरूपमा स्थानीय तहको समेत आयव्ययको प्रतिवेदन संघमा नपठाएको, प्रदेश तथा स्थानीय तहका पदाधिकारीको सुविधामा एकरुपता नभएको भन्दै सच्याउन सुझाव दिएको छ।"
अबदेखि मुद्दाको फैसला १२ देखि १८ महिनाभित्र,"काठमाडौं : लामो समयसम्म मुद्दा फैसलाको पालो नआएर न्यायका उपभोक्ता पीडित छन्। न्यायमा ढिलासुस्तीले हैरानी व्यहोर्नु परेको गुनासा अदालतमा सधैंजसो सुनिने गरेको छ। अदालतहरू मुद्दाका चापले थिचिएका छन्। सर्वोच्च अदालतको तथ्यांकले मुलुकभर १ लाख ५ हजारभन्दा बढी मुद्दा विचाराधीन रहेको देखाउँछ। अब भने मुद्दाको जटिलताबाट पार पाउन न्यायपालिकाले बनाएको योजना १० वर्षपछि कार्यान्वयनमा गएको छ। मुद्दाको फरक व्यवस्थापन पद्धति (डीसीएम) शुक्रबारदेखि लागू हुँदै छ। अब आफ्नो मुद्दाको फैसला कहिले हुन्छ भनेर अदालतका सेवाग्राहीले पहिल्यै जानकारी पाउनेछन्। डीसीएम देशभरका उच्च, विशेष, जिल्ला अदालत तथा न्यायाधिकरणहरूमा लागू हुनेछ। प्रधानन्यायाधीश चोलेन्द्रशमशेर राणा, सर्वोच्चका न्यायाधीशज्यूहरू, मुख्य रजिस्ट्रार र रजिस्ट्रारले बिहीबार एकसाथ यो पद्धतिको आरम्भ गरे। त्यस क्रममा प्रधानन्यायाधीश राणाले १० वर्षदेखिको योजनालाई यस अवस्थासम्म ल्याइपुयाउन भूमिका निर्वाह गर्ने सबैलाई धन्यवाद भने। यो पद्धतिले न्यायमा सुधार ल्याई जनआस्था वृद्धि हुने विश्वास उनले व्यक्त गरे। सूचनाप्रविधिको प्रयोग र समयको अनुशासन यो पद्धतिको मूल आत्मा भएको उनको भनाइ थियो। भर्चुअल माध्यमबाट एकसाथ यो पद्धति प्रारम्भ गरिएको हो। जिल्ला अदालतमा शुक्रबारदेखि यसको सुरुआत हुनेछ। उच्चमा भने भदौ १ गतेदेखि कार्यान्वयनमा ल्याइनेछ। डीसीएम पद्धतिअनुसार जिल्ला अदालतमा दर्ता हुने सबै प्रकारका मुद्दामध्ये सुरु कारबाही हुने मुद्दाका लागि सरल, सामान्य र विशेष गरी तीनवटा समूह छुट्ट्याइएको छ। जिल्लामै दर्ता हुन आउने पुनरावेदनका हकमा भने दुईवटा मार्ग समूह निर्धारण गरिएको छ। जसअनुसार सुरु कारबाही हुने मुद्दा ६ महिनादेखि १८ महिनाभित्र फैसला गरिनेछ। पुनरावेदनमा भने ६ महिनादेखि बढीमा १२ महिनाभित्र फैसला गरिसक्नुपर्नेछ। उच्च अदालतमा दर्ता हुने मुद्दामा पनि सरल, सामान्य र विशेष गरी ३ वटा मार्ग समूह बनाइनेछ। यो विधिबाट उच्च अदालतमा सरकारवादी पुनरावेदन र सरकारवादी हुने सुरु मुद्दा ६ देखि ८ महिनाभित्र छिनिनेछ। अन्य मुद्दा ६ देखि १२ महिनाभित्र फैसला गरिसक्नुपर्ने प्रबन्ध मिलाइएको छ। सर्वोच्च अदालतको सूचना प्रविधि महाशाखाले अदालतसमक्ष आउने विवादको प्रकृति, विषयवस्तु, विवादित प्रश्न र निरूपण हुनुपर्ने विषय तथा विषयवस्तुको गाम्र्भीय, कारबाहीमा लाग्ने समयका आधारमा मुद्दाको प्रकृति छुट्ट्याएर व्यवस्थापनको नयाँ प्रविधि तय गरेको हो। जिल्ला तथा उच्चमा मुद्दा प्रवाह व्यवस्थापनसम्बन्धी एकीकृत सफ्टवेयरसमेत तयार पारिएको छ। छिटोछरितो, गुणस्तरीय र प्रभावकारी न्यायसम्पादनको माध्यमबाट न्यायमा सबैको सहज पहुँचको सुनिश्चितता न्यायपालिकाको लक्ष्य हो, प्रधानन्यायाधीश राणाले भने, अदालतप्रतिको आस्था एवम् विश्वास अभिवृद्धि गर्ने उद्देश्यले यो पद्धति लागू गरिएको हो। सूचनाप्रविधिमा आधारित प्रभावकारी व्यवस्थापनको माध्यमबाट कामकारबाहीलाई पूर्वानुमानयोग्य र छिटोछरितो बनाउने सैद्धान्तिक अवधारणको जगमा यो पद्धतिको विकास भएको भनाइ राणाको छ। मुख्य रजिस्ट्रार नृपध्वज निरौलाले यस पद्धतिले न्यायिक प्रक्रियालाई सहभागितामूलक र पारदर्शी बनाउने बताए। समग्रमा न्याय सम्पादनको कार्य छिटोछरितो, गुणस्तरीय, सहज पहुँचयोग्य र प्रभावकारी बनाउन सहयोग पुग्ने अपेक्षा छ, निरौलाले भने। मुद्दाको प्रकृतिका आधारमा विभिन्न मार्ग समूहमा विभाजन र कार्यतालिका तयार गरी पक्षलाई पहिल्यै जानकारी गराइने, सोहीअनुरूप न्यायसम्पादन हुने भएकाले मुद्दालाई अनुमानयोग्य बनाउने दाबी सर्वोच्चको छ। जिल्ला र उच्चको उपलब्धि हेरेर सर्वोच्चमा पनि प्रयोगमा ल्याइने योजना छ।"
विपद् व्यवस्थापनमा बेवास्ता,"धनगढी : सुदूरपश्चिम प्रदेश विपद् व्यवस्थापन कोषमा केवल ५० लाख रुपैयाँ रहेको छ। यसले प्रदेश सरकारले विपद् व्यवस्थापनका लागि कुनै तयारी नगरेको देखाउँछ। आन्तरिक मामिला तथा कानुन मन्त्रालयका उपसचिव तेजप्रकाश जोशीका अनुसार कोषबाट १० लाख रुपैयाँ बझाङका पहिरो पीडतलाई राहतस्वरूप दिइएको छ। आर्थिक मामिला तथा योजना मन्त्रालयले ५० लाख रुपैयाँ कोषमा जम्मा गरेको छ उनले भने। प्रदेशमा सञ्चालनमा ल्याउने भनिएको आपत्कालीन कार्य सञ्चालन केन्द्र निर्णय गरेको एक वर्ष वित्दा पनि अझै सञ्चालनमा आउन सकेको छैन। २०७५ असार १९ मा बसेको सुदूरपश्चिम प्रदेश आपत्कालीन केन्द्रको बैठकले धनगढीमा उपयुक्त भण्डार गृह र उद्धार सामग्रीको पूर्वतयारी गरिने निर्णय गरेको थियो। आन्तरिक मामिला तथा कानुन मन्त्रालयले ८४ लाख २० हजार रुपैयाँको लागतमा प्रिफ्याव प्रविधिको भवन निर्माण गरिरहेको छ। सो भवनको ७२ प्रतिशत बढी काम पूरा भइसकेको मन्त्रालयले जनाएको छ। मन्त्रालयका सूचना अधिकारी लक्ष्मीराज जोशीले भने, निर्माण कार्य लगभग पूरा भइसकेको छ। एकदुई हप्ताभित्रै दिपायलमा रहेका उपकरणलाई मन्त्रालयमै जडान गरिनेछ। उनले सञ्चार, डिस्पले बोर्डलगायत आवश्यक उपकरण जडान गरिने बताए। प्रदेश सरकारले प्रदेशमा रहेका ८८ वटै स्थानीय तहमा प्राविधिक दृष्टिले उपयुक्त स्थानमा कम्तिमा पनि एक हेलिप्याड बनाउने भनेको थियो। यसका लागि नौ वटै जिल्ला समन्वय समिति मार्फत अनुरोध गरी सबै जिल्ला विपद् व्यवस्थापन समितिलाई जानकारी दिने निर्णय गरेता पनि त्यो निर्णय पनि कागजमै सीमित छ। सुदूरपश्चिम प्रदेश सरकारका मुख्यमन्त्रीको नेतृत्वमा गठित विपद् व्यवस्थापन परिषदको पहिलो बैठक असार १६ गते एक वर्षपछि बसेको छ। सुदूरपश्चिम प्रदेश सभाले २०७६ वैशाख १२ गते प्रदेश विपद् जोखिम न्यूनीकरण तथा विपद् व्यवस्थापनसम्बन्धी ऐन पारित गरेको थियो। बैठकले कार्यकारी समितिले तयार पारेको विपद् व्यवस्थापन योजना र प्राकृतिक विपद्बाट कृषि एवं पशुपंक्षी व्यवसायको क्षेत्रमा पुर्याएको क्षतिमा राहतसम्बन्धी मापदण्ड, २०७७ लाई स्वीकृतिसँगै ९ वटा निर्णय गरेको थियो। बैठकले प्रदेश सरकारका सबै मन्त्रालय, स्थानीय विपद् व्यवस्थापन समिति तथा प्रदेशस्थित सुरक्षा निकायलाई विपद पूर्वतयारी गरी धनजनको क्षति हुन नदिन सर्कुलर गरेको छ। यसका लागि सवारी आवागमन सुचारु राख्न आवश्यक पर्ने जनशक्ति र हेभी इक्विपमेन्ट तथा अन्य व्यवस्थापकीय कार्य गरी तयारी अवस्थामा रहन निर्देशन दिनेसमेत निर्णय गरेको हो।"
मेलम्ची खानेपानी आयोजना : अनियमितताको अखडा,"काठमाडौं : मेलम्ची खानेपानी आयोजना प्रारम्भ भएदेखि २० वर्षमा २७ अर्ब ६५ करोड २३ लाख रुपैयाँ खर्च भएको छ। अघिल्लो आर्थिक वर्षसम्म यसको खर्च २५ अर्ब २० करोड रुपैयाँ थियो। यस वर्ष ५ अर्ब ९१ करोड ९९ लाख बजेट विनियोजन भएकोमा २ अर्ब ४५ करोड १८ लाख खर्च भएको छ। बर्सेनि लागत बढेसँगै अनियमित तवरले हुने खर्च पनि उकालो लागेको देखिएको छ। काठमाडौं उपत्यकाको खानेपानी अभावलाई दीर्घकालीन रूपमा समाधान गर्न तथा काठमाडौं, मेलम्ची र मण्डन उपत्यकावासीको जनस्वास्थ्य, जीवनस्तरमा सुधार ल्याउने उद्देश्यसाथ आयोजना सुरु गरिएको थियो। इटालीको निर्माण कम्पनी सीएमसी परामर्शदाता एवं आयोजनालाई जानकारी नदिई २०७५ मंसिर २९ मा निर्माणस्थल छोडी जाँदा करिब आठ महिना निर्माण कार्य अवरुद्ध भएको थियो। खानेपानी मन्त्रालयका तत्कालीन सचिव गजेन्द्र ठाकुरसँग कमिसनमा कुरा नमिलेपछि सीएमसीले निर्माण छोडेर गएको हो। सीएमसीसँगको सम्झौता २०७५ माघ २४ मा रद्द गरिएको थियो। त्यसपछि चिनियाँ कम्पनी सिनो हाइड्रोले निर्माण कार्य गरिरहेको छ। सीएमसीसँग ७ अर्ब ७२ करोड ३४ लाख रुपैयाँमा सम्झौता भएको थियो। जसमा उसले ५ अर्ब ९१ करोड ९ लाखको काम सम्पन्न गरी १ अर्ब ८१ करोड २५ लाखको काम बाँकी रहेको महालेखाको प्रतिवेदनमा उल्लेख छ। सीएमसीले छोडेको बाँकी कामका लागि मन्त्रिपरिषद्को निर्णयअनुसार २ अर्ब २७ करोड ८२ लाखमा १० वटा निर्माण व्यवसायीसँग सोझै खरिद सम्झौता गरिएको छ। महालेखाको प्रतिवेदनअनुसार बाँकी काम पूरा गर्न लाग्ने थप लागत ४६ करोड ५७ लाख, ४६ औं रनिङ बिलमा कट्टा नगरेको ४९ करोड ५ लाख, निर्माण सामग्री पेस्की बाँकी १९ करोड ६२ लाख गरी १ अर्ब १५ करोड ६२ लाख अनियमितता देखिएको छ। अन्य आपूर्तिकर्ता र सेवाप्रदायकलाई निर्माण व्यवसायीले भुक्तानी गर्न बाँकी रकमसमेत असुल गरी कालोसूचीमा राख्नुपर्नेमा नराखिएको प्रतिवेदनमा जनाइएको छ। स्थानीय आपूर्तिकर्ता, कामदार र सेवाप्रदायकले १ अर्ब ६७ करोड रकम भुक्तानी हुन बाँकी रहेको बताउँदै आएका छन्। महालेखाको प्रतिवेदनअनुसार मेलम्ची खानेपानी विकास समितिले निर्माण कम्पनीलाई सम्झौतामा व्यवस्था नभएको ९५ करोड ९१ लाख ८५ हजार थप पेस्की दिनुका साथै मालसामान पेस्कीसमेत दिएको छ। सम्झौताअनुसार २० प्रतिशत मोबिलाइजेसन पेस्की दिने व्यवस्था छ। तर, त्यसको अतिरिक्त थप पेस्की दिइएको हो। खरिद सम्झौताको भुक्तानी तालिकामा निर्माण व्यवसायीलाई नेपाली रुपैयाँ २८१ प्रतिशत र वैदेशिक मुद्रा (युरो)मा ७१९ प्रतिशत भुक्तानी दिने व्यवस्थाअनुसार ८ अर्ब ४६ करोड १३ लाख दिइएको छ। युरोमा गरेको भुक्तानी निर्माण व्यवसायीको इटालीस्थित बैंक खातामा जम्मा भएको छ। आयोजनाले परामर्शदाताको सिफारिसमा निर्माण व्यवसायीलाई भुक्तानी दिएको मालसामान पेस्की र फस्र्यौटको लेखा नै नराखेको पाइएको महालेखाको प्रतिवेदनमा उल्लेख छ। फस्र्याैट हुन बाँकी मालसामान पेस्की १९ करोड ६२ लाख ५७ हजार छ। पेस्कीको यथार्थ विवरण तयार गरी फस्र्यांैट हुन बाँकी असुल गरी लेखा नराख्ने पदाधिकारीलाई कारबाहीको सिफारिस पनि महालेखाले गरेको छ। सम्झौताविपरीत विदेशी मुद्रामा भुक्तानी समिति र निर्माण कम्पनी (सीएमसी)बीच २०७० असार ३१ मा सबै रकम स्थानीय मुद्रामा भुक्तानी गर्नुपर्ने सम्झौता भएको थियो। तर निर्माण व्यवसायीलाई प्रोभिजनल समबाट २ अर्ब ९५ करोड ८९ लाख ३५ हजार भुक्तानी गर्दा ७१९ प्रतिशत रकम विदेशी मुद्रामा भुक्तानी गरिएको छ। जसले नेपाल सरकारलाई विनिमय नोक्सानीबापत २१ करोड १३ लाख ७ हजार थप व्ययभार परेको छ। त्यो रकम असुलउपर गर्न महालेखाले निर्देशन दिएको छ। बिल अफ क्वान्टिटीमा भएको परिमाणलाई प्रोभिजनल सममा राखी भुक्तानी भएकोले परामर्शदाता र एसियाली विकास बैंकसँग परामर्श गरी समायोजन गर्ने प्रतिक्रिया प्राप्त भएको छ, महालेखाको प्रतिवेदनमा छ। उता हेडवक्र्सअन्तर्गत ३२ हजार ९ सय ५० घनमिटर माटो काट्ने काममा ८९ हजार ७ सय वृद्धि भएको भन्दै निर्माण व्यवसायीले ७० करोड ३१ लाख क्षतिपूर्ति दाबी गरको छ। थप काम गराउन लाग्ने थप समयको जनशक्ति, मर्मतसम्भार खर्च, निर्माण व्यवसायीको कार्यालय सञ्चालन खर्च, सामग्रीको क्षमता ह्रास र वित्तीय लागत खर्च थप रकम मागेको हो। विवाद समाधान समितिले कम्पनीलाई थप ३६ करोड २७ लाख भुक्तानी दिने निर्णय गरेको छ। भुक्तानी भने नगरेको प्रतिवेदनमा उल्लेख छ। निर्माण व्यवसायीसँग भएको सम्झौतामा साइटमा उपकरण र सामग्री आपूर्ति भएपछि ८० प्रतिशत सामग्री पेस्की दिन सक्ने व्यवस्था छ। सोही व्यवस्थालाई टेकेर निर्माण व्यवसायीलाई भुक्तानी दिएको पेस्की नघटाई मूल्य समायोजन गणना गरेर १९ लाख ५३ हजार बढी भुक्तानी दिइएको छ। यो रकम पनि असुल उपर गर्न महालेखाले भनेको छ। सीएमसीको जफत गरेको २ करोड १० लाख ६३ हजार राजस्व दाखिला भएको छैन। त्यो रकम धरौटी खातामा नै राखेको पाइएको छ। महालेखाले त्यो रकम राजस्व दाखिलाको गर्न निर्देशन गरेको छ। प्रतिवेदनअनुसार ठेक्काको म्याद २०७५ जेठ ३१ सम्म थप गरेको म्याद थप नभएको अवधिको मूल्य समायोजन १५ करोड ११ लाख ८० हजार भुक्तानी दिएको देखिएको छ। बढी भुक्तानी निर्माण व्यवसायीलाई १५ प्रतिशत बढी भुक्तानी दिने व्यवस्था छ। तर, २० प्रतिशत बढी भुक्तानी दिएको पाइएको छ। निर्माण व्यवसायीलाई ४६औं बिलसम्म ८ करोड १ लाख ४७ हजार बढी भुक्तानी भएको पाइएको छ। त्यो रकम पनि असुल गर्न सिफारिस गरिएको छ। निर्माण व्यवसायीलाई ४१औं बिलसम्म १ अर्ब ५ करोड ६६ लाख भुक्तानी गरेकोमा ४२औं बिलसम्म भुक्तानीयोग्य रकम १ अर्ब ५ करोड १८ लाख भएकोले ४८ लाख १० हजार निर्माण व्यवसायीको ४२औं बिलबाट कट्टा गर्नु पर्नेमा नगरेकोले बढी भुक्तानी भएको रकम असुल गर्नुपर्छ, महालेखाको प्रतिवेदनमा छ। मेलम्चीमा भएको भ्रष्टाचार अनियमिताको सम्बन्धमा अख्तियार दुरुपयोग अनुसन्धान आयोगले छानबिन गरिरहेको छ। सिन्धुपाल्चोकको मेलम्ची खोलामा हेडवक्र्स निर्माण र सुन्दरीजलसम्म २७५ किलोमिटर सुरुङ निर्माण गरी पहिलो १७ करोड लिटर पानी काठमाडौं ल्याउन २०५५५६ मा मेलम्ची खानेपानी विकास समिति गठन गरिएको हो। दोस्रो चरणमा यांग्री र लार्के खोलाबाट ३४ करोड लिटर पानी ल्याउने अर्को योजना छ। प्रत्येक वर्ष आयोजनाको खर्च मात्रै थपिरहेको छ।"
किन फुट्यो मेलम्ची सुरुङ ?,"मेलम्ची (सिन्धुपाल्चोक) : मेलम्चीको पानी सुन्दरीजलसम्म पुर्याउन असार २१ गते सुरुङ परीक्षण थालियो। स्थानीय जनप्रतिनिधि, सरोकारवाला कसैलाई जानकारी नदिई कार्यक्रम गरियो। उता काठमाडौंमा खानेपानीमन्त्री बिना मगरले पत्रकार सम्मेलन गरी मेलम्ची अब काठमाडौंवासीको सपना नरहेर विपनामा परिणत भएको उद्घोष गरिन्। तर, त्यसको एक सातामै सुरुङको गेट फुटेर मानवीय क्षति भयो। वर्षौं लगाएर बनाएको यति ठूलो परियोजनाको यो हालत कसरी भयो ? प्राविधिकहरू भन्छन्, कारण हो गुणस्तरहीन काम। अस्थायी बाँध बनाएर वर्षात्को समयमा सुरुङ परीक्षण गर्दा पानीको बहाव बढी भई सुरुङ चुहावट भएको प्राविधिक बताउँछन्। आयोजनाले भने सुरुङ के कारणले फुटेको भनेर आधिकारिक कारण दिएको छैन। आयोजनामा काम गरिसकेका एक प्राविधिक भने हतारमा भएको गुणस्तरहीन काम नै प्रमुख कारक रहेको दाबी गर्छन्। आयोजनाका एक इन्जिनियरका अनुसार जम्मा ४ किलोमिटरको प्रेसर थेग्न नसकेको गेटमा पूरै २६ किलोमिटर पानी पठाएको भए दुर्घटना अझ भयावह हुन सक्थ्यो। ४ किलोमिटरमा पठाएको पानी फर्किंदा भएको दुर्घटना हेर्दा पूरै परीक्षण गर्ने क्रममा दुर्घटना भएको भए अवस्था अझ गम्भीर हुन्थ्यो, उनी भन्छन्, सुन्दरीजलबाट पानी फर्किंदा आयोजनाको मुहान तलका धेरै बस्ती जोखिममा पर्थे। थोरै क्षेत्रमै दुर्घटना भएकाले धेरै जनधनको क्षति हुने अवस्थाबाट भने जोगिएको उनको तर्क छ। मेलम्चीपछि कार्यान्वयनमा आउने दोस्रो र तेस्रो चरणको यांग्री र लार्केको गरी दैनिक ५१ करोड लिटर पानी लैजान निर्माण गरेको सुरुङ पहिलो चरणको १७ करोड लिटरको परीक्षणमै पड्कियो, ती प्राविधिक व्यंग्य गर्छन्, तपाईं आफैं भन्नुस्, मेलम्ची आयोजनाको काम कति गुणस्तरीय भएको रहेछ ? यसले दुई दशकपछि मेलम्चीको पानी खान पाउने काठमाडौंवासीको उत्साहमा धक्का त लागेको छ नै बाँकी २२ किलोमिटर सुरुङको अवस्थामै गम्भीर शंका उत्पन्न भएको छ। आयोजनालाई नियालिरहेका एक विश्लेषक हतारमा काम सकेर आयोजना सम्पन्न गराएको जस लिने मन्त्री मगरको लालसा नै निर्मित संरचना कमजोर हुनुको मुख्य कारण रहेको दाबी गर्छन्। यसमा पछिल्लो समय सुरुङको काम सम्पन्न गर्ने ठेक्का पाएको चिनियाँ कम्पनी सिनो हाइड्रो मुख्य जिम्मेवार रहेको उनी बताउँछन्। इटालीको कम्पनीले ठेक्का रद्द गरेपछि हतारमा अस्थायी बाँध बनाउने ठेक्का दिने निर्णय गरिएको थियो। त्यस क्रममा कमिसनको खेल भएको, त्यसले गर्दा निर्माण कार्यको गुणस्तरमा अनुगमन हुन नसकेको जानकार बताउँछन्। गेट फुटेर दुर्घटना भएपछि मन्त्रालयले सहसचिव रमाकान्त दवाडीको नेतृत्वमा छानबिनका लागि प्राविधिक समिति खटाएको छ। सुरुङ संरचना परीक्षण गर्न स्वतन्त्र निकायलाई जिम्मा दिनुपर्नेमा मन्त्रालयकै कर्मचारीलाई पठाएर कमजोरी ढाकछोप गर्न लागेको आरोप एक पक्षले लगाएको छ। मन्त्री मगरले आफ्नो र आयोजनाको कमजोरी ढाकछोप गर्न मन्त्रालयकै टोली छानबिन गर्न पठाएकी छन्, आयोजनानिकट स्रोत भन्छ, आयोजनाको कमजोरी भएकाले त्यसका लागि स्वतन्त्र निकायलाई छानबिन गराउनुपथ्र्यो। बिहीबार घटनास्थल अम्बाथान पुगेका छानबिन टोलीका संयोजक दवाडीले पानीको प्रेसरका कारण सुरुङको भित्री संरचनामा क्षति पुगेको नदेखिएको बताए। विस्तृत अध्ययन सक्न बाँकी रहेकाले खास कारण उल्लेख गर्न केही समय लाग्ने दवाडीको भनाइ छ। उनले पानीको प्रेसरले नटबोल्ट खुस्किँदा गेट खुलेर पानी बाहिर आएको प्रारम्भिक अध्ययनका क्रममा देखिएको उनले सुनाए। नटबोल्टले अड्याइएको गेटको नट खुस्केर गेट खुलेको देखियो, उनले टेलिफोनमा भने, सुरुङभित्रको संरचनामा भने कुनै समस्या र क्षति देखिएको छैन। उनले केही दिनमै अध्ययन प्रतिवेदन तयार गरी सार्वजनिक गरिने बताए। इन्जिनियरको टोली पानीको प्रेसर नाप्न जाने क्रममा गेट खुलेर बाहिर निस्किएको पानीले बगाएको उनको भनाइ छ। डिजाइन वा निर्माणका क्रममा केमा कमजोरी भएको हो सो भने अध्ययन प्रतिवेदनपछि बाहिर आउने उनले बताए। खानेपानीको सुरुङ पूर्णरूपमा कंक्रिट ढलानसमेत गरिएको छैन। कतैकतै ढलान गरेको सुरुङबाट जाने पानीमा माटो र चट्टानमा हुने विभिन्न तŒव मिसिँदा पानी पिउनलायक नहुनेतर्फ आयोजना सचेत नदेखिएको प्राविधिकको भनाइ छ। आयोजनाका कार्यकारी निर्देशक तिरेशकुमार खत्रीले बढी खर्चिलो हुने भएकाले सबै ठाउँमा कंक्रिट ढलान नगरिएको बताए। उनका अनुसार चट्टान भएको ठाउँमा आवश्यक नपर्ने भएकाले माटो देखिएको ठाउँमा मात्र ढलान गरिएको हो। मन्त्रालयको प्राविधिक टोलीले छानबिन गरी दुर्घटनाको कारण बताउने उनको भनाइ छ। सुरुङ परीक्षण मात्र भएकाले हतार गरेको भन्न नमिल्ने तर्क उनले गरे। निर्माण कम्पनीले काम सकियो भनेकाले हामीले परीक्षण सुरु गराएका हौं, उनले भने, निर्माणकै चरणमा पनि आयोजनाले गर्नुपर्ने अनुगमन गरेको छ। त्रुटि कहाँनेर छ भन्ने प्राविधिक समितिले पत्ता लगाउला। सिनो हाइड्रोलाई ठेक्का दिएपछि आयोजनाले हतारहतार मुहानमा अस्थायी बाँध बनाउने र इटालीको कम्पनीले अधकल्चो छाडेको सुरुङको काम सकेको थियो। परीक्षण क्रममा रहेको सुरुङमा रहेको गेट फुटेर पानी बाहिर निस्किँदा बेपत्ता भएकामध्ये एक जनाको शव बुधबार भेटिएको थियो। ठेकेदार कम्पनीका इन्जिनियर सतिश गोइत ३० किलोमिटर तल मृत भेटिएका हुन्। उनको शव बुधबार साँझ इन्द्रावती नदी किनारमा सिपाघाट बजारनजिक भेटिएको इलाका प्रहरी कार्यालय हेलम्बुका सई सन्तोष बुढाथोकीले बताए। सुरुङको ग्याल्थुम अडिटबाट अम्बाथानस्थित मुहान जोड्ने खण्डको १७ नम्बरको गेट मंगलबार फुट्दा सुरुङबाट निस्किएको पानीले गाडीसहित बगाएको थियो। गोइत सवार गाडीका चालक राधाकृष्ण थापा बेपत्तै छन्। सुरुङको पानीले बगाएर मेलम्ची खोलामा पुर्याएपछि दुवै जनालाई बाढी आएको खोलाले बेपत्ता बनाएको थियो।"
स्थानीय तहमा मनपरी खर्च,"काठमाडौं : स्थानीय तहले आर्थिक स्रोतको चरम दुरुपयोग गरी मनपरी खर्च गरेका छन्। निर्वाचित जनप्रतिनिधिले आफूखुशी आर्थिक स्रोतको दोहन गरेको महालेखा परीक्षकको कार्यालयले ५७औं प्रतिवेदनमार्फत औंल्याएको छ। कैलालीको जानकी गाउँपालिकाका उपाध्यक्षले वार्षिक नीति तथा कार्यक्रम प्रस्तुत गरेबापत पालिकाबाट १ लाख रुपैयाँ असुल गरेका छन्। आर्थिक वर्ष २०७५७६ को नीति तथा कार्यक्रम प्रस्तुत गरेबापत उपाध्यक्षलाई १ लाख उपलब्ध गराइएको छ। यस्तै जुम्लाको पातारासी गाउँपालिकाकी उपाध्यक्षलाई नीति तथा कार्यक्रम प्रस्तुत गरेबापत ५० हजार, सिन्जा गाउँपालिकाकाको अध्यक्षलाई २ लाख, तातोपानी गाउँपालिकाकी उपाध्यक्षलाई ९५ हजार, चन्दननाथ नगरपालिकाकी उपप्रमुखलाई १ लाख र महोत्तरीको लोहारपट्टी नगरपालिकाका उपप्रमुखलाई ५० हजार रुपैयाँ उपलब्ध गराइएको छ। यस्तै दैलेखको भैरवी, गुराँस र डुंगेश्वर गाउँपालिकाकी उपाध्यक्षलाई क्रमशः १ लाख, ५० हजार र २५ हजार रुपैयाँ उपलब्ध गराइएको छ। प्रदेशसभाले स्वीकृत गरेको ऐनमा वार्षिक नीति तथा कार्यक्रम प्रस्तुत गरेबापत पारिश्रमिक पाउने व्यवस्था गरेको नदेखिएकाले सो रकम असुल हुनुपर्दछ, प्रतिवेदनमा उल्लेख छ। सल्लाहकारका लागि ठूलो खर्च स्थानीय तहका पदाधिकारी तथा सदस्यको सुविधासम्बन्धी ऐनले पदाधिकारीले राख्ने स्वकीय सचिव र सल्लाहकारको लागि पारि श्रमिक दिने व्यवस्था गरेको छैन। तर पछिल्ला वर्षमा १ सय ४० स्थानीय तहले स्वकीय सचिव र सल्लाहकार राखेबापत ५ करोड ६१ लाख ४८ हजार रुपैयाँ पारि श्रमिक शीर्षकमा खर्च गरेका छन्। पोसाक र अन्यमा साढे २६ करोड स्थानीय तहका पदाधिकारीले नियमविपरीत पोसाक, सञ्चार, पत्रपत्रिकालगायतमा २६ करोड ५६ लाख ७१ हजार रुपैयाँ दुरुपयोग गरेका छन्। यसअनुसार पोसाक खर्चतर्फ ६४ स्थानीय तहले ३ करोड ४० लाख ३८ हजार र सञ्चार तथा पत्रपत्रिका शीर्षकमा २ सय ८५ स्थानीय तहले २३ करोड १६ लाख ३३ हजार रुपैयाँ खर्च गरेका छन्। बैठक भत्तामा ४ अर्ब २९ करोड प्रदेश सरकारले कानुनविपरीत बैठक भक्ता वितरण गरेको छ। ५ सय ७६ स्थानीय तहले प्रमुख, उपप्रमुख, वडा अध्यक्ष, कार्यपालिका सदस्य र वडा सदस्यलाई पारि श्रमिक, बैठकभत्ता, अतिथि सत्कार, सञ्चार महसुल, यातायात तथा सञ्चार महसुललगायतमा ४ अर्ब २९ करोड ६७ लाख ७० हजार खर्च गरेका छन्। दोहोरो सुविधामा १ करोड खर्च २९ वटा स्थानीय तहले स्थानीय तहका पदाधिकारी तथा सदस्यले पाउने सुविधासम्बन्धी ऐनविपरीत निवृत्तिभरण पाउने कर्मचारीलाई १ करोड ५ लाख ७५ हजार रुपैयाँ दोहोरो पर्ने गरी उपलब्ध गराएको छ। ऐनले सरकारी कोषबाट निवृत्तिभरण पाएको व्यक्ति स्थानीय तहको पदाधिकारीमा निर्वाचित वा मनोनयन भएका निवृत्तिभरण वा ऐनअनुसार मासिक सुविधामध्ये एक मात्रै उपलब्ध गराउने व्यवस्था छ। सफ्टवेयरमा फाल्तु खर्च कारोबारको अभिलेखीकरणका लागि सफ्टवेयरको आवश्यक्ता नभएका केही स्थानीय तहले फाल्तु खर्च गरेका छन्। आवश्यकता वेगर धनुषाको हंसपुर र सबैला नगरपालिकाले १ करोड ५८ लाख ८१ ह्जार रुपैयाँ खर्च गरेका छन्। सिरहाको मिर्चैया, लाहान, गोलबजार र धनगढीमाई नगरपालिकाले ३९ लाख ७९ हजार, सप्तरीको राजविराज, कंचनरुप, शम्भुनाथ, हनुमाननगर र सुरुङ्ग नगरपालिकाले ४४ लाख ६ हजार रुपैयाँ सफ्टवेयर खरिद र जडानमा खर्च गरेका छन्। क्लबलाई १७ करोड ५६ लाख ७४ स्थानीय तहले अनुत्पादक र वितरणमुखी खर्च गर्दै संघसंस्था, समूह र क्लवलाई १७ करोड ५६ लाख ८८ हजार रुपैयाँ वितरण गरेका छन्। सहायता, चन्दामा ३१ करोड ३ सय १२ स्थानीय तहले सहायता, चन्दा, पुरस्कार शीर्षकमा ३१ करोड १९ लाख ७ हजार रुपैयाँ खर्च गरेका छन्। अतिरिक्त सुविधा स्थानीय सरकार सञ्चालन ऐन, २०७४ को दफा ८८ विपरीत २ सय ५२ स्थानीय तहले परिषद्, सभा, बोर्ड बैठकमार्फत कर्मचारीलाई अतिरिक्त सुविधा शीर्षकमा ३७ करोड ८६ लाख १० हजार रुपैयाँ वितरण गरेका छन्।"
राखेप सदस्यसचिवका लागि २७ जनाको आवेदन,"काठमाडौं : राष्ट्रिय खेलकुद परिषद् (राखेप) को रिक्त सदस्यसचिवका लागि २७ जनाको आवेदन परेको छ। राखेपको कार्यकारी पदका लागि निवर्तमान सदस्यसचिव रमेशकुमार सिलवालसहित २७ जनाको आवेदन परेको हो। गत असार १७ गतेदेखि नयाँ खेलकुद ऐन लागु भएसँगै राखेप नेतृत्वविहीन बनेपछि नयाँ ऐनअनुसार सदस्यसचिव नियुक्तिका लागि युवा तथा खेलकुद मन्त्रालयका सचिव रामप्रसाद थपलियाको संयोजकत्वमा तीन सदस्यीय सिफारिस समिति गठन गरेको थियो। समितिमा राष्ट्रिय खेलकुद परिषद्का पूर्वबोर्ड सदस्य इन्दिरा निरौला र परिषद्कै पूर्वकर्मचारी रिम रानाभाट सदस्य छन्। गत शुक्रबार गठन भएको समितिले सदस्यसचिव नियुक्ति सम्बन्धी कार्यविधि बनाउँदै आवेदन पेस गर्न एक साताको समयसीमा तोकेको थियो। सो समयसीमा बिहीबार सकिएको छ। छनोट समितिले एक महिलासहित तीन जनाको नाम सिफारिस गर्नेछ। सदस्यसचिवका लागि रोशन महर्जन, अनिल अधिकारी, हर्कबहादुर राई, मीना श्रेष्ठ, शिवराज भट्ट, लिलबहादुर थापामगर, रवि राजकर्णिकार, अच्युतम् लामिछाने, निलमसिंह वज्राचार्य, रमेशकुमार सिलवाल, मेघराज पौडेल र रामेश्वर श्रेष्ठले आवेदन दिएका छन्। यसैगरी अच्युत खनाल, मनबहादुर गुरुङ, विजयकुमार राई, सानुराजा केसी, किशोर शाही, अञ्जु श्रेष्ठ, सुदील शाही, रमेशमान डंगोल, ध्रुवराज न्यौपाने, खेमराज अधिकारी, राम पुडासैनी, सुनील नकर्मी, रणबहादुर चन्द, दीपेन्द्र ढकाल र तेजबहादुर गुरुङ छन्। नयाँ ऐन लागु भएसँगै राखेप नेतृत्वविहीन बनेपछि युवा तथा खेलकुद मन्त्रालयले मन्त्रालयकै खेलकुद विकास महाशाखा प्रमुख भक्तबहादुर ढकाललाई कार्यबहाक सदस्यसचिवको जिम्मेवारी दिएको थियो।"
कांग्रेसमा गुटगत विवाद : महाधिवेशन प्रभावित पार्ने खेलमा देउवा लागेको आरोप,"काठमाडौं : महाधिवेशन प्रक्रिया सुरु भएसँगै प्रमुख प्रतिपक्षी नेपाली कांग्रेसभित्रका असन्तुष्टि सार्वजनिक हुन थालेका हुन्। फागुन पहिलो साता पार्टीको १४औं महाधिवेशन गर्ने गरी केन्द्रीय समितिले कार्यतालिका संशोधन गरेको हप्ता दिनमै कांग्रेसमा गुटगत विवाद देखिन थालेको हो। पार्टी संस्थापन पक्षले महाधिवेशनलाई प्रभावित पार्ने गरी आचारसंहिता विपरीत निर्णय गर्न थालेको वरिष्ठ नेता रामचन्द्र पौडेल पक्षको आरोप छ। महाधिवेशनको मिति तय भएपछि सभापति शेरबहादुर देउवाले विभाग, विभिन्न समिति र विभागलाई पूर्णता दिने काम गरेको भन्दै पौडेल समूहले आपत्ति जनाएको हो। बिहीबार नेता पौडेल, महामन्त्री डा शशांक कोइराला र कोषाध्यक्ष सीतादेवी यादवले पार्टीको केन्द्रीय निर्वाचन समितिलाई लिखित पत्र बुझाएको छ। विधान र निर्वाचन आचारसंहिता उल्लंघन भएकोबारे उनीहरूले समितिको ध्यानाकर्षण गराएका हुन्। पत्रमा उल्लेख छ, निर्वाचनको सर्वमान्य मान्यता एवं आचारसंहिताको विपरीत हुन गइरहेको यो कार्य आसन्न महाधिवेशनलाई अनुचित प्रभाव पार्ने दुराशयबाट प्रेरित रहेको हुँदा उक्त कार्य तत्काल रोक्न र बदर गर्न गराउन निर्वाचन समितिको ध्यानाकर्षण गराउन चाहन्छौं। कांग्रेसको वर्तमान कार्यसमितिको चारवर्षे कार्यकाल गत फागुनमै सकिएको छ। विधानले दिएको सुविधाअनुसार असाधारण परिस्थितिमा एक वर्ष समयावधि थप गर्न मिल्ने भएकाले सो पार्टीले फागुन ७, ८, ९ र १० गतेका लागि १४औं महाधिवेशनको मिति तोकेको हो। निर्वाचन समितिलाई बुझाएको पत्रमा विभाग गठनको विषय मात्र उल्लेख गरे पनि असन्तुष्ट पक्षले अनुशासन समितिको कार्यप्रति पनि तीव्र असन्तुष्टि जनाएको छ। विभाग गठन मात्रै होइन। यो त एउटा विषय मात्रै हो। त्यस्तै खालका आचारसंहिता विपरीतका काम भइरहेका छन्। त्यो गर्न पाइँदैन भन्ने हाम्रो विचार हो, वरिष्ठ नेता पौडेलले भने, महाधिवेशनलाई प्रभावित पार्ने गरी कुनै पनि काम गर्न पाइँदैन। यो तदर्थ समिति भइसक्यो। सभापति देउवाललाई अब कार्यकारी अधिकार प्रयोग गर्ने अधिकार विधानले नदिएको उनको भनाइ छ। यसअघि अनुशासन समितिले कांग्रेसको बेल्जियम जनसम्पर्क समिति अध्यक्ष सीता सापकोटालाई स्पष्टीकरण सोधेको थियो। नागरिकता विधेयकबारे उनले पार्टी उपसभापति विमलेन्द्र निधिविरुद्ध सामाजिक सञ्जालमा लेखेपछि स्पष्टीकरण सोधिएको थियो। सापकोटा महामन्त्री कोइराला निकट हुन्। समितिले कारबाहीका लागि सोधेपछि बुधबार पौडेल पक्षका केही नेताको अनौपचारिक बैठकले सभापति देउवाको ध्यानाकर्षण गराउने निर्णय गरेको थियो। अनुशासन समितिको कुरा हामीले लिखित पत्रमा त उल्लेख गरेका छैनौं। तर, समितिले पनि पार्टीको विधान मान्नुपर्छ भन्ने हाम्रो भनाइ हो, पौडेल निकट एक नेताले भने, चुनावका बेला आफूसँग अर्काे पक्षलाई कारबाही गर्ने र आफू अनुकूललाई राख्ने काम गर्नु भएन। पार्टी संस्थापन पक्षले भने निर्वाचन प्रभावित पार्न खोजेको भन्ने आरोपको खण्डन गरेको छ। समयमै महाधिवेशन सम्पन्न गर्ने गरी एकताबद्ध भएर जुट्नुपर्ने बेलामा सुरुमै देखिएको असन्तुष्टिले प्रक्रियालाई जटिल बनाउने संस्थापन पक्षको ठहर छ। यो विवादको विषय नै होइन, उहाँ (पौडेल) ले यस्तो नगर्नु भएको भए हुन्थ्यो, कांग्रेस सहमहामन्त्री डा प्रकाशशरण महतले भने, सबै मिलेर महाधिवेशनको सुनिश्चिता गर्नेतर्फ लाग्नुपर्ने बेलामा यस्तो खालको विवाद हुने गरी अगाडि बढ्नु राम्रो होइन। समयमै विभाग गठन गर्न देउवाले पटकपटक नाम मागे पनि पौडेल पक्षले नदिएका कारण ढिलाइ भएको उनले बताए। आचारसंहिता उल्लंघन र महाधिवेशन प्रभावित पार्न खोजेको भन्ने कुरा उहाँहरूले गर्नुभएछ त्यसमा सत्यता छैन, महतले भने, सभापतिले सबैलाई समेटेर विभाग गठन गर्न खोजेकै कारण ढिलाइ भएको हो। पटकपटक नाम दिनुस् भन्दा पनि दिनुभएन। छोटो समयकै लागि भए पनि देशभरका नेता कार्यकर्तालाई भूमिका दिनुपर्छ भन्ने सभापतिज्यूको चाहना हो।"
वार्ताविश्राम अर्थहीन,"काठमाडौं : सत्तारूढ नेकपाको दुईहप्ते वार्तावि श्राम जहाँको तहीं पुगेको छ। ओली दुवै पद नछाड्ने, दाहालनेपाल छोडाएरै छाड्ने अडानमा छन्। विवाद समाधानका लागि अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहाल बिहीबार पनि वार्तामा बसे। साथमा वरिष्ठ नेता माधव नेपालसमेत राखिए। तर, दुवै पक्ष पुरानै अडानमा अड्किए। स्रोतका अनुसार बिहीबारको बैठकमा एउटा सकारात्मक संकेत भने मिलेको छ शुक्रबार स्थायी समिति बैठकमा प्रधानमन्त्रीसमेत सामेल हुने। भदौ पहिलो साता केन्द्रीय समितिले बैठक बोलाउने र विवादलाई त्यसमा लग्ने। अब स्थायी समिति बैठकले समसामायिक केही प्रस्ताव मात्र पारित गर्नेछ। प्रधानमन्त्रीको राजीनामा, सरकार र पार्टी कामको समीक्षालगायत सबै विषय अर्को महिना हुने केन्द्रीय समितिमा लगिने भएको छ, एक स्थायी समिति सदस्यले भने। स्थायी समिति बैठक बसेर केन्द्रीय समिति बोलाउनेमा प्रधानमन्त्री ओली पनि बिहीबारको छलफलमा सकारात्मक देखिएको दाहालनेपाल समूहका नेताहरूको भनाइ छ। प्रधानमन्त्री पनि बैठकमै फेस गर्छु भन्नेमा आइपुग्नु भएको छ, उक्त समूहका एक स्थायी समिति सदस्यले अन्नपूर्णसँग भने, अब विषय सबै केन्द्रीय समितिमा जान्छन्। केन्द्रीय समिति सार्वभौम सम्पन्न निकाय भएकाले त्यही छलफल हुन्छ र निर्णय आउँछ। बिहीबार प्रधानमन्त्री निवास बालुवाटारमा भएको छलफलमा दाहाल र नेपालले एकै स्वरमा प्रधानमन्त्री कूटनीतिक र राजनीतिक रूपमा पनि असफल भइसकेको र अब पनि निरन्तरता दिँदा त्यसले दीर्घकालीन असर पार्टी र सरकारलाई नै पुग्ने भन्दै ओलीलाई राजीनामा दिन आग्रह गरेका थिए। उनीहरूले ओलीलाई तपाईंबाट पार्टी र देश दुवै चलेन, अब चल्दैन पनि, लामो समय देश र पार्टीलाई बन्धक नबनाउनुहोस्, अध्यक्ष रहनुहोस्, प्रधानमन्त्रीबाट भने जसरी हुन्छ राजीनामा दिनुहोस् भनेर आग्रह गरेका थिए। तर ओलीले दाहाल र नेपाललाई तपाईंहरूसँग छलफलका लागि मेरो राजीनामाबाहेक अन्य विषय नै छैन ? भन्दै प्रतिप्रश्न गरेका थिए। ओलीले राजीनामा त आफूले दिँदै नदिने भन्दै आफ्नो पुरानै अडानलाई दोहोयाएका थिए। उहाँ (प्रधानमन्त्री)को अडान पनि आफ्नै छ। राजीनामा दिन्नँ, सकेको गर्नुहोस् भन्ने कुरामै प्रधानमन्त्री अडिइरहनु भएको छ, कुरो त्यही मिलेको छैन, छलफल पछि नेताहरूको बिफ्रिङ सुनेका एक सचिवालय सदस्यले अन्नपूर्णसँग भने। शुक्रबारको स्थायी समिति बैठक अगाडि बिहान दुई अध्यक्षका बीचमा पुनः छलफल पनि हुनेछ। नेकपा संसदीय दलका उपनेता तथा स्थायी समिति सदस्य सुवास नेम्बाङले दुई अध्यक्षका बीचमा बिहान ९ बजे बालुवाटारमा छलफलका लागि समय तय भएको बताए। उहाहरू (दुई अध्यक्ष) बीच बिहान छलफल हुन्छ। त्यसपछि अब कसरी जाने भन्ने विषयमा निष्कर्ष आउन सक्छ, नेम्बाङले अन्नपूर्णसँग भने। १० असारबाट जारी स्थायी समिति बैठक १८ असारदेखि शुक्रबारसम्मलाई पटकपटक गरी स्थगन हुँदै आएको थियो। १६ असारको स्थायी समिति बैठकमा प्रधानमन्त्री र पार्टी अध्यक्ष दुवै पद ओलीले स्वेच्छाचारी ढंगले चलाएको भन्दै अध्यक्ष दाहाल र वरिष्ठ नेता नेपाल, उपाध्यक्ष वामदेव गौतम, प्रवक्ता नारायणकाजी श्रेष्ठलगायतले ओलीलाई दुवै पदबाट राजीनामा दिन आग्रह गरेका थिए। त्यही अडान दाहाल र नेपालले बिहीबार ओलीसँगको छलफलमा पुनः दोहोयाएपछि नेकपाभित्रको विवाद जहाँको त्यही पुगेर फेरि अड्किएको छ। तीन नेताहरूका बीचको कुराकानी ठोस सहमतिमा पुग्न नसकेपछि दुई अध्यक्षले मात्र पनि छुट्ट केहीबेर छलफल गरेका थिए। उक्त छलफलमा भने महासचिव विष्णु पौडेल र स्थायी समिति सदस्य जनार्दन शर्मा पनि सहभागी थिए। तर त्यहाँ पनि अडान दुवैका आआफ्नै खालका थिए। पार्टीभित्र एजेन्डामा सहमति जुट्न नसके पनि शुक्रबारको स्थायी समितिको बैठक भने जारी रहने दुई अध्यक्षसँग बिहीबारको छलफलमा सहभागी भएका महासचिव विष्णु पौडेलले बताए। उहाँहरू (ओली, दाहाल र नेपाल) बीच छलफल भयो, सहमति जुट्न सकिरहेको छैन। तैपनि छलफलबाटै सहमति खोजी गर्न नेताहरू तयार देखिनु नै भएको छ। शुक्रबारको स्थायी समिति बैठक आयोजना गर्ने समझदारी भएको छ, बैठक बस्छ, पौडेलले भने। विगत झन्डै दुई सातायता एक्लाएक्लै र कहिले सहयोगी नेतासमेत साथमा लिएर ओली र दाहालले छलफल गर्दै आएका थिए। बुधबार ओली र दाहालका बीचमा वरिष्ठ नेता नेपालसहित छलफल गर्ने समझदारी भएपछि बिहीबार नेपाल पनि सहभागी भएका थिए। तर उक्त छलफल पनि कुनै ठोस निष्कर्षमा नपुगेपछि दाहाल निवासतर्फ र वरिष्ठ नेता नेपाल पार्टी कार्यालय धुम्बाराही पुगेका थिए। धुम्बाराहीमा नेता नेपालले उपप्रधान तथा रक्षामन्त्रीसमेत रहेका सचिवालय सदस्य ईश्वर पोखरेलसँग छलफल गरेका थिए। पोखरेल र नेपालबीच पार्टी विवाद समाधान गर्ने विषयमै केन्द्रित रहेर झन्डै एक घण्टा छलफल भएको थियो। ओलीसँग छलफल अघि दाहाल र नेपालले दाहाल निवास खुमलटारमा सचिवालयका बहुमत नेताहरू वरिष्ठ नेता झलनाथ खनाल, उपाध्यक्ष वामदेव गौतम, प्रवक्ता नारायणकाजी श्रेष्ठ र गृहमन्त्रीसमेत रहेका सचिवालय सदस्य रामबहादुर थापा (बादल) सँग सामूहिक छलफल गरेर बालुवाटार पुगेका थिए। बिहानको छलफलमा नेताहरूले विवादलाई अब पनि लम्ब्याइराख्न नहुने भन्दै पार्टीको विधानको व्यवस्थाअनुसार सहमति नजुटे पार्टीको विधि र पद्धतिअनुसार बहुमत, अल्पमतबाटै निर्णयमा जानुपर्ने धारणा राखेका थिए। ओलीले बालुवाटार छलफलमा आफू स्थायी समिति पनि आवश्यक परे फेस गरेर जान तयार रहेको धारणा राखेको एक नेताले वताए। प्रधानमन्त्री आफ्नै स्वभावअनुसार बैठकमा प्रस्तुत हुनुभयो। उहाँमा कुनै लचकताको भाव देखिएको छैन। आफ्नै अडानमा देखिनु भएको थियो। स्थायी कमिटी फेस गर्छु भन्नुभयो, ओलीसँगको छलफलपछि दाहाल निवास खुमलटारमा भेला भएका नेताहरूलाई दाहालले गरेको बिफ्रिङ उद्धृत गर्दै एक नेताले भने। कार्यसूचीभन्दा बाहिर गएर नेताहरूले प्रधानमन्त्रीको राजीनामाको विषय स्थायी समितिमा ल्याएको कारण किचलो बढेको भन्दै ओली पक्षका नेताहरूले दाहाल नेपाल पक्ष अब कसरी बैठकमा प्रस्तुतु हुन्छन्, त्यही आधारमा आफूहरू पनि प्रस्तुत हुने रणनीति बनाएका छन्। बालुवाटार छलफल पछि ओली पक्षको प्रधानमन्त्री निवास बालुवाटार र दाहाल नेपाल पक्षका नेताहरूको दाहाल निवास खुमलटारमा झन्डै चारचार घण्टा लामो छलफल भएको थियो। दाहाल निवास खुमलटारमै साँझ पुनः वरिष्ठ नेताद्वय खनाल, नेपाल, प्रवक्ता श्रेष्ठ, स्थायी समिति सदस्यहरू भीम रावल, जनार्दन शर्मा, पम्फा भुसाल, देव गुरुङ, लीलामणि पोखरेल, वर्षमान पुन, सुरेन्द्र पाण्डेलगायत जुटेका थिए। बिहान छलफलमा सहभागी उपाध्यक्ष गौतम र गृहमन्त्री थापा भने साँझको छलफलमा सहभागी थिएनन्। प्रधानमन्त्री निवासमा पनि ओलीले आफू निकट नेताहरूसँग छलफल गरेका थिए। ओलीले उपप्रधान तथा रक्षामन्त्री ईश्वर पोखरेल, महासचिव पौडेल , संसदीय दलका उपनेता सुवास नेम्बाड, परराष्ट्रमन्त्री प्रदीप ज्ञवाली, विष्णु रिमाललगायत आफू निकट स्थायी समिति सदस्यहरूसग छलफल गरेका थिए। उहाँहरू (दाहालनेपाल) ले हठात् रूपमा एजेन्डाभन्दा बाहिर गएर राजीनामाको विषय ल्याउनु भएको छ, त्यो ठीक छैन, ओली पक्षीय स्थायी समिति सदस्य सत्यनारायण मण्डलले अन्नपूर्णसँग भने, स्थायी समिति बस्ने भनिएको छ। उहाँहरू अब कसरी आउनुहुन्छ हेरौं। त्यहीअनुसार बैठक कसरी जान्छ भन्ने तय हुन्छ। अबको थलो केन्द्रीय समिति झन्डै एक महिनाको समय ग्याप राखेर नेकपाले केन्द्रीय समितिको बैठक बोलाउने भएपछि यो समय दुवै पक्षका नेताहरूलाई आफ्नो रणनीति कामयावी गराउन मौका मिल्नेछ। शुक्रबारकै बैठकमा धेरै विषय बैठकमा प्रवेश नगराई केन्द्रीय समितिको बैठक तोक्ने काम हुन्छ, स्थायी समितिका एक नेताले भने। स्थायी समितिमा प्रस्तुत भएका सरकारको समीक्षा, पार्टी कामको समीक्षा, एमसीसीलगायत एजेन्डामा अब छलफल हुँदैन। ती प्रस्तावहरू अब सीधै केन्द्रीय समितिमै लैजाने गरी स्थायी समिति बैठक सकिने ती नेताले बताए। तर यो बैठकले कोभिड १९ रोकथाम तथा नियन्त्रण, बाढी पहिरोलगायत समसामायिक प्रस्ताव पारित गर्नेछ। ती नेताका अनुसार, एमसीसी पार्टीमा औपचारिक निर्णय नहुँदासम्म कार्यान्वयनमा नलैजाने सरकारलाई निर्देशन दिने र मल बिउ अभावका कारण देखिएका समस्या समाधान गर्न, बाढी पीडित र कोरोना नियन्त्रणको काममा प्रभावकारी रूपमा लाग्न सरकारलाई निर्देशन दिने काम भने स्थायी समिति बैठकले गर्नेछ।"
साझालाई राष्ट्रिय राजनीतिमा हस्तक्षेप गर्ने तेस्रो ध्रुब बनाउने रवीन्द्रको लक्ष्य,"काठमाडौं : साझा पार्टीका संयोजक रवीन्द्र मिश्रले पार्टीलाई राष्ट्रिय राजनीतिमा हस्तक्षेप गर्ने तेस्रो ध्रुब बनाउने लक्ष्य लिएको बताएका छन्। र्टीका प्रभावशाली नेता मुमाराम खनाल र डा सूर्यराज आचार्यले पार्टी छोडेपछि संयोजक मिश्रले पार्टी सदस्यलाई धैर्य गर्न आग्रह गर्दै यस्तो बताएका हुन्। पार्टीलाई ध्रुवीकरण, पुनर्गठन र सुदृढीकरण गर्दै राष्ट्रिय राजनीतिमा हस्तक्षेप गर्न सक्ने तेस्रो ध्रुबको निर्माण गर्ने लक्ष्य लिएको छ, उनले भनेका छन्, यो आदर्श र यथार्थको धरातलमा आधारित राजनीतिक सुझबुझ हो भन्ने हाम्रो धारणा हो। यसका लागि हामीले कार्य प्रारम्भ गरिसकेका छौँ। संयोजक मिश्रले साझा पार्टीले विगतका अनुभवहरूलाई ध्यानमा राख्दै समान सोच भएका पार्टी, समूह र व्यक्तिसँग एकीकरण गर्ने तयारी भइरहेको खुलासा गरेका छन्। उनले ध्रुवीकरण गर्ने, पार्टीमा भएका कमजोरी सम्बोधन गर्ने र पार्टी पुनर्गठन र सुदृढिकरण गर्दै राष्ट्रिय राजनीतिमा हस्तक्षर गर्न सक्ने पार्टी निमाणको लक्ष्य लिएको बताएका हुन्। शुक्रबार सामाजिक सञ्जालबाट एक सन्देश सार्वजनिक गर्दै मिश्रले आफ्नो यात्रा कायम राख्नुपर्ने भन्दै धैर्य गर्न सम्पूर्ण पार्टी सदस्यलाई आग्रह गरेका हुन्। उनले खनाल र आचार्य पार्टीबाट अलग हुनुलाई खेदजनक भनेका छन्। यो हप्ता पार्टीमा विकसित घटनाक्रमबाट हामीजस्तै तपाईं पनि चिन्तित हुनुहुन्छ भन्नेमा म सचेत छु। पार्टीका म लगायत केन्द्रीय नेतागण सबैले यो स्थिति नआओस् भन्नका लागि आफ्नो बुद्धि र विवेकले भ्याएसम्म प्रयास गरेका हौँ, मिश्रले सन्देशमा भनेका छन्, तर केन्द्रीय समितिले एक मतले पारित गरेको निर्णयमा हामी अघि बढ्नु पर्दथ्यो र हामीले त्यसै गऱ्यौँ। त्यसो गर्दा पार्टीका दुईजना महत्वपूर्ण नेता डा सूर्यराज आचार्य तथा मुमाराम खनाल हामीबाट अलग्गिनु भयो। त्यो हाम्रा लागि अत्यन्तै खेदजनक स्थिति हो। मिश्रले राजनीतिमा दशकौंदेखिको बेथिति र दिशाहीनताको चट्टान फोड्न सहज नभएको र त्यसका लागि राजनीतिक सुझबुझसँगै व्यवहारिकताको खाँचो औंल्याए। मुमाराम खनाल नयाँ शक्तिबाट अलग साझा पार्टी भंग गर्ने प्रस्तावसँगै मुमाराम र सूर्यराजले रवीन्द्रलाई छोडे जे भए पनि हामीले हाम्रो यात्रा कायम राख्नुपर्ने हुन्छ। अझ दृढताका साथ अघि बढ्नुपर्ने हुन्छ। यात्राको नियम नै यही हो, उनले थप भनेका छन्, राजनीतिमा दशकौँदेखिको बेथिति र दिशाहीनताको विशाल र जब्बर चट्टान फोड्न सहज छैन। त्यसका लागि आदर्शमात्र भएर पुग्दैन राजनीतिक सुझबुझ र व्यावहारिकता दुबैको खाँचो हुन्छ। त्यो खाँचो पुरा गर्न हामी प्रतिवद्ध छौँ।"
गण्डकी प्रदेश सभाको गाडी खरिदमा प्रश्न,"१२ लाख रुपैयाँको खाजा खर्च मनासिब देखिएन पोखरा : गण्डकी प्रदेश सभाले आर्थिक वर्ष २०७५२०७६ मा गरेको गाडी खरिदको नियतमाथि महालेखा परीक्षकको कार्यालयले प्रश्न उठाएको छ। प्रतिस्पर्धा नहुने गरी र आफूले चाहेकै कम्पनीको मात्रै आवेदन पर्ने गरी बोलपत्र आह्वान गरेको महालेखाले औंल्याएको हो। प्रदेश सभाले संसदीय समितिका लागि गरेको ४ गाडीको खरिद प्रक्रियामा प्रश्न उठाएको हो। महेन्द्रा स्करपियोको फोर ह्वील जीपसँग मिल्ने गरी टेक्निकल स्पेसिफिकेसनसहितको लागत अनुमान तयार गरी बोलपत्र आह्वान भएकाले अन्य प्रतिस्पर्धी कम्पनीले प्रतिस्पर्धा गर्नसक्ने स्थिति देखिएन, महालेखाको प्रतिवेदनमा भनिएको छ, सबै उत्पादक कम्पनी वा आपूर्तिकर्ताले समेत प्रतिस्पर्धा गर्न पाउने गरी स्पेसिफिकेसन तयार गरी प्रतिस्पर्धालाई सुनिश्चित गर्नुपर्छ। एउटा निश्चित कम्पनीको निश्चित ब्रान्डको टेक्निकल स्पेसिफिकेसन मिल्ने गरी बोलपत्र आह्वान गर्दा अरुले प्रतिस्पर्धा गर्न नपाएको महालेखाले औंल्याएको हो। अरु कम्पनी प्रतिस्पर्धामा आउन नदिने नियतले बोलपत्र खुलाएर गाडी खरिद गरेको उक्त विषयलाई महालेखा परीक्षकको कार्यालय बेरुजु भनेको चाहिँ छैन। तर सैद्धान्तिक प्रश्न उठाएको छ। २ करोड २० लाखमा अघिल्लो आर्थिक वर्ष प्रदेश सभा सचिवालयले ४ वटा स्कोरपियो गाडी खरिद गरेको थियो। ती गाडी संसदका ४ समितिका सभापतिले चढ्छन्। महालेखाले सार्वजनिक खरिद नियमावली, २०६४ को नियम ९ र ११ मा मालसामानको लागत अनुमान तयार गर्दा सम्वन्धित मालसामानको स्पेशिफिकेशनको अधिनमा रही तयार गर्नुपर्ने उल्लेख भएको पनि स्मरण गराएको छ। प्रदेश सभा सचिवालयले सोही आर्थिक वर्ष गरेको खाजा खर्च मनासिब नदेखिएको पनि महालेखाको प्रतिवेदनमा छ। सभा सचिवालयले ११ लाख ७३ हजार रुपैयाँ खाजा खर्च गरेको छ। प्रदेश सभा बैठक चलेको अवधिमा सुविधावापत खर्च लेखिसकेपछि पुन खाजा खर्च लेख्नु मनासिव देखिएन, प्रतिवेदनमा भनिएको छ। मन्त्रिपरिषदले प्रदेश सभाका सबै संसदीय दललाई प्रति सांसद ३ हजारका दरले सञ्चालन गर्न उपलब्ध गराउन गरेको निर्णयमाथि पनि महालेखाको प्रश्न छ। २०७६ जेठदेखि संसदीय दललाई सरकारले मासिक ३ हजारका दरले रकम उपलब्ध गराउने निर्णय भएको प्रतिवेदनमा छ। गण्डकीमा ४ दल छन्। तिनका ६० सांसद छन्। ६० प्रदेश सभा सदस्य रहेकाले वार्षिक २१ लाख ६० हजार व्ययभार पर्ने हुँदा खर्चमा मितव्ययिता अपनाउनुपर्छ, प्रतिवेदनमा भनिएको छ। १ अर्ब ६४ करोड रुपैयाँ बेरुजु गण्डकी प्रदेश सरकारले अघिल्लो आर्थिक वर्षमा १ अर्ब ६४ करोड रुपैयाँ बेरुजु रहेको महालेखाको प्रतिवेदनले औंल्याएको छ। आर्थिक वर्ष २०७५७६ मा त्यतिका बेरुजु देखिएको बिहीबार सार्वजनिक प्रतिवेदनमा छ। गण्डकी प्रदेश आर्थिक कार्यविधि ऐन, २०७४ को दफा २ मा प्रचलित कानुनबमोजिम पुर्याउनुपर्ने रीत नपुर्याई कारोबार गरेको वा राख्नुपर्ने लेखा नराखेको तथा अनियमित वा बेमनासिब तरिकाले आर्थिक कारोबार गरेको भनी लेखापरीक्षण गर्दा औँल्याइएको कारोबारलाई महालेखाले बेरुजु परिभाषित गरेको छ। प्रमाण काजगात पेस नभएको नियमित गर्नुपर्ने, पेस्की बाँकी लगायतमा बेरुजु देखिएको छ। ७ करोड ४९ लाख रुपैयाँ भने असुल गर्नुपर्ने प्रतिवेदनमा उल्लेख छ। ऐन नियमको परिपालना, आन्तरिक नियन्त्रण व्यवस्था, सम्पत्तिको संरक्षण, स्रोत साधनको प्राप्ति र उपयोग, बजेट व्यवस्थापन र स्रोत सुनिश्चितता, राजस्व असुली, सार्वजनिक खरिद व्यवस्थापन, कार्यक्रम स्वीकृति एवं कार्यान्वयन, अनुदान वितरण तथा अनुगमन, सेवा प्रवाह लगायत विषयमा कमीकमजोरी देखिएको प्रतिवेदनमा उल्लेख छ। राजस्व बाँडफाँड अन्तर्गत प्रदेश सरकारलाई प्राप्त हुनुपर्ने मुल्य अभिवृद्धि कर वापत ४ अर्ब ९० करोड ९८ लाख र अन्तशुल्क १ अर्ब १८ करोड ९६ लाख प्राप्त भएको देखिएको छ। प्राप्त हुनुपर्ने रकमको हिसाब राखेको छैन, महालेखा परीक्षकको प्रतिवेदनमा भनिएको छ, त्यस्तै प्रदेश विभाज्य कोषमा प्राप्त भएको सवारी साधन कर ३० करोड ५ लाख बाँडफाँड गरेता पनि प्रदेशले प्राप्त गर्ने अन्य प्रकारको राजस्वको हिसाब राखेको छैन। प्रदेश मन्त्रिपरिषद्बाट तयार भएको सवारी साधन खरिद सम्बन्धी मापदण्ड पालना नभएको प्रतिवेदनले औंल्याएको छ। सरकारी खर्चमा मितव्ययिता ल्याउन अत्यावश्यक बाहेक सवारी साधन खरिदमा नियन्त्रण गर्नुपर्ने महालेखाको भनाइ छ। तर त्यस्तो नभएको महालेखाको टिप्पणी छ। प्रतिवेदन अनुसार गण्डकी सरकारले उक्त आवमा १५ करोड ७४ लाख रुपैयाँको गाडी खरिद गरेको छ।"
"ओली र प्रचण्ड वार्तामा, स्थायी समिति फेरि सर्यो, भोलि सचिवालय बैठक","काठमाडौं : नेपाल कम्युनिस्ट पार्टी (नेकपा)को आन्तरिक कलह व्यवस्थापनका लागि अध्यक्षद्वय केपी ओली र पुष्पकमल दाहाल (प्रचण्ड) शुक्रबार पनि वार्तामा बसेका छन्। प्रधानमन्त्री निवास बालुवाटारमा अध्यक्षद्वयबीच छलफल जारी रहेकोले शुक्रबार बस्ने भनिएको स्थायी समितिको बैठक साउन ४ गते बस्ने गरी स्थगित गरिएको छ। स्थायी समितिको बैठक सातौं पटक सरेको हो। शनिबार सचिवालय बैठक पनि बोलाइएको छ। पार्टीका आन्तरिक विषयमा शीर्ष तहमा समझदारी बनेपछि स्थायी समितिको बैठक बस्दा सहज हुने भन्दै बैठक सारिएको हो। शुक्रबार ११ बजे सारिएको बैठक अपरान्ह तीन बजेसम्म सारिएको थियो। पछि फेरि आइतबारसम्म स्थगित गरिएको हो। असार १० गतेदेखि सुरु भएको नेकपा स्थायी समितिको बैठक पार्टीको आन्तरिक विवादका कारण निरन्तर स्थगित हुँदै र सर्दै आएको छ। हरेक दिनजसो बालुवाटारमा ओली र प्रचण्डबीच छलफल भए पनि अहिलेसम्म कुरा मिलेको छैन। प्रचण्ड, माधव नेपाल, झलनाथ खनाललगायतले ओलीको राजीनामा माग्दै आएका छन् भने ओलीले कुनै पनि पदबाट अहिले राजीनामा दिने अवस्था नरहेको बताउँदै आएका छन्। पछिल्लो पटक एउटा कुनै पदबाट राजीनामा दिन आग्रह गर्दा पनि ओलीले इन्कार गरेका छन्। ओलीले जस्तोसुकै परिस्थिति पनि सामना गर्न आफू तयार रहेको तर राजीनामा दिएर जिम्मेवारीबाट नभाग्ने बताउँदै आएका छन्। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। स्थायी कमिटीको असार १६ गतेको बैठकमा अध्यक्ष 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै प्रधानमन्त्रीबाट राजीनामा मागेपछि आन्तरिक कहलले झन् गम्भीर रुप लिएको हो। पार्टीभित्र चर्केको आन्तरिक कलहबीच नै प्रधानमन्त्री ओलीले असार १८ गते आकस्किक रुपमा संसद अधिवेशन अन्त्य गरेपछि अवस्था थप जटिल भएको हो। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
सडक निर्माणमा लापरवाही गरेको भन्दै प्राविधिकलाई स्थानीयले थुनिदिए,"विराटनगर : मोरङको धनपालथान गाउँपालिकामा निर्माणाधिन सडकको नापी गर्न पुगेका प्राविधिकहरुलाई काममा ढिलाइ गरेको भन्दै स्थानीयले थुनिदिएका छन् । बजेट अनुसारको कालोपत्रे गर्ने कामको रकम फ्रिज गर्न लागिपरेको भन्दै आक्रोशित बनेका स्थानीयहरुले तीन प्राविधिकलाई थुनेर काम सम्पन गराउने सहमति गराएका हुन् । प्राविधिकहरु अनिल सिङ, दिनेश मण्डल, राजेश गीरीलाई स्थानीयले थुनेका हुन् । तर आफूमाथि दुव्र्यवहार भएको भन्दै प्राविधिकहरुले उजुरी दिएका छन् । कार्यकारी अधिकृत मनोज कुमार साहको कमिसन मोहले निर्माणधिन सडकको कालोपत्रे गर्न आएको बजेट अनुसार काम सम्पन गर्न नदिने षड्यन्त्र गरेको स्थानीयले आरोप लगाएका छन् । प्रदेश सरकारको सशर्त अनुदान र गाउँपालिकाको साझेदारमा दादवैरिया चौकदेखि पुटानी चौकसम्मको २५ सय मिटर कालोपत्रे सडकको नापी गर्न पुगेका प्राविधिकहरुले कार्यकारीको निर्देशनमा पैसा फ्रिज गर्न लागेको आरोप स्थानीयको छ । लकडाउनको बेला काम नभएकाले दुई सिफ्टमा काम सञ्चालन गरेर सडक निर्माणको काम ठेकेदारले गरिरहेका बेला कार्यकारी अधिकृत साहले बेलुका ७ बजे तीन जना प्राविधिकलाई पठाएर कालोपत्रे भएको सडकको मात्र नापी गर्र्न लागाएपछि स्थानीय आक्रोशित बनेका थिए । कालोपत्रे गर्नु भन्दा पहिले प्राइमकोट पूरैमा सम्पन भएता पनि प्राविधिकले प्राइमकोटको नापी नगर्ने निर्देशन रहेको स्थानीयहरुलाई सुनाएका थिए । प्राविधिक अनिल सिङले अचानक भइरहेको कामको नापी गर्न निर्देशन नरहेको भन्दै काम बन्द गराएपछि स्थानीयहरु आक्रोसशत भएका थिए । जनप्रतिनिधिहरुका अनुसार मिटिङमा चलिरेका बेला प्राविधिकहरुले विना जानकारी निर्णय विपरीत नापी गर्न र चलिरहेको काम बन्द गर्न भनेपछि स्थानीयहरु आक्रोशित बनेका थिए । उक्त सडक निर्माणको काम रामा विल्ड्स प्रालि राजविराज ४ ले गर्दैआएको हो । गाउँपालिकाको २० लाख सहित सो सडकको कालोपत्रे कामको लागि ५० लाख बराबरको बजेट छुट्याइएको थियो । तर कार्यकारी अधिकृत स्वयंले कामको अनुगमन नगरेको पनि स्थानीयको गुनासो छ । साथै उनले समयमा भुक्तानी नदिँदा पनि काम ढिलो भएको उनीहरु बताउँछन् । कर्मचारीहरुप्रति स्थानीय आक्रोशित बनेपछि प्रहरीको रहोवरमा गाउँपालिकाका सबै पदाधिकारीहरु बजेट अनुसार काम गर्ने भन्दै सहमति गरेर राति ९ बजे स्थिति सामान्य बनेको बताइएको छ ।"
कांग्रेसमा गुटगत विवाद : महाधिवेशन प्रभावित पार्ने खेलमा देउवा लागेको आरोप,"काठमाडौं : महाधिवेशन प्रक्रिया सुरु भएसँगै प्रमुख प्रतिपक्षी नेपाली कांग्रेसभित्रका असन्तुष्टि सार्वजनिक हुन थालेका हुन्। फागुन पहिलो साता पार्टीको १४औं महाधिवेशन गर्ने गरी केन्द्रीय समितिले कार्यतालिका संशोधन गरेको हप्ता दिनमै कांग्रेसमा गुटगत विवाद देखिन थालेको हो। पार्टी संस्थापन पक्षले महाधिवेशनलाई प्रभावित पार्ने गरी आचारसंहिता विपरीत निर्णय गर्न थालेको वरिष्ठ नेता रामचन्द्र पौडेल पक्षको आरोप छ। महाधिवेशनको मिति तय भएपछि सभापति शेरबहादुर देउवाले विभाग, विभिन्न समिति र विभागलाई पूर्णता दिने काम गरेको भन्दै पौडेल समूहले आपत्ति जनाएको हो। बिहीबार नेता पौडेल, महामन्त्री डा शशांक कोइराला र कोषाध्यक्ष सीतादेवी यादवले पार्टीको केन्द्रीय निर्वाचन समितिलाई लिखित पत्र बुझाएको छ। विधान र निर्वाचन आचारसंहिता उल्लंघन भएकोबारे उनीहरूले समितिको ध्यानाकर्षण गराएका हुन्। पत्रमा उल्लेख छ, निर्वाचनको सर्वमान्य मान्यता एवं आचारसंहिताको विपरीत हुन गइरहेको यो कार्य आसन्न महाधिवेशनलाई अनुचित प्रभाव पार्ने दुराशयबाट प्रेरित रहेको हुँदा उक्त कार्य तत्काल रोक्न र बदर गर्न गराउन निर्वाचन समितिको ध्यानाकर्षण गराउन चाहन्छौं। कांग्रेसको वर्तमान कार्यसमितिको चारवर्षे कार्यकाल गत फागुनमै सकिएको छ। विधानले दिएको सुविधाअनुसार असाधारण परिस्थितिमा एक वर्ष समयावधि थप गर्न मिल्ने भएकाले सो पार्टीले फागुन ७, ८, ९ र १० गतेका लागि १४औं महाधिवेशनको मिति तोकेको हो। निर्वाचन समितिलाई बुझाएको पत्रमा विभाग गठनको विषय मात्र उल्लेख गरे पनि असन्तुष्ट पक्षले अनुशासन समितिको कार्यप्रति पनि तीव्र असन्तुष्टि जनाएको छ। विभाग गठन मात्रै होइन। यो त एउटा विषय मात्रै हो। त्यस्तै खालका आचारसंहिता विपरीतका काम भइरहेका छन्। त्यो गर्न पाइँदैन भन्ने हाम्रो विचार हो, वरिष्ठ नेता पौडेलले भने, महाधिवेशनलाई प्रभावित पार्ने गरी कुनै पनि काम गर्न पाइँदैन। यो तदर्थ समिति भइसक्यो। सभापति देउवाललाई अब कार्यकारी अधिकार प्रयोग गर्ने अधिकार विधानले नदिएको उनको भनाइ छ। यसअघि अनुशासन समितिले कांग्रेसको बेल्जियम जनसम्पर्क समिति अध्यक्ष सीता सापकोटालाई स्पष्टीकरण सोधेको थियो। नागरिकता विधेयकबारे उनले पार्टी उपसभापति विमलेन्द्र निधिविरुद्ध सामाजिक सञ्जालमा लेखेपछि स्पष्टीकरण सोधिएको थियो। सापकोटा महामन्त्री कोइराला निकट हुन्। समितिले कारबाहीका लागि सोधेपछि बुधबार पौडेल पक्षका केही नेताको अनौपचारिक बैठकले सभापति देउवाको ध्यानाकर्षण गराउने निर्णय गरेको थियो। अनुशासन समितिको कुरा हामीले लिखित पत्रमा त उल्लेख गरेका छैनौं। तर, समितिले पनि पार्टीको विधान मान्नुपर्छ भन्ने हाम्रो भनाइ हो, पौडेल निकट एक नेताले भने, चुनावका बेला आफूसँग अर्काे पक्षलाई कारबाही गर्ने र आफू अनुकूललाई राख्ने काम गर्नु भएन। पार्टी संस्थापन पक्षले भने निर्वाचन प्रभावित पार्न खोजेको भन्ने आरोपको खण्डन गरेको छ। समयमै महाधिवेशन सम्पन्न गर्ने गरी एकताबद्ध भएर जुट्नुपर्ने बेलामा सुरुमै देखिएको असन्तुष्टिले प्रक्रियालाई जटिल बनाउने संस्थापन पक्षको ठहर छ। यो विवादको विषय नै होइन, उहाँ (पौडेल) ले यस्तो नगर्नु भएको भए हुन्थ्यो, कांग्रेस सहमहामन्त्री डा प्रकाशशरण महतले भने, सबै मिलेर महाधिवेशनको सुनिश्चिता गर्नेतर्फ लाग्नुपर्ने बेलामा यस्तो खालको विवाद हुने गरी अगाडि बढ्नु राम्रो होइन। समयमै विभाग गठन गर्न देउवाले पटकपटक नाम मागे पनि पौडेल पक्षले नदिएका कारण ढिलाइ भएको उनले बताए। आचारसंहिता उल्लंघन र महाधिवेशन प्रभावित पार्न खोजेको भन्ने कुरा उहाँहरूले गर्नुभएछ त्यसमा सत्यता छैन, महतले भने, सभापतिले सबैलाई समेटेर विभाग गठन गर्न खोजेकै कारण ढिलाइ भएको हो। पटकपटक नाम दिनुस् भन्दा पनि दिनुभएन। छोटो समयकै लागि भए पनि देशभरका नेता कार्यकर्तालाई भूमिका दिनुपर्छ भन्ने सभापतिज्यूको चाहना हो।"
विद्यालय हटाएर वडा कार्यालय,"दोलखा : बागमती प्रदेशकै पहिलो बालमैत्री नगरपालिका भीमेश्वरले विद्यालय हटाएर वडा कार्यालय स्थापना गरेको छ। भीमेश्वर नगरपालिका६, चोथाङस्थित वडाकै एकमात्र सामुदायिक विद्यालय महांकाल प्राविमा वडा नं ६ को वडा कार्यालय स्थापना गरिएको हो। लकडाउन अघिसम्म सो विद्यालयमा नियमित कक्षा सञ्चालन भइरहेको थियो। आर्थिक वर्ष २०७६७७ मा सो वडाको कार्यालय निर्माण गर्न ३४ लाख ४६ हजार ३ सय ७७ रुपैयाँ विनियोजन गरिए पनि उपयुक्त स्थान अभाव भएको भन्दै विद्यालयमा वडा कार्यालय स्थापना गरिएको हो। तीन दशकअघि स्थापना भएको र ५ कक्षासम्म पठनपाठन हुने सो विद्यालयमा ५० जना विद्यार्थी छन्। वडावासीलाई सबैभन्दा पायक पर्ने स्थान भएकाले विद्यालयलाई अन्यत्र स्थानान्तरण गरिएको वडाध्यक्ष नवीन लामाले बताए। वडा कार्यालय सञ्चालन, भवन मर्मत लगायत अन्य विविध खर्चका लागि २१ लाख रुपैयाँ छुट्ट्याइएको छ। सो विद्यालय साबिकको ठाउँबाट एक किमि पश्चिमतर्पको करिब ५ रोपनी सार्वजनिक जग्गामा सारिएको भीमेश्वर नगरका प्रवक्ता हरिवंश चौलागाईंले बताए।"
अबदेखि मुद्दाको फैसला १२ देखि १८ महिनाभित्र,"काठमाडौं : लामो समयसम्म मुद्दा फैसलाको पालो नआएर न्यायका उपभोक्ता पीडित छन्। न्यायमा ढिलासुस्तीले हैरानी व्यहोर्नु परेको गुनासा अदालतमा सधैंजसो सुनिने गरेको छ। अदालतहरू मुद्दाका चापले थिचिएका छन्। सर्वोच्च अदालतको तथ्यांकले मुलुकभर १ लाख ५ हजारभन्दा बढी मुद्दा विचाराधीन रहेको देखाउँछ। अब भने मुद्दाको जटिलताबाट पार पाउन न्यायपालिकाले बनाएको योजना १० वर्षपछि कार्यान्वयनमा गएको छ। मुद्दाको फरक व्यवस्थापन पद्धति (डीसीएम) शुक्रबारदेखि लागू हुँदै छ। अब आफ्नो मुद्दाको फैसला कहिले हुन्छ भनेर अदालतका सेवाग्राहीले पहिल्यै जानकारी पाउनेछन्। डीसीएम देशभरका उच्च, विशेष, जिल्ला अदालत तथा न्यायाधिकरणहरूमा लागू हुनेछ। प्रधानन्यायाधीश चोलेन्द्रशमशेर राणा, सर्वोच्चका न्यायाधीशज्यूहरू, मुख्य रजिस्ट्रार र रजिस्ट्रारले बिहीबार एकसाथ यो पद्धतिको आरम्भ गरे। त्यस क्रममा प्रधानन्यायाधीश राणाले १० वर्षदेखिको योजनालाई यस अवस्थासम्म ल्याइपुयाउन भूमिका निर्वाह गर्ने सबैलाई धन्यवाद भने। यो पद्धतिले न्यायमा सुधार ल्याई जनआस्था वृद्धि हुने विश्वास उनले व्यक्त गरे। सूचनाप्रविधिको प्रयोग र समयको अनुशासन यो पद्धतिको मूल आत्मा भएको उनको भनाइ थियो। भर्चुअल माध्यमबाट एकसाथ यो पद्धति प्रारम्भ गरिएको हो। जिल्ला अदालतमा शुक्रबारदेखि यसको सुरुआत हुनेछ। उच्चमा भने भदौ १ गतेदेखि कार्यान्वयनमा ल्याइनेछ। डीसीएम पद्धतिअनुसार जिल्ला अदालतमा दर्ता हुने सबै प्रकारका मुद्दामध्ये सुरु कारबाही हुने मुद्दाका लागि सरल, सामान्य र विशेष गरी तीनवटा समूह छुट्ट्याइएको छ। जिल्लामै दर्ता हुन आउने पुनरावेदनका हकमा भने दुईवटा मार्ग समूह निर्धारण गरिएको छ। जसअनुसार सुरु कारबाही हुने मुद्दा ६ महिनादेखि १८ महिनाभित्र फैसला गरिनेछ। पुनरावेदनमा भने ६ महिनादेखि बढीमा १२ महिनाभित्र फैसला गरिसक्नुपर्नेछ। उच्च अदालतमा दर्ता हुने मुद्दामा पनि सरल, सामान्य र विशेष गरी ३ वटा मार्ग समूह बनाइनेछ। यो विधिबाट उच्च अदालतमा सरकारवादी पुनरावेदन र सरकारवादी हुने सुरु मुद्दा ६ देखि ८ महिनाभित्र छिनिनेछ। अन्य मुद्दा ६ देखि १२ महिनाभित्र फैसला गरिसक्नुपर्ने प्रबन्ध मिलाइएको छ। सर्वोच्च अदालतको सूचना प्रविधि महाशाखाले अदालतसमक्ष आउने विवादको प्रकृति, विषयवस्तु, विवादित प्रश्न र निरूपण हुनुपर्ने विषय तथा विषयवस्तुको गाम्र्भीय, कारबाहीमा लाग्ने समयका आधारमा मुद्दाको प्रकृति छुट्ट्याएर व्यवस्थापनको नयाँ प्रविधि तय गरेको हो। जिल्ला तथा उच्चमा मुद्दा प्रवाह व्यवस्थापनसम्बन्धी एकीकृत सफ्टवेयरसमेत तयार पारिएको छ। छिटोछरितो, गुणस्तरीय र प्रभावकारी न्यायसम्पादनको माध्यमबाट न्यायमा सबैको सहज पहुँचको सुनिश्चितता न्यायपालिकाको लक्ष्य हो, प्रधानन्यायाधीश राणाले भने, अदालतप्रतिको आस्था एवम् विश्वास अभिवृद्धि गर्ने उद्देश्यले यो पद्धति लागू गरिएको हो। सूचनाप्रविधिमा आधारित प्रभावकारी व्यवस्थापनको माध्यमबाट कामकारबाहीलाई पूर्वानुमानयोग्य र छिटोछरितो बनाउने सैद्धान्तिक अवधारणको जगमा यो पद्धतिको विकास भएको भनाइ राणाको छ। मुख्य रजिस्ट्रार नृपध्वज निरौलाले यस पद्धतिले न्यायिक प्रक्रियालाई सहभागितामूलक र पारदर्शी बनाउने बताए। समग्रमा न्याय सम्पादनको कार्य छिटोछरितो, गुणस्तरीय, सहज पहुँचयोग्य र प्रभावकारी बनाउन सहयोग पुग्ने अपेक्षा छ, निरौलाले भने। मुद्दाको प्रकृतिका आधारमा विभिन्न मार्ग समूहमा विभाजन र कार्यतालिका तयार गरी पक्षलाई पहिल्यै जानकारी गराइने, सोहीअनुरूप न्यायसम्पादन हुने भएकाले मुद्दालाई अनुमानयोग्य बनाउने दाबी सर्वोच्चको छ। जिल्ला र उच्चको उपलब्धि हेरेर सर्वोच्चमा पनि प्रयोगमा ल्याइने योजना छ।"
पहिरो प्रभावित बारेकोटमा खाद्यान्न संकट,"जाजरकोट : पहिरो प्रभावित बारेकोटमा खाद्य संकट भएको छ । बारेकोटका बाढी पहिरो प्रभावित भोकभोकै पर्न थालेका छन् । खानेकुरा नभएपछि विस्थापित परिवार समस्यामा परेका छन् । घरमा भएको अन्न सकिएपछि आफूहरु निकै समस्यामा परेको बारेकोट, सिनचौरका मानबहादुर नेपालीले गुनासो पोखे । 'गत २६ गते देखि स्थानीय कालिका प्राविमा बसेका छौं। विद्यालयको छाना चुहिन्छ। खाने अन्न छैन । घरमा भएको अन्न पिस्ने घट्ट बाढीले बगायो । के खाएर बाँच्ने हो, उनले भने, 'यस्तै अवस्था केही दिन रहे भोकैले मरिएला भन्ने डर छ ।' बाढी पहिरोको त्रासले पाँच सय बढी परिवार विस्थापित भएर स्थानीय विद्यालय, गोठ र चौरमा बसिरहेका छन् । तर उनीहरुसँग खाद्यान्न सकिदै गएको छ । बारेकोटमा किनेर खाने खाद्यान्न पनि पाइदैन । विस्थापितहरु भोकभोकै पर्न थालेको गाउँपालिका अध्यक्ष महेन्द्र शाहले बताए । बारेकोट गाउँपालिकामा उत्पादित अन्नले वर्षदिनमा ५६ महिना मात्र खान पुग्छ । यातायातको असुविधाका कारण ढुवानी समस्याले निजी क्षेत्रमा खाद्य पसल छैनन् । मानिस खाद्य संस्थानको चामलकै भर पर्ने गरेका छन्। बर्षेनि खाद्य संकट भइरहने जाजरकोटको बारेकाटका करीब २० हजार बासिन्दाका लागि भनेर सरकारले स्थापना गरेको खाद्य डिपो यतिबेला रित्तै छ । बारेकोटमा खाद्य संकट दिनहुँ चुलिदै गएको छ तर ढुवानीको जिम्मा लिएका ठेकेदारले चामल ढुवानी नगर्दा समस्या देखिएको छ । बारेकोटको खाद्य संकट टार्न सरकारले नेपाल खाद्य संस्थानलाई चालु आर्थिक वर्षमा थपसहित तीन हजार पाँच सय क्वीन्टल चामलको कोटा निर्धारण गरेको छ । उक्त चामल ढुवानीका लागि सरकारले अनुदान दिँदै आएको छ । तर आर्थिक वर्ष सकिँदा पनि चामल ढुवानीको जिम्मा लिएका एन वि विल्डर्सका प्रतिनिधि मानबहादुर खड्काले दुई हजार चार सय ४२ क्वीन्टल मात्र चामल ढुवानी गरेका छन् । एक हजार ५८ क्वीन्टल चामल ढुवानी नगर्दा बारेकोटमा खाद्य संकट परेको हो । 'गाँउमा खाद्यन्नको अभाव छ । ठेकेदारले चामल ढुवानी गर्दैनन् । गाउँमा उत्पादन भएको अन्न सकियो । पसल छैनन् । डिपो रित्तै छ, के किनेर खाने ?' विस्थापित बारेकोट गाउँपालिका १ धौलाकोटका टेकेन्द्र नेपालीले भने, 'सरकार, हाम्रो समस्या कहिले सुन्ने?' केही हुनेखाने बाहेक यतिबेला बारेकोटका सबै घरमा खाद्य संकट छ । लेकाली र भिरालो जमिन भएकाले अन्न उत्पादन पनि खासै हुँदैन । त्यहाँका बासिन्दा सधैं खाद्य संस्थानकै चामलमा निर्भर छन् । विस्थापित परिवारमा मात्र होइन । विस्थापित नभएका परिवारसँग पनि खाद्य मौज्दात छैन । विस्थापित परिवार विपन्न वर्गका छन् । लकडाउनकै कारण धेरै मानिस गाउँ फर्किएका छन् । रोजगारीका अवसर छैनन् । त्यहीमाथि पहिरोले बारेकोटका विभिन्न गाउँ तथा बस्ती छियाछिया परेका छन् । मानिस कामको खोजीमा बाहिर निस्कन सकिरहेका छैनन् । वर्षात रोकिएको छैन । विस्थापित सबै परिवार राहतकै पर्खाइमा छन् तर अहिलेसम्म कतैबाट सहयोग पाएका छैनन्। बारेकोटका जिरी, तल्लो जिरी, धौलाकोट, मैना, तोलखाना, कालाखोली, भैलोखाना, धुमा, धौलाकोट, कोट्लीलगायतका गाउँमा केही दिनमै भोकमरीको अवस्था सिर्जना हुँदैछ । गाउँपालिका एक्लैले विपदको सामना गर्न सक्ने अवस्था छैन । विस्थापितलाई खान बस्नको लागि निकै समस्या छ । तर प्रदेश सरकार र संघीय सरकार गम्भीर भएनन् । बारेकोटवासीलाई परेको विपत्तीमा अहिलेसम्म सहयोग पाइएन उनले गुनासो गदै अन्नपूर्णसँग भने, 'यातायात र सञ्चार सम्पर्कबाट विच्छेद हुँदा पनि पहिरो प्रभावितलाई सहयोग तथा राहतमा समस्या भएको छ । राहत सामग्रीका लागि हवाई मार्ग बाहेकको विकल्प छैन । तर केन्द्र सरकार सुन्दैन । बारेकोटका एक गाउँबाट अर्को गाउँ जान र एक वडाबाट अर्को वडा जान कम्तिमा ५६ घण्टा लाग्ने भएकोले पनि तथ्यांक संकलनमा समस्या भएको हो । बारेकोटमा प्रहरीको सञ्चार सेटले समेत काम नगरेपछि थप समस्या भएको छ । 'मन्त्रीहरु, सांसदहरु हेलिकोप्टरमा बाढीपहिरो प्रभावितको हवाई निरीक्षण गरेर फर्कन्छन् तर हामीले अहिलेसम्म एउटा त्रिपाल र कम्मल समेत पाउन सकेका छैनौं, बारेकोट ५ कालाखोलीका दलबहादुर थापाले भने, 'न खाने खास छ न ओत लाग्ने ठाउँ छ । विद्यालयको चुहिने छानामुनि रात काट्न विवस छौं।' विस्थापित परिवारसँग खाने अन्न छैन । खाद्य डिपो रित्तै छ । घट्ट बाढीले बगाइदिएको छ । किनेर खाने बजार छैन । बाटोघाटो अवरुद्ध छ । यतिबेला बारेकोटी जनता निकै समस्यामा छन् । तत्काल सरकारले खाद्यन्न लगायतका राहत सामग्री पठाउनुपर्छ । बारेकोटमा यतिवेला स्थलमार्गबाट खाद्यन्न ढुवानी गर्न सक्ने अवस्था छैन । पानी निरन्तर परिरहेकोले जमिन भाँसिने र पहिरो जाने क्रम नरोकिँदा पहिरो जाने डरले घर छोडेका स्थानीयहरु विद्यालय, आफन्त, गोठ र सार्वजनिक चौरहरुमा त्रिपाल हालेर बसिरहेका छन् । धेरैजसो विस्थापित स्थानीय विद्यालयमा बसिरहेका छन् । उनीहरु त्रिपाल पाए चौरमै बस्न चाहन्छन् । तर त्रिपाल नहुँदा कोरोनालगायतको जोखिम मोलेरै सयौंको संख्यामा कोचिएर बस्न विवस भएको गाउँपालिका उपाध्यक्ष ओमा शाहीले बताइन् । केही दिनमै खाद्यन्न ल्याउन नसके विस्थापित भोकभोकै पर्ने अवस्था रहेको उनको भनाइ छ । उनले हेलिकोप्टरबाट तत्काल खाद्यन्न लगायतका राहत सामग्री पठाउन केन्द्र सरकारसँग माग गरिन्। गत असार २५ मा बारेकोट ४ सार्कीटोलमा गएको पहिरोमा परी ११ जनाको ज्यान गएको छ भने एकजना अझै बेपत्ता छन् । बेपत्ता फेला नपरेपछि खोजीका लागि गएको नेपाली सेना र शसस्त्र प्रहरी टोली सदरमुकाम फर्किसकेको छ । त्यस्तै बारेकोट ६ धुमाखोलाले बगाउँदा बेपत्ता दुईजना पनि अझै फेला पर्न सकेका छैनन् ।"
वार्ताविश्राम अर्थहीन,"काठमाडौं : सत्तारूढ नेकपाको दुईहप्ते वार्तावि श्राम जहाँको तहीं पुगेको छ। ओली दुवै पद नछाड्ने, दाहालनेपाल छोडाएरै छाड्ने अडानमा छन्। विवाद समाधानका लागि अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहाल बिहीबार पनि वार्तामा बसे। साथमा वरिष्ठ नेता माधव नेपालसमेत राखिए। तर, दुवै पक्ष पुरानै अडानमा अड्किए। स्रोतका अनुसार बिहीबारको बैठकमा एउटा सकारात्मक संकेत भने मिलेको छ शुक्रबार स्थायी समिति बैठकमा प्रधानमन्त्रीसमेत सामेल हुने। भदौ पहिलो साता केन्द्रीय समितिले बैठक बोलाउने र विवादलाई त्यसमा लग्ने। अब स्थायी समिति बैठकले समसामायिक केही प्रस्ताव मात्र पारित गर्नेछ। प्रधानमन्त्रीको राजीनामा, सरकार र पार्टी कामको समीक्षालगायत सबै विषय अर्को महिना हुने केन्द्रीय समितिमा लगिने भएको छ, एक स्थायी समिति सदस्यले भने। स्थायी समिति बैठक बसेर केन्द्रीय समिति बोलाउनेमा प्रधानमन्त्री ओली पनि बिहीबारको छलफलमा सकारात्मक देखिएको दाहालनेपाल समूहका नेताहरूको भनाइ छ। प्रधानमन्त्री पनि बैठकमै फेस गर्छु भन्नेमा आइपुग्नु भएको छ, उक्त समूहका एक स्थायी समिति सदस्यले अन्नपूर्णसँग भने, अब विषय सबै केन्द्रीय समितिमा जान्छन्। केन्द्रीय समिति सार्वभौम सम्पन्न निकाय भएकाले त्यही छलफल हुन्छ र निर्णय आउँछ। बिहीबार प्रधानमन्त्री निवास बालुवाटारमा भएको छलफलमा दाहाल र नेपालले एकै स्वरमा प्रधानमन्त्री कूटनीतिक र राजनीतिक रूपमा पनि असफल भइसकेको र अब पनि निरन्तरता दिँदा त्यसले दीर्घकालीन असर पार्टी र सरकारलाई नै पुग्ने भन्दै ओलीलाई राजीनामा दिन आग्रह गरेका थिए। उनीहरूले ओलीलाई तपाईंबाट पार्टी र देश दुवै चलेन, अब चल्दैन पनि, लामो समय देश र पार्टीलाई बन्धक नबनाउनुहोस्, अध्यक्ष रहनुहोस्, प्रधानमन्त्रीबाट भने जसरी हुन्छ राजीनामा दिनुहोस् भनेर आग्रह गरेका थिए। तर ओलीले दाहाल र नेपाललाई तपाईंहरूसँग छलफलका लागि मेरो राजीनामाबाहेक अन्य विषय नै छैन ? भन्दै प्रतिप्रश्न गरेका थिए। ओलीले राजीनामा त आफूले दिँदै नदिने भन्दै आफ्नो पुरानै अडानलाई दोहोयाएका थिए। उहाँ (प्रधानमन्त्री)को अडान पनि आफ्नै छ। राजीनामा दिन्नँ, सकेको गर्नुहोस् भन्ने कुरामै प्रधानमन्त्री अडिइरहनु भएको छ, कुरो त्यही मिलेको छैन, छलफल पछि नेताहरूको बिफ्रिङ सुनेका एक सचिवालय सदस्यले अन्नपूर्णसँग भने। शुक्रबारको स्थायी समिति बैठक अगाडि बिहान दुई अध्यक्षका बीचमा पुनः छलफल पनि हुनेछ। नेकपा संसदीय दलका उपनेता तथा स्थायी समिति सदस्य सुवास नेम्बाङले दुई अध्यक्षका बीचमा बिहान ९ बजे बालुवाटारमा छलफलका लागि समय तय भएको बताए। उहाहरू (दुई अध्यक्ष) बीच बिहान छलफल हुन्छ। त्यसपछि अब कसरी जाने भन्ने विषयमा निष्कर्ष आउन सक्छ, नेम्बाङले अन्नपूर्णसँग भने। १० असारबाट जारी स्थायी समिति बैठक १८ असारदेखि शुक्रबारसम्मलाई पटकपटक गरी स्थगन हुँदै आएको थियो। १६ असारको स्थायी समिति बैठकमा प्रधानमन्त्री र पार्टी अध्यक्ष दुवै पद ओलीले स्वेच्छाचारी ढंगले चलाएको भन्दै अध्यक्ष दाहाल र वरिष्ठ नेता नेपाल, उपाध्यक्ष वामदेव गौतम, प्रवक्ता नारायणकाजी श्रेष्ठलगायतले ओलीलाई दुवै पदबाट राजीनामा दिन आग्रह गरेका थिए। त्यही अडान दाहाल र नेपालले बिहीबार ओलीसँगको छलफलमा पुनः दोहोयाएपछि नेकपाभित्रको विवाद जहाँको त्यही पुगेर फेरि अड्किएको छ। तीन नेताहरूका बीचको कुराकानी ठोस सहमतिमा पुग्न नसकेपछि दुई अध्यक्षले मात्र पनि छुट्ट केहीबेर छलफल गरेका थिए। उक्त छलफलमा भने महासचिव विष्णु पौडेल र स्थायी समिति सदस्य जनार्दन शर्मा पनि सहभागी थिए। तर त्यहाँ पनि अडान दुवैका आआफ्नै खालका थिए। पार्टीभित्र एजेन्डामा सहमति जुट्न नसके पनि शुक्रबारको स्थायी समितिको बैठक भने जारी रहने दुई अध्यक्षसँग बिहीबारको छलफलमा सहभागी भएका महासचिव विष्णु पौडेलले बताए। उहाँहरू (ओली, दाहाल र नेपाल) बीच छलफल भयो, सहमति जुट्न सकिरहेको छैन। तैपनि छलफलबाटै सहमति खोजी गर्न नेताहरू तयार देखिनु नै भएको छ। शुक्रबारको स्थायी समिति बैठक आयोजना गर्ने समझदारी भएको छ, बैठक बस्छ, पौडेलले भने। विगत झन्डै दुई सातायता एक्लाएक्लै र कहिले सहयोगी नेतासमेत साथमा लिएर ओली र दाहालले छलफल गर्दै आएका थिए। बुधबार ओली र दाहालका बीचमा वरिष्ठ नेता नेपालसहित छलफल गर्ने समझदारी भएपछि बिहीबार नेपाल पनि सहभागी भएका थिए। तर उक्त छलफल पनि कुनै ठोस निष्कर्षमा नपुगेपछि दाहाल निवासतर्फ र वरिष्ठ नेता नेपाल पार्टी कार्यालय धुम्बाराही पुगेका थिए। धुम्बाराहीमा नेता नेपालले उपप्रधान तथा रक्षामन्त्रीसमेत रहेका सचिवालय सदस्य ईश्वर पोखरेलसँग छलफल गरेका थिए। पोखरेल र नेपालबीच पार्टी विवाद समाधान गर्ने विषयमै केन्द्रित रहेर झन्डै एक घण्टा छलफल भएको थियो। ओलीसँग छलफल अघि दाहाल र नेपालले दाहाल निवास खुमलटारमा सचिवालयका बहुमत नेताहरू वरिष्ठ नेता झलनाथ खनाल, उपाध्यक्ष वामदेव गौतम, प्रवक्ता नारायणकाजी श्रेष्ठ र गृहमन्त्रीसमेत रहेका सचिवालय सदस्य रामबहादुर थापा (बादल) सँग सामूहिक छलफल गरेर बालुवाटार पुगेका थिए। बिहानको छलफलमा नेताहरूले विवादलाई अब पनि लम्ब्याइराख्न नहुने भन्दै पार्टीको विधानको व्यवस्थाअनुसार सहमति नजुटे पार्टीको विधि र पद्धतिअनुसार बहुमत, अल्पमतबाटै निर्णयमा जानुपर्ने धारणा राखेका थिए। ओलीले बालुवाटार छलफलमा आफू स्थायी समिति पनि आवश्यक परे फेस गरेर जान तयार रहेको धारणा राखेको एक नेताले वताए। प्रधानमन्त्री आफ्नै स्वभावअनुसार बैठकमा प्रस्तुत हुनुभयो। उहाँमा कुनै लचकताको भाव देखिएको छैन। आफ्नै अडानमा देखिनु भएको थियो। स्थायी कमिटी फेस गर्छु भन्नुभयो, ओलीसँगको छलफलपछि दाहाल निवास खुमलटारमा भेला भएका नेताहरूलाई दाहालले गरेको बिफ्रिङ उद्धृत गर्दै एक नेताले भने। कार्यसूचीभन्दा बाहिर गएर नेताहरूले प्रधानमन्त्रीको राजीनामाको विषय स्थायी समितिमा ल्याएको कारण किचलो बढेको भन्दै ओली पक्षका नेताहरूले दाहाल नेपाल पक्ष अब कसरी बैठकमा प्रस्तुतु हुन्छन्, त्यही आधारमा आफूहरू पनि प्रस्तुत हुने रणनीति बनाएका छन्। बालुवाटार छलफल पछि ओली पक्षको प्रधानमन्त्री निवास बालुवाटार र दाहाल नेपाल पक्षका नेताहरूको दाहाल निवास खुमलटारमा झन्डै चारचार घण्टा लामो छलफल भएको थियो। दाहाल निवास खुमलटारमै साँझ पुनः वरिष्ठ नेताद्वय खनाल, नेपाल, प्रवक्ता श्रेष्ठ, स्थायी समिति सदस्यहरू भीम रावल, जनार्दन शर्मा, पम्फा भुसाल, देव गुरुङ, लीलामणि पोखरेल, वर्षमान पुन, सुरेन्द्र पाण्डेलगायत जुटेका थिए। बिहान छलफलमा सहभागी उपाध्यक्ष गौतम र गृहमन्त्री थापा भने साँझको छलफलमा सहभागी थिएनन्। प्रधानमन्त्री निवासमा पनि ओलीले आफू निकट नेताहरूसँग छलफल गरेका थिए। ओलीले उपप्रधान तथा रक्षामन्त्री ईश्वर पोखरेल, महासचिव पौडेल , संसदीय दलका उपनेता सुवास नेम्बाड, परराष्ट्रमन्त्री प्रदीप ज्ञवाली, विष्णु रिमाललगायत आफू निकट स्थायी समिति सदस्यहरूसग छलफल गरेका थिए। उहाँहरू (दाहालनेपाल) ले हठात् रूपमा एजेन्डाभन्दा बाहिर गएर राजीनामाको विषय ल्याउनु भएको छ, त्यो ठीक छैन, ओली पक्षीय स्थायी समिति सदस्य सत्यनारायण मण्डलले अन्नपूर्णसँग भने, स्थायी समिति बस्ने भनिएको छ। उहाँहरू अब कसरी आउनुहुन्छ हेरौं। त्यहीअनुसार बैठक कसरी जान्छ भन्ने तय हुन्छ। अबको थलो केन्द्रीय समिति झन्डै एक महिनाको समय ग्याप राखेर नेकपाले केन्द्रीय समितिको बैठक बोलाउने भएपछि यो समय दुवै पक्षका नेताहरूलाई आफ्नो रणनीति कामयावी गराउन मौका मिल्नेछ। शुक्रबारकै बैठकमा धेरै विषय बैठकमा प्रवेश नगराई केन्द्रीय समितिको बैठक तोक्ने काम हुन्छ, स्थायी समितिका एक नेताले भने। स्थायी समितिमा प्रस्तुत भएका सरकारको समीक्षा, पार्टी कामको समीक्षा, एमसीसीलगायत एजेन्डामा अब छलफल हुँदैन। ती प्रस्तावहरू अब सीधै केन्द्रीय समितिमै लैजाने गरी स्थायी समिति बैठक सकिने ती नेताले बताए। तर यो बैठकले कोभिड १९ रोकथाम तथा नियन्त्रण, बाढी पहिरोलगायत समसामायिक प्रस्ताव पारित गर्नेछ। ती नेताका अनुसार, एमसीसी पार्टीमा औपचारिक निर्णय नहुँदासम्म कार्यान्वयनमा नलैजाने सरकारलाई निर्देशन दिने र मल बिउ अभावका कारण देखिएका समस्या समाधान गर्न, बाढी पीडित र कोरोना नियन्त्रणको काममा प्रभावकारी रूपमा लाग्न सरकारलाई निर्देशन दिने काम भने स्थायी समिति बैठकले गर्नेछ।"
बाँके कारागारका बन्दी र प्रहरीलाई कोरोना,"नेपालगन्ज : बाँके जिल्ला कारागारमा २ जनामा कोरोना संक्रमण भएको छ। जेलर देवेन्द्र श्रेष्ठका अनुसार चोरी मुद्दामा धरौटी बुझाउन नसकेपछि पुर्पक्षका लागि थुनामा रहेका नेपालगन्ज उपमहानगरपालिका६ का २८ वर्षीय युवा र कारागार सुरक्षामा रहेका एक प्रहरीमा बिहीबार कोरोना संक्रमण पुष्टि भएको हो। २२ असारमा बिरामी भएर २४ गतेसम्म भेरी अस्पतालमा भर्ना भएका बन्दी र उनको सुरक्षामा रहेका नेपाल प्रहरीका जवानलाई कोरोना भएको जेलर श्रेष्ठले बताए। उनले भने, कारागारभित्रै कोरोना सरेको होइन। अस्पतालमा उपचार गर्न जाँदा सरेको हो। बन्दीको सुरक्षामा गएका प्रहरीमा पनि कोरोना देखिएको छ। संक्रमितको सम्पर्कमा रहेका व्यक्तिलाई कारागारमै अलग्गै कोठामा राखिएको छ। संक्रमितहरुलाई भने बिहीबार नै खजुरास्थित क्यान्सर अस्पतालको आइसोलेसनमा राखिएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले भने संक्रमितको सम्पर्कमा रहेका व्यक्तिका परिवारका सदस्य र साथीहरुको कन्ट्याक्ट टेसिङ गरी कोरोना परीक्षणको तयारी गरिरहेको बताएका छन्। बाँके जिल्ला कारागारमा सात सय ७७ जना कैदीबन्दी छन्। जहाँ महिला ४९ र २ बालबालिका रहेको कारागार प्रशासनले जनाएको छ। उनीहरुले पटक पटक कोरोना परीक्षणको माग गर्दा पनि बेवास्ता गरिँदै आएको छ।"
पहिरो प्रभावित बारेकोटमा खाद्यान्न संकट,"जाजरकोट : पहिरो प्रभावित बारेकोटमा खाद्य संकट भएको छ । बारेकोटका बाढी पहिरो प्रभावित भोकभोकै पर्न थालेका छन् । खानेकुरा नभएपछि विस्थापित परिवार समस्यामा परेका छन् । घरमा भएको अन्न सकिएपछि आफूहरु निकै समस्यामा परेको बारेकोट, सिनचौरका मानबहादुर नेपालीले गुनासो पोखे । 'गत २६ गते देखि स्थानीय कालिका प्राविमा बसेका छौं। विद्यालयको छाना चुहिन्छ। खाने अन्न छैन । घरमा भएको अन्न पिस्ने घट्ट बाढीले बगायो । के खाएर बाँच्ने हो, उनले भने, 'यस्तै अवस्था केही दिन रहे भोकैले मरिएला भन्ने डर छ ।' बाढी पहिरोको त्रासले पाँच सय बढी परिवार विस्थापित भएर स्थानीय विद्यालय, गोठ र चौरमा बसिरहेका छन् । तर उनीहरुसँग खाद्यान्न सकिदै गएको छ । बारेकोटमा किनेर खाने खाद्यान्न पनि पाइदैन । विस्थापितहरु भोकभोकै पर्न थालेको गाउँपालिका अध्यक्ष महेन्द्र शाहले बताए । बारेकोट गाउँपालिकामा उत्पादित अन्नले वर्षदिनमा ५६ महिना मात्र खान पुग्छ । यातायातको असुविधाका कारण ढुवानी समस्याले निजी क्षेत्रमा खाद्य पसल छैनन् । मानिस खाद्य संस्थानको चामलकै भर पर्ने गरेका छन्। बर्षेनि खाद्य संकट भइरहने जाजरकोटको बारेकाटका करीब २० हजार बासिन्दाका लागि भनेर सरकारले स्थापना गरेको खाद्य डिपो यतिबेला रित्तै छ । बारेकोटमा खाद्य संकट दिनहुँ चुलिदै गएको छ तर ढुवानीको जिम्मा लिएका ठेकेदारले चामल ढुवानी नगर्दा समस्या देखिएको छ । बारेकोटको खाद्य संकट टार्न सरकारले नेपाल खाद्य संस्थानलाई चालु आर्थिक वर्षमा थपसहित तीन हजार पाँच सय क्वीन्टल चामलको कोटा निर्धारण गरेको छ । उक्त चामल ढुवानीका लागि सरकारले अनुदान दिँदै आएको छ । तर आर्थिक वर्ष सकिँदा पनि चामल ढुवानीको जिम्मा लिएका एन वि विल्डर्सका प्रतिनिधि मानबहादुर खड्काले दुई हजार चार सय ४२ क्वीन्टल मात्र चामल ढुवानी गरेका छन् । एक हजार ५८ क्वीन्टल चामल ढुवानी नगर्दा बारेकोटमा खाद्य संकट परेको हो । 'गाँउमा खाद्यन्नको अभाव छ । ठेकेदारले चामल ढुवानी गर्दैनन् । गाउँमा उत्पादन भएको अन्न सकियो । पसल छैनन् । डिपो रित्तै छ, के किनेर खाने ?' विस्थापित बारेकोट गाउँपालिका १ धौलाकोटका टेकेन्द्र नेपालीले भने, 'सरकार, हाम्रो समस्या कहिले सुन्ने?' केही हुनेखाने बाहेक यतिबेला बारेकोटका सबै घरमा खाद्य संकट छ । लेकाली र भिरालो जमिन भएकाले अन्न उत्पादन पनि खासै हुँदैन । त्यहाँका बासिन्दा सधैं खाद्य संस्थानकै चामलमा निर्भर छन् । विस्थापित परिवारमा मात्र होइन । विस्थापित नभएका परिवारसँग पनि खाद्य मौज्दात छैन । विस्थापित परिवार विपन्न वर्गका छन् । लकडाउनकै कारण धेरै मानिस गाउँ फर्किएका छन् । रोजगारीका अवसर छैनन् । त्यहीमाथि पहिरोले बारेकोटका विभिन्न गाउँ तथा बस्ती छियाछिया परेका छन् । मानिस कामको खोजीमा बाहिर निस्कन सकिरहेका छैनन् । वर्षात रोकिएको छैन । विस्थापित सबै परिवार राहतकै पर्खाइमा छन् तर अहिलेसम्म कतैबाट सहयोग पाएका छैनन्। बारेकोटका जिरी, तल्लो जिरी, धौलाकोट, मैना, तोलखाना, कालाखोली, भैलोखाना, धुमा, धौलाकोट, कोट्लीलगायतका गाउँमा केही दिनमै भोकमरीको अवस्था सिर्जना हुँदैछ । गाउँपालिका एक्लैले विपदको सामना गर्न सक्ने अवस्था छैन । विस्थापितलाई खान बस्नको लागि निकै समस्या छ । तर प्रदेश सरकार र संघीय सरकार गम्भीर भएनन् । बारेकोटवासीलाई परेको विपत्तीमा अहिलेसम्म सहयोग पाइएन उनले गुनासो गदै अन्नपूर्णसँग भने, 'यातायात र सञ्चार सम्पर्कबाट विच्छेद हुँदा पनि पहिरो प्रभावितलाई सहयोग तथा राहतमा समस्या भएको छ । राहत सामग्रीका लागि हवाई मार्ग बाहेकको विकल्प छैन । तर केन्द्र सरकार सुन्दैन । बारेकोटका एक गाउँबाट अर्को गाउँ जान र एक वडाबाट अर्को वडा जान कम्तिमा ५६ घण्टा लाग्ने भएकोले पनि तथ्यांक संकलनमा समस्या भएको हो । बारेकोटमा प्रहरीको सञ्चार सेटले समेत काम नगरेपछि थप समस्या भएको छ । 'मन्त्रीहरु, सांसदहरु हेलिकोप्टरमा बाढीपहिरो प्रभावितको हवाई निरीक्षण गरेर फर्कन्छन् तर हामीले अहिलेसम्म एउटा त्रिपाल र कम्मल समेत पाउन सकेका छैनौं, बारेकोट ५ कालाखोलीका दलबहादुर थापाले भने, 'न खाने खास छ न ओत लाग्ने ठाउँ छ । विद्यालयको चुहिने छानामुनि रात काट्न विवस छौं।' विस्थापित परिवारसँग खाने अन्न छैन । खाद्य डिपो रित्तै छ । घट्ट बाढीले बगाइदिएको छ । किनेर खाने बजार छैन । बाटोघाटो अवरुद्ध छ । यतिबेला बारेकोटी जनता निकै समस्यामा छन् । तत्काल सरकारले खाद्यन्न लगायतका राहत सामग्री पठाउनुपर्छ । बारेकोटमा यतिवेला स्थलमार्गबाट खाद्यन्न ढुवानी गर्न सक्ने अवस्था छैन । पानी निरन्तर परिरहेकोले जमिन भाँसिने र पहिरो जाने क्रम नरोकिँदा पहिरो जाने डरले घर छोडेका स्थानीयहरु विद्यालय, आफन्त, गोठ र सार्वजनिक चौरहरुमा त्रिपाल हालेर बसिरहेका छन् । धेरैजसो विस्थापित स्थानीय विद्यालयमा बसिरहेका छन् । उनीहरु त्रिपाल पाए चौरमै बस्न चाहन्छन् । तर त्रिपाल नहुँदा कोरोनालगायतको जोखिम मोलेरै सयौंको संख्यामा कोचिएर बस्न विवस भएको गाउँपालिका उपाध्यक्ष ओमा शाहीले बताइन् । केही दिनमै खाद्यन्न ल्याउन नसके विस्थापित भोकभोकै पर्ने अवस्था रहेको उनको भनाइ छ । उनले हेलिकोप्टरबाट तत्काल खाद्यन्न लगायतका राहत सामग्री पठाउन केन्द्र सरकारसँग माग गरिन्। गत असार २५ मा बारेकोट ४ सार्कीटोलमा गएको पहिरोमा परी ११ जनाको ज्यान गएको छ भने एकजना अझै बेपत्ता छन् । बेपत्ता फेला नपरेपछि खोजीका लागि गएको नेपाली सेना र शसस्त्र प्रहरी टोली सदरमुकाम फर्किसकेको छ । त्यस्तै बारेकोट ६ धुमाखोलाले बगाउँदा बेपत्ता दुईजना पनि अझै फेला पर्न सकेका छैनन् ।"
सैनिक प्रवक्ता फेरिए,काठमाडौं : नेपाली सेनाका प्रवक्ता फेरिएका छन्। शुक्रबार सहायक रथी विज्ञानदेव पाण्डेले प्रवक्ताको जिम्मेवारी सहायक रथी सन्तोष बल्लभ पौडेललाई हस्तान्तरण गरेका हुन्। २०७५ चैत २९ गते प्रवक्ताको जिम्मेवारी सम्हालेका पाण्डे शुक्रबारबाट जिम्मेवारीबाट बाहिरिएका हुन्। पाण्डेले आफ्नो कार्यकालमा सहयोगी भूमिका निर्वाह गर्ने सम्पूर्ण सञ्चारमाध्यम र पत्रकारप्रति आभार व्यक्त गरेका छन्।
मानव अधिकार आयोगले भन्यो : महामारीका बेला पत्रकारको रोजगारी सुनिश्चित गर,"काठमाडौं : राष्ट्रिय मानव अधिकार आयोगले कोरोना भाइरस (कोभिड१९) को महामारीको असहज परिस्थितिमा सञ्चारकर्मीलाई उचित पारिश्रमिकसहित श्रमको सम्मान गर्न तथा रोजगारीको हक सुनिश्चित गर्न सम्बन्धित सञ्चार प्रतिष्ठान तथा सरकारलाई आग्रह गरेको छ । आयोगमा सचिव वेदप्रसाद भट्टराईले शुक्रबार जारी प्रेस विज्ञप्तिमा कोभिड१९ को जोखिममा रही सूचना सम्प्रेषणमा महत्वपूर्ण जिम्मेवारी निर्वाह गरिरहेका पत्रकारलाई उचित पारिश्रामिक दिन आग्रह गरिएको छ । श्रमजीवी पत्रकारलाई उचित पारिश्रामिक दिन आयोगले सञ्चार तथा सूचना प्रविधि मन्त्रालयलाई पत्राचार गरेको छ । 'पत्रकारलाई सत्यतथ्य सूचना संकलन गर्ने वातावरण कायम हुन नसकेमा नागरिकको सुसूचित हुने मौलिक हकसमेत प्रभावित हुन जाने देखिन्छ,' विज्ञप्तिमा भनिएको छ, 'श्रमजीवी पत्रकारसम्बन्धी ऐनमा श्रमजीवी पत्रकारलाई मर्का पर्ने गरी निजको सेवा शर्त तथा सुविधामा परिवर्तन नगरिने उल्लेख छ ।' बन्दाबन्दीको अवस्थामा केही सञ्चारगृहबाट लामो समयदेखि कार्यरत सञ्चारकर्मीलाई पारिश्रमिकसमेत नदिइ, जिम्मेवारीबाट हटाइ तथा विनाकारण अतिदूर्गम स्थानमा सरुवा गरी मानसिकरुपमा तनावसमेत दिइएकाले कारवाही गरिपाउँ भनी आयोगमा पर्न आएको उजुरीप्रति आयोगको गम्भीर ध्यानाकर्षण भएको जनाएको छ । नेपाल पत्रकार महासंघले काठमाडौं उपत्यकालगायत विभिन्न जिल्लाबाट दुई हजारभन्दा बढी श्रमजीवी पत्रकार आफ्नो पेशाबाट पलायन हुनुपरेको जनाएको छ ।रासस"
कञ्चनपुरमा भित्रियो सलह,"महेन्द्रनगर : कञ्चनपुरको दक्षिणी क्षेत्र पुनर्वासबाट सलह महेन्द्रनगर भित्रिएको छ । बिहीबार साँझ पुनर्वास नगरपालिका १० मा देखिएको सलहको झुण्ड शुक्रबार कृष्णपुर नगरपालिका,शुक्लाफाँटा नगरपालिकाहुँदै बेदकोट नगरपालिका प्रवेश गरेको छ । दक्षिणी क्षेत्रबाट प्रवेश गरेको झुण्ड महेन्द्रनगर सदरमुकाम तर्फ आउँदैछ । कृषि ज्ञान केन्द्र कञ्चनपुरका प्रमुख रामचन्द्र भट्टले पुनर्वासमा देखिएको सलहको झुण्ड बेदकोट नगरपालिकाका पुगेको बताए ।'हामी सलहको झुण्डलाई पिछा गरिरहेका छौं, 'भट्टले भने, 'कृर्षि ज्ञान केन्द्रका प्राविधिकले केही ठाउँमा विषादी छरीरहेका छन् हामी किसानसँगै सलह भगाउँदैछौं।' अहिले सलहको झुण्ड बेदकोट नगरपालिका९ स्थीत नयाँ गाउँमा प्रवेश गरेको उनको भनाइ छ ।भारतको गौरीफण्टा क्षेत्रबाट सलह नेपाल प्रवेश गरेको हो । 'केही स्थानमा रुखका पात खाएको छ, अन्नबालीमा क्षति गरेको छैन, 'उनले भने, 'किसानले सलह आकाशमै छँदा थाल ठटाएर र धूँवा निकालेर धपाउन सफल भएका छन्।' सलह नियन्त्रणका लागि स्थानीय तहका कृषि शाखाका प्राविधिकलाई तयारी अवस्थामा बस्न आग्रह गरेको कृर्षि ज्ञान केन्द्रले जनाएको छ ।"
सिन्धुली अस्पतालमा थप ९ बेडको प्रसूति वार्ड सञ्चालनमा,"सिन्धुली : अस्पतालमा सुत्केरी गराउने महिलाको चाँप बढेपछि सिन्धुली अस्पतालमा नयाँ प्रसूति वार्ड निर्माण गरिएको छ । पाँच बेड भएको अस्पतालमा दैनिक दश जना बढी गर्भवति महिला सुत्केरी हुन आएपछि अस्पतालले २० दिनमै थप ९ बेडको प्रसूति वार्ड भवन तयार पारेको हो । सिन्धुली अस्पताल विकास समितिका अध्यक्ष प्रलाद पोखरेलका अनुसार अस्पतालमा सुत्केरी हुन आउने महिलाको संख्या बढेको र अस्पताका अन्य बेडहरु कोरोना संक्रमित राख्न आइसोलेसन बनाइएपछि नयाँ भवन बनाइएको हो । 'कुल २६ लाख २० हजार रुपैयाँको लागतमा  बेडसहितको वार्ड २० दिन लगाएर निर्माण सम्पन्न गरिएको हो । उक्त भवन बुधबारबाट संचालनमा आइसकेको छ।स्वास्थ्य मन्त्रालयको १३ लाख, स्वर्गीय मोहन विक्रम थापाकी जीवन संगिनी उर्मिला थापाबाट २ लाख, सामुदायिक वन उपभोक्ता महासंघ सिन्धुलीबाट १ लाख र नेपाली कांग्रेसका युवा नेता विजय कुवरबाट सहयोग २० हजार रुपैयाँसहित १६ लाख २० हजार रुपैयाँ लागतमा भवन निर्माण गरिएको हो । 'उक्त भवनमा गर्भवतीलाई शल्यक्रियापछि राख्नेगरी कमलामाई नगरपालिकाले १० लाख रुपैयाँमा ७ वटा वेडलगायतका स्वास्थ्य सामाग्री समेत सहयोग गरेपछि उक्त प्रसूति वार्ड संचालनमा आएको हो,' पोखरेलले भने । नवनिर्मित भवनमा सुत्केरी महिलालाई राख्ने गरिएको छ । यसअघि ५ वेड भएको प्रसूति कक्षमा ठाउँ अभावका कारण बिरामीलाई जिल्ला बाहिरका अस्पतालमा पठाउनुपर्ने बाध्यता थियो । अस्पतालमा ३ वेड आइसीयु र दुईवटा भेन्टिलेटर समेत संचालनमा रहेको छ ।"
अब लिम्पियाधुरा पुस्तकमा,"काठमाडौं : सरकारले लिम्पियाधुरासहितको नेपालको नक्सा, समग्र सीमासम्बन्धी तथ्यप्रमाण समेटेर पुस्तक प्रकाशन गर्ने भएको छ। भूमि व्यवस्था, सहकारी तथा गरिबी निवारण मन्त्रालयले सीमासँग जोडिएका विषयलाई विस्तृत रूपमा पुस्तकमा लिपिबद्ध गर्न नापी विभागमार्फत कामको थालनी गरेको हो। कालापानी, लिम्पियाधुरासम्मका भएका इतिहास, ऐतिहासिक पक्ष, अन्तर्राष्ट्रिय सीमा सिद्धान्तलाई राखेर तथ्यप्रमाणहरूसहित निकट भविष्यमै त्यो किताब प्रकाशन गर्ने तयारीमा छौं, मन्त्री पद्माकुमारी अर्यालले भनिन्। मन्त्रालयको नेतृत्वमा भूमि प्रशासनको क्षेत्रमा नयाँ ढंगले अगाडि बढ्न जमर्को गरिरहेको मन्त्री अर्यालले बताइन्। विगतभन्दा सिर्जनशील, प्रगतिशील र मौलिक ढंगले अगाडि बढ्ने प्रयत्नमा रहेको उनको भनाइ थियो। उनले राष्ट्रियताका सन्दर्भमा सिंगो राज्यलाई सहयोग पुग्ने गरी मन्त्रालयले महत्वपूर्ण काम गरेको बताइन्। विगतमा छुटाइएका भूभाग समेटेर नेपालको नक्सा जारी गरेको उनको भनाइ थियो। मन्त्रालयले प्रकाशन गरेको भूमि शब्दकोषको तेस्रो संस्करण र २०४७ सालयता मन्त्रालयद्वारा गठन गरिएका केन्द्रीय आयोगहरूको गठन आदेश, कार्यादेश, आयोगले गरेका कामकारबाही समेटिएको पुस्तक मन्त्री अर्यालले विमोचन गरेकी थिइन्। भूमि शब्दकोषले भूमिसम्बन्धी शब्दबारे ज्ञान बाँड्ने, कमजोरी सच्याउने उनको भनाइ थियो।"
कोरोनाले धरानमा मृत्यु भएका पुरुष १३ दिनअघि भारतबाट आएका थिए,"राजविराज : उपचारका क्रममा बिहीबार राति सप्तरीको राजविराजका६ का व्यापारी ७३ वर्षीय रामकृष्ण दासको मृत्यु भएको छ। कोशी ग्यासको प्रमुख डिलर र खाद बीज भण्डारका सञ्चालक दासको धरानस्थित वीपी कोइराला स्वास्थ्य विज्ञान प्रतिष्ठानमा उपचारका क्रममा मृत्यु भएको हो । भारतको दिल्लीबाट दरभंगा हुँदै कान्छा छोरा र श्रीमतीसहित दास १३ दिनअघि घर आएको वडा अध्यक्ष प्रेम यादवले जानकारी दिए । लकडाउनअघि श्रीमतीको कलेजोसम्बन्धी उपचारका लागि दिल्ली गएका उनी उपचारपछि आउन नपाएर भारतमै रोकिएका थिए । लकडाउन खुकुलो भएपछि १३ दिनअघि फर्किएका दासलाई श्वासप्रश्वासमा समस्या देखिएपछि बुधबार धरानस्थित वीपी कोइराला स्वास्थ्य विज्ञान प्रतिष्ठान भर्ना गरिएको थियो । दास मुटु र प्रोस्टेटका बिरामी थिए । दासको मृत्युपछि मात्र उनीहरु १३ दिनअघि भारतबाट राजविराज आएकोबारे स्वास्थ्य कार्यालय सप्तरीले जानकारी पाएको स्वास्थ्य कार्यालयका निमित्त कार्यालय प्रमुख दुनियालाल यादवले बताए । राजविराज नगरपालिका वडा नम्बर ६ का वडा अध्यक्ष प्रेम यादवका अनुसार श्रीमतीको उपचार गरेर १३ दिनअघि फर्किएका दास परिवार घरमा बस्न थालेपछि आफूले जानकारी पाएको र होम क्वारेण्टाइनमा बसेको जानकारी दिए । कोराना संक्रमित दासको मृत्युपछि उनको श्रीमती, छोरा, बुहारी, नाती, नातिनी र घरपसलमा कार्यरत कर्मचारीको स्वाब संकलन गर्न लागिएको स्वास्थ्य कार्यालय, सप्तरीले जनाएको छ । कोशी ग्यासको प्रमुख डिलर र खाद बीज भण्डारका सञ्चालक दासको राजविराज ६ सिरहा रोडस्थित घरमै पसल छ । चित्रगुप्त सेवा समितिका पूर्व अध्यक्ष, नेपाल पशुपंक्षी औषधि व्यवसायी संघका पूर्व जिल्ला अध्यक्ष, सप्तरी उद्योग बाणिज्य संघका सल्लाहकार, राजविराज हटियास्थित राधाकृष्ण मन्दिर र डिंहवार थान निर्माण समितिका कोषाध्यक्ष, विभिन्न बीमा संस्थानका सिनियर अभिकर्ता दास सामाजिक कार्यमा सक्रिय थिए । नेपालमा कोरोना संक्रमणका कारण मृत्यु हुनेको संख्या ४० पुगेको छ भने कोरोना संक्रमणले मृत्यु हुने दास सप्तरीको पहिलो व्यक्ति हुन् । कोरानाले धरानमा ७३ वर्षीय वृद्धको मृत्यु"
काठमाडौं उपत्यकामा थप ३ जनामा देखियो कोरोना संक्रमण,काठमाडौं : काठमाडौं उपत्यकामा थप ३ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले उपत्यकामा शुक्रबार थप ३ जनामा कोरोना संक्रमण भएको पुष्टि गरेका हुन्।विभिन्न प्रयोगशालामा गरिएको परीक्षणमा काठमाडौंका १ जना र भक्तपुरका २ जनामा कोरोना संक्रमण देखिएको हो। यस्तै शुक्रबार थप १०१ जनामा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १७ हजार ४४५ पुगेको छ ।मन्त्रालयका अनुसार पछिल्लो २४ घन्टामा २८५ जनाले कोरोना जितेर घर फर्किएका छन्। योसहित कोरोना जित्नेको कुल संख्या ११ हजार ५ सय ३४ पुगेको छ। बिहीबार मात्र १६६ जनामा कोरोना भाइरस संक्रमण देखिएको थियो। मन्त्रालयका प्रवक्ता डा गौतमकाअनुसार पछिल्लो २४ घण्टामा ४ हजार ६सय ८८ जनाको पीसीआर नमुना परीक्षण भएका छन् ।यी नमूना २७ वटा प्रयोगशालाबाट गरिएको हो। क्वारेन्टाइनमा रहनेको संख्या २२ हजार ७५६ पुगेको छ। यस्तै मन्त्रालयकाअनुसार आइसोलेसनमा ५ हजार ८७१ जनाको उपचार भइराखेको छ ।
सुरक्षा गार्डको खुकुरी खोसेर गाउँपालिका अध्यक्षमाथि प्रहार,विराटनगर : मोरङको केराबारी गाउँपालिकाका अध्यक्ष रोहित कार्कीमाथि शुक्रबार बिहान खुकुरी प्रहार भएको छ । पटके करको विषयलाई लिएर विवाद हुँदा उनीमाथि ११:४५ बजेतिर खुकुरी प्रहार भएको प्रहरीले जनाएको छ । खुकुरी प्रहार गर्ने केराबारी१० का ३२ वर्षीय भवन ठकुरीलाई प्रहरीले नियन्त्रणमा लिएको छ । उनलाई नियन्त्रणमा लिन नेपाल र सशस्त्र प्रहरीको अलगअलग टोली परिचालन गरिएको थियो । ठकुरीले गाउँपालिका कार्यालयका सुरक्षा गार्डको खुकुरी खोसेर कार्कीमाथि प्रहार गरेको प्रहरीको प्रारम्भिक अनुसन्धानबाट खुलेको छ । केराबारी१० स्थित गाउँपालिकाको कार्यालयमा आइपुग्ने वित्तिकै सुरुमा चक्कु प्रहार गरेका ठकुरीले त्यसलगत्तै सुरक्षा गार्डको खुकुरी खोसेर हानेको प्रहरीले जनाएको छ । चक्कु उनले कहाँबाट ल्याएका थिए भन्ने खुल्न बाँकी छ । घटनामा प्रयोग गरिएको खुकुरी र चक्कु प्रहारीले नियन्त्रणमा लिएको छ । खुकुरी प्रहारबाट कार्कीको टाउकोमा दुई ठाउँ तथा हात र पेटमा चोट लागेको मोरङ प्रहरीका प्रवक्ता डीएसपी मानबहादुर राईले बताए । घाइतेलाई उपचारका लागि नोबेल शिक्षण अस्तपाल विराटनगर ल्याइएको छ । घटनामा संलग्न ठकुरीले २०७६०७७ को असार मसान्तसम्म गाउँपालिकाको ठेक्का लिएका थिए । साउन १ देखि गाउँपालिका आफैले कर उठाउन थालेपछि सुरु भएको विवादका विषयलाई लिएर कार्कीमाथि खुकुरी प्रहार भएको प्रहरीले बताएको छ । पशु किसानलाई गल्याङको एक करोड अनुदान
नेपालले भारतसँग वार्ता गर्ने,"काठमाडौं : नेपालले सीमावर्ती क्षेत्रमा भारतले निर्माण गरेको बाँधका कारण नेपालीभूमि डुबानमा परेको विषयमा भारतीय पक्षसँग वार्ता गर्ने भएको छ। ऊर्जा, जलश्रोत तथा सिंचाइमन्त्री वर्षमान पुन अनन्तले शुक्रबार मन्त्रालयका उच्चअधिकारीलाई भेला गरेर उक्त निर्देशन दिएका हुन्। मन्त्री पुनले सीमा क्षेत्रमा बाढी तथा डुबान समस्या समाधानका लागि बाढी तथा डुबान व्यवस्थापनसम्बन्धी नेपालभारत संयुक्त समिति (जेसीआइएफएम) को बैठक तत्काल डाक्नेबारे भारतीय पक्षसँग वार्ता गर्न निर्देशन दिए। दुवै देशका सहसचिव रहने उक्त समितिको नेतृत्व नेपालकातर्फबाट सिंचाई विभागका महानिर्देशक मधुकरप्रसाद राजभण्डारीले गर्नेछन्। बाढी र डुबानका कारण तराई क्षेत्रमा समस्या बढेको छ, मन्त्री पुनले भने, समस्या समाधानका लागि तत्काल भारतीय पक्षसँग सम्पर्क गरेर जेसीआइएफएमको बैठक डाक्नुस्।मन्त्री पुनले मन्त्रालयको राजनीतिक नेतृत्वको हिसाबले साधान श्रोतको कुनै कमीहुन नदिने स्पष्ट पारे। नियमित कार्यतालिका अनुसार जेसीआइएफएमको बैठक हरेक वर्ष नोभेम्बर महिनामा बस्ने गरेको सिंचाई मन्त्रालयका सचिव रवीन्द्रथान श्रेष्ठले जानकारी दिए। सचिव श्रेष्ठले भारतीय पक्षसँग अनौपचारिक तहमा भने समस्या समाधानबारे कुराकानी भइरहेको बताए।"
धारामा पानी लिन गएकी किशोरी बलात्कृत,वीरगन्ज : पर्साको जगरनाथपुर गाउँपालिकामा १५ वर्षीया किशोरी बलात्कृत भएकी छन् । शुक्रबार बिहानै घर छेउकै धारामा पानी लिन गएकी किशोरीलाई स्थानीय दुई युवकले नियन्त्रणमा लिएर बलात्कार गरेको किशोरीले प्रहरीसँग बताएकी छन् । चापकलबाट २ जनाले नियन्त्रणमा लिएर गएको भए पनि एक युवकले मात्रै आफूलाई बलात्कार गरेको पीडित किशोरीले प्रहरीलाइ बताएकी छन् । बलात्कार पछि दुवै भागेको र आफू होसमा आएपछि मात्रै अभिभावकलाई घटनाबारे जानकारी दिन सकेको किशोरीले बताइन् । पीडित किशोरीलाई स्वास्थ्य परीक्षणका लागि वीरगन्जको नारायणी अस्पतालमा पठाइएको पर्साका प्रहरी नायव उपरीक्षक मनोजित कुवँरले जानकारी दिए । आरोपित युवक फरार भएको र उनीहरुको प्रहरीले खोजी गरिरहेको प्रहरी नायव उपरीक्षक कुवँरले बताए । किशोरीका गाउँलेले भने गाउँपालिकाका जनप्रतिनिधिले घटनालाई दबाउन प्रयास गरेपनि पीडित किशोरीका अभिभावकले नमानेपछि घटना बाहिर आएको हो । प्रहरीले आरोपितलाई पक्राउ गर्न खोज्दा जनप्रतिनिधिले अवरोध समेत गरेको गाँउलेले बताएका छन् ।
पशु किसानलाई गल्याङको एक करोड अनुदान,"स्याङ्जा : गल्याङ नगरपालिकाले नगरभित्रका पशु किसानलाई १ करोड रुपैयाँ अनुदान वितरण गरेको छ । नगरपालिकाले दुधालु गाईभैंसी खरिदसहित दूध अनुदानतर्फ ७५ लाख र बाख्रा, बंगुर, कुखुरा अनुदान तथा यान्त्रिकरणतर्फ २५ लाख रकम खर्च गरेको जनाएको छ । आर्थिक वर्ष २०७६०७७ को वार्षिक बजेट अनुरुप कृषि र पशु क्षेत्रमा एक करोड रुपैयाँ अनुदान उपलब्ध गराएको नगर प्रमुख भुपराज अधिकारीले जानकारी दिए । उनले भने, 'किसानले उत्पादन गरेनन् भने हामी भोकै पर्नेछौं, किसानका उत्पादनका आधारमा अनुदान दिनेगरी विशेष योजना बनाएका हौं ।' नगरपालिकाका पशु शाखा प्रमुख शुशिल अर्यालले भने, 'गत वर्षको नगरसभाले दूधमा प्रतिलिटर १५ रुपैयाँ अनुदान दिने निर्णय गरेको थियो । नगरभित्रका ४ सय ३६ जनाले वर्षभरिमा ४८ लाख रुपैयाँ बुझेका हुन्। उनले, दूध संकलन केन्द्रमा रहेको रेकर्डका आधारमा किसानलाई सो रकम भुक्तान गरेको र सबैभन्दा बढी रकम यसैमा खर्च भएको जनाए । गल्याङका दूध बिक्री गर्ने किसानका लागि मात्र यो सुविधा दिइएको हो । जुन किसानले सहकारीमा दुध बिक्री गर्छन्, सहकारीले फ्याट र गुलियोपनको आधारमा दु:खको मुल्य निर्धारण गर्छ । सोही दूधमा नगरपालिकाले प्रति लिटर १५ रुपैयाँ थप गरेर दिने गरेको हो । पशुधन विमा कार्यक्रममा १० लाख, क्रण अनुदानमा १२ लाख ८४ हजार, बंगुरपालनतर्फ १० लाख, बाख्रापालनतर्फ १५ लाख र कुखुरा फर्मका लागि १ लाख ४० हजार रुपैयाँ उपलब्ध गराएको नगरपालिकाले जनाएको छ । यसैगरी, दूध संकलन तथा क्षमता विस्तारमा दुईवटा फर्मलाई २ लाख, घाँस विकास कार्यक्रम ३ लाख, थुनेलो नियन्त्रणमा ६७ हजार र कृतिम गर्भाधान सेवाका लागि २ लाख, दुधालु फार्म सुधारमा १३ लाख रुपैयाँ नगरपालिकाले अनुदान वितरण गरेको छ । नगरले यान्त्रिकरण कार्यक्रम अन्र्तगत ७० प्रतिशत अनुदानमा ११ लाख वितरण गरेको नगरप्रमुख अधिकारीले जानकारी दिए ।"
बलात्कारीविरुद्ध उजुरी हालेर जेल पठाउनेकै हत्या !,"राजविराज : गरिबले कहिल्यै खुसी हुन नपाइने रहेछ, जीवनभर गरिने संघर्षमा कि हार्नु पर्ने कि मर्नुपर्ने ? आँखाबाट बलिन्द्र आँसु बगाउँदै सप्तरीको शम्भुनाथ नगरपालिका३ कचन्दाहाकी ४१ वर्षीया घुरनीदेवी रामले सोधेको प्रश्नको जवाफ कसैसँग थिएन । न्यायका लागि राजविराज आएकी घुरनीदेबी लगातार रोइरहेकी थिइन् । चार दिनअघि हत्या भएका उनको श्रीमान ४२ वर्षीय त्रिभुवन रामको शवको पोष्टमार्टम हुन सकेको छैन । हत्याको खबर सुनेर रुपनी, विष्णुपुर, रमपुरा लगायत गाउँबाट आएका आफन्तहरूले सारीको सप्कोले उनको आँशु पुछिदिने र सम्झाउने कोसिस गरिरहेका थिए । घुरनीदेवीका तीन छोरीमध्ये जेठीको मात्र विवाह भएको छ, माइली छोरीको विवाह गर्ने उमेर भएको छ, एक छोरी र कान्छा छोरा सानै छन् । सबै जिम्मेवारी सम्झिएर उनी आफूलाई एक्लो र बेसहारा सम्झिन्छिन् । घुरनीका अनुसार उनका श्रीमानले सामुहिक बलात्कारको उजुरी गरेर अपराधीहरुलाई कैदसजाय गराएकै कारण उनको हत्या भएको थियो । साथै घुरनीका श्रीमानले पुर्खौँदेखि खनजोत गर्दैआएको प्रमाणको आधारमा जग्गाको मोहीयानी हक लिएका थिए । जसले गर्दा घुरनीका श्रीमान त्रिभुवन रामको हत्या आफन्तहरुबाटै भएको उनको आरोप छ । सामुहिक बलात्कारको आरोपका दोषीका बाबु, काका, दाजु र मोही जग्गा विवादका विपक्षीहरु मिलेर सोमबार राति १० बजे कचन्दाहा टोलदेखि दुई सय मिटर दक्षिणपूर्व जाने बाटोबाट रामलाई अपहरण गरी धारिलो हतियारले कुटपिट गरी हत्या गरेर मुतनी नदीमा फालेकोे घुरनीको आरोप छ । हत्या गरिएको चोट र घिसारेको दाग देखिएपछि प्रहरीले कर्तव्य गरी मारिएको पहिले नै पुष्टि गरेको थियो । तीन दिनको अनुसन्धानपछि जिल्ला प्रहरी कार्यालयले सात जना विरुद्ध उजुरी दर्ता गरेको छ । जसमध्ये शम्भुनाथ नगरपालिका३ कचन्दाहाका ४५ वर्षीय शम्भु साह, उनका भाई ४० वर्षीय प्रभु साह, ३२ वर्षीय पंकज चौधरी र ३५ वर्षीय सुन्दर भनिने सुरेन्द्र पाल गडेरी पक्राउ परेको एसपी कृष्ण प्रसाईले बताए । छोरा, भतिजा, भाईलाई जेलमा सडाएको र मोहियानी हक लिएको आवेशमा योजना बनाइ अपहरण गरी हत्या गरेको भन्दै मृतककी पत्नी घुरनीदेवी रामले दिएको उजुरी दर्ता गरिएको एसपी प्रसाईले बताए । गाउँमा २०७४ फागुन २७ गते भएको सामुहिक बलात्कारको एक घटनामा रामकै उजुरीका आधारमा गाउँका युवाहरू एटलाण्टिक चौधरी, अजयकुमार चौधरी, अर्जुनकुमार साह र मनोजकुमार साह राजविराज कारागारमा कैद छन् । उनीहरूलाई सप्तरी जिल्ला अदालतले ०७६ माघ २९ गते अभियोग दावी पुग्ने फैसला गर्दै जनही १० वर्ष कैद सजायको फैसला गरेको छ । फरार रहेका बबी चौधरी र मिथलेशकुमार साहको हकमा मुद्दा मुल्तबी रहेको छ । कान दुखेको औषधी लिन पसल निक्लिएकी बालिकालाई घर छेउकै गहुँ खेतमा लगी उनीहरुले सामुहिक बलात्कार गरेर मोबाइलबाट भिडिओ बनाएको आरोप छ । यसैगरी सोमबार साँझ मात्र इलाका प्रहरी कार्यालय रुपनीमा भएको छलफलमा त्रिभुवन रामले मोहियानी हक पाउने निर्णय भएको थियो । जग्गाधनी रासलाल पालले आफ्नो खेतमा रामलाई खेती गर्न रोकेपछि जग्गाका विषयमा प्रहरी कार्यालयमा भएको छलफलमा रामले हजुरवुवा झौलाई रामकै पालादेखि मोही रहेको प्रमाण देखाएपछि खेत खनजोत गरी आधा बाली खान पाउने गरी रामको पक्षमा निर्णय भएको थियो । तर खुसी हुँदै गाउँ फर्किएका रामले श्रीमती घुरनी र परिवारसँग खुसी साट्न पनि पाएनन् । आफ्नो पक्षमा भएको फैसला सुनाएर आउँछु भन्दै गाउँको चोकमा निक्लिएका त्रिभुवन सोही रातिदेखि वेपत्ता भए । घर फर्किने क्रममा बाटोबाटै वेपत्ता उनको शव हत्या गरिएको अवस्थामा फेला पयो । खोजतलाश गर्दै जाँदा रामको शव हत्या गरी फालिएको अवस्थामा गाउँकै मुतनी नदीमा मङ्गलबार साँझ फेला परेको थियो । घटनास्थल पुगेका जिल्ला प्रहरी कार्यालय सप्तरीका इन्स्पेक्टर बाबुराम कार्कीका अनुसार प्रहरी घटनास्थल पुग्दा उनको टाउको र चिउडोमा चोट लागेको थियो, कानबाट रगत बगिरहेको थियो । प्रहरी निरीक्षक कार्कीका अनुसार अन्यत्र कतै हत्या गरेर नदीमा ल्याएर मिल्काएको प्रारम्भिक अनुमान छ । हत्यापछि शवलाई खेतको बाटोमा बोकेर तथा घाँसमा घिसारेर लगेकाले छाती, कुहिनाका छाला खुइलिएको छ । खुट्टा समातेर घिसारी नदीमा लगेर मिल्काएको देखिन्छ, निरीक्षक कार्कीले भने । सोही घटनापछि मृतकका आफन्त र गउँलेले घटनाको छानविन गर्न र दोषीमाथि कडा कारवाही गर्न माग गर्दैआएका छन् । मृतकको शव राजविराजमा पोष्टमार्टम हुन नसकेपछि पोष्टमार्टमका लागि धरानस्थित विपी कोइराला स्वास्थ्य विज्ञान प्रतिष्ठान धरान पुयाइएको छ ।"
सलहले जाजरकोटमा बाली क्षति,"जाजरकोट : जाजरकोटमा सलह प्रवेश गरेको छ । जिल्लाको नलगाड नगरपालिका ८ मा सलहले जंगल र बालीनाली पुरै ढाकेको छ । जिल्लाका सवै ठाउँमा फाटफुट रुपमा साता अघि नै सहल देखिएपनि खासै क्षति भएको थिएन । बिहीबार नलगाडमा भित्रिएको सलहको समूहले भने मकै र धानबालीमा क्षति पुर्याएको स्थानीय सरिता सिंहले बताइन् । 'जंगल पुरै ढाकेको छ । मकै बारी र धान खेतीमा पनि सहल प्रवेश गरेको छ । किसानहरु चिन्तित भएका छन्।' उनले भनिन्, सलह भगाउन स्थानीयहरु बाजा बजाउने, आगो बालेर धुवाँ निकाल्ने, थाल ठटाउने गर्न थालेका छन् । त्यति गर्दा पनि भागेको छैन । कृषि विकास कार्यालय जाजरकोटका प्रमुख गणेश अधिकारीले जिल्लाभर केही दिन देखि फाटफुट रुपमा देखिएको सलह बिहीबारदेखि नलगाडमा ठूलो समूह प्रवेश गरेको बताए । उनले बालीनालीमा क्षति हुन नदिन थाल ठटाउन र बाजा बजाउन आग्रह गरिएको बताए ।"
कालिकोटमा विद्युत सेवा अवरुद्ध,"कालिकोट : पहिरोका कारण कालिकोटमा विद्युत सेवा अवरुद्ध भएको छ । जिल्लाको रास्कोट नगरपालिका र सान्नीत्रिवेणी गाउँपालिकाको सीमाना सान्नीगाड खोलामा रहेको पोत्मारा साना जलविद्युत आयोजनाको क्यानेल शुक्रबार बिहान पहिरोले भत्किएपछि विद्युत सेवा अवरुद्ध भएको हो । नेपाल विद्युत प्राधिकरण कालिकोट वितरण केन्द्रका प्रमुख मेगराज जोसीले पहिरोका कारण पोत्माराको विद्युत उत्पादन पूर्ण रुपमा बन्द भएको जानकारी दिए । उनले पोत्मारा साना जलविद्युत आयोजनामा विद्युत उत्पादन बन्द भएसँगै कालिकोटमा अनिश्चितकालका लागि विद्युत सेवा अवरुद्ध भएको बताए । उनका अनुसार अबिरल वर्षाका कारण शुक्रबार बिहान ४ बजेतिर पोत्मारा विद्युतको क्यानल माथिबाट ठूलो पहिरो खस्यो । करीब ३० मिटर क्यानल भत्काएको छ । विद्युत उत्पादन बन्द भएपछि कालिकोट अन्धकार भएको छ । जिल्ला सदरमुकाम मान्मदेखि करिब १३ कोष पश्चिममा रहेको पोत्मारा साना जलविद्युत आयोजनाको उत्पादनले जिल्लाको रास्कोट नगरपालिका, सान्नीत्रिवेणी गाउँपालिका र जिल्ला सदरमुकाम समेत रहेको खाँडाचक्र नगरपालिकामा विद्युत सेवा विस्तार गरिएको थियो । सेवा अवरुद्ध भएपछि नेपाल विद्युत प्राधिकरण कालिकोट वितरण केन्द्रका प्रमुख मेगराज जोसीसहितको प्राविधिक टोली सदरमुकामबाट विद्युतगृहतिर गएको छ । पोत्माराकै विद्युतको भरमा रहेको जिल्लाका सञ्चारमाध्यम, टेलिफोन सेवा, सरकारी कार्यालयको काम समेत प्रभावित भएको छ । सान्नीगाड पोत्मारा साना जलविद्युत आयोजना २०६५०६६ बाट नियमित संचाललनमा आएको थियो । २०७० साल असार ३ गते आएको बाढीले एक वर्षसम्म सेवा अवरुद्ध भएको थियो । त्यतेबेला पहिरोले एकजना प्राविधिकसहित ११ जनालाई बगाएर बेपत्ता बनाएको थियो। त्यसपछि पनि पटकपटक पहिरोको सिकार भएको उक्त आयोजना पुन : पहिरोले अवरुद्ध भएको छ। नेपाली कांग्रेसका प्रदेश युवा नेता दमनबहादुर शाहीले पोत्मारा साना जलविद्युत आयोजनाको विकल्प नखोजिँदा कालिकोट पटकपटक अन्धकार बन्न बाध्य भएको बताए ।"
विपद् व्यवस्थापनमा बेवास्ता,"धनगढी : सुदूरपश्चिम प्रदेश विपद् व्यवस्थापन कोषमा केवल ५० लाख रुपैयाँ रहेको छ। यसले प्रदेश सरकारले विपद् व्यवस्थापनका लागि कुनै तयारी नगरेको देखाउँछ। आन्तरिक मामिला तथा कानुन मन्त्रालयका उपसचिव तेजप्रकाश जोशीका अनुसार कोषबाट १० लाख रुपैयाँ बझाङका पहिरो पीडतलाई राहतस्वरूप दिइएको छ। आर्थिक मामिला तथा योजना मन्त्रालयले ५० लाख रुपैयाँ कोषमा जम्मा गरेको छ उनले भने। प्रदेशमा सञ्चालनमा ल्याउने भनिएको आपत्कालीन कार्य सञ्चालन केन्द्र निर्णय गरेको एक वर्ष वित्दा पनि अझै सञ्चालनमा आउन सकेको छैन। २०७५ असार १९ मा बसेको सुदूरपश्चिम प्रदेश आपत्कालीन केन्द्रको बैठकले धनगढीमा उपयुक्त भण्डार गृह र उद्धार सामग्रीको पूर्वतयारी गरिने निर्णय गरेको थियो। आन्तरिक मामिला तथा कानुन मन्त्रालयले ८४ लाख २० हजार रुपैयाँको लागतमा प्रिफ्याव प्रविधिको भवन निर्माण गरिरहेको छ। सो भवनको ७२ प्रतिशत बढी काम पूरा भइसकेको मन्त्रालयले जनाएको छ। मन्त्रालयका सूचना अधिकारी लक्ष्मीराज जोशीले भने, निर्माण कार्य लगभग पूरा भइसकेको छ। एकदुई हप्ताभित्रै दिपायलमा रहेका उपकरणलाई मन्त्रालयमै जडान गरिनेछ। उनले सञ्चार, डिस्पले बोर्डलगायत आवश्यक उपकरण जडान गरिने बताए। प्रदेश सरकारले प्रदेशमा रहेका ८८ वटै स्थानीय तहमा प्राविधिक दृष्टिले उपयुक्त स्थानमा कम्तिमा पनि एक हेलिप्याड बनाउने भनेको थियो। यसका लागि नौ वटै जिल्ला समन्वय समिति मार्फत अनुरोध गरी सबै जिल्ला विपद् व्यवस्थापन समितिलाई जानकारी दिने निर्णय गरेता पनि त्यो निर्णय पनि कागजमै सीमित छ। सुदूरपश्चिम प्रदेश सरकारका मुख्यमन्त्रीको नेतृत्वमा गठित विपद् व्यवस्थापन परिषदको पहिलो बैठक असार १६ गते एक वर्षपछि बसेको छ। सुदूरपश्चिम प्रदेश सभाले २०७६ वैशाख १२ गते प्रदेश विपद् जोखिम न्यूनीकरण तथा विपद् व्यवस्थापनसम्बन्धी ऐन पारित गरेको थियो। बैठकले कार्यकारी समितिले तयार पारेको विपद् व्यवस्थापन योजना र प्राकृतिक विपद्बाट कृषि एवं पशुपंक्षी व्यवसायको क्षेत्रमा पुर्याएको क्षतिमा राहतसम्बन्धी मापदण्ड, २०७७ लाई स्वीकृतिसँगै ९ वटा निर्णय गरेको थियो। बैठकले प्रदेश सरकारका सबै मन्त्रालय, स्थानीय विपद् व्यवस्थापन समिति तथा प्रदेशस्थित सुरक्षा निकायलाई विपद पूर्वतयारी गरी धनजनको क्षति हुन नदिन सर्कुलर गरेको छ। यसका लागि सवारी आवागमन सुचारु राख्न आवश्यक पर्ने जनशक्ति र हेभी इक्विपमेन्ट तथा अन्य व्यवस्थापकीय कार्य गरी तयारी अवस्थामा रहन निर्देशन दिनेसमेत निर्णय गरेको हो।"
"सुनसरीको सीमा क्षेत्रमा मध्यरात गोली हानाहान, दुई जना घाइते","इटहरी : सुनसरीको देवानगञ्ज ३ स्थित नेपालभारत सीमा क्षेत्रमा बिहीबार राति प्रहरी र आपराधिक समुहबीच गोली हानाहान भएको छ। सो क्रममा प्रहरीको गोली लागेर दुई जना घाइते भएका छन्। उनीहरुलाई प्रहरीले नियन्त्रणमा लिएको छ। घाइते हुनेमा देवानगञ्ज २ का २३ वर्षीय पिन्टु यादव र देवानगञ्ज ३ का राजेश यादव रहेको सुनसरीका एसपी कमल थापाले जानकारी दिए। उनीहरुको तिघ्रा र खुट्टामा गोली लागेको छ। जिल्ला अस्पताल इनरुवामा सामान्य उपचारपछि धरानस्थित विपी कोइराला स्वास्थ्य विज्ञान प्रतिष्ठान लगिएको छ। राति १२ बजे गस्तीमा रहेको प्रहरीले सर्च अप्रेसन गर्ने क्रममा पाँच जनाको उक्त समूहले प्रहरीमाथि गोली चलाएको हो। प्रहरीले पनि १२ राउण्ड फायर गरेको थियो। दुई जनालाई गोली हानी नियन्त्रणमा लिएपनि बाँकी भने भागेर सीमा पार गएका छन्। प्रहरीले घटनास्थलबाट अटोमेटिक युएसए पेस्तोल एउटा, ६ राउण्ड गोली र २ थान म्यागेजिन बरामद गरेको छ। यस्तै बिआर ३८ भि ३५२८ र अन टेष्ट १२५ सीसीको साइन मोटरसाइकल पनि बरामद गरेको छ। नेपालभारत सीमामा तस्कर तथा आपराधिक समूह र प्रहरीबीच पटक पटक झडप हुने गरेको छ।"
कुलोमा डुबेर बालकको मृत्यु,विराटनगर : मोरङको केराबारी गाउँपालिका७ मा बिहीबार राति कुलोमा डुबेर मृत्यु भएको अवस्थामा एक बालकको शव भेटिएको छ । पाँचथरको मिक्लाजुङ गाउँपालिका२ घर भएका हर्कबहादुर लिम्बूको छोरा ३ वर्षीय वियन लिम्बूको पानी बगिरहेको कुलोमा डुबेर मृत्यु भएको अवस्थामा शव भेटिएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले बताए । बालक केराबारीस्थित मावली घरमा बस्दै आएका थिए । उनलाई राति ९ बजे आफन्तले मृत फेला पारेपछि प्रहरीलाई खबर गरेका थिए । शव पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान लगेर प्रहरीले घटनाको अनुसन्धान सुरु गरेको छ ।
पाल्पाबुटवल सडक फेरि अवरुद्ध,तानसेन : ३ दिन अवरुद्ध भई एक दिन मात्र सञ्चालनमा आएको पाल्पाबुटवल सडक पुन पहिरोका कारण अवरुद्ध भएको छ । बिहीबार रातिदेखिको अविरल वर्षाका कारण पाल्पाबुटवल सडक खण्डको गौडेपुलमा पुन पहिरो झरेपपछि सडक अवरुद्ध भएको हो । तानसेन नगरपालिका८ गौडेपुल र तिनाउँ गाउँपालिकाको५ मस्याम कालीमाटी क्षेत्रमा पहिरो खसेका कारण सडक अवरुद्ध भएको जिल्ला प्रहरी कार्यालय पाल्पाका सूचना अधिकारी मदन गिरीले जानकारी दिएका छन् । पहिरो पन्छाउन डिभिजन सडक कार्यालयबाट डोजर पठाउनका लागि समन्वय भइरकेको पाल्पा प्रहरीले जनाएको छ । यसअघि पाल्पाबुटवल सडक खण्डको दोभान क्षेत्रमा पहिरो खस्दा ३ दिनसम्म राजमार्ग पूर्णरुपमा अवरुद्ध भएको थियो ।
हत्याका आरोपी १४ वर्षपछि पक्राउ,"झापा : हत्या घटनाका आरोपी १४ वर्षपछि पक्राउ परेका छन्। घटनाका आरोपीलाई जिल्ला प्रहरी कार्यालय झापाले बिहीबार पक्राउ गरेको हो । कुटपिट गरी हत्या गरेको आरोपमा पक्राउ परेका मेचीनगर नगरपालिका ५ बस्ने ४१ वर्षीय बौदल लामगाधे विक भनिने पुण्यप्रसाद विश्वकर्मालाई बिहीबार पत्रकार सम्मेलन गर्दै प्रहरीले सार्वजनिक गरेको हो । १४ वर्षपछि पक्राउ परेका विश्वकर्मा बीचको अवधिमा उनी दुबई, भारतलगायत नेपालकै विभिन्न जिल्लामा लुकीछिपी नाम परिवर्तन गरी बस्दै आएका थिए। घटनाको विवरणअनुसार २०६३ साल चैत २४ गते जिल्लाको साबिक टागनडुब्बा गाविस वडा नम्बर ९ हाल झापागाउँपालिका ३ स्थित नन्दलालविश्वकर्माको घरमाम बस्ने ३५ वर्षीय नत्थु विश्वकर्माको साइकल टागनडुब्बाकै कामाटोलि बजारबाट नसोधि आरोपित पुण्यप्रसादले रक्सीले मातेको सुरमा आफ्नो घर पुर्याए थिए । आफ्नो साइकल किन नसोधि ल्याएको भनि सोध्दा उल्टै नत्थुमाथि कुटपिट गरी गम्भीर घाइते बनाएका थिए । घाइते भएका नत्थुको घटना भएको भोलिपल्टै विराटनगरस्थित विराट नर्सिङ होममा उपचारको क्रममा मृत्यु भएको जिल्ला प्रहरी कार्यालय झापाका प्रहरी प्रमुख कृष्णप्रसाद कोइरालाले जानकारी दिए । पुण्यप्रसादको कुटपिटबाट नत्थुको मृत्यु भएपछि मृतकका ससुरा रामबहादुर विकले प्रहरीमा कुटपिट गरी कर्तव्य ज्यान मुद्दामा किटानी जाहेरी दिएका थिए । १४ वर्षदेखि फरार रहेका पुण्यप्रसादलाई प्रहरीले असार ३० गते पक्राउ गरिएको एसपी कोइरालाले जानकारी दिए । कोईरालाले भने, 'कोरोनाको त्रासले उनी घर फर्केका रहेछन् । घर आएकै बखतमा मेचीनगर ८ स्थित इंट्टाभट्टा चौकबाट प्रहरीले पक्राउ गरेको हो ।' त्यसोत प्रहरीमा उजुरी दिएका मृतकका ससुराको समेत अहिले मृत्यु भइसकेको छ । कोइरालाकाअनुसार मृतककी श्रीमती चन्द्रीका र आफन्त पहिचान गरेपछि मात्र उनलाई पक्राउ गरिएको हो । उनको नागरिकतामा पुण्यप्रसाद विश्वकर्मा नाम उल्लेख छ। तर, उनैलाई बौदल लामगाधे भनेर सबैले चिन्थे । त्यही नामको फाइदा उठाएर उनी यतिका दिनसम्म फरार भएर विभिन्न स्थानमा बसेको जिल्ला प्रहरी कार्यालय झापाका प्रहरी नायव उपरीक्षक राकेश थापाले जानकारी दिए । थापाकाअनुसार अदालतबाट कर्तव्य ज्यान मुद्दामा सात दिनको म्याद थप गरी उनीमाथि अनुसन्धान भइरहेको छ । प्रहरीले श्रीमान् नत्थुको हत्यारालाई पक्राउ गरेपछि पत्रकार सम्मेलनमा उपस्थित भएकी मृतककी श्रीमती चन्द्रीकाले भनिन्, 'अब श्रीमान्को आत्माले शान्ती पाउनेछ ।' आफ्ना बुवाको हत्याका अभियुक्त पक्राउ परेपछि मृतकका छोरा सरोजले न्याय पाएको महसुस भएको प्रतिक्रिया दिए।"
"पहिरो प्रभावित क्षेत्रमा हेलिकप्टर उडेको उड्यै, राहत सदरमुकाममै थन्कियो","बेनी : मुख्यमन्त्रीसहित प्रदेशका मन्त्रीहरु राहत लिएर आउने खबरले मालिका गाउपालिका७ बिमका पहिरो पीडित बिहीबार बिहानैदेखि केही खुसी हुँदै उनीहरुको प्रतीक्षामा थिए । आकाशमा सेनाको हेलिकप्टर देखेपछि बाइन्दफाँटको मालिका आधारभूत विद्यालयमा बसेका पहिरो पीडित र स्थानीयबासी मुख्यमन्त्री पृथ्वीसुब्बा गुरुङ, सामाजिक विकास मन्त्री नरदेवी पुन र भौतिक पूर्वाधार मन्त्री रामशरण बस्नेतको स्वागतको तयारीमा जुटे । आफ्ना गुनासा, समस्या सुनाउला र केही राहत सामग्री पनि पाउला भन्ने पहिरो पीडितको आशा निराशामा बदलियो । उनीहरुको पीडा सुन्न र सहायता गर्न बिममा हेलिकप्टरबाट कोही झरेनन्। बेनीबाट हेलिकप्टरबाट खाद्यान्न, लत्ताकपडा, खानेपानीको पाइप लगायतका सामग्री ल्याउने भनेर नाम टिपाएका थियौ, बाइन्दफाँटका खिमन जुग्जालीले भने सामग्री र मन्त्री कोही पनि नआएपछि निराश भयौँ । पहिरोले घर भत्काएपछि बिमका विभिन्न ठाउँका ६२ परिवारका २८४ जना बसेको मालिका आधारभूत विद्यालयको अस्थायी शिविरमा बसिरहेका छन् । शिविरमा खाद्यान्न, लत्ताकपडा, सरसफाई र खानेपानीको अभाव छ । दैनिकजसो हेलिकप्टर उडेपनि अति आवश्यक राहत सामग्री नपाएको बिमका पहिरो पीडित राजमान दर्जीले बताए । पहिरो प्रभावित बस्तीको निरीक्षण गर्न मराङ पुगेका मुख्यमन्त्री पृथ्वीसुब्बा गुरुङ र मन्त्रीहरु । तस्बिर: रेशम छन्त्यालको फेसबुकबाट हेलिकप्टरमा आउने ठूलाबडाले पर्यटक जसरी आकाशबाटै हामीलाई परेको विपदको रमिता हेरर फर्किन्छन, उनले भने खानेकुरा र बसोबासको समस्याका बारेमा कसैलाई वास्ता भएन् । बिमको दुले, तल्लो गाउँ र नौरुमा गत शुक्रबार बिहानको पहिरोले ८ जनाको मृत्यु भएको थियो । एक जना घाइते भएका थिए । हेलिकप्टरमा आउनेहरुले धवलागिरी गाउँपालिकाको मराङ र शिवाङमा मात्र पुगेर विभेदपूर्ण व्यवहार गरेको बिमका पहिरो पीडितको गुनासो छ । मुख्य मन्त्री र मन्त्रीहरु आउने सेनाको हेलिकप्टरमा बेनीबाट राहत सामग्री पठाउन संघीय सांसद भूपेन्द्र थापा र प्रमुख जिल्ला अधिकारी ज्ञाननाथ ढकालले तयारी गरेका थिए । मन्त्रीहरु पिडितसँगको कुराकानी र स्थलगत निरीक्षण गर्ने खाली समयमा हेलिकप्टरबाट बेनीबाट बाइन्दफाँट, आरबाङ, राम्चे, शिवाङ र धारापानीमा राहत सामग्री पठाउन अर्थुङ्गेस्थित ब्यारेकमा सामान लगेर राखिएको थियो । मराङको राम्चेका पहिरो पिडित । तस्बिर : रेशम छन्त्यालको फेसबुकबाट सडक अवरुद्ध भएका कारणल तत्कालै अतिआवश्यक सामान हेलिकप्टरबाट पठाउन तयारी गरेका थियौ, प्रजिअ ढकालले भने सामान ढुवानी नगरी सेनाको हेलिकप्टर फर्कियो । दिनभरि माननीय (भूपेन्द्र थापा), डिएसपी साप र म ब्यारेकमा कुरेर बस्यौ । हाम्रो मेहनत खेर गयो । बेनीमा सामान भएर पनि पीडितलाई पुयाउन नसक्दा दुखित भएका उनले बताए। मुख्य मन्त्री गुरुङले पहिरो पीडितको दीर्घकालिन बसोबास व्यवस्थापनको योजना ल्याउने आश्वासन दिए । बिहीबार मात्र होइन दैनिकजसो पहिरो प्रभावित क्षेत्रमा सेना र निजी प्रभु एयरको हेलिकप्टर उडेको छ । शनिबार पहिरोमा फसेका र घाइतेको उद्धार गरेर अस्पताल ल्याउन हेलिकप्टर प्रयोग भएको थियो । एकाघ बिरामीलाई उद्धार गर्ने बाहेक धेरै जसोले हेलिकप्टर चढेर राहत दिने बाहनामा पहिरो प्रभावित बस्तीको निरीक्षण मात्रै गरिरहेका छन् । अनावश्यक र असम्बन्धित मानिसहरु हेलिकप्टर चडेर पहिरो प्रभावित क्षेत्रमा जाने होडबाजीले राहत सामग्री ढुवानी प्रभावित भएको छ । भौगोलिक रुपमा विकट र दुर्गम क्षेत्रमा अवस्थित पहिरोबाट अति प्रभावित बिम, मराङ, ताकम र देविस्थान जोड्ने सडक, विद्युत र सञ्चार सेवा अवरुद्ध छन् । सडक नभएकै कारण दाताले पिडितका लागि दिएको राहत सामग्री बेनीको जिसस भवनको गोदाममा थन्किएको प्रतिनिधिसभा सदस्य भुपेन्द्र थापाले जानकारी दिए । धेरै जना एकै ठाउँमा बसेका र बसोबास व्यवस्थित छैन । खानेपानी आयोजनामा क्षति पुगेका कारणले दुषित पानीका कारण लाग्ने रोगको जोखिम छ । पहिरोका कारण धवलागिरी गाउपालिका६ मराङको कल्लेनी, दमका, राम्चे र रिखामा १९ जनाको मृत्यु भएको थियो । पहिरोमा पुरिएका कल्लेनीका दुई जना अझै बेपत्ता छन् । मराङका ७२ घरमा पूर्ण क्षति हुँदा ५१५ जना विस्थापित भएका छन् । पहिरोबाट घरबास गुमाएका र जोखिममा परेकालार्य सामुदायिक विद्यालयमा राखिएको छ । सामाजिक विकास मन्त्री नरदेवी पुनले समन्वयमा कमजोरी हुँदा बेनीबाट बिहीबार पहिरो प्रभावित क्षेत्रमा राहत सामग्री ढुवानी गर्न नसकेको स्वीकार गरिन् । आन्तरिक मामिला तथा कानुन मन्त्रालयले सेनाको हेलिकप्टरलाई एक पटक मात्र उडान गर्न सिफारिस गरेकाले चाहेर पनि सामग्री लैजान नसकेका पुनले बताइन् । शुक्रबार हेलिकप्टर मगाएर ढुवानी गर्न पहल गर्ने उनले बताइन् । पहिरो पिडितको व्यवस्थापनलाई सहजा बनाउन दरवाङदेखि ताकम हुदै मुना र बिम हुदै मराङ जोड्ने सडक मर्मतका लागि जिल्ला समन्वय समितिले एक करोड बजेट बिनियोजन गरेको छ ।"
उदयपुरमा बढ्दो सम्बन्धविच्छेद,"उदयपुर : आर्थिक वर्ष ०७६७७ मा जिल्ला अदालत उदयपुरमा बलात्कार, सम्बन्ध विच्छेद् र लागुऔषधका घटना सबैभन्दा बढी देखिएका छन् । न्यायपालिकाको चौथो पंञ्चवर्षीय रणनीतिक योजना कार्यक्रमअन्र्तगत अदालतले आफूले सम्पादन गरेको कामकारवाही सार्वजानिक गर्ने क्रममा पछिल्लो वर्ष यस्ता प्रकृतिका मुद्दाको चाँप बढेको पाइएको हो। श्रेष्तेदार धनबहादुर कार्कीले सम्बन्धविच्छेद २ सय १८, लागुऔषध ८३ र जबरजस्तीकरणी ६२ थान रहेका छन् । पछिल्लो तीन वर्षको आंकलनमा सबैभन्दा बढी आव ०७६७७ मा यस्ता प्रकृतिका मुद्दा तुलानात्मकरुपमा बढेको उनले बताए । 'तीन आर्थिक वर्षको तथ्यांक हेर्दा मुद्दा प्रत्येक वर्ष बढ्दै गएको छ,' न्यायाधिश दिपक खनालले भने, 'यसलाई न्युनिकरण गर्न समाज र अभिभावक सतर्क नरहने हो भने अझ भयाभह बन्छ।' दर्ता भएकामध्ये सम्बन्ध विच्छेदका १ सय ४९, लागुऔषध ५२ र जबरजस्तीकरणीका २२ वटा मुद्दा फछ्र्यौट भएको उनले बताए । न्यायाधिश मनोज केसीले तीनै प्रकृतिका मुद्दा समाजमा सबैभन्दा बढी असर पुग्ने रहेको प्रतिकृया दिए । यस्ता प्रकृतिका मुद्दामा सामाजिक सञ्जालको दुरूपयोग, वैदेशिक रोजगार र असमझदारी प्रमुख कारक रहेको उनले बताए । उनले भने, 'अहिलेको विवाह सम्झौता जस्तो देखिन्छ। सामान्य विवादमा पनि सहन नसक्ने र समझदारी कायम हुन नसक्दा सम्बन्धविच्छे्दका घटना बढे ।' तथ्यांकअनुसार अदालत उदयपुरले आर्थिक वर्ष २०७६०७७ मा ६ सय ५९ मुद्दा किनारा लगाएको छ । चार महिनाको लकडाउन (बन्दाबन्दि) का बाबजुद अदालतले ५७ प्रतिशत मुद्दा फछ्र्यौट गरेको हो । वार्षिक ८ सय १६ मुद्दा फछ्र्यौट गर्ने लक्ष्य बोकेको अदालतले बन्दाबन्दिकाकारण सोचेअनुरुप नभए पनि उल्लेखिय सफलता मिलेको दावि गरेको छ । श्रेष्तेदार कार्कीले भने, 'हाम्रो लक्ष्य ६४ प्रतिशत फछ्र्यौट गर्ने थियो, चार महिना लकडाउन नभएको भए लक्ष्य नाघेर जान सकिने रहेछ, त्यहीँ पनि ७ प्रतिशतले मात्र कमि भयो ।' कार्कीले बन्दाबन्दीमा पनि ८५ थान मुद्दा दर्ता भएकोमा ११ वटा फैसला गरिएको दावि गरे । उनले यसबीचमा जबरजस्तिकरणीका २१, लागुऔषध २३, ठगिका मुद्दा १० थान गरी ८५ वटा मुद्दा दर्ता भएको बताए । कार्कीले गत आवमा ३ सय ५८ मुद्दा जिम्मेवारी सरी आएको र ०७६७७ मा ७ सय ९८ गरी एक हजार एक सय ५६ मुद्दा दर्ता भएको बताए । उनले बन्दाबन्दी नभएको अवस्थामा एक हजार २ सय ७३ मुद्दा दर्ता हुने अदालतले लक्ष्य राखेको बताए । जिल्ला न्ययाधिश खनालले मेलमिलापमा जानसक्ने मुद्दा पनि केही विचौलियाको गलत नियतकाकारण मुद्दा मेलमिलाप हुन नसकको बताए । यस अलवा अदालतले निरन्तर सुनुवाई मुद्दा, बालबालिकासम्बन्धी मुद्दालाई प्राथमिकताका साथ हेर्ने गरेको छ । मेलमिलाप गर्न मिल्ने मुद्दालाई मिलापत्रकै निम्ति पहिलो प्रयास र पहलका लागि अदालतको भूमिका रहने पनि जनाइएको छ । अदालतले छिटोछरितो र गुणस्तरीय न्याय सम्पादन, न्यायमा पहुच अभिवृद्धि, न्यायिक सुशासनको प्रवद्र्धन, अदालत व्यवस्थापन सुदृढिकरण र न्यायपालिकाप्रतिको आस्था र विश्वास अभिवृद्धिमा ध्यान दिँदै हरेक किसिमको न्याय तथा कार्यसम्पादन अगाडि बढाएको जनाएको छ । त्यस्तै व्यवस्थापकीय कार्यअन्र्तगत रणनैनिक योजनामा वैतनिक कानुनु व्यवसायीबाट कारागार भ्रमण, काउन्सेलिङ सेवा, समीक्षा, क्षमता विकाससँग सम्बन्धित तालिम, सरोकारवालासँग अन्तरक्रिया, न्याय क्षेत्र समन्वय समितिको बैठक, मुद्दा टिपोट, पत्रकारसँग अन्तरक्रिया लगायत रहेको श्रेष्तेदार कार्कीले जानकारी दिए । त्यसैगरी कैद र जरिवानाको लगत फछ्र्यौटतर्फ भने यो वर्ष जरिवानातर्फ ७१ लाख २१ हजार ३ सय २० रुपैयाँ ८१ पैसा र कैदतर्फ ५ सय ७० वर्ष ५ महिना २० दिन असुल भएको तहसिलदार राजकुमार आचार्यले जानकारी दिए । यो वर्षगरी अदालतमा जरिवानातर्फ ९ करोड ४२ लाख एक सय ८० रुपैयाँ ३३ पैसा र कैदतर्फ २०९० वर्ष १० महिना १२ दिनको लगत रहेको उनले बताए । सो अवसरमा अदालतले चालु आर्थिक वर्षमा दुनियाबादी (देवानी) र फैजादारी मुद्दाको कार्यतालिकलाई तीन चरणको मार्ग बनाई कामकारवाही अघि बढ्ने रणनीतिक योजना बनाएको न्यायाधिश खनालले बताए । उनका अनुसार मुद्दाको प्रकृति र अवस्था हेरी सरल, सामान्य र विशेष मार्ग तय गरिएको छ । उनले प्रतिवादीको संख्या एकिन र मुद्दाको अवस्था हेरी मुद्दालाई यी तीन चरणको मार्गमार्फत छिटो, छरितो र सुलभ ढंगले टुंग्याउने बताए ।"
तीन हप्तामै बन्यो दैलेखमा आइसोलेसन अस्पताल,"दैलेख : दैलेखमा आइसोलेसन अस्पताल निर्माण गरिएको छ । कोरोना भाइरस रोग संक्रमितको उपचारका लागि दैलेख सदरमुकामस्थित झुप्रेसाल नजिकै भगवती मन्दिरको डाँडामा अस्पताल निर्माण गरिएको हो । स्वास्थ्य सेवा कार्यालय दैलेखको प्रत्यक्ष निगरानीमा सञ्चालन हुने गरी अस्पताल बनाइएको हो । कोरोना संक्रमितको संख्या ह्वात्तै बढेपछि निर्माण थालिएको अस्पताल तीन हप्तामा सकिएको निर्माण कम्पनीले जनाएको छ । एक पटकमा ५० जनाको उपचार गर्ने गरी आइसोलेसन अस्पताल बनाइएको छ । पाँचवटा प्रिफेप भवन निर्माण भएका छन् । कर्णाली प्रदेशका सांसद अम्मरबहादुर थापाको सांसद क्षेत्र विकास कार्यक्रमको बजेटबाट अस्पताल निर्माण गरिएको हो । झण्डै ७२ लाखको लागतमा अस्पताल निर्माण पूरा भएको सांसद थापाले बताए । आर्थीक वर्ष २०७६०७७ को बजेटबाट ५५ लाख रुपैयाँ भुक्तानी हुन्छ, सांसद थापाले भने, 'बाँकी रकम आगानी आर्थीक वर्ष २०७७०७८ मा भुक्तानी हुनेछ ।' अस्पतालमा कोरोना संक्रमितको उपचारका लागि आवश्यक तयारी पूरा भएको सांसद थापाले जनाए । आइसोलेसनका लागि आवश्यक अक्सिजनलगायतका अरु उपकरण भने व्यवस्थापन हुन बाँकी छन् । अस्पताल निर्माणका लागि जेसीका एण्ड अभियान कन्ट्रक्सन प्राली दैलेखले जिम्मा पाएको थियो । प्रिफेप भवन निर्माणका लागि लकडाउनमै काठमाडौं र चितवनबाट सामग्री ल्याउनुपर्ने भएकाले ढुवानीमा समस्या झेल्नुपरेको कन्ट्रक्सनका सञ्चालन प्रकाश बुढाले बताए । जनशक्ति अभावकै बीचमा तीन हप्तामै अस्पताल निर्माण सकिएको बुढाले बताए । आइसोलेसनमा अहिले नारायण नगरपालिकाका पाँचजना कोरोना संक्रमित उपचाररत छन् । आइसोलेसनमा चिकित्सकसहितको टोली परिचालन गरिएको स्वास्थ्य सेवा कार्यालय दैलेखका डा निरञ्जन पन्तले बताए । बिहीबारसम्म दैलेखमा कोरोना संक्रमितको संख्या आठ सय ४ पुगेको छ। ती मध्ये ७ सय ६७ जना डिस्चार्ज भइसकेका छन् ।"
कास्कीमा एकै परिवारका ३ जना पहिरोमा पुरिए,"पोखरा : कास्कीको माछापुच्छ्रे गाउँपालिका वडा नम्बर ८ मा पहिरोमा परी एकै परिवारका ३ जनाको ज्यान गएको छ । घरमाथिको पहिरोले पुरिँदा प्रेम विकका ३ नातिनातिनाको मृत्यु भएको कास्की प्रहरी प्रवक्ता डीएसपी सुवासले जानकारी दिएका छन् । प्रेमका १६ वर्षीय नाति कुशल, १६ वर्षीया नातिनी रोजिना र १४ वर्षीय नाति समीर विकको मृत्यु भएको हो । प्रेमका दम्पती भने सकुशल छन् । शुक्रबार बिहानै प्रेमको घर पहिरोले पुरेको थियो । मृतक सबैको शवसमेत निकालिसकिएको छ । प्रेमकी बुहारी भने छोरीसहित माइत गएकी थिइन् । प्रेमका ३ जना छोराका सन्तान पहिरोमा पुरिएका हुन् । उनीहरुका बाबुआमा भने अन्तै बस्दै आएका थिए । विदाका बेला उनीहरु बाजेबज्यै भएको घर गएका थिए । रोजिना प्रेमकी जेठो छोराकी छोरी, कुशल माइलाका छोरा र समीर कान्छा छोराका छोरा हुन् । प्रेमका जेठा छोरा पोखराको लामाचौर बस्दै आएका छन् । माइला हेमजा बस्छन् भने कान्छा माछापुच्छ्रेकै पुर्ख्यौली घरमै बस्थे । नातिनातिना ३ जना एउटै कोठामा सुतेका र पहिरोले त्यही कोठा पुरेको कास्की प्रहरीका प्रवक्ता हमालले जनाए ।"
"क्वारेन्टाइनमा रहेका युवाको मृत्यु, आत्महत्याको आशंका",बेंसीसहर : लमजुङको एक क्वारेन्टाइनमा बसेका युवा मृत भेटिएका छन् । ब्क्होलासोथर गाउँपालिका९ गिलुङस्थित बुद्धोदय माविको क्वारेन्टाइनमा बसेका २३ वर्षीय युवराज घर्ती मृत अवस्थामा भेटिएका हुन् ।बिहीबार राती झुण्डिएको अवस्थामा फेला परेको लमजुङ प्रहरी प्रमुख डिएसपी गंगाबहादुर थापाले जानकारी दिए । क्व्होलासोंथर गाउँपालिका ६ स्थायी घर भएका उनी गत असार ३१ गते बुटवलवाट घर आएका थिए । बिहीबार दिउँसो मात्र उनलाई क्वारेन्टाइनमा राखिएको थियो । क्वारेन्टाइनमा घर्ती मात्र बसेका थिए । घटनाको प्रकृति हेर्दा आत्महत्या जस्तो देखिएकाले थप अनुसन्धान भइरहेको प्रहरीले जनाएको छ ।
तनहुँ र नवलपरासीका २५ जनामा कोरोना पुष्टि : गण्डकीमा संक्रमितको संख्या १२५६ पुग्यो,काठमाडौं : गण्डकी प्रदेशमा शुक्रबार २५ जना नयाँ संक्रमित थपिएका छन् । तनहुँ र नवलपरासी (बर्दघाट सुस्ता पूर्व)का २५ जनामा कोरोना भाइरस पोजिटिभ देखिएको गण्डकी प्रदेश कोरोना नियन्त्रण तथा रोकथाम कार्यक्रमका प्रवक्ता विनोद विन्दु शर्माले जानकारी दिए। उनकाअनुसार तनहुँमा ७ जना र नवलपरासी (बर्दघाट सुस्ता पूर्व)मा १८ जना कोरोना संक्रमित थपिएका हुन्। यो सँगै गण्डकी प्रदेशमा कोरोना संक्रमितको संख्या १२५६ पुगेको छ। हेर्नुहोस् विज्ञप्ति
