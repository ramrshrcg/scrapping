शीर्षक,विवरण
निमुखाको पीडा,"दसैं सकिएको एक साता बितेको छ। यही महिनाको अन्तिम साता तिहार पनि सुरु हुँदैछ। यो समयमा परिवारका सदस्यसँग बसेर रमाइलो गर्ने, मिठोमसिनो खाने तथा परदेश गएकाहरू पनि जन्मघर फर्केर आई धुमधामसँग पर्व मनाउने नेपाली संस्कार हो। तर हाम्रो अवस्था ठीक विपरीत छ। यस्तो समयमा पनि हातमुख जोर्न कठिन भएको भन्दै दैनिक हजारौं नेपाली युवा मुग्लान पसिरहेका छन्। नुनतेलको समेत गर्जो टार्न नसकेपछि उनीहरूलाई न कोरोनाले छेक्न सक्यो न त नजिकिएको तिहार, छठलगायतका महत्वपूर्ण पर्वले नै। गरिब र निमुखाको नियति नै बनेको यस्ता समस्या समाधानमा सरकार मुकदर्शक मात्र बनेको छ। नागरिकका आधारभूत आवश्यकता पूर्ति गर्ने जिम्मेवारी बोकेको सरकार र नेतृत्व तहबाट ठूलाठूला मौसमी भाषण हुने गरे पनि कार्यान्वयन पक्ष फितलो हुँदा समस्या उत्पन्न भएको छ। उच्च राजनीतिक तथा प्रशासनमा पहुँच भएकाहरू रातारात करोडपति बनेका छन्। सरकार तथा प्रशासन संयन्त्रभित्र उनीहरूले एकप्रकारको रजगज नै चलाएका छन्। राज्यसत्ता सञ्चालकको नजरमा उनीहरू नै प्यारो बनेका छन्। तर बिहान कमाएर साँझको छाक टार्नुपर्ने निमुख केबल चुनावको समयमा मात्र प्रयोग हुन बाध्य छन्। सिंहदरबारको अधिकार गाउँमा पुगेको भनिए पनि ग्रामीण बासिन्दाले त्यसको अनभूत गर्न पाएनन्। केन्द्रिकृत शासन व्यवस्था परिवर्तन गरेर प्रदेश र शक्तिशाली स्थानीय सरकार गठन भए पनि नागरिकका समस्या ज्युँका त्युँ छन्। गरिब, बेरोजगार तथा आम्दानीको स्रोत नभएकाहरूको जीवनस्तर उकास्न संघीयदेखि स्थानीय सरकारहरूले समेत प्रभावकारी कार्यक्रम ल्याउन सकेका छैनन्। रोजगारको ग्यारेन्टी गरी मुग्लान पस्न बाध्य भएका युवालाई स्वदेशमै रोक्न नसक्नु सरकारको कमजोरी हो। स्थानीय तह तथा प्रदेशले कोरोनाका कारण मुलुकमा लकडाउन सुरु भएदेखि रोजगार सिर्जना गर्ने विषयमा बहस चलाएर कार्यक्रम सार्वजनिक गर्न सकेको भए कोरोना कहरमा युवा विदेशिनुपर्ने परिस्थिति उत्पन्न हुने थिएन। कृषिप्रधान भनिने मुलुकमा दैनिक भान्सामा प्रयोग हुनेदेखि विलासिताका सामानसमेत विदेशबाट आयात गर्नुपर्ने बाध्यता छ। वार्षिक अर्बौं रुपैयाँबराबरको तरकारी तथा खाद्यान्न विदेशबाट आयात भइरहेको छ। कोरोनाका कारण भारत, खाडी मुलुक तथा युरोप, अमेरिका र अस्ट्रेलियाबाट समेत लाखौं नागरिक स्वदेश फर्कने अनुमान गरिएको छ। तर उनीहरूका निम्ति कसरी रोजगार सिर्जना गर्ने भन्ने विषयमा तीनै तहका सरकार अझै स्पष्ट छैनन्। विदेशमा रोजगार भएका केही व्यक्ति फर्के पनि धेरैलाई स्वदेशमै रोजगार दिनुपर्ने बाध्यता सरकारलाई छ। हरेक स्थानीय तहले विदेशबाट फर्केका नागरिकको सूची बनाउनुपर्छ। उनीहरूको वर्गीकरण गरी सोहीअनुसार रोजगार सिर्जना गर्न सकिने क्षेत्रबारे अध्ययन थाल्नुपर्छ। रोजगारका लागि दीर्घकालीन तथा अल्पकालीन उपायबारे सोच्नुपर्छ। उनीहरूको आर्थिक अवस्थाअनुसार चाडपर्वलाई केन्द्रित गरेर भए पनि राहत वितरणलाई प्रभावकारी बनाउनुपर्छ। यस्तै अवस्था रहिरह्यो भने भविष्यमा विकराल समस्या निम्तिने खतरा छ। बेरोजगार दर बढ्दै जाँदा जसरी पनि जीउ पाल्न लुटपाट, चोरी तथा अन्य आपराधिक गतिविधि बढ्ने त्रास पनि उत्तिकै छ। यो वास्तविकतालाई सरकारले गम्भीरतापूर्वक लिनुपर्छ। कोरोना कहरलाई मात्रै होइन, अब कहिल्यै पनि नेपाली युवा रोजगारका लागि भारत, अरब, मलेसियालगायत खाडी र अन्य मुलुक जानुपर्ने अवस्था अन्त्य गर्नेतर्फ लाग्नुपर्छ। गरिब र निमुखालाई राजनीतिक परिवर्तन र भोटको राजनीतिमा मात्रै प्रयोग गर्ने प्रवृत्तिको अन्त्य गर्नुपर्छ।"
नेतृत्व अब नयाँ पुस्तामा सुम्पनुपर्छ,"सत्तारूढ नेकपामा अध्यक्षद्वयको झगडा झन् झाँगिँदै गएको छ। अध्यक्ष तथा प्रधानमन्त्री केपी शर्मा ओलीविरुद्ध अर्का अध्यक्ष पुष्पकमल दाहालले केहीयता बहुमत सचिवालय सदस्य जुटाएका छन्। तिनको बाक्लै बैठक बस्छ। यसमा ओलीको प्रतिक्रिया छ, म प्रथम अध्यक्ष हुँ। कसैले बहुमतको फुर्ती नलाए हुन्छ। पार्टीको यस्तै आन्तरिक किचलो, आसन्न महाधिवेशन, नेपालभारत सम्बन्ध, कोभिड नियन्त्रणमा सरकारको भूमिकालगायत विषयमा शनिबार प्रधानमन्त्री ओलीसँग अखण्ड भण्डारी र रामकृष्ण अधिकारीले गरेको कुराकानीको सम्पादित अंश प्रधानमन्त्रीज्यू, पार्टीका अर्का अध्यक्षसहित सचिवालयका पाँच नेता तपाईंलाई भेट्न आज आउनुभएको थियो। उहाँहरूले के भन्नुभयो ? अनि, तपाईंले के जवाफ दिनुभयो ? उहाँहरूले बैठक चाहियो भन्ने माग गरेको भन्दै एउटा पत्र बुझाउनुभयो। त्यो पत्रको अन्तरवस्तु के छ, हेर्नुपर्छ। बैठकको माग मात्र गर्नुभयो कि अरू कुरा पनि गर्नुभयो ? उहाँहरूले दिएको पत्र पढिसकेको छैन। पत्र नै लेखेर किन भन्नुपर्यो, त्यो पनि थाहा छैन। प्रचण्डजी र मेरो चार दिनअगाडि कुरा हुँदा बैठक गरौं भन्ने छलफल भएको थियो। खास कुरा यसअघिको सचिवालय बैठक बस्योउठ्यो। सबै सचिवालयका सदस्यहरूले विनातयारी, विनाएजेन्डा, विनाप्रस्ताव सचिवालयको बैठक किन गरेको भनेर सोध्नुभयो। अब उप्रान्तका बैठक तयारीका साथ, प्रस्ताव, योजना, एजेन्डाका साथ गरिनुपर्छ। बैठकले ठोस प्रस्तावमा छलफल गरेर निष्कर्ष निकाल्नुपर्छ। यसअगाडिको बैठक त्यस्तो भएन। त्यसपछि हामी बसेका छैनौं। तपाईंले पार्टी फुट्ने कुरा गरेकाले यो अवस्था आएको हो कि ? कसले गर्यो पार्टी फुट्ने कुरा ? मैले ? उहाँहरूले नै अलिक अगाडि पत्रकार सम्मेलन गरेर जुनसुकै परिस्थितिका लागि तयार होऔं भनेको होइन ? मैले भनेको हो र ? अहिले त्यही कुरा उहाँहरू मैले भनें भन्दै हुनुहुन्छ। तपाईं पत्रकारहरूलाई नै अगाडि राखेर जुनसुकै परिस्थितिका लागि तयार होऔं भनेको के ? पार्टी फुट्न सक्छ भनेको होइन र ? मैले फुट्न सक्छ भनेको छैन। कसैले फुटाउन पाउँदैन। पार्टी कुनै हालनमा फुट्दैन, फुट्न दिइन्न। सचिवालयको बहुमत त्यसै असन्तुष्ट भएको होइन होला नि ? उहाँहरू पाँचजना बस्ने गर्दै आइरहनुभएकै छ। यो विल्कुल अस्वस्थ तरिका हो। गलत तरिका हो। पार्टीमा यस्तो तरिका अवलम्बन गर्नुहुँदैन। पाँचजना लगातार बस्ने, भ्रम फिँजाउने अनि कार्यकर्तालाई यस्तोउस्तो भनेर सर्कुलेट गर्ने ? गलत कुरा त्यसरी सर्कुलेट गर्ने ? नभएका भ्रमपूर्ण कुरा सर्कुलेट गर्ने काम गर्नुहुन्न। कार्यकर्तामा निराशा जगाउन जरुरी छैन। मैले कार्यकर्तालाई आह्वान गरिरहेको छु एकताका निम्ति काम गर्नुहोस्, फुटका निम्ति होइन। फुटका निम्ति कोही आउँछ भने त्यस्तालाई आलोचना गर्नुहोस्। फुटका कुरा नगरौं, एक्ताका कुरा गरौं। बजाउने कुरा नगरौं। मिलाउने कुरा गरौं। त्यसो भनेर फिर्ता गर्नुहोस् भनेर मैले कार्यकर्तालाई भनेको छु। अहिलेको बैठकका लागि त पक्कै एजेन्डा होलान् ? उहाँहरूले एजेन्डा भन्नुभयो, कर्णालीमा देखिएको समस्या। त्यो त्यत्रो ठूलो समस्या होइन। त्यो विषय उहाँहरूले जसरी मतिर सोझ्याउन खोजिरहनुभएको छ, त्यो निरर्थक छ। त्यहाँका सबै खालका मान्छेले मैले भनेको मान्ने कुरा आउँदैन। सबै खालका मान्छेले हस्ताक्षर गरेका छन्। त्यो उहाँहरूले जिम्मा नलिने, मैले जिम्मा लिने ? त्यसमाथि पार्टीमा समस्या भइरहेको छ भने कार्यकारी अध्यक्ष हुँ भन्ने मान्छेले हेर्नुपर्दैन ? त्यो थाहा पाएर मलाई भन्नुपर्दैन ? दर्ता भइसकेपछि उहाँले मलाई सूचना गर्नुभयो। उहाँको काम पार्टी सञ्चालन गर्ने होला, पार्टी हाँक्ने, मिलाउने होला। त्यो गर्नुपर्दैन ? मेरो टाउकोमा हाल्ने ? अरू विभिन्न ठाउँमा उहाँहरूले विभिन्न क्रियाकलाप गरेर, आपसमा घृणा पैदा गरेर, कार्यकर्ताबीच कुटपिट र मारामार लगाइरहनुभएको छ, जुन अत्यन्तै खेदजनक र दुःखद् हो। यस्ता क्रियाकलाप गर्नै हुँदैन। बर्दिबासमा नेताहरूलाई कुटाउनुभयो अध्यक्ष र सचिवलाई। त्यहाँ मारामार नगरेर, भागेर छाड्दिनुपर्यो र जोगिनुभयो। भाटा तयार पारेर कार्यक्रम गर्न थाल्ने भनेपछि मनसाय के थियो ? त्यस्ता खालका काम पार्टीमा बन्द गरिनुपर्छ। कार्यकर्ताको ज्यानमाथि, कार्यकर्ताको लासमाथि आफ्नो स्वार्थ उमार्न खोज्ने ? हुर्काउन खोज्ने ? त्यो विल्कुल गलत र अनुचित हो। यस्तो काम कसैले गर्नुहुन्न। रोक्नुपर्छ। अध्यक्ष प्रचण्डलाई बालुवाटार बोलाएर अब मिलेर जान सकिँदैन, सल्लाहमै पार्टी विभाजन गरौं भन्नुभयो भन्ने समाचार आयो नि, के हो यो ? यो सबै झूटो हो। भ्रमपूर्ण हो। किन यस्तो भ्रमपूर्ण कुरा गर्नुपर्यो, मलाई थाहा छैन। किन यस्ता भ्रमपूर्ण कुरा फिँजाइन्छ ? मिल्न सकिँदैन भने आआफ्नो गरौं, तर झगडा नगरी सल्लाहमा गरौं भनेर बोल्ने गर्नुभएको थियो। पछिल्लो समयमा फेरि अर्का साथीले पनि त्यस्तो भन्नुभयो भन्ने कुरा छलफलका क्रममा प्रचण्डजीले मसँग भन्नुभयो। त्यसपछि मैले उहाँलाई सोधें, त्यस्तो स्थिति आउन दिने ? अनेकतातिर जान दिने ? एकताबद्ध बनाएरै पार्टीलाई अगाडि बढाउनुपर्छ, अरू प्रकारका गुटगत क्रियाकलाप तपाईंहरू गर्दै हुनुहुन्छ, यो नगरौं भनेको हुँ। बैठक बोलाउँदैमा केही फरक पर्छ र ? जसले जतिखेर भन्यो त्यतिखेर बैठक बस्ने कुरा होइन। दुई अध्यक्षबीच सरसल्लाह हुन्छ, त्यसपछि महासचिवले बैठक बोलाउने हो। एजेन्डा, प्रस्ताव, कार्यसूची तयार पारेर, सम्भावित निष्कर्षसहित बैठक तोकिन्छ। कसैले बाटोमा हिँड्दाहिँड्दै भन्यो भन्दैमा बैठक बस्छ र ? त्यसमाथि गुटगत बैठक बस्नु, झूटा रिपोर्टिङ गर्नु, गलत निष्कर्ष निकाल्नु, गलत दिशातिर राजनीति लैजान खोज्नु, पार्टीलाई अप्ठ्यारोमा पार्न चाहनु उचित होइन। अझ कसैको अनुपस्थितिमा एकथरी मानिस बसेर कसैविरुद्ध कुराकानी गर्नु राम्रो हुँदैन। तपाईंले बैठक टार्नुको कारण अल्पमतमा परिन्छ, घेराउमा पार्छन् भन्ने डर त होइन ?म महाधिवेशनबाट अत्यधिक कार्यकर्ताले पवित्र मत दिएर निर्वाचित भएको अध्यक्ष हुँ। अहिले पनि त्यही हैसियतमा यता पनि प्रथम अध्यक्ष हुँ। अरू कसैको कतै बहुमत छ, मेरो प्रतिस्पर्धामा प्रतिद्वन्द्वितामा कसैको बहुमत छ, म अल्पमतमा परें भन्ने कसैलाई भ्रम नरहोस्। धुम्बाराही बैठकलाई कसरी लिनुहुन्छ ?त्यो अनुचित हो। गुटगत बैठक गर्ने र निर्णय बोकेर कमिटीमा आउने तरिका ठीक होइन। बहुशक्ति केन्द्र चलाउनु हितकर छैन। आखिर नेकपाभित्र बहुशक्ति केन्द्र कसरी विकास भयो ?स्वार्थी प्रवृत्ति, कुण्ठा र ईष्र्याले यसलाई जन्माउने हो। मेरो नेतृत्वको अघिल्लो सरकार बनेदेखि कहिल्यै खास नेताहरू त्यो सरकारका पक्षमा बोलेको कहिल्यै सुन्नुभयो तपाईंहरूले ? अहँ, कहिल्यै बोल्नुभएन। विपक्षमा पटकपटक बोल्नुभयो। अहिले पनि सरकार बनेदेखि जहिल्यै बोल्नुभयो। भित्रभित्र त उहाँहरू चर्काचर्का स्वरमा बोल्नुहुन्छ, बाहिर पनि बोल्नुहुन्छ विपक्षमा। कस्तोमा पनि निहुँ खोज्ने भने, नेपाल देशको नाम नेपाल किन भनियो ? यो कुनै निहुँ खोज्ने विषय हो ? संविधानले त्यही भनेको छ, तर मान्छेलाई के पर्यो भने यो प्रणाली पनि देशकै नाम हो कि ? शासन ब्यवस्था पनि देशकै नाम हो कि ? यस्ता खालका कुराबाट जनतामा भ्रम फिँजाएर अन्योल पार्ने र शाब्दिक कुरा थाहा नपाउनेको भावनामा खेल्ने। त्यस कुरालाई दोहन गर्ने र लाभ लिने। त्यस खालका प्रवृत्ति छन्। यो विल्कुल उचित होइन। पृष्ठभूमि हेर्दै जाँदा तपाईं स्वयंले गुट निर्माण गरेकाले बहुशक्ति केन्द्रको विकास भएको हो कि ? तपाईंको पनि एउटा गुट त छ नि ? छैन, छैन। म पार्टीको अध्यक्ष हुँ। म देशको प्रधानमन्त्री हुँ। मैले अलिकति आफूतिर लिएर या मान्छे मिलाउँदै गएर, अरूलाई पर पार्दै लगेर लिनु के छ ? गर्नु के छ ? म सबैलाई लिएर पार्टी चलाउँछु। सबैलाई लिएर देश चलाउँछु। विपक्षीलाई पनि म आह्वान गर्छु मिलेर जाऔं। झगडा नगरौं र देश बनाऔं। त्यसकारण आफ्नै पार्टीभित्र मलाई कोही चाहिन्छ, कोही चाहिँदैन भनेर अलिकति लिएर अरूलाई पाखा पार्ने म कसरी गर्न सक्छु ? केका लागि गर्छु ? अर्काे कुरा, म भनिरहेको छु यी पुरानो पिँढीका नेताहरूले आफ्नो सधैंको अतृप्तिका कारण सिर्जना गरेका आक्षेप हुन्। अगस्त्य ऋषिलाई जतिले पनि पुग्दैनथ्यो भन्ने भनाइ छ। अगस्त्य ऋषिको चालमा सधैं आफैं अतृप्त हुने ? मैले यसपछि नेतृत्व छाड्छु भनेको छु, उहाँहरूको डर र त्रासको कारण त्यही हो। मैले छाड्दा अलिकति नयाँ पिँढीलाई हस्तान्तरण गर्ने हो कि ? आफूले नपाइने हो कि ? त्यो त्रास। नेताहरूले भन्न सक्नुपर्यो नि मलाई चाहिँदैन। मैले यति वर्ष पार्टी प्रमुख भएर चलाएँ, यतिपटक प्रधानमन्त्री भइसकें, अब नयाँ पिँढीमा सुम्पिन मलाई मञ्जुर छ भन्नुपर्यो नि। म नेताहरूलाई आह्वान गर्छु, मलाई मञ्जुर छ नयाँ पिँढीलाई सुम्पिन। अरू नेताहरू पनि भन्नुहोस् त, मलाई मञ्जुर छ। लोभ कसमा छ, कसमा छैन भन्ने त्यहीं देखिन्छ। नयाँ पिँढी भनेको कुन उमेर, समूह भन्न खोज्नुभएको ?४०६० उमेर समूहका नेताहरू। तपाईंले नेतृत्व छाड्ने कुरा अन्तरमनबाटै भन्नुभएको हो ? मैले यसअघि नै छाड्ने इच्छा व्यक्त गरेको थिएँ। परिस्थितिले गर्दा नेतृत्व गर्नुपर्यो। हुन त साथीहरूले भन्नुहोला म नजन्मिएको भए पनि देश चल्थ्यो। म नजन्मिएको भए पनि परिवर्तन हुन्थ्यो। अवश्य। तर पनि त्यहाँ व्यक्तिको भूमिकाको अर्थ हुन्छ नै। पार्टीको लिडरसिपमा को हुँदा कसरी चल्यो ? को हुँदा उन्नति गर्यो पार्टीले ? को हुँदा उन्नति गरेन, त्यो इतिहासमा देखिएला। समस्या होलान्, तर पनि एकताबद्ध को हुँदा भयो ? को हुँदा भएन ? त्यो होला नि ? कसले नेतृत्व गरेको सरकारले सफलताका साथ राष्ट्रियता र लोकतन्त्रको रक्षा गर्दै अगाडि बढ्यो ? त्यो पनि होला नि। होला, कसैकसैले मलाई अलिक कडा भाषा बोल्यो भन्न सक्नुहोला। म देशलाई प्रतिगमनतिर जान दिन्नँ। त्यसमा मेरो अलिकति कडा र स्पष्ट अडान छ। म देशलाई प्रतिगमनतिर लैजाने प्रयासहरू दुत्कार्छु। फेरि देशलाई हिंसामा धकेल्ने प्रयास भइरहेका छन्। म देशलाई हिंसाको बाटोमा जान दिन्न। सत्रअठार हजार मान्छे मरे केका लागि ? के भयो त त्यो ? किन मरे मान्छे ? फेरि हामी फर्केर त्यही ठाउँमा आयौं। फेरि पनि परिस्थितिले या भनौं कथाले माग्यो भने के गर्नुहुन्छ ? कस्तो भइदिन्छ भने कहिलेकहिले परिस्थितिले आफ्नो इच्छाविपरीत पनि यस्ता प्रश्नहरूमा समूहका निर्णयहरू मान्नुपर्ने हुन्छ। समूहभन्दा पृथक् म स्वतन्त्र मानव हुँ, स्वतन्त्र ढंगले चल्छु भन्ने हाम्रोजस्तो पृष्ठभूमि भएका मान्छेलाई कहिलेकाहीं अधिकार हुँदैन। कहिलेकाहीं समूहको, समग्रको र राष्ट्रको हित हेर्नुपर्छ। सामूहिक निर्णयलाई स्वीकार गरिदिनुपर्ने हुन्छ। तर म के विश्वास गर्छु भने त्यस्तो परिस्थिति आउने छैन। हामी नयाँ लिडरसिपतिर जान सक्छौं र जानुपर्छ। म साथीहरूलाई आग्रह गर्न चाहन्छु जेजे भए पनि भइसकेका र पाइसकेका साथीहरूले अतृप्ति नदेखाऔं। त्यति भयो भने समस्याको समाधान हुन्छ। नेतृत्वको प्रश्नमा सिद्धान्त र विचार पनि जोडिन्छ। तपाईंले नेतृत्व हस्तान्तरण गर्दै गर्दा विचार पनि अर्कातिर जाने सम्भावना हुन्छ कि हुन्न ? नेतृत्व निर्माण गर्ने महाधिवेशनले हो। विनाविचार देश हाँकिदैन। महाधिवेशनले अवश्य पनि विचार, नेतृत्व क्षमता, कार्यक्षमता यी सबै हेरेरै नेतृत्व निर्माण गर्छ र निर्णय गर्छ। त्यसकारण हामी महाधिवेशनलाई विश्वास गर्न सक्छौं। अबको नेकपाको विचार के ? अबको विचार भनेको बहुदलीय प्रतिस्पर्धामा आधारित लोकतान्त्रिक गणतन्त्र, जहाँ शक्ति पृथकीकरणको सिद्धान्त, स्वतन्त्र न्यायालय, लोकतान्त्रिक प्रणाली, त्यसका आधारभूत मूल्यमान्यतासहितको र त्यसमा स्वतन्त्रताका हकदेखि मौलिक हक, मानव अधिकार, वातावरणीय सजगतादेखि लिएर सबै पक्ष समेटिएको सामाजिक न्याय र समानतासहितको सुशासनयुक्त सभ्य र समृद्ध समाज निर्माण हो। जसलाई हामी सामाजिक न्यायसहितको समृद्ध र सम्भ समाज अर्थात् समाजवाद भन्छौं, त्यसतर्फ उन्मुख राज्य। भन्ने त्यो, गर्ने मेरो छोरो, मेरी छोरी, मेरा भान्जा, मेरी भान्जी, मेरी बुहारी, मेरा भाइ अवश्य हुँदैन। भर्खरै विवादमा आएको छ, तपाईंले जनताको बहुदलीय जनवाद (जबज) का पक्षमा बहस चलाउन आफूनिकट नेताकार्यकर्तालाई जुम मिटिङबाटै निर्देशन गर्नुभयो। मदन भण्डारी फाउन्डेसन वडा तहसम्मै विस्तार गर्न पनि निर्देशन गर्नुभयो भन्ने पनि आएको छ। वास्तविकता के हो ? मैले त्यस्तो केही भनेको छैन। मैले के भनेको हुँ भने कम्युनिस्ट पार्टी अहिले जुन हैसियतमा छ, त्यो जनताको बहुदलीय जनवादको विचार एवं नीतिका कारणले हो। दुनियाँमा कम्युनिस्ट आन्दोलन ओरालो लागेका बेला, सोभियत संघ ढलेका बेला, पूर्वीयुरोप छिन्नभिन्न भएर टुक्रिएका बेला जनताको बहुदलीय जनवाद कुनै सशस्त्र संघर्ष गरेर सफल भएको होइन। जबजले वैचारिक प्रतिस्पर्धाको उन्नत क्षमता राख्छ। प्रतिस्पर्धीलाई उछिनेर अगाडि जान सक्छ। यो खालि वैचारिक बुद्धिविलासको विषय होइन; सामाजिक परिवर्तनको उपयुक्त बाटो, विधि, तरिका र यसको मार्गदर्शक हो। यसले नेपालको कम्युनिस्ट आन्दोलनलाई यहाँसम्म ल्याइपुर्यायो। तर पार्टी एकीकरणपछि फरकफरक वैचारिक अवधारणा आउन सक्नेलाई कसरी नकार्नुहुन्छ ? नेकपा माओवादीले जनयुद्ध भनेर १० वर्ष लड्यो। फर्केर कहाँ आयो ? उही जनताको बहुदलीय जनवादमा आइपुग्यो। खासमा एकीकरणका बेला एउटाले हारेजस्तो र अर्काले जितेजस्तो नदेखाउन खोजिएको हो। महाधिवेशनअगाडि छलफल गरौंला र टुंगोमा पुगौंला, जबज नै मान्ने हो, तर अहिले त्यसका सबै विशेषता राखौं, नामचाहिँ ठ्याक्कै उही नराखेर जनताको जनवाद भनौं भनियो। आखिर विषय उही हो, जनताको बहुदलीय जनवादले भनेका सबै विशेषता उल्लेख गरौं, तर नाम थोरै परिवर्तन गरौं, किनभने एउटा गएर अर्काेमा मिलेजस्तो नदेखाऔं भन्ने कुरालाई ठिकै छ भनियो। म राजीनामा गर्दिनँ। सरकार परिवर्तन हुनेवाला छैन। मन्त्रिपरिषद्पुनर्गठन हुन सक्छ, तर सरकारको नेतृत्व परिवर्तन हुँदैन। एकताका लागि विचारमा कुनै तलमाथि, सौदाबाजी नगरी सही विचारलाई स्थापित गरेर यो एकता गरिएको छ। कतिपय मान्छेहरू मदन भण्डारीको नाम सुन्न चाहँदैनन्। आज मात्रै होइन, उहिल्यैदेखि मदन भण्डारीको चर्चा सुन्न नसक्ने, विचार ठीक छ भन्न नसक्ने, त्यसको प्रतिफलमा तर मारिरहने, त्यसको उच्चारण गर्न गाह्रो मान्ने खालका छन्। मदन भण्डारी फाउन्डेसन कुनै पार्टीले खोलेको संस्था होइन। केही मान्छेहरू पार्टीका नाममा मदन भण्डारी फाउन्डेसन चलाउन पाइँदैन, मदन भण्डारीको नाम लिन पाइँदैन, विचारको चर्चा गर्न पाइँदैन भनेर हल्ला फैलाइरहेका छन्। यो आन्दोलनको निम्ति हो ? होइन। यो अहम्का निम्ति हो ? यहाँ मान्छेहरूको पर्सनल इगोको मसाज गर्न थाल्ने कि देशको उन्नति गर्न लाग्ने ? पार्टीभित्र लामो विवादपछि भदौ २६ मा तपाईंहरूले स्थायी समिति बैठकबाट एउटा समाधान खोजी गर्नुभएको थियो। त्यही बैठकका निर्णय कार्यान्वयनका लागि समीक्षा बैठक बस्नुपर्छ भनेर प्रचण्डलगायत सचिवालयका नेताहरूले भनिरहनुभएको छ। तपाईंहरू पनि स्थायी समितिकै निर्णय कार्यान्वयन गर्नुपर्छ भन्दै हुनुहुन्छ। के यो बुझाइमै अन्तर हो ? पहिलो कुरा म तपाईंलाई सोधौं, भदौ २६ मा जुन समाधान निस्कियो, त्यसअगाडिको लडाइँ केका लागि थियो ? के इस्यु थियो ? व्यक्तिगत स्वार्थ, व्यक्तिगत महŒवाकांक्षा, व्यक्तिगत कुण्ठा र ईष्र्याबाहेक के थियो ? सैद्धान्तिक मुद्दा थियो ? वैचारिक मुद्दा थियो ? राष्ट्रिय मुद्दाहरू थिए केही ? केही पनि थिएनन्। खालि गुटबन्दी गर्ने, गुटका बैठक बस्ने, त्यहाँबाट निहुँ खोज्ने, त्यति न थियो। भ्रम फिँजाएर, अन्योल सिर्जना गरेर, कार्यकर्तालाई दिगभ्रमित गराएर, बहुमत पुर्याएर नेतृत्वलाई धक्का दिने सोचअन्तर्गत क्रियाकलाप भएका थिए। समस्या त्यही त हो, अरू केही पनि थिएन। त्यो सफल भएन। त्यो दुस्प्रयास सफल नभएपछि सहमति खोज्नुपरेको हो। सहमति खोज्न मानियो। मञ्जुर गरियो। सहमति जसरी भए पनि चाहिएको थियो। जेजे भनेर सहमति हुन्छ भने त्यही गरौं भनेर गरियो। कार्यान्वयन के भएन अहिले ? सहमतिअनुसार सल्लाहमा मन्त्रिपरिषद् पुनर्गठन गर्नुपर्नेमा तपाईंले फ्याट्ट तीनजना मन्त्री नियुक्ति गर्नुभयो। कतिपय अन्य नियुक्तिहरू पनि गर्नुभयो। त्यसलाई के भन्ने ? विल्कुल गलत कुरा हो यो। एक महिना अगाडिदेखि प्रचण्डजीसँग यसबारे कुरा भएको छ। मैले एकजना तपाईंले नाम दिनुस् भन्दा उहाँले तपाईं नै तीनजना राख्नुस् भनेको हो। सहमतिअनुसार सचिवालयमा छलफल गर्ने, दुई अध्यक्षले परामर्श गर्ने र त्यस आधारमा आखिरमा प्रधानमन्त्रीले निर्णय गर्ने हो, मन्त्रिपरिषद्को अरूले गर्ने होइन। यहाँनेर एउटा भ्रम के पार्न हुन्न भने, दुईजना, तीनजना प्रधानमन्त्री छन्जस्तो गरेर मिलेर काम गर्ने भन्नुको तात्पर्य के हो ? दुइटा प्रधानमन्त्री हुने होइन नि ? प्रचण्डजीको गुनासो के त त्यसो भए ? उहाँलाई नै सोध्नुहोस् न एकपल्ट। गुनासोभन्दा पनि उहाँका आकांक्षा केही होलान्। सधैं कुरा घसार्ने, पसार्ने र झूटा कुरा लगाउनेजस्ता काम गरिरहनुहुन्छ। त्यो किन गरिरहनुपर्यो ? अध्यक्षद्वयको कार्यविभाजन र कार्यधिकारका विषयमा तपाईंहरूबीच अझै अस्पष्टता हो र ? प्रस्टै छ। म प्रथम अध्यक्ष हो। उहाँ द्वितीय अध्यक्ष। म पनि कार्यकारी हो, उहाँ पनि कार्यकारी। हामीकहाँ प्रथम अध्यक्षचाहिँ झन् सेरेमोनियल हुन्छ र ? कार्यकारी हो। अर्काे कुरा, जब प्रथम अध्यक्ष छ भने त्यस ठाउँमा दोस्रो अध्यक्षले अध्यक्षता गर्न पाऊँ भन्न मिल्छ ? पार्टीका काम सबैले मिलेर गर्ने हो। म पार्टी चलाउन पाऊँ रे। के भनेको त्यो ? प्रथम अध्यक्ष छँदाछँदै द्वितीय अध्यक्षले अध्यक्षता गर्न पाऊँ भन्नु सभापति हुँदाहुँदै उपसभापतिले अध्यक्षता गर्न पाऊँ भन्ने कुराजस्तै हो। द्वितीय अध्यक्ष भनेको द्वितीय अध्यक्ष नै हो, चाहे बराबर हैसियतको भन्नुस्, अध्यक्ष भने पनि द्वितीय अध्यक्ष नै हो। तैपनि सभापतित्व गर्नुस् तपाईं भनेर छाडिदिएको छ। चलाउनुस् न त, छाडिदिएकै छ। अनि के पुगेन अझै ? आफ्नो काम नगर्ने। पार्टी सञ्चालनका काम नगर्ने। एकता र एकीकरणका काम नगर्ने। बाँकी काम टुंग्याउने भनेको होइन ? खोइ गरेको ? त्यस दिशामा काम नगर्ने अनि गुटबन्दी केका लागि गर्ने ? गुटमा सधैं प्रधानमन्त्रीको आलोचना गरेको छ, प्रधानमन्त्री भएन भनेको छ। प्रधानमन्त्री भएन भनेको के हो ? को हुनुपर्छ भनेको ? आफू हुनुपर्छ भनेको हो ? अब के हुन्छ ? झगडै भएर पार्टी अगाडि बढिरहन्छ ? वा झगडा साम्य कुनै विन्दुमा गएर हुन्छ ? वा एकताकै अन्त्य हुन्छ ? एकता भइसकेपछि कार्यकर्ता एकताकै पक्षमा हुन्छन्। मुठीभर केही मान्छेले आफ्ना स्वार्थका लागि गुटबन्दी गर्लान्। त्यो सफल हुँदैन। झगडा एक खालका मान्छेहरूले चलाइरहन खोज्लान्। तर त्यो विस्तारै अस्वीकृत हुँदै जान्छ। कार्यकर्ताबाट त्यो एक्लिँदै जान्छ। असफल हुन्छ। समाप्त हुन्छ। प्रचण्डसँग कुरा मिल्दासम्म माधव नेपाललाई पन्छाउनुहुन्छ। प्रचण्डसँग सम्बन्ध चिसिएपछि फेरि माधव नेपालसँग सहकार्यको प्रस्ताव राख्नुहुन्छ। अहिले पनि नेपाललाई दुईपटक भेटिसक्नुभएको छ। तपाईंको यो कस्तो रणनीति हो ? मलाई त्यस्तो गरिरहन जरुरी नै छैन। यो सरकार पाँच वर्षका लागि बनेको हो। पाँच वर्ष चल्छ। चुनावपछि परिणामले आफैं बन्छ। अर्काे महाधिवेशनसम्म दुइटा अध्यक्ष भनेका छौं हामीले। प्रथम अध्यक्ष म छु र द्वितीय अध्यक्ष प्रचण्डजी हुनुहुन्छ। महाधिवेशनसम्म यही प्रणालीमा जान्छ। किनभने, हामीले त्यो सहमति गरेका छौं। उहाँहरूलाई कतिबेला मन लाग्यो राजीनामा दिनुस् भन्ने ? उहाँहरूलाई चाहियो, भोक लाग्यो, तृष्णा जाग्यो भनेर छाड्ने कुरा हुँदैन। महाधिवेशनसम्म मैले लाने हो। महाधिवेशनले आफैं निर्णय गर्छ। पछिल्लो समय तपाईंले राजीनामा दिन्न, दिएँ भने देश बर्बाद हुन्छ भनेको कुरा चर्चित छ। कतिपयले ट्रोल नै बनाएका छन्। किन यो कुरा उठाउनुभयो ? कसैले मागेका थिए राजीनामा ?आजै राजीनामा आउँछ, भोलि आउँछ भन्ने प्रचारबाजी मिडियामा हुन थाले। कतिपय गुटगत बैठक बसिरहेका छन्। त्यस्ता बैठकले अस्थिरताको सन्देश दिइरहेका छन्। त्यस्ता अफवाहलाई स्पष्ट पार्नु र जनतामा स्थिरतातिरको सन्देश दिनु थियो। मैले सत्य कुरा के बोलेको हुँ भने म राजीनामा गर्दिनँ। सरकार परिवर्तन हुनेवाला छैन। मन्त्रिपरिषद्को पुनर्गठन हुन सक्छ, तर सरकारको नेतृत्व परिवर्तन हुँदैन। फरक प्रसंगमा जाऔं। लिम्पियाधुरासम्मको नक्सा आयो। हामीले संविधानमा पनि समेट्यौं। भूगोलचाहिँ कहिलेसम्म, कसरी आउला ?वार्ताबाटै आउँछ। सकेसम्म छिटै आउँछ। मान्छेलाई अहिलेको आतंक रअका प्रमुख आए, मोदीको प्रतिनिधित्व रअका प्रमुखले किन गरे ? भारत सरकारको प्रतिनिधित्व किन गरे भन्ने छ। उहाँसँगको भेटघाट किन स्वीकारे भन्ने खालका अनेक कुरा उठाइयो। अहिले भेटघाट अस्वीकार गर्ने होइन। मोदीजीले जो प्रतिनिधि पठाउनुहुन्छ, त्यसैसँग कुराकानी हुन्छ। त्यो कुनै गैरकूटनीतिक हुँदैन। राजनीतिक अधिकार दिएर राजनीतिक कुराकानीका लागि पठाएपछि उहाँसँगै आधिकारिकता हुन्छ। अरूका प्रतिनिधि मैले छान्ने होइन। अर्काे कुरा, कुन प्रधानमन्त्रीले भेटघाट गरेको छैन ? भारत भ्रमणमा जाँदा कुन प्रधानमन्त्रीले भेटेको छैन ? उनी नेपाल आउँदा कुन प्रधानमन्त्रीले भेटेको छैन ? यत्ति हो, धेरैले यो गोप्य राखिदिनुस् है भन्छन्। म त्यस प्रकारको अपारदर्शी क्रियाकलाप गर्ने मान्छे होइन। मेरो कामकारबाही पारदर्शी हुन्छ। कुराकानी पारदर्शी हुन्छ। यसपटकको कुराकानी मैले एक्लै गरेको छैन, साथीहरू राखेर गरेको छु। सबै कुरा रेकर्डेड छन्। नोट छ। परराष्ट्र मन्त्रालयमा त्यो अफिसियल मेमोरीका लागि राखिएको छ। तसर्थ कुनै गोप्य र अपारदर्शी रूपमा लुकेर खस्याकखुसुक कुरा मबाट हुँदैन। पारदर्शी ढंगले हुन्छन्। ठीक भएको छ। यसले वार्ताको ढोका खोलेको छ। अब वार्ताहरू अगाडि बढ्छन्। त्यसपछि हाम्रो भूमि वार्ताको विधिबाट सकेसम्म छिटै फिर्ता हुन्छ। यहाँकै कार्यकालमा सम्भव छ ?म विश्वास गर्छु। मेरै कार्यकालमा सम्भव हुन्छ। पार्टीको आन्तरिक किचलोमा अल्झिएर सरकार जति सफल हुनुपथ्र्यो, नभएको तपाईंलाई लाग्छ कि लाग्दैन ?समयको बर्बाद हुन्छ। अनावश्यक ढंगले यो बैठक भनेको छ, भेटघाट भनेको छ, मैले किन भेट्न पाइनँ भनेको छ। निहुँ खोजेको छ। सरकारका काममा मैले समय पूरै दिनुपर्नेमा आधा समय अनावश्यक ढंगले खर्च गर्नुपरेको छ। लफडामा खर्च गर्नुपरेको छ। जवाफ दिनुपरेको छ। आज मैले तपाईंसँगको प्रश्नमा पनि देश विकासको कुराभन्दा अनावश्यक लफडाको जवाफ दिनुपरेको छ। यो मेरो रुचिको विषय होइन। अहिले वातावरण यस्तो बनाइएको छ कि विषयबाट ध्यान डाइभर्ट गरिदिएको, अन्यत्र मोडिदिएको छ। जसले गर्दा विषयतर्फ होइन, गैरविषयतर्फ, अनुचित विषयमा हामी समय बर्बाद गरिरहेका छौं। जस्तो ?विरोध गर्नेहरूले कुनै ठाउँ नपाएर खुलामञ्चमा धुलो हावासँग मान्छेलाई भात खुवाउन पाइएन भनेका छन्। धुलोमा नखुुवाउनुहोस्, सहरको सौन्दर्य बिग्रन्छ, देशको बद्नाम हुन्छ, क्याटरिङ बन्दोबस्त गरिदिन्छौं भन्दा महानगरपालिकाले रोक्यो भन्ने हल्ला छ। नेपालको नाम नेपाल भन्यो, मन्त्रिपरिषद्बाटै निर्णय गर्यो भनेको छ। संसदीय समितिमा चर्चा छ। अन्यत्र चर्चा छ। हाम्रो देशको संविधानको नाम हेरे भयो। हाम्रो देशको प्रस्तावना हेरे भयो। अनुसूची हेरे भयो। संविधानका अरू धारा हेरे भयो, प्रारम्भिक धारा ४ को कुरा गर्छन्। त्यहाँ ३४ लाइन लेखेको छ। त्यहाँसम्म पूरै लामो नाम राख्ने कि ? नामको कुरा खासमा के हो ? मन्त्रिपरिषद्ले संघीय लोकतान्त्रिक गणतन्त्र नेपाल नलेखेर नेपाल मात्रै लेख्ने निर्णय किन गरेको ?नेपाल देश हो उहिल्यैदेखि। कहिले एकीकृत देशका रूपमा, कहिले विभाजित देशका रूपमा, कहिले बाईसेचौबीसेका रूपमा रहँदा पनि नेपाल नाम रहँदै आएको थियो। प्रणाली र व्यवस्थाहरू फेरिन सक्छन्। पद्धतिहरू पनि फेरिन्छन्, तर देश कायमै रहन्छ। त्यसकारण देशको नाम नेपाल थियो, नेपाल छ, नेपाल हो र नेपाल नै रहन्छ। तपाईंकै पार्टीका नेताहरूले यो परिवर्तनलाई त्यसै नरुचाउनुभएको होइन होला ?अवश्य नै उहाँहरू (सचिवालका पाँच नेता) मध्येबाटै देशको नामबारेमा भ्रम फिँजाउन खोजिएको छ। बद्नाम गर्न उहाँहरूले अनेक कुरा निकाल्नुभएको छ। देशको नाम लेख्दा त्यो सबै शासन प्रणाली लेख्नुपर्दैन। देशको नाम शासन प्रणाली होइन। पञ्चायत हुँदा पनि नेपाल नै थियो। राणाशासन हुँदा पनि नेपाल नै थियो। बहुदलीय ब्यवस्था हुँदा पनि नेपाल र अहिले पनि नेपाल नै छ। अन्त्यमा, कोभिडका बिरामीको पहिचान र उपचारको दायित्वबाट सरकार किन पन्छिन खोज्यो ? सर्वोच्चले नै निःशुल्क उपचार गर भनेर भन्नुपर्ने अवस्था कसरी आयो ? कुन देशमा सरकारले उपचार गराउँछ ? बिमा गरेको हुन्छ, त्यसैले धान्छ। यहाँ त हामीले बिमाको कुरा गरेका छैनौं। सरकारले उपचार गराएको छ निःशुल्क। देशको आम्दानी छैन, हुनेखाने, सक्नेले म तिर्छु भन्न त पायो नि। त्यति भन्न खोजिएको हो। कहाँनेर सरकारले गर्दिनँ भनेको छ ?"
विपन्नमाथि बोक्सीको तरबार,"जनकपुरधाम : कुनै महिलाबाट सन्तान भएन। कोही बिरामी परे। गाईभैंसीले दूध दिएनन्। घरपरिवारमा फलिफाप भएन। यस्तो अवस्थामा परिवारभित्रै वा छिमेकमा एकले अर्कालाई डाइन अर्थात् बोक्सीको नजरले हेर्ने प्रवृत्ति रोकिएको छैन। तराईमधेसमा कथित बोक्सी आरोपको तरबार विपन्न महिलामाथि चलाउने गरिएको घटनाक्रमले देखाउँछ। त्यस्तै घटना सिरहाको कर्जन्हा३ खैराहा टोलमा दोहोरिएको छ। बुहारीलाई तन्त्रमन्त्र लगाएर खुट्टामा घाउ बनाएको भन्दै स्थानीय रामअवतार साहले ८५ वर्षीया आमा सुदामादेवी साहको ज्यानै लिए। छोरोले कुटपिट गर्दा गम्भीर घाइते भएकी सुदामादेवीको यही कात्तिक १५ गते मृत्यु भएको हो। प्रहरीले रामअवतारलाई नियन्त्रणमा लिएको छ। बोक्सी आरोप लगाउने र कुटपिट गर्नेलाई जरिवानादेखि कैद सजायसम्म तोकिएको छ। तर, दोषीलाई कडा कारबाही नहुँदा बोक्सी आरोपका घटना मौलाएको प्रदेशसभा सदस्य शारदादेवी थापाको ठहर छ। कानुन कार्यान्वयन पक्ष फितलो छ। शक्तिवालाले कानुन कब्जा गरेका छन्, प्रदेश २ को महिला, बालबालिका तथा समाजिक न्याय समितिकी सदस्य थापाले भनिन्, समाजका अगुवाहरूले पञ्चायतको नाममा हातमा कानुन लिएर कानुनको धज्जी उडाइरहेका छन्। कानुन कडा र कठोर हुनै उनको भनाइ छ। अपराधीलाई गाउँमा मिलाउने प्रयास होइन, पञ्चहरूले कानुनी कठघारमा पयाउनुपर्छ, उनले भनिन्। महोत्तरीको सम्सी गाउँपालिका७ की पवनदेवी यादवलाई बोक्सी भन्दै गत भदौ पहिलो साता स्थानीय दिनेश यादव, उनका छोरा कृष्ण, आशिक, उनकी श्रीमती सुजियादेवीसहित परिवारले कुटपिट गरेका थिए। २४ वर्षीय कृष्णविरुद्ध मुद्दा चलाइएको जिल्ला प्रहरी कार्यालय महोत्तरीका डीएसपी प्रकाश विष्टले बताए। पवनदेवीले केही दिनअघि घरमा कुलदेवताको पूजा गरेकी रहेछन्। पूजा सकिएपछि आशिक बिरामी परे। पवनदेवीले तन्त्रमन्त्र गरेकाले बिरामी परेको भन्दै रातको समयमा उनका छिमेकी जाइलागेका थिए। लात्ती र मुक्काले हाने। कपाल तानेर घिसारे। तलाई गु खुवाउँछु भन्दै घिसारेर लग्दै थिए। मेरा छोराहरू र अरू गाउँले आएर बचाए, पीडितले भनिन्। महोत्तरीकै भंगहा४ रामनगर बिर्तामा २०७६ श्रावन अन्तिम साता एक गरिब महिलामाथि निर्मम घटना भयो। ३५ वर्षीया चन्दनदेवी दनुवारलाई गाउँलेले मानव मलमुत्र खुवाए। छिमेकी सवितादेवी दनुवार, पोसिलादेवी दनुवार, इन्द्रदेवी दनुवार र सुकेश्वरीदेवी दनुवारले मलमुत्र खुवाएको प्रहरीले जनाएको छ। प्रहरीले तत्कालै इन्द्रदेवी र सुकेश्वरीलाई पक्राउ गरेको थियो। पोसिला र सविता फरार भए। घटनाक्रमअनुसार चन्दनदेवी ब्राखा चराएर घर फर्किँदै थिइन्। उनको टाउकोमा दाउराको भारीसमेत थियो। चन्दनदेवीको बाटो छेकी लछारपछार गर्दै दाउरा खोसेर फालियो। दुव्र्यवहार गर्दै निर्घात कुटपीट पनि भयो, भंगहा४ का वडाध्यक्ष आशोक महतोले भने, त्यसपछि बीच बाटैमा डाइन (बोक्सी) भन्दै उनलाई मलमुत्र खुवाइयो। सुकेश्वरीदेवीका छोरा जयनारायण मानसिक रोगी थिए। जयनारायणलाई टुनामुना लगाएको आरोप सुकेश्वरीदेवीको परिवारले लगाएको थियो। तैंले नै मेरो छोरालाई टुनामुना लगाएर पागल बनाइस्, बाख्रा पनि तैँले नै खाइस् भन्दै मलाई उनीहरूले जीवनमा नभोगेको पीडा दिए, पीडित चन्दन देवीले भनिन्। धनुषाको धनौजी गाउँपालिका२ की ३० वर्षीया मन्तोरियादेवी मण्डलले न्याय माग्दा पञ्चायतले उल्टै जरिवानाको निर्णय सुनायो। गाउँलेलाई भोज खुवाउन ५० हजार रुपैयाँ र ५० हजार रुपैयाँ जरिवाना तिर्नुपर्ने भयो। यो घटना १५ कात्तिक २०७५ को हो। मन्तोरियादेवीलाई जेठाजु इन्दल, जेठानी मानकी, भतिजीहरू र घरपरिवारका सदस्यले एक वर्षदेखि कुटपिट गर्दै आएका थिए। यसै क्रममा जेठाजुले जातीय पञ्चायती बोलाएर बोक्सी आरोप स्विकार्न दबाब दिएका थिए। उनीहरूले कोही बिरामी पर्दा मन्तोरियादेवीले टुनामुना लगाएको भन्दै गाली गर्ने गरेका थिए। आफ्नो जातिको माइजन (जातीय मुखिया) फुगनी मण्डल र पञ्चहरू दुखनी मण्डल, रौदी मण्डल, उमेश मण्डल, विन्दे मण्डलको उपस्थितिमा आफूलाई बोक्सी हूँ भन् भनेर स्वीकार गर्न दबाब दिए, मन्तोरियाले सुनाइन्, तर मैले आरोप स्वीकार नगरेपछि जेठाजु र जेठानीहरूले पञ्चायत र गाउँलेहरूकै अगाडि कुटपिट गर्न थाले। पति इन्द्रजीत मण्डल वैदेशिक रोजगारीमा गएदेखि बोक्सी भन्दै आफूलाई प्रताडित गर्दै आएको मन्तोरियाले सुनाइन्।"
जुट खेतीमा उत्साह,"इटहरी : सुनसरीको भोक्राहा नर्सिङ४ का दीपेन्द्र यादवलाई यतिखेर भ्याइनभ्याइ छ। सनपाटलाई हिलोबाट झिकेर रेसा झिक्ने काममा उनी बिहानदेखि बेलुकैसम्म व्यस्त रहन्छन्। यो अरूको सनपाट हो, महेन्द्र राजमार्ग किनारमा पानी जमेको नालाबाट सनपाट निकाल्न व्यस्त यादव भन्छन्, मेरो पनि तीन चार कट्ठामा लगाएको सनपाटको काम छ, पहिला यो अरूको काम सकौं। उनका अनुसार यतिखेर जुटको भाउ राम्रो छ। प्रतिक्विन्टल आठ हजार रुपैयाँ पाउँछन् बिक्रेताले। साथै उत्पादन पनि सबै बिक्छ। चार पाँच वर्षअघि किसानले चार हजार रुपैयाँ प्रतिक्विन्टलमा बेच्नुपर्ने बाध्यता थियो। राम्रो मूल्यमा बिक्री हुन थालेपछि मजदुरहरूले समेत राम्रो ज्याला पाउन थालेका छन्। पछिल्लो चार वर्षयता जुट खेतीका साथै उत्पादन पनि बढेको इटहरीस्थित जुट अनुसन्धान कार्यक्रमले जनाएको छ। जुटमा राम्रो मूल्य पाउनु र कृषि प्रविधिको विकासले जुट खेतीमा आकर्षण बढेको जुट अनुसन्धान केन्द्र इटहरीका प्रमुख डाक्टर गोविन्द तिम्सिनाले बताए। जुट खेती तथा उद्योगका लागि नेपालकै केन्द्र मानिएको सुनसरी र मोरङ जिल्लाका किसानमा जुट खेतीको आकर्षण पुनः बढ्न थालेको केन्द्रको भनाइ छ। उनका अनुसार पछिल्ला वर्षमा जुृटको उत्पादन १० गुणासम्म बढेको छ। चार वर्ष अघिसम्म कार्यक्रमले उत्पादन गरेको पाँच सय केजी जुटको बिउ बिक्न समस्या हुने गरेकोमा अहिले पाँच टन हाराहारी बिउ बिक्री हुन थालेको छ। अहिले हामीले उत्पादन गरेको बिउ सबै बिक्री हुने गरेको छ, तिम्सिनाले भने, त्यति नै अनुपातमा भारतबाट बिउ किसानले ल्याउने गरेका छन्। सुनसरी, मोरङ, झापा, सिरहा, सप्तरी, उदयपुरलगायत जिल्लामा २० हजार हेक्टरमा जुट खेती हुने गरेको अनुमान छ। प्रविधि र जातको विकास गर्ने मुख्य जिम्मेवारी बहन गरिरहेको कार्यक्रमको कार्यालयले पछिल्लो समय जुटको खेती वृद्धि गर्ने र बजार व्यवस्थापनलगायत काममा समेत सकारात्मक भूमिका खेल्न थालेपछि किसानमा उत्साह बढेको हो। जुट उत्पादनको क्षेत्र घटे पनि उत्पादकत्व भने बढेको कार्यालयको भनाइ छ। आर्थिक वर्ष २०३६३७ मा ५७ हजार हेक्टर क्षेत्रफलबाट ६७ हजार मेट्रिकटन कच्चा जुट उत्पादन भएको थियो। अहिले १२ हजार हेक्टर क्षेत्रफलमा गरिएको खेतीले प्रतिहेक्टर १४३ मेट्रिकटन उत्पादन दिने कार्यालयको तथ्यांक छ। उत्पादन बढे पनि नेपाली उद्योगकै लागि यो पर्याप्त भने छैन। अझै पनि ७० प्रतिशतभन्दा बढी कच्चा जुट भारत र बंगलादेशबाट आइरहेको कार्यालयका प्राविधिक सहायक सुजन कार्की बताउँछन्। प्रविधि र उन्नत बिउ बिजनलाई प्रोत्साहन दिनुपर्छ र सरकारले पनि सोहीअनुसार नीति नियम बनाउनुपर्छ, उनले भने। किसानलाई निरुत्साहित हुन नदिन र उत्पादन बढाउन कार्यालय प्रमुख डा तिम्सिना आफैंले लकडाउनको समयमा पनि घरघरै पुगेर जुटको बिउ बाँडेका थिए। जुटखेतीको विकासका लागि किसानको समूह बनाउने अवधारणासमेत सुरु गरेको छ। यस्तै फागुन चैतको समयमा लगाउँदा हाँगा नफाट्ने जातको बिउको अनुसन्धान र वितरणमा समेत जोड दिएको तिम्सिनाले बताए। बिचौलिया हटाउन विराटनगर जुट मिललगायत मिलसँग समन्वय गरिरहेको र खेतीलाई आधुनिकीकरण गर्ने प्रक्रिया थालेको उनले बताए। तिम्सिनाले जुट खेती बढाउने गरी स्थानीय तथा केन्द्रीय सरकारले नीति बनाउनुपर्नेमा जोड दिएका छन्। सुनसरी र मोरङमा मात्र ११ जुट उद्योग छन्। तीमध्ये आधा अहिले बन्द छन्।"
"पार्टी फुट्दैन, फुट्न दिइन्न","काठमाडौं : नेकपाका दुई अध्यक्षमध्ये पार्टी फुट्ने कुरा कसले गर्यो ? पुष्पकमल दाहालले केपी शर्मा ओलीको उक्त आशयको अभिव्यक्ति निकट नेताहरूलाई सुनाएपछि राजनीति तरंगित भयो। तर, प्रधानमन्त्री ओलीले उक्त आक्षेपको तीर दाहालतिरै सोझ्याएका छन्। कसले गर्यो पार्टी फुट्ने कुरा ? मैले ? अन्नपूर्ण पोस्ट्सँगको विशेष अन्तर्वार्तामा शनिबार अध्यक्ष एवं प्रधानमन्त्री ओलीले भने, उहाँहरूले नै अलि अगाडि पत्रकार सम्मेलनै गरेर जुनसुकै परिस्थितिका लागि तयार होऔं भनेको होइन ? मैले भनेको हो र ? जुनसुकै परिस्थितिका लागि तयार होऔं भनेको के ? पार्टी फुट्न सक्छ भनेको होइन र ? बरु दाहालले मिल्न सकिँदैन भने आआफ्नो गरौं, तर झगडा नगरी सल्लाहमा गरौं भनेर बोल्ने गरेको ओलीको आरोप छ। फेरि अर्काे साथीले पनि त्यस्तो भन्नुभयो भन्ने कुरा छलफलका क्रममा प्रचण्डजीले मसँग भन्नुभयो, उनले भने, त्यसपछि मैले उहाँलाई सोधें, त्यस्तो स्थिति आउन दिने ? अनेकतातिर जान दिने ? एकताबद्ध बनाएरै पार्टीलाई अगाडि बढाउनुपर्छ, अरू प्रकारका गुटगत क्रियाकलाप तपार्इंहरू गर्दै हुनुहुन्छ, यो नगरौं भनेको हुँ। तर, पार्टी कसैले फुटाउन नपाउने उनले बताए। भने, पार्टी कुनै हालतमा फुट्दैन, फुट्न दिइन्न। बरु सचिवालयका ५ नेताको बेलाबेलाको बसाइको उनले कडा कटाक्ष गरे। उहाँहरू पाँच जना बस्ने गर्दै आइरहनुभएकै छ। यो विल्कुल अस्वस्थ तरिका हो। गलत तरिका हो, ओलीले भने। कर्णालीमा आफूमाथि आक्षेप लगाएर चुपचाप बसेको दाहालमाथि ओलीको आरोप छ। पार्टीमा समस्या भइरहेको छ भने कार्यकारी अध्यक्ष हुँ भन्ने मान्छेले हेर्नु पर्दैन ? त्यो थाहा पाएर मलाई भन्नु पर्दैन ? दर्ता भइसकेपछि उहाँले मलाई सूचना गर्नुभयो। उहाँको काम पार्टी सञ्चालन गर्ने होला, पार्टी हाँक्ने, मिलाउने होला। त्यो गर्नु पर्दैन ? मेरो टाउकामा हाल्ने ? अध्यक्ष दाहालसहित सचिवालयका ५ नेता शनिबार प्रधानमन्त्री तथा अध्यक्ष ओलीसँग पार्टी बैठक बोलाउन माग गर्दै बालुवाटार पुगे। अध्यक्ष दाहाल, वरिष्ठ नेता माधव नेपाल, झलनाथ खनाल, उपाध्यक्ष वामदेव गौतम, प्रवक्ता नारायणकाजी श्रेष्ठले ओलीलाई पत्रै बुझाए। स्रोतका अनुुसार बैठक माग गर्ने नेतासँग प्रधानमन्त्री ओलीको केही बेर चर्काचर्की भयो। लगत्तै अन्तर्वार्ताका क्रममा हामीले सोध्यौं, उहाँहरूसँग केके कुराकानी भए ? उहाँहरू आउनुभयो। पत्र बुझाएर जानुभयो। के छ त्यसमा, हेर्न बाँकी छ। तर, बैठक बोलाउनेबारे ओलीको भनाइ छ, जसले जतिखेर भन्यो त्यतिखेर बैठक बस्ने कुुरा होइन। जग हँसाउन बैठक बस्दैन। प्रधानमन्त्री ओलीले आफूलाई अल्पमतमा परेको नठान्न चेतावनी दिए। म महाधिवेशनबाट निर्वाचित अध्यक्ष हँु। अहिले पनि त्यही हैसियतमा यता पनि प्रथम अध्यक्ष हँु। अरू कसैको कतै बहुमत छ, मेरो प्रतिस्पर्धामा प्रतिद्वन्द्वितामा कसैको बहुमत छ, म अल्पमतमा परें भन्ने कसैलाई भ्रम नरहोस्, उनले भने। उनले भदौ २६ मा सहमति गरे पनि त्यसअघिको झगडा व्यर्थको भएको आरोप लगाए। त्यसभन्दा अगाडिको लडाइँ केका लागि थियो ? के इस्यु थियो ? व्यक्तिगत स्वार्थ, व्यक्तिगत महŒवाकांक्षा, व्यक्तिगत कुण्ठा र ईष्र्याबाहेक के थियो ? सैद्धान्तिक मुद्दा थियो ? वैचारिक मुद्दा थियो ? राष्ट्रिय मुद्दा थिए केही ? केही पनि थिएनन्, उनले भने, खाली गुटबन्दी गर्ने, गुटका बैठक बस्ने, त्यहाँबाट निहुँ खोज्ने, त्यति न थियो। त्यो दुष्प्रयास सफल नभएपछि सहमति खोज्नुपरेको हो। सहमति खोज्न मानियो। मञ्जुर गरियो। सहमति जसरी भए पनि चाहिएको थियो। जेजे भनेर सहमति हुन्छ भने त्यही गरौं भनेर गरियो। अध्यक्षद्वयको कार्यविभाजन र कार्यधिकारका विषयमा सोधिएको प्रश्नमा अध्यक्ष ओलीले भने, म प्रथम अध्यक्ष हो। उहाँ द्वितीय अध्यक्ष। हामीकहाँ प्रथम अध्यक्षचाहिँ झन् सेरोमोनियल हुन्छ र ? द्वितीय अध्यक्ष भनेको द्वितीय अध्यक्ष नै हो। तैपनि, सभापतित्व गर्नुस् तपाईं भनेर छाडिदिएको छ। चलाउनुस् न त, छाडिदिएकै छ। अनि के पुगेन अझै ? गुटमा सधैं प्रधानमन्त्रीको आलोचना गरेको छ, प्रधानमन्त्री भएन भनेको छ। प्रधानमन्त्री भएन भनेको के हो ? को हुनुपर्छ भनेको ? आफू हुनुपर्छ भनेको हो ?"
भारतीय सेनाध्यक्षलाई प्रधानसेनापतिको सन्देश : नेपाली भूमि कसैविरुद्ध प्रयोग हुँदैन,"काठमाडौं : प्रधानसेनापति पूर्णचन्द्र थापाले आफ्नो भूमि अरू कुनै मुलुकको स्वार्थपूर्तिका लागि प्रयोग हुन नदिने सन्देश भारतीय समकक्षी मनोज मुकुन्द नरवणेलाई दिएका छन्। भारतीय सेनाध्यक्ष स्वयंले जेठ पहिलो साता चीनतर्फ संकेत गर्दै नेपाल अर्काकै इसारामा चल्ने गरेको अभिव्यक्ति दिएका थिए। त्यसको चौतर्फी आलोचना भएपछि नरवणेले नेपालसम्बन्धी आफ्नो अभिव्यक्ति सच्याएका थिए। भारत, अमेरिकालगायत केही मुलुकले नेपाल चिनियाँ प्रभावमा पर्दै गएको भन्दै नकारात्मक टिप्पणी गरिरहेका बेला प्रधानसेनापतिले राष्ट्रियता र अखण्डतालाई केन्द्रमा राखेर भारतीय सेनाध्यक्ष नरवणेलाई गहिरो सन्देश दिएका हुन्। उनले हरेक मुलुकको सार्वभौमिकता बराबर हुने र सोहीअनुसार एकअर्को मुलुकले व्यवहार गर्नुपर्ने धारणा व्यक्त गरे। नेपाल र भारतको सार्वभौमिकता समान रहेकाले दुवै मुलुकले एकअर्को मुलुकको सार्वभौमिकताप्रति समान व्यवहार र सम्मान गर्नुपर्ने उनको भनाइ थियो। उनले दुवै राष्ट्रबीचको सिमानालाई नियमन गर्दा दुवै देशको सुरक्षा बलियो हुने पनि बताएका थिए। प्रधानसेनापतिले भारतीय सेनाध्यक्ष नरवणेको सम्मानमा बिहीबार साँझ जंगीअड्डामा आयोजित रात्रिभोजमा यसरी छोटो तर अर्थपूर्ण मन्तव्य राखेका हुन्। नेपाल र भारतबीचको कूटनीतिक सम्बन्ध चिसिएका बेला प्रधानसेनापतिले राष्ट्रियता र सार्वभौमिकताबारे भारतीय सेनाध्यक्षलाई दिएको सन्देश अर्थपूर्ण रहेको रात्रिभोजमा सहभागी एक अवकाशप्राप्त उच्च सैनिक अधिकारीले बताए। सोही दिन दिउँसो दुवै सेना प्रमुख सम्मिलित भारतीय र नेपाली सेनाको उच्चस्तरीय टोलीबीच जंगीअड्डामा द्विपक्षीय हित र सहकार्यबारे छलफल भएको थियो। सामूहिक छलफलपछि जंगीअड्डामै प्रधानसेनापति थापा र नरवणेबीच एकान्त (वान टु वान) वार्ता भएको थियो। उक्त वार्तामा नरवणेले नेपालमा बढ्दै गएको चिनियाँ उपस्थिति र प्रभावबारे चासो राखेको उच्च सैनिक स्रोतले जनाएको छ। दुई मुलुकका सेना प्रमुखको एकान्त बैठकमा नेपालभारत सीमा विवाद, नेपालमा चिनियाँ उपस्थिति र सैनिक सहायताका विषयमा छलफल भएको फरकफरक अनौपचारिक स्रोतहरूले पुष्टि गरेका छन्। आवश्यक परे सीमा विवाद समाधानका लागि समन्वयकारी भूमिका निर्वाह गर्न दुवै सैनिक प्रमुख तयार देखिएको सैनिक उच्च स्रोतले बताएको छ।नेपालमा चीनको प्रभाव बढेको भन्ने भारतीय सेनाध्यक्षको चासोप्रति प्रधानसेनापति थापाले आफ्नो भूमि अरू मुलुकका लागि प्रयोग हुन नदिने अर्थपूर्ण सन्देश दिएका हुन्। विभिन्न सञ्चारमाध्यममा चीनले नेपालको भूमि अतिक्रमण गरेको समाचार सार्वजनिक भएपछि परराष्ट्र मन्त्रालयले त्यसको खण्डन गर्दै चीन र नेपालबीच सीमा विवाद नरहेको सरकारी धारणा सार्वजनिक गरेको थियो। नरवणेले उक्त विषयमा सेनाको धारणा बुझ्न खोजेका थिए तर प्रधानसेनापति थापाले सरकारको आधिकारिक धारणा नै सेनाको धारणा भएको बताएको स्रोतको भनाइ छ। प्रधानमन्त्री केपी शर्मा ओलीले पनि नेपाल र भारतबीच देखिएका सीमा विवाद संवादको माध्यमबाटै समाधान हुनेमा विश्वस्त रहेको सन्देश नरवणेलाई शुक्रबारको भेटमा दिएका थिए। जवाफमा नरवणेले नेपालभारत सम्बन्धलाई थप बलियो र राम्रो बनाउनुपर्ने सन्देश लिएर आफू भारत फर्कन लागेको बताएका थिए। नेपालको तीनदिने औपचारिक भ्रमणमा आएका नरवणे शुक्रबार भारत फर्किएका थिए।"
कांग्रेसमा किचलो : विधान उल्लंघन गरेको पौडेल समूहको आरोप,"काठमाडौं : कांग्रेस शीर्ष नेताहरू पार्टीभित्रको असमझदारी हटाउन एक सातादेखि निरन्तर छलफलमा छन्। तर, तीन समूहका करिब दुई दर्जन नेता सहभागी अनौपचारिक बैठकले अझै सहमतिको बाटो पहिल्याउन सकेको छैन। जसले गर्दा महाधिवेशनमा जुट्नुपर्ने बेला कांग्रेस विवादमै रुमल्लिरहेको छ। वरिष्ठ नेता रामचन्द्र पौडेल समूहले नेतृत्वले विधिविधानविपरीत पार्टी सञ्चालन गरेको दाबी गर्दै निर्णय सच्याउनुपर्ने मागसहित असोज १२ गते पार्टी कार्यालयमा १६ बुँदे विरोधपत्र बुझाएको थियो। पौडेल समूहका मागमा सोमबारदेखि छलफल हुँदै आए पनि समझदारी जुट्न नसकेको हो। आजका दिनसम्म बैठक तात्विक निष्कर्षमा पुगेको छैन। हामीले हाम्रा कुरा राख्ने र उनीहरू (संस्थापन पक्ष)ले आफ्नो बचाउ गर्नेबाहेक प्रगति भएको छैन, बैठकमा सहभागी पौडेलनिकट केन्द्रीय सदस्य अर्जुननरसिंह केसीले भने, विधानविपरीत भएका निर्णय सच्याउनुपर्छ भन्ने हाम्रो स्पष्ट माग हो। पौडेल पक्षले विभाग गठन, क्रियाशील सदस्यता वितरण, पार्टी समायोजन, जनसम्पर्क समिति र भ्रातृसंस्थाबारे नेतृत्वले विधान उल्लंघन गरेको आरोप लगाएको छ। उक्त समूहले आफ्ना माग सम्बोधन नभएसम्म केन्द्रीय कार्यसमिति बैठकको औचित्य नरहेकामा जोड दिँदै आएको छ। उक्त मागमा सहमति नजुटेकै कारण शुक्रबार बोलाइएको केन्द्रीय कार्यसमिति बैठक सोमबारसम्मका लागि स्थगन गरिएको छ। सभापति शेरबहादुर देउवानिकट केन्द्रीय सदस्य एनपी साउदले सहमतिको प्रयास भइरहेको बताए। छलफल सकारात्मक रूपमा अगाडि बढिरहेको छ, नेता साउदले भने, हाम्रो अहिलेको प्रमुख उद्देश्य भनेको पार्टीको महाधिवेशन हो। पार्टी एकढिक्का भएर महाधिवेशनमा जुट्नुको विकल्प छैन। पौडेल समूहले विभाग गठन र क्रियाशील सदस्यता वितरणमा चर्काे असन्तुष्टि जनाएको छ। विभाग गठन गर्दा विधान उल्लंघन गरिएकाले खारेजी हुनुपर्ने उसको माग छ। त्यस्तै, अन्य पार्टीबाट प्रवेश गरेकालाई समायोजनका नाममा केन्द्रबाट आफूखुसी क्रियाशील सदस्यता वितरण गरेर महाधिवेशनलाई प्रभावित पार्न खोजेको उसको आरोप छ। सभापति देउवाले भने विभाग गठन गरिसकेकाले खारेज गर्न नसकिने अडान सुरुकै बैठकमा राखेका थिए। विभागबाहेक बाँकी विषयमा छलफल गर्न आफू तयार रहेको देउवाको भनाइ थियो। विधानविपरीत भएका निर्णय नसच्याएसम्म आफूलाई मान्य नहुनेमा पौडेल पक्षको अडान कायमै छ। हामीले लिखित रूपमा उठाएका १६ बुँदामा अहिलेसम्म एउटा विषयमा पनि कुरा मिलेको छैन, वरिष्ठ नेता पौडेलले अन्नपूर्णसँग भने, सभापतिज्यू नै निकासका लागि सकारात्मक देखिनुहुन्न। पौडेलले सभापति देउवामा आफू अनुुकूलको कुरा मात्रै सुन्ने प्रवृत्तिका कारण पनि सहमतिमा ढिलाइ भइरहेको दाबी गरे। सभापतिजीको के कुरा गर्ने, आफ्नै पार्टी सभापतिबारे धेरै कुरा के भन्नू, उनले भने, आफ्नो अनुकूल भयो भने मात्र अरूका कुरा सुन्नुहुन्छ। नत्र सुन्नु नै हुन्न। केन्द्रीय सदस्य केसीले नागरिकले दुःख पाइरहेका बेला कांग्रेस एकताबद्ध हुनुपर्नेमा जोड दिए। रक्षांपक्तिमा बसेर आफ्ना कुरा मात्रै राख्नेभन्दा पनि पार्टीलाई महाधिवेशनतर्फ लैजान हामी समाधानको बाटोमा जानुपर्छ, उनले भने, यसका लागि सबैले विधि, पद्धति र परम्परालाई आत्मसात् गर्नुपर्छ। दिनहुँ बस्ने अनौपचारिक बैठकबाट सहमति निस्कने सम्भावना क्षीण हुँदै गएपछि समिति बनाएर विवाद टुंग्याउनुपर्ने सुझाव नेताहरूले दिएका छन्। सोमबारको अनौपचारिक बैठकमा पूर्वमहामन्त्री कृष्णप्रसाद सिटौलाले सानो समिति बनाएर असमझदारीको हल खोजिनुपर्ने सुझाव दिएका थिए। यस्तै, नेता केसीले पनि सानो समिति बनाएर समझदारीको बाटो पहिल्याउनुपर्ने राय बैठकमा राखे। महामन्त्री डा शशांक कोइराला, उपसभापति विजयकुमार गच्छदारलगायत नेता बोल्न बाँकी रहेकाले शीर्ष नेताहरूको अनौपचारिक बैठक आइतबार पनि बस्ने जनाइएको छ। केन्द्रीय सदस्य केसीले तीनै तहको निर्वाचनमा अन्तर्घात गरेको उजुरीका आधारमा कारबाहीमा परेका सबैलाई आममाफी दिनुपर्ने प्रस्ताव गरेका छन्। स्थानीय, प्रदेश र संघको निर्वाचनमा पार्टीका आधिकारिक उम्मेदवारलाई हराउन भूमिका खेलेको आरोपमा कांग्रेसको केन्द्रीय अनुशासन समितिले सयाँै नेताकार्यकर्तालाई निलम्बन गरेको थियो। नेता केसीले पार्टीमा अन्तर्घात गरेर कारबाहीमा परेका सबै नेताकार्यकर्तालाई आत्मालोचना गराउँदै आममाफी दिनुपर्ने बताए।"
कांग्रेस केन्द्रीय कार्यसमिति बैठक बिहीबारका लागि सर्यो,"काठमाडौं : प्रमुख प्रतिपक्षी दल नेपाली कांग्रेस केन्द्रीय कार्यसमितिको बैठक बिहीबारसम्मका लागि सरेको छ। सोमबारका लागि बोलाइएको बैठक बिहीबारसम्मका लागि सरेको हो। पार्टी मुख्य सचिव कृष्णप्रसाद पौडेलले विज्ञप्ति सार्वजनिक गर्दै बैठक सरेको जानकारी गराएका हुन्। नेपाली कांग्रेस केन्द्रीय कार्यसमितिको बैठक २०७७ कात्र्तिक २४ गते सोमबार दिनको १ बजे पार्टीको केन्द्रीय कार्यालयमा बस्ने गरी तोकिएकोमा उक्त बैठक २०७७ कात्र्तिक २७ गते बिहीबार दिनको १ बजे बस्ने भएको छ, मुख्यसचिव पौडेलले सार्वजनिक गरेको विज्ञप्तिमा भनिएको छ, बैठकमा केन्द्रीय कार्यसमितिका पदाधिकारी, केन्द्रीय सदस्य तथा आमन्त्रित सदस्यको उपस्थितिका लागि निर्देशानुसार अनुरोध गरिन्छ।"
बालुवाटारमा नेपाल समूहका चार नेतासँग प्रधानमन्त्रीको छलफल : सहकार्य गरेर अगाडि बढ्न आग्रह,"काठमाडौं : नेपाल कम्युनिस्ट पार्टी (नेकपा) विवाद समाधान चर्किदै गर्दा प्रधानमन्त्री केपी ओलीले वरिष्ठ नेता माधवकुमार नेपाल पक्षीय नेतासँग छलफल गरेका छन्। ओलीले पार्टीभित्र देखिएको विवाद समाधानका विषयमा वष्ठि नेता नेपालसहितका चार नेतासँग बालुवाटारमा छलफल गरेका हुन्। बालुवाटार स्रोतका अनुसार प्रधानमन्त्रीसँगको छलफलमा नेता नेपाल, भीम रावल, सुरेन्द्र पाण्डे र रघुजी पन्तलगायत नेता सहभागी थिए। पार्टीभित्र प्रधानमन्त्री ओली र कार्यकारी अध्यक्ष पुष्पकमल दाहाल प्रचण्डबीच विवाद बढ्दै गएपछि ओलीले नेपाल पक्षीय नेतासँग छलफल सुरु गरेका हुन्। पछिल्ला दिनमा आफ्नो गुटका नेतासँग मात्र छलफल गरिरहेका प्रधानमन्त्री ओलीले आइतबार नेपाल समूहका नेतासँग छलफल गरेका हुन्। पार्टी विवाद समाधानमा पूर्वएमाले एक हुनुपर्ने अडान पछिल्ला दिनमा ओलीले अगाडि सारेका छन्। प्रधानमन्त्री ओलीले वरिष्ठ नेता नेपाललाई नेतृत्व लिने गरी अगाडि बढ्न आग्रह गरेका छन्। करिब डेढ घण्टा लामो समय छलफल भए पनि ठोस निर्णय केही नभएको छलफलमा सहभागी एक नेताले बताए । प्रधानमन्त्री ओलीले सहकार्यको प्रस्ताव गरेको उनको भनाइ छ । वरिष्ठ नेता नेपालले भने प्रधानमन्त्री ओलीलाई जिम्मेवारी अनुसारको विशाल सोच बनाएर काम गर्न आग्रह गरेका छन् । नेकपाका कार्यकारी अध्यक्ष प्रचण्डसहित नेता नेपाल, अर्का वरिष्ठ नेता झलनाथ खनाल, उपाध्यक्ष वामदेव गौतम र प्रवक्ता नारायणकाजी श्रेष्ठले सचिवालय बैठकका लागि लिखित पत्र बुझाएको भोलिपल्ट ओलीले नेपाल समूहका नेतासँग बालुवाटारमा छलफल गरेका हुन् । प्रधानमन्त्री ओलीले शनिबार मात्र अन्नपूर्णसँग विशेष कुराकानीमा अब नेतृत्व नयाँ पुस्तालाई हस्तान्तरण गर्नुपर्ने बताएका छन्।"
भारतसँग सम्बन्ध सुमधुर हुँदै छ,"काठमाडौं : प्रधानमन्त्री केपी शर्मा ओलीले भारतसँग सम्बन्ध सुमधुर हुँदै गएको बताएका छन्। उनले आफू सम्बन्ध सुधार्ने पहलमा भरमग्दुर लागिपरेको संकेतसमेत गरेका छन्। अन्नपूर्ण पोस्ट्सँगको विशेष अन्तर्वार्तामा उनले भनेका छन्, भारतसँगको सम्बन्ध सुमधुर हुँदै गयो भनेर मेरै पार्टीका केही मान्छे अलि बढी त्रसित भइरहेका छन्। भारतीय गुप्तचर संस्था रअ का प्रमुख सामन्तकुमार गोयलको नेपाल भ्रमण र प्रधानमन्त्रीसँगको भेटलाई लिएर पार्टीभित्र र बाहिर टीकाटिप्पणी भइरहेका छन्। त्यसलाई सम्बन्ध सुधारको एउटा खुड्किलाका रूपमा प्रधानमन्त्रीले अर्थ्याए। मान्छेहरूलाई अहिलेको आतंक रअका प्रमुख आए, मोदीका प्रतिनिधित्व रअका प्रमुखले किन गरे, भारत सरकारको प्रतिनिधित्व किन गरे भन्ने छ। उहाँसँगको भेटघाट किन स्विकारे भन्ने खालका अनेक कुरा उठाइयो। अहिले भेटघाट अस्वीकार गर्ने होइन। मोदीजी (भारतीय प्रधानमन्त्री) ले जो प्रतिनिधि पठाउनुहुन्छ, त्यसैसँग कुराकानी हुन्छ। त्यो कुनै गैरकूटनीतिक हुँदैन, उनले भने, राजनीतिक अधिकार दिएर राजनीतिक कुराकानीका लागि पठाएपछि उहाँसँगै आधिकारिकता हुन्छ। अरूको प्रतिनिधि मैले छान्ने होइन। उनले लिम्पियाधुराको विषय वार्ताबाटै चाँडै सुल्झिनेमा विश्वास व्यक्त गरे। नेकपा विवाद कसरी टुंगिएला ? प्रधानमन्त्री ओलीसँग विशेष कुराकानी (भिडियो) अब नेतृत्व नयाँ पुस्तालाई सुम्पिनुपर्छ : प्रधानमन्त्री ओली पार्टी फुट्दैन, फुट्न दिइन्न"
कार्यपालिका बैठकको नाममा मध्यपुर थिमि नगरपालिकामा भाँडभैलो !,"भक्तपुर : भक्तपुरको मध्यपुर थिमि नगरपालिकामा भाँडभैलो सुरु भएको छ। नगरपालिकाका मेयर मदनसुन्दर श्रेष्ठ र प्रमुख प्रशासकीय अधिकृत उद्धवप्रसाद रिजालबीचको विवादमा कार्यपालिका सदस्यहरु नै दुईपक्षमा विभाजित भएपछि नपामा भाँडभैलो सुरु भएको हो। स्थानीय तह सञ्चालन ऐन २०७४ विपरीत आइतबार मेयर मदनसुन्दर श्रेष्ठले नगर कार्यपालिकाको बैठक बोलाए। उक्त बैठकमा मेयरसहित ११ जना कार्यपालिका सदस्य उपस्थित भए। उपमेयरसहित ८ जना कार्यपालिका सदस्यले भने बैठक बहिस्कार गरे। ऐनअनुसार मेयरको निर्देशनमा प्रमुख प्रशासकीय अधिकृतले कार्यपालिकाको बैठक बोलाउने व्यवस्था छ। यसरी बोलाइने बैठकको माइन्युट नै प्रमुख प्रशासकीय अधिकृतले उठाउने र त्यसको प्रमाणीकरण पनि प्रमुख प्रशासकीय अधिकृतले नै गर्ने ऐनमा व्यवस्था गरिएको छ। तर ऐनविपरीत मेयर श्रेष्ठले बोलाएको बैठकले प्रमुख प्रशासकीय अधिकृत रिजाललाई मन्त्रालय फिर्ता पठाउने निर्णय गरेको छ। ऐनअनुसार अवैधानिक उक्त कार्यपालिका बैठकले गरेको निर्णयमा भनिएको छ, यस नगरपालिकाका प्रमुख प्रशासकीय अधिकृत उद्धवप्रसाद रिजालले नगरसभाबाट बजेट विनियोजन भई नियमित रुपमा उपभोक्ता समितिमार्फत भइरहेका कार्यहरुलाई महान चाड वडा दसैंको अगाडि पनि रकम निकासा नगरी दुःख दिइएको, नगरको आन्तरिक राजनीतिमा सहभागी भई चलखेल गरिएको, नगरपालिकाका दस्तावेजहरुलाई बद्नियतपूर्वक बाहिर पठाइएको कारण मन्त्रालयमा फिर्ता गरी अर्को प्रमुख प्रशासकीय अधिकृत यथाशीघ्र पठाउन मन्त्रालयमा पत्राचार गर्ने निर्णय गरियो। बैठकमा मेयर श्रेष्ठसँगै नेपाली कांग्रेस संस्थापन पक्षीय ४ जना वडा अध्यक्ष र ३ जना कार्यपालिका सदस्य, नेमकिपा, नेकपा (नेकपा) र स्वतन्त्रबाट निर्वाचित ३ जना वडा अध्यक्ष गरी ११ जना सहभागी भएका छन्। निर्णयमा ती ११ जना कार्यपालिका सदस्यहरुले हस्ताक्षरसमेत गरेका छन्। बैठक बसेकै छैन : प्रवक्ता थापामगर मेयर श्रेष्ठले बोलाएको कार्यपालिका बैठक बोलाएर प्रमुख प्रशासकीय अधिकृतलाई फिर्ता गर्ने निर्णय गरेको सार्वजनिक गरिए पनि नपाका प्रवक्ता एवं वडा नं २ का अध्यक्ष राम थापामगरले कार्यपालिकाको बैठक बसेको अस्वीकार गरेका छन्। उनले आइतबार नै प्रेस विज्ञप्ति जारी गर्दै आइतबा कार्यपालिका बैठक नबसेकोले कुनै भ्रममा नपर्न आह्वान गरेका छन्। उनी उपमेयर अञ्जनादेवी मधिकर्मीसँगै अन्य सात जना कार्यपालिका सदस्यसँगै बैठकमा उपस्थित भएका थिएनन्। उनीहरुले मेयर श्रेष्ठलाई कार्यपालिकाको बैठक बोलाउन ध्यानाकर्षण गर्दा कुनै सुनुवाइ नगरेको उल्टै आफूहरुसँग सल्लाह नै नगरी मेयर श्रेष्ठले आफूखुसी कार्यपालिकाको बैठक बोलाएको भन्दै बैठक बहिस्कार गरेका थिए। प्रवक्ता थापामगरले जारी गरेको विज्ञप्तिमा भनिएको छ, स्थानीय सरकार सञ्चालन ऐन २०७४ को दफा ८४ को दफा २ (छ) मा नगर प्रमुखको निर्देशनमा कार्यपालिका तथा सभाको बैठक बोलाउने अधिकार प्रमुख प्रशासकीय अधिकृतको हुनेछ भन्ने व्यवस्था छ। दफा ८४ को दफा २ (ज) ले कार्यपालिकाको निर्णय प्रमाणीकरण गर्ने अधिकार प्रमुख प्रशासकीय अधिकृतलाई सुम्पिएको छ। यस्तो प्रस्ट कानुनी व्यवस्था हुँदाहुँदै पनि नगर प्रमुखले आफैले हस्ताक्षर गरेर कार्यपालिकाको बैठक बोलाइनु विधिको उल्लंघन हो। दसैंअघि कार्तिक ६ गते यसरी नै बोलाइएको बैठकमा नेपाली काग्रेसका तर्फबाट प्रतिनिधित्व गर्ने १५ जना सदस्यहरु अनुपस्थित भए पनि पत्रकार सम्मेलन गरी कार्यपालिकाको बैठकका निर्णय भनी पत्रकार सम्मेलनमा जानकारी गराएको विषय कार्यपालिका बैठकको निर्णय नभई नगर प्रमुखको भनाइ भएको व्यहोरा मैले विज्ञप्तिमार्फत प्रस्ट पारेकै हुँ। आज पनि विगतकै ढंगले बोलाइएको कार्यपालिका बैठकमा नेपाली कांग्रेसका तर्फबाट प्रतिनिधित्व गर्ने उपमेयरसहित ८ जना सदस्यहरु अनुपस्थित रहेको व्यहोरा जानकारी गराउँछु। प्रचलित कानुनले निर्धारण गरेको विधि र प्रक्रियाविपरीत मेयरले आफै पत्राचार गर्ने र आफै निर्णय प्रमाणीकरण गर्ने अनि यसैलाई विधिसम्मत भन्दै जाने हो भने अर्कै कुरा हो। अन्यथा आज नगर कार्यपालिकाको ४९ औं बैठक नबसेकोले कुनै भ्रममा नपर्न सम्बन्धित सबैलाई जानकारी गराउँछु। मेयर श्रेष्ठ र प्रमुख प्रशासकीय अधिकृत रिजालबीचको विवादको कारण कार्तिक ७ गतेदेखि मध्यपुर थिमि नपा गतिरोधको अवस्थामा रहेको छ। आपसी विवादमै मेयर श्रेष्ठले प्रमुख प्रशासकीय अधिकृत रिजाललाई कारबाही गरी मन्त्रालय फिर्ता गरेको भने कार्तिक ७ गते पत्रकार सम्मेलन गरी घोषणा गरेका थिए। त्यसलगत्तै प्रमुख श्रेष्ठले नक्सापास गर्ने अनलाइन प्रणालीमा प्रमुख प्रशासकीय अधिकृतको युजरनेम र पासवर्ड हटाउन लगाए। त्यस्तै प्रमुख प्रशासकीय अधिकृतलाई नपाको कुनै काम नगराउन मेयर श्रेष्ठले शाखा प्रमुखहरुको बैठक बोलाएर हाकाहाकी निर्देशन दिए। त्यस्तै मेयर श्रेष्ठले प्रमुख प्रशासकीय अधिकृतले प्रयोग गर्ने सवारीसाधनसमेत झिकाउन कर्मचारीहरुलाई निर्देशन दिएको बताइएको छ। यसले झन् मध्यपुर थिमि नपाको आन्तरिक व्यवस्था जेलिँदै गएको हो। मध्यपुर थिमि नपामा प्रमुख श्रेष्ठको मनोमानी, अस्वीकृत योजनालाई पेश्की दिने प्रयास मध्यपुर थिमि नपामा बेथिति : मेयर श्रेष्ठले खोसे प्रमुख प्रशासकीय अधिकृतको अधिकार मेयर श्रेष्ठले कार्यपालिका बैठकबाट स्वीकृत नभएका तर उनले मौखिक आदेश दिएर उपभोक्ता समिति गठन भई काम भएका योजनाको भुक्तानी तथा त्यस्तै प्रकृतिका योजनाको उपभोक्ता समितिलाई पेश्की दिन व्यक्तिगत रुपमा दबाब दिएपछि प्रमुख प्रशासकीय अधिकृत रिजालसँग सम्बन्ध बिग्रिएको हो। प्रमुख प्रशासकीय अधिकृत रिजालले आफूले सम्झौता नगरेको तथा लगत इस्टिमेट स्वीकृत नगरेका योजनालाई भुक्तानी तथा पेश्की दिन नसकिने अडान लिएका थिए। तैपनि मेयर श्रेष्ठले व्यक्तिगत रुपमा र अन्य माध्यमबाट दबाब दिएपछि रिजालले भुक्तानी एवं पेश्की नै दिने भए नगर कार्यपालिकाको बैठकबाट निर्णय गर्न भनेपछि मेयर श्रेष्ठ र रिजालबीचको सम्बन्ध चिसिएको हो। मेयर मदनसुन्दर श्रेष्ठले आइतबार बोलाएको कार्यपालिका बैठकको निर्णय। तस्बिर : अन्नपूर्ण मेयर मदनसुन्दर श्रेष्ठले आइतबार बोलाएको कार्यपालिका बैठकका सहभागी र हस्ताक्षर। तस्बिर : अन्नपूर्ण आइतबार नपाको कार्यपालिका बैठक नै नभएको भन्दै नपाका प्रवक्ता राम थापामगरले निकालेको विज्ञप्ति। तस्बिर : अन्नपूर्ण"
बालुवाटारमा प्रधानमन्त्री ओली र माधव नेपालसहित ४ नेताबीच छलफल,"काठमाडौं : नेपाल कम्युनिष्ट पार्टी (नेकपा) को आन्तरिक विवाद चर्किरहेको बेला अध्यक्ष तथा प्रधानमन्त्री केपी शर्मा ओली र वरिष्ठ नेता माधवकुमार नेपालसहित पूर्वएमालेका ४ नेतासँग प्रधानमन्त्री निवास बालुवाटारमा छलफल भएको छ । आइतबार दिउँसो प्रधानमन्त्री ओलीले नेता नेपाल, स्थायी कमिटी सदस्यहरु भीम रावल, सुरेन्द्र पाण्डे र रघुजी पन्तसँग छलफल गरेका हुन् । छलफल अहिले पनि जारी रहेको प्रधानमन्त्रीको सचिवालयले जनाएको छ । स्रोतका अनुसार छलफलका लागि आइतबार दिउँसो १ बजे नेता नेपाल प्रधानमन्त्रीनिवास बालुवाटार पुगेका थिए । नेकपामा अध्यक्ष पुष्पकमल दाहाल प्रचण्ड र माधवकुमार नेपालसहित सचिवालय समितिका ५ जना सदस्यले बैठक बोलाउन शनिबार प्रधानमन्त्री तथा अध्यक्ष केपी शर्मा ओलीलाई लिखित पत्र बुझाएका थिए। उनीहरूबीच पार्टीभित्र बढेको विवादकै विषयमा छलफल भइरहेको प्रधानमन्त्रीको सचिवालयले जनाएको छ ।"
मतदानमार्फत न्यायपरिषद् सदस्य,"काठमाडौं : नेपाल बार एसोसिएसनले मतदानका आधारमा शनिबार न्यायपरिषद् सदस्यको टुंगो लगाएको छ। बार पदाधिकारी र सदस्यको ध्वनि मतदानका आधारमा वरिष्ठ अधिवक्ता रामप्रसाद श्रेष्ठ परिषद् सदस्य चयन भएका हुन्। बारका एक पदाधिकारीका अनुसार श्रेष्ठले प्रगतिशील समूहतर्फकै महेश नेपालभन्दा तीन ध्वनि मत बढी पाए। २५ सदस्यीय बार कार्यसमिति रहेकामा श्रेष्ठले १३ र नेपालले १० मत पाएका हुन्। श्रेष्ठ र नेपाल दुवै वाम पक्षधर हुन्। परिषद् सदस्यका लागि ३२ जना आकांक्षी रहे पनि दुई जनाबीच मात्रै मतदान भएको थियो। परिषद्का तत्कालीन सदस्य रामप्रसाद सिटौलाको कार्यकाल सकिएपछि उक्त पद रिक्त थियो। श्रेष्ठ पाँच वर्षअघि लोकतन्त्रवादी समूहका वरिष्ठ अधिवक्ता बाबुराजा जोशीलाई तीन मतले पछि पार्दै दुई महिना परिषद् सदस्य बनेका थिए। त्यतिबेला बारमा लोकतन्त्रवादी समूहको बहुमत रहे पनि उक्त समूहकै तीन मत पाएर श्रेष्ठ बहुमतका आधारमा सिफारिस भएका थिए। तर, ०७२ सालको संविधानले अन्य संवैधानिक अंगका पदाधिकारीले निरन्तरता पाउने व्यवस्था गरे पनि परिषद् सदस्यका विषयमा कुनै प्रावधान नराखेपछि श्रेष्ठ बाहिरिएका थिए। अब भने उनी चार वर्षका लागि परिषद् सदस्य हुनेछन्। उनलाई बारको सिफारिसमा राष्ट्रपतिले उक्त पदमा नियुक्त गर्नेछिन्। ७१ वर्षीय श्रेष्ठ प्रगतिशील कानुन व्यवसायीको संगठन पीएलएका संस्थापक अध्यक्ष हुन्। कानुन र न्याय क्षेत्रमा स्वच्छ छविका रूपमा चिनिएका श्रेष्ठ ०६२६३ को जनआन्दोलनमा सरकारी दमनको जाँचबुझ गर्न कृष्णजंग रायमाझीको अध्यक्षतामा गठिन उच्चस्तरीय आयोगका सदस्यसमेत थिए।"
सरकार परिवर्तन हुँदैन : प्रवक्ता गुरुङ,"काठमाडौं : सञ्चार तथा सूचना प्रविधिमन्त्री पार्वत गुरुङले वर्तमान सरकार परिवर्तन नहुने प्रष्ट पारेका छन्। नेपाल निजामती कर्मचारी सङ्गठन कार्यसमिति, सञ्चार तथा सूचना प्रविधि मन्त्रालयद्वारा आयोजित बधाई तथा शुभकामना कार्यक्रममा बोल्दै उनले यस्तो बताएका हुन्। यही सरकारले देशको विकास गर्छ, अहिले प्रधानमन्त्री केपी शर्मा ओलीको विकल्प छैन, उनले भने, सरकार परिर्वतन हुँदैन, सबै कर्मचारी ढुक्क भएर काम गर्नुहोस्। नेपाल निजामती कर्मचारी सङ्गठन कार्यसमिति, सञ्चार तथा सूचना प्रविधि मन्त्रालयद्वारा आयोजित बधाई तथा शुभकामना कार्यक्रममा नेपाल सरकारका प्रवक्ता गुरुङले वर्तमान सरकारले नै मुलुकमा स्थिरता र विकास दिने जनाउँदै उनले भने, फरक विचार वा आस्थाकै कारण सरकारको विरोध गर्नु राम्रो होइन, सम्मृद्ध नेपाल निर्माणका लागि स्वच्छ मनले सरकारलाई सहयोग गर्न सबैलाई आग्रह गर्दछु। उनले जनताप्रति उत्तरदायी हुँदै जनताकै पक्षमा इमान्दारपूर्वक काम गर्न कर्मचारीलाई निर्देशन दिए। मन्त्री गुरुङले निजामती कर्मचारीको अधिकारका निम्ति सरकार प्रतिबद्ध रहेको जनाउँदै जतिसक्दो चाँडो सङ्घीय निजामती सेवा ऐन संसदबाट पारित गर्ने प्रतिबद्धता व्यक्त गरे। सरकारले मन्त्रालयअन्र्तगतका सञ्चारमाध्यम र अन्य विभागलाई नयाँ गतिका साथ अगाडि बढाउने बताउँदै मन्त्री गुरुङले सञ्चार क्षेत्रबाटै नेपाललाई भ्रष्टचारमुक्त देश बनाउने बताए। सङ्गठनका विभागीय अध्यक्ष लीला भण्डारीले कर्मचारीको वृद्धि वकासमा मन्त्रीको ध्यानाकर्षण गराएका थिए।"
पूर्वप्रधानमन्त्री बाबुराम भट्टराई र हिसिला यमीको कोरोना रिपोर्ट पुन: पोजेटिभ,"काठमाडौं : होम आइसोलेसनमा रहेका पूर्वप्रधानमन्त्री एवम् जनता समाजवादी पार्टी (जसपा) संघीय परिषद् अध्यक्ष बाबुराम भट्टराई र उनकी पत्नी हिसिला यमीको दोस्रो पटकको कोरोना रिपोर्ट पनि पोजिटिभ आएको छ । होम आइसोलेसनमा १४ दिन बसेपछि दोस्रो पटकको पीसीआर परीक्षण गर्दा पुन: पोजिटिभ आएको हो। पीसीआर परीक्षणका लागि कात्तिक ७ गते स्वाब दिएका दुबै जनाको रिपोर्ट पोजिटिभ आएको बाबुरामले ट्वीटरमार्फत् जानकारी गराएका थिए। आज पनि उनले कोरोनाविरूद्ध लडाई केही लामै होला जस्तो अनुभूति भएको संकेत गरेका छन्। उनले फेसबुकमा लेखेका छन्, 'बुढाबुढी सँगसँगै कोरोनाविरूद्ध मोर्चा कस्दै! लडाइॅ केही लामै होला जस्तो पो छ त!'"
उद्धार उडान स्थगित गरेर नियमित उडान गर्न सीसीएमसीको सिफारिस,"काठमाडौं : कोभिड१९ संकट व्यवस्थापन केन्द्र (सीसीएमसी)ले उद्धार उडान स्थगित गरेर नियमित उडान गर्न सरकारलाई सिफारिस गरेको छ । कोरोना भाइरस (कोभिड१९) संकटपछि विभिन्न देशमा रहेका १ लाख ३६ हजार २१६ जनाको उद्धार भएपछि सीसीएमसीले उडान स्थगित गर्न सिफारिस गरेको हो । कोरोना संकटको समयमा उद्धारको पर्खाइमा रहेका नेपालीको संख्या घट्दै गएको जानकारी कूटनीटिक नियोगबाट प्राप्त हुन थालेपछि यस्तो सिफारिस भएको प्रधानमन्त्री तथा मन्त्रिपरिषद् कार्यालयका सचिव महेन्द्रप्रसाद गुरागाईंले जानकारी दिए । थप अलपत्र भए नियमित उडानबाट ल्याउने निर्णय सीसीएमसीले गरेको छ । सँगै सीसीएमसीले सीमानाका हुँदै नेपाल भित्रिन बैतडीको झुलाघाट नाका सुरु गर्ने निर्णय गरेको छ। बैठकले केबलकार, जंगल सफारी र सासहिक पर्यटनका क्षेत्र खुला गर्न सरकारलाई सिफारिस गरेको छ ।"
एकता विरोधी खेलले कसैलाई जित्न दिदैन : शंकर पोखरेल,"काठमाडौं : लुम्बिनी प्रदेशका मुख्यमन्त्री शंकर पोखरेलले सत्तारुढ नेपाल कम्युनिस्ट पार्टी (नेकपा)मा देखिएको विवादका खेलले कसैलाई जित्न नदिने बताएका छन् । नेताहरुले एउटै डुंगामा छौँ भन्ने हेक्का राखेर एक अर्काको संवेदनशीलता ख्याल गर्नुपर्ने भनाइ उनको छ । हामी एउटै डुंगामा छौँ भन्ने हेक्का राख्ने र एक अर्कोको संवेदनशीलतालाई ख्याल गर्ने हो भने पार्टीलाई एकतावद्ध राख्ने शुत्र एकताको दस्तावेज र स्थायी समितिको पछिल्लो बैठकका निर्णयमै निहित छ, पोखरेलले भनेका छन्, एकताको मर्म र भावना विपरितको खेलले कसैलाई जित्न दिदैन । उनले एकता महाधिवेशनमा प्रवेश नहुँदै बाहिरबाट जित्ने कोशिस भएको भन्दै यो खेल एकताविरुद्ध हुने बताएका छन् । उनले सचिवालयका नेतालाई विवाद र कटुता बिर्सिएर एकताको बाटोतर्फ फर्किनसमेत सुझाव दिएका छन् । एकता महाधिवेशनमा प्रवेश नै नगरी सहमति भन्दा बाहिरबाट जित्ने कोशिस एकता विरुद्धको खेल सावित हुनेछ, उनले फेसबुकमा लेखेका छन्, त्यसैले सचिवालयका कमरेडहरु विवाद र कटुता विर्सेर एकताको बाटोतर्फ फर्कनु होस् । मुख्यमन्त्री पोखरेलले सबैले अनुशासित पार्टी चाहेको र सचिवालयको कर्तव्य स्थायी समितिको निर्णय कार्यान्वयन गर्नु रहेको उनले प्रष्ट पारेका छन् । उनले सचिवालयका सबै सदस्यलाई इमान्दारिताका साथ एकता महाधिवेशनको तयारीमा जुट्न आग्रह गरेका हुन् । आम पार्टी पंक्तिको चाहना एकतावद्ध, गतिशील र अनुशासित पार्टी नै हो, उनले थप लेखेका छन्, सचिवालयको कर्तव्य स्थायी समितिको निर्णयको कार्यान्वयन हो, उनले थप भनेका छन्, तसर्थ स्थायी समितिको बैठकका निर्णय इमान्दारिताका साथ पालना गर्दै एकता महाधिवेशनको तयारीमा जुट्न म सचिवालयका सम्पूर्ण कमरेडहरुलाई हार्दिक अनुरोध गर्दछु ।"
राष्ट्रपति भण्डारी र प्रम ओलीबाट बाइडेन र ह्यारिसलाई बधाइ,काठमाडौं : राष्ट्रपति विद्यादेवी भण्डारीले संयुक्त राज्य अमेरिकाका राष्ट्रपतिमा निर्वाचित भएका डेमोक्रेटिक पार्टीका नेता जो बाइडेन र उपराष्ट्रपतिमा निर्वाचित भएकी कमला ह्यारिसलाई बधाइ ज्ञापन गरेका छन्। आइतबार बिहान ट्वीट गरी राष्ट्रपति भण्डारीले उनीहरूको कार्यकालमा नेपालअमेरिकाबीचको द्विपक्षीय सम्बन्ध तथा जनस्तरको मित्रता अझ सुदृढ हुने विश्वास व्यक्त गरेका हुन्। यसैगरी प्रधानमन्त्री केपी शर्मा ओलीले आज बिहान ट्वीट गरी निर्वाचनमा प्रभावशाली र ऐतिहासिक विजय प्राप्त गरेकामा बाइडेन र ह्यारिसलाई बधाइ ज्ञापन गरेका छन्। नेपाल अमेरिका सम्बन्धलाई अझ सुदृढ गर्न नयाँ अमेरिकी नेतृत्वसँग निकटमा रही काम गर्ने चाहना पनि प्रधानमन्त्रीले ओलीले व्यक्त गरेका छन्।
अन्नपूर्ण समाचार प्रभाव: सुनिताले पाइन् घर,"मलंगवा : सात सन्तान सहित झुपडीमा बस्दै आएकी चक्रघट्टा गाउँपालिका ६ गोइयाहीकी सुनिता देवी महतोले घर पाएकी छन् । पूर्व सभासद नरेन्द्र साहले उनलाई घर बनाइदिएका हुन् । गत वर्ष वर्षाका कारण फुसको घर भत्केपछि उनी सात सन्तान सहित झुपडीमा बस्दै आएकी थिइन् । ३ वर्ष पहिले श्रीमान् राजेन्द्र महतोको मृत्यु भएपछि आर्थिक अभावलले थलिएकी सुनिता गाउँघरमा मागेरै ७ सन्तानलाई पाल्दै आएकी थिइन् । सम्पतिको नाउँमा ५ धुर घडेरी मात्र रहेको सुनितालाई सन्तान पाल्नु की घर बनाउने चिन्ता थियो । पूर्व सभासद साहले घर बनाई दिएपछि उनी अहिले दंग परेकी छिन् । गतवर्ष फागुन १२ गते मागेरै सात सन्तानको गुजारा भन्ने शिर्षकमा अन्नपूर्णमा समाचार छापिएपछि सभासद साहले घर बनाइदिएका छन् । श्रीमानको मृत्यु भएपछि बिच्चलीमा परेको थियौं, सुनिताले भनिन्, गाउँघरमा आफु सहित दुई सन्तान मागेर ल्याएपछि गुजारा चल्थ्यो । परिवार पाल्नु कि घर बनाउनु भन्ने चिन्ता थियो । पूर्व सभासद साहले घर बनाइदिएपछि झुपडीको बासबाट छुटकरा मिलेको छ । साहले दुई तल्ले काठको घर र पक्की चर्पी बनाइदिएका हुन् । एक वर्षदेखि झुपडीमा बस्दैआएकी सुनिताको साथमा ५ छोरी र २ छोरा छन् । एउटा कुनामा चुल्हो र अर्को कुनामा सबैजनाको बसोबास थियो । अहिले तल भान्सा घर र माथि सबैजना बस्ने गरेका छन् । घर बनाइदिएर पूर्व सभासद साहले गुण लगाएको सुनिता बताउँछिन् । कान्छो छोरा पेटमै रहेको बेला श्रीमानको मृत्यु भएको सुनिताले बताइन् । छोरीहरु गाउँबाट मागेर ल्याएर सानो छोरालाई पालन पोषण गर्थे । अब ज्याला मजदुरी गरेर सन्तान पाल्ने बताउँछिन् सुनिता । आर्थिक अभावका कारण सन्तानलाई स्कुल समेत पठाउन नसकिएको उनी बताउँछिन् । अब छोराछोरीलाई पनि स्कुल पठाउने उनले बताइन् । घर बनेपछि व्यापार गर्ने योजना रहेको पनि उनले सुनाइन् । अन्नपूर्णमा छापिएको समाचार पढेपछि आफु घर बनाउन गाउँमा आएको सभासद साहले बताएका छन् । अन्नपूर्णमा समाचार पढेपछि गाउँमा उनको अवस्था हेर्न आएका थियौं । अवस्था निकै दयनीय देखेपछि सहयोग गर्न मन लाग्यो, साहले भने । साहले काठको दुईतल्ले घर बनाइ शनिबार बेलुका हस्तान्तरण गरेका छन् । हस्तान्तरणको समयमा सभासद साहले बालबालिका सहित सुनितालाई नयाँ लुगा पनि बितरण गरे । यसअघि समाचार पढेरै ललितपुर नगरपालिका १ कुपण्डोलका बलराम केसीले २५ हजार सहयोग गरेका थिए ।"
मानव सेवा आश्रममा न्यानो लुगा र खाद्यान्न,"विराटनगर : मनकारी युवाको समूहले मानवसेवा आश्रममा बस्दै आएकालाई न्यानो लुगा र खाद्यान्न प्रदान गरेका छन्। विराटनगर १० स्थित रहेको मानवसेवा आश्रममा बसोवास गर्दे आएका ७८ जनालाई न्यानो लुगा र खाद्यान्य प्रदान गरेका हुन्। कोरोना संक्रमणको बेला काम नपाएर भोकै बस्ने मजदुरलाई निरन्तर दुई छाक खाना खुवाउने अभियान सञ्चालन गर्दे आएका वासिम आलमको नेतृत्वमा रहेको मनकारी युवाहरुले चिसोको बेला न्यानो लुगा वितरण गर्ने अभियान सञ्चालन गरेका हुन्। दसैं अघि मनकारी युवा विराटनगरका एक सय जनालाई न्यानो लुगा वितरण गरेको थियो । उनले चैत्र ११ गते भएको पहिलो लकडाउन नखुल्दासम्म निरन्तर मजुदुरलाई खाना खुवाएका उनीहरुले दोस्रो पटक एक सय २० दिन खाना खुवाएका थिए। जुन अहिले पनि समस्यामा रहेका विपन्नलाई खाना खाने व्यवस्था गर्दे आएका छन् । आलमका अनुसार तिहार अघि अझै तीन सय जनालाई न्यानो लुगा वितरण गर्ने योजना बनाएको छ। दाताबाट लिएर जम्मा गरी प्रयोग गर्न सकिने बनाएर विपन्न, बालश्रम, वृद्धा आश्रममा वितरण गर्ने योजना बनाएको आलमले बताए ।"
छठ पर्व मनाउने विषयमा मतभेद : स्थानीय प्रशासनको निर्देशन अवज्ञा गर्ने चेतावनी,"विराटनगर : हिन्दु धर्मालम्बीको साझा पर्वको रुपमा स्थापित छठ पर्व मनाउने विषयमा मतभेद भएको छ। संघीय सरकारले भिडभाड गर्न नदिने र घरमै सुरक्षित तरिकाले मनाउने नीति अपनाए पनि सरोकारवालले नहर र तालमा परम्परागत रुपमा छठ मनाउन दिर्नु पर्ने माग गरेका छन्। सूर्यको आरधना गरी चिताएको मनोकामना पुरा गर्ने छठ पर्व मंसिर ३ गतेदेखि सुरु हुँदैछ। चार दिनसम्म चल्ने छठ पर्व सप्तमी तीथिमा उदाउँदो सूर्यलाई अर्घ दिएपछि विधिपूर्वक समापन हुन्छ। भिडभाड हुन नदिने सरकारले नीति विपरित विराटनगरका नौवटा संगठनले छठ मनाउन दिन स्थानीय प्रशासनसँग माग गरेका हुन्। कोरोना संक्रमणकै बेलामा संयुक्त राज्य अमेरिका र भारतको विहारमा चुनाव सम्पन्न भएको प्रसंग जोड्दै विज्ञप्तिमा भनिएको छ, सरकार र विश्व स्वास्थ्य संगठनको मापदण्ड अनुसार भौतिक दुरी कायम गरी हामीले दैनिक कार्य गर्ने र आस्थाको पनि सम्मान गर्ने वातावरण बनाउने जिम्मेवारी सरकारको र सम्बन्धित निकायहरूको हो। मोरङ प्रशासनले छठ पर्व मनाउन नदिने निर्णय गरेर धार्मिक आस्थामाथि प्रहार गरेको छ। उता नेपाली कांग्रेस प्रदेश १ का प्रमुख सचेतक केदार कार्कीले छठ पर्व गर्न नदिने मानसिकता अपराधिक भएको बताए। उनले भौतिक दुरी कायम गरेर छठ मनाउनुपर्नेमा जोड दिए। जिल्ला प्रशासन कार्यालय मोरङका सहायक प्रमुख जिल्ला अधिकारी धुव्रबहादुर खड्काले पर्वको नाममा भिडभाड गर्ने नदिने सरकारको नीति रहेको बताए।"
भाइटीकाको उत्तम साइत ११:३७ बजे,"काठमाडौं : नेपाल पञ्चाङ्ग निर्णायक समितिले यस वर्षको भाइटीकाको उत्तम साइत बिहान ११:३७ बजे दिएको छ। मङ्सिर १ गते मध्याह्नकालमा टीका लगाउन बाधा नपरे पनि साइत खोज्नेका लागि मकर लग्न, वृष नवमांश, अभिजित् मुहूर्तको शुभसाइत दिइएको छ। राज्य सञ्चालकले भने साइतमै टीका लगाउनुपर्ने र सर्वसाधारणका लागि मध्याह्नकालमा टीका लगाउन कुनै समस्या नरहेको समितिका अध्यक्ष प्रा डा रामचन्द्र गौतमले जानकारी दिए। यस वर्ष यमपञ्चक कात्तिक २७ गतेदेखि सुरु हुन्छ। त्यस दिनदेखि यमदीप दान सुरु गरिन्छ। कात्तिक २८ गते काग तिहार परेको छ। यसैगरी धनवन्तरि जयन्ती, धन त्रयोदशी र धनतेरस पर्व पनि यसै दिन परेको छ। कात्तिक २९ गते बिहान नरक स्नानसहित कुकुर तिहार र बेलुकी लक्ष्मीपूजा परेको छ। अपराह्न १:४९ बजेसम्म कार्तिक कृष्ण चतुर्दशी र त्यसपछि औंसी तिथि लाग्ने भएकाले शास्त्रसम्मत रुपमा पर्वसम्बन्धी निर्णय गरिएको समितिले जनाएको छ। सायंकालमा औँशी तिथि परेका दिन लक्ष्मीपूजा गर्नुपर्ने शास्त्रीय वचन छ। औँसी तिथिमा गरिने स्नान, दान भने कात्तिक ३० गते बिहान गर्नुपर्नेछ। गाई, गोरु र आत्म (म्ह) पूजा भने कात्तिक ३० गते गर्नुपर्ने शास्त्रीय वचन रहेको छ। कार्तिक शुक्ल प्रतिपदाको सायंकालमा आत्मपूजा गर्नुपर्ने कृत्यवाटिका नामक ग्रन्थमा उल्लेख गरिएको छ। आइतबार बिहान ११:२७ बजेसम्म औँसी तिथि छ। त्यसपछि कार्तिक शुक्ल प्रतिपदा प्रारम्भ हुने भएकाले म्हपूजा यसै दिन गर्नुपर्ने हुन्छ। म्हपूजा विशेषगरी नेवार समुदायले गर्ने परम्परा छ। समितिले स्वीकृति दिने तीन पात्रो ९पञ्चाङ्ग० नेवार समुदायका पञ्चाङ्गकारले प्रकाशन गर्ने गरेका छन्। सिद्धिलक्ष्मी व्यञ्जनकार, कीर्तिकिरण जोशी र शशिधर जोशी नेवार समुदायकै पञ्चाङ्गकारले पनि कात्तिक ३० गते नै म्हपूजा गर्ने विषय आफ्ना पञ्चाङ्ग (पात्रो) मा उल्लेख गरेका छन्। भाइटीकाकै दिन यस वर्ष नेपाल संवत्अनुसार नयाँ वर्ष मनाउनुपर्ने पनि समितिले जनाएको छ। प्रतिपदाका दिन सूर्योदय भएकै दिन नयाँ वर्ष मनाउनुपर्ने शास्त्रीय वचनअनुसार यस्तो निर्णय गरिएको अध्यक्ष गौतमले बताए। यसै दिनदेखि नेपाल संवत् ११४१ सुरु हुन्छ। शास्त्रीय विधिअनुसार भाइपूजा वा किजापूजा पनि मङ्सिर १ गते नै मनाइन्छ। मङ्सिर २ गते बिहान ७:०४ बजेसम्म मात्र द्वितीया तिथि छ। शास्त्रीय वचनअनुसार मध्याह्नकालमा नै भाइटीका लगाइन्छ। यसैले मङ्सिर १ गते नै भाइटीका मनाउन शास्त्रसम्मत हुने समितिको ठहर छ। नेवार समुदायका केही समूहले भने मङ्सिर २ गते भाइटीका लगाउने समाचार सार्वजनिक गरेका थिए। मङ्सिर महिनामा भाइटीका परेकाले दाइलाई टीका लगाउनुहुन्न भनी केही मानिसले चर्चा गरे पनि त्यो शास्त्रसम्मत नरहको समितिले जनाएको छ। शास्त्रीय ग्रन्थमा भ्रातृपूजा भन्ने शब्द उल्लेख गरिएको र त्यस शब्दले दाजुभाइ दुवैलाई बुझाउने अध्यक्ष गौतमको भनाइ छ। भाइटीका भनिए पनि ज्येष्ठको क्रमानुसार नै टीकाटाला गर्नु शास्त्रसम्मत हुने समितिले जनाएको छ। प्रत्येक वर्ष कार्तिक कृष्ण त्रयोदशीदेखि कार्तिक शुक्ल द्वितीयासम्म यमपञ्चक मनाइन्छ। तिहारमा कार्तिक कृष्ण त्रयोदशीको साँझदेखि कार्तिक शुक्ल द्वितीयाको साँझसम्म यमदीप दान गरिन्छ। यमदीप दान परिवारको सङ्ख्याका आधारमा नाम उच्चारण गरेर गरिन्छ। यस अवसरमा यमदीप दान गरे यमयातनाबाट मुक्ति पाइने शास्त्रीय मान्यता छ। काग र कुकुरलाई पनि यमदूतका रुपमा मीठा परिकार खान दिएर खुशी बनाउने वैदिक परम्परा छ । जसबाट यमलोकमा सहयोग हुने विश्वास गरिन्छ। रासस"
वालिङमा फुट्सल सञ्चालनमा,"स्याङजा : स्याङ्जामा फुटसल कोर्ट संचालनमा आएको छ। वालिङ नगरपालिका ८ बीपी चोकमा स्थापित फुटसल जिल्लामै पहिलो हो। वालिङ् स्पोर्टस् सेन्टरले औपचारिकरुपमा आइतवारदेखि खेल सुरु गर्ने जनाएको छ। स्थानीय खेलप्रेमी गणेश सुवेदीले छ रोपनी क्षेत्रफलमा झण्डैं एक करोडको लागतमा आर्कषक फुटसल कोर्ट तयार पारेका हुन। आउदा दिनमा ब्याडमिण्टन कोर्ट, स्वीमिङ पुल, सभाहल, रेष्टुरेण्ट, लज सहितको योजना अनुरुप भौतिक पूर्वाधारका कामजारी रहेको सुवेदी भन्छन्। पछिल्लो समय सबै उमेर समूहको खेलप्रति आकर्षण बढेका बेला आफनै नगरमा फुटसल सञ्चालनमा ल्याएका सुबेदीले नमूना कामको थालनी गरेका छन्। फुटसल संचालनपछि दैनिकी काममा ब्यस्त रहने र खेलप्रति लगाव हुनेका लागि साँझ बिहान समयमा सदुपयोग गर्ने थलो बन्नेछ। फुट्सल उदघाटन गर्दै सभापति मोहन रेग्मी, प्रमुख दिलिपप्रताप खाँण, जेष्ठ सदस्य टुकप्रसाद सुवेदीलगायत। तस्बिर : अन्नपूर्ण साँझ, रात, घाम पानी नभनीकन खेल्न पाइनेहुदाँ हामी जस्ता नियमित खेलको अभ्यास गर्नेलाई सहयोग पुग्ने बताउँछिन ट्रिनिटी क्लबका अस्मिता रनपाल । घरभित्र खेलिने हुँदा फुर्सदको समय मिलाएर खेल्न सकिने फुटबल खेलाडी समेत रहेकी रनपालको भनाइ छ। फुटसलको गण्डकी प्रदेश विधायन समिति सभापति मोहन रेग्मी, वालिङ नगर प्रमुख दिलीपप्रताप खाँण र ज्येष्ठ नागरिक टुकप्रसाद सुबेदीले शनिबार उद्घाटन गरेका छन्। उदघाटनका क्रममा सभापति रेग्मी, वालिङ नगर प्रमुख खाँणले खेलाडीको क्षमता प्रस्फुट गर्ने थलोका रुपमा विकास गर्दै व्यवसायिक खेलाडी उत्पादन गर्नुपर्नेमा जोड दिए। यसैगरी, सोही वडा अध्यक्ष कमलप्रसाद सुबेदी, अखिल नेपाल फुटबल संघ (एन्फा) का केन्द्रीय सदस्य लालबहादुर ज्वारचन, नवप्रभात युवाक्लबका पूर्व अध्यक्ष बालकृष्ण सुबेदी, सचिव तोलाकान्त बगाले र फुट्सल सञ्चालक गणेश सुवेदी लगायतले खेलले मानिसलाई स्वस्थ्य र अनुशासित बनाउने हुदाँ यसलाई निरन्तरता दिनुपर्ने बताए।"
"२४ घण्टामा २८ सय १७ संक्रमित , २१ को मृत्यु, २८ सय १२ डिस्चार्ज",काठमाडौं : पछिल्लो २४ घण्टामा २८ सय १७ जनामा कोरोना भाइरस (कोभिड१९) संक्रमण देखिएको छ। यो सँगै नेपालमा कोरोना भाइरस (कोभिड१९) संक्रमितको संख्या १ लाख ९४ हजार ४५३ पुगेको छ। स्वास्थ्य मन्त्रालयका प्रवक्ता डा जागेश्वर गौतमका अनुसार ३५ हजार ४१९ जना कोरोनाका सक्रिय संक्रमित छन्। यस्तै संस्थागत आइसोलेसनमा ६ हजार २२२ जना र होम आइसोलेसनमा २९ हजार १९७ जना छन्। यस्तै क्वारेन्टाइनमा १ हजार १४९ जना रहेका छन्। मन्त्रालयका अनुसार पछिल्लो २४ घन्टामा १२ हजार ३११ नमूनाको पीसीआर परीक्षण भएको छ। आइतबार २८ सय १२ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या १ लाख ५७ हजार ९२६ पुगेको छ। आइसीयूमा ३९८ जनाको र ८२ जनाको भेन्टिलेटरमा उपचार भइरहेको छ। नेपालमा कोरोनाबाट ११ सय ८ जनाको मृत्यु भएको छ। आइतबार मात्रै २१ जनाको मृत्यु भएको मन्त्रालयले पुष्टि गरेको छ।
डम्पिङ साइड नहुँदा फोहर व्यवस्थापनमा समस्या,"बैतडी : बैतडीका नगरपालिकामा डम्पिङ साइड नहुँदा फोहर व्यवस्थापनमा चुनौती भएको छ । जिल्लाको सबैभन्दा पुरानो नगरपालिका दशरथचन्द नगरपालिकाले स्थापनाकालदेखि नै फोहर व्यवस्थापनका लागि डम्पिङ साइड बनाउन सकेको छैन् । राज्य पुनर्संरचना पछि नगरपालिकाको क्षेत्र विस्तार हुँदा फोहर व्यवस्थापनामा झन् समस्या देखिएको छ । अहिले सदरमुकाम नजिकै सडक छेउमै फोहर राख्ने रिएको नगरपालिकाका विकास शाखा प्रमुख विनोदबहादुर चन्दले जानकारी दिए । नगरपालिकाले फोहर व्यवस्थापन गर्ने भन्दै जमिन खरीद गरेको भएपनि स्थानीयको अवरोधका कारण डम्पिङ साइड निर्माण गर्न नसकेको उनले बताए । उनले भने नगरपालिकाले फोहर व्यवस्थापनका लागि डम्पिङ साइड निर्माण गर्न जमिन समेत खरिद गरिसकेको छ । तर स्थानीयहरुको विरोधका कारण डम्पिङ साइड निर्माण गर्न सकिएको छैन् । छेला दुर्गाभवानी सडक छेउमा नगरपालिकाले डम्पिङ साइडका लागि जमिन खरिद गरेको छ । तर स्थानीयहरुले सो ठाउँमा डम्पिङ साइड बनाउन नदिएपछि अहिले नगरपालिकाले सदरमुकामा सडक नजिकै फोहर व्यवस्थापन गरिरहेको छ । सडक छेउमा नगरपालिकाको फोहर थुपार्दा समस्या भएको स्थानीयले बताए। नगरपालिका स्थापनाकालदेखि नै फोहर व्यवस्थापनमा चुकेको उद्योग वाणिज्य संघ बैतडीका उपाध्यक्ष खीमानन्द भट्टले जानकारी दिए। उनले भने, नगरपालिकाले समयमै फोहर व्यवस्थापनमा ध्यान नदिँदा समस्या भएको छ । सबै प्रकारका फोहर एकै ठाउँमा राख्दा झन जोखिम बढाएको छ ।' दशरथचन्द नगरपालिकाले २०५४ सालयता अस्थायी रुपमै फोहर व्यवस्थापन गरिरहेको छ । फोहर व्यवस्थापनका लागि उपयुक्त स्थान नहुँदा बेलाबेलामा फोहर व्यवस्थापनमा समस्या आउने गरेको छ । यस्तै जिल्लाको पाटन नगरपालिकासँग पनि डम्पिङ साइडको अभाव रहेको छ । नगरपालिकाले पछिल्लो समयमा पाटन बजार नजिककैको घाङल खोलामा फोहर फाल्ने गरेको छ । बजारबाट निस्केको फोहर खोलामा फाल्ने गरिएको हो । यो फोहर सिधै सुर्नया नदीमा मिसिने गरेको छ । पाटनमा नयाँ शहर आयोजनाले डम्पिङ साइड निर्माण गर्ने भनेपनि अहिलेसम्म डम्पिङ साइड निर्माण गर्न सकेको छैन् । नगरपालिकाले अहिले घाङल खोलामा फोहर व्यवस्थापन गरिरहेको नगरपालिकाका प्रमुख प्रशासकीय अधिकृत नारायणदत्त पन्तले बताए । जिल्लाको नयाँ नगरपालिकाका रुपमा रहेका मेलौली नगरपालिका र पुरचौंडी नगरपालिकामा पनि डम्पिङ साइडको अभाव छ । मेलौलीको काँडा बजारको फोहर, बजार व्यवस्थापन समितिलै नै गर्दै आएको छ । नगरपालिकाले तत्काल डम्पिङ साइडका लागि केही निर्णय नगरेको नगरपालिकाका निमित्त प्रमुख प्रशासकीय अधिकृत नारायण चन्दले बताए । उनले भने, 'अबको कार्यपालिका बैठकमा यो विषयमा केही कुराकानी होला । अहिलेसम्म त्यस्तो केही निर्णय भएको छैन् ।' जिल्लाको पुरचौंडी नगरपालिकाले पनि अहिले सम्म अस्थायी रुपमै फोहर व्यवस्थापन गरिरहेको छ । प्रत्येक पसलहरुमा डस्टबीन व्यवस्था गरेर फोहर व्यवस्थापन गरिरहेको उपप्रमुख जानकी बमले बताइन् । उनले भनिन्, अहिले हामीले डम्पिङ साइड निर्माणका लागि जमिनको खोजी कार्य गरिसकेको छ । ' घर तथा बजारबाट निस्कने फोहरको उचित व्यवस्थापन हुन नसक्दा विभिन्न खालका स्वास्थ्य समस्या देखिने गरेको स्वास्थ्यकर्मीले बताएका छन् । फोहरलाई वर्गीकरण गरेर व्यवस्थापन गर्नु उचित हुन्छ । फोहर व्यवस्थापन गर्न सकिएन भने यसले विभिन्न स्वास्थ्य समस्या निम्त्याउन सक्छ,'स्वास्थ्य कार्यालयका प्रमुख योगेशप्रसाद भट्टले भने, 'फोहर व्यवस्थापनमा ध्यान दिनु आवश्यक छ । नगरपालिका मात्रै नभएर यसमा नगरबासीहरुको पनि ध्यान जानुपर्छ । फोहर व्यवस्थापन नभएकै कारण विभिन्न खालका सरुवा रोगहरु संक्रमण फैलिने गरेको स्वास्थ्य कार्यालय बैतडीका प्रमुख योगेशप्रसाद भट्टले बताए । उनले भने,' अहिलेको महामारीको यो समयमा फोहर व्यवस्थापन झनै महत्वपूर्ण कुरा छ ।'"
"कोरोनाबाट थप २१ जनाको मृत्यु, मृतकको संख्या ११ सय ८ पुग्यो",काठमाडौं : पछिल्लो २४ घण्टामा नेपालमा कोरोना भाइरस (कोभिड१९) बाट थप २१ जनाको मृत्यु भएको छ। यो सँगै नेपालमा कोरोनाबाट मृत्यु हुनेको ११ सय ८ पुगेको छ। यस्तै पछिल्लो २४ घण्टामा २८ सय १७ जनामा कोरोना भाइरस (कोभिड१९) संक्रमण देखिएको छ। यो सँगै नेपालमा कोरोना भाइरस (कोभिड१९) संक्रमितको संख्या १ लाख ९४ हजार ४५३ पुगेको छ। काठमाडौं उपत्यकामा मात्रै थप १५ सय ३३ जनामा कोरोना भाइरस (कोभिड१९) संक्रमण देखिएको छ। स्वास्थ्य मन्त्रालयका प्रवक्ता डा गौतमका अनुसार ३५ हजार ४१९ जना कोरोनाका सक्रिय संक्रमित छन्। यस्तै संस्थागत आइसोलेसनमा ६ हजार २२२ जना र होम आइसोलेसनमा २९ हजार १९७ जनाछन्। यस्तै क्वारेन्टाइनमा १ हजार १४९ जना रहेका छन्। मन्त्रालयका अनुसार पछिल्लो २४ घन्टामा १२ हजार ३११ नमूनाको पीसीआर परीक्षण भएको छ। आइतबार २८ सय १२ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या १ लाख ५७ हजार ९२६ पुगेको छ।
राष्ट्रिय परिचयपत्र दर्ता सुरु,"ओखलढुंगा : राष्ट्रिय परिचयपत्र वितरणका लागि दर्ता सुरु गरिएको छ। मानेभन्ज्याङ गाउँपालिकाबाट दर्ता अभियन सुरु भएको हो। गाउँपालिकाका ९ वडाका २० स्थानमा ४० टोलीले दर्ता सुरु गरेका छन्। तिहारअघि मानेभन्ज्याङ सकेर खिजीदेम्वा सुरु गर्ने तयारी छ। जिल्लाका आठै तहमा चैतअघि सम्पन्न गर्ने गरी काम अघि बढेको छ। दर्तामा स्थानीय तह र जिल्ला प्रशासन कार्यालयले सहजीकरण तथा अनुगमन गर्ने प्रमुख जिल्ला अधिकारी कृष्ण पौडेलले बताए। राष्ट्रिय परिचयपत्र तथा पञ्जीकरण विभागले जिल्ला प्रशासन कार्यालय ओखलढुंगा र मानेभन्ज्याङ गाउँपालिकासँगको सहकार्यमा अभियान थालेको हो। अभियानको ओखलढुंगाका संघीय सांसद यज्ञराज सुनुवारले विभागका महानिर्देशक जितेन्द्र बस्नेतको उपस्थितिमा दुई जना ज्येष्ठ नागरिकको विवरण दर्ताको निस्सा प्रदान गरेर उद्घाटन गरे। सबै नागरिकको वैयक्तिक तथा जैविक विवरण डिजिटल अभिलेख गरी सेवा प्रवाह छिटो, विद्युतीय सुशासन कायम गर्ने उद्देश्य छ। जिल्लाभर दर्ता सकेर परिचयपत्र वितरण गर्ने विभागको तयारी छ। कोरोना भाइरस संक्रमणका कारण विभिन्न जिल्लाको अभियान अवरुद्ध भएको अवस्थामा ओखलढुंगामा संक्रमण शून्य भएकाले सञ्चालन गर्न जनप्रतिनिधिले पहल गरेका थिए। अहिले राष्ट्रिय परिचय तथा पञ्जीकरण विभागले कर्मचारीसहितको टोली खटाइएको छ। सरकारले सबै नागरिकको वैयक्तिक तथा जैविक विवरण डिजिटल अभिलेख गर्दै सबै खाले सेवा प्रवाह छिटो छरितो रूपमा गर्न तथा विद्युतीय सुशासन कायम गर्ने उद्देश्यले राष्ट्रिय परिचय पत्र वितरणको अभियान थालिएकाले गाउँपालिकाका सबै नागरिकको अभिख कायम गराउनुपर्ने विभागका महानिर्देशक जितेन्द्र बस्नेतले बताए।"
अख्तियारको ३० स्टिङ अपरेसन : सहसचिवसमेत पक्राउ,"काठमाडौं : अख्तियार दुरुपयोग अनुसन्धान आयोगको केन्द्रसहित मातहत कार्यालयको टोलीले चालु आर्थिक वर्षमा ३० वटा स्टिङ अपरेसन गरेको छ। आयोगले आर्थिक वर्ष २०७७७८ को साउन महिनादेखि कात्तिकसम्म गरेको विभिन्न अपरेसनमा एक सहसचिव, चार उपचिव, अधिकृतलगायत विभिन्न कर्मचारीहरु पक्राउ परेका छन्। काम लिएर विभिन्न कार्यालय पुगेका सेवाग्राहीको कृत्रिम समस्या बनाई दुःख दिने र सहजीकरण गरिदिने भन्दै घुसरिसवत माग गरी भ्रष्टाचार गर्ने कर्मचारीहरुलाई आयोगले पक्राउ गर्ने गरेको छ। यसै क्रममा आयोगले घुसरिसवत माग गर्ने सरकारी सेवामा कार्यरत निजामती कर्मचारी, जनप्रतिनिधि, नेपाल प्रहरी, सशस्त्र प्रहरी, वनरक्षक लगायत विभिन्न कार्यालयका कर्मचारी गरी ४८ जनालाई पक्राउ गरेको छ। अख्तियार दुरुपयोग अनुसन्धान आयोगको कार्यालय इटहरीले चार, बर्दिबासले तीन, हेटौँडाले दुई, पोखराले दुई, बुटवलले आठ, सुर्खेतले एक, कञ्चनपुरले दुई, टङ्गालले छ र बुटलको सम्पर्क कार्यालय नेपालगञ्जले दुई गरी चलाएको २९ स्टिङ अपरेसनबाट ४८ जना पक्राउ परेका हुन् । प्रहरीको कमाण्डमा हुने स्टिङ अपरेसनमा यो आर्थिक वर्षको हालसम्म सबैभन्दा बढी आयोगको कार्यालय बुटवलले कीर्तिमान राखेको छ। आठवटा अपरेसन गरेको बुटवलले घुसरिसवत माग गरेको आरोपमा उपसचिव वा सो सरहका तीन जना कर्मचारी, अन्य अधिकृत, जनप्रतिनिधिका साथै नेपाल प्रहरीको कर्मचारीलाई समेत पक्राउ गरेको छ। गुट्खा तथा चिनी व्यवसायीबाट मासिकरूपमा घुसरिसवत लेनदेन गर्ने गरेको सूचनाका आधारमा आयोगको कार्यालय बुटवलले साउन २० गते राजश्व अनुसन्धान कार्यालय बुटवलका प्रमुख अनुसन्धान अधिकृत विजय रानालाई पक्राउ गरेको हो। रानाले चलाएको बा २ झ १७६७ नम्बरको सरकारी प्लेटको टोयटा हाइलक्स गाडीमा घुसबापतको रकम लुकाइराखेको अवस्थामा आयोगको टोलीले रु दुई लाखसहित राना र घुस दिने व्यवसायी अनिलकुमार झालाई नियन्त्रणमा लिएको थियो। आरोपित राना र झालाई असोज २५ गते आयोगको केन्द्रीय कार्यालय टङ्गालले बिगो रु दुई लाख कायम गरी भ्रष्टाचार निवारण ऐन, २०५९ अनुरुप जरिवाना र कैद सजाय मागदाबी गरी विषेश अदालतमा मुद्दा दायर गरेको अख्तियार दुरुपयोग अनुसन्धान आयोगको कार्यालय टङ्गालका प्रवक्ता तारानाथ अधिकारीले जानकारी दिए। त्यस्तै आयोगको कार्यालय बुटवलले पूर्वाधार विकास कार्यालय, बाँकेमा कार्यरत कार्यालय प्रमुख सिडिई मनिषकुमार अर्याललाई पाँच लाख ३० हजार रुपैयाँ तथा राष्ट्रिय निकुञ्ज बाँकेका प्रमुख संरक्षण अधिकृत प्रमोद भट्टराई र सहायक संरक्षण अधिकृत विष्णु रोकायलाई आठ लाख ९८ हजार रुपैयाँ घुसबापतको स्रोत नखुलेको रकमसहित रुपन्देहीबाट नियन्त्रणमा लिएको हो। अनुदान स्वरूपको रकम प्रदान गर्न सहजीकरण गरिदिएको भन्दै सेवाग्राहीबाट २० हजार रुपैयाँ घुस लिने रोहिणी गाउँपालिका२ का वडाध्यक्ष सरोजकुमार पाण्डेलाई आयोगको टोली बुटवलले नियन्त्रणमा लिएको थियो। सहसचिव सरहको निजामती कर्मचारीसहित टङ्गाल, काठमाडौँले यो आर्थिक वर्षको हालसम्म छ वटा स्टिङ अपरेसन गरेको छ। तुलसीपुर उपमहानगरपालिका दाङका प्रमुख प्रशासकीय अधिकृत कृष्णकान्त उपाध्यायले स्रोत नखुलेको अस्वाभाविक रकम साथमा लिई हिँडेको भन्ने सूचनाको आधारमा आयोगको टोली टङ्गालले उपाध्यायलाई साउन १७ गते नागढुङ्गा काठमाडौँबाट पक्राउ गरेको थियो। उपाध्यायको साथबाट बैंकमा जम्मा गरेको भौचरसहित १४ लाख ४८ हजार ३९६ रुपैयाँ बरामद गरेको आयोगले जानकारी दिएको छ। उनको अहिले अनुसन्धान चलिरहेको छ। नेपाल खानेपानी संस्थान रुपन्देहीका कार्यालय प्रमुख इन्जिनीयर सन्तोष साहले खानेपानी शाखा कार्यालयका कर्मचारीहरुसँग घुस उठाई काठमाडौँ जाँदै गरेको भन्ने उजुरीका आधारमा आयोगको टोली टङ्गालले साहलाई धादिङबाट नियन्त्रणमा लिएको थियो। बैंकमा जम्मा गरेको भौचरसहित साहले प्रयोग गर्ने उक्त संस्थानको लु १ ञ ९५ नं को गाडीबाट आयोगको टोलीले रु आठ लाख २२ हजार बरामद गरेको थियो। साहको हालसम्म पनि अनुसन्धान चलिरहेको छ। त्यस्तै शनिबार आयोगको टोली टङ्गालले नुवाकोटको बेलकोटगढी नगरपालिकाका इन्जिनीयर पर्वत पौडेललाई सेवाग्राहीसँग विकास निर्माणको काम गरेबापत घुस रकम लिँदै गर्दा नियन्त्रणमा लिएको छ। नगरपालिकाको करार सेवामा कार्यरत इन्जिनीयर पौडेलमाथि सेवाग्राहीसँग लिएको ७५ हजार रुपैयाँ घुससहित आयोगले थप अनुसन्धान थालेको छ। त्यस्तै चारवटा स्टिङ अपरेसन गरेको आयोगको कार्यालय इटहरीले गत साउन ९ गते डिभिजन वन कार्यालय सुनसरीमा कार्यरत डिभिजन प्रमुख रामबाबु साहले स्रोत नखुलेको अवैध रकम लिई जाँदै गरेको भन्ने सूचनाका आधारमा रु पाँच लाख ५३ हजारसहित नियन्त्रणमा लिएको थियो। उनको अहिले थप अनुसन्धा भइरहेको आयोगले जानकारी दिएको छ। घुस तथा रिसवत लिएको भन्ने उजुरी परेपछि उदयपुरको इलाका प्रहरी कार्यालय रामपुर ठोक्सिलाले सव डिभिजन कार्यालय मैनामैनी उदयपुरका प्रमुख शिवनारायण यादवसहित छ जनालाई पक्राउ गरी साउन २७ गते आयोगको कार्यालय इटहरीलाई बुझाएको थियो। रु १७ हजार घुससहित पक्राउ परेका उनीहरुको आयोगले अनुसन्धान थालेको छ। त्यस्तै यही कात्तिक २० गते आयोगको कार्यालय हेटौँडाले सेवाग्राहीसँग घुस लिँदै गर्दा नेपाल विद्युत् प्राधिकरण, हेटौँडा (भरतपुरबर्दघाट २२० केभीए) प्रसारण लाइन आयोजनाका प्रमुख इश्वरीप्रसाद जयसवाललाई पक्राउ गरेको छ। निर्माणाधीन प्रसारण लाइनभित्र पर्ने रुखहरु कटान गरी ढुवानी तथा घाटगद्दी कार्य सम्पन्न गरेको रकम भुक्तानी दिनका लागि जयसवालले सेवाग्राहीसँग घुसरिसवत माग गरेका थिए। उक्त विषयको उजुरी परेपछि आयोगले रु १० लाख घुसबापतको रकम लिइसकेको अवस्थामा उपसचिवस्तरका कर्मचारी जयसवाललाई नियन्त्रणमा लिएको हो। यो सँगै हेटौँडाले चालु आर्थिक वर्षमा दुई वटा स्टिङ अपरेसन गरेको छ। उल्लिखित स्टिङ अपरेसनमा पक्राउ पर्नेमा सहसचिवस्तरका कर्मचारीदेखि वडाध्यक्षसम्मका जनप्रतिनिधि रहेका छन्। घुसरिसवत मागेको आधारमा सामान्यतया आयोगले साना दर्जाका कर्मचारीलाई मात्रै पक्राउ गर्ने गरेको भन्ने गुनासो सुनिए पनि यो आर्थिक वर्षको चार महिनामा आयोगले एक सहसचिव र चार उपसचिवस्तरको कर्मचारी पक्राउ गरी अनुसन्धान थालेको छ। आयोगका प्रवक्ता अधिकारीले जुनसुकै दर्जाको व्यक्ति भए पनि उजुरी र सूचनाका आधारमा आयोगले आवश्यक काम कारबाही अगाडि बढाउने बताए। 'आयोगले साना ठूला कर्मचारी हेर्ने होइन, उजुरी परेपछि जो पनि छानबिन तथा अनुसन्धानका लागि आयोगले नियन्त्रणमा लिन सक्दछ', उनले भने। अधिकारीका अनुसार पछिल्लो दुई आर्थिक वर्षमा मात्रै आयोगले राजपत्रमा उल्लेखित अधिकृतभन्दा माथिल्लो स्तरका ६० प्रतिशत कर्मचारीलाई पक्राउ गरी अनुसन्धान गरेको थियो र अहिले पनि पक्राउ परिरहेका छन्। अहिले पूरै विश्व कोरानो भाइरसबाट आक्रान्त बनेको समयमा पनि आयोगले सुरक्षा सतर्कता अपनाएर स्टिङ अपरेसन गरी अनुसन्धान गरिरहेको प्रवक्ता अधिकारीले जानकारी दिए। सेवाग्राहीका लागि उजुरी तथा सहयोग चाहिए आयोग सधैँ खुल्ला रहेको जानकारी दिँदै अधिकारीले भ्रष्टाचारजन्य गतिविधि नगर्न तथा नगराउनसमेत आग्रह गरे।"
ऐनविपरीत मेयरले बोलाए बैठक,"भक्तपुर : मध्यपुर थिमी नगरपालिकामा मेयरका निर्णयलाई लिएर विवाद चर्किएको छ। स्थानीय तह सञ्चालन ऐन २०७४ विपरीत भक्तपुरको मध्यपुर थिमी नगरपालिकाका मेयर मदनसुन्दर श्रेष्ठले नगर कार्यपालिकाको बैठक बोलाएपछि विवाद अझै गहिरिएको छ। ऐनले व्यवस्था गरेअनुसार नपाका प्रमुख प्रशासकीय अधिकृतले बोलाउनुपर्ने बैठक मेयर श्रेष्ठले पत्र नै काटेर बोलाएका हुन्। उनले आइतबार बिहान ११ बजे नगरपालिकाको सभाहलमा कार्यपालिकाको बैठक बोलाएका छन्। मेयर श्रेष्ठले बोलाएको उक्त बैठक उपमेयर अञ्जनादेवी मधिकर्मीसहित ८ जना कार्यपालिका सदस्यले भने बहिष्कार गर्ने भएका छन्। आफूहरूले बैठक बोलाउन पटक पटक ध्यानाकर्षण गर्दा सुनुवाइ नगरी मेयर श्रेष्ठले आफूखुसी बैठक बोलाएको भन्दै उपमेयर मधिकर्मी, २ वडाध्यक्षसहित ८ जना कार्यपालिका सदस्यले बैठकमा सहभागी नहुने घोषणा गरेका हुन्। उनीहरूले प्रमुख प्रशासकीय अधिकृतले बोलाउनुपर्ने बैठक मेयरले बोलाउनु ऐनविपरीत एवं अवैधानिक भएकोसमेत दाबी गरे। नपाका प्रवक्ता एवं वडा नं २ का अध्यक्ष राम थापामगरले आफूहरूसँग सल्लाह नगरिएको बैठकमा नजाने स्पष्ट पारे। ऐनकानुनअनुसार मेयरको निर्देशनमा प्रमुख प्रशासकीय अधिकृतले बैठक बोलाउनुपर्छ, उनले भने, मेयरले बैठक बोलाउनु ऐनकानुनविपरीत र अवैधानिक छ। अवैधानिक बैठकमा हामी जाँदैनौं। उपमेयर मधिकर्मीसहित आफूहरूले मेयरसँग कार्यपालिका बैठक बोलाउनेबारे सल्लाह र समन्वय गर्न खोज्दा मेयरले कुनै चासो नदिएको उनको भनाइ थियो। यसका लागि उपमेयर मधिकर्मीले आफ्नो दलबाट निर्वाचित १५ जना कार्यपालिका सदस्यको छुट्टै बैठक बोलाएकी थिइन्। तर पार्टीसँग सल्लाह नगरी बोलाएको भन्दै उक्त बैठकमा कांग्रेस संस्थापनका ४ वडाध्यक्षसहित ७ जना कार्यपालिका सदस्य उपस्थित भएनन्। उनीहरूलाई उपमेयरले बोलाएको बैठकमा सहभागी नहुन कांग्रेस मध्यपुर थिमि नगर सभापति श्रेष्ठले मौखिक निर्देशन दिएका थिए।"
"झापामा कोरोनाबाट थप दुईजनाको मृत्यु, मृतकको संख्या ६४ पुग्यो",झापा : झापामा कोरोना भाइरस संक्रमणबाट आइतबार बिहान दुईजनाको मृत्यु भएको छ । मृत्यु हुनेमा भद्रपुर नगरपालिका ५ मा बस्ने पूर्व गाविस सचिव तथा नेपाल जेसिजका पूर्वराष्ट्रिय उपाध्यक्ष हुन्। दीर्घरोगी समेत रहेका ६२ ती पुरुषले कार्तिक २१ गते मेची प्रादेशिक अस्पतालमा पीसीआर परीक्षणका लागि स्वाब दिएको वडा नम्बर ५ का वडाअध्यक्ष बन्धु कार्कीले बताए । मृतक पुरुषको रिर्पोट आइतबार बिहान मात्र आएको हो। उनको दाहसंस्कार कनकाई नदीमा नेपाली सेनाको टोलीले गर्नेछ । त्यसैगरी अर्जुन धारा नगरपालिका ६ की ८१ वर्षीया महिलाको पनि कोरोना संक्रमणकै कारण आइतबार बिहान मृत्यु भएको छ । रुघा र ज्वोरो बढ्दै गएपछि विराट मेडिकल कलेज विराटनगरमा उपचाररत रहेकी वृद्धाको पीसीआर परीक्षणको रिर्पोट शनिबार पोजिटिभ आएको थियो । उनको पनि नेपाली सेनाको टोलीले नै आइतबारै अन्त्येष्टि गराउने वडाअध्यक्ष लोकनाथ गौतमले जानकारी दिए । यो सँगै झापामा कोरोना संक्रमणबाट मृत्यु हुनेको संख्या ६४ पुगेको छ ।
गोरखा नगरपालिकाको सार्वजनिक सेवा पाँच दिन बन्द,"गोरखा : नगरक्षेत्रभित्र कोरोना महामारी न्यूनिकरण गर्न भन्दै गोरखा नगरपालिका कार्यालयले पालिका मातहतका अत्यावश्यक बाहेकका सबै सार्वजनिक सेवा बन्द गरेको छ। आइतबार सूचना जारी गरी प्रमुख प्रशासकीय अधिकृत दिनेशराज पन्तले कात्तिक २४ गतेदेखि २८ गतेसम्म नगरपालिका कार्यालय र वडा कार्यालयको सार्वजनिक सेवा बन्द रहने जानकारी गराएका हुन्। साथै सामुदायिक तथा निजी विद्यालय भने मंसीर छ गतेसम्मका लागि बन्द गरेको सूचनामा उल्लेख छ। नगरपालिका कार्यालय र १४ वटै वडा कार्यालयमा काम गर्ने कर्मचारीलाई रुघाखोकी, ज्वरो समेत आएको र केही कन्ट्याक्ट ट्रेसिङ गर्नुपर्ने भएकाले सेवा बन्द गर्नु परेको हो, प्रमुख प्रशासकीय अधिकृत पन्तले भने, यी पाँचदिनको अवधिभर अत्यावश्यक बाहेकका सेवा बन्द रहन्छ। केही विद्यालयका शिक्षकहरुमा कोरोना पोजिटिभ देखिएको, कन्ट्याक्ट ट्रेसिङ गर्नुपर्ने भएकाले सोही सूचनामार्फत नगरपालिका भित्रका सबै विद्यालयको पढाइ बन्द गर्न नगरपालिकाले निर्देशन गरेको छ। नगरपालिकाको बिभिन्न वडामा अन्यत्रबाट आउनेहरुलाई टोलबिकास संस्था र वडा कार्यालयमा जानकारी गराएर आउन समेत नगरपालिकाले अनुरोध गरेको छ। बैंक तथा वित्तीय संस्था, बजारक्षेत्रमा भिडभाड नगर्न, अत्यावश्यक काम बाहेक घर बाहिर ननिस्कन पनि नगरबासीलाई अनुरोध गरिएको प्रमुख प्रशासकीय अधिकृत पन्तले बताए।"
"धारा जोडेपछि जगमायाले भनिन्  बत्तीको पो मिटर हुन्थ्यो, पानीको पनि मिटर देख्नुपर्यो","दोलखा : ६८ वर्षीया जगमाया कार्कीले आफैंले धारा खोलेर पानी थाप्न जानिनन् । आँगनमै धारा बनेपछि खोलेर गाग्रीमा पानी भर्न नजानेकी ६८ वर्षीया कार्कीलाई प्राविधिकले धारा खोल्न र बन्द गर्न सिकाउनु पर्यो। माकोशी गाउँपालिका२, झुलेकी जगमायाको घरमा पहिलोपटक धारा जडान हुँदा उनले खोल्न र बन्द गर्न समेत जानिन् । उनले भनिन्, 'यो उमेरमा आएर आँगनमै धारा आइपुग्यो, ढुंगेधारामा पानी भरिरहेको बानी यो त खोल्नु नी पर्ने बन्द नि गर्नुपर्ने झन्झट नै रहेछ ।' दुई कान्लो माथिको घरसम्म वर्षौअघि पाइपबाट पानी आइपुगे पनि आफ्नो घरमा कसैले धारा नजोडिएको उनको गुनासो थियो ।स्वीस सरकारको सहयोगमा २०४१ सालतिर बनेको खानेपानी बाहेक ३५ वर्षपछि सो गाउँमा मिटरसहित प्रतिघर एकधारा जडान भएको छ । ६ सन्तानकी आमा ६८ वर्षीया कार्कीको घरमा २४ नम्बरको धारा जडान भएपछि भनिन्, 'के जवाना आयो, बत्तीको पो मिटर हुन्थ्यो अहिले त पानीको पनि पो मिटर देखियो ।' सामुदायिक विकास मञ्च नेपाल, तामाकोशी गाउँपालिका र स्थानीयहरुको साझेदारीमा ५६२ जना प्रत्यक्ष लाभान्वित हुनेगरी मिटर जडित ९६ वटा धारा बनेको छ । झुलेको खरिढुङ्गा, डाँडागाउँ, भीरमुनी, पाँचघरे, ओख्रेनी र हल्लेनीडाँडाको प्रत्येक घरमा धारा छ र धारामा मिटर जोडिएको छ । पानीको जोहो गर्न मिटर राखिएको रे झुले खरीढुङ्गाकी तारा थापाले भनिन्, मिटर देखेपछि पैसा कति उठ्ने हो भन्ने डरले अनावश्यक पानी चलाउ नै मन लाग्दैन रै छ । स्थानीय हेमकुमारी कार्की विगतमा पानीको लागि एक बिहान बिताउनु पर्नेमा अहिले घरमै मिटरसहितको धारा जोडिएकाले पानीको लागि निक्कै सहज भएको बताइन् । झुलेमा खानेपानीको समस्या भएकोमध्ये ६ वटा टोल बस्तीमा संस्थाको परियोजनाअन्र्तगत मिटरसहितको धारा निर्माण गरिदिएको सामुदायिक विकास मञ्च नेपालका अध्यक्ष राजु थापाले बताए । तामाकोसी गाउँपालिकाका अध्यक्ष ईश्वरचन्द्र पोखरेलले पनि मिटरसहितको धारा निर्माण गर्दा उभोक्ताहरु पानीको उपभोगमा निक्कै सचेत देखिएको बताए । जयको धारा र पारीपाखा खानेपानी तथा सरसफाई आयोजना गरी दुईवटा मुहानको पानी जम्मा गरी व्यवस्थित रुपमा वितरण गर्न ८ वटा ट्याङ्की निर्माण भएका छन् । एकीकृत वास जलवायु अनुकुलन र विपद् जोखिम न्यूनीकरण कार्यक्रम अन्र्तगत सामुदायिक विकास मञ्च नेपालको ३९ लाख ६५ हजार, उपभोक्ताहरुको ५ लाख १३ हजार र तामाकोसी गाउँपालिकाको ३ लाख गरी ४७ लाख ७९ हजारको लागतमा निर्माण भएका ९६ घरधुरीमा जोडिएका धारामा स्थानीयले डेढ महिनादेखि पानीको उपभोग गरिरहेका छन् ।"
बारपाकीले खुलाए नाकाबन्दी,"गोरखा : धार्चे गाउँपालिकाविरुद्ध पाँचदिनदेखि लगाएको नाकाबन्दी बारपाकीले खुलाएका छन्। नाकाबन्दीले समस्याको समाधान नगर्ने भन्दै अवरोध हटाइदिएको स्थानीय युवा जीत घलेले जानकारी दिए। धार्चे गाउँपालिकाले इपिसेण्टर तोडमोड गर्न खोज्यो भनेर बारपाक सुलिकोट गाउँपालिकाले विज्ञप्ति निकाल्यो। अब धार्चेबासीलाई नाकाबन्दी गर्नुपर्छ भनेर वडाअध्यक्षहरुको उक्साहटमा नाकाबन्दी भएको थियो, घलेले भने, दुवै पालिकाका प्रमुखहरु बसी छलफल गरी निचोड निकाल्नु पर्नेमा यत्तिका दिन बितिसक्दा पनि वार्ता गर्ने छाँटकाँटै देखिएन। त्यसैले आज दिउसो गाउँलेहरुले छलफल गर्दा नाकाबन्दी नै समस्याको समाधान होइन भन्ने निश्कर्ष निकाली बाटो खुलाइएको हो। नाकाबन्दी खुलाउन निरन्तर पहल भइरहेको जिल्ला प्रशासन कार्यालयले जनाएको छ। हामीले बाटो अवरुद्ध गरेदेखि नै स्थानीय प्रहरीचौकीका प्रहरीमार्फत अवरोध हटाउन पहल गरिरहेका थियौँ, सहायक प्रजिअ देवी पाण्डे खत्रीले भनिन्, आज बाटो खुल्यो भन्ने खबर आएको छ। यसअघि इपिसेण्टर तोडमोड गरेको, सीमा क्षेत्रको ढुंगा, काठ उत्खनन गरेको र सीमा क्षेत्रमा एकातर्फी निर्णयले पदमार्ग बनाएको बिरोधमा भन्दै बारपाकीले साइनबोर्ड राखी गत कात्तिक १९ गते सडक अवरुद्ध गरेका थिए।"
सेनासहित उदयपुरमा आठजनामा कोरोना संक्रमण,"उदयपुर : उदयपुरमा व्यारेकभित्र रहेका नेपाली सेनामा पहिलो पटक कोरोना भाइरस (कोभिड२९) संक्रमण देखिएको छ । त्रियुगा नगरपालिका १० स्थित रणशार्दुल गण बोक्सेमा कार्यरत ५ जना सेनासहित उदयपुरमा आइतबार ८ जनामा कोरोना संक्रमण पुष्टि भएको हो । प्रदेश नम्बर १ को कोरोना प्रयोगशालामा गरिएको परीक्षणमा ३७, ३६, ३४, ३१, २४, २८, २३, ५४ वर्षीय पुरुषमा संक्रमण देखिएको जिल्ला स्वास्थ्य कार्यालयका प्रमुख मोहन सुबेदीले जानकरी दिए । एकजना स्वास्थ्य केन्द्र देउरीमा कार्यरत स्वास्थ्यकर्मी र दुईजना कटारी नगरपालिकाका स्थानीयमा समेत संक्रमण देखिएको छ। यसअघि नेपाल प्रहरीलाई भने कोरोना संक्रमण देखिसकेको छ । व्यारेकभित्र रहेका सेनामा कोरोना देखिएपछि थप उच्च सतर्कता अपनाएको छ । यो सँगै उदयपुरमा संक्रमितको संख्या दुई सय ६६ पुगेको छ । त्यसमध्ये ८३ जना महिला र एक सय ८३ जना पुरुष रहेको प्रमुख सुवेदीले जानकारी दिए । जिल्लामा कोरोना संक्रमित देखिएकामध्ये त्रियुगा नगरपालिकाका एक सय १७ जना, कटारीका ६३ जना, बेलकाका ५९ जना, चौदण्डीगढीका २० जना, ताप्लीका तीनजना, रौतामाई र उदयपुरगगढी गाउँपालिकामा २२ जना रहेका छन् । जिल्लामा हालसम्म दुई हजार एक सय ९३ जना महिलासहित आठ हजार तीन सय ६९ जनाको पीसीआर परीक्षणका लागि स्वाब संकलन गरिएकोमा आठ हजार तीन सय ५१ जनाको रिर्पोट आइसकेको स्वास्थ्य कार्यालयले जनाएको छ । कार्यालयका अनुसार हाल २६ जना महिला र ४३ जन पुरुष कोभिड अस्पतालमा भर्ना भइ उपचार गरिरहेका छन् । त्यस्तै १८ जना महिलासहित चार सय ५४ जना पुरुष होम क्वारेन्टाइनमा छन् ।"
महोत्तरीका नाका सञ्चालनमा,महोतरी : भारतको विहार राज्यमा भएको विधानसभा निर्वाचनलाई दृष्टिगत गर्दै बन्द गरिएको महोत्तरीका सीमानाकाहरु आइतबार बिहानदेखि पुनः सञ्चालनमा आएका छन्। कोरोनाभाइरसलाई दृष्टिगत गर्दै मुख्य प्रवेशद्वारहरु बन्द गरिए पनि अन्य स्थानबाट आवतजावत पुनः सञ्चालन रहेकामा विहारमा भएको विभिन्न चरणको चुनावमा पटकपटक सामान्य आवतजावत पनि बन्द गरिएको थियो। पछिल्लोपटक शनिबार सम्पन्न अन्तिम चरणको चुनावको बेला महोत्तरीको करीब ३९ किलोमिटरको सीमानाका पूर्ण रुपेन बन्द गरिएकामा नेपाल भारत आवतजावत सुरु भएको हो। खुल्ला सीमानाका कारण वन तथा अन्य स्थानमा समेत भारतीय सुरक्षाकर्मीले कडा निगरानी बढाएपछि ठप्प रहेको आवतजावत शनिबार सम्पन्न अन्तिम चरणको चुनावपश्चात् पुनः सञ्चालन भएको हो।
"पराल बोकेको जीप दुर्घटना : एकको मृत्यु, चार घाइते",स्याङजा : स्याङजाको भीरकोट नगरपालिकामा पराल बोकेको जीप आइतबार साँझ दुर्घटना हुँदा एक जनाको मृत्यु भएको छ भने अन्य ४ जना घाइते भएका छन्। दुर्घटनामा घाइते भएका स्थानीय १७ वर्षका असिम सेनको उपचारका क्रममा पोखरास्थित मणिपाल शिक्षण अस्पतालमा गएराती मृत्यु भएको प्रहरी नायब उपरीक्षक राजेन्द्र अधिकारीले जानकारी दिए। अन्य घाइतेको कालिका सामुदायिक अस्पतालमा हेलुमै उपचार भइरहेको छ। लु १ च २६९६ नम्बरको जीप ग्रामिण सडकबाट ३० मिटर तल खसेको र फरार जीप चालक राजु पंगेनीको खोजी भइरहेको प्रहरीले जनाएको छ।
मुस्ताङमा थपिए चारजना कोरोना संक्रमित,"जोमसोम: मुस्ताङमा आइतबार थप ४ जना व्यक्तिमा कोरोना संक्रमण पुष्टि भएको छ । यसअघि पोजेटिभ रिपोर्ट आएका संक्रमित व्यक्तिको क्लोज कन्ट्रयाक ट्रेसिङका आधारमा पठाइएको ३१ जना व्यक्तिको संकलित नमूना स्वाबमध्ये ४ जनामा कोरोना रिपोर्ट पोजिटिभ आएको जिल्ला स्वास्थ्य कार्यालय मुस्ताङले जनाएको छ । जिल्ला स्वास्थ्य कार्यालय मुस्ताङका प्रमुख टिकाराम भण्डारीका अनुसार पछिल्लो पटक तेश्रो चरणमा पठाइएको नमुना स्वाबमध्ये पोखरास्थित क्षयरोग परीक्षण केन्द्रको प्रयोगशाला गरिएको पीसीआर परीक्षण गर्दा मुस्ताङको घरपझोङ गाउँपालिका३ पुथाङ एयरपोर्टमा ५२ वर्षीय पुरुष र २० वर्षीया महिला र मुस्ताङको थासाङ गाउँपालिका५ कुञ्जोकी २४ वर्षीया महिला र १ वर्षीय बालकमा कोरोना संक्रमण पुष्टि भएको हो । यसअघि मुस्ताङमा समुदायस्तरमै पहिलो पटक कोरोना संक्रमण पुष्टि भएकी घरपझोङ४ जोमसोमकी ३८ वर्षीया महिला र घरपझोङ३ पुथाङ एयरपोर्टस्थित सांग्रिला विकास बैंकमा कार्यरत ३२ एक कर्मचारीमा कोरोनो पोजिटिभ देखिएकोमा उनीहरुको दोश्रो पटक पीसीआर परीक्षण गर्दा रिपोट नेगेटिभ आएको स्वास्थ्य प्रमुख भण्डारीले जानकारी दिए । मुस्ताङको घरपझोङ र थासाङ गाउँपालिकामा कोरोना संक्रमित फेला परेपनि जिल्लाको लोमान्थाङ र लोघेकर दामोदरकुण्ड गाउपालिका भने अझै ग्रिन जोनमा रहेका छन् । वारागुङ मुक्तिक्षत्र कागबेनी घर भइ काठमाडौं बसोबास गर्ने एक ५२ वर्षीया महिला गत असोज २७ गते मुस्ताङ आउँदा बिरामी भइ काठमाडौं उपचार गर्ने क्रममा मृत्यु भएको थियो । उनको मृत्युपछि कोरोना पुष्टि भएको थियो । यस्तै ,गत जेठमा मुस्ताङमा घरपझोङ१ छैरो तिब्बती शिविरमा बस्ने ८३ वर्षीय पुरुषमा कोरोना पुष्टि भएकोमा दोश्रो पटक परीक्षण गर्दा ती वृद्धको रिपोर्ट पनि नेगेटिभ आएको थियो । योसँगै मुस्ताङमा सक्रिय कोरोना संक्रमितको संख्या ६ पुगेको छ । जसमा थासाङ५ मा ३ जना र घरपझोङ३ मा ३ जना व्यक्ति छन् ।यस्तै ,मुस्ताङमा कोरोना संक्रमित भइ निको भएका निस्क्रिय कोरोना संक्रमितको संख्या ४ पुगेको छ । कार्यालय प्रमुख भण्डारीका अनुसार मुस्ताङमा समुदाय स्तरमा पहिलो पटक कोरोना पोजेटिभ पुष्टि भएसँगै ३४ जना व्यक्तिको नमूना स्वाब पोखरास्थित क्षयरोग परीक्षण केन्द्रको प्रयोगशाला पठाइएकोमा २ जना व्यक्तिको कोरोना रिपोर्ट पोजेटिभको आएको हो । बाँकी सबैको पिसिआर रिपोर्ट भने नेगेटिभ आएको जिल्ला स्वास्थ्य कार्यालय मुस्ताङले जनाएको छ । मुस्ताङमा पहिलो पटक नयाँ थपिएका मध्ये कोरोना संक्रमितको क्लोज कन्ट्रयाक टेसिङ गर्दा थासाङ गाउँपालिका५ कुञ्जोका ३० वर्षीय पुरुष र घरपझोङ गाउँपालिका३ पुथाङ एअरपोर्टकी ५२ वर्षीय महिलामा कोरोना पोजिटिभ देखिएको हो । थपिएका २ कोरोना संक्रमित व्यक्तिको पनि शनिबार दोश्रो पटक क्लोज कन्ट्रयाकका आधारमा स्वाब पठाउँदा पुन: ४ जना व्यक्तिमा कोरोना पुष्टि भएको हो । कोरोना कहरकै कारण लामो सयमदेखि लकडाउनमा समेत ग्रिन जोन कायम रहँदै आएको मुस्ताङमा पछिल्लो समय बेनीजोमसोम यातायात सहज भएको र लामो दुरीको यातायातका साधन सञ्चालनमा आएपछि कोरोनाको जोखिम बढेको हो । यस्तै, बडादशैंको सेरोफेरोमा मुस्ताङमा उत्पादित स्याउ आलु ,गाजर र दसैंका लागि भेडाच्याङ्गा खरिद गर्ने व्यापारीको बढ्दो आउजाउ तथा मुस्ताङमा कार्यरत कर्मचारी जनप्रतिनिधि, शिक्षक ,सुरक्षा निकाय ,मजदुर र अन्य सर्वसाधारण व्यक्तिको अनाआवश्यक आउजाउ बढेसँगै मुस्ताङमा कोरोना भाइरस समुदायस्तरमा फैलिएको स्थानीय बताउँछन् ।"
बझाङमा नागरिकता बनाउनेको भीड,"बझाङ : अरु बेलाभन्दा जिल्ला प्रशासन कार्यालय बझाङमा अहिले नागरिकता बनाउनेको भीडभाड बढेको छ । नागरिकता बनाउनेको भीड बढीपछि जिल्ला शासन कार्यालयको नागरिकता फाँट , राहदानी फाँटका कर्मचारी बाहिर आगनमा बसेर सेवा दिन थालेका छन् । विगतका दिनमा यस्तो भीडभाड नहुने गरेको जिल्ला प्रशासनकी कर्मचारी अन्जु गिरीले बताइन्। लकडाउन खुकुलो भएसँगै अहिले शसस्त्र प्रहरी , नेपाल प्रहरीमा भर्ना खुल्नुका साथै विभिन्न शैक्षिक संस्थामा समेत भर्ना खुलेका कारण नागरिकता बनाउनेका चाँप बढेको हो । उनका अनुसार अहिले दैनिक एक सय ५० भन्दा बढी सेवाग्रहीले सेवा लिइरहेका छन् । कोरोनाको महामारीका बेला सेवाग्रहीहरुको प्रशासनमा भीड लागेपछि कर्मचारीलाई एकै ठाउँमा राखेर बाहिरबाट सेवा दिन लगाएको र सेवाग्राहीलाई पनि सामाजिक दुरी कायम गरी लाइवद्धरुपमा राख्ने गरेको छ । जिल्ला प्रशासन कार्यालयबाट नागरिकता, नागरिकताको प्रतिलिपी, राहदानी,नाबालक परिचयपत्र , अन्य सिफारिस लिने गरेका छन् । प्रहरी प्रशासनबाट नागरिकलाई सामाजिक दूरी कायम गर्ने , मास्क लगाउने, सेनिटाइटर प्रयोग गर्ने भनिए पनि तर सेवाग्राहीहरुले भने व्यवास्ता गरेका छन्।"
उपत्यकामा थप १५ सय ३३ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप १५ सय ३३ जनामा कोरोना भाइरस (कोभिड१९) संक्रमण देखिएको छ। काठमाडौंका १२९४,भक्तपुरमा ७७ र ललितपुरमा १६२ गरी १५ सय ३३ जनामा संक्रमण देखिएको मन्त्रालय प्रवक्ता डा जागेश्वर गौतमले जानकारी दिए। यस्तै पछिल्लो २४ घण्टामा २८ सय १७ जनामा कोरोना भाइरस (कोभिड१९) संक्रमण देखिएको छ। यो सँगै नेपालमा कोरोना भाइरस (कोभिड१९) संक्रमितको संख्या १ लाख ९४ हजार ४५३ पुगेको छ। स्वास्थ्य मन्त्रालयका प्रवक्ता डा गौतमका अनुसार ३५ हजार ४१९ जना कोरोनाका सक्रिय संक्रमित छन्। यस्तै संस्थागत आइसोलेसनमा ६ हजार २२२ जना र होम आइसोलेसनमा २९ हजार १९७ जनाछन्। यस्तै क्वारेन्टाइनमा १ हजार १४९ जना रहेका छन्। मन्त्रालयका अनुसार पछिल्लो २४ घन्टामा १२ हजार ३११ नमूनाको पीसीआर परीक्षण भएको छ। आइतबार २८ सय १२ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या १ लाख ५७ हजार ९२६ पुगेको छ। आइसीयूमा ३९८ जनाको र जनाको भेन्टिलेटरमा उपचार भइरहेको छ। नेपालमा कोरोनाबाट जनाको ११ सय ८ मृत्यु भएको छ। आइतबार मात्रै २१ जनाको मृत्यु भएको मन्त्रालयले पुष्टि गरेको छ।"
डेढ दशकपछि भेटघाटफाँटामा बिजुली बल्यो,"कञ्चनपुर : कञ्चनपुरको कृष्णपुर नगरपालिका१ भेटघाटफाँटामा बस्ती बसेको डेढ दशकपछि बिजुली पुगेको छ । विद्युत् सेवा विस्तार भएपछि भेटघाटफाँटाका बासिन्दाले अँध्यारोमै बस्नुपर्ने बाध्यताबाट मुक्ति पाएका छन् । बस्तीमा रहेका १३२ परिवारका घरमा विद्युत् जडान गरिएको हो । विद्युत् सेवा नहुँदा स्थानीय बासिन्दाले रातिका बेला टुकीको सहारामा बस्तै आएका आएका थिए । 'नजिकैको बस्तीमा विद्युत्को व्यवस्था थियो', समाजसेवी अर्जुनबहादुर साउदले भने, 'पूर्वपश्चिम राजमार्गभन्दा झण्डै २०० मिटर टाढा रहेको बस्तीमा विद्युत् सेवा थिएन ।' नजिकैको बस्तीको उज्यालो हेरेर चित्त बुझाउनुबाहेक अर्को विकल्प थिएन । विद्युत् सेवा विस्तार भएपछि टुकीको सहारामा बस्नुपर्ने अवस्थाको अन्त्य भएको छ । निकै वर्षपछिको पहलपछि गाउँमा बिजुली बाल्न सकिएको उनले बताए। 'नजिकै बत्ती बलेको देखिन्थ्यो हाम्रो बस्तीमा विद्युत् नहुँदा बत्तीमुनिको अँध्यारो थियो', करन चन्दले भने, 'बस्तीमा बिजुली पुगेपछि हर्षको कुनै सीमा नै छैन । बस्तीका सबै जना खुशी छन् ।' धेरै वर्षको पहलपछि जनप्रतिनिधिसँगै राजनीतिक दलका अगुवाहरुको पहलमा विद्युत् सेवा विस्तार भएको उनको भनाइ छ । केही परिवारले सौर्य प्यानलको व्यवस्था गरी उज्यालोको व्यवस्था मिलाएका भए पनि आर्थिक अवस्था कमजोर भएका धेरै परिवारले उज्यालोको व्यवस्था गर्न नसक्दा टुकी बाल्दै आएका थिए । 'टुकीको धुवाँका कारण बस्तीमा श्वासप्रश्वाससम्बन्धी समस्या अधिक रहेको छ,' कुम्भजङ्ग शाहीले भने, 'विद्यालय पढ्ने बालबालिकालाई रातिका बेला गृहकार्य गर्न र पढ्न झनै समस्या थियो । विद्युत्को व्यवस्थाले अब टुकीको सहारामा बस्नुपर्ने अवस्था रहेन ।' बस्तीका बासिन्दालाई विद्युत् सेवा विस्तार भएपछि सिँचाइ गरी व्यावसायिक खेती गर्न र घरेलु उद्योग सञ्चालन गरी आयआर्जन गर्नका लागि समेत सहज भएको छ ।रासस"
कोरोना भाइरसबाट विश्वमा १२ लाख ५० हजारभन्दा बढीको मृत्यु,काठमाडौं : चीनको हुबे प्रान्तको वुहान शहरबाट गत वर्षको डिसेम्बरबाट सुरु भएको कोरोना भाइरसबाट हालसम्म १२ लाख ५० हजार ४९० व्यक्तिको मृत्यु भएको जोन्स हप्किङ विश्वविद्यायलले आइतबार जानकारी दिएको छ । गत डिसेम्बरमा सुरु भएको यस कोरोना भाइरसबाट हालसम्म ४ करोड ९८ लाख ३५ हजार ८४७ व्यक्ति सङ्क्रमित भइसकेका छन् । तीमध्ये ३ करोड ५५ लाख भन्दा बढी कोरोना मुक्त भएका छन् । संयुक्त राज्य अमेरिका सबैभन्दा बढी प्रभावित देश हो यहाँ कोरोना भाइरसबाट २ लाख ३७ हजार ११३ जनको मृत्यु भएको छ । अमोरिकामा ९८ लाख ६० हजार ९५८ व्यक्ति कोरोना भाइरस सङ्क्रमित भएका छन् । अमेरिकापछि ब्राजिलमा १ लाख ६२ हजार २६९ व्यक्तिको कोरोना भाइरसबाट मृत्यु भएको छ । यहाँ ५६ लाख ५३ हजार ५६१ कोरोना भाइरस सङ्क्रमित रहेका छन् । भारतमा १ लाख २६ हजार १२१ जनाको कोरोना भाइरस सङ्क्रमणको कारण मृत्यु भएको छ । यहाँ ८५ लाख ७ हजार ७५४ कोरोना भाइरस सङ्क्रमित भएका छन् । मेक्सिकोमा यस भाइरसका कारण ९४ हजार ८०८ जनाको मृत्यु भएको छ भने ९ लाख ६१ हजार १३८ जना सङ्क्रमित भएका छन् । बेलायतमा ४८ हजार ९७८ जनाको मृत्यु भएको छ भने ११ लाख ७४ हजार ७७० जनाको कोरोना भाइरस संक्रमित भएका छन् । चीनमा कोरोना भाइरसबाट ९१ हजार भन्दा बढी व्यक्ति सङ्क्रमित भए भने ४ हजार ७४१ जनाको यस भाइरसको कारण मृत्यु भएको थियो । रासस
ढाका बुनाइमा राम्रो आम्दानी,"भोजपुर : पूर्वीअरुण गाउँपालिका४, चरम्बीका ६४ वर्षीया रानीमाया राईले कोकटीको कपडा बुनेकै ४५ वर्ष भयो। वृद्ध उमेरमा पनि सीप, जाँगर र उत्साहले उनी अझै पनि तन्नेरीभन्दा कम देखिन्नन्। आदिवासी जनजातिको मौलिक पहिचान जोडिएको कोकटीबाट बनेका कपडा बुनेरै मासिक १८ देखि ३० हजार रुपैयाँसम्म कमाइ गर्छिन् उनी। बिहान सबेरैदेखि साँझ अबेरसम्म कोकटी बुन्ने तानमै व्यस्त रहने रानीमायालाई व्यापारभन्दा संस्कृति जगेर्ना गर्ने मोह बढी छ। वर्षौंदेखिको रानीमायाको सीप देखेर छरछिमेकलाई पनि आश्चर्य लाग्छ। रानीमायाले भनिन्, उहिले घरघरमै कोकटीको कपडा बुनिन्थ्यो, पेसाप्रति धेरै गर्व पनि लाग्छ तर अहिले अनेक फेसन आएपछि गाउँमा कोकटी बुन्न छाडे। मलाई व्यापारभन्दा संस्कार जोगाइराख्नुपर्छ भन्ने लागेकाले आफ्नो पेसा छाडिनँ। तर आधुनिकतासँगै बाह्य संस्कृतिका पहिरनमा रुचि र प्रयोग बढेपछि दिनानुदिन नेपाली कपडा बुन्ने घरेलु उद्योग संकटमा परेका छन्। बजार पनि एकाएक खस्कियो। उद्योग धमाधम बन्द हुन थाले। बजारीकरण र कच्चा पदार्थ अभावमा जातीय पहिचानसँग जोडिएको ढाका, राडीपाखीलगायत नेपाली कपडा उद्योग संकटमा परेका छन्। तिनै नेपाली भेषभूषा र संस्कृतिको संरक्षण गर्दै भोजपुरका ग्रामीण महिला भने ढाका बुनाइमा आकर्षित हुन थालेका छन्। पछिल्लो समय लोपोन्मुख अल्लोबाट बुनिने ढाका बुनाइमा महिलाको आकर्षण बढ्दै गएको छ। व्यावसायिक ढाका बुनाइबाट मासिक २५ हजार रुपैयाँसम्म आम्दानी गरिरहेकी पौवादुङ्मा गाउँपालिका६, ठूलोदुम्माकी सुजता राई पनि उचित बजारीकरण र कच्चा पदार्थको सहजता भए घरमै बसेर मनग्गे आम्दानी गर्न सकिने बताउँछिन्। लोपोन्मुख कोकटी, अल्लोको कपडा बुन्ने व्यवसायको संरक्षण र प्रवद्र्धनमा महिला लागिपरेका छन्। विशेषगरी आदिवासी जनजातिको पहिचान बोकेको कोकटी, अल्लो व्यवसाय संकटमा परेपछि पहिचान उजागर गर्नकै लागि पौवादुङ्मा गाउँपालिकाले महिलालाई तालिम दिँदै आएको छ। महिलालाई ढाका बुन्ने काममा उत्प्रेरित गराउने उद्देश्यले तालिम सञ्चालन गरिएको गाउँपालिका अध्यक्ष किरण राईले बताए। अल्लोको रेसा निकाल्ने, सुकाउने, पकाउने, कुट्ने, धुने लामो प्रक्रियाबाट सामान तयार गरिन्छ। तर धेरै श्रम लगाएर तयार गरिएका ती सामान बिक्री गर्न बजार नजिक नहुँदा पनि समस्या भएको साल्पासिलिछो गाउँपालिका५ दोभानेकी जलवती राईले बताइन्।"
१३ ठेकेदार कारबाहीमा,"तानसेन : विकास निर्माण कार्य अवरुद्ध गर्ने ठेकेदारलाई तानसेन नगरपालिकाले कारबाही गरेको छ । योजना निर्माणको सम्झौता गरी पटकपटक म्याद थप्दासमेत काम सम्पन्न नगर्ने १३ निर्माण व्यवसायीलाई कारबाही गरिएको हो । समयमा काम नगरेका कारण अधिकांश योजनाको रकम फ्रिज भएपछि कारबाहीको निर्णय गरिएको हो । ठेकेदारका कारण नगरको विकासमा नकारात्मक प्रभाव परेको भन्दै नगरपालिका बोर्ड बैठकले आगामी दिनमा समेत भौतिक पूर्वाधारको काम गर्न नपाउने गरी कारबाही गरेको हो । नगरपालिकाले केही निर्माण व्यवसायीलाई कालो सूचीमा राखी तानसेन नगरपालिकाको खरिद नियमावली २०७७ अनुसार भविष्यमा समेत कामका लागि अयोग्य घोषणा गरेको छ । तानसेन७, बाघखोरमा ८ वर्षअघि निर्माण सुरु भएको शीतभण्डारको काम अलपत्र छ । २०६९ चैत २३ गते हिमढुंगा एन्ड ठोकर जय रक्तकाली जेभीले ४ करोड ९९ लाख ९१ हजार रुपैयाँमा सम्झौता गरेको शीतभण्डार निर्माणको काम ८ वर्षमा २७ प्रतिशत मात्र सम्पन्न भएको छ ।"
पीसीआरको मेसिन सहयोग,"बर्दिबास : रोटरी क्लब बर्दिबासले महोत्तरीस्थित बर्दिबास अस्पताललाई एक थान पीसीआर मेसिन उपलब्ध गराएको छ । क्लबका अध्यक्ष हीरा गौतमले बर्दिबास नगरपालिकाका मेयर विदुरकुमार कार्कीलाई कोरोना महामारी नियन्त्रणका लागि स्वास्थ्य उपकरण हस्तान्तरण गरिएको बताए । बर्दिबास अस्पताल प्रदेश २ को केन्द्रमा पर्छ । त्यसैले लाखौंको मेसिन हामीले अस्पताललाई सहयोगस्वरूप दियौं, अध्यक्ष गौतमले भने, शिक्षा, स्वास्थ्य, शान्ति निर्माणको तहमा रोटरी क्लबले काम गर्दै आएको छ । कोरोना भाइरस नियन्त्रणमा सरकारलाई हाम्रो पनि साथ छ भन्ने मर्मसहित अस्पताललाई पीसीआर मेसिन उपलब्ध गरायौं । रोटरी इन्टरनेसनल (३२९२)बाट रोटरी क्लब बर्दिबासलाई प्राप्त १ थान पीसीआर मेसिन, ल्यापटप र यूपीएस अस्पताललाई प्रदान गरिएको रोटरी क्लब बर्दिबासका सेक्रेटरी विष्णु पुरीले जनाए । आर्थिक अभाव हुने गरिबहरूको कोरोना जाँच गर्न पीसीआर मेसिन हस्तान्तरण गरिएको रोटरी इन्टरनेसनलका पूर्वएजी सुलोचना सिग्देलले बताइन् ।"
कोरोना कहर : आलोपालो सेवा,"नुवाकोट : नुवाकोटमा कोरोना संक्रमितको संख्या निरन्तर वृद्धि भइरहेका कारण जिल्ला प्रशासनले सेवा प्रवाहमा परिवर्तन गरेको छ। जिल्ला प्रशासन कार्यालयबाट प्रवाह हुने सेवालाई आलोपालो प्रणालीबाट प्रवाह गर्न सुरु गरिएको छ। प्रशासन कार्यालयमा हुने सेवाग्राहीको भीडलाई समेत मध्यनजर गरी स्थानीय तहका सेवाग्राहीहरूलाई आलोपालो प्रणालीबाट सेवा प्रवाह गर्न लागिएको हो। प्रशासन कार्यालयबाट नै कर्मचारी र सेवाग्राहीमा कोरोना भाइरस संक्रमणको जोखिम बढ्न सक्ने भएकोले दुई नपा र १० गापासहित १२ स्थानीय तहमध्ये एक स्थानीय तहका सेवाग्राहीलाई हप्तामा दुई दिन सेवा प्रवाह गरिने जिल्ला प्रशासन कार्यालय नुवाकोटले जनाएको छ। प्रशासन कार्यालयका अनुसार यही शुक्रबारदेखि अर्को सूचना नभएसम्मको लागि आइतबार र बुधबार विदुर नगरपालिका, सूर्यगढी गाउँपालिका, तादी गाउँपालिका र दुप्चेश्वर गाउँपालिकाका नागरिकलाई सेवा प्रवाह गरिनेछ। यस्तै सोमबार र बिहीबार बेलकोटगढी नगरपालिका, तार्केश्वर गाउँपालिका, म्यागङ गाउँपालिका र किस्पाङ गाउँपालिकाका नागरिकलाई सेवा प्रवाह गरिने प्रमुख जिल्ला अधिकारी झंकनाथ ढकालले जानकारी दिए। उनका अनुसार मंगलबार र शुक्रबार पञ्चकन्या गाउँपालिका, शिवपुरी गाउँपालिका, लिखु गाउँपालिका र ककनी गाउँपालिकाका नागरिकलाई जिल्ला प्रशासन कार्यालयबाट प्रवाह हुने सेवा प्रवाह गरिनेछ। साथै स्थानीय तह र वडा कार्यालयबाट सिफारिस लिएर जिल्ला प्रशासन कार्यालयमा सेवा लिन आएका नागरिकले छुट्टै निवेदन लेख्नुपर्ने छैन भने प्रशासन कार्यालयमा पेस गर्नुपर्ने कागजातको फोटोकपीसमेत निःशुल्क गर्न पाइने ढकालको भनाइ छ। प्रशासनमार्फत प्रवाह हुने सेवा अबदेखि एक दिनमा चारवटा स्थानीय तहका सेवाग्राहीले पाउने भएका छन्। एक दिनमा चार स्थानीय तहको मात्र काम हुने र त्यसको लागि जिल्लामा रहेका १२ स्थानीय तहलाई तीन समूह बनाइएको छ। एक सातामा एक स्थानीय तहको दुईदिन मात्र सेवा उपलब्ध गराउने प्रशासनको सूचनामा उल्लेख गरिएको छ। सामाजिक दूरी कायम राख्न तथा स्वास्थ्य सुरक्षाको मापदण्ड कार्यान्वयन गराउन चुनौती भएकाले स्थानीय तहलाई एक सातामा दुई दिन मात्र सेवा उपलब्ध गराउने गरेर तालिका सार्वजनिक गरिएको जनाइएको छ। सार्वजनिक तालिका अनिश्चित समयको लागि कायम हुने उल्लेख गरिएको छ। संक्रमित बढ्दै गएका कारण नुवाकोटमा उच्च सुरक्षा सतर्कता अपनाउन अनुरोध गरिएको छ।"
नाउर गणना गरिँदै,"डोल्पा : डोल्पाको शेफोक्सुण्डो राष्ट्रिय निकुञ्जमा नाउर गणना गरिने भएको छ। विश्वमै दुर्लभ हिउँचितुवाको प्रमुख आहाराको रूपमा रहेको नाउरको गणना सुरु भएको हो। डब्लूडब्लूएफको आर्थिक तथा प्राविधिक सहयोगमा शेफोक्सुण्डो राष्ट्रिय निकुञ्जको करिब १ हजार ३ सय ६६ वर्गमिटर क्षेत्रफलमा ६ वटा संरक्षण ब्लग तयार गरी नाउर गणना गर्न लागिएको शेफोक्सुण्डो राष्ट्रिय निकुञ्जका निमित्त प्रमुख संरक्षण अधिकृत सरोजमणि पौडेलले बताए। सन् २०१८ देखि शेफोक्सुण्डो राष्ट्रिय निकुञ्जमा नाउरको गणना थालिएको थियो। प्रति एक वर्गमिटरमा चारवटाका दरले पाइने नाउर सन् २०१८ मा २ हजार ७२, २०१९ मा ४ हजार १ सय ३४ वटा नाउरको गणना गरिएको निमित्त प्रमुख संरक्षण अधिकृत पौडेलले बताए। उनका अनुसार २०१८ र १९ को तुलानामा २०२० मा के कति अन्तर छ भनेर यकिन तथ्यांक तयार गर्न गणना थालिएको दाबी गरे। विश्वको सबैभन्दा धेरै घनत्वमा हिउँचितुवा डोल्पाको शेफोक्सुण्डो राष्ट्रिय निकुञ्जमा पाइने दाबी रहे पनि हिउँचितुवाको आधिकारिक तथ्यांक भने आउन बाँकी छ। गत वर्ष दुईवटा हिउँचितुवामा जीपीएस रेडियो कलरिङ गरेर हाल हिउँचितुवाको अनुसन्धान भइरहेको निकुञ्जले जानकारी दिएको छ। हिउँचितुवाको प्रमुख आहारा मानिने नाउर गणना गरेपश्चात् हिउँचितुवाको अवस्थाबारे जानकारी लिन सजिलो हुने भएकोले पनि सन् २०१८ देखि नाउरको गणना गरिरहेको शेफोक्सुण्डो राष्ट्रिय निकुञ्ज निमित्त प्रमुख संरक्षण अधिकृत सरोजमणि पौडेलले जानकारी दिए। गत वर्ष ४२ वटा ब्लगमा गणना गरिएको नाउर यस पटक ६ वटा संरक्षण ब्लगभित्रका ६८ वटा वाटरसेटमा करिब ६५ जनाले हिउँचितुवाको आहारा नाउरको गणना गर्ने पौडेलले बताए। निकुञ्ज, मध्यवर्ती, हिउँचितुवा संरक्षण समिति र स्थानीय सरकारको सबैको सक्रियतामा नाउर गणना गरिने छ। टोलीले ल्याएको तथ्यांक विभागले मात्रै सार्वजानिक गर्न पाउने निमित्त प्रमुख संरक्षण अधिकृत पौडेलले जानकारी दिए। हिउँचितुवाले पछिल्लो समयमा स्थानीयका घोडा, च्याङ्ग्रा र याक मार्न थालेपछि आहाराको मात्रा घट्दै गएको अनुमान निकुञ्जको छ। गत आवमा मात्रै निकुञ्जले हिउँचितुवाले मारेका चौपायाको १९ लाख राहत वितरण गरेको र यस आव ५० लाखभन्दा धेरै आउने आकलन गरेको पौडेलको भनाइ छ। शेफोक्सुण्डो गाउँपालिका९ का वडाध्यक्ष लार्काया लामाका अनुसार निकुञ्जको कोर क्षेत्रमा २४ वटा गाउँ छन्। हरेक वर्ष हिउँचितुवाले चौपाया मारिदिन्छ। हिउँचितुवा र नाउर गणनाको तथ्यांक आएपछि निकुञ्जका पोस्ट व्यवस्थापनदेखि सुरक्षा व्यवस्थासमेत मिलाउन सहज हुने निकुञ्जको दाबी छ।"
लुकीछिपी बालविवाह,"दैलेख : कर्णाली प्रदेशमा औसत ५२ प्रतिशत बालविवाह हुने गरेको छ। सबैभन्दा धेरै बालविवाह दैलेखमा हुने गर्छ। प्रदेशको सामाजिक विकास मन्त्रालयको तथ्यांकअनुसार दैलेखमा ७० प्रतिशत बालविवाह हुने गरेको छ। अहिले बालविवाह हुनेको दर ह्वात्तै बढेको छ। कोरोना संक्रमण रोकथामका लागि गरिएको लकडाउनमा पनि बालविवाह रोकिएन। लकडाउनकै बीचमा दैलेखको आठबीस नगरपालिका (६ राँता गाउँमा उमेर नपुगी ९७ वटा विवाह भएको स्थानीय युवा डिल्ली खनाल बताउँछन्। त्यस्तै गुराँस गाउँपालिका(३ का ३५ घरधुरी रहेको एउटै बस्तीमा १२ वटा बालविवाह भए। स्थानीय बाल, युवा क्लबबाट संकलन गरिएको तथ्यांकका अनुसार दैखेलमा पछिल्लो एक वर्षको अवधिमा नौ सयभन्दा बढी बालविवाह भएका छन्। त्यसमध्ये गुराँसमा ९६, भैरवीमा एक सय, भगवतीमाईमा ९७, डुंगेश्वरमा ३१, महाबुमा ४७, नौमूलेमा ७९ र ठाँटीकाँध गाउँपालिकामा ७५ जोडीले उमेर नपुग्दै बिहे गरे। यस्तै नारायणमा ३७, दुल्लुमा १ सय १५, चामुण्डाविन्द्रासैनीमा ७१ र आठबीस नगरपालिकामा एक सय एक जोडीले विवाह गरेको तथ्यांक छ। छिटै विवाह गर्दा उमेर नपुग्दै आमा बन्नेहरूको संख्या पनि बढेकोे छ। सानै उमेरमा गर्भवती हुँदा पढाइमा बाधा पुगेको, स्वास्थ्य समस्या देखा परेको, महिला हिंसा, बहुविवाह र सम्बन्धविच्छेदका घटना बढेका बालअधिकारकर्मी हीरासिंह थापाको बुझाइ छ। केही वर्ष अघिसम्म उमेर नपुग्दै अभिभावकले नै विवाह गरिदिने परम्परा अहिले फेरिएको छ, उनी भन्छन् पछिल्ला अवधिमा भने बालबालिका आफैंले विवाह गर्ने गरेका छन्। आर्थिक विपन्नता, पछौटेपन, गरिबी, अशिक्षा, घरपरिवारले सहजै स्वीकार्ने, कानुनको प्रभावकारी कार्यान्वयन नहुँदा यस्तो विवाह रोकिएको छैन। गुणस्तरीय शिक्षाको अभाव र घरको कामलाई महत्व दिँदा यस्तो बालविवाह नरोकिएको गुराँस गाउँपालिका(३ का यामबहादुर विक बताउँछन्। जनप्रतिनिधिकै मिलेमतोमा बालविवाह भइरहेको छ, उनी भन्छन् अभिभावक र स्वयं बालबालिका नै सचेत नभएसम्म यस्तो घटनामा कमी आउँदैन। बालविवाहका मुद्दा विरलै भइरहेका बेला जिल्ला प्रहरी कार्यालयले पछिल्लो समय बालविवाह रोक्न कदम चालेको छ। एक महिनाको अवधिमा बालविवाह गर्ने तीन जोडीलाई पक्राउ गरेर कानुनी प्रक्रिया अघि बढाइएको डीएसपी अनुपम श्रेष्ठले बताए। बालविवाह हुन नदिन घरपरिवार प्रमुख दायित्व हो, उनले भने कहीँ कतै बालविवाह गरेको पाइएमा कानुनी कारबाही गर्छौ। संविधानको धारा ३९ को उपधारा ५ मा कुनै पनि बालविवाह गराउन नहुने उल्लेख छ।"
एकै घरमा तीन अपांग,"सन्धिखर्क : रिपाहामा उत्तर फर्केको गाउँको एउटा सानो घर। घरको दलानमा ३२ वर्षीय एक युवक पल्टिएका छन्। उनको शरीर चल्दैन। मुडो पल्टिए जस्तै गरी पल्टिएका त्यही छोरालाई कुरेर आमा दलानकै छेउमा बसेकी थिइन्। उनी पनि मानसिक रोगी छन्। उनमा खासै चेतना छैन। आँगनको डिलमा अर्का २९ वर्षीय मानसिक अपांगता भएका व्यक्ति बसेका छन्। एकै घरमा तीन जना मानसिक र शारीरिक अपांगता भएका व्यक्ति छन्। यसरी अपांग हुनेमा आमा र २ छोरा छन्। ६२ वर्षीय बुबा हरिप्रसाद भुसाल पनि दमका दीर्घ रोगी छन्। तीनै अपांगलाई हेर्दै आफ्नो कर्म र भाग्यलाई धिक्कारर्दै दिन बित्छ उनको पनि। भन्छन्, भाग्यले यस्तै बनाइदियो, उपचार गर्न त सकिएनन नै, दुई छाक खुवाउनसमेत कठिन भएको छ। छत्रदेव गाउँपालिका २ झिरबासको यो परिवारमा एक छोरी मात्र सवलांग छन्। तिनै छोरी र बुबाले अरुले सहयोग र दान दिएको खाना पकाएर अपांगता श्रीमती र छोराको सास राखेका छन्। बुबा रोगी हुनुहुन्छ। ६० वर्षीय आमा, ३२ र २९ वर्षका दाजु मानसिक तथा शारीरिक अपांग छन्। आम्दानीको स्रोत केही छैन् छोरी १९ वर्षीय लक्ष्मी भुसालले भनिन्,वडा र गाउँलेले दिएको सहयोगले बाचेका छौँ। उनलाई विद्यालयमा पढ्न चाहिने किताब कापीसमेत वडा कार्यालयले व्यवस्थापन गरेको छ। खरको छानो भएको घरमा टिन लगाइदिएको तथा घरमा चाहिने अन्न, दाल तरकारी, नुन तेल, तथा ओढ्नका लागि कम्बलसमेत वडा कार्यालय, व्यवस्थापन गरेको छ। घरमा दैनिक खाने गाँसको स्थानीयले व्यवस्थापन गर्दै आएको वडा अध्यक्ष राजेश पन्थीले बताए । नागरिकता नभएपछि अपांग परिचयपत्रसमेत उनीहरू कसैको छैन। अपांग परिचयपत्र नभएपछि अपांग भत्ता पाउने कुरै भएन। अनागरिक रहेका उनीहरूलाई घरमै पुगेर नागरिकता बाँडिएको छ। प्रमुख जिल्ला अधिकारी विष्णुप्रसाद पौडेलले अपांगता भएकालाई जिल्ला प्रशासन कार्यलय सन्धिखर्कसम्म जान समस्या हुने भएपछि घरमै पुगेर नागरिकता वितरण गरिएको जानकारी दिए। अब उनीहरूलाई छिट्टै अपांग परिचयपत्र बनाइदिएर अपांग भत्ता प्रदान गर्ने गाउँपालिकाका उपाध्यक्ष तुलसादेवी श्रेष्ठले बताइन्। अपांग परिचयपत्र पनि घरमै आए प्रदान गर्ने उनको भनाइ छ।"
