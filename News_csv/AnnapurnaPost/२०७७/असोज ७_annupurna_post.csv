शीर्षक,विवरण
मुस्ताङमा असोज १५ पछि मात्र स्याउ टिप्न पाइने,"जोमसोम : पोखराकाठमाडौं लगायतका स्थानबाट यसवर्ष बजार पुगेको मुस्ताङको स्याउमा गुणस्तर खस्किएको भन्दै केही सरोकारवालाले जिल्लामा गुनासो गरेपछि अब मुस्ताङका स्याउ बगैँचाबाट असोज १५ अघि स्याउ टिप्न प्रतिबन्ध लगाइएको छ। प्रधानमन्त्री कृषि आधुनिकिकरण परियोजना कार्यान्वयन इकाई मुस्ताङ तथा स्याउ जोन सञ्चालक समिति मुस्ताङको संयुक्त बैठकले यस्तो निर्णय गरेको हो। परियोजना इकाई तथा जोन समितिको गत भदौं ३१ गते बसेको बैठकले मुस्ताङको स्याउको स्वाद र गुणस्तरको कारण प्रख्याती कमाएकोमा पछिल्लो समय मुस्ताङका स्याउ धनी र व्यापारीले स्याउ पूर्ण विकसित नहुदै खरिदबिक्री गरी बजार पुर्याउने गर्नाले स्याउको गुणस्तर खस्किएको ठहर गरेको छ। स्याउ नपाक्दै बजार पुर्याउने गर्नाले मुस्ताङको ब्रान्डमाथि नकारात्मक सन्देश प्रवाह हुन थालेको बताएको छ। समुन्द्री सतहदेखि करिव २५ सय मिटरको चिसो हावापानीमा उत्पादन भएको मुस्ताङको स्याउमा पूर्ण रुपमा फलको स्वाद,गुणस्तर र स्याउको आकार ग्रहण नगर्दै बजार पुर्याउने परिपाटीले मुस्ताङको स्याउमा बजारका उपभोत्ताको गुनासो बढेको स्याउ जोन सञ्चालक समितिका अध्यक्ष जयन्द्रलाल थकालीले बताए। पोखराकाठमाडौंका उपभोत्ताले मुस्ताङका जनप्रतिनिधि लगायत विभिन्न सरोकारवाला निकायलाई फोनमार्फत स्याउको गुणस्तर खस्किएको गुनासो गरेपछि यसै वर्षदेखि स्याउ टिप्ने मिति तोकिएको अध्यक्ष थकालीले बताए। उनका अनुसार यसै वर्षदेखि असोज १५ अगावै कुनै पनि स्याउ बगैचा धनी र व्यापारीले स्याउ टिप्न नपाउने व्यवस्था गरेको हो। यसका लागि इकाई तथा जोन समितिले जिल्लाका स्थानीय तह, जनप्रतिनिधि, प्रशासन, प्रहरी लगायत सबै सरोकारवाला निकायलाई निर्णय कार्यान्वयनका लागि अनुरोध गरेको छ। यस्तै परियोजना कार्यान्वयन इकाई कार्यालयका प्रमुख सुधीर थापाले स्याउ खरिद गर्ने व्यापारीहरुको व्यक्तिगत फाईदाका कारण स्याउ नपाक्दै बजार पुर्याउने चलनले गर्दा मुस्ताङको स्याउको पहिचान हराउने थालेको उल्लेख गरे। उनले भने, हामीले बगैँचा धनी, व्यापारी लगायत सबैलाई स्याउको गुणस्तर नभरिदै स्याउ नटिप्न आग्रह गरेका छौं।' असोज १५ पछि मात्र यहाको स्याउमा स्वादिलो, खदिलो र गुणस्तर पलाउछ। यसअघि जिल्ला कोभिड१९ संकट व्यवस्थापन समितिको बैठकले मुस्ताङमा स्याउ खरिद गर्न आउने व्यापारीलाई बगैँचा धनीको अनुरोधमा स्थानीय तहको सिफारिसपछि मात्र जिल्ला प्रवेशको अनुमति दिएको थियो। स्याउ खरिद आएका व्यापारीले (कोभिड१९) कहरलाई ध्यानमा राखि १४ दिन क्वारेन्टाइनमा पूरा गरेर बगैँचामा स्याउ टिप्ने अनुमति दिएको थियो। बेनीजोमसोम अवरुद्ध सडक खुलेको अवस्थामा मुस्ताङमा दुई दर्जन स्याउ व्यापारी आएको प्रशासनले जनाएको थियो। यसवर्ष पनि स्याउ पाक्ने सिजन सुरु नहुदै करिव २० प्रतिशत स्याउ बजार पुगेको परियोजना इकाइको अनुमान छ। हरेक वर्ष हरितालिका तिजलाई लक्षित गर्दै स्याउ व्यापारी मुस्ताङ आउने गर्छन्। स्याउ धनीसँग बगैँचाको पेश्की दिने र स्याउ बजार पुर्याउने गर्नाले मुस्ताङको स्याउमा गुणस्तर खस्किएको हो। मुस्ताङमा १२ सय हेक्टरमा स्याउ खेती विस्तार भएको छ। जसमा ५ हेक्टरमा लगाएको स्याउ बोटले फल दिने गरेको छ। परियोजना इकाइको वार्षिक प्रतिवेदनमा गतवर्ष मुस्ताङमा ६५ सय मेट्रिक टन स्याउ फलेको थियो। तर यसवर्ष मौसमी आद्रताका कारण स्याउमा रोग देखिएकाले गतवर्षको तुलनामा उत्पादन घट्ने अनुमान गरिएको छ।"
"२४ घण्टामा ११७२ संक्रमित थपिए, १८ सय ९३ डिस्चार्ज : सात जनाको मृत्यु","काठमाडौं : पछिल्लो २४ घण्टामा नेपालमा ११ सय ७२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार योसँगै कोरोना संक्रमितको संख्या ६७ हजार ८०७ पुगेको छ। त्यसैगरी २४ घण्टामा १८ सय ९३ जनाले कोरोना जितेका छन्। योसँगै नेपालमा कोरोना जित्नेको संख्या ४९ हजार ९५४ पुगेको छ। मन्त्रालयका अनुसार यो डिस्चार्ज हुनेको ७३ दशमलव ७ प्रतिशत हो । सँगै बुधबार सात जनाको कोरोनाले मृत्यु भएको छ। योसँगै नेपालमा कोरोनाले मृत्यु हुनेको संख्या ४३६ पुगेको छ। पछिल्लो २४ घण्टामा ९ हजार ४९७ जनाको पीसीआर परीक्षण गरिएको छ । अहिलेसम्म नेपालमा पीसीआर परीक्षणको संख्या ९ लाख ४४ हजार ४४७ पुगेको छ । अहिले देशभर १७ हजार ४१४ जना संक्रिय संक्रमित रहेका छन् । संस्थागत आइसोलेसनमा हुनेको संख्या ८ हजार २२८ पुगेको छ। अहिले क्वारेन्टाइनमा ७ हजार १०४ जना रहेका छन्। मन्त्रालयका अनुसार अहिले मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा पाँच सय बढी संक्रमित रहेका छन् भने सोलुखुम्बु, रसुवा, मुस्ताङ, डोल्पा, मुगु, हुम्लामा संक्रमण शून्यमा झरेको छ ।"
नेप्सेमा सुधार,"काठमाडौं : धितोपत्र बजारमा शेयर कारोबार मापक नेप्से परिसूचक आज पुनः उकालो लागेको छ । नेपाल स्टक एक्सचेञ्जका अनुसार नेप्से ९३७ बिन्दुले उकालो लागेर एक हजार ५५५५२ मा पुगेको छ । यस्तै सेन्सेटिभ परिसूचक ०९५ ले वृद्धि भई ३०८३४ मा पुगेको छ । कूल १८४ कम्पनीको ५८ लाख ६२ हजार ६१७ कित्ता शेयर रु एक अर्ब ७२ करोड ७८ लाख २१ हजार ७०७ मूल्यमा खरिद बिक्री भए । कारोबार भएका कूल १२ उपसमूह मध्ये आज होटल उपसमूहको मात्रै शेयर ओरालो लागेको छ । सो उपसमूहको शेयर २३६४ ले ओरोला लाग्दा बैंकिङ १८७, व्यापार ५७२, विकास बैंक २२८, जलविद्युत् ३३७९, वित्त १२०२, निर्जीवन बीमा ७४७७, उतपादन २३२, अन्य ७३६, लघुवित्त १०२२, जीवन बीमा ९४६८ र सामूहिक लगानी कोष ००३ ले वृद्धि भएको छ । कारोबारका आधारमा आज शिखर इन्स्योरेन्स कम्पनी शीर्ष स्थानमा रहेको छ । सो कम्पनीको रु १० करोड ८५ लाख ९८ हजार ४५ बराबरको कारोबार भयो । यस्तै नेपाल बैंक लिमिटेड रु नौ करोड ५९ लाख ३९ हजार ७०३, नेपाल पुनरबीमा कम्पनी रु आठ करोड ७३ लाख २३ हजार ७०१, अरुण भ्याली हाइड्रो पावर रु पाँच करोड ६० लाख ७१ हजार ५९, रिलायन्स लाइफ इन्स्योरेन्स रु चार करोड ४६ ६४ हजार १०६, कुमारी बैंक रु चार ६ लाख ६६ हजार ९४७ र नेपाल लाइफ इन्स्योरेन्स रु तीन करोड ९६ लाख ९२ बराबरको कारोबार भई शीर्ष स्थानमा रहेको छ । कारोबारका आधारमा अरुण भ्याली हाइड्रोपावर कम्पनी ९६७, माउण्टेन हाइड्रो ९७१, यूनाइटेड मोदी ९४५, यूनियन हाइड्रो पावर ९३० र दिव्यश्वरी हाइड्रो पावरका लगानीकर्ताले ९२१ प्रतिशतले कमाए । त्यस्तै, गोर्खाज फाइनान्स ३५७, तारागाउँ रिजेन्सी होटल १९९, लक्ष्मी इक्विटी फण्ड १९७, लक्ष्मी उन्नती कोष १७५ र एनआइसि एशिया ऋणपत्रका लगानीकर्ताले १६७ प्रतिशतले गुमाए । रासस"
बच्चा र श्रीमानको मुख हेर्न पाउँछु भन्ने लागेको थिएन,"कपिलवस्तु : वाणगंगा नगरपालिकाको मोतीपुरमा कोइली खोलामा आएको बाढीले विद्युत प्राधिकरणको गाडी बगाउँदा एक जनाको मृत्यु भएको छ। दुई जना बेपत्ता छन्। गाडीमा ६ जना सवार थिए। ६ मध्ये ३ जनाले बाढीमा पल्टिएको गाडीबाट निस्केर ज्यान जोगाए। गाडीलाई कति बेला बाढीले बगायो। सम्झना पनि झसङ्ग हुन्छु, कजवेमा आएको गाडीलाई बाढीले बगाउँदा गाडीसँगै बाढीमा बगेकी स्थानीय शिक्षिका कोपिला अधिकारी भन्छिन्, भाग्यले बाँचियो। बच्चा बच्ची र श्रीमानको मुख हेर्न पाउँछु जस्तो लागेको थिएन। गाडीबाट हाम फालेर बच्न सफल तिनै ३ जना मध्यकी वाणगंगा नगरपालिका८ की २५ वर्षीय शिक्षिका कोपिला अधिकारी हुन्। भर्तापुर आधारभूत विद्यालयमा ड्युटी सकेर फर्किदै गर्दा बाटोमा पर्ने कजवेमा ठूलो बाढी थियो। कजवेमा आएको बाढीका कारण मलाई लिन आउनु भएका श्रीमान् विद्यालयसम्म आउन सक्नु भएन, शिक्षिका अधिकारी भन्छिन्, विद्यालयकै एकजना सरसँग मोटरसाइकलमा लिफ्ट लिएर कजवेसम्म आइपुगेँ। बाढी ठूलो भएका कारण करिब दुई घण्टामा बाढी घट्छ अनि श्रीमान् लिन आउनु हुन्छ भनेर बाढीको सतह हेर्दै बसेँ। समय बित्दै गयो तर पानीको सतह घटेन। भलवाड तिरबाट फर्कदै गरेको विद्युत प्राधिकरणको गाडी पनि खोला वारी रोकियो। गाडीमा प्राधिकरणका जीतपुर फ्युज शाखाका इन्चार्ज कृष्णप्रसाद पौडेल नेतृत्वमा चारजना विद्युत कर्मचारी र एकजना लिफ्ट लिएर आएका सर्वसाधारण थिए। केपिलासमेत सोही गाडीमा चढिन। गाडी खोलमा पसे लगत्तै पल्टियो। तर, कोपिलासहित तीनजना बाढीले बगाएको गाडीबाट निस्किएर बाँच्न सफल भए। यति ठूलो दुर्घटनाबाट श्रीमतीको ज्यान जोगिएको छ। म यो उनको दोस्रो जन्म नै हो भन्छु, उनका पति राजु अधिकारी भन्छन्। घटनाले वाणगंगा नगरपालिका क्षेत्रका सबै दुखी छन्। तर, कोपिलासहित तीनजना ठूलो दुर्घटनाबाट बाच्न सफल भएकोमा स्थानीय खुशी छन्। कोपिलाको अनुभव विद्युत कर्मचारीसहित हामीसँगै सबै अझै १ घण्टा बाढी कम हुन्छ कि भन्दै रोकियौं। पानीको सतहको अनुमान गर्दै पौडेल सरले चालकलाई गाडी लिएर वनगाईतर्फ अघि बढ्न भन्दै मलाई पनि गाडीमै बस्न आग्रह गर्नुभयो। नजिकको चिनजानका कारण हामीलाई सँगै जाऊ भन्नुभयो। तर मैले बाढी अझै बढी छ भने। उहाँ मान्नु भएन। अब जान सकिन्छ भन्दैसंगै जान आग्रह गर्नुभयो। गाडी चढ्न नमान्दा नमान्दै जान आग्रह गर्नुभयो। मलाई मर्न डर लाग्दैन ? हिँडहिँड केही हुन्न। भन्दै विशेष फोर्स गरे पछि म पनि गाडीमा बसेँ। आखिर मलाई पनि खोला त तर्नु नै थियो। डराई डराई गाडीमा त बसेँ तर एक छिनमै बाढीले गाडी त बगाई हाल्यो। होस् हवास सबै उड्यो। कजवे तल गाडी पल्टिदै बग्यो। म त के गरम् कसो गरम, केही होस भएन। बाढीले विद्युत प्राधिकरणको गाडी बगायो : एकको मृत्यु, दुई बेपत्ता कसरी कसरी गाडीको ढोका खोलेर सँगै गाडीमा बसेका एक जना विद्युत कर्मचारी भाइ गाडीबाट बल्ल तल्ल निस्किए। म पनि उनको कपडा तान्दै जोड बल लगाउँदै बडो मुस्किलले निस्किए। जीवन र मरणको बेला भने जोड बल निकै आउँदो रैछ। भए सम्मकै जोड बल लगाए। उनी भाइ पौडिँदै खोला पार भए तर मलाई गाह्रो भयो। बल्ल तल्ल सकी नसकी कजवे नजिकका ढुंगा तथा पानीकै साहारामा विस्तारै विस्तारै खोला किनारमा निस्किएँ। त्यो बेला के कस्तो भो दिमाग सबै शून्य भयो। (शिक्षिका अधिकारीसँग अन्नपूर्णकर्मी गोपाल भण्डारीले टेलिफोनमा गरेको कुराकानीमा आधारित)"
सीमा अतिक्रमण गरेको भन्दै चिनियाँ दूतावास अगाडि प्रदर्शन,"काठमाडौं : हुम्लामा नेपाली भूमिमा चीनले भवन बनाएको विरोधमा प्रदर्शन भएको छ। बुधबार दिउँसो युवाहरुको समूहले काठमाडौं, बालुवाटारस्थित चिनियाँ दूतावास अगाडि प्रदर्शन गरेका हुन्। प्रदर्शनमा सहभागी युवाले सीमा अतिक्रमण बन्द गर्नुपर्ने, मिचिएको भूमि फिर्ता हुनुपर्ने, पुरानो सन्धि लागू हुनुपर्नेलगायत माग गरेका छन्। प्रदर्शनमा सहभागी युवाले ब्यक अफ चाइना लेखिएका प्यानरमेत बोकेका थिए। दूतावास अगाडि चर्को नाराबाजी सुरु भएपछि सुरक्षाकर्मीले उनीहरुलाई त्यहाँबाट हटाएको थियो। चिनियाँ पक्षले हुम्लाको नाम्खा गाउँपालिका६ लिमी गाउँस्थित लाप्चामा नौवटा भवन बनाएको छ। गाउँपालिका अध्यक्ष विष्णुबहादुर लामाले सिमानाभन्दा २ किलोमिटर यता नेपाली भूभागमा चिनियाँ पक्षले एकतर्फी रूपमा भवन बनाएको बताएका छन्। लिमीलाप्चा सडक निर्माणका क्रममा सोही स्थानमा तीनवटा भवन २०६६ सालमा निर्माण गरिएको थियो। उक्त क्षेत्र नेपाली भूभाग भए पनि चिनियाँ सुरक्षाकर्मीले नेपालीलाई प्रवेश गर्न दिएका छैनन्। तर, चिनियाँ सुरक्षाकर्मी गाडी चढेर नेपाली भूभागमा ओहोरदोहोर गर्ने गर्छन्। भवन बनाएको स्थानभन्दा एक किलोमिटर पर १२ नम्बर सीमास्तम्भ छ। त्यससँगै ११ नम्बर सीमास्तम्भ भने अहिलेसम्म पत्ता लगाउन नसकिएको वडा नम्बर ६ का अध्यक्ष पाल्जोर तामाङले बताए। पहिला भवन बनाउने बेला लिमीवासीले कुरा उठाउँदा दुवै देशका पशुको उपचार गर्ने चिनियाँ पक्षले बताएको अध्यक्ष तामाङको भनाइ छ। नेपालतिर चीनका भवन नेपालतिर चीनले भवन बनाएपछि अनुगमन गर्न सुरक्षा निकायको टोली लिमी लाग्यो प्रमुख जिल्ला अधिकारी चिरञ्जीवी गिरीले १२ नम्बर सीमास्तम्भ र नेपाली भूभागमा भवन बनेको जानकारीमा आएको बताए। त्यसबारे बुझ्न र सीमास्तम्भको अनुगमन गर्न संयुक्त सुरक्षा निकायको टोली लाप्चा पुगेको छ। प्रमुख जिल्ला अधिकारीसहित नेपाली सेना, सशस्त्र प्रहरी, नेपाल प्रहरी र राष्ट्रिय अनुसन्धान र गाउँपालिकाका अध्यक्षको टोली भवन निर्माण गरिएको स्थानमा गएको हो। प्रजिअ गिरी नेतृत्वको टोलीले सीमा निरीक्षण गरेर मिचेको ठहर गरेको छ। यस विषयमा परराष्ट्र मन्त्रालयले भने आधिकारीक धारणा सार्वजनिक गरेको छैन। काठमाडौंस्थित चिनियाँ दूतावासले भने उक्त भूमी चीनकै भएको दाबी गर्दै विज्ञप्ति सार्वजनिक गरेको छ।"
साङ्केतिक भाषाको प्रर्वद्धन गर्न राष्ट्रपतिको आह्वान,काठमाडौं : राष्ट्रपति विद्यादेवी भण्डारीले अन्तरराष्ट्रिय साङ्केतिक भाषा दिवस (सेप्टेम्बर २३)का अवसरमा सुनाइसम्बन्धी समस्या भएका शुभकामना व्यक्त गरेकी छन्। राष्ट्रपतिले बुधबार अपराह्न ट्वीट गर्दै साङ्केतिक भाषाको प्रर्वद्धनद्वारा उनीहरूको शैक्षिक उन्नयन र वृत्ति विकासमा थप पहलकदमी लिन सम्बन्धित सबैमा आह्वान पनि गरेकी हुन् ।
"ब्ल्याक मेलिङ हुन थाल्यो, अब चार्टर्ड उडान हटाएर नियमित उडान : मन्त्री भट्टराई","काठमाडौं : संस्कृति, पर्यटन तथा नागरिक उड्यायन मन्त्री योगेश भट्टराईलै उडान संख्या बढाउँदै लगिने बताएका छन्। वैदेशिक रोजगार पत्रकार समाजले आयोजना गरेको कार्यक्रममा बौल्दै चार्टर्ड उडान संख्या घटाएर नियमित उडानमा जाने तयारी भएको बताएका हुन्। तत्कालै दैनिक १२ देखि १५ वटा उडान सञ्चालन गर्ने तयारी भएको उनको भनाइ छ। सरकारले असोज १५ देखि नियमित उडान गर्ने निर्णय गरेको छ। अब नियमित उडानलाई प्रौत्साहत दिने छौं,उनले भने 'चार्टर्ड उडान घटाउँदै लैजाने छौं नियमित उडान भए यहाँबाट विदेश जान पाउँछन्। महामारी नरोकिए पनि कोरोनासँग जुधेर अघि बढ्नुको विकल्प नभएको उनको भनाइ छ। परिस्थिति प्रतिकुल छ। महामारीको पूर्वानुमान कसैले गर्न सक्दैन,उनले भने,भागेर तर्सेर हल नहुने भएकाले कोरोनासँग आमुन्ने, सामुन्ने हुनुपर्छ। विश्वभरी नै ५० प्रतिशत उडान प्रभावित छन्। मन्त्री भट्टराईले अमेरिकामा दैनिक ४४ हजार उडान भइरहेकोमा २० हजार मात्रै उडान भइरहेको बताए। इन्डियाले उडान खोलेको छैन। हामीले खोल्ने, उसले नखोल्ने हुनु हुँदैनउनले भने। उड्न, टिकट नपाएको तथा धेरै मूल्य तिरेर ब्ल्याक मेलिङमा किन्नु परेको समस्या होला। विश्वको जुनसुकै देशमा बसेपनि नेपाल फर्कदा ७२ घण्टाको पीसीआर रिपोर्ट अनिवार्य चाहिने उनले बताए। उडान सीमित हुँदैन,उनले भने,सम्बन्धीत देशका राजदूतावासले भनेअनुसार उडान संख्या थप्न सकिन्छ।सम्बन्धीत देशको प्रोटोकलमा ध्यान दिनुपर्छ। देशअनुसार प्रोटोकल फरकफरक हुन्छन्। नियमित उडान खुलेपछि एम्बेसीले लिस्ट बनाउनु नपर्ने उनले बताए। श्रम गन्तव्य मुलुक या रोजगारदाता कुनैले नेपाल फर्काइदिन्छौं भन्यो भने उडान स्वीकृति, उडान नियमन दूतावासले गर्नुपर्छ,मन्त्री भट्टराईलै भने। साउदी, बहराइनमा विगतमा पनि नियमित थिएनन्। दूतावासले मागे अनुसार उडान अनुमति दिन सकिने उनले बताए। पीसीआर रिपोर्ट नलिई आउने व्यक्ति एक हप्ता काठमाडौंको होटलमा बस्नुपर्ने उनले बताए। बेखर्ची, बेरोजगारलाई वैदेशिक रोजगार कल्याणकारी कोषबाट फर्काउन श्रम मन्त्रालयले दूतावाससँग समन्वय गरिरहेको उनले बताए। हवाइ सम्झौता नभएका देशका एयरलाइन्सलाई भाडा निर्धारण गर्न नसकिने बताए। ओमनका लागि नेपाली राजदूत शर्मिला पराजुली ढकालले अलपत्र परेका कामदार स्वदेश फर्काउन पहल गरिरहेको बताइन्। बेरोजगार बसेकालाई प्राथमिकता अनुसार फर्काइरहेकौ उनले बताइन्। ओमनामा १९ हजारमध्य घरेलु श्रमिक नौ हजार रहेको बताइन्। अहिलेसम्म १ हजार ३ जना फर्केउनलै भनिन्,अब २३ तारिखमा अर्को उडान छ। आप्रवासी श्रमिक सम्बन्धी अनुसन्धानकर्ता रामेश्वर नेपाललै दैनिक १५सयको श्रमिक स्वीकृति सकिने भएपनि ती मान्छे स्वदेश फर्कन नपाएको उनले बताए।"
२५ हजार बढी संक्रिय संक्रमित भए फेरि लकडाउन !,"काठमाडौं : देशभर कोरोना भाइरस (कोभिड१९) संक्रमणको दर बढ्दै गएको छ। यसलाई मध्यनजर गर्दै इन्सिडेन्ट कमाण्ड सिस्टम (आईसीएस) ले २५ हजारमाथि संक्रिय संक्रमित भएमा लकडाउनका लागि सिफारिस गर्ने निर्णय गरेको हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले २५ हजारमाथि संक्रिय संक्रमित हुँदा स्वास्थ्य सम्बन्धी निकायले व्यवस्थापन गर्न कठिन हुने भन्दै यस्तो निर्णय भएको जानकारी दिए। अहिले १७ हजार सक्रिय संक्रमित छन्। कुनै दिन २५ हजार सक्रिय संक्रमित भएमा फेरि बन्दाबन्दी गर्ने गरी सिफारिस भएको छ, उनले भने, अन्तर्राष्ट्रिय नाकामा हेल्थ डेस्क स्थापनाका लागि दरबन्दी पुनरवालोकन गर्ने पनि निर्णय भएको छ। सँगै संक्रमण दर बढ्दै गएकाले स्वास्थ्य मापदण्ड पालना नभएका विभिन्न क्षेत्र अझै एक महिनासम्म बन्द गर्ने निर्णय गरेको छ। आईसीएसको बैठकले एक महिना सबै सार्वजनिक सेवा र व्यवसाय बन्द गर्न सिफारिस गर्ने निर्णय गरेको प्रवक्ता गौतमले बताए । कोरोना संक्रमण दर तीब्र रुपमा बढ्दै जाँदा सबै सेवा र व्यवसाय एक महिना नखोल्ने गरी मन्त्रालय अन्तर्गत इन्सिडेन्ट कमाण्ड सिस्टमको बैठकले सिफारिस गरेको छ, प्रवक्ता गौतमले अवस्था जटिल बन्दै गएकाले यस्तो सिफारिस गरिएको हो। चैत ११ गतेदेखि कोरोना रोकथाम तथा नियन्त्रणका लागि भएको लकडाउन साउन १ गतेसम्म भएको थियो। त्यसपछि जोरबिजोर प्रणालीमा केही खुकुलो बनाएपछि संक्रमण तिब्र बढेको भन्दै एक महिनासम्म निषेधाज्ञा गरिएको थियो। निषेधाज्ञाप्रति आक्रोश बढ्दै गएपछि सरकारले जनजीवनलाई सहज बनाउने भन्दै अहिले अधिकांश क्षेत्र खुला गरेको छ। निषेधाज्ञाको अन्त्य भएसँगै संक्रमणदर बढ्दै गएको छ। संक्रमण बढ्दै गएपछि मन्त्रालयले २५ हजार बढी सक्रिय संक्रमित भएमा लकडाउनको लागि सिफारिस गर्ने निर्णय भएको प्रवक्ता गौतमले जानकारी दिए। पछिल्लो २४ घण्टामा नेपालमा ११ सय ७२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता गौतमका अनुसार योसँगै कोरोना संक्रमितको संख्या ६७ हजार ८०७ पुगेको छ। त्यसैगरी २४ घण्टामा १८ सय ९३ जनाले कोरोना जितेका छन्। योसँगै नेपालमा कोरोना जित्नेको संख्या ४९ हजार ९५४ पुगेको छ। मन्त्रालयका अनुसार यो डिस्चार्ज हुनेको ७३ दशमलव ७ प्रतिशत हो। सँगै बुधबार सात जनाको कोरोनाले मृत्यु भएको छ। योसँगै नेपालमा कोरोनाले मृत्यु हुनेको संख्या ४३६ पुगेको छ। उपत्यकामा थप ६४७ जनामा कोरोना संक्रमण, एकको मृत्यु पीसीआर परीक्षण गर्न टेकुमा रातभर लाइन (फोटो फिचर) थप ९१ जनामा कोरोना संक्रमण, प्रदेश १ संक्रमितको संख्या छ हजार नजिक कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ११७२ संक्रमित थपिए, १८ सय ९३ डिस्चार्ज : सात जनाको मृत्यु उपत्यकामा १६ वर्षीय किशोरसहित ३ जनाको मृत्यु, ६३७ मा कोरोना संक्रमण पछिल्लो २४ घण्टामा ९ हजार ४९७ जनाको पीसीआर परीक्षण गरिएको छ। अहिलेसम्म नेपालमा पीसीआर परीक्षणको संख्या ९ लाख ४४ हजार ४४७ पुगेको छ। अहिले देशभर १७ हजार ४१४ जना संक्रिय संक्रमित रहेका छन्। संस्थागत आइसोलेसनमा हुनेको संख्या ८ हजार २२८ पुगेको छ। अहिले क्वारेन्टाइनमा ७ हजार १०४ जना रहेका छन्। मन्त्रालयका अनुसार अहिले मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा पाँच सय बढी संक्रमित रहेका छन् भने सोलुखुम्बु, रसुवा, मुस्ताङ, डोल्पा, मुगु, हुम्लामा संक्रमण शून्यमा झरेको छ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ६६ हजार ६३२ जनामा संक्रमण पुष्टि भएको छ । जसमध्ये ४८ हजार ६१ जनाले कोरोना जितेका छन् । अहिलेसम्म ४२९ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
३७ केजी चरेशसहित दुई महिला पक्राउ,कपिलवस्तु : नेपाल भारत सीमा क्षेत्रको कृष्णनगर भन्सार नाकामा ३७ केजी लागू औषध चरेससहित २ महिला पक्राउ परेका छन्। मकवानपुर जिल्ला मनहरी गाउँपालिका९ की ४० वर्षीया शान्ति तामाङ र रोल्पा जिल्ला भएर हाल कपिलवस्तुको शिवराज नगरपालिका९ बनियाभार बस्ने ३५ वर्षीया वस्ती घर्ती रहेको इलाका प्रहरी कार्यालय कृष्णनगरले जनाएको छ। कृष्णनगर बसपार्कबाट भन्सार गेट हुँदै भारततर्फ जाँदै गर्दा उनीहरुको शंकास्पद गतिविधि देखेर सोधपुछ तथा खानतलासी गर्दा उनीहरुको साथबाट ३७ केजी लागू औषध चरेश बरामद भएको इलाका प्रहरी कार्यालय कृष्णनगरका प्रहरी निरीक्षक प्रताप पौडेलले बताए। दुवै जनाले आफूसँग भएको २ सुटकेश र अन्य ४ झोलामा लागू औषध लुकाएर राखेका थिए। प्रहरीले पत्रकार सम्मेलन गरेर बुधबार दिउँसो उनीहरुलाई सार्वजनिक गरेको हो। पक्राउ परेका दुवै जनालाई लागू औषध ऐन २०३३ को कसुर अन्र्तगत मुद्दा चलाउने प्रहरी उपरीक्षक नवराज अधिकारीले जानकारी दिए।
"उपत्यकामा १६ वर्षीय किशोरसहित ३ जनाको मृत्यु, ६३७ मा कोरोना संक्रमण","काठमाडौं : पछिल्लो २४ घण्टामा काठमाडौं उपत्यकामा कोरोनाबाट तीन जनाको मृत्यु भएको छ भने ६३७ जनामा संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार विभिन्न प्रयोगशालामा गरिएको परीक्षणमा ६३७ जनामा संक्रमण र उपचारका क्रममा ३ जनाको मृत्यु भएको हो। काठमाडौंकी ६८ वर्षीया महिला र १६ वर्षीय किशोर र ललितपुरमा ७४ वर्षीय पुरुषको कोरोनाबाट मृत्यु भएको हो। यस्तै मन्त्रालयका अनुसार काठमाडौंका ४९२, भक्तपुरका ५० र ललितपुरका ९५ जनामा कोरोना भाइरस संक्रमण पुष्टि भएको छ। पछिल्लो २४ घण्टामा ११ सय ७२ जनामा संक्रमण पुष्टि भएको छ। यो सहित संक्रमितको संख्या ६७ हजार ८०४ पुग्यो स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १७ हजार ४१४ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ८ हजार २२८ जना रहेका छन् भने होम आइसोलेसनमा ९ हजार १८६ जना छन्। यस्तै क्वारेन्टाइनमा ७ हजार १०४ जना रहेका छन्। पीसीआर परीक्षण गर्न टेकुमा रातभर लाइन (फोटो फिचर) थप ९१ जनामा कोरोना संक्रमण, प्रदेश १ संक्रमितको संख्या छ हजार नजिक कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ११७२ संक्रमित थपिए, १८ सय ९३ डिस्चार्ज : सात जनाको मृत्यु २५ हजार बढी संक्रिय संक्रमित भए फेरि लकडाउन ! मन्त्रालयका अनुसार नेपालमा २४ घन्टामा ९ हजार ४९७ पीसीआर परीक्षण गरिएको छ। पछिल्लो २४ घण्टामा १८ सय ९३ जना कोरोना जितेर डिस्चार्ज भएका छन्। यो ७३ दशमलव ७ प्रतिशत हो। योसँगै कुल डिस्चार्ज हुनेको संख्या ४९ हजार ९५४ पुगेको छ। आइसीयूमा २२० र भेन्टिलेटरमा ४३ जनाको उपचार भइरहेको छ। नेपालमा कोरोनाबाट हालसम्म ४३६ जनाको मृत्यु भएको छ। बुधबार मात्रै ७ जनाको मृत्यु भएको छ।"
"बाढीले विद्युत प्राधिकरणको गाडी बगायो : एकको मृत्यु, दुई बेपत्ता","कपिलवस्तु : कपिलवस्तुको वाणगंगा नगरपालिकावडा७ मोतीपुर भलवाड सडकखण्डमा रहेको कजवेमा आएको बाढीले नेपाल विद्युत प्राधिकरणको गाडी र गाडीमा सवार ६ जनालाई बगाएको छ। प्राधिकरणको जितपुरस्थित स्वीच सेवाको बा १ ञ १०८९ नम्बरको गाडीलाई बाढीले बगाउँदा गाडीमा सवार ६ जनामध्ये १ जनाको ज्यान गएको छ । गाडीमा सवार २ जना बेपत्ता छन्। ३ जनाले गाडीबाट हाम फाल्दै पौडिएर ज्यान जोगएको प्रमुख जिल्ला अधिकारी दीर्घ नारायण पौडेलले जानकारी दिए। गाडी चालक गुल्मी तम्घास घर भएर नेपाल विद्युत प्राधिकरणमा सवारी चालकको रुपमा काम गर्दै आएका ३५ वर्षीय माधवप्रसाद पाण्डेको शव फेला परेको प्रहरीले जनाएको छ। नेपाल विद्युत प्राधिकरण जितपुर फ्युज सेवाका इन्चार्ज कृष्णप्रसाद पौडेल र गाडीमा लिफ्ट लिएर चढ्ने अर्घाखाँची शितगंगा नगरपालिकावडा१३ का केशवप्रसाद भाट बेपत्ता छन्। वाणगंगा नगरपालिकावडा ९ की शिक्षिका ३२ वर्षीय कोपिला अधिकारी, विद्युत कर्मचारी २७ वर्षीय विजय पोख्रेल र ५९ वर्षीय परशुराम थारु गाडीबाट हामफालेर ज्यान जोगाउन सफल भएका हुन्। बेपत्ता अन्य २ जना र गाडीको खोजी भइरहेको छ। नेपाल प्रहरी र सशस्त्र प्रहरीको टोलीले बेपत्ताको खोजी गरिरहे पनि बाढीका कारण खोजीकार्यमा समस्या भइरहेको प्रमुख जिल्ला अधिकारी पौडेलले बताए ।"
तिम्रो आँखाको भाकामा लिएर आए डा ध्रुव (भिडियो),"भक्तपुर : वरिष्ठ बालरोग विशेषज्ञ डा ध्रुव श्रेष्ठ आफ्नो पहिलो गीत तिम्रो आँखाको भाकामा लिएर आएका छन्। डा श्रेष्ठको उक्त गीत सनुप पौडेलले गाएका छन्। संगीत भने सुमन रञ्जितकारले भरेका छन्। संगीत संयोजन तथा एरेञ्ज विवेक शाक्यले गरेका हुन्। डा श्रेष्ठ भक्तपुरको सिद्धि स्मृति महिला तथा बाल अस्पताल र भक्तपुर नपाले चलाएको जनस्वास्थ्य केन्द्रमा काम गर्छन्। उनले उक्त गीत सुरुमा आफ्नी प्रेमिका सरु बुढाथोकीलाई सम्झेर सन् २००८ मा कविताको रुपमा लेखेको जानकारी दिए। उक्त कविता सरुलाई समेत राम्रो लागेको डा श्रेष्ठ सुनाउँछन्। उनलाई सम्झेर कविता लेखेपछि फोनैमार्फत सुनाएँ, उनले भने, कविता सुनेर उनले कविता राम्रो भएको बताइन्। त्यसबेला डा श्रेष्ठ एमबीबीएस सकाएर सुनसरीको धरानस्थित बीपी स्वास्थ्य प्रतिष्ठानको शिक्षण अस्पतालमा इन्टर्न गर्दै थिए। सरु त्यहीं अस्पतालकी नर्स थिइन्। सँगै काम गर्ने बेला आफूहरु मायाप्रेममा परेको र त्यहीं बेला डा श्रेष्ठले सरुको लागि उक्त गीत लेखेका थिए। पछि यसलाई सन् २०१३ मा गीतको रुपमा तयार गरिएको उनले स्पष्ट पारे। जसबेला डा श्रेष्ठ र सरुको विवाह भइसकेको थियो। अहिले उनीहरुको एक छोरासमेत छन्। उक्त गीतको म्युजिक भिडियोसमेत तयार गरिएको छ। जसमा डा श्रेष्ठ र उनकी जीवनसंगिनी सरुले अभिनय गरेका छन्। म्युजिक भिडियोमा डा श्रेष्ठ र सरुको भेट भएको दिनदेखि हालसम्मको अवस्थालाई फिचरिङ गरिएको छ। ओएसआरले युट्युबमा सार्वजनिकसमेत गरिसकेको म्युजिक भिडियोको निर्देशन जीवन आचार्यले गरेका हुन्। त्यस्तै जीवन रिजालले खिचेको उक्त म्युजिक भिडियोको सम्पादन विकास दाहालले गरेका छन्। लकडाउनकै बीच काठमाडौंको दक्षिणकाली क्षेत्रमा उक्त म्युजिक भिडियो खिचिएको थियो। उक्त गीतको म्युजिक भिडियो बनाउने कुरा हुँदा व्यवसायिक कलाकारलाई फिचरिङ गर्ने प्रस्ताव आएको थियो तर डा श्रेष्ठले आफूहरु नै खेल्ने बताएपछि गायक, निर्देशकलगायत सबै तयार भएको बताए। सुरुमा डा श्रेष्ठ आफैले उक्त गीत गाएका थिए। धेरैपटकको प्रयासमा पनि आफूलाई आफ्नै आवाजमा चित्त नबुझेपछि अरु गायकको खोजी गर्ने क्रममा सनुप पौडेल फाइनल भएको उनी सुनाउँछन्। क्लासिकल लयमा कसले गीतलाई न्याय गर्नसक्छ भन्दा गायक सनुप पौडेलको नाम आएको थियो, उनले थपे, सोहीअनुसार प्रस्ताव गर्दा उहाँले तत्कालै स्वीकार गर्नुभयो। गायक सनुपले आफूले सोचेभन्दा धेरै राम्रो गरी क्लासिकल लयमा उक्त गीत गाएको डा श्रेष्ठ बताउँछन्। सन् २०१३ मा गीतको रुपमा विकास गरेपछि म आफैले यो गीत गाउने प्रयास गरेँ, उनले थपे, सन् २०१६ सम्म २३ पटक रेकर्ड पनि गरेका थियौं तर हामी दुवैलाई चित्त बुझेन। डा श्रेष्ठले आफैले गीतसंगीतसम्बन्धी प्रशिक्षण लिएका छन्। उनले भक्तपुरका वरिष्ठ संगीतकार एवं गायक रोशनराज राजभण्डारीसँग गायन र संगीतको प्रशिक्षण लिएका थिए। त्यसैले उक्त गीत आफैले गाउने प्रयास गरेका थिए। गीत चित्त नबुझेपछि दुईतीन वर्ष त्यत्तिकै रह्यो। डा श्रेष्ठ दम्पतीले यसबीच छोरा पाए। झन् व्यस्तता बढ्यो। उनी आफै एमडी गर्न व्यस्त भए। व्यस्तताको बीच आफ्नो पहिलो गीतलाई मर्न दिने पक्षमा थिएनन् डाश्रेष्ठ। त्यसैले सिद्धि स्मृति अस्पतालका सहकर्मी गायक रोशन धौभडेल र संगीतकार सुमन रञ्जितकारबीच गीतबारे कुराकानी भइरहन्थ्यो। यसैबेला कोरोना भाइरस संक्रमणको विश्वव्यापी महामारी आयो। उक्त महामारीबारे सिद्धि स्मृति प्रतिष्ठानले जनचेतनामूलक गीत निकाल्ने तयारी थाल्यो। त्यहीं बेला डा श्रेष्ठको गीतले पुनर्जीवन पाउने मौका पायो। प्रतिष्ठानको जनचेतनामूलक गीत सँगसँगै डाश्रेष्ठको गीत रेडर्क भयो। अहिले गीत तथा म्युजिक भिडियो तयार भएर सार्वजनिकसमेत भइसकेको छ। डा श्रेष्ठले आफूसँग अझै ३४ वटा गीत रहेको बताए। यस गीत सर्वाजनिक भएसँगै गीतसंगीतमा लाग्ने हौसला मिलेको उनी सुनाउँछन्। उनी फुर्सद हुनेबित्तिकै गीत गुनगुनाउने गर्छन्। डा श्रेष्ठ चित्रसमेत कोर्ने गर्छन्। चिकित्सक बन्नुअघि चित्र कोरेरै दिन बिताउने गरेको उनको भनाइ थियो। ती चित्र प्रदर्शनी गर्ने धोको रहेको उनले बताए। चिकित्सकबाट रिटाएर भएर गीतसंगीत र चित्रकलामा लाग्ने सोच बनाएको छु, डा श्रेष्ठले थपे, कला र गीतसंगीतमै मन भुलाउने इच्छा छ।"
"सीमामा सशस्त्रका आइजिपि : जवान भेट्दै, हौसला बढाउँदै","बारा : नेपालभारत सीमा क्षेत्रमा सुरक्षार्थ खटिएका सशस्त्र प्रहरी जवानको हौसला बढाउन सशस्त्र प्रहरी बलका संगठन प्रमुख सशस्त्र प्रहरी महानिरिक्षक (आइजिपि) शैलेन्द्र खनाल अहिले प्रदेश २ मा छन्। बढ्दो कोरोना संक्रमणकाबीच सीमा क्षेत्रमा काम गर्ने सशस्त्र प्रहरी जवानको मनोबल उच्च बनाउने उदेश्य लिएर आइजिपि खनाल प्रदेश २ मा आएका हुन्। सप्तरीबाट भेटघाट थालेका खनालले बुधबार चौथो दिन बाराको विभिन्न नाकामा पुगेर जवानसँग भेट गरे। सशस्त्र प्रहरी नायब उपरिक्षक डा रोशन झाको चिकित्सक टोलिसहित आएका खनालले सीमा क्षेत्रमा काम गर्ने प्रहरीलाई भेटेर कोरोनाको कारण आफ्नो हौसला नघटाउन र यस्तो परिस्थतीमा थप जिम्मेवार भएका काम गर्ने निर्देशन दिए। कोरोनाका कारण तपाइँहरु नडराउनुस, तपाइँहरुको जिम्मा म लिनेछु, केही पनि हुन दिन्न खनालले जवानसँगको भेटमा खनालले भने ढुक्क भएर ईमान्दारिताका साथ काम गर्नुस्। राम्रो काम गर्नुभएको छ, अझै राम्रो गर्नुहोला।कोरोनाको समयमा संवेदनशील र जोखिम क्षेत्रमा बसेर सशस्त्र प्रहरीले गरेको कामको देशभर प्रशंसा भईरहेको भन्दै खनालले देश र जनताको अहितमा कुनै पनि गतिविधिलाई हुन नदिन निर्देशन दिए। तपाइँहरु यहा हुनुहुन्छ जसका कारण जनताले सुरक्षित महसुस गरिरहेका छन् जवानसँग खनालले भने तपाइँ र संगठनमाथी जनताको विश्वास टुटन दिनुहुने छैन भन्नेमा म ढुक्छ छु। खनालले सीमा क्षेत्रमा काम गर्ने जवानलाई माक्स, पिपिई, थर्मोमिटरसहित स्वास्थ्य र सरसफाईका सामाग्री समेत हस्तान्तरण गरेका छन्। खनालसहित आएका डा झाले कोरोनाबाट बच्न सकिने रोकथामको विषयमा जानकारी गराएका थिए। बाराको सशस्त्र प्रहरी बल नम्बर १२ गण पुगेर जवानसँग भेट गरेका खनाल बरियारपुरस्थित सुरक्षा बेस र गोलागंजमा रहेको सशस्त्र प्रहरीको बिओपी हुँदै रौतहटतर्फ गएका थिए। महानिरिक्षक खनालले प्रदेश २ मा कार्यरत सशस्त्र प्रहरीमा कोरोनाको संक्रमण बढिरहेको र जसका कारण खस्किएको मनोबलले सुरक्षामा असर नपरोस भनेर आफू आएको बताए। प्रदेशका अन्य पाँच जिल्ला पुगेर बारा आएका खनालले सीमाको रक्षा, तस्करी र अपराध नियन्त्रणसहित कोरोनाको महामारी रोकथामका निम्ति सिमित स्रोतसाधनकाबीच प्रशंसनीय काम गरेको अवस्था आफूले पाएको खनालले बताए। उहाँहरुको अभिभावक भएकाले यस्तो समयमा केही समय बिताउन र उर्जा थप्न आएको थिएँ खनालले भने कठिन अवस्थामा पनि बसेर काम गर्नुभएको छ। अत्यन्तै प्रशंसनीय काम भएका छन्। केही कमी कमजोरी सुधारेर पनि लग्नुपर्छ। महानिरिक्षक खनालको बारा भ्रमणका क्रममा प्रदेश २ का डिआईजी कृष्णभक्त बम्ह्राचार्य, १२ नम्बर गणका सशस्त्र प्रहरी उपरिक्षक रविनराज कर्णजित, सशस्त्र प्रहरी बल पिलुवास्थित गणका प्रमुख सशस्त्र प्रहरी उपरिक्षक मनोज थापा, पर्साका सशस्त्र प्रहरी उपरिक्षक राजेन्द्र खड्कालगायत सहभागी थिए। यसअघि प्रदेश भ्रमणका क्रममा महानिरिक्षक खनालले मुख्यमन्त्री लालबाबु राउतसँग समेत भेट गरेका थिए। भेटका क्रममा प्रदेशको सुरक्षा र सीमाको विषयमा छलफल भएको खनालले बताए। बारामा प्रमुख जिल्ला अधिकारी रुद्रप्रसाद पण्डित र प्रहरी उपरिक्षक कृष्ण पंगेनीसँग समेत खनालले भेट गरी सीमा र सुरक्षा अवस्थाको विषयमा जानकारी लिएका थिए।"
दलित भएकै कारण जन्मजात अपाङ्गले परिचयपत्र पाएनन् !,"दोलखा : दोलखाको मेलुङ गाउँपालिकामा जन्मजात एक अपाङ्गले दलित भएकै कारण अपाङ्गता परिचयपत्र पाउनबाट बञ्चित भएका छन्। दक्षिणी दोलखाको मेलुङ गाउँपालिका१, सिम्टे पवटीका ३२ वर्षीय अम्बर कामीले दलित भएकै कारण अहिलेसम्म अपाङ्गता परिचयपत्र पाउनबाट बञ्चित भएका हु्न्। जन्मजात शारीरिक अशक्त भएको ३२ वर्षसम्म तत्कालीन महिला विकास कार्यालय र अहिले स्थानीय तह बेखबर छन्। अम्बरका बुबा पदमबहादुर कामी ४ पटकसम्म परिचयपत्र र कानुनअनुसारको सहुलियतका लागि वडा कार्यालय पुगे तर छोराको अपाङ्गता परिचयपत्र पाएनन्। जनतालाई अधिकार सम्पन्न बनाउन भन्दै संविधान जारी भएको पाँच वर्ष बित्यो सोही संविधानअनुसार निर्वाचित भएर जनप्रतिनिधि आए तर कामीले परिचयपत्र पाएनन्। स्वास्थ्य उपचारको हक त निक्कै परको कुरा जन्मजात शारीरिक अशक्त कामीले आफू अपाङ्ग रहेको प्रमाण समेत बोक्न बञ्चितिमा परे। अम्बरकी आमा पदममाया पनि श्रीमानसँग छोरालाई परिचयपत्र बनाईदिन थुप्रै पटक वडा कार्यालयप पुगेको बताउँछिन्। जनप्रतिनिधिको त के कुरा कर्मचारीले समेत भोलि भन्न छोडेनन्। अम्बरका बुबाआमाले आफुहरु राजनीतिमा नलागेको र नेतासँग नजिक नभएकै कारण परिचयपत्र पाउनबाट बञ्चित भएको विश्वास गर्न बाध्य भएको आरोप लगाउँछन्। मेलुङ गाउँपालिका१, पवटीका वडाध्यक्ष ईश्वर कोइरालाले गाउँपालिकालाई अपाङ्गता परिचयपत्र वितरण गर्ने अधिकार नदिएको कारण रोकिएको बताए। डाक्टर, प्रहरी, प्रशासनलगायत सम्मिलित बोर्डले निर्णय नगरेकै कारण ढिला भएको वडाध्यक्ष कोइरालाले बताए। मेलुङ गाउँपालिका स्थापना भएदेखि नै हालसम्म कुनै पनि अपाङ्गता परिचयपत्र वितरण नगरिएको मेलुङ गाउँपालिकाका प्रमुख प्रशासकीय अधिकृत महेन्द्र विश्वकर्माले जानकारी दिए। उनले भने, सबैतिरबाट कुरा उठेको छ, अब शिविर राखेर अपाङ्गता परिचयपत्र वितरण गरिनेछ। जनप्रतिनिधि र कर्मचारीहरुको गैरजिम्मेवार कार्यशैलीका कारण गाउँपालिकाका करिब ४ सय जनाले अपाङ्गताको सेवा सुविधाबाट बञ्चित हुनु परेको स्थानीयहरुको आरोप छ।"
वामदेव गौतमलाई राष्ट्रियसभामा जान सर्वोच्चले रोक्यो,"काठमाडौं : सर्वोच्च अदालतले नेकपा उपाध्यक्ष वामदेव गौतमलाई राष्ट्रियसभामा जान तत्कालका लागि रोक लगाएको छ। बुधबार सर्वोच्चका न्यायाधीश आनन्दमोहन भट्टराईको एकल इजलासले सांसदको हैसियतमा कुनै काम कारबाही नगर्न अन्तरिम आदेश दिएको हो। सर्वोच्चले राष्ट्रपति कार्यालय, सरकार र संसदका नाममा उक्त आदेश दिएको हो। सर्वोच्चको आदेशमा गौतमको मनोनयनमा गम्भीर संवैधानिक व्यख्याको प्रश्न रहेको उल्लेख छ। मनोनयनको विषयमा अन्तरिम आदेशको निरन्तरता दिने वा नदिने भन्ने विषयमा असोज १४ गते सर्वोच्चमा छलफल हुनेछ। सर्वोच्चको आदेशमा उक्त मितिसम्मका लागि गौतमको मनोनय सम्बन्धी सम्पूर्ण कामकारबाही यथास्थितिमा राख्न भनिएको छ। योसँगै तत्कालका लागि गौतमको सांसद बन्ने र सांसदको हैसियतमा मन्त्री बन्ने बाटो बन्द भएको छ। गौतमलाई राष्ट्रियसभामा गरिएको मनोनयन र उपप्रधानमन्त्री बनाउने तयारीविरुद्ध परेको रिट उपर बुधबार पेसी तोकिएको थियो ।अधिवक्ता दिनेश त्रिपाठी र बद्रीराज भट्टले सर्वोच्च अदालतमा दायर गरेको दुई वटा रिटउपर रिट दर्ता गरेका थिए। उनीहरुले वामदेवलाई राष्ट्रियसभा सदस्य मनोनीत गरेको सिफ़ारिस बदर गरी नीजलाई मन्त्री तथा सांसदको रूपमा कार्य नगराउनू भनेर सर्वोच्च अदालतमा रिट दर्ता थिए । प्रतिनिधिसभा निर्वाचनमा पराजित भएको व्यक्ति उक्त प्रतिनिधिसभाको कार्यकालभर मन्त्री नियुक्त हुन नसक्ने संविधानको धारा ७८ (४) को व्यवस्थाविरूद्ध भएको दाबी रिटमा गरिएको छ। २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै गत बिहीबार माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले बिहीबार संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी थिइन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका थिए। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए।"
विपद् संकटग्रस्त सिन्धुपाल्चोक र बाग्लुङ पुन:र्निर्माणका लागि ६ अर्ब,"काठमाडौं : सरकारले विश्व बैंकमार्फत नेपाललाई प्राप्त करिब ६ अर्ब रुपैयाँ लगानी गरेर विपद् संकटग्रस्त क्षेत्र घोषित जिल्लामा पुन:र्निर्माणका काम गर्ने भएको छ। राष्ट्रिय विपद् जोखिम न्यूनिकरण तथा व्यवस्थापन प्राधिकरणमार्फत पुन:र्निर्माणका काम हुने सरकारका प्रवक्ता तथा परराष्ट्रमन्त्री प्रदिप कुमार ज्ञवालीले जानकारी दिए। मंगलबार बसेको मन्त्रिपरिषद बैठकले सिन्धुपाल्चोक र बाग्लुङलाई विपद् संकटग्रस्त क्षेत्र घोषणा गरेको थियो। प्रहरीका अनुसार सिन्धुपाल्चोकमा २०७७ असार यता मात्रै बाढी पहिरोले ठूलो जनधनको क्षति भएको छ। सिन्धुपाल्चोकमा २०७७ असार, साउन र भदौ महिनामा मात्र बाढी र पहिरोका कारण ७३ जनाको मृत्यु, ३९ बेपत्ता, १२७ घर पूर्णरुपमा क्षतिग्रस्त भएका छन्। विपद संकटग्रस्त क्षेत्र घोषित सिन्धुपाल्चोकमा विस्थापितहरुका लागि अस्थायी स्थानान्तरण र उनीहरुको स्थायी बसोबासका लागि सभामुख अग्निप्रसाद सापकोटाले पहल गर्दै आएको उनको सचिवालयले जनाएको छ। साथै लगातारको विपत्तिबाट क्षति बेहोरेको जिल्लालाई विपद संकटग्रस्त क्षेत्र घोषणा र विपत्तिबाट विस्थापितका लागि स्थायी बसोबासका लागि विशेष पहल भएको सभामुखका प्रेस सल्लाहकार श्रीधर न्यौपानेले बताए। 'सभामुख सापकोटा असार २५ गते बाह्रबिसेका जम्बु, खागदल पुग्नुभई अबस्थाबारे जानकारी लिई सोही दिन चौतारा पुगेर विपद व्यबस्थापन समितिका उपलब्ध व्यक्तिहरुसँग छलफल तथा राहत उद्धाका लागि आवश्यक निर्देशन दिनुभएको थियो' न्यौपानेले भने 'साउन ३० गते जुगल गाउँपालिकाको लिदीमा पहिरो गएको केही घण्टामा पहिरोस्थलमा पुग्नुभएको थियो।' उनले २०७७ साउन ३२ गते लिदी, जम्बु, जुरे पहिरो पीडितका समस्या, अस्थायी र स्थायी स्थानान्तरणबारे गृहमन्त्री राम बहादुर थापासँग सिंहदरबारमा छलफल गरेका थिए। ०७७ भदौ ८ गते पहिरोमा परेकाहरुको खोज तथा उद्धार, राहत, अस्थायी स्थानान्तरण, जोखिमयुक्त बस्तीहरुको भौगर्भीक अध्ययनका लागि टोली पठाउने, स्थायी स्थानान्तरणका लागि लिइने पहल र अरनिको राजमार्ग व्यबस्थित गर्ने लगायतका विषयमा सिंहदरबारमा उच्चस्तरीय छलफल आयोजना गरेको छलफलमा गृहमन्त्री, अर्थमन्त्री, भौतिक योजनामन्त्री, बागमती प्रदेशका मुख्यमन्त्री, सिन्धुपाल्चोक क्षेत्र नं १ का सांसद, स्थानीय तहका जनप्रतिनिधि लगायतको उपस्थिति रहेको थियो। सभामुख सापकोटाले २०७७ भदौ १० गते जुगल गाउँपालिका१ स्थित बाँसखर्कमा पुगेर अस्थायी विस्थापितहरुसँग छलफल, सोलार, टेन्ट लगायत राहत सामग्री वितरण, उनीहरुको दुःखमा ऐक्यवद्धता जनाएको न्यौपानेले बताए। भदौ १३ गते प्रधानमन्त्रीसँग बालुवाटारमा जोखिममा परेका बस्तीहरुको भौगर्भिक अध्ययन गर्न टोली पठाउने, विस्थापितहरुको स्थानान्तरणसहित स्थायी बसोबासका लागि एकीकृत मोडेल बनाउने, अरनिको राजमार्ग व्यबस्थित गर्ने र जुरे पहिरो पीडितका लागि जनस्तरबाट संकलित रकम निकासा लगायतका विषयहरुमा प्रधानमन्त्रीको ध्यानाकर्षण गराएका थिए। त्यस्तै यसैगरी २०७७ साल भदौ २८ गते सभामुख सापकोटा सिन्धुपाल्चोकको बाह्रविसे नगरपालिका७ को पहिरोस्थल नागपुजे, भीरखर्क र नेवार टोल पुगेर पहिरोले क्षति पुर्याएको स्थानहरुको स्थलगतरुपमा जानकारी लिएका थिए। उनले बाढी पहिरोले क्षतिग्रस्त अरनिको राजमार्गको बाह्रविसेदेखि चीनसँगको सिमानाका मितेरी पुलसम्मको स्थलगत अवलोकन गरी अरनिको राजमार्ग व्यवस्थित गर्ने र तातोपानी नाका सुचारु गर्ने विषयमा पहल गर्ने प्रतिवद्धता व्यक्त गरेको न्यौपानेले जानकारी दिए।"
फुटसल आजदेखि सञ्चालनमा,"काठमाडौं : कोरोना भाइरसको महामारीका कारण गत चैत महिनादेखि बन्द फुटसल आजदेखि सञ्चालनमा आएको छ। फुटसल व्यवसायीहरुको छाता सङ्गठन नेपाल फुटसल सङ्घले विज्ञप्ति जारी गर्दै व्यवसायी निकै मारमा परेका कारण आजदेखि फुटसल सञ्चालन गर्ने निर्णय गरिएको जनाएको छ। नेपाल सरकारले होटल, रेष्टुरेन्ट, सार्वजनिक यातायातलगायत भीडभाड हुने क्षेत्रलाई खोल्ने निर्णय गरे पनि समूहमा खेलिने खेल र गतिविधि गर्न अझै अनुमति नदिएकाप्रति सङ्घको ध्यानाकर्षण भएको अध्यक्ष राज महर्जनद्वारा जारी विज्ञप्तिमा उल्लेख छ। सङ्घले जिल्ला प्रशासन कार्यालयसित सावधानी अपनाएर खेल सञ्चालन गर्नका लागि अनुमति मागेको थियो। फुटसल सञ्चालकले आर्थिक सङ्कट बेहोर्नुपरेकाले कोरोनाबाट जोगिने गरी पुनः सञ्चालन गर्ने निर्णयमा सङ्घ पुगेको अध्यक्ष महर्जनको भनाइ छ। सङ्घले एक पटकमा १० जनालाई मात्र खेल्न अनुमति दिने निर्णय गरेको उनले बताए। विश्व स्वाथ्य सङ्गठनको मापदण्डअनुसार फुटसल सञ्चालन गरिने सङ्घले जनाएको छ। रासस"
मेल्लेखमा विद्यालय खुल्यो,"अछाम : मेल्लेख गाउँपालिकाका सबै विद्यालय आज देखि सामाजिक दुरी कायम राख्दै पठनपाठन सुरु भएको छ। कोरोना भाइरस कारण गत चैत देखि भदौसम्म विद्यालयको पठनपाठन कार्य अवरुद्ध भएको थियो। यहि भदौ ३० गते मेल्लेखमा सरोकारवालासंगको शैक्षिक अन्तरक्रिया कार्यक्रममा दिएका सुझाव सल्लाह र बिद्यार्थी सिकाई निर्देशिका २०७७ अनुसार भौतिक दुरी कायम राख्दै बैकल्पिक उपाय मार्फत शिक्षालाई निरन्तरता दिने जनता माध्यमिक विद्यालय मेल्लेखका प्रधानाध्यापक नृप विकले बताए। उनले स्वास्थ सुरक्षाका सम्पर्ण मापदण्ड अपनाएर भौतिक दुरी कायम राख्दै कक्षा बर्गिकरण गरि पठनपाठनलाई निरन्तरता दिएको बताए। आज असोज ७ गते मेल्लेखका ४१ विद्यालय सञ्चालन भएका छन्। ठाउँ परिस्थिति हेरेर सिकाइलाइ निरन्तरता दिने शैक्षिक क्षेत्रमा भएको क्षतिलाई कम गर्न विद्यालय सञ्चालन गरिएको गाउँपालिका अध्यक्ष लोकबहादुर बोहराले बताए। उनले भने विद्यालय सञ्चालन गरेका छौ,स्वास्थ सुरक्षाका अपनाउनपर्ने मापदण्ड अपनाएका छौ। सबै विद्यालयलाई त्यहि अनुसार गर्नु भनेका छौ। ६ महिना देखि बन्द रहेका विद्यालय सञ्चालन हुदा निकै खुशी लागेको कालिका माविमा कक्षा १० मा अध्ययनरत छात्रा सविना शाहले बताइन्। उनले भनिन् विद्यालय सञ्चालन हुदा खुशी लागेको छ। विद्यालयमा क्वारेन्टाईनमा बनाएकाले कोरोनाको पनी डर लागेको छ। अछामको साँफेबगर नगरपालिका,मंगलसैन नगरपालिका,पञ्चदेवल बिनायक नगरपालिका र चौरपाटी गाउँपालिकाले पठनपाठन सञ्चालन गर्ने तयारीमा रहेका छन्। विद्यार्थी सिकाई सहजीकरण निर्देशिका अनुसार विद्यालयमा पठनपाठन सुचारु गर्न तयारीमा स्थानीय तह रहेका शिक्षा समन्वय ईकाई प्रमुख लक्षमण गिरीले जानकारी दिए। उनले भने निर्देशिका अनुसार प्रबिधिको पहुँचमा नभएका विद्यालयहरुमा पठनपाठन सुचारु गरिएको छ। भीडभाड नगरी कक्षागत पालो प्रणालीका आधारमा विद्यालयलाई सिकाई केन्द्रको रुपमा लिएको छ। अहिले विद्यालय खुले भन्न मिल्दैन। निर्देशिका अनुसार सिकाई सहजिकरणका लागी सिकाई केन्द्रका लागी विद्यालयलाई मात्र प्रयोग गरिएको हो।"
चीनले नेपाली भूमि अतिक्रमण गरेको छैन : प्रवक्ता ज्ञवाली,"काठमाडौं : सरकारका प्रवक्ता एवम् परराष्ट्रमन्त्री प्रदीप ज्ञवालीले चीनले नेपाली भूमि अतिक्रमण नगरेको बताएका छन्। बुधबार मन्त्रिपरिषद्का निर्णय सार्वजनिक गर्न आयोजित पत्रकार सम्मेलनमा बोल्दै मन्त्री ज्ञवालीले यस्तो बताएका हुन्। हुम्लाको लिमी उपत्यकामा चीनले नेपाली भूमि अतिक्रमण परेको खबर मिडियामा आएकोप्रति सरकारको ध्यानाकर्षण भएको भन्दै उनले त्यो सत्य नभएको बताएका हुन्। यस्तै खबर २०७३ मा पनि आएको थियो। त्यसबेला सरकारले गृह र परराष्ट्र मन्त्रालय, नापी विभागलगायतको संलग्नतामा टोली बनाएको र त्यसले स्थलगत गरेको थियो, मन्त्री ज्ञवालीले भने, चीनले बनाएका भनेका घरहरु नेपालचीन सीमाबाट एक किलोमिटरभित्र चिनियाँ भूभागमै रहेछन्। प्रवक्ता ज्ञवालीले नेपाल चीनबीच सीमा समस्या नभएको प्रष्ट पारे। उनले कुनै समस्या भए बसेर छलफल गर्नुपर्ने बताए। उनले यस्तो विषयमा रिपोर्टिङ गर्नुअगाडि सम्बन्धित मन्त्रालयका सम्बन्धित विभागसँग आधिकारिक धारणा माग्नसमेत आग्रह गरेका छन्। जुम्लाको नाम्खा गाउँपालिका लिमी लाप्चास्थित नेपाली भूभागमा भवन नबनाएको चीनले दाबी गरेको थियो। प्रमुख जिल्ला अधिकारी चिरञ्जीवी गिरीसहितको टोली उक्त इलाकाको अनुगमन गर्दा चिनियाँ पक्षले यस्तो बताएको थियो । भवन बनाए नजिक पुगेको टोलीलाई चिनियाँ सैनिकले माइकिङ गर्दै फर्किएर आफ्नै सीमामा जान अनुरोध गरेको थियो। चिनियाँ पक्षले सीमा नमिचेको माइकबाटै दाबीसमेत गरेको थियो।"
लागुऔषध विक्री गरेको आरोपमा दुई भारतीय पक्राउ,कपिलवस्तु : लागुऔषध ब्राउन सुगर विक्रीवितरण गरेको आरोपमा पक्राउ परेका २ जना भारतीय नागरिकलाई प्रहरीले थुनामा राखी अनुसन्धान सुरु गरेको छ । पक्राउ पर्नेहरुमा भारत सिद्धार्थनगर जिल्ला शोहरतगढ थाना शोहरतगढ ग्राम बस्ने २५ वर्षीय लल्लु भन्ने नियाज धुनिया र सोही ठाउँका २० वर्षीय अजमेरी धुनिया रहेको जिल्ला प्रहरी कार्यालयले जनाएको छ । जिल्लाको सीमावर्ती क्षेत्र यशोधरा गाउँपालिका ७ मर्यादपुर सीमा नाकामा ब्राउन सुगर विक्री वितरण गरेको सूचनाको आधारमा उनीहरुलाई आइतबार पक्राउ गरिएको प्रहरी उपरीक्षक नवराज अधिकारीले बताए । उनीहरुको साथबाट ८ पोकामा २७ ग्राम ब्राउन सुगर जस्तो खैरो गिलो पदार्थ फेला परेको प्रहरी उपरीक्षक अधिकारीले बताए । पक्राउ परेका दुवैजनालाई जिल्ला अदालतबाट म्याद थप गरी अनुसन्धान सुरु भएको जिल्ला प्रहरी कार्यालयले जनाएको छ ।
३३९ जना फरार अपराधी पक्राउ,"भैरहवा : अदालतबाट कसुर ठहर भइ सजाए पाएका ३ सय ३९ जना फरार अपराधीलाई पक्राउ गरिएको छ । पाँच नम्बर प्रदेश प्रहरी कार्यालयले 'फरार अपराधी पहिचान र पक्राउ अभियान' संचालन गरी फरार अपराधीलाई पक्राउ गरेको हो । प्रदेश प्रहरीले फरार अपराधीलाई पक्राउ गर्नका लागि मातहातका जिल्लाबाट विशेष टोली खटाएको छ । विभिन्न कारणले फरार अपराधीहरुको खोजी कार्य कठिन भएपनि अभियान संचालन गरेर पछिल्लो पाँच महिनामा ३ सय ३९ जना फरार अपराधीलाई पक्राउ गरिएको पाँच नम्बर प्रदेश प्रहरी कार्यालयका प्रवक्ता एवं एसएसपी राजकुमार वैदवारले जानकारी दिए । पक्राउ परेका ३ सय ३९ जना फरार अपराधीहरुबाट २ सय ५१ वर्ष २ महिना २४ दिन कैद सजाए तथा १९ लाख ८१ हजार तीन सय ४४ रुपैयाँ जरिवाना भुक्तान हुने उनले बताए । प्रदेश पाँचमा पछिल्लो पाँच महिनामा सबै भन्दा बढी बाँके प्रहरीले २ सय ७६ जना फरार अपराधीहरुलाई पक्राउ गरेको छ भने सबैभन्दा कम रुपन्देही प्रहरीले एक जनालाई मात्र पक्राउ गरेको प्रवक्ता वैदवारले बताए । त्यस्तै क्रमशः दाङ प्रहरीले २० जना , पाल्पाले १५, अर्घाखाँचीले ८, गुल्मीले ४, नवलपरासी, कपिलवस्तु, रोल्पाले ३३ जना र बर्दिया, प्यूठान, रुकुमले २२ जना पक्राउ गरेका छन् । उनका अनुसार अपराध गरेर फरार भएका अपराधीहरुको लामो समय सम्म पक्राउ नपर्नुमा वास्तविक र नागरिकताको नाम फरकफरक, बसाइ सराइ गरी विकट र सहरी क्षेत्रमा बसोवास, रोजगारीको सिलसिलामा अन्यन्त्र जिल्ला तथा विदेश गएको, मृत्युलगायतका कारण कठिनाई पर्ने गरेको छ । पक्राउ परेका फरार अपराधीहरु कर्तव्य ज्यान मुद्दादेखि लिएर गालीबेइज्जती मुद्दासम्मका रहेको पाँच नम्बर प्रदेश प्रहरी कार्यालयले जनाएको छ ।"
सहकारीको नयाँ ब्याजदर : कार्यान्वयन गर्ने प्रतिवद्धता,"काठमाडौं : सहकारीको सन्र्दभ ब्याजदर शतप्रतिशत कार्यान्वयन गर्नै नियमन निकाय र सहकारी अभियानले प्रतिवद्घता व्यक्त गरेका छन्। ब्याजदर निर्धारण समितिल गत असोज ५ गते सहकारीको ब्याजदर १४७५ प्रतिशत निर्धारण गरको थियो। नेपाल सहकारी पत्रकार समाजले आयोजना गरेको सहकारी ब्याजदर कार्यान्वयन सवाल विषयक अन्तरक्रिया कार्यक्रममा बोल्ने वक्ताले कार्तिक १५ गतेदेखि लागू हुने गरी तोकिएको ब्याजदर पूर्णरुपमा कार्यान्वयन गर्नै सरोकारवालासाँग प्रतिवद्धता जनाएका छन्। सहकारी विभागका रजिष्ट्रार डाटोकराज पाण्डेले ब्याजदर शतप्रतिशत कार्यान्वयन गर्नै उद्घौष गरे। फिल्डमा अनुगमनका लागि कर्मचारी खटाउँदै छौं, उनले भने,अनुगमन निर्देशिका पनि बनेको छ। सहकारी विभागका रजिष्ट्रार पाण्डेको संयोजकत्वमा नौ सदस्यीय ब्याजदर निर्धारण समितिले कर्जामा १४७५ प्रतिशत भन्दा बढी लिन नपाइने व्यवस्था गरेको हो। सरकारले गत वर्ष १६ प्रतिशत ब्याजदर तय गरेको थियो। सदस्यले सहुलियत कर्जा प्राप्त गर्नेछन्,उनले भने,ब्याजदर निर्धारणसँगै साधारण सदस्यको आवाज बुलन्द भएको छ। राष्ट्रिय सहकारी महासंघका अध्यक्ष मिनराज कँडेलले ब्याजदर कार्यान्वयनमा कुनै कसर बाँकी नराख्ने बताए। ब्याजदर कार्यान्वयन भए नभएको विभागले अनुगमन गर्ला, उनले भने,हामी आफैं पनि सदस्य संघसंस्थाको नियमन गरी कार्यान्वयनमा जोड दिनेछौं। अध्यक्ष महासंघले आगामी दिनमा सन्र्दभ ब्याजदरलाई बेसरेट बनाउन नियमावली संशोधन गरिने बताए। बेसरेट बनाएर दुई प्रतिशत तलमाथि बनाउन सकिनेगरी ब्याजदर तय गरिनुपर्छ उनले भने। सहकारीले लघुवित्तको काम गर्दै आएकाले महासंघले अधिकतम १५ प्रतिशत बनाउन सुझाव दिएका थिए। सन्र्दभ ब्याजदर सधैँ एकनास नहरने भन्दै कडेँलले आवश्यकता अनुसार तीनतीन महिनामा समीक्षा गर्दै आवश्यकता अनुसार घटाउने या बढाउने सकिने बताए। समितिले कानुनले तोकेको आधारमा नै ब्याजदरको निर्णय गरेको उनको भनाइ छ। सहकारीले बचत र ऋणमा ६ प्रतिशत भन्दा बढी अन्तर बनाउन नपाइने कानुनी व्यवस्था छ।"
घरघरमा धारा पुगेपछि चैनाबासी दंग,मुगु : जिल्लाको छाँयानाथ रारानगरपालिका२ चैना गाउँका घरघरमा पानीका धारा जडान भएका छन्। पुस्तौदेखि गाउँबाट १५ मिनेट टाढा रहेको ढुङ्गेधारको पानी खाँदै आएका स्थानीय अहिले सुरक्षित खानेपानीका धारा पाएपछि दंग भएका छन्। छाँयानाथ रारा नगरपालिका२ चैना गाउँमा ४५ घरधुरी छन् । पुस्तौदेखि सबै ४५ घरधुरीहरु गाउँदेखि १५ मिनेट टाढा रहेको चैना खोलामा रहेको ढुङ्गेधाराको खानेपानी प्रयोग गर्दै आएका थिए । गाउँमै खाने पानी अभाव भएपछि छाँयानाथ रारा नगरपालिका र युनिसेफको आर्थिक सहयोगमा हिमाली ग्रामिण युवा समाज विकास केन्द्र (हिसिडेक) मुगुले धारा निमार्ण गरेपछि ४५ घरधुरी चैनाबासीले घरघरमा धारा पाएका हुन् । छाँयानाथ रारा नगरपालिकाले ११ लाख ५० हजारमा सोही नगरपालिका५ मुन्दुमा रहेको इन्टेकबाट आरसिसी टयाङ्की सम्मको पाइपलाई निमार्ण गरेको थियो । युनिसेफको आर्थिक सहयोगमा हिसिडेक मुगुले १२ हजार क्षमता भएको आरसिसी टयाङ्कीसहित ४५ घरधुरी र दुई सार्वजनिक एक संस्थागत गरी ४८ खानेपानीको धारा निर्माण सम्पन्न गरी समुदायलाई हस्तान्तरण गरिएको हो। स्थानीयले आआफना खानेपानीका धारा उपभोग गर्न सुरु गरेको चैना गाउँ एक घर एक धारा निमार्ण उपभोक्ता समितिका अध्यक्ष मानप्रसाद चौलागाईले बताए । घरघरमा धारा निमार्ण भएपछि सबैभन्दा सहज गृहिणीहरुलाई भएको छाँयानाथ रारा नगरपालिका२ कि बिजया हमालले बताइन् । प्रत्येक घरमा खानेपानीको धारा निमार्ण गरेपछि अब सबैले सुरक्षित खानेपानी उपभोग गर्न पाउनेछन् । प्रत्येक घरलाई सुरक्षित खानेपानीका धारा निमार्ण भएपछि चैना गाउँलाई जिल्लामै पहिलोपटक सुरक्षित खानेपानीयुक्त समुदाय निमार्ण घोषण गर्ने तयारी समेत भइरहेको हिरिसडेक मुगुका कार्यकारी निर्देशक मिनबहादुर रावलले जानकारी दिए ।
एनसेलले ल्यायो टिकटक र फेसबुकका आकर्षक थप नन्स्टप प्याकहरु,"काठमाडौं : एनसेलका ग्राहकले अब थप विकल्पहरुका साथ लोकप्रिय सामाजिक सञ्जाल टिकटक र फेसबुकको नन्स्टप मजा लिन सक्ने भएका छन् । एनसेल आजियाटा लिमिटेडले आफ्ना ग्राहकका लागि नन्स्टप अफरहरु अन्तर्गत थप विकल्प प्रदान गर्दै टिकटक र फेसबुक प्याकमा एक दिन र ३० दिनको आकर्षक योजना ल्याएको छ । प्लस थिम अन्तर्गत फोरजी ग्राहकलाई ध्यानमा राखी ल्याइएका यी नयाँ प्याकहरु बुधबार (असोज ७) देखि संचालनमा आएका छन् । प्लस थिमले नवीन र विशेष सेवाहरुको साथ ग्राहकलाई हरेक पल जहाँ भए पनि सेवामा पहुँच सुनिश्चित गराउने उद्देश्य लिएको छ । ग्राहकले आफ्नो आवश्यकता अनुसार एक दिन वा ३० दिनको समयसिमा रहेका यी प्याकहरु सजिलै सुचारु गरी सुलभ दरमा यी सामाजिक सञ्जालहरुको प्रयोगबाट मजा लिन सक्छन् । ग्राहकले मात्र रु २५ (कर सहित रु ३१९२) मा एक दिनको टिकटक वा फेसबुक प्याक सुचारु गर्न सक्छन् । त्यस्तै ग्राहकले मात्र रु ३६० (कर सहित ४५९६८) मा ३० दिनको समयावधि रहेको टिकटक वा फेसबुक प्याक लिई आफुले लिएको प्याकको समयसिमा बाँकी रहेसम्म नन्स्टप रुपमा यसको फाइदा लिन सक्छन् । यति मात्र नभई, यो ३० दिनको प्याक लिने ग्राहकले अन्य प्रयोजनका लागि इन्टरनेट चलाउन थप ६ जीबी डेटा बोनस स्वरुप प्राप्त गर्दछन्। एनसेलको फोरजी सेवा लिएका ग्राहकले एस्ट्रिक्स१७१२३एस्ट्रिक्स १ह्यास डायल गरी यी नयाँ प्याकहरु प्राप्त निर्देशन अनुसार नन्स्टप अफरको विकल्पहरुबाट सजिलैसँग छानेर सुचारु गर्न सक्छन् । ग्राहकले एनसेल एप तथा डिजिटल वालेट सेवा प्रदायकहरु जस्तै खल्ती, युनिपे, ईसेवा वा प्रभुपे मार्फत आफुलाई मनपर्ने प्याक सुचारु गर्न सक्छन् । नन्स्टप अफर अन्तर्गत लोकप्रिय एपमा आधारित भई ल्याइएका यी नयाँ आकर्षक प्याकहरुले फोरजी ग्राहकहरुलाई सुलभ दरमा उनीहरुको प्राथमिकतामा रहेका सामाजिक सञ्जालमा नन्स्टप पहुँच प्रदान गर्ने भएकाले ग्राहककालागि यसले ठूलो महत्व राख्ने विश्वास एनसेलले लिएको छ । नन्स्टप अफरहरु अन्तर्गत एनसेलले सात दिनको समयसिमा रहेको नन्स्टप टिकटक, फेसबुक वा युट्युब प्याक मात्र रु १०० (कर सहित रु १२७६९) मा र युट्युब र फेसबुकको कम्बो प्याक रु १५० (कर सहित रु १९१५४) मा प्रदान गर्दै आएको छ । यसै योजनामा ग्राहकले सात दिनको प्याकमा ४ जीबी र ३० दिनको प्याकमा ६ जीबी थप डेटा इन्टरनेटमा अन्य प्रयोजनका लागि प्रयोग गर्न बोनसको रुपमा पाउँदै आएका छन् । साथै सात दिन वा ३० दिनको नन्स्टप प्याक खरिद गर्ने ग्राहकका लागि विषेश थप योजना पनि रहेको छ । यी प्याक सुचारु गर्ने ग्राहकले हरेक दिन ५०० एमबीको दरले ७ दिन सम्म मात्र रु २० (कर सहित मात्र २५५४) मा ३५०० एमबी थप फोरजी डेटा लिन सक्छन् । उक्त डेटा ग्राहकले टिकटक, फेसबुक वा युट्युब चलाउनको लागि प्रयोग गर्न सक्छन् । आफ्नो नयाँ थिम प्लस अन्तर्गत नै रही एनसेलले वायरफ्री प्लस वाइफाइ, आफ्ना फोरजी ग्राहकका लागि आकर्षक ननस्टप युट्युब प्लसका साथै एण्डलेस कुराकानी प्लस, नयाँ सजिलो सिम र अल्ट्रा वाइफाइ सिम प्लस योजनाहरु ल्याइसकेको छ र ग्राहकका लागि अझै धेरै सेवाहरु ल्याउँदै जानेछ ।"
पोख्रेली पानी पिउरोको काठमाडौंमा 'डिजिटल प्रोडक्ट लन्च',"काठमाडौ : सभा समारोह गर्न सहज परिस्थिति नभएकोले पोख्रेली पानीको ब्राण्ड पिउरोको काठमाडौंमा डिजिटल प्रोडक्ट लन्चिङ गरिएको छ । उपत्यकाको लोकप्रिय अनलाइन सपिङ स्टोर ग्यापु डटकममा डिजिटल लन्चिङ गरिएको हो । पहिलो एक महिना ग्यापु मार्फत होम डेलिभरी गरिने र एक महिना पछि पसलहरुमा उपाब्ध हुने बताइएको छ । गुणस्तर र प्याकेजिङमा पोख्रेली ग्राहकको मन जित्न सफल पानीको ब्राण्ड पिउरोको उत्पादन ज्ञान फुड एण्ड बेभरेज प्रालिले गरेको हो । उपत्यकामा पिउरो एक लिटरको आकर्षक बोतलमा उपलब्ध छ । खाद्य तथा गुणस्तर नियन्त्रण बिभागले तोकेको मापदण्ड पुर्ण रुपमा पालना गरि उत्पादन गरेको कम्पनीका प्रवन्ध निर्देश अशोक खड्का बताउँछन्। उनी भन्छन्, 'खाद्यको टिम अनुगमनमा आउँदा एक महिनाको अन्तरमा गुणस्तर परिक्षण गरेको ल्याब रिपोर्ट फ्याक्ट्रीमा राख्न भने पनि हामीले हरेक हप्ता परिक्षण गर्दै आएका छौं र ग्राहकलाई समेत ल्याब रिपोर्ट उपलब्ध गराउँछौं।' पिउरोले इच्छुक हरेक ग्राहकलाई फ्याक्ट्री भिजिट गराउंदै आएको खड्का बताउँछन् । उनी थप्छन्, 'हामी ग्राहकको स्वास्थ्य प्रती सचेत छौं। त्यसैले लुकाउनु पर्ने केही छैन। साथै अहिले कोभिड १९ विषम परिस्थितिमा थप स्वास्थ सुरक्षाका सावधानी अपनाएर काम गरेका छौं।' पिउने पानीको उत्पादनमा नेपालमै पछिल्लो प्रविधि भित्र्याएर प्लान्ट स्थापना गरेको खड्काको दाबी छ । पिउरोले पोखरा र आसपासका सहरमा एक लिटर बोतल सँगै बीस लिटरको जार पनि बिक्रि गर्दै आएको छ ।"
वडा विभाजनको माग गर्दै १६ सय हस्ताक्षर,"स्याङजा : वालिङ नगरपालिका१४ का बासिन्दाले वडा विभाजनको माग गरेका छन्। वडा विभाजनको मागको निर्णयसहित १ हजार ६ जनाको हस्ताक्षर बुझाएका हुन्। अन्य वडाहरुको तुलनामा सो वडा ठूलो भएकोले विभाजनको माग गर्दै नगर प्रमुख दिलीपप्रताप खाँणलाई निर्णय सहितको संकलित हस्ताक्षर बुधवार बुझाएका हुन्। राज्य पुनसंरचनासँगै वालिङ नगरपालिका वडा नं १०, साविक थुमपोखरा गाविसको ५ वटा वडा, कालिकाकोटको ३ वटा वडा समेत मिलाएर १४ नं वडा कायम गरिएको थियो। साविकका गाविसका ८ वडा सहित नगरपालिकाको एक वडाको भूभाग समेटिएपछि झनै ठूलो बनेको छ। विकास निर्माण लगायत सरकारी सेवा सुबिधामा पनि स्थानीयको पहुँच पुग्न कठिन बनेको वडा विभाजन समितिका संयोजक कपिल खाँण बताउँछन्। स्थानीय सरकार सञ्चालन ऐन, २०७४ को परिच्छेद २ को दफा ५ र ६ को परिधिमा रही हालको वडालाई विभाजन गरी छुट्टै वडा कायम गर्न माग गरिएको छ। भेलाले साविक वालिङ १०, थुमपोखरा ९ र कालिकाकोट २ को भौगोलिक क्षेत्रलाई समेटेर छुट्टै वडाको माग गरेको छ। समग्र वडाको भौगोलिक क्षेत्रमा राजनीतिक नेतृत्वको समान पहुँच र आवश्यकरुपमा पुग्न कठिनाइ, वडाका सबै जनताको दैनिकी सञ्चालनका लागि अत्यन्तै आधारभूत सेवा सुविधा समेत पाउन कठिनाई भएको भन्दै हस्ताक्षरसहित निर्णय, सरकारी सेवा सुविधाका लागि जनसङ्ख्याको चाप बढी भएका लगायत प्रस्तावित भौगोलिक क्षेत्रको नक्सासहित नगर प्रमुखलाई बुझाएका हुन्। स्थानीयको मागका बारेमा नगरपालिकाले प्रक्रिया थाल्ने नगर प्रमुख दिलीपप्रताप खाँणले बताए। विभिन्न ८ कारण सहित वडा विभाजन गरी छुट्टै वडा बनाउन स्थानीयले माग गरेको र यस बारे सम्बन्धित क्षेत्रमै पुगेर छलफल गर्ने र त्यहाको निर्णय नगरसभामा पेश गर्ने जानकारी गराए। नगरले पारित गरेको निर्णयलाई गण्डकी प्रदेश सभाबाट पारित भएमा केन्द्रमा जाने र केन्द्रले पारित गरेमात्रै वडा विभाजन हुने नगर प्रमुख खाँणको भनाई छ। वालिङ नगरपालिकाका अन्य वडाका तुलनामा भौगोलिक अवस्थाले अपायक, विकट र ठूलो भएको र वडाबासीका माग जाजय रहेको वडा अध्यक्ष झम्बरबहादुर श्रेष्ठ भन्छन्।"
बाढीबाट सतर्क रहन स्थानीय प्रशासनको आग्रह,"कपिलवस्तु : नदी तटीय क्षेत्रमा संभावित बाढीको उच्च जोखिम विरुद्ध सतर्क रहन जिल्ला प्रशासन कार्यालयले सवैमा आग्रह गरेको छ। विहानैदेखि परेको अविरल वर्षा र वर्षासँगै जिल्लाका विभिन्न नदीहरुमा बाढी आउन सक्ने जल तथा मौसम विज्ञान विभागको पुर्वानुमान जानकारी पाए लगत्तै स्थानीय प्रशासनले नदी तटीय क्षेत्रका सर्वसाधारणहरुमा यस्तो आग्रह गरको हो। जल तथा मौसम विज्ञान विभागको पुर्वानुमान अनुसार कपिलवस्तु जिल्लाको वाणगंगा नदी र आसपासका धेरै क्षेत्र, रुपन्देहीको सुर्यपुरा, लुम्विनी, भैरहवामा अझै थप ठुलो वर्षा हुने सम्भावना रहेको छ। कपिलवस्तुको वाणगंगा नदी र रुपन्देहीको कन्चन नदी, दानो नदी र तिनाउ नदीमा बाढी आउन सक्ने अनुमान गरिएको छ। सम्भावित बाढीको जोखिमलाई कम गर्न आम सर्वसाधारणमा जोखिम सम्वन्धी जानकारी, जिल्लाका सुरक्षा निकायलाई जोखिम विरुद्ध उद्दारमा जुट्न तयारी अवस्थामा रहन निर्देशन र नदी तटीय क्षेत्र र आसपासका स्थानीय पालिकाका जनप्रतिनिधीहरुलाई जोखिमबाट बच्न सकिने उपायहरु सहित तयारी अवस्थामा वस्न आग्रह गरिएको प्रमुख जिल्ला अधिकारी दिर्घ नारायण पौडेलले बताए।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ६६ हजार ६३२ जनामा संक्रमण पुष्टि भएको छ । जसमध्ये ४८ हजार ६१ जनाले कोरोना जितेका छन् । अहिलेसम्म ४२९ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
निगमको नौ गन्तव्यमा आन्तरिक उडान शुरु,"काठमाडौं : नेपाल वायुसेवा निगम (नेपाल एयरलाइन्स) ले आन्तरिक उडानमा नौ गन्तव्यमा आफ्नो नियमित सेवा प्रारम्भ गरेको जनाएको छ। उडानका लागि सरकारले निर्धारण गरेको स्वास्थ्यसम्बन्धी मापदण्डलाई आधार मानेर आन्तरिक उडान प्रारम्भ गरिएको कम्पनीले जनाएको छ। निगमले नियमित उडानसेवा थालेका गन्तव्यमा भोजपुर, दाङ, ताप्लेजुङ, खानीडाँडा, रुकुम, नेपालगञ्ज, बाजुरा, थामखर्क र फाप्लु रहेका छन्। त्यसमध्ये काठमाडौँबाट सोझै उडानका साथै रुकुमनेपालगञ्ज, नेपालगञ्जजुम्ला, जुम्लानेपालगञ्ज, नेपालगञ्जरुकुम, नेपालगञ्जबाजुरा र बाजुरानेपालगञ्जका लागि पनि उडान निर्धारण गरिएको निगमले विज्ञप्तिमार्फत जनाएको छ। निगमले यात्रुको चाप र मागलाई ध्यानमा राख्दै कुनै गन्तव्यमा हप्ताको तीन दिन, कतिपय गन्तव्यमा हप्ताको दुई दिन र केही स्थानमा दुई दिन उडान तालिका निर्धारण गरिएको उल्लेख गरेको छ। रासस"
"थप ९१ जनामा कोरोना संक्रमण, प्रदेश १ संक्रमितको संख्या छ हजार नजिक","विराटनगर : प्रदेश १ मा कोरोना भाइरस संक्रमितको संख्या छ हजार नजिक पुगेको छ । ९१ जना नयाँ बिरामी बुधबार थपिएपछि संक्रमित संख्या पाँच हजार नौ सय ५० पुगेको छ । नयाँ थपिएका ९१ जनामा ४६ महिला र ४५ पुरुष छन् । आठ सय आठ जनाको पीसीआर परीक्षण हुँदा सात सय १७ जनाको रिपोर्ट नेगेटिभ आएको सामाजिक विकास मन्त्रालयले जनाएको छ । हालसम्म प्रदेश १ मा एक लाख १८ हजार छ सय ९६ जनाको पीसीआर परीक्षण भएको छ । परीक्षण गरिएकामध्ये पाँच हजार नौ सय ५० जनाको रिपोर्ट पोजेटिभ र एक लाख १२ हजार सात सय ४६ जनाको रिपोर्ट नेगेभिट आएको मन्त्रालयले जनाएको छ । नयाँ थपिएका संक्रमितमा मोरङका ४२, सुनसरीका ३७, झापाका चार, पाँचथरका दुई, ताप्लेजुङ र तेहथुममा एकएक तथा प्रदेश १ बाहिरका चार जना रहेका छन् । मन्त्रालयका अनुसार मोरङको विराटनगरमा ११ महिला, १३ पुरुष, पथरीशनिश्चरेमा तीन महिला, तीन पुरुष, जहदामा तीन महिला, तीन पुरुष, सुन्दरहरैँचामा एक महिला, दुई पुरुष, ग्रामथान, कटहरी र मिक्लाजुङमा एकएक पुरुषको रिपोर्ट पोजिटिभ आएको छ । सुनसरीको इटहरीमा २४ महिला, सात पुरुष, दुहवीमा दुई महिला, दुई पुरुष, स्थानीय तह नखुलेका दुई पुरुष, झापाको गौरादहमा एक पुरुष, स्थानीय तह नखुलेका तीन पुरुष, पाँचथरको फालेलुङमा दुई पुरुष, ताप्लेजुङमा एक पुरुष, तेहथुमको छथरमा एक पुरुषमा संक्रमण पुष्टि भएको छ । प्रदेश १ बाहिरका दुई महिला र दुई पुरुषमा कोरोना देखिएको मन्त्रालयले जनाएको छ । प्रदेश १ मा बुधबार २७ जना डिस्चार्ज भएका छन् । मारवाडी सेवा सदन आइसोलेसन विराटनगरबाट १३, मेची अस्पताल, झापाबाट सात, कोशी अस्पताल कोभिड१९ उपचार केन्द्र, विराटनगरबाट पाँच, कालीसदन आइसोलेसन विराटनगर र कोभिड१९ आइसोलेसन अस्पताल गोठगाउँबाट एकएक जना डिस्चार्ज भएका छन् । प्रदेश १ मा डिस्चार्ज हुनेको संख्या दुई हजार छ सय १९ पुगेको जानकारी मन्त्रालयले दिएको छ ।"
जसले चकलेट दिएर बालबालिकाको सुन लुट्थिन,"काठमाडौं : महानगरीय प्रहरी वृत बौद्धले बालबालिका लक्ष्य गरी गरगहना लुट्ने एक महिलालाई पक्राउ गरेको छ। उपत्यकाका विभिन्न स्थानमा गई बालबालिकाको नाक, कान, घाँटीलगायका ठाउँमा लगाएको सुन तथा बहुमुल्य धातुका सामान लुट्ने कार्यमा संलग्न ३२ वर्षीया संगीता क्षेत्रीलाई प्रहरीले माकलबारीबाट पक्राउ गरेको हो। म्याग्दी स्थायी घर भई हाल काठमाडौँ बालाजु डेरा गरी बस्ने क्षेत्रीले एक्लै हिँडेका बालबालिकालाई आमाको साथी हुँ भन्दै चकलेट, आइसक्रिम किनेर प्रलोभनमा पार्दै सुन लगायतका धातुका गहना लुट्ने गरेको महानगरीय प्रहरी वृतका प्रहरी नायब उपरीक्षक नवीन कार्कीले जानकारी दिए। कार्कीका अनुसार विगत लामो समयदेखि प्रहरीको खोजी सूचीमा रहेकी उक्त महिलाले सुन लुटेको भन्दै उपत्यकाका विभिन्न प्रहरी कार्यालयका गरी २२ पीडित बालबालिकका अभिभावकले उजूरी दिएका थिए। उपत्यकाका बौद्ध, माकलबारी, मनमैजु, कपुरधारा, कोटेश्वर, कपन, आरुबारी, महाङ्काललगायतका क्षेत्रलाई लक्ष्य गरी अभियुक्त क्षेत्रीले चोरी गर्दै आइरहेकी थिइन। चार वर्षदेखि १० वर्ष उमेरका बालिबालिकालाई लक्ष्य गरी चोरी गर्ने उक्त महिलालाई प्रहरीले काठमाडौँको माकलबारीबाट गएराति पक्राउ गरी आजै म्याद थपका लागि सरकारी वकिलको कार्यालय लगेको छ। प्रहरीले चोरीका गहना किनबेचमा संलग्न रहेको भन्दै एक जनालाई पक्राउ गरी अनुसन्धान थालेको छ। बिल बिनाका चोरीका गहना अभियुक्त क्षेत्रीले ललितपुरको दर्ता बिनाको सुन पसलमा लगेर बेच्ने गरेको तथ्य प्रहरीले फेला परेको छ। काभ्रे घर भई ललितपुर बस्ने ३० वर्षीय मुरली विकले ललितपुर महानगरपालिका६ कनिबहालमा अवस्थित बिना दर्ता चलाउँदै आएको सुन पसलमा चोरीका गहना सस्तो मूल्यमा किनेर स्वरुप परिर्वतन गरी बच्ने गरेको प्रहरीको प्रारम्भिक अनुसन्धानबाट खुलेको छ। पक्राउ परेका निज विकको पसलबाट रु ३० हजारसहित चुडिएको सिक्रीलगायतका सामान प्रहरीले बरामद गरेको छ। पक्राउ परेका विकलाई समेत प्रहरीले म्याद थप गरी अनुन्धान थालेको छ। रासस"
"संक्रमित मेयर भन्छन्, कोरोनालाई हल्का नलिनू","ललितपुर : बुधबार १० दिनभयो दिन भयो ललितपुरको महालक्ष्मी नगरपालिकाका मेयर रामेश्वर श्रेष्ठ किष्ट अस्पताल भर्ना भएको। उच्च ज्वरो र अक्सिजनको मात्रा ह्वात्तै तल झरेपछि मेयर श्रेष्ठ गत सोमबार किष्टको आइसोलेशनमा भर्ना भएका थिए। आफनो नगरलाई कोरोनामुक्त बनाउँछु भन्ने अभियानमा लागेका उनी कसरी संक्रमित भएँ भन्ने पत्तो नभएको बताउँछन्। नगरका विभिन्न कार्यक्रममा जाँदा लक्षण बिनाका संक्रमितबाट कोरोना सरेको हुनसक्ने अनुमान उनको छ। अस्पतालको शैय्याबाट टेलिफोन सम्पर्कमार्फत कुरा गर्दा उनले हाल आफू ठिकठाक भएको बताए। अहिले राम्रो सुधार आएको छ। ज्वोरो छैन, अक्सिजनको लेभल पनि मिल्यो, श्रेष्ठले भने छिटै निको भएर घर जाने दृढ विश्वास छ। मेयर श्रेष्ठ एन्टिवायोटिकको डोज पुरा भएको केही दिनमा पीसीआर गर्ने र घर जाने विश्वासमा छन्। उनी मधुमेहका बिरामी पनि हुन्। श्रेष्ठका अनुसार कोरोना कसरी सरयो पत्तो नभए पनि अघिल्लो शनिबारबाट ज्वरो आएको उनले बताए। मेडिकल पृष्ठभुमिबाट आएका उनी असहज महसुस हुन थालेपछि घरैमा अक्सिजन परीक्षण गराए। अक्सिजनको मात्रा एकदमै घटेको थियो। शरीर सिथिल भइसकेकोले घरैमा प्राइभेट स्वास्थ्यकर्मी बोलाएर पीसीआर टेस्ट लिएको उनको भनाइ छ। त्यसपछि रिपोर्ट नआउँदै उनी अस्पताल गएका थिए। कोभिड भएर आएको थिइनँ। ब्याक्टेरियल इन्फेक्सन होला जस्तो लागेको थियो, मेयर श्रेष्ठले भने। विभिन्न अस्पतालमा कोरोना संक्रमितले डाक्टर र नर्सले वेवास्ता गरेको, बिरामीको छेउमा नआएको गुनासो गर्दैआएका छन्। तर किष्टमा डाक्टर, नर्स पुरै पीपीई सेट लगाएर नजिकै आएर कुरागर्ने तथा परामर्श गर्ने गरेको उनले बताए। डाक्टर नजिक आउँदैनन भन्ने मैले पनि सुनेको हो। तर यहाँ त्यस्तो छैन, उनले भने, डाक्टर दैनिक एक पटक र नर्स बिहान पाँच बजे आएर परीक्षण गर्नुहुन्छ। अस्पताल भर्ना भएपछि बोल्न मन नलाग्ने र गाह्रो हुने गरेको समस्या सुनाए। अहिले पनि धेरै बोल्दा थकित महसुस हुने उनको भनाइ छ। अस्पताल बसाईंमा खाना खाएपनि निद्रा नलागेको उनले बताए। तालिका बनाएर अस्पतालको क्यान्टिनमा खाना उपलब्ध गराउँदैआएको छ। श्रेष्ठका श्रीमतीलाई पनि कोरोना पोजेटिभ देखिएपछि किष्टमा भर्ना भएकी छन्। तर उनलाई भाइरल डाइरीया बढी दुःख दिएको बताए। छोरीको रिपोर्ट नेगेटिभ आएको उनले बताउ। उनकी ८० वर्षकी आमालाई भने कुनै लक्षण देखिएको छैन। फागुनदेखी नगर सुरक्षित बनाउने अभियानमा लागेको उनको दाबी छ। संक्रमण पुष्टि हुनुअघि नगरबासीको पीसीआर परीक्षणका काम, स्यानिटाइजर उत्पादन, सम्पूर्ण वडा स्यानिटाइज गर्ने काम, संक्रमितले कोही नभएको जस्तो गरेपछि घरैमा गएर ढाडस दिने, मनोवल बढाउने, स्वास्थ्यका टिमसँग होमआइसोलेसनमा बसेकालाई दैनिक दुई पटक सम्पर्क गर्ने, स्वास्थ्यकर्मीको मनोबल बढाउन उनीहरुसँगै बसेर तालिममा सहभागी हुने लगायतका काममा व्यस्त रहेका थिए। घर पुगेपछि दैनिक नुहाएरमात्र भित्र छिर्ने, स्यानिटाइज र मास्कको नियमित प्रयोग तथा स्वास्थ्यका सबै मापदण्ड अपनाए पनि संक्रमित भएको उनले सुनाए। कोरोनालाई हल्का रुपमा नलिनू श्रेष्ठ कोरोनालाई हल्का रुपमा नलिन सुझाव दिन्छन्। कोभिड भाइरल मात्रै हो भनेर बुझ्नु गलत हुन्छ, उनले भने, सामाजिक दुरी, मास्क लगाउने, नियमित हात धुने काम गर्नुहोस्। आफू सचेत नभए कोरोना संक्रमणले विकराल समस्या लिन सक्ने र अस्पतालमा भर्ना गर्ने ठाउँको समस्या हुने उनी सुनाउछन्। दीर्घ रोगीलाई झनै समस्या हुन्छ। त्यसैले सचेत भएर लाग्नुपर्छ, उनी सुझाव दिँदै भन्छन्, हल्का नलिनुहाेस्।"
"फर्सेमा एक घर पुरियो, ४५ घर जोखिममा","कुश्मा : निरन्तरको वर्षाका कारण वस्ती माथिबाट आएको बाढीका कारण पर्वतको जलजला गाउँपालिका८ फर्सेका ४५ घर परिवार जोखिममा परेका छन्। बस्तीको बिचमा रहेको ठाडो खोल्सा (सात्खोसी) मा आएको बाढीका कारण एक घर पुरिएको छ भने आसपासका २५ घर पुर्ण रुपमा विस्थापित बनेको जलजला गाउँपालिका८ का वडा अध्यक्ष हरिविकास जिसीले जानकारी दिए। बाढीका कारण उक्त गाउँमा रहेका ४५ घरनै जोखिममा परेको उनले बताए। उनका अनुसार खोल्सामा लेदो आउन थालेपछि मानिसहरुलाई सुरक्षित स्थानमा सारिएकाले मानविय क्षति हुन नपाएको हो। स्थानीय खड्कबहादुर केसीको घर बाढीले पुरिएको हो जिसीले बताए। त्यसैगरी बाढीका कारण पर्वत, बागलुङ र म्याग्दी जोड्ने झोलुङ्गे पुल समेत जोखिममा परेको छ भने बेनीमालढुंगा सडक समेत विहानदेखि अवरुद्ध बनेको जिसीले जानकारी दिए। त्यसैगरी सिंचाईको कुलो समेत भत्किएको छ। निरन्तर वर्षा भएकाले खोल्सा आसपासको बस्तीका बासिन्दाहरुलाई स्थानीय शिव माध्यमिक विदालय फर्से र आफन्तको घरमा स्थानान्तरण गरिएको उनले बताए। वस्ती माथिको ५० रोपनी भन्दा बढि जंगलनै धाँजा फाटेको अध्यक्ष जिसीले जानकारी दिए। वर्षा नरोकिए ठुलो क्षति हुने सम्भावना छ उनले भने। जिल्ला प्रहरी कार्यालय पर्वतले ठुलो वर्षा भएकाले सम्भावित जोखिम हुन नदिन स्थानीय वासीहरुलाई सुरक्षित स्थानमा सारिएको जनाएको छ। वर्षा नरोकिने बेला सम्म सुरक्षित स्थानमा बस्न आग्रह गरिएको र स्थानीयवासीहरु नजिकेको विद्यालय वा आफन्तकोमा आश्रय लिएर बसेको प्रहरी निरिक्षक बुद्धिप्रसाद सुवेदीले जानकारी दिए। पहिरोले मध्पहाडी लोकमार्गको पर्वतबागलुङ सडक खण्ड समेत गएरातीदेखि अवरुद्ध बनेको छ भने अझै संचालनमा आउन सकेको छैन।"
सालकको खपेटा र आखेटोपहारसहित पक्राउ,"पोखरा : पोखरामा एक युवा बाघको छाला, सालकको खपेटा र आखेटोपहारसहित पक्राउ परेका छन् । जिल्ला प्रहरी कार्यालय कास्की र इलाका प्रहरी कार्यालय सिसुवाबाट खटिएको प्रहरी टोलीले चेकजाँचको क्रममा मंगलबार साँझ पोखरा ३१ सिसुवाबाट बनपोखरी तर्फजाँदै गरेको अवस्थामा २८ वर्षीय एक युवकलाई अवैध बाघको छालालगायत खपेटा र आखेटोपहारसहित पक्राउ गरेको हो । प्रदेश नम्बर ३०२०११ प ७८०६ नम्बरको मोटरसाइकलमा सवार धादिङ गल्छी गाउँपालिका ४ बस्ने वर्ष २८ का सन्तोष लामिछाने पक्राउ परेका हुन् । उनले मोटरसाइकल पछाडि जेब्रा झोलामा लुकाएर ल्याएको अवस्थामा बाघको छाला १ थान, सालकको खपेटा १ थान, बन्यजन्तुको जस्तो देखिने हाड, खुट्टा तथा पंजा गरी ३ केजी ७ सय ५० ग्राम फेला पारी नियन्त्रणमा लिएर थप अनुसन्धान र आवश्यक कारवाहीका लागि डिभिजन बन कार्यालय कास्की पठाइको जिल्ला प्रहरी कार्यालय कास्कीका प्रवक्ता एवं प्रहरी नायव उपरीक्षक सुवास हमालले जानकारी दिए । कास्की जिल्ला भित्र बन्यजन्तुको आखेटोपहार अबैध ओसारपोसार तथा कारोवार हुँदै छ भन्ने गोप्य सूचनाको आधारमा प्रहरीले लामिछानेलाई पक्राउ गरेको हो । डिभिजन वन कार्यालय कास्कीका सूचना अधिकारी शालिकराम पराजुलीले जिल्ला प्रहरी कार्यालय कास्कीबाट बाघको छाला, सालकको खपेटा र आखेटोपहार सहित पक्राउ गरिएका लामिछानेलाई डिभिजन वन कार्यालय कास्कीमा बुझाएको बताए । पक्राउ परेको लामिछानेलाई वडा प्रहरी कार्यालय बगरमा राखेर अनुसन्धान भइरहेको पनि उनले जानकारी दिए । प्रहरीले बाघको छाला भनि उल्लेख गरेको छाला सरसरती हेर्दा चितुवाको जस्तो रहेको डिभिजन वन कार्यालय कास्कीले बताएको छ । चितुवाको हो वा बाघको हो भन्ने एकीन गर्न छालाको स्याम्पल विधि विज्ञान प्रयोगशाला काठमाडौं पठाइने डिभिजन वन कार्यालय कास्कीले बताएको छ । पोखरामा पहिलो पटक सालकको खपेटा समातिएको पनि डिभिजन वन कार्यालय कास्कीले बताएको छ ।"
"मनसुन ढिलो बाहिरिने, शनिबारसम्म देशभर वर्षा","काठमाडौं : पश्चिमी न्यून चापीय प्रणालीको प्रभावले आगामी शनिबारसम्म देशभर वर्षा हुने जल तथा मौसम विज्ञान विभागले जनाएको छ । भारतको छत्तिसगढको उत्तरी क्षेत्रमा न्यून चापीय क्षेत्र रहेको र उक्त क्षेत्र पश्चिमउत्तरपश्चिम सर्ने क्रममा रहेकाले अझै शनिबारसम्म देशभर वर्षाको सम्भावना रहेको मौसमविद् शान्ति कँडेलले बताए। मनसुन बाहिरिने औसत समय बुधबार अर्थात् सेप्टेम्बर २३ हो । यस वर्ष मनसुन औसत समयभन्दा एकसाता ढिलो बाहिरिने मौसमविद्को अनुमान छ । अहिलेको अवस्थालाई हेर्दा सो प्रणाली नेपालमा केही दिन रहने भएकाले मनसुनी गतिविधि अझै तीनचार दिन बढ्न सक्ने बताइएको छ । 'शनिबारसम्म घाम लाग्ने सम्भावना कमै रहेको छ,' मौसमविद् कँडेलले भने । हाल देशभर सामान्यदेखि पूर्ण बदली रही धेरै स्थानमा हल्कादेखि मध्यम वर्षा भइरहेको छ । राति देशभर सामान्यदेखि पूर्ण बदली भई धेरै स्थानमा हल्कादेखि मध्यम वर्षाका साथै प्रदेश नं १, ५, गण्डकी र कर्णाली प्रदेशका एक वा दुई स्थानमा अति भारी वर्षाको सम्भावना रहेको मौसम पूर्वानुमान महाशाखाले जनाएको छ । महाशाखाको पनिछल्लो विवरणअनुसार बुधबार काठमाडौं उपत्यकाका ४५० मिलिमिटर वर्षा भएको छ । त्यस्तै पोखरामा ४८०, धनगढीमा १००, दिपायलमा २६७ सिमरामा ३०५ र धनकुटामा ४०० मिलिमिटर वर्षा भएको छ । रासस"
नाष्टले पहिलो पटक बनायो पिपिईलगायत मास्क परीक्षण गर्ने यन्त्र,"ललितपुर : मुलुकमा पहिलो पटक स्वास्थ्य सुरक्षा सामग्री पिपिईलगायत मास्क परीक्षण गर्ने यन्त्र तयार गरिएको छ। नेपाल विज्ञान तथा प्रविधि प्रज्ञा प्रतिष्ठान (नाष्ट) ले बजारमा पाइने थरिथरिका पिपिईलगायत मास्कको गुणस्तर पहिचान गर्न उक्त प्रविधि निर्माण गरेको हो। कोरोना महामारी आउनुअघि यी सामग्री परीक्षण गर्ने यन्त्र नरहेको र आफूहरुले पहिलो पटक नेपाल गुणस्तर तथा नापतौल विभागको मान्यतानुरुप सो यन्त्र निर्माण गरेको वरिष्ठ प्रविधि अधिकृत डा शङ्कर ढकालले जिकिर गरे। उनले भने 'यसबाट हरेक पिपिईलगायत मास्कको गुणस्तर पहिचान गर्न सकिन्छ। यस यन्त्रले पिपिई परीक्षण गर्दा १५ किलो पास्कल दबाबमा एयसटिएम १६७० अन्तर्राष्ट्रिय मान्यतानुरुप सिंथेटिक रगत छिर्छ वा छिर्दैन हेर्ने र अर्को एयसटिएम १६७१ मान्यतानुरुप रगतमा भाइरस मिसाएर पिपिई परीक्षण गर्दा ब्याक्टेरिया अर्थात जीवाणुले कस्तो परिणाम दिन्छ यस बारेमा पनि जानकारी लिइन्छ।' सो यन्त्रमा ३० किलो पास्कलसम्म दबाब दिने मोटर, यसमा पिपिईमा जाने दबाब नियन्त्रण गर्ने साधन र यस यन्त्रमा शून्यदेखि १५ किलो पास्कल पुगेपछि बन्द हुने व्यवस्था गरिएको ढकालले जानकारी गराउनुभयो। उक्त यन्त्रमा डिजिटल मिटर, सो यन्त्रलाई सञ्चालन र बन्द गर्ने स्वीच, पिपिई च्याप्ने नमूना डिस्क तथा माथिबाट सिंथेटिक रगत हाल्ने प्वाल अनि मुनिबाट पनि पिपिइ तथा मास्क परीक्षणपछि सो रगत फाल्ने प्वाल रहेको ढकालले बताए। नाष्टले सो यन्त्रलाई प्रोटेक्टिभ क्लोथिङ पेनिट्रेसन टेस्ट डिभाइस (पिसिटी) नाम दिएको छ। उक्त यन्त्रले नेपालमा बनेका मास्क तथा पिपिईलाई प्रमाणीकरण गरेर बजार प्रवद्र्धनका लागि सघाउने विश्वास नाष्टले लिएको छ। नाष्टले विभागसँग यन्त्रको आइएसओ मान्यता प्राप्त लिने क्रममा रहेको बताइएको छ। रासस"
"पर्वतमा बाढीले एउटा घर पुरियो, पूरै गाउँ जोखिममा","कुश्मा : निरन्तरको वर्षाका कारण बाढीले पर्वतको जलजला गाउँपालिका८ फर्सेका ४५ घरपरिवार जोखिममा परेका छन्। बस्तीको बीचमा रहेको ठाडो खोल्सा (सात्खोसी) मा आएको बाढीका कारण एउटा घर पुरिएको छ। अन्य २५ घर पूर्ण रुपमा विस्थापित बनेको जलजला गाउँपालिका८ का वडा अध्यक्ष हरिविकास जिसीले जानकारी दिए। बाढीले उक्त गाउँमा रहेका ४५ घरनै जोखिममा छन्। उनका अनुसार खोल्सामा लेदो आउन थालेपछि मानिसलाई सुरक्षित स्थानमा सारिएकाले मानवीय क्षति हुन पाएन। स्थानीय खड्कबहादुर केसीको घर बाढीले पुरिएको हो। त्यसैगरी बाढीका कारण पर्वत, बागलुङ र म्याग्दी जोड्ने झोलुङ्गे पुल समेत जोखिममा परेको छ भने बेनीमालढुंगा सडकसमेत बिहानदेखि अवरुद्ध छ। बस्तीमाथिको ५० रोपनी भन्दा बढी जंगलनै धाँजा फाटेको अध्यक्ष जिसीले जानकारी दिए। वर्षा नरोकिए ठूलो क्षति हुने सम्भावना छ, उनले भने। जिल्ला प्रहरी कार्यालय पर्वतले ठूलो वर्षा भएकाले सम्भावित जोखिम हुन नदिन स्थानीयलाई सुरक्षित स्थानमा सारिएको बताएको छ। स्थानीयवासी नजिकैको विद्यालय वा आफन्तकोमा आश्रय लिएर बसेको प्रहरी निरीक्षक बुद्धिप्रसाद सुवेदीले जानकारी दिए। पहिरोले मध्पहाडी लोकमार्गको पर्वतबागलुङ सडकखण्ड समेत गएरातिदेखि अवरुद्ध बनेको छ भने अझै संचालनमा आउन सकेको छैन। बाढीका कारण जोखिममा परेको बस्ती।"
संचार उद्योगको उत्थानका लागि मिडिया अलाइन्स नेपाल गठन,"काठमाडौं : मूलधारका राष्ट्रिय न्यूज मिडिया संस्थाहरूले संचार उद्योगको व्यवसायिक हक हितका लागि मिडिया अलाइन्स नेपाल स्थापना गरेका छन्। राजधानीमा बुधबार एक समारोहबीच उक्त अलाइन्सको घोषणा गरिएको हो। अलाइन्सको अध्यक्षमा एभिन्यूज टेलिभिजनका अध्यक्ष भाष्करराज कर्णिकार रहेका छन्। सल्लाहकारमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापा र रिपब्लिका मिडिया प्रालिका अध्यक्ष विनोद ज्ञवाली रहेका छन्। अलाइन्सको उपाध्यक्षमा राजधानी न्यूज पब्लिकेशन प्रालिका महेन्द्र शेरचन र माउन्टेन टेलिभिजनका अध्यक्ष राजु कँडेल रहेका छन् भने महासचिवमा इमेज च्यानलका सिइओ लक्ष्मण हुँमागाइ र कोषाध्यक्षमा इप्रेशन पब्लिकेशन्स तथा मिडिया प्रालिका अध्यक्ष उज्जवल शर्मा रहेका छन्। कार्यसमितिको सदस्यमा रिपब्लिका मिडियाका सिइओ समृद्धि ज्ञवाली, प्राइम टेलिभिजनका अध्यक्ष ऋषि धमला र एपीवान टेलिभिजनका उपाध्यक्ष राजेन्द्र शाक्य रहेका छन्। घोषणा समारोहमा अध्यक्ष कर्णिकारले कुनै राजनीतिक मिसन वा उद्देश्यले प्रेरित नभइ विशुद्ध व्यवसायिक हक हितका लागि अलाइन्स गठन भएको बताए। मिडिया उद्योगको उत्थानका लागि व्यवसायिक रुपमा काम गर्ने बताए। अलाइन्सका सल्लाहकार तथा अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले राष्ट्रियता र लोकतन्त्रप्रति प्रतिबद्ध भएर काम गर्ने बताए। उनले भने, 'यो अलाइन्सको पहिलो सर्त नै लोकतन्त्र र राष्ट्रियता हो।' थापाले कोरोना माहामारीलगायतका कारणले मिडिया यतिबेला संकटमा रहेको बताउँदै मिडियालाई संकटबाट जोगाउन राज्यले पहल गर्नुपर्ने सुझावसमेत दिए। संचार क्षेत्रलाई निश्पक्ष, तटस्थ र उत्तरदायी बनाउँदै संचार क्षेत्रका लगानीकर्ताको हकहितको संरक्षण गर्नुलाई अलाइन्सको मु्ख्य उद्देश्यका रुपमा राखिएको छ।"
"छठलगत्तै त्रिभुवन विश्वविद्यालयका सबै परीक्षा, पायक पर्ने ठाउँबाट दिन पाइने","काठमाडौं : त्रिभुवन विश्वविद्यालय (त्रिवि)ले कोभिड१९ का कारणले रोकिएका परीक्षा सञ्चालनको तयारी गरेको छ। त्रिवि कार्यकारी परिषद्, परीक्षा सुधार तथा समन्वय परिषद् र केन्द्रीय परीक्षा सञ्चालन समितिको मङ्गलबार बसेको बैठकले छठलगत्तै रोकिएका परीक्षा सञ्चालन गर्न तयारी सम्बन्धित कार्यालयलाई निर्देशन दिने निर्णय गरेको हो। त्रिविले विद्यार्थीलाई पायकपर्ने ठाउँबाट नै परीक्षा दिने वैकल्पिक व्यवस्थासहित छठलगत्तै परीक्षाको तयारी थाल्न निर्देशन दिइएको परीक्षा नियन्त्रण कार्यालय (पनिका)का परीक्षा नियन्त्रक पुष्पराज जोशीले जानकारी दिए। त्रिविले कोभिड१९ का कारणले सबै रोकिएका परीक्षा छठलगत्तै गर्ने गरी दसैं अगाडि नै परीक्षाको कार्यतालिका सार्वजनिक गर्न सम्बन्धित डिन कार्यालयलाई पत्रचारसमेत गरिसकेको छ। त्रिविले विद्यार्थी थोरै भएका परीक्षा भने दशैँ र तिहारको बीचमा गर्नेसक्ने जनाएको छ। 'यही अहिलेको स्थितिमा हामी छठपछि परीक्षा लिने तयारीमा रहेको छौँ' उनले भने 'स्थिति अहिलेको भन्दा जटिल भयो भने फेरि पनि के गर्ने भन्ने हुन्छ, होइन भने छठपछि सबै परीक्षा हुन्छन्।' पनिकाले आजै नै सबै डिन कार्यालयलाई परीक्षाको तयारी थाल्नका लागि परिपत्र गर्ने उजले जानकारी दिए। त्रिविले भौतिक दूरी र स्वास्थ्यको मापदण्ड तोकेर परीक्षा लिने व्यवस्था गर्ने छ। पनिकाले वार्षिक परीक्षा र सम्बन्धित डिन कार्यालयले सेमेष्टर परीक्षा लिने छन्। त्रिविका रजिष्ट्रार प्रा डा पेशल दाहालले स्थगित भएका सबै परीक्षा सञ्चालन गर्नका लागि तयार गर्न सम्बन्धित कार्यालयलाई निर्देशन दिइसकेको जानकारी दिए। 'हामीले सबै सम्बन्धित कार्यालयलाई छठलगत्तै परीक्षा सञ्चालनका लागि आवश्यक तयारी गर्न निर्देशन दिइसकेका छौ', उहाँले भन्नुभयो, 'अब चाँडै नै परीक्षाको सञ्चालनको तयारीमा ती कार्यालय जुट्नेछन्। भौतिकरुपमा विद्यार्थीलाई उपस्थित गराएर परीक्षा लिन भनेको छौँ।' त्रिविले अहिले पनि न्यूनसङ्ख्या भएका परीक्षा सञ्चालन गरिरहेको छ। उनले फाराम भरेकाको परीक्षा पहिले गर्ने र त्यसपछि अन्य परीक्षा सञ्चालन गरिने बताए। यसैगरी त्रिविले सेमेष्टरको भर्चुअल परीक्षा गर्नेबारे छलफल गरे पनि अब नगर्ने भएको छ। परीक्षा नियन्त्रक जोशीले केही डिन कार्यालयले सेमेष्टर प्रणाली परीक्षा भर्चुअल गर्ने भने पनि अब विद्यार्थीलाई भौतिक उपस्थिति गराएर परीक्षा गर्ने भएको जानकारी दिए। कोभिड१९ का कारणले केही विश्वविद्यालयले खुला किताब (ओपन बुक) गरेर भर्चुअल विधिबाट परीक्षा लिएका छन्। रजिष्ट्रार प्रा डा दाहालले माघसम्म सबै परीक्षा सकाएर आगामी फागुनचैतदेखि पढाइ सञ्चालन गर्ने तयारी रहेको जानकारी दिए। कोभिड१९ का कारणले त्रिविका चैतदेखि सञ्चालन हुने सबै परीक्षा स्थगित भएका छन्। अत्यन्तै न्यून भएका परीक्षा भने त्रिविले अहिले पनि भौतिक दूरी कायम राखेर सञ्चालन गरिरहेको छ। रासस"
"सरकारको काममा हस्तक्षेप गर्ने काम कम्युनिष्टमा हुन्छ, प्रजातन्त्रमा हुँदैन : थापा","काठमाडौं : राष्ट्रिय प्रजातन्त्र पार्टीका अध्यक्ष कमल थापाले चुनावी घोषणापत्र अनुसार काम गर्न सरकारलाई पार्टीले नीतिगत मार्गदर्शन गर्नुपर्ने धारणा राखेका छन्। बुधबार बिहान ट्वीट मार्फत उनले संविधान, कानुन अनुसार सरकार चल्नुपर्ने बताउँदै संवैधानिक नियुक्तिमा निर्देशन दिने काम पार्टीले गर्न नहुने बताएका हुन्। थापाले सरकारको काममा पार्टीले प्रत्यक्ष हस्तक्षेप गर्ने काम कम्युनिष्ट व्यवस्थामा भएपनि प्रजातन्त्रमा नहुने टिप्पणी गरेका छन्। चुनावी घोषणापत्र अनुसार काम गर्न सरकारलाई पार्टीले नीतिगत मार्ग दर्शन गर्नुपर्छ। सरकार संविधानकानुन अनुसार चल्नुपर्छ।, उनले लेखेका छन् सरकारको काममा पार्टीले प्रत्यक्ष हस्तक्षेप गर्ने र सरकारीसंवैधानिक नियुक्तिमा निर्देशन दिने काम सर्वसत्तावादीकम्युनिष्ट व्यवस्थामा मात्र हुन्छ। प्रजातन्त्रमा हुँदैन। सत्तारूढ नेकपाको सचिवालय बैठक संवैधानिक एवं राजनीतिक नियुक्ति पार्टी निर्णयका आधारमा गर्ने निचोडमा पुगेपछि थापाको यस्तो धारणा आएको हो। मंगलबारको बैठकमा नियुक्ति गर्नुपर्ने सूची, आवश्यक योग्यता, र उपयुक्त व्यक्तिको सूची महासचिवले बनाउने र त्यसमा छलफल गरेर निष्कर्षमा पुग्ने विषय सार्वजनिक भएको छ। हाल १३ संवैधानिक निकायमा ४० पद रिक्त छन्। राजनीतिक नियुक्तिका पनि थुप्रै पद खाली छन्। संवैधानिक नियुक्तिको प्रक्रियालाई अब विलम्ब नगर्ने समझदारी पनि बनेको छ। त्यसका लागि प्रधानमन्त्री ओलीलाई प्रमुख प्रतिपक्ष दल नेपाली कांग्रेससहितसँग छलफल गरेर तत्काल अगाडि बढ्न पार्टीले अनुरोध गरेको जानकारी प्रवक्ता नारायणकाजी श्रेष्ठले दिएका थिए। संवैधानिक नियुक्तिका लागि कानुनले तोकेअनुसारको मापदण्डकै आधारमा नियुक्तिको प्रक्रिया अगाडि बढ्ने श्रेष्ठको भनाइ छ।"
महिला क्रिकेटरलाई तलब,"चितवन : नेपाली महिला क्रिकेट खेलाडीले पनि तलब पाउने भएका छन्। राष्ट्रिय टोलीमा आबद्ध महिला क्रिकेटरलाई तलबको व्यवस्था गर्ने नेपाल क्रिकेट संघ (क्यान)ले निर्णय गरेको छ। यसअघि पुरुष खेलाडीले मात्रै तलब पाउँदै आएका थिए। मंगलबार भरतपुरमा सम्पन्न संघको बोर्ड बैठकले १९ जना महिला खेलाडीको ग्रेड निर्धारण गरी तलब तोकेको हो। ग्रेड ए, बी र सीमा क्रमशः ५, ८ र ६ खेलाडी छन्। महिला क्रिकेट खेलाडीको पहिलोपटक बर्गीकरण गरिएको हो। ग्रेड एमा रुविना क्षत्री, नेरी थापा, इन्दु बर्मा, सीता रानामगर र करुणा भण्डारी छन्। ग्रेड बीमा ज्योति पाण्डे, अप्सरी बेगम, रोमा थापा, बिन्दु रावल, कविता जोशी, रितु कनौजिया, काजोल श्रेष्ठ र सरिता मगर छन्। यसैगरी ग्रेड सीमा कविता कुँवर, डोली भट्ट, अनुराधा चौधरी, सोनु खड्का, अञ्जली चन्द र शोभा आले छन्। ग्रेड एका खेलाडीले १५ हजार, बीले १२ हजार र ग्रेड सीका खेलाडीका लागि १० हजार तलब निर्धारण गरेको क्यानका कोषाध्यक्ष रोशन सिंहले जानकारी दिए। हामीले इतिहासमै पहिलो पटक महिला खेलाडीका लागि तलबको व्यवस्था गरेका हौं, उनले भने क्रिकेटको विकास र विस्तारका लागि सबैसँग समन्वय गरेर अगाडि बढ्न थालेका हौं। क्यानले पुरुष र महिला खेलाडीको बर्गीकरण गर्दै एक वर्षका लागि सम्झौता गरेको हो। खेलाडीले सन् २०२० को जनवरीबाटै तलब पाउनेछन्। संघले १८ जना पुरुष खेलाडीको एक वर्षका लागि सम्झौता नवीकरण पनि गरेको छ। उनीहरूको पाँच हजारका दरले तलब वृद्धि गर्ने निर्णय गरेको छ। ग्रेड एमा ८ जना, ग्रेड बीमा ४ जना र ग्रेड सीमा ६ जना खेलाडी छन्। उनीहरूले क्रमशः ५०, ४० र ३० हजार रुपैयाँ तलब पाउनेछन्। क्यानद्वारा क्रिकेट खेलाडीको वर्गीकरण : कोकुन श्रेणीमा ?"
बजार अनुगमनबाट बरामद प्याज खाद्य कम्पनीले बिक्री गर्ने,"काठमाडौं : वाणिज्य, आपूर्ति तथा उपभोक्ता हित संरक्षण विभागले बजार अनुगमनका क्रममा बरामद गरेको प्याज खाद्य व्यवस्था तथा व्यापार कम्पनी लिमिटेडले बिक्री वितरण गर्ने भएको छ ।यही असोज १ गते विभागको बजार अनुगमन टोलीले बल्खु र कालिमाटी तरकारी बजारमा लुकाएर राखेको करिब एक हजार २०० किलो प्याज बरामद गरेको थियो । सोही प्याज खाद्य कम्पनीले बिक्री गर्ने भएको हो । काठमाडौँ उपत्यकाका तरकारी बजारमा प्याजमा कालोबजारी भएको भन्दै बजार अनुगमन गर्दा उक्त स्थानमा लुकाएर राखिएको भेटेपछि प्रहरी प्रशासनको सहयोगमा प्याज बरामद गरी पसलका सञ्चालकलाई नियन्त्रणमा लिइएको थियो । बरामद गरिएको प्याज लामो समयसम्म राख्दा कुहिने सम्भावना धेरै भएपछि मङ्गलबार साँझ उद्योग मन्त्रालयमा भएको छलफलले खाद्य कम्पनीलाई बिक्रीको जिम्मा दिने निर्णय गरेको थियो । मन्त्रालयको निर्णयअनुसार विभागले प्याज बिक्रीको जिम्मा कम्पनीलाई दिएको हो । व्यापारीले रु ५२ प्रतिकिलोका दरले प्याज किनेको भेटेपछि सोही मूल्यमा कम्पनीलाई बिक्रीको जिम्मा दिइएको विभागका सूचना अधिकारी रवीन्द्र आचार्यले जानकारी दिए । उनका अनुसार मन्त्रालयमा भएको निर्णयअनुसार नै व्यापारीले किनेको मूल्यमा नै कम्पनीलाई बिक्रीको जिम्मा दिइएको हो । रासस"
वामदेवविरुद्धको मुद्दा कसको बेञ्चमा पर्यो ?,"काठमाडौं : नेपाल कम्युनिस्ट पार्टी (नेकपा) का उपाध्यक्ष वामदेव गौतमलाई राष्ट्रियसभामा गरिएको मनोनयन र उपप्रधानमन्त्री बनाउने तयारीविरुद्ध परेको रिटउपर आज पेसी चढेको छ।अधिवक्ता दिनेश त्रिपाठी र बद्रीराज भट्टले सर्वोच्च अदालतमा दायर गरेको दुई वटा रिटउपर आज पेसी चढेको हो। उनीहरुले वामदेवलाई राष्ट्रियसभा सदस्य मनोनीत गरेको सिफ़ारिस बदर गरी नीजलाई मन्त्री तथा सांसदको रूपमा कार्य नगराउनू भनेर सर्वोच्च अदालतमा रिट दर्ता गराएका दिए। रिटको अन्तिम टुंगो नलागेसम्म उनलाई राष्ट्रियसभा सदस्यको हैसियतले काम गर्न नदिन र मन्त्रिपरिषदमा सामेल नगर्न अन्तरिम आदेश पनि माग गरिएको छ। इजलास नम्बर ६ मा रहेको उक्त मुद्दा हेर्ने जिम्मा न्यायाधीश आनन्दमोहन भट्टराईको बेञ्चमा परेको छ। रिटमा राष्ट्रपति कार्यालय, प्रधानमन्त्री तथा मन्त्रिपरिषद कार्यालय, राष्ट्रियसभा सचिवालय, नेपाल कम्युनिस्ट पार्टी र वामदेव गौतमलाई विपक्षी बनाइएको छ। प्रतिनिधिसभा निर्वाचनमा पराजित भएको व्यक्ति उक्त प्रतिनिधिसभाको कार्यकालभर मन्त्री नियुक्त हुन नसक्ने संविधानको धारा ७८ (४) को व्यवस्थाविरूद्ध भएको दाबी गरिएको छ। २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै बिहीबार माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले बिहीबार संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी थिइन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका थिए। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए। आजको सुनुवाइले वामदेवलाई राष्ट्रियसभामा नियुक्त गर्न मिल्ने वा नमिल्ने भन्ने विषयको टुंगो लाग्ने छ। अहिले रिट निवेदकका कानुन व्यवसायी बहस गर्ने तयारीमा छन् । आज सरकार पक्षका वकिलले बहस गर्नुपर्ने आवश्यकता पर्दैन। सुनुवाइपछि अन्तरिम आदेश दिएमा वामदेवको राष्ट्रियसभा यात्राको काम कारबाही रोकिने छ। सुनुवाइपछि अन्तरिम आदेश जारी नभए मन्त्री बन्ने र बैठकमा सहभागी हुने बाटो खुल्ने छ। वामदेव गौतम अब माननीय राष्ट्रिय सभाको कामकारबाही बाहेक मेरो अर्को स्वार्थ छैन : वामदेव गौतम वामदेवलाई राष्ट्रियसभा सदस्यको हैसियतले काम गर्न नदिन माग गर्दै सर्वोच्चमा रिट"
घुन्सा हेलिकप्टर दुर्घटनामा मृत्यु हुनेको सम्झनामा संरक्षण दिवस मनाइँदै,"ताप्लेजुङ : ताप्लेजुङको घुन्सामा हेलिकप्टर हेलिकोप्टर दुर्घटनामा ज्यान गुमाएका संरक्षणकर्मीको सम्झनामा विभिन्न कार्यक्रम गरिंदै छ। २०६३ असोज ७ गते हेलिकप्टर दुर्घटना हुँदा तत्कालीन वनमन्त्री गोपाल राईसहित २४ जनाको निधन भएको थियो। मृतकको सम्झनामा असोज ७ लाई राष्ट्रिय संरक्षण दिवसको रूपमा मनाउने गरिन्छ। दिवसको अवसरमा ताप्लेजुङमा वातावरण संरक्षण तथा विकास मञ्चको आयोजनामा स्मृति पार्कमा माल्यार्पण तथा अन्तरक्रिया कार्यक्रम आयोजना गरिएको छ। कार्यक्रममा फुङलिङ नगरपालिकाका प्रमुख छत्रपति प्याकुरेल लगायतले निधन भएकाले पुर्याएको योगदानको चर्चा गरे। श्री एयरलाइन्सको हेलिकप्टर दुर्घटनामा तत्कालीन वन तथा भूसरक्षण राज्यमन्त्री गोपाल राईसहित २४ जनाको निधन भएको थियो। दुर्घटनामा भूगोलविद् डा हर्क गुरुङ, मन्त्री राईकी श्रीमती मीना राई, संरक्षणविद् डा तीर्थमान मास्के, वन तथा भूसंरक्षण मन्त्रालयका सचिव डा दामोदारप्रसाद पराजुली, राष्ट्रिय निकुन्ज तथा वन्यजन्तु विभागका महानिर्देशक नारायण पौडेल, विश्व वन्यजन्तु कोष नेपालका प्रतिनिधि डा चन्द्रप्रकाश गुरुङ, विश्व वन्यजन्तु कोष एसिया प्यासिफिक प्रमुख मिङ्मा शेर्पा, ताप्लेजुङ उद्योग वाणिज्य संघका सदस्य विजयकुमार श्रेष्ठलगायत संरक्षण क्षेत्रका दिग्गज स्वदेशी तथा विदेशी संरक्षणकर्मीको निधन भएको थियो। विश्वमै पहिलो पटक वन जंगलको संरक्षण तथा व्यवस्थापनको जिम्मा स्थानीय समुदायलाई हस्तान्तरण गरी फर्कने बेला फलेस्थित धुन्चे पहाडमा ठोक्किएर हेलिकोप्टर दुर्घटना भएको थियो।"
रसुवामा कोरोना सङ्क्रमित शुन्य,"रसुवा : जिल्लामा कोरोना सङ्क्रमितको संख्या शून्य भएको छ। पछिल्लो समय जिल्लाभित्र कोरोनासम्बन्धी रोगको लक्षण भएका मानिस फेला नपरेको र मङ्गलबारदेखि आइसोलेसन शैय्या खाली भएका छन्। हालसम्म पीसीआर विधिबाट ८५७ जनाको स्वाब परीक्षण गरिएकामा २० सङ्क्रमित भेटिएपछि धुञ्चे तथा जिबजिबेमा स्थापित आइसोलेसन कक्षमा राखी उपचार गरिएको जनस्वास्थ्य कार्यालयका प्रमुख किरण श्रेष्ठले बताए। क्वारेन्टाइनमा भने पटक पटक गरी ४७३ जना राखिएको थियो। अहिले ती सबै आआफ्ना घर गइसकेका जनाइएको छ। अबका दिनमा कोरोनाका आशङ्कितलाई मात्र पीसीआर परीक्षण गराइने स्वास्थ्य कार्यालयले स्पष्ट पारेको छ। जिल्लमा हाल कोभिड १९ सङ्क्रमित शून्य भएकाले यसलाई स्थिर राख्न स्थानीयवासीले स्वास्थ्यका मापदण्ड निरन्तर रूपमा पालना गर्नेमा आशावादी भएको प्रमुख श्रेष्ठले बताए। जिल्लामा ४४ हजार जनसङ्ख्याका लागि दुई अस्पताल, दुई आइसोलेसन र १८ स्वास्थ्य केन्द्र छन्। केन्द्र तथा प्रदेश सरकारले बेलाबेलामा आवश्यक औषधिसमेत उपलब्ध गराइरहेका कारण उपचारमा सहज भएको स्वास्थ्य कार्यालयले जनाएको छ। मास्क लगाउने, भीडभाडमा नजाने, स्यानिटाइजर प्रयोग गर्ने, साबुनपानीले हात धुने, जथाभाबी नथुक्ने, सामाजिक दूरीको पालना गर्ने जस्ता कार्यमा स्थानीयवासी थप सजग हुने प्रमुख जिल्ला अधिकारी हरिप्रसाद पन्तले सल्लाह दिए।"
निमुखालाई न्याय,"मुलुक संघीयतामा गएसँगै तीन तहको सरकार गठन भएको छ। जनताको नजिकको सिंहदरबार मानिने स्थानीय सरकारले आफ्नो क्षेत्रवरपरका जनताको शान्तिसुरक्षाको जिम्मेवारी लिनुपर्छ। निमुखालाई न्याय दिने दायित्व पनि उसैको हो। तर मुलुकका केही गाउँ अझै पनि यस्तो अवस्थाबाट गुज्रिरहेको छ, जहाँ प्रशासनको उपस्थिति नै छैन। दिनदहाडै व्यक्ति हत्या हुन्छ; कुटपिट हुन्छ र स्थानीय अगुवाकै उपस्थितिमा सबै घटनालाई गुपचुग राखिन्छ। गाउँमा अनियमितता, भ्रष्टाचार र विकृतिविरुद्ध आवाज उठाउनेलाई सम्मान गर्नुको सटा मार्ने धम्की दिइन्छ। धम्कीको प्रवाह नगरी कसैको विरोध गयो भने केही दिनपछि उसको शव फेला पर्छ। नजिकै रहेको प्रहरी प्रशासन घटना थाहा नपाएजसरी आँखा चिम्लेजस्तो गर्छ। गोरखाको चुमनुब्री गाउँपालिकामा यस्तो घटना सामान्य बनिसकेको छ। यो गाउँमा पछिल्लो डेढ दशकको अवधिमा देखिने गरी मात्रै आठजना व्यक्तिको हत्या भइसकेको छ। सार्वजनिक नभएको घटना कति छन् पत्तो छैन। यो दुर्गम गाउँमा कसैको हत्या भयो भने गाउँमै घटना सामसुम पारिन्छ। सकेसम्म पीडित पक्षलाई घटना सार्वजनिक नगर्न दबाब दिइन्छ। यदि पीडितले अड्डी कसेर न्याय मागे भने क्षतिपूर्तिस्वरूप केही रकम दिएर जबर्जस्ती मिलाउने गरिएको छ। यति गर्दा पनि नमानेमा उल्टै पीडितका परिवारलाई नै सिध्याइदिने धम्की दिइन्छ। कुनै पनि घटनाको विरोध गयो भने आफ्नै हत्या हुने डरले गाउँलेहरू बोल्नसमेत डराउँछन्। मुलुकमा लोकतन्त्र, गणतन्त्र, व्यक्तिगत स्वतन्त्रता तथा न्याय र मानव अधिकारका पक्षमा चर्को आवाज उठिरहेका बेला जंगली युगको झल्को दिने गरी व्यक्ति हत्या हुनु गम्भीर विषय हो। स्वतन्त्रतापूर्वक बाँच्न पाउने र जीउधनको रक्षा हुनुपर्ने संवैधानिक हकबाट यो गाउँका निमुखा वञ्चित भएका छन्। शान्ति, लोकतन्त्र र मानव अधिकारका पक्षमा सहरमा बसेर चर्को भाषण दिनेलाई समेत यस्ता घटनाले गिज्याएको छ। हिमाली भेगका थुप्रै दुर्गम गाउँमा यसरी व्यक्ति हत्या भएको हुन सक्छ। तत्काल सार्वजनिक भएका घटनालाई आधार मानेर भए पनि प्रशासनले यी क्षेत्रमा अनुसन्धान गर्नुपर्छ। मानव अधिकार आयोग तथा यो क्षेत्रमा क्रियाशील संस्थाले पनि यो घटनामा चासो दिनुपर्छ। सत्यतथ्य सार्वजनिक गर्न प्रशासनलाई दबाब दिनुपर्छ। कतिपय अवस्थामा प्रशासनलाई समेत प्रभावमा पारेर यस्ता घटनालाई लुकाउने गरेको पाइन्छ। व्यक्ति हत्याका आरोपितलाई पक्रेर सदरमुकामतर्फ ल्याउँदा प्रहरीको पञ्जाबाट फुत्काएर फिर्ता लगेको उदाहरण पनि छ। केही घटनामा स्थानीय सरकारका नजिकको सदस्य मानिएका जनप्रतिनिधिकै संलग्नता रहेको आरोप पनि लाग्ने गरेको छ। कानुन निर्माता नै गम्भीर अपराधमा लागेको आरोप लाग्नु विडम्बना हो। यो आरोपलाई संघ तथा प्रदेश सरकारले हल्का रूपमा लिनु हुँदैन। सत्यतथ्य पत्ता लगाएर दोषीलाई कारबाही गर्न कुनै कसर बाँकी राख्नु हुँदैन। गृह प्रशासनले अपराध शृंखला रोक्न स्थानीय संयन्त्रलाई प्रभावकारी बनाउनुपर्छ। वर्षौंदेखि जरा गाडेर बसेको गुन्डाराजलाई बेलैमा रोक्न सकिएन भने मुलुकका अन्य भूभागमा पनि फैलिन सक्छ। विगतमा भएका घटनाबाट पाठ सिकेर तत्काल यस्ता अपराध नियन्त्रणतर्फ लाग्नुपर्छ। स्थानीय सरकारका प्रतिनिधिले पनि बेलैमा यस्ता कार्य रोक्नेतर्फ ध्यान दिनुपर्छ। सीमित व्यक्तिको अपराध कर्मका कारण सिंगो गाउँलाई नै दूषित बनाउँछ र यो अशोभनीय कामको भागीदार आफू पनि हुनुपर्छ भन्ने हेक्का उनीहरूले राख्नुपर्छ।"
पहिरोले घर बगाएपछि कुखुरा फार्ममा बास,"बागलुङ : जिल्लाको निसीखोला गाउँपालिकाको एक परिवार पहिरोले दुई नाबालक सन्तानसहित घर बगाएपछि अहिले कुखुरा फार्ममा रात कटाउन बाध्य भएका छन् । निसीखोला गाउँपालिका ५ कारीगाउँका हिराबहादुर विकको गत साउन ३१ गते राती घर माथिबाट खसेको पहिरोले घर बगायो । घरसँगै १४ वर्षीय छोरा विरेन्द्र विक र ६ वर्षीय नाती प्रवेश विक पहिरोमा पुरिए। पहिरोमा परेर ५२ वर्षीया श्रीमती डिलसरा विक घाइते भइन् । डिलसराको अझै हात नचल्ने समस्या छ । नाबालक छोरा नाती गुमाएको पीडा एकातिर छ भने अर्को घर बगाए पछिको चिन्ताले मन भक्कानिने गरेको हिराबहादुर बताउँछन् । तर पनि आफू सम्हालिएर विक्षिप्त बनेका परिवारका अरु सदस्यलाई सम्हाल्नुको विकल्प नरहेको उनी बताउँछन् । घरसँगै सन्तान बगाए पनि आफू घरभन्दा माथि गोठमा बस्दै आएकाले पहिरोबाट जोगिएको हिराबहादुरको भनाइ छ । 'साँझ खाना खाएर म माथि गोठमा गएको थिएँ, घरमा बुढी र केटाकेटी थिए, राती पहिरो आएर पुरेछ,' उनले भने, 'म पनि यही भएको भए पहिरोले पुर्दो रहेछ, मेरा नाबालक छोरा नातीको ठाउँमा मै मर्न पाएको भए पनि हुन्थ्यो जस्तो लागिरहेको छ ।' उमेरले ६० वर्ष पुरा गरेका हिराबहादुरको परिवारको आर्थिक अवस्था पनि कमजोर छ । पहिरोले घर समेत बगाइ दिएपछि अहिले स्थानीय धर्मराज पोखरेलको कुखुरा फर्ममा आश्रय लिएर बसेका छन् । कुखुरा पालक कृषक पोखरेलले कुखुरा अन्तै सारेर बिकको परिवारलाई आश्रय दिएका छन् । 'अहिले उहाँ अंकलले कुखुरा अन्तै सारेर हामी यही गोठको कुखुर फर्ममा बस्छौँ, 'हिराबहादुरले भने, 'तिमीहरुको घर नबन्दा सम्म यही गोठमा बस भनेर भन्नुभएको छ, अहिले यही बसेका छौँ ।' फर्ममा कुखुरा पालेको दुर्गन्ध आए पनि समय र प्रकृतिले दिएको चोटका सामुन्ने यो सामान्य लिएको उनको भनाइ छ । गरिबीका कारण हिराबहादुरले तत्काल घर बनाउन सक्ने अवस्था छैन । गाउँघरमा हली काम गर्दै ६ जना छोरोछोरीको लालनपालन गर्दै आएका छन् । ३ भाइ छोरा र ३ बहिनी छोरी रहेका विकको जेठी छोरी विहे गरेर गइसकेकी छिन् । तर, बिडम्बना उनको छोरी माइत आएको बेला त्यही पहिरोले बगाएर लग्यो । जेठो छोराले पनि बिहे गरेर सुसुरालीतिरै बस्दै आएका छन् । कान्छो छोराको पहिरोमा पुरिएर ज्यान गयो । माइलो चाही केही समय अगाडि विदेश गएका छन् । विकको घरमा अहिले साना दुई छोरी र श्रीमती मात्रै छन् । पहिरोले दुखजिलो गरेर आर्जन गरेको अन्नपात र लत्ता कपडा सबै पुरिदियो । अहिले आफूहरु खाली हात भएको र कसले के देला भन्ने अवस्थामा पुगेको हिराबहादुरले बताए । विभिन्न संघ संस्था तथा गाउँपालिकाले दिएको राहतले विहान बेलुकाको छाक टार्दै आएका छन् । 'बरु हलो जोतेर खान्छु, अरुकहाँ यतिकै हात फैलाउन नपरोस् भनेर दुःख गरेरै खाएको थिए, परिवारको लालनपालन गरेको थिए, आज मै माथि यस्तो बज्रपात पर्यो, हात नथापी धरै भएन, 'हिराबहादुर नसोचेको घटना र परिस्थितिबारे भन्छन्, 'सधै अरुकोमा बसेर कति दिन चल्छ र ? घर बनाउने होला, घर बनाउनको लागि पैसा छैन, सरखारले हेर्छ की भन्ने झिनो आशा छ ।'"
विद्युत् नियमित गर्न प्राधिकरणलाई एक हप्ते अल्टिमेट,"खलङ्गा : सदरमुकाम खलङ्गा विगत लामो समयदेखि पूर्णरूपमा लोडसेडिङमा छ। भारतीय ठेकेदारले विद्युत्गृहमा जडान गरेको उपकरण वारेन्टी समयवधि नसकिँदै पटकपटक बिग्रिएपछि विगत दुईहप्तादेखि खलङ्गा पूर्णरूपमा अँध्यारो भएको हो। पहिला एक दिन आउने एक दिन नआउने गरिरहेको बत्ती दुई सातादेखि आउनै छाडेपछि उद्योगी व्यवसायी आक्रोशित भएका छन्। लकडाउन र बन्दाबन्दीले छ महिनादेखि आम्दानी गुमेको बेला बन्दाबन्दी खुल्दा बत्ती नभएर दोहोरो मारमा परेको उद्योगी व्यापारीको भनाइ छ। करिब तीन हजार ३०० उपभोक्ता दैनिक टुकी र मैनबत्ती बालेर गुजारा चलाइरहेका छन्। मङ्गलबार जुम्लाका उद्योगी व्यापारीले विद्युत् आपूर्ति गर्न एक हप्ते अल्टिमेट दिएका छन्। व्यपारीहरूले नेपाल विद्युत् प्राधिकरण वितरण केन्द्रका प्रमुखलाई जुम्लामा सोमबार अपराह्न ध्यानाकर्षण पत्र बुझाएका हुन्। उद्योग वाणिज्य सङ्घ जुम्लाका अध्यक्ष रज्जबअलि मनिहार, नेपाल घरेलु तथा सना उद्योग महासङ्घ जुम्लाका अध्यक्ष रामकृष्ण चौलागाईँ, नागरिक समाजका अध्यक्ष राजबहादुर महतद्वारा हस्ताक्षरित ज्ञापनपत्र प्राधिकणमा बुझाइएको हो। ज्ञापनपत्रमा प्राधिकरण आउनुपहिले उपभोक्ता समितिले गरेको आर्थिक गतिविधिको सार्वजानिक सुनुवाइ हुनुपर्ने, एक हप्ताभित्र नियमित बत्ती आउनुपर्ने लगायतका विषय उल्लेख गरिएको छ। यता नेपाल विद्युत् प्राधिकरणले उपभोक्ता समितिले जडान गरेको उपकरणमा प्राय समस्या आइराख्ने गरेकाले उपभोक्ताको माग अनुसार विद्युत् आपूर्ति गर्न नसकिएको बताएको छ। उपकरणको पिएलसी सफ्टवेयरमा आएको समस्याका कारण खलङ्गामा भएको लोडसेडिङलाई कम गर्न प्राधिकरणको सिङ्गो टिम लागि परेको प्राधिकरणका जुम्ला प्रमुख गौरव पाण्डेले बताए। उनले भने, 'आम सरोकारवालाको सहयोग पाएको खण्डमा आउने तीनचार महिनाभित्रै राष्ट्रिय प्रसारण लाइन जुम्लामा जोड्न सकिने अवस्था छ।'"
डडेल्धुरामा प्रहरीको नमस्ते अभियान,"डडेल्धुरा : डडेल्धुरामा ट्राफिक प्रहरीले नमस्कार अभियान संचालन गरेको छ । जिल्लाको ट्राफिक प्रहरी कार्यालय स्याउलेले राजमार्गमा संचालन भएका गाडी चालक तथा यात्रुहरुलाई विभिन्न ट्रफिक सचेतना दिलाउनका लागि नमस्कार अभियान संचालन गरेको हो । ट्राफिक प्रहरीले यातायात व्यवस्था सेवा कार्यालयका प्रतिनिधिहरुको सहयोगमा सवारी साधन चेक जाँच गर्ने नयाँ तरिका अपनाउँदै नमस्ते अभियान थालनी गरेको छ । सडक अनुशासन कायम गर्न प्रहरी कार्यालयले नमस्कार अभियान संचालन गरेको छ । नेपाल प्रहरी ट्राफिक महाशाखाको निर्देशन बमोजिम नमस्कार अभियान सञ्चालन गरिएको जिल्ला ट्राफिक प्रहरी कार्यालय स्याउले इञ्चार्ज प्रहरी नायव निरीक्षक देव बहादुर खत्रीले बताए । ट्राफिक प्रहरीले सुदूरपश्चिमका पहाडि जिल्ला अन्र्तगत डडेल्धुरा कार्य क्षेत्रमा रहेका मुख्य राजमार्गमा शिष्टताका साथ नमस्कार गरी यात्रुसँगै यातायातका सबै सवारी साधनका चालक तथा गाडि कागजात पनि जाँच गरी आवश्यकताअनुसार कडा कारवाही पनि गर्ने जनाएको छ । पछिल्लो समयमा ट्राफिक प्रहरीप्रति आम जनगुनासा आएको भन्दै राजमार्गमा गुड्ने प्रत्येक यातायातका साधनहरुसँग भद्र र मित्रवत व्यवहार गर्दै ट्रफिक चेकजाँचमा कडाइ गरेको हो । सवारी चालकलाई प्रोत्साहन स्वरुप खुशी बनाउनका लागी नमस्ते अभियान थालिएको प्रहरी नायव निरीक्षक खत्रीले बताए । कोरोना संक्रमण व्याप्त रहेका बेला सवारी साधनहरुमा स्वास्थ्य सुरक्षा सामग्रीको प्रयोग, मापदण्ड अनुसार यात्रुबाहक सवारी साधनहरु चलाउनु पर्ने, लाईसेन्स र गाडी धनी पूर्जालगायतका कागजातहरु चुस्त र नविकरण भए नभएको नियमन गर्न नमस्कार अभियान थालिएको जनाएका छन् । ट्राफिक प्रहरीले हेलचक्र्याई गर्ने र त्रुटि भएका मोटरसाइकल तथा सवारीसाधनको चेकजाँचमा कडाइ गरेको छ । यातायात व्यवस्था सेवा कार्यालय डडेल्धुराका प्रतिनिधि सहित असोज १ गते देखि नमस्कार अभियान सुरु भएको हो ।"
"२१ ठेक्का रद्द, १८ निर्माण कम्पनी कालोसूचीको प्रक्रियामा","काठमाडौं : सम्झौताअनुसार तोकिएको र थपिएको समयमा समेत काम सम्पन्न नगरेको भन्दै विभिन्न निर्माण कम्पनीसँग भएका २१ ठेक्का सम्झौता सडक डिभिजन कार्यालय हेटौँडाले अन्त्य गरेर त्यस्ता कम्पनीलाई कालोसूचीमा राख्ने प्रक्रिया थालेको छ। सम्झौताअनुसारको म्याद समाप्त भएर पटकपटक म्याद थप गरेर पनि लामो अवधिसम्म कार्य सम्पन्न नगर्ने निर्माण कम्पनीसँगको ठेक्का सम्झौता तोड्ने निर्णय गरिएको सडक डिभिजन कार्यालयले जनाएको छ। सडक डिभिजन कार्यालयले सर्तनामाबमोजिम काम गर्न ठेक्का सम्झौता गरेका १८ निर्माण कम्पनीसँगको ठेक्का अन्त्य गरिएको सूचना आज प्रकाशित गरेको हो। आर्थिक वर्ष २०६५६६ देखि २०७०७१ सम्मका ठेक्का सम्झौता गरेर काम नगर्ने कम्पनीसँगको ठेक्का तोड्दै सडक डिभिजन कार्यालयले सार्वजनिक खरिद ऐन २०६३ बमोजिम बैंक जमानत जफत गरी बाँकी कामको रकम सरकारी बाँकी सरह असुलउपर गर्ने र निर्माण कम्पनीलाई कालोसूचीमा राख्ने प्रक्रिया अगाडि बढाउने निर्णय गरेको जनाइएको छ। मकवानपुर, बारा र पर्साका विभिन्न योजनाको ठेक्का तोडिएको सडक डिभिजनले जानकारी दिएको छ। डिभिजन कार्यालयले मकवानपुरका आठ, पर्साका छ, बाराका तीन र काठमाडौँको एक निर्माण कम्पनीसँगको सम्झौता रद्द गरेको सूचना प्रकाशन गरेर जनाएको छ।"
"गलौदीमा पहिरो : दुईवटा गाडी पुरियो, पृथ्वी राजमार्ग अवरुद्ध",गजुरी : पृथ्वी राजमार्गअन्तरगत धादिङको गजुरी गाउँपालिका  ५ गलौदीमा पहिरो जाँदा दुई वटा गाडी पहिरोमा च्यापिएको छ। काठमाडौंबाट धनगढि जाँदै गरेको ना ६ ख ६४०८ नम्बरको कन्टेनर पहिरोमा च्यापिएको ट्राफिक प्रहरी प्रमुख एवम् प्रहरी निरीक्षक नेत्र भट्टले जानकारी दिए। उनका अनुसार काठमाडौं जाँदै गरेको एचआर ३३ ९९०१ नम्बरको भारतीय कन्टेनर पनि अड्किएको छ। राजमार्ग पूर्ण रुपमा अवरुद्द भएकाले सडक विभागको गजुरी फिल्ड कार्यलयबाट पहिरो पन्छाउनको लागि डोजर परिचालित गरिएको छ। राजमार्ग खुलाउन १ घन्टाभन्दा बढी लाग्ने प्रहरी निरीक्षक भट्टले जानकारी दिए। यता नारायणगढमुग्लिन सडकखण्ड र मुग्लिननौबिसे सडकखण्ड एकतर्फी मात्र सञ्चालनमा रहेको छ । इच्छाकामना गाउँपालिका६ स्थित चारकिलो डाँडामा आज पहिरो खस्दा अवरुद्ध भएको सडक अहिले एकतर्फी सञ्चालनमा आएको इलाका प्रहरी कार्यालय मुग्लिनले जानकारी दिएको छ। धादिङको बेनीघाट रोराङ गाउँपालिकास्थित बाँदरेभीरमा लेदो झर्दा सडक एकतर्फी मात्र सञ्चालनमा आएको इलाका प्रहरी कार्यालय मझिमटार धादिङले जनाएको छ । अहिले सडक दुइतर्फी सञ्चलानमा ल्याउने प्रयास भइरहेको प्रहरीले जनाएको छ। गलौदीमा पहिरोका तस्बिर :
घुन्सामा हेलिकप्टर दुर्घटना भएको १४ वर्ष पूरा,"ताप्लेजुङ : ताप्लेजुङको फक्ताङ्लुङ गाउँपालिकास्थित घुन्सामा हेलिकप्टर दुर्घटना भएको आज १४ वर्ष पूरा भएको छ। उक्त दुर्घटनामा परी ज्यान गुमाएकाहरुको योगदानको स्मरण गर्दै असोज ७ गतेलाई राष्ट्रिय संरक्षण दिवसको रूपमा मनाउने गरिन्छ। विसं २०६३ असोज ७ गते भएको हेलिकोप्टर दुर्घटनामा तत्कालीन वन राज्यमन्त्री गोपाल राईसहित २४ संरक्षणविद्ले ज्यान गुमाएका थिए। सरकारले सोही दिनको स्मरण गर्दै असोज ७ गतेलाई राष्ट्रिय संरक्षण दिवसको रूपमा मनाउन थालेको हो। विश्व वन्यजन्तु कोष नेपालद्वारा आयोजना भएको कञ्चजङ्घा संरक्षण क्षेत्र आयोजना स्थानीय समुदायलाई हस्तान्तरण कार्यक्रममा भाग लिएर फर्कने क्रममा घुन्सास्थित फले पहाडमा हेलिकप्टर दुर्घटनामा परेको थियो। दुर्घटनामा मन्त्री गोपाल राई, राईकी पत्नी मीना राई, भूगोल तथा योजनाविद् डा हर्क गुरुङ, संरक्षणविद् डा तीर्थमान मास्के, वन तथा भूसंरक्षण मन्त्रालयका तत्कालीन सचिव डा दामोदरप्रसाद पराजुली, राष्ट्रिय निकुञ्ज तथा वन्यजन्तु विभागका महानिर्देशक नारायण पौडेललगायतको निधन भएको थियो। घटनाबारे अध्ययन गर्न घटनालगत्तै बनेको एक कार्यदलले मौसम प्रतिकूलताकै कारण दुर्घटना भएको प्रतिवेदन बाहिर ल्याएको थियो। जनकेशरीराज पण्डितको संयोजकत्वमा घटनाबारे अध्ययन गर्न कार्यदल बनेको थियो।  रासस"
पीसीआर परीक्षण गर्न टेकुमा रातभर लाइन (फोटो फिचर),"काठमाडौं : पीसीआर परीक्षणका लागि टेकुस्थित शुक्रराज ट्रपिकल तथा सरुवा रोग अस्पताल अगाडि रातभर सर्वसाधारण लाइनमा बस्न बाध्य भएका छन्। विभिन्न जिल्लाबाट राजधानी भित्रिएका सर्वसाधारण पीसीआर परीक्षणका लागि अस्पताल बाहिर रातभर सुतेर लाइनमा बसेका हुन्। पछिल्लो समय काठमाडौं उपत्यकामा कोरोना भाइरस संक्रमणको दर उच्च रहेको छ। संक्रमण फैलिएका जिल्लाबाट र नाका बन्द गरिएपनि निर्वाध रुपमा भारतीयहरु आउनेक्रम रहेकाले उपत्यकामा जोखिम बढ्दै गएको हो। लामो समय लकडाउन गर्दा पनि व्यापक टेस्ट र कन्ट्याक ट्रेसिङ गर्न नसक्दा उपत्यकामा दैनिक संक्रमित बढिरहेका छन्। उनीहरूको व्यवस्थापन गर्न नसक्नु नै सरकारको ठूलो कमजोरी हो । विभिन्न जिल्लाबाट काठमाडौं आएपछि घरबेटीले पीसीआर परीक्षण नगरी बस्न नदिने भएपछि सर्वसाधरण निशुल्क जाँच गर्न टेकु पुग्ने गरेका छन्। तर भीड व्यवस्थापनमा समन्वय नगर्दा सर्वसाधरणले सास्ती खेप्नुपरेको छ। अस्पतालमा पीसीआर परीक्षण गर्न स्वाब दिनका लागि लाइन बस्न मध्यरातिदेखि सर्वसाधारणको दौडधुप नै चल्छ। सरकारले भीडभाड गर्न प्रतिबन्ध लगाएको भएपनि भीडमै बसेर परीक्षणको लागि पालो कुर्नुपर्ने अवस्था रहेको छ। मंगलबार राति पनि लाइन लागेर सर्वसाधारण सडक छेउ, कुनामा टाँसिएर पानीबाट जोगिने प्रयास गर्दै पालो कुरिरहेका देखिन्थेँ। अस्पताल क्षेत्रमा अन्नपूर्णकर्मी दिपेन श्रेष्ठ पुगेर क्यामेरामा कैद गरेका केही तस्बिरहरु"
प्रदेश १ का डीआइजी कोरोना मुक्त,विराटनगर : प्रदेश १ का प्रहरी प्रमुख नायव महानिरीक्षक (डीआइजी) ईश्वरबाबु कार्की कोरोना भाइरस संक्रमणबाट मुक्त भएका छन् । दोस्रो पटक स्वाबको पीसीआर परीक्षण गराउँदा मंगलबार साँझ उनको रिपोर्ट नेगेटिभ आएको हो । कार्कीले आफू कोरोनामुक्त भएको जानकारी सामाजिक सञ्जालमार्फत दिएका छन् । उनलाई गत भदौ २३ गते संक्रमण पुष्टि भएको थियो । कोरोना देखिएपछि कार्यालयमै 'होम आइसोलेसन' मा बसेर डीआइजी कार्कीले १५ दिनपछि कोरोना जितेका हुन् । संक्रमण पुष्टि हुँदा कोरोनाको कुनै पनि लक्षण आफूमा नदेखिएको उनले उल्लेख गरेका छन् ।
कोरोना संक्रमित ८६ वर्षीय वृद्धको मृत्यु,"विराटनगर : मोरङको बूढीगंगा गाउँपालिकास्थित विराट शिक्षण अस्पतालमा उपचाररत एक जना कोरोना भाइरस संक्रमित वृद्ध पुरुषको बुधबार बिहान मृत्यु भएको छ। झापाको भद्रपुर१० घर भएका गहतराज थरका ८६ वर्षीय वृद्धको बिहान ५:५० बजे मृत्यु भएको अस्पतालका प्रशासन प्रमुख सुधीरसिंह राठौरले जानकारी दिए। उनका अनुसार कोरोना संक्रमण पुष्टि भएपछि वृद्धलाई उपचारका लागि आइसोलेसनमा भर्ना गरिएको थियो। अस्पतालको आइसोलेसनका प्रमुख डा पुरु कोइरालाका अनुसार कोरोनासँग मिल्दो जुल्दो लक्षण देखिएका वृद्धलाई भदौ ३ गते उपचारका लागि आईसीयूमा भर्ना गरिएको थियो। त्यही दिन स्वाब संकलन गरेर परीक्षणका लागि पठाउँदा ५ गते सोमबार रिपोर्ट पोजेटिभ आएको उनले बताए। रिपोर्ट पोजेटिभ आएपछि आइसोलेसनको आइसीयूमा भर्ना गरेर उपचार थालिएपनि वृद्धलाई बचाउन नसकिएको डा कोइरालाको भनाइ छ। उनका अनुसार वृद्धलाई ज्वरो, नियमोनिया र श्वासप्रश्वासमा समस्या थियो। कोरोनासँग लक्षण मिल्ने जटिल खालको निमोनिया देखिएपछि उपचारका क्रममा बचाउन धेरै प्रयास गरिएको उनको भनाइ छ। कोइरालाका अनुसार वृद्धमा मृगौला सम्बन्धी समस्या पनि थपिएको थियो। मृतकमा मधुमेहको पुरानै समस्या रहेको उनले बताए। शव व्यवस्थापनका लागि प्रक्रिया अघि बढाइसकिएको अस्पतालले जनाएको छ।"
करेन्ट लागेर विद्युत कर्मचारीको मृत्यु,ओखलढुंगाः ओखलढुंगामा विद्युत मर्मत गर्दा करेन्ट लागेर एकजनाको मृत्यु भएको छ । मोलुङ हाइड्रो अन्र्तगतको प्रशारण लाइनमा मर्मत गर्दा विद्युत कर्मचारीको मृत्यु भएको हो । २८ वर्षीय प्रमेश खत्रीको मृत्यु भएको जिल्ला प्रहरी कार्यालय ओखलढुंगाका डीएसपी रुपेश खड्काले जानकारी दिए । करेन्ट कसरी लाग्यो भन्ने एकिन नभएको र विद्युत कार्यालयमा बुझ्दा लाइन काटिएको जानकारी दिएको खड्काको भनाइ छ । मृतक कन्ट्रयाकका कामदार भएको बताइएको छ । घटनाबारे अनुसन्धान हुने प्रहरीले जनाएको छ।
अमेरिकामा कोरोना संक्रमणबाट मृत्यु हुनेको संख्या दुई लाख नाघ्यो,वासिङ्टन : अमेरिकामा महामारी कोरोना भाइरस (कोभिड१९) संक्रमणका कारण मृत्यु हुनेको संख्या २ लाख नाघेको छ। जोन्स हप्किन्स विश्वविद्यालयको तथ्यांकअनुसार अमेरिकामा २ लाख ७८६ कोरोना संक्रमितको ज्यान गएको हो। मंगलबार अमेरिकामा ९६९ संक्रमितको ज्यान गएसँगै मृतक संख्या २ लाख बढी पुगेको हो। यो संख्या कोरोनाबाट मृत्यु हुनेमा विश्वमै सबभन्दा बढी हो। मृतक संख्या २ लाख नाघेपछि यो अत्यन्तै अधिक विन्दु भएको जोन्स हप्किन्स विश्वविद्यालयका जनस्वास्थ्य अनुसन्धानकर्ता जेनिफर नुज्जोले बताएका छन्। यसैगरी अमेरिकामै सबभन्दा बढी संक्रमित पनि रहेका छन्। मंगलबार ३५ हजार ६९६ संक्रमित थपिएसँगै कोरोनाबाट संक्रमित हुनेको संख्या ६८ लाख ९६ हजार २१८ पुगेको छ। जसमध्ये २६ लाख ४६ हजार ९५९ निको भइसकेका छन्। गत डिसेम्बरदेखि फैलिएको कोरोनाबाट हालसम्म विश्वभर ३ करोड ५१ लाख ७ हजार ८७ संक्रमित भइसकेका छन्। जसमध्ये २ करोड १६ लाख २४ हजार बढी निको भएका छन् भने ९ लाख ६९ हजार ५७८ को ज्यान गइसकेको छ।
बर्दियामा एकैदिन कोरोनाबाट थप दुईजनाको मृत्यु,"गुलरिया : कोरोना भाइरस (कोभिड१९) संक्रमणका कारण २४ घण्टामा बर्दियाका दुईजनाको मृत्यु भएको छ । बाँकेस्थित कोहलपुर मेडिकल कलेज तथा भेरी अस्पताल नेपालगञ्जमा उपचाररत उनीहरुको कोभिड संक्रमणका कारण मृत्यु भएको हो । कोभिड संक्रमित बर्दियाको ठाकुरबाबा नगरपालिका ७ का ६४ वर्षीय पुरुष तथा बारबर्दिया नगरपालिका ३ का ३९ वर्षीय पुरुषको उपचारका क्रममा चौविस घण्टाभित्र मृत्यु भएको स्वास्थ्य कार्यालय बर्दियाका प्रमुख गोकर्ण गिरीले बताए । खोकी लागेर उपचारमा रहेका ठाकुरबाबाका पुरुषको कोहलपुर मेडिकल कलेजमा मंगलबार र ज्वरो, खोकी, श्वास फेर्न कठिन भएको बारबर्दियाका पुरुषको बुधबार भेरी अस्पताल नेपालगञ्जमा उपचारका क्रममा मृत्यु भएको हो । मृतक बारबर्दिया नगरपालिकाका पुरुष जनप्रतिनिधि हुन् । मधुवन नगरपालिका वडा नम्वर ९ का ७८ वर्षीय पुरुषको भाद्र १ गते कोहलपुर मेडीकल कलेजमा उपचारका क्रममा मृत्यु भएको थियो । बर्दियामा पीसीआर परीक्षण गराएका ११ हजार १ सय जना मध्ये ५ सय ९५ जनाको नतिजा पोजिटिभ आएको र २ सय ४६ जनाको नतिजा आउन बाँकी छ । संक्रमितमध्ये ४ सय ३८ जना निको भइसकेकाले १५६ जना उपचारमा रहेको गिरीले बताए । कोरोना महामारीको जोखिम बढ्दै गैरहेकोले हरेक व्यक्ति आफै संवेदनशिल भएर स्वास्थ्यको मापदण्ड पूरा गर्नुपर्छ । प्रमुख गिरीले भने बन्दाबन्दी खुलेपनि कोरोना सकिएको छैन । सामाजिक दुरी, मास्क तथा सेनिटाइजरको प्रयोगलाई निरन्तरता दिन उनले आग्रह गरे । बर्दिया अस्पतालमा अक्सिजन आइसकेकाले उपचार व्यवस्थापनको पूर्ण तयारी भइरहेको बताए ।"
सीमा सम्बन्धि पुस्तक परिमार्जनपछि मात्रै विद्यार्थीको हातमा,"काठमाडौं : शिक्षा मन्त्रालयले लिम्पियाधुरा, कालापानी, लिपुलेकसहितको नक्सा राखेर प्रकाशित गरेको नेपालको भूभाग र सीमासम्बन्धी स्वाध्याय सामाग्री पुस्तकलाई परिमार्जन पछि मात्रै विद्यार्थीलाई वितरण गर्न निर्देशन दिएको छ। सरकारले लिम्पियाधुरासहित नयाँ नक्सा जारी गरेपनि आधिकारिक क्षेत्रफल घोषणा नगरेपछि शिक्षा मन्त्रालय, पाठ्यक्रम विकास केन्द्रले विद्यार्थीलाई केन्द्रित गरेर सीमा सम्बन्धी पाठ्यपुस्तक निर्माण गरेको हो। केही दिन अघि यो पुस्तक शिक्षामन्त्री गिरिराजमणि पोखरेलले नै सार्वजनिक गरेका थिए। पाठ्यपुस्तकमा सरकारले घोषणा नै गरेको क्षेत्रफल, नेपाल भारत र नेपाल चीनबीच सीमानाको दुरीसमेत उल्लेख गरेपछि यो तीब्र आलोचना भएको थियो। परराष्ट्र मन्त्रालयले पुस्तकमा प्रयोग भएका शब्दहरु कूटनीतिक मर्यादा बमोजिम नभएको जनाएको छ भने भूमि व्यवस्था सहकारी तथा गरिबी निवारण मन्त्रालयले नेपालको हुनुपर्ने भूगोलको क्षेत्रफल बिग्रेको बताएको छ। उनीहरुले कार्यदेश मिचेर शिक्षा मन्त्रालयले सीमा सम्बन्धि पुस्तक प्रकाशन गरेको भन्दै असहमति जाहेर गरेका छन्। पाठ्यपुस्तकमा हाल अद्यावधिक गरिएको नक्सा अनुसार नेपालको क्षेत्रफल १ लाख ४७ हजार ६४१२८ वर्गकिलोमिटर हुने उल्लेख गरिएको छ। नेपाल भारतको सीमा रेखा १९३० किलोमिटर र नेपाली चीनको सीमा रेखा १४९७ किलोमिटर हुने उल्लेख छ। शिक्षा मन्त्रालयले कार्यदेश नै मिचेर त्रुटिगत सीमा सम्बन्धी पाठ्यपुस्तक जारी गरेको भन्दै भूमि व्यवस्था मन्त्रालयले मुख्यसचिव डालोकदर्शन रेग्मीसमक्ष राय दिएको छ। मन्त्रालयले यो पुस्तक प्रकाशित गर्नै नहुने राय मुख्यसचिवमार्फत सरकारलाई दिएको छ। मन्त्रिपरिषदको बैठकमा पाठ्यपुस्तक विषयमा कुरा उठेको एक मन्त्री जानकारी दिए। सीमा सम्बन्धि पाठ्यपुस्तक आउनु सकारात्मक भएपनि भएका त्रुटि सच्याएर विद्यार्थीलाई वितरण गराउनु पर्ने सुझाव आएको ती मन्त्रीले बताए। प्रधानमन्त्रीले केपी ओलीले पनि तत्काल यो पाठ्यपुस्तक वितरण नगर्न निर्देशन दिएको बताए। भूमि व्यवस्था मन्त्रालयका प्रवक्ता जनकराज जोशीले पुस्तक धेरै त्रुटी रहेको स्पष्ट पारे। उनका अनुसार गलत तथ्य छन्, यो शिक्षा मन्त्रालयको कार्यदेश पनि होइन, सरकारको आधिकारिक धारणाभन्दा फरक छ, गोप्य दस्तावेजसमेत पुस्तक समावेश छ। सीमा विद, कुटनीतिज्ञ, भूगोलविदहरुले पुस्तक त्रुटिपूर्ण रहेको बताउँदै सच्याउनुको विकल्प नरहेको बताउँदै आएका छन्। पुस्तकमा नेपालको पश्चिमोत्तर सीमा क्षेत्रका लिम्पियाधुरा, कालापानी, लिपुलेक लगायतका क्षेत्र नेपालको हो भनी प्रमाणित गर्ने तथ्यहरु राखिएको छ। पुस्तकमा सुगौली सन्धिअनुसार नेपालको पश्चिमोत्तर सीमाना काली नदीसहित सो भन्दा पूर्वको भाग रहेको उल्लेख गरिएको छ। पुस्तकमा सुस्ताको विषयमा उल्लेख गरिएको छ। पाठ्यविकास केन्द्रले कक्षा १ देखि १२ सम्म विद्यार्थीलाई केन्द्रित गरेर यो पुस्तक प्रकाशन गरेको जनाएको छ। यो पुस्तकमा नेपालको सिमानाको संकुचन र फैलावटको ऐतिहासिक विकास क्रम, दुई वा धेरै मुलुकसँगको सीमा निर्धारणका सैद्धान्तिक पक्ष जानकारी गराइएको छ। नेपालको चीन र भारतसँगको सीमा निर्धारण र यससम्बन्धमा देखिएका केही समस्यारु र यसैको सन्दर्भमा नेपालको पश्चिमोत्तर क्षेत्रको सीमासँग सम्बन्धित घटनाक्रम र यससँग सम्बन्धित तथ्य प्रमाण्या सम्बन्धि केही दस्तावेज, नक्सा निर्माण र प्रयोगलगायत विषय समावेश गरिएको छ। पाठ्यक्रम विकास केन्द्रले सरोकारवालासँगको छलफलबाट आएका सुझाव र पृष्ठपोषणका आधारमा सुधार र परिमार्जन गरेर अन्तिम रुपमा दिएपछि मात्रै कार्यान्वयन गर्ने जनाएको छ। केन्द्रले प्रकाशित समाग्रीहरुमा सम्बन्धित विद्वतवर्ग, सरोकारवाला, शिक्षक, अभिभावक विद्यार्थी र पाठकवर्गबाट सधै स्वस्थ्य समालोचन र तथ्यमा आधारित टिप्पणी र सुझावको स्वागत गर्ने जनाएको छ। यो पुस्तक सीमा बचाऔं अभियानका अभियान्ता तथा भूगोलविद कोमलचन्द्र बराल, त्रिभुवन विश्वविद्यालय भूगोलविद एवं कार्टोग्राफर शेरबहादुर गुरुङ र भूगोलविद् एवं पाठ्यपुस्तक लेखक सहप्राध्यापक केशवराज ढकालको कार्यादलले लेखेको हो। शिक्षामन्त्री गिरीजामणी पोखरेलले पुस्तकको सुरुवातमा नै यो पुस्तक किन जरुरी पर्योभनेर लेखेका छन्।"
संकटबाट कांग्रेसलाई जोगाउन विशेष महाधिवेशन डाक्नुपर्छ,"कोरोना संकटकै बीच कांग्रेस महाधिवेशनको तरंग सुरु भएको छ। महाधिवेशनको मुखमा विभागहरू परिपूर्ति गर्ने काम भइरहेका छन्। यसबाट वरिष्ठ नेता रामचन्द्र पौडेल रुष्ट छन्। सभापति शेरबहादुर देउवाले पार्टीलाई आफ्नो गुटको मात्र बनाइरहेको उनको गुनासो छ। निर्धारित फागुनमा महाधिवेशन हुनेमा शंका मात्र गर्दैनन् उनी, जसरी भए पनि गर्नैपर्ने अडान राख्छन्। यही सेरोफेरो, कोरोना नियन्त्रण प्रयास, सरकारका क्रियाकलापलगायत विषयमा पौडेलसँग अखण्ड भण्डारी र खगेन्द्र भण्डारीले गरेको कुराकानीको सम्पादित अंश कोरोना रोकथाम र नियन्त्रणमा सरकारको प्रयासलाई कसरी लिनुभएको छ ? कोरोना भाइरसका कारण संसार आतंकित छ। नेपालमा पनि यसले महामारीको रूप लिन सक्छ भनेर नेपाली कांग्रेसले सुरुदेखि सरकारलाई तयारीमा जुट्न निरन्तर घचघच्याउँदै आएको हो। समयमै स्वास्थ्य सामग्री, अस्पताल र क्वारेन्टाइन व्यवस्थित गर्न सरकारलाई आग्रह गरेका थियौं। सरकार गम्भीर भएन। नागरिक स्वास्थ्य सुविधाबाट वञ्चित हुनुपर्ने अवस्था आएको छ। कोरोना नियन्त्रणमा सरकार सही रूपमा अगाडि बढेको देखिएन। जसका कारण अर्थतन्त्र तहसनहस हुने अवस्थामा पुगेको छ। विदेशबाट ठूलो संख्यामा नेपाली स्वदेश आए। कांग्रेसले स्वदेश फर्किएका युवालाई गाउँमै रोजगारको व्यवस्था गर्ने कार्यक्रम ल्याउन सुझाव दियो। बजेटमार्फत त्यसलाई सम्बोधन गर्न भन्यो तर सरकारले त्यसको वास्ता गरेन। रोगबाट जोगिन घर फर्किएकाहरू भोकले मरिने हो कि भन्ने डरले फेरि रोगको पर्वाह नगरी बिदेसिन बाध्य छन्। सरकारको गैरजिम्मेवारीका कारण नै नेपाली युवा कामका लागि भारत फर्किन विवश भएका हुन्। स्वास्थ्य सामग्री खरिदमा ठूलो अनियमितता भएको छ, तर त्यसलाई ढाकछोप गर्ने काम सरकारको नेतृत्व तहबाटै भएको छ। लकडाउन किन भयो, अहिले किन खुला गरियो भन्ने विषयको जवाफ पनि सरकारसँग छैन। सरकार कोरोना नियन्त्रणमा गम्भीर रहेनछ भन्ने यसले देखाउँछ। लकडाउन र निषेधाज्ञा खुकुलो हुँदै गएको छ, तर संक्रमित संख्या दिनानुदिन बढिरहेको छ। यस्तो अवस्थामा सरकारको भूमिका कस्तो हुनुपर्छ ? नियन्त्रण प्रयास उल्टो तरिकाले भइरहेको छ। सुरुमा सरकारले हतारिएर लकडाउन गर्यो। केही समय पर्खेर लकडाउन गरेको भए आज मुलुकको अर्थतन्त्र चौपट हुने थिएन। अहिले फेरि निषेधाज्ञा लागू गरियो। कोरोना नियन्त्रण गर्ने सरकारसँग सही योजना नहुँदा नेपालमा समस्या देखिएको हो। विश्वका शक्तिशाली मुलुक पनि कोरोनाका अगाडि निरीह देखिएका छन्। यस्तो बेलामा सीमित साधनस्रोत भएको नेपालजस्तो मुलुकलाई कोरोनासँग जुध्न सजिलो थियो र ? भारत र अमेरिकाको भन्दा फरक अवस्था हो नेपालको। प्रधानमन्त्रीकै भनाइअनुसार पनि प्रकृतिकै कारण पनि रोगले हामीलाई धेरै डोमिनेट नगर्नुपर्ने हो, तर पनि हामी आक्रान्त भयौं। अझै उचित समन्वय गर्ने हो भने कोरोना नियन्त्रण सम्भव छ। तर त्यसका लागि सरकार संवेदनशील हुन जरुरी छ। कोरोना नियन्त्रण र रोकथाममा दलहरुको भूमिका हुँदैन ? कांग्रेसले आफ्ना तर्फबाट तल्लो तहका संगठनसम्म कोरोनाबारे सचेतना फैलाउन र अभावमा रहेकालाई राहत दिन केन्द्रले नै परिपत्र गरेको छ। सोहीअनुसार पार्टीको विभिन्न संगठनहरूले राहत वितरणदेखि समस्यामा परेकालाई सहयोग गर्ने काम गर्दै आएका छन्। तर समग्रमा यसको जिम्मा राज्यले लिनुपर्छ। कोरोना महामारीले कांग्रेस महाधिवेशनलाई प्रभावित गरेको हो ? अलिकति वाधा त कोरोनाले पारेको हो। मैले दुईतीन वर्षअगाडि नै महासमिति बैठकमा समय घर्किएपछि होइन समय छँदै काम गरौं भनेर महाधिवेशन कार्यतालिका बनाऔं भनेर प्रस्ताव नै गरेको थिएँ। त्यसअनुसार काम भएको भए क्रियाशील सदस्यताको काम पहिल्यै सकिन्थ्यो, तर त्यो समय यत्तिकै गुजारियो। साधारण समयमा असाधारण परिस्थिति भनेर एक वर्ष म्याद थपियो, तर अहिले आएर असाधारण स्थिति आयो। त्यसकारण पार्टी नेतृत्वले मेरो कुरा नसुन्दा साँच्चिकै असाधारण परिस्थिति उत्पन्न भयो। पार्टी समायोजन गर्न निर्देशिका बनाइयो। एक महिनामा सक्नुपर्ने समायोजन कतिपय जिल्लामा एक वर्ष पुगिसक्दा पनि बाँकी छ। यो नेतृत्वको हेलचेक्राइँ हो। क्रियाशील सदस्यताको नवीकरण र वितरण हुन सकेको छैन। यो जानाजानी अधिवेशन टार्ने नेतृत्वको नियत त होइन भन्ने प्रश्न उठेको छ। विशेष अधिवेशन बोलाएर भए पनि पार्टीलाई संकटबाट बचाउनुपर्छ भन्ने मेरो दृष्टिकोण हो। त्यसका लागि पुरानै प्रतिनिधिबाट विशेष अधिवेशन गर्नुपर्छ भन्ने प्रस्ताव हो। यो कार्यसमितिले थप्न पाउने एक वर्ष मात्रै हो। त्यसपछि समय कसले थप्ने ? त्यसकारण विशेष अधिवेशन बोलाएर पार्टीको तदर्थ समिति बनाएर यथाशीघ्र महाधिवेशनमा जानुपर्छ। अझै पनि पाँचछ महिना बाँकी छ। यो बाँकी समय के काम गरेर बिताउँछौं। अहिल्यै म्याद थप्ने कुरा नगरौं, पार्टी बचाउने काम गरौं। नत्र पार्टीको विधान संकटमा पर्न सक्छ। त्यसैले बाँकी समयको उपयोग गरेर पार्टी समायोजनका काम निर्वाचन समितिले एउटै निर्णयबाट सिध्याउन सक्छ। क्रियाशील सदस्यता दुई महिनाभित्र सकेर अधिवेशनमा जुट्न सकिन्छ। कार्यकाल पनि थप्न परेन, पार्टी पनि जोगिने भयो। कांग्रेसका जिम्मेवार नेताहरू नै फागुनमा अधिवेशन सम्भव छैन भन्न थालिसकेका छन्, तर तपाईं कसरी सम्भव देख्नुहुन्छ ? कांग्रेसको विधानले अर्को पटक म्याद थपको कल्पना नै गर्दैन। विधानको सम्मान गरौं। विधानको सम्मान गर्न सकेनौं भने विशेष अधिवेशन बोलाउनु तर्कसंगत हुन सक्छ। विशेष अधिवेशन कसले बोलाउने ? विशेष अधिवेशन पार्टीको केन्द्रीय समितिले बोलाउने हो। पार्टीले बोलाएन भने एकचौथाइ महाधिवेशन प्रतिनिधिले बोलाउन सक्छन्। विशेष अधिवेशनले पार्टीको संकट टार्छ त ? विशेष अधिवेशन पनि कामचलाउ अधिवेशन हो। यसले विधानको सम्मान गर्दै पार्टीलाई बचाउँछ। विशेष अधिवेशनले तदर्थ समिति बनाएर पार्टीको वैधानिक संकट जोगाउँछ। त्यसपछि महाधिवेशन त गर्नैपर्छ। विशेष अधिवेशन गर्नैपर्छ भन्ने मेरो माग होइन, संकटको एउटा उपाय मात्र हो। त्यो अवस्थासम्म नपुगौं, अहिलेकै प्रक्रियाबाटै महाधिवेशन गरौं। पुरानै प्रतिनिधिबाट महाधिवशेन गर्दा नयाँलाई पार्टीमा रोक्ने काम हुँदैन र ? कांग्रेस विधानमा क्रियाशील सदस्यको व्यवस्था छ। अहिले कोरोनाका कारण क्रियाशील सदस्यताकै कारण महाधिवेशन नहुने अवस्थामा पुरानै प्रतिनिधिबाट अधिवेशन गरौं भनेको हुँ। किनकि क्रियाशील सदस्यता नवीकरण गर्न समस्या छैन। उनीहरूको नवीकरण गरेर पनि महाधिवेशनमा जान सकिन्छ। तपाईंको प्रस्तावमा सबै सहमत हुने अवस्था देख्नुहुन्छ ? पार्टीलाई समयसापेक्ष गतिशील बनाउने हो भने सबै गम्भीर भएर यो प्रस्तावमा लाग्नु उचित हुन्छ। यी विकल्पमाथि पार्टी सभापतिसँग छलफल भएको छ ? सभापतिसँग कुराकानी भएको छैन। अहिले कोरोनाका कारण पनि भेटघाट भएको छैन। उहाँले एकपटक केन्द्रीय कार्यसमिति बैठक बोलाउनेबारे खबर पठाउनुभएका थियो। मैले त्यसमा सहमति जनाएको थिएँ, तर त्यही बेला महामन्त्री बिरामी हुनुभयो। अब यसबारे कार्यसमिति बैठकमा बहस हुनुपर्छ। नेतृत्व महाधिवेशन गर्न किन अनिच्छुक होला ? सभापतिज्यूको बानी नै त्यस्तै हो। नेविसंघको सभापति हुँदा पनि दस वर्षसम्म अधिवेशन गराउनुभएन। महाधिवेशन समयमै गर्नुपर्छ भनेर मैले प्रस्ताव गर्दा उहाँले साढे पाँच वर्षमा हुन्छ भन्नुभएको थियो। समयमा भएन भने त्यसले आउँदो आमनिर्वाचनलाई पनि प्रभाव पार्छ। त्यस्तो अवस्थामा पार्टीले निर्वाचनको सामना कसरी गर्न सक्छ ? समयले च्यापिसकेको छ। राष्ट्रिय निर्वाचनले हामीलाई अँठ्याइसकेको छ। यस्तो अवस्थामा कांग्रेस एक ढिक्का भएर महाधिवेशनमा केन्द्रित भएन भने त्यसले पार्टीलाई अप्ठेरो पार्छ। सबै हिसाबले पार्टी वैधानिक संकटमा फस्ने अवस्था आउन नदिन सभापति गम्भीर बन्न जरुरी छ। पार्टीलाई नयाँ जीवन दिनुपर्छ भन्ने विषयमा आलटाल गर्ने हो भने पार्टीको भविष्य के होला ? भावी पुस्तालाई कांग्रेसको नाममा राजनीति गर्ने मैदान बनाउन पनि हामीले विधानअनुसार पार्टीलाई गतिशील बनाउनुपर्छ। त्यसका लागि समयमै महाधिवेशन गरौं भन्ने मेरो दृष्टिकोण हो। फागुनमा महाधिवेशन हुन सकेन भने ६ महिना थप्न मिल्ने सुविधा संविधानले दिएकै छ नि होइन र ? भदौमा पनि अधिवेशन भएन भने के हुन्छ ? भदौसम्मै यस्तै अवस्था आयो भने के गर्ने ? पार्टी विधानले यो फागुनसम्म मात्रै अधिकार दिएको छ। अर्काे वर्षको भदौलाई हेरेर अगाडि बढ्यौं र त्यो बेला अधिवेशन हुन सकेन भने पार्टीको वैधानिकता के हुन्छ ? त्यसपछि अहिलेकै समितिलाई निरन्तरता दिऊँ भन्ने ? महाधिवेशन भनेपछि स्वाभाविक रूपमा नेतृत्वको विषय आइहाल्छ। तपाईं सभापति पदको प्रतिस्पर्धामा हो कि होइन ? तोकिएको समयमा महाधिवेशनको परिस्थिति निर्माण मेरो पहिलो सर्त हो। त्यसका लागि क्रियाशील सदस्यता टुंगो लगाऔं। त्यसको एक महिनामै स्थानीय अधिवेशन, क्षेत्रीय, जिल्ला हुँदै प्रदेश अधिवेशन गर्न सकिन्छ। पहिला महाधिवेशनको सुनिश्चितता गरौं। अनि त्यसपछि कोको उम्मेदवार बन्ने भन्नेबारे छलफल गरौंला। वडा अधिवेशन सुरु भइसकेपछि मात्र नेतृत्वको विषयमा छलफल गर्ने हो। सभापतिका प्रत्यासी भनिएका जति सबैले उम्मेदवारी घोषणा गरिसके नि ? साथीहरूलाई म हुन पाए हुन्थ्यो भन्ने लाग्नु स्वाभाविक हो। आआफ्नो चाहना व्यक्त गर्नुभएको हो तर को उम्मेदवार बन्ने भन्ने विषयको टुंगो लगाउन छलफल हुन बाँकी नै छ। कांग्रेसमा नेतृत्व हस्तान्तरण, पुस्तान्तरण कि रूपान्तरण भन्ने बहस सुरु भइसकेको छ, यसमा तपाईंको दृष्टिकोण के हो ? यो बहस अराजनीतिक हो भन्ने मेरो पहिलादेखिकै ठहर छ। यो राजनीतिक कुरा हुँदै होइन। नेतृत्वको कुन बेला कतिखेर आवश्यकता पर्छ र कुन मान्छे आवश्यक पर्छ भन्ने परिस्थितिले निर्धारण गर्छ। पार्टीका कार्यकर्ता र मतदाताको चाहनाको औचित्यका आधारमा नेतृत्व चयन हुने हो। विचार र ल्याकत कस्तो, कति उमेर भएको मान्छे समयसापेक्ष उचित हुन्छ भन्ने विषयको छनोट गर्ने काम कार्यकर्ताको हो। कांग्रेसभित्र र बाहिर एकथरीले सभापति देउवा र वरिष्ठ नेता पौडेलले राजनीतिबाट अवकाश लिनुपर्छ भनेर चर्चा गरेको सुनिन्छ, अवकाश लिने समय आयो भनेर सोच्नुभएको छैन ? त्यो कसैकसैको शुभेच्छा हुन सक्छ। सकारात्मक तरिकाले पनि उनीहरूले चर्चा गरेका हुन सक्छन्। पार्टीको आवश्यकताका आधारमा नेतृत्वको निर्धारण हुन्छ। दुनियाँमा वृद्ध मान्छेले मुलुकको नेतृत्व गरेका उदाहरण धेरै छन्। त्यो सबै तत्कालीन परिस्थितिले निर्धारण गर्ने विषय हो। मैले अहिले पार्टीको अवस्था सोचिरहेको छु। मुलुकको ठूलो पार्टी एकचौथाइ मत ल्याउन नसक्ने अवस्थामा कसरी पुग्यो (?), यसबाट पार्टीलाई पार लगाएर कसरी मूलधारको पहिलो शक्ति बनाउने भन्नेबारेमा चिन्तन गरिरहेको छु। पार्टीलाई संकटबाट मुक्त गराउन केकस्तो योगदान गर्न सक्छु भन्ने विषयमा सोचिरहेको छु। हाम्रो पार्टीले कोसँग प्रतिस्पर्धा गरिरहेको छ ? त्योसँग प्रतिस्पर्धा गर्न हाम्रो पार्टीले कस्तो रणनीति लिने ? यी सबै परिस्थितिको पृष्ठभूमिमा कसलाई अगाडि सार्दा पार्टी बलियो हुन्छ, उसैलाई नेतृत्वका रूपमा अगाडि बढाउनुपर्छ भन्ने मेरो मान्यता हो। कांग्रेस यो अवस्थामा पुग्नुको कारण के होला ? दुई तीनवटा कारण छन्। वैचारिक आधारमा सशक्त हुन नसक्नुमा नेतृत्वको ठूलो कमजोरी छ। संसद्मा विपक्षी दलको अगाडिको बेन्चलाई हेर्नुस्। राष्ट्रिय मुद्दामा अग्रभागमा बसेका साथीहरूको भूमिका देखिरहनुभएको छ। पृष्ठभागमा बसेका केही साथीहरू बोल्नुभएको छ। तर उनीहरूले मात्रै बोलेर प्रभावकारी नहुँदो रहेछ। आज कांग्रेस प्रतिपक्षी दलका रूपमा कमजोर बन्यो भनेर देशदुनियाँले भनिरहेको छ। म पनि कुनै बेला दलको नेता थिएँ, अग्रभागमै बसेको थिएँ। म दलको नेता हुँदा प्रचण्ड बहुमत ल्याएर आएका प्रचण्डलाई राजीनामा दिन बाध्य पारेको होइन ? विपक्षी दलको नेताको कुर्सीमा बसेर त्यो सम्भव भएको होइन र ? हिजो ठूलो दललाई र्याखर्याख्ती गर्न सक्ने पार्टी आज किन कमजोर देखियो ? त्यसैले पार्टी नेतृत्वको ठूलो भूमिका हुन्छ भनिएको हो। पार्टी नेतृत्व भित्र बलियो हुने तर बाहिर कमजोर हुने अवस्था देखिएको छ। यो पार्टीको भविष्य र लोकतन्त्रका लागि राम्रो होइन। अर्काे सैद्धान्तिक पक्ष छ। २०१५ सालमा कांग्रेसले जुन वर्गलाई सम्बोधन गरेर दुईतिहाइ मत ल्याएको थियो, त्यो वर्गलाई हामीले बिर्सियौं। प्रजातान्त्रिक समाजवादलाई आत्मसात गरेर देश निर्माणको नीति बनाऔं तर त्यसअनुसार भएन। हामीले उठाएका एजेन्डा बोकेर कम्युनिस्टले हामीमाथि शासन गरिरहेका छन्। हाम्रो एजेन्डा हामीसँगै राखेर मुलुकका समस्या हल गर्न र जनतालाई समाधान दिन प्रजातान्त्रिक समाजवादकै बाटो अँगाल्नुपर्छ। तिनै दलित, गरिब, जनजाति, किसान र मजदुरलाई सम्बोधन गर्ने कार्यनीति हुनुपर्छ। त्यसमा हामी कहाँ चुक्यौं, त्यसको समीक्षा गरौं भन्ने मेरो मान्यता हो। तपाईंले भनेका यी विषय सम्बोधन गर्न पनि आफ्नो नेतृत्व आवश्यक ठान्नुभएको हो ? यो पार्टीका आम नेताकार्यकर्ताले महसुस गर्नुपर्छ। भोलि महाधिवेशन प्रतिनिधिले सोच्नुपर्छ पार्टीको नेतृत्व कस्तो हुनुपर्छ भनेर। २० तपाईंकै समूहमा रहेका नेताहरूबीच अनौपचारिक कुराकानी भइरहेको छैन र ? माथिल्लो नेतृत्व तहमा रहेका हाम्रा साथीहरूले पनि यो सोच्नुपर्छ हामीले पार्टी र देशलाई कस्तो नेतृत्व दिने हो। तर तपाईंको समूहका नेताहरू एजेन्डाभन्दा पनि देउवालाई हराउनसक्ने उम्मेदवारका रूपमा आफूलाई प्रस्तुत गरिरहेका छन्। व्यक्तिकेन्द्रित बढी भयो भन्ने लाग्दैन ? म साथीहरूलाई भन्ने गर्छु मै हुँ उम्मेदवार भनेर प्रचार नगरौं। हामीमध्ये को उपयुक्त हुन्छ त्यतिबेलै तय गरौंला। कसको आवश्यकता कहाँ हुन्छ भन्ने मिलनविन्दुमा बसेर टुंग्याउँला। महाधिवेशनका बेला हामी आकांक्षीका बीचमा नेतृत्व व्यवस्थापनको टुंगो लाग्छ। हामीले म्यानेज गर्न सकेनौं भने कार्यकर्ताले म्यानेज गर्छन्। कांग्रेसमा अहिले देखिएका गुटहरूमा महाधिवेशनसम्म बदलाब आउने संकेत देख्नुहुन्छ ? त्यो अहिल्यै भन्न सकिन्न। जब महाधिवेशनको बेला आउँछ त्यतिबेला थाहा होला। अहिले त सबैजना उम्मेदवार बन्छु भनिरहेका छन्। सभापति समूहका विमलेन्द्र र गोपालमानजी पनि सभापतिको उम्मेदवार भनिरहनुभएको छ। अन्तिमसम्म कोको रहने र को हुने भन्न सकिन्न। पछिल्लो समय कांग्रेसभित्र र बाहिर उपसभापति निधिको उम्मेदवारीको चर्चा देखिन्छ नि ? उहाँ सभापतिसँग निकट भएर काम गर्दै आउनुभएको छ। अहिले शेरबहादुरबाट आफू पृथक् हुने र आफैं सभापति लड्ने कुरा जसरी गरिरहनुभएको छ, विधानविपरीतका निर्णयको भारी बोकेरै आउने हो वा त्यसबाट अलग हुने हो भन्ने अझै छुट्टिएको छैन। कांग्रेस कमजोर हुनुको प्रमुख कारण गुटउपगुटको राजनीति हो भन्छन् नि ? यसले पनि काम गरेको छ। एउटा गुटलाई समातेर सभापति चुनाव जिते पनि सबैको हुनुपर्छ। तर हाम्रो सभापतिले आफ्ना गुटबाहेकका लागि देख्न छाड्नुभयो। मैले त्यतिबेला नै भनेको थिएँ, मूल्यांकनका आधारमा व्यवहार गर्नुस्, म तपाईंलाई अन्तिमसम्म सहयोग गर्छु। तर उहाँले त्यस्तो नगर्दा साथीहरू अन्यायमा परे। तिनै अन्यायमा परेका साथीहरूको आवाज मैले उठाएको हुँ। पार्टीमा लामो त्याग, बलिदान र संघर्ष भएका साथीहरूलाई अवसरबाट वञ्चित गर्ने काम ठीक भएन भन्ने मेरो धारणा हो। सबै दोष सभापतिलाई मात्रै दिन मिल्छ ? पार्टी बलियो बनाउन तपाईंहरूको भूमिका केही हुँदैन ? पार्टीमा विधिविधानअनुसार तेह्रौं महाधिवेशनले नेतृत्व चुन्यो। चौधौं महाधिवेशन आएकै छैन। तँ छोड्, म बस्छु भन्ने कुरा पनि भएन। जहाँसम्म हाम्रो भूमिकाको कुरा गर्नुभयो, हाम्रो तर्फबाट भरपूर सहयोग हुँदै आएको छ। पार्टीका तर्फबाट मेरै नेतृत्वमा प्रधानमन्त्रीलाई भेटेर कोरोना नियन्त्रणका लागि लिखित सुझाव दियौं। बेलाबेलामा भ्रष्टाचार र अनियमिताका बारेमा पनि बोल्दै आएका छौं। देश लुटिइरहने, जनता मरिरहने अनि कांग्रेस नेतृत्व चुप लागेर बस्ने ? रेल्वे ठेक्कामा मैले बोलेको छु। प्रतिपक्ष दलका रूपमा होस् या व्यक्तिगत, म निरन्तर बोल्दै आएको छु। मेरो तर्फबाट सभापतिलाई असहयोग गर्ने काम कहींबाट पनि भएको छैन। हामीले सहयोग गर्दागर्दै पनि पार्टी किन गतिहीन भयो भन्ने प्रश्न नेतृत्वलाई सोध्ने हो। सभापतिको गुनासो मलाई सुरुदेखि नै असफल बनाउन लागियो भन्ने छ त ? असफल बनाउन कोसिस कहिल्यै गरिएन। पार्टीको विधानअनुसार चलौं भन्दा असफल बनाउन सहयोग गरियो भन्ने ? तेह्रौं महाधिवेशनलगत्तै हुनुपर्ने विभाग गठनको काम चौधौं महाधिवेशनका मुखमा आएर गर्ने र त्यसको विरोध हुँदा असहयोग भयो भन्न मिल्छ ? त्यतिबेलै योग्य व्यक्तिलाई विभागको जिम्मेवारी दिएर अघि बढौं भन्दा तयार नहुने, विधानतः कामचलाउ भइसकेपछि विभाग गठन गर्ने कुरा कसरी स्वीकार्य हुन सक्छ ? अधिवेशनको तयारीमा जुट्नुपर्ने बेला त्यो नगर्ने, कुनकुन जिल्लामा समायोजन बाँकी छ, त्यतातर्फ चासो नदिने, विभागमा मान्छे भर्ती गर्न दौडधुप गर्ने ? सभापतिबाट विधानविपरीत भएका निर्णयप्रति मात्र मेरो असहमति हो। म विभाग गठन प्रक्रिया खारेज हुनपर्छ भन्ने पक्षमा हुँ। नाम दिनुस् भन्दा नदिने, सहमतिका लागि निरन्तर पहल गर्दा पनि सहमतिमा नआउने। अहिले आएर विधानका कुरा गर्नुको अर्थ छैन भन्छन् नि सभापति पक्षधर ? हामीले उतिबेलै क्षमतावान् व्यक्तिलाई उपयुक्त पद दिनुस् भनेकै हो। कुन व्यक्ति कुन विभागका लागि उपयुक्त छ, कसले काम गर्न सक्छ। त्यो हेरेर जिम्मेवारी तय गरौं भन्दा सभापतिले मान्नु भएन। लम्ब्याउँदै जाने अनि अन्तिममा विभाग गठन गर्ने कुरालाई स्वीकार गर्न सकिन्न। हामी नभएका बेला बहुमतबाट २८ विभाग बढाएर ४७ पुर्याउनुभयो। सभापति देउवा पार्टीभित्र आफू कसरी बलियो हुने भन्नेमा मात्रै केन्द्रित छन्। दुई वर्षअघि सम्पन्न महाधिवेशनमा तपाईं र सभापतिबीच डिप लभ परेको छ भनेर भन्नुभयो, त्यो लभ किन लामो समय टिक्न सकेन ? मैले त्यतिबेलै भनेको थिएँएजेन्डामा कुरा मिल्यो भने एकता हुन्छ नत्र समस्या आउँछ। हामीबीच एकखालको इमोसनल एट्याचमेन्ट त छ लामो संघर्ष, दुःख सँगसँगै गरेको मित्रका रूपमा। एजेन्डामा विवादभन्दा सहमति गरौं भन्ने मेरो धारणा थियो। महाधिवेशन प्रतिनिधि सबै तलबाटै चुनिएर आउने र समानुपातिकमा नदोहोर्याउने। कुरा मिलिसकेपछि हामी सँगै भयौं। तर केन्द्रीय समितिमा त्यो समझदारीलाई उल्ट्याइयो। त्यहींबाट सम्बन्धमा धाँजा फाट्यो र विवाद आयो। भागबन्डा मिलेसम्म विधिविधान केही नचाहिने, नमिल्दा मात्रै विधानका कुरा उठाउने गरेको आरोप तपाईंमाथि छ नि ? भागबन्डा मात्रै चाहिने भएको भए सभापतिले कति विभाग चाहिन्छ, तपाईंका लागि छुट्ट्याउँछु भन्नुभएको थियो नि। तर मैले भागबन्डाको होइन विधानका कुरा उठाएको हुँ भनिरहेको छु। सरकारको अढाइ वर्षको कार्यकाललाई कसरी मूल्यांकन गर्नुहुन्छ ? नारा दिन सक्ने, हल्ला मच्चाउने तर समाधान दिन नसक्ने दुनियाँका कम्युनिस्टको साझा चरित्र हो। हिजो जनताका बीचमा जसरी सपनाको भ्रम फैलाइयो आज त्यसमा सरकारले काम गर्न सकेको छैन। जनताका आशा निराशामा परिणत भएका छन्। समृद्धिको नभई मुलुक विसंगतिको यात्रातिर बढेको छ। कम्युनिस्टबाट देश बन्दैन भन्नेमा जनता विश्वस्त भइसकेका छन्। कांग्रेस नै जनताको भरोसाको पार्टी हो भनेर हामीले विश्वास दिलाउनुपर्छ। सरकार कूटनीतिक रूपमा कत्तिको सफल देख्नुहुन्छ ? हाम्रो भूराजनीतिक अवस्थिति र बाध्यतालाई ख्याल नगरेर जथाभावी बोल्ने, अनावश्यक क्रियाप्रतिक्रिया जनाउने काम प्रधानमन्त्रीबाटै हुँदा आज परराष्ट्र नीति असन्तुलित बनेको छ। मित्रराष्ट्रहरूसँग जुन खालको सम्बन्ध राख्न सक्नुपर्थ्यो, यो काम सरकारले गर्न सकेन। भारत र चीन हाम्रा नजिकका महान् मित्र हुन्। उनीहरूबीच मैत्रीभाव राख्नुपर्छ। हामीले यो पनि बिर्सिनुहुन्न कि रोटीबेटीको सम्बन्ध भएको भारतसँगको विशेषतालाई पनि बुझ्नुपर्छ। चीन पनि असल मित्र हो। सबै मित्रराष्ट्रसँग असल मित्रता कायम गर्दै सहयोग लिन सक्नुपर्छ। तर सरकार यसैमा चुकेको देखिन्छ। स्वाभिमान र भौगोलिक अखण्डतामा अडान लिनु जायज हो। तर यसको मतलब यो होइन कि छिमेकीसँगको सम्बन्ध विषाक्त बनाऔं। कूटनीतिक पहलबाटै छिमेकीसँगको सम्बन्ध सुमधुर बनाउने हो। कांग्रेस महाधिवेशन फागुनमा असम्भव कांग्रेसमा ब्युँतिँदै हिन्दूराष्ट्रको मुद्दा कांग्रेसमा विकल्पको खोजी : महामारीमा कसरी महाधिवेशन ? अधिवेशन नगर्ने भए पार्टीलाई संकटबाट जोगाउन विशेष महाधिवेशन बोलाऔं : पौडेल असोज १९ गते कांग्रेसको केन्द्रीय कार्यसमिति बैठक बस्ने"
"पर्वतको सहस्रधारामा पहिरो, मध्यपहाडी लोकमार्ग अवरुद्ध","कुश्मा : मंगलबार साँझदेखि लगातार परेको वर्षाका कारण पहिरो जाँदा मध्यपहाडी लोकमार्गको पर्वतबागलुङ सडकखण्ड अवरुद्ध बनेको छ। पर्वतको कुस्मा नगरपालिका १ सहस्रधारामा निरन्तर पहिरो झरेका कारण गएरातिदेखिनै सडक अवरुद्ध बनेको हो। दुई सातादेखि उक्त स्थानमा निरन्तर पहिरो झरिरहेकाले सामान्य वर्षा हुने बित्तिकै पनि पटकपटक सडक अवरुद्ध हुने गरेको छ। मंगलबार साँझदेखि यस क्षेत्रमा ठुलो वर्षा भइरहेको छ। वर्षा नरोकिँदा अवरुद्ध सडक खुलाउन समस्या भएको जिल्ला ट्राफिक प्रहरी कार्यालय पर्वतका प्रमुख कृष्ण खड्काले जानकारी दिए। बाटो सुचारु गर्नका लागि स्काभेटर बोलाइएको वर्षा रोकिएमा दिउँसो सम्ममा सुचारु हुने उनले जानकारी दिए। सडक अवरुद्ध हुँदा साविक धौलागिरिका बागलुङ, म्याग्दी र मुस्ताङका लागि आएका सवारी साधनहरु नयाँपुलमा अलपत्र बनेका छन् भने ती जिल्लाबाट पोखरा, काठमाण्डौका लागि छुटेका सवारीसाधनहरु रातिदेखिनै मालढुंगामा अलपत्र बनेका छन्। अघिल्लो साताको आइतबारदेखि सो ठाउँमा निरन्तर पहिरो झरिरहेको छ।"
नियुक्ति अब पार्टीको तजबिजमा,"काठमाडौं : सत्तारूढ नेकपाको सचिवालय बैठक संवैधानिक एवं राजनीतिक नियुक्ति पार्टी निर्णयका आधारमा गर्ने निचोडमा पुगेको छ। मंगलबारको बैठकमा त्यसका लागि पार्टीले रोस्टर (सूची) तयार पार्ने निर्णय गरेको छ। त्यस्तो सूची सचिवालय सदस्यलाई बुझाउने, छलफल गर्ने र निर्णय गर्ने पनि टुंगो लागेको छ। नियुक्ति गर्नुपर्ने सूची, आवश्यक योग्यता, र उपयुक्त व्यक्तिको सूची महासचिवले बनाई वितरण गरिने भएको छ। यसअघि प्रधानमन्त्री केपी शर्मा ओलीले केही नियुक्तिमा अर्का अध्यक्ष पुष्पकमल दाहालसँग परामर्शमा गरे पनि समग्रमा आफ्नै तजबिजीका आधारमा निर्णय लिँदै आएका थिए। हाल १३ संवैधानिक निकायमा ४० पद रिक्त छन्। राजनीतिक नियुक्तिका पनि थुप्रै पद खाली छन्। संवैधानिक नियुक्तिको प्रक्रियालाई अब विलम्ब नगर्ने समझदारी पनि बनेको एक सदस्यले बताए। त्यसका लागि प्रधानमन्त्री ओलीलाई प्रमुख प्रतिपक्ष दल नेपाली कांग्रेससहितसँग छलफल गरेर तत्काल अगाडि बढ्न पार्टीले अनुरोध गरेको जानकारी प्रवक्ता नारायणकाजी श्रेष्ठले दिए। छिट्टै संवैधानिक परिषद्को बैठक राखेर आवश्यक निर्णय लिन प्रधानमन्त्रीलाई अनुरोध गर्ने निर्णय भएको छ, प्रवक्ता श्रेष्ठले भने। संवैधानिक नियुक्तिका लागि कानुनले तोकेअनुसारको मापदण्डकै आधारमा नियुक्तिको प्रक्रिया अगाडि बढ्ने उनको भनाइ छ। तत्कालीन एमाले र माओवादी केन्द्रबीच एकता भई नेकपा बनेको २७ महिना बितिसक्दासमेत एकताको काम पूरा हुन सकेको छैन। त्यसलाई पूरा गर्न १० दिनभित्र ठोस प्रस्ताव तयार पार्ने जिम्मा सचिवालयले दुई अध्यक्ष र महासचिवलाई दिएको श्रेष्ठले बताए। कति खर्च गर्दैछ नेकपाले केन्द्रिय सदस्यको जीवन निर्वाह भत्ताका लागि ? नेकपा बैठक : १० दिनमा ठोस प्रस्ताव ल्याउन अध्यक्षद्वय र महासचिवलाई जिम्मा"
कुनकुन प्रदेशमा आज भारी वर्षाको सम्भावना ?,"काठमाडौं : हाल देशभर सामान्यदेखि पूर्ण बदली रही धेरै स्थानहरुमा मध्यम वर्षा भइरहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल भारतको छत्तिसगढको उत्तरी क्षेत्रमा न्युन चापीय क्षेत्र रहेको छ। साथै यो न्युन चापिय क्षेत्र पश्चिमउत्तरपश्चिम सर्दैछ। बुधबार दिउँसो देशभर सामान्यदेखि पुर्णतया बदली रही देशका घेरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। सबै प्रदेशका थोरैथोरै स्थानमा भारी वर्षाको सम्भावना रहेको छ भने प्रदेश नं १, प्रदेश नं २, बाग्मती प्रदेश, गण्डकी प्रदेश र प्रदेश नं ५ का १२ स्थानहरुमा धेरै भारी वर्षाको समेत सम्भावना रहेको महाशाखाले जनाएको छ। राती देशभर सामान्यदेखि पुर्णतया बदली रही धेरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। सबै प्रदेशका थोरैथोरै स्थानमा भारी वर्षाको सम्भावना रहेको छ भने प्रदेश नं १, बाग्मती प्रदेश, गण्डकी प्रदेश, प्रदेश नं ५ र कर्णाली प्रदेशका १२ स्थानहरुमा धेरै भारी वर्षाको समेत सम्भावना रहेको महाशाखाले जनाएको छ। पानीको सतह सतर्कताको चिह्नभन्दा तलै हुने भए पनि सामान्यावस्थाबाट एक्कासि बढ्ने सम्भावना रहेकाले सम्भावित क्षतिबाट जोगिन असोज ११ गतेसम्म नदी तटीय क्षेत्रका क्रियाकलाप नगर्न वा गर्नुपरेमा उच्च सतर्कतासाथ गर्न बाढी पूर्वानुमान महाशाखाले अनुरोध गरेको छ। मनसुन पुनः सक्रिय, पाँच दिन देशभर वर्षा हुने"
सीमा नमिचेको चीनको दाबीपछि फर्कियो सिडिओसहितको निरीक्षण टोली,"अर्जुन बोहराहुम्ला : हुम्लाको नाम्खा गाउँपालिका लिमी लाप्चास्थित नेपाली भूभागमा भवन नबनाएको चीनले दाबी गरेको छ। प्रमुख जिल्ला अधिकारी चिरञ्जीवी गिरीसहितको टोली उक्त इलाकाको अनुगमनमा गएको थियो। भवन बनाए नजिक पुगेको टोलीलाई चिनियाँ सैनिकले माइकिङ गर्दै फर्किएर आफ्नै सीमामा जान अनुरोध गरेको थियो। चिनियाँ पक्षले सीमा नमिचेको माइकबाटै दाबीसमेत गरेको थियो। चिनियाँ पक्षसँग टाढैबाट माइकबाट वार्ता भयो, लाप्चा पुगेर सिमकोट फर्केका नाम्खा गाउँपालिकाका अध्यक्ष विष्णुबहादुर लामाले भने, चिनियाँ पक्षले आफ्नो जमिन ललुङसम्म रहेको र आफ्नै भूभागमा घर बनाएको जिकिर गर्यो। प्रमुख जिल्ला अधिकारी, तीनवटै सुरक्षा निकाय र गाउँपालिका अध्यक्षसहितको टोली अनुगमनमा गएको थियो। नेपालले अहिलेसम्म आफ्नो सिमाना र भूभाग कतिसम्म हो भन्ने यकिन नगरेकै कारण मिचिएको नेपाली जमिनबारे केही भन्न सक्ने अवस्था नहरेको हो, लामाले भने। उनले लाप्चाको हराएको भनिएको ११ नम्बर पिलरबारे दुवै देशले खोजी गर्नुपर्ने बताए। चिनियाँले भवन बनाएको क्षेत्र नेपालकै रहेको स्थानीय बासिन्दाले बताउँदै आएका छन्। त्यहाँ पिलर कसरी हरायो, पत्ता लागेको छैन। २०६६ सालमा लिमीलाप्चा सडक निर्माण गर्दा नेपाली भूभाग भनेर आफू सो स्थानमा पाल हालेर बसेको स्मरण गर्दै अध्यक्ष लामाले अब राज्यले पिलर खोज्ने काम गर्नुपर्ने बताए। अहिले चीनले बनाएको भवन पहिले लिमीवासीको खर्क भएको उक्त क्षेत्रका वडाध्यक्ष पाल्जोर तामाङले बताए। नेपालतिर चीनका भवन नेपालतिर चीनले भवन बनाएपछि अनुगमन गर्न सुरक्षा निकायको टोली लिमी लाग्यो"
कोभिड संक्रमणको अवधि,"विषाणुको विनाशक साबुन भएकाले हात धुने र सकभर मुख, नाक र आँखामा नछुने गर्नु संक्रमणबाट बच्ने प्रभावकारी वैज्ञानिक उपाय हो। कोरोना संक्रमण नियन्त्रणका लागि संसारमा अपनाइएका अनेक उपाय प्रायः प्रभावहीन भइसकेका छन्। कतिपय राष्ट्रमा यो महामारी नियन्त्रित रूपमा देखिए पनि त्यो अस्थायी हो। संसारमा प्रतिदिन तीन लाखको हाराहारीमा संक्रमण भइरहेछ। संसारका प्रत्येक कुनाकाप्चामा यो नियन्त्रित नभएसम्म यसलाई नियन्त्रित भन्न मिल्दैन। विश्वको अर्थतन्त्र खुम्चिएको तथ्य प्रकाशित भइसकेको छ। भोकमरी र गरिबीले नेपालकै कतिपय मजदुर भारततर्फ फर्किएका छन्। यो महामारीबाट उन्मुक्तिका लागि एउटा विकल्प खोपको विकास र अर्को विकल्प सामूहिक रोगप्रतिरोधक क्षमता (हर्ड इम्युनिटी) हो। खोपको विकास र सामूहिक प्रतिरोधक सीमा (हर्ड इम्युनिटी थ्रेसहोल्ड) कायम भएपछि पनि यो विषाणुको कहर जारी रहने केही निराशावादी तथ्य हालै वैज्ञानिक ग्रन्थमा प्रकाशित भएका छन्। कोभिडको खोपको विकास द्रूत गतिमा भइरहेको छ। करिब एक सयवटा खोप निर्माणाधीन छन्। कम्तीमा तीनवटा खोप परीक्षणको अन्तिम चरणमा छन्। तिनको परीक्षण सफल भयो भने सन् २०२१ को प्रथम चरणमा तिनको व्यावसायिक उत्पादन हुनेछ। संसारको नजर अहिले त्यसैमा छ। त्यो अहिलेको संकटमोचनका लागि एउटा कोसेढुंगा साबित हुन सक्छ। तर पनि ती खोपहरूको प्रभावकारिता र तिनले स्थापित गर्ने रोगप्रतिरोधको आयुमा धेरै कुरा निर्भर गर्छ। खोपको विकास नहुञ्जेल विश्वले सावधानीका लागि लकडाउनमा भर पर्नुपरेको छ। कतिपय जनसंख्याका धनी मुलुकहरूले खोपको आगमनसम्म लकडाउन गरेर अर्थतन्त्रको विनाशसम्म पर्खिन नसक्ने जनाइसकेका छन्। भारत र नेपाल यसका उदाहरण हुन्। यसले संक्रमण बढ्ने छ। बेलायतलगायत अन्य युरोपेली मुलुकमा लकडाउन खुकुलो पारिएसँगै संक्रमण पुनः बढ्दो छ। अमेरिका र ब्राजिलजस्ता ठूला मुलुकका नेताले लकडाउन गर्नैनपर्ने तर्क राखेका थिए। यसको अर्थ हो सामूहिक प्रतिरोधक सीमाको प्रतिक्षा। के हो सामूहिक प्रतिरोधक सीमा ? रोगजनक (प्याथोजन) ले शरीरमा प्रवेश गरेपछि प्राणीको शरीरको रोगप्रतिरोधक प्रणालीले त्यस रोगको प्रतिरक्षा गर्न रोगप्रतिरोधक शक्ति (एन्टिबडिज) को निर्माण गर्छ। रोगी निको भएमा रोगीले विकास गरेको रोगप्रतिरोधक शक्ति उसको शरीरमा कायम रहन्छ र ऊ रोग प्रतिरक्षितको श्रेणीमा गनिन्छ। कुनै समुदायमा रोग प्रतिरक्षितको संख्यामा पर्याप्त वृद्धि भएमा रोग ग्रहणशील (ससेप्टिबल) को संख्यामा ह्रास आउँछ र त्यसले संक्रमणलाई स्वतः निस्तेज गर्छ। यो संख्यालाई सामूहिक प्रतिरोधक सीमा भनिन्छ। प्रत्येक संक्रामक रोगका लागि यो सीमा फरक हुन्छ। संक्रामक रोगको प्रसारको आकलन गर्न महामारी वैज्ञानिकहरूले मूल प्रजनन संख्या नामक एउटा मानक उपयोग गर्छन्। कोभिड महामारीको यो मानक दुईदेखि तीनका बीचमा पर्ने अनुमान गरिएको छ। त्यसका आधारमा कोभिडको समूह प्रतिरोधक सीमा करिब ६० देखि ७० प्रतिशत हुन आउँछ। अर्थात् करिब ६० देखि ७० प्रतिशत मानिसले कोभिडको रोगप्रतिरोधक शक्ति निर्माण गरिसकेको अवस्थामा यो महामारीको प्रसार अनियन्त्रित हुँदैन। विश्व स्वास्थ्य संगठनले अहिले संसारमा १० प्रतिशतभन्दा कम मानिस प्रतिरक्षित भएको अनुमान गरेको छ। खोपको उद्देश्य पनि प्रतिरक्षितको संख्या वृद्धि गरेर महामारी नियन्त्रण गर्ने हो। कोभिडका लागि भने खोप नभएकाले एकपटक संक्रमित भएर निको हुनु नै प्रतिरक्षित हुने एकमात्र उपाय हो। क्लिनिकल इन्फेक्सियस डिजिजेज नामक एउटा वैज्ञानिक पत्रिकाले सामूहिक प्रतिरक्षित सीमा प्राप्त गरिसकेपछि वा खोपको विकास भइसकेपछि पनि कोभिडको प्रसार जारी रहन सक्ने निष्कर्षसहितको एउटा प्रकाशन गरेको छ। यो पत्रिकाले पहिलो संक्रमणभन्दा दोस्रो संक्रमणको विषाणु फरक रहेको, पहिलो संक्रमण लक्षणात्मक (सिम्प्टोमेटिक) भएको, दोस्रो अलक्षणात्मक (एसिम्प्टोमेटिक) भएको र ती दुई संक्रमणको बीचको दूरी १४२ दिन भएको तथ्य प्रकाशित गरेको छ। पहिलो संक्रमणको तीनदेखि चार महिनामा कोभिडको पुनः संक्रमण भएका अन्य घटना पनि पुष्टि भइसकेका छन्। यद्यपि यस्ता पुनः संक्रमितको संख्या धेरै छैनन् तर पुनः संक्रमणले एउटा चिन्ता थपिदिएको छ। यो विषाणु एक किसिमले नयाँ हो। एकपटक रोग ग्रहण गरेपश्चात् प्राप्त गरेको रोगप्रतिरोधक शक्तिको प्रभावकारिता कहिलेसम्म रहन्छ भन्नेमा महामारी वैज्ञानिकहरूको एकमत छैन। रोगप्रतिरोधक शक्तिको क्षीण हुने माथिको तथ्यले पुष्टि गरेको छ। यो क्षीण हुने कतिपय अन्य अनुसन्धानले पनि देखाएको छ। द ल्यान्सेट नामक वैज्ञानिक पत्रिकाले पनि एकपटक संक्रमण भएर निको भएका मानिसको कोभिड रोगप्रतिरोधक शक्तिमा ह्रास आउन सक्ने प्रकाशित गरेको छ। कतिपय महामारी वैज्ञानिकहरूले कोभिडको रोगप्रतिरोधक शक्ति खुम्चिन सक्ने र आवश्यकता परेका बेला पुनः स्थापित हुन सक्ने सम्भावना पनि देखाएका छन्। कतिपयले यो शक्ति एक शिखरमा पुगेर कालान्तरमा यसको क्षयीकरण हुने भनेका छन्। एउटा सुखद कुरो के छ भने एकपटक विकसित भइसकेको रोगप्रतिरोधक शक्ति क्षीण भएमा पनि त्यसको स्मरण हाम्रो रगत कोशिकामा रहन्छ। त्यसैले पुनः संक्रमण नितान्त नयाँ संक्रमणजस्तो जोखिमपूर्ण हुने कुनै संकेत देखिँदैन। तर यो पुनः संक्रमण आफैंमा एउटा समस्याको विषय भने हो। पुनः संक्रमणले केही थप प्रश्नमा वैज्ञानिकहरूको ध्यान केन्द्रित गरेको छ। एकपटक संक्रमण भएको व्यक्तिलाई महिनौं वा वर्षौंपछि संक्रमण हुन सक्ने सम्भावना र त्यसको घातकतासम्बन्धी जानकारीका लागि केही समय कुर्नुपर्नेछ। रोगप्रतिरोधक क्षमतामा ह्रास भएर पुनः संक्रमणको सम्भावना जीवित भएको स्पष्ट भइसक्यो। यसरी पुनः संक्रमित रोगी लक्षणात्मक हुन्छ वा अलक्षणात्मक ? यो अलक्षणात्मक भएमा यसले विषाणुको प्रसार गर्छ कि गर्दैन ? दोस्रो संक्रमण पहिलाको तुलनामा बढी घातक हुन सक्छ ? यसबीचमा कोरोना विषाणुको उत्परिवर्तन (म्युटेसन) कसरी हुन्छ ? यो उत्परिवर्तनले खोप विकासलाई प्रभावित गर्छ। यी सबै प्रश्नका जवाफ जे भए पनि सामान्य मानिसको जीवनमा कोभिडले लामो समयसम्म असर पार्ने देखिन्छ। डा गोविन्द केसी पटकपटक अनसन गर्नुपर्ने र वामदेव गौतमले सलामी खानुपर्ने अवस्थाको उपेक्षा गरे यो कुसंस्कारको परिणाम जनताले नै भोग्नुपर्नेछ। महामारी वैज्ञानिक एन्थोनी फ्राउसीको भनाइ यहाँ स्मरणीय हुन्छ। उनले भनेका छन् यो विषाणुको उन्मूलन नहुन पनि सक्छ। खोपको विकास छिटै भएको खण्डमा समेत मानिसको जीवन सामान्य हुन अझै केही वर्ष लाग्न सक्छ। मानौं आजका मितिमा खोपको निर्माण भए पनि संसारका सबै मानिससम्म पुग्न पनि यसलाई महिनौं वा वर्षौं लाग्ने छ। संसारमा प्रत्येक नागरिकसम्म खोप नपुग्ने हो भने यो महामारी फेरि फैलिन्छ। अहिले बन्दै गरेको खोपको प्रतिरोधक शक्तिको प्रभावकारिता र त्यसले मानिसलाई सुरक्षित राख्न सक्ने समयसीमा तय हुन पनि समय लाग्नेछ। खोपको प्रभावकारिता पनि शतप्रतिशत हुँदैन। खोप बनेको धेरै वर्षपछि मात्र शीतला उन्मूलन भएको थियो। त्यसैले सम्भव नै भए पनि कोभिडलाई पूर्णरूपमा उन्मूलन हुन समय लाग्नेछ। कोभिड नियन्त्रण संसारका प्रत्येक राष्ट्रको पहिलो प्राथमिकता भएकाले यसमा राजनीति अवश्य जोडिन्छ। कोभिड समस्यासँग जुध्न विश्वका अनेक देशहरूमा एउटा क्षमतावान् नेतृत्वको आवश्यकता महसुस गरिने धेरैले विश्वास गरेका थिए। तर अनुभवले के देखाएको छ भने नागरिकको यस्तो चासो क्षणिक हुने रहेछ। संसारको सबभन्दा ठूलो लोकतन्त्र भारतमा प्रतिदिन करिब एक लाखका दरले संक्रमण फैलिँदै छ। त्यहाँका प्रधानमन्त्री नरेन्द्र मोदी राम मन्दिर निर्माणलाई प्राथमिकता दिइरहेका छन्। करोडौं जनताले रोजगार गुमाए, हजारौंले आत्महत्या गरे, सयौं जनताले अस्पतालमा उपचार नपाएर ज्यान गुमाए तर पनि मोदीविरुद्ध भारतमा मोर्चाबन्दी हुन सकेको छैन। कोभिड संक्रमित र मृत्युको सूचीमा उत्कृष्ट रहेका तीन देशहरू ब्राजिल, भारत र अमेरिकाका नेतृत्वले जनताका आँखामा छारो हाल्ने काम गरे। अमेरिकी राष्ट्रपति डोनाल्ड ट्रम्प कोरोना आफैं सकिएर जान्छ भनेर अफवाह फैलाएर निर्वाचनमा जाँदैछन्। उनी अलोकप्रिय देखिएका छन् तर उनको अलोकप्रियताको वक्ररेखा कोभिडपूर्व नै निर्धारण भइसकेको थियो। त्यसैले कोभिडले उनलाई थोरै क्षति गरेको होला तर उनले यो महामारीको नियन्त्रणमा देखाएको मूर्खताअनुसारको अलोकप्रियता उनले कमाएको देखिँदैन। उनले नश्लीय वादलाई प्राथमिकतामा राखेर विषयान्तर गर्ने प्रयास गरेका छन्। संकटलाई विषयान्तर गरेर जनतालाई गुमराहमा राख्न सकिँदो रहेछ। तर यसले संकटको दुस्परिणाम टाल्न सकिँदैन। यो अराजक भएर निस्किन्छ। समयमै उचित कदम चालिएको भए अमेरिकामा मानवीय क्षति न्यूनीकरण गर्न सकिने तथ्यले देखाएको छ। ट्रम्पको मूर्खताको परिणाम अमेरिकी जनताले भोगेका छन्, भोग्नेछन्। ट्रम्पको दलका कतिपय नेताले ट्रम्पलाई नसघाउने भनिसकेका छन्। यही कारणले ट्रम्प पराजित हुने अवस्था आयो भने त्यसलाई लोकतन्त्रको सुन्दरता मान्नुपर्छ। भारतमा भने सरकारले अप्रत्याशित कदम चालेकोमा जनता दंग पर्ने रहेछन्। मोदीले प्रसिद्ध चलचित्रकर्मी कंगना रानावत, तबलिगी जमात वा अन्य त्यस्तै अनावश्यक क्रियाकलापद्वारा विषयान्तर गर्न सफल भए। मोदीको दलका कार्यकर्ताले एक स्वरमा मोदीको कदमको साथ दिएका छन्। भारतीय जनताले त्यसको परिणाम भोग्ने छन्। नेपालमा कम्युनिस्टको सरकार भएकाले सबैलाई समान स्वास्थ्य उपचारको घोषणा गरेर एउटा क्रान्तिकारी कदम चाल्ने यो एक विशेष अवसर पनि थियो। तर गरिब देश भएकाले यहाँ अझै नेताहरूलाई डकार्नै पुगेको छैन। त्यसैले सरकारले छोटे राजाहरूको व्यवस्थापनलाई प्राथमिकतामा राखेको देखेर नेकपाका लाखौं कार्यकर्ता मनोरञ्जित भए, ती दंग परे। स्वास्थ्योपचारमा समानता नभए पनि कम्तीमा न्यूनतम उपचारको सुविधा सबैलाई हुनुपर्ने आवाज नेपालमा अझै उठेको देखिँदैन। पाँचतारे होटेलमा मोज गर्ने नेताका मतदातालाई कसैले टुँडिखेलमा भात खुवाइदिनुपर्ने राजनीतिक असन्तुलनको मूल्य हुनेछ। हाँसो र ठट्टाको विषय बनेका स्वास्थ्यमन्त्रीको अक्षमताका कारण राष्ट्रलाई हुने हानिको बोझ जनताकै टाउकोमा थोपरिने हो। डा गोविन्द केसी पटकपटक अनसन गर्नुपर्ने र वामदेव गौतमले सलामी खानुपर्ने अवस्थाको उपेक्षा गरे यो कुसंस्कारको परिणाम जनताले नै भोग्नुपर्नेछ। छोटे राजाहरूको व्यवस्थापन गरेवापतको कर नेपाली नागरिकले चुकाउनुपर्नेछ। आम जनताले स्वास्थ्योपचार पनि नपाउने तर नेताका स्वास्थ्योपचारको खर्च भने जनताले तिर्नुपर्ने अन्यायको मूल्य हुन्छ। नेपाल र भारतजस्ता मुलुकले गरेका अनेक प्रयास असफल भइसकेका छन्। सामूहिक प्रतिरोधक सीमासम्म पुग्न हामीले धेरै मानवीय क्षति व्यहोर्नुपर्ने हुन्छ। त्यति क्षति भइसकेपछि पनि कोभिडको पुनः संक्रमण सम्भव छ। जनताले आफ्नो जीवन पद्धतिमा परिवर्तन ल्याउनुको विकल्प देखिँदैन। कोभिडबाट बच्न अहिलेलाई केही वैज्ञानिक पुष्टि भइसकेका उपाय प्रभावकारी देखिन्छन्। साबुन विषाणुको विनाशक हो। त्यसैले साबुनपानीले हात धुने र सकभर हातले मुख, नाक र आँखामा नछुने बानीको विकास गर्ने संक्रमणबाट बच्ने एउटा उत्तम उपाय हो। साबुन नभएको अवस्थामा स्यानिटाइजर प्रयोग गर्न सकिन्छ। अध्ययन र अनुभवले देखाइसकेको छ कि मास्क प्रयोगले संक्रमणको प्रसारमा कमी आउँछ। यो एक परोपकार पनि हो। किनकि यसले आफूबाट अरूलाई संक्रमण हुनबाट बचाउँछ। दूरी कायम राखेमा हावाबाट यो संक्रमण नफैलिने देखिएको छ। अन्त्यमा, कोभिडकाल लामो हुने लगभग निश्चित छ। भएको औषधि जोगाएर बिरामीलाई सिकिस्त हुञ्जेल पर्खनु बुद्धिमानी हुँदैन। समयमै उपचार थाल्नु बुद्धिमानी हुन्छ। राजधानीको खुल्लामञ्चमा भातका लागि जनताले लामबद्ध हुनु एउटा दुःखद सन्देश हो। गरिब, किसान र मजदुरको मनोबल बढाउन तिनका हातमा नगद दिन ढिलो भइसक्यो। ऋण लिएर भए पनि गरिबलाई राहत दिनु अति आवश्यक छ, यो सबैको हितमा हुन्छ।"
फुत्किएर टर्यो सम्भावित बलि,"विराटनगर : लेटाङ ३ मोरङकी मनिका ढकाल सुनसरी रामधुनी५ झुम्कामा डेरा गरेर बस्छिन्। त्यहीँ नजिक घर भएकी १७ वर्षे एक किशोरीलाई आइतबार बिहान उनले विराटनगर पूजामा जान फकाइन्। उनकी आमासँग अनुमति लिइन्। पूजामा कन्या चाहिने र टीका लगाएर ५ हजार रुपैयाँसमेत दिन्छन् भनेपछि आमाले आनाकानी गरिनन्। विराटनगरमा सप्तरी विष्णुपुर५ का २८ वर्षीय सुमितकुमार मण्डल र तिलाठीकैलाडी१ का २० वर्षीय प्रदीपकुमार मण्डल थपिए। उनीहरूले इस्लामपुर नाका हुँदै भारत छिराएको उनले पत्तै पाइनन्। इस्लामपुरजोगबनी हुँदै ट्याम्पोमा २० किलोमिटर टाढा फारबिसगन्ज पुर्याए। त्यहाँबाट बसमा राखेर ४८ किलोमिटर दूरीको सिम्राहीसम्म लगे। त्यहाँ उत्रिएपछि हाम्रा मान्छे आएनन् भन्ने गफ गरेको उनले सुनिन्। साइनबोर्डहरू हेर्दा भारत रहेको पनि पत्तो पाइन्। र, किशोरीले नयाँ जुक्ति फुराइन्। उनीहरूको आँखा छलेर फारबिसगन्ज आउने बस चढिन्। कुद्दै गरेको बस रोकेर ती तीनै जना त्यसमै चढे। बाटाभरि केही हुँदैन, जानुपर्छ भन्दै फकाए। उनले मानिनन्। जब फारबिसगन्ज बस आइपुग्यो, हतारहतार हाम्फालिन्। रिजर्भको टेम्पो चढेर तुरुन्तै जोगबनीतिर फर्किइन्। अर्को टेम्पोमा उनीहरूले पछ्याए। साँझ जोगबनी आइपुगेकी उनलाई प्रहरी र साना हातहरू नामक संस्थाका सीमामा परिचालित स्वयंसेवकले सोधीखोजी गरे र संरक्षणमा राखे। सँगै आइपुगेकी मनिकालाई पनि राखे। बाँकी दुई जना भने भाग्न सफल भए। प्रहरीले दुवै युवतीलाई भने पीडित ठानेको थियो। भोलिपल्ट किशोरीको बयानबाट मनिका पनि मतियार रहेको खुल्यो। र, प्रहरीले मनिकालाई सुमित र प्रदीपलाई फोन गरेर उता जान प्रहरीले दिने भयो, उनी पनि राजी भइन् भन्न लगायो। दुवै जना मक्ख परेर त्यहाँ आइपुगे र प्रहरीले पक्राउ गर्यो। मोरङका प्रहरी प्रमुख एसपी सन्तोष खड्काका अनुसार सुमित घटनाका मुख्य योजनाकार र प्रदीप उनका सहयोगी रहेको खुलेको छ। उनीहरूले तीनचार लाख दिने भन्दै मनिकालाई किशोरी ल्याउन खेताला बनाएका थिए। १२ लाखमा डिल प्रहरीका अनुसार सुमितका भिनाजु रनधीर मण्डल भारतको सहरसामा बस्छन्। रणधीर र उनका भाइ वीरेन्द्र मण्डलले आफूलाई किशोरी ल्याइदिए १२ लाख रुपैयाँ दिने आश्वासन दिएको सुमितले प्रहरीलाई बयान दिएका छन्। सिम्राही पुर्याएपछि भिनाजु र उनका भाइको जिम्मा लगाउने तयारी रहेछ, प्रहरी स्रोतले भन्यो, तर किशोरी भागेपछि उनीहरू आफ्नो योजनाबाट असफल भएको देखिन्छ। सुमितले तीनचार लाख दिने भनेपछि पैसाको अभाव रहेकाले आफू पनि यस काममा लागेको मनिकाले बताएकी छन्। एसपी खड्काले ठूलो रकमको डिल भएर किशोरीलाई भारत पुर्याउन खोजिएको सूचना आएपछि घटनालाई गम्भीर रूपमा लिइएको बताए। प्रहरी स्रोतले यति ठूलो रकम र पूजाको विवरण विश्लेषण गर्दा बलि दिन लगिएको हुन सक्ने अनुमान गरेको छ। भारतमा यस्तो अन्धविश्वास व्याप्त छ। आइतबार बिहान ७ बजे घरबाट लगिएकी छोरी साँझसम्म नआएपछि परिवारले खोजी सुरु गरेको थियो। विराटनगर ल्याएको भन्दै मलाई भारत पुर्याएको थाहा पाएपछि गाडीबाट हाम्फालेर भागें, ती किशोरीले अन्नपूर्णसँग भनिन्, त्यस क्रममा धेरै फकाउने काम गरे पनि मैले नमानेपछि उनीहरू पछिपछि आए। बाटोमा लैजाने क्रममा युवाले शंकास्पद तवरबाट अरू व्यक्तिसँग फोनमा कुरा गरेको थाहा पाएपछि आफू गाडीबाट हाम्फालेको किशोरीले बताएकी छन्। मनिकाले बाटामा नाप्ने टेप किनेर किशोरीले उचाइसमेत नापेकी थिइन्। पूजामा बस्न ५२ फिट उचाइ भएकी केटी चाहिन्छ भन्दै नापेकी थिइन्, उनले भनिन्, रजस्वला भएनभएबारे पनि सोधिखोजी गरिन्। बिहारका कतिपय गाउँमा यस्तो अन्धविश्वास छ, निश्चित उचाइ र हुलिया भएकी किशोरी खोजेर बलि दिइन्छ। धनाढ्यले त्यसका लागि ठूलो मात्रामा खर्च गर्छन्। त्यही आधारमा प्रहरीले सम्भावित बलि को अनुमान गरेको हो। मनिकाले आफूलाई कालो कपडा लगाएर पूजामा बस्नुपर्ने र डराउन नहुने भन्दै सिकाएको पनि उनले बताइन्। एसपी खड्काले घटनामा संलग्नहरूको अरू कनेक्सन खोतल्न थालिएको बताए। घटनाको प्रकृति हेर्दा यसमा अरूको पनि संलग्नता हुन सक्छ, उनले भने। उनले पक्राउ गरिएका तीनै जनाविरुद्ध मानव बेचबिखन तथा ओसारपसार नियन्त्रण ऐन, २०६४ अनुसार मुद्दा चलाउन मंगलबार म्याद थप गरेर घटनाको अनुसन्धान सुरु गरिएको जानकारी दिए। १२ लाखको डिल गर्दै किशोरीलाई भारत लाने तीन पक्राउ"
क्यानद्वारा क्रिकेट खेलाडीको वर्गीकरण : कोकुन श्रेणीमा ?,"काठमाडौं : नेपाल क्रिकेट सङ्घ (क्यान)ले पुरुष र महिला खेलाडीसँग एक वर्षका लागि सम्झौता गरेको छ। भरतपुरमा मङ्गलबार बसेको बोर्ड बैठकले पहिलोपटक महिला खेलाडीलाई वर्गीकरण गर्दै वार्षिक सम्झौता गरेको हो। पुरुषतर्फ १८ र महिलातर्फ १९ खेलाडीलाई ए, बी र सी श्रेणीमा वर्गीकरण गरिएको छ। पुरुषतर्फ ग्रेड ए मा पारस खड्का, ज्ञानेन्द्र मल्ल, सन्दीप लामिछाने, शरद भेषवाकर, करण केसी, वसन्त रेग्मी, दीपेन्द्र सिंह ऐरी र विनोद भण्डारी परेका छन। ग्रेड बी मा सुसन भारी, सोमपाल कामी, आरिफ शेख र पवन सराफ परेका छन भने ग्रेड सी मा सुवास खकुरेल, रोहित पौडेल, कुशल मल्ल, रासिद खान, अविनाश बोहरा र कमल सिंह ऐरी रहेका छन। यस्तै महिलातर्फ ग्रेड ए मा रुविना क्षेत्री, नेरी थापा, इन्दु बर्मा, सीता रानामगर र करुणा भण्डारी छनोट भएको क्यानका अध्यक्ष चतुरबहादुर चन्दले लाई जानकारी दिए। उनका अनुसार ग्रेड बी मा ज्योति पाण्डे, अप्सरी बेगम, रोमा थापा, विन्दु रावल, कविता जोशी, रितु कनौजिया, काजल श्रेष्ठ र सरिता मगर परेका छन्। यस्तै ग्रेड सी मा कविता कुँवर, डोली भट्ट, अनुराधा चौधरी, सोनु खड्का, अञ्जली चन्द र शोभा आले परेका छन्। पुरुषतर्फ ए श्रेणीमा पर्ने खेलाडीले मासिक ५० हजार, बी श्रेणीका खेलाडीले मासिक ४० हजार र सी श्रेणीमा पर्ने खेलाडीले मासिक ३० हजार रुपैयाँ पारिश्रमिक पाउने अध्यक्ष चन्दले बताए। यस्तै पहिलोपटक वर्गीकरणमा परेका महिला खेलाडीहरुको पनि पारिश्रमिक तोकिएको छ। ए श्रेणीमा पर्ने खेलाडीले मासिक रु १५ हजार, बी श्रेणीका खेलाडीले मासिक १२ हजार र सी श्रेणीमा पर्ने खेलाडीले मासिक १० हजार रुपैयाँ पारिश्रमिक पाउने छन्। अध्यक्ष चन्दले भने, 'पहिलोपटक हामीले महिला खेलाडीको पनि सम्झौता गरेका छौँ, यो सुखद शुरुआत हो।' यसअघि पुरुष खेलाडीले सन् २०१९ मा ४५ हजार, ३५ हजार र २५ हजार रुपैयाँ पारिश्रमिक पाएका थिए। क्यानले तोकेको तलब रकम खेलाडीहरुले जनवरी २०२० देखि नै पाउने छन्। क्यानले यही असोजभित्र वार्षिक साधारणसभा गर्ने निर्णय गरेको छ। अन्तर्राष्ट्रिय क्रिकेट परिषद् (आइसीसी)को प्रावधान अनुसार असोजभित्रै वार्षिक साधारणसभा गर्नुपर्ने भएकाले असोज २८ गते भर्चुअल माध्यमबाट साधारणसभा गर्ने निर्णय भएको हो। 'परिस्थितिले अनुमति दिए भौतिकरूपमै उपस्थित भएर साधारणसभा गर्छौँ, नभए भर्चुअलबाट गर्ने निर्णय भएको छ, अध्यक्ष चन्दले भने। यस्तै क्यानले आव २०७१०७२ देखि ०७५०७६ सम्मको लेखापरीक्षण प्रतिवेदन पास गरेको छ। क्यान निलम्बनमा परेको बेला सो समयको लेखापरीक्षण भएको थिएन। निर्वाचित क्यान आएर आइसीसीले फुकुवा गरेपछि बोर्ड बैठकले लेखापरीक्षण प्रतिवेदन पारित गरेको हो। त्यस्तै कोरोना कहरका बीच बन्द प्रशिक्षणका लागि क्यानले सरकारसँग अनुमति माग्ने निर्णय गरेको छ। राष्ट्रिय खेलकुद परिषद्सँग समन्वय गर्दै बन्द प्रशिक्षणको वातावरण तयार पार्नका लागि पहल गर्ने निर्णय भएको अध्यक्ष चन्दले बताए। आइसीसीको प्रावधानअनुसार मङ्सिर महिनाभित्रै राष्ट्रिय क्रिकेट प्रतियोगिता गर्न सरकारसँग अनुमति माग्ने निर्णयसमेत गरिएको छ। मङ्सिरभित्र पुरुष र महिला प्रधानमन्त्री कप क्रिकेट प्रतियोगिताका लागि समन्वय गर्ने निर्णय क्यानले गरेको हो। नेपाललाई एकदिवसीय मान्यता दिलाउन महत्वपूर्ण भूमिका खेलेका क्रिकेट प्रशिक्षक जगत टमाटालाई पनि ए ग्रेडका खेलाडीले पाउने तलब रकम उपलब्ध गराउने निर्णय क्यानले गरेको छ। सन् २०१७ र २०१८ मा आइसीसीले प्रशिक्षक टमाटालाई सी ग्रेडमा राखेको थियो। क्यानले उहाँलाई ग्रेड ए मा राख्दै दुई वर्षको तलब दिने निर्णय गरेको हो। यस्तै कर्णाली प्रदेशमा क्रिकेट विकासका लागि केन्द्रीय सदस्य पदम खड्कालाई संयोजकको जिम्मेवारी दिइएको छ। यस प्रदेशमा एउटा मात्रै जिल्ला सुर्खेतमा क्यानको शाखा रहेको छ। यस्तै केही दिनअघि मोटरसाइकल दुर्घटनामा घाइते भएका क्रिकेटर ललितसिंह भण्डारीको क्यानले शीघ्र स्वास्थ्यलाभको कामना गरेको छ। भण्डारीको परिवारसँग, उनी आबद्ध नेपाल प्रहरी र दुर्घटना गराउने गाडीका धनीसँग छलफल गरी आवश्यक सहयोग गर्ने निर्णय गरेको छ। क्यानले सम्झौता गरेका खेलाडीको जीवन बीमाका लागि तीन सदस्यीय समिति पनि गठन गरेको छ। कोषाध्यक्ष रोशन सिंह, सदस्यहरु दुर्गा पाठक र छुम्बी लामा सम्मिलित तीन सदस्यीय समितिले पुरुष र महिला खेलाडी, ग्राउन्ड स्टाफ, अफिस स्टाफहरुको एक वर्षको जीवन बिमा गर्नेछ। यस्तै विश्वकप क्रिकेटमा उत्कृष्ट ठहरिएका तत्कालीन कप्तान पारस खड्कालाई आइसीसीले उपलब्ध गराउने भनेको टोयोटा कारका लागि क्यानले पहल गर्ने निर्णयसमेत गरेको छ।"
बहराइनका राजकुमार लुक्ला जाँदै,"काठमाडौं : पर्वतारोहणका लागि नेपालमा रहेको बहराइनका राजकुमारसहित १८ जनाको टोली आज लुक्ला जाने भएको छ। भदौ ३१ गते नेपाल आएको टोली होटल क्वारेन्टिनका लागि गोकर्ण फरेस्ट रिसोर्टमा बसेको थियो। असोज ५ गते सोमबार कोरोना जाँच गराएको टोली मंगलबार रिपोर्ट नेगेटिभ आएपछि लुक्ला प्रस्थान गर्ने कार्यक्रम रहेको फोटिन पिक एक्सपिडिसनका समूह नेता टासी शेर्पाले जानकारी दिए। तारा एअर र हेली एभरेस्ट चार्टर्ड गरी लुक्ला जाने कार्यक्रम रहेको शेर्पाले अन्नपूर्ण पोस्ट्लाई बताए। त्यहाँबाट राजकुमारको टोली लोबुचे हिमाल आरोहणका लागि प्रस्थान गर्ने कार्यक्रम छ। गाइड, टोली नेता, सम्पर्क अधिकृत गरी करिब २१ जना थप टोलीमा समावेश गरेर पहिला खुम्बु क्षेत्रको लोबुचे हिमाल आरोहण गर्ने कार्यक्रम रहेको बताइएको छ। लोबुचेको हिमाल चढ्ने अनुमति नेपाल पर्वतारोहण संघले दिइसकेको अध्यक्ष सन्तवीर लामाले जानकारी दिए। ६,१४५ मिटर उचाइको लोबुचे हिमाल आरोहणको प्रतिव्यक्ति राजस्व १ सय २५ अमेरिकी डलर तोकिएको छ। राजकुमारको टोली ११ दिनमा लोबुचे आरोहण गरी फर्किने कार्यक्रम छ। त्यसपछि गोरखा जिल्लामा रहेको ८,१६३ मिटर अग्लो मनास्लु हिमाल आरोहणका लागि राजकुमारको टोली प्रस्थान गर्नेछ। हेली एभरेस्ट चार्टर्ड गरेर नै मनास्लुसम्मको यात्रा तय हुनेछ। मनास्लु आरोहणका लागि पर्यटन विभागले स्वीकृति दिइसकेको समूह नेता शेर्पाले जानकारी दिए। नेपाल सरकारले निर्धारण गरेका स्वास्थ्य तथा सुरक्षासम्बन्धी मापदण्डको पूर्ण पालना गरेर पर्वतारोहण गर्न निर्देशन दिइएको विभागका महानिर्देशक रुद्र तामाङले बताए। उक्त टालीले करिब २० देखि २५ दिनमा मनास्लु आरोहण गर्ने योजना बनाएको छ। कोरानाका कारण करिब ६ महिनादेखि बन्द पदयात्रा तथा पर्वतारोहण औपचारिक रूपमा नखुले पनि भदौ १४ गते बसेको मन्त्रिपरिषद् बैठकले पर्वतारोहणका लागि विशेष अनुमति दिने निर्णय गरेपछि बहराइनका राजकुमारसहित १८ जनाको टोली नेपाल आइपुगेको हो। १८ जनामा बहराइनका राजकुमार नासिर बिन हमाद अल खलिफा, १५ जना बहराइनका रोयल गार्ड र ३ जना बेलायती नागरिक छन्। बहराइनस्थित नेपाली दूतावास र परराष्ट्र मन्त्रालयको प्रस्तावपछि सरकारले विशेष अनुमति दिएको पर्यटन सचिव केदारबहादुर अधिकारीले जानकारी दिए। चार्टर्ड फ्लाइटसहित नेपालमा पर्वतारोहणका लागि अनुमति दिइएको उनले अन्नपूर्ण पोस्ट्लाई जानकारी दिए। पदयात्रा तथा पर्वतारोहण खुली नसकेको अवस्थामा कूटनीतिक पहल भएका कारण मन्त्रिपरिषद्ले विशेष अनुमति दिएको हो। उक्त टोली करिब दुई महिना नेपाल बस्नेछ, सचिव अधिकारी बताउँछन्। तीन महिनाकोे भिसामा आएकोे टोलीले नेपाल भ्रमणको क्रममा ठूलो धनराशि खर्चिने भनिए पनि त्यसबाट नेपाल सरकारले कति राजस्व उठाउँछ भन्ने खुलाइएको छैन। सेभेन समिट ट्रेकले उक्त भ्रमणको आयोजना गरेको हो। सन् २०२० का लागि निर्धारण भएका लोबुचे र मनास्लु हिमालको आरोहणपछि राजकुमारको टोली २०२१ मा सगरमाथा आरोहणको तयारीमा रहेको नेपाल टेकिङ एजेन्सी संघका सचिव दामोदर ढकालले जानकारी दिए। हिमाल आरोहणको अभ्यासका लागि लोबुचे छनोट गरिएको छ। करिब ६ महिनादेखि बन्द पर्वतारोहणका लागि शरद ऋतुका लागि यो अनुमति दोस्रो हो। यसअघि बरुन्चे हिमाल आरोहणका लागि नेपाली टोलीलाई अनुमति दिइएको थियो। यही अक्टुबर १७ बाट पदयात्रालाई खुलाउने तयारीमा सरकार छ। शरद ऋतुको सेप्टेम्बर, अक्टुबर र नोभेम्बर महिना नेपालमा पर्वतारोहणको मानिन्छ। बहराइनका राजकुमारसहित १८ जनालाई हिमाल चढ्न आउन अनुमति नेपालको हिमाल चढ्न बहराइनका राजकुमारसहित १८ जना आउँदै बहराइनका राजकुमार आउने भएपछि मनास्लु क्षेत्रका बासिन्दा खुशी"
दुई जिल्ला विपद् संकटग्रस्त क्षेत्र,"काठमाडौं : सरकारले बाढीपहिरोबाट ठूलो धनजनको क्षति भएको सिन्धुपाल्चोक र बागलुङलाई विपद् संकटग्रस्त क्षेत्र घोषणा गर्ने निर्णय गरेको छ। सरकारका प्रवक्ता प्रदीप ज्ञवालीले दुई जिल्लालाई विपद् संकटग्रस्त क्षेत्र घोषणा गरिएको जानकारी दिए। यो वर्षको बाढीपहिरोले दुई जिल्लामा मात्रै १ सय ६ जनाको मृत्यु भएको छ। ५६ जना बेपत्ता छन् भने २२ जना घाइते छन्। एक दर्जनभन्दा बढी बस्ती क्षतिग्रस्त भएका छन्। सिन्धुपाल्चोकमा ७१ जनाको मृत्यु भएको छ। ४० जना बेपत्ता र १५ जना घाइते छन्। लिदी, बाह्रबिसे, मेलम्ची, भोटेकोसीलगायत पाँच वटा बस्ती नै बाढीपहिरोले क्षतिग्रस्त बनाएको छ। बागलुङको ढोरपाटनमा मात्रै २२ जनाको मृत्यु भएको छ भने १५ जना बेपत्ता छन्। बागलुङमा कुल ३५ जनाको मृत्यु भएको भएको छ। १६ बेपत्ता र सात जना घाइते भएका छन्। दुवै जिल्लाको सार्वजनिक र निजी आवासमा ठूलो क्षति भएको छ। गृह मन्त्रालयअन्तर्गतको विपद् अध्ययन, जोखिम न्यूनीकरण तथा पुनर्लाभ शाखाका प्रमुख उपसचिव गणेश शाहीले दुई जिल्लामा ठूलो धनजनको क्षति भएको कारण विपद् संकटग्रस्त घोषणा गर्न सिफारिस गरेको जानकारी दिए। हामीले सिफारिस गरेका थियौं, मन्त्रिपरिषद्ले निर्णय गरेछ, उनले भने, त्यहाँ तत्काल सार्वजनिक पूर्वाधार र निजी आवासको पुनर्निर्माणले प्राथमिकता पाउँछ। उनका अनुसार, भत्किएका निजी घर सुरक्षित स्थान व्यक्तिको इच्छाअनुसार निर्माण गर्न पाउने गरी सरकारले अनुदान दिनेछ। भूकम्प पीडितले पाएअनुसार नै बाढीपहिरो पीडितले अनुदान पाउनेछन्। सहरी विकास मन्त्रालय कार्यविधिअनुसार खानी तथा भूगर्भ विभागको टोलीले अध्ययन गरी बस्ती स्थानान्तरणसमेत गर्न सक्छ।"
लागूऔषध मुद्दामा मुछिए श्रद्धा र सारा,मुम्बई : बलिउड नायिका श्रद्धा कपुर र सारा अली खान पनि लागूऔषध मुद्दामा मुछिएका छन्। ती दुवैलाई यसै साता सोधपुछका लागि बोलाउने सम्भावना छ। हाल हिरासतमा रहेकी नायक सुशान्तकी प्रेमिका रिया चक्रवर्तीले सोधपुछका क्रममा श्रद्धा र सारा दुवै नायिकाको नाम मुछेपछि नारकोटिक्स कन्ट्रोल ब्युरोले दुवैलाई बोलाउने अवस्था देखिएको हो।
निमुखालाई न्याय,"मुलुक संघीयतामा गएसँगै तीन तहको सरकार गठन भएको छ। जनताको नजिकको सिंहदरबार मानिने स्थानीय सरकारले आफ्नो क्षेत्रवरपरका जनताको शान्तिसुरक्षाको जिम्मेवारी लिनुपर्छ। निमुखालाई न्याय दिने दायित्व पनि उसैको हो। तर मुलुकका केही गाउँ अझै पनि यस्तो अवस्थाबाट गुज्रिरहेको छ, जहाँ प्रशासनको उपस्थिति नै छैन। दिनदहाडै व्यक्ति हत्या हुन्छ; कुटपिट हुन्छ र स्थानीय अगुवाकै उपस्थितिमा सबै घटनालाई गुपचुग राखिन्छ। गाउँमा अनियमितता, भ्रष्टाचार र विकृतिविरुद्ध आवाज उठाउनेलाई सम्मान गर्नुको सटा मार्ने धम्की दिइन्छ। धम्कीको प्रवाह नगरी कसैको विरोध गयो भने केही दिनपछि उसको शव फेला पर्छ। नजिकै रहेको प्रहरी प्रशासन घटना थाहा नपाएजसरी आँखा चिम्लेजस्तो गर्छ। गोरखाको चुमनुब्री गाउँपालिकामा यस्तो घटना सामान्य बनिसकेको छ। यो गाउँमा पछिल्लो डेढ दशकको अवधिमा देखिने गरी मात्रै आठजना व्यक्तिको हत्या भइसकेको छ। सार्वजनिक नभएको घटना कति छन् पत्तो छैन। यो दुर्गम गाउँमा कसैको हत्या भयो भने गाउँमै घटना सामसुम पारिन्छ। सकेसम्म पीडित पक्षलाई घटना सार्वजनिक नगर्न दबाब दिइन्छ। यदि पीडितले अड्डी कसेर न्याय मागे भने क्षतिपूर्तिस्वरूप केही रकम दिएर जबर्जस्ती मिलाउने गरिएको छ। यति गर्दा पनि नमानेमा उल्टै पीडितका परिवारलाई नै सिध्याइदिने धम्की दिइन्छ। कुनै पनि घटनाको विरोध गयो भने आफ्नै हत्या हुने डरले गाउँलेहरू बोल्नसमेत डराउँछन्। मुलुकमा लोकतन्त्र, गणतन्त्र, व्यक्तिगत स्वतन्त्रता तथा न्याय र मानव अधिकारका पक्षमा चर्को आवाज उठिरहेका बेला जंगली युगको झल्को दिने गरी व्यक्ति हत्या हुनु गम्भीर विषय हो। स्वतन्त्रतापूर्वक बाँच्न पाउने र जीउधनको रक्षा हुनुपर्ने संवैधानिक हकबाट यो गाउँका निमुखा वञ्चित भएका छन्। शान्ति, लोकतन्त्र र मानव अधिकारका पक्षमा सहरमा बसेर चर्को भाषण दिनेलाई समेत यस्ता घटनाले गिज्याएको छ। हिमाली भेगका थुप्रै दुर्गम गाउँमा यसरी व्यक्ति हत्या भएको हुन सक्छ। तत्काल सार्वजनिक भएका घटनालाई आधार मानेर भए पनि प्रशासनले यी क्षेत्रमा अनुसन्धान गर्नुपर्छ। मानव अधिकार आयोग तथा यो क्षेत्रमा क्रियाशील संस्थाले पनि यो घटनामा चासो दिनुपर्छ। सत्यतथ्य सार्वजनिक गर्न प्रशासनलाई दबाब दिनुपर्छ। कतिपय अवस्थामा प्रशासनलाई समेत प्रभावमा पारेर यस्ता घटनालाई लुकाउने गरेको पाइन्छ। व्यक्ति हत्याका आरोपितलाई पक्रेर सदरमुकामतर्फ ल्याउँदा प्रहरीको पञ्जाबाट फुत्काएर फिर्ता लगेको उदाहरण पनि छ। केही घटनामा स्थानीय सरकारका नजिकको सदस्य मानिएका जनप्रतिनिधिकै संलग्नता रहेको आरोप पनि लाग्ने गरेको छ। कानुन निर्माता नै गम्भीर अपराधमा लागेको आरोप लाग्नु विडम्बना हो। यो आरोपलाई संघ तथा प्रदेश सरकारले हल्का रूपमा लिनु हुँदैन। सत्यतथ्य पत्ता लगाएर दोषीलाई कारबाही गर्न कुनै कसर बाँकी राख्नु हुँदैन। गृह प्रशासनले अपराध शृंखला रोक्न स्थानीय संयन्त्रलाई प्रभावकारी बनाउनुपर्छ। वर्षौंदेखि जरा गाडेर बसेको गुन्डाराजलाई बेलैमा रोक्न सकिएन भने मुलुकका अन्य भूभागमा पनि फैलिन सक्छ। विगतमा भएका घटनाबाट पाठ सिकेर तत्काल यस्ता अपराध नियन्त्रणतर्फ लाग्नुपर्छ। स्थानीय सरकारका प्रतिनिधिले पनि बेलैमा यस्ता कार्य रोक्नेतर्फ ध्यान दिनुपर्छ। सीमित व्यक्तिको अपराध कर्मका कारण सिंगो गाउँलाई नै दूषित बनाउँछ र यो अशोभनीय कामको भागीदार आफू पनि हुनुपर्छ भन्ने हेक्का उनीहरूले राख्नुपर्छ।"
"उपत्यकामा १६ वर्षीय किशोरसहित ३ जनाको मृत्यु, ६३७ मा कोरोना संक्रमण","काठमाडौं : पछिल्लो २४ घण्टामा काठमाडौं उपत्यकामा कोरोनाबाट तीन जनाको मृत्यु भएको छ भने ६३७ जनामा संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार विभिन्न प्रयोगशालामा गरिएको परीक्षणमा ६३७ जनामा संक्रमण र उपचारका क्रममा ३ जनाको मृत्यु भएको हो। काठमाडौंकी ६८ वर्षीया महिला र १६ वर्षीय किशोर र ललितपुरमा ७४ वर्षीय पुरुषको कोरोनाबाट मृत्यु भएको हो। यस्तै मन्त्रालयका अनुसार काठमाडौंका ४९२, भक्तपुरका ५० र ललितपुरका ९५ जनामा कोरोना भाइरस संक्रमण पुष्टि भएको छ। पछिल्लो २४ घण्टामा ११ सय ७२ जनामा संक्रमण पुष्टि भएको छ। यो सहित संक्रमितको संख्या ६७ हजार ८०४ पुग्यो स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १७ हजार ४१४ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ८ हजार २२८ जना रहेका छन् भने होम आइसोलेसनमा ९ हजार १८६ जना छन्। यस्तै क्वारेन्टाइनमा ७ हजार १०४ जना रहेका छन्। मन्त्रालयका अनुसार नेपालमा २४ घन्टामा ९ हजार ४९७ पीसीआर परीक्षण गरिएको छ। पछिल्लो २४ घण्टामा १८ सय ९३ जना कोरोना जितेर डिस्चार्ज भएका छन्। यो ७३ दशमलव ७ प्रतिशत हो। योसँगै कुल डिस्चार्ज हुनेको संख्या ४९ हजार ९५४ पुगेको छ। आइसीयूमा २२० र भेन्टिलेटरमा ४३ जनाको उपचार भइरहेको छ। नेपालमा कोरोनाबाट हालसम्म ४३६ जनाको मृत्यु भएको छ। बुधबार मात्रै ७ जनाको मृत्यु भएको छ।"
बहराइनका राजकुमार लुक्ला जाँदै,"काठमाडौं : पर्वतारोहणका लागि नेपालमा रहेको बहराइनका राजकुमारसहित १८ जनाको टोली आज लुक्ला जाने भएको छ। भदौ ३१ गते नेपाल आएको टोली होटल क्वारेन्टिनका लागि गोकर्ण फरेस्ट रिसोर्टमा बसेको थियो। असोज ५ गते सोमबार कोरोना जाँच गराएको टोली मंगलबार रिपोर्ट नेगेटिभ आएपछि लुक्ला प्रस्थान गर्ने कार्यक्रम रहेको फोटिन पिक एक्सपिडिसनका समूह नेता टासी शेर्पाले जानकारी दिए। तारा एअर र हेली एभरेस्ट चार्टर्ड गरी लुक्ला जाने कार्यक्रम रहेको शेर्पाले अन्नपूर्ण पोस्ट्लाई बताए। त्यहाँबाट राजकुमारको टोली लोबुचे हिमाल आरोहणका लागि प्रस्थान गर्ने कार्यक्रम छ। गाइड, टोली नेता, सम्पर्क अधिकृत गरी करिब २१ जना थप टोलीमा समावेश गरेर पहिला खुम्बु क्षेत्रको लोबुचे हिमाल आरोहण गर्ने कार्यक्रम रहेको बताइएको छ। लोबुचेको हिमाल चढ्ने अनुमति नेपाल पर्वतारोहण संघले दिइसकेको अध्यक्ष सन्तवीर लामाले जानकारी दिए। ६,१४५ मिटर उचाइको लोबुचे हिमाल आरोहणको प्रतिव्यक्ति राजस्व १ सय २५ अमेरिकी डलर तोकिएको छ। राजकुमारको टोली ११ दिनमा लोबुचे आरोहण गरी फर्किने कार्यक्रम छ। त्यसपछि गोरखा जिल्लामा रहेको ८,१६३ मिटर अग्लो मनास्लु हिमाल आरोहणका लागि राजकुमारको टोली प्रस्थान गर्नेछ। हेली एभरेस्ट चार्टर्ड गरेर नै मनास्लुसम्मको यात्रा तय हुनेछ। मनास्लु आरोहणका लागि पर्यटन विभागले स्वीकृति दिइसकेको समूह नेता शेर्पाले जानकारी दिए। नेपाल सरकारले निर्धारण गरेका स्वास्थ्य तथा सुरक्षासम्बन्धी मापदण्डको पूर्ण पालना गरेर पर्वतारोहण गर्न निर्देशन दिइएको विभागका महानिर्देशक रुद्र तामाङले बताए। उक्त टालीले करिब २० देखि २५ दिनमा मनास्लु आरोहण गर्ने योजना बनाएको छ। कोरानाका कारण करिब ६ महिनादेखि बन्द पदयात्रा तथा पर्वतारोहण औपचारिक रूपमा नखुले पनि भदौ १४ गते बसेको मन्त्रिपरिषद् बैठकले पर्वतारोहणका लागि विशेष अनुमति दिने निर्णय गरेपछि बहराइनका राजकुमारसहित १८ जनाको टोली नेपाल आइपुगेको हो। १८ जनामा बहराइनका राजकुमार नासिर बिन हमाद अल खलिफा, १५ जना बहराइनका रोयल गार्ड र ३ जना बेलायती नागरिक छन्। बहराइनस्थित नेपाली दूतावास र परराष्ट्र मन्त्रालयको प्रस्तावपछि सरकारले विशेष अनुमति दिएको पर्यटन सचिव केदारबहादुर अधिकारीले जानकारी दिए। चार्टर्ड फ्लाइटसहित नेपालमा पर्वतारोहणका लागि अनुमति दिइएको उनले अन्नपूर्ण पोस्ट्लाई जानकारी दिए। पदयात्रा तथा पर्वतारोहण खुली नसकेको अवस्थामा कूटनीतिक पहल भएका कारण मन्त्रिपरिषद्ले विशेष अनुमति दिएको हो। उक्त टोली करिब दुई महिना नेपाल बस्नेछ, सचिव अधिकारी बताउँछन्। तीन महिनाकोे भिसामा आएकोे टोलीले नेपाल भ्रमणको क्रममा ठूलो धनराशि खर्चिने भनिए पनि त्यसबाट नेपाल सरकारले कति राजस्व उठाउँछ भन्ने खुलाइएको छैन। सेभेन समिट ट्रेकले उक्त भ्रमणको आयोजना गरेको हो। सन् २०२० का लागि निर्धारण भएका लोबुचे र मनास्लु हिमालको आरोहणपछि राजकुमारको टोली २०२१ मा सगरमाथा आरोहणको तयारीमा रहेको नेपाल टेकिङ एजेन्सी संघका सचिव दामोदर ढकालले जानकारी दिए। हिमाल आरोहणको अभ्यासका लागि लोबुचे छनोट गरिएको छ। करिब ६ महिनादेखि बन्द पर्वतारोहणका लागि शरद ऋतुका लागि यो अनुमति दोस्रो हो। यसअघि बरुन्चे हिमाल आरोहणका लागि नेपाली टोलीलाई अनुमति दिइएको थियो। यही अक्टुबर १७ बाट पदयात्रालाई खुलाउने तयारीमा सरकार छ। शरद ऋतुको सेप्टेम्बर, अक्टुबर र नोभेम्बर महिना नेपालमा पर्वतारोहणको मानिन्छ।"
२५ हजार बढी संक्रिय संक्रमित भए फेरि लकडाउन !,"काठमाडौं : देशभर कोरोना भाइरस (कोभिड१९) संक्रमणको दर बढ्दै गएको छ। यसलाई मध्यनजर गर्दै इन्सिडेन्ट कमाण्ड सिस्टम (आईसीएस) ले २५ हजारमाथि संक्रिय संक्रमित भएमा लकडाउनका लागि सिफारिस गर्ने निर्णय गरेको हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले २५ हजारमाथि संक्रिय संक्रमित हुँदा स्वास्थ्य सम्बन्धी निकायले व्यवस्थापन गर्न कठिन हुने भन्दै यस्तो निर्णय भएको जानकारी दिए। अहिले १७ हजार सक्रिय संक्रमित छन्। कुनै दिन २५ हजार सक्रिय संक्रमित भएमा फेरि बन्दाबन्दी गर्ने गरी सिफारिस भएको छ, उनले भने, अन्तर्राष्ट्रिय नाकामा हेल्थ डेस्क स्थापनाका लागि दरबन्दी पुनरवालोकन गर्ने पनि निर्णय भएको छ। सँगै संक्रमण दर बढ्दै गएकाले स्वास्थ्य मापदण्ड पालना नभएका विभिन्न क्षेत्र अझै एक महिनासम्म बन्द गर्ने निर्णय गरेको छ। आईसीएसको बैठकले एक महिना सबै सार्वजनिक सेवा र व्यवसाय बन्द गर्न सिफारिस गर्ने निर्णय गरेको प्रवक्ता गौतमले बताए । कोरोना संक्रमण दर तीब्र रुपमा बढ्दै जाँदा सबै सेवा र व्यवसाय एक महिना नखोल्ने गरी मन्त्रालय अन्तर्गत इन्सिडेन्ट कमाण्ड सिस्टमको बैठकले सिफारिस गरेको छ, प्रवक्ता गौतमले अवस्था जटिल बन्दै गएकाले यस्तो सिफारिस गरिएको हो। चैत ११ गतेदेखि कोरोना रोकथाम तथा नियन्त्रणका लागि भएको लकडाउन साउन १ गतेसम्म भएको थियो। त्यसपछि जोरबिजोर प्रणालीमा केही खुकुलो बनाएपछि संक्रमण तिब्र बढेको भन्दै एक महिनासम्म निषेधाज्ञा गरिएको थियो। निषेधाज्ञाप्रति आक्रोश बढ्दै गएपछि सरकारले जनजीवनलाई सहज बनाउने भन्दै अहिले अधिकांश क्षेत्र खुला गरेको छ। निषेधाज्ञाको अन्त्य भएसँगै संक्रमणदर बढ्दै गएको छ। संक्रमण बढ्दै गएपछि मन्त्रालयले २५ हजार बढी सक्रिय संक्रमित भएमा लकडाउनको लागि सिफारिस गर्ने निर्णय भएको प्रवक्ता गौतमले जानकारी दिए। पछिल्लो २४ घण्टामा नेपालमा ११ सय ७२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता गौतमका अनुसार योसँगै कोरोना संक्रमितको संख्या ६७ हजार ८०७ पुगेको छ। त्यसैगरी २४ घण्टामा १८ सय ९३ जनाले कोरोना जितेका छन्। योसँगै नेपालमा कोरोना जित्नेको संख्या ४९ हजार ९५४ पुगेको छ। मन्त्रालयका अनुसार यो डिस्चार्ज हुनेको ७३ दशमलव ७ प्रतिशत हो। सँगै बुधबार सात जनाको कोरोनाले मृत्यु भएको छ। योसँगै नेपालमा कोरोनाले मृत्यु हुनेको संख्या ४३६ पुगेको छ। पछिल्लो २४ घण्टामा ९ हजार ४९७ जनाको पीसीआर परीक्षण गरिएको छ। अहिलेसम्म नेपालमा पीसीआर परीक्षणको संख्या ९ लाख ४४ हजार ४४७ पुगेको छ। अहिले देशभर १७ हजार ४१४ जना संक्रिय संक्रमित रहेका छन्। संस्थागत आइसोलेसनमा हुनेको संख्या ८ हजार २२८ पुगेको छ। अहिले क्वारेन्टाइनमा ७ हजार १०४ जना रहेका छन्। मन्त्रालयका अनुसार अहिले मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा पाँच सय बढी संक्रमित रहेका छन् भने सोलुखुम्बु, रसुवा, मुस्ताङ, डोल्पा, मुगु, हुम्लामा संक्रमण शून्यमा झरेको छ।"
सीमा नमिचेको चीनको दाबीपछि फर्कियो सिडिओसहितको निरीक्षण टोली,"अर्जुन बोहराहुम्ला : हुम्लाको नाम्खा गाउँपालिका लिमी लाप्चास्थित नेपाली भूभागमा भवन नबनाएको चीनले दाबी गरेको छ। प्रमुख जिल्ला अधिकारी चिरञ्जीवी गिरीसहितको टोली उक्त इलाकाको अनुगमनमा गएको थियो। भवन बनाए नजिक पुगेको टोलीलाई चिनियाँ सैनिकले माइकिङ गर्दै फर्किएर आफ्नै सीमामा जान अनुरोध गरेको थियो। चिनियाँ पक्षले सीमा नमिचेको माइकबाटै दाबीसमेत गरेको थियो। चिनियाँ पक्षसँग टाढैबाट माइकबाट वार्ता भयो, लाप्चा पुगेर सिमकोट फर्केका नाम्खा गाउँपालिकाका अध्यक्ष विष्णुबहादुर लामाले भने, चिनियाँ पक्षले आफ्नो जमिन ललुङसम्म रहेको र आफ्नै भूभागमा घर बनाएको जिकिर गर्यो। प्रमुख जिल्ला अधिकारी, तीनवटै सुरक्षा निकाय र गाउँपालिका अध्यक्षसहितको टोली अनुगमनमा गएको थियो। नेपालले अहिलेसम्म आफ्नो सिमाना र भूभाग कतिसम्म हो भन्ने यकिन नगरेकै कारण मिचिएको नेपाली जमिनबारे केही भन्न सक्ने अवस्था नहरेको हो, लामाले भने। उनले लाप्चाको हराएको भनिएको ११ नम्बर पिलरबारे दुवै देशले खोजी गर्नुपर्ने बताए। चिनियाँले भवन बनाएको क्षेत्र नेपालकै रहेको स्थानीय बासिन्दाले बताउँदै आएका छन्। त्यहाँ पिलर कसरी हरायो, पत्ता लागेको छैन। २०६६ सालमा लिमीलाप्चा सडक निर्माण गर्दा नेपाली भूभाग भनेर आफू सो स्थानमा पाल हालेर बसेको स्मरण गर्दै अध्यक्ष लामाले अब राज्यले पिलर खोज्ने काम गर्नुपर्ने बताए। अहिले चीनले बनाएको भवन पहिले लिमीवासीको खर्क भएको उक्त क्षेत्रका वडाध्यक्ष पाल्जोर तामाङले बताए।"
नियुक्ति अब पार्टीको तजबिजमा,"काठमाडौं : सत्तारूढ नेकपाको सचिवालय बैठक संवैधानिक एवं राजनीतिक नियुक्ति पार्टी निर्णयका आधारमा गर्ने निचोडमा पुगेको छ। मंगलबारको बैठकमा त्यसका लागि पार्टीले रोस्टर (सूची) तयार पार्ने निर्णय गरेको छ। त्यस्तो सूची सचिवालय सदस्यलाई बुझाउने, छलफल गर्ने र निर्णय गर्ने पनि टुंगो लागेको छ। नियुक्ति गर्नुपर्ने सूची, आवश्यक योग्यता, र उपयुक्त व्यक्तिको सूची महासचिवले बनाई वितरण गरिने भएको छ। यसअघि प्रधानमन्त्री केपी शर्मा ओलीले केही नियुक्तिमा अर्का अध्यक्ष पुष्पकमल दाहालसँग परामर्शमा गरे पनि समग्रमा आफ्नै तजबिजीका आधारमा निर्णय लिँदै आएका थिए। हाल १३ संवैधानिक निकायमा ४० पद रिक्त छन्। राजनीतिक नियुक्तिका पनि थुप्रै पद खाली छन्। संवैधानिक नियुक्तिको प्रक्रियालाई अब विलम्ब नगर्ने समझदारी पनि बनेको एक सदस्यले बताए। त्यसका लागि प्रधानमन्त्री ओलीलाई प्रमुख प्रतिपक्ष दल नेपाली कांग्रेससहितसँग छलफल गरेर तत्काल अगाडि बढ्न पार्टीले अनुरोध गरेको जानकारी प्रवक्ता नारायणकाजी श्रेष्ठले दिए। छिट्टै संवैधानिक परिषद्को बैठक राखेर आवश्यक निर्णय लिन प्रधानमन्त्रीलाई अनुरोध गर्ने निर्णय भएको छ, प्रवक्ता श्रेष्ठले भने। संवैधानिक नियुक्तिका लागि कानुनले तोकेअनुसारको मापदण्डकै आधारमा नियुक्तिको प्रक्रिया अगाडि बढ्ने उनको भनाइ छ। तत्कालीन एमाले र माओवादी केन्द्रबीच एकता भई नेकपा बनेको २७ महिना बितिसक्दासमेत एकताको काम पूरा हुन सकेको छैन। त्यसलाई पूरा गर्न १० दिनभित्र ठोस प्रस्ताव तयार पार्ने जिम्मा सचिवालयले दुई अध्यक्ष र महासचिवलाई दिएको श्रेष्ठले बताए।"
संकटबाट कांग्रेसलाई जोगाउन विशेष महाधिवेशन डाक्नुपर्छ,"कोरोना संकटकै बीच कांग्रेस महाधिवेशनको तरंग सुरु भएको छ। महाधिवेशनको मुखमा विभागहरू परिपूर्ति गर्ने काम भइरहेका छन्। यसबाट वरिष्ठ नेता रामचन्द्र पौडेल रुष्ट छन्। सभापति शेरबहादुर देउवाले पार्टीलाई आफ्नो गुटको मात्र बनाइरहेको उनको गुनासो छ। निर्धारित फागुनमा महाधिवेशन हुनेमा शंका मात्र गर्दैनन् उनी, जसरी भए पनि गर्नैपर्ने अडान राख्छन्। यही सेरोफेरो, कोरोना नियन्त्रण प्रयास, सरकारका क्रियाकलापलगायत विषयमा पौडेलसँग अखण्ड भण्डारी र खगेन्द्र भण्डारीले गरेको कुराकानीको सम्पादित अंश कोरोना रोकथाम र नियन्त्रणमा सरकारको प्रयासलाई कसरी लिनुभएको छ ? कोरोना भाइरसका कारण संसार आतंकित छ। नेपालमा पनि यसले महामारीको रूप लिन सक्छ भनेर नेपाली कांग्रेसले सुरुदेखि सरकारलाई तयारीमा जुट्न निरन्तर घचघच्याउँदै आएको हो। समयमै स्वास्थ्य सामग्री, अस्पताल र क्वारेन्टाइन व्यवस्थित गर्न सरकारलाई आग्रह गरेका थियौं। सरकार गम्भीर भएन। नागरिक स्वास्थ्य सुविधाबाट वञ्चित हुनुपर्ने अवस्था आएको छ। कोरोना नियन्त्रणमा सरकार सही रूपमा अगाडि बढेको देखिएन। जसका कारण अर्थतन्त्र तहसनहस हुने अवस्थामा पुगेको छ। विदेशबाट ठूलो संख्यामा नेपाली स्वदेश आए। कांग्रेसले स्वदेश फर्किएका युवालाई गाउँमै रोजगारको व्यवस्था गर्ने कार्यक्रम ल्याउन सुझाव दियो। बजेटमार्फत त्यसलाई सम्बोधन गर्न भन्यो तर सरकारले त्यसको वास्ता गरेन। रोगबाट जोगिन घर फर्किएकाहरू भोकले मरिने हो कि भन्ने डरले फेरि रोगको पर्वाह नगरी बिदेसिन बाध्य छन्। सरकारको गैरजिम्मेवारीका कारण नै नेपाली युवा कामका लागि भारत फर्किन विवश भएका हुन्। स्वास्थ्य सामग्री खरिदमा ठूलो अनियमितता भएको छ, तर त्यसलाई ढाकछोप गर्ने काम सरकारको नेतृत्व तहबाटै भएको छ। लकडाउन किन भयो, अहिले किन खुला गरियो भन्ने विषयको जवाफ पनि सरकारसँग छैन। सरकार कोरोना नियन्त्रणमा गम्भीर रहेनछ भन्ने यसले देखाउँछ। लकडाउन र निषेधाज्ञा खुकुलो हुँदै गएको छ, तर संक्रमित संख्या दिनानुदिन बढिरहेको छ। यस्तो अवस्थामा सरकारको भूमिका कस्तो हुनुपर्छ ? नियन्त्रण प्रयास उल्टो तरिकाले भइरहेको छ। सुरुमा सरकारले हतारिएर लकडाउन गर्यो। केही समय पर्खेर लकडाउन गरेको भए आज मुलुकको अर्थतन्त्र चौपट हुने थिएन। अहिले फेरि निषेधाज्ञा लागू गरियो। कोरोना नियन्त्रण गर्ने सरकारसँग सही योजना नहुँदा नेपालमा समस्या देखिएको हो। विश्वका शक्तिशाली मुलुक पनि कोरोनाका अगाडि निरीह देखिएका छन्। यस्तो बेलामा सीमित साधनस्रोत भएको नेपालजस्तो मुलुकलाई कोरोनासँग जुध्न सजिलो थियो र ? भारत र अमेरिकाको भन्दा फरक अवस्था हो नेपालको। प्रधानमन्त्रीकै भनाइअनुसार पनि प्रकृतिकै कारण पनि रोगले हामीलाई धेरै डोमिनेट नगर्नुपर्ने हो, तर पनि हामी आक्रान्त भयौं। अझै उचित समन्वय गर्ने हो भने कोरोना नियन्त्रण सम्भव छ। तर त्यसका लागि सरकार संवेदनशील हुन जरुरी छ। कोरोना नियन्त्रण र रोकथाममा दलहरुको भूमिका हुँदैन ? कांग्रेसले आफ्ना तर्फबाट तल्लो तहका संगठनसम्म कोरोनाबारे सचेतना फैलाउन र अभावमा रहेकालाई राहत दिन केन्द्रले नै परिपत्र गरेको छ। सोहीअनुसार पार्टीको विभिन्न संगठनहरूले राहत वितरणदेखि समस्यामा परेकालाई सहयोग गर्ने काम गर्दै आएका छन्। तर समग्रमा यसको जिम्मा राज्यले लिनुपर्छ। कोरोना महामारीले कांग्रेस महाधिवेशनलाई प्रभावित गरेको हो ? अलिकति वाधा त कोरोनाले पारेको हो। मैले दुईतीन वर्षअगाडि नै महासमिति बैठकमा समय घर्किएपछि होइन समय छँदै काम गरौं भनेर महाधिवेशन कार्यतालिका बनाऔं भनेर प्रस्ताव नै गरेको थिएँ। त्यसअनुसार काम भएको भए क्रियाशील सदस्यताको काम पहिल्यै सकिन्थ्यो, तर त्यो समय यत्तिकै गुजारियो। साधारण समयमा असाधारण परिस्थिति भनेर एक वर्ष म्याद थपियो, तर अहिले आएर असाधारण स्थिति आयो। त्यसकारण पार्टी नेतृत्वले मेरो कुरा नसुन्दा साँच्चिकै असाधारण परिस्थिति उत्पन्न भयो। पार्टी समायोजन गर्न निर्देशिका बनाइयो। एक महिनामा सक्नुपर्ने समायोजन कतिपय जिल्लामा एक वर्ष पुगिसक्दा पनि बाँकी छ। यो नेतृत्वको हेलचेक्राइँ हो। क्रियाशील सदस्यताको नवीकरण र वितरण हुन सकेको छैन। यो जानाजानी अधिवेशन टार्ने नेतृत्वको नियत त होइन भन्ने प्रश्न उठेको छ। विशेष अधिवेशन बोलाएर भए पनि पार्टीलाई संकटबाट बचाउनुपर्छ भन्ने मेरो दृष्टिकोण हो। त्यसका लागि पुरानै प्रतिनिधिबाट विशेष अधिवेशन गर्नुपर्छ भन्ने प्रस्ताव हो। यो कार्यसमितिले थप्न पाउने एक वर्ष मात्रै हो। त्यसपछि समय कसले थप्ने ? त्यसकारण विशेष अधिवेशन बोलाएर पार्टीको तदर्थ समिति बनाएर यथाशीघ्र महाधिवेशनमा जानुपर्छ। अझै पनि पाँचछ महिना बाँकी छ। यो बाँकी समय के काम गरेर बिताउँछौं। अहिल्यै म्याद थप्ने कुरा नगरौं, पार्टी बचाउने काम गरौं। नत्र पार्टीको विधान संकटमा पर्न सक्छ। त्यसैले बाँकी समयको उपयोग गरेर पार्टी समायोजनका काम निर्वाचन समितिले एउटै निर्णयबाट सिध्याउन सक्छ। क्रियाशील सदस्यता दुई महिनाभित्र सकेर अधिवेशनमा जुट्न सकिन्छ। कार्यकाल पनि थप्न परेन, पार्टी पनि जोगिने भयो। कांग्रेसका जिम्मेवार नेताहरू नै फागुनमा अधिवेशन सम्भव छैन भन्न थालिसकेका छन्, तर तपाईं कसरी सम्भव देख्नुहुन्छ ? कांग्रेसको विधानले अर्को पटक म्याद थपको कल्पना नै गर्दैन। विधानको सम्मान गरौं। विधानको सम्मान गर्न सकेनौं भने विशेष अधिवेशन बोलाउनु तर्कसंगत हुन सक्छ। विशेष अधिवेशन कसले बोलाउने ? विशेष अधिवेशन पार्टीको केन्द्रीय समितिले बोलाउने हो। पार्टीले बोलाएन भने एकचौथाइ महाधिवेशन प्रतिनिधिले बोलाउन सक्छन्। विशेष अधिवेशनले पार्टीको संकट टार्छ त ? विशेष अधिवेशन पनि कामचलाउ अधिवेशन हो। यसले विधानको सम्मान गर्दै पार्टीलाई बचाउँछ। विशेष अधिवेशनले तदर्थ समिति बनाएर पार्टीको वैधानिक संकट जोगाउँछ। त्यसपछि महाधिवेशन त गर्नैपर्छ। विशेष अधिवेशन गर्नैपर्छ भन्ने मेरो माग होइन, संकटको एउटा उपाय मात्र हो। त्यो अवस्थासम्म नपुगौं, अहिलेकै प्रक्रियाबाटै महाधिवेशन गरौं। पुरानै प्रतिनिधिबाट महाधिवशेन गर्दा नयाँलाई पार्टीमा रोक्ने काम हुँदैन र ? कांग्रेस विधानमा क्रियाशील सदस्यको व्यवस्था छ। अहिले कोरोनाका कारण क्रियाशील सदस्यताकै कारण महाधिवेशन नहुने अवस्थामा पुरानै प्रतिनिधिबाट अधिवेशन गरौं भनेको हुँ। किनकि क्रियाशील सदस्यता नवीकरण गर्न समस्या छैन। उनीहरूको नवीकरण गरेर पनि महाधिवेशनमा जान सकिन्छ। तपाईंको प्रस्तावमा सबै सहमत हुने अवस्था देख्नुहुन्छ ? पार्टीलाई समयसापेक्ष गतिशील बनाउने हो भने सबै गम्भीर भएर यो प्रस्तावमा लाग्नु उचित हुन्छ। यी विकल्पमाथि पार्टी सभापतिसँग छलफल भएको छ ? सभापतिसँग कुराकानी भएको छैन। अहिले कोरोनाका कारण पनि भेटघाट भएको छैन। उहाँले एकपटक केन्द्रीय कार्यसमिति बैठक बोलाउनेबारे खबर पठाउनुभएका थियो। मैले त्यसमा सहमति जनाएको थिएँ, तर त्यही बेला महामन्त्री बिरामी हुनुभयो। अब यसबारे कार्यसमिति बैठकमा बहस हुनुपर्छ। नेतृत्व महाधिवेशन गर्न किन अनिच्छुक होला ? सभापतिज्यूको बानी नै त्यस्तै हो। नेविसंघको सभापति हुँदा पनि दस वर्षसम्म अधिवेशन गराउनुभएन। महाधिवेशन समयमै गर्नुपर्छ भनेर मैले प्रस्ताव गर्दा उहाँले साढे पाँच वर्षमा हुन्छ भन्नुभएको थियो। समयमा भएन भने त्यसले आउँदो आमनिर्वाचनलाई पनि प्रभाव पार्छ। त्यस्तो अवस्थामा पार्टीले निर्वाचनको सामना कसरी गर्न सक्छ ? समयले च्यापिसकेको छ। राष्ट्रिय निर्वाचनले हामीलाई अँठ्याइसकेको छ। यस्तो अवस्थामा कांग्रेस एक ढिक्का भएर महाधिवेशनमा केन्द्रित भएन भने त्यसले पार्टीलाई अप्ठेरो पार्छ। सबै हिसाबले पार्टी वैधानिक संकटमा फस्ने अवस्था आउन नदिन सभापति गम्भीर बन्न जरुरी छ। पार्टीलाई नयाँ जीवन दिनुपर्छ भन्ने विषयमा आलटाल गर्ने हो भने पार्टीको भविष्य के होला ? भावी पुस्तालाई कांग्रेसको नाममा राजनीति गर्ने मैदान बनाउन पनि हामीले विधानअनुसार पार्टीलाई गतिशील बनाउनुपर्छ। त्यसका लागि समयमै महाधिवेशन गरौं भन्ने मेरो दृष्टिकोण हो। फागुनमा महाधिवेशन हुन सकेन भने ६ महिना थप्न मिल्ने सुविधा संविधानले दिएकै छ नि होइन र ? भदौमा पनि अधिवेशन भएन भने के हुन्छ ? भदौसम्मै यस्तै अवस्था आयो भने के गर्ने ? पार्टी विधानले यो फागुनसम्म मात्रै अधिकार दिएको छ। अर्काे वर्षको भदौलाई हेरेर अगाडि बढ्यौं र त्यो बेला अधिवेशन हुन सकेन भने पार्टीको वैधानिकता के हुन्छ ? त्यसपछि अहिलेकै समितिलाई निरन्तरता दिऊँ भन्ने ? महाधिवेशन भनेपछि स्वाभाविक रूपमा नेतृत्वको विषय आइहाल्छ। तपाईं सभापति पदको प्रतिस्पर्धामा हो कि होइन ? तोकिएको समयमा महाधिवेशनको परिस्थिति निर्माण मेरो पहिलो सर्त हो। त्यसका लागि क्रियाशील सदस्यता टुंगो लगाऔं। त्यसको एक महिनामै स्थानीय अधिवेशन, क्षेत्रीय, जिल्ला हुँदै प्रदेश अधिवेशन गर्न सकिन्छ। पहिला महाधिवेशनको सुनिश्चितता गरौं। अनि त्यसपछि कोको उम्मेदवार बन्ने भन्नेबारे छलफल गरौंला। वडा अधिवेशन सुरु भइसकेपछि मात्र नेतृत्वको विषयमा छलफल गर्ने हो। सभापतिका प्रत्यासी भनिएका जति सबैले उम्मेदवारी घोषणा गरिसके नि ? साथीहरूलाई म हुन पाए हुन्थ्यो भन्ने लाग्नु स्वाभाविक हो। आआफ्नो चाहना व्यक्त गर्नुभएको हो तर को उम्मेदवार बन्ने भन्ने विषयको टुंगो लगाउन छलफल हुन बाँकी नै छ। कांग्रेसमा नेतृत्व हस्तान्तरण, पुस्तान्तरण कि रूपान्तरण भन्ने बहस सुरु भइसकेको छ, यसमा तपाईंको दृष्टिकोण के हो ? यो बहस अराजनीतिक हो भन्ने मेरो पहिलादेखिकै ठहर छ। यो राजनीतिक कुरा हुँदै होइन। नेतृत्वको कुन बेला कतिखेर आवश्यकता पर्छ र कुन मान्छे आवश्यक पर्छ भन्ने परिस्थितिले निर्धारण गर्छ। पार्टीका कार्यकर्ता र मतदाताको चाहनाको औचित्यका आधारमा नेतृत्व चयन हुने हो। विचार र ल्याकत कस्तो, कति उमेर भएको मान्छे समयसापेक्ष उचित हुन्छ भन्ने विषयको छनोट गर्ने काम कार्यकर्ताको हो। कांग्रेसभित्र र बाहिर एकथरीले सभापति देउवा र वरिष्ठ नेता पौडेलले राजनीतिबाट अवकाश लिनुपर्छ भनेर चर्चा गरेको सुनिन्छ, अवकाश लिने समय आयो भनेर सोच्नुभएको छैन ? त्यो कसैकसैको शुभेच्छा हुन सक्छ। सकारात्मक तरिकाले पनि उनीहरूले चर्चा गरेका हुन सक्छन्। पार्टीको आवश्यकताका आधारमा नेतृत्वको निर्धारण हुन्छ। दुनियाँमा वृद्ध मान्छेले मुलुकको नेतृत्व गरेका उदाहरण धेरै छन्। त्यो सबै तत्कालीन परिस्थितिले निर्धारण गर्ने विषय हो। मैले अहिले पार्टीको अवस्था सोचिरहेको छु। मुलुकको ठूलो पार्टी एकचौथाइ मत ल्याउन नसक्ने अवस्थामा कसरी पुग्यो (?), यसबाट पार्टीलाई पार लगाएर कसरी मूलधारको पहिलो शक्ति बनाउने भन्नेबारेमा चिन्तन गरिरहेको छु। पार्टीलाई संकटबाट मुक्त गराउन केकस्तो योगदान गर्न सक्छु भन्ने विषयमा सोचिरहेको छु। हाम्रो पार्टीले कोसँग प्रतिस्पर्धा गरिरहेको छ ? त्योसँग प्रतिस्पर्धा गर्न हाम्रो पार्टीले कस्तो रणनीति लिने ? यी सबै परिस्थितिको पृष्ठभूमिमा कसलाई अगाडि सार्दा पार्टी बलियो हुन्छ, उसैलाई नेतृत्वका रूपमा अगाडि बढाउनुपर्छ भन्ने मेरो मान्यता हो। कांग्रेस यो अवस्थामा पुग्नुको कारण के होला ? दुई तीनवटा कारण छन्। वैचारिक आधारमा सशक्त हुन नसक्नुमा नेतृत्वको ठूलो कमजोरी छ। संसद्मा विपक्षी दलको अगाडिको बेन्चलाई हेर्नुस्। राष्ट्रिय मुद्दामा अग्रभागमा बसेका साथीहरूको भूमिका देखिरहनुभएको छ। पृष्ठभागमा बसेका केही साथीहरू बोल्नुभएको छ। तर उनीहरूले मात्रै बोलेर प्रभावकारी नहुँदो रहेछ। आज कांग्रेस प्रतिपक्षी दलका रूपमा कमजोर बन्यो भनेर देशदुनियाँले भनिरहेको छ। म पनि कुनै बेला दलको नेता थिएँ, अग्रभागमै बसेको थिएँ। म दलको नेता हुँदा प्रचण्ड बहुमत ल्याएर आएका प्रचण्डलाई राजीनामा दिन बाध्य पारेको होइन ? विपक्षी दलको नेताको कुर्सीमा बसेर त्यो सम्भव भएको होइन र ? हिजो ठूलो दललाई र्याखर्याख्ती गर्न सक्ने पार्टी आज किन कमजोर देखियो ? त्यसैले पार्टी नेतृत्वको ठूलो भूमिका हुन्छ भनिएको हो। पार्टी नेतृत्व भित्र बलियो हुने तर बाहिर कमजोर हुने अवस्था देखिएको छ। यो पार्टीको भविष्य र लोकतन्त्रका लागि राम्रो होइन। अर्काे सैद्धान्तिक पक्ष छ। २०१५ सालमा कांग्रेसले जुन वर्गलाई सम्बोधन गरेर दुईतिहाइ मत ल्याएको थियो, त्यो वर्गलाई हामीले बिर्सियौं। प्रजातान्त्रिक समाजवादलाई आत्मसात गरेर देश निर्माणको नीति बनाऔं तर त्यसअनुसार भएन। हामीले उठाएका एजेन्डा बोकेर कम्युनिस्टले हामीमाथि शासन गरिरहेका छन्। हाम्रो एजेन्डा हामीसँगै राखेर मुलुकका समस्या हल गर्न र जनतालाई समाधान दिन प्रजातान्त्रिक समाजवादकै बाटो अँगाल्नुपर्छ। तिनै दलित, गरिब, जनजाति, किसान र मजदुरलाई सम्बोधन गर्ने कार्यनीति हुनुपर्छ। त्यसमा हामी कहाँ चुक्यौं, त्यसको समीक्षा गरौं भन्ने मेरो मान्यता हो। तपाईंले भनेका यी विषय सम्बोधन गर्न पनि आफ्नो नेतृत्व आवश्यक ठान्नुभएको हो ? यो पार्टीका आम नेताकार्यकर्ताले महसुस गर्नुपर्छ। भोलि महाधिवेशन प्रतिनिधिले सोच्नुपर्छ पार्टीको नेतृत्व कस्तो हुनुपर्छ भनेर। २० तपाईंकै समूहमा रहेका नेताहरूबीच अनौपचारिक कुराकानी भइरहेको छैन र ? माथिल्लो नेतृत्व तहमा रहेका हाम्रा साथीहरूले पनि यो सोच्नुपर्छ हामीले पार्टी र देशलाई कस्तो नेतृत्व दिने हो। तर तपाईंको समूहका नेताहरू एजेन्डाभन्दा पनि देउवालाई हराउनसक्ने उम्मेदवारका रूपमा आफूलाई प्रस्तुत गरिरहेका छन्। व्यक्तिकेन्द्रित बढी भयो भन्ने लाग्दैन ? म साथीहरूलाई भन्ने गर्छु मै हुँ उम्मेदवार भनेर प्रचार नगरौं। हामीमध्ये को उपयुक्त हुन्छ त्यतिबेलै तय गरौंला। कसको आवश्यकता कहाँ हुन्छ भन्ने मिलनविन्दुमा बसेर टुंग्याउँला। महाधिवेशनका बेला हामी आकांक्षीका बीचमा नेतृत्व व्यवस्थापनको टुंगो लाग्छ। हामीले म्यानेज गर्न सकेनौं भने कार्यकर्ताले म्यानेज गर्छन्। कांग्रेसमा अहिले देखिएका गुटहरूमा महाधिवेशनसम्म बदलाब आउने संकेत देख्नुहुन्छ ? त्यो अहिल्यै भन्न सकिन्न। जब महाधिवेशनको बेला आउँछ त्यतिबेला थाहा होला। अहिले त सबैजना उम्मेदवार बन्छु भनिरहेका छन्। सभापति समूहका विमलेन्द्र र गोपालमानजी पनि सभापतिको उम्मेदवार भनिरहनुभएको छ। अन्तिमसम्म कोको रहने र को हुने भन्न सकिन्न। पछिल्लो समय कांग्रेसभित्र र बाहिर उपसभापति निधिको उम्मेदवारीको चर्चा देखिन्छ नि ? उहाँ सभापतिसँग निकट भएर काम गर्दै आउनुभएको छ। अहिले शेरबहादुरबाट आफू पृथक् हुने र आफैं सभापति लड्ने कुरा जसरी गरिरहनुभएको छ, विधानविपरीतका निर्णयको भारी बोकेरै आउने हो वा त्यसबाट अलग हुने हो भन्ने अझै छुट्टिएको छैन। कांग्रेस कमजोर हुनुको प्रमुख कारण गुटउपगुटको राजनीति हो भन्छन् नि ? यसले पनि काम गरेको छ। एउटा गुटलाई समातेर सभापति चुनाव जिते पनि सबैको हुनुपर्छ। तर हाम्रो सभापतिले आफ्ना गुटबाहेकका लागि देख्न छाड्नुभयो। मैले त्यतिबेला नै भनेको थिएँ, मूल्यांकनका आधारमा व्यवहार गर्नुस्, म तपाईंलाई अन्तिमसम्म सहयोग गर्छु। तर उहाँले त्यस्तो नगर्दा साथीहरू अन्यायमा परे। तिनै अन्यायमा परेका साथीहरूको आवाज मैले उठाएको हुँ। पार्टीमा लामो त्याग, बलिदान र संघर्ष भएका साथीहरूलाई अवसरबाट वञ्चित गर्ने काम ठीक भएन भन्ने मेरो धारणा हो। सबै दोष सभापतिलाई मात्रै दिन मिल्छ ? पार्टी बलियो बनाउन तपाईंहरूको भूमिका केही हुँदैन ? पार्टीमा विधिविधानअनुसार तेह्रौं महाधिवेशनले नेतृत्व चुन्यो। चौधौं महाधिवेशन आएकै छैन। तँ छोड्, म बस्छु भन्ने कुरा पनि भएन। जहाँसम्म हाम्रो भूमिकाको कुरा गर्नुभयो, हाम्रो तर्फबाट भरपूर सहयोग हुँदै आएको छ। पार्टीका तर्फबाट मेरै नेतृत्वमा प्रधानमन्त्रीलाई भेटेर कोरोना नियन्त्रणका लागि लिखित सुझाव दियौं। बेलाबेलामा भ्रष्टाचार र अनियमिताका बारेमा पनि बोल्दै आएका छौं। देश लुटिइरहने, जनता मरिरहने अनि कांग्रेस नेतृत्व चुप लागेर बस्ने ? रेल्वे ठेक्कामा मैले बोलेको छु। प्रतिपक्ष दलका रूपमा होस् या व्यक्तिगत, म निरन्तर बोल्दै आएको छु। मेरो तर्फबाट सभापतिलाई असहयोग गर्ने काम कहींबाट पनि भएको छैन। हामीले सहयोग गर्दागर्दै पनि पार्टी किन गतिहीन भयो भन्ने प्रश्न नेतृत्वलाई सोध्ने हो। सभापतिको गुनासो मलाई सुरुदेखि नै असफल बनाउन लागियो भन्ने छ त ? असफल बनाउन कोसिस कहिल्यै गरिएन। पार्टीको विधानअनुसार चलौं भन्दा असफल बनाउन सहयोग गरियो भन्ने ? तेह्रौं महाधिवेशनलगत्तै हुनुपर्ने विभाग गठनको काम चौधौं महाधिवेशनका मुखमा आएर गर्ने र त्यसको विरोध हुँदा असहयोग भयो भन्न मिल्छ ? त्यतिबेलै योग्य व्यक्तिलाई विभागको जिम्मेवारी दिएर अघि बढौं भन्दा तयार नहुने, विधानतः कामचलाउ भइसकेपछि विभाग गठन गर्ने कुरा कसरी स्वीकार्य हुन सक्छ ? अधिवेशनको तयारीमा जुट्नुपर्ने बेला त्यो नगर्ने, कुनकुन जिल्लामा समायोजन बाँकी छ, त्यतातर्फ चासो नदिने, विभागमा मान्छे भर्ती गर्न दौडधुप गर्ने ? सभापतिबाट विधानविपरीत भएका निर्णयप्रति मात्र मेरो असहमति हो। म विभाग गठन प्रक्रिया खारेज हुनपर्छ भन्ने पक्षमा हुँ। नाम दिनुस् भन्दा नदिने, सहमतिका लागि निरन्तर पहल गर्दा पनि सहमतिमा नआउने। अहिले आएर विधानका कुरा गर्नुको अर्थ छैन भन्छन् नि सभापति पक्षधर ? हामीले उतिबेलै क्षमतावान् व्यक्तिलाई उपयुक्त पद दिनुस् भनेकै हो। कुन व्यक्ति कुन विभागका लागि उपयुक्त छ, कसले काम गर्न सक्छ। त्यो हेरेर जिम्मेवारी तय गरौं भन्दा सभापतिले मान्नु भएन। लम्ब्याउँदै जाने अनि अन्तिममा विभाग गठन गर्ने कुरालाई स्वीकार गर्न सकिन्न। हामी नभएका बेला बहुमतबाट २८ विभाग बढाएर ४७ पुर्याउनुभयो। सभापति देउवा पार्टीभित्र आफू कसरी बलियो हुने भन्नेमा मात्रै केन्द्रित छन्। दुई वर्षअघि सम्पन्न महाधिवेशनमा तपाईं र सभापतिबीच डिप लभ परेको छ भनेर भन्नुभयो, त्यो लभ किन लामो समय टिक्न सकेन ? मैले त्यतिबेलै भनेको थिएँएजेन्डामा कुरा मिल्यो भने एकता हुन्छ नत्र समस्या आउँछ। हामीबीच एकखालको इमोसनल एट्याचमेन्ट त छ लामो संघर्ष, दुःख सँगसँगै गरेको मित्रका रूपमा। एजेन्डामा विवादभन्दा सहमति गरौं भन्ने मेरो धारणा थियो। महाधिवेशन प्रतिनिधि सबै तलबाटै चुनिएर आउने र समानुपातिकमा नदोहोर्याउने। कुरा मिलिसकेपछि हामी सँगै भयौं। तर केन्द्रीय समितिमा त्यो समझदारीलाई उल्ट्याइयो। त्यहींबाट सम्बन्धमा धाँजा फाट्यो र विवाद आयो। भागबन्डा मिलेसम्म विधिविधान केही नचाहिने, नमिल्दा मात्रै विधानका कुरा उठाउने गरेको आरोप तपाईंमाथि छ नि ? भागबन्डा मात्रै चाहिने भएको भए सभापतिले कति विभाग चाहिन्छ, तपाईंका लागि छुट्ट्याउँछु भन्नुभएको थियो नि। तर मैले भागबन्डाको होइन विधानका कुरा उठाएको हुँ भनिरहेको छु। सरकारको अढाइ वर्षको कार्यकाललाई कसरी मूल्यांकन गर्नुहुन्छ ? नारा दिन सक्ने, हल्ला मच्चाउने तर समाधान दिन नसक्ने दुनियाँका कम्युनिस्टको साझा चरित्र हो। हिजो जनताका बीचमा जसरी सपनाको भ्रम फैलाइयो आज त्यसमा सरकारले काम गर्न सकेको छैन। जनताका आशा निराशामा परिणत भएका छन्। समृद्धिको नभई मुलुक विसंगतिको यात्रातिर बढेको छ। कम्युनिस्टबाट देश बन्दैन भन्नेमा जनता विश्वस्त भइसकेका छन्। कांग्रेस नै जनताको भरोसाको पार्टी हो भनेर हामीले विश्वास दिलाउनुपर्छ। सरकार कूटनीतिक रूपमा कत्तिको सफल देख्नुहुन्छ ? हाम्रो भूराजनीतिक अवस्थिति र बाध्यतालाई ख्याल नगरेर जथाभावी बोल्ने, अनावश्यक क्रियाप्रतिक्रिया जनाउने काम प्रधानमन्त्रीबाटै हुँदा आज परराष्ट्र नीति असन्तुलित बनेको छ। मित्रराष्ट्रहरूसँग जुन खालको सम्बन्ध राख्न सक्नुपर्थ्यो, यो काम सरकारले गर्न सकेन। भारत र चीन हाम्रा नजिकका महान् मित्र हुन्। उनीहरूबीच मैत्रीभाव राख्नुपर्छ। हामीले यो पनि बिर्सिनुहुन्न कि रोटीबेटीको सम्बन्ध भएको भारतसँगको विशेषतालाई पनि बुझ्नुपर्छ। चीन पनि असल मित्र हो। सबै मित्रराष्ट्रसँग असल मित्रता कायम गर्दै सहयोग लिन सक्नुपर्छ। तर सरकार यसैमा चुकेको देखिन्छ। स्वाभिमान र भौगोलिक अखण्डतामा अडान लिनु जायज हो। तर यसको मतलब यो होइन कि छिमेकीसँगको सम्बन्ध विषाक्त बनाऔं। कूटनीतिक पहलबाटै छिमेकीसँगको सम्बन्ध सुमधुर बनाउने हो।"
फुत्किएर टर्यो सम्भावित बलि,"विराटनगर : लेटाङ ३ मोरङकी मनिका ढकाल सुनसरी रामधुनी५ झुम्कामा डेरा गरेर बस्छिन्। त्यहीँ नजिक घर भएकी १७ वर्षे एक किशोरीलाई आइतबार बिहान उनले विराटनगर पूजामा जान फकाइन्। उनकी आमासँग अनुमति लिइन्। पूजामा कन्या चाहिने र टीका लगाएर ५ हजार रुपैयाँसमेत दिन्छन् भनेपछि आमाले आनाकानी गरिनन्। विराटनगरमा सप्तरी विष्णुपुर५ का २८ वर्षीय सुमितकुमार मण्डल र तिलाठीकैलाडी१ का २० वर्षीय प्रदीपकुमार मण्डल थपिए। उनीहरूले इस्लामपुर नाका हुँदै भारत छिराएको उनले पत्तै पाइनन्। इस्लामपुरजोगबनी हुँदै ट्याम्पोमा २० किलोमिटर टाढा फारबिसगन्ज पुर्याए। त्यहाँबाट बसमा राखेर ४८ किलोमिटर दूरीको सिम्राहीसम्म लगे। त्यहाँ उत्रिएपछि हाम्रा मान्छे आएनन् भन्ने गफ गरेको उनले सुनिन्। साइनबोर्डहरू हेर्दा भारत रहेको पनि पत्तो पाइन्। र, किशोरीले नयाँ जुक्ति फुराइन्। उनीहरूको आँखा छलेर फारबिसगन्ज आउने बस चढिन्। कुद्दै गरेको बस रोकेर ती तीनै जना त्यसमै चढे। बाटाभरि केही हुँदैन, जानुपर्छ भन्दै फकाए। उनले मानिनन्। जब फारबिसगन्ज बस आइपुग्यो, हतारहतार हाम्फालिन्। रिजर्भको टेम्पो चढेर तुरुन्तै जोगबनीतिर फर्किइन्। अर्को टेम्पोमा उनीहरूले पछ्याए। साँझ जोगबनी आइपुगेकी उनलाई प्रहरी र साना हातहरू नामक संस्थाका सीमामा परिचालित स्वयंसेवकले सोधीखोजी गरे र संरक्षणमा राखे। सँगै आइपुगेकी मनिकालाई पनि राखे। बाँकी दुई जना भने भाग्न सफल भए। प्रहरीले दुवै युवतीलाई भने पीडित ठानेको थियो। भोलिपल्ट किशोरीको बयानबाट मनिका पनि मतियार रहेको खुल्यो। र, प्रहरीले मनिकालाई सुमित र प्रदीपलाई फोन गरेर उता जान प्रहरीले दिने भयो, उनी पनि राजी भइन् भन्न लगायो। दुवै जना मक्ख परेर त्यहाँ आइपुगे र प्रहरीले पक्राउ गर्यो। मोरङका प्रहरी प्रमुख एसपी सन्तोष खड्काका अनुसार सुमित घटनाका मुख्य योजनाकार र प्रदीप उनका सहयोगी रहेको खुलेको छ। उनीहरूले तीनचार लाख दिने भन्दै मनिकालाई किशोरी ल्याउन खेताला बनाएका थिए। १२ लाखमा डिल प्रहरीका अनुसार सुमितका भिनाजु रनधीर मण्डल भारतको सहरसामा बस्छन्। रणधीर र उनका भाइ वीरेन्द्र मण्डलले आफूलाई किशोरी ल्याइदिए १२ लाख रुपैयाँ दिने आश्वासन दिएको सुमितले प्रहरीलाई बयान दिएका छन्। सिम्राही पुर्याएपछि भिनाजु र उनका भाइको जिम्मा लगाउने तयारी रहेछ, प्रहरी स्रोतले भन्यो, तर किशोरी भागेपछि उनीहरू आफ्नो योजनाबाट असफल भएको देखिन्छ। सुमितले तीनचार लाख दिने भनेपछि पैसाको अभाव रहेकाले आफू पनि यस काममा लागेको मनिकाले बताएकी छन्। एसपी खड्काले ठूलो रकमको डिल भएर किशोरीलाई भारत पुर्याउन खोजिएको सूचना आएपछि घटनालाई गम्भीर रूपमा लिइएको बताए। प्रहरी स्रोतले यति ठूलो रकम र पूजाको विवरण विश्लेषण गर्दा बलि दिन लगिएको हुन सक्ने अनुमान गरेको छ। भारतमा यस्तो अन्धविश्वास व्याप्त छ। आइतबार बिहान ७ बजे घरबाट लगिएकी छोरी साँझसम्म नआएपछि परिवारले खोजी सुरु गरेको थियो। विराटनगर ल्याएको भन्दै मलाई भारत पुर्याएको थाहा पाएपछि गाडीबाट हाम्फालेर भागें, ती किशोरीले अन्नपूर्णसँग भनिन्, त्यस क्रममा धेरै फकाउने काम गरे पनि मैले नमानेपछि उनीहरू पछिपछि आए। बाटोमा लैजाने क्रममा युवाले शंकास्पद तवरबाट अरू व्यक्तिसँग फोनमा कुरा गरेको थाहा पाएपछि आफू गाडीबाट हाम्फालेको किशोरीले बताएकी छन्। मनिकाले बाटामा नाप्ने टेप किनेर किशोरीले उचाइसमेत नापेकी थिइन्। पूजामा बस्न ५२ फिट उचाइ भएकी केटी चाहिन्छ भन्दै नापेकी थिइन्, उनले भनिन्, रजस्वला भएनभएबारे पनि सोधिखोजी गरिन्। बिहारका कतिपय गाउँमा यस्तो अन्धविश्वास छ, निश्चित उचाइ र हुलिया भएकी किशोरी खोजेर बलि दिइन्छ। धनाढ्यले त्यसका लागि ठूलो मात्रामा खर्च गर्छन्। त्यही आधारमा प्रहरीले सम्भावित बलि को अनुमान गरेको हो। मनिकाले आफूलाई कालो कपडा लगाएर पूजामा बस्नुपर्ने र डराउन नहुने भन्दै सिकाएको पनि उनले बताइन्। एसपी खड्काले घटनामा संलग्नहरूको अरू कनेक्सन खोतल्न थालिएको बताए। घटनाको प्रकृति हेर्दा यसमा अरूको पनि संलग्नता हुन सक्छ, उनले भने। उनले पक्राउ गरिएका तीनै जनाविरुद्ध मानव बेचबिखन तथा ओसारपसार नियन्त्रण ऐन, २०६४ अनुसार मुद्दा चलाउन मंगलबार म्याद थप गरेर घटनाको अनुसन्धान सुरु गरिएको जानकारी दिए।"
दुई जिल्ला विपद् संकटग्रस्त क्षेत्र,"काठमाडौं : सरकारले बाढीपहिरोबाट ठूलो धनजनको क्षति भएको सिन्धुपाल्चोक र बागलुङलाई विपद् संकटग्रस्त क्षेत्र घोषणा गर्ने निर्णय गरेको छ। सरकारका प्रवक्ता प्रदीप ज्ञवालीले दुई जिल्लालाई विपद् संकटग्रस्त क्षेत्र घोषणा गरिएको जानकारी दिए। यो वर्षको बाढीपहिरोले दुई जिल्लामा मात्रै १ सय ६ जनाको मृत्यु भएको छ। ५६ जना बेपत्ता छन् भने २२ जना घाइते छन्। एक दर्जनभन्दा बढी बस्ती क्षतिग्रस्त भएका छन्। सिन्धुपाल्चोकमा ७१ जनाको मृत्यु भएको छ। ४० जना बेपत्ता र १५ जना घाइते छन्। लिदी, बाह्रबिसे, मेलम्ची, भोटेकोसीलगायत पाँच वटा बस्ती नै बाढीपहिरोले क्षतिग्रस्त बनाएको छ। बागलुङको ढोरपाटनमा मात्रै २२ जनाको मृत्यु भएको छ भने १५ जना बेपत्ता छन्। बागलुङमा कुल ३५ जनाको मृत्यु भएको भएको छ। १६ बेपत्ता र सात जना घाइते भएका छन्। दुवै जिल्लाको सार्वजनिक र निजी आवासमा ठूलो क्षति भएको छ। गृह मन्त्रालयअन्तर्गतको विपद् अध्ययन, जोखिम न्यूनीकरण तथा पुनर्लाभ शाखाका प्रमुख उपसचिव गणेश शाहीले दुई जिल्लामा ठूलो धनजनको क्षति भएको कारण विपद् संकटग्रस्त घोषणा गर्न सिफारिस गरेको जानकारी दिए। हामीले सिफारिस गरेका थियौं, मन्त्रिपरिषद्ले निर्णय गरेछ, उनले भने, त्यहाँ तत्काल सार्वजनिक पूर्वाधार र निजी आवासको पुनर्निर्माणले प्राथमिकता पाउँछ। उनका अनुसार, भत्किएका निजी घर सुरक्षित स्थान व्यक्तिको इच्छाअनुसार निर्माण गर्न पाउने गरी सरकारले अनुदान दिनेछ। भूकम्प पीडितले पाएअनुसार नै बाढीपहिरो पीडितले अनुदान पाउनेछन्। सहरी विकास मन्त्रालय कार्यविधिअनुसार खानी तथा भूगर्भ विभागको टोलीले अध्ययन गरी बस्ती स्थानान्तरणसमेत गर्न सक्छ।"
"संक्रमित मेयर भन्छन्, कोरोनालाई हल्का नलिनू","ललितपुर : बुधबार १० दिनभयो दिन भयो ललितपुरको महालक्ष्मी नगरपालिकाका मेयर रामेश्वर श्रेष्ठ किष्ट अस्पताल भर्ना भएको। उच्च ज्वरो र अक्सिजनको मात्रा ह्वात्तै तल झरेपछि मेयर श्रेष्ठ गत सोमबार किष्टको आइसोलेशनमा भर्ना भएका थिए। आफनो नगरलाई कोरोनामुक्त बनाउँछु भन्ने अभियानमा लागेका उनी कसरी संक्रमित भएँ भन्ने पत्तो नभएको बताउँछन्। नगरका विभिन्न कार्यक्रममा जाँदा लक्षण बिनाका संक्रमितबाट कोरोना सरेको हुनसक्ने अनुमान उनको छ। अस्पतालको शैय्याबाट टेलिफोन सम्पर्कमार्फत कुरा गर्दा उनले हाल आफू ठिकठाक भएको बताए। अहिले राम्रो सुधार आएको छ। ज्वोरो छैन, अक्सिजनको लेभल पनि मिल्यो, श्रेष्ठले भने छिटै निको भएर घर जाने दृढ विश्वास छ। मेयर श्रेष्ठ एन्टिवायोटिकको डोज पुरा भएको केही दिनमा पीसीआर गर्ने र घर जाने विश्वासमा छन्। उनी मधुमेहका बिरामी पनि हुन्। श्रेष्ठका अनुसार कोरोना कसरी सरयो पत्तो नभए पनि अघिल्लो शनिबारबाट ज्वरो आएको उनले बताए। मेडिकल पृष्ठभुमिबाट आएका उनी असहज महसुस हुन थालेपछि घरैमा अक्सिजन परीक्षण गराए। अक्सिजनको मात्रा एकदमै घटेको थियो। शरीर सिथिल भइसकेकोले घरैमा प्राइभेट स्वास्थ्यकर्मी बोलाएर पीसीआर टेस्ट लिएको उनको भनाइ छ। त्यसपछि रिपोर्ट नआउँदै उनी अस्पताल गएका थिए। कोभिड भएर आएको थिइनँ। ब्याक्टेरियल इन्फेक्सन होला जस्तो लागेको थियो, मेयर श्रेष्ठले भने। विभिन्न अस्पतालमा कोरोना संक्रमितले डाक्टर र नर्सले वेवास्ता गरेको, बिरामीको छेउमा नआएको गुनासो गर्दैआएका छन्। तर किष्टमा डाक्टर, नर्स पुरै पीपीई सेट लगाएर नजिकै आएर कुरागर्ने तथा परामर्श गर्ने गरेको उनले बताए। डाक्टर नजिक आउँदैनन भन्ने मैले पनि सुनेको हो। तर यहाँ त्यस्तो छैन, उनले भने, डाक्टर दैनिक एक पटक र नर्स बिहान पाँच बजे आएर परीक्षण गर्नुहुन्छ। अस्पताल भर्ना भएपछि बोल्न मन नलाग्ने र गाह्रो हुने गरेको समस्या सुनाए। अहिले पनि धेरै बोल्दा थकित महसुस हुने उनको भनाइ छ। अस्पताल बसाईंमा खाना खाएपनि निद्रा नलागेको उनले बताए। तालिका बनाएर अस्पतालको क्यान्टिनमा खाना उपलब्ध गराउँदैआएको छ। श्रेष्ठका श्रीमतीलाई पनि कोरोना पोजेटिभ देखिएपछि किष्टमा भर्ना भएकी छन्। तर उनलाई भाइरल डाइरीया बढी दुःख दिएको बताए। छोरीको रिपोर्ट नेगेटिभ आएको उनले बताउ। उनकी ८० वर्षकी आमालाई भने कुनै लक्षण देखिएको छैन। फागुनदेखी नगर सुरक्षित बनाउने अभियानमा लागेको उनको दाबी छ। संक्रमण पुष्टि हुनुअघि नगरबासीको पीसीआर परीक्षणका काम, स्यानिटाइजर उत्पादन, सम्पूर्ण वडा स्यानिटाइज गर्ने काम, संक्रमितले कोही नभएको जस्तो गरेपछि घरैमा गएर ढाडस दिने, मनोवल बढाउने, स्वास्थ्यका टिमसँग होमआइसोलेसनमा बसेकालाई दैनिक दुई पटक सम्पर्क गर्ने, स्वास्थ्यकर्मीको मनोबल बढाउन उनीहरुसँगै बसेर तालिममा सहभागी हुने लगायतका काममा व्यस्त रहेका थिए। घर पुगेपछि दैनिक नुहाएरमात्र भित्र छिर्ने, स्यानिटाइज र मास्कको नियमित प्रयोग तथा स्वास्थ्यका सबै मापदण्ड अपनाए पनि संक्रमित भएको उनले सुनाए। कोरोनालाई हल्का रुपमा नलिनू श्रेष्ठ कोरोनालाई हल्का रुपमा नलिन सुझाव दिन्छन्। कोभिड भाइरल मात्रै हो भनेर बुझ्नु गलत हुन्छ, उनले भने, सामाजिक दुरी, मास्क लगाउने, नियमित हात धुने काम गर्नुहोस्। आफू सचेत नभए कोरोना संक्रमणले विकराल समस्या लिन सक्ने र अस्पतालमा भर्ना गर्ने ठाउँको समस्या हुने उनी सुनाउछन्। दीर्घ रोगीलाई झनै समस्या हुन्छ। त्यसैले सचेत भएर लाग्नुपर्छ, उनी सुझाव दिँदै भन्छन्, हल्का नलिनुहाेस्।"
"ब्ल्याक मेलिङ हुन थाल्यो, अब चार्टर्ड उडान हटाएर नियमित उडान : मन्त्री भट्टराई","काठमाडौं : संस्कृति, पर्यटन तथा नागरिक उड्यायन मन्त्री योगेश भट्टराईलै उडान संख्या बढाउँदै लगिने बताएका छन्। वैदेशिक रोजगार पत्रकार समाजले आयोजना गरेको कार्यक्रममा बौल्दै चार्टर्ड उडान संख्या घटाएर नियमित उडानमा जाने तयारी भएको बताएका हुन्। तत्कालै दैनिक १२ देखि १५ वटा उडान सञ्चालन गर्ने तयारी भएको उनको भनाइ छ। सरकारले असोज १५ देखि नियमित उडान गर्ने निर्णय गरेको छ। अब नियमित उडानलाई प्रौत्साहत दिने छौं,उनले भने 'चार्टर्ड उडान घटाउँदै लैजाने छौं नियमित उडान भए यहाँबाट विदेश जान पाउँछन्। महामारी नरोकिए पनि कोरोनासँग जुधेर अघि बढ्नुको विकल्प नभएको उनको भनाइ छ। परिस्थिति प्रतिकुल छ। महामारीको पूर्वानुमान कसैले गर्न सक्दैन,उनले भने,भागेर तर्सेर हल नहुने भएकाले कोरोनासँग आमुन्ने, सामुन्ने हुनुपर्छ। विश्वभरी नै ५० प्रतिशत उडान प्रभावित छन्। मन्त्री भट्टराईले अमेरिकामा दैनिक ४४ हजार उडान भइरहेकोमा २० हजार मात्रै उडान भइरहेको बताए। इन्डियाले उडान खोलेको छैन। हामीले खोल्ने, उसले नखोल्ने हुनु हुँदैनउनले भने। उड्न, टिकट नपाएको तथा धेरै मूल्य तिरेर ब्ल्याक मेलिङमा किन्नु परेको समस्या होला। विश्वको जुनसुकै देशमा बसेपनि नेपाल फर्कदा ७२ घण्टाको पीसीआर रिपोर्ट अनिवार्य चाहिने उनले बताए। उडान सीमित हुँदैन,उनले भने,सम्बन्धीत देशका राजदूतावासले भनेअनुसार उडान संख्या थप्न सकिन्छ।सम्बन्धीत देशको प्रोटोकलमा ध्यान दिनुपर्छ। देशअनुसार प्रोटोकल फरकफरक हुन्छन्। नियमित उडान खुलेपछि एम्बेसीले लिस्ट बनाउनु नपर्ने उनले बताए। श्रम गन्तव्य मुलुक या रोजगारदाता कुनैले नेपाल फर्काइदिन्छौं भन्यो भने उडान स्वीकृति, उडान नियमन दूतावासले गर्नुपर्छ,मन्त्री भट्टराईलै भने। साउदी, बहराइनमा विगतमा पनि नियमित थिएनन्। दूतावासले मागे अनुसार उडान अनुमति दिन सकिने उनले बताए। पीसीआर रिपोर्ट नलिई आउने व्यक्ति एक हप्ता काठमाडौंको होटलमा बस्नुपर्ने उनले बताए। बेखर्ची, बेरोजगारलाई वैदेशिक रोजगार कल्याणकारी कोषबाट फर्काउन श्रम मन्त्रालयले दूतावाससँग समन्वय गरिरहेको उनले बताए। हवाइ सम्झौता नभएका देशका एयरलाइन्सलाई भाडा निर्धारण गर्न नसकिने बताए। ओमनका लागि नेपाली राजदूत शर्मिला पराजुली ढकालले अलपत्र परेका कामदार स्वदेश फर्काउन पहल गरिरहेको बताइन्। बेरोजगार बसेकालाई प्राथमिकता अनुसार फर्काइरहेकौ उनले बताइन्। ओमनामा १९ हजारमध्य घरेलु श्रमिक नौ हजार रहेको बताइन्। अहिलेसम्म १ हजार ३ जना फर्केउनलै भनिन्,अब २३ तारिखमा अर्को उडान छ। आप्रवासी श्रमिक सम्बन्धी अनुसन्धानकर्ता रामेश्वर नेपाललै दैनिक १५सयको श्रमिक स्वीकृति सकिने भएपनि ती मान्छे स्वदेश फर्कन नपाएको उनले बताए।"
वामदेवविरुद्धको मुद्दा कसको बेञ्चमा पर्यो ?,"काठमाडौं : नेपाल कम्युनिस्ट पार्टी (नेकपा) का उपाध्यक्ष वामदेव गौतमलाई राष्ट्रियसभामा गरिएको मनोनयन र उपप्रधानमन्त्री बनाउने तयारीविरुद्ध परेको रिटउपर आज पेसी चढेको छ।अधिवक्ता दिनेश त्रिपाठी र बद्रीराज भट्टले सर्वोच्च अदालतमा दायर गरेको दुई वटा रिटउपर आज पेसी चढेको हो। उनीहरुले वामदेवलाई राष्ट्रियसभा सदस्य मनोनीत गरेको सिफ़ारिस बदर गरी नीजलाई मन्त्री तथा सांसदको रूपमा कार्य नगराउनू भनेर सर्वोच्च अदालतमा रिट दर्ता गराएका दिए। रिटको अन्तिम टुंगो नलागेसम्म उनलाई राष्ट्रियसभा सदस्यको हैसियतले काम गर्न नदिन र मन्त्रिपरिषदमा सामेल नगर्न अन्तरिम आदेश पनि माग गरिएको छ। इजलास नम्बर ६ मा रहेको उक्त मुद्दा हेर्ने जिम्मा न्यायाधीश आनन्दमोहन भट्टराईको बेञ्चमा परेको छ। रिटमा राष्ट्रपति कार्यालय, प्रधानमन्त्री तथा मन्त्रिपरिषद कार्यालय, राष्ट्रियसभा सचिवालय, नेपाल कम्युनिस्ट पार्टी र वामदेव गौतमलाई विपक्षी बनाइएको छ। प्रतिनिधिसभा निर्वाचनमा पराजित भएको व्यक्ति उक्त प्रतिनिधिसभाको कार्यकालभर मन्त्री नियुक्त हुन नसक्ने संविधानको धारा ७८ (४) को व्यवस्थाविरूद्ध भएको दाबी गरिएको छ। २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै बिहीबार माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले बिहीबार संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी थिइन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका थिए। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए। आजको सुनुवाइले वामदेवलाई राष्ट्रियसभामा नियुक्त गर्न मिल्ने वा नमिल्ने भन्ने विषयको टुंगो लाग्ने छ। अहिले रिट निवेदकका कानुन व्यवसायी बहस गर्ने तयारीमा छन् । आज सरकार पक्षका वकिलले बहस गर्नुपर्ने आवश्यकता पर्दैन। सुनुवाइपछि अन्तरिम आदेश दिएमा वामदेवको राष्ट्रियसभा यात्राको काम कारबाही रोकिने छ। सुनुवाइपछि अन्तरिम आदेश जारी नभए मन्त्री बन्ने र बैठकमा सहभागी हुने बाटो खुल्ने छ। वामदेव गौतम अब माननीय राष्ट्रिय सभाको कामकारबाही बाहेक मेरो अर्को स्वार्थ छैन : वामदेव गौतम वामदेवलाई राष्ट्रियसभा सदस्यको हैसियतले काम गर्न नदिन माग गर्दै सर्वोच्चमा रिट"
चीनले नेपाली भूमि अतिक्रमण गरेको छैन : प्रवक्ता ज्ञवाली,"काठमाडौं : सरकारका प्रवक्ता एवम् परराष्ट्रमन्त्री प्रदीप ज्ञवालीले चीनले नेपाली भूमि अतिक्रमण नगरेको बताएका छन्। बुधबार मन्त्रिपरिषद्का निर्णय सार्वजनिक गर्न आयोजित पत्रकार सम्मेलनमा बोल्दै मन्त्री ज्ञवालीले यस्तो बताएका हुन्। हुम्लाको लिमी उपत्यकामा चीनले नेपाली भूमि अतिक्रमण परेको खबर मिडियामा आएकोप्रति सरकारको ध्यानाकर्षण भएको भन्दै उनले त्यो सत्य नभएको बताएका हुन्। यस्तै खबर २०७३ मा पनि आएको थियो। त्यसबेला सरकारले गृह र परराष्ट्र मन्त्रालय, नापी विभागलगायतको संलग्नतामा टोली बनाएको र त्यसले स्थलगत गरेको थियो, मन्त्री ज्ञवालीले भने, चीनले बनाएका भनेका घरहरु नेपालचीन सीमाबाट एक किलोमिटरभित्र चिनियाँ भूभागमै रहेछन्। प्रवक्ता ज्ञवालीले नेपाल चीनबीच सीमा समस्या नभएको प्रष्ट पारे। उनले कुनै समस्या भए बसेर छलफल गर्नुपर्ने बताए। उनले यस्तो विषयमा रिपोर्टिङ गर्नुअगाडि सम्बन्धित मन्त्रालयका सम्बन्धित विभागसँग आधिकारिक धारणा माग्नसमेत आग्रह गरेका छन्। जुम्लाको नाम्खा गाउँपालिका लिमी लाप्चास्थित नेपाली भूभागमा भवन नबनाएको चीनले दाबी गरेको थियो। प्रमुख जिल्ला अधिकारी चिरञ्जीवी गिरीसहितको टोली उक्त इलाकाको अनुगमन गर्दा चिनियाँ पक्षले यस्तो बताएको थियो । भवन बनाए नजिक पुगेको टोलीलाई चिनियाँ सैनिकले माइकिङ गर्दै फर्किएर आफ्नै सीमामा जान अनुरोध गरेको थियो। चिनियाँ पक्षले सीमा नमिचेको माइकबाटै दाबीसमेत गरेको थियो।"
सीमा सम्बन्धि पुस्तक परिमार्जनपछि मात्रै विद्यार्थीको हातमा,"काठमाडौं : शिक्षा मन्त्रालयले लिम्पियाधुरा, कालापानी, लिपुलेकसहितको नक्सा राखेर प्रकाशित गरेको नेपालको भूभाग र सीमासम्बन्धी स्वाध्याय सामाग्री पुस्तकलाई परिमार्जन पछि मात्रै विद्यार्थीलाई वितरण गर्न निर्देशन दिएको छ। सरकारले लिम्पियाधुरासहित नयाँ नक्सा जारी गरेपनि आधिकारिक क्षेत्रफल घोषणा नगरेपछि शिक्षा मन्त्रालय, पाठ्यक्रम विकास केन्द्रले विद्यार्थीलाई केन्द्रित गरेर सीमा सम्बन्धी पाठ्यपुस्तक निर्माण गरेको हो। केही दिन अघि यो पुस्तक शिक्षामन्त्री गिरिराजमणि पोखरेलले नै सार्वजनिक गरेका थिए। पाठ्यपुस्तकमा सरकारले घोषणा नै गरेको क्षेत्रफल, नेपाल भारत र नेपाल चीनबीच सीमानाको दुरीसमेत उल्लेख गरेपछि यो तीब्र आलोचना भएको थियो। परराष्ट्र मन्त्रालयले पुस्तकमा प्रयोग भएका शब्दहरु कूटनीतिक मर्यादा बमोजिम नभएको जनाएको छ भने भूमि व्यवस्था सहकारी तथा गरिबी निवारण मन्त्रालयले नेपालको हुनुपर्ने भूगोलको क्षेत्रफल बिग्रेको बताएको छ। उनीहरुले कार्यदेश मिचेर शिक्षा मन्त्रालयले सीमा सम्बन्धि पुस्तक प्रकाशन गरेको भन्दै असहमति जाहेर गरेका छन्। पाठ्यपुस्तकमा हाल अद्यावधिक गरिएको नक्सा अनुसार नेपालको क्षेत्रफल १ लाख ४७ हजार ६४१२८ वर्गकिलोमिटर हुने उल्लेख गरिएको छ। नेपाल भारतको सीमा रेखा १९३० किलोमिटर र नेपाली चीनको सीमा रेखा १४९७ किलोमिटर हुने उल्लेख छ। शिक्षा मन्त्रालयले कार्यदेश नै मिचेर त्रुटिगत सीमा सम्बन्धी पाठ्यपुस्तक जारी गरेको भन्दै भूमि व्यवस्था मन्त्रालयले मुख्यसचिव डालोकदर्शन रेग्मीसमक्ष राय दिएको छ। मन्त्रालयले यो पुस्तक प्रकाशित गर्नै नहुने राय मुख्यसचिवमार्फत सरकारलाई दिएको छ। मन्त्रिपरिषदको बैठकमा पाठ्यपुस्तक विषयमा कुरा उठेको एक मन्त्री जानकारी दिए। सीमा सम्बन्धि पाठ्यपुस्तक आउनु सकारात्मक भएपनि भएका त्रुटि सच्याएर विद्यार्थीलाई वितरण गराउनु पर्ने सुझाव आएको ती मन्त्रीले बताए। प्रधानमन्त्रीले केपी ओलीले पनि तत्काल यो पाठ्यपुस्तक वितरण नगर्न निर्देशन दिएको बताए। भूमि व्यवस्था मन्त्रालयका प्रवक्ता जनकराज जोशीले पुस्तक धेरै त्रुटी रहेको स्पष्ट पारे। उनका अनुसार गलत तथ्य छन्, यो शिक्षा मन्त्रालयको कार्यदेश पनि होइन, सरकारको आधिकारिक धारणाभन्दा फरक छ, गोप्य दस्तावेजसमेत पुस्तक समावेश छ। सीमा विद, कुटनीतिज्ञ, भूगोलविदहरुले पुस्तक त्रुटिपूर्ण रहेको बताउँदै सच्याउनुको विकल्प नरहेको बताउँदै आएका छन्। पुस्तकमा नेपालको पश्चिमोत्तर सीमा क्षेत्रका लिम्पियाधुरा, कालापानी, लिपुलेक लगायतका क्षेत्र नेपालको हो भनी प्रमाणित गर्ने तथ्यहरु राखिएको छ। पुस्तकमा सुगौली सन्धिअनुसार नेपालको पश्चिमोत्तर सीमाना काली नदीसहित सो भन्दा पूर्वको भाग रहेको उल्लेख गरिएको छ। पुस्तकमा सुस्ताको विषयमा उल्लेख गरिएको छ। पाठ्यविकास केन्द्रले कक्षा १ देखि १२ सम्म विद्यार्थीलाई केन्द्रित गरेर यो पुस्तक प्रकाशन गरेको जनाएको छ। यो पुस्तकमा नेपालको सिमानाको संकुचन र फैलावटको ऐतिहासिक विकास क्रम, दुई वा धेरै मुलुकसँगको सीमा निर्धारणका सैद्धान्तिक पक्ष जानकारी गराइएको छ। नेपालको चीन र भारतसँगको सीमा निर्धारण र यससम्बन्धमा देखिएका केही समस्यारु र यसैको सन्दर्भमा नेपालको पश्चिमोत्तर क्षेत्रको सीमासँग सम्बन्धित घटनाक्रम र यससँग सम्बन्धित तथ्य प्रमाण्या सम्बन्धि केही दस्तावेज, नक्सा निर्माण र प्रयोगलगायत विषय समावेश गरिएको छ। पाठ्यक्रम विकास केन्द्रले सरोकारवालासँगको छलफलबाट आएका सुझाव र पृष्ठपोषणका आधारमा सुधार र परिमार्जन गरेर अन्तिम रुपमा दिएपछि मात्रै कार्यान्वयन गर्ने जनाएको छ। केन्द्रले प्रकाशित समाग्रीहरुमा सम्बन्धित विद्वतवर्ग, सरोकारवाला, शिक्षक, अभिभावक विद्यार्थी र पाठकवर्गबाट सधै स्वस्थ्य समालोचन र तथ्यमा आधारित टिप्पणी र सुझावको स्वागत गर्ने जनाएको छ। यो पुस्तक सीमा बचाऔं अभियानका अभियान्ता तथा भूगोलविद कोमलचन्द्र बराल, त्रिभुवन विश्वविद्यालय भूगोलविद एवं कार्टोग्राफर शेरबहादुर गुरुङ र भूगोलविद् एवं पाठ्यपुस्तक लेखक सहप्राध्यापक केशवराज ढकालको कार्यादलले लेखेको हो। शिक्षामन्त्री गिरीजामणी पोखरेलले पुस्तकको सुरुवातमा नै यो पुस्तक किन जरुरी पर्योभनेर लेखेका छन्।"
वामदेव गौतमलाई राष्ट्रियसभामा जान सर्वोच्चले रोक्यो,"काठमाडौं : सर्वोच्च अदालतले नेकपा उपाध्यक्ष वामदेव गौतमलाई राष्ट्रियसभामा जान तत्कालका लागि रोक लगाएको छ। बुधबार सर्वोच्चका न्यायाधीश आनन्दमोहन भट्टराईको एकल इजलासले सांसदको हैसियतमा कुनै काम कारबाही नगर्न अन्तरिम आदेश दिएको हो। सर्वोच्चले राष्ट्रपति कार्यालय, सरकार र संसदका नाममा उक्त आदेश दिएको हो। सर्वोच्चको आदेशमा गौतमको मनोनयनमा गम्भीर संवैधानिक व्यख्याको प्रश्न रहेको उल्लेख छ। मनोनयनको विषयमा अन्तरिम आदेशको निरन्तरता दिने वा नदिने भन्ने विषयमा असोज १४ गते सर्वोच्चमा छलफल हुनेछ। सर्वोच्चको आदेशमा उक्त मितिसम्मका लागि गौतमको मनोनय सम्बन्धी सम्पूर्ण कामकारबाही यथास्थितिमा राख्न भनिएको छ। योसँगै तत्कालका लागि गौतमको सांसद बन्ने र सांसदको हैसियतमा मन्त्री बन्ने बाटो बन्द भएको छ। गौतमलाई राष्ट्रियसभामा गरिएको मनोनयन र उपप्रधानमन्त्री बनाउने तयारीविरुद्ध परेको रिट उपर बुधबार पेसी तोकिएको थियो ।अधिवक्ता दिनेश त्रिपाठी र बद्रीराज भट्टले सर्वोच्च अदालतमा दायर गरेको दुई वटा रिटउपर रिट दर्ता गरेका थिए। उनीहरुले वामदेवलाई राष्ट्रियसभा सदस्य मनोनीत गरेको सिफ़ारिस बदर गरी नीजलाई मन्त्री तथा सांसदको रूपमा कार्य नगराउनू भनेर सर्वोच्च अदालतमा रिट दर्ता थिए । प्रतिनिधिसभा निर्वाचनमा पराजित भएको व्यक्ति उक्त प्रतिनिधिसभाको कार्यकालभर मन्त्री नियुक्त हुन नसक्ने संविधानको धारा ७८ (४) को व्यवस्थाविरूद्ध भएको दाबी रिटमा गरिएको छ। २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै गत बिहीबार माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले बिहीबार संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी थिइन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका थिए। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए।"
संकटबाट कांग्रेसलाई जोगाउन विशेष महाधिवेशन डाक्नुपर्छ,"कोरोना संकटकै बीच कांग्रेस महाधिवेशनको तरंग सुरु भएको छ। महाधिवेशनको मुखमा विभागहरू परिपूर्ति गर्ने काम भइरहेका छन्। यसबाट वरिष्ठ नेता रामचन्द्र पौडेल रुष्ट छन्। सभापति शेरबहादुर देउवाले पार्टीलाई आफ्नो गुटको मात्र बनाइरहेको उनको गुनासो छ। निर्धारित फागुनमा महाधिवेशन हुनेमा शंका मात्र गर्दैनन् उनी, जसरी भए पनि गर्नैपर्ने अडान राख्छन्। यही सेरोफेरो, कोरोना नियन्त्रण प्रयास, सरकारका क्रियाकलापलगायत विषयमा पौडेलसँग अखण्ड भण्डारी र खगेन्द्र भण्डारीले गरेको कुराकानीको सम्पादित अंश कोरोना रोकथाम र नियन्त्रणमा सरकारको प्रयासलाई कसरी लिनुभएको छ ? कोरोना भाइरसका कारण संसार आतंकित छ। नेपालमा पनि यसले महामारीको रूप लिन सक्छ भनेर नेपाली कांग्रेसले सुरुदेखि सरकारलाई तयारीमा जुट्न निरन्तर घचघच्याउँदै आएको हो। समयमै स्वास्थ्य सामग्री, अस्पताल र क्वारेन्टाइन व्यवस्थित गर्न सरकारलाई आग्रह गरेका थियौं। सरकार गम्भीर भएन। नागरिक स्वास्थ्य सुविधाबाट वञ्चित हुनुपर्ने अवस्था आएको छ। कोरोना नियन्त्रणमा सरकार सही रूपमा अगाडि बढेको देखिएन। जसका कारण अर्थतन्त्र तहसनहस हुने अवस्थामा पुगेको छ। विदेशबाट ठूलो संख्यामा नेपाली स्वदेश आए। कांग्रेसले स्वदेश फर्किएका युवालाई गाउँमै रोजगारको व्यवस्था गर्ने कार्यक्रम ल्याउन सुझाव दियो। बजेटमार्फत त्यसलाई सम्बोधन गर्न भन्यो तर सरकारले त्यसको वास्ता गरेन। रोगबाट जोगिन घर फर्किएकाहरू भोकले मरिने हो कि भन्ने डरले फेरि रोगको पर्वाह नगरी बिदेसिन बाध्य छन्। सरकारको गैरजिम्मेवारीका कारण नै नेपाली युवा कामका लागि भारत फर्किन विवश भएका हुन्। स्वास्थ्य सामग्री खरिदमा ठूलो अनियमितता भएको छ, तर त्यसलाई ढाकछोप गर्ने काम सरकारको नेतृत्व तहबाटै भएको छ। लकडाउन किन भयो, अहिले किन खुला गरियो भन्ने विषयको जवाफ पनि सरकारसँग छैन। सरकार कोरोना नियन्त्रणमा गम्भीर रहेनछ भन्ने यसले देखाउँछ। लकडाउन र निषेधाज्ञा खुकुलो हुँदै गएको छ, तर संक्रमित संख्या दिनानुदिन बढिरहेको छ। यस्तो अवस्थामा सरकारको भूमिका कस्तो हुनुपर्छ ? नियन्त्रण प्रयास उल्टो तरिकाले भइरहेको छ। सुरुमा सरकारले हतारिएर लकडाउन गर्यो। केही समय पर्खेर लकडाउन गरेको भए आज मुलुकको अर्थतन्त्र चौपट हुने थिएन। अहिले फेरि निषेधाज्ञा लागू गरियो। कोरोना नियन्त्रण गर्ने सरकारसँग सही योजना नहुँदा नेपालमा समस्या देखिएको हो। विश्वका शक्तिशाली मुलुक पनि कोरोनाका अगाडि निरीह देखिएका छन्। यस्तो बेलामा सीमित साधनस्रोत भएको नेपालजस्तो मुलुकलाई कोरोनासँग जुध्न सजिलो थियो र ? भारत र अमेरिकाको भन्दा फरक अवस्था हो नेपालको। प्रधानमन्त्रीकै भनाइअनुसार पनि प्रकृतिकै कारण पनि रोगले हामीलाई धेरै डोमिनेट नगर्नुपर्ने हो, तर पनि हामी आक्रान्त भयौं। अझै उचित समन्वय गर्ने हो भने कोरोना नियन्त्रण सम्भव छ। तर त्यसका लागि सरकार संवेदनशील हुन जरुरी छ। कोरोना नियन्त्रण र रोकथाममा दलहरुको भूमिका हुँदैन ? कांग्रेसले आफ्ना तर्फबाट तल्लो तहका संगठनसम्म कोरोनाबारे सचेतना फैलाउन र अभावमा रहेकालाई राहत दिन केन्द्रले नै परिपत्र गरेको छ। सोहीअनुसार पार्टीको विभिन्न संगठनहरूले राहत वितरणदेखि समस्यामा परेकालाई सहयोग गर्ने काम गर्दै आएका छन्। तर समग्रमा यसको जिम्मा राज्यले लिनुपर्छ। कोरोना महामारीले कांग्रेस महाधिवेशनलाई प्रभावित गरेको हो ? अलिकति वाधा त कोरोनाले पारेको हो। मैले दुईतीन वर्षअगाडि नै महासमिति बैठकमा समय घर्किएपछि होइन समय छँदै काम गरौं भनेर महाधिवेशन कार्यतालिका बनाऔं भनेर प्रस्ताव नै गरेको थिएँ। त्यसअनुसार काम भएको भए क्रियाशील सदस्यताको काम पहिल्यै सकिन्थ्यो, तर त्यो समय यत्तिकै गुजारियो। साधारण समयमा असाधारण परिस्थिति भनेर एक वर्ष म्याद थपियो, तर अहिले आएर असाधारण स्थिति आयो। त्यसकारण पार्टी नेतृत्वले मेरो कुरा नसुन्दा साँच्चिकै असाधारण परिस्थिति उत्पन्न भयो। पार्टी समायोजन गर्न निर्देशिका बनाइयो। एक महिनामा सक्नुपर्ने समायोजन कतिपय जिल्लामा एक वर्ष पुगिसक्दा पनि बाँकी छ। यो नेतृत्वको हेलचेक्राइँ हो। क्रियाशील सदस्यताको नवीकरण र वितरण हुन सकेको छैन। यो जानाजानी अधिवेशन टार्ने नेतृत्वको नियत त होइन भन्ने प्रश्न उठेको छ। विशेष अधिवेशन बोलाएर भए पनि पार्टीलाई संकटबाट बचाउनुपर्छ भन्ने मेरो दृष्टिकोण हो। त्यसका लागि पुरानै प्रतिनिधिबाट विशेष अधिवेशन गर्नुपर्छ भन्ने प्रस्ताव हो। यो कार्यसमितिले थप्न पाउने एक वर्ष मात्रै हो। त्यसपछि समय कसले थप्ने ? त्यसकारण विशेष अधिवेशन बोलाएर पार्टीको तदर्थ समिति बनाएर यथाशीघ्र महाधिवेशनमा जानुपर्छ। अझै पनि पाँचछ महिना बाँकी छ। यो बाँकी समय के काम गरेर बिताउँछौं। अहिल्यै म्याद थप्ने कुरा नगरौं, पार्टी बचाउने काम गरौं। नत्र पार्टीको विधान संकटमा पर्न सक्छ। त्यसैले बाँकी समयको उपयोग गरेर पार्टी समायोजनका काम निर्वाचन समितिले एउटै निर्णयबाट सिध्याउन सक्छ। क्रियाशील सदस्यता दुई महिनाभित्र सकेर अधिवेशनमा जुट्न सकिन्छ। कार्यकाल पनि थप्न परेन, पार्टी पनि जोगिने भयो। कांग्रेसका जिम्मेवार नेताहरू नै फागुनमा अधिवेशन सम्भव छैन भन्न थालिसकेका छन्, तर तपाईं कसरी सम्भव देख्नुहुन्छ ? कांग्रेसको विधानले अर्को पटक म्याद थपको कल्पना नै गर्दैन। विधानको सम्मान गरौं। विधानको सम्मान गर्न सकेनौं भने विशेष अधिवेशन बोलाउनु तर्कसंगत हुन सक्छ। विशेष अधिवेशन कसले बोलाउने ? विशेष अधिवेशन पार्टीको केन्द्रीय समितिले बोलाउने हो। पार्टीले बोलाएन भने एकचौथाइ महाधिवेशन प्रतिनिधिले बोलाउन सक्छन्। विशेष अधिवेशनले पार्टीको संकट टार्छ त ? विशेष अधिवेशन पनि कामचलाउ अधिवेशन हो। यसले विधानको सम्मान गर्दै पार्टीलाई बचाउँछ। विशेष अधिवेशनले तदर्थ समिति बनाएर पार्टीको वैधानिक संकट जोगाउँछ। त्यसपछि महाधिवेशन त गर्नैपर्छ। विशेष अधिवेशन गर्नैपर्छ भन्ने मेरो माग होइन, संकटको एउटा उपाय मात्र हो। त्यो अवस्थासम्म नपुगौं, अहिलेकै प्रक्रियाबाटै महाधिवेशन गरौं। पुरानै प्रतिनिधिबाट महाधिवशेन गर्दा नयाँलाई पार्टीमा रोक्ने काम हुँदैन र ? कांग्रेस विधानमा क्रियाशील सदस्यको व्यवस्था छ। अहिले कोरोनाका कारण क्रियाशील सदस्यताकै कारण महाधिवेशन नहुने अवस्थामा पुरानै प्रतिनिधिबाट अधिवेशन गरौं भनेको हुँ। किनकि क्रियाशील सदस्यता नवीकरण गर्न समस्या छैन। उनीहरूको नवीकरण गरेर पनि महाधिवेशनमा जान सकिन्छ। तपाईंको प्रस्तावमा सबै सहमत हुने अवस्था देख्नुहुन्छ ? पार्टीलाई समयसापेक्ष गतिशील बनाउने हो भने सबै गम्भीर भएर यो प्रस्तावमा लाग्नु उचित हुन्छ। यी विकल्पमाथि पार्टी सभापतिसँग छलफल भएको छ ? सभापतिसँग कुराकानी भएको छैन। अहिले कोरोनाका कारण पनि भेटघाट भएको छैन। उहाँले एकपटक केन्द्रीय कार्यसमिति बैठक बोलाउनेबारे खबर पठाउनुभएका थियो। मैले त्यसमा सहमति जनाएको थिएँ, तर त्यही बेला महामन्त्री बिरामी हुनुभयो। अब यसबारे कार्यसमिति बैठकमा बहस हुनुपर्छ। नेतृत्व महाधिवेशन गर्न किन अनिच्छुक होला ? सभापतिज्यूको बानी नै त्यस्तै हो। नेविसंघको सभापति हुँदा पनि दस वर्षसम्म अधिवेशन गराउनुभएन। महाधिवेशन समयमै गर्नुपर्छ भनेर मैले प्रस्ताव गर्दा उहाँले साढे पाँच वर्षमा हुन्छ भन्नुभएको थियो। समयमा भएन भने त्यसले आउँदो आमनिर्वाचनलाई पनि प्रभाव पार्छ। त्यस्तो अवस्थामा पार्टीले निर्वाचनको सामना कसरी गर्न सक्छ ? समयले च्यापिसकेको छ। राष्ट्रिय निर्वाचनले हामीलाई अँठ्याइसकेको छ। यस्तो अवस्थामा कांग्रेस एक ढिक्का भएर महाधिवेशनमा केन्द्रित भएन भने त्यसले पार्टीलाई अप्ठेरो पार्छ। सबै हिसाबले पार्टी वैधानिक संकटमा फस्ने अवस्था आउन नदिन सभापति गम्भीर बन्न जरुरी छ। पार्टीलाई नयाँ जीवन दिनुपर्छ भन्ने विषयमा आलटाल गर्ने हो भने पार्टीको भविष्य के होला ? भावी पुस्तालाई कांग्रेसको नाममा राजनीति गर्ने मैदान बनाउन पनि हामीले विधानअनुसार पार्टीलाई गतिशील बनाउनुपर्छ। त्यसका लागि समयमै महाधिवेशन गरौं भन्ने मेरो दृष्टिकोण हो। फागुनमा महाधिवेशन हुन सकेन भने ६ महिना थप्न मिल्ने सुविधा संविधानले दिएकै छ नि होइन र ? भदौमा पनि अधिवेशन भएन भने के हुन्छ ? भदौसम्मै यस्तै अवस्था आयो भने के गर्ने ? पार्टी विधानले यो फागुनसम्म मात्रै अधिकार दिएको छ। अर्काे वर्षको भदौलाई हेरेर अगाडि बढ्यौं र त्यो बेला अधिवेशन हुन सकेन भने पार्टीको वैधानिकता के हुन्छ ? त्यसपछि अहिलेकै समितिलाई निरन्तरता दिऊँ भन्ने ? महाधिवेशन भनेपछि स्वाभाविक रूपमा नेतृत्वको विषय आइहाल्छ। तपाईं सभापति पदको प्रतिस्पर्धामा हो कि होइन ? तोकिएको समयमा महाधिवेशनको परिस्थिति निर्माण मेरो पहिलो सर्त हो। त्यसका लागि क्रियाशील सदस्यता टुंगो लगाऔं। त्यसको एक महिनामै स्थानीय अधिवेशन, क्षेत्रीय, जिल्ला हुँदै प्रदेश अधिवेशन गर्न सकिन्छ। पहिला महाधिवेशनको सुनिश्चितता गरौं। अनि त्यसपछि कोको उम्मेदवार बन्ने भन्नेबारे छलफल गरौंला। वडा अधिवेशन सुरु भइसकेपछि मात्र नेतृत्वको विषयमा छलफल गर्ने हो। सभापतिका प्रत्यासी भनिएका जति सबैले उम्मेदवारी घोषणा गरिसके नि ? साथीहरूलाई म हुन पाए हुन्थ्यो भन्ने लाग्नु स्वाभाविक हो। आआफ्नो चाहना व्यक्त गर्नुभएको हो तर को उम्मेदवार बन्ने भन्ने विषयको टुंगो लगाउन छलफल हुन बाँकी नै छ। कांग्रेसमा नेतृत्व हस्तान्तरण, पुस्तान्तरण कि रूपान्तरण भन्ने बहस सुरु भइसकेको छ, यसमा तपाईंको दृष्टिकोण के हो ? यो बहस अराजनीतिक हो भन्ने मेरो पहिलादेखिकै ठहर छ। यो राजनीतिक कुरा हुँदै होइन। नेतृत्वको कुन बेला कतिखेर आवश्यकता पर्छ र कुन मान्छे आवश्यक पर्छ भन्ने परिस्थितिले निर्धारण गर्छ। पार्टीका कार्यकर्ता र मतदाताको चाहनाको औचित्यका आधारमा नेतृत्व चयन हुने हो। विचार र ल्याकत कस्तो, कति उमेर भएको मान्छे समयसापेक्ष उचित हुन्छ भन्ने विषयको छनोट गर्ने काम कार्यकर्ताको हो। कांग्रेसभित्र र बाहिर एकथरीले सभापति देउवा र वरिष्ठ नेता पौडेलले राजनीतिबाट अवकाश लिनुपर्छ भनेर चर्चा गरेको सुनिन्छ, अवकाश लिने समय आयो भनेर सोच्नुभएको छैन ? त्यो कसैकसैको शुभेच्छा हुन सक्छ। सकारात्मक तरिकाले पनि उनीहरूले चर्चा गरेका हुन सक्छन्। पार्टीको आवश्यकताका आधारमा नेतृत्वको निर्धारण हुन्छ। दुनियाँमा वृद्ध मान्छेले मुलुकको नेतृत्व गरेका उदाहरण धेरै छन्। त्यो सबै तत्कालीन परिस्थितिले निर्धारण गर्ने विषय हो। मैले अहिले पार्टीको अवस्था सोचिरहेको छु। मुलुकको ठूलो पार्टी एकचौथाइ मत ल्याउन नसक्ने अवस्थामा कसरी पुग्यो (?), यसबाट पार्टीलाई पार लगाएर कसरी मूलधारको पहिलो शक्ति बनाउने भन्नेबारेमा चिन्तन गरिरहेको छु। पार्टीलाई संकटबाट मुक्त गराउन केकस्तो योगदान गर्न सक्छु भन्ने विषयमा सोचिरहेको छु। हाम्रो पार्टीले कोसँग प्रतिस्पर्धा गरिरहेको छ ? त्योसँग प्रतिस्पर्धा गर्न हाम्रो पार्टीले कस्तो रणनीति लिने ? यी सबै परिस्थितिको पृष्ठभूमिमा कसलाई अगाडि सार्दा पार्टी बलियो हुन्छ, उसैलाई नेतृत्वका रूपमा अगाडि बढाउनुपर्छ भन्ने मेरो मान्यता हो। कांग्रेस यो अवस्थामा पुग्नुको कारण के होला ? दुई तीनवटा कारण छन्। वैचारिक आधारमा सशक्त हुन नसक्नुमा नेतृत्वको ठूलो कमजोरी छ। संसद्मा विपक्षी दलको अगाडिको बेन्चलाई हेर्नुस्। राष्ट्रिय मुद्दामा अग्रभागमा बसेका साथीहरूको भूमिका देखिरहनुभएको छ। पृष्ठभागमा बसेका केही साथीहरू बोल्नुभएको छ। तर उनीहरूले मात्रै बोलेर प्रभावकारी नहुँदो रहेछ। आज कांग्रेस प्रतिपक्षी दलका रूपमा कमजोर बन्यो भनेर देशदुनियाँले भनिरहेको छ। म पनि कुनै बेला दलको नेता थिएँ, अग्रभागमै बसेको थिएँ। म दलको नेता हुँदा प्रचण्ड बहुमत ल्याएर आएका प्रचण्डलाई राजीनामा दिन बाध्य पारेको होइन ? विपक्षी दलको नेताको कुर्सीमा बसेर त्यो सम्भव भएको होइन र ? हिजो ठूलो दललाई र्याखर्याख्ती गर्न सक्ने पार्टी आज किन कमजोर देखियो ? त्यसैले पार्टी नेतृत्वको ठूलो भूमिका हुन्छ भनिएको हो। पार्टी नेतृत्व भित्र बलियो हुने तर बाहिर कमजोर हुने अवस्था देखिएको छ। यो पार्टीको भविष्य र लोकतन्त्रका लागि राम्रो होइन। अर्काे सैद्धान्तिक पक्ष छ। २०१५ सालमा कांग्रेसले जुन वर्गलाई सम्बोधन गरेर दुईतिहाइ मत ल्याएको थियो, त्यो वर्गलाई हामीले बिर्सियौं। प्रजातान्त्रिक समाजवादलाई आत्मसात गरेर देश निर्माणको नीति बनाऔं तर त्यसअनुसार भएन। हामीले उठाएका एजेन्डा बोकेर कम्युनिस्टले हामीमाथि शासन गरिरहेका छन्। हाम्रो एजेन्डा हामीसँगै राखेर मुलुकका समस्या हल गर्न र जनतालाई समाधान दिन प्रजातान्त्रिक समाजवादकै बाटो अँगाल्नुपर्छ। तिनै दलित, गरिब, जनजाति, किसान र मजदुरलाई सम्बोधन गर्ने कार्यनीति हुनुपर्छ। त्यसमा हामी कहाँ चुक्यौं, त्यसको समीक्षा गरौं भन्ने मेरो मान्यता हो। तपाईंले भनेका यी विषय सम्बोधन गर्न पनि आफ्नो नेतृत्व आवश्यक ठान्नुभएको हो ? यो पार्टीका आम नेताकार्यकर्ताले महसुस गर्नुपर्छ। भोलि महाधिवेशन प्रतिनिधिले सोच्नुपर्छ पार्टीको नेतृत्व कस्तो हुनुपर्छ भनेर। २० तपाईंकै समूहमा रहेका नेताहरूबीच अनौपचारिक कुराकानी भइरहेको छैन र ? माथिल्लो नेतृत्व तहमा रहेका हाम्रा साथीहरूले पनि यो सोच्नुपर्छ हामीले पार्टी र देशलाई कस्तो नेतृत्व दिने हो। तर तपाईंको समूहका नेताहरू एजेन्डाभन्दा पनि देउवालाई हराउनसक्ने उम्मेदवारका रूपमा आफूलाई प्रस्तुत गरिरहेका छन्। व्यक्तिकेन्द्रित बढी भयो भन्ने लाग्दैन ? म साथीहरूलाई भन्ने गर्छु मै हुँ उम्मेदवार भनेर प्रचार नगरौं। हामीमध्ये को उपयुक्त हुन्छ त्यतिबेलै तय गरौंला। कसको आवश्यकता कहाँ हुन्छ भन्ने मिलनविन्दुमा बसेर टुंग्याउँला। महाधिवेशनका बेला हामी आकांक्षीका बीचमा नेतृत्व व्यवस्थापनको टुंगो लाग्छ। हामीले म्यानेज गर्न सकेनौं भने कार्यकर्ताले म्यानेज गर्छन्। कांग्रेसमा अहिले देखिएका गुटहरूमा महाधिवेशनसम्म बदलाब आउने संकेत देख्नुहुन्छ ? त्यो अहिल्यै भन्न सकिन्न। जब महाधिवेशनको बेला आउँछ त्यतिबेला थाहा होला। अहिले त सबैजना उम्मेदवार बन्छु भनिरहेका छन्। सभापति समूहका विमलेन्द्र र गोपालमानजी पनि सभापतिको उम्मेदवार भनिरहनुभएको छ। अन्तिमसम्म कोको रहने र को हुने भन्न सकिन्न। पछिल्लो समय कांग्रेसभित्र र बाहिर उपसभापति निधिको उम्मेदवारीको चर्चा देखिन्छ नि ? उहाँ सभापतिसँग निकट भएर काम गर्दै आउनुभएको छ। अहिले शेरबहादुरबाट आफू पृथक् हुने र आफैं सभापति लड्ने कुरा जसरी गरिरहनुभएको छ, विधानविपरीतका निर्णयको भारी बोकेरै आउने हो वा त्यसबाट अलग हुने हो भन्ने अझै छुट्टिएको छैन। कांग्रेस कमजोर हुनुको प्रमुख कारण गुटउपगुटको राजनीति हो भन्छन् नि ? यसले पनि काम गरेको छ। एउटा गुटलाई समातेर सभापति चुनाव जिते पनि सबैको हुनुपर्छ। तर हाम्रो सभापतिले आफ्ना गुटबाहेकका लागि देख्न छाड्नुभयो। मैले त्यतिबेला नै भनेको थिएँ, मूल्यांकनका आधारमा व्यवहार गर्नुस्, म तपाईंलाई अन्तिमसम्म सहयोग गर्छु। तर उहाँले त्यस्तो नगर्दा साथीहरू अन्यायमा परे। तिनै अन्यायमा परेका साथीहरूको आवाज मैले उठाएको हुँ। पार्टीमा लामो त्याग, बलिदान र संघर्ष भएका साथीहरूलाई अवसरबाट वञ्चित गर्ने काम ठीक भएन भन्ने मेरो धारणा हो। सबै दोष सभापतिलाई मात्रै दिन मिल्छ ? पार्टी बलियो बनाउन तपाईंहरूको भूमिका केही हुँदैन ? पार्टीमा विधिविधानअनुसार तेह्रौं महाधिवेशनले नेतृत्व चुन्यो। चौधौं महाधिवेशन आएकै छैन। तँ छोड्, म बस्छु भन्ने कुरा पनि भएन। जहाँसम्म हाम्रो भूमिकाको कुरा गर्नुभयो, हाम्रो तर्फबाट भरपूर सहयोग हुँदै आएको छ। पार्टीका तर्फबाट मेरै नेतृत्वमा प्रधानमन्त्रीलाई भेटेर कोरोना नियन्त्रणका लागि लिखित सुझाव दियौं। बेलाबेलामा भ्रष्टाचार र अनियमिताका बारेमा पनि बोल्दै आएका छौं। देश लुटिइरहने, जनता मरिरहने अनि कांग्रेस नेतृत्व चुप लागेर बस्ने ? रेल्वे ठेक्कामा मैले बोलेको छु। प्रतिपक्ष दलका रूपमा होस् या व्यक्तिगत, म निरन्तर बोल्दै आएको छु। मेरो तर्फबाट सभापतिलाई असहयोग गर्ने काम कहींबाट पनि भएको छैन। हामीले सहयोग गर्दागर्दै पनि पार्टी किन गतिहीन भयो भन्ने प्रश्न नेतृत्वलाई सोध्ने हो। सभापतिको गुनासो मलाई सुरुदेखि नै असफल बनाउन लागियो भन्ने छ त ? असफल बनाउन कोसिस कहिल्यै गरिएन। पार्टीको विधानअनुसार चलौं भन्दा असफल बनाउन सहयोग गरियो भन्ने ? तेह्रौं महाधिवेशनलगत्तै हुनुपर्ने विभाग गठनको काम चौधौं महाधिवेशनका मुखमा आएर गर्ने र त्यसको विरोध हुँदा असहयोग भयो भन्न मिल्छ ? त्यतिबेलै योग्य व्यक्तिलाई विभागको जिम्मेवारी दिएर अघि बढौं भन्दा तयार नहुने, विधानतः कामचलाउ भइसकेपछि विभाग गठन गर्ने कुरा कसरी स्वीकार्य हुन सक्छ ? अधिवेशनको तयारीमा जुट्नुपर्ने बेला त्यो नगर्ने, कुनकुन जिल्लामा समायोजन बाँकी छ, त्यतातर्फ चासो नदिने, विभागमा मान्छे भर्ती गर्न दौडधुप गर्ने ? सभापतिबाट विधानविपरीत भएका निर्णयप्रति मात्र मेरो असहमति हो। म विभाग गठन प्रक्रिया खारेज हुनपर्छ भन्ने पक्षमा हुँ। नाम दिनुस् भन्दा नदिने, सहमतिका लागि निरन्तर पहल गर्दा पनि सहमतिमा नआउने। अहिले आएर विधानका कुरा गर्नुको अर्थ छैन भन्छन् नि सभापति पक्षधर ? हामीले उतिबेलै क्षमतावान् व्यक्तिलाई उपयुक्त पद दिनुस् भनेकै हो। कुन व्यक्ति कुन विभागका लागि उपयुक्त छ, कसले काम गर्न सक्छ। त्यो हेरेर जिम्मेवारी तय गरौं भन्दा सभापतिले मान्नु भएन। लम्ब्याउँदै जाने अनि अन्तिममा विभाग गठन गर्ने कुरालाई स्वीकार गर्न सकिन्न। हामी नभएका बेला बहुमतबाट २८ विभाग बढाएर ४७ पुर्याउनुभयो। सभापति देउवा पार्टीभित्र आफू कसरी बलियो हुने भन्नेमा मात्रै केन्द्रित छन्। दुई वर्षअघि सम्पन्न महाधिवेशनमा तपाईं र सभापतिबीच डिप लभ परेको छ भनेर भन्नुभयो, त्यो लभ किन लामो समय टिक्न सकेन ? मैले त्यतिबेलै भनेको थिएँएजेन्डामा कुरा मिल्यो भने एकता हुन्छ नत्र समस्या आउँछ। हामीबीच एकखालको इमोसनल एट्याचमेन्ट त छ लामो संघर्ष, दुःख सँगसँगै गरेको मित्रका रूपमा। एजेन्डामा विवादभन्दा सहमति गरौं भन्ने मेरो धारणा थियो। महाधिवेशन प्रतिनिधि सबै तलबाटै चुनिएर आउने र समानुपातिकमा नदोहोर्याउने। कुरा मिलिसकेपछि हामी सँगै भयौं। तर केन्द्रीय समितिमा त्यो समझदारीलाई उल्ट्याइयो। त्यहींबाट सम्बन्धमा धाँजा फाट्यो र विवाद आयो। भागबन्डा मिलेसम्म विधिविधान केही नचाहिने, नमिल्दा मात्रै विधानका कुरा उठाउने गरेको आरोप तपाईंमाथि छ नि ? भागबन्डा मात्रै चाहिने भएको भए सभापतिले कति विभाग चाहिन्छ, तपाईंका लागि छुट्ट्याउँछु भन्नुभएको थियो नि। तर मैले भागबन्डाको होइन विधानका कुरा उठाएको हुँ भनिरहेको छु। सरकारको अढाइ वर्षको कार्यकाललाई कसरी मूल्यांकन गर्नुहुन्छ ? नारा दिन सक्ने, हल्ला मच्चाउने तर समाधान दिन नसक्ने दुनियाँका कम्युनिस्टको साझा चरित्र हो। हिजो जनताका बीचमा जसरी सपनाको भ्रम फैलाइयो आज त्यसमा सरकारले काम गर्न सकेको छैन। जनताका आशा निराशामा परिणत भएका छन्। समृद्धिको नभई मुलुक विसंगतिको यात्रातिर बढेको छ। कम्युनिस्टबाट देश बन्दैन भन्नेमा जनता विश्वस्त भइसकेका छन्। कांग्रेस नै जनताको भरोसाको पार्टी हो भनेर हामीले विश्वास दिलाउनुपर्छ। सरकार कूटनीतिक रूपमा कत्तिको सफल देख्नुहुन्छ ? हाम्रो भूराजनीतिक अवस्थिति र बाध्यतालाई ख्याल नगरेर जथाभावी बोल्ने, अनावश्यक क्रियाप्रतिक्रिया जनाउने काम प्रधानमन्त्रीबाटै हुँदा आज परराष्ट्र नीति असन्तुलित बनेको छ। मित्रराष्ट्रहरूसँग जुन खालको सम्बन्ध राख्न सक्नुपर्थ्यो, यो काम सरकारले गर्न सकेन। भारत र चीन हाम्रा नजिकका महान् मित्र हुन्। उनीहरूबीच मैत्रीभाव राख्नुपर्छ। हामीले यो पनि बिर्सिनुहुन्न कि रोटीबेटीको सम्बन्ध भएको भारतसँगको विशेषतालाई पनि बुझ्नुपर्छ। चीन पनि असल मित्र हो। सबै मित्रराष्ट्रसँग असल मित्रता कायम गर्दै सहयोग लिन सक्नुपर्छ। तर सरकार यसैमा चुकेको देखिन्छ। स्वाभिमान र भौगोलिक अखण्डतामा अडान लिनु जायज हो। तर यसको मतलब यो होइन कि छिमेकीसँगको सम्बन्ध विषाक्त बनाऔं। कूटनीतिक पहलबाटै छिमेकीसँगको सम्बन्ध सुमधुर बनाउने हो। कांग्रेस महाधिवेशन फागुनमा असम्भव कांग्रेसमा ब्युँतिँदै हिन्दूराष्ट्रको मुद्दा कांग्रेसमा विकल्पको खोजी : महामारीमा कसरी महाधिवेशन ? अधिवेशन नगर्ने भए पार्टीलाई संकटबाट जोगाउन विशेष महाधिवेशन बोलाऔं : पौडेल असोज १९ गते कांग्रेसको केन्द्रीय कार्यसमिति बैठक बस्ने"
"सरकारको काममा हस्तक्षेप गर्ने काम कम्युनिष्टमा हुन्छ, प्रजातन्त्रमा हुँदैन : थापा","काठमाडौं : राष्ट्रिय प्रजातन्त्र पार्टीका अध्यक्ष कमल थापाले चुनावी घोषणापत्र अनुसार काम गर्न सरकारलाई पार्टीले नीतिगत मार्गदर्शन गर्नुपर्ने धारणा राखेका छन्। बुधबार बिहान ट्वीट मार्फत उनले संविधान, कानुन अनुसार सरकार चल्नुपर्ने बताउँदै संवैधानिक नियुक्तिमा निर्देशन दिने काम पार्टीले गर्न नहुने बताएका हुन्। थापाले सरकारको काममा पार्टीले प्रत्यक्ष हस्तक्षेप गर्ने काम कम्युनिष्ट व्यवस्थामा भएपनि प्रजातन्त्रमा नहुने टिप्पणी गरेका छन्। चुनावी घोषणापत्र अनुसार काम गर्न सरकारलाई पार्टीले नीतिगत मार्ग दर्शन गर्नुपर्छ। सरकार संविधानकानुन अनुसार चल्नुपर्छ।, उनले लेखेका छन् सरकारको काममा पार्टीले प्रत्यक्ष हस्तक्षेप गर्ने र सरकारीसंवैधानिक नियुक्तिमा निर्देशन दिने काम सर्वसत्तावादीकम्युनिष्ट व्यवस्थामा मात्र हुन्छ। प्रजातन्त्रमा हुँदैन। सत्तारूढ नेकपाको सचिवालय बैठक संवैधानिक एवं राजनीतिक नियुक्ति पार्टी निर्णयका आधारमा गर्ने निचोडमा पुगेपछि थापाको यस्तो धारणा आएको हो। मंगलबारको बैठकमा नियुक्ति गर्नुपर्ने सूची, आवश्यक योग्यता, र उपयुक्त व्यक्तिको सूची महासचिवले बनाउने र त्यसमा छलफल गरेर निष्कर्षमा पुग्ने विषय सार्वजनिक भएको छ। हाल १३ संवैधानिक निकायमा ४० पद रिक्त छन्। राजनीतिक नियुक्तिका पनि थुप्रै पद खाली छन्। संवैधानिक नियुक्तिको प्रक्रियालाई अब विलम्ब नगर्ने समझदारी पनि बनेको छ। त्यसका लागि प्रधानमन्त्री ओलीलाई प्रमुख प्रतिपक्ष दल नेपाली कांग्रेससहितसँग छलफल गरेर तत्काल अगाडि बढ्न पार्टीले अनुरोध गरेको जानकारी प्रवक्ता नारायणकाजी श्रेष्ठले दिएका थिए। संवैधानिक नियुक्तिका लागि कानुनले तोकेअनुसारको मापदण्डकै आधारमा नियुक्तिको प्रक्रिया अगाडि बढ्ने श्रेष्ठको भनाइ छ।"
सीमा नमिचेको चीनको दाबीपछि फर्कियो सिडिओसहितको निरीक्षण टोली,"अर्जुन बोहराहुम्ला : हुम्लाको नाम्खा गाउँपालिका लिमी लाप्चास्थित नेपाली भूभागमा भवन नबनाएको चीनले दाबी गरेको छ। प्रमुख जिल्ला अधिकारी चिरञ्जीवी गिरीसहितको टोली उक्त इलाकाको अनुगमनमा गएको थियो। भवन बनाए नजिक पुगेको टोलीलाई चिनियाँ सैनिकले माइकिङ गर्दै फर्किएर आफ्नै सीमामा जान अनुरोध गरेको थियो। चिनियाँ पक्षले सीमा नमिचेको माइकबाटै दाबीसमेत गरेको थियो। चिनियाँ पक्षसँग टाढैबाट माइकबाट वार्ता भयो, लाप्चा पुगेर सिमकोट फर्केका नाम्खा गाउँपालिकाका अध्यक्ष विष्णुबहादुर लामाले भने, चिनियाँ पक्षले आफ्नो जमिन ललुङसम्म रहेको र आफ्नै भूभागमा घर बनाएको जिकिर गर्यो। प्रमुख जिल्ला अधिकारी, तीनवटै सुरक्षा निकाय र गाउँपालिका अध्यक्षसहितको टोली अनुगमनमा गएको थियो। नेपालले अहिलेसम्म आफ्नो सिमाना र भूभाग कतिसम्म हो भन्ने यकिन नगरेकै कारण मिचिएको नेपाली जमिनबारे केही भन्न सक्ने अवस्था नहरेको हो, लामाले भने। उनले लाप्चाको हराएको भनिएको ११ नम्बर पिलरबारे दुवै देशले खोजी गर्नुपर्ने बताए। चिनियाँले भवन बनाएको क्षेत्र नेपालकै रहेको स्थानीय बासिन्दाले बताउँदै आएका छन्। त्यहाँ पिलर कसरी हरायो, पत्ता लागेको छैन। २०६६ सालमा लिमीलाप्चा सडक निर्माण गर्दा नेपाली भूभाग भनेर आफू सो स्थानमा पाल हालेर बसेको स्मरण गर्दै अध्यक्ष लामाले अब राज्यले पिलर खोज्ने काम गर्नुपर्ने बताए। अहिले चीनले बनाएको भवन पहिले लिमीवासीको खर्क भएको उक्त क्षेत्रका वडाध्यक्ष पाल्जोर तामाङले बताए। नेपालतिर चीनका भवन नेपालतिर चीनले भवन बनाएपछि अनुगमन गर्न सुरक्षा निकायको टोली लिमी लाग्यो"
नियुक्ति अब पार्टीको तजबिजमा,"काठमाडौं : सत्तारूढ नेकपाको सचिवालय बैठक संवैधानिक एवं राजनीतिक नियुक्ति पार्टी निर्णयका आधारमा गर्ने निचोडमा पुगेको छ। मंगलबारको बैठकमा त्यसका लागि पार्टीले रोस्टर (सूची) तयार पार्ने निर्णय गरेको छ। त्यस्तो सूची सचिवालय सदस्यलाई बुझाउने, छलफल गर्ने र निर्णय गर्ने पनि टुंगो लागेको छ। नियुक्ति गर्नुपर्ने सूची, आवश्यक योग्यता, र उपयुक्त व्यक्तिको सूची महासचिवले बनाई वितरण गरिने भएको छ। यसअघि प्रधानमन्त्री केपी शर्मा ओलीले केही नियुक्तिमा अर्का अध्यक्ष पुष्पकमल दाहालसँग परामर्शमा गरे पनि समग्रमा आफ्नै तजबिजीका आधारमा निर्णय लिँदै आएका थिए। हाल १३ संवैधानिक निकायमा ४० पद रिक्त छन्। राजनीतिक नियुक्तिका पनि थुप्रै पद खाली छन्। संवैधानिक नियुक्तिको प्रक्रियालाई अब विलम्ब नगर्ने समझदारी पनि बनेको एक सदस्यले बताए। त्यसका लागि प्रधानमन्त्री ओलीलाई प्रमुख प्रतिपक्ष दल नेपाली कांग्रेससहितसँग छलफल गरेर तत्काल अगाडि बढ्न पार्टीले अनुरोध गरेको जानकारी प्रवक्ता नारायणकाजी श्रेष्ठले दिए। छिट्टै संवैधानिक परिषद्को बैठक राखेर आवश्यक निर्णय लिन प्रधानमन्त्रीलाई अनुरोध गर्ने निर्णय भएको छ, प्रवक्ता श्रेष्ठले भने। संवैधानिक नियुक्तिका लागि कानुनले तोकेअनुसारको मापदण्डकै आधारमा नियुक्तिको प्रक्रिया अगाडि बढ्ने उनको भनाइ छ। तत्कालीन एमाले र माओवादी केन्द्रबीच एकता भई नेकपा बनेको २७ महिना बितिसक्दासमेत एकताको काम पूरा हुन सकेको छैन। त्यसलाई पूरा गर्न १० दिनभित्र ठोस प्रस्ताव तयार पार्ने जिम्मा सचिवालयले दुई अध्यक्ष र महासचिवलाई दिएको श्रेष्ठले बताए। कति खर्च गर्दैछ नेकपाले केन्द्रिय सदस्यको जीवन निर्वाह भत्ताका लागि ? नेकपा बैठक : १० दिनमा ठोस प्रस्ताव ल्याउन अध्यक्षद्वय र महासचिवलाई जिम्मा"
निगमको नौ गन्तव्यमा आन्तरिक उडान शुरु,"काठमाडौं : नेपाल वायुसेवा निगम (नेपाल एयरलाइन्स) ले आन्तरिक उडानमा नौ गन्तव्यमा आफ्नो नियमित सेवा प्रारम्भ गरेको जनाएको छ। उडानका लागि सरकारले निर्धारण गरेको स्वास्थ्यसम्बन्धी मापदण्डलाई आधार मानेर आन्तरिक उडान प्रारम्भ गरिएको कम्पनीले जनाएको छ। निगमले नियमित उडानसेवा थालेका गन्तव्यमा भोजपुर, दाङ, ताप्लेजुङ, खानीडाँडा, रुकुम, नेपालगञ्ज, बाजुरा, थामखर्क र फाप्लु रहेका छन्। त्यसमध्ये काठमाडौँबाट सोझै उडानका साथै रुकुमनेपालगञ्ज, नेपालगञ्जजुम्ला, जुम्लानेपालगञ्ज, नेपालगञ्जरुकुम, नेपालगञ्जबाजुरा र बाजुरानेपालगञ्जका लागि पनि उडान निर्धारण गरिएको निगमले विज्ञप्तिमार्फत जनाएको छ। निगमले यात्रुको चाप र मागलाई ध्यानमा राख्दै कुनै गन्तव्यमा हप्ताको तीन दिन, कतिपय गन्तव्यमा हप्ताको दुई दिन र केही स्थानमा दुई दिन उडान तालिका निर्धारण गरिएको उल्लेख गरेको छ। रासस"
मेल्लेखमा विद्यालय खुल्यो,"अछाम : मेल्लेख गाउँपालिकाका सबै विद्यालय आज देखि सामाजिक दुरी कायम राख्दै पठनपाठन सुरु भएको छ। कोरोना भाइरस कारण गत चैत देखि भदौसम्म विद्यालयको पठनपाठन कार्य अवरुद्ध भएको थियो। यहि भदौ ३० गते मेल्लेखमा सरोकारवालासंगको शैक्षिक अन्तरक्रिया कार्यक्रममा दिएका सुझाव सल्लाह र बिद्यार्थी सिकाई निर्देशिका २०७७ अनुसार भौतिक दुरी कायम राख्दै बैकल्पिक उपाय मार्फत शिक्षालाई निरन्तरता दिने जनता माध्यमिक विद्यालय मेल्लेखका प्रधानाध्यापक नृप विकले बताए। उनले स्वास्थ सुरक्षाका सम्पर्ण मापदण्ड अपनाएर भौतिक दुरी कायम राख्दै कक्षा बर्गिकरण गरि पठनपाठनलाई निरन्तरता दिएको बताए। आज असोज ७ गते मेल्लेखका ४१ विद्यालय सञ्चालन भएका छन्। ठाउँ परिस्थिति हेरेर सिकाइलाइ निरन्तरता दिने शैक्षिक क्षेत्रमा भएको क्षतिलाई कम गर्न विद्यालय सञ्चालन गरिएको गाउँपालिका अध्यक्ष लोकबहादुर बोहराले बताए। उनले भने विद्यालय सञ्चालन गरेका छौ,स्वास्थ सुरक्षाका अपनाउनपर्ने मापदण्ड अपनाएका छौ। सबै विद्यालयलाई त्यहि अनुसार गर्नु भनेका छौ। ६ महिना देखि बन्द रहेका विद्यालय सञ्चालन हुदा निकै खुशी लागेको कालिका माविमा कक्षा १० मा अध्ययनरत छात्रा सविना शाहले बताइन्। उनले भनिन् विद्यालय सञ्चालन हुदा खुशी लागेको छ। विद्यालयमा क्वारेन्टाईनमा बनाएकाले कोरोनाको पनी डर लागेको छ। अछामको साँफेबगर नगरपालिका,मंगलसैन नगरपालिका,पञ्चदेवल बिनायक नगरपालिका र चौरपाटी गाउँपालिकाले पठनपाठन सञ्चालन गर्ने तयारीमा रहेका छन्। विद्यार्थी सिकाई सहजीकरण निर्देशिका अनुसार विद्यालयमा पठनपाठन सुचारु गर्न तयारीमा स्थानीय तह रहेका शिक्षा समन्वय ईकाई प्रमुख लक्षमण गिरीले जानकारी दिए। उनले भने निर्देशिका अनुसार प्रबिधिको पहुँचमा नभएका विद्यालयहरुमा पठनपाठन सुचारु गरिएको छ। भीडभाड नगरी कक्षागत पालो प्रणालीका आधारमा विद्यालयलाई सिकाई केन्द्रको रुपमा लिएको छ। अहिले विद्यालय खुले भन्न मिल्दैन। निर्देशिका अनुसार सिकाई सहजिकरणका लागी सिकाई केन्द्रका लागी विद्यालयलाई मात्र प्रयोग गरिएको हो।"
बच्चा र श्रीमानको मुख हेर्न पाउँछु भन्ने लागेको थिएन,"कपिलवस्तु : वाणगंगा नगरपालिकाको मोतीपुरमा कोइली खोलामा आएको बाढीले विद्युत प्राधिकरणको गाडी बगाउँदा एक जनाको मृत्यु भएको छ। दुई जना बेपत्ता छन्। गाडीमा ६ जना सवार थिए। ६ मध्ये ३ जनाले बाढीमा पल्टिएको गाडीबाट निस्केर ज्यान जोगाए। गाडीलाई कति बेला बाढीले बगायो। सम्झना पनि झसङ्ग हुन्छु, कजवेमा आएको गाडीलाई बाढीले बगाउँदा गाडीसँगै बाढीमा बगेकी स्थानीय शिक्षिका कोपिला अधिकारी भन्छिन्, भाग्यले बाँचियो। बच्चा बच्ची र श्रीमानको मुख हेर्न पाउँछु जस्तो लागेको थिएन। गाडीबाट हाम फालेर बच्न सफल तिनै ३ जना मध्यकी वाणगंगा नगरपालिका८ की २५ वर्षीय शिक्षिका कोपिला अधिकारी हुन्। भर्तापुर आधारभूत विद्यालयमा ड्युटी सकेर फर्किदै गर्दा बाटोमा पर्ने कजवेमा ठूलो बाढी थियो। कजवेमा आएको बाढीका कारण मलाई लिन आउनु भएका श्रीमान् विद्यालयसम्म आउन सक्नु भएन, शिक्षिका अधिकारी भन्छिन्, विद्यालयकै एकजना सरसँग मोटरसाइकलमा लिफ्ट लिएर कजवेसम्म आइपुगेँ। बाढी ठूलो भएका कारण करिब दुई घण्टामा बाढी घट्छ अनि श्रीमान् लिन आउनु हुन्छ भनेर बाढीको सतह हेर्दै बसेँ। समय बित्दै गयो तर पानीको सतह घटेन। भलवाड तिरबाट फर्कदै गरेको विद्युत प्राधिकरणको गाडी पनि खोला वारी रोकियो। गाडीमा प्राधिकरणका जीतपुर फ्युज शाखाका इन्चार्ज कृष्णप्रसाद पौडेल नेतृत्वमा चारजना विद्युत कर्मचारी र एकजना लिफ्ट लिएर आएका सर्वसाधारण थिए। केपिलासमेत सोही गाडीमा चढिन। गाडी खोलमा पसे लगत्तै पल्टियो। तर, कोपिलासहित तीनजना बाढीले बगाएको गाडीबाट निस्किएर बाँच्न सफल भए। यति ठूलो दुर्घटनाबाट श्रीमतीको ज्यान जोगिएको छ। म यो उनको दोस्रो जन्म नै हो भन्छु, उनका पति राजु अधिकारी भन्छन्। घटनाले वाणगंगा नगरपालिका क्षेत्रका सबै दुखी छन्। तर, कोपिलासहित तीनजना ठूलो दुर्घटनाबाट बाच्न सफल भएकोमा स्थानीय खुशी छन्। कोपिलाको अनुभव विद्युत कर्मचारीसहित हामीसँगै सबै अझै १ घण्टा बाढी कम हुन्छ कि भन्दै रोकियौं। पानीको सतहको अनुमान गर्दै पौडेल सरले चालकलाई गाडी लिएर वनगाईतर्फ अघि बढ्न भन्दै मलाई पनि गाडीमै बस्न आग्रह गर्नुभयो। नजिकको चिनजानका कारण हामीलाई सँगै जाऊ भन्नुभयो। तर मैले बाढी अझै बढी छ भने। उहाँ मान्नु भएन। अब जान सकिन्छ भन्दैसंगै जान आग्रह गर्नुभयो। गाडी चढ्न नमान्दा नमान्दै जान आग्रह गर्नुभयो। मलाई मर्न डर लाग्दैन ? हिँडहिँड केही हुन्न। भन्दै विशेष फोर्स गरे पछि म पनि गाडीमा बसेँ। आखिर मलाई पनि खोला त तर्नु नै थियो। डराई डराई गाडीमा त बसेँ तर एक छिनमै बाढीले गाडी त बगाई हाल्यो। होस् हवास सबै उड्यो। कजवे तल गाडी पल्टिदै बग्यो। म त के गरम् कसो गरम, केही होस भएन। बाढीले विद्युत प्राधिकरणको गाडी बगायो : एकको मृत्यु, दुई बेपत्ता कसरी कसरी गाडीको ढोका खोलेर सँगै गाडीमा बसेका एक जना विद्युत कर्मचारी भाइ गाडीबाट बल्ल तल्ल निस्किए। म पनि उनको कपडा तान्दै जोड बल लगाउँदै बडो मुस्किलले निस्किए। जीवन र मरणको बेला भने जोड बल निकै आउँदो रैछ। भए सम्मकै जोड बल लगाए। उनी भाइ पौडिँदै खोला पार भए तर मलाई गाह्रो भयो। बल्ल तल्ल सकी नसकी कजवे नजिकका ढुंगा तथा पानीकै साहारामा विस्तारै विस्तारै खोला किनारमा निस्किएँ। त्यो बेला के कस्तो भो दिमाग सबै शून्य भयो। (शिक्षिका अधिकारीसँग अन्नपूर्णकर्मी गोपाल भण्डारीले टेलिफोनमा गरेको कुराकानीमा आधारित)"
"बाढीले विद्युत प्राधिकरणको गाडी बगायो : एकको मृत्यु, दुई बेपत्ता","कपिलवस्तु : कपिलवस्तुको वाणगंगा नगरपालिकावडा७ मोतीपुर भलवाड सडकखण्डमा रहेको कजवेमा आएको बाढीले नेपाल विद्युत प्राधिकरणको गाडी र गाडीमा सवार ६ जनालाई बगाएको छ। प्राधिकरणको जितपुरस्थित स्वीच सेवाको बा १ ञ १०८९ नम्बरको गाडीलाई बाढीले बगाउँदा गाडीमा सवार ६ जनामध्ये १ जनाको ज्यान गएको छ । गाडीमा सवार २ जना बेपत्ता छन्। ३ जनाले गाडीबाट हाम फाल्दै पौडिएर ज्यान जोगएको प्रमुख जिल्ला अधिकारी दीर्घ नारायण पौडेलले जानकारी दिए। गाडी चालक गुल्मी तम्घास घर भएर नेपाल विद्युत प्राधिकरणमा सवारी चालकको रुपमा काम गर्दै आएका ३५ वर्षीय माधवप्रसाद पाण्डेको शव फेला परेको प्रहरीले जनाएको छ। नेपाल विद्युत प्राधिकरण जितपुर फ्युज सेवाका इन्चार्ज कृष्णप्रसाद पौडेल र गाडीमा लिफ्ट लिएर चढ्ने अर्घाखाँची शितगंगा नगरपालिकावडा१३ का केशवप्रसाद भाट बेपत्ता छन्। वाणगंगा नगरपालिकावडा ९ की शिक्षिका ३२ वर्षीय कोपिला अधिकारी, विद्युत कर्मचारी २७ वर्षीय विजय पोख्रेल र ५९ वर्षीय परशुराम थारु गाडीबाट हामफालेर ज्यान जोगाउन सफल भएका हुन्। बेपत्ता अन्य २ जना र गाडीको खोजी भइरहेको छ। नेपाल प्रहरी र सशस्त्र प्रहरीको टोलीले बेपत्ताको खोजी गरिरहे पनि बाढीका कारण खोजीकार्यमा समस्या भइरहेको प्रमुख जिल्ला अधिकारी पौडेलले बताए ।"
सीमा अतिक्रमण गरेको भन्दै चिनियाँ दूतावास अगाडि प्रदर्शन,"काठमाडौं : हुम्लामा नेपाली भूमिमा चीनले भवन बनाएको विरोधमा प्रदर्शन भएको छ। बुधबार दिउँसो युवाहरुको समूहले काठमाडौं, बालुवाटारस्थित चिनियाँ दूतावास अगाडि प्रदर्शन गरेका हुन्। प्रदर्शनमा सहभागी युवाले सीमा अतिक्रमण बन्द गर्नुपर्ने, मिचिएको भूमि फिर्ता हुनुपर्ने, पुरानो सन्धि लागू हुनुपर्नेलगायत माग गरेका छन्। प्रदर्शनमा सहभागी युवाले ब्यक अफ चाइना लेखिएका प्यानरमेत बोकेका थिए। दूतावास अगाडि चर्को नाराबाजी सुरु भएपछि सुरक्षाकर्मीले उनीहरुलाई त्यहाँबाट हटाएको थियो। चिनियाँ पक्षले हुम्लाको नाम्खा गाउँपालिका६ लिमी गाउँस्थित लाप्चामा नौवटा भवन बनाएको छ। गाउँपालिका अध्यक्ष विष्णुबहादुर लामाले सिमानाभन्दा २ किलोमिटर यता नेपाली भूभागमा चिनियाँ पक्षले एकतर्फी रूपमा भवन बनाएको बताएका छन्। लिमीलाप्चा सडक निर्माणका क्रममा सोही स्थानमा तीनवटा भवन २०६६ सालमा निर्माण गरिएको थियो। उक्त क्षेत्र नेपाली भूभाग भए पनि चिनियाँ सुरक्षाकर्मीले नेपालीलाई प्रवेश गर्न दिएका छैनन्। तर, चिनियाँ सुरक्षाकर्मी गाडी चढेर नेपाली भूभागमा ओहोरदोहोर गर्ने गर्छन्। भवन बनाएको स्थानभन्दा एक किलोमिटर पर १२ नम्बर सीमास्तम्भ छ। त्यससँगै ११ नम्बर सीमास्तम्भ भने अहिलेसम्म पत्ता लगाउन नसकिएको वडा नम्बर ६ का अध्यक्ष पाल्जोर तामाङले बताए। पहिला भवन बनाउने बेला लिमीवासीले कुरा उठाउँदा दुवै देशका पशुको उपचार गर्ने चिनियाँ पक्षले बताएको अध्यक्ष तामाङको भनाइ छ। नेपालतिर चीनका भवन नेपालतिर चीनले भवन बनाएपछि अनुगमन गर्न सुरक्षा निकायको टोली लिमी लाग्यो प्रमुख जिल्ला अधिकारी चिरञ्जीवी गिरीले १२ नम्बर सीमास्तम्भ र नेपाली भूभागमा भवन बनेको जानकारीमा आएको बताए। त्यसबारे बुझ्न र सीमास्तम्भको अनुगमन गर्न संयुक्त सुरक्षा निकायको टोली लाप्चा पुगेको छ। प्रमुख जिल्ला अधिकारीसहित नेपाली सेना, सशस्त्र प्रहरी, नेपाल प्रहरी र राष्ट्रिय अनुसन्धान र गाउँपालिकाका अध्यक्षको टोली भवन निर्माण गरिएको स्थानमा गएको हो। प्रजिअ गिरी नेतृत्वको टोलीले सीमा निरीक्षण गरेर मिचेको ठहर गरेको छ। यस विषयमा परराष्ट्र मन्त्रालयले भने आधिकारीक धारणा सार्वजनिक गरेको छैन। काठमाडौंस्थित चिनियाँ दूतावासले भने उक्त भूमी चीनकै भएको दाबी गर्दै विज्ञप्ति सार्वजनिक गरेको छ।"
"थप ९१ जनामा कोरोना संक्रमण, प्रदेश १ संक्रमितको संख्या छ हजार नजिक","विराटनगर : प्रदेश १ मा कोरोना भाइरस संक्रमितको संख्या छ हजार नजिक पुगेको छ । ९१ जना नयाँ बिरामी बुधबार थपिएपछि संक्रमित संख्या पाँच हजार नौ सय ५० पुगेको छ । नयाँ थपिएका ९१ जनामा ४६ महिला र ४५ पुरुष छन् । आठ सय आठ जनाको पीसीआर परीक्षण हुँदा सात सय १७ जनाको रिपोर्ट नेगेटिभ आएको सामाजिक विकास मन्त्रालयले जनाएको छ । हालसम्म प्रदेश १ मा एक लाख १८ हजार छ सय ९६ जनाको पीसीआर परीक्षण भएको छ । परीक्षण गरिएकामध्ये पाँच हजार नौ सय ५० जनाको रिपोर्ट पोजेटिभ र एक लाख १२ हजार सात सय ४६ जनाको रिपोर्ट नेगेभिट आएको मन्त्रालयले जनाएको छ । नयाँ थपिएका संक्रमितमा मोरङका ४२, सुनसरीका ३७, झापाका चार, पाँचथरका दुई, ताप्लेजुङ र तेहथुममा एकएक तथा प्रदेश १ बाहिरका चार जना रहेका छन् । मन्त्रालयका अनुसार मोरङको विराटनगरमा ११ महिला, १३ पुरुष, पथरीशनिश्चरेमा तीन महिला, तीन पुरुष, जहदामा तीन महिला, तीन पुरुष, सुन्दरहरैँचामा एक महिला, दुई पुरुष, ग्रामथान, कटहरी र मिक्लाजुङमा एकएक पुरुषको रिपोर्ट पोजिटिभ आएको छ । सुनसरीको इटहरीमा २४ महिला, सात पुरुष, दुहवीमा दुई महिला, दुई पुरुष, स्थानीय तह नखुलेका दुई पुरुष, झापाको गौरादहमा एक पुरुष, स्थानीय तह नखुलेका तीन पुरुष, पाँचथरको फालेलुङमा दुई पुरुष, ताप्लेजुङमा एक पुरुष, तेहथुमको छथरमा एक पुरुषमा संक्रमण पुष्टि भएको छ । प्रदेश १ बाहिरका दुई महिला र दुई पुरुषमा कोरोना देखिएको मन्त्रालयले जनाएको छ । प्रदेश १ मा बुधबार २७ जना डिस्चार्ज भएका छन् । मारवाडी सेवा सदन आइसोलेसन विराटनगरबाट १३, मेची अस्पताल, झापाबाट सात, कोशी अस्पताल कोभिड१९ उपचार केन्द्र, विराटनगरबाट पाँच, कालीसदन आइसोलेसन विराटनगर र कोभिड१९ आइसोलेसन अस्पताल गोठगाउँबाट एकएक जना डिस्चार्ज भएका छन् । प्रदेश १ मा डिस्चार्ज हुनेको संख्या दुई हजार छ सय १९ पुगेको जानकारी मन्त्रालयले दिएको छ ।"
लागुऔषध विक्री गरेको आरोपमा दुई भारतीय पक्राउ,कपिलवस्तु : लागुऔषध ब्राउन सुगर विक्रीवितरण गरेको आरोपमा पक्राउ परेका २ जना भारतीय नागरिकलाई प्रहरीले थुनामा राखी अनुसन्धान सुरु गरेको छ । पक्राउ पर्नेहरुमा भारत सिद्धार्थनगर जिल्ला शोहरतगढ थाना शोहरतगढ ग्राम बस्ने २५ वर्षीय लल्लु भन्ने नियाज धुनिया र सोही ठाउँका २० वर्षीय अजमेरी धुनिया रहेको जिल्ला प्रहरी कार्यालयले जनाएको छ । जिल्लाको सीमावर्ती क्षेत्र यशोधरा गाउँपालिका ७ मर्यादपुर सीमा नाकामा ब्राउन सुगर विक्री वितरण गरेको सूचनाको आधारमा उनीहरुलाई आइतबार पक्राउ गरिएको प्रहरी उपरीक्षक नवराज अधिकारीले बताए । उनीहरुको साथबाट ८ पोकामा २७ ग्राम ब्राउन सुगर जस्तो खैरो गिलो पदार्थ फेला परेको प्रहरी उपरीक्षक अधिकारीले बताए । पक्राउ परेका दुवैजनालाई जिल्ला अदालतबाट म्याद थप गरी अनुसन्धान सुरु भएको जिल्ला प्रहरी कार्यालयले जनाएको छ ।
२५ हजार बढी संक्रिय संक्रमित भए फेरि लकडाउन !,"काठमाडौं : देशभर कोरोना भाइरस (कोभिड१९) संक्रमणको दर बढ्दै गएको छ। यसलाई मध्यनजर गर्दै इन्सिडेन्ट कमाण्ड सिस्टम (आईसीएस) ले २५ हजारमाथि संक्रिय संक्रमित भएमा लकडाउनका लागि सिफारिस गर्ने निर्णय गरेको हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले २५ हजारमाथि संक्रिय संक्रमित हुँदा स्वास्थ्य सम्बन्धी निकायले व्यवस्थापन गर्न कठिन हुने भन्दै यस्तो निर्णय भएको जानकारी दिए। अहिले १७ हजार सक्रिय संक्रमित छन्। कुनै दिन २५ हजार सक्रिय संक्रमित भएमा फेरि बन्दाबन्दी गर्ने गरी सिफारिस भएको छ, उनले भने, अन्तर्राष्ट्रिय नाकामा हेल्थ डेस्क स्थापनाका लागि दरबन्दी पुनरवालोकन गर्ने पनि निर्णय भएको छ। सँगै संक्रमण दर बढ्दै गएकाले स्वास्थ्य मापदण्ड पालना नभएका विभिन्न क्षेत्र अझै एक महिनासम्म बन्द गर्ने निर्णय गरेको छ। आईसीएसको बैठकले एक महिना सबै सार्वजनिक सेवा र व्यवसाय बन्द गर्न सिफारिस गर्ने निर्णय गरेको प्रवक्ता गौतमले बताए । कोरोना संक्रमण दर तीब्र रुपमा बढ्दै जाँदा सबै सेवा र व्यवसाय एक महिना नखोल्ने गरी मन्त्रालय अन्तर्गत इन्सिडेन्ट कमाण्ड सिस्टमको बैठकले सिफारिस गरेको छ, प्रवक्ता गौतमले अवस्था जटिल बन्दै गएकाले यस्तो सिफारिस गरिएको हो। चैत ११ गतेदेखि कोरोना रोकथाम तथा नियन्त्रणका लागि भएको लकडाउन साउन १ गतेसम्म भएको थियो। त्यसपछि जोरबिजोर प्रणालीमा केही खुकुलो बनाएपछि संक्रमण तिब्र बढेको भन्दै एक महिनासम्म निषेधाज्ञा गरिएको थियो। निषेधाज्ञाप्रति आक्रोश बढ्दै गएपछि सरकारले जनजीवनलाई सहज बनाउने भन्दै अहिले अधिकांश क्षेत्र खुला गरेको छ। निषेधाज्ञाको अन्त्य भएसँगै संक्रमणदर बढ्दै गएको छ। संक्रमण बढ्दै गएपछि मन्त्रालयले २५ हजार बढी सक्रिय संक्रमित भएमा लकडाउनको लागि सिफारिस गर्ने निर्णय भएको प्रवक्ता गौतमले जानकारी दिए। पछिल्लो २४ घण्टामा नेपालमा ११ सय ७२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता गौतमका अनुसार योसँगै कोरोना संक्रमितको संख्या ६७ हजार ८०७ पुगेको छ। त्यसैगरी २४ घण्टामा १८ सय ९३ जनाले कोरोना जितेका छन्। योसँगै नेपालमा कोरोना जित्नेको संख्या ४९ हजार ९५४ पुगेको छ। मन्त्रालयका अनुसार यो डिस्चार्ज हुनेको ७३ दशमलव ७ प्रतिशत हो। सँगै बुधबार सात जनाको कोरोनाले मृत्यु भएको छ। योसँगै नेपालमा कोरोनाले मृत्यु हुनेको संख्या ४३६ पुगेको छ। उपत्यकामा थप ६४७ जनामा कोरोना संक्रमण, एकको मृत्यु पीसीआर परीक्षण गर्न टेकुमा रातभर लाइन (फोटो फिचर) थप ९१ जनामा कोरोना संक्रमण, प्रदेश १ संक्रमितको संख्या छ हजार नजिक कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ११७२ संक्रमित थपिए, १८ सय ९३ डिस्चार्ज : सात जनाको मृत्यु उपत्यकामा १६ वर्षीय किशोरसहित ३ जनाको मृत्यु, ६३७ मा कोरोना संक्रमण पछिल्लो २४ घण्टामा ९ हजार ४९७ जनाको पीसीआर परीक्षण गरिएको छ। अहिलेसम्म नेपालमा पीसीआर परीक्षणको संख्या ९ लाख ४४ हजार ४४७ पुगेको छ। अहिले देशभर १७ हजार ४१४ जना संक्रिय संक्रमित रहेका छन्। संस्थागत आइसोलेसनमा हुनेको संख्या ८ हजार २२८ पुगेको छ। अहिले क्वारेन्टाइनमा ७ हजार १०४ जना रहेका छन्। मन्त्रालयका अनुसार अहिले मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा पाँच सय बढी संक्रमित रहेका छन् भने सोलुखुम्बु, रसुवा, मुस्ताङ, डोल्पा, मुगु, हुम्लामा संक्रमण शून्यमा झरेको छ।"
विपद् संकटग्रस्त सिन्धुपाल्चोक र बाग्लुङ पुन:र्निर्माणका लागि ६ अर्ब,"काठमाडौं : सरकारले विश्व बैंकमार्फत नेपाललाई प्राप्त करिब ६ अर्ब रुपैयाँ लगानी गरेर विपद् संकटग्रस्त क्षेत्र घोषित जिल्लामा पुन:र्निर्माणका काम गर्ने भएको छ। राष्ट्रिय विपद् जोखिम न्यूनिकरण तथा व्यवस्थापन प्राधिकरणमार्फत पुन:र्निर्माणका काम हुने सरकारका प्रवक्ता तथा परराष्ट्रमन्त्री प्रदिप कुमार ज्ञवालीले जानकारी दिए। मंगलबार बसेको मन्त्रिपरिषद बैठकले सिन्धुपाल्चोक र बाग्लुङलाई विपद् संकटग्रस्त क्षेत्र घोषणा गरेको थियो। प्रहरीका अनुसार सिन्धुपाल्चोकमा २०७७ असार यता मात्रै बाढी पहिरोले ठूलो जनधनको क्षति भएको छ। सिन्धुपाल्चोकमा २०७७ असार, साउन र भदौ महिनामा मात्र बाढी र पहिरोका कारण ७३ जनाको मृत्यु, ३९ बेपत्ता, १२७ घर पूर्णरुपमा क्षतिग्रस्त भएका छन्। विपद संकटग्रस्त क्षेत्र घोषित सिन्धुपाल्चोकमा विस्थापितहरुका लागि अस्थायी स्थानान्तरण र उनीहरुको स्थायी बसोबासका लागि सभामुख अग्निप्रसाद सापकोटाले पहल गर्दै आएको उनको सचिवालयले जनाएको छ। साथै लगातारको विपत्तिबाट क्षति बेहोरेको जिल्लालाई विपद संकटग्रस्त क्षेत्र घोषणा र विपत्तिबाट विस्थापितका लागि स्थायी बसोबासका लागि विशेष पहल भएको सभामुखका प्रेस सल्लाहकार श्रीधर न्यौपानेले बताए। 'सभामुख सापकोटा असार २५ गते बाह्रबिसेका जम्बु, खागदल पुग्नुभई अबस्थाबारे जानकारी लिई सोही दिन चौतारा पुगेर विपद व्यबस्थापन समितिका उपलब्ध व्यक्तिहरुसँग छलफल तथा राहत उद्धाका लागि आवश्यक निर्देशन दिनुभएको थियो' न्यौपानेले भने 'साउन ३० गते जुगल गाउँपालिकाको लिदीमा पहिरो गएको केही घण्टामा पहिरोस्थलमा पुग्नुभएको थियो।' उनले २०७७ साउन ३२ गते लिदी, जम्बु, जुरे पहिरो पीडितका समस्या, अस्थायी र स्थायी स्थानान्तरणबारे गृहमन्त्री राम बहादुर थापासँग सिंहदरबारमा छलफल गरेका थिए। ०७७ भदौ ८ गते पहिरोमा परेकाहरुको खोज तथा उद्धार, राहत, अस्थायी स्थानान्तरण, जोखिमयुक्त बस्तीहरुको भौगर्भीक अध्ययनका लागि टोली पठाउने, स्थायी स्थानान्तरणका लागि लिइने पहल र अरनिको राजमार्ग व्यबस्थित गर्ने लगायतका विषयमा सिंहदरबारमा उच्चस्तरीय छलफल आयोजना गरेको छलफलमा गृहमन्त्री, अर्थमन्त्री, भौतिक योजनामन्त्री, बागमती प्रदेशका मुख्यमन्त्री, सिन्धुपाल्चोक क्षेत्र नं १ का सांसद, स्थानीय तहका जनप्रतिनिधि लगायतको उपस्थिति रहेको थियो। सभामुख सापकोटाले २०७७ भदौ १० गते जुगल गाउँपालिका१ स्थित बाँसखर्कमा पुगेर अस्थायी विस्थापितहरुसँग छलफल, सोलार, टेन्ट लगायत राहत सामग्री वितरण, उनीहरुको दुःखमा ऐक्यवद्धता जनाएको न्यौपानेले बताए। भदौ १३ गते प्रधानमन्त्रीसँग बालुवाटारमा जोखिममा परेका बस्तीहरुको भौगर्भिक अध्ययन गर्न टोली पठाउने, विस्थापितहरुको स्थानान्तरणसहित स्थायी बसोबासका लागि एकीकृत मोडेल बनाउने, अरनिको राजमार्ग व्यबस्थित गर्ने र जुरे पहिरो पीडितका लागि जनस्तरबाट संकलित रकम निकासा लगायतका विषयहरुमा प्रधानमन्त्रीको ध्यानाकर्षण गराएका थिए। त्यस्तै यसैगरी २०७७ साल भदौ २८ गते सभामुख सापकोटा सिन्धुपाल्चोकको बाह्रविसे नगरपालिका७ को पहिरोस्थल नागपुजे, भीरखर्क र नेवार टोल पुगेर पहिरोले क्षति पुर्याएको स्थानहरुको स्थलगतरुपमा जानकारी लिएका थिए। उनले बाढी पहिरोले क्षतिग्रस्त अरनिको राजमार्गको बाह्रविसेदेखि चीनसँगको सिमानाका मितेरी पुलसम्मको स्थलगत अवलोकन गरी अरनिको राजमार्ग व्यवस्थित गर्ने र तातोपानी नाका सुचारु गर्ने विषयमा पहल गर्ने प्रतिवद्धता व्यक्त गरेको न्यौपानेले जानकारी दिए।"
३७ केजी चरेशसहित दुई महिला पक्राउ,कपिलवस्तु : नेपाल भारत सीमा क्षेत्रको कृष्णनगर भन्सार नाकामा ३७ केजी लागू औषध चरेससहित २ महिला पक्राउ परेका छन्। मकवानपुर जिल्ला मनहरी गाउँपालिका९ की ४० वर्षीया शान्ति तामाङ र रोल्पा जिल्ला भएर हाल कपिलवस्तुको शिवराज नगरपालिका९ बनियाभार बस्ने ३५ वर्षीया वस्ती घर्ती रहेको इलाका प्रहरी कार्यालय कृष्णनगरले जनाएको छ। कृष्णनगर बसपार्कबाट भन्सार गेट हुँदै भारततर्फ जाँदै गर्दा उनीहरुको शंकास्पद गतिविधि देखेर सोधपुछ तथा खानतलासी गर्दा उनीहरुको साथबाट ३७ केजी लागू औषध चरेश बरामद भएको इलाका प्रहरी कार्यालय कृष्णनगरका प्रहरी निरीक्षक प्रताप पौडेलले बताए। दुवै जनाले आफूसँग भएको २ सुटकेश र अन्य ४ झोलामा लागू औषध लुकाएर राखेका थिए। प्रहरीले पत्रकार सम्मेलन गरेर बुधबार दिउँसो उनीहरुलाई सार्वजनिक गरेको हो। पक्राउ परेका दुवै जनालाई लागू औषध ऐन २०३३ को कसुर अन्र्तगत मुद्दा चलाउने प्रहरी उपरीक्षक नवराज अधिकारीले जानकारी दिए।
"सीमामा सशस्त्रका आइजिपि : जवान भेट्दै, हौसला बढाउँदै","बारा : नेपालभारत सीमा क्षेत्रमा सुरक्षार्थ खटिएका सशस्त्र प्रहरी जवानको हौसला बढाउन सशस्त्र प्रहरी बलका संगठन प्रमुख सशस्त्र प्रहरी महानिरिक्षक (आइजिपि) शैलेन्द्र खनाल अहिले प्रदेश २ मा छन्। बढ्दो कोरोना संक्रमणकाबीच सीमा क्षेत्रमा काम गर्ने सशस्त्र प्रहरी जवानको मनोबल उच्च बनाउने उदेश्य लिएर आइजिपि खनाल प्रदेश २ मा आएका हुन्। सप्तरीबाट भेटघाट थालेका खनालले बुधबार चौथो दिन बाराको विभिन्न नाकामा पुगेर जवानसँग भेट गरे। सशस्त्र प्रहरी नायब उपरिक्षक डा रोशन झाको चिकित्सक टोलिसहित आएका खनालले सीमा क्षेत्रमा काम गर्ने प्रहरीलाई भेटेर कोरोनाको कारण आफ्नो हौसला नघटाउन र यस्तो परिस्थतीमा थप जिम्मेवार भएका काम गर्ने निर्देशन दिए। कोरोनाका कारण तपाइँहरु नडराउनुस, तपाइँहरुको जिम्मा म लिनेछु, केही पनि हुन दिन्न खनालले जवानसँगको भेटमा खनालले भने ढुक्क भएर ईमान्दारिताका साथ काम गर्नुस्। राम्रो काम गर्नुभएको छ, अझै राम्रो गर्नुहोला।कोरोनाको समयमा संवेदनशील र जोखिम क्षेत्रमा बसेर सशस्त्र प्रहरीले गरेको कामको देशभर प्रशंसा भईरहेको भन्दै खनालले देश र जनताको अहितमा कुनै पनि गतिविधिलाई हुन नदिन निर्देशन दिए। तपाइँहरु यहा हुनुहुन्छ जसका कारण जनताले सुरक्षित महसुस गरिरहेका छन् जवानसँग खनालले भने तपाइँ र संगठनमाथी जनताको विश्वास टुटन दिनुहुने छैन भन्नेमा म ढुक्छ छु। खनालले सीमा क्षेत्रमा काम गर्ने जवानलाई माक्स, पिपिई, थर्मोमिटरसहित स्वास्थ्य र सरसफाईका सामाग्री समेत हस्तान्तरण गरेका छन्। खनालसहित आएका डा झाले कोरोनाबाट बच्न सकिने रोकथामको विषयमा जानकारी गराएका थिए। बाराको सशस्त्र प्रहरी बल नम्बर १२ गण पुगेर जवानसँग भेट गरेका खनाल बरियारपुरस्थित सुरक्षा बेस र गोलागंजमा रहेको सशस्त्र प्रहरीको बिओपी हुँदै रौतहटतर्फ गएका थिए। महानिरिक्षक खनालले प्रदेश २ मा कार्यरत सशस्त्र प्रहरीमा कोरोनाको संक्रमण बढिरहेको र जसका कारण खस्किएको मनोबलले सुरक्षामा असर नपरोस भनेर आफू आएको बताए। प्रदेशका अन्य पाँच जिल्ला पुगेर बारा आएका खनालले सीमाको रक्षा, तस्करी र अपराध नियन्त्रणसहित कोरोनाको महामारी रोकथामका निम्ति सिमित स्रोतसाधनकाबीच प्रशंसनीय काम गरेको अवस्था आफूले पाएको खनालले बताए। उहाँहरुको अभिभावक भएकाले यस्तो समयमा केही समय बिताउन र उर्जा थप्न आएको थिएँ खनालले भने कठिन अवस्थामा पनि बसेर काम गर्नुभएको छ। अत्यन्तै प्रशंसनीय काम भएका छन्। केही कमी कमजोरी सुधारेर पनि लग्नुपर्छ। महानिरिक्षक खनालको बारा भ्रमणका क्रममा प्रदेश २ का डिआईजी कृष्णभक्त बम्ह्राचार्य, १२ नम्बर गणका सशस्त्र प्रहरी उपरिक्षक रविनराज कर्णजित, सशस्त्र प्रहरी बल पिलुवास्थित गणका प्रमुख सशस्त्र प्रहरी उपरिक्षक मनोज थापा, पर्साका सशस्त्र प्रहरी उपरिक्षक राजेन्द्र खड्कालगायत सहभागी थिए। यसअघि प्रदेश भ्रमणका क्रममा महानिरिक्षक खनालले मुख्यमन्त्री लालबाबु राउतसँग समेत भेट गरेका थिए। भेटका क्रममा प्रदेशको सुरक्षा र सीमाको विषयमा छलफल भएको खनालले बताए। बारामा प्रमुख जिल्ला अधिकारी रुद्रप्रसाद पण्डित र प्रहरी उपरिक्षक कृष्ण पंगेनीसँग समेत खनालले भेट गरी सीमा र सुरक्षा अवस्थाको विषयमा जानकारी लिएका थिए।"
दलित भएकै कारण जन्मजात अपाङ्गले परिचयपत्र पाएनन् !,"दोलखा : दोलखाको मेलुङ गाउँपालिकामा जन्मजात एक अपाङ्गले दलित भएकै कारण अपाङ्गता परिचयपत्र पाउनबाट बञ्चित भएका छन्। दक्षिणी दोलखाको मेलुङ गाउँपालिका१, सिम्टे पवटीका ३२ वर्षीय अम्बर कामीले दलित भएकै कारण अहिलेसम्म अपाङ्गता परिचयपत्र पाउनबाट बञ्चित भएका हु्न्। जन्मजात शारीरिक अशक्त भएको ३२ वर्षसम्म तत्कालीन महिला विकास कार्यालय र अहिले स्थानीय तह बेखबर छन्। अम्बरका बुबा पदमबहादुर कामी ४ पटकसम्म परिचयपत्र र कानुनअनुसारको सहुलियतका लागि वडा कार्यालय पुगे तर छोराको अपाङ्गता परिचयपत्र पाएनन्। जनतालाई अधिकार सम्पन्न बनाउन भन्दै संविधान जारी भएको पाँच वर्ष बित्यो सोही संविधानअनुसार निर्वाचित भएर जनप्रतिनिधि आए तर कामीले परिचयपत्र पाएनन्। स्वास्थ्य उपचारको हक त निक्कै परको कुरा जन्मजात शारीरिक अशक्त कामीले आफू अपाङ्ग रहेको प्रमाण समेत बोक्न बञ्चितिमा परे। अम्बरकी आमा पदममाया पनि श्रीमानसँग छोरालाई परिचयपत्र बनाईदिन थुप्रै पटक वडा कार्यालयप पुगेको बताउँछिन्। जनप्रतिनिधिको त के कुरा कर्मचारीले समेत भोलि भन्न छोडेनन्। अम्बरका बुबाआमाले आफुहरु राजनीतिमा नलागेको र नेतासँग नजिक नभएकै कारण परिचयपत्र पाउनबाट बञ्चित भएको विश्वास गर्न बाध्य भएको आरोप लगाउँछन्। मेलुङ गाउँपालिका१, पवटीका वडाध्यक्ष ईश्वर कोइरालाले गाउँपालिकालाई अपाङ्गता परिचयपत्र वितरण गर्ने अधिकार नदिएको कारण रोकिएको बताए। डाक्टर, प्रहरी, प्रशासनलगायत सम्मिलित बोर्डले निर्णय नगरेकै कारण ढिला भएको वडाध्यक्ष कोइरालाले बताए। मेलुङ गाउँपालिका स्थापना भएदेखि नै हालसम्म कुनै पनि अपाङ्गता परिचयपत्र वितरण नगरिएको मेलुङ गाउँपालिकाका प्रमुख प्रशासकीय अधिकृत महेन्द्र विश्वकर्माले जानकारी दिए। उनले भने, सबैतिरबाट कुरा उठेको छ, अब शिविर राखेर अपाङ्गता परिचयपत्र वितरण गरिनेछ। जनप्रतिनिधि र कर्मचारीहरुको गैरजिम्मेवार कार्यशैलीका कारण गाउँपालिकाका करिब ४ सय जनाले अपाङ्गताको सेवा सुविधाबाट बञ्चित हुनु परेको स्थानीयहरुको आरोप छ।"
साङ्केतिक भाषाको प्रर्वद्धन गर्न राष्ट्रपतिको आह्वान,काठमाडौं : राष्ट्रपति विद्यादेवी भण्डारीले अन्तरराष्ट्रिय साङ्केतिक भाषा दिवस (सेप्टेम्बर २३)का अवसरमा सुनाइसम्बन्धी समस्या भएका शुभकामना व्यक्त गरेकी छन्। राष्ट्रपतिले बुधबार अपराह्न ट्वीट गर्दै साङ्केतिक भाषाको प्रर्वद्धनद्वारा उनीहरूको शैक्षिक उन्नयन र वृत्ति विकासमा थप पहलकदमी लिन सम्बन्धित सबैमा आह्वान पनि गरेकी हुन् ।
"उपत्यकामा १६ वर्षीय किशोरसहित ३ जनाको मृत्यु, ६३७ मा कोरोना संक्रमण","काठमाडौं : पछिल्लो २४ घण्टामा काठमाडौं उपत्यकामा कोरोनाबाट तीन जनाको मृत्यु भएको छ भने ६३७ जनामा संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार विभिन्न प्रयोगशालामा गरिएको परीक्षणमा ६३७ जनामा संक्रमण र उपचारका क्रममा ३ जनाको मृत्यु भएको हो। काठमाडौंकी ६८ वर्षीया महिला र १६ वर्षीय किशोर र ललितपुरमा ७४ वर्षीय पुरुषको कोरोनाबाट मृत्यु भएको हो। यस्तै मन्त्रालयका अनुसार काठमाडौंका ४९२, भक्तपुरका ५० र ललितपुरका ९५ जनामा कोरोना भाइरस संक्रमण पुष्टि भएको छ। पछिल्लो २४ घण्टामा ११ सय ७२ जनामा संक्रमण पुष्टि भएको छ। यो सहित संक्रमितको संख्या ६७ हजार ८०४ पुग्यो स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १७ हजार ४१४ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ८ हजार २२८ जना रहेका छन् भने होम आइसोलेसनमा ९ हजार १८६ जना छन्। यस्तै क्वारेन्टाइनमा ७ हजार १०४ जना रहेका छन्। पीसीआर परीक्षण गर्न टेकुमा रातभर लाइन (फोटो फिचर) थप ९१ जनामा कोरोना संक्रमण, प्रदेश १ संक्रमितको संख्या छ हजार नजिक कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ११७२ संक्रमित थपिए, १८ सय ९३ डिस्चार्ज : सात जनाको मृत्यु २५ हजार बढी संक्रिय संक्रमित भए फेरि लकडाउन ! मन्त्रालयका अनुसार नेपालमा २४ घन्टामा ९ हजार ४९७ पीसीआर परीक्षण गरिएको छ। पछिल्लो २४ घण्टामा १८ सय ९३ जना कोरोना जितेर डिस्चार्ज भएका छन्। यो ७३ दशमलव ७ प्रतिशत हो। योसँगै कुल डिस्चार्ज हुनेको संख्या ४९ हजार ९५४ पुगेको छ। आइसीयूमा २२० र भेन्टिलेटरमा ४३ जनाको उपचार भइरहेको छ। नेपालमा कोरोनाबाट हालसम्म ४३६ जनाको मृत्यु भएको छ। बुधबार मात्रै ७ जनाको मृत्यु भएको छ।"
मुस्ताङमा असोज १५ पछि मात्र स्याउ टिप्न पाइने,"जोमसोम : पोखराकाठमाडौं लगायतका स्थानबाट यसवर्ष बजार पुगेको मुस्ताङको स्याउमा गुणस्तर खस्किएको भन्दै केही सरोकारवालाले जिल्लामा गुनासो गरेपछि अब मुस्ताङका स्याउ बगैँचाबाट असोज १५ अघि स्याउ टिप्न प्रतिबन्ध लगाइएको छ। प्रधानमन्त्री कृषि आधुनिकिकरण परियोजना कार्यान्वयन इकाई मुस्ताङ तथा स्याउ जोन सञ्चालक समिति मुस्ताङको संयुक्त बैठकले यस्तो निर्णय गरेको हो। परियोजना इकाई तथा जोन समितिको गत भदौं ३१ गते बसेको बैठकले मुस्ताङको स्याउको स्वाद र गुणस्तरको कारण प्रख्याती कमाएकोमा पछिल्लो समय मुस्ताङका स्याउ धनी र व्यापारीले स्याउ पूर्ण विकसित नहुदै खरिदबिक्री गरी बजार पुर्याउने गर्नाले स्याउको गुणस्तर खस्किएको ठहर गरेको छ। स्याउ नपाक्दै बजार पुर्याउने गर्नाले मुस्ताङको ब्रान्डमाथि नकारात्मक सन्देश प्रवाह हुन थालेको बताएको छ। समुन्द्री सतहदेखि करिव २५ सय मिटरको चिसो हावापानीमा उत्पादन भएको मुस्ताङको स्याउमा पूर्ण रुपमा फलको स्वाद,गुणस्तर र स्याउको आकार ग्रहण नगर्दै बजार पुर्याउने परिपाटीले मुस्ताङको स्याउमा बजारका उपभोत्ताको गुनासो बढेको स्याउ जोन सञ्चालक समितिका अध्यक्ष जयन्द्रलाल थकालीले बताए। पोखराकाठमाडौंका उपभोत्ताले मुस्ताङका जनप्रतिनिधि लगायत विभिन्न सरोकारवाला निकायलाई फोनमार्फत स्याउको गुणस्तर खस्किएको गुनासो गरेपछि यसै वर्षदेखि स्याउ टिप्ने मिति तोकिएको अध्यक्ष थकालीले बताए। उनका अनुसार यसै वर्षदेखि असोज १५ अगावै कुनै पनि स्याउ बगैचा धनी र व्यापारीले स्याउ टिप्न नपाउने व्यवस्था गरेको हो। यसका लागि इकाई तथा जोन समितिले जिल्लाका स्थानीय तह, जनप्रतिनिधि, प्रशासन, प्रहरी लगायत सबै सरोकारवाला निकायलाई निर्णय कार्यान्वयनका लागि अनुरोध गरेको छ। यस्तै परियोजना कार्यान्वयन इकाई कार्यालयका प्रमुख सुधीर थापाले स्याउ खरिद गर्ने व्यापारीहरुको व्यक्तिगत फाईदाका कारण स्याउ नपाक्दै बजार पुर्याउने चलनले गर्दा मुस्ताङको स्याउको पहिचान हराउने थालेको उल्लेख गरे। उनले भने, हामीले बगैँचा धनी, व्यापारी लगायत सबैलाई स्याउको गुणस्तर नभरिदै स्याउ नटिप्न आग्रह गरेका छौं।' असोज १५ पछि मात्र यहाको स्याउमा स्वादिलो, खदिलो र गुणस्तर पलाउछ। यसअघि जिल्ला कोभिड१९ संकट व्यवस्थापन समितिको बैठकले मुस्ताङमा स्याउ खरिद गर्न आउने व्यापारीलाई बगैँचा धनीको अनुरोधमा स्थानीय तहको सिफारिसपछि मात्र जिल्ला प्रवेशको अनुमति दिएको थियो। स्याउ खरिद आएका व्यापारीले (कोभिड१९) कहरलाई ध्यानमा राखि १४ दिन क्वारेन्टाइनमा पूरा गरेर बगैँचामा स्याउ टिप्ने अनुमति दिएको थियो। बेनीजोमसोम अवरुद्ध सडक खुलेको अवस्थामा मुस्ताङमा दुई दर्जन स्याउ व्यापारी आएको प्रशासनले जनाएको थियो। यसवर्ष पनि स्याउ पाक्ने सिजन सुरु नहुदै करिव २० प्रतिशत स्याउ बजार पुगेको परियोजना इकाइको अनुमान छ। हरेक वर्ष हरितालिका तिजलाई लक्षित गर्दै स्याउ व्यापारी मुस्ताङ आउने गर्छन्। स्याउ धनीसँग बगैँचाको पेश्की दिने र स्याउ बजार पुर्याउने गर्नाले मुस्ताङको स्याउमा गुणस्तर खस्किएको हो। मुस्ताङमा १२ सय हेक्टरमा स्याउ खेती विस्तार भएको छ। जसमा ५ हेक्टरमा लगाएको स्याउ बोटले फल दिने गरेको छ। परियोजना इकाइको वार्षिक प्रतिवेदनमा गतवर्ष मुस्ताङमा ६५ सय मेट्रिक टन स्याउ फलेको थियो। तर यसवर्ष मौसमी आद्रताका कारण स्याउमा रोग देखिएकाले गतवर्षको तुलनामा उत्पादन घट्ने अनुमान गरिएको छ।"
संचार उद्योगको उत्थानका लागि मिडिया अलाइन्स नेपाल गठन,"काठमाडौं : मूलधारका राष्ट्रिय न्यूज मिडिया संस्थाहरूले संचार उद्योगको व्यवसायिक हक हितका लागि मिडिया अलाइन्स नेपाल स्थापना गरेका छन्। राजधानीमा बुधबार एक समारोहबीच उक्त अलाइन्सको घोषणा गरिएको हो। अलाइन्सको अध्यक्षमा एभिन्यूज टेलिभिजनका अध्यक्ष भाष्करराज कर्णिकार रहेका छन्। सल्लाहकारमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापा र रिपब्लिका मिडिया प्रालिका अध्यक्ष विनोद ज्ञवाली रहेका छन्। अलाइन्सको उपाध्यक्षमा राजधानी न्यूज पब्लिकेशन प्रालिका महेन्द्र शेरचन र माउन्टेन टेलिभिजनका अध्यक्ष राजु कँडेल रहेका छन् भने महासचिवमा इमेज च्यानलका सिइओ लक्ष्मण हुँमागाइ र कोषाध्यक्षमा इप्रेशन पब्लिकेशन्स तथा मिडिया प्रालिका अध्यक्ष उज्जवल शर्मा रहेका छन्। कार्यसमितिको सदस्यमा रिपब्लिका मिडियाका सिइओ समृद्धि ज्ञवाली, प्राइम टेलिभिजनका अध्यक्ष ऋषि धमला र एपीवान टेलिभिजनका उपाध्यक्ष राजेन्द्र शाक्य रहेका छन्। घोषणा समारोहमा अध्यक्ष कर्णिकारले कुनै राजनीतिक मिसन वा उद्देश्यले प्रेरित नभइ विशुद्ध व्यवसायिक हक हितका लागि अलाइन्स गठन भएको बताए। मिडिया उद्योगको उत्थानका लागि व्यवसायिक रुपमा काम गर्ने बताए। अलाइन्सका सल्लाहकार तथा अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले राष्ट्रियता र लोकतन्त्रप्रति प्रतिबद्ध भएर काम गर्ने बताए। उनले भने, 'यो अलाइन्सको पहिलो सर्त नै लोकतन्त्र र राष्ट्रियता हो।' थापाले कोरोना माहामारीलगायतका कारणले मिडिया यतिबेला संकटमा रहेको बताउँदै मिडियालाई संकटबाट जोगाउन राज्यले पहल गर्नुपर्ने सुझावसमेत दिए। संचार क्षेत्रलाई निश्पक्ष, तटस्थ र उत्तरदायी बनाउँदै संचार क्षेत्रका लगानीकर्ताको हकहितको संरक्षण गर्नुलाई अलाइन्सको मु्ख्य उद्देश्यका रुपमा राखिएको छ।"
बर्दियामा एकैदिन कोरोनाबाट थप दुईजनाको मृत्यु,"गुलरिया : कोरोना भाइरस (कोभिड१९) संक्रमणका कारण २४ घण्टामा बर्दियाका दुईजनाको मृत्यु भएको छ । बाँकेस्थित कोहलपुर मेडिकल कलेज तथा भेरी अस्पताल नेपालगञ्जमा उपचाररत उनीहरुको कोभिड संक्रमणका कारण मृत्यु भएको हो । कोभिड संक्रमित बर्दियाको ठाकुरबाबा नगरपालिका ७ का ६४ वर्षीय पुरुष तथा बारबर्दिया नगरपालिका ३ का ३९ वर्षीय पुरुषको उपचारका क्रममा चौविस घण्टाभित्र मृत्यु भएको स्वास्थ्य कार्यालय बर्दियाका प्रमुख गोकर्ण गिरीले बताए । खोकी लागेर उपचारमा रहेका ठाकुरबाबाका पुरुषको कोहलपुर मेडिकल कलेजमा मंगलबार र ज्वरो, खोकी, श्वास फेर्न कठिन भएको बारबर्दियाका पुरुषको बुधबार भेरी अस्पताल नेपालगञ्जमा उपचारका क्रममा मृत्यु भएको हो । मृतक बारबर्दिया नगरपालिकाका पुरुष जनप्रतिनिधि हुन् । मधुवन नगरपालिका वडा नम्वर ९ का ७८ वर्षीय पुरुषको भाद्र १ गते कोहलपुर मेडीकल कलेजमा उपचारका क्रममा मृत्यु भएको थियो । बर्दियामा पीसीआर परीक्षण गराएका ११ हजार १ सय जना मध्ये ५ सय ९५ जनाको नतिजा पोजिटिभ आएको र २ सय ४६ जनाको नतिजा आउन बाँकी छ । संक्रमितमध्ये ४ सय ३८ जना निको भइसकेकाले १५६ जना उपचारमा रहेको गिरीले बताए । कोरोना महामारीको जोखिम बढ्दै गैरहेकोले हरेक व्यक्ति आफै संवेदनशिल भएर स्वास्थ्यको मापदण्ड पूरा गर्नुपर्छ । प्रमुख गिरीले भने बन्दाबन्दी खुलेपनि कोरोना सकिएको छैन । सामाजिक दुरी, मास्क तथा सेनिटाइजरको प्रयोगलाई निरन्तरता दिन उनले आग्रह गरे । बर्दिया अस्पतालमा अक्सिजन आइसकेकाले उपचार व्यवस्थापनको पूर्ण तयारी भइरहेको बताए ।"
३३९ जना फरार अपराधी पक्राउ,"भैरहवा : अदालतबाट कसुर ठहर भइ सजाए पाएका ३ सय ३९ जना फरार अपराधीलाई पक्राउ गरिएको छ । पाँच नम्बर प्रदेश प्रहरी कार्यालयले 'फरार अपराधी पहिचान र पक्राउ अभियान' संचालन गरी फरार अपराधीलाई पक्राउ गरेको हो । प्रदेश प्रहरीले फरार अपराधीलाई पक्राउ गर्नका लागि मातहातका जिल्लाबाट विशेष टोली खटाएको छ । विभिन्न कारणले फरार अपराधीहरुको खोजी कार्य कठिन भएपनि अभियान संचालन गरेर पछिल्लो पाँच महिनामा ३ सय ३९ जना फरार अपराधीलाई पक्राउ गरिएको पाँच नम्बर प्रदेश प्रहरी कार्यालयका प्रवक्ता एवं एसएसपी राजकुमार वैदवारले जानकारी दिए । पक्राउ परेका ३ सय ३९ जना फरार अपराधीहरुबाट २ सय ५१ वर्ष २ महिना २४ दिन कैद सजाए तथा १९ लाख ८१ हजार तीन सय ४४ रुपैयाँ जरिवाना भुक्तान हुने उनले बताए । प्रदेश पाँचमा पछिल्लो पाँच महिनामा सबै भन्दा बढी बाँके प्रहरीले २ सय ७६ जना फरार अपराधीहरुलाई पक्राउ गरेको छ भने सबैभन्दा कम रुपन्देही प्रहरीले एक जनालाई मात्र पक्राउ गरेको प्रवक्ता वैदवारले बताए । त्यस्तै क्रमशः दाङ प्रहरीले २० जना , पाल्पाले १५, अर्घाखाँचीले ८, गुल्मीले ४, नवलपरासी, कपिलवस्तु, रोल्पाले ३३ जना र बर्दिया, प्यूठान, रुकुमले २२ जना पक्राउ गरेका छन् । उनका अनुसार अपराध गरेर फरार भएका अपराधीहरुको लामो समय सम्म पक्राउ नपर्नुमा वास्तविक र नागरिकताको नाम फरकफरक, बसाइ सराइ गरी विकट र सहरी क्षेत्रमा बसोवास, रोजगारीको सिलसिलामा अन्यन्त्र जिल्ला तथा विदेश गएको, मृत्युलगायतका कारण कठिनाई पर्ने गरेको छ । पक्राउ परेका फरार अपराधीहरु कर्तव्य ज्यान मुद्दादेखि लिएर गालीबेइज्जती मुद्दासम्मका रहेको पाँच नम्बर प्रदेश प्रहरी कार्यालयले जनाएको छ ।"
बजार अनुगमनबाट बरामद प्याज खाद्य कम्पनीले बिक्री गर्ने,"काठमाडौं : वाणिज्य, आपूर्ति तथा उपभोक्ता हित संरक्षण विभागले बजार अनुगमनका क्रममा बरामद गरेको प्याज खाद्य व्यवस्था तथा व्यापार कम्पनी लिमिटेडले बिक्री वितरण गर्ने भएको छ ।यही असोज १ गते विभागको बजार अनुगमन टोलीले बल्खु र कालिमाटी तरकारी बजारमा लुकाएर राखेको करिब एक हजार २०० किलो प्याज बरामद गरेको थियो । सोही प्याज खाद्य कम्पनीले बिक्री गर्ने भएको हो । काठमाडौँ उपत्यकाका तरकारी बजारमा प्याजमा कालोबजारी भएको भन्दै बजार अनुगमन गर्दा उक्त स्थानमा लुकाएर राखिएको भेटेपछि प्रहरी प्रशासनको सहयोगमा प्याज बरामद गरी पसलका सञ्चालकलाई नियन्त्रणमा लिइएको थियो । बरामद गरिएको प्याज लामो समयसम्म राख्दा कुहिने सम्भावना धेरै भएपछि मङ्गलबार साँझ उद्योग मन्त्रालयमा भएको छलफलले खाद्य कम्पनीलाई बिक्रीको जिम्मा दिने निर्णय गरेको थियो । मन्त्रालयको निर्णयअनुसार विभागले प्याज बिक्रीको जिम्मा कम्पनीलाई दिएको हो । व्यापारीले रु ५२ प्रतिकिलोका दरले प्याज किनेको भेटेपछि सोही मूल्यमा कम्पनीलाई बिक्रीको जिम्मा दिइएको विभागका सूचना अधिकारी रवीन्द्र आचार्यले जानकारी दिए । उनका अनुसार मन्त्रालयमा भएको निर्णयअनुसार नै व्यापारीले किनेको मूल्यमा नै कम्पनीलाई बिक्रीको जिम्मा दिइएको हो । रासस"
प्रदेश १ का डीआइजी कोरोना मुक्त,विराटनगर : प्रदेश १ का प्रहरी प्रमुख नायव महानिरीक्षक (डीआइजी) ईश्वरबाबु कार्की कोरोना भाइरस संक्रमणबाट मुक्त भएका छन् । दोस्रो पटक स्वाबको पीसीआर परीक्षण गराउँदा मंगलबार साँझ उनको रिपोर्ट नेगेटिभ आएको हो । कार्कीले आफू कोरोनामुक्त भएको जानकारी सामाजिक सञ्जालमार्फत दिएका छन् । उनलाई गत भदौ २३ गते संक्रमण पुष्टि भएको थियो । कोरोना देखिएपछि कार्यालयमै 'होम आइसोलेसन' मा बसेर डीआइजी कार्कीले १५ दिनपछि कोरोना जितेका हुन् । संक्रमण पुष्टि हुँदा कोरोनाको कुनै पनि लक्षण आफूमा नदेखिएको उनले उल्लेख गरेका छन् ।
"फर्सेमा एक घर पुरियो, ४५ घर जोखिममा","कुश्मा : निरन्तरको वर्षाका कारण वस्ती माथिबाट आएको बाढीका कारण पर्वतको जलजला गाउँपालिका८ फर्सेका ४५ घर परिवार जोखिममा परेका छन्। बस्तीको बिचमा रहेको ठाडो खोल्सा (सात्खोसी) मा आएको बाढीका कारण एक घर पुरिएको छ भने आसपासका २५ घर पुर्ण रुपमा विस्थापित बनेको जलजला गाउँपालिका८ का वडा अध्यक्ष हरिविकास जिसीले जानकारी दिए। बाढीका कारण उक्त गाउँमा रहेका ४५ घरनै जोखिममा परेको उनले बताए। उनका अनुसार खोल्सामा लेदो आउन थालेपछि मानिसहरुलाई सुरक्षित स्थानमा सारिएकाले मानविय क्षति हुन नपाएको हो। स्थानीय खड्कबहादुर केसीको घर बाढीले पुरिएको हो जिसीले बताए। त्यसैगरी बाढीका कारण पर्वत, बागलुङ र म्याग्दी जोड्ने झोलुङ्गे पुल समेत जोखिममा परेको छ भने बेनीमालढुंगा सडक समेत विहानदेखि अवरुद्ध बनेको जिसीले जानकारी दिए। त्यसैगरी सिंचाईको कुलो समेत भत्किएको छ। निरन्तर वर्षा भएकाले खोल्सा आसपासको बस्तीका बासिन्दाहरुलाई स्थानीय शिव माध्यमिक विदालय फर्से र आफन्तको घरमा स्थानान्तरण गरिएको उनले बताए। वस्ती माथिको ५० रोपनी भन्दा बढि जंगलनै धाँजा फाटेको अध्यक्ष जिसीले जानकारी दिए। वर्षा नरोकिए ठुलो क्षति हुने सम्भावना छ उनले भने। जिल्ला प्रहरी कार्यालय पर्वतले ठुलो वर्षा भएकाले सम्भावित जोखिम हुन नदिन स्थानीय वासीहरुलाई सुरक्षित स्थानमा सारिएको जनाएको छ। वर्षा नरोकिने बेला सम्म सुरक्षित स्थानमा बस्न आग्रह गरिएको र स्थानीयवासीहरु नजिकेको विद्यालय वा आफन्तकोमा आश्रय लिएर बसेको प्रहरी निरिक्षक बुद्धिप्रसाद सुवेदीले जानकारी दिए। पहिरोले मध्पहाडी लोकमार्गको पर्वतबागलुङ सडक खण्ड समेत गएरातीदेखि अवरुद्ध बनेको छ भने अझै संचालनमा आउन सकेको छैन।"
पहिरोले घर बगाएपछि कुखुरा फार्ममा बास,"बागलुङ : जिल्लाको निसीखोला गाउँपालिकाको एक परिवार पहिरोले दुई नाबालक सन्तानसहित घर बगाएपछि अहिले कुखुरा फार्ममा रात कटाउन बाध्य भएका छन् । निसीखोला गाउँपालिका ५ कारीगाउँका हिराबहादुर विकको गत साउन ३१ गते राती घर माथिबाट खसेको पहिरोले घर बगायो । घरसँगै १४ वर्षीय छोरा विरेन्द्र विक र ६ वर्षीय नाती प्रवेश विक पहिरोमा पुरिए। पहिरोमा परेर ५२ वर्षीया श्रीमती डिलसरा विक घाइते भइन् । डिलसराको अझै हात नचल्ने समस्या छ । नाबालक छोरा नाती गुमाएको पीडा एकातिर छ भने अर्को घर बगाए पछिको चिन्ताले मन भक्कानिने गरेको हिराबहादुर बताउँछन् । तर पनि आफू सम्हालिएर विक्षिप्त बनेका परिवारका अरु सदस्यलाई सम्हाल्नुको विकल्प नरहेको उनी बताउँछन् । घरसँगै सन्तान बगाए पनि आफू घरभन्दा माथि गोठमा बस्दै आएकाले पहिरोबाट जोगिएको हिराबहादुरको भनाइ छ । 'साँझ खाना खाएर म माथि गोठमा गएको थिएँ, घरमा बुढी र केटाकेटी थिए, राती पहिरो आएर पुरेछ,' उनले भने, 'म पनि यही भएको भए पहिरोले पुर्दो रहेछ, मेरा नाबालक छोरा नातीको ठाउँमा मै मर्न पाएको भए पनि हुन्थ्यो जस्तो लागिरहेको छ ।' उमेरले ६० वर्ष पुरा गरेका हिराबहादुरको परिवारको आर्थिक अवस्था पनि कमजोर छ । पहिरोले घर समेत बगाइ दिएपछि अहिले स्थानीय धर्मराज पोखरेलको कुखुरा फर्ममा आश्रय लिएर बसेका छन् । कुखुरा पालक कृषक पोखरेलले कुखुरा अन्तै सारेर बिकको परिवारलाई आश्रय दिएका छन् । 'अहिले उहाँ अंकलले कुखुरा अन्तै सारेर हामी यही गोठको कुखुर फर्ममा बस्छौँ, 'हिराबहादुरले भने, 'तिमीहरुको घर नबन्दा सम्म यही गोठमा बस भनेर भन्नुभएको छ, अहिले यही बसेका छौँ ।' फर्ममा कुखुरा पालेको दुर्गन्ध आए पनि समय र प्रकृतिले दिएको चोटका सामुन्ने यो सामान्य लिएको उनको भनाइ छ । गरिबीका कारण हिराबहादुरले तत्काल घर बनाउन सक्ने अवस्था छैन । गाउँघरमा हली काम गर्दै ६ जना छोरोछोरीको लालनपालन गर्दै आएका छन् । ३ भाइ छोरा र ३ बहिनी छोरी रहेका विकको जेठी छोरी विहे गरेर गइसकेकी छिन् । तर, बिडम्बना उनको छोरी माइत आएको बेला त्यही पहिरोले बगाएर लग्यो । जेठो छोराले पनि बिहे गरेर सुसुरालीतिरै बस्दै आएका छन् । कान्छो छोराको पहिरोमा पुरिएर ज्यान गयो । माइलो चाही केही समय अगाडि विदेश गएका छन् । विकको घरमा अहिले साना दुई छोरी र श्रीमती मात्रै छन् । पहिरोले दुखजिलो गरेर आर्जन गरेको अन्नपात र लत्ता कपडा सबै पुरिदियो । अहिले आफूहरु खाली हात भएको र कसले के देला भन्ने अवस्थामा पुगेको हिराबहादुरले बताए । विभिन्न संघ संस्था तथा गाउँपालिकाले दिएको राहतले विहान बेलुकाको छाक टार्दै आएका छन् । 'बरु हलो जोतेर खान्छु, अरुकहाँ यतिकै हात फैलाउन नपरोस् भनेर दुःख गरेरै खाएको थिए, परिवारको लालनपालन गरेको थिए, आज मै माथि यस्तो बज्रपात पर्यो, हात नथापी धरै भएन, 'हिराबहादुर नसोचेको घटना र परिस्थितिबारे भन्छन्, 'सधै अरुकोमा बसेर कति दिन चल्छ र ? घर बनाउने होला, घर बनाउनको लागि पैसा छैन, सरखारले हेर्छ की भन्ने झिनो आशा छ ।'"
पीसीआर परीक्षण गर्न टेकुमा रातभर लाइन (फोटो फिचर),"काठमाडौं : पीसीआर परीक्षणका लागि टेकुस्थित शुक्रराज ट्रपिकल तथा सरुवा रोग अस्पताल अगाडि रातभर सर्वसाधारण लाइनमा बस्न बाध्य भएका छन्। विभिन्न जिल्लाबाट राजधानी भित्रिएका सर्वसाधारण पीसीआर परीक्षणका लागि अस्पताल बाहिर रातभर सुतेर लाइनमा बसेका हुन्। पछिल्लो समय काठमाडौं उपत्यकामा कोरोना भाइरस संक्रमणको दर उच्च रहेको छ। संक्रमण फैलिएका जिल्लाबाट र नाका बन्द गरिएपनि निर्वाध रुपमा भारतीयहरु आउनेक्रम रहेकाले उपत्यकामा जोखिम बढ्दै गएको हो। लामो समय लकडाउन गर्दा पनि व्यापक टेस्ट र कन्ट्याक ट्रेसिङ गर्न नसक्दा उपत्यकामा दैनिक संक्रमित बढिरहेका छन्। उनीहरूको व्यवस्थापन गर्न नसक्नु नै सरकारको ठूलो कमजोरी हो । विभिन्न जिल्लाबाट काठमाडौं आएपछि घरबेटीले पीसीआर परीक्षण नगरी बस्न नदिने भएपछि सर्वसाधरण निशुल्क जाँच गर्न टेकु पुग्ने गरेका छन्। तर भीड व्यवस्थापनमा समन्वय नगर्दा सर्वसाधरणले सास्ती खेप्नुपरेको छ। अस्पतालमा पीसीआर परीक्षण गर्न स्वाब दिनका लागि लाइन बस्न मध्यरातिदेखि सर्वसाधारणको दौडधुप नै चल्छ। सरकारले भीडभाड गर्न प्रतिबन्ध लगाएको भएपनि भीडमै बसेर परीक्षणको लागि पालो कुर्नुपर्ने अवस्था रहेको छ। मंगलबार राति पनि लाइन लागेर सर्वसाधारण सडक छेउ, कुनामा टाँसिएर पानीबाट जोगिने प्रयास गर्दै पालो कुरिरहेका देखिन्थेँ। अस्पताल क्षेत्रमा अन्नपूर्णकर्मी दिपेन श्रेष्ठ पुगेर क्यामेरामा कैद गरेका केही तस्बिरहरु"
जसले चकलेट दिएर बालबालिकाको सुन लुट्थिन,"काठमाडौं : महानगरीय प्रहरी वृत बौद्धले बालबालिका लक्ष्य गरी गरगहना लुट्ने एक महिलालाई पक्राउ गरेको छ। उपत्यकाका विभिन्न स्थानमा गई बालबालिकाको नाक, कान, घाँटीलगायका ठाउँमा लगाएको सुन तथा बहुमुल्य धातुका सामान लुट्ने कार्यमा संलग्न ३२ वर्षीया संगीता क्षेत्रीलाई प्रहरीले माकलबारीबाट पक्राउ गरेको हो। म्याग्दी स्थायी घर भई हाल काठमाडौँ बालाजु डेरा गरी बस्ने क्षेत्रीले एक्लै हिँडेका बालबालिकालाई आमाको साथी हुँ भन्दै चकलेट, आइसक्रिम किनेर प्रलोभनमा पार्दै सुन लगायतका धातुका गहना लुट्ने गरेको महानगरीय प्रहरी वृतका प्रहरी नायब उपरीक्षक नवीन कार्कीले जानकारी दिए। कार्कीका अनुसार विगत लामो समयदेखि प्रहरीको खोजी सूचीमा रहेकी उक्त महिलाले सुन लुटेको भन्दै उपत्यकाका विभिन्न प्रहरी कार्यालयका गरी २२ पीडित बालबालिकका अभिभावकले उजूरी दिएका थिए। उपत्यकाका बौद्ध, माकलबारी, मनमैजु, कपुरधारा, कोटेश्वर, कपन, आरुबारी, महाङ्काललगायतका क्षेत्रलाई लक्ष्य गरी अभियुक्त क्षेत्रीले चोरी गर्दै आइरहेकी थिइन। चार वर्षदेखि १० वर्ष उमेरका बालिबालिकालाई लक्ष्य गरी चोरी गर्ने उक्त महिलालाई प्रहरीले काठमाडौँको माकलबारीबाट गएराति पक्राउ गरी आजै म्याद थपका लागि सरकारी वकिलको कार्यालय लगेको छ। प्रहरीले चोरीका गहना किनबेचमा संलग्न रहेको भन्दै एक जनालाई पक्राउ गरी अनुसन्धान थालेको छ। बिल बिनाका चोरीका गहना अभियुक्त क्षेत्रीले ललितपुरको दर्ता बिनाको सुन पसलमा लगेर बेच्ने गरेको तथ्य प्रहरीले फेला परेको छ। काभ्रे घर भई ललितपुर बस्ने ३० वर्षीय मुरली विकले ललितपुर महानगरपालिका६ कनिबहालमा अवस्थित बिना दर्ता चलाउँदै आएको सुन पसलमा चोरीका गहना सस्तो मूल्यमा किनेर स्वरुप परिर्वतन गरी बच्ने गरेको प्रहरीको प्रारम्भिक अनुसन्धानबाट खुलेको छ। पक्राउ परेका निज विकको पसलबाट रु ३० हजारसहित चुडिएको सिक्रीलगायतका सामान प्रहरीले बरामद गरेको छ। पक्राउ परेका विकलाई समेत प्रहरीले म्याद थप गरी अनुन्धान थालेको छ। रासस"
"पर्वतमा बाढीले एउटा घर पुरियो, पूरै गाउँ जोखिममा","कुश्मा : निरन्तरको वर्षाका कारण बाढीले पर्वतको जलजला गाउँपालिका८ फर्सेका ४५ घरपरिवार जोखिममा परेका छन्। बस्तीको बीचमा रहेको ठाडो खोल्सा (सात्खोसी) मा आएको बाढीका कारण एउटा घर पुरिएको छ। अन्य २५ घर पूर्ण रुपमा विस्थापित बनेको जलजला गाउँपालिका८ का वडा अध्यक्ष हरिविकास जिसीले जानकारी दिए। बाढीले उक्त गाउँमा रहेका ४५ घरनै जोखिममा छन्। उनका अनुसार खोल्सामा लेदो आउन थालेपछि मानिसलाई सुरक्षित स्थानमा सारिएकाले मानवीय क्षति हुन पाएन। स्थानीय खड्कबहादुर केसीको घर बाढीले पुरिएको हो। त्यसैगरी बाढीका कारण पर्वत, बागलुङ र म्याग्दी जोड्ने झोलुङ्गे पुल समेत जोखिममा परेको छ भने बेनीमालढुंगा सडकसमेत बिहानदेखि अवरुद्ध छ। बस्तीमाथिको ५० रोपनी भन्दा बढी जंगलनै धाँजा फाटेको अध्यक्ष जिसीले जानकारी दिए। वर्षा नरोकिए ठूलो क्षति हुने सम्भावना छ, उनले भने। जिल्ला प्रहरी कार्यालय पर्वतले ठूलो वर्षा भएकाले सम्भावित जोखिम हुन नदिन स्थानीयलाई सुरक्षित स्थानमा सारिएको बताएको छ। स्थानीयवासी नजिकैको विद्यालय वा आफन्तकोमा आश्रय लिएर बसेको प्रहरी निरीक्षक बुद्धिप्रसाद सुवेदीले जानकारी दिए। पहिरोले मध्पहाडी लोकमार्गको पर्वतबागलुङ सडकखण्ड समेत गएरातिदेखि अवरुद्ध बनेको छ भने अझै संचालनमा आउन सकेको छैन। बाढीका कारण जोखिममा परेको बस्ती।"
"मनसुन ढिलो बाहिरिने, शनिबारसम्म देशभर वर्षा","काठमाडौं : पश्चिमी न्यून चापीय प्रणालीको प्रभावले आगामी शनिबारसम्म देशभर वर्षा हुने जल तथा मौसम विज्ञान विभागले जनाएको छ । भारतको छत्तिसगढको उत्तरी क्षेत्रमा न्यून चापीय क्षेत्र रहेको र उक्त क्षेत्र पश्चिमउत्तरपश्चिम सर्ने क्रममा रहेकाले अझै शनिबारसम्म देशभर वर्षाको सम्भावना रहेको मौसमविद् शान्ति कँडेलले बताए। मनसुन बाहिरिने औसत समय बुधबार अर्थात् सेप्टेम्बर २३ हो । यस वर्ष मनसुन औसत समयभन्दा एकसाता ढिलो बाहिरिने मौसमविद्को अनुमान छ । अहिलेको अवस्थालाई हेर्दा सो प्रणाली नेपालमा केही दिन रहने भएकाले मनसुनी गतिविधि अझै तीनचार दिन बढ्न सक्ने बताइएको छ । 'शनिबारसम्म घाम लाग्ने सम्भावना कमै रहेको छ,' मौसमविद् कँडेलले भने । हाल देशभर सामान्यदेखि पूर्ण बदली रही धेरै स्थानमा हल्कादेखि मध्यम वर्षा भइरहेको छ । राति देशभर सामान्यदेखि पूर्ण बदली भई धेरै स्थानमा हल्कादेखि मध्यम वर्षाका साथै प्रदेश नं १, ५, गण्डकी र कर्णाली प्रदेशका एक वा दुई स्थानमा अति भारी वर्षाको सम्भावना रहेको मौसम पूर्वानुमान महाशाखाले जनाएको छ । महाशाखाको पनिछल्लो विवरणअनुसार बुधबार काठमाडौं उपत्यकाका ४५० मिलिमिटर वर्षा भएको छ । त्यस्तै पोखरामा ४८०, धनगढीमा १००, दिपायलमा २६७ सिमरामा ३०५ र धनकुटामा ४०० मिलिमिटर वर्षा भएको छ । रासस"
घुन्सा हेलिकप्टर दुर्घटनामा मृत्यु हुनेको सम्झनामा संरक्षण दिवस मनाइँदै,"ताप्लेजुङ : ताप्लेजुङको घुन्सामा हेलिकप्टर हेलिकोप्टर दुर्घटनामा ज्यान गुमाएका संरक्षणकर्मीको सम्झनामा विभिन्न कार्यक्रम गरिंदै छ। २०६३ असोज ७ गते हेलिकप्टर दुर्घटना हुँदा तत्कालीन वनमन्त्री गोपाल राईसहित २४ जनाको निधन भएको थियो। मृतकको सम्झनामा असोज ७ लाई राष्ट्रिय संरक्षण दिवसको रूपमा मनाउने गरिन्छ। दिवसको अवसरमा ताप्लेजुङमा वातावरण संरक्षण तथा विकास मञ्चको आयोजनामा स्मृति पार्कमा माल्यार्पण तथा अन्तरक्रिया कार्यक्रम आयोजना गरिएको छ। कार्यक्रममा फुङलिङ नगरपालिकाका प्रमुख छत्रपति प्याकुरेल लगायतले निधन भएकाले पुर्याएको योगदानको चर्चा गरे। श्री एयरलाइन्सको हेलिकप्टर दुर्घटनामा तत्कालीन वन तथा भूसरक्षण राज्यमन्त्री गोपाल राईसहित २४ जनाको निधन भएको थियो। दुर्घटनामा भूगोलविद् डा हर्क गुरुङ, मन्त्री राईकी श्रीमती मीना राई, संरक्षणविद् डा तीर्थमान मास्के, वन तथा भूसंरक्षण मन्त्रालयका सचिव डा दामोदारप्रसाद पराजुली, राष्ट्रिय निकुन्ज तथा वन्यजन्तु विभागका महानिर्देशक नारायण पौडेल, विश्व वन्यजन्तु कोष नेपालका प्रतिनिधि डा चन्द्रप्रकाश गुरुङ, विश्व वन्यजन्तु कोष एसिया प्यासिफिक प्रमुख मिङ्मा शेर्पा, ताप्लेजुङ उद्योग वाणिज्य संघका सदस्य विजयकुमार श्रेष्ठलगायत संरक्षण क्षेत्रका दिग्गज स्वदेशी तथा विदेशी संरक्षणकर्मीको निधन भएको थियो। विश्वमै पहिलो पटक वन जंगलको संरक्षण तथा व्यवस्थापनको जिम्मा स्थानीय समुदायलाई हस्तान्तरण गरी फर्कने बेला फलेस्थित धुन्चे पहाडमा ठोक्किएर हेलिकोप्टर दुर्घटना भएको थियो।"
नाष्टले पहिलो पटक बनायो पिपिईलगायत मास्क परीक्षण गर्ने यन्त्र,"ललितपुर : मुलुकमा पहिलो पटक स्वास्थ्य सुरक्षा सामग्री पिपिईलगायत मास्क परीक्षण गर्ने यन्त्र तयार गरिएको छ। नेपाल विज्ञान तथा प्रविधि प्रज्ञा प्रतिष्ठान (नाष्ट) ले बजारमा पाइने थरिथरिका पिपिईलगायत मास्कको गुणस्तर पहिचान गर्न उक्त प्रविधि निर्माण गरेको हो। कोरोना महामारी आउनुअघि यी सामग्री परीक्षण गर्ने यन्त्र नरहेको र आफूहरुले पहिलो पटक नेपाल गुणस्तर तथा नापतौल विभागको मान्यतानुरुप सो यन्त्र निर्माण गरेको वरिष्ठ प्रविधि अधिकृत डा शङ्कर ढकालले जिकिर गरे। उनले भने 'यसबाट हरेक पिपिईलगायत मास्कको गुणस्तर पहिचान गर्न सकिन्छ। यस यन्त्रले पिपिई परीक्षण गर्दा १५ किलो पास्कल दबाबमा एयसटिएम १६७० अन्तर्राष्ट्रिय मान्यतानुरुप सिंथेटिक रगत छिर्छ वा छिर्दैन हेर्ने र अर्को एयसटिएम १६७१ मान्यतानुरुप रगतमा भाइरस मिसाएर पिपिई परीक्षण गर्दा ब्याक्टेरिया अर्थात जीवाणुले कस्तो परिणाम दिन्छ यस बारेमा पनि जानकारी लिइन्छ।' सो यन्त्रमा ३० किलो पास्कलसम्म दबाब दिने मोटर, यसमा पिपिईमा जाने दबाब नियन्त्रण गर्ने साधन र यस यन्त्रमा शून्यदेखि १५ किलो पास्कल पुगेपछि बन्द हुने व्यवस्था गरिएको ढकालले जानकारी गराउनुभयो। उक्त यन्त्रमा डिजिटल मिटर, सो यन्त्रलाई सञ्चालन र बन्द गर्ने स्वीच, पिपिई च्याप्ने नमूना डिस्क तथा माथिबाट सिंथेटिक रगत हाल्ने प्वाल अनि मुनिबाट पनि पिपिइ तथा मास्क परीक्षणपछि सो रगत फाल्ने प्वाल रहेको ढकालले बताए। नाष्टले सो यन्त्रलाई प्रोटेक्टिभ क्लोथिङ पेनिट्रेसन टेस्ट डिभाइस (पिसिटी) नाम दिएको छ। उक्त यन्त्रले नेपालमा बनेका मास्क तथा पिपिईलाई प्रमाणीकरण गरेर बजार प्रवद्र्धनका लागि सघाउने विश्वास नाष्टले लिएको छ। नाष्टले विभागसँग यन्त्रको आइएसओ मान्यता प्राप्त लिने क्रममा रहेको बताइएको छ। रासस"
करेन्ट लागेर विद्युत कर्मचारीको मृत्यु,ओखलढुंगाः ओखलढुंगामा विद्युत मर्मत गर्दा करेन्ट लागेर एकजनाको मृत्यु भएको छ । मोलुङ हाइड्रो अन्र्तगतको प्रशारण लाइनमा मर्मत गर्दा विद्युत कर्मचारीको मृत्यु भएको हो । २८ वर्षीय प्रमेश खत्रीको मृत्यु भएको जिल्ला प्रहरी कार्यालय ओखलढुंगाका डीएसपी रुपेश खड्काले जानकारी दिए । करेन्ट कसरी लाग्यो भन्ने एकिन नभएको र विद्युत कार्यालयमा बुझ्दा लाइन काटिएको जानकारी दिएको खड्काको भनाइ छ । मृतक कन्ट्रयाकका कामदार भएको बताइएको छ । घटनाबारे अनुसन्धान हुने प्रहरीले जनाएको छ।
सालकको खपेटा र आखेटोपहारसहित पक्राउ,"पोखरा : पोखरामा एक युवा बाघको छाला, सालकको खपेटा र आखेटोपहारसहित पक्राउ परेका छन् । जिल्ला प्रहरी कार्यालय कास्की र इलाका प्रहरी कार्यालय सिसुवाबाट खटिएको प्रहरी टोलीले चेकजाँचको क्रममा मंगलबार साँझ पोखरा ३१ सिसुवाबाट बनपोखरी तर्फजाँदै गरेको अवस्थामा २८ वर्षीय एक युवकलाई अवैध बाघको छालालगायत खपेटा र आखेटोपहारसहित पक्राउ गरेको हो । प्रदेश नम्बर ३०२०११ प ७८०६ नम्बरको मोटरसाइकलमा सवार धादिङ गल्छी गाउँपालिका ४ बस्ने वर्ष २८ का सन्तोष लामिछाने पक्राउ परेका हुन् । उनले मोटरसाइकल पछाडि जेब्रा झोलामा लुकाएर ल्याएको अवस्थामा बाघको छाला १ थान, सालकको खपेटा १ थान, बन्यजन्तुको जस्तो देखिने हाड, खुट्टा तथा पंजा गरी ३ केजी ७ सय ५० ग्राम फेला पारी नियन्त्रणमा लिएर थप अनुसन्धान र आवश्यक कारवाहीका लागि डिभिजन बन कार्यालय कास्की पठाइको जिल्ला प्रहरी कार्यालय कास्कीका प्रवक्ता एवं प्रहरी नायव उपरीक्षक सुवास हमालले जानकारी दिए । कास्की जिल्ला भित्र बन्यजन्तुको आखेटोपहार अबैध ओसारपोसार तथा कारोवार हुँदै छ भन्ने गोप्य सूचनाको आधारमा प्रहरीले लामिछानेलाई पक्राउ गरेको हो । डिभिजन वन कार्यालय कास्कीका सूचना अधिकारी शालिकराम पराजुलीले जिल्ला प्रहरी कार्यालय कास्कीबाट बाघको छाला, सालकको खपेटा र आखेटोपहार सहित पक्राउ गरिएका लामिछानेलाई डिभिजन वन कार्यालय कास्कीमा बुझाएको बताए । पक्राउ परेको लामिछानेलाई वडा प्रहरी कार्यालय बगरमा राखेर अनुसन्धान भइरहेको पनि उनले जानकारी दिए । प्रहरीले बाघको छाला भनि उल्लेख गरेको छाला सरसरती हेर्दा चितुवाको जस्तो रहेको डिभिजन वन कार्यालय कास्कीले बताएको छ । चितुवाको हो वा बाघको हो भन्ने एकीन गर्न छालाको स्याम्पल विधि विज्ञान प्रयोगशाला काठमाडौं पठाइने डिभिजन वन कार्यालय कास्कीले बताएको छ । पोखरामा पहिलो पटक सालकको खपेटा समातिएको पनि डिभिजन वन कार्यालय कास्कीले बताएको छ ।"
"छठलगत्तै त्रिभुवन विश्वविद्यालयका सबै परीक्षा, पायक पर्ने ठाउँबाट दिन पाइने","काठमाडौं : त्रिभुवन विश्वविद्यालय (त्रिवि)ले कोभिड१९ का कारणले रोकिएका परीक्षा सञ्चालनको तयारी गरेको छ। त्रिवि कार्यकारी परिषद्, परीक्षा सुधार तथा समन्वय परिषद् र केन्द्रीय परीक्षा सञ्चालन समितिको मङ्गलबार बसेको बैठकले छठलगत्तै रोकिएका परीक्षा सञ्चालन गर्न तयारी सम्बन्धित कार्यालयलाई निर्देशन दिने निर्णय गरेको हो। त्रिविले विद्यार्थीलाई पायकपर्ने ठाउँबाट नै परीक्षा दिने वैकल्पिक व्यवस्थासहित छठलगत्तै परीक्षाको तयारी थाल्न निर्देशन दिइएको परीक्षा नियन्त्रण कार्यालय (पनिका)का परीक्षा नियन्त्रक पुष्पराज जोशीले जानकारी दिए। त्रिविले कोभिड१९ का कारणले सबै रोकिएका परीक्षा छठलगत्तै गर्ने गरी दसैं अगाडि नै परीक्षाको कार्यतालिका सार्वजनिक गर्न सम्बन्धित डिन कार्यालयलाई पत्रचारसमेत गरिसकेको छ। त्रिविले विद्यार्थी थोरै भएका परीक्षा भने दशैँ र तिहारको बीचमा गर्नेसक्ने जनाएको छ। 'यही अहिलेको स्थितिमा हामी छठपछि परीक्षा लिने तयारीमा रहेको छौँ' उनले भने 'स्थिति अहिलेको भन्दा जटिल भयो भने फेरि पनि के गर्ने भन्ने हुन्छ, होइन भने छठपछि सबै परीक्षा हुन्छन्।' पनिकाले आजै नै सबै डिन कार्यालयलाई परीक्षाको तयारी थाल्नका लागि परिपत्र गर्ने उजले जानकारी दिए। त्रिविले भौतिक दूरी र स्वास्थ्यको मापदण्ड तोकेर परीक्षा लिने व्यवस्था गर्ने छ। पनिकाले वार्षिक परीक्षा र सम्बन्धित डिन कार्यालयले सेमेष्टर परीक्षा लिने छन्। त्रिविका रजिष्ट्रार प्रा डा पेशल दाहालले स्थगित भएका सबै परीक्षा सञ्चालन गर्नका लागि तयार गर्न सम्बन्धित कार्यालयलाई निर्देशन दिइसकेको जानकारी दिए। 'हामीले सबै सम्बन्धित कार्यालयलाई छठलगत्तै परीक्षा सञ्चालनका लागि आवश्यक तयारी गर्न निर्देशन दिइसकेका छौ', उहाँले भन्नुभयो, 'अब चाँडै नै परीक्षाको सञ्चालनको तयारीमा ती कार्यालय जुट्नेछन्। भौतिकरुपमा विद्यार्थीलाई उपस्थित गराएर परीक्षा लिन भनेको छौँ।' त्रिविले अहिले पनि न्यूनसङ्ख्या भएका परीक्षा सञ्चालन गरिरहेको छ। उनले फाराम भरेकाको परीक्षा पहिले गर्ने र त्यसपछि अन्य परीक्षा सञ्चालन गरिने बताए। यसैगरी त्रिविले सेमेष्टरको भर्चुअल परीक्षा गर्नेबारे छलफल गरे पनि अब नगर्ने भएको छ। परीक्षा नियन्त्रक जोशीले केही डिन कार्यालयले सेमेष्टर प्रणाली परीक्षा भर्चुअल गर्ने भने पनि अब विद्यार्थीलाई भौतिक उपस्थिति गराएर परीक्षा गर्ने भएको जानकारी दिए। कोभिड१९ का कारणले केही विश्वविद्यालयले खुला किताब (ओपन बुक) गरेर भर्चुअल विधिबाट परीक्षा लिएका छन्। रजिष्ट्रार प्रा डा दाहालले माघसम्म सबै परीक्षा सकाएर आगामी फागुनचैतदेखि पढाइ सञ्चालन गर्ने तयारी रहेको जानकारी दिए। कोभिड१९ का कारणले त्रिविका चैतदेखि सञ्चालन हुने सबै परीक्षा स्थगित भएका छन्। अत्यन्तै न्यून भएका परीक्षा भने त्रिविले अहिले पनि भौतिक दूरी कायम राखेर सञ्चालन गरिरहेको छ। रासस"
वडा विभाजनको माग गर्दै १६ सय हस्ताक्षर,"स्याङजा : वालिङ नगरपालिका१४ का बासिन्दाले वडा विभाजनको माग गरेका छन्। वडा विभाजनको मागको निर्णयसहित १ हजार ६ जनाको हस्ताक्षर बुझाएका हुन्। अन्य वडाहरुको तुलनामा सो वडा ठूलो भएकोले विभाजनको माग गर्दै नगर प्रमुख दिलीपप्रताप खाँणलाई निर्णय सहितको संकलित हस्ताक्षर बुधवार बुझाएका हुन्। राज्य पुनसंरचनासँगै वालिङ नगरपालिका वडा नं १०, साविक थुमपोखरा गाविसको ५ वटा वडा, कालिकाकोटको ३ वटा वडा समेत मिलाएर १४ नं वडा कायम गरिएको थियो। साविकका गाविसका ८ वडा सहित नगरपालिकाको एक वडाको भूभाग समेटिएपछि झनै ठूलो बनेको छ। विकास निर्माण लगायत सरकारी सेवा सुबिधामा पनि स्थानीयको पहुँच पुग्न कठिन बनेको वडा विभाजन समितिका संयोजक कपिल खाँण बताउँछन्। स्थानीय सरकार सञ्चालन ऐन, २०७४ को परिच्छेद २ को दफा ५ र ६ को परिधिमा रही हालको वडालाई विभाजन गरी छुट्टै वडा कायम गर्न माग गरिएको छ। भेलाले साविक वालिङ १०, थुमपोखरा ९ र कालिकाकोट २ को भौगोलिक क्षेत्रलाई समेटेर छुट्टै वडाको माग गरेको छ। समग्र वडाको भौगोलिक क्षेत्रमा राजनीतिक नेतृत्वको समान पहुँच र आवश्यकरुपमा पुग्न कठिनाइ, वडाका सबै जनताको दैनिकी सञ्चालनका लागि अत्यन्तै आधारभूत सेवा सुविधा समेत पाउन कठिनाई भएको भन्दै हस्ताक्षरसहित निर्णय, सरकारी सेवा सुविधाका लागि जनसङ्ख्याको चाप बढी भएका लगायत प्रस्तावित भौगोलिक क्षेत्रको नक्सासहित नगर प्रमुखलाई बुझाएका हुन्। स्थानीयको मागका बारेमा नगरपालिकाले प्रक्रिया थाल्ने नगर प्रमुख दिलीपप्रताप खाँणले बताए। विभिन्न ८ कारण सहित वडा विभाजन गरी छुट्टै वडा बनाउन स्थानीयले माग गरेको र यस बारे सम्बन्धित क्षेत्रमै पुगेर छलफल गर्ने र त्यहाको निर्णय नगरसभामा पेश गर्ने जानकारी गराए। नगरले पारित गरेको निर्णयलाई गण्डकी प्रदेश सभाबाट पारित भएमा केन्द्रमा जाने र केन्द्रले पारित गरेमात्रै वडा विभाजन हुने नगर प्रमुख खाँणको भनाई छ। वालिङ नगरपालिकाका अन्य वडाका तुलनामा भौगोलिक अवस्थाले अपायक, विकट र ठूलो भएको र वडाबासीका माग जाजय रहेको वडा अध्यक्ष झम्बरबहादुर श्रेष्ठ भन्छन्।"
डडेल्धुरामा प्रहरीको नमस्ते अभियान,"डडेल्धुरा : डडेल्धुरामा ट्राफिक प्रहरीले नमस्कार अभियान संचालन गरेको छ । जिल्लाको ट्राफिक प्रहरी कार्यालय स्याउलेले राजमार्गमा संचालन भएका गाडी चालक तथा यात्रुहरुलाई विभिन्न ट्रफिक सचेतना दिलाउनका लागि नमस्कार अभियान संचालन गरेको हो । ट्राफिक प्रहरीले यातायात व्यवस्था सेवा कार्यालयका प्रतिनिधिहरुको सहयोगमा सवारी साधन चेक जाँच गर्ने नयाँ तरिका अपनाउँदै नमस्ते अभियान थालनी गरेको छ । सडक अनुशासन कायम गर्न प्रहरी कार्यालयले नमस्कार अभियान संचालन गरेको छ । नेपाल प्रहरी ट्राफिक महाशाखाको निर्देशन बमोजिम नमस्कार अभियान सञ्चालन गरिएको जिल्ला ट्राफिक प्रहरी कार्यालय स्याउले इञ्चार्ज प्रहरी नायव निरीक्षक देव बहादुर खत्रीले बताए । ट्राफिक प्रहरीले सुदूरपश्चिमका पहाडि जिल्ला अन्र्तगत डडेल्धुरा कार्य क्षेत्रमा रहेका मुख्य राजमार्गमा शिष्टताका साथ नमस्कार गरी यात्रुसँगै यातायातका सबै सवारी साधनका चालक तथा गाडि कागजात पनि जाँच गरी आवश्यकताअनुसार कडा कारवाही पनि गर्ने जनाएको छ । पछिल्लो समयमा ट्राफिक प्रहरीप्रति आम जनगुनासा आएको भन्दै राजमार्गमा गुड्ने प्रत्येक यातायातका साधनहरुसँग भद्र र मित्रवत व्यवहार गर्दै ट्रफिक चेकजाँचमा कडाइ गरेको हो । सवारी चालकलाई प्रोत्साहन स्वरुप खुशी बनाउनका लागी नमस्ते अभियान थालिएको प्रहरी नायव निरीक्षक खत्रीले बताए । कोरोना संक्रमण व्याप्त रहेका बेला सवारी साधनहरुमा स्वास्थ्य सुरक्षा सामग्रीको प्रयोग, मापदण्ड अनुसार यात्रुबाहक सवारी साधनहरु चलाउनु पर्ने, लाईसेन्स र गाडी धनी पूर्जालगायतका कागजातहरु चुस्त र नविकरण भए नभएको नियमन गर्न नमस्कार अभियान थालिएको जनाएका छन् । ट्राफिक प्रहरीले हेलचक्र्याई गर्ने र त्रुटि भएका मोटरसाइकल तथा सवारीसाधनको चेकजाँचमा कडाइ गरेको छ । यातायात व्यवस्था सेवा कार्यालय डडेल्धुराका प्रतिनिधि सहित असोज १ गते देखि नमस्कार अभियान सुरु भएको हो ।"
बाढीबाट सतर्क रहन स्थानीय प्रशासनको आग्रह,"कपिलवस्तु : नदी तटीय क्षेत्रमा संभावित बाढीको उच्च जोखिम विरुद्ध सतर्क रहन जिल्ला प्रशासन कार्यालयले सवैमा आग्रह गरेको छ। विहानैदेखि परेको अविरल वर्षा र वर्षासँगै जिल्लाका विभिन्न नदीहरुमा बाढी आउन सक्ने जल तथा मौसम विज्ञान विभागको पुर्वानुमान जानकारी पाए लगत्तै स्थानीय प्रशासनले नदी तटीय क्षेत्रका सर्वसाधारणहरुमा यस्तो आग्रह गरको हो। जल तथा मौसम विज्ञान विभागको पुर्वानुमान अनुसार कपिलवस्तु जिल्लाको वाणगंगा नदी र आसपासका धेरै क्षेत्र, रुपन्देहीको सुर्यपुरा, लुम्विनी, भैरहवामा अझै थप ठुलो वर्षा हुने सम्भावना रहेको छ। कपिलवस्तुको वाणगंगा नदी र रुपन्देहीको कन्चन नदी, दानो नदी र तिनाउ नदीमा बाढी आउन सक्ने अनुमान गरिएको छ। सम्भावित बाढीको जोखिमलाई कम गर्न आम सर्वसाधारणमा जोखिम सम्वन्धी जानकारी, जिल्लाका सुरक्षा निकायलाई जोखिम विरुद्ध उद्दारमा जुट्न तयारी अवस्थामा रहन निर्देशन र नदी तटीय क्षेत्र र आसपासका स्थानीय पालिकाका जनप्रतिनिधीहरुलाई जोखिमबाट बच्न सकिने उपायहरु सहित तयारी अवस्थामा वस्न आग्रह गरिएको प्रमुख जिल्ला अधिकारी दिर्घ नारायण पौडेलले बताए।"
विद्युत् नियमित गर्न प्राधिकरणलाई एक हप्ते अल्टिमेट,"खलङ्गा : सदरमुकाम खलङ्गा विगत लामो समयदेखि पूर्णरूपमा लोडसेडिङमा छ। भारतीय ठेकेदारले विद्युत्गृहमा जडान गरेको उपकरण वारेन्टी समयवधि नसकिँदै पटकपटक बिग्रिएपछि विगत दुईहप्तादेखि खलङ्गा पूर्णरूपमा अँध्यारो भएको हो। पहिला एक दिन आउने एक दिन नआउने गरिरहेको बत्ती दुई सातादेखि आउनै छाडेपछि उद्योगी व्यवसायी आक्रोशित भएका छन्। लकडाउन र बन्दाबन्दीले छ महिनादेखि आम्दानी गुमेको बेला बन्दाबन्दी खुल्दा बत्ती नभएर दोहोरो मारमा परेको उद्योगी व्यापारीको भनाइ छ। करिब तीन हजार ३०० उपभोक्ता दैनिक टुकी र मैनबत्ती बालेर गुजारा चलाइरहेका छन्। मङ्गलबार जुम्लाका उद्योगी व्यापारीले विद्युत् आपूर्ति गर्न एक हप्ते अल्टिमेट दिएका छन्। व्यपारीहरूले नेपाल विद्युत् प्राधिकरण वितरण केन्द्रका प्रमुखलाई जुम्लामा सोमबार अपराह्न ध्यानाकर्षण पत्र बुझाएका हुन्। उद्योग वाणिज्य सङ्घ जुम्लाका अध्यक्ष रज्जबअलि मनिहार, नेपाल घरेलु तथा सना उद्योग महासङ्घ जुम्लाका अध्यक्ष रामकृष्ण चौलागाईँ, नागरिक समाजका अध्यक्ष राजबहादुर महतद्वारा हस्ताक्षरित ज्ञापनपत्र प्राधिकणमा बुझाइएको हो। ज्ञापनपत्रमा प्राधिकरण आउनुपहिले उपभोक्ता समितिले गरेको आर्थिक गतिविधिको सार्वजानिक सुनुवाइ हुनुपर्ने, एक हप्ताभित्र नियमित बत्ती आउनुपर्ने लगायतका विषय उल्लेख गरिएको छ। यता नेपाल विद्युत् प्राधिकरणले उपभोक्ता समितिले जडान गरेको उपकरणमा प्राय समस्या आइराख्ने गरेकाले उपभोक्ताको माग अनुसार विद्युत् आपूर्ति गर्न नसकिएको बताएको छ। उपकरणको पिएलसी सफ्टवेयरमा आएको समस्याका कारण खलङ्गामा भएको लोडसेडिङलाई कम गर्न प्राधिकरणको सिङ्गो टिम लागि परेको प्राधिकरणका जुम्ला प्रमुख गौरव पाण्डेले बताए। उनले भने, 'आम सरोकारवालाको सहयोग पाएको खण्डमा आउने तीनचार महिनाभित्रै राष्ट्रिय प्रसारण लाइन जुम्लामा जोड्न सकिने अवस्था छ।'"
"गलौदीमा पहिरो : दुईवटा गाडी पुरियो, पृथ्वी राजमार्ग अवरुद्ध",गजुरी : पृथ्वी राजमार्गअन्तरगत धादिङको गजुरी गाउँपालिका  ५ गलौदीमा पहिरो जाँदा दुई वटा गाडी पहिरोमा च्यापिएको छ। काठमाडौंबाट धनगढि जाँदै गरेको ना ६ ख ६४०८ नम्बरको कन्टेनर पहिरोमा च्यापिएको ट्राफिक प्रहरी प्रमुख एवम् प्रहरी निरीक्षक नेत्र भट्टले जानकारी दिए। उनका अनुसार काठमाडौं जाँदै गरेको एचआर ३३ ९९०१ नम्बरको भारतीय कन्टेनर पनि अड्किएको छ। राजमार्ग पूर्ण रुपमा अवरुद्द भएकाले सडक विभागको गजुरी फिल्ड कार्यलयबाट पहिरो पन्छाउनको लागि डोजर परिचालित गरिएको छ। राजमार्ग खुलाउन १ घन्टाभन्दा बढी लाग्ने प्रहरी निरीक्षक भट्टले जानकारी दिए। यता नारायणगढमुग्लिन सडकखण्ड र मुग्लिननौबिसे सडकखण्ड एकतर्फी मात्र सञ्चालनमा रहेको छ । इच्छाकामना गाउँपालिका६ स्थित चारकिलो डाँडामा आज पहिरो खस्दा अवरुद्ध भएको सडक अहिले एकतर्फी सञ्चालनमा आएको इलाका प्रहरी कार्यालय मुग्लिनले जानकारी दिएको छ। धादिङको बेनीघाट रोराङ गाउँपालिकास्थित बाँदरेभीरमा लेदो झर्दा सडक एकतर्फी मात्र सञ्चालनमा आएको इलाका प्रहरी कार्यालय मझिमटार धादिङले जनाएको छ । अहिले सडक दुइतर्फी सञ्चलानमा ल्याउने प्रयास भइरहेको प्रहरीले जनाएको छ। गलौदीमा पहिरोका तस्बिर :
दुई जिल्ला विपद् संकटग्रस्त क्षेत्र,"काठमाडौं : सरकारले बाढीपहिरोबाट ठूलो धनजनको क्षति भएको सिन्धुपाल्चोक र बागलुङलाई विपद् संकटग्रस्त क्षेत्र घोषणा गर्ने निर्णय गरेको छ। सरकारका प्रवक्ता प्रदीप ज्ञवालीले दुई जिल्लालाई विपद् संकटग्रस्त क्षेत्र घोषणा गरिएको जानकारी दिए। यो वर्षको बाढीपहिरोले दुई जिल्लामा मात्रै १ सय ६ जनाको मृत्यु भएको छ। ५६ जना बेपत्ता छन् भने २२ जना घाइते छन्। एक दर्जनभन्दा बढी बस्ती क्षतिग्रस्त भएका छन्। सिन्धुपाल्चोकमा ७१ जनाको मृत्यु भएको छ। ४० जना बेपत्ता र १५ जना घाइते छन्। लिदी, बाह्रबिसे, मेलम्ची, भोटेकोसीलगायत पाँच वटा बस्ती नै बाढीपहिरोले क्षतिग्रस्त बनाएको छ। बागलुङको ढोरपाटनमा मात्रै २२ जनाको मृत्यु भएको छ भने १५ जना बेपत्ता छन्। बागलुङमा कुल ३५ जनाको मृत्यु भएको भएको छ। १६ बेपत्ता र सात जना घाइते भएका छन्। दुवै जिल्लाको सार्वजनिक र निजी आवासमा ठूलो क्षति भएको छ। गृह मन्त्रालयअन्तर्गतको विपद् अध्ययन, जोखिम न्यूनीकरण तथा पुनर्लाभ शाखाका प्रमुख उपसचिव गणेश शाहीले दुई जिल्लामा ठूलो धनजनको क्षति भएको कारण विपद् संकटग्रस्त घोषणा गर्न सिफारिस गरेको जानकारी दिए। हामीले सिफारिस गरेका थियौं, मन्त्रिपरिषद्ले निर्णय गरेछ, उनले भने, त्यहाँ तत्काल सार्वजनिक पूर्वाधार र निजी आवासको पुनर्निर्माणले प्राथमिकता पाउँछ। उनका अनुसार, भत्किएका निजी घर सुरक्षित स्थान व्यक्तिको इच्छाअनुसार निर्माण गर्न पाउने गरी सरकारले अनुदान दिनेछ। भूकम्प पीडितले पाएअनुसार नै बाढीपहिरो पीडितले अनुदान पाउनेछन्। सहरी विकास मन्त्रालय कार्यविधिअनुसार खानी तथा भूगर्भ विभागको टोलीले अध्ययन गरी बस्ती स्थानान्तरणसमेत गर्न सक्छ।"
फुत्किएर टर्यो सम्भावित बलि,"विराटनगर : लेटाङ ३ मोरङकी मनिका ढकाल सुनसरी रामधुनी५ झुम्कामा डेरा गरेर बस्छिन्। त्यहीँ नजिक घर भएकी १७ वर्षे एक किशोरीलाई आइतबार बिहान उनले विराटनगर पूजामा जान फकाइन्। उनकी आमासँग अनुमति लिइन्। पूजामा कन्या चाहिने र टीका लगाएर ५ हजार रुपैयाँसमेत दिन्छन् भनेपछि आमाले आनाकानी गरिनन्। विराटनगरमा सप्तरी विष्णुपुर५ का २८ वर्षीय सुमितकुमार मण्डल र तिलाठीकैलाडी१ का २० वर्षीय प्रदीपकुमार मण्डल थपिए। उनीहरूले इस्लामपुर नाका हुँदै भारत छिराएको उनले पत्तै पाइनन्। इस्लामपुरजोगबनी हुँदै ट्याम्पोमा २० किलोमिटर टाढा फारबिसगन्ज पुर्याए। त्यहाँबाट बसमा राखेर ४८ किलोमिटर दूरीको सिम्राहीसम्म लगे। त्यहाँ उत्रिएपछि हाम्रा मान्छे आएनन् भन्ने गफ गरेको उनले सुनिन्। साइनबोर्डहरू हेर्दा भारत रहेको पनि पत्तो पाइन्। र, किशोरीले नयाँ जुक्ति फुराइन्। उनीहरूको आँखा छलेर फारबिसगन्ज आउने बस चढिन्। कुद्दै गरेको बस रोकेर ती तीनै जना त्यसमै चढे। बाटाभरि केही हुँदैन, जानुपर्छ भन्दै फकाए। उनले मानिनन्। जब फारबिसगन्ज बस आइपुग्यो, हतारहतार हाम्फालिन्। रिजर्भको टेम्पो चढेर तुरुन्तै जोगबनीतिर फर्किइन्। अर्को टेम्पोमा उनीहरूले पछ्याए। साँझ जोगबनी आइपुगेकी उनलाई प्रहरी र साना हातहरू नामक संस्थाका सीमामा परिचालित स्वयंसेवकले सोधीखोजी गरे र संरक्षणमा राखे। सँगै आइपुगेकी मनिकालाई पनि राखे। बाँकी दुई जना भने भाग्न सफल भए। प्रहरीले दुवै युवतीलाई भने पीडित ठानेको थियो। भोलिपल्ट किशोरीको बयानबाट मनिका पनि मतियार रहेको खुल्यो। र, प्रहरीले मनिकालाई सुमित र प्रदीपलाई फोन गरेर उता जान प्रहरीले दिने भयो, उनी पनि राजी भइन् भन्न लगायो। दुवै जना मक्ख परेर त्यहाँ आइपुगे र प्रहरीले पक्राउ गर्यो। मोरङका प्रहरी प्रमुख एसपी सन्तोष खड्काका अनुसार सुमित घटनाका मुख्य योजनाकार र प्रदीप उनका सहयोगी रहेको खुलेको छ। उनीहरूले तीनचार लाख दिने भन्दै मनिकालाई किशोरी ल्याउन खेताला बनाएका थिए। १२ लाखमा डिल प्रहरीका अनुसार सुमितका भिनाजु रनधीर मण्डल भारतको सहरसामा बस्छन्। रणधीर र उनका भाइ वीरेन्द्र मण्डलले आफूलाई किशोरी ल्याइदिए १२ लाख रुपैयाँ दिने आश्वासन दिएको सुमितले प्रहरीलाई बयान दिएका छन्। सिम्राही पुर्याएपछि भिनाजु र उनका भाइको जिम्मा लगाउने तयारी रहेछ, प्रहरी स्रोतले भन्यो, तर किशोरी भागेपछि उनीहरू आफ्नो योजनाबाट असफल भएको देखिन्छ। सुमितले तीनचार लाख दिने भनेपछि पैसाको अभाव रहेकाले आफू पनि यस काममा लागेको मनिकाले बताएकी छन्। एसपी खड्काले ठूलो रकमको डिल भएर किशोरीलाई भारत पुर्याउन खोजिएको सूचना आएपछि घटनालाई गम्भीर रूपमा लिइएको बताए। प्रहरी स्रोतले यति ठूलो रकम र पूजाको विवरण विश्लेषण गर्दा बलि दिन लगिएको हुन सक्ने अनुमान गरेको छ। भारतमा यस्तो अन्धविश्वास व्याप्त छ। आइतबार बिहान ७ बजे घरबाट लगिएकी छोरी साँझसम्म नआएपछि परिवारले खोजी सुरु गरेको थियो। विराटनगर ल्याएको भन्दै मलाई भारत पुर्याएको थाहा पाएपछि गाडीबाट हाम्फालेर भागें, ती किशोरीले अन्नपूर्णसँग भनिन्, त्यस क्रममा धेरै फकाउने काम गरे पनि मैले नमानेपछि उनीहरू पछिपछि आए। बाटोमा लैजाने क्रममा युवाले शंकास्पद तवरबाट अरू व्यक्तिसँग फोनमा कुरा गरेको थाहा पाएपछि आफू गाडीबाट हाम्फालेको किशोरीले बताएकी छन्। मनिकाले बाटामा नाप्ने टेप किनेर किशोरीले उचाइसमेत नापेकी थिइन्। पूजामा बस्न ५२ फिट उचाइ भएकी केटी चाहिन्छ भन्दै नापेकी थिइन्, उनले भनिन्, रजस्वला भएनभएबारे पनि सोधिखोजी गरिन्। बिहारका कतिपय गाउँमा यस्तो अन्धविश्वास छ, निश्चित उचाइ र हुलिया भएकी किशोरी खोजेर बलि दिइन्छ। धनाढ्यले त्यसका लागि ठूलो मात्रामा खर्च गर्छन्। त्यही आधारमा प्रहरीले सम्भावित बलि को अनुमान गरेको हो। मनिकाले आफूलाई कालो कपडा लगाएर पूजामा बस्नुपर्ने र डराउन नहुने भन्दै सिकाएको पनि उनले बताइन्। एसपी खड्काले घटनामा संलग्नहरूको अरू कनेक्सन खोतल्न थालिएको बताए। घटनाको प्रकृति हेर्दा यसमा अरूको पनि संलग्नता हुन सक्छ, उनले भने। उनले पक्राउ गरिएका तीनै जनाविरुद्ध मानव बेचबिखन तथा ओसारपसार नियन्त्रण ऐन, २०६४ अनुसार मुद्दा चलाउन मंगलबार म्याद थप गरेर घटनाको अनुसन्धान सुरु गरिएको जानकारी दिए। १२ लाखको डिल गर्दै किशोरीलाई भारत लाने तीन पक्राउ"
"पर्वतको सहस्रधारामा पहिरो, मध्यपहाडी लोकमार्ग अवरुद्ध","कुश्मा : मंगलबार साँझदेखि लगातार परेको वर्षाका कारण पहिरो जाँदा मध्यपहाडी लोकमार्गको पर्वतबागलुङ सडकखण्ड अवरुद्ध बनेको छ। पर्वतको कुस्मा नगरपालिका १ सहस्रधारामा निरन्तर पहिरो झरेका कारण गएरातिदेखिनै सडक अवरुद्ध बनेको हो। दुई सातादेखि उक्त स्थानमा निरन्तर पहिरो झरिरहेकाले सामान्य वर्षा हुने बित्तिकै पनि पटकपटक सडक अवरुद्ध हुने गरेको छ। मंगलबार साँझदेखि यस क्षेत्रमा ठुलो वर्षा भइरहेको छ। वर्षा नरोकिँदा अवरुद्ध सडक खुलाउन समस्या भएको जिल्ला ट्राफिक प्रहरी कार्यालय पर्वतका प्रमुख कृष्ण खड्काले जानकारी दिए। बाटो सुचारु गर्नका लागि स्काभेटर बोलाइएको वर्षा रोकिएमा दिउँसो सम्ममा सुचारु हुने उनले जानकारी दिए। सडक अवरुद्ध हुँदा साविक धौलागिरिका बागलुङ, म्याग्दी र मुस्ताङका लागि आएका सवारी साधनहरु नयाँपुलमा अलपत्र बनेका छन् भने ती जिल्लाबाट पोखरा, काठमाण्डौका लागि छुटेका सवारीसाधनहरु रातिदेखिनै मालढुंगामा अलपत्र बनेका छन्। अघिल्लो साताको आइतबारदेखि सो ठाउँमा निरन्तर पहिरो झरिरहेको छ।"
कुनकुन प्रदेशमा आज भारी वर्षाको सम्भावना ?,"काठमाडौं : हाल देशभर सामान्यदेखि पूर्ण बदली रही धेरै स्थानहरुमा मध्यम वर्षा भइरहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल भारतको छत्तिसगढको उत्तरी क्षेत्रमा न्युन चापीय क्षेत्र रहेको छ। साथै यो न्युन चापिय क्षेत्र पश्चिमउत्तरपश्चिम सर्दैछ। बुधबार दिउँसो देशभर सामान्यदेखि पुर्णतया बदली रही देशका घेरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। सबै प्रदेशका थोरैथोरै स्थानमा भारी वर्षाको सम्भावना रहेको छ भने प्रदेश नं १, प्रदेश नं २, बाग्मती प्रदेश, गण्डकी प्रदेश र प्रदेश नं ५ का १२ स्थानहरुमा धेरै भारी वर्षाको समेत सम्भावना रहेको महाशाखाले जनाएको छ। राती देशभर सामान्यदेखि पुर्णतया बदली रही धेरै स्थानहरूमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। सबै प्रदेशका थोरैथोरै स्थानमा भारी वर्षाको सम्भावना रहेको छ भने प्रदेश नं १, बाग्मती प्रदेश, गण्डकी प्रदेश, प्रदेश नं ५ र कर्णाली प्रदेशका १२ स्थानहरुमा धेरै भारी वर्षाको समेत सम्भावना रहेको महाशाखाले जनाएको छ। पानीको सतह सतर्कताको चिह्नभन्दा तलै हुने भए पनि सामान्यावस्थाबाट एक्कासि बढ्ने सम्भावना रहेकाले सम्भावित क्षतिबाट जोगिन असोज ११ गतेसम्म नदी तटीय क्षेत्रका क्रियाकलाप नगर्न वा गर्नुपरेमा उच्च सतर्कतासाथ गर्न बाढी पूर्वानुमान महाशाखाले अनुरोध गरेको छ। मनसुन पुनः सक्रिय, पाँच दिन देशभर वर्षा हुने"
घुन्सामा हेलिकप्टर दुर्घटना भएको १४ वर्ष पूरा,"ताप्लेजुङ : ताप्लेजुङको फक्ताङ्लुङ गाउँपालिकास्थित घुन्सामा हेलिकप्टर दुर्घटना भएको आज १४ वर्ष पूरा भएको छ। उक्त दुर्घटनामा परी ज्यान गुमाएकाहरुको योगदानको स्मरण गर्दै असोज ७ गतेलाई राष्ट्रिय संरक्षण दिवसको रूपमा मनाउने गरिन्छ। विसं २०६३ असोज ७ गते भएको हेलिकोप्टर दुर्घटनामा तत्कालीन वन राज्यमन्त्री गोपाल राईसहित २४ संरक्षणविद्ले ज्यान गुमाएका थिए। सरकारले सोही दिनको स्मरण गर्दै असोज ७ गतेलाई राष्ट्रिय संरक्षण दिवसको रूपमा मनाउन थालेको हो। विश्व वन्यजन्तु कोष नेपालद्वारा आयोजना भएको कञ्चजङ्घा संरक्षण क्षेत्र आयोजना स्थानीय समुदायलाई हस्तान्तरण कार्यक्रममा भाग लिएर फर्कने क्रममा घुन्सास्थित फले पहाडमा हेलिकप्टर दुर्घटनामा परेको थियो। दुर्घटनामा मन्त्री गोपाल राई, राईकी पत्नी मीना राई, भूगोल तथा योजनाविद् डा हर्क गुरुङ, संरक्षणविद् डा तीर्थमान मास्के, वन तथा भूसंरक्षण मन्त्रालयका तत्कालीन सचिव डा दामोदरप्रसाद पराजुली, राष्ट्रिय निकुञ्ज तथा वन्यजन्तु विभागका महानिर्देशक नारायण पौडेललगायतको निधन भएको थियो। घटनाबारे अध्ययन गर्न घटनालगत्तै बनेको एक कार्यदलले मौसम प्रतिकूलताकै कारण दुर्घटना भएको प्रतिवेदन बाहिर ल्याएको थियो। जनकेशरीराज पण्डितको संयोजकत्वमा घटनाबारे अध्ययन गर्न कार्यदल बनेको थियो।  रासस"
कोरोना संक्रमित ८६ वर्षीय वृद्धको मृत्यु,"विराटनगर : मोरङको बूढीगंगा गाउँपालिकास्थित विराट शिक्षण अस्पतालमा उपचाररत एक जना कोरोना भाइरस संक्रमित वृद्ध पुरुषको बुधबार बिहान मृत्यु भएको छ। झापाको भद्रपुर१० घर भएका गहतराज थरका ८६ वर्षीय वृद्धको बिहान ५:५० बजे मृत्यु भएको अस्पतालका प्रशासन प्रमुख सुधीरसिंह राठौरले जानकारी दिए। उनका अनुसार कोरोना संक्रमण पुष्टि भएपछि वृद्धलाई उपचारका लागि आइसोलेसनमा भर्ना गरिएको थियो। अस्पतालको आइसोलेसनका प्रमुख डा पुरु कोइरालाका अनुसार कोरोनासँग मिल्दो जुल्दो लक्षण देखिएका वृद्धलाई भदौ ३ गते उपचारका लागि आईसीयूमा भर्ना गरिएको थियो। त्यही दिन स्वाब संकलन गरेर परीक्षणका लागि पठाउँदा ५ गते सोमबार रिपोर्ट पोजेटिभ आएको उनले बताए। रिपोर्ट पोजेटिभ आएपछि आइसोलेसनको आइसीयूमा भर्ना गरेर उपचार थालिएपनि वृद्धलाई बचाउन नसकिएको डा कोइरालाको भनाइ छ। उनका अनुसार वृद्धलाई ज्वरो, नियमोनिया र श्वासप्रश्वासमा समस्या थियो। कोरोनासँग लक्षण मिल्ने जटिल खालको निमोनिया देखिएपछि उपचारका क्रममा बचाउन धेरै प्रयास गरिएको उनको भनाइ छ। कोइरालाका अनुसार वृद्धमा मृगौला सम्बन्धी समस्या पनि थपिएको थियो। मृतकमा मधुमेहको पुरानै समस्या रहेको उनले बताए। शव व्यवस्थापनका लागि प्रक्रिया अघि बढाइसकिएको अस्पतालले जनाएको छ।"
