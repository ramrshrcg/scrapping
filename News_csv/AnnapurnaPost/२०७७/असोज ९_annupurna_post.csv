शीर्षक,विवरण
सप्तरीमा १२ संक्रमित थपिए,"राजविराज : सप्तरीको राजविराजस्थित अस्पतालका २ कार्यालय सहयोगी, ३ बिरामी, पत्रकार, औषधि पसलेसहित सप्तरीमा शुक्रबार १२ जनामा कोरोना संक्रमण पुष्टि भएको छ। राजविराजस्थित गजेन्द्रनारायण सिंह अस्पतालको प्रयोगशालामा शुक्रबार गरिएको परीक्षणमा अस्पतालमा कार्यरत सुरक्षा गार्ड राजविराज१५ का २५ वर्षीय र ३३ वर्षीय कार्यालय सहयोगी संक्रमित भएका छन्। यसैगरी अस्पतालको आकस्मिक सेवामा उपचाररत तीन जना बिरामी संक्रमित भएका छन्। बिरामी राजविराज नगरपालिका ६ का ४० वर्षीय, राजविराजको वडा नखुलेका २७ वर्षीय र सप्तरी राजगढ गाउँपालिका५ का ४२ वर्षीय रहेका छन्। राजगढ गाउँपालिका ५ का बिरामी प्रहरी हुन्। यस्तै अस्पताल अगाडि औषधि पसल सञ्चालन गरिरहेका तिलाठी कोइलाडी गाउँपालिका१ का २३ वर्षीय पुरुष पनि संक्रमित भएका छन्। जनकपुरधामस्थित प्रादेशिक अस्पतालको प्रयोगशालामा गरिएको परीक्षणमा एक पत्रकारसहित खडक नगरपालिकाका ६ जना संक्रमित थपिएका छन्। खडक नगरपालिका८ का १४ र २४ वर्षीय पुरुष तथा २७ र ४० वर्षीया महिला, खडक नगरपालिका ९ का १ वर्षीय पुरुष तथा छिन्नमस्ता गाउँपालिका३ घर भएर हाल खडक८ मा बसिरहेका ३० वर्षीय पुरुषमा संक्रमण देखिएको छ। पत्रिकाको सम्पादक संक्रमित भएपछि पत्रिकाको सम्पादन गर्न ३० वर्षीय सहसम्पादक खडक नगरपालिका८ मा बसेका थिए। सप्तरीमा शुक्रबार जिल्ला प्रशासन कार्यालयका ३४ वर्षीय प्रशासकीय अधिकृत, भिमदल गणका २८, ३०, ३२, ३४ वर्षीय नेपाली सेना, कञ्चनरुप नगरपालिका८ का ४० वर्षीय नगरपालिकाको कार्यालय सहयोगीसहितमा संक्रमण देखिएको थियो। यो समेत सप्तरीमा संक्रमित हुनेको सङ्ख्या १ हजार २४४ पुगेको स्वास्थ्य कार्यालय सप्तरीले जनाएको छ। जसमध्ये १३ जनाको मृत्यु भएको छ भने ८९३ जना निको भएको कार्यालयका निमित्त प्रमुख दुनियालाल यादवले बताए। यादवका अनुसार राजविराजस्थित आइसोलेशन केन्द्रमा ६८ जना, तिलाठी कोइलाडीस्थित आइसोलेशन केन्द्रमा ९ जना र कञ्चनरुपस्थित आइसोलेशन केन्द्रमा ६ जना रहेका छन्। अरु सबै जना होम आइसोलेशनमा रहेका छन्।"
सात घण्टामा हत्या आरोपित पक्राउ,"दमौली : तनहुँ प्रहरीले एक हत्याको घटनामा सूचना पाएको सात घण्टाभित्र संदिग्ध व्यक्तिलाई पक्रेको छ। शुक्लागण्डकी७ कुम्लेखोलाकी ६० वर्षिया तेजकुमारी ढकाल शुक्रबार विहान मृत अवस्थामा भेटिएकी थिइन्। घरभित्रै झुण्डिएको अवस्थामा भेटिएकी ढकालको मृत्यु हेर्दा हत्या जस्तो पनि देखिन्थ्यो। उनको छातीमा धारिलो हतियार प्रहार भएको देखिन्थ्यो। घाँसीमा सल बाँधेको ढकालको शवमा हात र खुट्टा पनि बाँधिएको भेटिएको थियो। तर शरिरका विभिन्न भागमा धारिलो हतियारको चोट भएकाले प्रहरीले घटनालाई शंकास्पद ठानेर अनुसन्धान गर्यो। तनहु्ँका प्रहरी प्रमुख एसपी अरुण पौडेलको टोलीले घटनाको अनुसन्धान थालेको थियो। घटना भएको सात घण्टाभित्रै संदिग्ध व्यक्ति पक्रन प्रहरी सफल भएको छ। घटनामा संलग्नताको आरोप लागेका गोरखा भिमसेन थापा गाउँपालिका१ बसेनी निवासी ४६ वर्षका शिव गौतमलाई घटना सार्वजनिक भएकै दिन शुक्रबार दिउँसो तीन बजे व्यास २ स्थित सहिदगेटबाट प्रहरीले पक्रेको हो। महिलाको बिहिबार राती हत्या भएको प्रहरीको अनुमान छ। तर शुक्रबार विहान मात्र प्रहरीले सूचना पाएको थियो। सूचना पाउने बित्तिकै हामीले विभिन्न टोली खटाएर गरेको अनुसन्धानले अभियुक्त घटनास्थलबाट भागेको थाहा पायौं, उनले भने,चेकजाँचकै क्रममा उनी पक्राउ परेका हुन्। मृतक महिला एक्लै टहरोमा व्यवसाय गर्दै आएकी थिइन्। उनको साथबाट केही सुन समेत लुटिएकाले चोरी पश्चात उनको हत्या भएको ठानिएको छ। हुलिया बदलेर दमौली आईपुगेका गौतमलाई पक्राउ गरेर थप अनुसन्धान गरिएको प्रहरीको भनाई छ।"
डलर देखाएर रकम लुटपाट गर्ने पाँच जना पक्राउ,"भक्तपुर : भक्तपुर प्रहरीले अमेरिकी डलर देखाएर नेपाली रुपैयाँ लुटपाट गर्ने समूहका ५ जनालाई नियन्त्रणमा लिएको छ। भक्तपुरका विभिन्न ठाउँबाट अमेरिकी रुपैयाँ डलर देखाएर नेपाली रुपैयाँ लुटपाट गर्ने उनीहरुलाई भक्तपुर प्रहरीले शुक्रबार जिल्लाको मध्यपुर थिमि नपा ९ बोडेबाट नियन्त्रणमा लिएको हो। महानगरीय प्रहरी परिसर भक्तपुरका अनुसार सिन्धुपाल्चोकको बार्हबीसे नपा ३ घर भई हाल काठमाडौंको गोकर्णेश्वर नपा १ ३६ वर्षीय खेलबहादुर तामाङ र ३३ वर्षीय रेलबहादुर तामाङ, सिन्धुपाल्चोकको बार्हबीसे नपा ६ घर भई हाल भक्तपुरको मध्यपुर थिमि नगरपालिका ९ बस्ने ५६ वर्षीय श्यामबहादुर तामाङ, २५ वर्षीय रामकृष्ण तामाङ र ३२ वर्षीया कान्छी तामाङलाई नियन्त्रणमा लिइएको हो। प्रहरीले बिहीबार भक्तपुरका सूर्यविनायक नपा २ बालकोटस्थित रोज भिलेज नजिकबाट काठमाडौं धापासी बस्ने एक व्यक्तिलाई डलर देखाई नेपाली ५ लाख रुपैयाँ लुटी फरार भएको घटनामा संलग्नहरुको खोजतलास गर्ने क्रममा शुक्रबार उनीहरुलाई नियन्त्रणमा लिन सफल भएको परिसरका प्रवक्ता प्रहरी नायब उपरीक्षक दीपक गिरीले जानकारी दिए। उनले शुक्रबार आठ जना व्यक्तिलाई प्रहरीले नियन्त्रणमा लिएको भए पनि तीनजना लुटपाटमा संलग्न नभएको अनुसन्धानमा देखिएपछि शुक्रबार नै रिहा गरिएको बताए। उनका अनुसार उनीहरुको साथबाट २ लाख ४२ हजार ९ सय ३५ नेपाली रुपैयाँ, विभिन्न कम्पनीका ५ थान मोबाइल, २ वटा मोटरसाइकल र डलर भनी झुक्याउन तयार गरिएको कागजको बिटो २ बण्डल बरामद गरिएको छ। उक्त समूहले भक्तपुरको मध्यपुर थिमि नपाका चार ठाउँमा २१ लाख ८० हजार लुटपाट गरिसकेको प्रहरी अनुसन्धानको क्रममा पत्ता लागेको छ। प्रहरी नायब उपरीक्षक गिरीका अनुसार उक्त समूहले गएको साउन ८ गते मध्यपुर थिमि नपा ९ बोडेबाट ३ लाख, साउन १९ गते मध्यपुर थिमि नपा ५ बाट ४ लाख, भाद्र ३१ गते मध्यपुर थिमि नपा २ बाट ५ लाख रुपैयाँ लुटपाट गरेको थियो। त्यस्तै असोज ६ गते मध्यपुर थिमि नपा ९ बोडेबाटै ९ लाख ८० हजार रुपैयाँ लुटापाट गरेको अनुसन्धानको क्रममा खुल्न आएको उनी बताउँछन्। अन्तिम पटक बिहीबार सूर्यविनायक नपा २ बालकोटबाट ५ लाख रुपैयाँ लुटपाट गरी फरार रहेका उनीहरु शुक्रबार प्रहरीको फन्दामा परेका छन्। प्रहरी नायब उपरीक्षक गिरीले उक्त लुटपाटमा संलग्न भई फरार अन्य व्यक्तिहरुको खोजतलास भइरहेको बताए।"
छिमेकी गाउँ गुहार्दै नवलपरासीका बाढी पीडित,"परासी : पाल्हीनन्दन गाउँपालिका१ शंकरपुर गाउँका कमलेश यादव शुक्रबार बिहान परिवारसहित सरसामान र पशु चौपाय बोकेर छिमेकी गाउँका आफन्तको घरमा आश्रय लिन जाँदै थिए। तीन दिनदेखि परेको अविरल वर्षा बिहीबार राति मात्र रोकिएको छ। वर्षा रोकिए पनि गाउँमा पसेको बाढी सुक्न अझै १० दिन जति लाग्ने भएपछि छिमेकी गाउँपालिका पाल्हीनन्दनको गडौरी गाउँस्थित आफन्तको घरमा आश्रय लिन पुगेका हुन्। अझ पनि पानी पर्ने सम्भावना उत्तिकै रहेकाले स्थानीयहरु त्रसित छन्। कमलेश मात्र होइन पश्चिम नवलपरासीको सरावल गाउँपालिका र पाल्हीनन्दन गाउँपालिकाका ६ वटा वडाका स्थानीयहरु शुक्रबार घरका सामान र पशुचौपाय छिमेकी गाउँमा लगेर राख्न व्यस्त देखिन्थे। हरेक वर्ष आउने बाढीका कारण स्थानीयहरुलाई यसैगरी घर छाडेर छिमेकी गाउँमा गुहार माग्न जानु पर्ने बाध्यता छ। बाढीले सरावलको वडा नं ४ देखि ७ नम्बर वडा पूर्ण रुपमा डुबानमा परेको छ। भने पाल्हीनन्दनको १ र ६ नम्बर वडा पूर्ण रुपमा डुबानमा परेको छ। शंकरपुरकै अदालती चौधरी घर अगाडी आएको छाती भरी पानीमा डुबेर सामान निकाल्न तल्लिन थिईन्। घरभित्र डुबेको खाट देखाउँदै उनले भनिन् सुत्ने ठाउँ पनि डुब्यो। ३ दिन देखि सुतेकी छैन। चामल, गहुँ र मसुरो सबै भिज्यो छोरा छोरीलाई के खुवाउने हो ? घरभित्रको सबै अन्नपात डुबेपछि स्थानीयलाई छाक टार्ने समस्याको पिरलो पनि उत्तिकै छ। घरभित्र भएको सबै अन्नपात बाढीले डुबायो। छाक टार्ने केही छैन। पशु चौपाय पनि मरे। अहिलेसम्म कसैले आएर राहत दिनेको त कुरै छोड्नुस् जनप्रतिनिधिहरु आएर समेत सोधिखोजी गरेका छैनन्। अर्की स्थानीय कमलावती यादवले गुनासो गरिन्। बाढीले घर डुबाएपछि स्थानीयहरुलाई खानेपानी देखि शौचालय जान समेत मुश्किल छ। घरभित्र बाढी पसेपछि शौचालय डुबाएको छ। बाहिर जाउँ भने गाउँ नै जलमग्न छ। चापाकल डुबाएपछि खानेपानीको समस्या पनि उत्तिकै छ। स्थानीय जितेन्द्र यादवले भने। बाढीले केही पशुचौपाय पनि मरेका छन्। बाढीका कारण फोहोर पानीले रोग निम्ताउने उत्तिकै संभावना रहेको स्थानीयको गुनासो छ। गाउँ डुबानमा परेपनि राहतका लागि स्थानीय तहले वास्ता नगरको उनीहरुको गुनासो छ। डुबानमा परेकाहरु सबैजसोले छिमेकी गाउँका स्थानीयसँग मागेर छाक टार्नु परेको बताए बाढीका कारण काट्न तयार भएको धानसमेत डुबाउँदा स्थानीय थप चित्तित बनेका छन्। सरावल६ का स्थानीय भागिरथी गुप्ताले हरेक वर्ष आउने बाढीबाट पीडित बनेका स्थानीयलाई जनप्रतिनिधिहरुले आश्वासन मात्र दिने गरेको बताए। ढिलो गरी केही चामल र दाल दिएपनि दिर्घकालिन समस्या समाधानमा जनप्रतिनिधिहरुले वास्ता नगर्दा समस्या ज्यूँका त्यूँ रहेको उनको भनाई छ। स्थानीय झरही र धनेवा खोलाले वर्षेनी गाउँ डुबानमा पर्ने गरेको छ। पानीको उचित निकास नभएसम्म यहाँका स्थानीयहरुले हरेक वर्ष क्षति व्यहोर्नु परेको उनको भनाई छ। दुई गाउँपालकामा करिब १ हजार बढी घर डुबानमा छन्। करिब १ सय बढी घरपरिवार विस्थापित भएका छन्। सरावलको बुडन्तपुरमा मात्र २ सय घर डुबानमा परेका छन्। विस्थापित परिवारलाई टेन्ट टाँगेर राखिएको सरावल गाउँपालिकाका अध्यक्ष राधेश्याम चौधरीले बताए। राहतका लागि लगत संकलन भइरहेको उनले बताए। लगत संकलनपछि राहत वितरण हुने उनले बताए। पाल्हीनन्दन गाउँपालिकाका अध्यक्ष दीपक गुप्ताले बाढीपीडितलाई चामल, दाल र टेन्ट वितरण गर्ने योजना बनाएको सुनाए।"
भारतमा कृषि विधेयकको विरोध गर्दै देशभरका किसानहरु आन्दोलित,"नयाँदिल्ली : भारतको संसदले हालै पास गरेको कृषि विधेयकको विरोध गर्दै विभिन्न सहरमा ठूलो संख्यामा किसानहरु सडकमा उत्रिएका छन् । शुक्रबार उनीहरुले विरोधस्वरुप विभिन्न राजमार्ग बन्द गर्नुका साथै चक्काजाम गराए । साथै विधेयक फिर्ता लिनुपर्ने किसानहरुको माग छ । छाता संगठनको रुपमा अल इन्डिया किसान संघर्ष संयोजन समितिको आह्वानमा देशभरका ३ सय ५० भन्दा धेरै किसान संगठनहरुले शुक्रबार एक साथ प्रदर्शन गरेका थिए । किसान आन्दोलनलाई प्रतिपक्षी दल कांग्रेस, आरजेडी र त्रिणमूल कंग्रेस सहित १० वटा केन्द्रीय ट्रेड यूनियनले समर्थन र साथ दिएका छन् । कांग्रेसका नेताहरुले कृषि कानुनले भारतका किसानहरुलाई दासमा परिणत गर्ने भन्दै प्रदर्शनमा सहभागिता जनाएका छन् । राहूल गान्धी, प्रियंका गान्धी, भद्र र रणदीप सूर्जेवाला लगायत नेताहरुले विधेयकको विरोधमा आवाज उठाएका छन् । साथै भारत बन्दमा समर्थन दिएका छन् । तर कतिपय स्थानमा आन्दोलनकारी किसानहरुमाथि भारतीय जनता पार्टीका कार्यकर्ताहरुले सांघातिक हमला गरेका छन् । भाजपाका कार्यकर्ताहरुको हूलले प्रदर्शन रोक्दै पार्टी र सरकारको पक्षमा नारावाजी गर्दै प्रदर्शनकारीहरुमाथि हमला गरेका हुन् । यस क्रममा सयौं आन्दोलनकारी किसानहरु पक्राउ पनि परेका छन् । भारतमा कृषि सम्बन्धी विभिन्न माग राख्दै यसअघि पनि पटक पटक थुप्रै आन्दोलन हुँदैआएका छन् । यससँगै भारतका ग्रामिण भूभागका किसानहरु हरेक वर्ष हजारौँको संख्यामा आत्महत्या गर्ने गरेको तथ्यांक विभिन्न निकायले सार्वजनिक गरेका छन् ।"
"ललितपुर महानगर, गोदावरी र महालक्ष्मी नगरपालिकाका मेयरमा कोरोना संक्रमण","ललितपुर : ललितपुर महानगरपालिकाका प्रमुख चिरीबाबु महर्जनलाई कोरोना भाइरस सङ्क्रमण भएको पुष्टि भएको छ। बिहीबार स्वास्थ्यमा असहजता महसुस भएपछि पाटन स्वास्थ्य विज्ञान प्रतिष्ठान, पाटन अस्पतालमा स्वाब परीक्षणका लागि स्वाब दिएकोमा कोरोना पोजिटिभ रिपोर्ट आएको महानगरका प्रवक्ता राजु महर्जनले जानकारी दिए। प्रमुख महर्जन बखुन्डोलस्थित निजी निवासमा आइसोलेसनमा छन्। उनको परिवारका सदस्यको भने अब पाँच दिनपछि स्बाब परीक्षण गरिने छ। शुक्रबार गोदावरी नगरपालिकाका प्रमुख गजेन्द्र महर्जन र उनकी पत्नी गङ्गामायालाई कोरोना सङ्क्रमण पुष्टि भएको छ। असोज ६ गते उनीहरुले स्वाब सङ्कलन गरेर जनस्वास्थ्य प्रयोगशाला टेकु परीक्षणका लागि पठाउँदा शुक्रबार कोरोना सङ्क्रमण पुष्टि भएको हो। हाल महर्जन दम्पती होम आइसोलेसनमा छन्। गाह्रो भयो भने मात्र अस्पताल जाने निर्णय गरिएको प्रमुख महर्जनले बताए। उनले भने, 'मसँग सम्पर्कमा रहेर शङ्का लागेका हरेक व्यक्तिलाई तुरुन्त कोभिड परीक्षण गर्न अनुरोध गर्दछु।' यसैगरी महालक्ष्मी नगरपालिकाका प्रमुख रामेश्वर श्रेष्ठ र उनकी पत्नी दुवैमा यसअघि नै कोरोना पुष्टि भएको थियो । उनीहरु दुवै ग्वार्को स्थित किष्ट मेडिकल कलेजमा उपचार गराइरहेका छन् ।"
शिवाकोटी र रिजाललाई भोकेशनल सुशासन अवार्ड,"काठमाडौँ : बासु रोटरी भोकेशनल सुशासन अवार्ड रोटरी वर्ष २०१९२० बाट हाम्राकुरा डटकमका प्रधानसम्पादक अजयबाबु शिवाकोटी पुरस्कृत भएका छन् । रोटरी इन्टरनेशनल डिष्ट्रिक्ट ३२९२ नेपालले सुशासनका क्षेत्रमा क्रियाशील व्यक्ति तथा संस्थालाई दिने १० लाख राशिको अवार्ड यस वर्ष खोजी पत्रकारितामा संलग्न पत्रकारहरुलाई दिने निर्णय गरेको हो । जसमा शिवाकोटीसहित आर्थिक दैनिकका सम्पादक प्रल्हाद रिजालले पनि उक्त पुरस्कार पाउने भएका छन् । रोटरीले शुक्रबार यसबारे जानकारी दिएको हो । स्वतन्त्र पत्रकारिताको माध्यमबाट खोजमूलक समाचार प्रकाशित तथा प्रसारण गरी देश र जनतालाई सुसूचित बनाउनु र सुशासन स्थापनामा महत्वपूर्ण भूमिका निर्वाह गर्ने पत्रकारहरुलाई प्रोत्साहन स्वरुप पुरस्कार प्रदान गरिएको रोटरी इन्टरनेशनलले जनाएको छ । यस अवार्ड अब प्रत्येक दुई दुई वर्षमा दिइने आयोजकले जानकारी दिए । रोटरी इन्टरनेशनल डिष्ट्रिक्ट ३२९२ ले प्रदान गर्दैआएको रोटरी जर्नो अवार्ड पत्रकारिता पुरस्कार रोटरी वर्ष २०१९२० का लागि प्रत्येक प्रदेशबाट एक एक जना गरी ७ जना पत्रकारहरुलाई पुरस्कृत गर्ने भएको छ। विनु तिमल्सिना, श्याम बन्जारा, कमला हमाल, दीपेन्द्र श्रेष्ठ, लक्ष्मी आचार्य, भीमबहादुर सिंह र उन्नती चौधरीले उक्त पुरस्कार पाउने भएका हुन् । यस्तै विभिन्न ५ विधामा सक्रिय ५ पत्रकारहरुलाई रोटरी जर्नो अवार्ड पत्रकारिता पुरस्कार रोटरी वर्ष २०१९२०बाट पुरस्कृत गरिएको छ। आर्थिक पत्रकारिता क्षेत्रबाट पुष्पराज आचार्य, वातावरण पत्रकारिता क्षेत्रवाट टिका वन्धन, शिक्षा पत्रकारिता तर्फ दिपेन्द्र प्रसाद सिंह, स्वास्थ्य क्षेत्रवाट सम्झना महर्जन, काठमाडौ र महिला संचारकर्मीतर्फ विनिता रिजालले उक्त पुरस्कार पाएका हुन् ।"
नेपालसहित ५९ देशका विद्यार्थीलाई २ वर्ष बढी भिसा नदिने अमेरिकाको तयारी,"वासिंटन : अमेरिकाले विदेशबाट आएका विद्यार्थीलाई दुई वर्षभन्दा लामो भिसा नदिने कानुन ल्याउने तयारी गरेको छ । वर्तमान राष्ट्रपति डोनल्ड ट्रम्प प्रशासनले यससम्बन्धी प्रस्ताव तयार पारेको बुझिएको छ । यद्यपि आगामी नोभेम्बरपछि ट्रम्पको दोस्रो कार्यकाल नभएको खण्डमा यस्तो योजना तुहिनसक्ने बताइन्छ । ट्रम्प प्रशासनले नेपाल लगायत विभिन्न ५९ देशका विद्यार्थीका लागि यस्तो कानुन मार्फत कडाइ गर्न लागेको हो । अमेरिकाको होमल्यान्ड सेक्युरिटी विभागले बिहीबार विज्ञप्ति जारी गर्दै विद्यार्थीको भर्ना अवधिको संरचनालाई परिवर्तन गर्न प्रस्ताव राखेको थियो । जहाँ एफ, जे र आई समूहको गैरआवसीय भिसा भएका विद्यार्थीलाई यस्तो कानुन ल्याउने प्रस्ताव ल्याएको हो। ट्रम्पले यसअघि नै आप्रवासीका लागि विभिन्न कानुनको सहायताबाट कडाइ गर्ने नीति अवलम्बन गर्दैआएका छन् । सार्वजनिक सभामा समेत उनले खुलेरै आप्रवासी प्रति कडाइ गरिने अभिव्यक्ति दिएका थिए । आप्रवासीकै कारण देशमा असुरक्षा, ठगी र आपराधिक गतिविधि बढेको उनको विश्वास छ । विद्यार्थी भिसा सकिएपछि पनि विभिन्न वाहनामा अमेरिकामै बस्ने देशका नागरिकहरुको सूचीमा नेपालीलाई पनि राखिएको छ । सोही अनुरुप नेपालीका लागि पनि कडाइ गरिएको हो । नेपालसहित इरान, अफगानिस्तान, भियतनाम, फिलिपिन्स, उत्तर कोरिया लगायत देशलाई उक्त सूचीमा राखिएको छ । जुन देशका १० प्रतिशत विद्यार्थी भिसा सकिएपछि पनि अमेरिकामै बस्ने गरेको तथ्यांक ट्रम्प प्रशासनले पेश गरेको छ ।"
ढुंगा प्रहार गर्दा युवकको मृत्यु,जाजरकोट : सामान्य विवादमा झगडा हुँदा एक युवकले हानेका ढुंगाले लागेर जाजरकोटमा अर्का एक युवकको मृत्यु भएको छ। कुशे गाउँपालिका२ टालेगाउँका २२ वर्षीय अर्जुन सिंहले प्रहार गरेको ढुंगाले लागेर २१ वर्षीय झलक सिंहको मृत्यु भएको प्रहरीले जनाएको छ। जिल्ला प्रहरी कार्यालय जाजरकोटका प्रहरी निरीक्षक यमबहादुर मल्लका अनुसार दाजुभाइ नाता पर्ने उनीहरुको बिहीबार सामान्य विवाद झगडामा परिणत हुँदा अर्जुनले प्रहार गरेको ढुंगाले झलकको कन्चटमा लाग्दा उनी गम्भीर घाइते भएका थिए। घाइते अर्जुनलाई उपचारका लागि जिल्ला अस्पताल ल्याउने क्रममा शुक्रबार उनको बाटोमै मृत्यु भएको हो। घटना लगत्तै अर्जुन फरार रहेको र उनको खोजी भइरहेको प्रहरी निरीक्षक मल्लले बताए।
चिनियाँ अधिकारीले आक्रोशित हुँदै अमेरिकालाई भने: इनफ इज इनफ !,"बेइजिङ : संयुक्त राष्ट्रसंघीय उच्चस्तरीय बैठकमा चिनियाँ अधिकारीले कोरोनाभाइरसबारे अमेरिकी आलोचनाप्रति कडा टिप्पणी गरे । इनफ इज इनफ भन्दै अमेरिकी आलोचनाप्रति चिनियाँ अधिकारीले प्रतिवाद गरेका थिए । साधारण सभालाई सम्बोधन गर्ने क्रममा चीनलाई कटाक्ष गर्दै डोनल्ड ट्रम्पले दिएको अभिव्यक्तिप्रति अमेरिकाका लागि चिनियाँ राजदूत झाङ जुनले अमेरिकाको विश्वव्यापी भूमिकाप्रति प्रतिवाद गरेका हुन् । मैले भन्नैपर्छ, पुग्यो भनेपछि पुग्यो ! तिमीले विश्वका लागि पहिल्यै प्रसस्त समस्या सिर्जना गरेका छौ, झाङले सुरक्षा परिषदको बैठकमा यस्तो बताएका हुन् । अमेरिकासँग अत्याधुनिक प्रविधि हुँदा पनि किन धेरै मृत्यु भइरहेको छ ? भन्दै उनले आशंका सहित प्रश्न गरेका थिए । साथै उनले अमेरिकाको भुमिका प्रति कडा आपत्ति जनाएका थिए । यदी कोही जिम्मेवार बन्नुपर्छ भने, ती अमेरिकी केही राजनीतिज्ञ हुन्, उनले भने । अमेरिकी नेताहरुले अक्सर चीनलाई लक्षित गर्दै भन्ने गरेको शब्दावली प्रयोग गर्दै झाङले पनि अमेरिकालाई भनेका थिए, अमेरिकाले बुझ्नु पर्छ कि, मुख्य शक्तिले मुख्य शक्तिकै रुपमा व्यवहार गर्नुपर्छ । तर अमेरिका पूरा रुपमा पृथक रुपमा अलग्गिएकोमा उनको गुनासो थियो । मंगलबारको मन्तव्यमा ट्रम्पले कोभिड १९ को महामारी फैलाएकोमा चीनप्रति कडा कदम चाल्नुपर्ने प्रतिक्रिया दिएका थिए ।"
रोकिएका लोकसेवाका परीक्षा सञ्चालन हुँदै : कुन परीक्षा कहिले ?,"काठमाडौं : कोरोना संक्रमणका कारण रोकिएका लोकसेवा आयोगका परीक्षा सञ्चालन हुने भएका छन् । लोकसेवाले सूचना जारी गरि रोकिएका परीक्षाको कार्य तालिकाका सार्वजनिक गरेको छ। असोज अन्तिम साताबाट परीक्षाको कार्यतालिका लोकसेवाले ल्याएको छ। सहसचिव, उपसचिव शाखा अधिकृत, नायब सुब्बा र स्थानीय तहतर्फ सहायक महिला विकास निरीक्षक पदको परीक्षा तालिका सार्वजनिक गरेको हो । नेपाल कृषि सेवा लाइभस्टक, पोल्ट्री एण्ड डेरी डेभेलोपमेन्ट अन्र्तगत रोकिएको सहसचिव र उपसचिवको परीक्षा असोज २७ र २८ गते हुनेछ। नेपाल विविध सेवा अन्र्तगतका सहसचिव र उपसचिव असोज २९ र ३० गते हुनेछन्। त्यस्तै न्याय सेवातर्फका शाखा अधिकृत पदको पहिलो, दोस्रो र तेस्रो पत्रको परीक्षा क्रमशः कात्तिक १८, १९ र २० गते हुने छ। व्यवस्थापिका संसदतर्फ (आन्तरिक प्रतिस्पर्धा)को पहिलो पत्रको परीक्षा कात्तिक २१ गते र दोस्रो पत्रको परीक्षा कात्तिक २२ गते सञ्चालन हुनेछ । यसैगरी परराष्ट्र, प्रशासन, लेखा परीक्षण र संसद सेवातर्फ खुला तथा समावेशी परीक्षा कात्तिक २३ गतेदेखि सुरु हुनेछ । नायब सुब्बा पदको द्वितीय पत्रको परीक्षा मंसिर ७ गते हुनेछ । तृतीय पत्रको परीक्षा मंसिर ८, ९, १० र ११ गते तोकिएको छ । परराष्ट्रतर्फ अंग्रेजी र कूटनीति विषयको परीक्षा भने मंसिर १२ गते हुने आयोगले शुक्रबार जारी गरेको सूचनामा उल्लेख छ ।"
पर्यटन साझेदारीका लागि ७१३ आयोजनाको प्रस्ताव,"काठमाडौं : संस्कृति, पर्यटन तथा नागरिक उडड्यन मन्त्रालयले आह्वान गरेको पर्यटनउपज साझेदारी कार्यक्रममा देशभरबाट ७१३ वटा आयोजनाका आवेदन परेका छन्। मन्त्रालयले सङ्घीयताको मर्मअनुरुप स्थानीय, प्रदेश र सङ्घ तीनै तहको लागत साझेदारीमा काम गर्ने गरी गत भदौ १ मा पर्यटन पूर्वाधारका कार्यक्रम माग गरेको थियो। भदौ महिनाभरिको समयसीमा तोकेर गरिएको कार्यक्रम आह्वानमा तहगतरुपमा प्रदेशबाट १०, महानगरपालिकाबाट ९, उपमहानगर पालिकाबाट १०, नगरपालिकाबाट ३०७ र गाउँपालिकाबाट ३७७ ले मन्त्रालयमा कार्यक्रम प्रस्ताव गरेका हुन्। गाउँपालिकाले योजना कूल लागतको ३० प्रतिशत, नगरपालिकाले ३५ प्रतिशत, उपमहानगरपालिकाले ४० प्रतिशत, महानगरपालिका र प्रदेशले ५०५० प्रतिशत बेहोर्ने गरी साझेदारी कार्यक्रम आह्वान गरिएको हो। प्राप्त ७१३ आयोनाका लागि रु ३३ अर्ब एक करोड ८१ लाख ३५ हजार कूल लागत माग भएको छ। लागत मागमा प्रदेश र स्थानीय तहले करिब रु १२ अर्ब लागत बेहोर्ने प्रतिबद्धता जनाएका छन्। साझेदारीमा सञ्चालन गरिने यस्ता कार्यक्रमका लागि प्रति कार्यक्रम प्रदेशलाई रु ३०स करोड, महानगरपालिकालाई रु १५ करोड, उपमहानगरपालिकालाई रु १० करोड, नगरपालिकालाई सात करोड र गाउँपालिकालाई रु पाँच करोडसम्म दिन सकिने गरी मन्त्रालयले कार्यक्रम माग गरेको थियो। पर्यटन पूर्वाधारको विकासकै लागि विगतमा १०० गन्तव्यका कार्यक्रम अगाडि सारिएको भए पनि प्रभावकारी हुन सकेको थिएन। सय गन्तव्यका कार्यक्रममा स्थानीय तहहरुको अपनत्व नभएर पनि प्रभावकारी हुन नसकेको निष्कर्षसहित मन्त्रालयले यस वर्षदेखि तीनै तहको लागत साझेदारीमा काम गर्ने गरी यस्तो मोडेल अगाडि सारेको मन्त्रालयका सहसचिव तथा योजना महाशाखाका प्रमुख कमलप्रसाद भट्टराईले बताए। मन्त्रालयका अनुसार १०० गन्तव्य कार्यक्रममा भनिए पनि देशभरबाट १९२ गन्तव्यले पहिलो किस्ताबापत रु २५ लाख लगेका थिए तर, दोस्रो किस्ताका लागि ५९ गन्तव्यले मात्र रकम माग गरेका थिए। अरुले माग नै गरेनन्। कतिपय कार्यक्रम राम्रा भए पनि स्थानीय तहको अपनत्व नभएकैले ती कामको अनुगमन नभएको र प्रभावकारी हुन सकेको थिएन। साना आयोजना कनिका छरिएको जस्तो रकम छरिएको र त्यसबाट केही उपलब्धी पनि हुन नसकेको भन्ने टिप्पणीलाई सम्बोधन गर्ने गरी मन्त्रालयले यस आर्थिक वर्षबाट सहभागितामूलक र ठूला आयोजनाका लागि साझेदारी कार्यक्रम अगाडि ल्याएको हो। यो कार्यक्रमअन्तर्गत स्थानीय तहहरुले कार्यक्रम शीर्षकमात्र पेश गेरका छैनन्, ती कार्यक्रमको गुरुयोजना, सम्भाव्यता अध्ययन प्रतिवेदन, कार्यक्रम कार्यन्वयन कार्ययोजनाको स्पष्ट खाकासहित प्रस्ताव पेश गरेको हुनाले यी कार्यक्रम पर्यटनका लागि नयाँ प्रोजेक्ट बैंक नै बनेको सहसचिव भट्टराईले बताए। प्रमुख पर्यटकीय (धार्मिक, सांस्कृतिक) क्षेत्रहरुमा शौचालय, ढल, सडक, पेटी, पार्क, पर्यटकीय बसपार्क, सम्बन्धित स्थानको खानेपानी र बिजुली तथा विश्रामस्थलजस्ता पूर्वाधार निर्माण, एकीकृत पर्वतीय पर्यटन वा ग्रामीण पर्यटन विकासका लागि पूर्वाधार विकास कार्यक्रम, भौगोलिक, ऐतिहासिक, सांस्कृतिक तथा भाषाका आधारमा सांस्कृतिक पर्यटकीय गाँउको विकाससम्बन्धी कार्यक्रम रहेका छन्। एकीकृत पर्यटकीय सूचना केन्द्र (बैंकिङ सुविधासहितको बसपार्क र ट्याक्सी पार्क, स्नान गृहसहित शौचालय, चमेना गृह र कफी केन्द्र एवं मौलिकउपज प्रदर्शनी तथा बिक्री केन्द्रजस्ता सुविधासहित) सम्बन्धी कार्यक्रम छन्। विशेष सांस्कृतिक र धार्मिक परिपथ र त्यस्तो परिपथभित्र पर्ने सांस्कृतिक, पुरातात्विक तथा पर्यटकीय महत्वका पूर्वाधार ताल (तराईमा दुई हेक्टर क्षेत्रफलभन्दा ठूलो, तथा पहाडमा र हिमालमा १३ रोपनी) संरक्षण र सौन्दर्य अभिवृद्धिसम्बन्धी कार्यक्रम, पार्क निर्माण (तराई तथा भित्री मधेशमा एक हेक्टर क्षेत्रफलभन्दा ठूलो, पहाडी सात रोपनी तथा हिमाली क्षेत्रमा छ रोपनी भन्दा ठूलो) निर्माण गरिनेछ। त्यस्तै सङ्ग्रहालय निर्माण, पर्यटकीय गन्तव्यभित्रका सडक सुधार (छनोट गरिएको मुख्य पर्यटकीय गन्तव्यको एक किमीभित्रको सेरोफेरोमा), सांस्कृतिक, पुरातात्विक, ऐतिहासिक वा साहसिक पदमार्ग एवं योग पर्यटन प्रवद्र्धधनसँग सम्बन्धित, प्रदेश पर्यटक आवास गृहसम्बन्धी, पर्यटन गतिविधिसँग सम्बन्धित नवीनतम् अवधारणा, सांस्कृतिक र पर्यटकीय क्षेत्र संरक्षणसम्बन्धी कार्यक्रम हुनुपर्ने गरी मन्त्रालयले आयोजनाको प्रस्ताव क्षेत्र तोकेको थियो। मन्त्रालयले प्राप्त भएका पर्यटकीयउपज प्रस्तावको छनोट र प्राथामिकीकरणको पनि मापदण्ड तोकिएको जनाएको छ। प्रस्तावित कार्यक्रमले सम्बन्धित क्षेत्रमा पर्यटक आकर्षणका लागि पुर्याउने योगदान, सम्पर्क पहुँचको अवस्था र स्थानीय समुदायको प्रत्यक्ष रोजगारीमा पुर्याउने योगदानस्ता मापदण्डका आधारमा कार्यक्रम छनोट गरिने जनाइएको छ। कार्यक्रम छनोटका लागि पर्यटन मन्त्रालयका सचिवको संयोजकत्वमा प्रधानमन्त्री तथा मन्त्रिपरिषद् कार्यालय, अर्थमन्त्रालय राष्ट्रिय योजना आयोग, सङ्घीय मामिला तथा सामान्य प्रशासन मन्त्रालयका सहसचिव सदस्य रहने तथा पर्यटन मन्त्रालय प्रशासन तथा योजना महाशाखा हेर्ने सहसचिव सदस्य सचिव रहने गरी निर्देशक समिति बनाइएको छ। त्यस्तै कार्यक्रम कार्यान्वयन गर्न प्रदेश तथा स्थानीय तहलाई आवश्यक सहयोग तथा समन्वय गर्न एवं प्राप्त आयोजनाको मूल्याङ्कन गर्न आयोजना मूल्याङ्कन तथा सहजीकरण समिति बनाइएको छ। पर्यटन मन्त्रालयका प्रशासन तथा योजना महाशाखा सहसचिव संयोजक रहने समितिमा पर्यटन विभागका महानिर्देशक, पुरातत्व विभागका महानिर्देशक, पर्यटन बोर्डका प्रमुख कार्यकारी अधिकृत, सङ्घीय मामिला तथा सामान्य प्रशासन मन्त्रालयका उपसचिव, अर्थमन्त्रालयका उपसचिव, राष्ट्रिय योजना आयोगका उपसचिव सदस्य र पर्यटन मन्त्रालय योजना तथा वैदेशिक सहायत शाखाका उपसचिव सदस्य सचिव रहने छन्। रासस"
डा केसीको १९ औं अनशनको समर्थनमा १९ घण्टे अनशन,"दमौली : प्राडा गोविन्द केसीको अनशन समर्थनमा दमौलीका दुई युवकले १९ घण्टे अनशन सुरु गरेका छन्। दमौली ट्राफिक चोकमा अनशन थालेका युवाले १९ पटकसम्म अनशन बस्दा पनि डा केसीको मागमा सरकार गम्भीर नभएको भन्दै युवाले १९ घण्टे अनशन सुरु गरेका हुन्। शुक्रबार बिहान ११ बजेबाट अनशन थालेका दुई युवा शनिबार साँझ ६ बजेसम्म बस्नेछन्। देशको चिकित्सा क्षेत्र सुधार गर्न डा केसी जीवन खतरामा राखेर आन्दोलित हुँदा पनि सरकार गम्भीर नभएपछि दबाब दिन यस्तो कार्यक्रम गर्नु परेको उनीहको भनाइ छ। हामीले देशैभर ऐक्यवद्धता जनाउँदा डा केसीको आन्दोलनलाई बल पुग्छ भनेर अनशन बसेका हौं, अनशन बसेका सागर घिमिरेले भने। अर्का अनशनकारी विनोद सापकोटाले पनि केसीको माग पुरा गराउन दबाब आवश्यक भएकाले आफू अनशन बसेको बताए। दमौलीका युवाले शनिबार केसीको पक्षमा प्रदर्शन गर्ने तयारी गरेका छन्।"
बीपीमा उपचाररत दुई कोरोना संक्रमितको मृत्यु,"विराटनगर : बीपी कोइराला स्वास्थ्य विज्ञान प्रतिष्ठान धरानमा उपचाररत एक वृद्धसहित दुईजना कोरोना संक्रमित पुरुषको मृत्यु भएको छ । मृत्यु हुनेमा प्रदेश १ को मोरङ र प्रदेश २ को सप्तरीका छन् । मोरङको कानेपोखरी गाउँपालिका१ का ५५ वर्षीय पुरुषको बिहीबार राति ८ : ३० बजे मृत्यु भएको हो । उनलाई उपचारका लागि असोज ५ गते सोमबार प्रतिष्ठानमा भर्ना गरिएको थियो । सर्जिकलको आइसीयूमा उपचाररत उनलाई बिहीबार संक्रमण पुष्टि भएको थियो । प्रतिष्ठानका प्रवक्ता डा निदेश सापकोटाका अनुसार कोरोना देखिएपछि थप उपचारका लागि साँझ ८ बजे प्रतिष्ठानकै कोभिड अस्पतालमा सारिएको थियो । तर कोभिड अस्पतालमा लगेर उपचार थालेको आधा घण्टा पनि नबित्दै संक्रमित पुरुषको मृत्यु भएको जानकारी उनले दिए । मृतकमा पहिल्यैदेखि आन्द्राको क्यान्सर रहेको डा सापकोटाको भनाइ छ । यसअघि जटिल शल्यक्रिया गरेर उपचार थालिएको भए पनि क्यान्सर शरीरका अन्य भागमा फैलिइसकेको अवस्थामा रहेको जानकारी उनले दिए । त्यस्तै सप्तरीको राजविराज३ घर भएका ७० वर्षीय संक्रमित वृद्धको पनि उपचारका क्रममा प्रतिष्ठानमा मृत्यु भएको छ । गजेन्द्रनारायण सिंह अस्पताल राजविराजबाट उनलाई थप उपचारका लागि भदौ २८ गते प्रतिष्ठान ल्याइएको डा सापकोटाको भनाइ छ । ज्वरो, खोकी, श्वासप्रश्वास र निमोनियाको समस्या देखिएका वृद्धमा भदौ २५ गते संक्रमण पुष्टि भएको थियो । गम्भीर अवस्थाका वृद्धको बिहीबार राति ११ बजे उपचारका क्रममा प्रतिष्ठानकै कोभिड अस्पतालमा मृत्यु भएको जानकारी डा सापकोटाले दिए ।"
मोबाइलमा कुरा गर्न डाँडा र रुख चढ्नुपर्ने बाध्यता,"बेनी : म्याग्दीको भौगोलिक रुपमा विकट र दुर्गम क्षेत्रका बासिन्दा सञ्चार सुविधाबाट बञ्चित छन्। रघुगंगा८ कुइनेमंगले, ७ चिमखोला, धवलागिरी२ लुलाङ, ४ बगर र वडा नं ५ मल्कवाङमा मोबाइल सेवा विस्तार हुन सकेको छैन्। यस क्षेत्रमा सरकारी र निजी दुवै क्षेत्रको मोबाइलको पहुँच छैन्। स्थानीयबासीहरु मोबाइलमा कुरा गर्नका लागि घण्टौ पैदल हिँडेर छिमेकी गाउँ, डाँडा र रुख चढ्ने गरेका छन्। चौरखानीको रघुगंगा आधारभूत विद्यालयका प्रअ चन्द्रमान छन्त्यालले मोबाइलमा कुराकानी गर्न देउराली डाँडामा जाने गरेको बताए। डाँडामा पुगेपछि अलि अलि टावरले टिप्छ, त्यो पनि आवाज राम्रो आउदैन, उनले भने चिच्याई चिच्याई बोल्नुपर्छ। हामीले आवश्यकता पर्यो भने सम्पर्क गर्ने हो। अरुले चाहेर सम्पर्क हुँदैन। घ्यासीखर्कका रमेश तुलाचनले गाँउ बाहिर रहेका परिवारका सदस्य, आफन्त र साथीभाइसँग मोबाइलमा कुराकानी गर्न मोबाइलको टावरले टिप्ने चिमखोलाको गौडामुनी पुग्न एक घण्टा हिड्नुपर्ने बताए। महत्वपूर्ण सूचना आदान, प्रदानका साथै स्वदेश तथा विदेशमा रहेका आफन्तसँग कुराकानी गर्न टावरले टिप्ने ठाउँ खोज्दै रुखमा चढ्ने गरेको रितुङ माविका शिक्षक याम घर्तिमिरेले बताए। एक्काइसौ शताब्दीको सूचना प्रविधिको युगमा आधारभूत जस्तै भएको सञ्चार सुविधाबाट बञ्चित भएका छौँ, उनले भने अधिकांशको साथमा रहेको मोबाइल सेट गीत सुन्न, भिडियो हेर्न, तस्बिर, भिडियो खिच्नमा सीमित छ। कुइनेमंगलेको नजिक पाखापानीको कमनाथमा नेपाल टेलिकमको बिटिएस टावर छ। कुइनेमंगलेको छिमेकी वडा चिमखोला गाउँमा पनि मोबाइल फोन सेवा सहज छैन्। सबै ठाउँमा मोबाइलको टावरले नियमित काम नगरेको स्थानीयबासी बताउँछन्। म्याग्दीको कुइनेमंगलेको चौरखानीको देउराली डाँडाबाट मोबाइलमा कुराकानी गर्दै। तस्बिर : सन्तोष गौतम धवलागिरीको मल्कवाङ, लुलाङ र बगरमा सञ्चारको असुविधा छ। त्यहाँ टेलिकमले जडान गरेको भिस्याट प्रविधिको टेलिफोन प्रयोगविहिन छ। मोबाइल सेवा विस्तारका लागि वर्षौदेखि पहल गरेपनि टेलिकमले बेवास्ता गरेको कुइनेमंगलेका वडा अध्यक्ष गमान छन्त्यालले बताए। टेलिकमको कार्यालय धाउन थालेको छसात वर्ष भयो होला, उनले भने अहिलेसम्म जनताले सञ्चार सुविधा नपाउँदा हामी पनि निराश भएका छौ। सञ्चारको असुविधाका कारण सेवा प्रवाह र सूचना आदानप्रदानमा धेरै दुख भएको छन्त्यालले दुखोसो पोखे। एक मिनेट फोनमा कुरा गरे हुनेमा घण्टौ हिँडेर सम्बन्धित व्यक्तिसँग भेट्नुपर्ने बाध्यता कायमै छ। सूचना प्रवाह गराउन अझै टोल टोलमा परम्परागत कटुवाल प्रथाको सहरा लिनुपरेको छ। कुइनेमंगले र चिमखोलामा मोबाइल सेवा विस्तारका लागि गाउँपालिकाले दुई वर्ष अघि तीन लाख रुपैयाँ खर्च गरेर चिमखोलाको मेडलडाँडामा कुरुवा घर बनाइदिएको थियो। टेलिकमले टावर जडान गर्न ढिलाई गर्दा स्थानीयबासी सञ्चार सुबिधाबाट बञ्चित भएको रघुगंगा गाउँपालिकाका अध्यक्ष भबबहादुर भण्डारीले बताए। नेपाल टेलिकम बागलुङले चिमखोलाको टावर बनाउन ठेक्का समेत लागिसकेको बताएको छ। टेलिकमका वरिष्ठ इञ्जिनियर केशव शर्माले कोरोनाको जोखिम, लकडाउन र बाढी पहिरोले यातायात अवरुद्ध बनाएकाले चिमखोलामा बिटिएर जडान गर्न ढिला भएको बताए। विदेशबाट सामान ल्याइसकेको छ, कोरोनाको जोखिम भएकाले तराइबाट मजदुर ल्याउन समस्या छ, उनले भने यातायात र कोरोनाको अवस्था सहज भएपछि ठेकेदार टावर जडानका लागि आउँछन्। यसैगरी मालिका गाउँपालिकाको केन्द्र दरवाङ र धवलागिरी गाउँपालिकाको केन्द्र मुनामा पनि मोबाइल सेवा सहज नहुँदा स्थानीयबासीका साथै पालिकाको सेवा प्रवाहमा असर परेको छ। मुदीको टावरले घाम परेको अवस्थामा मात्रै काम गर्छ। रुन्माको टावरले पनि केही समययता राम्रोसँग काम नगरेको मालिका गाउँपालिकाका अध्यक्ष श्रीप्रसाद रोकाले बताए। टेलिकम म्याग्दीका प्रमुख बिष्णुदेव शाहले रुन्माको टावरलाई थ्रिजिबाट फोरजिमा लैजाने क्रममा उत्पन्न समस्या समाधान गरिएको बताए। उनले दरवाङलाई लक्षित गरेर अर्को बिटिएर टावर राख्न लागिएको बताए। धौलागिरी आधार शिविर जानेका लागि बगर र लुलाङमा पनि अर्को टावर राख्न लागिएको छ, शाहले भने बेनी बजारको टेलिफोन टावरलाई कपरलेस बनाउने काम भैरहेको छ। बगरमा टावर राख्न गाउँपालिकाले कुरुवा घर बनाइसकेको छ। मुदीको मोबाइल टावरलाई नियमित सञ्चालनका लागि विद्युत पुर्याउन लागिएको गाउँपालिकाका अध्यक्ष थमसरा पुनले बताइन्। म्याग्दीमा टेलिकमका २६ वटा मोबाइल, ५ वटा ल्याडलाइन र ४ वटा वाइम्यास गरेर ३५ वटा बिटिएस टावर छन्। एक लाख १३ हजार जनसंख्या भएको म्याग्दीमा गत असार मसान्तसम्म ९० हजार ३१७ थान मोबाइलका सिम वितरण गरेको छ। बेनीमा एक हजार १८, दरवाङमा १२४ र घोडेपानीमा ३५ गरि एक हजार १७७ वटा ल्याडलाइन टेलिफोनका प्रयोगकर्ता छन्। सिम वितरण गरिएको आधारमा जिल्लाका असी प्रतिशत जनसंख्यामा मोबाइल फोनको पहुँच पुगेको टेलिकमले दाबी गरेको छ। म्याग्दीको कुइनेमंगलेमा रुखमा चढेर मोबाइलमा कुराकानी गर्दै। तस्बिर : सौजन्य याम घर्तिमिरे"
डा केसीको माग वार्ताबाट समाधान गर्न मानव अधिकार आयोगको आग्रह,"काठमाडौं : राष्ट्रिय मानव अधिकार आयोगले डा गोविन्द केसीको मागबारे विमतिका विषय वार्ताको माध्यमबाट समाधान गर्न तथा आमरण अनशनजस्तो जीवन नै जोखिममा पर्न सक्ने जटिल विकल्प नरोज्न आग्रह गरेको छ। आयोगका सचिव वेद भट्टराईले आज जारी गर्नुभएको विज्ञप्तिमा चिकित्सा शिक्षाजस्तो आधारभूत मानव अधिकारको विषयप्रति संवेदनशील हुन, डा केसीसँग नेपाल सरकारले विगतमा पटकपटक गरेका सम्झौताप्रति गम्भीर हुँदै डा कसीको जीवन रक्षाका लागि हरसम्भव प्रयास गर्न तथा विगतमा भएका सम्झौताको कार्यान्वयन स्थिति सार्वजनिक गर्न सरकारको ध्यानाकर्षण गरिएको छ। चिकित्सा शिक्षा सुधारका लागि सरकारसँग विगतमा भएका सम्झौताको कार्यान्वयनको माग राखी जुम्लाको चन्दननाथ नगरपालिका६ स्थित बाबिरामष्ट मन्दिरमा गत भदौ २९ गतेदेखि आमरण अनशनमा रहेका डा केसीको स्वास्थ्य अवस्थाप्रति आयोगको ध्यानाकर्षण भएको छ । साथै डा केसीको जीवन रक्षाका लागि आवश्यक पहल गरिदिन अनुरोध गर्दै नेपाल चिकित्सक सङ्घलगायत विभिन्न सङ्घ संस्थाले आयोगमा ज्ञापनपत्र पेश गरेकोप्रति पनि आयोगले ध्यानाकर्षण भएको जनाएको छ। उनको स्वास्थ्य अवस्था स्थिर रहेको, शरीरको पोटासियम, म्याग्नेसियम र ग्लुकोजको मात्रा कम हुँदै गएको र पटकपटकको अनशनका कारण शरीरमा रोग प्रतिरोधात्मक क्षमता कमजोर रहेकाले सङ्क्रमणको उच्च जोखिम रहेको अनुगमनका क्रममा बुझिएको आयोगले जनाएको छ। आयोगको कर्णाली प्रदेश शाखा कार्यालय जुम्ला र प्रदेश कार्यालय वाग्मतीले अनशनस्थल जुम्लादेखि नै निरन्तर अनुगमन गरिरहेको छ। स्वास्थ्य अवस्था बिग्रिँदै गएकाले अनशनको नवौँ दिन डा केसीलाई नेपालगञ्ज हुँदै काठामाडौँ ल्याई वीर अस्पतालस्थित ट्रमा सेन्टरमा लगिए पनि उनलाई हाल त्रिवि शिक्षण अस्पताल महाराजगञ्जमा राखिएको छ। रासस"
गैरआवासीय नेपाली संघको यूरोपियन सम्मेलन अक्टोबर ३ र ४ मा,"ब्रसेल्स : गैर आवासीय नेपाली संघको यूरोपियन क्षेत्रीय सम्मेलन आगामी अक्टोबर ३ र ४ मा हुँदैछ । 'मातृभूमिको लागि सीप र ज्ञान, महिला तथा युवा आवाजको लागि हाम्रो अभियान' नारासहित गरिने यूरोप क्षेत्रीय सम्मेलन भर्चुअल रूपमा सञ्चालन हुनेछ । गैरआवासीय नेपाली संघ युरोप संयोजक नारायण आचार्यका अनुसार उक्त ११ औँ क्षेत्रीय सम्मेलनपछिको बैठक पर्यटन मन्त्री योगेश भट्टराईले उद्घाटन गर्नेछन् । हाल संघको विभिन्न क्षेत्रीय सम्मेलन भइरहेका बेला यूरोप क्षेत्रीय सम्मेलन विशेष रहने यूरोप संयोजक आचार्यको दाबी छ । महिला सम्मेलनमा अभिनेत्री मनिषा कोइराला, नेत्री रामकुमारी झाँक्री, अनुराधा कोइराला लगायतको उपस्थिति हुनेछ । यूरोप महिला संयोजक योगिता थापाले यूरोपको यस कार्यक्रमलाई अझ प्रभावकारी बनाउन मिडिया संयोजकको रूपमा यूरोप क्षेत्र सहसंयोजक शुक्र न्यौपानेको संयोजकत्वमा मिडिया समितिको समेत घोषणा गरेको बताइन् । समितिको सल्लाहकारहरूमा एनआरएनए केन्द्रीय प्रवक्ता डिबी क्षेत्री, भगिरथ योगी, केजिन राई , नरेश खपाङ्गी, ओम शर्मा, योगेन्द्र मिलन छन्त्याल, विपिन निरौला सहितको मिडिया समितिको घोषणा गरिएको छ । सम्मेलनको पहिलो दिन युरोपमा नेपाली पत्रकारिता, महिला, युवा,यूरोपभरका राष्ट्रिय समन्वय परिषद गतिविधि, नेपाली नागरिकताको निरन्तरता र मताधिकार, गोर्खा सवाल बारे छुट्टा छुट्टै शेसनमा छलफल र बहस हुने बताइएको छ । दोश्रो दिन कृषि ,उर्जा र वातावरण, विज्ञान प्रविधि, स्वास्थ्य र चिकित्सा पूर्वाधार लगायत विज्ञहरुले कार्यपत्र प्रस्तुत गर्दै छलफल गर्नेछन् ।"
सुरक्षित आप्रवासनका क्षेत्रमा नेपाललाई सघाउन स्विजरल्याण्डको तत्परता,काठमाडौं : स्विजरल्याण्डका राष्ट्रपतिले महामारीको अहिलेको असहज अवस्थामा सुरक्षित आप्रवासनका क्षेत्रमा नेपाललाई सहयोग गर्न तत्पर रहेको बताएकी छन्। महामारीका कारण आप्रवासीले झेल्नु परेका कठिनाइलाई दृष्टिगत गरी उनले नेपाललाई सहयोग गर्न आफ्नो देश तयार रहेको बताइन्। राष्ट्रपति विद्यादेवी भण्डारी र स्विजरल्याण्डका राष्ट्रपति सिमोनेता सोमारुगाबीच बिहीबार अपराह्न भएको टेलिफोनवार्तामा स्विस राष्ट्रपतिले सुरक्षित आप्रवासनको महत्व दर्शाउँदै आफ्नो देशको सरकारले त्यसनिम्ति नेपाललाई सहयोग गर्ने बताएको परराष्ट्र मन्त्रालयले जनाएको छ। नेपाल र स्विजरल्याण्ड पर्वतीय मुलुक भएकाले पर्यावरण संरक्षणका निम्ति दुवै देशको पूर्ण प्रतिबद्धता रहेको छ भने दुवै देश जलवायु परिवर्तनको दुष्प्रभावबाट पीडित भएका सन्दर्भमा राष्ट्रपतिद्वयले उपयुक्त अनुकूलन योजनाका माध्यमबाट अन्तर्राष्ट्रिय एकीकृत जलवायु परिवर्तनका असर घटाउन प्रभावकारी कार्य गर्न सकिने विषयमा विचारविमर्श गरेका थिए। अन्तर्राष्ट्रिय पर्वतीय विकास केन्द्र (इसिमोड) सँग स्विजरल्याण्डले यो क्षेत्रमा सहकार्य गरिरहेको बताउँदै स्विस राष्ट्रपतिले आगामी वर्ष आयोजना हुने अल्पाइन पर्वत सम्मेलनमा सहभागी हुन राष्ट्रपति भण्डारीलाई आमन्त्रण गरिन्। अल्पाइन पर्वत सम्मेलन आयोजनाका निम्ति भएका प्रयासको प्रशंसा गर्दै राष्ट्रपति भण्डारीले महामारीका कारण स्थगन भएको सगरमाथा संवाद परिस्थिति सामान्य भएपछि आयोजना हुने भएकाले त्यसमा सहभागी हुन स्विस राष्ट्रपतिलाइ पुनः आमन्त्रण गरिन्। दुवै देशका सरकारले साझा चासोका विषयमा बहुपक्षीय र द्विपक्षीय तहमा निकट सम्पर्कमा रहेर सहकार्य गर्ने विश्वास राष्ट्रपतिद्वयले व्यक्त गर्दै समग्र द्विपक्षीय सम्बन्धको अवस्थाप्रति सन्तुष्टि जनाए। साथै उनीहरुले कोभिड१९ को फैलावट नियन्त्रण आआफ्ना मुलुकले गरेका प्रयासबारे विचार आदानप्रदान गर्दै कोभिड१९ का कारण दुवै देशले बेहोर्नुपरेको क्षतिप्रति एकापसमा ऐक्यबद्धता र सहानुभूति प्रकट गर्नुभएको उक्त मन्त्रालयले बिहीबार राति जारी गरेको प्रेस विज्ञप्तिमा उल्लेख छ।
खोलामा शिशुको शव भेटियो,सुर्खेत : कर्णाली प्रदेश राजधानी वीरेन्द्रनगरस्थित खोर्के खोलामा नवजात शिशुको शव भेटिएको छ। वीरेन्द्रनगर नगरपालिका४ र ६ को बिचमा पर्ने रातो पुलदेखि झण्डै तीनसय मिटर तल खोलामा शिशुको शव भेटिएको हो। जन्मिने वित्तिकै शिशुलाई प्लाष्टिकको पोकाभित्र बेरेर खोलामा फालिएको हुनसक्ने अनुमान छ। शुक्रबार खोलामा खेल्न गएका बालबालिकाले शिशुको शव देखेपछि नजिकका स्थानीयवासीले प्रहरीलाई खवर गरेका थिए । भेटिएको शिशु बालक रहेको जिल्ला प्रहरी कार्यालय सुर्खेतले जनाएको छ। शिशु कसले फालेको हो? भन्नेबारे प्रहरीले अनुसन्धान थालेको डिएसपी रामप्रसाद घर्तीले बताए। प्रहरीले मुचुल्का उठाएर शिशुको शवलाई पोष्टमार्टमका लागि कर्णाली प्रदेश अस्पताल पठाएको हो।
कर्मचारीमा कोरोना देखिएपछि कञ्चनरुप नगरपालिका सिल,"राजविराज : सप्तरीको कञ्चनरुप नगरपालिकामा कार्यरत एक कर्मचारीमा कोरोना संक्रमण देखिएपछि एक साताका लागि नगरपालिका कार्यालय सिल गरिएको छ । राजविराज नगरपालिका१५ घर भइ हाल कञ्चनरुप नगरपालिका८ बस्ने ४० वर्षीय कार्यालय सहयोगीमा बिहीबार कोरोना संक्रमण देखिएपछि नगरपालिकाको सबै सेवाहरु एक साताका लागि सिल गरिएको हो । नगरपालिकाका निमित्त प्रमुख प्रशासकीय अधिकृत नवराज खडकाले शुक्रबार एक सूचना जारी गर्दै असोज ९ गते देखि १५ गते सम्मका लागि कार्यालय सिल गरिएको जनाएका छन् । सूचनाअनुसार नगरपालिकाबाट प्रवाहा हुने शिक्षा स्वास्थ्य, कृषि, पशु लगायतका सबै सेवा बन्द गरिएको छ । नगरपालिकाको ८ बाट हुने सम्पूर्ण सेवा समेत बन्द गरिएको सूचनामा उल्लेख छ । संक्रमण पुष्टि भएका कार्यालय सहयोगीका २ छोरी र सँगै कार्यरत अर्का कार्यालय सहयोगीको पीसीआर परीक्षणका लागि शुक्रबार स्वाब संकलन गरिएको र नगरपालिकाका अन्य कर्मचारीको मङ्गलबार स्वाब संकलन गरिने खडकाले जानकारी दिए । नगरपालिकाका कर्मचारीहरु कोरोना संक्रमणको जोखिममा परेकाले एक सातासम्म होम क्वारेन्टाइनमा बस्न भनिएको छ ।"
प्रयोग भइसकेका लाखौँ कन्डम पखालेर फेरि बिक्री गरिँदै !,भियतनाम : भियतनाममा प्रयोग भइसकेका ३ लाख २० हजार वटा कन्डमहरु फेरि बिक्रीका लागि प्याकिङ गरिराखेको अवस्थामा भेटिएको छ । यहाँको प्रहरी छापा मार्ने क्रममा उक्त परिमाणको कन्डम बिहीबार बरामद गरेको हो । एपीका अनुसार ती कन्डम नयाँ प्याकेटमा फेरि नयाँ कन्डम जस्तै गरी प्याकिङ गरिराखिएका थिए । भियतनामको बिन दुओङ प्रान्तस्थित हो चि मिन्ह सहर नजिकै एक फ्याक्ट्रीमा यस्तो भेटिएको स्थानीय मिडियाले जनाएका छन् । जहाँ प्रहरीले प्रयोग भइसकेका कन्डम पुनः बिक्रीका लागि बजार पठाउन तयारी अवस्थामा राखिएको थियो । फ्याक्ट्रीका ३४ वर्षीय मालिकले आफूहरुले ती कन्डम बेच्न लागेको स्वीकार गरेका छन् । तर ती कन्डम आफैँले बनाएको नभएर कसैबाट किनेर बिक्री गर्न मात्रै लागेको फ्याक्ट्रीका मालिकको दावी छ । प्रहरीले छापा मारेपछि घटनास्थलको भिडियो भने सार्वजनिक भएको छ । स्थानीय मिडियाका अनुसार एक व्यक्तिबाट ती कन्डम किनेर उक्त फ्याक्ट्रीले धोइपखाली गरी प्लास्टिक ब्यागमा प्याकिङ गरेका थिए। तर उनीहरुले यसअघि पनि यस्ता कन्डम कति मात्रामा बिक्री गरे भन्ने बारे यकिन भइसकेको छैन । यद्यपि प्रहरीले छानविन गरिरहेको जनाएको छ । यसरी कन्डम फेरि प्रयोग गर्दा स्वास्थ्य गम्भीर रुपमा जोखिममा पर्ने स्वास्थ्यकर्मीले बताएका छन् । कोरोनाभाइरस महामारीका कारण विश्वका अधिकांश देशमा लकडाउन गर्न थालिएपछि कन्डम उत्पादक कम्पनीहरु समेत महिनौँसम्म बन्द भएका थिए । जसले गर्दा बजारमा कन्डमको आपुर्ति कम हुन थालेको बताइन्छ ।
"कोरोनाको 'हटस्पट' पर्सामा संक्रमण घट्यो, बजारको चहलपहल बढ्यो","वीरगन्ज : साउन पहिलो सातादेखि कोरोना संक्रमणको हटस्पट बनेको पर्सा जिल्लामा भदौ तेस्रो सातादेखि भने संक्रमणको अवस्था नियन्त्रणमा आउन थालेको छ । साउन पहिलो साता सुरु भएदेखि दैनिक औसतमा ५०६० संक्रमित थपिँदै आएको पर्सा जिल्लामा भदौ तेस्रो सातापछि भने दैनिक औसतमा ८ जना मात्रै संक्रमित थपिएका छन् । भदौं २४ देखि असोज ७ सम्म २ साता (१५ दिन) को अवधिमा १ सय १४ मात्र नयाँ संक्रमित थपिएका छन् । यही अवधिमा कोरोना मुक्त हुनेको संख्या भने ३ सय ६९ छ । भदौ २४ देखि असोज ७ सम्म पर्सामा २ हजार १ सय ५९ स्वाब परीक्षण गर्दा १ सय १४ जनामा मात्र संक्रमण भेटियो । नारायणी अस्पतालका प्रवक्ता डा अतुलेश चौरसीयाका अनुसार असोज ७ मा ११ जना, असोज ५ मा ८ जना, असोज ४ मा १ जना, असोज ३ मा १२ जना, असोज २ मा ६ जना, असोज १ मा १४ जनामा संक्रमण भेटिएको थियो । भदौ ३१ म १७, भदौ ३० मा ५, भदौ २८ मा ८, भदौ २७ मा ३, भदौ २६ मा ९, भदौ २५ मा १४ र भदौ २४ मा ७ जनामा संक्रमण पुष्टि भएको थियो । पर्सामा असोज ७ सम्म संक्रमण पुष्टि भएकाको संख्या २ हजार ५ सय १४ छ । तीमध्ये १ हजार ९ सय ५० जना निको भइ घर फर्किसकेका छन् । ४५ जनाको भने मृत्यु भएको छ । अब पर्सामा सक्रिय संक्रमित १ सय १९ जना मात्र छन् । दुइ हप्ता यता कोरोनाले पर्साका २ जनाको मात्रै मृत्यु भयो । साउन महिना सुरु भएलगत्तै कोरोनाको हटस्पट बनेको पर्सा जिल्लामा केही हप्तायता देखि भने संक्रमण नियन्त्रण हुँदैआएको नारायणी अस्पतालका प्रमुख (मेसु ) डा सञ्जय ठाकुर बताउँछन् । अहिले पनि दैनिक २ सय ५० देखि ३ सयको हाराहारीमा स्वाब परीक्षण भइरहेको छ, तीमध्ये ५ प्रतिशत मात्रै संक्रमण भेटिएको छ । नयाँ थपिने संक्रमितको औसत संख्या हेर्दा संक्रमण नियन्त्रणमा आउन थालेको भन्न सकिन्छ, मेसु ठाकुर भन्छन् । विश्व स्वास्थ्य संगठनको मापदण्ड अनुसार सक्रिय संक्रमितको संख्या ५ सय भन्दा कम भएको ठाँउलाई ग्रीन जोन घोषणा गर्न सकिन्छ । यस हिसाबले पर्सा र सदरमुकाम वीरगन्ज अब ग्रीन जोनमा प्रवेश गरिसकेको भन्न सकिने पनि ठाकुरको भनाइ छ । लकडाउन र निषेधाज्ञाले काम गर्यो सरकारले गरेको लकडाउन र स्थानीय प्रशासनले लगाएको ४५ दिनको निषेधाज्ञाले संक्रमण नियन्त्रणमा महत्वपूर्ण भूमिका निर्वाह गरेको मेसु ठाकुर बताउँछन् । यसका साथै नागरिकले पनि लकडाउन र निषेधाज्ञाको पालना गरेका कारणले पनि पर्सामा संक्रमणको अवस्थामा सुधार आएको उनी बताउँछन् । लकडाउन र निषेधाज्ञाले फैलिरहेको संक्रमणलाई रोक्न चेनब्रेकको काम गर्यो । संक्रमण भयावाह हुँदै गएपछि डरले नागरिकले पनि पूर्ण रुपमा पालना गरे, अन्य स्वास्थ्य सतकर्ता पनि अपनाए, ती सबैको परिणाम अवस्था सुधारोन्मुख हुँदै गएको हो, ठाकुरले भने । यस वाहेक तिब्र गतिमा संक्रमण फैलिरहेका बेला परीक्षणको दायरा पनि बढाइएका कारणले पनि संक्रमण नियन्त्रणमा काम गरेको उनी बताउँछन् । परीक्षणको दायरा र कन्ट्याक्ट ट्रेसीङ बढायौँ, संक्रमण भेटिएका बिरामीलाई समयमै आइसोलेशनमा लगेर राखेर उपचार गर्यौँ । जसका कारण संक्रमण धेरै जनामा सर्न पाएन, ठाकुर भन्छन् । नारायणी अस्पतालका डा निरज सिंह पनि साउन र भदौको तुलनामा अहिले संक्रमण कम देखिएको बताउँछन् । डा सिंहका अनुसार वीरगन्ज महानगरमा साउन र भदौको आधासम्म संक्रमण जुन रफ्तारमा फैलिएको थियो अहिले त्यस्तो अवस्था छैन । अस्पताल र क्लीनकहरुमा पनि ज्वरो, रुघाखोकी जस्ता कोरोनाका शंकास्पद लक्षण भएका बिरामी पनि पहिलेको भन्दा अहिले कम संख्यामा आइरहेको डा सिंहको भनाइ छ । संक्रमण तिब्र गतिमा फैलिरहेको बेला लगाइएको लकडाउन र निषेधाज्ञालाई नागरिकले पनि सख्त रुपमा पालना गरेका कारण पर्साको अवस्थामा सुधार आएको उनी बताउँछन् । नयाँ संक्रमितको संख्या घट्दै गएको र निको हुनेको संख्या बढ्दै गएपछि वीरगन्जमा रहेका २ मध्ये एउटा कोभिड अस्पताल खाली भइसकेको छ । गण्डक बहुअरीस्थित वीरगन्ज हेल्थकेयर अस्थायी कोभिड अस्पताल भदौ तेश्रो साता देखि खाली भइसकेको छ । उक्त अस्पतालले नयाँ संक्रमित भर्ना लिन छाडेर जनरल उपचार सेवा सुचारु गरिसकेको छ । अर्को अस्थायी कोभिड अस्पताल गण्डकका कोर्डिनेटेर डाउदय नारायण सिंह पनि पर्सा जिल्लामा केही सातादेखि कोरोना संक्रमणको अवस्था सुधारोन्मुख देखिएको बताउँछन् । उनी भन्छन्, नयाँ थपिने संक्रमितको संख्या घटेको छ । अहिले आइरहेका धेरथोर पोजेटिभ केस पनि पहिलोको जस्तो कडा लक्षण र गम्भीर अवस्थाका छैनन् । मानिसमा कोरोनालाई लिएर पहिलेको भन्दा अहिले सचेतना बढेको कारण पनि संक्रमण नियन्त्रणमा आउन थालेको उनी बताउँछन् । यस्तै ४५ दिनको निषेधाज्ञा र नागरिकमा बढेको सचेतनाले संक्रमण नियन्त्रणमा काम गरेको पर्साका प्रमुख जिल्ला अधिकारी असमान तमाङको दावी छ । हटस्पट बनेको पर्सामा संक्रमण नियन्त्रणका लागि मुख्यत तीन रणनीतिमा केन्द्रित भएर काम गरेको तमाङ बताउँछन् । उनी भन्छन्, परीक्षणको दायरा बढायौँ, संक्रमितको व्यवस्थापन र उपचारलाई प्राथमिकता दियौँ, ती सबैको कारण पर्सामा संक्रमण नियन्त्रणमा आउन थालेको हो । वीरगन्जमा चहल पहल बढ्यो संक्रमणको अवस्था सुधारउन्मुख देखिएपछि वीरगन्जमा साउन १० गतेदेखि लगाइएको निषेधाज्ञा भदौ २६ गतेदेखि खुुकुलो पारिएको छ । शनिबार बाहेक हप्तामा ६ दिन बजार पसल खोल्न दिइएको छ । असोज १ गते देखि लामो तथा छोटो दूरीका सार्वजनिक यातायात सञ्चालनमा आएका छन् । सरकारी कार्यालय पनि सञ्चालनमा आइसकेका छन् । पसलहरु खुल्न थालेको र यातायात सञ्चालनमा आएपछि वीरगन्जको बजारमा चहल पहल पनि बढेको छ ।"
भक्तपुरमा ४२ प्रतिशत संक्रमितमा कोरोना लक्षण,भक्तपुर : भक्तपुरका ४२ प्रतिशत कोरोना भाइरस संक्रमित लक्षणयुक्त देखिएका छन् । सुरुसुरुमा कोरोना परीक्षणमा पोजिटिभ रिपोर्ट आएपनि धेरैजसोमा लक्षण देखिँदैन थियो । तर पछिल्लो समय कन्ट्याक्ट ट्रेसिङको आधारमा संक्रमण पुष्टि भएकामा लक्षणसमेत देखिन थालेको स्वास्थ्य कार्यालय भक्तपुरले जनाएको छ । कार्यालयका प्रमुख कृष्ण मिजारका अनुसार पछिल्लो समय संक्रमितमा लक्षण देखिने क्रम बढेको छ । बिहीबारसम्ममा कूल सक्रिय संक्रमितमध्ये ४२४६ प्रतिशत अर्थात ४ सय जनामा कोरोना भाइरस संक्रमणको लक्षण रहेको उनी बताउँछन् । जसअनुसार २ सय ५६ पुरुष र एकसय ४४ महिलामा संक्रमणको लक्षण रहेका छन् । उनीहरुमध्ये कोही होम आइसोलेसन र कोही अस्पतालको आइसोलेसनमा उपचार गराइरहेका छन् । स्वास्थ्य कार्यालयका अनुसार बिहीबारसम्म भक्तपुरमा सक्रिय संक्रमितको संख्या ९ सय ३९ रहेको छ । जसमा पुरुष ५ सय ३४ र महिला ४ सय ५ रहेका छन् । यहाँ संक्रमितहरुको कूल संख्या ९ सय ६३ पुरुष र ७ सय ४४ महिला गरी एक हजार ७ सय ७ पुगेको छ । जसमध्ये ४ सय १२ पुरुष र ३ सय ३२ महिला गरी ७ सय ४२ जना कोरोना भाइरस संक्रमण निको भएर डिस्चार्ज भएको कार्यालय प्रमुख मिजारले जानकारी दिए । ७० प्रतिशत होम आइसोलेसनमा भक्तपुरका सक्रिय संक्रमितमध्ये ७०१८ प्रतिशत होम आइसोलेसनमा रहेका छन् । ३ सय ५६ पुरुष र ३ सय ३ महिला गरी ६सय ५९ जना संक्रमित होम आइसोलेसनमा बसेका हुन् । सक्रिय संक्रमितमध्ये २९८२ प्रतिशतमात्रै अस्पतालको आइसोलेसनमा बसेका छन् । एक सय ७८ पुरुष र एकसय २ महिला गरी २ सय ८० जना अस्पतालको आइसोलेसनमा बसेका छन् । जुन लक्षण देखिएका संक्रमितहरुको संख्यामा ७० प्रतिशतमात्रै हो । भक्तपुरमा होम आइसोलेसनमा बसेका एक पुरुष संक्रमितको मृत्युुसमेत भइसकेको छ । यहाँ कूल २४ जना कोरोना भाइरस संक्रमितहरुको मृत्यु भएको छ । जसमा १७ पुरुष र ७ महिला रहेको स्वास्थ्य कार्यालयले जनाएको छ । सबैभन्दा बढी संक्रमित मध्यपुर थिमिमा भक्तपुरका चार नपामध्ये सबैभन्दा बढी कोरोना भाइरस संक्रमित मध्यपुर थिमिमा रहेका छन् । यहाँ जिल्लाका कूल संक्रमितमध्ये ४२२४ प्रतिशत रहेको छ । मध्यपुर थिमि नपामा बिहीबारसम्म ३ सय ९३ पुरुष र ३ सय ११ महिला गरी ७ सय ४ संक्रमित रहेका छन् । जसमध्ये २ सय १५ पुरुष र एकसय ६२ महिला गरी ३ सय ७७ जना संक्रिय संक्रमित रहेका छन् । मध्यपुर थिमिका ९ पुरुष र ४ महिला गरी १३ जना संक्रमितहरुको मृत्यु भइसकेको छ । जुन यहाँका चार नपामध्ये सबैभन्दा बढी हो । मध्यपुर थिमिपछि भक्तपुरमा २ सय ३६ पुरुष र २ सय ३५ महिला गरी ४ सय ७१ संक्रमित रहेका छन् । यहाँ एकसय ६० पुरुष र एकसय ४६ महिला गरी ३ सय ६ सक्रिय संक्रमित रहेका छन् । भक्तपुरका ५ पुरुष र एक महिला गरी ६ जनाको कोरोना भाइरस संक्रमणका कारण मृत्यु भएको छ । त्यस्तै सूर्यविनायक नपामा २ सय एक पुरुष र एक सय ३४ महिला गरी ३ सय ३५ जना कोरोना भाइरस संक्रमित रहेका छन् । यहाँका एकसय पुरुष र ३६ महिला गरी एकसय ३६ जना सक्रिय संक्रमित रहेका छन् । सूर्यविनायक नपाका ३ जना पुरुष र २ जना महिला गरी ५ जनाको कोरोना भाइरस संक्रमणको कारण मृत्यु भएको छ । चाँगुनारायण नपा भक्तपुरको सबैभन्दा कम संक्रमित रहेको नपा हो । यहाँ एकसय १३ पुरुष र ५८ महिला गरी एकसय ७१ जना कोरोना भाइरस संक्रमित रहेको स्वास्थ्य कार्यालयले जनाएको छ । बिहीबारसम्म यहाँ ४३ पुरुष र २९ महिला गरी ७२ जनामात्रै सक्रिय संक्रमित रहेका छन् । यहाँका कुनै पनि संक्रमितको मृत्यु भएको छैन ।
स्याङ्जामा विद्यालय संचालन नगर्न प्रशासनको उर्दी,स्याङजा : स्याङ्जा प्रशासनले जिल्लामा तत्काल शैक्षिक गतिविधि संचालन नगर्न सुझाव दिएको छ । सुझावलाई उल्लंघन गरी कोरोना संक्रमण फैलिए उत्पन्न परिस्थितिको जिम्मेवारी स्थानीय पालिका वा विद्यालयले नै लिनुपर्ने गरी चेतावनी दिएको छ। जिल्लामा अझैं पनि संक्रमणको दर बढिरहेको जनाउँदै जिल्लाका सामुदायिक तथा संस्थागत विद्यालयलाई पठनपाठन अघि नबढाउन विज्ञप्तिमार्फत जानकारी गराएको हो। प्रमुख जिल्ला अधिकारी गंगाबहादुर क्षेत्रीद्वारा जारी विज्ञप्तीमा विद्यार्थी सिकाइ सहजीकरण निर्देशिका २०७७ विपरितका कार्य गर्ने प्रयास भएको उल्लेख छ। विज्ञप्तिमा 'प्रत्यक्ष सिकाइ अवलम्वन गरी सरकारले गरेको निर्णय विपरीत संचालन गर्न खोजिएको पाइएकाले सामुदायिक तथा संस्थागत विद्यालय संचालन गरी संक्रमण फैलिएमा सोको जिम्मेवारी सम्बन्धित विद्यालय र पालिका रहने भनि सचेत रहन सुझाव दिइएको छ। विद्यालय संचालन गरी संक्रमण फैलिन गएमा संक्रमक रोग ऐन २०२० बमोजिम कारवाही हुने प्रशासनले जनाएको छ । केही शिक्षक र उनीहरुका परिवारमा समेत संक्रमण देखिएकाले अर्को सूचना जारी नभएसम्मका लागि अध्ययन अध्यापन नगर्न भनिएको हो। कोरोना संक्रमण फैलिन सक्ने भन्दै नेपाल सरकारले शैक्षिक गतिविधि चैत्र ६ गते देखिनै रोक लगाउँदै आएको छ। निर्देशिका विपरित कार्य गरेमा संक्रमक रोग ऐन २०२० अनुसार कारबाही हुने जारी विज्ञप्तिमा उल्लेख छ ।
जुवाको अखडा बन्दै डोल्पाका सरकारी कार्यालय : कार्यालय समयमै खेल्छन् कर्मचारी,"डोल्पा : डोल्पामा सरकारी कार्यालयमा कर्मचारीले नै जुवाघर बनाइरहेको पाइएको छ। जिल्ला सदरमुकाममा रहेका धेरै जसो कार्यालयमा कर्मचारीहरु कार्यकक्षमा नबसी कुनै एक फाँटमा जुवा अड्डा बनाउने गरेको भेटिएको छ। जिल्लामा रहेका धेरै जसो सरकारी कार्यालयका कार्यालय प्रमुख देखि तल्लो तहका कर्मचारीहरु एकै ठाउँमा दिनभर जुवा खेल्ने गरेको एक सेवाग्राहीले जानकारी दिए। उनले भने, मेरो नाम नलेखिदिनू होला मैले हाकिम भेट्न ती दिन कुरेँ तर अन्तिममा जुवा खेल्ने ठाउँमा देखेँ। बिहानै ११ बजेदेखि पायक पर्ने कार्यालयका कर्मचारीहरु जम्मा हुने र जुवा खेल्ने कार्यालय सहयोगीलाई सर बाहिर जानु भएको छ भनेर सेवाग्राही फर्काउने गरेको सेवाग्राहीको गुनासो छ। यता निमित्त प्रमुख जिल्ला अधिकारी लक्ष्मीदेवी शर्माले कर्मचारी नै जुवा खेल्ने गरेको गुनासो आएपछि सबै कार्यालय प्रमुखलाइ बोलाएर निर्देशन दिन लागेको बताइन्। निमित्त प्रजिअ शर्माले भनिन्,यदि त्यसरी कार्यालयमा जुवा खेलेको ठहरिए कारवाही हुन्छ, छुट कसैलेपनि पाउँदैन। कर्मचारीले कार्यालयमा जुवा खेल्ने गरेको र दुनै बजारमा पनि जुवा लुकिछिपी खेलिरहेको भन्ने सूचना पाएपछि सबै क्षेत्रमा प्रहरीलाई परिचालन गरी अनुसन्धान गरिरहेको प्रहरी नायव उपरीक्षक राजु पाण्डेले जानकारी दिए। उनले भने,हामी गुनासो आएसँगै निकै गम्भीरतापूर्वक लागेको छौँ जुवातास पूरै बन्द गर्छौँ। कोरोनामा सेवा प्रवाहको काम कम हुने र कार्यालयमा काम नहुने भएपछि हाकिमदेखि कार्यालय सहयोगीसम्म जुवातासमै भेटिने गरेका छन्। तर कर्मचारीले दैनिक कार्यालयमा र बजारमै बसेर जुवा खेल्दासम्म जिल्ला प्रशासनले भने कार्यालयका कर्मचारीले सेवा प्रदान गरे नगरेको कुनैपनि दिन अनुगमन गरेको पाइदैन। दुई दर्जनभन्दा धेरै सरकारी कार्यालय सदरमुकाम दुनैमा छन्। त्यसमध्येका एक दर्जनभन्दा धेरै कार्यालयका कर्मचारी एक अर्को कार्यालयको एक कार्यकक्षमा जम्मा भएर दिनभर जुवा खेल्ने गरेको नागरिकको गुनासो छ। नागरिकले गुनासो गरेपछि मात्रै प्रहरी प्रशासनको आँखा खुल्न थालेको छ। जिल्लाका सरकारी कार्यालयका कर्मचारीहरु एक बजेपछि अधिकांश विभिन्न बहानामा कार्यालय बाहिर जाने र केही बजारका जुवा खाल र केही कार्यालयकै जुवा कक्षमा दिन बिताउने गरेको पाइएको छ।"
नेपालचीन सीमा विवाद : हतारमा परराष्ट्रमन्त्रीको अपरिपक्क प्रतिक्रिया,"काठमाडौं : हुम्ला जिल्लाको सीमावर्ती क्षेत्रमा चीनले नेपाली भूमि अतिक्रमण भएको विषयमा सरकारले हतारमा अपरिपक्क प्रतिक्रिया दिएको विज्ञहरुले बताएका छन्।फिल्डमा खटिएको टोलीबाट रिपोर्ट नआउँदै सरकारले हतारमा प्रतिक्रिया दिएर दुईदेशबीचको सीमाजस्तो संवेदनशील मामिलामा अपरिपक्कता प्रदर्शन गरेको आरोप लगाएका छन्। हुम्लाको नाम्खामा चीनले नेपाली भूमी मिचेर ११ भवनहरु निर्माण गरेका खबर बाहिर आउनसाथ सरकारका प्रवक्ता एवं परराष्ट्रमन्त्री प्रदीप ज्ञवालीले त्यसको खण्डन गर्दै चीनले सिमा नमिचेको प्रतिक्रिया दिएका थिए। काठमाडौंमा परराष्ट्रमन्त्रीले चीनले सिमा नमिचेको दाबी गरिरहँदा हुम्लाका प्रमुख जिल्ला अधिकारीसहितको टोली स्थलगत अध्ययन गरिरहेको थियो। फिल्डबाट वास्तविक एवं आधिकारिक रिपोर्ट नआउँदै परराष्ट्रमन्त्रीले हतारमा प्रतिक्रिया दिएर कुटनीतिक अपरिपक्कता देखाएको विज्ञहरूले बताएका छन्। नेपाली भूमिमा चीनले भवन निर्माण गरेको छ भनेर मिडियामा सार्वजनिक भइसकेपछि सरकारले त्यसमा अध्ययन गरेर रिकन्फर्म गर्नुपथ्र्यो, अमेरिका लागि पूर्वराजदूत डा शंकर शर्माले प्रश्न गरे, किन यति चाँडै सीमा मिचिएको छैन भनेर परराष्ट्रमन्त्रीले नै खण्डन गर्नुपर्ने ? चीनले नेपाली भूमि अतिक्रमण नगरेको भएपनि स्थलगत अनुगमनमा गएको टोलीको प्रतिवेदनपछि मात्र सरकारले धारणा बनाउनु उपयुक्त हुने सुझाव पूर्वराजदूत शर्माको छ । परराष्ट्रमन्त्री तहबाटै खण्डन आवश्यक थिएन । यो अहिले हतारमै प्रतिक्रिया आयो, उनले अन्नपूर्ण भने, सिडियोकै नेतृत्वमा स्थलगत अनुगमन भएको छ । उसले त्यहाँको यथार्थ के हो ? उनीहरुले केन्द्रमा जानकारी देलान् । त्यसपछि बोल्दा भयो नि । सरकारका जिम्मेवार अधिकारीले कुटनीतिक संवेदनशीलतालाई ध्यान दिनुपर्ने भारतका लागि पूर्वराजदूत दीपकुमार उपाध्यायले बताए । हाम्रो कुटनीति कति अपरिपक्व छ भन्ने यसले स्पष्ट पार्छ । प्रधानमन्त्री र परराष्ट्रमन्त्रीले बोल्दा बुझेर बोल्नुपर्छ, उनले भने, अहिले बोलिहाल्नुपर्ने बेला भएको छैन । एकैपटक परराष्ट्रमन्त्रीले बोल्नु आवश्यक थिएन । सबै कुरामा परराष्टमन्त्रीले बोल्नुपर्दैन । सिडिओले बोले हुन्छ नि । परराष्ट्रमन्त्रालयको तलको अधिकारीले बोले हुन्छ ।' पूर्वराजदूत उपाध्यायले सीमाको विषय परराष्ट्रमन्त्री ज्ञवालीको धारणालाई कमजोर कुटनीतिको संज्ञा दिए । सीमाको विषय सधैं संवेदनशील हुन्छ । चाहे त्यो उत्तरसँग होस् या दक्षिणसँग । तर हामीमा कहिल्यै संवेदनशीलता देखिएन । त्यसैको परिणाम हो परराष्ट्रमन्त्रीको धारणा, उनले थपे, सुध्रिने हामी आफै नै हो । धमिलो पानीमा माछा मार्न सबै आउँछन् । अरुलाई दोष दिएर सधैं चल्दैन । अहिले नसुध्रिए कहिले सध्रिने ? प्रमुख प्रतिपक्षी नेपाली कांग्रेसले पनि नेपाल र चीनको सीमा विवादमा बिना अध्ययन सरकारले चीनले नेपाली भूमि नमिचेको धारणा राखेको भन्दै आपत्ति जनाएको हो । कांग्रेस प्रवक्ता विश्वप्रकाश शर्माले ठोस अध्ययनको आधारमा नपुगी सरकारकातर्फबाट धारणा सार्वजनिक गर्नु परराष्ट्र मन्त्रालयको कमजोरी रहेको दावी गरेका छन्। हुम्ला जिल्लाको लाप्चा नजिकैको ललुङजोङ क्षेत्रमा चीनले एक दर्जन पक्की संरचना बनाएका खबर तस्विरसहित सार्वजनिक भएपछि प्रमुख जिल्ला अधिकारी चिरञ्जीवी गिरी नेतृत्वको टोली स्थलगत अनुगमन गएको थियो । नाम्खा गाउँपालिका६, लिमी क्षेत्रमा पर्ने ११ नम्बर सीमास्तम्भ नभेटिएका कारण दुई देशको सीमा रेखामा अन्योल हुँदै आएको छ। ११ नम्बर पिलर बुधबार भेटिएपनि चीनले बनाएका संरचना नेपालभित्र पर्छन् कि पर्दैनन् भन्नेमा विज्ञ टोलीबाट अध्ययन गर्नुपर्ने स्थानीय अधिकारीको राय छ । तर सरकारका प्रवक्ता एवं परराष्ट्रमन्त्री ज्ञवालीले बुधबार चीनले नेपाली भूमि नमिचेको र दुई देशको सीमाभन्दा एक किलोमिटर पर संरचना निर्माण गरिएको दाबी गरेका छन्। तर विवाद भएको सिमीका वडा अध्यक्षलगायत स्थानीयले भने चीनले भवन बनाएको जग्गामा पहिलेदेखि नै नेपालले भोगचलन गर्दै आएको बताएका छन्। चीनले भने सीमावर्ती क्षेत्रमा बनेका भनिएका भवनहरु चीनकै भूमिमा रहेको दावी गरेको छ । नेपालस्थित चिनियाँ दुतावासले चीनले नेपाली भूमि अतिक्रमण नगरेको दावी गरेको हो । चीन संधैं नेपालको सार्वभौमिकता र क्षेत्रीय अखण्डताका पक्षमा रहेको दूतावासद्वारा जारी विज्ञप्तिमा उल्लेख छ"
प्रदेश२ कृषि मन्त्रालय: मन्त्रीले सचिवलाई हाजिर गर्नै दिएनन् !,"जनकपुरधाम : प्रदेश २ को भूमिव्यवस्था, कृषि तथा सहकारीमन्त्री र सर्खरै सरुवा भएकी सचिवबीच विवाद भएको छ। मन्त्री शैलेन्द्र साहले संघीय सरकारको कृषि मन्त्रालयबाट सरुवा भएर आएकी सचिव सम्झना काफ्लेबीच विवाद भएको हो। संघीय मामिला तथा समान्य प्रशासन मन्त्रालयबाट रमाना लिएर बुधबार दिउँसो सचिव काफ्ले हाजिर हुन मन्त्रालय पुगेकी थिइन्। तर, कार्यकक्षमा ताल्चा लागेको देखेपछि उनी मन्त्रालयका कर्मचारीसँग परिचयात्मक कार्यक्रममा गर्न लागेकी थिइन्। सोही क्रममा बाहिरबाट युवाको एक समूह आएर हल्ला गर्दै सचिवसहित कर्मचारीलाई दुरव्यवहार गरेपछि विवाद सार्वजनिक भएको हो। सचिवज्यू र हामी कर्मचारीबीच परिचयात्मक कार्यक्रम चल्दै थियो। बाहिरका मानिस आएर हल्ला गर्न थाले, मन्त्रालयका एक कर्मचारीले भने, सचिवज्यूमाथि दुरव्यवहार हुँदा उहाँ निस्किनु भयो। नयाँ सचिव आउने थाहा पाएपछि मन्त्री साहले स्वकीय सचिव नवनित झामार्फत मानिसहरु बोलाएर हल्ला गर्न लगाएको एक कर्मचारीले आरोप लगाए। सचिव काफ्लेलाई हाजिर हुन नदिन र उनलार्ई समर्थन गर्ने कर्मचारीलाई दुरव्यवहार गर्ने नियतले झाले नै ती युवालाई मन्त्रालय बोलाएका थिए, नाम नभन्ने शर्तमा ति कर्मचारीले भने, आफू निकटका मानिसको पहिचान हुन नदिन सीसीटीभी समेत बन्द गराएको थियो। हामीले सीसीटिभी फुटेज खोज्दा मात्र थाहा भयो। मन्त्रीका स्वकीय सचिवले नै सचिवको कार्यकक्षमा ताला लगाएर हाजिरी रजिष्टर सचिवालयमा लगेकोसमेत खुलेको छ। मन्त्री साह मन्त्रालयका उपसचिव शंकर साहलाई निमित्त सचिव बनाउने प्रयासमा छन्। मन्त्री साहले सचिव काफ्लेलाई कुनै हालतमा हाजिर हुन नदिने गरी यो सबै नाटक गरेको आरोप कर्मचारीको छ। कृषि ज्ञान केन्द्र धनुषामा समेत कार्यरत साहलाई मन्त्री साहले कृषि मन्त्रालयको खाद्य सुरक्षा महाशाखाको जिम्मेवारी समेत दिएका छन्। निमित्त सचिव विजय महतोलाई हटाएर उनले शंकरलाई निमित्त सचिव बनाउन पहिलादेखि नै प्रयास गरिरहेका भए पनि सफल भएका छैनन्। समान्य प्रशासन मन्त्रालयले पठाएको कार्यालयमा जानैपर्ने भएकाले विधिसम्मत तरिकाले मन्त्रलायमा हाजिर हुन आएको सचिव काफ्लेको भनाइ छ। सचिव काफ्लेले यो विषय आफूले प्रमुख सचिवलाई जानकारी गराएको बताएकी छन्। हाजिर नहुँदा मन्त्रालयले किन नखटेको प्रश्न गर्नेछ ? यहाँ हाजिर हुन दिइराखेको छैन्। प्रमुख सचिव र मन्त्रीलाई म आउन लागेको कुरा पहिल्यै भनिसकेको थिएँ, सचिव काफ्लेले अन्नपूर्णसँग भनिन्, त्यो बेला उहाँले नआउनुहोस् भन्नु भएन । मेरो सरुवा नै रोकेको भए म आउने थिइन्। सचिव काफ्लेले हाजिर हुन नदिएको कारण आफूले थाहा नपाएको बताइन्। के कारणले मलाई हाजिर हुन नदिएको हो मलाई भन्नु पयो, उनले भनिन्, मन्त्रालयमा मन्त्रीले कर्मचारीलाई पाखा लगाएर आफूखुसी काम गर्न त मिल्दैन होला ! तर, म ती कुरा जान्दिन। सचिवसँगको विवादपछि मन्त्री साहले समाजिक सञ्जालमा फेसबुकमा लेखेका छन्, म जनादेशको पालना गर्छु, होइन भन्ने जिम्मेवारी छोडछु। म कसैको आदेश पालक होइन्।"
सप्तरीमा कोरोनाबाट थप एकको मृत्यु,राजविराज : कोरोना संक्रमित राजविराज नगरपालिका३ का ७१ वर्षीय पुरुषको उपचारका क्रममा मृत्यु भएको छ । भदौ २५ गते संक्रमण पुष्टि भएका उनको उपचारका क्रममा धरानस्थित बीपी कोइराला स्वास्थ्य विज्ञान प्रतिष्ठानमा बिहीबार राति ११ बजे मृत्यु भएको उनका छोराले जानकारी दिए । शव धरानमै रहेको छ । मृतक रक्तचापका बिरामी थिए । परिवारका सदस्यले दिएको जानकारी अनुसार श्वासप्रश्वासमा समस्या भएपछि १२ दिन अघिदेखि उनी धरानमा उपचाररत रहेका थिए । उनका जुम्ल्याहा दाजुको श्वास प्रश्वासमा समस्या भएपछि उपचारका लागि धरान लैजाँदै गर्दा भदौ १३ गते सप्तरीको भारदहस्थित बाटोमा मृत्यु भएको थियो । योसँगै सप्तरीमा मृत्यु हुने कोरोना संक्रमितको सङ्ख्या १३ पुगेको स्वास्थ्य कार्यालय सप्तरीले जनाएको छ । जसमा २ जना महिला छन् ।
विद्यालयको शुल्क निर्धारण गर्न अनलाइन सर्वे,"इटहरी : इटहरी उपमहानगरपालिकाले अविभावकहरुको सुझावअनुसार निजी विद्यालयहरुको शुल्क निर्धारण गर्न लागेको छ । सोको लागि अनलाइन सर्वे थालेको उपमहानगरपालिकाले प्राप्त सुझावअनुसार शुल्क निर्धारण गर्ने जानकारी दिएको छ । सर्वेमा गत वैशाखदेखि भदौसम्मको ५ महिनाको अवधिमा अनलाइन कक्षा भए नभएको सोधिएको छ भने 'कति शुल्क तिर्न उपयुक्त हुन्छ' भनेर प्रश्न गरिएको छ । यस्तै असोजदेखि पछाडि अघिल्लो वर्षको जति नै शुल्क लिन उपयुक्त हुन्छ कि हुँदैन भनेर समेत प्रश्न राखिएको छ । शुल्क उठाउन पाउनुपर्ने माग गरिरहेका निजी विद्यालयहरु र तलब पाउनुपर्ने भन्दै आन्दोलनरत शिक्षकको मागलाई सम्बोधन गर्न उपमहानगरपालिका शुल्क निर्धारणमा जुटेको हो । अघिल्लो वर्षसमेत उपमहानगरपालिकाले विद्यालयहरुको वर्गीकरण गरेर शुल्क निर्धारण गरेको थियो । तर यो पटक भने कोभिड १९ को कारण शुल्क निर्धारण हुन सकेको छैन । लकडाउनको अवधिमा पनि इटहरीका कतिपय विद्यालयले अनलाइन, अफलाइन कक्षा सञ्चालन गरेका थिए । विद्यार्थी सहभागिता र प्रभावकारीतामा प्रश्न उठिरहेता पनि विद्यालयले यस्तो कक्षाको शुल्क लिन पाउनुपर्ने माग गर्दै आएका छन् । यता अविभावकले भने अनलाइन शिक्षा प्रभावकारी नभएको प्रतिक्रिया दिएका छन् । सर्वेमा अविभावकहरुले जस्तो सुझाव दिएपनि शिक्षक तथा विद्यालय सञ्चालकको दबाबका कारण कार्यान्वयन हुनेमा भने शंका गरिएको छ । 'शिक्षकहरुले पुरै तलब पाउनुपर्ने भन्दै आन्दोलन गरिरहनुभएको छ, 'प्याब्सन सुनसरी कार्यवाहक अध्यक्ष राजकुमार सापकोटाले सर्वेक्षणप्रति असन्तुष्टि व्यक्त गर्दै भने, 'यस्तो अवस्थामा शुल्क नबुझाउने भन्ने अविभावकको मत धेरै भयो भने के गर्ने ?' उनले सरोकारवाला बसेर छलफल गरेर टुङ्ग्याउनुपर्ने विषय भएको बताए । 'यो त सबै पक्ष बसेर टुंग्याउने विषय हो, 'उनले भने, 'हामीले पनि १२ महिनाकै शुल्क लिनु हुँदैन, शिक्षकहरुले पनि १२ महिनाकै शुल्क माग्नु हुँदैन ।' इटहरी उपमहानगरपालिकाकी उपमेयर लक्ष्मी गौतमले भने सर्वेको नतिजा र अविभावक, शिक्षक, संस्थागत विद्यालय संचालक सबैसँगको सल्लाहमा शुल्क निर्धारण गरिने जानकारी दिइन् । उनले भनिन्, 'शिक्षकहरुले तलब मागिरहेका छन्, विद्यालयहरु शुल्क उठाउन खोज्छन्, अविभावकहरु दिन मान्दैनन् र सक्ने अवस्थामा पनि छैनन्, उनले भनिन्, सर्वेको नतिजाले पनि शुल्क निर्धारणमा सहयोग गर्न सक्छ ।' उनले शुल्क निर्धारण गरेपनि प्रत्यक्ष कक्षा सञ्चालन गर्ने सम्भावना भने कम रहेको बताइन् । अनलाइन, अफलाइन कक्षाको बहानामा सहरी क्षेत्रका विद्यालयहरुले शुल्क उठाएपनि ग्रामिण क्षेत्रका विद्यालयहरुले भने शुल्क लिन नपाउने भएका छन् । अनलाइन अफलाइन कक्षा नगरेका सुनसरीको बराहक्षेत्र नगरपालिका भित्रका संस्थागत विद्यालयले भदौसम्मको शुल्क छुट गर्ने योजना बनाएका छन् । प्याब्सन बराहक्षेत्र अध्यक्ष कृष्ण तामाङका अनुसार असोजदेखि शुल्क लिने योजना विद्यालयहरुको छ । सोको लागि नगरपालिकाको निर्णय पर्खेर बसेको उनले बताए । यस्तै पुर्ववत् रुपमा विद्यालय सञ्चालन गर्ने तयारीसमेत गरेको उनले बताए । इन्टरनेटको पहुँच नभएका ठाउँका संस्थागत विद्यालयहरु असोजदेखि भौतिक दूरी कायम गर्दै पठन पाठन सञ्चालन गर्ने सुरमा छन् । दुहबी नगरपालिकालाई संस्थागत विद्यालयहरुले बुझाएको प्रतिवेदनमासमेत असोजदेखि जसरी पनि कक्षा सञ्चालन गर्न पाउनुपर्ने माग गरिएको प्याब्सन दुहबी अध्यक्ष पुरुषोत्तम राईले जानकारी दिए । दुई वटा विद्यालयले अनलाइन कक्षा सञ्चालन गर्ने कोसिस गरेपनि २० प्रतिशत पनि विद्यार्थी नभएपछि बन्द भएको थियो । पढाइ नै नभएकाले शुल्कको विषयमा भने कुनै माग गरिएको छैन । 'नगरपालिकाले के भन्छ, त्यहीअनुसार गछौं, तर अविभावक भने शुल्क तिर्न तयार हुनुहुन्न,' उनले भने ।"
वीरगन्जमा कोरोनाबाट थप एकको मृत्यु,"वीरगन्ज : पर्साको वीरगन्जमा कोरोना भाइरस संक्रमणबाट थप एकजनाको मृत्यु भएको छ । पर्साको पोखरिया नगरपालिका १ का ७७ वर्षीय संक्रमित पुरुषको वीरगन्जस्थित बाबा होटलमा नेशनल मेडिकल कलेजले संचालन गरेको अस्थायी कोभिड अस्पतालमा बिहीबार राती मृत्यु भएको हो । कोभिड अस्पतालको भेन्टिलेटरमा उपचाररत ती वृद्धको बिहीबार राती पौने ९ बजे मृत्यु भएको कोभिड अस्पतालका सम्पर्क व्यक्ति डाक्टर असरफ हुसेनले जानकारी दिए । मुटु र मृगौलाका रोगी ती वृद्धको स्वास्थ्यमा समस्या भएपछि गत असोज ७ गते नारायणी अस्पतालमा उपचारका लागि भर्ना गरिएको थियो । उपचारका क्रममा स्वाब संकलन गरी नारायणी अस्पतालकै प्रयोगशालामा पीसीआर परीक्षण गर्दा उनमा संक्रमण पुष्टि भएपछि बाबा होटलको अस्थायी कोभिड अस्पतालमा लगेर भर्ना गरिएको थियो । योसँगै वीरगन्जमा कोरोनाका कारण मृत्यु हुनेको संख्या ६७ पुगेको छ । साउनयतामा मात्रै ६३ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका ६७ मध्ये २ बेवारिसे पुरुषसहित पर्साका ४६ जना, बाराका १५ जना , रौतहटका ५ जना र सर्लाहीका १ जना रहेका छन् ।"
डाक्टर केसीको जीवन रक्षाको माग गर्दै वीरगन्जमा प्रदर्शन,"वीरगन्ज : स्वास्थ्य क्षेत्रमा सुधारको माग राख्दै आमरण अनशनमा बसेका प्राध्यापक डाक्टर गोविन्द केसीको माग र उनको जीवन रक्षाको माग गर्दै वीरगन्जमा प्रदर्शन गरिएको छ । केसीका समर्थकहरुले वीरगन्जको घण्टाघर चोकमा प्ले कार्ड सहित शान्तिपूर्ण प्रदर्शन गरेका हुन् । डाक्टर गोविन्द केसी सर्मथक वीरगन्ज नामक समुहको अगुवाइमा केसीका समर्थकहरुले डाक्टर केसीको माग पुरा गर, डाक्टर केसीको जीवन रक्षा , डाक्टर केसीको अनशन मेडिकल माफीयालाइ टेन्सन , हाम्रो स्वास्थ्य हाम्रै हातमा हामी डाक्टर केसीको साथमा जस्ता नारा पनि लगाएका थिए । उनीहरुले काठमाडौंमा डाक्टर केसीमाथि सुरक्षाकर्मीले गरेको अभद्र व्यवहारको वीरोध पनि गरेका थिए । जनताको प्रत्यक्ष सरोकारको विषयमा आवाज उठाएर अनशनमा बसेका केसीको माग सम्बोधनमा सरकारले चासो नदेखाएकाले प्रदर्शन गरिएको प्रदर्शनमा सहभागी प्रकृति सेवा प्रतिष्ठानका अध्यक्ष जसपाल सिंहले बताए । उनले भने, 'गुणस्तरीय स्वास्थ्य सेवा र चिकित्सा शिक्षा सुधारका लागि डा केसीसँग सरकारले तत्काल वार्ता गरी जायज माग सम्बोधन गर्नुपर्छ ।' प्रदर्शनमा प्रकृति सेवा प्रतिष्ठानका अध्यक्ष जसपाल सिंह, वीरगन्ज युवा समाजका अध्यक्ष कमल चौगाइ , डाक्टर जगदीश अग्रवाल, डाक्टर गणेश कुमार अग्रवाल, सामाजिक अभियन्ताहरु हरेन्द्र पटेल , लालबाबु सिंह हेमचन्द्र यादव, अभिनाश झा, केदार गुप्ता, प्रवेश डङगोल लगायतको सहभागीता थियो । यसअघि बिहीबार वीरगन्जका चिकित्सकले डाक्टर केसीको माग र उनको अनशन प्रति समर्थन गर्दै हातमा कालो पटटी बाँधेर काम गरेका थिए ।"
एसिड आक्रमण गर्नेलाई कडा कारबाही गर्न सरकारले ल्यायो अध्यादेश,"काठमाडौं : सरकारले एसिड आक्रमणका दोषीलाई कारबाही गर्न र पीडितको सम्पूर्ण उपचार, शिक्षा र जीविकाको प्रबन्ध गर्ने गरी कानुनी व्यवस्था गर्न अध्यादेश ल्याएको छ। बिहीबार साँझ बसेको मन्त्रिपरिषद् बैठकले सोसम्बन्धी मस्यौदालाई पारित गर्दै स्वीकृतिका लागि राष्ट्रपतिकहाँ पठाउने निर्णय गरेको छ। कानुन मन्त्रालयले सम्बन्धित सरोकारवालाहरूसँगको परामर्शका आधारमा कानुनको मस्यौदा तयार पारेर मन्त्रिपरिषद्को बैठकमा लगेको थियो। गत भदौ २५ मा प्रधानमन्त्री केपी शर्मा ओलीले १५ दिनभित्र कानुनको मस्यौदा तयार पारी ल्याउन कानुन मन्त्रालयलाई निर्देशन दिएका थिए। बालुवाटारमा एसिड आक्रमणबाट पीडितहरूसँग सरकारका विभिन्न सरोकारवाला मन्त्रालयका मन्त्री र प्रतिनिधिहरूसमेतको उपस्थितिमा गरिएको परामर्शका क्रममा प्रधानमन्त्री ओलीले त्यस्तो निर्देशन दिएका थिए। एसिड प्रहार गर्नेको सम्पत्ति रोक्का हुने, पीडितको शिक्षा र जीविकाको व्यवस्था सरकारले गर्ने एसिडपीडितको अभिभारा राज्यकै"
उत्तर कोरियाली सेनाले दक्षिण कोरियाली अधिकारीलाई मारेर जलायो,"सिओल : दक्षिण कोरियाले आफ्ना एक अधिकारीलाई उत्तर कोरियाली सेनाले गोली हानी हत्या गरी जलाएको आरोप लगाएको छ । दक्षिण कोरियाली रक्षामन्त्री जेयोङ क्योङदुका अनुसार मत्स्य विभागमा कार्यरत आफ्ना एक अधिकारीको हत्या भएको बताएका हुन् । उक्त हत्याको रक्षामन्त्री क्योङदुले भत्र्सना गर्दै क्रूर कार्यको संज्ञा दिएका बीबीसीले उल्लेख गरेको छ । उक्त अधिकारी उत्तरको सीमा नजिकै प्याट्रोलिङ गरिरहेको डुंगाबाटै हराएका थिए । पछि उत्तर कोरियाली क्षेत्रको पानीमा शव भेटिएको रक्षामन्त्री क्योङदुले बताए । उत्तर कोरियाली सेनाले उनलाई गोली हाने अनि उनको शरीरमा तेल खन्याएर जलाए, रक्षामन्त्री क्योङदुले भने । यस घटनालाई कोरोना भाइरसविरुद्ध उत्तरको रणनीति हुन सक्ने आँकलन गरिएको छ । उत्तर कोरियाले कोरोना भाइरसबाट बच्न दक्षिण कोरिया तथा चीनबाट जबरजस्त आफ्नो क्षेत्रमा भित्रिन खोज्नेलाई गोली हानी मार्ने रणनीति लिएको छ । सो घटनाको सम्बन्धमा हालसम्म प्योङयाङ भने केही बोलेको छैन ।"
स्याङ्जा पहिरोमा मृत्यु भएका नौजनाको सामूहिक अत्येष्टि,"स्याङजा : वालिङ् १४ तमागीको पहिरोमा पुरिएर ज्यान गुमाएका एकघरका ८ सहित ९ जनाको बिहीबार साँझै सामूहिक अत्येष्टि गरिएको छ। गल्याङस्थित रामनदीधाम (राम्दी)मा सामूहिक संस्कार गरिएको हो । स्याङ्जा र पाल्पाको संगमस्थल राम्दीस्थित कालीगण्डकी नदी किनारमा उनीहरुको सामूहिक चिता बनाएर अन्तिम संस्कार गरिएको छ। आठवटा चितामा ९ जनाको दाहसंस्कार गरिएको थियो। उन्नाइस वर्षीया बिनितासँगै उनका ७ महिने नाबालकलाई एउटै चितामा जलाइएको तमागीका राजु कुवरले जानकारी दिए। घरभित्रका सबैजनाको मृत्यु भएको र माइला छोरा भारतमा रहेकाले मृतक माया नेपालीका देवर जीवलाल नेपालीले दागबत्ती दिए। घरको घटना थाहा पाएपछि भारतबाट हिँडिसकेको बताइएको छ। पहिरोमा पुरिएर जीवितै उद्धार गरिएकी १७ वर्षीया मनिषा नेपालीको पोखरास्थित गण्डकी मेडिकल कलेजमा उपचार भइरहेको र उनको अवस्था सुधारोन्मुख रहेको वालिङ् नगरप्रमुख दिलिपप्रताप खाँणले बताए। मनिषाको सम्पूर्ण उपचार खर्च नगरपालिकाले जिम्मा लिने बताउँदै प्रमुख खाँणले विपत्तीले निम्त्याएको घटनाप्रति दु:ख व्यक्त गरेका छन्। अविरल वर्षाका कारण वालिङ नगरपालिका १४ स्थित तमागीमा बिहीबार बिहान पहिराले माया नेपालीको घर पुर्दा एकघरका ८ जनासहित ९ जनाको ज्यान गएको थियो । यसैगरी, कालीगण्डकी ४ स्थित गौतमडाँडामा घर भत्किँदा १८ वर्षीय कृष्ण दमैको मृत्यु भएको थियो ।"
पहिरोले अवरुद्ध राजमार्ग चार घण्टा पछि खुल्यो,काभ्रे : शुक्रबार बिहान बीपी राजमार्गअन्तर्गत नमोबुद्ध नगरपालिका २ सेल्फी डाडा नजिकै खसेको पहिरो चार घण्टा पछि हटेको छ । बिहान ६ बजेतिर पहिरो खसेर राजमार्ग अवरुद्ध भएको थियो। तत्काल राजमार्ग खुलाउनको लागि तीनवटा जेसिभिले पहिरो हटाइएको जिल्ला ट्राफिक प्रहरी कार्यालय काभ्रेका प्रमुख प्रहरी निरीक्षक बिशाल तामाङले जानकारी दिए । अहिले राजमार्ग सुचारु भएको तामाङले बताए ।
कोरोनाको खोप परीक्षणका लागि स्वयंसेवकलाई जीवित भाइरस !,"कोभिड१९ विरुद्ध खोप परीक्षण गर्नका लागि स्वस्थ स्वयंसेवकहरूलाई कोरोना भाइरसबाट संक्रमित बनाउने पहिलो मुलुक बेलायत बन्न सक्ने बताइएको छ । 'च्यालेन्ज ट्रायल' भनिने त्यस्तो किसिमको परीक्षण लन्डनमा सम्पन्न गरिने भएको छ । त्यस्ता स्वयंसेवकलाई कोरोना भाइरसबाट जानाजान संक्रमित बनाएर सम्भावित खोपको प्रभावकारिता जाँच्न खोजिनेछ । यस विषयमा द फाइनान्सीयल टाइम्सले पहिलोपटक समाचार प्रकाशन गरेको थियो । बेलायत सरकारले 'ह्यूमन च्यालेन्ज स्टडीज' मार्फत् खोप विकास गर्ने विषयमा छलफल गरिरहेको जनाएको छ । तर हालसम्म कुनै पनि किसिमको सम्झौता भने गरि नसकिएको बुझाइ छ । त्यस्तो किसिमको परीक्षण गर्नका लागि सहमति दिइएमा स्वयंसेवक बन्न १८ वर्षे विद्यार्थी एलास्टेर फ्रेजरउरक्युहार्ट तयार छन् । उनले भने, 'मलाई लाग्छ यस्तो किसिमको परीक्षणबाट हजारौँको जीवन रक्षा गर्न सकिन्छ र साँच्चै विश्वलाई यो महामारीबाट बाहिर ल्याउन सकिन्छ । यो कुरा मलाई अर्थपूर्ण लाग्यो।' अक्सफोर्ड विश्वविद्यालयका प्राध्यापक पीटर होर्बीले त्यस्तो परीक्षणको विचार राम्रो रहेको र यसमा रोग बारे वास्तविक बुझाई प्राप्त गर्ने क्षमता रहेको बताए। उनले भने, 'हामीलाई थाहा छ कि स्वस्थ युवामा खतरा अत्यन्तै कम छ।' 'हामीले यसबारे पहिले पनि शङ्का गरेका थियौँ तर हामीसँग यस्तो किसिमको परीक्षण अघि बढाउनका लागि प्रमाण थिएन। तर अब, मलाई लाग्छ कि हामीसँग स्पष्ट तथ्याङ्क छ।''अर्को कुरा के छ भने हामीसँग अहिले केही त्यस्ता उपचार विधि छन् जसबाट फाइदा मिलेको छ। त्यसकारण परीक्षणमा सामेल कसैमा समस्या देखियो भने उनीहरूलाई सुरुवाती चरणमै औषधि दिन सकिन्छ र रोग नियन्त्रण गर्न सकिन्छ।' प्राध्यापक होर्बीका अनुसार यस्ता परीक्षणमा स्वंयमसेवकहरूलाई नजिकबाट नियालिने छ र उनीहरूले भाइरस प्रति कस्तो प्रतिक्रिया जनाइरहेका छन् भन्ने कुरा हेर्नका लागि उनीहरूको प्रतिरोध प्रणालीको अनुगमन गरिनेछ । एकजना सरकारी प्रवक्ताले त्यस्तो परीक्षण बारे छलफल भइरहेको जानकारी दिए। कोरोना भाइरस विरुद्ध खोप विकास गर्नका लागि विश्वभर तीव्र गतिमा पहल भइरहेको छ । हालसम्म ३६ वटा खोप क्लिनीकल परीक्षणका चरणमा छन् । त्यसमध्ये एक अक्सफोर्ड विश्वविद्यालयले तयार पारेको खोप परीक्षणको अन्तिम चरण नजिक पुगिसकेको छ । सफल खोपले भाइरस विरुद्ध सुरक्षा प्रदान गर्ने छ जसले गर्दा लकडाउन र सामाजिक दूरी जस्ता विषयलाई बिस्तारै खुकुलो पार्दै लान सकिने छ ।"
"८ वर्षदेखि सिंगो गाउँ नै पहिरोको जोखिममा, भुजुंगेका ८ घरपरिवार विद्यालयमा सारियो","सन्धिखर्क : तीन दिनदेखि परेको अविरल वर्षाले सन्धिखर्क नगरपालिका ७ खाँचीकोटको भुजुंगेको सिंगो गाउँ नै पहिरोको जोखिममा परेको छ । २०६९ सालमा परेको अविरल वर्षाले जमिन भाँसिएपछि ४९ घर पहिरोको उच्च जोखिममा परेको निष्कर्ष निकाल्दै बस्ती सार्नुपर्ने तत्कालिन जिल्ला दैविक प्रकोप उद्धार समितिले प्रतिवेदन तयार पारेको थियो । पहिरो खस्ने क्रम नरोकिएपछि बिहीबार ८ घरपरिवारका ३६ जनालाई स्थानीय चन्द्रप्रभा माध्यमिक विद्यालयमा सारिएको जिल्ला प्रहरी कार्यालय अर्घाखाँचीका प्रहरी नायव उपरीक्षक माधब बुढाथोकीले जानकारी दिए । पहिरोको उच्च जोखिम भएको भन्दै जिल्ला दैविक प्रकोप उद्दार समितिले यहाँका सबै परिवारलाई अन्यत्र स्थानान्तर गर्न निर्देशन दिएको थियो । जिल्ला प्रशासनमा ०७० पुस २५ मा बसेको बैठकले जोखिमयुक्त क्षेत्रका नागरिकलाई वैकल्पिक ठाउँ पहिचान गरी सुरक्षित बसोवास गर्ने वातवरण सिर्जना गर्न भनको थियो । पहिरोको जोखिम भएका भुजुंगेका पूर्णबहादुर नेपाली, लालकुमारी नेपाली, कृष्णबहादुर नेपाली , भीमबहादुर नेपाली, बिष्णुबहादुर नेपाली, दल्ली नेपाली, बसन्त नेपाली र विन्दु परियारका गरी ८ घरपरिवारका ३६ जनालाई विद्यालयमा बसोबासको व्यवस्था मिलाइएको प्रमुख जिल्ला अधिकारी विष्णु प्रसाद पौडेलले बताए । महत्वपूर्ण कागजातहरु आफन्तकोमा राख्न लगाएर आवश्यक सामान बोकेर विद्यालयमा सुरक्षित स्थानमा उनीहरु आएको चन्द्रप्रभा माध्यमिक विद्यालयका शिक्षक तिर्थराज आचार्यले जानकारी दिए । उनीहरुलाई विद्यालयमा सहज तबरले बस्ने वातावरण मिलाइएको छ । वर्षादको समयमा जमिन भासिने क्रम बढेपछि स्थानीय त्रासमा छन् । २०७० सालमा जिल्ला भूसंरक्षण कार्यालयले स्थलगत निरीक्षण गरेर बस्ती बस्न खतरा रहेको प्रतिवेदन जिल्ला दैविक प्रकोप उद्दार समितिलाई पेश गरेको थियो । बस्ती सार्ने विषयमा छलफल भएपनि स्थानीय एकिकृत बस्तीमा सरेर गाउँनै छाडेर जान मानेका थिएनन् । तीन दिनदेखि परेको अविरल वर्षाका कारण सितगंगा नगरपालिकामा २ वटा घर भत्किएका छन् । सितगंगा नगरपालिका ४ चाक्लामा दिपक सुनारको घर भत्किँदा २ जना सामान्य घाइते भएका छन् । सितगंगा नगरपालिकाकै ११ मा एक घर भत्किएको जिल्ला प्रहरी कार्यलय अर्घाखाँचीले बताएको छ । सालझण्डी सन्धिखर्क सडक पनि अवरुद्ध भएको छ । पाणिनि गाउँपालिका ४ का विभिन्न स्थानमा पहिरो खसेपछि सडक अवरुद्ध बनेको छ । अधिकांश ग्रामीण सडकहरु पनि अवरुद्ध छन् ।"
"पहिरोले बस भीरबाट खस्दा एकको मृत्यु, छ जना घाइते",कावासोती : नवलपरासी (बर्दघाट सुस्तापूर्व) नवलपुरको दाउन्नेमा पहिरोले बस भीरबाट खसाल्दा एकको मृत्यु भएको छ भने छ जना घाइते भएका छन्। जिल्लाको विनयी त्रिवेणी गाउँपालिका२ दाउन्नेस्थित विश्वकर्मा मन्दिर नजिक सडकमाथिबाट खसेको पहिरोको कारण बस भीरबाट खस्दा बसमा सवार रुकुमपश्चिम आठबीसकोट गाउँपालिका१० बस्ने २५ वर्षीय हरिषचन्द्र केसीको मृत्यु भएको हो। बस भीरबाट खस्दा गम्भीर घाइते भएका केसीको गएराति उपचारका क्रममा पुरानो मेडिकल कलेज भरतपुरमा मृत्यु भएको जिल्ला प्रहरी कार्यालय नवलपुरका प्रहरी नायब उपरीक्षक मोहनबहादुर खाँणले बताए। बिहीबार साँझ पूर्वबाट पश्चिमतर्फ गइरहेको ना ५ ख ७९४० नंको बस माथिबाट खसेको पहिरोका कारण सडकबाट करिब ३० फिट तल खसेको थियो। पहिरोका कारण बस खस्दा अन्य छ जना घाइते भएका छन्। घाइते सबैको पुरानो मेडिकल कलेज भरपुरमा उपचार भइरहेको छ। बसमा १८ जना सवार थिए। यसैबीच दाउन्नेको यस खण्डमा बिहीबार बिहान ७ बजेबाट पहिरो खसी राजमार्ग बन्द भएकामा अझै पूर्णरूपमा सञ्चालन हुनसकेको छैन। गएराति पहिरो पन्छाएर सामान्यरूपमा यातायात सञ्चालन भएकामा पुनः सोही स्थानमा आज बिहान ३ बजेको समयमा पहिरो खसेपछि अहिले राजमार्ग एकतर्फीरूपमा सञ्चालनमा रहेको प्रहरी नायव उपरीक्षक खाँणले बताए।
सीमा सुरक्षा : अलमल र चुनौती,"बदलिँदो भूराजनीतिक परिवेशसँगै प्रवाहित सामरिक स्वार्थ तथा सीमा सुरक्षाका चुनौतीको विश्लेषण गर्दै सीमा नियमनसम्बन्धी अलग्गै कानुन बनाउन आवश्यक छ। हाम्रो सीमा सुरक्षा कहिल्यै पनि प्राथमिकताको विषय बनेन। राज्यले पनि खासै चिन्ता लिएन, नागरिकलाई पनि त्यति चासो भएन। एउटा नितान्त प्राविधिक अनि टेबल एजेन्डाका रुपमा यसलाई सधै फाइलभित्रै सिमित राखियो। सीमा सुरक्षा मामिलामा दलहरु पनि कहिल्यै गम्भीर भएनन्। सीमा विवाद बेलाबखत राजनीतिक मुद्दाको रुपमाा चर्किने र सेलाउने गरे पनि यसको सुरक्षा संवेदनशिलता बुझ्ने कोसिस राजनीतिक तहबाट भएन। खालि सीमा मिचिएको विषयलाई राजनीतिक मुद्दाका रुपमा उठाउने र चुनावी फन्डाको रुपमा उपयोग गर्ने गरेको मात्र देखियो। सीमा विवादको वैज्ञानिक र दिगो समाधानका लागि राजनीतिक तहबाट वा कुटनीतिक स्तरबाट प्रभावकारी पहल हुन सकेन। हाम्रो सीमाको सुरक्षा संवेदनशीलतालाई झस्काइदिने पछिल्ला दुई घटनालाई हेरौं। नेपाली भूमि मिचेर हुम्लाको नाम्खामा चिनिया पक्षले नौ वटा भवन बनाएको खुलासा भएपछि यही असोज ५ गते अनुगमनमा गएको प्रमुख जिल्ला अधिकारीसहितको टोलीलाई चिनिया पक्षले माइकबाटै हाम्रै भूमिमा बनाएको भन्दै फर्काइदिएको छ। फिल्डबाट 'रिपोर्ट' नआउँदै सरकारले हतारमा प्रतिक्रिया दिएर चिनियाँ दाबीलाई सदर गर्न खोजेको देखिन्छ। तर वास्तविकता त्यस्तो नहुनसक्छ। अर्कोतिर वर्षौंदेखि नेपाली भूमि कालापानीमा सुरक्षा पोस्ट राखेको भारतले त्यही क्षेत्रमा एकातर्फी रुपमा सडकको निर्माण सकाएर लकडाउन को मौका छोप्दै वैशाखको अन्तिम हप्ता उद्घाटन समेत गर्यो। नेपाली भूमि लिपुलेक हुँदै चीनको मानसरोबार जाने त्यो सडक अहिले चालु छ। यी दुई प्रतिकात्मक प्रकरण मात्र हुन्। उत्तर र दक्षिण दुवैतिरको सीमामा यस्ता कैयन् घटना छन् तर सबै बाहिर आएका छैनन्। अलमल र औपचारिकता सीमा सुरक्षा राष्ट्रिय सुरक्षाको एउटा महत्वपूर्ण अंग हो। तर यो विषय सधै ओझेलमा पर्यो वा पारियो। राष्ट्रिय सुरक्षा नीति २०७३ ले पनि सीमा सुरक्षा र सीमा अतिक्रमणलाई राष्ट्रिय सुरक्षाको बाह्य चुनौती र खतराको रुपमा औंल्याएको छ। सीमाको प्रभावकारी नियमन, व्यवस्थापन र नियन्त्रणमा जोड दिएको छ। सीमा सुरक्षाको अवधारणामै अलमल देखिन्छ। सीमामा हुने अपराध तथा अवाञ्छित गतिविधि नियन्त्रण र फौजको भौतिक उपस्थितिसँग मात्रै यसलाई जोडेर हेरिन्छ। त्यो गलत हो। बदलिएको सुरक्षा परिभाषा र परिवेशअनुसार यसलाई स्पष्ट गर्नु आवश्यक छ। किनभने राष्ट्रिय सुरक्षा सुनिश्चित गर्ने एउटा प्रभावकारी उपाय सुदृढ सीमा सुरक्षा र व्यवस्थित नियमन हो। सशस्त्र प्रहरी बलले सीमा सुरक्षाको जिम्मा लिनुअघि सीमामा खासै व्यवस्थित नियमन थिएन। सीमा प्रहरी चौकी भनेर राखिए पनि निजामती प्रशासनको भूमिका हावी हुन्थ्यो। सीमा सुरक्षाको निर्णयाक भूमिकमा सुरक्षा निकाय थिएन, भन्सार र अध्यागमनको सहयोगी भूमिका मात्रै थियो। २०५८ मा सशस्त्र प्रहरी बल ऐन जारी भएपछि सशस्त्रले सीमा सुरक्षाको औपचारिक जिम्मेवारी पाएको हो। तर सशस्त्र द्वन्द्वको अन्त्यसँगै २०६३ पछि मात्रै सशस्त्रले सीमा सुरक्षाको काम अलि व्यवस्थित रुपमा गर्न थालेको हो। जिम्मेवारी तोकिए पनि सीमा सुरक्षाको निर्णायक भूमिका निजामती नेतृत्व हावी भयो। सीमा सुरक्षाको योजना तथा रणनीति निजामति आदेश र औपचारिकतामै बढी अल्झियो। नयाँ नक्सा र पेचिलो भूपरिवेश नेपालको भारततर्फ दक्षिण, पूर्व र पश्चिममा फैलिएको १,७५१ किलोमिटर लामो खुल्लामा २१ मुख्य र ४४ सहायक गरी डेढसय भन्दा बढी नाका अस्तित्वमा छन्। त्यसैगरी उत्तरतर्फ चीनसँगको १,४१४ किलोमिटर लामो सीमामा सातावटा मुख्य नाका प्रचलनमा छन्। उत्तरतिर कठिन भूगोल र कम पहुँच भएकोले खासै सीमा समस्या बाहिर आएको छैन। तर उत्तरढोका पनि समस्यामुक्त छैन भन्ने संकेत पछिल्लो नाम्खा प्रकरणले दिएको छ। दक्षिणतिर वर्षौदेखि सीमा विवाद बल्झिँदै आएको छ। कालापानी सुस्तासहित बीसभन्दा बढी जिल्लाका सत्तरीभन्दा बढी स्थानमा सीमा विवाद छ। नयाँ नक्सा जारी भएपछि सीमा विवादले अलि जटिल मोड लिएको हो। भारतले सीमामा सुरक्षा सरोकार र सतर्कता ह्वात्तै बढाएको छ। नयाँ नक्सा जारी भएपछिको भारतसँगको असहज सम्बन्ध, भारत र चीनबीचको तनावसँगै उत्पन्न भूराजनीतिक तरंगले सीमा सुरक्षाको चुनौतीलाई थप पेचिलो बनाएको छ। कोरोना महामारी नियन्त्रणको रणनीति, आतंककारी गिरोहको अन्तराष्ट्रिय संजाल, धार्मिक तथा सांस्कृतिक उपनिवेशको दबाब र द्वन्द्वका कारण पनि सीमा सुरक्षा संवेदनशील बन्दै गएको छ। चारैतिर फैलिएको खुला सीमालाई पुरै सिल वा तारबार गर्न संभव छैन। अहिलेको डिजिटल युगमा त्यो परम्परागत सोच र रणनीति व्यवहारिक पनि हुँदैन। तर खुला सीमाको व्यवस्थित नियमन र सुरक्षा निगरानी आवश्यक छ। यसले सीमामा हुने घुसपैठ तथा अपराधिक गतिविधि मात्रै नियन्त्रण हुने होइन, राष्ट्रिय सुरक्षालाई थप सुदृढ तुल्याउन पनि मद्दत पुग्छ। संयन्त्र थुप्रै, समन्वयमा सकस कानुनमा सीमा सुरक्षाको जिम्मेवारी सशस्त्रलाई तोकिए पनि योसँग जोडिएका संयन्त्र थुप्रै भएकोले समन्वयमा सकस देखिन्छ। गृह तथा परराष्ट्र मन्त्रालयअन्तर्गत सीमा हेर्ने संयन्त्र छन् तर तीनको भूमिका औपचारिकतामै बढी अल्झिएको छ। नीतिगत र संरचनागत स्पष्टता नहुँदा पनि सीमा सुरक्षा प्रभावकारी हुन सकेको छैन। नेपाली सेनाले मुलुकको अन्तर्राष्ट्रिय सीमा सुरक्षा समन्वय र सूचना सङ्कलन गर्न हालै एउटा निर्देशनालय स्थापना गरेको छ। सीमासम्बन्धी अध्ययन, अनुगमन र नियमन तथा सीमा सुरक्षासम्बन्धी निर्णय तथा नीतिगत तहमा सेनाको सहभागिता देखाउने उद्देश्यले यो संयन्त्र बनाइएको हो। सीमा सुरक्षा मामिलाको अनुसन्धान तथा सूचना संकलनका लागि सेनाले थालेको यो प्रयास नराम्रो अभ्यास होइन। तर एउटा निकायलाई राज्यले जिम्मेवारी तोकेर काम भइरहेको अवस्थामा अर्को निकायले पनि त्यही प्रकृतिको भूमिका देखाउन खोज्दा अनावश्यक अलमल र जटिलता आउनसक्छ। यसतर्फ राज्य नेतृत्वको ध्यान जानुपर्छ। कसिँदै सुरक्षा र बदलिएको सीमा परिवेश सीमा सुरक्षाको जिम्मेवारी पाएको सशस्त्रले पछिल्लो समय सीमामा आफ्नो उपस्थिति विस्तार गर्दै लगेको छ। अहिलेसम्म सशस्त्रले १५८ वटा बोर्डर आउट पोस्ट (बीओपी) स्थापना गरिसकेको छ। यसलाई पाँचसय पुर्याउने लक्ष्यसहित काम भइरहेको छ। पाँच सय बिओपी पुर्याउन अहिलेकै जनशक्तिले नभ्याउने भएकोले आवश्यक पर्ने करिब दस हजार जनशक्ति थप्न प्रस्ताव गृहमन्त्रालयमा पेस भइसकेको छ। अहिले सशस्त्रसँग जम्मा ३७ हजार जनशक्ति छ। भारततर्फ प्रत्येक २५ किलोमिटरको दुरीमा सीमा सुरक्षा बल (एसएसबी) तैनाथ गरिएको छ। करिब सबा लाख जनशक्ति रहेको एसएसबीको ठूलो हिस्सा नेपाल र भुटानको सीमामा खटिएको छ। झन्डै पाँचसयभन्दा बढी बिओपी खडा गरिसकेको छ। सिमित साधनस्रोत र अनेक चुनौती सामना गर्दै सीमा सुरक्षामा सशस्त्रले निर्वाह गरेको भूमिकाको राज्य नेतृत्व र नागरिक दुवै तहबाट सराहना भएको छ। कोरोना महामारीका बेला पनि त्रिपाल र स्याउले छाप्रोको आश्रय लिएर सशस्त्रले सीमा सुरक्षामा निर्वाह गरेको भूमिका साच्चिकै साहसिक छ। नयाँ नक्सा जारी भएपछिको भारतसँगको असहज सम्बन्ध, भारत र चीनबीचको तनावसँगै उत्पन्न भूराजनीतिक तरंगले सीमा सुरक्षाको चुनौतीलाई थप पेचिलो बनाएको छ। कोरोना महामारी नियन्त्रणको रणनीति, आतंककारी गिरोहको अन्तराष्ट्रिय संजाल, धार्मिक तथा सांस्कृतिक उपनिवेशको दबाब र द्वन्द्वलगायतका कारण पनि सीमा सुरक्षा संवेदनशील बन्दै गएको छ। सुरक्षा उपस्थितिपछि सीमावर्ती क्षेत्रको परिवेश नै बदलिएको छ। सीमा अपराध एवं तस्कारी धेरै हदसम्म नियन्त्रण भएको छ। पारीबाट हुने मनोवैज्ञानिक दबाब र त्रास हटेको छ। गाउँ छोडेका स्थानीय फर्केर खेतीपाती थालेका छन्। सुरक्षा उपस्थिति नरहेका दार्चुलाको छाङरुजस्ता विकट नाकामा पहिले दैनिकजसो भारतीय फौजको हेलिकोप्टरले गस्ती गरेर त्यहाँका स्थानीयलाई मनोवैज्ञानिक त्रास दिने काम हुन्थ्यो। अहिले त्यो रोकिएको छ। यो बीचमा भारतीय पक्षबाट जबरजस्ती र तनावका थुप्रै घटना भएका छन् र बेलाबखत झडप तथा गोली हानाहानको अवस्था पनि आएको छ। सीमामा कार्यरत भारतीय सुरक्षा निकायसँगको निरन्तर सम्वाद र सहकार्यका कारण अहिलेसम्म कुनै अप्रिय अवस्था आएको छैन। भारतीय पक्षसँग डिल गरेर अवस्थालाई सामान्य तुल्याउन सशस्त्र नेतृत्वबाट भएको सुझबुझसहितको पहल महत्वपूर्ण छ। अलग्गै कानुन आवश्यक बदलिँदो विश्व शक्ति संरचना एवं भूराजनीतिक परिवेशसँगै प्रवाहित सामरिक स्वार्थहरू तथा सीमा सुरक्षाका चुनौतीको विश्लेषण गर्दै सीमा नियमनसम्बन्धी अलग्गै कानुन बनाउन आवश्यक छ। सीमा सुरक्षामा सशस्त्रको भूमिकालाई अझ् स्पष्ट रुपमा परिभाषित गरेर अहिलेको संरचनागत जटिलता र समन्वात्मक अलमललाई अन्त्य गर्नुपर्छ। सीमासम्बन्धी अलग्गै छाता ऐन भएमा सीमा सुरक्षा तथा नियमनको काम अझ् प्रभावकारी हुनसक्छ। लागुऔषध ओसारपसार, मानव बेचबिखन, सम्पत्ति शुद्धिकरण तथा आतंककारी कार्यमा लगानी, संगठित अपराध, भन्सार, स्थानीय प्रशासन, हातहतियार तथा खरखजनालगायतका थुप्रै ऐन र कानुनी व्यवस्थाबाट निर्देशित भएर सशस्त्रले काम गर्नुपर्ने अलि असहज अवस्था छ। धेरै कानुन र संरचनाबाट निर्देशित भएर काम गर्दा बेलाबेलामा अनेक असमझदारी र अलमल आउने गरेका छन्। सीमाको भौगलिक अवस्थितिको निरन्तर नजिकबाट अध्ययन र अवलोकन गर्ने राज्यको एउटै निकाय सशस्त्र हो। उसले सीमा सुरक्षाको व्यवस्थित अभिलेखसमेत तयार गरेको छ। जिआइएस प्रणालीबाट सीमा स्तम्भहरुको अवलोकन गर्दै त्यसको अद्यावधिक अभिलेखसमेत सरकारलाई बुझाइसकेको छ। सीमा सुरक्षाको रणनीति र योजनाका लागि सशस्त्रको अध्ययन र अभिलेख महत्वपूर्ण आधार हुनसक्छ। जस्तै छिमेक भारतमा सीमादेखि पाँच किलोमिटर आसपासको क्षेत्रमा हुने आतंककारी गतिविधिको अनुसन्धान गर्ने र पक्राउ गर्नेसम्मको अधिकार एसएसबीलाई दिइएको छ। त्यसमा राजनीतिक तथा प्रशासनिक तहबाट कुनै हस्तक्षेप हुँदैन। चीनमा पनि त्यहाँको सेनाले सीमा हेर्न अलग्यै विशेष फोर्स खटाएको छ। सशस्त्रलाई भीभीआइपीका अगुवा पछुवा तथा निजी सुरक्षालगायतका खुद्रा खटनपटनमा पनि अल्झाउनु भन्दा आधारभूत आवश्यकता र अधिकार प्रदान गरेर सीमा सुरक्षामा केन्द्रित गर्नु आवश्यक देखिन्छ। कानुनी जटिलता एवं प्रशासनिक झमेला झेल्दै स्याउले छाप्रो र जस्तामा अडिएर हाम्रो सशस्त्रले दुवै छिमेकीबाट विस्तारित शक्तिशाली सुरक्षा संयन्त्रलाई कहिलेसम्म सामना गर्नसक्ला ?अब राज्यले अलि गम्भीर भएर सोच्नुपर्ने बेला आएको छ।"
टुहुरो गणतन्त्र र नेपाली निरोहरू,"सरकार चलाइरहेको नेकपाले नागरिक संकटमा परेका बेला आफ्नो गाँस कटाएर भए पनि सहयोग गर्न तत्परता देखाउनुपर्ने होइन र ? जनताका दैनिकीसँग सरोकार नराख्ने या आफ्ना नागरिकलाई पूर्ण आश्वस्त राख्न नसक्ने सरकारलाई लोकतान्त्रिक सरकार भन्न या मान्न सकिँदैन। यस्तो सरकार जनताबाटै चुनिएर आएको पनि हुन सक्छ। लोकतान्त्रिक शासन प्रणालीको जगमै बनेको पनि हुन सक्छ। प्रचलित लोकतान्त्रिक संविधानमुताबिक छानिएको पनि हुन सक्छ। तर उसको कार्य जनभावना प्रतिकूल पनि हुन सक्छ। राजनीतिमा सरकारसिर्जित या निर्मित हुने माध्यमले ठूलो महत्व राख्दछ। जुनसुकै माध्यमबाट बनेको सरकारलाई पनि उत्तिकै मान्यता प्राप्त हँुदैन। सरकार निर्माण गर्ने प्रक्रियामा जनताको सहभागिताले खास अर्थ राख्छ। त्यसैले संसारमा लोकतन्त्रले अरू प्रणालीभन्दा सर्वाधिक महत्व पाएको हो। तर कहिलेकहीं जनताले छानेको सरकार पनि गैरजिम्मेवार हुन सक्छ। संसारमा जनताले छानेका धेरै सरकार जनविरोधी र निरंकुश भएका छन्। यसको चर्चा समयक्रममा गर्दै गरौंला। दुई हजार वर्षअघि रोमन साम्राज्यमा निरो नाम गरेका सम्राट् थिए। १७ वर्षको उमेरमै निरो सम्राट् भए। उनले सन् ५४ देखि ६८ सम्म रोममा शासन गरे। उनी बाँसुरी बजाउँथे या बजाउँदैनथे, यसमा इतिहासकारकै बीचमा मतभेद छ। तर एउटा पक्का कुरा के हो भने निरो संगीतप्रेमी थिए। वाद्ययन्त्र बजाउँथे र एकान्त प्रिय थिए। एक दिन रोममा ठूलो आगलागी भयो। दासहरूको बस्तीबाट सल्किएको आगोले आधाभन्दा बढी सहर डढायो। यस भयावह आगलागीमा पनि निरो कति संवेदनहीन थिए भने उनी सहरको कुनै टाकुरामा बसेर बाँसुरी बजाइरहेका थिए भन्ने किंवदन्ती छ। कतिपय इतिहासकारले यस आगलागीमा निरोको समेत हात रहेको बताउँछन्। उनले सहर बाहिर रहेको नदी किनारमा गएर आत्महत्या गरे। यो विषय किन उधृृत गरिएको हो भने नेपाली राजनीतिमा रोमन सम्राट् निरो, जलिरहेको रोम र बाँसुरीको बिम्ब निकै प्रयोग गरिन्छ। यस बिम्बलाई प्रयोग गरेर साहित्यकारहरूले समेत निकै कविता लेखेका छन्। अझ शासनमा बस्ने व्यक्तिहरू गैरजिम्मेवार हुँदा यो बिम्बको प्रयोग अधिकतम हुने गर्छ। नेपालका कतिपय नेताहरूको दाँजो निरोसँग गर्ने गरिन्छ। किनभने संसारका क्रूरतम् र स्वेच्छाचारी शासकका रूपमा रोमन शासक चिनिन्छन्। यतिबेला झन्डैझन्डै त्यस्तै अवस्थामा नेपाल पुगेको छ। गत संसदीय निर्वाचनमा झन्डै दुईतिहाइ मतका साथ विजय प्राप्त गरेको नेकपाको सरकारले देखाएको संवेदनहीन र गैरजिम्मेवार प्रवृत्तिले रोमन साम्राज्य र निरोको स्मरण गराएको हो। रोम सहर जलिरहँदा बाँसुरी बजाएर बस्ने निरंकुश शासक निरोसँग तुलना गरेको हो। कोरोना महाव्याधिको ६ महिनामा सरकारले देखाएको जनविरोधी रबैयाले निरो सम्झन बाध्य बनाएको हो। युद्धशालामा दासहरूलाई सिंहसँग जुझ्न लगाएर मधुशालामा आनन्द उठाउने निरो झैं कोरोनाव्याधिसँग निरीह नेपाली जनतालाई जुझ्न लगाएर ओम्नीको मदिरालयमा रम्ने वर्तमान सरकारले निरंकुशतन्त्रका स्थापित मानकहरूसमेतलाई उछिन्न खोज्दैछन्। लोकतान्त्रिक शासन प्रणालीलाई रणनीतिक रूपमा उपयोग गरिरहेको नेकपा नेपालको इतिहासमै अप्रत्यासित रूपमा यति ठूलो जनसमर्थनका साथ सरकारमा पुग्यो। यो उसको रणनीतिक चातुर्यको प्रतिफल र प्रतिद्वन्द्वी नेपाली कांग्रेसको हुस्सुपनाको नतिजा थियो। सामान्यतया राजनीतिक प्रतिद्वन्द्वी सुस्त हुँदा हुने फाइदा नै यही हो। विपक्षी दलले अपनाउन सक्ने चुनावी हत्कण्डाबारेमा अनुमानसमेत गर्न नसक्ने प्रतिपक्षी दल भएपछि सबैलाई यस्तै उपलब्धि प्राप्त हुने हो। सोझो बाटो कहिल्यै नहिँड्ने कम्युनिस्टहरूको प्रपञ्च र जालझेलमा परेर नेपाली कांग्रेसले गत निर्वाचनमा लज्जास्पद हार बेहोर्नुपरेको हो। आफूभित्रको आन्तरिक अव्यस्था, कार्यकर्तामाथिको निरंकुश तथा सामन्ती व्यवहार र प्रतिद्वन्द्वीको धारिलो प्रहारमा परेर सोत्तर भएको हो। योजना, रणनीति र साधनस्रोतले सुसज्जित प्रतिद्वन्द्वीसँग पराजित हुनु कुनै अनौठो कुरा होइन। आफ्ना अगाडि सोझिएको दुस्मनको बन्दुकलाई नजरअन्दाज गर्दा भोग्नुपर्ने दुःखद नियति यस्तै हुने गर्छ। नेपालको इतिहासमा बहुमतको सरकार यति गैरजिम्मेवार भएको अर्को घटना र दृष्टान्त छैन। यस्तो परिस्थितिमा विपक्षी दल लोकप्रिय हुन नसक्नु विडम्बना हो। देशमा यतिबेला सरकार छ कि छैन कसैलाई थाहा छैन। भारतबाट आफ्नो देश आएका कामदार नेपाली सरकारसँग निराश भएर उतै फर्कन थालेका छन्। देशभित्रका सहरबाट रोजगार गुमाएर गाउँ फर्किएका मजदुर किंकर्तव्यविमूढ छन्। कहाँ जाने, के गर्ने अत्तोपत्तो छैन। पढाइ सकेर घर बसेका युवा अन्योलपूर्ण भविष्यका कारण तनावग्रस्त छन्। कति नागरिकलाई कोरोना संक्रमण भएको छ भन्ने कुनै भरपर्दो आँकडा सरकारसँग छैन। किनभने ठूलो संख्यामा पीसीआर टेस्ट भएकै छैन। महँगो जहाज भाडा तिरेर स्वदेश फर्किएका नेपाली अब के गर्ने भन्ने अन्योलमा छन्। स्कुलकलेज बन्द छन्। कलकारखाना, उद्योगधन्दा चौपट हँुदैछन्। साना व्यवसायी आत्तिएका छन्। किसान बीउ र मलको संकट झेलिरहेका छन्। उत्पादनको उपयुक्त बजार छैन। सरकारी कर्मचारीको तलब भत्ता कुनै पनि दिन रोकिन सक्ने खतरा बढ्दै छ। राजस्वको संकलन लक्ष्यअनुरूप हुने सम्भावना देखिँदैन। यति धेरै समस्याले आक्रान्त हुँदासमेत सत्तारूढ र विपक्षी दलबीच गम्भीर संवाद छैन। संसद् बन्द छ। साँच्चै भन्ने हो भने देशको स्थिति भयावह छ। यस्तो विकराल अवस्थामा नेकपा आफ्ना नेताकार्यकर्तालाई मात्र बाँच्न पुग्ने तलबको व्यवस्था गर्न लागिराखेको छ। योभन्दा संवेदनहीनता अरू के हुन सक्छ ? कोभिड १९ को प्रकोप सुरु भएपछि आत्महत्या गर्ने व्यक्तिको संख्यामा तीव्र वृद्धि भएको छ। यो चिन्ताजनक हो। अहिलेको पछिल्लो तथ्यांकअनुसार झन्डै ६० लाख नेपालीको चुलो निभिसकेको छ। ती परिवारमा रहेका केटाकेटी र वृद्धवृद्धाको अवस्था के होला ? अझ बिरामी कसरी बाँचेका होलान् ? यो अवस्था बुझ्ने र सम्हाल्ने कसले ? राजनीतिक दल केका लागि र सरकार केका लागि ? अनि अहिले आएर राज्यकोषबाट प्रत्यक्ष सुविधा लिन नपाएका नेकपाका केन्द्रीय नेताहरूका लागि गुजाराका लागि भनेर करोडौं रकम मासिक रूपमा दिने व्यवस्था मिलाउन लागिपर्नु लज्जाको पराकाष्ठा नभएर के हुन सक्छ ? यस्तो राजनीतिलाई के उपमा दिने ? आफ्ना नेतालाई तलब खुवाउन सक्ने नेकपाले महामारीको प्रकोपमा परेका नेपालीबारेमा ठ्याम्मै सोच्नै नसक्ने कस्तो प्रवृत्ति हो ? सरकार पनि चलाइराखेको नेकपाले त गरिब नेपाली संकटमा परेका बेला आफ्नो गाँस कटाएर भए पनि जनतालाई सहयोग गर्न तत्परता देखाउनुपर्ने होइन र ! अनि यो सरकार सर्वहारा वर्गका हितमा काम गर्ने नारा दिएर बनेको होइन र ! संसारमा कम्युनिस्ट पार्टीको सरकार जनताका लागि बन्दैनन्। साढे तीन दशक सरकार चलाउँदा पश्चिम बंगालमा कति उन्नति भयो, दुनियाँलाई भलिभाँती थाहा छ। अरू दृष्टान्त दिनै पर्दैन। राज्यलाई पार्टीको सेवा गर्ने हतियार ठान्ने चिन्तन बोकेको कम्युनिस्ट पार्टीले आफ्नो समर्थन नगर्ने जनतालाई जनता पनि मान्दैनन्। तिनीहरू प्रतिक्रियावादी, दलाल र पुँजीवादी कित्तामा पर्छन्। अझ प्रस्ट भन्नुपर्दा शत्रु कित्तामा पर्छन्। नेपालमा नेकपाका यस्ता शत्रुहरू धेरै छन्। प्रतिपक्षी दल नेपाली कांग्रेस र उसलाई मतदान गर्ने जनता आजका प्रमुख शत्रु हुन्। अर्को कुरा सत्ता र सरकार भनेको कम्युनिस्ट पार्टीको निजी सम्पत्ति हो। यसमा अरूले आँखा लगाउनु ठूलो अपराध हो। मतदाताको काम निर्वाचनमा भोट हाल्ने हो। सरकारसँग ज्यादा तर्क गर्ने होइन। जनताले कसरी बाँच्ने हो, आफैं जान्नुपर्छ। सरकारले त आफ्ना कार्यकर्ता पाल्ने हो। आज ठ्याक्कै यही मानसिकतालाई व्यवहारमा प्रमाणित गर्ने प्रयत्न भइराखेको छ। सरकारका सबै व्यवहार त्यही दिशामा परिलक्षित भइरहेको पाइन्छ। यो संघीय लोकतान्त्रिक गणतन्त्रात्मक शासन प्रणालीका लागि दुर्भाग्य हो। ऐतिहासिक जनआन्दोलनको उपहास हो। नेकपाका नेताहरूलाई तलब भत्ताको व्यवस्थाको स्रोत प्रकारान्तरले वर्तमान सरकार नै हो। यसको अर्थ सोझै ढुकुटीबाट बाँड्न नमिल्ने भएकाले पार्टीले सत्ताबाट सम्पत्ति आर्जन गर्नु अनिवार्य भयो। पार्टी सदस्यबाट उठाएको सदस्यता शुल्कले त्यति ठूलो व्यवस्थापन हुन सक्तैन। त्यसैले सरकारी ठेक्कापट्टादेखि ठूलठूला भ्रष्टाचारका प्रकरणमा समेत पार्टी संलग्न हुनुपर्ने हुन्छ। यद्यपि नेकपाका लागि यो जानेबुझेकै काम हो। यसमा उसको लामो अनुभव भइसकेको छ। राजनीतिक घटनाक्रमले परिस्थिति अनुकूल पनि छ। तसर्थ आफ्ना नेताहरूका लागि आवश्यक आर्थिक बन्दोबस्त मिलाउन ढिलाइ किन गर्ने ? इतिहासमा प्राप्त अवसरलाई अधिकतम उपयोग गर्न जान्नु बुद्धिमान व्यक्ति र संस्थाको लक्षण पनि हो। यसमा नेकपा पारंगत पनि देखिन्छ। अर्को महत्वपूर्ण कुरा विपक्षी दलले सरकारी अकर्मण्यतामा खासै प्रश्न नउठाउनुले पनि नेकपा निर्धक्क देखिन्छ। साँच्चै भन्ने हो भने नेपालको इतिहासमा बहुमतको सरकार यति गैरजिम्मेवार भएको अर्को घटना र दृष्टान्त छैन। यस्तो परिस्थितिमा समेत विपक्षी दल लोकप्रिय हुन नसक्नु विडम्बना हो। यसका कारण खोतल्नु यस आलेखको उद्देश्य होइन। त्यसैले नेकपाले ढुक्कसँग आफ्ना पार्टीका योजनालाई कार्यान्वयन गर्ने अवसरका रूपमा अहिलेको अवस्थालाई लिएको छ। आफ्ना रैती जति कराए पनि राणा टसको मस नभएजस्तो वा सहर जलिरहँदा पनि निरोले बाँसुरी बजाउन नछाडेजस्तो वर्तमान नेपालको अवस्था देखिन्छ। सायद नेपालको इतिहासमा यस्तो अवस्था फेरि कहिल्यै आउने छैन।"
आईपीएल : विराट कोहलीको बैंगलोरमाथि पञ्जाबको शानदार जित,"दुबई : जारी इन्डियन प्रिमियर लिग (आईपीएल) अन्तर्गत बिहीबार रातिको खेलमा किङ्स ११ पञ्जाबले विराट कोहलीको टिम रोयल च्यालेन्जर्स बैंगलोरमाथि शानदार जित निकालेको छ। दुबई अन्तर्राष्ट्रिय क्रिकेट मैदानमा भएको खेलमा कप्तान केएल राहुलको विष्फोटक शतक मद्दतमा पञ्जाबले बैंगलोरलाई ९७ रनले पराजित गरेको हो। टस हारेर पहिलो ब्याटिङको निम्तो पाएको पञ्जाबले निर्धारित २० ओभरमा ३ विकेट गुमाउँदै २०६ रनको उच्च स्कोर बनाएको थियो। उच्च स्कोर बनाउन कप्तान राहुल एक्लैले ६९ बलको सामना गर्दैै १३२ रन जोडेका थिए। उनी नटआउट रहे। २०७ रनको लक्ष्य पछ्याएको बैंगलोर १७ ओभरमा सबै विकेट गुमाउँदै १०९ रन मात्र बनाउन सक्यो। बैंगलोरका कुनै पनि ब्याट्समेनले राम्रो स्कोर बनाउन सकेनन्। वासिङटोन सुन्दरले ३०, एबी डेभिलियर्सले २८ तथा ओपनर आरोन फिन्चले २० रन जोडे। त्यस्तै शिवम दुबेले १२ रन जोड्नबाहेक अन्य ब्याट्समेनले दोहोरो अंकको योगफल तयार पार्न सकेनन्। कप्तान विराट कोहली १ रनमै पेभिलियन फर्किए। बैंगलोरमा सस्तैमा रोक्न पञ्जाबका मुरुगन आश्विन र रवि बिश्नोइले घातक बलिङ गर्दै समान ३३ विकेट लिए। त्यस्तै शेल्डोन कोट्रेलले बैंगलोरका २ ब्याट्समेनलाई आफ्नो शिकार बनाए। यसअघि ब्याटिङ गरेको पञ्जाबका लागि कप्तान तथा ओपनर केएल राहुलले १३२ रन जोडे। त्यस्तै अर्का ओपनर मायांक अग्रवालले २६ रनको योगदान गरे भने निकोलस पुरनले १७ रन बनाए। बैंगलोरका लागि शिवम दुबेले २ विकेट हात पारे भने युजबेन्द्र चाहलले १ विकेट लिए। आजको खेल नेपाली क्रिकेटर सन्दीप लामिछाने आबद्ध दिल्ली क्याटिल्स र चेन्नई सुपर किङ्सबीच हुनेछ। खेल साँझ ७ : ४५ बजे सुरु हुने तालिका रहेको छ। यसअघिको पहिलो खेलमा दिल्लीले पञ्जाबलाई सुपर ओभरमा पराजित गरेको थियो।"
कोरोनाबाट मुक्त भएकालाई फूलका गुच्चा उपहार,"ओखलढुंगाः कोरोना संक्रमणमुक्त भएकाहरुलाई सामुदायिक अस्पताल (मिसन) ओखलढुंगाले अस्पतालले फूलका गुच्चा दिएर विदाइ गरेको छ । जिल्लाका उच्च पदस्थ व्यक्तिहरु संक्रमणमुक्त भएर डिस्चार्ज भएपछि थप स्वास्थ्य लाभको कामना गर्दै फूलको गुच्चा दिएर विदाइ गरेको हो । संक्रमित भइ अस्पतालमा आएर उपचारपछि फर्किने सबै बिरामीलाई फूलका गुच्चा दिएर विदाइ गर्दै आएको अस्पतालका निर्देशक युवाराज आचार्यले बताए । बिहीबार मात्रै ओखलढुंगाका १५ जनामा उक्त अस्पतालमा उपचारपछि संक्रमण मुक्त भएका छन्। जिल्ला समन्वय समितिका प्रमुख जयबहादुर श्रेष्ठ र उनको परिवार, चालक तथा सहयोगी, नेपाली काग्रेसका जिल्ला सभापति प्रदिप सुनुवार, उपसभिापति जेतेन्द्र खनाल लगायत १५ जनालाई अस्पतालले फूलको गुच्चा दिएर विदाइ गरेको हो । अस्पतालका निर्देशक आचार्यले भने, 'उहाँहरुलाई थप हौसला र स्वास्थ्य लाभको कामना गर्दै फूलको गुच्चा दिएर विदाइ गरिएको हो, निको हुने सबैलाई हामी यसै गर्छौं ।' अस्पतालको व्यवस्थापन तथा चिकित्सकले उपचारमा विशेष ध्यानकै कारण आफूहरु चाँडो कोरोनामुक्त भएको बताएका छन् । जिल्ला समन्वय प्रमुख जयबहादुर श्रेष्ठले अस्पतालले निकै सर्तकतापूर्वक ध्यान दिएर उपचार गरेको बताए । कांग्रेस सभापति प्रदिप सुनुवारले विज्ञप्ती जारी गर्दै अस्पतालले उपचार र तथा रेखेदेखमा गरेको योगदान अतुलनीय रहेको बताएका छन् ।"
पहिरो खस्दा वीपी राजमार्ग अवरुद्ध,काभ्रे : वीपी राजमार्ग अन्तरगत नमोबुद्ध नगरपालिका२ सेल्फी डाँडा नजिकै शुक्रबार बिहान पहिरो खसेर राजमार्ग अवरुद्ध भएको छ। बिहान सडकमाथिबाट खसेको पहिरोको कारण सडक अवरूद्ध भएको नमोबुद्ध नगरपालिका २ का अध्यक्ष संजिब ढकालले अन्नपूर्ण अनलाइनलाई जानकारी दिए। पहिरो पन्छ्याउने काम सुरु भएको तर दुवैतर्फ अवरुद्ध रहेको कारणले एम्बुलेन्ससमेत रोकिएको वडा अध्यक्ष ढकालले बताए। तत्काल राजमार्ग खुलाउनको लागि जेसिभि बाटोमा आउँदै गरेको ढकालको भनाई छ। राजमार्गमा पहिरो खसेपछि वीपी राजमार्ग हुदै पुर्व जाने र पुर्वबाट काठमाडौं आउने सवारीहरु बीच बाटोमै अलपत्र परेका छन्। पहिरो खसेपछि अवरुद्ध राजमार्ग खोल्नको लागि सडक विभागको तीन वटा जेसिबि पहिरो पन्छ्याउन बाटोमा आउँदै गरेको जिल्ला ट्राफिक प्रहरी कार्यालय काभ्रेमा प्रमुख विशाल तामाङले जानकारी दिए। राजमार्ग खुलाउनको लागि पहल भइरहेको तामाङले जानकारी दिए।
महाधिवेशनका औचित्य र चुनौती,"नेपाली कांग्रेस र सरकारी नेपाल कम्युनिस्ट पार्टीलाई अहिले महाधिवेशनको चटारो त परेको छ तर पार्टीजीवनमा त्यस्तो रौनक भने अझै देखिँदैन। वर्षौंदेखिका तयारीले हरेक पार्टीका महाधिवेशन महोत्सव, वैचारिक घुम्ती, नयाँ नेतृत्वको उदय र चयन, नयाँ कार्यदिशा तय हुने गर्छन्। दुवै पार्टीमा अहिले न त्यस्तो तयारी देखिन्छ, न त उमंग नै। आखिर किन त ? के महाधिवेशन निर्धारित समयमा होला ? भए पनि त्यसले महाधिवेशनको मर्म धान्ला ? विगत महाधिवेशनका ऐतिहासिक पृष्ठभूमि केकस्ता रहे ? त्यसले नेपालको राजनीति र इतिहासमा केकस्तो प्रभाव पार्यो ? हुन लागेका महाधिवेशन नियमित कर्मकाण्डको सँघार छिचोलेर निवार्चन आयोगको कानुनी पर्वबाट माथि उठ्न सक्ला ? नयाँ सोच, विचार, नेतृत्व, मार्गचित्र र प्रतिबद्धता आउलान् ? अथवा के चिजको नयाँ अभ्यास होला ? अथवा एमसीसी (अमेरिका) भर्सेस बीआरआई (चीन) बन्ला ? कसरी राष्ट्रिय चिनतन र नेतृत्व तयार गरेर यस भूसंवेदनशील देश विश्व रणमैदानबाट जोगिएला ? समाजवादउन्मुख देश बनाउने मार्गचित्रका अल्पकालीन र दीर्घकालीन नीति र विधि पहिल्याउला ? मर्म महाधिवेशनको जब पुरानै तरिकाले नयाँ लक्ष्य हासिल गर्न सकिँदैन तब नयाँ नीति, विधि, कला, इच्छाशक्ति र नैतिक सम्पत्ति भएको नयाँ नेतृत्व पार्र्टी र देशले अपेक्षा गरेका गर्छन्। नयाँ नेतृत्व भनेको व्यक्ति मात्रै फेरिँदैनन्; नयाँ सोच, मान्यता, लक्ष र प्रतिबद्धता पनि नयाँ आधारमा नयाँपनामा हुन्छ। जब पुरानै नेतृत्वले नयाँ चुनौती सामना गर्न सक्दैन र आशा जगाउन, आत्मबल बढाउन, सपना देखाउन, नयाँ चुनौती सामना गर्न सक्दैन तब नयाँ नेतृत्वको आवश्यकता हुन्छ। स्थापित नेतृत्वले पुरानै समूहबाट भूमिका निभाउन वाधाअड्चन पुगेको वा अप्ठेरो लाग्न थाल्छ तब नयाँ जोसिलो र आफ्नो मार्गचित्रमा हाँकिने नयाँ समूह चयन गर्न पनि महाधिवेशन आवश्यक पर्छ। पुरानै नेतृत्वले नयाँ समयका नयाँ चुनौती निभाउन सक्दैन वा जिम्मेवारी र भूमिका पूरा गर्न सक्दैन भने पार्टीमा नयाँ नेतृत्व आवश्यक हुन्छ। त्यस्तो आवश्यकता बोध कार्यकर्ता पंक्ति र अवस्थाले गर्न पुग्छ। जुन उद्देश्यका लागि पार्टी बनेका हुन्छन्, त्यो प्राप्तिको हतियार संगठन हो। नयाँ सन्दर्भको नयाँ चुनौतीको सामूहिक चिन्तन र नयाँ महाधिवेशनको सामूहिक सोचले दिन्छ, त्यो संगठनको चित्र र चरित्रमा देखिन्छ। नजिर इतिहास इतिहासको यात्रा कहिलेकहीं लामालामा दस्ताबेज बनेर युग र देशकै तस्बिर फेरिदिने हुन्छन् भने कहिलेकहीं एक हरफमा शताब्दी सँगेटिएका हुन्छन्। फ्रान्सको राज्यक्रान्ति, अमेरिकी स्वतन्त्रता संग्राम, रूसको बोल्सेभिक क्रान्ति, चीनका अक्टोबर क्रान्तिले ती देशलाई मात्रै हैन, अन्यत्रका भूगोल, सामाजिक चेत, राजनीतिक परिवर्तनलाई पनि ठूलो प्रभाव छाड्यो। राजनीतिक उथलपुथल मात्रै भएन, चेतनामा हस्तक्षेप भएर ज्ञानका विविध क्षेत्रलाई गम्भीर प्रभाव छाड्यो। रूसमा लेनिनको बोल्सेभिक र उनका वैचारिक प्रतिद्वन्द्वी मार्तोभ र मार्तिनोभको संगठनात्मक सोचमा मेन्सेभिक भूमिकाले पार्टीमा विभाजन ल्यायो। अझ लियो त्रोस्की चिन्तन त विश्व कम्युनिस्ट आन्दोलनको महाविभाजनको त्रासदी नै। पहिलो विश्वयुद्धपछि एकातर्फ राष्ट्रवादी अभियान जोडसँग चल्यो, अर्कातर्फ कम्युनिस्ट आन्दोलन। भारतमा हिन्दु राष्ट्रवादी संगठन राष्ट्रिय स्वयंसेवक सघं (आरएसएस) सन् १९२५ मा डा केशव बलिराम हेगडेकरले गठन गरे। हिन्दु महासभा, जनसंंघ हुँदै भारतीय जनता पार्टीको (भाजपा) राजनीतिक पार्टी बन्दै गयो। कुनै समय दुई सिट मात्रै सदनमा रहेको पार्टी एकाएक प्रचण्ड बहुमतमा सहजै पुगेको हैन। भाजपाको गोबा सम्मेलनले पुराना नेता लालकृष्ण आडवाणी र मुरली मनोहर जोशीलाई पाखा लगाउँदै नयाँ नेतृत्वमा नरेन्द्र मोदीलाई ल्यायो। जोशी, आडवाणीले तयार गरेको राजनीतिक ऊर्जामय भूमि र अटल विहारी वाजपेयीले निरन्तरता दिएको आरएसएसको भूराजनीतिक अवस्थालाई ७५ वर्षदेखिको अभ्यासरत भावनात्मक वर्चस्वशाली विचारले नयाँ सन्दर्भमा नयाँ हस्तक्षेपकारी हिन्दुत्ववादी मोदी नेतृत्व एकै दिन तयार गरेको थिएन। आरएसएसभन्दा पाँच वर्षपहिला स्थापना भएको भारतीय कम्युनिस्टको अवस्था भने संघर्ष र सदनमा खुम्चिँदै गएर इतिहासकै सबभन्दा तल्लो सिँढीमा पुग्यो। कांग्रेसविरुद्ध एक भएको प्रतिपक्ष जनता पार्टी पनि वैचारिक र सदस्यताका कारण दुई वर्षमै विभाजित भयो। जब कन्जरभेटिभ पार्टीको दबदबालाई लेबरले चुनौती दिन सकेन तब हिप्पी स्वभावका लामा कपाल, एकान्तमा गीतारवादक टोनी ब्ल्ेयरलाई लेबर पार्टीले आफ्नो नेता छान्यो। उनले पुराना लेबर संस्कृतिलाई पुनः व्याख्या र अभ्यास गरे। त्यसलाई नयाँ लेबर भन्न थालियो। उनी सन् १८८२ पछिका सबभन्दा कम उमेरका ब्लेयर लेबर नेता सन् १९९४ मा छानिए। तब कन्जरभेटिभको एकछत्रता तोडियो। सरकारी नेकपाको एकता टुंगिएको छैन, भागबन्डा मात्रै भएको छ। जनयुद्धको विरासतलाई इतिहासको हकवाला पूर्वएमाले बन्न सकेको छैन भने जबजलाई हार्दिक स्वीकार पूर्वमाओवादीले गर्न सकेको छैन। सात सालका डिक्टेटर मातृकाप्रसाद कोइरालालाई २००९ सालको जनकपुर सम्मेलनले हटाएर बीपी कोइरालालाई नेतृत्वमा ल्यायो। तर कम्युनिस्टले भने आफ्नै संस्थापक महासचिव पुष्पलाललाई जीवनभर खेदिरह्यो। बीपीको शान्तिपूर्ण वा सशस्त्र संघर्ष होस् पीएलको भूमिका। मदन भण्डारी र प्रचण्डले आफ्नै विरासत भत्काएका थिए। गण्ेशमानको वाम एकता र गिरिजाप्रसादको गणतन्त्रको स्वीकार पनि आफ्नै विरासतविरुद्ध समयको मागअनुसार चल्नु थियो। अन्य कर्मकाण्डी महाधिवेशन भनेको कानुनी रूपमा त बढे तर तिनीहरूले राष्ट्रिय राजनीति र इतिहासलाई खासै प्रभाव भने छाडेनन्। वाम वा दक्षिणजस्ता भए पनि हरेक पार्टीका महाधिवेशनहरूले सनातनसँग निरन्तरतामा सुधार वा क्रमभंग गरेका हुन्छन् तब मात्रै त्यसको औचित्य रहन्छ। कांग्रेसको बैरगनिया सम्मेलनको प्रजातन्त्रका लागि सशस्त्र संघर्षको घोषणा, जनकपुरको नेतृत्व परिवर्तन, वीरगन्ज सम्मेलनको समाजवाद घोषणा उल्लेखनीय थियो भने चाक्सीबारी भेला र गणेशमानको पहलले वाम एकताको महत्व र ढोका खोल्यो। गणतन्त्र त कल्पनालाई व्यवहारमा जनयुद्धको जगको जनआन्दोलनले सम्पन्न गरेर इतिहासलाई नै क्रमभंग गरिदियो। त्यसै पुष्पलालका नेपाल कम्युनिस्ट पार्टीको गठन, पहिलो महाधिवेशन र छलकपटबाट नेतृत्वको हेरफेर सम्मेलन वा महाधिवेशनकै नाममा भए। मदन भण्डारीको जनताको बहुदलीय जनवाद, प्रचण्डको जनयुद्धका भूमिका आदि महाधिवेशनले नै वैधानिकता र अभ्यास भए। ती संगठनको महायात्राका महाघुम्ती मात्र बनेनन्, देशको राजनीति मात्रै हैन, इतिहासलाई नै फेर्ने मोड बने। महाधिवेशनले नेतृत्व मात्रै फेर्दैन, पार्टीमा नयाँ जीवन पनि दिन्छ। न नेतृत्व न नीति दिन सक्ने भेला राजनीतिक कुम्भ मेला त बन्न सक्छन् तर महाधिवेशन भने बन्ने हैसियत राख्दैनन्। अन्योलताका जिज्ञासा दुवै पार्टीका मूल समस्या भनेकै पार्टीको मार्गदर्शक सिद्धान्त के हुने ? सिद्धान्त र गरिरहेको अभ्यासको तालमेल कसरी मिलाउने भन्ने हो। नेता र सिन्डिकेटमा रहेको संगठनलाई सांगठनिक चरित्रमा कसरी ढाल्ने र कमिटी शक्ति कसरी पुनस्र्थापना गर्ने भन्ने हो। इतिहासको हकवाला बन्दै अभ्यासरत राजनीतिक संस्कृतिलाई कसरी अन्तरघुलन गराउने भन्ने हो। दुवैको राजनीतिक चरित्रको छाया अर्थनीतिमा देखिन्छ। समाजवादी भने पनि निजीकरण प्राथमिकतामा पर्छन्। पार्टी फरक भए पनि आचारविचार र अभ्यास समान छन्। संविधानको रक्षामा उदासीनता र आफ्नै गौरवताका हकवाला बन्न सकिरहेका छैनन्। हिजोसम्म गुट र गिरोहले बुथ कमिटी र सेल कमिटीमा प्रभाव पाथ्र्यो अब आर्थिक चलखेल देखिने छ भने लेबी र सदस्यता नवीकरण पनि हैसियत हत्याउनेमा हुनेछ। सरकारी नेकपाका चुनौती सरकारी नेकपाको एकता टुंगिएको छैन, भागबन्डा मात्रै भएको छ। जनयुद्धको विरासतलाई इतिहासको हकवाला पूर्वएमाले बन्न सकेको छैन भने जबजलाई हार्दिक स्वीकार पूर्वमाओवादीले गर्न सकेको छैन। पार्टी एकता आफ्ना पुराना दुवैका विरासत स्वीकार गरेर नयाँ बन्नुपर्ने हुन्थ्यो। तर पच्ने र पचाइदिने खेल अझै चलेको छ। सार्वभौम नेतृत्व वा नयाँ चुनौती सामना गर्न नयाँ चेतना, सोच र मार्गचित्र भएको नेतृत्व तय गर्न अभ्यास देखिँदैन भने पुरानै पछ्याउने मानसिक वृद्ध नै युवापंक्ति देखिन्छ। हुने महाधिवेशन कतिऔं हो र त्यसले राष्ट्रिय र अन्तर्राष्ट्र्यि आत्मसमीक्षा गर्न केके विषय हुन् ? ती समीक्षा र अभ्यास कम्युनिस्ट धरातलबाट कि बुर्जुवा अभ्यासमा किटान गर्न अझै सकेको छैन।"
१७ हजार कर्मचारी कारबाहीमा,"काठमाडौं : सम्पत्ति विवरण नबुझाएका १७ हजार कर्मचारीसहित सार्वजनिक पद धारण गरेका व्यक्तिलाई जरिवाना गर्न अख्तियार दुरुपयोग अनुसन्धान आयोगले निर्देशन दिएको छ। आयोगको बैठकले राष्ट्रिय सतर्कता केन्द्रबाट प्राप्त सम्पत्ति विवरण अनुगमन प्रतिवेदनअनुसार १७ हजार २ सय ८ जनालाई जरिवाना गरिएको एकमुष्ठ जानकारी दिनसमेत निर्देशन गरेको छ। सतर्कताको प्रतिवेदनअनुसार संघीय तहका २ हजार ५ सय ४ निजामती कर्मचारी, नेपाल प्रहरीका १ सय ११ जना, ७ हजार ६ सय १३ जना शिक्षक तथा १ हजार ४ सय ३२ अन्य पदाधिकारीले सम्पत्ति विवरण बुझाएका छैनन्। त्यस्तै विदेशमा रहेका भनिएका ४ सय ६० नेपाली सेनाले पनि सम्पत्ति विवरण फारम नभरेको पाइएको छ। उनीहरूको हकमा भने जरिवाना गरिएका छैन। प्रदेश तहका ५ सय ५४ जना सार्वजनिक पद धारण गरेका व्यक्तिले सम्पत्ति विवरण नबुझाएको पाइएको छ। अख्तियारका प्रवक्ता एवं सहसचिव तारानाथ अधिकारीका अनुसार स्थानीय तहका ४ हजार ५ सय ३४ जना सार्वजनिक पद धारणा गरेका व्यक्तिले पनि विवरण नबुझाएको प्रतिवेदन सतर्कताले अख्तियारलाई दिएको छ।चंखेली गाउँपालिकाका ३६ जना र जिल्ला समन्वय समितिका ३५ जना कर्मचारीलाई जरिवाना गर्न अख्तियारले निर्देशन गरेको छ। कतिपय सांसद्, स्थानीय तहका प्रमुखले समेत सम्पत्ति विवरण बुझाएका छैनन्। अख्तियार दुरुपयोग अनुसन्धान आयोग ऐनबमोजिम सार्वजनिक पद धारण गरेको व्यक्तिले त्यस्तो पद धारण गरेको मितिले ६० दिनभित्र र त्यसपछि हरेक आर्थिक वर्ष समाप्त भएको मितिले ६० दिनभित्र आफ्नो वा आफ्नो परिवारको नाममा रहेको सम्पत्तिको स्रोत वा निस्सासहितको अध्यावधिक विवरण नेपाल सरकारले नेपाल राजपत्रमा सूचना प्रकाशन गरी तोकेको निकाय वा अधिकारी समक्ष पेस गर्नु पर्नेछ भन्ने व्यवस्था छ। सम्पत्ति विवरण नबुझाउने कर्मचारीलाई पाँच हजार जरिवाना हुने व्यवस्था छ। स्वास्थ्य तथा जनसंख्या मन्त्रालय वा अन्तर्गत निकायका विकासअस्थायीकरार कार्यरत पदाधिकारीकर्मचारीलाई अख्तियार दुरुपयोग अनुसन्धान आयोग ऐनबमोजिम पाँच हजार जरिवाना गरी सम्पत्ति विवरण पेस गर्नेगराउने व्यवस्था गरी एकमुष्ठ जानकारी दिन निर्देशन दिएको छ। अख्तियारले स्वास्थ्य मन्त्रालयबाट प्रदेश वा स्थानीय तह अन्तर्गत हस्तान्तरण भएका निकायमा कार्यरत कर्मचारीले पनि तोकिएको समयावधिमा बुझाएको, नबुझाएको यकिन गर्न निर्देशन दिएको छ।"
लमजुङका दुई आयोजनालाई प्रशारण लाइनको चिन्ता,"बेंसीसहर : राष्ट्रिय प्रशारण लाइन निर्माणमा ढिलाई भएपछि लमजुङमा निर्माण सम्पन्न हुन लागेका दुई जलविद्युत् आयोजना अन्योलमा परेका छन्। दोर्दी गाउँपालिकाअन्तर्गत दोर्दी खोलामा निर्माणाधीन माथिल्लो दोर्दी ए र मस्र्याङ्दी गाउँपालिकामा निर्माणाधीन न्यादी जलविद्युत् आयोजनालाई प्रशारण लाइनको चिन्ता परेको हो। यी दुई आयोजना विद्युत उत्पादनको अन्तिम तयारीमा पुगका छन्। कोभिड१९ को प्रभावका कारण राष्ट्रिय प्रशारणलाइन निर्माण कार्य प्रभावित भएको छ। गत बैशाख महिनामा विद्युत् उत्पादनको लक्ष्य लिएका दुवै आयोजनाले पूर्वघोषित समयभन्दा झण्डै सात महिना ढिला गरी विद्युत् उत्पादनको तयारी गर्दै छन्। तर आयोजनाको काम सम्पन्न भएपनि त्यो समयसम्म विद्युत् प्रशारण लाइन बन्ने तयारी देखिएको छैन्। गत चैत महिनाभित्रै विद्युत् उत्पादन गर्ने लक्ष्य लिएको दोर्दी खोलामा निर्माणाधीन २५ मेगावाटको माथिल्लो दोर्दी ए जलविद्युत् आयोजनाले आगामी दुई महिनाभित्र विद्युत् उत्पादन सुरु गर्ने दाबी गरेको छ। तर यसअघिको विद्युत् उत्पादनका लागि सरकारसँग सम्झौता गरिएको मिति लकडाउनकै कारण प्रभावित भएपछि अर्को मिति तय नभएको आयोजना प्रवर्द्धक राजेन्द्र वस्तीले बताए। सरकारबाट उत्पादन मिति तय नभएको र प्राधिकरणले गरेको राष्ट्रिय प्रशारण लाइनको काम पनि लकडाउनका कारण प्रभावित हुँदा थप अन्योल भएको वस्तीले बताए। तर आयोजनाको काम अन्तिम चरणमा पुगेकोले दुई महिनाभित्र विद्युत् उत्पादन गरिसक्ने उनले बताए। २०७१ असोजबाट निर्माण थालिएको सो आयोजना २०७४ सालमै निर्माण सम्पन्न गर्ने लक्ष्य लिएको भएपनि भूकम्प, नाकाबन्दी र गत भदौमा आएको बाढीका कारण निर्माण अवधि लम्बिएको आयोजनाले जनाएको छ। रन अफ रिभर प्रविधिमा बनेको सो आयोजनाको चार अर्ब ६३ करोडभन्दा बढी रकम लागत रहेको छ। यसैगरी निर्माणको अन्तिम चरणमा पुगेको २७ मेगावाटको न्यादी जलविद्युत् आयोजनाको काम पनि अन्तिम चरणमा पुगेको आयोजना जनसम्पर्क अधिकृत विजय गुरुङले बताए। गत बैशाख महिनामै विद्युत् उत्पादन गर्ने लक्ष्य लिएको सो आयोजना पनि कोभिड१९ र सरकारले जारी गरेको लकडाउनका कारण प्रभावित भएको छ। आयोजनामा हाल बाँध क्षेत्र, पावर हाउसलगायतका क्षेत्रमा सिभिलतर्फको काम सकिएको र प्राविधिकतर्फ केही काम बाँकी रहेको गुरुङको भनाइ छ। प्राविधिकतर्फको केही सामग्री बाहिरबाट आउने क्रममा रहेकाले दुई महिनाभित्र विद्युत् उत्पादन हुने गुरुङले बताए। गुरुङका अनुसार दुई महिनाभित्र आयोजनाको काम सकिएपनि विद्युत् प्रशारण लाइनको काम भने सो समयभित्र सकिने कुनै छाँटकाँट छैन। प्राधिकरणले राष्ट्रिय प्रशारणलाइन बनाउन ढिला गरेपछि आयोजना आफैले पावर हाउसदेखि खुदीको टारीकुनासम्म प्रशारणलाइन बनाउन सुरु गरेको छ। तर कोरना संक्रमणका कारण काम प्रभावित हुँदै आएको छ। अंग्रेजी पात्रोअनुसार गत अप्रिल महिनामा काम सम्पन्न भई विद्युत् उत्पादन हुने समय कटिसकेको छ। २०७३ चैतबाट निर्माण सुरु भएको कोरनाका कारण निर्माण अवधि लम्बिएको हो। आयोजनाको निर्माण चिनियाँ कम्पनी चचियाङ हाइड्रोपावर कन्स्ट्रक्सन एन्ड इन्स्टलेसन कम्पनीले गरेको छ।"
जसले गाउँछन् ६४ देशका राष्ट्रिय गान,"बागलुङ : अहिले अधिक युवा लाल, चार तारे या अरु यस्तै पार्टीका झण्डा बोकेर कुँदिरहेछन्। खुलेरै झण्डा नबोक्नेहरु पनि पार्टीकै भावभंगीमा सामाजिक सञ्जाल र सडकमा छरपष्ट पोखिन्छन्। तर, तीनै भीडमा दैनिक काँधमा राष्ट्रिय झण्डा बोकेर बेकसुर हिँडिरहेका देखिन्छन् एक यात्रु अर्थात् ४१ वर्षीय रामजी नेपाली। बागलुङको लहरेपिपलमा जन्मिएका नेपाली सानैदेखि गाना बजानामा रुची राख्थे। स्कुल पढ्दा पनि गीत गाएर प्रतिस्पर्धामा भाग लिएर दर्जनौँ पुरस्कार जित्थे। अहिले उनै नेपाली नेपालसहित ६४ देशका राष्ट्रिय गान गाउन सक्ने भएका छन्। उसो त रामजी कोरोना भयावह सुरु हुनु अघि विभिन्न देशको राष्ट्रिय गानसहित विश्वयात्रामै निक्लिएका थिए। चीनको वुहानमा कोरोना भाइरसको भयावहको समाचारपछि गत वर्षको डिसेम्बरमा बंगलादेश जाने तयारीमा सिलगुडी पुगिसकेका बेला नेपाल फर्किन विवश बने। नेपाल फर्किएर नेपाल भित्रको नेपाल भनेर चिनिने गृह जिल्ला बागलुङ आएका नेपाली अहिले एकान्त प्रकृतिमा रमाउँदै बाँकी देशका राष्ट्रिय गानको अभ्यासमा छन्। उनले नेपालसहित भारत, चीन, अमेरिका, अष्ट्रेलिया, पाकिस्तान, रसिया, बेल्जियम, रसिया, स्वीजरल्याण्ड, फ्रान्स, इटाली, जापान, कोरिया, नेदरल्याण्ड, स्पेन, ब्राजिल, पोर्चुगल, कतार, बहराइन, सिंगापूर, श्रीलंका, बंगलादेश, माल्दिब्स, जर्मनी, थाइल्याण्ड, डेनमार्क, मलेसिया लगायत ६४ देशका राष्ट्रिय गीत कण्ठस्थ सुनाउँछन्। निकट समयमै ५० देशको राष्ट्रिय गान गाएर कोरोनाले टुटेको विश्वलाई जोड्ने भर्चुअल सन्देश दिने तयारीमा नेपाली छन्। उनी नेपालको राष्ट्रिय झण्डा काँधमा बोकेर पाँच देशका विभिन्न राज्यमा पुगेर राष्ट्रिय गान गाइसकेका छन्। फ्रान्स, बेल्जियम, स्पेन, नेदरल्याण्ड र भारतमा पुगेर गाए। विभिन्न देशमा पुगेर राष्ट्रिय गान गाउँदा उच्च सम्मान मिलेको उनले बताए। सुरुमा बोल्नलाई अप्ठ्यारो मान्नेहरु पनि ती देशको राष्ट्र गान गाएपछि वाउ! भनेर सम्मान गर्ने गरेको उनी बताउँछन्। विश्वको सुरुवाती यात्रामै तिता मिठा सम्झना पनि उनले सँगालिसकेका छन्। गत वर्ष नेपाल भारतबीच सीमा विवाद बढेको थियो। त्यही बेलामा नेपालको झण्डा बोकेर रामजी पश्चिम काँगडा पुगेका थिए। त्यहाँ उनलाई भारतीय प्रहरीले थर्काउदै सोध्योतुमे मालुम हं या नही, नेपालमे क्या चल रहा हें, कालपानी मे क्या चल रहा हें। वापस जाओ। आक्रोशित मुद्रामा रहेका उनीहरुलाई नेपालीले नरम स्वर शैलीमा केही भन्दै भारतको राष्ट्र गान जनमन गाएपछि एकाएक उनीहरु नतमस्तक भए। अनि त मलाई के सहयोग चाहिन्छ ? भन्नुस् भन्न थाले। उनी भन्छन्, त्यसपछि मलाई फेरी लाग्यो राष्ट्रिय गानमा कति ठुलो शक्ति हुँदो रहेछ। टुटेको भावनालाई पनि राष्ट्र गानले जोड्ने काम गर्छ। अहिलेसम्म यात्रा गरेर एकै मञ्चमा सबैभन्दा धेरै देशको राष्ट्रिय गान बागलुङको गलकोटस्थित घुम्टे पहाडको फेदमा आयोजित अन्तर्राष्ट्रिय मुर्तिकला कार्यशालामा गाएको नेपाली बताउँछन्। जहाँ गत वर्ष फागुनमा ११ देशका अन्तर्राष्ट्रिय मुर्तिकारहरु आएका थिए। उनीहरुकै बीच नेपालीले ११ देशको राष्ट्रिय गान सुनाए। ती देशका कलाकारहरुले वाह ! आउट ब्रेभ म्यान भन्दै हर्ष आँशु बगाए। पहाडको कुनामा पनि आफ्नो देशको राष्ट्रिय गान गुञ्जियो भनेर उनीहरु असाध्यै खुसि देखिएका थिए। त्यो कुराले मलाई आफ्नो सोच, सपना र यात्राप्रति निकै आनन्द र सन्तोष मिल्यो। अब कोरोना सहजतापछि अरु देश जाने उनले बताए। सन् २०१५ सालदेखि देशका पहिचानका लागि पृथक भुमिका र योगदान दिने सोच र चिन्तनले यस्तो अभियानमा लागेको उनको भनाई छ। विश्वका २ सय ३२ देशमा पुग्ने उनको महत्वकांक्षी लक्ष्य छ। १ सय ९४ देशको राष्ट्रिय गान गाएर विश्वका ७ अरब ७६ करोड मानिसलाई नेपालबारे जानकारी दिने योजना रहेको उनी बताउँछन्। राष्ट्र गान त्यस्तो विषय हो, मैले भारतको गाउँदा एकैसाथ १ अरब ३६ करोड जनतालाई सम्मान गर्न सक्छु, चीनको गाउँदा १ अरब ४३ करोड मानिसलाई सम्मान गर्न सक्छु उनले थपे। राष्ट्रिय गानसहितको विश्वयात्राका क्रममा बुद्धको देश र सगरमाथाको देश नेपालमा घुम्न आउन आव्हान समेत गर्ने गरेका छन्। विश्व बन्धुत्व, सँस्कृति पर्यटन र सद्भावना भन्ने नारा बोकेर हिँडेका उनी विश्व सामु नेपाल चिनाउने, पर्यटन प्रर्वद्धन गर्ने र त्यसमार्फत मुलुकको समृद्धिमा टेवा पुर्याउन सकिने बताउँछन्। अहिले गाउने ६४ देशका राष्ट्रिय गानमध्ये सबैभन्दा गाउन सजिलो कुन ? प्रश्न सोध्न नपाउँदै उनी भन्छन्, सजिलो त नेपालकै भयो। मातृभूमीको टोन। सबैभन्दा गाह्रो चाहिँ स्वीजरल्याण्डको राष्ट्रिय गान लाग्यो। त्यसको म्युजिक फर्माटमा केही फरक छ, अफविटमा छ। धेरैबेरसम्म फ्लो गरेर गाउन सिकेको हुँ। शब्द, संगीत र भावका हिसाबले सबैभन्दा राम्रो राष्ट्रिय गान कुन देशका लाग्छ ? गायक नेपाली थप्छन्, अमेरिकाकाले बढी शक्ति र उर्जा दिन्छ। त्यसपछि भारतको गानले पनि छुट्टै अनुभव हुन्छ। वीरताको गाथा, उर्जा र प्रेरणा पैदा गर्छ। जुनसुकै देशको राष्ट्रिय गान गाउँदा पनि एक प्रकारले भावुक र अर्को हिसाबले साहस उर्जा प्राप्त हुने उनको भनाई छ। विश्वयात्रा खर्च कसरी ? गायक नेपाली भन्छन्मसँग देश प्रतिको दायित्व छ, अठोट छ, प्यासन छ। नेपाल र नेपालीको साथ रहनेछ। असम्भव भन्ने कुरा केही छैन भन्ने कुराबाट आफू प्रेरित रहेको उनी बताउँछन्। आफ्नो तर्फबाट गर्ने गरिरहेको छु। धेरैले स्वतःस्फुर्त सहयोग पनि गरिरहेका छन्। यात्राका क्रममा ७ दिनसम्म भोकै पनि बसेको अनुभव उनीसँग छ। आफ्नो सोच अनुसारको सपना पुरा गर्न ठुलो खर्च लाग्छ। झट्ट सोच्दा कठिन छ तर असम्भव छैन, उनले भने,साहसभन्दा पनि दुस्साहस गर्नेहरुले नयाँ इतिहास लेखेको विगत छ। मेरो यो दुस्साहस नै हो। कसैले त रामजी बौलायो ? राष्ट्रिय झण्डा बोक्या छ, हिँड्या छ, पागल भयो भन्दा रहेछन्। तर, म अलि कठोर बनेर यो निर्णय लिएको हुँ। पहिले म आफ्नै देशको राष्ट्रिय गान पनि अकमकी अकमकी गाउँथे। अहिले ६४ देशको सहजै गाउन सक्ने भएको छु, गायक नेपाली थप्छन्,राष्ट्रिय गानमार्फत ३ करोड नेपालीलाई विश्वका ७ अरब मानिससँग जोड्ने प्रयास हो। कोरोना भयावहपश्चात आफू यो अभियानमा फेरी निरन्तर लाग्ने नेपालीले बताए। यसरी राष्ट्रिय गान र विश्वयात्रामा सक्रिय नेपालीको पृष्ठभुमी र मुख्य पेशा गायन हो। ०५२ सालमा घुम्न जाउँला कान्छी बागलुङ बजार बोलको गीत गाएका नेपाली यही गीतबाटै गायकको परिचय बनाउन सफल रहे। स्थानीय स्काई ब्याण्डमा आवद्ध रहेर मायाको आधार नामक एल्बम निकालेका उनले हालसम्म १ सय बढी गीतमा आवाज र संगीत भरेका छन्। ०५९ सालमा युवाहरुलाई लक्षित गर्दै सार्वजनिक गरिएको सपनीमा तानेको गाँजा, अहिले मलाई लाइराछ नमजा गीत सर्वाधिक चलेको थियो। उनका श्रीमती कृष्णा परियार चर्चित लोक गायिका हुन्। एक छोरीलाई केही वर्ष अघि क्यान्सरका कारण गुमाइन् भने अहिले नेपाली दम्पतीका साथमा एक छोरी छन्। नेपालीका आमा, बुवा र दुइ भाई छन्।"
९८ वर्षीय वृद्धसहित १४ अभियुक्त पक्राउ,"राजविराज : प्रहरीले सप्तरी जिल्ला अदालतबाट फैसला भइ फरार रहेका १४ जना अभियुक्तलाई एकै दिन पक्राउ गरेको छ । दण्डहीनताविरूद्धको अभियानअन्तर्गत सप्तरी जिल्ला अदालतबाट कैद तथा जरिवाना फैसला भएका अभियुक्त पक्राउ गरिएको सप्तरी प्रहरी प्रवक्ता एवम् डिएसपी तिलक भारतीले बताए । पक्राउ पर्नेमा ३५ वर्षदेखि ९८ वर्षसम्मका अभियुक्त रहेका छन् । सप्तरी प्रहरीका अनुसार कुटपिट मुद्दामा फरार राजविराज१ का ९८ वर्षीय उतिमलाल यादव, ज्यान मार्ने उधोग र कुटपिट मुद्दामा राजविराज९ का ७६ वर्षीय झौली नुनिया, लुटपिट मुद्दामा राजबिराज१ का ७५ वर्षीय गोसाई यादव पक्राउ परेका छन् । उतिमलालविरुद्ध अदालतले २०६९ माघ १८ गते, नुनियाविरुद्ध २०५१ माघ २९ गते र गोसाईविरुद्ध २०६९ वैशाख १८ गते फैसला गरेको थियो । अन्य पक्राउ पर्नेमा कुटपिट अंगभंग मुद्दाका फरार राजविराज९ का सुबंश साह र उनकी श्रीमती लिलावती साह रहेका छन् । कुटपिट मुद्दामा राजविराज१ का ४५ वर्षीय शंकरकुमार यादव र उनका भाइ ३५ वर्षीय लक्ष्मण यादव पनि पक्राउ परेका छन् । साह दम्पतिविरुद्ध अदालतले २०७० मङ्सिर १७ गते र यादव दाजुभाइविरुद्ध २०६९ वैशाख १८ गते फैसला सुनाएको थियो । यसैगरी कुटपिट मुद्दामा राजबिराज१ का शत्रुधन यादव, सोही वडाका ३० वर्षीय लक्ष्मी यादव, राजविराज९ का ४४ वर्षीय गुलाबलाल दास, सोही वडाका ४५ वर्षीय जुक्ति यादव र ६६ वर्षीय सुबी यादव रहेको सप्तरी प्रहरीले जनाएको छ । शत्रुधन र लक्ष्मीविरुद्ध अदालतले २०६९ वैशाख १८ गते, गुलाबविरुद्ध २०७१ असार १३ गते, जुक्तिविरुद्ध २०६६ माघ १८ गते र सुबीविरुद्ध २०६६ वैशाख ९ गते फैसला गरेको थियो । केही सार्वजनिक अपराध मुद्दामा अदालतको ०७३ साउन १३ गतेको फैसलाबमोजिम राजबिराज नगरपालिका१ का ४८ वर्षीय बडेलाल यादव र जालसाजी मुद्दामा ०६७ चैत १६ गतेको फैसलाबमोजिम राजबिराज६ का ५६ वर्षीय झबर यादव पक्राउ परेको डिएसपी भारतीले बताए । अदालतबाट कैदसजाय र जरिवानाको फैसला भएपनि फैसला कार्यान्वयन नगरी घरमै लुकिछिपी बसिरहेका उनीहरूलाई इन्स्पेक्टर सन्तोष खड्काको नेतृत्वमा खटिएको प्रहरी टोलीले पक्राउ गरी आवश्यक कारबाहीको लागि बिहीबार सप्तरी जिल्ला अदालतमा उपस्थित गराइएको छ ।"
राम्रा र नराम्रा भाव,"एक दिन भारद्वाजपुत्र द्रोण पाञ्चाल देशबाट हिँड्दैहिँड्दै हस्तिनापुर दरबारबाहिर आइपुगे। त्यसैबैला हस्तिनापुरका कौरवपाण्डवका राजकुमारहरू पनि त्यहीं खेल्न पुगे। खेल्दाखेल्दै युधिष्ठिरको औंठी नजिकैको इनारमा खस्यो। त्यो औंठी झिक्नका लागि उनले अनेक प्रयत्न गरे। इनारछेउको बिसौनीमा नौलो मानिस बसिरहेका थिए। युधिष्ठिरले उनीसँग सहायता मागे। उनले इनारमा खसेको औंठी सजिलै उपायले निकालिदिँदा युधिष्ठिर चकित परे। युधिष्ठिरले यो कुरा पितामह भीष्मलाई सुनाए। पितामह नौलो मानिस भेट्न आए। उनी त भारद्वाजपुत्र द्रोण रहेछन्। उनले द्रोणलाई दरबार लगे। भने, तपाईं धनुर्विद्यामा पारंगत हुनुहुन्छ। हाम्रा राजकुमाहरूलाई शस्त्रास्त्र विद्या सिकाउने गुरुको खाँचो छ। म पनि कुशल आचार्यको खोजीमा थिएँ। तपाईं आजैदेखि आचार्यका रूपमा यस दरबारमा बसिदिनुहोस्। राजकुमारहरूलाई शस्त्रास्त्र विद्या सिकाउनुहोस्। कामको खोजीमा रहेका द्रोणलाई ढुंगा खोज्दा देउता मिल्यो। द्रोण हस्तिनापुर दरबारमा आचार्यका रूपमा नियुक्त भए। उनले धनुर्विद्या सिकाएर राजकुमारहरूलाई शस्त्रास्त्रमा पारंगत बनाए। द्रोणले उनीहरूको परीक्षा पनि लिए। उनीहरूमध्ये अर्जुनको लगनशीलता र हस्तकौशल भने बेजोडको थियो। अर्जुन आफूसरह सिपालु भएको उनी ठान्थे। अर्जुनको क्षमता देखेर द्रोणाचार्य उनलाई विशेष स्नेह गर्दथे। हस्तिनापुरका सबै राजकुमारहरू एउटै परिवेशमा हुर्किए, खेले र धनुर्विद्या पनि सिके। सबैजसोको आनीबानी, व्यवहार र विचार मिल्थ्यो, तर दुर्योधन र युधिष्ठिरको स्वभाव भने नितान्त फरक थियो। दुर्योधन बडो अभिमानी थिए भने युधिष्ठिर सत्यवादी र शान्त स्वभावका थिए। खेल्दाखेल्दै हार भयो भने पनि दुर्योधन आफैंले जितेको दाबी गर्थे। भीमसँग झगडासम्म हुन्थ्यो, तर युधिष्ठिर कहिलेकहीं जितेको त दुर्योधनले नै हो भनेर झगडा हुन दिँदैनथे। भगवान् कृष्णले पनि यस्ता घटना देखेका थिए। एक दिन कृष्णले दुर्योधन र युधिष्ठिरको भाव बुझ्ने विचार गरे। दुवैलाई हस्तिनापुरका गाउँसहर घुम्न पठाए। एकएकवटा सादा कपीका पाना दिँदै भने दुर्योधनलाई राम्रा कुरा र युधिष्ठिरलाई नराम्रा कुरा लेखेर ल्याऊ। फर्केर आउँदा दुवैले खाली पाना ल्याए। यसबाट के बुझिन्छ भने दुर्योधनमा नकारात्मक भाव थियो त्यसैले उनलाई राम्रा पनि नराम्रा लागे। युधिष्ठिरमा सकारात्मक भाव थियो त्यसैले उनलाई नराम्रा पनि राम्रा लागे। परम आनन्दको ठाउँ"
पहेंलो सुनभित्र लुकेको पाटो,"नेपाललगायत कतिपय दक्षिण एसियाली मुलुकमा विवाह वा अन्य सामाजिक प्रतिष्ठाविशेषका कारण सुनचाँदीको महत्व बढी देखिन्छ। सन्तानको बिहेमा समाजमा इज्जत, प्रतिष्ठा धान्न नसकिएला, अरूका अगाडि निम्छरो देखिइएला भन्ने मनोविज्ञानले पछिल्लो समय सुनको भाउ बढेपछि कैयन् अभिभावक तथा विवाह गर्ने उमेरका आत्मनिर्भर युवायुवतीसमेत तनावमा परिरहेका हुन सक्छन्। विवाह महिला र पुरुषबीच यौन सम्बन्ध राख्न, बालबच्चा जन्माउन र हुर्काउनका लागि स्वीकृत सामाजिक प्रक्रिया हो। विभिन्न समाजमा यसका आआफ्नै परम्परा र मूल्यमान्यता हुने गर्छन्। तर कतिपय नेपाली समाजमा बिहेबारीमा गरगहनालाई सौभाग्यको प्रतीक मानेर अनिवार्यजस्तो बनाइएको छ। कुलिन, नवधनाढ्य र हुनेखानेको सामाजिक प्रतिष्ठाको वस्तु सुनको मूल्य लगातार बढ्नु नौलो विषय नरहे पनि सर्वसाधारण मानिस सुन किन्न सकिन्न विवाह कसरी गर्ने भन्ने पिरलोमा परेको देखिन्छ। सुनको विश्वव्यापी मान्यताका कारण भनेको यो एक बहुमूल्य धातु हो। सुनको सञ्चिती अर्थशास्त्रीय दृष्टिले पनि अनुत्पादक मानिन्छ तापनि पैसा भए मासेर सकिन्छ, लुगा लगाए फाटेर गइजान्छ भन्ने नेपाली समाजमा सुनलाई सुखको गहना दुःखको खजाना भन्ने मानसिकताले समेत काम गरेको देखिन्छ। अर्कातर्फ सम्पत्ति सुरक्षाको पाटोबाट हेर्दा बैंक वा घरमा सुन राख्दा गन्ध, ध्वनि नआउने र नगल्ने भएकाले तत्काल ब्याज नकमाए पनि सम्पत्ति जोगिने निश्चित छ। विश्व जनमानसमा सुनको प्रचलन धेरै पहिल्यैदेखि हुँदै आएको ऐतिहासिक तथ्यले देखाउँछन्। मानव जातिले सुरुआतमा आभूषण एवं गरगहना सोखका रूपमा प्रयोग गरे पनि समय क्रमसँगै धातुजन्य वस्तुमध्ये सुनचाँदीलाई सम्पत्तिका रूपमा जम्मा गर्ने संस्कृति विकास भयो। नेपालमा पञ्च धातुभित्र पर्ने भएकाले सुनको धार्मिक महत्व पनि दर्शाइएको छ। मलामी गएर फर्केपछि सुनपानी छर्केर चोखो बनाउने चलन हामीकहाँ अद्यापि छ। हिन्दु परम्परावादी नेपाली समाजमा विवाहित महिलालाई सौभाग्यको प्रतीकका रूपमा तिलहरीगहना दिएपछि सो नलगाए पतिको आयु घट्ने सामाजिकता थोपरिएको छ। हजुरआमा भन्नुहुन्थ्यो, हाम्रा पालामा बिहेबारी हुँदा कानमा टप र घाँटीमा तिलहरीबाहेक अन्य एकजोर साझा गहना बनाई त्यही गहना क्रमैसँग जेठी, माइली, कान्छो गर्दै आफ्नो परिवार साथै गाउँघरमै छरछिमेकका बिहेसमेतमा प्रयोगमा ल्याई सरसहयोग गर्ने चलन थियो। नहुने र नसक्नेलाई पनि बिहेमा सुनका गरगहना अनिवार्य मानिन्थेन। तर हिजोआज जुनसुकै वर्ग र समाजमा पनि विवाह र सुन एकअर्काका परिपूरक हुन् कि भन्ने आभास हुन्छ। चाहे जस्तोसुकै विवाह किन नहोस्, मात्रामा जतिसुकै होस् तर बिहेमा सुन अनिवार्यजस्तो लाग्छ। बहुदलीय प्रजातन्त्रपश्चात् कतिपय जनवादी विवाह चिया पनि नखुवाई आयोजना गरिन्थे। यद्यपि कहींकतै गरिँदै होला। एकादुई त्यस्ता बिहेमा सहभागी हँुदा, खर्च नगरी क्रान्तिकारी बिहे गरेको सुन्दा गर्वले छाती चौडा हुने गथ्र्यो। तर लोकतन्त्र आएसँगै व्यापक मात्रामा बिहेको स्वरूपमा परिवर्तन आयो। बिहे पाँचतारे होटल र पार्टी प्यालेसमा भव्य भोजभतेर अनि गरगहना, कपडा प्रदर्शन गर्ने थलो बन्न थाले। हाम्रो समाजमा ओपेन सेक्रेट का रूपमा नजानिँदो पारामा लुकेको यो यथार्थमा हामी नचाहेरै पनि दिनप्रतिदिन फसिरहेका छौं। नेपालमा पछिल्लो समय सहरीकरण बढेसँगै जग्गाको कारोबारमा वृद्धि भयो। दलाली र बिचौलिया फस्टाए यसको प्रत्यक्ष प्रभाव सर्वसाधारणमा पनि छिट्टै धनी बन्ने मोह जाग्यो। विदेशबाट भित्याइएको रेमिट्यान्सलगायत जग्गा कारोबारका कारण केही मात्रामा भए पनि वृद्धि भएको आर्थिक हैसियत, बजारको उपलब्धता र रोजाइका साधन बढ्दै गएपछि तिलहरी र एक जोली टप गहना लग्ने विवाहमा सहरबजारतिर हुनेखानेका परिवारमा गहनाका मात्रा बढाउँदै लगियो र त्यसको देखासिकी सामान्य परिवारले समेत सकिनसकी गर्न थाले। अबका व्यवहार, चाडपर्व, बिहेबारी पनि विनासुन, विनाभोजभतेर र कमभन्दा कम खर्चमा गर्न उद्यत् हुनुपर्छ। हिजोआज अखबारका पाना पल्टाइयोस् या रेडियो, टीभी हेरियोस्, जताततै सुनको भाउ बढेको समाचार महत्वका साथ फ्रन्टलाइनमा छाउने गर्छ। लसुनको भाउ बढ्दा चिन्तित हुने साधारण नेपाली जनमानसलाई सुनको भाउ बढ्यो भनेर दिनमा दसचोटि सुनाउनु के तुक छ ? धनीमानीका लागि सम्पत्ति खर्च गर्ने ठाउँ जग्गा, सेयर खरिद र सुन सञ्चिती होला तर कैयन् नेपाली सुनपानी खानका लागि सुन जोर्न होइन कि बिहानबेलुकाको छाक टार्न पनि नसक्ने अवस्थाबाट माथि उठ्न सकिरहेका छैनन्। विश्वभर फैलिएको कोरोना महामारीले गरिब, श्रमिक र उत्पीडित तथा दुर्गम क्षेत्रका वासिन्दाको जनजीवन कष्टकर बन्दै गइरहेको छ। नेपालका कति प्रतिशत जनता सुनको भाउ बढ्दा र घट्दा प्रभावित हुन्छन् ? यस विषयमा हामीले कहिल्यै बहस गर्न चाहेनौं। व्यापारी, हुनेखाने र नवधनाढ्य वर्गलाई यस्ता सूचनाले प्रभाव पार्लान् तर आम जनमानसको मनोविज्ञानमा असर नपार्ने गरी गरिबको मन नखसाल्ने गरी सूचना विज्ञापन, समाचार निर्माण गर्न सकिँदैन र ? हामीकहाँ बजाइने कति सूचना महिलामैत्री, गरिबमैत्री, दलित, श्रमिकमैत्री होलान् ? पछिल्लो समय गरगहना प्रदर्शन गर्ने गतिलो माध्यम सामाजिक सञ्जाल पनि भएको छ। खाएको देखिन्न लाएको देखिन्छ भन्ने भनाइ पहिल्यैदेखि नै प्रचलित छ। झपक्क गरगहना, रानीहार लगाएर तस्बिर अपलोड गर्नेले कहिले सोचे होलान् ? यसकै कारण कति युवायुवतीको मनले हार खाएको होला ? आज पनि कैयन् छोरीको घर सुन या दाइजोको विषयलाई लिएर बिग्रेको, ज्यानैसमेत गएको सुनिन्छ। त्यस्तै कति छोरा बिहेका लागि सुन जोर्न भन्दै आफ्नो रगतपसिना विदेशी मुलुकमा बगाउँदै इज्जतप्रतिष्ठा धान्ने मुस्लोमा पिसिइरहेका होलान्। अबका दिनमा गहना लुगाकपडामा गरिने अनुत्पादक लगानीलाई निरुत्साहित गरी उत्पादनमूलक कार्यमा जोड दिने नीति राज्यका तर्फबाट र आमनागरिकको पहलबाट समेत गरिनुपर्छ। शिक्षा नै व्यक्तिको सबैभन्दा ठूलो गहना हो। तसर्थ आत्मनिर्भरताको आभूषण पहिरिएर आत्मसन्तुष्टिका साथ अगाडि बढ्नुपर्छ। हाम्रोजस्तो विकासोन्मुख अर्थतन्त्रमा श्रम गरेरै क्षमता विकास गर्नुपर्छ न कि सुन र डलरको अवैध कारोबारको माध्यम बनेर हँुदैन। अबका व्यवहार, चाडपर्व, बिहेबारी पनि विनासुन, विनाभोजभतेर र कमभन्दा कम खर्चमा गर्न उद्यत् हुनुपर्छ।"
निशान भट्टराईको आवाजमा सँगै मरौँला गीत सार्वजनिक (भिडियो),काठमाडौं : गीतकार सन्तोषजंग थापाको सँगै मरौँला बोलको गीत सार्वजनिक भएको छ। नेपाल आइडलबाट चर्चामा आएका गायक निशान भट्टराई आवाजमा रहेको गीतको भिडियोमा नविन बुढाथोकी र नायिका अनु शाहको अभिनय रहेको छ। गीतको भिडियोलाई आशिक राईले निर्देशन गरेका हुन्। सन्तोषजंग थापाको शब्द र नविन कार्कीको संगीत रहेको गीतको भिडियोलाई सद्भाव टिभीको अफिसियल युट्यब च्यानलमार्फत बिहीबार सार्वजनिक गरिएको हो । रामेछापको गोठगाउँमा जन्मिएका थापाको यो तेस्रो गीत हो। यस अगाडि थापाले अन्जु पन्तको आवाजमा थाहा छैन यो जिन्दगी कता जादैँछ बोलको गीत ल्याएका थिए।
सरकारी जग्गामा रजाइँ,"सरकारले ६ वर्षअघि ल्याएको सार्वजनिक जग्गा लिजमा लगाउने कार्यनीति कार्यान्वयन भएको भए मुलुकभरका सात हजार पाँच सय ८५ रोपनी जग्गा सरकारी अधीनमा आइसक्थ्यो। राज्यसँग निःशुल्क जग्गा लिएर व्यापारिक प्रयोजनमा लगाउने र त्यसबाट उठेको नाफा आफैं कुम्ल्याउने प्रवृत्ति बढ्दै गएपछि यस्तो कार्यनीति ल्याइएको थियो। यसले मूलतः सामाजिक संस्था, राजनीतिक दल, भ्रातृ संगठन तथा क्लबको पञ्जाबाट सरकारी जग्गा फुत्काउने उद्देश्य लिएको थियो। तर तीनपटकसम्म सार्वजनिक सूचना जारी गर्दा पनि सरकारले एक चिम्टी जग्गासमेत आफ्नो अधीनमा ल्याउन सकेको छैन। सबै सरकारी संयन्त्र परिचालन गरेर आफैंले ल्याएको नियम पालना गराउन नसक्ने लाजमर्दो अवस्था अन्त्य गर्नुपर्छ। गैरनाफामूलक दाबी गर्ने ३५१ वटा संस्थाले सरकारी जग्गा निःशुल्क भोगाधिकार गरिरहेको सरकारी ठम्याइ छ। कार्यनीतिमा ६ महिनाको म्याद राखेर सरकारी जग्गा भोगाधिकार गर्ने संस्थाले लिजमा लिन आवश्यक कागजपत्र लिएर आउनुपर्ने र सो अवधिमा नआएमा विगतमा भोगाधिकार गर्न दिएको सम्झौता स्वतः भंग हुने स्पष्ट छ। लिजमा लिने प्रक्रियामा आउन भूमि व्यवस्था मन्त्रालयले सार्वजनिक गरेको सूचनालाई कुनै पनि संस्थाले टेरेनन्। किनकि विगतमा उनीहरूले राजनीतिक तथा उच्च प्रशासनिक शक्ति प्रयोग गरेर ती जग्गा भोगाधिकारको अनुमति पाएका थिए र यसपटक पनि कुनै समस्या आयो भने तीनै शक्ति प्रयोग गरेर भोगाधिकारलाई निरन्तरता दिने उनीहरूको दाउ छ। शक्तिको आडमा सरकारी सम्पत्तिमा रजाइँ गर्न पल्केकाहरूले अहिले सरकारी अधिकारीलाई नै अप्ठ्यारोमा पारेका छन्। कानुन पालना नगर्ने संस्थालाई कसरी कारबाही प्रक्रियामा जाने र उनीहरूलाई ती जग्गाबाट हटाउने भन्नेमा समेत भूमि व्यवस्था मन्त्रालय अलमलमा परेको अवस्था छ। गृह प्रशासनसँग समन्वय गरेर भए पनि तत्काल सरकार आफ्नो जग्गा संरक्षणमा जुट्नुपर्छ। अटेरी गर्नेलाई बल प्रयोग गरेर भए पनि सरकारी जग्गाबाट हटाउनैपर्छ। मुलुकभर करिब ७० हजार वर्ग किलोमिटर सरकारी जग्गा रहेको अनुमान छ। आफ्नो कति जग्गा कति ठाउँमा अतिक्रमण वा दुरुपयोग भएको छ भन्ने विषयमा सरकारी अधिकारीसमेत स्पष्ट छैनन्। सरकारबाट निःशुल्क जग्गा लिएका केही संस्थाले त उक्त ठाउँमा ठूला पक्की भवनसमेत बनाएका छन्। ती भवन भाडामा लगाएर उनीहरूले नाफासमेत खाइरहेका छन्। जनतालाई चर्को करको भार बोकाएर राजस्व वृद्धि गर्न जुट्ने सरकारले जसरी भए पनि वार्षिक करोडौं रुपैयाँ आम्दानी हुने यस्ता संरचनालाई अनुशासनको दायरामा ल्याउनुपर्छ। न्यूनतम मात्रै भाडादर कायम गर्न सकियो भने पनि राज्यको आम्दानीमा ठूलो टेवा पुग्न सक्छ। यही मेसोमा अन्यत्र खेर गइरहेका सार्वजनिक जग्गाको पनि उपभोग गर्ने नीति बनाउनुपर्छ। स्थानीय तह, जिल्ला प्रशासन कार्यालय तथा नापी विभाग र मालपोत कार्यालयसँग समन्वय गरेर भए पनि यस्ता जग्गाको खोजी गर्नुपर्छ। सार्वजनिक जग्गा संरक्षण गर्न पूर्ण अधिकार स्थानीय तहलाई दिनुपर्छ। आवश्यकताअनुसार तारबार लगाउने, पर्खालले घेर्ने तथा पहिचानका लागि क्षेत्रफलसहितको विवरण खुलाउने गरी बोर्ड ठड्याउनुपर्छ। यसको नेतृत्व सम्बन्धित मन्त्रालयले लिनुपर्छ। होइन भने केही सार्वजनिक जग्गामा सरकारी झन्डा गाडेर जग्गाको संरक्षण गर्न लागेको जस्तो देखाउने भूमि व्यवस्थामन्त्रीको विगतको काम सस्तो लोकप्रियताका लागि मात्रै रहेछ भन्ने पुष्टि हुन्छ। पशुपतिको ११ सय बिघा जग्गा गायब यसरी भइरहेको छ पशुपतिको अथाह जग्गा हिनामिना पशुपतिको जग्गा कसले जोगाउने ? गुठीले हडप्यो पशुपतिको जग्गा पशुपतिका शिवलिंग घरभित्र सार्वजनिक जग्गामा भूमाफियाको रजाइँ जग्गाको कित्ताकाट खोल्ने सरकारको निर्णय सुप विश्वविद्यालयको तीन सय बिघा जग्गा अतिक्रमण अटेरले सकियो भोगाधिकार जग्गा खण्डीकरण गर्ने निर्णयको सक्कल कागजात झिकाउन सर्वोच्चको आदेश"
संवैधानिक इजलासमा थन्किन्छन् मुद्दा,"काठमाडौं : ० प्रतिनिधिसभा निर्वाचनमा धाँधली गर्दै आफूलाई झिनो मतले हराएको भन्दै कांग्रेसका युवा नेता प्रदीप पौडेलले दिएको रिट सर्वोच्च अदालतको संवैधानिक इजलासमा पुगेर साढे दुई वर्षसम्म अड्केको छ। तनहुँ२ मा निर्वाचन अधिकृतको मिलिभगतमा सदर मतलाई बदर गर्दै ५ मतले हराएको दाबी पौडेलको थियो। ० द्वन्द्वकालको एउटा हत्या घटनासँग जोडेर तत्कालीन सूचना तथा सञ्चारमन्त्री अग्निप्रसाद सापकोटाको पदबहाली रोक्न मागसहित २०६८ सालमा काभ्रेकी पूर्णिमाया लामाले दिएको रिटमा अझै अन्तिम फैसला भएको छैन। त्यसअघि अदालतमा विचाराधीन मुद्दालाई प्रभावित पर्ने गरी लेखेर समाचार छापेको भन्दै पत्रकार कनकमणि दीक्षितविरुद्ध सापकोटाले दिएको मुद्दा पनि अझै थाती छ। ० राष्ट्रिय मानवअधिकार आयोगका पूर्वसदस्य सुशील प्याकुरेलले सापकोटामाथि छानबिन र फौजदारी कारबाहीको मागसहित २०७२ सालमा दिएको रिटले पनि निकास कुरिरहेको छ। यता अख्तियार दुरुपयोग अनुसन्धान आयोगको क्षेत्राधिकारमाथि प्रश्न उब्जाउँदै नरेन्द्रकुमार काफ्ले र धु्रवप्रसाद यादवलगायतले २०६८ सालमा दिएको रिटमा पनि छिनोफानो हुन बाँकी छ। यी तीनवटै मुद्दा न्यायको हकसँग जोडिएका छन्। ००० संवैधानिक इजलासमा सार्वजनिक सरोकारका रिट झन्डै दुई सयको संख्यामा थन्किएका छन्। यीमध्ये ४९ वटा पाँच वर्ष पुराना रिट हुन्। सातामा बुधबार र शुक्रबार मात्र संवैधानिक इजलास तोकिन्छ। प्रधानन्यायाधीशको नेतृत्वमा गठित उक्त इजलासमा न्यायाधीशहरू दीपककुमार कार्की, मीरा खड्का, हरिकृष्ण कार्की र विश्वम्भुरप्रसाद श्रेष्ठ छन्। कोरानाका कारण सुनुवाइमा भएको संकुचनले संवैधानिक इजलास पनि प्रभावित छ। लकडाउनअघि सातामा दुई दिन मात्र सुनुवाइ हुन्थ्यो, सर्वोच्चका सहप्रवक्ता देवेन्द्र ढकालले अन्नपूर्णसँग भने, लकडाउनका कारण हाल इजलासका कामकारबाही रोकिएको अवस्था छ। सहप्रवक्ता ढकालले नेकपा उपाध्यक्ष वामदेव गौतमको योग्यताका विषयमा सुनुवाइका लागि तय गरिएको असोज १४ गतेको पेसी प्रधानन्यायाधीशले तोक्ने विषय भएकाले यसबारे आफूले केही भन्न सक्ने अवस्था नरहेको बताए। सर्वोच्चले बुधबार गौतमलाई संवैधानिक जिम्मेवारीको कुनै काममा नलगाउन अन्तरिम आदेश दिँदै विवादको निप्टाराका लागि संवैधानिक इजलासमा पठाएको हो। सर्वोच्चका न्यायाधीश डाआनन्दमोहन भट्टराईको एकल इजलासले यही असोज १४ गते संवैधानिक इजलासमा छलफलमा उपस्थित हुन रिट निवेदक र विपक्षीलाई आदेश दिएको छ। राष्ट्रियसभा सदस्यमा गौतमको मनोनयन रोक्ने वा नरोक्ने विषयमा सोही दिन संवैधानिक इजलासमा छलफलका लागि पेसी तय भएको हो। नागरिकका मौलिक हकको संरक्षण एवम् गम्भीर प्रकृतिका संवैधानिक विवादमा सुनुवाइ गर्न संविधानले संवैधानिक इजलास गठनको व्यवस्था गरेको छ। मौलिक हक संरक्षणका मुद्दा मात्र नभई संघ र प्रदेश, प्रदेशप्रदेश, प्रदेशस्थानीय तह तथा स्थानीय तहस्थानीय तहबीचको अधिकार क्षेत्र विवाद हेर्ने अधिकार पनि यसै इजलासलाई तोकिएको छ। संघीय संसद् वा प्रदेशसभा सदस्यको निर्वाचनसम्बन्धी विवाद र संघीय संसद्का सदस्य वा प्रदेशसभा सदस्यको अयोग्यतासम्बन्धी विवाद हेर्ने दायित्व पनि इजलासकै हो। कुनै मुद्दामा गम्भीर संवैधानिक विवाद देखिए पनि प्रधानन्यायाधीशले संवैधानिक इजलासमा सुनुवाइ तोक्न सक्ने संवैधानिक व्यवस्था छ। इजलास गठन प्रधानन्यायाधीशको तजबिजीमा निर्भर रहेकाले प्रधानन्यायाधीशले नै हेर्न नमिल्ने मुद्दा यस्तो इजलासमा पर्यो भने के गर्ने भनेर संविधानले ठोस निकास खोलिदिएको छैन। वरिष्ठ अधिवक्ता पूर्णमान शाक्यले अहिलेको संवैधानिक इजलासको अवस्थाले काम नचल्ने बताए। पाँच जना बेन्चमा बस्नुपर्ने व्यवस्थाका कारण भ्यागुताको धार्नी भयो। यही अवस्था नआओस् भनेर त्यति बेला छुट्टै संवैधानिक अदालत राखिनुपर्छ भनिएको हो, संविधानविद् शाक्यले भने, छिटोछरितो हुन सकेन भन्ने प्रश्न मात्र होइन, क्वालिटी को पनि कुरा आउँछ। उनले संविधानमा व्यवस्था भइसकेको अवस्थामा प्रभावकारिताका लागि व्यवस्थापनमा सुधार आवश्यक रहेको धारणा व्यक्त गरे। यो सबै प्रधानन्यायाधीशकै जिम्मेवारी हो,उनले भने, तर, जनशक्ति, भौतिक व्यवस्थापन, कानुनी अड्चन वा व्यावहारिक बहाना देखाएर न्यायमा विलम्ब गर्न मिल्दैन। यो विषय न्यायिक जनआस्था र अदालतको प्रतिष्ठासँग जोडिएको छ।"
नेपालचीन सीमा : सहायक प्रजिअसँग स्पष्टीकरण,"सिमकोट : हुम्लाको लिमी लाप्चा क्षेत्रमा चीनले भवन बनाएको बारेमा समाचार आएपछि गृह मन्त्रालयले सहायक प्रमुख जिल्ला अधिकारी दत्तराज हमाललाई २४ घण्टे स्पष्टीकरण सोधेको छ। मन्त्रालयको निजामती कर्मचारी प्रशासन शाखाको चलानी नम्बर २७९ को अत्यन्त जरुरी पत्रमा तालुकदार निकायलाई खबरै नगरी बोल्नुको कारण माग गरिएको छ। सिमानाजस्तो संवेदनशील विषयमा मनलाग्दी स्थलगत भ्रमण गर्ने, सञ्चारमाध्यममा बोल्दै हिँड्ने गरेको भन्दै मन्त्रालयले स्पष्टीकरण सोधेको हो। शाखा अधिकृत लोकमान श्रेष्ठद्वारा हस्ताक्षर गरिएको पत्रमा के, कति कारणले सञ्चारमाध्यममा अभिव्यक्ति दिएको उल्लेख छ। हमालले देशलाई अप्ठ्यारो पर्ने गरी कुनै कुरा नबोलेको प्रतिक्रिया दिएका छन्। मैले लिमी उपत्यकाको लाप्चामा गरेको भ्रमणका आधारमा जे जस्तो देखें त्यही भनेको थिएँ, हमालले भने। चीनले नेपालको सिमाना मिचेको विषयमा खासै विवाद आउने कुनै कुरा नबोलेको उनको भनाइ छ। केही दिनअघि स्वास्थ्यसामग्री हस्तान्तरण कार्यक्रममा गएका हमालले चीनको सिमाना हिल्सा र लिमी उपत्यका हुँदै लिमीको लाप्चामा पुगेको बताए। उनले सिमकोट पुगेपछि नेपाली भूभागमा चीनका भवन निर्माण भएको बारेमा विभिन्न सञ्चारमाध्यममा जानकारी दिएका थिए। त्यसपछि प्रमुख जिल्ला अधिकारी चिरञ्जीवी गिरी नेतृत्वको टोली लिमी उपत्यकाको लाप्चा र हिल्सा क्षेत्रको स्थलगत पुगेको छ। नेपालतिर चीनका भवन हराएको भनिएको ११ नम्बर सीमा स्तम्भ भेटियो"
"आज भारी वर्षा, भोलिदेखि मौसममा सुधार","काठमाडौं : देशभर केही दिनयता परिरहेको झरी भोलि शनिबारदेखि कमजोर हुने देखिएको छ। बंगालको खाडीबाट भित्रिने पश्चिमी वायुको प्रभावले मौसममा सुधार आउने भएको हो। मौसमविद् बरुण पौडेलले भारतको छत्तिसगढको उत्तर पश्चिम हुँदै भारतकै मध्यप्रदेशको पूर्वी क्षेत्रमा विकसित भएको न्यून चापीय क्षेत्र र नेपालमा मनसुन सक्रिय गराउने वायु दुई दिनपछि कमजोर हुने बताए। अहिलेको मौसमी प्रभाव शुक्रबार दिनभर रहन्छ। तर, शनिबारदेखि सुदूरपश्चिमबाट क्रमशः मौसममा सुधार आउँछ, मौसमविद् पौडेलले भने, धेरै ठाउँमा निरन्तर वर्षाको प्रभाव घट्दै जान्छ। पश्चिमी वायु सक्रिय भई पूर्वी वायुलाई धकेल्ने अवस्था बनेपछि मात्रै मनसुन अन्त्य हुन्छ। तर, यसपटक मनसुन सकिन अझै केही समय कुर्नुपर्ने पौडेलको भनाइ छ। उनका अनुसार आइतबारदेखि पश्चिमी वायु केही बढी सक्रिय हुनेछ। त्यसले पार्ने प्रभाव र भारतीय भूभागको मौसमी गतिविधि विश्लेषणपश्चात मात्रै मनसुन बर्हिगमन हुने अवधि तोक्न सकिने उनको भनाइ छ। नेपालसहित दक्षिण एसियाली मुलुकमा पछिल्ला वर्ष मनसुन अवधि धकेलिँदै गएको छ। गत वर्ष जुन २० (असार ५) मा नेपालमा सुरु भएको मनसुन औसत दिनभन्दा १९ दिन ढिलो गरी अक्टोबर १२ (असोज २५) मा मात्रै सकिएको थियो। नेपालसहित दक्षिण एसियाका लागि अंग्रेजी महिना जुन, जुलाई, अगस्ट र सेप्टेम्बर मनसुन अवधि हो। विश्व मौसम संगठन (डब्ल्यूएमओ)ले जुन १० देखि सेप्टेम्बर २३ तारिखसम्मलाई नेपालको मनसुनी क्यालेन्डर तय गरेको छ। तर एक दशकयताको मनसुन अक्टोबरमा मात्रै अन्त्य भएको जल तथा मौसम विज्ञान विभागको तथ्यांक छ। मनसुन अवधि असोजभर लम्बिन थालेपछि विभागले आगामी वर्षदेखि मनसुनी क्यालेन्डर हेरफेर गर्ने तयारी गरेको छ। मंगलबारदेखिको निरन्तर वर्षाले मुलुकका मुख्य नदी, खोला र जलाधार क्षेत्रमा जलसतह उच्च भएको छ। नारायणी नदीले खतराको तह पार गरेपछि स्थानीय प्रशासनले बिहीबार बिहान सबेरै नदी तटीय क्षेत्रमा बसोबास गर्ने स्थानीयलाई मास एसएमएस पठाएको छ। सो भेगका स्थानीयलाई सतर्क रहन र सुरक्षित स्थानतर्फ जान आग्रह बिहान ३ बजे र दिउँसो पनि मास एसएमएस पठाइएको विभागको बाढी शाखाका हाइड्रोलोजिस्ट सुनील पोखरेलले बताए। उनका अनुसार बुटवलको तिनाउ, बारा र रौतहटको लालबकैया नदी आसपासका बस्ती र नवलपरासीमा पनि त्यस्तो अग्रिम सूचना पठाइएको छ। कन्काई, कमला, बागमती, नारायणी, तिनाउ, पश्चिम राप्ती, बबई र चुरे क्षेत्रहुँदै बहने प्रदेश १, २ र ५ का अन्य नदी खोलामा शुक्रबार पनि जोखिम यथावत् रहेको उनको भनाइ छ। जल तथा मौसम पूर्वानुमान महाशाखाले मंगलबारयता देशभर वर्षा भएको जनाएको छ। पछिल्लो २४ घण्टामा (बिहीबार साँझसम्म) सबैभन्दा धेरै भैरहवामा १०३९ मिलिमिटर वर्षा भएको छ। सिमरामा ८०, विराटनगरमा ७४७, पोखरामा ६९५, काठमाडौंमा ५९९ मिलिमिटर र अन्यत्र पनि दिनभर मध्यम वर्षा भएको महाशाखाले जनाएको छ।"
सरकारी जग्गामा रजाइँ,"सरकारले ६ वर्षअघि ल्याएको सार्वजनिक जग्गा लिजमा लगाउने कार्यनीति कार्यान्वयन भएको भए मुलुकभरका सात हजार पाँच सय ८५ रोपनी जग्गा सरकारी अधीनमा आइसक्थ्यो। राज्यसँग निःशुल्क जग्गा लिएर व्यापारिक प्रयोजनमा लगाउने र त्यसबाट उठेको नाफा आफैं कुम्ल्याउने प्रवृत्ति बढ्दै गएपछि यस्तो कार्यनीति ल्याइएको थियो। यसले मूलतः सामाजिक संस्था, राजनीतिक दल, भ्रातृ संगठन तथा क्लबको पञ्जाबाट सरकारी जग्गा फुत्काउने उद्देश्य लिएको थियो। तर तीनपटकसम्म सार्वजनिक सूचना जारी गर्दा पनि सरकारले एक चिम्टी जग्गासमेत आफ्नो अधीनमा ल्याउन सकेको छैन। सबै सरकारी संयन्त्र परिचालन गरेर आफैंले ल्याएको नियम पालना गराउन नसक्ने लाजमर्दो अवस्था अन्त्य गर्नुपर्छ। गैरनाफामूलक दाबी गर्ने ३५१ वटा संस्थाले सरकारी जग्गा निःशुल्क भोगाधिकार गरिरहेको सरकारी ठम्याइ छ। कार्यनीतिमा ६ महिनाको म्याद राखेर सरकारी जग्गा भोगाधिकार गर्ने संस्थाले लिजमा लिन आवश्यक कागजपत्र लिएर आउनुपर्ने र सो अवधिमा नआएमा विगतमा भोगाधिकार गर्न दिएको सम्झौता स्वतः भंग हुने स्पष्ट छ। लिजमा लिने प्रक्रियामा आउन भूमि व्यवस्था मन्त्रालयले सार्वजनिक गरेको सूचनालाई कुनै पनि संस्थाले टेरेनन्। किनकि विगतमा उनीहरूले राजनीतिक तथा उच्च प्रशासनिक शक्ति प्रयोग गरेर ती जग्गा भोगाधिकारको अनुमति पाएका थिए र यसपटक पनि कुनै समस्या आयो भने तीनै शक्ति प्रयोग गरेर भोगाधिकारलाई निरन्तरता दिने उनीहरूको दाउ छ। शक्तिको आडमा सरकारी सम्पत्तिमा रजाइँ गर्न पल्केकाहरूले अहिले सरकारी अधिकारीलाई नै अप्ठ्यारोमा पारेका छन्। कानुन पालना नगर्ने संस्थालाई कसरी कारबाही प्रक्रियामा जाने र उनीहरूलाई ती जग्गाबाट हटाउने भन्नेमा समेत भूमि व्यवस्था मन्त्रालय अलमलमा परेको अवस्था छ। गृह प्रशासनसँग समन्वय गरेर भए पनि तत्काल सरकार आफ्नो जग्गा संरक्षणमा जुट्नुपर्छ। अटेरी गर्नेलाई बल प्रयोग गरेर भए पनि सरकारी जग्गाबाट हटाउनैपर्छ। मुलुकभर करिब ७० हजार वर्ग किलोमिटर सरकारी जग्गा रहेको अनुमान छ। आफ्नो कति जग्गा कति ठाउँमा अतिक्रमण वा दुरुपयोग भएको छ भन्ने विषयमा सरकारी अधिकारीसमेत स्पष्ट छैनन्। सरकारबाट निःशुल्क जग्गा लिएका केही संस्थाले त उक्त ठाउँमा ठूला पक्की भवनसमेत बनाएका छन्। ती भवन भाडामा लगाएर उनीहरूले नाफासमेत खाइरहेका छन्। जनतालाई चर्को करको भार बोकाएर राजस्व वृद्धि गर्न जुट्ने सरकारले जसरी भए पनि वार्षिक करोडौं रुपैयाँ आम्दानी हुने यस्ता संरचनालाई अनुशासनको दायरामा ल्याउनुपर्छ। न्यूनतम मात्रै भाडादर कायम गर्न सकियो भने पनि राज्यको आम्दानीमा ठूलो टेवा पुग्न सक्छ। यही मेसोमा अन्यत्र खेर गइरहेका सार्वजनिक जग्गाको पनि उपभोग गर्ने नीति बनाउनुपर्छ। स्थानीय तह, जिल्ला प्रशासन कार्यालय तथा नापी विभाग र मालपोत कार्यालयसँग समन्वय गरेर भए पनि यस्ता जग्गाको खोजी गर्नुपर्छ। सार्वजनिक जग्गा संरक्षण गर्न पूर्ण अधिकार स्थानीय तहलाई दिनुपर्छ। आवश्यकताअनुसार तारबार लगाउने, पर्खालले घेर्ने तथा पहिचानका लागि क्षेत्रफलसहितको विवरण खुलाउने गरी बोर्ड ठड्याउनुपर्छ। यसको नेतृत्व सम्बन्धित मन्त्रालयले लिनुपर्छ। होइन भने केही सार्वजनिक जग्गामा सरकारी झन्डा गाडेर जग्गाको संरक्षण गर्न लागेको जस्तो देखाउने भूमि व्यवस्थामन्त्रीको विगतको काम सस्तो लोकप्रियताका लागि मात्रै रहेछ भन्ने पुष्टि हुन्छ।"
सरकारी जग्गामा रजाइँ,"सरकारले ६ वर्षअघि ल्याएको सार्वजनिक जग्गा लिजमा लगाउने कार्यनीति कार्यान्वयन भएको भए मुलुकभरका सात हजार पाँच सय ८५ रोपनी जग्गा सरकारी अधीनमा आइसक्थ्यो। राज्यसँग निःशुल्क जग्गा लिएर व्यापारिक प्रयोजनमा लगाउने र त्यसबाट उठेको नाफा आफैं कुम्ल्याउने प्रवृत्ति बढ्दै गएपछि यस्तो कार्यनीति ल्याइएको थियो। यसले मूलतः सामाजिक संस्था, राजनीतिक दल, भ्रातृ संगठन तथा क्लबको पञ्जाबाट सरकारी जग्गा फुत्काउने उद्देश्य लिएको थियो। तर तीनपटकसम्म सार्वजनिक सूचना जारी गर्दा पनि सरकारले एक चिम्टी जग्गासमेत आफ्नो अधीनमा ल्याउन सकेको छैन। सबै सरकारी संयन्त्र परिचालन गरेर आफैंले ल्याएको नियम पालना गराउन नसक्ने लाजमर्दो अवस्था अन्त्य गर्नुपर्छ। गैरनाफामूलक दाबी गर्ने ३५१ वटा संस्थाले सरकारी जग्गा निःशुल्क भोगाधिकार गरिरहेको सरकारी ठम्याइ छ। कार्यनीतिमा ६ महिनाको म्याद राखेर सरकारी जग्गा भोगाधिकार गर्ने संस्थाले लिजमा लिन आवश्यक कागजपत्र लिएर आउनुपर्ने र सो अवधिमा नआएमा विगतमा भोगाधिकार गर्न दिएको सम्झौता स्वतः भंग हुने स्पष्ट छ। लिजमा लिने प्रक्रियामा आउन भूमि व्यवस्था मन्त्रालयले सार्वजनिक गरेको सूचनालाई कुनै पनि संस्थाले टेरेनन्। किनकि विगतमा उनीहरूले राजनीतिक तथा उच्च प्रशासनिक शक्ति प्रयोग गरेर ती जग्गा भोगाधिकारको अनुमति पाएका थिए र यसपटक पनि कुनै समस्या आयो भने तीनै शक्ति प्रयोग गरेर भोगाधिकारलाई निरन्तरता दिने उनीहरूको दाउ छ। शक्तिको आडमा सरकारी सम्पत्तिमा रजाइँ गर्न पल्केकाहरूले अहिले सरकारी अधिकारीलाई नै अप्ठ्यारोमा पारेका छन्। कानुन पालना नगर्ने संस्थालाई कसरी कारबाही प्रक्रियामा जाने र उनीहरूलाई ती जग्गाबाट हटाउने भन्नेमा समेत भूमि व्यवस्था मन्त्रालय अलमलमा परेको अवस्था छ। गृह प्रशासनसँग समन्वय गरेर भए पनि तत्काल सरकार आफ्नो जग्गा संरक्षणमा जुट्नुपर्छ। अटेरी गर्नेलाई बल प्रयोग गरेर भए पनि सरकारी जग्गाबाट हटाउनैपर्छ। मुलुकभर करिब ७० हजार वर्ग किलोमिटर सरकारी जग्गा रहेको अनुमान छ। आफ्नो कति जग्गा कति ठाउँमा अतिक्रमण वा दुरुपयोग भएको छ भन्ने विषयमा सरकारी अधिकारीसमेत स्पष्ट छैनन्। सरकारबाट निःशुल्क जग्गा लिएका केही संस्थाले त उक्त ठाउँमा ठूला पक्की भवनसमेत बनाएका छन्। ती भवन भाडामा लगाएर उनीहरूले नाफासमेत खाइरहेका छन्। जनतालाई चर्को करको भार बोकाएर राजस्व वृद्धि गर्न जुट्ने सरकारले जसरी भए पनि वार्षिक करोडौं रुपैयाँ आम्दानी हुने यस्ता संरचनालाई अनुशासनको दायरामा ल्याउनुपर्छ। न्यूनतम मात्रै भाडादर कायम गर्न सकियो भने पनि राज्यको आम्दानीमा ठूलो टेवा पुग्न सक्छ। यही मेसोमा अन्यत्र खेर गइरहेका सार्वजनिक जग्गाको पनि उपभोग गर्ने नीति बनाउनुपर्छ। स्थानीय तह, जिल्ला प्रशासन कार्यालय तथा नापी विभाग र मालपोत कार्यालयसँग समन्वय गरेर भए पनि यस्ता जग्गाको खोजी गर्नुपर्छ। सार्वजनिक जग्गा संरक्षण गर्न पूर्ण अधिकार स्थानीय तहलाई दिनुपर्छ। आवश्यकताअनुसार तारबार लगाउने, पर्खालले घेर्ने तथा पहिचानका लागि क्षेत्रफलसहितको विवरण खुलाउने गरी बोर्ड ठड्याउनुपर्छ। यसको नेतृत्व सम्बन्धित मन्त्रालयले लिनुपर्छ। होइन भने केही सार्वजनिक जग्गामा सरकारी झन्डा गाडेर जग्गाको संरक्षण गर्न लागेको जस्तो देखाउने भूमि व्यवस्थामन्त्रीको विगतको काम सस्तो लोकप्रियताका लागि मात्रै रहेछ भन्ने पुष्टि हुन्छ।"
एसिड आक्रमण गर्नेलाई कडा कारबाही गर्न सरकारले ल्यायो अध्यादेश,"काठमाडौं : सरकारले एसिड आक्रमणका दोषीलाई कारबाही गर्न र पीडितको सम्पूर्ण उपचार, शिक्षा र जीविकाको प्रबन्ध गर्ने गरी कानुनी व्यवस्था गर्न अध्यादेश ल्याएको छ। बिहीबार साँझ बसेको मन्त्रिपरिषद् बैठकले सोसम्बन्धी मस्यौदालाई पारित गर्दै स्वीकृतिका लागि राष्ट्रपतिकहाँ पठाउने निर्णय गरेको छ। कानुन मन्त्रालयले सम्बन्धित सरोकारवालाहरूसँगको परामर्शका आधारमा कानुनको मस्यौदा तयार पारेर मन्त्रिपरिषद्को बैठकमा लगेको थियो। गत भदौ २५ मा प्रधानमन्त्री केपी शर्मा ओलीले १५ दिनभित्र कानुनको मस्यौदा तयार पारी ल्याउन कानुन मन्त्रालयलाई निर्देशन दिएका थिए। बालुवाटारमा एसिड आक्रमणबाट पीडितहरूसँग सरकारका विभिन्न सरोकारवाला मन्त्रालयका मन्त्री र प्रतिनिधिहरूसमेतको उपस्थितिमा गरिएको परामर्शका क्रममा प्रधानमन्त्री ओलीले त्यस्तो निर्देशन दिएका थिए।"
"आज भारी वर्षा, भोलिदेखि मौसममा सुधार","काठमाडौं : देशभर केही दिनयता परिरहेको झरी भोलि शनिबारदेखि कमजोर हुने देखिएको छ। बंगालको खाडीबाट भित्रिने पश्चिमी वायुको प्रभावले मौसममा सुधार आउने भएको हो। पश्चिमी वायु सक्रिय भई पूर्वी वायुलाई धकेल्ने अवस्था बनेपछि मात्रै मनसुन अन्त्य हुन्छ। तर, यसपटक मनसुन सकिन अझै केही समय कुर्नुपर्ने पौडेलको भनाइ छ। उनका अनुसार आइतबारदेखि पश्चिमी वायु केही बढी सक्रिय हुनेछ। त्यसले पार्ने प्रभाव र भारतीय भूभागको मौसमी गतिविधि विश्लेषणपश्चात मात्रै मनसुन बर्हिगमन हुने अवधि तोक्न सकिने उनको भनाइ छ। विश्व मौसम संगठन (डब्ल्यूएमओ)ले जुन १० देखि सेप्टेम्बर २३ तारिखसम्मलाई नेपालको मनसुनी क्यालेन्डर तय गरेको छ। तर एक दशकयताको मनसुन अक्टोबरमा मात्रै अन्त्य भएको जल तथा मौसम विज्ञान विभागको तथ्यांक छ। मनसुन अवधि असोजभर लम्बिन थालेपछि विभागले आगामी वर्षदेखि मनसुनी क्यालेन्डर हेरफेर गर्ने तयारी गरेको छ। मंगलबारदेखिको निरन्तर वर्षाले मुलुकका मुख्य नदी, खोला र जलाधार क्षेत्रमा जलसतह उच्च भएको छ। नारायणी नदीले खतराको तह पार गरेपछि स्थानीय प्रशासनले बिहीबार बिहान सबेरै नदी तटीय क्षेत्रमा बसोबास गर्ने स्थानीयलाई मास एसएमएस पठाएको छ। सो भेगका स्थानीयलाई सतर्क रहन र सुरक्षित स्थानतर्फ जान आग्रह बिहान ३ बजे र दिउँसो पनि मास एसएमएस पठाइएको विभागको बाढी शाखाका हाइड्रोलोजिस्ट सुनील पोखरेलले बताए। उनका अनुसार बुटवलको तिनाउ, बारा र रौतहटको लालबकैया नदी आसपासका बस्ती र नवलपरासीमा पनि त्यस्तो अग्रिम सूचना पठाइएको छ। कन्काई, कमला, बागमती, नारायणी, तिनाउ, पश्चिम राप्ती, बबई र चुरे क्षेत्रहुँदै बहने प्रदेश १, २ र ५ का अन्य नदी खोलामा शुक्रबार पनि जोखिम यथावत् रहेको उनको भनाइ छ। जल तथा मौसम पूर्वानुमान महाशाखाले मंगलबारयता देशभर वर्षा भएको जनाएको छ। पछिल्लो २४ घण्टामा (बिहीबार साँझसम्म) सबैभन्दा धेरै भैरहवामा १०३९ मिलिमिटर वर्षा भएको छ। सिमरामा ८०, विराटनगरमा ७४७, पोखरामा ६९५, काठमाडौंमा ५९९ मिलिमिटर र अन्यत्र पनि दिनभर मध्यम वर्षा भएको महाशाखाले जनाएको छ।"
संवैधानिक इजलासमा थन्किन्छन् मुद्दा,"काठमाडौं : ० द्वन्द्वकालको एउटा हत्या घटनासँग जोडेर तत्कालीन सूचना तथा सञ्चारमन्त्री अग्निप्रसाद सापकोटाको पदबहाली रोक्न मागसहित २०६८ सालमा काभ्रेकी पूर्णिमाया लामाले दिएको रिटमा अझै अन्तिम फैसला भएको छैन। त्यसअघि अदालतमा विचाराधीन मुद्दालाई प्रभावित पर्ने गरी लेखेर समाचार छापेको भन्दै पत्रकार कनकमणि दीक्षितविरुद्ध सापकोटाले दिएको मुद्दा पनि अझै थाती छ। ० राष्ट्रिय मानवअधिकार आयोगका पूर्वसदस्य सुशील प्याकुरेलले सापकोटामाथि छानबिन र फौजदारी कारबाहीको मागसहित २०७२ सालमा दिएको रिटले पनि निकास कुरिरहेको छ। यता अख्तियार दुरुपयोग अनुसन्धान आयोगको क्षेत्राधिकारमाथि प्रश्न उब्जाउँदै नरेन्द्रकुमार काफ्ले र धु्रवप्रसाद यादवलगायतले २०६८ सालमा दिएको रिटमा पनि छिनोफानो हुन बाँकी छ। यी तीनवटै मुद्दा न्यायको हकसँग जोडिएका छन्। ००० संवैधानिक इजलासमा सार्वजनिक सरोकारका रिट झन्डै दुई सयको संख्यामा थन्किएका छन्। यीमध्ये ४९ वटा पाँच वर्ष पुराना रिट हुन्। सातामा बुधबार र शुक्रबार मात्र संवैधानिक इजलास तोकिन्छ। प्रधानन्यायाधीशको नेतृत्वमा गठित उक्त इजलासमा न्यायाधीशहरू दीपककुमार कार्की, मीरा खड्का, हरिकृष्ण कार्की र विश्वम्भुरप्रसाद श्रेष्ठ छन्। कोरानाका कारण सुनुवाइमा भएको संकुचनले संवैधानिक इजलास पनि प्रभावित छ। लकडाउनअघि सातामा दुई दिन मात्र सुनुवाइ हुन्थ्यो, सर्वोच्चका सहप्रवक्ता देवेन्द्र ढकालले अन्नपूर्णसँग भने, लकडाउनका कारण हाल इजलासका कामकारबाही रोकिएको अवस्था छ। सहप्रवक्ता ढकालले नेकपा उपाध्यक्ष वामदेव गौतमको योग्यताका विषयमा सुनुवाइका लागि तय गरिएको असोज १४ गतेको पेसी प्रधानन्यायाधीशले तोक्ने विषय भएकाले यसबारे आफूले केही भन्न सक्ने अवस्था नरहेको बताए। सर्वोच्चले बुधबार गौतमलाई संवैधानिक जिम्मेवारीको कुनै काममा नलगाउन अन्तरिम आदेश दिँदै विवादको निप्टाराका लागि संवैधानिक इजलासमा पठाएको हो। सर्वोच्चका न्यायाधीश डाआनन्दमोहन भट्टराईको एकल इजलासले यही असोज १४ गते संवैधानिक इजलासमा छलफलमा उपस्थित हुन रिट निवेदक र विपक्षीलाई आदेश दिएको छ। राष्ट्रियसभा सदस्यमा गौतमको मनोनयन रोक्ने वा नरोक्ने विषयमा सोही दिन संवैधानिक इजलासमा छलफलका लागि पेसी तय भएको हो। नागरिकका मौलिक हकको संरक्षण एवम् गम्भीर प्रकृतिका संवैधानिक विवादमा सुनुवाइ गर्न संविधानले संवैधानिक इजलास गठनको व्यवस्था गरेको छ। मौलिक हक संरक्षणका मुद्दा मात्र नभई संघ र प्रदेश, प्रदेशप्रदेश, प्रदेशस्थानीय तह तथा स्थानीय तहस्थानीय तहबीचको अधिकार क्षेत्र विवाद हेर्ने अधिकार पनि यसै इजलासलाई तोकिएको छ। संघीय संसद् वा प्रदेशसभा सदस्यको निर्वाचनसम्बन्धी विवाद र संघीय संसद्का सदस्य वा प्रदेशसभा सदस्यको अयोग्यतासम्बन्धी विवाद हेर्ने दायित्व पनि इजलासकै हो। कुनै मुद्दामा गम्भीर संवैधानिक विवाद देखिए पनि प्रधानन्यायाधीशले संवैधानिक इजलासमा सुनुवाइ तोक्न सक्ने संवैधानिक व्यवस्था छ। इजलास गठन प्रधानन्यायाधीशको तजबिजीमा निर्भर रहेकाले प्रधानन्यायाधीशले नै हेर्न नमिल्ने मुद्दा यस्तो इजलासमा पर्यो भने के गर्ने भनेर संविधानले ठोस निकास खोलिदिएको छैन। वरिष्ठ अधिवक्ता पूर्णमान शाक्यले अहिलेको संवैधानिक इजलासको अवस्थाले काम नचल्ने बताए। पाँच जना बेन्चमा बस्नुपर्ने व्यवस्थाका कारण भ्यागुताको धार्नी भयो। यही अवस्था नआओस् भनेर त्यति बेला छुट्टै संवैधानिक अदालत राखिनुपर्छ भनिएको हो, संविधानविद् शाक्यले भने, छिटोछरितो हुन सकेन भन्ने प्रश्न मात्र होइन, क्वालिटी को पनि कुरा आउँछ। उनले संविधानमा व्यवस्था भइसकेको अवस्थामा प्रभावकारिताका लागि व्यवस्थापनमा सुधार आवश्यक रहेको धारणा व्यक्त गरे। यो सबै प्रधानन्यायाधीशकै जिम्मेवारी हो,उनले भने, तर, जनशक्ति, भौतिक व्यवस्थापन, कानुनी अड्चन वा व्यावहारिक बहाना देखाएर न्यायमा विलम्ब गर्न मिल्दैन। यो विषय न्यायिक जनआस्था र अदालतको प्रतिष्ठासँग जोडिएको छ।"
१७ हजार कर्मचारी कारबाहीमा,"काठमाडौं : सम्पत्ति विवरण नबुझाएका १७ हजार कर्मचारीसहित सार्वजनिक पद धारण गरेका व्यक्तिलाई जरिवाना गर्न अख्तियार दुरुपयोग अनुसन्धान आयोगले निर्देशन दिएको छ। आयोगको बैठकले राष्ट्रिय सतर्कता केन्द्रबाट प्राप्त सम्पत्ति विवरण अनुगमन प्रतिवेदनअनुसार १७ हजार २ सय ८ जनालाई जरिवाना गरिएको एकमुष्ठ जानकारी दिनसमेत निर्देशन गरेको छ। सतर्कताको प्रतिवेदनअनुसार संघीय तहका २ हजार ५ सय ४ निजामती कर्मचारी, नेपाल प्रहरीका १ सय ११ जना, ७ हजार ६ सय १३ जना शिक्षक तथा १ हजार ४ सय ३२ अन्य पदाधिकारीले सम्पत्ति विवरण बुझाएका छैनन्। त्यस्तै विदेशमा रहेका भनिएका ४ सय ६० नेपाली सेनाले पनि सम्पत्ति विवरण फारम नभरेको पाइएको छ। उनीहरूको हकमा भने जरिवाना गरिएका छैन। प्रदेश तहका ५ सय ५४ जना सार्वजनिक पद धारण गरेका व्यक्तिले सम्पत्ति विवरण नबुझाएको पाइएको छ। अख्तियारका प्रवक्ता एवं सहसचिव तारानाथ अधिकारीका अनुसार स्थानीय तहका ४ हजार ५ सय ३४ जना सार्वजनिक पद धारणा गरेका व्यक्तिले पनि विवरण नबुझाएको प्रतिवेदन सतर्कताले अख्तियारलाई दिएको छ।चंखेली गाउँपालिकाका ३६ जना र जिल्ला समन्वय समितिका ३५ जना कर्मचारीलाई जरिवाना गर्न अख्तियारले निर्देशन गरेको छ। कतिपय सांसद्, स्थानीय तहका प्रमुखले समेत सम्पत्ति विवरण बुझाएका छैनन्। अख्तियार दुरुपयोग अनुसन्धान आयोग ऐनबमोजिम सार्वजनिक पद धारण गरेको व्यक्तिले त्यस्तो पद धारण गरेको मितिले ६० दिनभित्र र त्यसपछि हरेक आर्थिक वर्ष समाप्त भएको मितिले ६० दिनभित्र आफ्नो वा आफ्नो परिवारको नाममा रहेको सम्पत्तिको स्रोत वा निस्सासहितको अध्यावधिक विवरण नेपाल सरकारले नेपाल राजपत्रमा सूचना प्रकाशन गरी तोकेको निकाय वा अधिकारी समक्ष पेस गर्नु पर्नेछ भन्ने व्यवस्था छ। सम्पत्ति विवरण नबुझाउने कर्मचारीलाई पाँच हजार जरिवाना हुने व्यवस्था छ। स्वास्थ्य तथा जनसंख्या मन्त्रालय वा अन्तर्गत निकायका विकासअस्थायीकरार कार्यरत पदाधिकारीकर्मचारीलाई अख्तियार दुरुपयोग अनुसन्धान आयोग ऐनबमोजिम पाँच हजार जरिवाना गरी सम्पत्ति विवरण पेस गर्नेगराउने व्यवस्था गरी एकमुष्ठ जानकारी दिन निर्देशन दिएको छ। अख्तियारले स्वास्थ्य मन्त्रालयबाट प्रदेश वा स्थानीय तह अन्तर्गत हस्तान्तरण भएका निकायमा कार्यरत कर्मचारीले पनि तोकिएको समयावधिमा बुझाएको, नबुझाएको यकिन गर्न निर्देशन दिएको छ।"
"संक्रमितको संख्या ७० हजार नाघ्यो, २४ घण्टामा १३ सय १३ थपिए : १४ सय ५५ डिस्चार्ज","काठमाडौं : पछिल्लो २४ घण्टामा नेपालमा १३ सय १३ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार योसँगै कोरोना संक्रमितको संख्या ७० हजार ६१४ पुगेको छ। त्यसैगरी २४ घण्टामा १४ सय ५५ जनाले कोरोना जितेका छन्। योसँगै नेपालमा कोरोना जित्नेको संख्या ५१ हजार ८६६ पुगेको छ। मन्त्रालयका अनुसार डिस्चार्ज हुनेको यो संख्या ७३ दशमलव ४ प्रतिशत हो। पछिल्लो २४ घण्टामा नेपालमा ६ जनाको कोरोनाले मृत्यु भएको छ। योसँगै नेपालमा कोरोनाले मृत्यु हुनेको संख्या ४५९ पुगेको छ। मन्त्रालयका अनुसार पछिल्लो २४ घण्टामा १२ हजार २६२ जनाको पीसीआर परीक्षण गरिएको थियो। अहिलेसम्म नेपालमा पीसीआर परीक्षणको संख्या ९ लाख ६८ हजार १८५ पुगेको छ। अहिले देशभर १९ हजार २८९ सक्रिय संक्रमित रहेका छन्। संस्थागत आइसोलेशनमा हुनेको संख्या ८ हजार २३७ रहेको छ भने होम आइसोलेशनमा १० हजार ५२ जना रहेका छन्। क्वारेन्टाइनमा अहिले ६ हजार ४६२ जना रहेका छन्। २२७ जनाको आईसीयूमा उपचार भइराखेको छ भने ३९ जनालाई भेन्टिलेटरमा राखिएको छ। मन्त्रालयका अनुसार अहिले मोरङ, सिरहा, काठमाडौं, भक्तपुर, ललितपुर, चितवन भक्तपुर र रुपन्देहीमा पाँच सय बढी संक्रमित रहेका छन् भने सोलुखुम्बु, मनाङ, रसुवा, मुस्ताङ, डोल्पा, मुगु, हुम्लामा संक्रमण शून्यमा झरेको छ।"
नेपालचीन सीमा विवाद : हतारमा परराष्ट्रमन्त्रीको अपरिपक्क प्रतिक्रिया,"काठमाडौं : हुम्ला जिल्लाको सीमावर्ती क्षेत्रमा चीनले नेपाली भूमि अतिक्रमण भएको विषयमा सरकारले हतारमा अपरिपक्क प्रतिक्रिया दिएको विज्ञहरुले बताएका छन्।फिल्डमा खटिएको टोलीबाट रिपोर्ट नआउँदै सरकारले हतारमा प्रतिक्रिया दिएर दुईदेशबीचको सीमाजस्तो संवेदनशील मामिलामा अपरिपक्कता प्रदर्शन गरेको आरोप लगाएका छन्। हुम्लाको नाम्खामा चीनले नेपाली भूमी मिचेर ११ भवनहरु निर्माण गरेका खबर बाहिर आउनसाथ सरकारका प्रवक्ता एवं परराष्ट्रमन्त्री प्रदीप ज्ञवालीले त्यसको खण्डन गर्दै चीनले सिमा नमिचेको प्रतिक्रिया दिएका थिए। काठमाडौंमा परराष्ट्रमन्त्रीले चीनले सिमा नमिचेको दाबी गरिरहँदा हुम्लाका प्रमुख जिल्ला अधिकारीसहितको टोली स्थलगत अध्ययन गरिरहेको थियो। फिल्डबाट वास्तविक एवं आधिकारिक रिपोर्ट नआउँदै परराष्ट्रमन्त्रीले हतारमा प्रतिक्रिया दिएर कुटनीतिक अपरिपक्कता देखाएको विज्ञहरूले बताएका छन्। नेपाली भूमिमा चीनले भवन निर्माण गरेको छ भनेर मिडियामा सार्वजनिक भइसकेपछि सरकारले त्यसमा अध्ययन गरेर रिकन्फर्म गर्नुपथ्र्यो, अमेरिका लागि पूर्वराजदूत डा शंकर शर्माले प्रश्न गरे, किन यति चाँडै सीमा मिचिएको छैन भनेर परराष्ट्रमन्त्रीले नै खण्डन गर्नुपर्ने ? चीनले नेपाली भूमि अतिक्रमण नगरेको भएपनि स्थलगत अनुगमनमा गएको टोलीको प्रतिवेदनपछि मात्र सरकारले धारणा बनाउनु उपयुक्त हुने सुझाव पूर्वराजदूत शर्माको छ । परराष्ट्रमन्त्री तहबाटै खण्डन आवश्यक थिएन । यो अहिले हतारमै प्रतिक्रिया आयो, उनले अन्नपूर्ण भने, सिडियोकै नेतृत्वमा स्थलगत अनुगमन भएको छ । उसले त्यहाँको यथार्थ के हो ? उनीहरुले केन्द्रमा जानकारी देलान् । त्यसपछि बोल्दा भयो नि । सरकारका जिम्मेवार अधिकारीले कुटनीतिक संवेदनशीलतालाई ध्यान दिनुपर्ने भारतका लागि पूर्वराजदूत दीपकुमार उपाध्यायले बताए । हाम्रो कुटनीति कति अपरिपक्व छ भन्ने यसले स्पष्ट पार्छ । प्रधानमन्त्री र परराष्ट्रमन्त्रीले बोल्दा बुझेर बोल्नुपर्छ, उनले भने, अहिले बोलिहाल्नुपर्ने बेला भएको छैन । एकैपटक परराष्ट्रमन्त्रीले बोल्नु आवश्यक थिएन । सबै कुरामा परराष्टमन्त्रीले बोल्नुपर्दैन । सिडिओले बोले हुन्छ नि । परराष्ट्रमन्त्रालयको तलको अधिकारीले बोले हुन्छ ।' पूर्वराजदूत उपाध्यायले सीमाको विषय परराष्ट्रमन्त्री ज्ञवालीको धारणालाई कमजोर कुटनीतिको संज्ञा दिए । सीमाको विषय सधैं संवेदनशील हुन्छ । चाहे त्यो उत्तरसँग होस् या दक्षिणसँग । तर हामीमा कहिल्यै संवेदनशीलता देखिएन । त्यसैको परिणाम हो परराष्ट्रमन्त्रीको धारणा, उनले थपे, सुध्रिने हामी आफै नै हो । धमिलो पानीमा माछा मार्न सबै आउँछन् । अरुलाई दोष दिएर सधैं चल्दैन । अहिले नसुध्रिए कहिले सध्रिने ? प्रमुख प्रतिपक्षी नेपाली कांग्रेसले पनि नेपाल र चीनको सीमा विवादमा बिना अध्ययन सरकारले चीनले नेपाली भूमि नमिचेको धारणा राखेको भन्दै आपत्ति जनाएको हो । कांग्रेस प्रवक्ता विश्वप्रकाश शर्माले ठोस अध्ययनको आधारमा नपुगी सरकारकातर्फबाट धारणा सार्वजनिक गर्नु परराष्ट्र मन्त्रालयको कमजोरी रहेको दावी गरेका छन्। हुम्ला जिल्लाको लाप्चा नजिकैको ललुङजोङ क्षेत्रमा चीनले एक दर्जन पक्की संरचना बनाएका खबर तस्विरसहित सार्वजनिक भएपछि प्रमुख जिल्ला अधिकारी चिरञ्जीवी गिरी नेतृत्वको टोली स्थलगत अनुगमन गएको थियो । नाम्खा गाउँपालिका६, लिमी क्षेत्रमा पर्ने ११ नम्बर सीमास्तम्भ नभेटिएका कारण दुई देशको सीमा रेखामा अन्योल हुँदै आएको छ। ११ नम्बर पिलर बुधबार भेटिएपनि चीनले बनाएका संरचना नेपालभित्र पर्छन् कि पर्दैनन् भन्नेमा विज्ञ टोलीबाट अध्ययन गर्नुपर्ने स्थानीय अधिकारीको राय छ । तर सरकारका प्रवक्ता एवं परराष्ट्रमन्त्री ज्ञवालीले बुधबार चीनले नेपाली भूमि नमिचेको र दुई देशको सीमाभन्दा एक किलोमिटर पर संरचना निर्माण गरिएको दाबी गरेका छन्। तर विवाद भएको सिमीका वडा अध्यक्षलगायत स्थानीयले भने चीनले भवन बनाएको जग्गामा पहिलेदेखि नै नेपालले भोगचलन गर्दै आएको बताएका छन्। चीनले भने सीमावर्ती क्षेत्रमा बनेका भनिएका भवनहरु चीनकै भूमिमा रहेको दावी गरेको छ । नेपालस्थित चिनियाँ दुतावासले चीनले नेपाली भूमि अतिक्रमण नगरेको दावी गरेको हो । चीन संधैं नेपालको सार्वभौमिकता र क्षेत्रीय अखण्डताका पक्षमा रहेको दूतावासद्वारा जारी विज्ञप्तिमा उल्लेख छ"
सुरक्षित आप्रवासनका क्षेत्रमा नेपाललाई सघाउन स्विजरल्याण्डको तत्परता,काठमाडौं : स्विजरल्याण्डका राष्ट्रपतिले महामारीको अहिलेको असहज अवस्थामा सुरक्षित आप्रवासनका क्षेत्रमा नेपाललाई सहयोग गर्न तत्पर रहेको बताएकी छन्। महामारीका कारण आप्रवासीले झेल्नु परेका कठिनाइलाई दृष्टिगत गरी उनले नेपाललाई सहयोग गर्न आफ्नो देश तयार रहेको बताइन्। राष्ट्रपति विद्यादेवी भण्डारी र स्विजरल्याण्डका राष्ट्रपति सिमोनेता सोमारुगाबीच बिहीबार अपराह्न भएको टेलिफोनवार्तामा स्विस राष्ट्रपतिले सुरक्षित आप्रवासनको महत्व दर्शाउँदै आफ्नो देशको सरकारले त्यसनिम्ति नेपाललाई सहयोग गर्ने बताएको परराष्ट्र मन्त्रालयले जनाएको छ। नेपाल र स्विजरल्याण्ड पर्वतीय मुलुक भएकाले पर्यावरण संरक्षणका निम्ति दुवै देशको पूर्ण प्रतिबद्धता रहेको छ भने दुवै देश जलवायु परिवर्तनको दुष्प्रभावबाट पीडित भएका सन्दर्भमा राष्ट्रपतिद्वयले उपयुक्त अनुकूलन योजनाका माध्यमबाट अन्तर्राष्ट्रिय एकीकृत जलवायु परिवर्तनका असर घटाउन प्रभावकारी कार्य गर्न सकिने विषयमा विचारविमर्श गरेका थिए। अन्तर्राष्ट्रिय पर्वतीय विकास केन्द्र (इसिमोड) सँग स्विजरल्याण्डले यो क्षेत्रमा सहकार्य गरिरहेको बताउँदै स्विस राष्ट्रपतिले आगामी वर्ष आयोजना हुने अल्पाइन पर्वत सम्मेलनमा सहभागी हुन राष्ट्रपति भण्डारीलाई आमन्त्रण गरिन्। अल्पाइन पर्वत सम्मेलन आयोजनाका निम्ति भएका प्रयासको प्रशंसा गर्दै राष्ट्रपति भण्डारीले महामारीका कारण स्थगन भएको सगरमाथा संवाद परिस्थिति सामान्य भएपछि आयोजना हुने भएकाले त्यसमा सहभागी हुन स्विस राष्ट्रपतिलाइ पुनः आमन्त्रण गरिन्। दुवै देशका सरकारले साझा चासोका विषयमा बहुपक्षीय र द्विपक्षीय तहमा निकट सम्पर्कमा रहेर सहकार्य गर्ने विश्वास राष्ट्रपतिद्वयले व्यक्त गर्दै समग्र द्विपक्षीय सम्बन्धको अवस्थाप्रति सन्तुष्टि जनाए। साथै उनीहरुले कोभिड१९ को फैलावट नियन्त्रण आआफ्ना मुलुकले गरेका प्रयासबारे विचार आदानप्रदान गर्दै कोभिड१९ का कारण दुवै देशले बेहोर्नुपरेको क्षतिप्रति एकापसमा ऐक्यबद्धता र सहानुभूति प्रकट गर्नुभएको उक्त मन्त्रालयले बिहीबार राति जारी गरेको प्रेस विज्ञप्तिमा उल्लेख छ।
प्रदेश२ कृषि मन्त्रालय: मन्त्रीले सचिवलाई हाजिर गर्नै दिएनन् !,"जनकपुरधाम : प्रदेश २ को भूमिव्यवस्था, कृषि तथा सहकारीमन्त्री र सर्खरै सरुवा भएकी सचिवबीच विवाद भएको छ। मन्त्री शैलेन्द्र साहले संघीय सरकारको कृषि मन्त्रालयबाट सरुवा भएर आएकी सचिव सम्झना काफ्लेबीच विवाद भएको हो। संघीय मामिला तथा समान्य प्रशासन मन्त्रालयबाट रमाना लिएर बुधबार दिउँसो सचिव काफ्ले हाजिर हुन मन्त्रालय पुगेकी थिइन्। तर, कार्यकक्षमा ताल्चा लागेको देखेपछि उनी मन्त्रालयका कर्मचारीसँग परिचयात्मक कार्यक्रममा गर्न लागेकी थिइन्। सोही क्रममा बाहिरबाट युवाको एक समूह आएर हल्ला गर्दै सचिवसहित कर्मचारीलाई दुरव्यवहार गरेपछि विवाद सार्वजनिक भएको हो। सचिवज्यू र हामी कर्मचारीबीच परिचयात्मक कार्यक्रम चल्दै थियो। बाहिरका मानिस आएर हल्ला गर्न थाले, मन्त्रालयका एक कर्मचारीले भने, सचिवज्यूमाथि दुरव्यवहार हुँदा उहाँ निस्किनु भयो। नयाँ सचिव आउने थाहा पाएपछि मन्त्री साहले स्वकीय सचिव नवनित झामार्फत मानिसहरु बोलाएर हल्ला गर्न लगाएको एक कर्मचारीले आरोप लगाए। सचिव काफ्लेलाई हाजिर हुन नदिन र उनलार्ई समर्थन गर्ने कर्मचारीलाई दुरव्यवहार गर्ने नियतले झाले नै ती युवालाई मन्त्रालय बोलाएका थिए, नाम नभन्ने शर्तमा ति कर्मचारीले भने, आफू निकटका मानिसको पहिचान हुन नदिन सीसीटीभी समेत बन्द गराएको थियो। हामीले सीसीटिभी फुटेज खोज्दा मात्र थाहा भयो। मन्त्रीका स्वकीय सचिवले नै सचिवको कार्यकक्षमा ताला लगाएर हाजिरी रजिष्टर सचिवालयमा लगेकोसमेत खुलेको छ। मन्त्री साह मन्त्रालयका उपसचिव शंकर साहलाई निमित्त सचिव बनाउने प्रयासमा छन्। मन्त्री साहले सचिव काफ्लेलाई कुनै हालतमा हाजिर हुन नदिने गरी यो सबै नाटक गरेको आरोप कर्मचारीको छ। कृषि ज्ञान केन्द्र धनुषामा समेत कार्यरत साहलाई मन्त्री साहले कृषि मन्त्रालयको खाद्य सुरक्षा महाशाखाको जिम्मेवारी समेत दिएका छन्। निमित्त सचिव विजय महतोलाई हटाएर उनले शंकरलाई निमित्त सचिव बनाउन पहिलादेखि नै प्रयास गरिरहेका भए पनि सफल भएका छैनन्। समान्य प्रशासन मन्त्रालयले पठाएको कार्यालयमा जानैपर्ने भएकाले विधिसम्मत तरिकाले मन्त्रलायमा हाजिर हुन आएको सचिव काफ्लेको भनाइ छ। सचिव काफ्लेले यो विषय आफूले प्रमुख सचिवलाई जानकारी गराएको बताएकी छन्। हाजिर नहुँदा मन्त्रालयले किन नखटेको प्रश्न गर्नेछ ? यहाँ हाजिर हुन दिइराखेको छैन्। प्रमुख सचिव र मन्त्रीलाई म आउन लागेको कुरा पहिल्यै भनिसकेको थिएँ, सचिव काफ्लेले अन्नपूर्णसँग भनिन्, त्यो बेला उहाँले नआउनुहोस् भन्नु भएन । मेरो सरुवा नै रोकेको भए म आउने थिइन्। सचिव काफ्लेले हाजिर हुन नदिएको कारण आफूले थाहा नपाएको बताइन्। के कारणले मलाई हाजिर हुन नदिएको हो मलाई भन्नु पयो, उनले भनिन्, मन्त्रालयमा मन्त्रीले कर्मचारीलाई पाखा लगाएर आफूखुसी काम गर्न त मिल्दैन होला ! तर, म ती कुरा जान्दिन। सचिवसँगको विवादपछि मन्त्री साहले समाजिक सञ्जालमा फेसबुकमा लेखेका छन्, म जनादेशको पालना गर्छु, होइन भन्ने जिम्मेवारी छोडछु। म कसैको आदेश पालक होइन्।"
नेपालचीन सीमा : सहायक प्रजिअसँग स्पष्टीकरण,"सिमकोट : हुम्लाको लिमी लाप्चा क्षेत्रमा चीनले भवन बनाएको बारेमा समाचार आएपछि गृह मन्त्रालयले सहायक प्रमुख जिल्ला अधिकारी दत्तराज हमाललाई २४ घण्टे स्पष्टीकरण सोधेको छ। मन्त्रालयको निजामती कर्मचारी प्रशासन शाखाको चलानी नम्बर २७९ को अत्यन्त जरुरी पत्रमा तालुकदार निकायलाई खबरै नगरी बोल्नुको कारण माग गरिएको छ। सिमानाजस्तो संवेदनशील विषयमा मनलाग्दी स्थलगत भ्रमण गर्ने, सञ्चारमाध्यममा बोल्दै हिँड्ने गरेको भन्दै मन्त्रालयले स्पष्टीकरण सोधेको हो। शाखा अधिकृत लोकमान श्रेष्ठद्वारा हस्ताक्षर गरिएको पत्रमा के, कति कारणले सञ्चारमाध्यममा अभिव्यक्ति दिएको उल्लेख छ। हमालले देशलाई अप्ठ्यारो पर्ने गरी कुनै कुरा नबोलेको प्रतिक्रिया दिएका छन्। मैले लिमी उपत्यकाको लाप्चामा गरेको भ्रमणका आधारमा जे जस्तो देखें त्यही भनेको थिएँ, हमालले भने। चीनले नेपालको सिमाना मिचेको विषयमा खासै विवाद आउने कुनै कुरा नबोलेको उनको भनाइ छ। केही दिनअघि स्वास्थ्यसामग्री हस्तान्तरण कार्यक्रममा गएका हमालले चीनको सिमाना हिल्सा र लिमी उपत्यका हुँदै लिमीको लाप्चामा पुगेको बताए। उनले सिमकोट पुगेपछि नेपाली भूभागमा चीनका भवन निर्माण भएको बारेमा विभिन्न सञ्चारमाध्यममा जानकारी दिएका थिए। त्यसपछि प्रमुख जिल्ला अधिकारी चिरञ्जीवी गिरी नेतृत्वको टोली लिमी उपत्यकाको लाप्चा र हिल्सा क्षेत्रको स्थलगत पुगेको छ। नेपालतिर चीनका भवन हराएको भनिएको ११ नम्बर सीमा स्तम्भ भेटियो"
संवैधानिक इजलासमा थन्किन्छन् मुद्दा,"काठमाडौं : ० प्रतिनिधिसभा निर्वाचनमा धाँधली गर्दै आफूलाई झिनो मतले हराएको भन्दै कांग्रेसका युवा नेता प्रदीप पौडेलले दिएको रिट सर्वोच्च अदालतको संवैधानिक इजलासमा पुगेर साढे दुई वर्षसम्म अड्केको छ। तनहुँ२ मा निर्वाचन अधिकृतको मिलिभगतमा सदर मतलाई बदर गर्दै ५ मतले हराएको दाबी पौडेलको थियो। ० द्वन्द्वकालको एउटा हत्या घटनासँग जोडेर तत्कालीन सूचना तथा सञ्चारमन्त्री अग्निप्रसाद सापकोटाको पदबहाली रोक्न मागसहित २०६८ सालमा काभ्रेकी पूर्णिमाया लामाले दिएको रिटमा अझै अन्तिम फैसला भएको छैन। त्यसअघि अदालतमा विचाराधीन मुद्दालाई प्रभावित पर्ने गरी लेखेर समाचार छापेको भन्दै पत्रकार कनकमणि दीक्षितविरुद्ध सापकोटाले दिएको मुद्दा पनि अझै थाती छ। ० राष्ट्रिय मानवअधिकार आयोगका पूर्वसदस्य सुशील प्याकुरेलले सापकोटामाथि छानबिन र फौजदारी कारबाहीको मागसहित २०७२ सालमा दिएको रिटले पनि निकास कुरिरहेको छ। यता अख्तियार दुरुपयोग अनुसन्धान आयोगको क्षेत्राधिकारमाथि प्रश्न उब्जाउँदै नरेन्द्रकुमार काफ्ले र धु्रवप्रसाद यादवलगायतले २०६८ सालमा दिएको रिटमा पनि छिनोफानो हुन बाँकी छ। यी तीनवटै मुद्दा न्यायको हकसँग जोडिएका छन्। ००० संवैधानिक इजलासमा सार्वजनिक सरोकारका रिट झन्डै दुई सयको संख्यामा थन्किएका छन्। यीमध्ये ४९ वटा पाँच वर्ष पुराना रिट हुन्। सातामा बुधबार र शुक्रबार मात्र संवैधानिक इजलास तोकिन्छ। प्रधानन्यायाधीशको नेतृत्वमा गठित उक्त इजलासमा न्यायाधीशहरू दीपककुमार कार्की, मीरा खड्का, हरिकृष्ण कार्की र विश्वम्भुरप्रसाद श्रेष्ठ छन्। कोरानाका कारण सुनुवाइमा भएको संकुचनले संवैधानिक इजलास पनि प्रभावित छ। लकडाउनअघि सातामा दुई दिन मात्र सुनुवाइ हुन्थ्यो, सर्वोच्चका सहप्रवक्ता देवेन्द्र ढकालले अन्नपूर्णसँग भने, लकडाउनका कारण हाल इजलासका कामकारबाही रोकिएको अवस्था छ। सहप्रवक्ता ढकालले नेकपा उपाध्यक्ष वामदेव गौतमको योग्यताका विषयमा सुनुवाइका लागि तय गरिएको असोज १४ गतेको पेसी प्रधानन्यायाधीशले तोक्ने विषय भएकाले यसबारे आफूले केही भन्न सक्ने अवस्था नरहेको बताए। सर्वोच्चले बुधबार गौतमलाई संवैधानिक जिम्मेवारीको कुनै काममा नलगाउन अन्तरिम आदेश दिँदै विवादको निप्टाराका लागि संवैधानिक इजलासमा पठाएको हो। सर्वोच्चका न्यायाधीश डाआनन्दमोहन भट्टराईको एकल इजलासले यही असोज १४ गते संवैधानिक इजलासमा छलफलमा उपस्थित हुन रिट निवेदक र विपक्षीलाई आदेश दिएको छ। राष्ट्रियसभा सदस्यमा गौतमको मनोनयन रोक्ने वा नरोक्ने विषयमा सोही दिन संवैधानिक इजलासमा छलफलका लागि पेसी तय भएको हो। नागरिकका मौलिक हकको संरक्षण एवम् गम्भीर प्रकृतिका संवैधानिक विवादमा सुनुवाइ गर्न संविधानले संवैधानिक इजलास गठनको व्यवस्था गरेको छ। मौलिक हक संरक्षणका मुद्दा मात्र नभई संघ र प्रदेश, प्रदेशप्रदेश, प्रदेशस्थानीय तह तथा स्थानीय तहस्थानीय तहबीचको अधिकार क्षेत्र विवाद हेर्ने अधिकार पनि यसै इजलासलाई तोकिएको छ। संघीय संसद् वा प्रदेशसभा सदस्यको निर्वाचनसम्बन्धी विवाद र संघीय संसद्का सदस्य वा प्रदेशसभा सदस्यको अयोग्यतासम्बन्धी विवाद हेर्ने दायित्व पनि इजलासकै हो। कुनै मुद्दामा गम्भीर संवैधानिक विवाद देखिए पनि प्रधानन्यायाधीशले संवैधानिक इजलासमा सुनुवाइ तोक्न सक्ने संवैधानिक व्यवस्था छ। इजलास गठन प्रधानन्यायाधीशको तजबिजीमा निर्भर रहेकाले प्रधानन्यायाधीशले नै हेर्न नमिल्ने मुद्दा यस्तो इजलासमा पर्यो भने के गर्ने भनेर संविधानले ठोस निकास खोलिदिएको छैन। वरिष्ठ अधिवक्ता पूर्णमान शाक्यले अहिलेको संवैधानिक इजलासको अवस्थाले काम नचल्ने बताए। पाँच जना बेन्चमा बस्नुपर्ने व्यवस्थाका कारण भ्यागुताको धार्नी भयो। यही अवस्था नआओस् भनेर त्यति बेला छुट्टै संवैधानिक अदालत राखिनुपर्छ भनिएको हो, संविधानविद् शाक्यले भने, छिटोछरितो हुन सकेन भन्ने प्रश्न मात्र होइन, क्वालिटी को पनि कुरा आउँछ। उनले संविधानमा व्यवस्था भइसकेको अवस्थामा प्रभावकारिताका लागि व्यवस्थापनमा सुधार आवश्यक रहेको धारणा व्यक्त गरे। यो सबै प्रधानन्यायाधीशकै जिम्मेवारी हो,उनले भने, तर, जनशक्ति, भौतिक व्यवस्थापन, कानुनी अड्चन वा व्यावहारिक बहाना देखाएर न्यायमा विलम्ब गर्न मिल्दैन। यो विषय न्यायिक जनआस्था र अदालतको प्रतिष्ठासँग जोडिएको छ।"
नागार्जुन आइसोलेसन सेन्टरलाई व्यवस्थित बनाउन पहल गर्छु : नारायणकाजी,"काठमाडौं : नेपाल कम्युनिष्ट पार्टी (नेकपा)का प्रवक्ता नारायणकाजी श्रेष्ठले नागार्जुन नगरपालिका१ रानीवनमा रहेको आइसोलेसन सेन्टरलाई थप व्यवस्थित बनाउन आफ्नोतर्फबाट पहल गर्ने बताएका छन्। शहरी विकास मन्त्रालयले सुकुम्बासीका लागि निर्माण गरेको भवनलाई सरकारले पछिल्लो दिनमा आइसोलेसन सेन्टरको रुपमा विकास गरेको छ। सो आइसोलेसन सेन्टरको फोहोर र ढल व्यवस्थापन नभएको भन्दै स्थानीयवासीको गुनासो सुनेपछि प्रवक्ता श्रेष्ठले आफूले सरकारलाई आवश्यक जानकारी गराउने र समस्या समाधानका लागि पहल गर्ने बताए। स्थानीयवासीले ढल तथा फोहोरको उचित व्यवस्थापन नहुँदा बस्तीमा समस्या परेको प्रवक्ता श्रेष्ठसमक्ष गुनासो गरेका थिए। स्थानीयको गुनासो सम्बोधनका लागि आफूले सरकारी विकास मन्त्रालयलाई आवश्यक ध्यानाकर्षण गराउने बताउनुभएको थियो। त्यस अवसरमा उपस्थित शहरी विकास तथा भवन निर्माण विभागका मणिराम गेलाललाई स्थानीयवासीको मागअनुसार समस्याको समाधान गर्न प्रवक्ता श्रेष्ठले आग्रह गरे। महानिर्देशक श्रेष्ठले समस्या समाधानका लागि विभागका तर्फबाट आजैदेखि काम शुरु हुने बताउनुभयो। स्वास्थ्य सेवा विभागका महानिर्देशक डा दीपेन्द्ररमण सिंहले आइसोलेसन सेन्टरलाई स्वास्थ्य मापदण्डअनुसार नै सञ्चालन गरिएको र केही कमीकमजोरी भएको भए सुधार गर्दै थप व्यवस्थित गरिने बताए। सो आइसोलेसन सेन्टरमा ५८० श्ययाका लागि स्वीकृति दिइएको भए पनि हाल ३५८ जना कोरोना सङ्क्रमित रहेका छन्। राष्ट्रियसभाका सदस्यसमेत रहनुभएका श्रेष्ठले पछिल्लो दिनमा कोरोनाबाट प्रभावित नागरिकलाई सहजरुपमा सेवा पुर्याउने लक्ष्यका साथ स्वयंसेवक अभियानसमेत सञ्चालन गर्दै आउनुभएको छ। उहाँले पिसिआर परीक्षणमा सहजीकरण गर्ने, विदेशमा अलपत्र परेका नागरिकको उद्धार तथा स्वास्थ्योपचारका लागिसमेत सहजीकरण गरेका थिए। रासस"
जनतालाई भोक र रोगबाट बचाउन निर्देशन,"काठमाडौं : प्रतिनिधिसभाको महिला तथा सामाजिक समितिले महामारीको सबैभन्दा बढी प्रभाव परेका विपन्न र घरेलु श्रमिकको तथ्याङ्क सङ्कलन गरी सहयोगको आवश्यक व्यवस्था मिलाउन सरकारलाई निर्देशन दिने निर्णय गरेको छ। सिंहदरबारस्थित समितिको कक्षमा आज बसेको बैठकले उक्त वर्गलाई रोग तथा भोगबाट बचाउनका लागि स्थानीय तहले तथ्याङ्क सङ्कलन गरी आवश्यकताअनुसार सहयोग व्यवस्था मिलाउन निर्देशन दिने निर्णय गरेको हो। समितिका सभापति निरुदेवी पालले महामारीले ठूलो रुप लिएर फैलिँदै गएको हुनाले कानूनी, विधिगत संयन्त्रको व्यवस्था गर्न सरकारलाई निर्देशन दिए। महामारीका कारण कोरोना र मनसुनजन्य प्रकोपबाट समाज र देश नै प्रभावित भएको ठहर गर्दै खाद्यान्नको माग र आपूर्ति नमिल्दा अन्तराष्ट्रिय श्रम सङ्गठनका अनुसार विश्वभर बजारमा ८० प्रतिशतको रोजगार कटौती भएको जनाइएको छ। बैठकले भारतबाहेक अन्य मुलुकमा काम गरिरहेका करिब ४० लाख नेपालीको रोजगारी प्रभावित हुनसक्ने पूर्वआँकलन गरिएको हुनाले गरिबी तथा बेरोजगारी बढने हुँदा महामारीको अवस्थामा परेका व्यक्तिको तत्काल अध्ययन गर्न सरकार र राष्ट्रिय योजना आयोगलाई निर्देशन दिएको छ। बैठकमा नेपाली काँग्रेसका पुष्पा भुसालले रोग र भोगबाट बचाउनका लागि स्थानीय सरकारलाई केन्द्र सरकारले भरपुर सहयोग गर्नुपर्ने र निर्वाचनको बेलामा मतदाताको नामावली सङ्कलन गरेझै विपद्मा परेका व्यक्तिको तथ्याङ्क सङ्कलन गर्न बैठकमा सुझाव दिएका थिए। समितिमा अरु सांसदले पनि महामारीमा जनतालाई भोक र रोगबाट बचाउनुपर्ने सुझाव दिएका थिए। रासस"
सप्तरीमा १२ संक्रमित थपिए,"राजविराज : सप्तरीको राजविराजस्थित अस्पतालका २ कार्यालय सहयोगी, ३ बिरामी, पत्रकार, औषधि पसलेसहित सप्तरीमा शुक्रबार १२ जनामा कोरोना संक्रमण पुष्टि भएको छ। राजविराजस्थित गजेन्द्रनारायण सिंह अस्पतालको प्रयोगशालामा शुक्रबार गरिएको परीक्षणमा अस्पतालमा कार्यरत सुरक्षा गार्ड राजविराज१५ का २५ वर्षीय र ३३ वर्षीय कार्यालय सहयोगी संक्रमित भएका छन्। यसैगरी अस्पतालको आकस्मिक सेवामा उपचाररत तीन जना बिरामी संक्रमित भएका छन्। बिरामी राजविराज नगरपालिका ६ का ४० वर्षीय, राजविराजको वडा नखुलेका २७ वर्षीय र सप्तरी राजगढ गाउँपालिका५ का ४२ वर्षीय रहेका छन्। राजगढ गाउँपालिका ५ का बिरामी प्रहरी हुन्। यस्तै अस्पताल अगाडि औषधि पसल सञ्चालन गरिरहेका तिलाठी कोइलाडी गाउँपालिका१ का २३ वर्षीय पुरुष पनि संक्रमित भएका छन्। जनकपुरधामस्थित प्रादेशिक अस्पतालको प्रयोगशालामा गरिएको परीक्षणमा एक पत्रकारसहित खडक नगरपालिकाका ६ जना संक्रमित थपिएका छन्। खडक नगरपालिका८ का १४ र २४ वर्षीय पुरुष तथा २७ र ४० वर्षीया महिला, खडक नगरपालिका ९ का १ वर्षीय पुरुष तथा छिन्नमस्ता गाउँपालिका३ घर भएर हाल खडक८ मा बसिरहेका ३० वर्षीय पुरुषमा संक्रमण देखिएको छ। पत्रिकाको सम्पादक संक्रमित भएपछि पत्रिकाको सम्पादन गर्न ३० वर्षीय सहसम्पादक खडक नगरपालिका८ मा बसेका थिए। सप्तरीमा शुक्रबार जिल्ला प्रशासन कार्यालयका ३४ वर्षीय प्रशासकीय अधिकृत, भिमदल गणका २८, ३०, ३२, ३४ वर्षीय नेपाली सेना, कञ्चनरुप नगरपालिका८ का ४० वर्षीय नगरपालिकाको कार्यालय सहयोगीसहितमा संक्रमण देखिएको थियो। यो समेत सप्तरीमा संक्रमित हुनेको सङ्ख्या १ हजार २४४ पुगेको स्वास्थ्य कार्यालय सप्तरीले जनाएको छ। जसमध्ये १३ जनाको मृत्यु भएको छ भने ८९३ जना निको भएको कार्यालयका निमित्त प्रमुख दुनियालाल यादवले बताए। यादवका अनुसार राजविराजस्थित आइसोलेशन केन्द्रमा ६८ जना, तिलाठी कोइलाडीस्थित आइसोलेशन केन्द्रमा ९ जना र कञ्चनरुपस्थित आइसोलेशन केन्द्रमा ६ जना रहेका छन्। अरु सबै जना होम आइसोलेशनमा रहेका छन्।"
महिलालाई स्वदैशमै रोजगारीमा प्राथमिकता : मन्त्री गुरुङ,"काठमाडौं : महिला, बालबालिका तथा जेष्ठ नागरिकमन्त्री पार्वत गुरुङलै महिलालाई स्वदैशमै रोजगारीमा प्राथमिकता दिने बताएका छन् । नेपाल वैदेशिक रोजगार पत्रकार समाजले आयोजना गरेको 'वैदेशिक रोजगारीमा समस्यामा परी फर्केका महिला' विषयक भर्चुअल अन्तरक्रिया कार्यक्रममा बौल्दै मन्त्री गुरुङलै महिलालाई वैदेशिक रोजगारीमा भन्दा स्वदेशमै रोजगारीमा प्राथमिकता दिने बताए । अन्तर मन्त्रालय समन्वय गरी स्थानीय तहमै रोजगारी सिर्जना गर्न सरकारलै प्राथमिकता दिनै उनको भनाइ छ । 'हरेक पालिकामा महिला उद्यमशील केन्द्र स्थापना भएका छन्, 'उनले भने, 'केन्द्रमार्फत तालिम दिने र उद्यमी बनाउनसम्म सहयोग गर्ने यौजना छ ।' मन्त्री गुरुङले स्वदेशमै पर्याप्त रौजगारी सिर्जना गरी विदैश जान नपर्ने परिस्थिति निर्माण गर्न सरकारकौ ध्यान गएकौ बताए । 'पहिला चेलिबेटी बेचबिखन हुने गर्दथ्यौं, 'उनले भने, 'अहिले मानव बेचबिखन हुने गरेको छ, पुरुष पनि बेचिएका छन्।' मन्त्री गुरुङले महिलाको आर्थिक जीवनमा रुपान्तरण गर्न सबैकौ ध्यान जानुपर्ने बताए । वैदेशिक रोजगारीबाट फर्केका सुत्कैरी, गर्भवती महिलालाई बहिष्कृत र तिरस्कृत कसेले पनि गर्न नहुनै उनले बताए । 'विदेश जान बाध्य पार्नेलाई कारवाही गर्नुपर्छ' उनलै भने । विदैशबाट फर्कैका महिलाकौ उत्थानका लागि एकीकृत सामाजिक विकास ऐनले सघाउने उनको भनाइ छ । वैदेशिक रोजगारीबाट फर्केका महिलाकौ सामाजिक सुरक्षाका लागि सामाजिक संघसंस्थासँग मिलेर सशक्त र प्रभावकारी कार्यक्रम बनाइनै उनले बताए । 'कोही पनि नेपाल फर्कदा असुरक्षित हुनुपर्दैन, 'उनलै भने, 'उनीहरुको व्यवस्थापन सरकारलै गर्छ ।' परनिर्भरता हटाएर आर्थिक सशक्तीकरण गराउन सकै महिलालाई वैदैशिक रौजगारीमा जाने अवस्था नआउने उनले बताए । पौरखी नेपालकी अध्यक्ष मञ्जु गुरुङले महिलालाई सरकारलै घरेलु कामदारमा विदेश जान प्रतिबन्ध लगाएकाले महिला बढी समस्यामा परेको बताइन् । 'घरेलु कामदार खुला गरे मानसिकरुपमा तयार भएर जान पाउँछन्,'उनले भनिन्,'प्रतिबन्ध खुलाउनुको विकल्प छैन ।'"
पाल्पा पहिरो : बेपत्तामध्य चार जनाको शव भेटियो,"तानसेन : पाल्पाको रम्भा गाउँपालिका२ फोक्सिङकोटमा पहिरोमा परी बेपत्ता भएका ६ जना मध्ये ४ जनाको शव भेटिएको छ। विहिबार एक जना र शुक्रबार विहान तीन जना गरी चार जनाको शव भेटिएको हो। फोक्सिङ्कोट सुरुमडाँडामा विरबहादुर गाहाको पहिरोले घर पुरिदा बेपत्ता २७ वर्षीया मोतिसरा गाहाको बिहीबार नै शव भेटिएको हो, हुमबहादुर गाँहाको घर पहिरोले पुर्दा वेपत्ता भएका पाँच जना मध्ये तीन जनाको शव शुक्रवार भेटिएको हो। पुरिएर मृत अवफोक्सिङकोट बेलौजाका १७ वर्षीया कृष्णामाया गाहा (छोरी), १४ वर्षीया खुमीसरा आले (नातिनी) र ८ वर्षीया लक्ष्मी गाहा (नातिनी) को शव फेला परेको जिल्ला प्रहरी कार्यालय पाल्पाका सूचना अधिकारी प्रहरी नायव उपरिक्षक मदन गिरीले बताए। पहिरोमा पुरिएर ६३ वर्षीय हुमबहादुर गाहा र उनकी श्रीमती ४७ वर्षीया धनीसरा गाहाको खोजीकार्य जारी रहेको प्रहरीले जनाएको छ। नेपाली सेना, प्रहरी र प्रहरी बल, स्थानीय बासिन्दा खोजी कार्यमा जुटेका छन्। निरन्तर झरी र पहिरो जाने क्रम नरोकिएपछि शुक्रबार बिहानबाट मात्रै बेपत्ताहरुको खोजीकार्य सुरु भएको हो । निरन्तरको अविल वर्षाले विहिबार पहिरोले फोक्सिङकोट सुरुमडाँडामा एक र बेलौजाका तिन घर पुरिएका थिए। अविरल वर्षासँगै घरमाथिबाट आएको पहिरोले घर पुरिदा ६ जना बेपत्ता भएका थिए।"
अर्घाखाँचीको कोठियामा २० घर पहिरोले बगायो : सिंगो गाउँ जोखिममा,"सन्धिखर्क : अर्घाखाँचीको शितगंगा नगरपालिका१२ को कोठिया मैदानमा पहिरोले २० घर बगाएको छ। शितगंगा नगरपालिका१२ को जख्रेगैरा, पहरेपानी, मैदान लगायतका स्थानमा जमिन भासिएर माथीबाट पहिरो खस्दा २० घर र २० घरका गोठ सम्पूर्ण पहिरोले पुरेको घटनस्थलबाट वडा अध्यक्ष बाबुराम गैरेले जानकारी दिए। पहिरोले मानवीय क्षती नगरे पनि घर बगाएको छ। पहिरोले घर पुरेपछि २० घरका एक सय भन्दा बढी मानिसलाई गौरा माध्यमिक विद्यालयमा स्थानान्तरण गरिएको जिल्ला प्रहरी कार्यलयका प्रहरी नायव उपरीक्षक माधव बुढाथोकीले जानकारी दिए। पहिरो खस्ने क्रम नरोकिएकाले घर पुरिने क्रम बढ्न सक्ने प्रहरीको भनाइ छ। गाउँका अन्य २० भन्दा बढी घर पहिरोको जोखिममा रहेका छन्।"
"प्रदेश १ मा ८५ संक्रमित थपिए, ३८ जना डिस्चार्ज","विराटनगर : प्रदेश १ मा शुक्रबार ८५ जना कोरोना संक्रमित थपिएका छन् । थपिनेमा मोरङमा ४१, सुनसरीमा २५, झापामा १२, ताप्लेजुङमा १ र प्रदेश १ बाहिरका ६ जना रहेको सामाजिक विकास मन्त्रालयले जनाएको छ । मोरङको विराटनगरमा ८ महिला १६ पुरुष, बुढीगंगामा ५, बेलबारी र धनपालथानमा ३३, मिक्लाजुङ, सुन्दरहरैचा, उर्लाबारी, जहदा, कानेपोखरीमा ११ पुरुष र रंगेलीमा १ महिलामा संक्रमण देखिएको मन्त्रालयले जनाएको छ । उता सुनसरीको इटहरीमा २ महिला १३ पुरुष, दुहवीमा २ महिला २ पुरुष, इनरुवामा १ महिला २ पुरुष, बर्जुमा १ महिला १ पुरुष, धरानमा १ महिला, झापाको भद्रपुरमा १ महिला ९ पुरुष, विर्तामोड र दमकमा ११ महिला, ताप्लेजुङको फङलिङमा १ पुरुष र प्रदेश १ बाहिरका १ महिला ५ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ । यो सँगै प्रदेश १ मा कोरोना संक्रमितको संख्या ६ हजार १४९ पुगेको छ । प्रदेश १ मा शुक्रबार ३८ जना डिस्चार्ज भएका छन् । कोभिड १९ आइसोलेसन केन्द्र, रंगेलीबाट ९, गढी आईसोलेसन केन्द्र बाट ८, होम आइसोलेसनबाट ८, कोशी अस्पताल कोभिड १९ उपचार केन्द्र विराटनगरबाट ६, न्युरो अस्पताल विराटनगरबाट ४, मेची अस्पतालबाट ३ जना डिस्चार्ज भएको सामाजिक विकास मन्त्रालयले जनाएको छ । हालसम्म डिस्चार्ज हुनेको संख्या २ हजार ६५६ पुगेको छ । प्रदेश १ मा शुक्रबार मात्रै ६ सय २५ जनाका पीसीआर परीक्षण गरिएको छ । परीक्षण गरिएका मध्ये २० महिला र ६५ पुरुषको रिपोर्ट पोजिटिभ आएको हो । हाल सम्म १ लाख १९ हजार ४३५ जनाको पीसीआर परीक्षण गरिएको सामाजिक विकास मन्त्रालयले जनाएको छ ।"
"बयलपाटा अस्पतालमा रगत अभाव, दाह्री ग्याङ जुट्यो संकलनमा","अछाम : बयलपाटा अस्पतालमा रगतको चरम अभाव भएको छ । पछिल्लो समय कोरोना महामारीका कारण अन्य अस्पतालबाट रेफर गरिएका विभिन्न रोगका बिरामीको उपचार गर्नु परेकाले अस्पतालमा रगत अभाव भएको बयालपाटा अस्पतालका स्वास्थ सेवा निर्देशक डा विकास गौचनले बताए । डागौचनले कोरोना महामारी हुनुपूर्व बयालपाटा अस्पतालमा मासिक २० देखि ३० प्वाइन्ट रगत आवश्यक पर्नेमा हाल दैनिकजसो ३ देखि ४ प्वाइन्ट रगत आवश्यक परिरहेको बताए । कोरोना महामारी कारण रक्तदान कार्यक्रम नहुनु, रक्तदाता सहजै नभेटिनु , रगत दान गर्नुपर्छ भन्ने जनचेनता नहुँदा रगत अभावको मुख्य समस्या भएको डागौचनले बताए । उनले भने, 'अस्पतालमा मौज्दात रगत नहुँदा रगत आवश्यक पर्ने गम्भीर प्रकृतिका बिरामीलाई उपचारमा समस्या हुने गरेको छ । कोभिड १९ का कारण सहजै रक्तदाता फेला पर्देनन् । रगत अभावको कारण ज्यानैसम्म जानसक्ने खतरा सिर्जना भएको छ। कहिले काही त बिरामीका आफन्तले समेत रगत दिन मान्दैनन् । अस्पतालमा सुत्केरी हुन आउने महिलालाई तुरुन्तै रगत दिनुपर्दा झनै समस्या भएको अस्पतालले जनाएको छ। अस्पतालले रगत आवश्यक पर्दा अछाममा गठित युवाहरुको समूह दाह्री ग्याङ्गले नै गुहार्ने गरेको छ । रगत आवश्यक पर्दा दाह्री ग्याङ्गका युवाहरुलाई नै खबर गर्ने गरेको गौचनले बताए । रगतको समस्या हुदाँ दाह्री ग्याङ्ग सदस्य र दाह्री ग्याङ्गको सहजीकरणमा रगतदान हुँदै आएको छ । दाह्री ग्याङ्ग अछाममा स्थापना भएको केही महिनामै २६ प्वाइन्ट रगतदान गरी सकेको दाह्री ग्याङ्ग अछामका संयोजक उमेश कुँवरले बताए । अस्पतालमा रगतको चरम अभाव भएपछि दाह्री ग्याङ्गले शुक्रबार रक्तदान कार्यक्रम गरेको छ । कार्यक्रममा १० भन्दा बढीले रगतदान गरेको कुँवरले बताए ।"
बिही गाउँमा गुपचुपमै श्रृङ्खलावद्ध हत्या : प्रहरीले थाल्यो अनुसन्धान,"गोरखा : गोरखाको बिही गाउँमा भएका श्रृङ्खलावद्ध हत्याका घटनाको बारेमा सोधपुछ गर्न नेपाल प्रहरीले सुरु गरेको छ। सोधपुछका लागि प्रहरीले चुमनुब्री गाउँपालिका५ का वडाअध्यक्ष सोनाम ग्याल्जेन गुरुङलाई जिल्ला प्रहरी कार्यालय गोरखामा झिकाएको छ। चार दिनको पैदलयात्रापछि वडाअध्यक्ष गुरुङ शुक्रबार जिल्ला प्रहरी कार्यालयको सम्पर्कमा पुगेका छन्। केही दिनअघि कुटपिटपछि मृत्यु भएकी ङिमा साङमोको घटनाको बारेमा सोधपुछ गर्न उनलाई बोलाएको प्रहरी उपरीक्षक सुरेन्द्र गुरुङले जानकारी दिए। वडाअध्यक्षसितको सोधपुछको आधारमा घटनाको विषयमा थप अनुसन्धान सुरु गर्ने एसपी गुरुङले बताए। वडाअध्यक्षज्यू आज सम्पर्कमा आइपुग्नु भएको छ, उनले भने, हामी पहिलोचरणमा केही दिनअघिको घटनाको बारेमा अनुसन्धान गर्छौँ। त्यसपछि पुराना घटनाको अनुसन्धान गर्छौँ। दुईसाताअघि निर्घात कुटपिटपछि बिहीगाउँकी ५० बर्षीय ङिमा साङ्मोको मृत्यु भएको स्थानीयबासीले बताएका थिए। साथै यसअघि पनि सो गाउँमा आधारदर्जनभन्दा धेरैको हत्या तथा रहस्यमय मृत्यु भएको तर सबै गुपचुप रहेको बारे अन्नपूर्णपोस्ट् दैनिकमा समाचार प्रकाशन भएको थियो। गत असोज ६ गतेको अन्नपूर्ण पोस्ट्मा श्रृङ्खलावद्ध हत्या गुपचुप शीर्षकमा समाचार प्रकाशन भएपछि प्रहरीले घटनाको बारेमा अध्ययन अनुसन्धान प्रक्रिया सुरु गरेको थियो। शृंखलाबद्ध हत्या गुपचुप प्रहरी नायव उपरीक्षक वासुदेव खतिवडाको नेतृत्वमा अध्ययन टोली गठन गरेर घटनाको बारेमा अध्ययन प्रक्रिया सुरु भइसकेको छ, एसपी गुरुङले भने। घटना बारे कसैबाट पनि जाहेरी नआएकाले अनुसन्धान प्रक्रियामा समस्या आएको प्रहरीले जनाएको छ। भुसको आगो बनेका यस्ता घटनाको बारेमा गाउँभित्र चर्चा भएपनि आक्रमणको शिकार बन्ने डरत्रासका कारण स्थानीयबासी सार्वजनिक रुपमा बोल्न चाहँदैनन्।"
डा केसीको १९ औं अनशनको समर्थनमा १९ घण्टे अनशन,"दमौली : प्राडा गोविन्द केसीको अनशन समर्थनमा दमौलीका दुई युवकले १९ घण्टे अनशन सुरु गरेका छन्। दमौली ट्राफिक चोकमा अनशन थालेका युवाले १९ पटकसम्म अनशन बस्दा पनि डा केसीको मागमा सरकार गम्भीर नभएको भन्दै युवाले १९ घण्टे अनशन सुरु गरेका हुन्। शुक्रबार बिहान ११ बजेबाट अनशन थालेका दुई युवा शनिबार साँझ ६ बजेसम्म बस्नेछन्। देशको चिकित्सा क्षेत्र सुधार गर्न डा केसी जीवन खतरामा राखेर आन्दोलित हुँदा पनि सरकार गम्भीर नभएपछि दबाब दिन यस्तो कार्यक्रम गर्नु परेको उनीहको भनाइ छ। हामीले देशैभर ऐक्यवद्धता जनाउँदा डा केसीको आन्दोलनलाई बल पुग्छ भनेर अनशन बसेका हौं, अनशन बसेका सागर घिमिरेले भने। अर्का अनशनकारी विनोद सापकोटाले पनि केसीको माग पुरा गराउन दबाब आवश्यक भएकाले आफू अनशन बसेको बताए। दमौलीका युवाले शनिबार केसीको पक्षमा प्रदर्शन गर्ने तयारी गरेका छन्।"
'उडान कम हुँदा विदेशमै अलपत्र',"काठमाडौं : उडान संख्या नबढ्दा वैदेशिक रोजगारीमा रहेका लाखौं नेपाली अलपत्र परेका छन्। कोरोना भाइरस(कोभिड १९) का कारण नियमित करार अवधि सकिएका कामदार स्वदेश फर्कन पाएका छैनन्। मानव अधिकारका लागि जनमन्च (पिपुल फोरम)ले आयोजना गरेको आप्रवासी कामदार र तीनको उद्धार विषयक भर्चुअल अन्तरक्रिया कार्यक्रममा बोल्नै वक्ताहरुले उडान संख्या बढ्न नसक्दा खाडी तथा मलेसियामा रोजगारी गुमाएका लाखौं नेपाली अलपत्र परेको बताए। मलेसियाका श्रम काउन्सुलर दिपक ढकालले मलेसियामा दैनिक तीन सय जनाको करार अवधि सकिने गरेको बताए। उडान संख्या पर्याप्त नहुँदा करार अवधि सकिएका सबै नेपाली स्वदेश फर्कन पाएका छैनन् उनले भने। मलेसियामा तीन लाख २५ हजार कामदार कार्यरत छन्। त्यसमध्ये म्यानिफ्याक्चरिङ, कृषि र सेक्युरिटी गार्डमा कार्यरत नैपालीको संख्या अधिक छ। काउन्सुलर ढकालका अनुसार घर फिर्ता हुन पाउँ भन्दै निवेदन आउने क्रम बढ्दै गएको बताए। अधिकांश कामदार करार सकिएर पनि घर जान नपाउँदा तनावमा छन्उनले भने। ५४ वटा चार्टर्ड उडानमार्फत हालसम्म साढे दश हजार कामदार स्वदेश फर्किएका छन्। सेप्टेम्बर २ दैखि मलेसियामा नियमित उडान भए पनि उडानको संख्या बढ्न नसक्दा फर्कनुपर्ने कामदार फर्कन नपाएर मलेसियामा अलपत्र परेका छन्। श्रम काउन्सुलर ढकालका अनुसार फर्कनका लागि साढे १७ हजारले निवेदन दिएको बताए। ११ हजार तत्काल फर्किनुपर्ने अवस्थामा रहेको उनले बताए। मलेसियाको अध्यागमन विभागको नियमानुसार चेकआउट मेमोका लागि टिकट बुकिङ अनिवार्य हुन्छ। तर टिकट पाउन समस्या छ। नियमित उडान भए पनि कामदारले महंगो टिकट लिन बाध्य छन्। उडान संख्या न्यून तथा मंहगो हुँदा कामदार समस्यामा छन् उनले भने। उडान संख्या थप गर्ने र मूल्यमा नियन्त्रण गर्ने सरकारको योजना भए पनि सफल हुन सकेको छैन्। पछिल्लो समयमा सरकारले चार्टर्ड उडानलाई नियमित गर्दै उडान संख्या बढाउँदै लगे पनि फर्कने कामदारको तुलनामा निकै कम छ। सरकारले अति समस्यामा परेका कामदारलाई स्वदेश फर्काउन निर्देशिका जारी गरैको छ। तर निर्देशिकबाट कामदारले लाभ लिन सकिरहेका छैनन्। मलेसियामा ५ जनाको निवेदन परेकोमा दुईजनाको वैदेशिक रोजगार कल्याणकारी कोषको रकमबाट फर्काउन सकिएको ढकालले जानकारी दिए। संयुक्त अरब इमिरेट्स (युएई) की श्रम काउन्सर निर्मला थापाले युएईबाट तीन महिनायता २० हजार फर्किसकेको बताइन्। त्यो भन्दा अघिको तीन महिना ठप्प नै भयो,उनले भनिन्,युएईबाट फर्काउन सरकारले प्राथमिकता दिइरहेको छ।कोभिडका कारण साना कम्पनी बन्द भएकाले फर्किन चाहनेको संख्या धेरै रहेको उनको भनाइ छ। करिब चार सय एयरपोर्टबाटै फर्किनुपर्यो उनले भनिन्,फर्किएपछि कम्पनीले पनि राम्रो मानेन। कम्पनीले अनावश्यक पाल्नुपर्ने र कामदार पनि नचाहेर बस्नुपर्दा थप समस्या भएकौ उनको भनाइ छ। कामदारले चर्को शुल्क तिरेर हवाई टिकट काट्न बाध्य भएको बताइन्। तीन गुणा हवाइ भाडा भयो,उनले भनिन्, त्यो घट्ने र भनेको बेला जान पाउने भए समस्या हुँदैन। सरकारले निःशुल्क फर्काउन निर्देशिका जारी गरे पनि उक्त निर्देशिकाबाट युएईबाट कोही पनि फर्कन पाएका छैनन्। श्रम काउन्सुर थापाले एक सय बढी आए पनि निर्देशिक जटिल भएकाले कसैलाई पनि उक्त कोषको रकमबाट पठाउन नसकिएको बताइन्। श्रम स्वीकृति लिएर जहिलेसुकै आएको भएपनि सरल गर्ने कुरा भएको छ,उनले भनिन्,परिमार्जन भयो भने धेरै कामदारले राहत पाउँछन्। कोभिडको सुरुमै युएईले आफ्ना कामदारलाई तत्काल लैजान आग्रह गरेको थियो। कतिपय कामदार फर्काउन उसले पहल गरे पनि सरकारले अनुमति दिएन। कम्पनीले कति जनालाई कहिलेसम्म पालिरहने भन्ने पनि समस्या भयोउनले भनिन्उसले नागरिकलाई लैजाउ भनेर सुरुमै भनेको हो। कम्पनीको गुनासो आउन थालेको उनको भनाइ छ। कम्पनीले पठाउन चाहे पनि भाडा महंगो भएकाले समस्या सिर्जना भएको छ उनले भनिन्। कम्पनीले एक हजार दिरामसम्म तिर्न तयार भए पनि टिकट त्यो भन्दा बढी भएकाले टिकट दिलाइदिन समस्या भएको उनले अनुभव सुनाइन्। कोरोनाले युएईमा ३७ जनाले ज्यान गुमाएका छन्। पछिल्लो समयमा आत्महत्या बढेको छ। झैझगडा, मादक पदार्थ खाने र हल्ला गर्ने परिपाटी बढ्यो, उनले भनिन्,अनि कम्पनी र दूतावासले केही गरेन भनेर होहल्ला गर्ने क्रम बढेको छ। हवाइ भाडा नै मुख्य समस्या भएको भन्दै उनले उडान संख्या बढाउन र भाडा सस्तो बनाउन सरकारले ध्यान दिनुपर्ने बताउँछिन्। युएईमा पीसीआर टेष्ट निःशुल्क भए पनि नेपालमा ७२ घण्टाको मात्र मान्य हुने भएकाले कामदारले खर्च गर्न बाध्य भएको उनकौ भनाइ छ।"
जलमग्न विराटनगर,"विराटनगर : केही दिनयता निरन्तर आएको वर्षाले प्रदेश १ को राजधानी विराटनगर महानगरपालिका जलमग्न भएको छ । केही दिनयता परेको अबिरल वर्षाले विराटनगर महानगरपालिकाका अधिकांश क्षेत्र जलमग्न भएको हो । वर्षाले राजधानीको अधिकांश सडकमा पानी जमेको छ भने हिलाम्बे बनेको छ । सडकमा जथाभावी थुपारिएको निर्माण सामग्री, उच्च सडकको फितलो योजना, विकल्प बिना खनिएका नाला जस्ता कारणबाट महानगर जलाशयमा परिणत भएको स्थानीयले बताए। 'सडकमा हिडिसक्नु छैन, वर्षायाम सुरु भएलगत्तै विगतको भन्दा विकराल अवस्था भयो, विराटनगर ६ का जफर अहमद जमालीले भने, 'जथाभावी सडक निर्माणको कामले नगरबासीले सास्ती खेप्नु परेको छ।' निकासबारे महानगरले नसोच्दा पानी जमेर सर्वसधारणे सास्ती खेप्नु परेको उनले बताए । समस्याको ख्याल नगरेर काम अघि बढाएकाले सास्ती खेप्नु परेको उनको भनाइ रहेको छ । महानगरमा जारी अव्यवस्थित सहरी विकास निर्माणका कारण पानीले निकास नपाएपछि महानगर जलमग्न भएको हो । गएको बुधबार रातीदेखि परेको अविरल पानीले निकास नपाएपछि विराटनगर जलमग्न हुदा स्थानीयलाई सास्ती खेप्नु परेको छ। एकैपटक नगरक्षेत्रका अधिकांश बाटा र नाला भत्काइएकाले पानीले निकास नपाउँदा नगरक्षेत्रका सडकसहित स्कुल,अस्पताल,कार्यालय र अस्पतालमा पानी पसेका कारण सेवा लिन आउने सर्वसाधारण मर्कामा परेका छन् भने कतिपयको घरमा वर्षाको पानी पसेको छ। नगर क्षेत्रका बाटाघाटा जलमग्न र हिलाम्मे भएपछि सर्वसाधारणलाई सवारीसाधन चलाउन र आउजाउमा समस्या भएको छ । निरन्तर वर्षा भइरहेकाले नगरक्षेत्रभित्र भएर बग्ने खोलाहरुको जलस्तर बढ्ने भन्दै स्थानी त्रसित भएका छन्। खोलाको जलस्तर बढ्न सक्ने भन्दै खोला आसपास घर बनाएर बस्दै आएका सुकुम्बासी बस्तीमा स्थानीय केशलीयाको पानी पसेको हो । यद्यपी पानी घट्ने क्रममा रहेको स्थानीय पञ्चु रिसिदेवले बताए । अझै पनि वर्षा केही दिन हुने पानी पर्ने विभागको सूचनाले खोलामा जलस्तर बढ्ने भन्दै त्रसित भएको स्थानीयहरु विराटनगर १२ का राधे कामतले बताए । नगरक्षेत्रका नालाहरु तोडफोड गरिएको र भएका नालाहरु समेत घर तथा अफिसबाट उत्पादन हुने फोहोरका कारण जाम भएपछि अस्वाभाविकरुपमा विराटनगर जलमग्न भएको हो । ठोस गुरू योजना नल्याइ हतारमा सुरू गरिएको विराटनगरको विकास निर्माणले यस वर्षको वर्षायाम सुरु भएदेखि नै नगरबासीलाई ठूलै पीडा र सास्ती दिने भन्दै नगरवासीहरुले चिन्ता व्यक्त गरेका छन्। विराटनगर बजार क्षेत्र र बजार पेरिफेरीका करिब करिब सबै वडामा विकास निर्माणको काम आधा मात्र भएकाले निरन्तर पानी परे स्थानीय अझ बढी प्रभावित हुने चिन्ता बढेको छ । सामान्य मर्मत सम्भार गरेर वर्षायामा हिँडडुल गर्न बनाउनतर्फ महानगरले लाग्नु पर्ने कालिम जमालीले बताए । कोरोना भाइरस संक्रमण नियन्त्रण गर्न विराटनगर महानगरपालिकाले गरेको लकडाउन पछि अहिले काम फेरि सुरु गरेकाले सडकको अवस्था अस्तव्यस्त भएको छ । लगातारको झरीका कारण निकास नपाउँदा महानगरपालिकाको दक्षिणी वडाहरु डुबानमा परेका छन् । ती क्षेत्रका सडकका कतिपय ठाउँमा २ फिटसम्म पानी जमेको छ । सडकमा जमेको पानी स्थानीयको घरहरुमा समेत प्रवेश गरेको छ । जसका कारण सर्वसाधारणको जनजीवन असहज भएको छ । प्रदेश प्रहरी कार्यालय नजिकैको रहेको विराटनगर १६ को कटनमिल टोलको सडकबाटै खोला बगेको छ । उक्त सडकबाट दुई फिट जति पानीको तीब्र बहाव बगेको छ । वर्षातको पानीको उचित निकास नभएको तथा होचो ठाउँ भएकाले सामान्य वर्षामा बस्तीका सडक तथा टोलहरु जलमग्न हुने गरेको स्थानीय सुरज रायले बताए । विराटनगर१६ कै बर्मा टोलपनि पूर्णरुपले जलमग्न भएको छ । उक्त क्षेत्रका सडक पानीले भरिएको छ भने स्थानीयबासीको घरआँगन पोखरीमा परिणत भएको छ । बर्मा टोलको ५० बढी परिवारको घरआँगन जलमग्न भएको छ । बर्माटोलमा कालोपत्रे सडक र दुवै छेउ नाला निर्माण गरिएको भएपनि निर्मित नालाहरुले पानीको बहाव नथेग्ने भएका कारण ओभरफ्लो भएर जलाम्मे भएको हो। सामान्य पानी पर्ने बित्तिकै पानी जम्ने बर्मा टोल पछिल्लो समयको झरीले पुरै जलाम्मे भएको स्थानीय राधा गुरागाईले बताइन्। विरानगर १२ को सुकुम्बासी वस्तीमा पानी पसेको छ । सोही क्षेत्रमा पर्ने विराटनगर आँखा अस्पतालको सडकमा तीन फिटसम्म पानी जमेको छ । यसैगरी खाकी बाबा आश्रम र भेटिनरी अस्पताललगायतका कार्यालयको प्राङगणमा समेत पानी जमेको छ । जसका कारण सेवाग्राही तथा कार्यालयका कर्मचारीहरुले सास्ती खेप्नु परेको छ ।"
शिवाकोटी र रिजाललाई भोकेशनल सुशासन अवार्ड,"काठमाडौँ : बासु रोटरी भोकेशनल सुशासन अवार्ड रोटरी वर्ष २०१९२० बाट हाम्राकुरा डटकमका प्रधानसम्पादक अजयबाबु शिवाकोटी पुरस्कृत भएका छन् । रोटरी इन्टरनेशनल डिष्ट्रिक्ट ३२९२ नेपालले सुशासनका क्षेत्रमा क्रियाशील व्यक्ति तथा संस्थालाई दिने १० लाख राशिको अवार्ड यस वर्ष खोजी पत्रकारितामा संलग्न पत्रकारहरुलाई दिने निर्णय गरेको हो । जसमा शिवाकोटीसहित आर्थिक दैनिकका सम्पादक प्रल्हाद रिजालले पनि उक्त पुरस्कार पाउने भएका छन् । रोटरीले शुक्रबार यसबारे जानकारी दिएको हो । स्वतन्त्र पत्रकारिताको माध्यमबाट खोजमूलक समाचार प्रकाशित तथा प्रसारण गरी देश र जनतालाई सुसूचित बनाउनु र सुशासन स्थापनामा महत्वपूर्ण भूमिका निर्वाह गर्ने पत्रकारहरुलाई प्रोत्साहन स्वरुप पुरस्कार प्रदान गरिएको रोटरी इन्टरनेशनलले जनाएको छ । यस अवार्ड अब प्रत्येक दुई दुई वर्षमा दिइने आयोजकले जानकारी दिए । रोटरी इन्टरनेशनल डिष्ट्रिक्ट ३२९२ ले प्रदान गर्दैआएको रोटरी जर्नो अवार्ड पत्रकारिता पुरस्कार रोटरी वर्ष २०१९२० का लागि प्रत्येक प्रदेशबाट एक एक जना गरी ७ जना पत्रकारहरुलाई पुरस्कृत गर्ने भएको छ। विनु तिमल्सिना, श्याम बन्जारा, कमला हमाल, दीपेन्द्र श्रेष्ठ, लक्ष्मी आचार्य, भीमबहादुर सिंह र उन्नती चौधरीले उक्त पुरस्कार पाउने भएका हुन् । यस्तै विभिन्न ५ विधामा सक्रिय ५ पत्रकारहरुलाई रोटरी जर्नो अवार्ड पत्रकारिता पुरस्कार रोटरी वर्ष २०१९२०बाट पुरस्कृत गरिएको छ। आर्थिक पत्रकारिता क्षेत्रबाट पुष्पराज आचार्य, वातावरण पत्रकारिता क्षेत्रवाट टिका वन्धन, शिक्षा पत्रकारिता तर्फ दिपेन्द्र प्रसाद सिंह, स्वास्थ्य क्षेत्रवाट सम्झना महर्जन, काठमाडौ र महिला संचारकर्मीतर्फ विनिता रिजालले उक्त पुरस्कार पाएका हुन् ।"
"ललितपुर महानगर, गोदावरी र महालक्ष्मी नगरपालिकाका मेयरमा कोरोना संक्रमण","ललितपुर : ललितपुर महानगरपालिकाका प्रमुख चिरीबाबु महर्जनलाई कोरोना भाइरस सङ्क्रमण भएको पुष्टि भएको छ। बिहीबार स्वास्थ्यमा असहजता महसुस भएपछि पाटन स्वास्थ्य विज्ञान प्रतिष्ठान, पाटन अस्पतालमा स्वाब परीक्षणका लागि स्वाब दिएकोमा कोरोना पोजिटिभ रिपोर्ट आएको महानगरका प्रवक्ता राजु महर्जनले जानकारी दिए। प्रमुख महर्जन बखुन्डोलस्थित निजी निवासमा आइसोलेसनमा छन्। उनको परिवारका सदस्यको भने अब पाँच दिनपछि स्बाब परीक्षण गरिने छ। शुक्रबार गोदावरी नगरपालिकाका प्रमुख गजेन्द्र महर्जन र उनकी पत्नी गङ्गामायालाई कोरोना सङ्क्रमण पुष्टि भएको छ। असोज ६ गते उनीहरुले स्वाब सङ्कलन गरेर जनस्वास्थ्य प्रयोगशाला टेकु परीक्षणका लागि पठाउँदा शुक्रबार कोरोना सङ्क्रमण पुष्टि भएको हो। हाल महर्जन दम्पती होम आइसोलेसनमा छन्। गाह्रो भयो भने मात्र अस्पताल जाने निर्णय गरिएको प्रमुख महर्जनले बताए। उनले भने, 'मसँग सम्पर्कमा रहेर शङ्का लागेका हरेक व्यक्तिलाई तुरुन्त कोभिड परीक्षण गर्न अनुरोध गर्दछु।' यसैगरी महालक्ष्मी नगरपालिकाका प्रमुख रामेश्वर श्रेष्ठ र उनकी पत्नी दुवैमा यसअघि नै कोरोना पुष्टि भएको थियो । उनीहरु दुवै ग्वार्को स्थित किष्ट मेडिकल कलेजमा उपचार गराइरहेका छन् ।"
सात घण्टामा हत्या आरोपित पक्राउ,"दमौली : तनहुँ प्रहरीले एक हत्याको घटनामा सूचना पाएको सात घण्टाभित्र संदिग्ध व्यक्तिलाई पक्रेको छ। शुक्लागण्डकी७ कुम्लेखोलाकी ६० वर्षिया तेजकुमारी ढकाल शुक्रबार विहान मृत अवस्थामा भेटिएकी थिइन्। घरभित्रै झुण्डिएको अवस्थामा भेटिएकी ढकालको मृत्यु हेर्दा हत्या जस्तो पनि देखिन्थ्यो। उनको छातीमा धारिलो हतियार प्रहार भएको देखिन्थ्यो। घाँसीमा सल बाँधेको ढकालको शवमा हात र खुट्टा पनि बाँधिएको भेटिएको थियो। तर शरिरका विभिन्न भागमा धारिलो हतियारको चोट भएकाले प्रहरीले घटनालाई शंकास्पद ठानेर अनुसन्धान गर्यो। तनहु्ँका प्रहरी प्रमुख एसपी अरुण पौडेलको टोलीले घटनाको अनुसन्धान थालेको थियो। घटना भएको सात घण्टाभित्रै संदिग्ध व्यक्ति पक्रन प्रहरी सफल भएको छ। घटनामा संलग्नताको आरोप लागेका गोरखा भिमसेन थापा गाउँपालिका१ बसेनी निवासी ४६ वर्षका शिव गौतमलाई घटना सार्वजनिक भएकै दिन शुक्रबार दिउँसो तीन बजे व्यास २ स्थित सहिदगेटबाट प्रहरीले पक्रेको हो। महिलाको बिहिबार राती हत्या भएको प्रहरीको अनुमान छ। तर शुक्रबार विहान मात्र प्रहरीले सूचना पाएको थियो। सूचना पाउने बित्तिकै हामीले विभिन्न टोली खटाएर गरेको अनुसन्धानले अभियुक्त घटनास्थलबाट भागेको थाहा पायौं, उनले भने,चेकजाँचकै क्रममा उनी पक्राउ परेका हुन्। मृतक महिला एक्लै टहरोमा व्यवसाय गर्दै आएकी थिइन्। उनको साथबाट केही सुन समेत लुटिएकाले चोरी पश्चात उनको हत्या भएको ठानिएको छ। हुलिया बदलेर दमौली आईपुगेका गौतमलाई पक्राउ गरेर थप अनुसन्धान गरिएको प्रहरीको भनाई छ।"
"मौसममा क्रमिक सुधार, पूर्वी नेपालमा वर्षा","काठमाडौं : काठमाडौं उपत्यकामा आज बिहानैदेखि मौसम केही सफा देखिए पनि नेपालको पूर्वी क्षेत्रमा भने अहिले पनि पूर्ण बदली कै अवस्था रहेको छ। जल तथा मौसम विज्ञान विभागका अनुसार प्रदेश १ र २ मा पूर्ण बदलीसहित धेरै ठाउँमा वर्षा भइरहेको छ। ठाउँठाउँमा सामान्यदेखि मध्यम वर्षा र केही स्थानमा भारी वर्षासमेत भएको मौसमविद् शान्ति कँडेलले जानकारी दिए। 'काठमाडौँमा केही खुलेको देखिन्छ, तर पूर्ण मौसम सफा भने भएको छैन' कँडेलले भने 'रातिसम्म बदलीको अवस्था छ, आजदेखि नै मौसममा केही सुधार देखिएको र शनिबारदेखि भने विस्तारै मौसममा थप सुधार हुँदै जान्छ।' उनका अनुसार मौसम सुधार भए पनि छिटफुट बदली र केही स्थानमा वर्षा भने कायमै रहने छ र शनिबारपछि भने लगातारको झरी नहुने कँडेलले बताए। यसअघि तीन दिन मुलुकको अधिकांश क्षेत्रमा मौसम पूर्ण बदली भई धेरै स्थानमा वर्षा भएको थियो। मुख्यगरी प्रदेश १ देखि ५ सम्म बढी वर्षा भएको जल तथा मौसम विभागले जनाएको छ। यसपालि कर्णाली र सुदूरपश्चिम प्रदेशमा भने कम वर्षा भएको छ। हाल भारतको मध्य प्रदेशको पूर्वी भूभागमा न्यून चापीय क्षेत्र रहेको छ। साथै यो न्यून चापीय क्षेत्र उत्तरपूर्व सर्दैछ। आज राति देशभर सामान्य बदली रही केही स्थानमा मेघ गर्जन र चट्याङसहित हल्कादेखि मध्यम वर्षाको सम्भावना छ। प्रदेश १, २ र गण्डकी प्रदेशका एकदुई स्थानमा भारी वर्षाको सम्भावना छ। शनिबार प्रदेश १, २, वाग्मती, गण्डकी र प्रदेश ५ मा सामान्य बदली रही केही स्थानमा र कर्णाली तथा सुदूरपश्चिम प्रदेशमा आंशिक बदली रही एक दुई स्थानमा हल्का वर्षाको सम्भावना रहेको छ। वर्षाका कारण बाढी र पहिरो जाँदा पछिल्लो तीन दिनमा १५ जनाभन्दा बढीको ज्यान गएको छ भने केही बेपत्ता भएका छन्। उनीहरुको खोजी जारी रहेको जनाइएको छ। यो वर्ष मुलुकका विभिन्न क्षेत्रमा विपद्मा परेर ३९१ जनाको ज्यान गएको छ भने ११० जना अझै बेपत्ता छन्। सबैभन्दा बढी पहिरोले मात्रै २८७ जनाको ज्यान लिएको छ। रासस"
रोकिएका लोकसेवाका परीक्षा सञ्चालन हुँदै : कुन परीक्षा कहिले ?,"काठमाडौं : कोरोना संक्रमणका कारण रोकिएका लोकसेवा आयोगका परीक्षा सञ्चालन हुने भएका छन् । लोकसेवाले सूचना जारी गरि रोकिएका परीक्षाको कार्य तालिकाका सार्वजनिक गरेको छ। असोज अन्तिम साताबाट परीक्षाको कार्यतालिका लोकसेवाले ल्याएको छ। सहसचिव, उपसचिव शाखा अधिकृत, नायब सुब्बा र स्थानीय तहतर्फ सहायक महिला विकास निरीक्षक पदको परीक्षा तालिका सार्वजनिक गरेको हो । नेपाल कृषि सेवा लाइभस्टक, पोल्ट्री एण्ड डेरी डेभेलोपमेन्ट अन्र्तगत रोकिएको सहसचिव र उपसचिवको परीक्षा असोज २७ र २८ गते हुनेछ। नेपाल विविध सेवा अन्र्तगतका सहसचिव र उपसचिव असोज २९ र ३० गते हुनेछन्। त्यस्तै न्याय सेवातर्फका शाखा अधिकृत पदको पहिलो, दोस्रो र तेस्रो पत्रको परीक्षा क्रमशः कात्तिक १८, १९ र २० गते हुने छ। व्यवस्थापिका संसदतर्फ (आन्तरिक प्रतिस्पर्धा)को पहिलो पत्रको परीक्षा कात्तिक २१ गते र दोस्रो पत्रको परीक्षा कात्तिक २२ गते सञ्चालन हुनेछ । यसैगरी परराष्ट्र, प्रशासन, लेखा परीक्षण र संसद सेवातर्फ खुला तथा समावेशी परीक्षा कात्तिक २३ गतेदेखि सुरु हुनेछ । नायब सुब्बा पदको द्वितीय पत्रको परीक्षा मंसिर ७ गते हुनेछ । तृतीय पत्रको परीक्षा मंसिर ८, ९, १० र ११ गते तोकिएको छ । परराष्ट्रतर्फ अंग्रेजी र कूटनीति विषयको परीक्षा भने मंसिर १२ गते हुने आयोगले शुक्रबार जारी गरेको सूचनामा उल्लेख छ ।"
"उपत्यकामा कोरोनाबाट २ को मृत्यु, ६४५ जनामा संक्रमण","काठमाडौं : पछिल्लो २४ घण्टामा काठमाडौं उपत्यकामा कोरोनाबाट २ जनाको मृत्यु र ६४५ जनामा संक्रमण देखिएको छ। काठमाडौंमा ७५ वर्षीया महिला र ललितपुरमा ५१ वर्षीय पुरुषको मृत्यु भएको स्वास्थ्य तथा जनसंख्या मन्त्रालयले जनाएको छ। बिहीबार मात्रै उपत्यकामा कोरोनाबाट ६ जनाको मृत्यु भएको थियो। यस्तै काठमाडौंका ५०३, भक्तपुरका ५१ र ललितपुरका ९१ जनामा कोरोना भाइरस संक्रमण पुष्टि भएको मन्त्रालयले जनाएको छ। नेपालमा कोरोना संक्रमितको संख्या ७० हजार नाघेको छ। पछिल्लो २४ घण्टामा १३ सय १३ जनामा संक्रमण देखिएसँगै संक्रमितको संख्या ७० हजार ६१४ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १८ हजार २८९ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ८ हजार २३७ जना रहेका छन् भने होम आइसोलेसनमा १० हजार ५२ जना छन्। यस्तै क्वारेन्टाइनमा ६ हजार ४६४ जना रहेका छन्। मन्त्रालयका अनुसार नेपालमा २४ घन्टामा १२ हजार २६२ पीसीआर परीक्षण गरिएको छ। पछिल्लो २४ घण्टामा १ हजार ४५५ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ५१ हजार ८६६ पुगेको छ। मन्त्रालयका अनुसार आइसीयूमा २२७ र भेन्टिलेटरमा ३९ जनाको उपचार भइरहेको छ। नेपालमा कोरोनाबाट हालसम्म ४५९ जनाको मृत्यु भएको छ। शुक्रबार मात्रै उपत्यकाका २ सहित ६ जनाको मृत्यु भएको छ।"
ज्यानै लिने सामूहिक आक्रमण घटना : १९ जनाविरुद्ध कर्तव्य ज्यान मुद्दा,"विराटनगर : मोरङको बेलबारी नगरपालिका५ कसेनीस्थित लोहन्द्रा खोलामा भएको ज्यानै लिने सामूहिक आक्रमणको घटनामा प्रहरीले अनुसन्धान सक्दै मिसिल सरकारी वकिल कार्यालयमा बुझाएको छ। प्रहरीले मिसिल बुझाएपछि अभियोगपत्र तयार गर्दै जिल्ला सरकारी वकिल कार्यालयले १९ जनाविरुद्ध जिल्ला अदालत मोरङमा कर्तव्य ज्यान मुद्दा दर्ता गरेको छ। २७ दिनअघि भदौ १२ गते खोलामा लगाइएको बाँसको पुलका विषयलाई लिएर उत्पन्न विवाद ज्यानै लिने सामूहिक आक्रमणको घटनासम्म पुगेको थियो। पुल बनाएका स्थानीय युवाहरुले पुल प्रयोग गर्दा एउटा मोटरसाइकलसँग २५ रुपैयाँ पैसा उठाउँदै आएको विषयमा विवाद सुरु भएको थियो। आक्रमणमा उत्रिएको समूहले बन्चरो, खुकुरी लगायत घरेलु हतियारले प्रहार गर्दा ४० वर्षीय चन्द्रकुमार राईको मृत्यु भएको थियो। विराटनगरमा बसेर नृत्य सिकाउँदै आएका नृत्य प्रशिक्षक राई कोरोना नियन्त्रणका लागि गरिएको लकडाउनपछि गाउँ गएर उतै रहेका थिए। युवाहरुबीच गाउँमा भइरहेको झगडा छुट्याउन गएका उनीमाथि खुकुरी र बन्चरो प्रहार भएको प्रहरीले जनाएको छ। गम्भीर घाइते भएका उनको उपचारका क्रममा मोरङको बूढीगंगा गाउँपालिकास्थित विराट शिक्षण अस्पतालमा घटना भएकै दिन मृत्यु भयो। त्यही समूहले आक्रमण गर्दा चन्द्रकुमारका दाई ४२ वर्षीय सइकुमार राई, भाइ ३२ वर्षीय समुन्द्र र भतिज (सइकुमारका छोरा) १६ वर्षीय गौरव राई घाइते भए। चन्द्रकुमारमाथि आक्रमण भइरहेको देखेपछि उनीहरु तीन जना घटनास्थलमा पुगेका थिए। घाइतेहरु उपचारपछि निको भएर घर फर्किसकेका छन्। पुलको विवादमा उक्त समूहले स्थानीय दिनेश भनिने घनेन्द्र श्रेष्ठलाई कुटपिट गरिरहेको देखेपछि सम्झाउन पुगेका चन्द्रकुमार र उनको परिवारकै अरु सदस्यमाथि आक्रमण भएको प्रहरीले जनाएको छ। घटनामा संलग्न मोरङको ग्रामथान गाउँपालिका६ का ३४ वर्षीय जितेन्द्रकुमार चौधरी, ३३ वर्षीय वीरेन्द्रकुमार खाँ, ग्रामथान५ का ३१ वर्षीय दीपेन भनिने दीपेन्द्रकुमार चौधरी, बेलबारी नगरपालिका६ का ३८ वर्षीय विशालकुमार खवास (गच्छदार), बेलबारी ५ का ३२ वर्षीय राजेन भनिने राजेन्द्र राई (थुलुङ), २० वर्षीय यानव थुलुङ राई र ३१ वर्षीय विनयकुमार सरदार पक्राउ परिसकेका छन्। जिल्ला सरकारी वकिलको कार्यालयले १९ जनालाई प्रतिवादी बनाएर अभियोगपत्र तयार गर्दै दर्ता गरेको कर्तव्य ज्यान मुद्दाको थुनछेक बहस जारी रहेको जिल्ला अदालत मोरङका सूचना अधिकारी युवराज पौडेलले जानकारी दिए। उनका अनुसार बादी नेपाल सरकार र प्रतिवादीका कानुन व्यवसायीको बहस सकिएपछि अदालतबाट मुद्दाको आदेश आउने छ। अदालतबाट अभियुक्तहरुलाई पूर्पक्षका लागि थुनामा राख्ने कि धरौटी लिएर वा साधारण तारेखमा छाड्नेभन्ने एउटा आउने पौडेलले बताए। १२ जना पक्राउ पर्न बाँकी घटनामा संलग्न १९ मध्ये १२ जना पक्राउ परेका छैनन्। सातमध्ये पाँच जना घटना भएकै दिन तथा थुलुङ र सरदारपछि पक्राउ परेका हुन्। घटनापछि ग्रामथान २ का २७ वर्षीय कृष्णकुमार चौधरी, ७ का २५ वर्षीय प्रभात चौधरी, ६ का ३५ वर्षीय अनोज भनिने अनोदकुमार माझी, ३४ वर्षीय बलराम चौधरी, ४ का ३७ वर्षीय ओम धामी, ५ का ३४ वर्षीय दिनेश चौधरी माझी, ७ का २५ वर्षीय प्रेम चौधरी फरार छन्। त्यस्तै फरार हुने अन्यमा मोरङकै सुन्दरहरैँचा नगरपालिका २ का २५ वर्षीय अशोक खवास, ११ का ३३ वर्षीय शम्भु भनिने दिनेश मास्के, २५ वर्षीय राजिन राई, २ का ३५ वर्षीय कचालु भनिने गीतार खवास, १ का २४ वर्षीय नलिन खवास छन्। अभियुक्तमध्ये सात जना पक्राउ परे पनि १२ जनालाई पक्राउनै नगरिकन प्रहरीले घटनाको अनुसन्धान सकेको हो। फरार रहेका र पक्राउ परेका सबैलाई प्रतिवादी बनाएर उनीहरुविरुद्ध कर्तव्य ज्यान मुद्दा अदालतमा दर्ता भइसकेको छ। प्रहरीका अनुसार घटनाका मुख्य योजनाकार र नाइके विनय सरदार र जितेन्द्रकुमार चौधरी हुन्। घटनापछि फरार रहेकाहरुको खोजी कार्य जारी राखिएको मोरङ प्रहरी प्रमुख एसपी सन्तोष खड्काले जानकारी दिए।"
स्याङजाको तमागीमा फेरि गयो पहिरो : दुई घर पुरिए,"स्याङजा : वालिङ नगरपालिका१४ तमादीमा पहिरोजाँदा शुक्रबार फेरि दुई घर पुरिएका छन्। कृष्ण खनाल, राजु खनाल र ख्यामप्रसाद खनालका घर गोठ पुरिएका हुन्। गोठ पुरिँदा २ वटा लैना र अर्को भैसीं मरेका छन्। मानवीय क्षति भने नभएको स्थानीय समाजसेवी राजु कुवँरले जानकारी दिए। बिहीबार बिहान गएको पहिरो नजिकै फेरि गएको हो। पहिरोले हिजो पुरिएको घरभन्दा तल रहेका ती घररलाई पूर्ण क्षति भएको छ। बिहीवार बिहानको पहिराले माथिको घर पुरेर ९ जनाको ज्यान गएपछि ती घरका परिवारलाई हिजो नै छिमेकीकोमा सारिएकाले मानवीय क्षति हुनबाट जोगिएको हो। बिहीबार बिहानको भन्दा शुक्रबारको पहिरो निक्कै ठूलो र डरलाग्दो छ। पहिरोले ती घरका छानोमात्रै देखिएको छ। घरमा रहेका सबै अन्नपात, लत्ताकपडा र धनदौलत सबै पुरिएको कुवँरले भने। ती परिवारका सबै सदस्य अहिले छिमेकीको घरमा बसेका छन्। बिहीबार बिहानको पहिरोले एकाघरका ८ जनासहित ९ जना पुरिएका थिए। आधा पुरिएको अवस्थामा उद्धार गरिएका १७ वर्षीय मनिषा नेपालीको भने पोखरास्थित गण्डकी मेडिकल कलेजमा उपचार भइरहेको छ।"
छिमेकी गाउँ गुहार्दै नवलपरासीका बाढी पीडित,"परासी : पाल्हीनन्दन गाउँपालिका१ शंकरपुर गाउँका कमलेश यादव शुक्रबार बिहान परिवारसहित सरसामान र पशु चौपाय बोकेर छिमेकी गाउँका आफन्तको घरमा आश्रय लिन जाँदै थिए। तीन दिनदेखि परेको अविरल वर्षा बिहीबार राति मात्र रोकिएको छ। वर्षा रोकिए पनि गाउँमा पसेको बाढी सुक्न अझै १० दिन जति लाग्ने भएपछि छिमेकी गाउँपालिका पाल्हीनन्दनको गडौरी गाउँस्थित आफन्तको घरमा आश्रय लिन पुगेका हुन्। अझ पनि पानी पर्ने सम्भावना उत्तिकै रहेकाले स्थानीयहरु त्रसित छन्। कमलेश मात्र होइन पश्चिम नवलपरासीको सरावल गाउँपालिका र पाल्हीनन्दन गाउँपालिकाका ६ वटा वडाका स्थानीयहरु शुक्रबार घरका सामान र पशुचौपाय छिमेकी गाउँमा लगेर राख्न व्यस्त देखिन्थे। हरेक वर्ष आउने बाढीका कारण स्थानीयहरुलाई यसैगरी घर छाडेर छिमेकी गाउँमा गुहार माग्न जानु पर्ने बाध्यता छ। बाढीले सरावलको वडा नं ४ देखि ७ नम्बर वडा पूर्ण रुपमा डुबानमा परेको छ। भने पाल्हीनन्दनको १ र ६ नम्बर वडा पूर्ण रुपमा डुबानमा परेको छ। शंकरपुरकै अदालती चौधरी घर अगाडी आएको छाती भरी पानीमा डुबेर सामान निकाल्न तल्लिन थिईन्। घरभित्र डुबेको खाट देखाउँदै उनले भनिन् सुत्ने ठाउँ पनि डुब्यो। ३ दिन देखि सुतेकी छैन। चामल, गहुँ र मसुरो सबै भिज्यो छोरा छोरीलाई के खुवाउने हो ? घरभित्रको सबै अन्नपात डुबेपछि स्थानीयलाई छाक टार्ने समस्याको पिरलो पनि उत्तिकै छ। घरभित्र भएको सबै अन्नपात बाढीले डुबायो। छाक टार्ने केही छैन। पशु चौपाय पनि मरे। अहिलेसम्म कसैले आएर राहत दिनेको त कुरै छोड्नुस् जनप्रतिनिधिहरु आएर समेत सोधिखोजी गरेका छैनन्। अर्की स्थानीय कमलावती यादवले गुनासो गरिन्। बाढीले घर डुबाएपछि स्थानीयहरुलाई खानेपानी देखि शौचालय जान समेत मुश्किल छ। घरभित्र बाढी पसेपछि शौचालय डुबाएको छ। बाहिर जाउँ भने गाउँ नै जलमग्न छ। चापाकल डुबाएपछि खानेपानीको समस्या पनि उत्तिकै छ। स्थानीय जितेन्द्र यादवले भने। बाढीले केही पशुचौपाय पनि मरेका छन्। बाढीका कारण फोहोर पानीले रोग निम्ताउने उत्तिकै संभावना रहेको स्थानीयको गुनासो छ। गाउँ डुबानमा परेपनि राहतका लागि स्थानीय तहले वास्ता नगरको उनीहरुको गुनासो छ। डुबानमा परेकाहरु सबैजसोले छिमेकी गाउँका स्थानीयसँग मागेर छाक टार्नु परेको बताए बाढीका कारण काट्न तयार भएको धानसमेत डुबाउँदा स्थानीय थप चित्तित बनेका छन्। सरावल६ का स्थानीय भागिरथी गुप्ताले हरेक वर्ष आउने बाढीबाट पीडित बनेका स्थानीयलाई जनप्रतिनिधिहरुले आश्वासन मात्र दिने गरेको बताए। ढिलो गरी केही चामल र दाल दिएपनि दिर्घकालिन समस्या समाधानमा जनप्रतिनिधिहरुले वास्ता नगर्दा समस्या ज्यूँका त्यूँ रहेको उनको भनाई छ। स्थानीय झरही र धनेवा खोलाले वर्षेनी गाउँ डुबानमा पर्ने गरेको छ। पानीको उचित निकास नभएसम्म यहाँका स्थानीयहरुले हरेक वर्ष क्षति व्यहोर्नु परेको उनको भनाई छ। दुई गाउँपालकामा करिब १ हजार बढी घर डुबानमा छन्। करिब १ सय बढी घरपरिवार विस्थापित भएका छन्। सरावलको बुडन्तपुरमा मात्र २ सय घर डुबानमा परेका छन्। विस्थापित परिवारलाई टेन्ट टाँगेर राखिएको सरावल गाउँपालिकाका अध्यक्ष राधेश्याम चौधरीले बताए। राहतका लागि लगत संकलन भइरहेको उनले बताए। लगत संकलनपछि राहत वितरण हुने उनले बताए। पाल्हीनन्दन गाउँपालिकाका अध्यक्ष दीपक गुप्ताले बाढीपीडितलाई चामल, दाल र टेन्ट वितरण गर्ने योजना बनाएको सुनाए।"
इनारमा खसेर दुई जनाको मृत्यु,"हेटौंडा : मकवानपुरको मनहरी गाउँपालिका७ स्थित शाह पाटी प्यालेसमा रहेको इनारमा पसेर बेपत्ता भएका २ जनाको शुक्रबार बिहान मृत्यु भएको छ। पानी तान्ने मोटरपम्प मर्मत गर्न २८ वर्षीय सुरज साह इनारभित्र छिरेका थिए। उनी बाहिर नआएपछि स्थानीय २६ वर्षीय उत्सव नेपाली पनि इनारमा पसेका थिए। दुबै जना बाहिर नआएपछि नेपाली सेनाले उनीहरुलाई इनारभित्र पसेर खोजी गर्दा दुबै जनाको शव फेला परेको मकवानपुर प्रहरी प्रवक्ता डिएसपी इन्द्र रानाले बताए। कम्मरमा डोरी बाँधेर बेपत्ता दुई जना खोज्न इनारभित्र छिरेका स्थानीय आनन्द लोलाई भने अचेत अवस्थामा उद्धार गरी उपचारको लागि भरतपुर पठाइएको उनले जानकारी दिए। मृतकहरुको शव पोष्टमार्टमका लागि हेटौंडा ल्याइएको छ। गहिरो इनारभित्र अक्सिजन अभावले निसास्सिएर उनीहरुको मृत्यु भएको देखिन्छ, प्रहरी प्रवक्ता रानाले बताए। शुक्रबार दिउँसो हेटौंडा १ स्थित चाइनाक्वाटरमा अटो र मोटरसाईकल ठोक्किँदा २ जना प्रहरी जवान गम्भीर घाइते भएका छन्। मोटरसाइकलनमा सवार बागमती प्रदेश प्रहरी कार्यालय हेटौंडामा कार्यरत २१ एकेन्द्र विक र २५ वर्षीय राजकुमार परियारलाई उपचारको लागि नेपाली सेनाको हेलिकप्टरमार्फत काठमाडौं पठाइएको प्रवक्ता रानाले जानकारी दिए। उनीहरुको ट्रमा सेन्टरमा उपचार भइरहेको उनले बताए।"
डलर देखाएर रकम लुटपाट गर्ने पाँच जना पक्राउ,"भक्तपुर : भक्तपुर प्रहरीले अमेरिकी डलर देखाएर नेपाली रुपैयाँ लुटपाट गर्ने समूहका ५ जनालाई नियन्त्रणमा लिएको छ। भक्तपुरका विभिन्न ठाउँबाट अमेरिकी रुपैयाँ डलर देखाएर नेपाली रुपैयाँ लुटपाट गर्ने उनीहरुलाई भक्तपुर प्रहरीले शुक्रबार जिल्लाको मध्यपुर थिमि नपा ९ बोडेबाट नियन्त्रणमा लिएको हो। महानगरीय प्रहरी परिसर भक्तपुरका अनुसार सिन्धुपाल्चोकको बार्हबीसे नपा ३ घर भई हाल काठमाडौंको गोकर्णेश्वर नपा १ ३६ वर्षीय खेलबहादुर तामाङ र ३३ वर्षीय रेलबहादुर तामाङ, सिन्धुपाल्चोकको बार्हबीसे नपा ६ घर भई हाल भक्तपुरको मध्यपुर थिमि नगरपालिका ९ बस्ने ५६ वर्षीय श्यामबहादुर तामाङ, २५ वर्षीय रामकृष्ण तामाङ र ३२ वर्षीया कान्छी तामाङलाई नियन्त्रणमा लिइएको हो। प्रहरीले बिहीबार भक्तपुरका सूर्यविनायक नपा २ बालकोटस्थित रोज भिलेज नजिकबाट काठमाडौं धापासी बस्ने एक व्यक्तिलाई डलर देखाई नेपाली ५ लाख रुपैयाँ लुटी फरार भएको घटनामा संलग्नहरुको खोजतलास गर्ने क्रममा शुक्रबार उनीहरुलाई नियन्त्रणमा लिन सफल भएको परिसरका प्रवक्ता प्रहरी नायब उपरीक्षक दीपक गिरीले जानकारी दिए। उनले शुक्रबार आठ जना व्यक्तिलाई प्रहरीले नियन्त्रणमा लिएको भए पनि तीनजना लुटपाटमा संलग्न नभएको अनुसन्धानमा देखिएपछि शुक्रबार नै रिहा गरिएको बताए। उनका अनुसार उनीहरुको साथबाट २ लाख ४२ हजार ९ सय ३५ नेपाली रुपैयाँ, विभिन्न कम्पनीका ५ थान मोबाइल, २ वटा मोटरसाइकल र डलर भनी झुक्याउन तयार गरिएको कागजको बिटो २ बण्डल बरामद गरिएको छ। उक्त समूहले भक्तपुरको मध्यपुर थिमि नपाका चार ठाउँमा २१ लाख ८० हजार लुटपाट गरिसकेको प्रहरी अनुसन्धानको क्रममा पत्ता लागेको छ। प्रहरी नायब उपरीक्षक गिरीका अनुसार उक्त समूहले गएको साउन ८ गते मध्यपुर थिमि नपा ९ बोडेबाट ३ लाख, साउन १९ गते मध्यपुर थिमि नपा ५ बाट ४ लाख, भाद्र ३१ गते मध्यपुर थिमि नपा २ बाट ५ लाख रुपैयाँ लुटपाट गरेको थियो। त्यस्तै असोज ६ गते मध्यपुर थिमि नपा ९ बोडेबाटै ९ लाख ८० हजार रुपैयाँ लुटापाट गरेको अनुसन्धानको क्रममा खुल्न आएको उनी बताउँछन्। अन्तिम पटक बिहीबार सूर्यविनायक नपा २ बालकोटबाट ५ लाख रुपैयाँ लुटपाट गरी फरार रहेका उनीहरु शुक्रबार प्रहरीको फन्दामा परेका छन्। प्रहरी नायब उपरीक्षक गिरीले उक्त लुटपाटमा संलग्न भई फरार अन्य व्यक्तिहरुको खोजतलास भइरहेको बताए।"
जसले गाउँछन् ६४ देशका राष्ट्रिय गान,"बागलुङ : अहिले अधिक युवा लाल, चार तारे या अरु यस्तै पार्टीका झण्डा बोकेर कुँदिरहेछन्। खुलेरै झण्डा नबोक्नेहरु पनि पार्टीकै भावभंगीमा सामाजिक सञ्जाल र सडकमा छरपष्ट पोखिन्छन्। तर, तीनै भीडमा दैनिक काँधमा राष्ट्रिय झण्डा बोकेर बेकसुर हिँडिरहेका देखिन्छन् एक यात्रु अर्थात् ४१ वर्षीय रामजी नेपाली। बागलुङको लहरेपिपलमा जन्मिएका नेपाली सानैदेखि गाना बजानामा रुची राख्थे। स्कुल पढ्दा पनि गीत गाएर प्रतिस्पर्धामा भाग लिएर दर्जनौँ पुरस्कार जित्थे। अहिले उनै नेपाली नेपालसहित ६४ देशका राष्ट्रिय गान गाउन सक्ने भएका छन्। उसो त रामजी कोरोना भयावह सुरु हुनु अघि विभिन्न देशको राष्ट्रिय गानसहित विश्वयात्रामै निक्लिएका थिए। चीनको वुहानमा कोरोना भाइरसको भयावहको समाचारपछि गत वर्षको डिसेम्बरमा बंगलादेश जाने तयारीमा सिलगुडी पुगिसकेका बेला नेपाल फर्किन विवश बने। नेपाल फर्किएर नेपाल भित्रको नेपाल भनेर चिनिने गृह जिल्ला बागलुङ आएका नेपाली अहिले एकान्त प्रकृतिमा रमाउँदै बाँकी देशका राष्ट्रिय गानको अभ्यासमा छन्। उनले नेपालसहित भारत, चीन, अमेरिका, अष्ट्रेलिया, पाकिस्तान, रसिया, बेल्जियम, रसिया, स्वीजरल्याण्ड, फ्रान्स, इटाली, जापान, कोरिया, नेदरल्याण्ड, स्पेन, ब्राजिल, पोर्चुगल, कतार, बहराइन, सिंगापूर, श्रीलंका, बंगलादेश, माल्दिब्स, जर्मनी, थाइल्याण्ड, डेनमार्क, मलेसिया लगायत ६४ देशका राष्ट्रिय गीत कण्ठस्थ सुनाउँछन्। निकट समयमै ५० देशको राष्ट्रिय गान गाएर कोरोनाले टुटेको विश्वलाई जोड्ने भर्चुअल सन्देश दिने तयारीमा नेपाली छन्। उनी नेपालको राष्ट्रिय झण्डा काँधमा बोकेर पाँच देशका विभिन्न राज्यमा पुगेर राष्ट्रिय गान गाइसकेका छन्। फ्रान्स, बेल्जियम, स्पेन, नेदरल्याण्ड र भारतमा पुगेर गाए। विभिन्न देशमा पुगेर राष्ट्रिय गान गाउँदा उच्च सम्मान मिलेको उनले बताए। सुरुमा बोल्नलाई अप्ठ्यारो मान्नेहरु पनि ती देशको राष्ट्र गान गाएपछि वाउ! भनेर सम्मान गर्ने गरेको उनी बताउँछन्। विश्वको सुरुवाती यात्रामै तिता मिठा सम्झना पनि उनले सँगालिसकेका छन्। गत वर्ष नेपाल भारतबीच सीमा विवाद बढेको थियो। त्यही बेलामा नेपालको झण्डा बोकेर रामजी पश्चिम काँगडा पुगेका थिए। त्यहाँ उनलाई भारतीय प्रहरीले थर्काउदै सोध्योतुमे मालुम हं या नही, नेपालमे क्या चल रहा हें, कालपानी मे क्या चल रहा हें। वापस जाओ। आक्रोशित मुद्रामा रहेका उनीहरुलाई नेपालीले नरम स्वर शैलीमा केही भन्दै भारतको राष्ट्र गान जनमन गाएपछि एकाएक उनीहरु नतमस्तक भए। अनि त मलाई के सहयोग चाहिन्छ ? भन्नुस् भन्न थाले। उनी भन्छन्, त्यसपछि मलाई फेरी लाग्यो राष्ट्रिय गानमा कति ठुलो शक्ति हुँदो रहेछ। टुटेको भावनालाई पनि राष्ट्र गानले जोड्ने काम गर्छ। अहिलेसम्म यात्रा गरेर एकै मञ्चमा सबैभन्दा धेरै देशको राष्ट्रिय गान बागलुङको गलकोटस्थित घुम्टे पहाडको फेदमा आयोजित अन्तर्राष्ट्रिय मुर्तिकला कार्यशालामा गाएको नेपाली बताउँछन्। जहाँ गत वर्ष फागुनमा ११ देशका अन्तर्राष्ट्रिय मुर्तिकारहरु आएका थिए। उनीहरुकै बीच नेपालीले ११ देशको राष्ट्रिय गान सुनाए। ती देशका कलाकारहरुले वाह ! आउट ब्रेभ म्यान भन्दै हर्ष आँशु बगाए। पहाडको कुनामा पनि आफ्नो देशको राष्ट्रिय गान गुञ्जियो भनेर उनीहरु असाध्यै खुसि देखिएका थिए। त्यो कुराले मलाई आफ्नो सोच, सपना र यात्राप्रति निकै आनन्द र सन्तोष मिल्यो। अब कोरोना सहजतापछि अरु देश जाने उनले बताए। सन् २०१५ सालदेखि देशका पहिचानका लागि पृथक भुमिका र योगदान दिने सोच र चिन्तनले यस्तो अभियानमा लागेको उनको भनाई छ। विश्वका २ सय ३२ देशमा पुग्ने उनको महत्वकांक्षी लक्ष्य छ। १ सय ९४ देशको राष्ट्रिय गान गाएर विश्वका ७ अरब ७६ करोड मानिसलाई नेपालबारे जानकारी दिने योजना रहेको उनी बताउँछन्। राष्ट्र गान त्यस्तो विषय हो, मैले भारतको गाउँदा एकैसाथ १ अरब ३६ करोड जनतालाई सम्मान गर्न सक्छु, चीनको गाउँदा १ अरब ४३ करोड मानिसलाई सम्मान गर्न सक्छु उनले थपे। राष्ट्रिय गानसहितको विश्वयात्राका क्रममा बुद्धको देश र सगरमाथाको देश नेपालमा घुम्न आउन आव्हान समेत गर्ने गरेका छन्। विश्व बन्धुत्व, सँस्कृति पर्यटन र सद्भावना भन्ने नारा बोकेर हिँडेका उनी विश्व सामु नेपाल चिनाउने, पर्यटन प्रर्वद्धन गर्ने र त्यसमार्फत मुलुकको समृद्धिमा टेवा पुर्याउन सकिने बताउँछन्। अहिले गाउने ६४ देशका राष्ट्रिय गानमध्ये सबैभन्दा गाउन सजिलो कुन ? प्रश्न सोध्न नपाउँदै उनी भन्छन्, सजिलो त नेपालकै भयो। मातृभूमीको टोन। सबैभन्दा गाह्रो चाहिँ स्वीजरल्याण्डको राष्ट्रिय गान लाग्यो। त्यसको म्युजिक फर्माटमा केही फरक छ, अफविटमा छ। धेरैबेरसम्म फ्लो गरेर गाउन सिकेको हुँ। शब्द, संगीत र भावका हिसाबले सबैभन्दा राम्रो राष्ट्रिय गान कुन देशका लाग्छ ? गायक नेपाली थप्छन्, अमेरिकाकाले बढी शक्ति र उर्जा दिन्छ। त्यसपछि भारतको गानले पनि छुट्टै अनुभव हुन्छ। वीरताको गाथा, उर्जा र प्रेरणा पैदा गर्छ। जुनसुकै देशको राष्ट्रिय गान गाउँदा पनि एक प्रकारले भावुक र अर्को हिसाबले साहस उर्जा प्राप्त हुने उनको भनाई छ। विश्वयात्रा खर्च कसरी ? गायक नेपाली भन्छन्मसँग देश प्रतिको दायित्व छ, अठोट छ, प्यासन छ। नेपाल र नेपालीको साथ रहनेछ। असम्भव भन्ने कुरा केही छैन भन्ने कुराबाट आफू प्रेरित रहेको उनी बताउँछन्। आफ्नो तर्फबाट गर्ने गरिरहेको छु। धेरैले स्वतःस्फुर्त सहयोग पनि गरिरहेका छन्। यात्राका क्रममा ७ दिनसम्म भोकै पनि बसेको अनुभव उनीसँग छ। आफ्नो सोच अनुसारको सपना पुरा गर्न ठुलो खर्च लाग्छ। झट्ट सोच्दा कठिन छ तर असम्भव छैन, उनले भने,साहसभन्दा पनि दुस्साहस गर्नेहरुले नयाँ इतिहास लेखेको विगत छ। मेरो यो दुस्साहस नै हो। कसैले त रामजी बौलायो ? राष्ट्रिय झण्डा बोक्या छ, हिँड्या छ, पागल भयो भन्दा रहेछन्। तर, म अलि कठोर बनेर यो निर्णय लिएको हुँ। पहिले म आफ्नै देशको राष्ट्रिय गान पनि अकमकी अकमकी गाउँथे। अहिले ६४ देशको सहजै गाउन सक्ने भएको छु, गायक नेपाली थप्छन्,राष्ट्रिय गानमार्फत ३ करोड नेपालीलाई विश्वका ७ अरब मानिससँग जोड्ने प्रयास हो। कोरोना भयावहपश्चात आफू यो अभियानमा फेरी निरन्तर लाग्ने नेपालीले बताए। यसरी राष्ट्रिय गान र विश्वयात्रामा सक्रिय नेपालीको पृष्ठभुमी र मुख्य पेशा गायन हो। ०५२ सालमा घुम्न जाउँला कान्छी बागलुङ बजार बोलको गीत गाएका नेपाली यही गीतबाटै गायकको परिचय बनाउन सफल रहे। स्थानीय स्काई ब्याण्डमा आवद्ध रहेर मायाको आधार नामक एल्बम निकालेका उनले हालसम्म १ सय बढी गीतमा आवाज र संगीत भरेका छन्। ०५९ सालमा युवाहरुलाई लक्षित गर्दै सार्वजनिक गरिएको सपनीमा तानेको गाँजा, अहिले मलाई लाइराछ नमजा गीत सर्वाधिक चलेको थियो। उनका श्रीमती कृष्णा परियार चर्चित लोक गायिका हुन्। एक छोरीलाई केही वर्ष अघि क्यान्सरका कारण गुमाइन् भने अहिले नेपाली दम्पतीका साथमा एक छोरी छन्। नेपालीका आमा, बुवा र दुइ भाई छन्।"
"पहिरोले बस भीरबाट खस्दा एकको मृत्यु, छ जना घाइते",कावासोती : नवलपरासी (बर्दघाट सुस्तापूर्व) नवलपुरको दाउन्नेमा पहिरोले बस भीरबाट खसाल्दा एकको मृत्यु भएको छ भने छ जना घाइते भएका छन्। जिल्लाको विनयी त्रिवेणी गाउँपालिका२ दाउन्नेस्थित विश्वकर्मा मन्दिर नजिक सडकमाथिबाट खसेको पहिरोको कारण बस भीरबाट खस्दा बसमा सवार रुकुमपश्चिम आठबीसकोट गाउँपालिका१० बस्ने २५ वर्षीय हरिषचन्द्र केसीको मृत्यु भएको हो। बस भीरबाट खस्दा गम्भीर घाइते भएका केसीको गएराति उपचारका क्रममा पुरानो मेडिकल कलेज भरतपुरमा मृत्यु भएको जिल्ला प्रहरी कार्यालय नवलपुरका प्रहरी नायब उपरीक्षक मोहनबहादुर खाँणले बताए। बिहीबार साँझ पूर्वबाट पश्चिमतर्फ गइरहेको ना ५ ख ७९४० नंको बस माथिबाट खसेको पहिरोका कारण सडकबाट करिब ३० फिट तल खसेको थियो। पहिरोका कारण बस खस्दा अन्य छ जना घाइते भएका छन्। घाइते सबैको पुरानो मेडिकल कलेज भरपुरमा उपचार भइरहेको छ। बसमा १८ जना सवार थिए। यसैबीच दाउन्नेको यस खण्डमा बिहीबार बिहान ७ बजेबाट पहिरो खसी राजमार्ग बन्द भएकामा अझै पूर्णरूपमा सञ्चालन हुनसकेको छैन। गएराति पहिरो पन्छाएर सामान्यरूपमा यातायात सञ्चालन भएकामा पुनः सोही स्थानमा आज बिहान ३ बजेको समयमा पहिरो खसेपछि अहिले राजमार्ग एकतर्फीरूपमा सञ्चालनमा रहेको प्रहरी नायव उपरीक्षक खाँणले बताए।
"८ वर्षदेखि सिंगो गाउँ नै पहिरोको जोखिममा, भुजुंगेका ८ घरपरिवार विद्यालयमा सारियो","सन्धिखर्क : तीन दिनदेखि परेको अविरल वर्षाले सन्धिखर्क नगरपालिका ७ खाँचीकोटको भुजुंगेको सिंगो गाउँ नै पहिरोको जोखिममा परेको छ । २०६९ सालमा परेको अविरल वर्षाले जमिन भाँसिएपछि ४९ घर पहिरोको उच्च जोखिममा परेको निष्कर्ष निकाल्दै बस्ती सार्नुपर्ने तत्कालिन जिल्ला दैविक प्रकोप उद्धार समितिले प्रतिवेदन तयार पारेको थियो । पहिरो खस्ने क्रम नरोकिएपछि बिहीबार ८ घरपरिवारका ३६ जनालाई स्थानीय चन्द्रप्रभा माध्यमिक विद्यालयमा सारिएको जिल्ला प्रहरी कार्यालय अर्घाखाँचीका प्रहरी नायव उपरीक्षक माधब बुढाथोकीले जानकारी दिए । पहिरोको उच्च जोखिम भएको भन्दै जिल्ला दैविक प्रकोप उद्दार समितिले यहाँका सबै परिवारलाई अन्यत्र स्थानान्तर गर्न निर्देशन दिएको थियो । जिल्ला प्रशासनमा ०७० पुस २५ मा बसेको बैठकले जोखिमयुक्त क्षेत्रका नागरिकलाई वैकल्पिक ठाउँ पहिचान गरी सुरक्षित बसोवास गर्ने वातवरण सिर्जना गर्न भनको थियो । पहिरोको जोखिम भएका भुजुंगेका पूर्णबहादुर नेपाली, लालकुमारी नेपाली, कृष्णबहादुर नेपाली , भीमबहादुर नेपाली, बिष्णुबहादुर नेपाली, दल्ली नेपाली, बसन्त नेपाली र विन्दु परियारका गरी ८ घरपरिवारका ३६ जनालाई विद्यालयमा बसोबासको व्यवस्था मिलाइएको प्रमुख जिल्ला अधिकारी विष्णु प्रसाद पौडेलले बताए । महत्वपूर्ण कागजातहरु आफन्तकोमा राख्न लगाएर आवश्यक सामान बोकेर विद्यालयमा सुरक्षित स्थानमा उनीहरु आएको चन्द्रप्रभा माध्यमिक विद्यालयका शिक्षक तिर्थराज आचार्यले जानकारी दिए । उनीहरुलाई विद्यालयमा सहज तबरले बस्ने वातावरण मिलाइएको छ । वर्षादको समयमा जमिन भासिने क्रम बढेपछि स्थानीय त्रासमा छन् । २०७० सालमा जिल्ला भूसंरक्षण कार्यालयले स्थलगत निरीक्षण गरेर बस्ती बस्न खतरा रहेको प्रतिवेदन जिल्ला दैविक प्रकोप उद्दार समितिलाई पेश गरेको थियो । बस्ती सार्ने विषयमा छलफल भएपनि स्थानीय एकिकृत बस्तीमा सरेर गाउँनै छाडेर जान मानेका थिएनन् । तीन दिनदेखि परेको अविरल वर्षाका कारण सितगंगा नगरपालिकामा २ वटा घर भत्किएका छन् । सितगंगा नगरपालिका ४ चाक्लामा दिपक सुनारको घर भत्किँदा २ जना सामान्य घाइते भएका छन् । सितगंगा नगरपालिकाकै ११ मा एक घर भत्किएको जिल्ला प्रहरी कार्यलय अर्घाखाँचीले बताएको छ । सालझण्डी सन्धिखर्क सडक पनि अवरुद्ध भएको छ । पाणिनि गाउँपालिका ४ का विभिन्न स्थानमा पहिरो खसेपछि सडक अवरुद्ध बनेको छ । अधिकांश ग्रामीण सडकहरु पनि अवरुद्ध छन् ।"
भक्तपुरमा ४२ प्रतिशत संक्रमितमा कोरोना लक्षण,भक्तपुर : भक्तपुरका ४२ प्रतिशत कोरोना भाइरस संक्रमित लक्षणयुक्त देखिएका छन् । सुरुसुरुमा कोरोना परीक्षणमा पोजिटिभ रिपोर्ट आएपनि धेरैजसोमा लक्षण देखिँदैन थियो । तर पछिल्लो समय कन्ट्याक्ट ट्रेसिङको आधारमा संक्रमण पुष्टि भएकामा लक्षणसमेत देखिन थालेको स्वास्थ्य कार्यालय भक्तपुरले जनाएको छ । कार्यालयका प्रमुख कृष्ण मिजारका अनुसार पछिल्लो समय संक्रमितमा लक्षण देखिने क्रम बढेको छ । बिहीबारसम्ममा कूल सक्रिय संक्रमितमध्ये ४२४६ प्रतिशत अर्थात ४ सय जनामा कोरोना भाइरस संक्रमणको लक्षण रहेको उनी बताउँछन् । जसअनुसार २ सय ५६ पुरुष र एकसय ४४ महिलामा संक्रमणको लक्षण रहेका छन् । उनीहरुमध्ये कोही होम आइसोलेसन र कोही अस्पतालको आइसोलेसनमा उपचार गराइरहेका छन् । स्वास्थ्य कार्यालयका अनुसार बिहीबारसम्म भक्तपुरमा सक्रिय संक्रमितको संख्या ९ सय ३९ रहेको छ । जसमा पुरुष ५ सय ३४ र महिला ४ सय ५ रहेका छन् । यहाँ संक्रमितहरुको कूल संख्या ९ सय ६३ पुरुष र ७ सय ४४ महिला गरी एक हजार ७ सय ७ पुगेको छ । जसमध्ये ४ सय १२ पुरुष र ३ सय ३२ महिला गरी ७ सय ४२ जना कोरोना भाइरस संक्रमण निको भएर डिस्चार्ज भएको कार्यालय प्रमुख मिजारले जानकारी दिए । ७० प्रतिशत होम आइसोलेसनमा भक्तपुरका सक्रिय संक्रमितमध्ये ७०१८ प्रतिशत होम आइसोलेसनमा रहेका छन् । ३ सय ५६ पुरुष र ३ सय ३ महिला गरी ६सय ५९ जना संक्रमित होम आइसोलेसनमा बसेका हुन् । सक्रिय संक्रमितमध्ये २९८२ प्रतिशतमात्रै अस्पतालको आइसोलेसनमा बसेका छन् । एक सय ७८ पुरुष र एकसय २ महिला गरी २ सय ८० जना अस्पतालको आइसोलेसनमा बसेका छन् । जुन लक्षण देखिएका संक्रमितहरुको संख्यामा ७० प्रतिशतमात्रै हो । भक्तपुरमा होम आइसोलेसनमा बसेका एक पुरुष संक्रमितको मृत्युुसमेत भइसकेको छ । यहाँ कूल २४ जना कोरोना भाइरस संक्रमितहरुको मृत्यु भएको छ । जसमा १७ पुरुष र ७ महिला रहेको स्वास्थ्य कार्यालयले जनाएको छ । सबैभन्दा बढी संक्रमित मध्यपुर थिमिमा भक्तपुरका चार नपामध्ये सबैभन्दा बढी कोरोना भाइरस संक्रमित मध्यपुर थिमिमा रहेका छन् । यहाँ जिल्लाका कूल संक्रमितमध्ये ४२२४ प्रतिशत रहेको छ । मध्यपुर थिमि नपामा बिहीबारसम्म ३ सय ९३ पुरुष र ३ सय ११ महिला गरी ७ सय ४ संक्रमित रहेका छन् । जसमध्ये २ सय १५ पुरुष र एकसय ६२ महिला गरी ३ सय ७७ जना संक्रिय संक्रमित रहेका छन् । मध्यपुर थिमिका ९ पुरुष र ४ महिला गरी १३ जना संक्रमितहरुको मृत्यु भइसकेको छ । जुन यहाँका चार नपामध्ये सबैभन्दा बढी हो । मध्यपुर थिमिपछि भक्तपुरमा २ सय ३६ पुरुष र २ सय ३५ महिला गरी ४ सय ७१ संक्रमित रहेका छन् । यहाँ एकसय ६० पुरुष र एकसय ४६ महिला गरी ३ सय ६ सक्रिय संक्रमित रहेका छन् । भक्तपुरका ५ पुरुष र एक महिला गरी ६ जनाको कोरोना भाइरस संक्रमणका कारण मृत्यु भएको छ । त्यस्तै सूर्यविनायक नपामा २ सय एक पुरुष र एक सय ३४ महिला गरी ३ सय ३५ जना कोरोना भाइरस संक्रमित रहेका छन् । यहाँका एकसय पुरुष र ३६ महिला गरी एकसय ३६ जना सक्रिय संक्रमित रहेका छन् । सूर्यविनायक नपाका ३ जना पुरुष र २ जना महिला गरी ५ जनाको कोरोना भाइरस संक्रमणको कारण मृत्यु भएको छ । चाँगुनारायण नपा भक्तपुरको सबैभन्दा कम संक्रमित रहेको नपा हो । यहाँ एकसय १३ पुरुष र ५८ महिला गरी एकसय ७१ जना कोरोना भाइरस संक्रमित रहेको स्वास्थ्य कार्यालयले जनाएको छ । बिहीबारसम्म यहाँ ४३ पुरुष र २९ महिला गरी ७२ जनामात्रै सक्रिय संक्रमित रहेका छन् । यहाँका कुनै पनि संक्रमितको मृत्यु भएको छैन ।
विद्यालयको शुल्क निर्धारण गर्न अनलाइन सर्वे,"इटहरी : इटहरी उपमहानगरपालिकाले अविभावकहरुको सुझावअनुसार निजी विद्यालयहरुको शुल्क निर्धारण गर्न लागेको छ । सोको लागि अनलाइन सर्वे थालेको उपमहानगरपालिकाले प्राप्त सुझावअनुसार शुल्क निर्धारण गर्ने जानकारी दिएको छ । सर्वेमा गत वैशाखदेखि भदौसम्मको ५ महिनाको अवधिमा अनलाइन कक्षा भए नभएको सोधिएको छ भने 'कति शुल्क तिर्न उपयुक्त हुन्छ' भनेर प्रश्न गरिएको छ । यस्तै असोजदेखि पछाडि अघिल्लो वर्षको जति नै शुल्क लिन उपयुक्त हुन्छ कि हुँदैन भनेर समेत प्रश्न राखिएको छ । शुल्क उठाउन पाउनुपर्ने माग गरिरहेका निजी विद्यालयहरु र तलब पाउनुपर्ने भन्दै आन्दोलनरत शिक्षकको मागलाई सम्बोधन गर्न उपमहानगरपालिका शुल्क निर्धारणमा जुटेको हो । अघिल्लो वर्षसमेत उपमहानगरपालिकाले विद्यालयहरुको वर्गीकरण गरेर शुल्क निर्धारण गरेको थियो । तर यो पटक भने कोभिड १९ को कारण शुल्क निर्धारण हुन सकेको छैन । लकडाउनको अवधिमा पनि इटहरीका कतिपय विद्यालयले अनलाइन, अफलाइन कक्षा सञ्चालन गरेका थिए । विद्यार्थी सहभागिता र प्रभावकारीतामा प्रश्न उठिरहेता पनि विद्यालयले यस्तो कक्षाको शुल्क लिन पाउनुपर्ने माग गर्दै आएका छन् । यता अविभावकले भने अनलाइन शिक्षा प्रभावकारी नभएको प्रतिक्रिया दिएका छन् । सर्वेमा अविभावकहरुले जस्तो सुझाव दिएपनि शिक्षक तथा विद्यालय सञ्चालकको दबाबका कारण कार्यान्वयन हुनेमा भने शंका गरिएको छ । 'शिक्षकहरुले पुरै तलब पाउनुपर्ने भन्दै आन्दोलन गरिरहनुभएको छ, 'प्याब्सन सुनसरी कार्यवाहक अध्यक्ष राजकुमार सापकोटाले सर्वेक्षणप्रति असन्तुष्टि व्यक्त गर्दै भने, 'यस्तो अवस्थामा शुल्क नबुझाउने भन्ने अविभावकको मत धेरै भयो भने के गर्ने ?' उनले सरोकारवाला बसेर छलफल गरेर टुङ्ग्याउनुपर्ने विषय भएको बताए । 'यो त सबै पक्ष बसेर टुंग्याउने विषय हो, 'उनले भने, 'हामीले पनि १२ महिनाकै शुल्क लिनु हुँदैन, शिक्षकहरुले पनि १२ महिनाकै शुल्क माग्नु हुँदैन ।' इटहरी उपमहानगरपालिकाकी उपमेयर लक्ष्मी गौतमले भने सर्वेको नतिजा र अविभावक, शिक्षक, संस्थागत विद्यालय संचालक सबैसँगको सल्लाहमा शुल्क निर्धारण गरिने जानकारी दिइन् । उनले भनिन्, 'शिक्षकहरुले तलब मागिरहेका छन्, विद्यालयहरु शुल्क उठाउन खोज्छन्, अविभावकहरु दिन मान्दैनन् र सक्ने अवस्थामा पनि छैनन्, उनले भनिन्, सर्वेको नतिजाले पनि शुल्क निर्धारणमा सहयोग गर्न सक्छ ।' उनले शुल्क निर्धारण गरेपनि प्रत्यक्ष कक्षा सञ्चालन गर्ने सम्भावना भने कम रहेको बताइन् । अनलाइन, अफलाइन कक्षाको बहानामा सहरी क्षेत्रका विद्यालयहरुले शुल्क उठाएपनि ग्रामिण क्षेत्रका विद्यालयहरुले भने शुल्क लिन नपाउने भएका छन् । अनलाइन अफलाइन कक्षा नगरेका सुनसरीको बराहक्षेत्र नगरपालिका भित्रका संस्थागत विद्यालयले भदौसम्मको शुल्क छुट गर्ने योजना बनाएका छन् । प्याब्सन बराहक्षेत्र अध्यक्ष कृष्ण तामाङका अनुसार असोजदेखि शुल्क लिने योजना विद्यालयहरुको छ । सोको लागि नगरपालिकाको निर्णय पर्खेर बसेको उनले बताए । यस्तै पुर्ववत् रुपमा विद्यालय सञ्चालन गर्ने तयारीसमेत गरेको उनले बताए । इन्टरनेटको पहुँच नभएका ठाउँका संस्थागत विद्यालयहरु असोजदेखि भौतिक दूरी कायम गर्दै पठन पाठन सञ्चालन गर्ने सुरमा छन् । दुहबी नगरपालिकालाई संस्थागत विद्यालयहरुले बुझाएको प्रतिवेदनमासमेत असोजदेखि जसरी पनि कक्षा सञ्चालन गर्न पाउनुपर्ने माग गरिएको प्याब्सन दुहबी अध्यक्ष पुरुषोत्तम राईले जानकारी दिए । दुई वटा विद्यालयले अनलाइन कक्षा सञ्चालन गर्ने कोसिस गरेपनि २० प्रतिशत पनि विद्यार्थी नभएपछि बन्द भएको थियो । पढाइ नै नभएकाले शुल्कको विषयमा भने कुनै माग गरिएको छैन । 'नगरपालिकाले के भन्छ, त्यहीअनुसार गछौं, तर अविभावक भने शुल्क तिर्न तयार हुनुहुन्न,' उनले भने ।"
पर्यटन साझेदारीका लागि ७१३ आयोजनाको प्रस्ताव,"काठमाडौं : संस्कृति, पर्यटन तथा नागरिक उडड्यन मन्त्रालयले आह्वान गरेको पर्यटनउपज साझेदारी कार्यक्रममा देशभरबाट ७१३ वटा आयोजनाका आवेदन परेका छन्। मन्त्रालयले सङ्घीयताको मर्मअनुरुप स्थानीय, प्रदेश र सङ्घ तीनै तहको लागत साझेदारीमा काम गर्ने गरी गत भदौ १ मा पर्यटन पूर्वाधारका कार्यक्रम माग गरेको थियो। भदौ महिनाभरिको समयसीमा तोकेर गरिएको कार्यक्रम आह्वानमा तहगतरुपमा प्रदेशबाट १०, महानगरपालिकाबाट ९, उपमहानगर पालिकाबाट १०, नगरपालिकाबाट ३०७ र गाउँपालिकाबाट ३७७ ले मन्त्रालयमा कार्यक्रम प्रस्ताव गरेका हुन्। गाउँपालिकाले योजना कूल लागतको ३० प्रतिशत, नगरपालिकाले ३५ प्रतिशत, उपमहानगरपालिकाले ४० प्रतिशत, महानगरपालिका र प्रदेशले ५०५० प्रतिशत बेहोर्ने गरी साझेदारी कार्यक्रम आह्वान गरिएको हो। प्राप्त ७१३ आयोनाका लागि रु ३३ अर्ब एक करोड ८१ लाख ३५ हजार कूल लागत माग भएको छ। लागत मागमा प्रदेश र स्थानीय तहले करिब रु १२ अर्ब लागत बेहोर्ने प्रतिबद्धता जनाएका छन्। साझेदारीमा सञ्चालन गरिने यस्ता कार्यक्रमका लागि प्रति कार्यक्रम प्रदेशलाई रु ३०स करोड, महानगरपालिकालाई रु १५ करोड, उपमहानगरपालिकालाई रु १० करोड, नगरपालिकालाई सात करोड र गाउँपालिकालाई रु पाँच करोडसम्म दिन सकिने गरी मन्त्रालयले कार्यक्रम माग गरेको थियो। पर्यटन पूर्वाधारको विकासकै लागि विगतमा १०० गन्तव्यका कार्यक्रम अगाडि सारिएको भए पनि प्रभावकारी हुन सकेको थिएन। सय गन्तव्यका कार्यक्रममा स्थानीय तहहरुको अपनत्व नभएर पनि प्रभावकारी हुन नसकेको निष्कर्षसहित मन्त्रालयले यस वर्षदेखि तीनै तहको लागत साझेदारीमा काम गर्ने गरी यस्तो मोडेल अगाडि सारेको मन्त्रालयका सहसचिव तथा योजना महाशाखाका प्रमुख कमलप्रसाद भट्टराईले बताए। मन्त्रालयका अनुसार १०० गन्तव्य कार्यक्रममा भनिए पनि देशभरबाट १९२ गन्तव्यले पहिलो किस्ताबापत रु २५ लाख लगेका थिए तर, दोस्रो किस्ताका लागि ५९ गन्तव्यले मात्र रकम माग गरेका थिए। अरुले माग नै गरेनन्। कतिपय कार्यक्रम राम्रा भए पनि स्थानीय तहको अपनत्व नभएकैले ती कामको अनुगमन नभएको र प्रभावकारी हुन सकेको थिएन। साना आयोजना कनिका छरिएको जस्तो रकम छरिएको र त्यसबाट केही उपलब्धी पनि हुन नसकेको भन्ने टिप्पणीलाई सम्बोधन गर्ने गरी मन्त्रालयले यस आर्थिक वर्षबाट सहभागितामूलक र ठूला आयोजनाका लागि साझेदारी कार्यक्रम अगाडि ल्याएको हो। यो कार्यक्रमअन्तर्गत स्थानीय तहहरुले कार्यक्रम शीर्षकमात्र पेश गेरका छैनन्, ती कार्यक्रमको गुरुयोजना, सम्भाव्यता अध्ययन प्रतिवेदन, कार्यक्रम कार्यन्वयन कार्ययोजनाको स्पष्ट खाकासहित प्रस्ताव पेश गरेको हुनाले यी कार्यक्रम पर्यटनका लागि नयाँ प्रोजेक्ट बैंक नै बनेको सहसचिव भट्टराईले बताए। प्रमुख पर्यटकीय (धार्मिक, सांस्कृतिक) क्षेत्रहरुमा शौचालय, ढल, सडक, पेटी, पार्क, पर्यटकीय बसपार्क, सम्बन्धित स्थानको खानेपानी र बिजुली तथा विश्रामस्थलजस्ता पूर्वाधार निर्माण, एकीकृत पर्वतीय पर्यटन वा ग्रामीण पर्यटन विकासका लागि पूर्वाधार विकास कार्यक्रम, भौगोलिक, ऐतिहासिक, सांस्कृतिक तथा भाषाका आधारमा सांस्कृतिक पर्यटकीय गाँउको विकाससम्बन्धी कार्यक्रम रहेका छन्। एकीकृत पर्यटकीय सूचना केन्द्र (बैंकिङ सुविधासहितको बसपार्क र ट्याक्सी पार्क, स्नान गृहसहित शौचालय, चमेना गृह र कफी केन्द्र एवं मौलिकउपज प्रदर्शनी तथा बिक्री केन्द्रजस्ता सुविधासहित) सम्बन्धी कार्यक्रम छन्। विशेष सांस्कृतिक र धार्मिक परिपथ र त्यस्तो परिपथभित्र पर्ने सांस्कृतिक, पुरातात्विक तथा पर्यटकीय महत्वका पूर्वाधार ताल (तराईमा दुई हेक्टर क्षेत्रफलभन्दा ठूलो, तथा पहाडमा र हिमालमा १३ रोपनी) संरक्षण र सौन्दर्य अभिवृद्धिसम्बन्धी कार्यक्रम, पार्क निर्माण (तराई तथा भित्री मधेशमा एक हेक्टर क्षेत्रफलभन्दा ठूलो, पहाडी सात रोपनी तथा हिमाली क्षेत्रमा छ रोपनी भन्दा ठूलो) निर्माण गरिनेछ। त्यस्तै सङ्ग्रहालय निर्माण, पर्यटकीय गन्तव्यभित्रका सडक सुधार (छनोट गरिएको मुख्य पर्यटकीय गन्तव्यको एक किमीभित्रको सेरोफेरोमा), सांस्कृतिक, पुरातात्विक, ऐतिहासिक वा साहसिक पदमार्ग एवं योग पर्यटन प्रवद्र्धधनसँग सम्बन्धित, प्रदेश पर्यटक आवास गृहसम्बन्धी, पर्यटन गतिविधिसँग सम्बन्धित नवीनतम् अवधारणा, सांस्कृतिक र पर्यटकीय क्षेत्र संरक्षणसम्बन्धी कार्यक्रम हुनुपर्ने गरी मन्त्रालयले आयोजनाको प्रस्ताव क्षेत्र तोकेको थियो। मन्त्रालयले प्राप्त भएका पर्यटकीयउपज प्रस्तावको छनोट र प्राथामिकीकरणको पनि मापदण्ड तोकिएको जनाएको छ। प्रस्तावित कार्यक्रमले सम्बन्धित क्षेत्रमा पर्यटक आकर्षणका लागि पुर्याउने योगदान, सम्पर्क पहुँचको अवस्था र स्थानीय समुदायको प्रत्यक्ष रोजगारीमा पुर्याउने योगदानस्ता मापदण्डका आधारमा कार्यक्रम छनोट गरिने जनाइएको छ। कार्यक्रम छनोटका लागि पर्यटन मन्त्रालयका सचिवको संयोजकत्वमा प्रधानमन्त्री तथा मन्त्रिपरिषद् कार्यालय, अर्थमन्त्रालय राष्ट्रिय योजना आयोग, सङ्घीय मामिला तथा सामान्य प्रशासन मन्त्रालयका सहसचिव सदस्य रहने तथा पर्यटन मन्त्रालय प्रशासन तथा योजना महाशाखा हेर्ने सहसचिव सदस्य सचिव रहने गरी निर्देशक समिति बनाइएको छ। त्यस्तै कार्यक्रम कार्यान्वयन गर्न प्रदेश तथा स्थानीय तहलाई आवश्यक सहयोग तथा समन्वय गर्न एवं प्राप्त आयोजनाको मूल्याङ्कन गर्न आयोजना मूल्याङ्कन तथा सहजीकरण समिति बनाइएको छ। पर्यटन मन्त्रालयका प्रशासन तथा योजना महाशाखा सहसचिव संयोजक रहने समितिमा पर्यटन विभागका महानिर्देशक, पुरातत्व विभागका महानिर्देशक, पर्यटन बोर्डका प्रमुख कार्यकारी अधिकृत, सङ्घीय मामिला तथा सामान्य प्रशासन मन्त्रालयका उपसचिव, अर्थमन्त्रालयका उपसचिव, राष्ट्रिय योजना आयोगका उपसचिव सदस्य र पर्यटन मन्त्रालय योजना तथा वैदेशिक सहायत शाखाका उपसचिव सदस्य सचिव रहने छन्। रासस"
डाक्टर केसीको जीवन रक्षाको माग गर्दै वीरगन्जमा प्रदर्शन,"वीरगन्ज : स्वास्थ्य क्षेत्रमा सुधारको माग राख्दै आमरण अनशनमा बसेका प्राध्यापक डाक्टर गोविन्द केसीको माग र उनको जीवन रक्षाको माग गर्दै वीरगन्जमा प्रदर्शन गरिएको छ । केसीका समर्थकहरुले वीरगन्जको घण्टाघर चोकमा प्ले कार्ड सहित शान्तिपूर्ण प्रदर्शन गरेका हुन् । डाक्टर गोविन्द केसी सर्मथक वीरगन्ज नामक समुहको अगुवाइमा केसीका समर्थकहरुले डाक्टर केसीको माग पुरा गर, डाक्टर केसीको जीवन रक्षा , डाक्टर केसीको अनशन मेडिकल माफीयालाइ टेन्सन , हाम्रो स्वास्थ्य हाम्रै हातमा हामी डाक्टर केसीको साथमा जस्ता नारा पनि लगाएका थिए । उनीहरुले काठमाडौंमा डाक्टर केसीमाथि सुरक्षाकर्मीले गरेको अभद्र व्यवहारको वीरोध पनि गरेका थिए । जनताको प्रत्यक्ष सरोकारको विषयमा आवाज उठाएर अनशनमा बसेका केसीको माग सम्बोधनमा सरकारले चासो नदेखाएकाले प्रदर्शन गरिएको प्रदर्शनमा सहभागी प्रकृति सेवा प्रतिष्ठानका अध्यक्ष जसपाल सिंहले बताए । उनले भने, 'गुणस्तरीय स्वास्थ्य सेवा र चिकित्सा शिक्षा सुधारका लागि डा केसीसँग सरकारले तत्काल वार्ता गरी जायज माग सम्बोधन गर्नुपर्छ ।' प्रदर्शनमा प्रकृति सेवा प्रतिष्ठानका अध्यक्ष जसपाल सिंह, वीरगन्ज युवा समाजका अध्यक्ष कमल चौगाइ , डाक्टर जगदीश अग्रवाल, डाक्टर गणेश कुमार अग्रवाल, सामाजिक अभियन्ताहरु हरेन्द्र पटेल , लालबाबु सिंह हेमचन्द्र यादव, अभिनाश झा, केदार गुप्ता, प्रवेश डङगोल लगायतको सहभागीता थियो । यसअघि बिहीबार वीरगन्जका चिकित्सकले डाक्टर केसीको माग र उनको अनशन प्रति समर्थन गर्दै हातमा कालो पटटी बाँधेर काम गरेका थिए ।"
खोलामा शिशुको शव भेटियो,सुर्खेत : कर्णाली प्रदेश राजधानी वीरेन्द्रनगरस्थित खोर्के खोलामा नवजात शिशुको शव भेटिएको छ। वीरेन्द्रनगर नगरपालिका४ र ६ को बिचमा पर्ने रातो पुलदेखि झण्डै तीनसय मिटर तल खोलामा शिशुको शव भेटिएको हो। जन्मिने वित्तिकै शिशुलाई प्लाष्टिकको पोकाभित्र बेरेर खोलामा फालिएको हुनसक्ने अनुमान छ। शुक्रबार खोलामा खेल्न गएका बालबालिकाले शिशुको शव देखेपछि नजिकका स्थानीयवासीले प्रहरीलाई खवर गरेका थिए । भेटिएको शिशु बालक रहेको जिल्ला प्रहरी कार्यालय सुर्खेतले जनाएको छ। शिशु कसले फालेको हो? भन्नेबारे प्रहरीले अनुसन्धान थालेको डिएसपी रामप्रसाद घर्तीले बताए। प्रहरीले मुचुल्का उठाएर शिशुको शवलाई पोष्टमार्टमका लागि कर्णाली प्रदेश अस्पताल पठाएको हो।
"कोरोनाको 'हटस्पट' पर्सामा संक्रमण घट्यो, बजारको चहलपहल बढ्यो","वीरगन्ज : साउन पहिलो सातादेखि कोरोना संक्रमणको हटस्पट बनेको पर्सा जिल्लामा भदौ तेस्रो सातादेखि भने संक्रमणको अवस्था नियन्त्रणमा आउन थालेको छ । साउन पहिलो साता सुरु भएदेखि दैनिक औसतमा ५०६० संक्रमित थपिँदै आएको पर्सा जिल्लामा भदौ तेस्रो सातापछि भने दैनिक औसतमा ८ जना मात्रै संक्रमित थपिएका छन् । भदौं २४ देखि असोज ७ सम्म २ साता (१५ दिन) को अवधिमा १ सय १४ मात्र नयाँ संक्रमित थपिएका छन् । यही अवधिमा कोरोना मुक्त हुनेको संख्या भने ३ सय ६९ छ । भदौ २४ देखि असोज ७ सम्म पर्सामा २ हजार १ सय ५९ स्वाब परीक्षण गर्दा १ सय १४ जनामा मात्र संक्रमण भेटियो । नारायणी अस्पतालका प्रवक्ता डा अतुलेश चौरसीयाका अनुसार असोज ७ मा ११ जना, असोज ५ मा ८ जना, असोज ४ मा १ जना, असोज ३ मा १२ जना, असोज २ मा ६ जना, असोज १ मा १४ जनामा संक्रमण भेटिएको थियो । भदौ ३१ म १७, भदौ ३० मा ५, भदौ २८ मा ८, भदौ २७ मा ३, भदौ २६ मा ९, भदौ २५ मा १४ र भदौ २४ मा ७ जनामा संक्रमण पुष्टि भएको थियो । पर्सामा असोज ७ सम्म संक्रमण पुष्टि भएकाको संख्या २ हजार ५ सय १४ छ । तीमध्ये १ हजार ९ सय ५० जना निको भइ घर फर्किसकेका छन् । ४५ जनाको भने मृत्यु भएको छ । अब पर्सामा सक्रिय संक्रमित १ सय १९ जना मात्र छन् । दुइ हप्ता यता कोरोनाले पर्साका २ जनाको मात्रै मृत्यु भयो । साउन महिना सुरु भएलगत्तै कोरोनाको हटस्पट बनेको पर्सा जिल्लामा केही हप्तायता देखि भने संक्रमण नियन्त्रण हुँदैआएको नारायणी अस्पतालका प्रमुख (मेसु ) डा सञ्जय ठाकुर बताउँछन् । अहिले पनि दैनिक २ सय ५० देखि ३ सयको हाराहारीमा स्वाब परीक्षण भइरहेको छ, तीमध्ये ५ प्रतिशत मात्रै संक्रमण भेटिएको छ । नयाँ थपिने संक्रमितको औसत संख्या हेर्दा संक्रमण नियन्त्रणमा आउन थालेको भन्न सकिन्छ, मेसु ठाकुर भन्छन् । विश्व स्वास्थ्य संगठनको मापदण्ड अनुसार सक्रिय संक्रमितको संख्या ५ सय भन्दा कम भएको ठाँउलाई ग्रीन जोन घोषणा गर्न सकिन्छ । यस हिसाबले पर्सा र सदरमुकाम वीरगन्ज अब ग्रीन जोनमा प्रवेश गरिसकेको भन्न सकिने पनि ठाकुरको भनाइ छ । लकडाउन र निषेधाज्ञाले काम गर्यो सरकारले गरेको लकडाउन र स्थानीय प्रशासनले लगाएको ४५ दिनको निषेधाज्ञाले संक्रमण नियन्त्रणमा महत्वपूर्ण भूमिका निर्वाह गरेको मेसु ठाकुर बताउँछन् । यसका साथै नागरिकले पनि लकडाउन र निषेधाज्ञाको पालना गरेका कारणले पनि पर्सामा संक्रमणको अवस्थामा सुधार आएको उनी बताउँछन् । लकडाउन र निषेधाज्ञाले फैलिरहेको संक्रमणलाई रोक्न चेनब्रेकको काम गर्यो । संक्रमण भयावाह हुँदै गएपछि डरले नागरिकले पनि पूर्ण रुपमा पालना गरे, अन्य स्वास्थ्य सतकर्ता पनि अपनाए, ती सबैको परिणाम अवस्था सुधारोन्मुख हुँदै गएको हो, ठाकुरले भने । यस वाहेक तिब्र गतिमा संक्रमण फैलिरहेका बेला परीक्षणको दायरा पनि बढाइएका कारणले पनि संक्रमण नियन्त्रणमा काम गरेको उनी बताउँछन् । परीक्षणको दायरा र कन्ट्याक्ट ट्रेसीङ बढायौँ, संक्रमण भेटिएका बिरामीलाई समयमै आइसोलेशनमा लगेर राखेर उपचार गर्यौँ । जसका कारण संक्रमण धेरै जनामा सर्न पाएन, ठाकुर भन्छन् । नारायणी अस्पतालका डा निरज सिंह पनि साउन र भदौको तुलनामा अहिले संक्रमण कम देखिएको बताउँछन् । डा सिंहका अनुसार वीरगन्ज महानगरमा साउन र भदौको आधासम्म संक्रमण जुन रफ्तारमा फैलिएको थियो अहिले त्यस्तो अवस्था छैन । अस्पताल र क्लीनकहरुमा पनि ज्वरो, रुघाखोकी जस्ता कोरोनाका शंकास्पद लक्षण भएका बिरामी पनि पहिलेको भन्दा अहिले कम संख्यामा आइरहेको डा सिंहको भनाइ छ । संक्रमण तिब्र गतिमा फैलिरहेको बेला लगाइएको लकडाउन र निषेधाज्ञालाई नागरिकले पनि सख्त रुपमा पालना गरेका कारण पर्साको अवस्थामा सुधार आएको उनी बताउँछन् । नयाँ संक्रमितको संख्या घट्दै गएको र निको हुनेको संख्या बढ्दै गएपछि वीरगन्जमा रहेका २ मध्ये एउटा कोभिड अस्पताल खाली भइसकेको छ । गण्डक बहुअरीस्थित वीरगन्ज हेल्थकेयर अस्थायी कोभिड अस्पताल भदौ तेश्रो साता देखि खाली भइसकेको छ । उक्त अस्पतालले नयाँ संक्रमित भर्ना लिन छाडेर जनरल उपचार सेवा सुचारु गरिसकेको छ । अर्को अस्थायी कोभिड अस्पताल गण्डकका कोर्डिनेटेर डाउदय नारायण सिंह पनि पर्सा जिल्लामा केही सातादेखि कोरोना संक्रमणको अवस्था सुधारोन्मुख देखिएको बताउँछन् । उनी भन्छन्, नयाँ थपिने संक्रमितको संख्या घटेको छ । अहिले आइरहेका धेरथोर पोजेटिभ केस पनि पहिलोको जस्तो कडा लक्षण र गम्भीर अवस्थाका छैनन् । मानिसमा कोरोनालाई लिएर पहिलेको भन्दा अहिले सचेतना बढेको कारण पनि संक्रमण नियन्त्रणमा आउन थालेको उनी बताउँछन् । यस्तै ४५ दिनको निषेधाज्ञा र नागरिकमा बढेको सचेतनाले संक्रमण नियन्त्रणमा काम गरेको पर्साका प्रमुख जिल्ला अधिकारी असमान तमाङको दावी छ । हटस्पट बनेको पर्सामा संक्रमण नियन्त्रणका लागि मुख्यत तीन रणनीतिमा केन्द्रित भएर काम गरेको तमाङ बताउँछन् । उनी भन्छन्, परीक्षणको दायरा बढायौँ, संक्रमितको व्यवस्थापन र उपचारलाई प्राथमिकता दियौँ, ती सबैको कारण पर्सामा संक्रमण नियन्त्रणमा आउन थालेको हो । वीरगन्जमा चहल पहल बढ्यो संक्रमणको अवस्था सुधारउन्मुख देखिएपछि वीरगन्जमा साउन १० गतेदेखि लगाइएको निषेधाज्ञा भदौ २६ गतेदेखि खुुकुलो पारिएको छ । शनिबार बाहेक हप्तामा ६ दिन बजार पसल खोल्न दिइएको छ । असोज १ गते देखि लामो तथा छोटो दूरीका सार्वजनिक यातायात सञ्चालनमा आएका छन् । सरकारी कार्यालय पनि सञ्चालनमा आइसकेका छन् । पसलहरु खुल्न थालेको र यातायात सञ्चालनमा आएपछि वीरगन्जको बजारमा चहल पहल पनि बढेको छ ।"
बीपीमा उपचाररत दुई कोरोना संक्रमितको मृत्यु,"विराटनगर : बीपी कोइराला स्वास्थ्य विज्ञान प्रतिष्ठान धरानमा उपचाररत एक वृद्धसहित दुईजना कोरोना संक्रमित पुरुषको मृत्यु भएको छ । मृत्यु हुनेमा प्रदेश १ को मोरङ र प्रदेश २ को सप्तरीका छन् । मोरङको कानेपोखरी गाउँपालिका१ का ५५ वर्षीय पुरुषको बिहीबार राति ८ : ३० बजे मृत्यु भएको हो । उनलाई उपचारका लागि असोज ५ गते सोमबार प्रतिष्ठानमा भर्ना गरिएको थियो । सर्जिकलको आइसीयूमा उपचाररत उनलाई बिहीबार संक्रमण पुष्टि भएको थियो । प्रतिष्ठानका प्रवक्ता डा निदेश सापकोटाका अनुसार कोरोना देखिएपछि थप उपचारका लागि साँझ ८ बजे प्रतिष्ठानकै कोभिड अस्पतालमा सारिएको थियो । तर कोभिड अस्पतालमा लगेर उपचार थालेको आधा घण्टा पनि नबित्दै संक्रमित पुरुषको मृत्यु भएको जानकारी उनले दिए । मृतकमा पहिल्यैदेखि आन्द्राको क्यान्सर रहेको डा सापकोटाको भनाइ छ । यसअघि जटिल शल्यक्रिया गरेर उपचार थालिएको भए पनि क्यान्सर शरीरका अन्य भागमा फैलिइसकेको अवस्थामा रहेको जानकारी उनले दिए । त्यस्तै सप्तरीको राजविराज३ घर भएका ७० वर्षीय संक्रमित वृद्धको पनि उपचारका क्रममा प्रतिष्ठानमा मृत्यु भएको छ । गजेन्द्रनारायण सिंह अस्पताल राजविराजबाट उनलाई थप उपचारका लागि भदौ २८ गते प्रतिष्ठान ल्याइएको डा सापकोटाको भनाइ छ । ज्वरो, खोकी, श्वासप्रश्वास र निमोनियाको समस्या देखिएका वृद्धमा भदौ २५ गते संक्रमण पुष्टि भएको थियो । गम्भीर अवस्थाका वृद्धको बिहीबार राति ११ बजे उपचारका क्रममा प्रतिष्ठानकै कोभिड अस्पतालमा मृत्यु भएको जानकारी डा सापकोटाले दिए ।"
पहिरो खस्दा वीपी राजमार्ग अवरुद्ध,काभ्रे : वीपी राजमार्ग अन्तरगत नमोबुद्ध नगरपालिका२ सेल्फी डाँडा नजिकै शुक्रबार बिहान पहिरो खसेर राजमार्ग अवरुद्ध भएको छ। बिहान सडकमाथिबाट खसेको पहिरोको कारण सडक अवरूद्ध भएको नमोबुद्ध नगरपालिका २ का अध्यक्ष संजिब ढकालले अन्नपूर्ण अनलाइनलाई जानकारी दिए। पहिरो पन्छ्याउने काम सुरु भएको तर दुवैतर्फ अवरुद्ध रहेको कारणले एम्बुलेन्ससमेत रोकिएको वडा अध्यक्ष ढकालले बताए। तत्काल राजमार्ग खुलाउनको लागि जेसिभि बाटोमा आउँदै गरेको ढकालको भनाई छ। राजमार्गमा पहिरो खसेपछि वीपी राजमार्ग हुदै पुर्व जाने र पुर्वबाट काठमाडौं आउने सवारीहरु बीच बाटोमै अलपत्र परेका छन्। पहिरो खसेपछि अवरुद्ध राजमार्ग खोल्नको लागि सडक विभागको तीन वटा जेसिबि पहिरो पन्छ्याउन बाटोमा आउँदै गरेको जिल्ला ट्राफिक प्रहरी कार्यालय काभ्रेमा प्रमुख विशाल तामाङले जानकारी दिए। राजमार्ग खुलाउनको लागि पहल भइरहेको तामाङले जानकारी दिए।
स्याङ्जा पहिरोमा मृत्यु भएका नौजनाको सामूहिक अत्येष्टि,"स्याङजा : वालिङ् १४ तमागीको पहिरोमा पुरिएर ज्यान गुमाएका एकघरका ८ सहित ९ जनाको बिहीबार साँझै सामूहिक अत्येष्टि गरिएको छ। गल्याङस्थित रामनदीधाम (राम्दी)मा सामूहिक संस्कार गरिएको हो । स्याङ्जा र पाल्पाको संगमस्थल राम्दीस्थित कालीगण्डकी नदी किनारमा उनीहरुको सामूहिक चिता बनाएर अन्तिम संस्कार गरिएको छ। आठवटा चितामा ९ जनाको दाहसंस्कार गरिएको थियो। उन्नाइस वर्षीया बिनितासँगै उनका ७ महिने नाबालकलाई एउटै चितामा जलाइएको तमागीका राजु कुवरले जानकारी दिए। घरभित्रका सबैजनाको मृत्यु भएको र माइला छोरा भारतमा रहेकाले मृतक माया नेपालीका देवर जीवलाल नेपालीले दागबत्ती दिए। घरको घटना थाहा पाएपछि भारतबाट हिँडिसकेको बताइएको छ। पहिरोमा पुरिएर जीवितै उद्धार गरिएकी १७ वर्षीया मनिषा नेपालीको पोखरास्थित गण्डकी मेडिकल कलेजमा उपचार भइरहेको र उनको अवस्था सुधारोन्मुख रहेको वालिङ् नगरप्रमुख दिलिपप्रताप खाँणले बताए। मनिषाको सम्पूर्ण उपचार खर्च नगरपालिकाले जिम्मा लिने बताउँदै प्रमुख खाँणले विपत्तीले निम्त्याएको घटनाप्रति दु:ख व्यक्त गरेका छन्। अविरल वर्षाका कारण वालिङ नगरपालिका १४ स्थित तमागीमा बिहीबार बिहान पहिराले माया नेपालीको घर पुर्दा एकघरका ८ जनासहित ९ जनाको ज्यान गएको थियो । यसैगरी, कालीगण्डकी ४ स्थित गौतमडाँडामा घर भत्किँदा १८ वर्षीय कृष्ण दमैको मृत्यु भएको थियो ।"
जुवाको अखडा बन्दै डोल्पाका सरकारी कार्यालय : कार्यालय समयमै खेल्छन् कर्मचारी,"डोल्पा : डोल्पामा सरकारी कार्यालयमा कर्मचारीले नै जुवाघर बनाइरहेको पाइएको छ। जिल्ला सदरमुकाममा रहेका धेरै जसो कार्यालयमा कर्मचारीहरु कार्यकक्षमा नबसी कुनै एक फाँटमा जुवा अड्डा बनाउने गरेको भेटिएको छ। जिल्लामा रहेका धेरै जसो सरकारी कार्यालयका कार्यालय प्रमुख देखि तल्लो तहका कर्मचारीहरु एकै ठाउँमा दिनभर जुवा खेल्ने गरेको एक सेवाग्राहीले जानकारी दिए। उनले भने, मेरो नाम नलेखिदिनू होला मैले हाकिम भेट्न ती दिन कुरेँ तर अन्तिममा जुवा खेल्ने ठाउँमा देखेँ। बिहानै ११ बजेदेखि पायक पर्ने कार्यालयका कर्मचारीहरु जम्मा हुने र जुवा खेल्ने कार्यालय सहयोगीलाई सर बाहिर जानु भएको छ भनेर सेवाग्राही फर्काउने गरेको सेवाग्राहीको गुनासो छ। यता निमित्त प्रमुख जिल्ला अधिकारी लक्ष्मीदेवी शर्माले कर्मचारी नै जुवा खेल्ने गरेको गुनासो आएपछि सबै कार्यालय प्रमुखलाइ बोलाएर निर्देशन दिन लागेको बताइन्। निमित्त प्रजिअ शर्माले भनिन्,यदि त्यसरी कार्यालयमा जुवा खेलेको ठहरिए कारवाही हुन्छ, छुट कसैलेपनि पाउँदैन। कर्मचारीले कार्यालयमा जुवा खेल्ने गरेको र दुनै बजारमा पनि जुवा लुकिछिपी खेलिरहेको भन्ने सूचना पाएपछि सबै क्षेत्रमा प्रहरीलाई परिचालन गरी अनुसन्धान गरिरहेको प्रहरी नायव उपरीक्षक राजु पाण्डेले जानकारी दिए। उनले भने,हामी गुनासो आएसँगै निकै गम्भीरतापूर्वक लागेको छौँ जुवातास पूरै बन्द गर्छौँ। कोरोनामा सेवा प्रवाहको काम कम हुने र कार्यालयमा काम नहुने भएपछि हाकिमदेखि कार्यालय सहयोगीसम्म जुवातासमै भेटिने गरेका छन्। तर कर्मचारीले दैनिक कार्यालयमा र बजारमै बसेर जुवा खेल्दासम्म जिल्ला प्रशासनले भने कार्यालयका कर्मचारीले सेवा प्रदान गरे नगरेको कुनैपनि दिन अनुगमन गरेको पाइदैन। दुई दर्जनभन्दा धेरै सरकारी कार्यालय सदरमुकाम दुनैमा छन्। त्यसमध्येका एक दर्जनभन्दा धेरै कार्यालयका कर्मचारी एक अर्को कार्यालयको एक कार्यकक्षमा जम्मा भएर दिनभर जुवा खेल्ने गरेको नागरिकको गुनासो छ। नागरिकले गुनासो गरेपछि मात्रै प्रहरी प्रशासनको आँखा खुल्न थालेको छ। जिल्लाका सरकारी कार्यालयका कर्मचारीहरु एक बजेपछि अधिकांश विभिन्न बहानामा कार्यालय बाहिर जाने र केही बजारका जुवा खाल र केही कार्यालयकै जुवा कक्षमा दिन बिताउने गरेको पाइएको छ।"
स्याङ्जामा विद्यालय संचालन नगर्न प्रशासनको उर्दी,स्याङजा : स्याङ्जा प्रशासनले जिल्लामा तत्काल शैक्षिक गतिविधि संचालन नगर्न सुझाव दिएको छ । सुझावलाई उल्लंघन गरी कोरोना संक्रमण फैलिए उत्पन्न परिस्थितिको जिम्मेवारी स्थानीय पालिका वा विद्यालयले नै लिनुपर्ने गरी चेतावनी दिएको छ। जिल्लामा अझैं पनि संक्रमणको दर बढिरहेको जनाउँदै जिल्लाका सामुदायिक तथा संस्थागत विद्यालयलाई पठनपाठन अघि नबढाउन विज्ञप्तिमार्फत जानकारी गराएको हो। प्रमुख जिल्ला अधिकारी गंगाबहादुर क्षेत्रीद्वारा जारी विज्ञप्तीमा विद्यार्थी सिकाइ सहजीकरण निर्देशिका २०७७ विपरितका कार्य गर्ने प्रयास भएको उल्लेख छ। विज्ञप्तिमा 'प्रत्यक्ष सिकाइ अवलम्वन गरी सरकारले गरेको निर्णय विपरीत संचालन गर्न खोजिएको पाइएकाले सामुदायिक तथा संस्थागत विद्यालय संचालन गरी संक्रमण फैलिएमा सोको जिम्मेवारी सम्बन्धित विद्यालय र पालिका रहने भनि सचेत रहन सुझाव दिइएको छ। विद्यालय संचालन गरी संक्रमण फैलिन गएमा संक्रमक रोग ऐन २०२० बमोजिम कारवाही हुने प्रशासनले जनाएको छ । केही शिक्षक र उनीहरुका परिवारमा समेत संक्रमण देखिएकाले अर्को सूचना जारी नभएसम्मका लागि अध्ययन अध्यापन नगर्न भनिएको हो। कोरोना संक्रमण फैलिन सक्ने भन्दै नेपाल सरकारले शैक्षिक गतिविधि चैत्र ६ गते देखिनै रोक लगाउँदै आएको छ। निर्देशिका विपरित कार्य गरेमा संक्रमक रोग ऐन २०२० अनुसार कारबाही हुने जारी विज्ञप्तिमा उल्लेख छ ।
कर्मचारीमा कोरोना देखिएपछि कञ्चनरुप नगरपालिका सिल,"राजविराज : सप्तरीको कञ्चनरुप नगरपालिकामा कार्यरत एक कर्मचारीमा कोरोना संक्रमण देखिएपछि एक साताका लागि नगरपालिका कार्यालय सिल गरिएको छ । राजविराज नगरपालिका१५ घर भइ हाल कञ्चनरुप नगरपालिका८ बस्ने ४० वर्षीय कार्यालय सहयोगीमा बिहीबार कोरोना संक्रमण देखिएपछि नगरपालिकाको सबै सेवाहरु एक साताका लागि सिल गरिएको हो । नगरपालिकाका निमित्त प्रमुख प्रशासकीय अधिकृत नवराज खडकाले शुक्रबार एक सूचना जारी गर्दै असोज ९ गते देखि १५ गते सम्मका लागि कार्यालय सिल गरिएको जनाएका छन् । सूचनाअनुसार नगरपालिकाबाट प्रवाहा हुने शिक्षा स्वास्थ्य, कृषि, पशु लगायतका सबै सेवा बन्द गरिएको छ । नगरपालिकाको ८ बाट हुने सम्पूर्ण सेवा समेत बन्द गरिएको सूचनामा उल्लेख छ । संक्रमण पुष्टि भएका कार्यालय सहयोगीका २ छोरी र सँगै कार्यरत अर्का कार्यालय सहयोगीको पीसीआर परीक्षणका लागि शुक्रबार स्वाब संकलन गरिएको र नगरपालिकाका अन्य कर्मचारीको मङ्गलबार स्वाब संकलन गरिने खडकाले जानकारी दिए । नगरपालिकाका कर्मचारीहरु कोरोना संक्रमणको जोखिममा परेकाले एक सातासम्म होम क्वारेन्टाइनमा बस्न भनिएको छ ।"
कोरोनाबाट मुक्त भएकालाई फूलका गुच्चा उपहार,"ओखलढुंगाः कोरोना संक्रमणमुक्त भएकाहरुलाई सामुदायिक अस्पताल (मिसन) ओखलढुंगाले अस्पतालले फूलका गुच्चा दिएर विदाइ गरेको छ । जिल्लाका उच्च पदस्थ व्यक्तिहरु संक्रमणमुक्त भएर डिस्चार्ज भएपछि थप स्वास्थ्य लाभको कामना गर्दै फूलको गुच्चा दिएर विदाइ गरेको हो । संक्रमित भइ अस्पतालमा आएर उपचारपछि फर्किने सबै बिरामीलाई फूलका गुच्चा दिएर विदाइ गर्दै आएको अस्पतालका निर्देशक युवाराज आचार्यले बताए । बिहीबार मात्रै ओखलढुंगाका १५ जनामा उक्त अस्पतालमा उपचारपछि संक्रमण मुक्त भएका छन्। जिल्ला समन्वय समितिका प्रमुख जयबहादुर श्रेष्ठ र उनको परिवार, चालक तथा सहयोगी, नेपाली काग्रेसका जिल्ला सभापति प्रदिप सुनुवार, उपसभिापति जेतेन्द्र खनाल लगायत १५ जनालाई अस्पतालले फूलको गुच्चा दिएर विदाइ गरेको हो । अस्पतालका निर्देशक आचार्यले भने, 'उहाँहरुलाई थप हौसला र स्वास्थ्य लाभको कामना गर्दै फूलको गुच्चा दिएर विदाइ गरिएको हो, निको हुने सबैलाई हामी यसै गर्छौं ।' अस्पतालको व्यवस्थापन तथा चिकित्सकले उपचारमा विशेष ध्यानकै कारण आफूहरु चाँडो कोरोनामुक्त भएको बताएका छन् । जिल्ला समन्वय प्रमुख जयबहादुर श्रेष्ठले अस्पतालले निकै सर्तकतापूर्वक ध्यान दिएर उपचार गरेको बताए । कांग्रेस सभापति प्रदिप सुनुवारले विज्ञप्ती जारी गर्दै अस्पतालले उपचार र तथा रेखेदेखमा गरेको योगदान अतुलनीय रहेको बताएका छन् ।"
मोबाइलमा कुरा गर्न डाँडा र रुख चढ्नुपर्ने बाध्यता,"बेनी : म्याग्दीको भौगोलिक रुपमा विकट र दुर्गम क्षेत्रका बासिन्दा सञ्चार सुविधाबाट बञ्चित छन्। रघुगंगा८ कुइनेमंगले, ७ चिमखोला, धवलागिरी२ लुलाङ, ४ बगर र वडा नं ५ मल्कवाङमा मोबाइल सेवा विस्तार हुन सकेको छैन्। यस क्षेत्रमा सरकारी र निजी दुवै क्षेत्रको मोबाइलको पहुँच छैन्। स्थानीयबासीहरु मोबाइलमा कुरा गर्नका लागि घण्टौ पैदल हिँडेर छिमेकी गाउँ, डाँडा र रुख चढ्ने गरेका छन्। चौरखानीको रघुगंगा आधारभूत विद्यालयका प्रअ चन्द्रमान छन्त्यालले मोबाइलमा कुराकानी गर्न देउराली डाँडामा जाने गरेको बताए। डाँडामा पुगेपछि अलि अलि टावरले टिप्छ, त्यो पनि आवाज राम्रो आउदैन, उनले भने चिच्याई चिच्याई बोल्नुपर्छ। हामीले आवश्यकता पर्यो भने सम्पर्क गर्ने हो। अरुले चाहेर सम्पर्क हुँदैन। घ्यासीखर्कका रमेश तुलाचनले गाँउ बाहिर रहेका परिवारका सदस्य, आफन्त र साथीभाइसँग मोबाइलमा कुराकानी गर्न मोबाइलको टावरले टिप्ने चिमखोलाको गौडामुनी पुग्न एक घण्टा हिड्नुपर्ने बताए। महत्वपूर्ण सूचना आदान, प्रदानका साथै स्वदेश तथा विदेशमा रहेका आफन्तसँग कुराकानी गर्न टावरले टिप्ने ठाउँ खोज्दै रुखमा चढ्ने गरेको रितुङ माविका शिक्षक याम घर्तिमिरेले बताए। एक्काइसौ शताब्दीको सूचना प्रविधिको युगमा आधारभूत जस्तै भएको सञ्चार सुविधाबाट बञ्चित भएका छौँ, उनले भने अधिकांशको साथमा रहेको मोबाइल सेट गीत सुन्न, भिडियो हेर्न, तस्बिर, भिडियो खिच्नमा सीमित छ। कुइनेमंगलेको नजिक पाखापानीको कमनाथमा नेपाल टेलिकमको बिटिएस टावर छ। कुइनेमंगलेको छिमेकी वडा चिमखोला गाउँमा पनि मोबाइल फोन सेवा सहज छैन्। सबै ठाउँमा मोबाइलको टावरले नियमित काम नगरेको स्थानीयबासी बताउँछन्। म्याग्दीको कुइनेमंगलेको चौरखानीको देउराली डाँडाबाट मोबाइलमा कुराकानी गर्दै। तस्बिर : सन्तोष गौतम धवलागिरीको मल्कवाङ, लुलाङ र बगरमा सञ्चारको असुविधा छ। त्यहाँ टेलिकमले जडान गरेको भिस्याट प्रविधिको टेलिफोन प्रयोगविहिन छ। मोबाइल सेवा विस्तारका लागि वर्षौदेखि पहल गरेपनि टेलिकमले बेवास्ता गरेको कुइनेमंगलेका वडा अध्यक्ष गमान छन्त्यालले बताए। टेलिकमको कार्यालय धाउन थालेको छसात वर्ष भयो होला, उनले भने अहिलेसम्म जनताले सञ्चार सुविधा नपाउँदा हामी पनि निराश भएका छौ। सञ्चारको असुविधाका कारण सेवा प्रवाह र सूचना आदानप्रदानमा धेरै दुख भएको छन्त्यालले दुखोसो पोखे। एक मिनेट फोनमा कुरा गरे हुनेमा घण्टौ हिँडेर सम्बन्धित व्यक्तिसँग भेट्नुपर्ने बाध्यता कायमै छ। सूचना प्रवाह गराउन अझै टोल टोलमा परम्परागत कटुवाल प्रथाको सहरा लिनुपरेको छ। कुइनेमंगले र चिमखोलामा मोबाइल सेवा विस्तारका लागि गाउँपालिकाले दुई वर्ष अघि तीन लाख रुपैयाँ खर्च गरेर चिमखोलाको मेडलडाँडामा कुरुवा घर बनाइदिएको थियो। टेलिकमले टावर जडान गर्न ढिलाई गर्दा स्थानीयबासी सञ्चार सुबिधाबाट बञ्चित भएको रघुगंगा गाउँपालिकाका अध्यक्ष भबबहादुर भण्डारीले बताए। नेपाल टेलिकम बागलुङले चिमखोलाको टावर बनाउन ठेक्का समेत लागिसकेको बताएको छ। टेलिकमका वरिष्ठ इञ्जिनियर केशव शर्माले कोरोनाको जोखिम, लकडाउन र बाढी पहिरोले यातायात अवरुद्ध बनाएकाले चिमखोलामा बिटिएर जडान गर्न ढिला भएको बताए। विदेशबाट सामान ल्याइसकेको छ, कोरोनाको जोखिम भएकाले तराइबाट मजदुर ल्याउन समस्या छ, उनले भने यातायात र कोरोनाको अवस्था सहज भएपछि ठेकेदार टावर जडानका लागि आउँछन्। यसैगरी मालिका गाउँपालिकाको केन्द्र दरवाङ र धवलागिरी गाउँपालिकाको केन्द्र मुनामा पनि मोबाइल सेवा सहज नहुँदा स्थानीयबासीका साथै पालिकाको सेवा प्रवाहमा असर परेको छ। मुदीको टावरले घाम परेको अवस्थामा मात्रै काम गर्छ। रुन्माको टावरले पनि केही समययता राम्रोसँग काम नगरेको मालिका गाउँपालिकाका अध्यक्ष श्रीप्रसाद रोकाले बताए। टेलिकम म्याग्दीका प्रमुख बिष्णुदेव शाहले रुन्माको टावरलाई थ्रिजिबाट फोरजिमा लैजाने क्रममा उत्पन्न समस्या समाधान गरिएको बताए। उनले दरवाङलाई लक्षित गरेर अर्को बिटिएर टावर राख्न लागिएको बताए। धौलागिरी आधार शिविर जानेका लागि बगर र लुलाङमा पनि अर्को टावर राख्न लागिएको छ, शाहले भने बेनी बजारको टेलिफोन टावरलाई कपरलेस बनाउने काम भैरहेको छ। बगरमा टावर राख्न गाउँपालिकाले कुरुवा घर बनाइसकेको छ। मुदीको मोबाइल टावरलाई नियमित सञ्चालनका लागि विद्युत पुर्याउन लागिएको गाउँपालिकाका अध्यक्ष थमसरा पुनले बताइन्। म्याग्दीमा टेलिकमका २६ वटा मोबाइल, ५ वटा ल्याडलाइन र ४ वटा वाइम्यास गरेर ३५ वटा बिटिएस टावर छन्। एक लाख १३ हजार जनसंख्या भएको म्याग्दीमा गत असार मसान्तसम्म ९० हजार ३१७ थान मोबाइलका सिम वितरण गरेको छ। बेनीमा एक हजार १८, दरवाङमा १२४ र घोडेपानीमा ३५ गरि एक हजार १७७ वटा ल्याडलाइन टेलिफोनका प्रयोगकर्ता छन्। सिम वितरण गरिएको आधारमा जिल्लाका असी प्रतिशत जनसंख्यामा मोबाइल फोनको पहुँच पुगेको टेलिकमले दाबी गरेको छ। म्याग्दीको कुइनेमंगलेमा रुखमा चढेर मोबाइलमा कुराकानी गर्दै। तस्बिर : सौजन्य याम घर्तिमिरे"
वीरगन्जमा कोरोनाबाट थप एकको मृत्यु,"वीरगन्ज : पर्साको वीरगन्जमा कोरोना भाइरस संक्रमणबाट थप एकजनाको मृत्यु भएको छ । पर्साको पोखरिया नगरपालिका १ का ७७ वर्षीय संक्रमित पुरुषको वीरगन्जस्थित बाबा होटलमा नेशनल मेडिकल कलेजले संचालन गरेको अस्थायी कोभिड अस्पतालमा बिहीबार राती मृत्यु भएको हो । कोभिड अस्पतालको भेन्टिलेटरमा उपचाररत ती वृद्धको बिहीबार राती पौने ९ बजे मृत्यु भएको कोभिड अस्पतालका सम्पर्क व्यक्ति डाक्टर असरफ हुसेनले जानकारी दिए । मुटु र मृगौलाका रोगी ती वृद्धको स्वास्थ्यमा समस्या भएपछि गत असोज ७ गते नारायणी अस्पतालमा उपचारका लागि भर्ना गरिएको थियो । उपचारका क्रममा स्वाब संकलन गरी नारायणी अस्पतालकै प्रयोगशालामा पीसीआर परीक्षण गर्दा उनमा संक्रमण पुष्टि भएपछि बाबा होटलको अस्थायी कोभिड अस्पतालमा लगेर भर्ना गरिएको थियो । योसँगै वीरगन्जमा कोरोनाका कारण मृत्यु हुनेको संख्या ६७ पुगेको छ । साउनयतामा मात्रै ६३ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका ६७ मध्ये २ बेवारिसे पुरुषसहित पर्साका ४६ जना, बाराका १५ जना , रौतहटका ५ जना र सर्लाहीका १ जना रहेका छन् ।"
डा केसीको माग वार्ताबाट समाधान गर्न मानव अधिकार आयोगको आग्रह,"काठमाडौं : राष्ट्रिय मानव अधिकार आयोगले डा गोविन्द केसीको मागबारे विमतिका विषय वार्ताको माध्यमबाट समाधान गर्न तथा आमरण अनशनजस्तो जीवन नै जोखिममा पर्न सक्ने जटिल विकल्प नरोज्न आग्रह गरेको छ। आयोगका सचिव वेद भट्टराईले आज जारी गर्नुभएको विज्ञप्तिमा चिकित्सा शिक्षाजस्तो आधारभूत मानव अधिकारको विषयप्रति संवेदनशील हुन, डा केसीसँग नेपाल सरकारले विगतमा पटकपटक गरेका सम्झौताप्रति गम्भीर हुँदै डा कसीको जीवन रक्षाका लागि हरसम्भव प्रयास गर्न तथा विगतमा भएका सम्झौताको कार्यान्वयन स्थिति सार्वजनिक गर्न सरकारको ध्यानाकर्षण गरिएको छ। चिकित्सा शिक्षा सुधारका लागि सरकारसँग विगतमा भएका सम्झौताको कार्यान्वयनको माग राखी जुम्लाको चन्दननाथ नगरपालिका६ स्थित बाबिरामष्ट मन्दिरमा गत भदौ २९ गतेदेखि आमरण अनशनमा रहेका डा केसीको स्वास्थ्य अवस्थाप्रति आयोगको ध्यानाकर्षण भएको छ । साथै डा केसीको जीवन रक्षाका लागि आवश्यक पहल गरिदिन अनुरोध गर्दै नेपाल चिकित्सक सङ्घलगायत विभिन्न सङ्घ संस्थाले आयोगमा ज्ञापनपत्र पेश गरेकोप्रति पनि आयोगले ध्यानाकर्षण भएको जनाएको छ। उनको स्वास्थ्य अवस्था स्थिर रहेको, शरीरको पोटासियम, म्याग्नेसियम र ग्लुकोजको मात्रा कम हुँदै गएको र पटकपटकको अनशनका कारण शरीरमा रोग प्रतिरोधात्मक क्षमता कमजोर रहेकाले सङ्क्रमणको उच्च जोखिम रहेको अनुगमनका क्रममा बुझिएको आयोगले जनाएको छ। आयोगको कर्णाली प्रदेश शाखा कार्यालय जुम्ला र प्रदेश कार्यालय वाग्मतीले अनशनस्थल जुम्लादेखि नै निरन्तर अनुगमन गरिरहेको छ। स्वास्थ्य अवस्था बिग्रिँदै गएकाले अनशनको नवौँ दिन डा केसीलाई नेपालगञ्ज हुँदै काठामाडौँ ल्याई वीर अस्पतालस्थित ट्रमा सेन्टरमा लगिए पनि उनलाई हाल त्रिवि शिक्षण अस्पताल महाराजगञ्जमा राखिएको छ। रासस"
९८ वर्षीय वृद्धसहित १४ अभियुक्त पक्राउ,"राजविराज : प्रहरीले सप्तरी जिल्ला अदालतबाट फैसला भइ फरार रहेका १४ जना अभियुक्तलाई एकै दिन पक्राउ गरेको छ । दण्डहीनताविरूद्धको अभियानअन्तर्गत सप्तरी जिल्ला अदालतबाट कैद तथा जरिवाना फैसला भएका अभियुक्त पक्राउ गरिएको सप्तरी प्रहरी प्रवक्ता एवम् डिएसपी तिलक भारतीले बताए । पक्राउ पर्नेमा ३५ वर्षदेखि ९८ वर्षसम्मका अभियुक्त रहेका छन् । सप्तरी प्रहरीका अनुसार कुटपिट मुद्दामा फरार राजविराज१ का ९८ वर्षीय उतिमलाल यादव, ज्यान मार्ने उधोग र कुटपिट मुद्दामा राजविराज९ का ७६ वर्षीय झौली नुनिया, लुटपिट मुद्दामा राजबिराज१ का ७५ वर्षीय गोसाई यादव पक्राउ परेका छन् । उतिमलालविरुद्ध अदालतले २०६९ माघ १८ गते, नुनियाविरुद्ध २०५१ माघ २९ गते र गोसाईविरुद्ध २०६९ वैशाख १८ गते फैसला गरेको थियो । अन्य पक्राउ पर्नेमा कुटपिट अंगभंग मुद्दाका फरार राजविराज९ का सुबंश साह र उनकी श्रीमती लिलावती साह रहेका छन् । कुटपिट मुद्दामा राजविराज१ का ४५ वर्षीय शंकरकुमार यादव र उनका भाइ ३५ वर्षीय लक्ष्मण यादव पनि पक्राउ परेका छन् । साह दम्पतिविरुद्ध अदालतले २०७० मङ्सिर १७ गते र यादव दाजुभाइविरुद्ध २०६९ वैशाख १८ गते फैसला सुनाएको थियो । यसैगरी कुटपिट मुद्दामा राजबिराज१ का शत्रुधन यादव, सोही वडाका ३० वर्षीय लक्ष्मी यादव, राजविराज९ का ४४ वर्षीय गुलाबलाल दास, सोही वडाका ४५ वर्षीय जुक्ति यादव र ६६ वर्षीय सुबी यादव रहेको सप्तरी प्रहरीले जनाएको छ । शत्रुधन र लक्ष्मीविरुद्ध अदालतले २०६९ वैशाख १८ गते, गुलाबविरुद्ध २०७१ असार १३ गते, जुक्तिविरुद्ध २०६६ माघ १८ गते र सुबीविरुद्ध २०६६ वैशाख ९ गते फैसला गरेको थियो । केही सार्वजनिक अपराध मुद्दामा अदालतको ०७३ साउन १३ गतेको फैसलाबमोजिम राजबिराज नगरपालिका१ का ४८ वर्षीय बडेलाल यादव र जालसाजी मुद्दामा ०६७ चैत १६ गतेको फैसलाबमोजिम राजबिराज६ का ५६ वर्षीय झबर यादव पक्राउ परेको डिएसपी भारतीले बताए । अदालतबाट कैदसजाय र जरिवानाको फैसला भएपनि फैसला कार्यान्वयन नगरी घरमै लुकिछिपी बसिरहेका उनीहरूलाई इन्स्पेक्टर सन्तोष खड्काको नेतृत्वमा खटिएको प्रहरी टोलीले पक्राउ गरी आवश्यक कारबाहीको लागि बिहीबार सप्तरी जिल्ला अदालतमा उपस्थित गराइएको छ ।"
एसिड आक्रमण गर्नेलाई कडा कारबाही गर्न सरकारले ल्यायो अध्यादेश,"काठमाडौं : सरकारले एसिड आक्रमणका दोषीलाई कारबाही गर्न र पीडितको सम्पूर्ण उपचार, शिक्षा र जीविकाको प्रबन्ध गर्ने गरी कानुनी व्यवस्था गर्न अध्यादेश ल्याएको छ। बिहीबार साँझ बसेको मन्त्रिपरिषद् बैठकले सोसम्बन्धी मस्यौदालाई पारित गर्दै स्वीकृतिका लागि राष्ट्रपतिकहाँ पठाउने निर्णय गरेको छ। कानुन मन्त्रालयले सम्बन्धित सरोकारवालाहरूसँगको परामर्शका आधारमा कानुनको मस्यौदा तयार पारेर मन्त्रिपरिषद्को बैठकमा लगेको थियो। गत भदौ २५ मा प्रधानमन्त्री केपी शर्मा ओलीले १५ दिनभित्र कानुनको मस्यौदा तयार पारी ल्याउन कानुन मन्त्रालयलाई निर्देशन दिएका थिए। बालुवाटारमा एसिड आक्रमणबाट पीडितहरूसँग सरकारका विभिन्न सरोकारवाला मन्त्रालयका मन्त्री र प्रतिनिधिहरूसमेतको उपस्थितिमा गरिएको परामर्शका क्रममा प्रधानमन्त्री ओलीले त्यस्तो निर्देशन दिएका थिए। एसिड प्रहार गर्नेको सम्पत्ति रोक्का हुने, पीडितको शिक्षा र जीविकाको व्यवस्था सरकारले गर्ने एसिडपीडितको अभिभारा राज्यकै"
"आज भारी वर्षा, भोलिदेखि मौसममा सुधार","काठमाडौं : देशभर केही दिनयता परिरहेको झरी भोलि शनिबारदेखि कमजोर हुने देखिएको छ। बंगालको खाडीबाट भित्रिने पश्चिमी वायुको प्रभावले मौसममा सुधार आउने भएको हो। मौसमविद् बरुण पौडेलले भारतको छत्तिसगढको उत्तर पश्चिम हुँदै भारतकै मध्यप्रदेशको पूर्वी क्षेत्रमा विकसित भएको न्यून चापीय क्षेत्र र नेपालमा मनसुन सक्रिय गराउने वायु दुई दिनपछि कमजोर हुने बताए। अहिलेको मौसमी प्रभाव शुक्रबार दिनभर रहन्छ। तर, शनिबारदेखि सुदूरपश्चिमबाट क्रमशः मौसममा सुधार आउँछ, मौसमविद् पौडेलले भने, धेरै ठाउँमा निरन्तर वर्षाको प्रभाव घट्दै जान्छ। पश्चिमी वायु सक्रिय भई पूर्वी वायुलाई धकेल्ने अवस्था बनेपछि मात्रै मनसुन अन्त्य हुन्छ। तर, यसपटक मनसुन सकिन अझै केही समय कुर्नुपर्ने पौडेलको भनाइ छ। उनका अनुसार आइतबारदेखि पश्चिमी वायु केही बढी सक्रिय हुनेछ। त्यसले पार्ने प्रभाव र भारतीय भूभागको मौसमी गतिविधि विश्लेषणपश्चात मात्रै मनसुन बर्हिगमन हुने अवधि तोक्न सकिने उनको भनाइ छ। नेपालसहित दक्षिण एसियाली मुलुकमा पछिल्ला वर्ष मनसुन अवधि धकेलिँदै गएको छ। गत वर्ष जुन २० (असार ५) मा नेपालमा सुरु भएको मनसुन औसत दिनभन्दा १९ दिन ढिलो गरी अक्टोबर १२ (असोज २५) मा मात्रै सकिएको थियो। नेपालसहित दक्षिण एसियाका लागि अंग्रेजी महिना जुन, जुलाई, अगस्ट र सेप्टेम्बर मनसुन अवधि हो। विश्व मौसम संगठन (डब्ल्यूएमओ)ले जुन १० देखि सेप्टेम्बर २३ तारिखसम्मलाई नेपालको मनसुनी क्यालेन्डर तय गरेको छ। तर एक दशकयताको मनसुन अक्टोबरमा मात्रै अन्त्य भएको जल तथा मौसम विज्ञान विभागको तथ्यांक छ। मनसुन अवधि असोजभर लम्बिन थालेपछि विभागले आगामी वर्षदेखि मनसुनी क्यालेन्डर हेरफेर गर्ने तयारी गरेको छ। मंगलबारदेखिको निरन्तर वर्षाले मुलुकका मुख्य नदी, खोला र जलाधार क्षेत्रमा जलसतह उच्च भएको छ। नारायणी नदीले खतराको तह पार गरेपछि स्थानीय प्रशासनले बिहीबार बिहान सबेरै नदी तटीय क्षेत्रमा बसोबास गर्ने स्थानीयलाई मास एसएमएस पठाएको छ। सो भेगका स्थानीयलाई सतर्क रहन र सुरक्षित स्थानतर्फ जान आग्रह बिहान ३ बजे र दिउँसो पनि मास एसएमएस पठाइएको विभागको बाढी शाखाका हाइड्रोलोजिस्ट सुनील पोखरेलले बताए। उनका अनुसार बुटवलको तिनाउ, बारा र रौतहटको लालबकैया नदी आसपासका बस्ती र नवलपरासीमा पनि त्यस्तो अग्रिम सूचना पठाइएको छ। कन्काई, कमला, बागमती, नारायणी, तिनाउ, पश्चिम राप्ती, बबई र चुरे क्षेत्रहुँदै बहने प्रदेश १, २ र ५ का अन्य नदी खोलामा शुक्रबार पनि जोखिम यथावत् रहेको उनको भनाइ छ। जल तथा मौसम पूर्वानुमान महाशाखाले मंगलबारयता देशभर वर्षा भएको जनाएको छ। पछिल्लो २४ घण्टामा (बिहीबार साँझसम्म) सबैभन्दा धेरै भैरहवामा १०३९ मिलिमिटर वर्षा भएको छ। सिमरामा ८०, विराटनगरमा ७४७, पोखरामा ६९५, काठमाडौंमा ५९९ मिलिमिटर र अन्यत्र पनि दिनभर मध्यम वर्षा भएको महाशाखाले जनाएको छ।"
१७ हजार कर्मचारी कारबाहीमा,"काठमाडौं : सम्पत्ति विवरण नबुझाएका १७ हजार कर्मचारीसहित सार्वजनिक पद धारण गरेका व्यक्तिलाई जरिवाना गर्न अख्तियार दुरुपयोग अनुसन्धान आयोगले निर्देशन दिएको छ। आयोगको बैठकले राष्ट्रिय सतर्कता केन्द्रबाट प्राप्त सम्पत्ति विवरण अनुगमन प्रतिवेदनअनुसार १७ हजार २ सय ८ जनालाई जरिवाना गरिएको एकमुष्ठ जानकारी दिनसमेत निर्देशन गरेको छ। सतर्कताको प्रतिवेदनअनुसार संघीय तहका २ हजार ५ सय ४ निजामती कर्मचारी, नेपाल प्रहरीका १ सय ११ जना, ७ हजार ६ सय १३ जना शिक्षक तथा १ हजार ४ सय ३२ अन्य पदाधिकारीले सम्पत्ति विवरण बुझाएका छैनन्। त्यस्तै विदेशमा रहेका भनिएका ४ सय ६० नेपाली सेनाले पनि सम्पत्ति विवरण फारम नभरेको पाइएको छ। उनीहरूको हकमा भने जरिवाना गरिएका छैन। प्रदेश तहका ५ सय ५४ जना सार्वजनिक पद धारण गरेका व्यक्तिले सम्पत्ति विवरण नबुझाएको पाइएको छ। अख्तियारका प्रवक्ता एवं सहसचिव तारानाथ अधिकारीका अनुसार स्थानीय तहका ४ हजार ५ सय ३४ जना सार्वजनिक पद धारणा गरेका व्यक्तिले पनि विवरण नबुझाएको प्रतिवेदन सतर्कताले अख्तियारलाई दिएको छ।चंखेली गाउँपालिकाका ३६ जना र जिल्ला समन्वय समितिका ३५ जना कर्मचारीलाई जरिवाना गर्न अख्तियारले निर्देशन गरेको छ। कतिपय सांसद्, स्थानीय तहका प्रमुखले समेत सम्पत्ति विवरण बुझाएका छैनन्। अख्तियार दुरुपयोग अनुसन्धान आयोग ऐनबमोजिम सार्वजनिक पद धारण गरेको व्यक्तिले त्यस्तो पद धारण गरेको मितिले ६० दिनभित्र र त्यसपछि हरेक आर्थिक वर्ष समाप्त भएको मितिले ६० दिनभित्र आफ्नो वा आफ्नो परिवारको नाममा रहेको सम्पत्तिको स्रोत वा निस्सासहितको अध्यावधिक विवरण नेपाल सरकारले नेपाल राजपत्रमा सूचना प्रकाशन गरी तोकेको निकाय वा अधिकारी समक्ष पेस गर्नु पर्नेछ भन्ने व्यवस्था छ। सम्पत्ति विवरण नबुझाउने कर्मचारीलाई पाँच हजार जरिवाना हुने व्यवस्था छ। स्वास्थ्य तथा जनसंख्या मन्त्रालय वा अन्तर्गत निकायका विकासअस्थायीकरार कार्यरत पदाधिकारीकर्मचारीलाई अख्तियार दुरुपयोग अनुसन्धान आयोग ऐनबमोजिम पाँच हजार जरिवाना गरी सम्पत्ति विवरण पेस गर्नेगराउने व्यवस्था गरी एकमुष्ठ जानकारी दिन निर्देशन दिएको छ। अख्तियारले स्वास्थ्य मन्त्रालयबाट प्रदेश वा स्थानीय तह अन्तर्गत हस्तान्तरण भएका निकायमा कार्यरत कर्मचारीले पनि तोकिएको समयावधिमा बुझाएको, नबुझाएको यकिन गर्न निर्देशन दिएको छ।"
