शीर्षक,विवरण
नेपाली सीमामा आइपुग्यो रेल,"जनकपुरधाम : रेल्वे विभागले जनकपुरजयनगर रेल्वे सेवा सञ्चालनका लागि इन्जिन र बोगी नेपालको सीमामा ल्याएको छ । लामो समयको प्रतिक्षापछि कुर्थाजनकपुरजयनगर रेल्वे सेवा सञ्चालनका लागि भारतबाट २ सेट रेलको बगी र ४ वटा इन्जिन नेपाल भारतको सीमा जयनगरमा ल्याएको छ । नेपालको राष्ट्रिय झण्डा अंकित रंगमा तयार पारिएको दुवै रेल सेट भोलि जनकपुर आइपुग्ने भएको रेल्वे विभागका महानिर्देशक बलराम मिश्रले जानकारी दिए । रेलको बगी २ सेट तथा ४ वटा इन्जिन बिहार प्रदेशको हाजिपुर स्टेशनबाट जयनगर हुँदै जनकपुरधाम ल्याउने भएको मिश्रले बताए । नेपाल र भारत सरकारबीच भएको सम्झौता अनुसार शुक्रबार नै रेलको बगी र इन्जिन ल्याउने तयारी गरेका हौं, उनले भने। हाजीपुरबाट बगीसहितको रेलसेट नेपाल भारतको सिमा जयनगर ल्याउन चार घण्टा लागेको छ । प्रक्रियागत सम्पूर्ण तयारी पुरा भएको छ । हामीले शुक्रबार नै रेल ल्याउने तयारी गरेका छौं, मिश्रले बताए । रेल विभागले कुर्थाजनकपुरधामजयनगरसम्म रेल सञ्चालनका लागि १ अर्बको लागतमा रेलको बगी तथा इन्जिन खरिद गरेको छ । रेल सेटको निर्माण भारतको मद्रासस्थित रहेको इन्टिग्रल कोक्स नामक कम्पनीले गरेको हो । ती रेल सेटको आपूर्ति कोंकण रेल कर्पोरेशन कम्पनी लिमिटेडले गर्न लागेको छ । रेलका सेट नेपाल ल्याउने तयारी गरिएको भएपनि उद्घाटन गर्ने कुनै योजना नरहेको महानिर्देशक मिश्रले जानकारी गराए । भारतको जयनगरबाट जनकपुर हुँदै कुर्थासम्म ३४ किलोमिटरमा गत वर्षको मंसिर महिना पहिलो सातामै लिक परीक्षण भएपछि रामजानकी विवाह महोत्सवमै रेल सञ्चालन गरिने चर्चा थियो । तर, रेल नेपाल वा भारतले कुन देशले किन्ने अन्योलताले तोकिएको समयमा रेल्वे सञ्चालन हुन नसकेको इन्जिनियर विनोद ओझाले जानकारी दिए । उनले भने, रेलका इञ्जिन र डिब्बा व्यवस्था नहुँदा सञ्चालनमा ढिलाइ भयो ।"
बहराइनका राजकुमार आउने भएपछि मनास्लु क्षेत्रका बासिन्दा खुशी,"गोरखा : मनास्लु हिमाल आरोहण गर्न बहराइनका राजकुमार शेख मोहम्मद हमाद मोहम्मद अल खलिफा आउने भएपछि मनास्लु क्षेत्रका बासिन्दा खुशी भएका छन्। राजकुमारसहितको १८ जनाको टोली मनास्लु क्षेत्रमा आउने भएपछि स्थानीयबासी खुशी भएको चुमनुब्री गाउँपालिका १ सामागाउँका दावा नोर्बु लामाले जानकारी दिए।पर्यटन क्षेत्र धरासायी भइरहेका बेला राजकुमारसहितको टोली मनास्लु क्षेत्रमा आउँदा अन्तर्राष्ट्रिय स्तरमा आफ्नो ठाउँको प्रचारप्रसार हुने लामाले बताए। राजकुमार आउने भन्ने खबरले हामी अत्यन्त खुशी भएका छौँ, उनले भने, उहाँ आउने भन्ने खबर सुनेपछि केहीदिनअघि गाउँमा बैठक पनि भएको थियो। उहाँको भ्रमणले मनास्लु क्षेत्रको पर्यटन प्रवद्र्धनमा धेरै ठूलो टेवा पुग्ने बैठकमा सहभागी भएकाहरुले विश्वास व्यक्त गरेका थिए। राजकुमारको भ्रमणपछि विश्वभर सकारात्मक सन्देश प्रवाह हुने र भविष्यमा मनास्लु हिमाल आरोहण गर्न र मनास्लु क्षेत्रको भ्रमण गर्ने पर्यटक उल्लेख्य वृद्धि हुने अर्का स्थानीय ठिले लामाले विश्वास व्यक्त गरे। बहराइनका राजकुमारले हाम्रो मनास्लुको आरोहण गरेपछि लाखौँ खर्च गरेर पनि नपाइने प्रचारप्रसार हुन्छ, उनले भने, त्यसकारण हामी असाध्यै खुशी छौं। उहाँको भ्रमणलाई सुखद बनाउन स्थानीय स्तरबाट हुने सबै सहयोग हुनेछ। तर भ्रमणका कारण कोरोना संक्रमण नफैलियोस् भन्नेमा स्थानीयबासी सचेत रहेका दावा नोर्बुले जानकारी दिए। उहाँहरु हेलिकोप्टरमा आएर सिधै आधार शिविरमा जानुभयो भने धेरै राम्रो हुनेछ भन्ने गाउँलेको चाहना छ, उनले भने, हाम्रो गाउँपालिकामा अहिलेसम्म कोरोना संक्रमण छैन। उहाँहरुको आरोहणपछि पनि यस्तै अवस्था रहनेछ भन्ने हाम्रो चाहना छ। राजकुमार शेख मोहम्मद हमाद मोहम्मद अल खलिफा र डिफेन्स फोर्ससहित १५ जना तथा तीनजना बेलायती नागरिक गरी १८ जनाको टोली बुधबार नेपाल आइपुगेका हुन्। उनीहरु दुई महिनाको नेपाल बसाइमा ४,९४० मिटर अग्लो लुबुचे हिमाल र ८१६३ मिटर अग्लो मनास्लु हिमाल आरोहण गर्ने कार्यक्रम छ। मनास्लु हिमालको फेदीमा रहेको गोरखाको सामागाउँ। तस्बिर : शिव उप्रेती"
अमेरिकी अधिकारी ताइवान आउँदा चीनको विरोध,"बेइजिङ : एक उच्च अमेरिकी कुटनीतिज्ञ यही बिहीबार ताइवान आइपुग्दै छन् । ४० वर्षमा अमेरिकी उच्चपदस्थ व्यक्तिको यो पहिलो ताइवान भ्रमण पनि हो । अमेरिकाले चीनलाई बेवास्ता गरेको र स्वशासित टापुलाई अलग राख्ने अभियानका लागि उनी ताइवान आउने संकेत देखिन्छ । आर्थिक वृद्धि, उर्जा र वातावरण सचिवको रुपमा केथ क्राच दिवंगत राष्ट्रपति ली तेङ हुइको स्मृतिसभामा भाग लिन शनिबार ताइपेइ पुगेका थिए । महिनौँदेखि अमेरिकी उच्चपदस्थ अधिकारीहरुको विदेश भ्रमणमध्ये यसलाई दोस्रो ठूलो मानिन्छ । चीनले भने यस भ्रमणलाई कडा रुपमा अस्वीकार गर्ने जनाएको छ । विदेश मन्त्रालयका प्रवक्ताले बिहीबार पत्रकारहरुसँग भने, चीनले यसको कडा रुपमा विरोध गर्छ । साथै उक्त भ्रमणले स्वतन्त्र ताइवान पृथकतावादी समूहको अहंकारी व्यवहारलाई प्रश्रय दिन यस्तो भ्रमण भएको चीन सरकारको प्रतिक्रिया छ । चीनले ताइवानलाई आफ्नो हिस्सा ठान्दैआएको छ । तर प्रशासनिक रुपमा ताइवान अलग्गै छ । पछिल्लो समय ताइवान र हङकङबारे अमेरिका र चीनबीच मनमुटाव देखिँदैआएको छ ।"
मृत्युपछि कोरोना रिपोर्ट पोजिटिभ,विराटनगर : मोरङको बूढीगंगा गाउँपालिकास्थित विराट शिक्षण अस्पतालमा उपचाररत एक जना वृद्ध पुरुषको मृत्युपछि कोरोना रिपोर्ट पोजिटिभ आएको छ। अस्पतालको आइसोलेसनमा उपचाररत विराटनगर महानगरपालिका१० निलसदनका ६६ वर्षीय वृद्धको बिहीबार साँझ ५:१५ बजेतिर मृत्यु भएको हो। मृत्यु भएको लगभग १५ मिनेटपछि कोरोना रिपोर्ट पोजिटिभ आएको अस्पतालका आइसोलेसन इन्चार्ज सुनिल देवले बताए। उनका अनुसार ज्वरो आउने र श्वासप्रश्वासमा समस्या भएकोभन्दै वृद्धलाई भदौ ३० गते उपचारका लागि अस्पताल ल्याइएको थियो। कोरोनाको आशंकामा तत्काल आइसोलेसनमा भर्ना गरेर उपचार थाल्दै स्वाब पीसीआर परीक्षणका लागि विराटनगरस्थित कोशी अस्पतालको प्रयोगशालामा पठाइए पनि मृत्युपछि मात्रै रिपोर्ट पोजिटिभ आएको जानकारी उनले दिए। वृद्धमा श्वासप्रश्वास र मृगौला सम्बन्धी पुरानै समस्या रहेको देवको भनाइ छ। स्वास्थ्य अवस्था गम्भीर बन्दै गएपछि थप उपचारका लागि भेन्टिलेटरमा राखिएको भए पनि वृद्धलाई बचाउन नसकिएको उनले बताए। देवका अनुसार सप्तरी घर भएका वृद्ध दुई वर्षदेखि विराटनगरमा बसोबास गर्दै आएको खुलेको छ। कोशी अस्पतालको आइसोलेसनमा उपचारका क्रममा विराटनगर महानगरपालिका६ का ६६ वर्षीय वृद्धको पनि बुधबारराति मृत्यु भएको थियो। उनको पनि मृत्युपछि बिहीबार बिहान कोरोना रिपोर्ट पोजिटिभ आयो। प्रदेश १ को राजधानी विराटनगरमा हालसम्म २१ जना कोरोना संक्रमितको मृत्यु भइसकेको छ।
सुरक्षित मातृत्व तथा प्रजनन् स्वास्थ्य अधिकार नियमावली स्वीकृत,"काठमाडौं : सुरक्षित मातृत्व तथा प्रजनन् स्वास्थ्य अधिकार ऐन, २०७५ लागु भएको तीन वर्षपछि नियमावली बनेको छ । स्वास्थ्य तथा जनसङ्ख्या मन्त्रालयले प्रस्तुत गरेको सुरक्षित मातृत्व तथा प्रजनन् स्वास्थ्य अधिकार नियमावली, २०७७ लाई भदौ २९ गते बसेको मन्त्रिपरिषद् बैठकले स्वीकृत गरेको हो । साथै जनस्वास्थ्य सेवा नियमावली, २०७७ लाई पनि त्यस अघि बसेको मन्त्रिपरिषद् बैठकले स्वीकृत गरेको थियो । दुवै नियमावली स्वीकृत भएकामा प्रजनन् स्वास्थ्य अधिकार कार्यसमूहले सरकारलाई धन्यवाद ज्ञापन गरेको छ । नियमावलीको प्रभावकारी कार्यान्वयनका लागि सवै निकाय तथा सङ्घ संस्थालाई समूहले अनुरोध पनि गरेको छ । सुरक्षित मातृत्व तथा प्रजनन् स्वास्थ्य अधिकार महिलाको मानव अधिकारको अभिन्न अङ्ग हो । सुरक्षित मातृत्व तथा प्रजनन् स्वास्थ्यलाई नेपालको संविधानले मौलिक हकको रुपमा अङ्गीकार गरेको छ । ऐनको कार्यान्वयनको सन्दर्भमा नियमावलीको आवश्यकता रहने भएता पनि लामो समयसम्म नियमावलीको अभावमा संविधान तथा कानुन प्रदत्त हक र अधिकारको उपयोग गर्नवाट महिला बञ्चित थिए । प्रजनन् स्वास्थ्य अधिकार कार्य समूहको सचिवालय महिला, कानुन र विकास मञ्चले सर्वोच्च अदालतमा नियमावली अविलम्ब जारी गर्न माग गर्दै रिट निवेदन दर्ता गरेको थियो । मञ्चका कार्यकारी निर्देशक अधिवक्ता सविन श्रेष्ठ लगायतका अधिवक्ताले २०७६ चैत ७ गते रिट दर्ता गरेका थिए । सर्वोच्चले प्रधानमन्त्री तथा मन्त्रिपरिषद्को कार्यालय समेतको नाममा जेठ २८ गते कारण देखाउ आदेश जारी गरेको मञ्चका कार्यक्रम अधिकृत अधिवक्ता नविनकुमार श्रेष्ठले जानकारी दिए । राष्ट्रिय महिला आयोगको संयोजकत्वमा गठित प्रजनन् स्वास्थ्य अधिकार कार्य समूह यौन तथा प्रजनन् स्वास्थ्य सेवा र अधिकारको क्षेत्रमा कार्यरत विभिन्न सङ्घ संस्थाहरूको सामूहिक सञ्जाल हो। रासस"
डोल्पामा वडाध्यक्षसहित चार जनामा कोरोना संक्रमण,डोल्पा : एक वडा अध्यक्षसहित चार जनामा कोरोना संक्रमण देखिएको छ। मुड्केचुला गाउँपालिका एक वडा अध्यक्षसहित दुई जना र जिल्ला बाहिरका दुई जना गरेर चार जनामा कोरोना संक्रमण देखिएको प्रमुख जिल्ला अधिकारी शुरेस सुनारले जानकारी दिए। गाउँपालिकामा टावर निर्माणका लागि नेपालगञ्जबाट आएको र एक जना दिदि पुर्याउनका लागि जाजरकोटबाट आएको पाईएको र उनीहरुबाटै कोरोना फैलिएको जिल्ला प्रशासन कार्यालयले डोल्पाले जनाएको छ। जिल्ला बाहिरका दुई संक्रमित एक वडा अध्यक्ष र एक गाउँपालिकामै बसेका नागरिक संक्रमित भएको प्रमुख जिल्ला अधिकारी सुरेश सुनारले जानकारी दिए। प्रजिअ सुनारले भने संक्रमितहरुलाई कुनै पनि लक्षण नदेखिएको र उनिहरुलाइ छुट्टै आईसोलेसन बनाएर राख्ने तयारी भइरहेको बताए। संक्रमित चार जना मध्ये एक जना त्रिपुरासुन्दरी नगरपालिका ४ मा पर्ने खदाङ्ग क्वारेन्टाइनमा राखिएको र दुई जना रुकुमडोल्पा सिमानामा पर्ने त्रिवेणी क्वारेन्टाइनमा राखिएको छ। बाँकी एक जना संक्रमित वडा अध्यक्ष काम विशेषले सुर्खेतमा रहेको प्रशासनले जनाएको छ। उनिहरुसँग सम्पर्कमा रहेका सबैलाई पहिचाहन गरेर परिक्षण गर्ने तयारी भइरहेको प्रजिअ सुनारले बताए। केही दिन अघि स्वाब संकलन गरेर परीक्षण गराउँ रिपोर्ट पोजेटिभ आएको गाउँपालिकाले जनाएको छ। यस अघिसम्म डोल्पा कोरोना संक्रमणमुक्त थियो।
मुक्तिनाथ विकास बैंकद्धारा ईटेलर सेवा सुरु,काठमाडौं : मुक्तिनाथ विकास बैंकले सुरक्षित बैंकिङ्ग कारोबार गर्न मिल्ने गरी ईटेलर सेवा सञ्चालनमा ल्याएको छ । ईटेलर मार्फत ग्राहकहरुले चेकको प्रयोग नगरी आफ्नो मोबाइल बैंकिङ्ग एपमा लग इन गरेर काउन्टरमा भएको क्यू आर कोड स्क्यान गरी खाताबाट रकम झिक्न सक्नेछन् । यो सेवा बैंकको सबै शाखाहरुमा उपलब्ध हुनेछ । उक्त सेवाको शुभारम्भ बैंकका प्रमुख कार्यकारी अधिकृत प्रद्युमन पोखरेलले गरेका थिए । बैंकले नयाँ प्रविधिलाई आत्मसाथ गर्नुका साथै बैंकमा कार्यरत कर्मचारी र ग्राहकवर्गको स्वास्थ्य र सुरक्षालाई उच्च प्राथमिकतामा राखी वित्तीय सेवाहरु प्रदान गर्ने उद्देश्यले ईटेलर सेवा सञ्चालनमा ल्याइएको हो । कोरोनाको संक्रमणबाट सुरक्षित भई डिजिटल बैंकिङ्ग कारोबार प्रोत्साहन गर्न बैंकको ग्राहकले भिसा नेटवर्क अन्तर्गत जुन सुकै बैंकको एटिएमबाट विना कुनै शुल्क रकम झिक्न सकिने व्यवस्था गरिएको समेत बैंकले जनाएको छ ।
"खाली सिलिण्डर ग्यासको २१ सय, आफ्नो कम्पनीबाहेक अरुको सिलिण्डर साटे कारवाही",काठमाडौं : नेपाल एलपी ग्यास उद्योग संघले खाना पकाउने एलपी ग्यासमा प्रयोग हुने खाली सिलिण्डरको मूल्य तोकेको छ । ग्यास बिक्रेताले फरकफरक मूल्यमा खाली सिलिण्डरको मूल्य लिएको भन्दै संघले पहिलो चरणमा वाग्मती प्रदेशभित्र सञ्चालनमा रहेका उद्योगका सिलिण्डरको मूल्य तोकेको जनाएको छ । संघका अध्यक्ष गोकुल भण्डारीका अनुसार वाग्मती प्रदेशभित्र सञ्चालन गरिएका २९ ग्यास उद्योगका खाली सिलिण्डरको मूल्य रु दुई हजार एक सय तोकिएको हो । संघले सिलिण्डर खरिद गर्दा अनिवार्य रुपमा सम्बन्धित उद्योगको धरौटी रसिद बिक्रेता (डिलर) मार्फत लिन समेत अुनरोध गरेको छ । संघले आफ्नो कम्पनीबाहेक अरुको खाली सिलिण्डर साट्नु गैरकानुनी भएको भन्दै साटेको थाहा भएमा कारवाही गर्ने जनाएको छ । रासस
डोनल्ड ट्रम्पमाथि यौन दुर्व्यवहारको आरोप,"वासिङटन : अमेरिकी राष्ट्रपति डोनल्ड ट्रम्पमाथि एक महिलाले यौन दुर्व्यवहारको आरोप लगाएकी छन् । अमेरिकी पूर्वमोडेल एमी डोरिसले अजभन्दा २३ वर्षअघि आफू २४ वर्षको उमेर हुँदा ट्रम्पले यौन दुर्व्यवहार गरेको आरोप लगाएकी हुन् । बिहीबार उनले बताए अनुसार ट्रम्पले २३ वर्षअघिको ओपन टेनिस प्रतिष्पर्धाको क्रममा उनीमाथि यौन दुर्व्यवहार गरेका थिए । त्यसबेला एमी डोरिस आफ्ना प्रेमीको साथमा उक्त खेल हेर्न पुगेकी थिइन् । गार्जियनमा प्रकाशित समाचार अनुसार एमीका प्रेमी ट्रम्पका साथी समेत थिए भनिएको छ । डोरिसले त्यसबेला आफूलाई ट्रम्पले बाथरुमबाहिर समातेर तानेको बताएकी छन् । डोरिस ट्रम्पबाट उम्किन खोजिरहेका बेला ट्रम्पले जबर्जस्ती उनको घाँटीमा जिब्रो पुर्याएका थिए । उनले एकदमै बलियो गरी समाएका थिए, उनी निश्चित केटाहरु जस्ता देखिन्थे, जो आफूले चाहेको जेसुकै गर्न स्वतन्त्र होस् । जब कि, म त्यहाँ प्रेमीको साथमा थिएँ, डोरिसले भनेकी छन् । उनले त्यस घटनाले आफूलाई बिरामी र हिंस्रक बनाइदिएको पनि प्रतिक्रिया दिएकी छन् । डोरिसले २०१६ मा पनि यसबारे बोल्ने बिचार गरेको बताएकी छन् । जब कि, त्यसबेला अन्य दुई महिलाले ट्रम्पलाई यौन दुर्व्यवहारको आरोप लगाइसकेका थिए । डोरिसले त्यसबेला आफ्नो परिवारबारे चिन्तित भएर यसबारे मौन रहेको बताइन् । त्यसबेला आफ्ना छोरीहरु सानै भएकाले पनि नबोलेको उनको भनाइ छ । अहिले मेरा छोरीहरु १३ वर्ष पुग्न लागे । र उनीहरु आफूमाथि जबर्जस्ती कसैलाई केही गर्न नदिउन् भन्ने चाहन्छु । र म रोल मोडल बन्न चाहन्छु । बरु ममाथि कसैले अन्याय गर्दा म जागरुक भएर बोलेँ भन्ने उनीहरुलाई देखाउन चाहन्छु, डोरिसले भनिन् ।"
कोरोनाले बाँकेमा ९ जनाको मृत्यु,नेपालगन्ज : बाँके जिल्लामा कोरोनाबाट ९ औं व्यक्तिको निधन भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार नेपालगन्ज उपमहानगरपालिका१ का ४५ वर्षका पुरुषको बिहीबार अपरान्ह ५ः१५ बजे कोरोनाबाट मृत्यु भएको हो। २९ भदौमा नेपालगन्ज मेडिकल कलेज शिक्षण अस्पताल नेपालगन्जमा भर्ना भएका उनलाई बुधबार भेन्टिलेटर सहितको उपचारका लागि भेरी अस्पताल नेपालगन्जमा भर्ना गरिएको थियो। उनको दुबै फोक्सोमा निमोनिया भएको थियो। योसँगै नेपालगन्जमा मात्र कोरोनाबाट मृत्यु हुनेको संख्या ६ पुगेको छ भने बाँके जिल्लामा कोरोनाबाट मृत्यु हुनेको संख्या ९ पुगेको छ। जिल्लामा कोरोना संक्रमितको संख्या एक हजार पाँच सय ४६ रहेकोमा एक हजार एक सय ३२ जना डिस्चार्ज भइसकेका छन् भने चार सय ६ जना आइसोलेसनमा छन्।
सानिमा बैंकको दुई नयाँ शाखा ताप्लेजुङ्ग र कोहलपुरमा,"सानिमा बैंक लिमिटेडले ताप्लेजुङ्ग र कोहलपुरमा आफ्नो ८१औं र ८२औं शाखा कार्यालय स्थापना गरीे बैंकिङ्ग सेवा बिस्तार गरेको छ । ताप्लेजुङ्ग जिल्ला, फुङलिङ्ग नगरपालिका५ स्थित ताप्लेजुङ्ग शाखाको समुद्घाटन फुङलिङ्ग नगरपालिकाका मेयर क्षेत्रपति प्याकुरेल र ताप्लेजुङ्ग जिल्लाका प्रमुख जिल्ला अधिकारी जरेन्द्र चापागाईँले संयुक्त रुपमा गरे । यसैगरी बाँके जिल्ला, कोहलपुर नगरपालिका११ एनटिभि रोडस्थित कोहलपुर शाखाको समुद्घाटन कोहलपुर नगरपालिकाका मेयर श्री लुट बहादुर राउत र कोहलपुर उद्योग वाणिज्य संघका अध्यक्ष श्री चक्र बहादुर अधिकारीले संयुक्त रुपमा गरे । यी शाखाहरु संचालनमा आएसँगै सो क्षेत्रका बासिन्दाहरूलाई गुणस्तरीय बैंकिङ्ग सेवामा सहज पहुँच हुने विश्वास बैंकले लिएको छ । सानिमा बैंकले हाल ८२ वटा शाखा कार्यालय, १५ विस्तारित काउन्टर र ८१ वटा एटिएम मार्फत बैंकिङ्ग सेवा प्रदान गर्दै आइरहेको छ ।"
डेढ सय क्षमताको कारागारमा ६ सय कैदी : पाँच सयमा कोरोना पुष्टि,"सिरहा : सिरहा जिल्ला कारागारका ५ सय कैदीबन्दीमा कोरोना भाइरस (कोभिड१९) संक्रमण पुष्टि भएको छ। बुधबारमात्रै एकै पटक २ सय ५९ जनामा कोरोना संक्रमण देखिएको हो। सातजना कैदीले कोरोना जितेका छन्। क्षमताभन्दा बढी कैदीबन्दी हुँदा संक्रमण पुष्टि भएपछि पनि उनीहरू भीडभाडमा बस्न बाध्य छन्। जिल्ला कारागारकी निमित्त जेलर बबिता महतोका अनुसार ५ सय ९९ कैदी मध्येबाट ५ सय जनामा संक्रमण पुष्टि भएको हो। उनीहरुको कारागारभित्रै उपचार सुरु गरिएको छ। गत साउन २५ र २६ गते कोरोना परीक्षण जाँचको स्वाब लिएका तर, रिर्पाट नआएका चार जनालाई पुर्पक्षका लागि कारागार पठाइएको थियो। उनीहरुबाटै कोरोना संक्रमण फैलिएको अनुमान गरिएको छ। सुरुमा केही कैदीबन्दीमा समान्य ज्वरो आएको थियो। साउनभदौमा ज्वरो आउँदा त्यति चासो लिएको थिएन, उनले भनिन्,पीसीआर जाँचपछि ठूलो संख्यामा कोरोना संक्रमण फैलिएको पुष्टि भयो। उपचारपछि केही कैदीबन्दीलाई ज्वरो सुधार भएको उनले सुनाइन्। उनका अनुसार रुघाखोकी र घाँटी दुख्ने लक्षण कैदीमा बढी छ। संक्रमण पुष्टि भएपछि पनि उनीहरूलाई कोचेरै राख्नुपर्ने बाध्यता रहेको जेलर महतोको भनाइ छ। डेढ सय जनालाई राख्न सक्ने क्षमताको कारागारमा ५९९ कैदीबन्दी छन्। उनीहरू समान्य अवस्थामा जसरी खाँदिएर बसेका थिए संक्रमण पुष्टि भएपछि पनि त्यसरी नै बसेका छन्। सानो ठाउँमा धेरै कैदीबन्दी राखिएको छ। भौतिक दूरी कायम गराउन सकेको छैन्। पर्याप्त शौचालय र खुला ठाउँ अभाव भएकाले सबै कैदीबन्दी एकअर्काको नजिकको सम्पर्कमा रहेका छन्।"
प्याजको मूल्य बढाउने आठ पसललाई १४ लाख ८० हजार जरिवाना,"काठमाडौं : वाणिज्य, आपूर्ति तथा उपभोक्ता हित संरक्षण विभागले विभिन्न स्थानका आठ पसललाई कारबाही गरेको छ । अनुचित व्यापारिक कारोवार गरेको जनाउँदै ती पसललाई कारवाही स्वरुप जरिवाना गर्दा चौध लाख ८० हजार राजश्व समेत सङ्कलन भएको छ । विभागका निर्देशक एवम् सूचना अधिकारी रविन्द्र आचार्यले तरकारी, पानी तथा खाद्यान्नका पसललाई आज कारबाही गरिएको जानकारी दिए । बजारमा पछिल्लो समय प्याजको मूल्यमा वृद्धि भएको छ । विभागले व्यावसायिले बढी मूल्यमा प्याज बिक्री गर्न थालेपछि तरकारी बजारलाई लक्षित गरी बजार अनुगमनलाई तीब्रता दिएको जनाएको छ । आज मात्र ६ वटा आलु प्याज व्यापारीलाई कारबाही गरिएको छ । उनले काठमाडौँ महानगरपालिकाको वडा नं ३२ स्थित तीनकुनेमा रहेको हरित कृषि तरकारी बजारमा रहेको उलक सब्जि भण्डार, दुलाल आलु भण्डार र व्यापारी विजेश गौतमलाई ५५५५ हजार जरिवाना गरिएको बताए । यसैगरी काठमाडौँ महानगरपालिका १३ मा रहेको रञ्जन आलु प्याज भण्डार, महानगर १४ मा रहेको पशुपति आलु स्टोरलाई प्रति स्टोर रु दुई लाख ५० हजार , न्यू सापकोटा खाद्य तथा तरकारी स्टोलाई रु दुई लाख ५५ हजार र कागेश्वरी मनोहरा५ मा रहेको माता सरस्वती खाने पानी प्रा लिलाई रु दुई लाख ५० हजार जरिवाना गरिएको जनाइएको छ । रासस"
मृतकको कोरोना परीक्षण नगर्ने निर्णय फिर्ता गर्न कांग्रेसको माग,"काठमाडौं : प्रमुख प्रतिपक्षी दल नेपाली कांग्रेसले मृतकको कोरोना परीक्षण गर्ने निर्णय फिर्ता लिन सरकारसँग माग गरेको छ। बिहीबार विज्ञप्ति सार्वजनिक गर्दै कांग्रेस प्रवक्ता विश्वप्रकाश शर्माले यस्तो माग गरेका हुन्। शंकास्पद मृत्यु भएका व्यक्तिको कोरोना परीक्षण नगर्ने सरकारको पछिल्लो निर्णय अत्यन्तै गलत छ, प्रवक्ता शर्माले सार्वजनिक गरेको विज्ञप्तिमा भनिएको छ, तत्काल फिर्ता लिएर गहिरो विश्लेषण र गम्भीर सुझबुझका साथ मात्रै यस्ता संवेदनशील विषयमा निर्णयमा पुग्न नेपाली कांग्रेस सरकार र सम्बन्धित निकायलाई आग्रह गर्दछ। प्रवक्ता शर्माले कसैलाई संक्रमण छ र छैन व्यापक परीक्षण गर्नु र अन्यमा सर्न नदिन सम्पूर्ण सतर्कता राख्नु राज्यको दायित्व भएको बताएका छन्। यो अवधिमा कयौंले जीवित छँदै आफ्नो स्थिति बारे पूर्व सूचना पाएनन्, मृत्यु पश्चात् मात्रै कोरोना पुष्टि भएको कयौं विवरण सार्वजनिक भए, शर्माले सार्वजनिक गरेको विज्ञप्तिमा भनिएको छ, मृत्युपछि मात्रै पीसीआर ? भनेर भएका आलोचना अन्त्य गर्न सरकारको पछिल्लो निर्णयले एक हदसम्म सघाउला तर जिम्मेवार राज्यले नागरिकको आलोचनाबाट जोगिने उपायको खोजिमा होइन कोरोनाबाट नागरिकलाई जोगाउने रणनीतिको विकासमा आफूभित्र योग्यता र सक्षमताको खोजी गर्न जरुरी हुन्छ। शंकास्पद मृत्युमा कोरोना परिक्षण नगर्ने निर्णय गरिरहँदा त्यससँग गाँसिएका गम्भीर सैद्धान्तिक र व्यवहारिक प्रश्न नजरअन्दाज नगर्न समेत कांग्रेसले सरकारको ध्यानाकर्षण गराएको छ। कांग्रेसको विज्ञप्तिमा पाँच बुँदा जस्ताको तस्तै शंकास्पद मृत्यु भएका ब्यक्तिको परिक्षण गरिनु झनै जरुरी हुन्छ। आफ्नो परिवारको सदस्यको मृत्यु हुनुको वास्तविक कारण थाहा पाउनु नागरिकको अधिकारको कुरा हो। आफ्नो नागरिकको मृत्युको एकमात्र पनि घटना र कारणलाई शंकास्पद स्थितिमा रहन दिनु जिम्मेवार राज्यको परिचय होईन। राज्यले कुनै पनि बहानामा यो दायित्वबाट पन्छिन मिल्दैन। जीवित छंदै परिक्षण नगरिदिंदा परिवारले एकातर्फ तनाव भोगिरहेकै हुन्छ, मृत्यु पश्चात् पनि शंकास्पद स्थिति कायम राखिदिंदा झनै अन्यौल र फरक ढंगको मानसिक तनाव बढेर जानेछ। परिक्षणबाट मृतकमा संक्रमण पुष्टि भए निकटस्थहरुको परिक्षण गरेर अरुलाई बचाउने कर्तव्य राज्यले निभाउन सक्दछ। तर शंकास्पदको परिक्षण नगर्दा त्यो दायित्वबाट राज्य विमुख रहने स्थिति बन्दछ। पछिल्लो निर्णयले सरकारलाई त्यो दायित्वबाट विमुख रहन जरुर सघाउने छ तर परिवारजनलाई तनावबाट मुक्त हुन किमार्थ सघाउंदैन। शंकास्पद मृत्युको परिक्षणबाट रिपोर्ट नेगेटिभ आए मृत्युपछिको एक अर्को मानसिक तनावबाट परिवारजन मुक्त हुन सक्नेछन्। परिक्षण गरेर त्यो सहजीकरण गर्ने जिम्मेवारीबाट राज्यले भाग्नु गैह्र जिम्मेवार प्रवृत्ति हो। सरकारले यो नीति त्यतिबेला लिएको छ जतिबेला मृत्युको ग्राफ दिनहुं उकालो लागिरहेको छ। शंकास्पद मृत्युको परिक्षण नगर्ने नीतिले कोरोनाबाट मृत्युको तथ्यांक कम देखाउन सरकारलाई सघाउला तर मृत्युको बढ्दो गति रोक्न सघाउंदैन। सरकारको शक्ति र रणनीति मृत्युको तथ्यांक लुकाउनमा प्रयोग गर्ने कि मृत्युको गति नियन्त्रण गर्न प्रयोग गर्ने रु जिम्मेवार सरकारको कर्तव्य के हुनुपर्दछ ?"
प्रजातन्त्रको सौन्दर्य फरक विचार : अध्यक्ष थापा,"काठमाडौं : राष्ट्रिय प्रजातन्त्र पार्टीका अध्यक्ष कमल थापाले प्रजातन्त्रलाई अझ सुदृढ बनाउन फरक विचार बोक्ने शक्ति पनि बलियो हुन आवश्यक रहेको बताएका छन्। बिहीबार भएको एक भर्चुअल अन्तरक्रियामा बोल्दै अध्यक्ष थापाले यस्तो बताएका हुन्। प्रजातन्त्रको सौन्दर्य फरक विचार हो, अध्यक्ष थापाले भने, त्यसैले प्रजातन्त्रलाई बलियो बनाउन फरक विचार बोक्ने शक्ति बलियो हुन जरुरी छ। पार्टीका जिल्ला अध्यक्षसँग भएको भर्चुअल अन्तरक्रियामा थापाले पार्टीलाई शसक्त राष्ट्रवादी प्रजातन्त्रवादी शक्तिमा रुपान्तरण गर्नुपर्ने बताएका हुन्। उनी पछिल्लो समय सामाजिक सञ्जाल मार्फत पार्टीका नेता तथा कार्यकर्तालाई सम्बोधन गरिरहेका छन्। केही दिन अघि केन्द्रीय सदस्यहरुसँग छलफल गरेका थिए। अध्यक्ष थापाले पछिल्लो राजनीतिक घटनाक्रम, पार्टीको आन्तरीक अवस्था एवम् भावी कार्ययोजना, कोरोनाको प्रभाव र पार्टी एकताको विषयमा बैठकमा सहभागी अध्यक्षलाई जानकारी गराएको छ । बैठकमा जिल्ला अध्यक्षले जिल्लामा जनपरिचालन गर्नुपर्ने आवश्यकतामा जोड दिएका छन्। बैठकमा ५१ जिल्लाका अध्यक्ष सहभागी भएको केन्द्रीय सचिवालय सदस्य राजाराम वर्तौलाले जानकारी दिए।"
ससुराली गएका दुई युवा झुण्डिएको अवस्थामा फेला,"मुगु : छाँयानाथ रारा नगरपालिका८ का २१ वर्षीय एक युवक सुसुराली घरमा रहेकी पत्निलाई आफनो घर ल्याउन गएको बेला ससुराली गाउँ नजिकै भदौ २५ गते रुखमा झुण्डिएको अबस्थामा मृत फेला परे। उक्त घटनाको प्रहरीले अनुसन्धान गरिरहेकै बेला पत्निसहित सुसुराली घर गएका छाँयानाथ रारा नगरपालिका८ कै अर्का युवा पनि ससुराली घर नजिकको जङ्गलको रुखमा झुण्डिएको अवस्थामा मृत फेला परेका छन्। पत्नि लिन ससुराली घर गएका छाँयानाथ रारा नगरपालिका८ का २१ वर्षीय रामृष्णा बिष्ट खत्याड गाँउपालिका५ ससुराली गाँउ नजिक रुखमा झण्डिएको अवस्थामा मृत फेला परेको घटना एक साता नबित्दै पुन छाँयानाथ रारा नगरपालिका७ का २८ वर्षीय अर्का युवा राजेन्द्रबहादुर शाही पत्निसहित ससुराली भेट्न खत्याड गाउँपालिका६ राजकोटीबाडा गएका शाही बुधबार सोही गाउँको जङ्गलको रुखमा झुण्डिएको अवस्थामा मृत फेला परेका हुन्। एक वर्ष अगाढी खत्याडपालिका५ की युवतीसँग प्रेम विवाह गरेका छाँयानाथ रारा नगरपालिका८ रामकृष्णा बिष्ट माइति घरमा बसेकी पत्निलाई भदौ २० गते आफनो घर ल्याउनका लागी ससुराली घर पुगेका थिए। रामकृष्णा भदौ २५ गते सुसुराली घर नजिकको रुखमा झण्डिएको अवस्थामा मृत फेला परेका थिए। छाँयानाथ रारा नगरपालिका७ का राजेज्द्रबहादुर शाही असार महिनामा पत्निसहित खत्याड गाउँपालिका६ राजकोटिबाडामा सुसुराली भेटघाट गर्न गएका थिए। एक हप्ता अघि सोही गाउँपालिकाको बिराबगरमा निमार्णधिन जलविद्युत आयोजनामा काम गरेको ज्याला माग्न हिँडेका थिए। त्यो दिनदेखि उनी पत्नि र सुसुरालीसँग सम्पर्कमा नभएको बुधबार मात्र जडिबुटी संकलन गर्न जाने स्थानीयले शाही मृत अवस्थामा देखेपछि ससुरालीलाई खबर गरेका थिए। शव गन्हाएकाले केही दिन अघिको हुन सक्ने खत्याड गाउँपालिका६ का वडा अध्यक्ष भरत शाहीले जानकारी दिए। जिल्ला प्रहरी कार्यलयका प्रहरी निरिक्षक भिमदत्त जोशीले दिएको जानकारी अनुसार खत्याड गाउँपालिकामा५ मा झुण्डिएको अवस्थामा फेला परेका युवाको घटना अबस्था हेर्दा युवाले आफै आत्महत्या गरेको हुन सक्ने देखिएको छ। घटनाबारे मृतक युवाका पत्नि, सुसुरा र सासुलाई प्रहरीले नियन्त्रणमा लिएर अनुसन्धान गरिरहेको छ। सोही गाँउपालिका६ मा झुण्डिएको अवस्थामा बुधबार मृत अवस्थामा फेला परेका शाहीबारे प्रहरी निरिक्षकको कमाण्डमा प्रहरी घटनास्थलमा पुगि घटना मुचुल्का तयार गरी पोष्टमार्टमका लागी जिल्ला अस्पताल ल्याउने तयारी भइरहेको प्रहरी निरिक्षक जोशिले बताए।"
कोरोना अन्त्यको कामना गर्दै ठिनीमा मनाइयो फालो,"जोमसोम : मुस्ताङको घरपझोङ गाउँपालिका ५ ठिनी गाउँमा स्थानीयले विश्वव्यापी महामारीको रुपमा फैलिएको कोभिड१९ अन्त्यको कामना गर्दै थकालीहरुको महान सांस्कृतिक पर्व फालो विभिन्न कार्यक्रमका साथ अनौपचारिक रुपमा मनाएका छन् । स्थानीय थकाली कलासंस्कृतिक महत्वले भरिएको फालो पर्वमा चाँडै नै महामारीको रुपमा उत्पन्न रोग कोरोना अन्त्यको कामना गर्दै स्थानीयबासीले फालो पर्व हर्षउल्लासका साथ अनौपाचारिक रुपमा मनाएको ठिनी गाउँका युवा निरज थकालीले जानकारी दिए । मंगलबारदेखि सुरु भएको फालो पर्व बुधबारसम्म मनाइएको छ ।ठिनी गाउँ थकालीहरुले यसपटक कोरोना माहामारीकाबीच गाउँबासीकै मात्र सहभागितामा परम्परा धान्न फालो पर्व मनाएको जनाएका छन् । यसअघिको वर्षहरुमा ठिनी गाउँको थकाली फालो पर्व धुमधामले मनाउने गरिन्थ्यो । उक्त फालो पर्व अवलोकन गर्न तल्लो मुस्ताङ्गी ठिनी गाउँमा ओईरिन्थे । पछिल्लो समय लगातार तीन दिनसम्म नियमित विविध कार्यक्रम गरी मनाइँदै आएको यसप्रकारको पर्व गतवर्ष देखि छोट्ट्याउँदै दुई दिन मात्र कायम गरिएको थियो । बर्खायाममा खेतीपातीको कामकाज सकेर फुर्सदिलो महिनामा थकाली फालो मनाइने चलन रहेको ठिनीका स्थानीय नारायणप्रसाद थकालीले जानकारी दिए । थकाली पात्रोको आठौं महिनालाई फालो महिना भनिने उनको भनाइ छ । फालो पर्व भदौ महिनामा पर्ने भएकाले यसलाई ठिनी भदौ मेला भन्ने पनि गरिन्छ । परापूर्वकालमा तिब्बतियन मुलुकका तीनआँखे राजा थर्कोचेनका दाजुभाइ चारै दिशातर्फ फैलिने क्रममा राजा थर्कोचेन ठिनी गाउँमा प्रवेश गरेको स्थानीय कुलबहादुर थकालीले सुनाए । उनका अनुसार राजा थर्कोचेन मुस्ताङ आउने क्रममा याकमा खाने, बस्नेलगायत बन्दोबस्तीका सामान लिएर ठिनी गाउँमा प्रवेश गरेको उनको भनाइ छ । त्यसकालमा ठिनी गाउँमा आएका त्यससमयका राजा थर्कोचेनले भारी बोकाएर ल्याएको याक ठिनी गाउँमै थचक्कै रोकियो र त्यसपछि लामो समय राजा ठिनीमै बसेको भन्ने धार्मिक किंवदन्दी छ । त्यसपछि उक्त राजाको याक कुछ्प तेरंगा गुम्बातर्फ जानेक्रममा याकले कुछ्प नजिक श्राम लिएकाले त्यहाँ थर्कोचेन राजाका इतिहास अझै जीवित छन् । ऐतिहासिक ठिनीका राजाले याक लिई ठिनी गाउँ आएको सम्झना गर्ने क्रममा ठिनीका थकाली समुदायले फालो पर्व मनाउने गरेको ठिनी गाउँका अंगज बुढापाका थकालीको भनाइ छ । फालो पर्वमा सदियौं पुरानो ऐतिहासिक विशेषता झल्कने सांस्कृतिक गतिविधि देखाउने चलन छ । फालो पर्वमा ठिनीका उमेर नाघेका थकाली समुदायका महिला र पुरुषले आफ्नो सांस्कृतिक भेषभूषामा विवाह ब्रतबन्धमा गाईने गित गाउछन् । भदौमा फालो पर्व मनाए पछि जाडो मौसमको सुरु हुने ठिनीका थकालीहरुको ठम्याई छ । ठिनीका थकालीले वर्षको आखल्हा र त्युङ्ल्हा पर्व पनि विशेष रूपमा मनाउने गर्छन् । ठिनीका थकालीको गाउँ माथि कुलदेवता अवस्थित छ । यसपटक पनि उनीहरु सामूहिक रुपमा घोडा चढेर गाउँ माथि रहेको आफ्नो कुलदेवताको पूजापाठ गर्न पुगे । त्यहाँ महिलालाई पूजा गर्न बन्देज छ । फालो पर्वअघि स्थानीयले कुलदेवताको पूजाआजा गर्दै पितृलाई सम्झने गर्छन् । फालो पर्वमा तीनआँखे राजा थर्कोचेनका युद्ध कौशल तथा याक देवताको नाच देखाउने चलन छ । फालोमा व्यंग्यात्मक याकनृत्य, जोगी नृत्य र विभिन्न प्रहसन देखाइन्छ । राजा थर्कोचेनको उपस्थितिमा उनका सेनाले त्यो समय धनुषबाण, खुकुरी र ढाल लिएर गरिने मनोरञ्जनात्मक सांस्कृतिक नाटक अवलोकनका लागि स्थानीयको उल्लेख्य उपस्थिति थियो । तर ,कोरोना कहरका कारण गाउँभित्रमा मात्रै सीमित जनशक्तिले फालो देखाईने सांस्कृतिक गतिविधि देखाएका छन् ।"
२४ घण्टामा १२ सय ४६ जनामा संक्रमण : १२ सय ४३ डिस्चार्ज,"काठमाडौं : नेपालमा कोरोना भाइरस (कोभिड१९) संक्रमणको ग्राफ बढ्दै गएको छ। मंगलबार १४ सय ५९, बुधबार १५ सय ३९ जनामा संक्रमण पुष्टि भएको थियो। कोरोना रोकथाम र नियन्त्रणका लागि गरेको लकडाउन र निषेधाज्ञाको चौतफी विरोध भएपछि विस्तारै सरकारले सबै क्षेत्र खुला गर्दै लगेपछि कोरोनाको ग्राफ बढ्दै गएको हो। पछिल्ला दिनमा ठूला सहरमा संक्रमितको संख्या बढ्दै गएको छ। काठमाडौंका ५०७ , भक्तपुरका ५० र ललितपुरका ६१ जना गरेर उपत्यकामा मात्र २४ घण्टामा ६१८ जनामा कोरोना संक्रमणपुष्टि भएको छ । दुई दिनको बढ्दो ग्राफ बिहीबार भने केही घटेको छ। पछिल्लो २४ घण्टामा बिहीबार उपत्यकामा ६१८ सहित १२ सय ४६ जनामा संक्रमण पुष्टि भएको स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले जानकारी दिए। योसँगै नेपालमा कोरोना संक्रमितको कुल संख्या ५९ हजार ५७३ पुगेको छ। प्रवक्ता गौतमका अनुसार १६ हजार २४१कोरोनाका सक्रिय संक्रमित छन्। यस्तै होम आइसोलेसनमा ८ हजार ३३८ रहेका छन् भने संस्थागत आइसोलेसनमा ७ हजार ९०३ जना रहेका छन्। मन्त्रालयका अनुसार १८२ जनाको आइसीयूमा र ३९ जनाको भेन्टिलेटर उपचार भइराखेको छ। मन्त्रालयका अनुसार नेपालमा २४ घण्टामा १० हजार ६४१ जनाको पीसीआर परीक्षण गरिएको छ। पछिल्लो २४ घण्टामा १२ सय ४३ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ४२ हजार ९३९ पुगेको छ। कोरोनाले २४ घण्टामा ४ जनाको मृत्यु भएको छ। योसहित नेपालमा कोरोना संक्रमणबाट मृत्यु हुनेको संख्या ३८३ पुगेको छ। मोरङ, सुनसरी, सर्लाही, काठमाडौं, चितवन, भक्तपुर, र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, मुस्ताङ, डोल्ला, मुगु र हुम्ला कोरोनाका शून्य बिरामी रहेका छन्।"
राष्ट्रिय सभाको कामकारबाही बाहेक मेरो अर्को स्वार्थ छैन : वामदेव गौतम,"काठमाडौं : राष्ट्रिय सभाका सदस्य वामदेव गौतमले आफ्नो कुनै स्वार्थ नभएको बताएका छन्। बिहीबार राष्ट्रिय सभा सदस्यको रुपमा शपथ लिएपछि पत्रकारसँग कुरा गर्दै गौतमले यस्तो बताएका हुन्। उनले आफू संविधान बमोजिम राष्ट्रिय सभा सदस्य भएको र सोही अनुसार कामकारबाहीमा सहभागी हुने उल्लेख गर्दै यस्तो बताएका हुन्। म नेपालको संविधान बमोजिम यहाँ उपस्थित भएको छु। राष्ट्रिय सभाको कामकारबाहीमा मैले आफूलाई प्रस्तुत गर्नेछु। मेरो त्यो भन्दा अर्को उद्देश्य, लक्ष्य र स्वार्थ छैन, पत्रकारसँग कुरा गर्दै गौतमले भने, म तपाईंहरुको भावनालाई कदर गर्छु। गौतमले राष्ट्रिय सभाको गरिमा बढाउनका निम्ति आफूले कर्तव्य निर्वाह गर्नेसमेत उल्लेख गरे। उनले जिम्मेवारीमा रहँदासम्म राष्ट्रिय सभाको गरिमा र प्रतिष्ठा गिराउने गरी कुनै क्रियाकलाप नगर्ने बताए। म राष्ट्रिय सभाको गरिमा बढाउनको निम्ति नेपालको संविधान र राष्ट्रिय सभाको नियमावली बमोजिम मैले निर्वाह गर्नुपर्ने कर्तव्य निर्वाह गर्न आएको छु, गौतमले भने, मैले यो सभाको सदस्य रहँदासम्म कहिल्यै पनि राष्ट्रिय सभाको गरिमा र यसको प्रतिष्ठालाई गिराउने गरी कुनै क्रियाकलाप गर्ने छैन। गौतमले राष्ट्रिय सभामा रहँदासम्म नेपालको स्वतन्त्रता, राष्ट्रियता, सार्वभौमिकता र जनताप्रति बफादार भएर कर्तव्य निर्वाह गर्ने प्रष्ट पारे। मैले राष्ट्रिय सभाको जिम्मेवारी पूरा गर्दा नेपालको स्वतन्त्रता, नेपालको राष्ट्रियता, सार्वभौमिकता र नेपाली जनताप्रति सधैं बफादार भएर कर्तव्य निर्वाह गर्नेछु, गौतमले भने। नेकपा उपाध्यक्षसमेत रहेका गौतमले पार्टीले समाजवाद स्थापनाका लागि गरेको संकल्पको सम्झना गर्दै त्यो कार्य सम्पन्न गर्नका निम्ति भूमिका निर्वाह गर्ने उल्लेख गरे। नेकपाले नेपालमा समाजवाद स्थापना गर्न संकल्प गरेको छ, उनले भने, त्यो कार्य सम्पन्न गर्न के कति भूमिका निर्वाह गर्न सक्छु म यहाँबाट गर्छु। गौतमले आफूलाई राष्ट्रिय सभामा उपस्थिति गराउनका निम्ति पार्टी, सरकार र राष्ट्रपतिले गरेको सहयोगप्रति धन्यवाद प्रकट गरे। उनले आफूले पार्टी सदस्यता दिएको व्यक्तिबाट राष्ट्रिय सभा सदस्यको शपथ लिन पाएको भन्दै खुशी व्यक्त गरे। वामदेव गौतम राष्ट्रियसभामा मनोनित वामदेव गौतमको शपथ ४ बजे वामदेव गौतम अब माननीय यो सभामा उपस्थित गराएर शपथ ग्रहण गराउँनुहुने अध्यक्षज्यू (गणेशप्रसाद तिमल्सिना) कुनै बेलामा मेरो कार्यकर्ता हुनुहुन्थ्यो। मैले पार्टीको सदस्यता प्रदान गरेको थिएँ। आज मैले सदस्यता प्रदान गरेको एउटा कमरेड राष्ट्रिय सभाको अध्यक्ष हुँदा मेरो छाती गर्वले फुलेको छ, गौतमले भने, म उहाँप्रति हार्दिकहार्दिक आभार प्रकट गर्न चाहन्छु। यो अवसर मैले जीवनमा पाएको थिइनँ। आज गरिमा प्रदान गर्नै सम्पूर्ण महानुभावलाई धन्यवाद दिन चाहन्छु।"
प्रदेश १ मा १७१ कोरोना संक्रमित थपिए,"विराटनगर : पछिल्लो २४ घण्टामा प्रदेश १ मा अहिलेसम्मकै सबैभन्दा धेरै एक सय ७१ जना कोरोना भाइरसका नयाँ संक्रमित भेटिएका छन्। एकै दिन थपिएको संक्रमित संख्या प्रदेशमा दैनिक कोरोना पुष्टि भइरहेकोमध्ये अहिलेसम्मकै उच्च हो। एक हजार एक सय ५७ जनाको पीसीआर परीक्षण हुँदा बिहीबार ५० महिला र एक सय २१ पुरुषको रिपोर्ट पोजेटिभ आएको सामाजिक विकास मन्त्रालयले जनाएको छ। मन्त्रालयका अनुसार नयाँ थपिएका संक्रमितमा मोरङका ९२, सुनसरीका ६३, झापाका ११, खोटाङ र धनकुटाका एकएक र प्रदेश १ बाहिरका तीन जना रहेका छन्। प्रदेश राजधानी विराटनगरमा मात्रै १५ महिला र ५० पुरुष गरेर ६५ जनामा कोरोना पुष्टि भएको छ। विराटनगर महानगरपालिका कोरोना संक्रमणका कारण प्रदेशकै सबैभन्दा बढी प्रभावित स्थानीय तह हो। विराटनगरबाहेक मोरङको बूढीगंगामा चार महिला, छ पुरुष, जहदा र कटहरीमा तीनतीन पुरुष, सुन्दरहरैँचामा एक महिला, एक पुरुष, लेटाङमा एक पुरुष, रतुवामाई, रंगेली र धनपालथानमा एकएक महिला, बेलबारी र ग्रामथानमा एकएक पुरुष तथा स्थानीयतह नखुलेका एक महिला र दुई पुरुषको रिपोर्ट पोजेटिभ आएको छ। सुनसरीको धरानमा ११ महिला, १७ पुरुष, दुहवीमा तीन महिला, १९ पुरुष, इटहरीमा चार महिला, सात पुरुष, गढीमा दुई पुरुष तथा झापाको दमकमा पाँच महिला, एक पुरुष, मेचीनगरमा तीन पुरुष, कनकाईमा एक महिला र स्थानीयतह नखुलेका एक पुरुषमा संक्रमण देखिएको छ। खोटाङमा एक महिला, धनकुटामा एक पुरुष र प्रदेश १ बाहिरका एक महिला र दुई पुरुषमा कोरोना पुष्टि भएको छ। प्रदेश १ मा बिहीबारसम्म कोरोना संक्रमितको संख्या पाँच हजार दुई सय ७१ पुगेको छ। प्रदेश १ मा बिहीबार ४३ जना डिस्चार्ज भएका छन्। हालसम्म डिस्चार्ज हुनेको संख्या दुई हजार दुई सय ३९ पुगेको छ।"
असोज ७ गतेबाट दोलखामा विद्यालय नखुल्ने,"दोलखा : संघीय सरकारको निर्देशन विपरित दोलखाका जनप्रतिनिधि सम्मिलित बैठकले असोज ७ गतेदेखि नियमित पढाइ गर्ने निर्णय उल्टिएको छ । जिल्लास्तरीय कोभिड१९ संकट व्यवस्थापन केन्द्रको बिहीबारको बैठकले निर्णय गरी जिल्ला शिक्षा समितिले २ दिनअघि गरेको निर्णय उल्ट्याएर विद्यालयमा नियमित पढाइ बन्द गर्ने निर्णय गरेको हो । मंगलबार जनप्रतिनिधि सम्मिलित जिल्ला शिक्षा समितिको बैठकले दोलखाका निजी तथा सामुदायिक विद्यालयहरुमा असोज ७ गतेबाट नियमित पढाइ सुरु गर्ने निर्णय गरेको थियो । जिल्ला सुरक्षा समिति, संकट व्यवस्थापन केन्द्र र जनप्रतिनिधि सम्मिलित बिहीबार बसेको बैठकले संघीय सरकारको लिखित निर्देशनअनुसार भदौ ३० को निर्णय खारेज गर्दै अर्को निर्देशन नआएसम्मको लागि विद्यालयमा पठनपाठन बन्द गर्ने निर्णय गरिएको दोलखाका प्रमुख जिल्ला अधिकारी रमेशप्रसाद शिवाकोटीले बताए । संघीय सरकारले पत्राचार गरेर विद्यालयमा नियमित पठनपाठन सुरु गर्न आदेश नगरेसम्म दोलखाको कुनै पनि शैक्षिक संस्थाहरु नखुल्ने प्रजिअ शिवाकोटीले स्पष्ट पारे । शिक्षकहरु विद्यालयमा गएर नियमित कामकाज, भर्नासम्बन्धि कार्यहरु गर्न भने छुट रहेको उनले बताए । प्रधानमन्त्रीको कार्यालय र गृहमन्त्रीको कार्यालयबाट दोलखाको विद्यालयमा नियमित पठनपाठन बन्द गर्न छुट्टाछुट्टै लिखित् निर्देशन प्राप्त भएको स्रोतको भनाई छ । शैलुङ गाउँपालिकाले बिहिबारबाट नियमित पढाई सञ्चालन गर्न मातहतका विद्यालयलाई निर्देशन जारी गरेको थियो भने विगु र बैत्यश्वर गाउँपालिकाले विद्यालयमा नियमित पठनपाठन सुरु गर्न आवश्यक तयारी थाल्न निर्देशन जारी गरेको थियो ।"
कोरोनाविरुद्धको खोप केही साताभित्र वितरण गर्न सकिने ट्रम्पको दाबी,"अमेरिकामा आमरूपमा कोरोना भाइरविरुद्धको खोप उपलब्ध हुने समयबारे राष्ट्रपति र सेन्टर्स फर डिजिज कन्ट्रोल एन्ड प्रिभेन्सनका निर्देशकले परस्परविरोधी अभिव्यक्ति दिएका छन् । राष्ट्रपति डोनल्ड ट्रम्पले केही हप्ताभित्र आमरूपमा वितरणका लागि खोप तयार हुने दाबी गरेका छन् भने सीडीसीका निर्देशक रोबर्ट रेडफिल्डले सन् २०२१ को मध्यसम्ममा आमनागरिकका लागि उपलब्ध हुनसक्ने बताएका छन् । कोरोना भाइरसविरुद्धको खोप शुरूवाती चरणमा यो वर्षको नोभेम्बर र डिसेम्बर महिनाको बीचमा उपलब्ध हुनसक्ने सीडीसीका निर्देशक रोबर्ट रेडफिल्डले बताए । तर त्यो समयमा सीमित मात्रामा मात्रै आपूर्ति हुनसक्ने र आफूहरूले प्राथमिकता निर्धारण गर्नुपर्ने उनको भनाइ छ । रेडफिल्डले भने, 'यदि तपाईँ मलाई सोध्नुहुन्छ कि कहिले आमरूपमा अमेरिकी नागरिकलाई खोप उपलब्ध हुनसक्छ भने मलाई लाग्छ सन् २०२१ को जूनदेखि सेप्टेम्बरको बीचसम्ममा हुनसक्छ।' तर राष्ट्रपति डोनल्ड ट्रम्पले गल्तीले अथवा द्विविधामा परेर सीडीसीका निर्देशकले त्यसो भनेको हुनसक्ने दाबी गरेका छन्। उनले अमेरिकामा कोरोना भाइरसविरुद्ध प्रभावकारी खोप केही साताभित्रै आमरूपमा वितरणका लागि तयार हुने अनुमान सुनाए । ट्रम्पले भने, 'सीडीसीका निर्देशकले जे भने त्यो गलत भने । हामी तत्काल ठूलो संख्यामा मानिसहरूलाई खोप उपलब्ध गराउन तयार हुनेछौँ र त्यसपछि त्यहाँभन्दा बाहिर पनि किनकि हामी अरू मुलुकलाई पनि सहयोग गर्न गइरहेका छौँ ।' डेमोक्र्याटिक पार्टीका तर्फबाट राष्ट्रपति पदका उम्मेदवार जो बाइडनले चुनावी फाइदाका लागि ट्रम्पले खोपको विषयलाई प्रयोग गरिरहेको आरोप लगाएका छन् । खोपसम्बन्धी ट्रम्पका प्रतिबद्धताहरूमा अमेरिकी नागरिकको विश्वास नरहेको बाइडनको भनाइ छ ।"
"सामसुङको चाडपर्व अफर जोड्दै खुसी, सजाऔँ जिन्दगी","काठमाडौं : इलेक्ट्रोनिक्स ब्रान्ड सामसुङले जोड्दै खुसी, सजाऔँ जिन्दगी फेस्टिभल अफर सुरु गरेको छ । वर्तमान अवस्थालाई मध्यनजर गर्दैे कम्पनीले जोड्दै खुसी, सजाऔँ जिन्दगी अफरअन्तर्गत सामसुङका कन्जुमर इलेक्ट्रोनिक्स उत्पादनहरूमा अधिकतम ३५ प्रतिशतसम्मको छुट दिने अफर ल्याएको छ । कम्पनीले यो अफर टिभी, रेफ्रिजेरेटर र वासिङमेसिनको खरिदमा लागू हुने जनाएको छ । कम्पनीले सामसुङ प्लाजाको आधिकारिक वेबसाइटबाट पनि सामसङका उत्पादनहरू खरिद गर्ने वैकल्पिक सुविधा प्रदान गरेको जनाएको छ । सामसुङले टिभीहरूमा दुई वर्षको वारेन्टी प्रदान गरेको जनाएको छ । त्यस्तै, डिजिटल इन्भर्टर टेक्नोलोजीमा १० वर्षको वारेन्टी रहेको छ । निश्चित आउटलेटहरूबाट सहज किस्ताबन्दी तथा निश्चित सामानहरू निःशुल्क जडान गरिदिने सुविधा पनि रहेको छ । सामसुङ सम्पूर्ण आदरणीय उपभोक्तालाई चाडपर्वहरूमा सुरक्षित रहेर मनाउन कम्पनीले आग्रह गरेको छ । यो फेस्टिभल अफर असोज १ गतेदेखि कात्तिक ३० गतेसम्म नेपालभर लागू हुने जनाइएको छ ।"
फिफा वरियतामा नेपाल यथावत,"काठमाडौं : विश्व फुटबल महासङ्घ (फिफा) ले सार्वजनिक गरेको नयाँ वरियतामा नेपाल यथावत स्थानमा रहेको छ । विश्व फुटबलको सर्वोच्च निकाय फिफाद्वारा बिहीबार जारी नयाँ वरियतामा नेपाल १७० औँ स्थानमा यथावत रहेको हो । गत महिना पनि नेपाल १७० औँ स्थानमै रहेको थियो । त्यस्तै नेपाल दक्षिण एशियाली राष्ट्रको तेस्रो स्थानमा रहेको छ । नेपालभन्दा अघि भारत र माल्दिभ्स रहेका छन् । एक स्थान घटुवा भएको भारत १०९औँ स्थानमा छ भने माल्दिभ्स १५५औँ स्थानमा रहेको छ । नेपालभन्दा तल भुटान, बङ्गलादेश, श्रीलङ्का र पाकिस्तान रहेका छन् । भुटान १८९औँ, बङ्गलादेश १८७औँ, श्रीलङ्का २०६औँ र पाकिस्तान २००औँ स्थानमा रहेका छन् । नयाँ वरियताको शीर्ष स्थानमा बेल्जियम यथावत रहेको छ भने फ्रान्स दोस्रो, ब्राजिल तेस्रो, इङ्ल्यान्ड चौथो तथा पोर्चुगल पाँचौ स्थानमा रहेका छन् । पोर्चुगल भने दुई स्थान उक्लिएर पाँचौ स्थानमा पुगेको हो । एक स्थान झरेको उरुग्वे छैटौँ, स्पेन सातौँ, क्रोएशिया आठौँ, अर्जेन्टिना नवौँ र कोलम्बिया दशौँ स्थानमा रहेका छन् । रासस"
उपत्यकामा थप ६१८ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप ६१८जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा ६१८ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। काठमाडौंका ५०७ , भक्तपुरका ५० र ललितपुरका ६१ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा जनामा १२ सय ४६ कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ५९ हजार ५७३ पुगेको स्वास्थ्य मन्त्रालयका प्रवक्ता डा गौतमले जानकारी दिए। १६ हजार २४१ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ७ हजार ९०५ जना रहेका छन् भने होम आइसोलेसनमा ८ हजार ३३८ जना छन्। यस्तै क्वारेन्टाइनमा ७ हजार ८८३ जना रहेका छन्। मन्त्रालयका अनुसार नेपालमा २४ घन्टामा १० हजार ६४१ पीसीआर परीक्षण गरिएको छ। पछिल्लो २४ घण्टामा १२ सय ४३ जना कोरोना जितेर डिस्चार्ज भएका छन्। यो ७२ प्रतिशत हो। योसँगै कुल डिस्चार्ज हुनेको संख्या ४२ हजार ९४९ पुगेको छ। नेपालमा कोरोनाबाट हालसम्म २८३ जनाको मृत्यु भएको छ। बिहीबार ४ जनाको मृत्यु भएको छ।"
आफू रहेकै स्थानमा चाडपर्व मनाउन आग्रह,"पाँचथर : नजिकिँदै गरेका चाड पर्वमा कोभिड१९ को जोखिम हुन नदिन वैकल्पिक योजना निर्माण थालिएको छ । जिल्ला कोभिड१९ सङ्कट व्यवस्थापन केन्द्रको हालै बसेको बैठकले स्थानीय तहबाट सङ्क्रमण रोक्ने वैकल्पिक योजना बनाई लागू गर्ने निर्णय गरेको हो । बैठकले दशैँ, तिहार लगायत पर्वमा जिल्ला भित्रिने मानिसको सङ्ख्या तथा यसबाट हुनसक्ने जोखिमको रोकथाम तथा नियन्त्रणका लागि आआफ्नो स्थानीय तह भित्र आवश्यक तयारीको पहिचान गर्न जिल्लाका आठवटै स्थानीय तहलाई निर्देशन समेत दिएको छ । सहायक प्रमुख जिल्ला अधिकारी नारायण न्यौपानेका अनुसार स्थानीय तहस्थित सो केन्द्रले आवश्यक ठानेका तयारी बारे जिल्लामा पुनः छलफल भई कार्यान्वयनको चरणमा जाने छ । बैठकले चाडपर्वमा जिल्ला भित्रनेलाई क्वारेन्टिनमा राख्न नमिल्ने हुँदा सकेसम्म आफू रहेकै स्थानमा चाड पर्व मनाउन जिल्लावासी मार्फत आआफ्ना आफन्तलाई सन्देश पुर्याउने निर्णय गरेको छ । यस्तै जीवन बाँचे आगामी वर्ष चाड पर्व मनाउन सकिने सन्देश सहित सकभर यथास्थानमा चाड पर्व मनाउने व्यवस्था गर्न पहल गर्न प्रदेश स्थित कोभिड१९ सङ्कट व्यवस्थापन केन्द्रलाई पत्र पठाउने समेत बैठकले निर्णय गरेको छ । प्रशासनले बन्दाबन्दी खुलेको अवस्थामा सवारी साधनमा यात्रा गर्दा अनिवार्य रुपमा स्वास्थ्य सुरक्षाका मापदण्ड लागू गर्न तथा गराउन समेत जिल्लावासी र यातायात व्यवसायीहरुलाई अपील गरेको छ । जिल्लामा हालसम्म तीन जना महिला सहित २४ जनामा कोरोना पुष्टि भइसकेको छ । ती मध्ये १३ जना निको भई घर फर्किसकेका छन् । रासस"
भारतका केन्द्रीय मन्त्री नितिन गड्करीलाई कोरोना संक्रमण,"नयाँदिल्ली : भारतका केन्द्रीय यातायात मन्त्री नितिन गड्करीलाई कोरोना भाइरस संक्रमण भएको छ । उनले आफू कोरोना भाइरसबाट संक्रमित भएको सामाजिक सञ्जालबाट जानकारी दिएका हुन् । उनले पछिल्लो समयमा आफ्नो सम्पर्कमा आएकाहरुलाई तत्काल स्वास्थ्य परीक्षण गर्न र सतर्कता अपनाउन पनि आह्वान गरेका छन्। 'मैले हिजो कमजोर महसुस गरेँ, अनि मैले चिकित्सकसँग परामर्श गरेँ, अनि कोरोना परीक्षण गर्दा कोरोना भाइरसबाट संक्रमित भएको नतिजा आयो,' उनले सामाजिक सञ्जाल ट्वीटरमा लेखेका छन् । उनले थप लेखेका छन्, 'भगवानको कृपा र तपाईहरु सबैको सुभेच्छाले मलाई अहिले धेरै निको भइसकेको छ, म अहिले आराम महसुस गरिरहेको छु ।'"
अब बैतडीमै कोरोना परीक्षण,"बैतडी : बैतडीमा बिहीबारदेखि कोरोना परीक्षण सुरु भएको छ । जिल्ला अस्पताल बैतडीमा पीसीआर प्रयोगशाला स्थापना भएसँगै कोरोना परीक्षण सुरु भएको जिल्ला अस्पतालका प्रयोगशाला इन्चार्ज श्यामराज जोशीले बताए । जिल्ला अस्पताल बैतडीमा पीसीआर प्रयोगशाला स्थापना भएपछि बैतडीका मात्रै नभएर दार्चुलाका नागरिकलाई पनि सजिलो हुने भएको छ । प्रयोगशालामा दैनिक २ सयदेखि ३ सय स्वाब परीक्षण गर्ने सकिने प्रयोगशाला इन्चार्ज जोशीले बताए । सुदूरपश्चिम प्रदेश सरकारको करीब ४० लाखको लागतमा जिल्ला अस्पातलमा पीसीआर ल्याब स्थापना भएको अस्पताल व्यवस्थापन समिति अध्यक्ष पार्वती भट्टले बताइन् । उनले भनिन्, 'हाम्रो जिल्लामा पीसीआर ल्याब संचालनमा आएपछि अब कोरोना परीक्षणको लागि सजिलो भएको छ ।' जिल्ला अस्पतालमा प्रयोगशाला स्थापना भएपछि कोरोना मात्रै नभएर अन्य रोगको निदानका लागि पनि सहज भएको स्वास्थ्य कार्यालयका प्रमुख योगेशप्रसाद भट्टले बताए । उनले भने, 'पीसीआर प्रयोगशाला कोरोना परीक्षणका लागि मात्रै होइन् । यो अन्य रोगहरुको निदानका लागि पनि सहयोग गर्छ ।' प्रयोगशालाको प्रदेशका सामाजिक विकासमन्त्री कृष्णराज सुवेदी र उद्योग, पर्यटन, वन तथा वातावरणमन्त्री माया भट्टले एक कार्यक्रमबीच संयुक्तरुपमा उद्दघाटन गरेका हुन् ।"
खोलाले बगाउँदा वृद्धको मृत्यु,उदयपुर : उदयपुरको माटेखारी खोलाले बगाएर वेपत्ता भएका एक वृद्धको शव बिहीबार फेला परेको छ । बुधबार बेलुका आएको बाढीले बगाएर वेपत्ता भएका बेलका नगरपालिका ५ मैनीका ५७ वर्षीय पदम मगरको शव बिहीबार फेला परेको हो । चौदण्डीगढी नगरपालिका ८ स्थित वाईतुङमा रहेका आफन्तहरुलाई भेट्न दाजुसँग जाने क्रममा वडा नम्बर ७ ढप्परबाट खोलाले बगाएको जिल्ला प्रहरी कार्यालयका एसपी भिमबहादुर दाहालले बताए । बुधबार राती १२ बजेसम्म खोजतलास गर्दा फेला नपरेका मगरको शव तीन किलोमिटर तल भुल्केखोला किनारामा फेला परेका उनले बताए ।
३४ उपसचिवको सरुवा (सूचीसहित),काठमाडौं : संघीय मामिला तथा सामान्य प्रशासन मन्त्रालयले ३४ उपसचिवको सरुवा गरेको छ । मंगलबार २५ र बुधबार ९ जना उपसचिवको स्थानीय तह र प्रदेशमा सरुवा गरिएको छ । अधिकांशलाई स्थानीय तहको प्रमुख प्रशाकीय अधिकृत बनाएर पठाइएको छ । मुख्यमन्त्री तथा मन्त्रिपरिषद्को कार्यालय सुदूरपश्चिम प्रदेशका उपसचिव गणेश सिंह ऐरीलाई अमरगढी नगरपालिका डडेलधुरामा सरुवा गरिएको छ । मुख्यमन्त्री तथा मन्त्रिपरिषद्को कार्यालय प्रदेश १ मा कार्यरत गणेशप्रसाद दाहाललाई विर्तामोड नगरपालिका झापा पठाइएको छ । सरुवाको सूची :
वामदेव गौतम अब माननीय,काठमाडौं : नेपाल कम्युनिस्ट पार्टी (नेकपा) उपाध्यक्ष वामेदव गौतमले राष्ट्रियसभा सदस्यको रुपमा शपथ लिएका छन्। २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले बिहीबार संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी हुन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका हुन्। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए। फागुनदेखि रिक्त रहेको राष्ट्रिय सभाको एक पदमा अर्थमन्त्री डा युवराज खतिवडालाई पुनःनियुक्त गर्ने चर्चा चलेको थियो। उक्त विषयले नेकपामा विवाद चर्किएपछि नेकपा अध्यक्षसमेत रहेका प्रधानमन्त्री ओलीले राष्ट्रियसभामा गौतमलाई सिफारिस गर्ने निर्णय भएको जानकारी सचिवालय बैठकमा गराएका थिए। वामदेव गौतम राष्ट्रियसभामा मनोनित वामदेव गौतमको शपथ ४ बजे फागुनमै राष्ट्रियसभा सदस्यको दुई वर्षे कार्यकाल सकिएपछि डा खतिवडा गैर सांसदको रुपमा ६ महिनाम्म मन्त्री बनेका थिए। गौतमलाई सरकारले राष्ट्रियसभामा सिफारिस गर्ने निर्णयसँगै उनको मन्त्री पद जाने निश्चित भएपछि खतिवडाले भदौ २० गते अर्थमन्त्रीबाट राजीनामा दिएका थिए। खतिवडालाई अहिले प्रधानमन्त्री ओलीले मन्त्रीकै सुविधामा विशेष आर्थिक सल्लाहकारको जिम्मेवारी दिएका छन्।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ५८ हजार ३२७ पुगेको छ। ३७९ जनाले कोरोनाकै कारण ज्यान गुमाइसकेका छन्। कोरोना संक्रमण देखिएका ४१ हजार ७०६ जना निको भएका छन्। लाइभ
कोरोना महामारीमा राजनीतिक भेला,"दैलेख : कोरोना भाइरस (कोभिड१९)को महामारीको बेला पनि दैलेखका स्थानीय तहका विभिन्न गाउँहरुमा राजनीतिक पार्टीका कार्यक्रमहरु रोकिएका छैनन्। सत्तारुढ दल नेपाल कम्युनिस्ट पार्टी (नेकपा) र प्रतिपक्ष दल नेपाली कांग्रेसले कार्यकर्ता भेला, छलफल तथा पार्टी प्रवेश कार्यक्रमलाई निरन्तरता दिएका छन्। अहिले नेकपा र कांग्रेसमा कार्यकर्ता भेला गर्नेदेखि पार्टी प्रवेश गराउने प्रतिस्पर्धा चलिरहेको छ। केहि दिन अघि जिल्लाको भैरबी गाउँपालिका३ मा नेपाल कम्युनिष्ट पार्टी (नेकपा) को वडा कमिटीको आयोजनामा पार्टी कार्यालय उद्घाटन भयो। कार्यक्रममा कर्णाली प्रदेश सांसद सुशिल थापाले अन्य दलका झण्डै चार दर्जन कार्यकर्तालाई नेकपामा प्रवेश गराए। उक्त कार्यक्रममा सांसद थापामाथि स्थानीय केहि युवाहरुले हातपातको समेत प्रयास गरेको खबर सार्वजनिक भयो। बुधबार मात्रै भैरबी गाउँपालिका३ मै नेपाली काँग्रेसले एक कार्यक्रमको आयोजना गर्यो। कांग्रेसका जिल्ला स्तरिय नेताहरुको उपस्थितीमा नेकपाका झण्डै तीन दर्जन कार्यकर्ताहरुलाई कांग्रेसमा प्रवेश गरे। त्यतिमात्रै होइन भदौ २९ गते नेकपाले भगवतीमाई गाउँपालिकाको बेस्तडामा अगुवा कार्यकर्ता भेलाको आयोजना गर्यो। कर्णाली प्रदेश सांसदद्धय अम्मरबहादुर थापा, मिनासिंह रखाललगायतका नेकपाका नेताहरु सहभागी अगुवा कार्यकर्ता भेलामा अरु पार्टीका केही कार्यकर्तालाई समेत स्वागत गरिएको थियो। कोरोना संक्रमण दर ह्वात्तै बढेका बेला दैलेखलाई कोरोनाको रेड जोन को रुपमा हेरिएको थियो। स्थानीय नागरिकहरुमा कोरोनाको त्रास कायमै छ। कोरोना संक्रमणको त्रास कायमै रहेको बेला राजनीतिक दलहरुले अगुवा कार्यकर्ता भेटघाट, छलफल, बैठक, पार्टी प्रवेश लगायतका राजनीतिक कार्यक्रम जारी राखेका छन्। सामान्य सावधानीसमेत नअपनाई पार्टीका कार्यक्रमलाई निरन्तरता दिँदा कोरोना संक्रमणको जोखिम बढ्दै गएको छ। गाउँगाउँमा राजनीतिक दलहरुको भेला र जमघटले गर्दा कोरोनाको त्रास झन बढिरहेको स्थानीय नागरिक बताउँछन्। सचेतना फैलाउनुपर्ने व्यक्तिहरु नै जथाभावी कार्यक्रममा सहभागी हुन थालेपछि समुदायमा गलत सन्देश गएको समाजका अगुवाहरुको भनाई छ। कोरोना भाइरसको संक्रमणबाट बच्न थप सजगता अपनाउन, सामाजिक दुरी कायम गर्दै भीडभाड नगर्न आग्रह गर्दै आएको जिल्ला प्रशासन कार्यालय दैलेख राजनीतिक भेलाबारे बेखबर छ। सहायक प्रमुख जिल्ला अधिकारी इन्द्रबहादुर क्षेत्रीले जिल्लाका विभिन्न ठाउँमा भईरहेका राजनीतिक भेलाबारे जानकारी नभएको बताए। हामीले राजनीतिक दलहरुलाई जमघट र भेला आयोजना नगर्न आग्रह गर्छौ, सहायक प्रमुख जिल्ला अधिकारी क्षेत्रीले भने। स्वास्थ्य सेवा कार्यालय दैलेखका अनुसार बिहीबारसम्म दैलेखमा एक हजार ९५ जनामा कोरोना संक्रमण पुष्टि भएको छ। ती मध्ये एक हजार ७४ जना डिस्चार्ज भईसकेका छन्। हाल जिल्लामा सक्रिय संक्रमितको संख्या २१ जना छ।"
विद्यालय सञ्चालन गर्न अभिभावक भेला,डडेल्धुरा : डडेल्धुरा अजयमेरु गाउँपालिकाले स्थानीय तहमा रहेका विद्यालय सञ्चालनका लागि अभिभावकको राय सुझाव संकलन गर्ने भएको छ। गाउँपालिकाले असौज १० गतेबाट विद्यालय सञ्चालन गर्ने निर्णय गरेको छ। कोरोना संक्रमण दर सुन्य रहेको अजयमेरु गाउँपालिकामा वालवालिकालाई पढाइतिर उन्मुख गर्नका लागि अभिभावकको राय लिन असोज ७ भित्र भेला बोलाई छालफल गर्न पत्राचार गरेको जनाएको छ। अभिभावकसँगको छलफल पश्चात बालबालिकाको पढाइलाई नियमितता दिने अजयमेरु शिक्षा शाखाले जनाएको छ। शिक्षा तथा प्रविधि मन्त्रालयको भदौ १९ मा मन्त्री स्तारिय बैठकबाट पारित निर्णय अनुसार विद्यार्थी सिकाई सहजीकरण निर्देशिकामा विभिन्न विकल्प प्रस्तुत गरेको थियो। निर्देशिकाको दफा ३३ को उपदफा २ मा कुनै क्षेत्र विषेश कोरोनाको संक्रमण दर हेरी नियमित रुपमा विद्यालय संचालन हुन सक्ने अवस्था भएमा पत्यक्ष सिकाई क्रियाकलाप गर्न वाधा हुने छैन भन्ने निर्णय अनुसार अजयमेरु गाउँपालिकाले पनि स्थानीय तहमा अवस्था सामान्य रहेको कुरा उल्लेख गर्दै केही दिन अगाडी विद्यालय खोल्ने पालिकास्तरिय निर्णय पारित गरेको छ। कोभिड १९ को अवस्था अजयमेरु गाउँपालिकामा समान्य रहेको भन्दै अभिभावकसँगको सल्लाह पछि विद्यालय खोल्ने जनाएको छ। भदौ ७ गते सम्म गाउँपालिका भित्र रहेका विद्यालयले अभिभावकसँग छलफल गरि सुझाव पेस गर्ने परिपत्र अनुसार भेला बोलाउन लागेको विद्यालयले जनाएको छ। तह अनुसार अभिभावकलाई निमन्त्रणा गरि छलफलबाट राय सुझाव संकलन गरि विद्यार्थीलाई समुह वनाई पठनपाठन सुरु गरिने बालकल्याण माविका प्रधानाध्यापक जगदिशसिंह भण्डारीले बताए। गाउँपालिकाकै निर्ण अनुसार वालकल्याण माविले अभिभावकलाई असोज ७ गते चार समुहमा अभिभावकलाई आमन्त्रण गरेको छ। गाउँपालिकामा जम्मा ३२ वटा विद्यालय छन्। धेरै जसो विद्यालयमा क्वारेन्टाईनको व्यवस्था गरिएको भए पनि अहिले गाउँपालिका भर कोरोना संक्रमित शून्य रहेका गाउँपालिका उपाध्यक्ष कलावती भाणले बताइन। असौज १० बाट विद्यालय सञ्चालन गर्नका लागि सर्वपक्षीय छलफल भईरहेको र १० गतेबाट पुर्ण पठनपाठन सुरु हुने गाउँपालिका उपाध्यक्ष भाणले जानकारी दिईन। सबैको रायसुझाव संकलन गरि नियमित पठनपाठन गर्ने तयारीमा रहेको गाउँपालिकाले जनाएको छ। तर गाउँपालिका भित्र रहेका प्राविधिक विद्यालयहरुमा बाहिरबाट आउने विद्यार्थी भएकाले केही चुनौती भने रहेको छ। लकडाउनमा बालबालिकामा मानसिक तनावका साथै पढाइसमेत कमजोर भईरहेको अभिभावकहरुको ठहर रहेको छ। उनीहरु भविष्य निर्धारण गर्नका लागि सुरक्षा समाग्री अपनाएर भए पनि विद्यालय खाल्नुपर्ने अजयमेरु१ का अध्यक्ष दत्तीसिंह भण्डारीले बताए।
स्वाब परीक्षण गर्ने प्रयोगशालाका कर्मचारीलाई कोरोना,विराटनगर : स्वाब संकलन गरेर परीक्षणका लागि पठाइने विराटनगरस्थित कोशी अस्पतालको प्रयोगशालाका दुई जना प्राविधिक कर्मचारीमा कोरोना संक्रमण देखिएको छ। पीसीआर र जनरल प्रयोगशालाका कर्मचारीलाई कोरोना पुष्टि भएपछि स्वाब परीक्षणमा समस्या भएको छ। अस्पतालका मेडिकल सुपरिटेन्डेन डा चुमनलाल दासका अनुसार पीसीआरका एक र जनरल प्रयोगशालाका एक जना प्राविधिक कर्मचारीमा संक्रमण देखिएको हो। प्राविधिक कर्मचारीमा बुधबार साँझ कोरोना देखिएपछि अस्पतालको पीसीआर परीक्षण प्रभावित बनेको छ। दासका अनुसार अटोमेटिक आरएनए एक्ट्राक्सन मेसिनको रिएजेन्ट किट नहुँदा र कर्मचारीमा संक्रमण देखिएका कारण पीसीआर जाँच प्रभावित भएको हो। अस्पतालको पीसीआर ल्याबमा १० जना प्राविधिक कर्मचारी खटाइएको थियो। एक जनामा संक्रमण देखिए पनि अरु कर्मचारीले सावधानी अपनाएर काम गरिरहेका छन्। अति आवश्यक भएकाले पीसीआर परीक्षणको काम भने दुःखका साथ सञ्चालन गर्नु परेको डा दासको भनाइ छ। जनरल प्रयोगशाला भने बन्द गरिएको छ। संक्रमितको कन्ट्याक्ट ट्रेसिङका लागि इमरजेन्सी ल्याब खुला राखेर जनरल प्रयोगशाला दुई दिनका लागि बन्द गरिएको जानकारी उनले दिए। हालसम्म कोशी अस्पतालका ३० जना कर्मचारीमा कोरोना संक्रमण पुष्टि भइसकेको छ। संक्रमितमध्ये २४ जना कोरोना मुक्त भइसकेका छन्। छ जना उपचाररत रहेको जानकारी दासले दिए।
पर्वतका सात बस्ती स्थानान्तरण गर्न सिफारिस,"पर्वत : लगातारको वर्षाका कारण पहिरो जाँदा पर्वतको फलेवास नगरपालिकाका सात वटा बस्ती जोखिममा परेका छन्। वर्षाले पहिरो जाने, जमिन चर्किने र धाँजा फाट्ने समस्याले जोखिममा परेका सातवटा बस्ती स्थानान्तरण गर्नुपर्ने अवस्थामा पुगेका छन्। नगरपालिकाको विपद् व्यवस्थापन समितिले नगरपालिकाका सात वटा बस्ती स्थानान्तरण गर्न सङ्घ र प्रदेश सरकारमा सिफारिस गरेको छ। सात वटा बस्तीका झण्डै १०० घरपरिवार जोखिममा रहेको भन्दै बस्ती नै स्थानान्तरण गर्नका लागि सिफारिस गरिएको नगरप्रमुख पदमपाणी शर्माले जानकारी दिए। केही दिनदेखिको लगातारको वर्षापछि नगरपालिकाभित्र पुगेको क्षतिको नगरप्रमुख र प्राविधिकसहितको टोलीले अध्ययन र अनुगमन गरेपछि बसेको विपद् व्यवस्थापन समितिको बैठकले बस्ती नै स्थानान्तरण गर्नका लागि सिफारिस गरेको हो। नगरपालिकाको विपद् व्यवस्थापन समितिका अनुसार वडा नं ४ मुडिकुवाको चुरी, वडा नं १० कुर्घाको फल्ला, वडा नं २ थापाठानाको दरदरे, वडा नं ३ शङ्करपोखरीको पुर्कोट, सोही वडाको रुग्दी र वडा नं ६ देवीस्थानको राहले बस्ती स्थानान्तरण गर्न सिफारिस गरिएको नगरप्रमुख शर्माले जानकारी दिए। अधिकांश बस्ती सडक निर्माणका कारण जोखिममा परेका हुन्। सबैभन्दा बढी कुर्घामा २५ घर र चुरीमा २० घर जोखिममा छन्। सङ्घ र प्रदेश दुवै सरकारमा सिफारिस गरी पठाइएको र नगरबाट सम्बोधन हुनसक्ने जोखिमयुक्त ठाउँमा भने नगरले नै योजना बनाएर पुनःस्थापनाका कार्य अघि बढाउने शर्माले बताए। त्यस्तै बाढीपहिरोका कारण नगरपालिकाभित्र रहेका खानेपानी, विद्युत्, सिँचाइका योजनाहरुमा पनि क्षति पुगेको छ। ती योजनाहरुलाई मर्मत गर्न सम्बन्धित कार्यालयमा माग गरी पठाउने निर्णयसमेत बैठकले गरेको छ। अविरल वर्षाका कारण पहिरो जाँदा पहिरोमा पुरिएर गत सोमबार वडा नं ४ मुडिकुवास्थित शिर्सुवामा स्थानीय नवीन विककी तीन वर्षीया छोरी निकिता विकको ज्यान गएको थियो। सोही दिनको वर्षाका कारण नगरका सबैजसो वडामा क्षति पुगेको थियो। वर्षाका कारण अवरुद्ध मुख्यमुख्य ग्रामीण सडकहरुमा निर्माणाधीन भए सम्बन्धित आयोजनालाई र अन्यमा नगरपालिकाको स्काभेटर लगाएर खुलाउने निर्णयसमेत गरेको नगरप्रमुख शर्माले जानकारी दिए।"
बाढी आएकै बाटो फेरि मोटरबाटो !,"बागलुङ : ढोरपाटनमा २२ जनाको मृत्यु र १६ जना बेपत्ता हुने गरी आएको बाढीले क्षतिग्रस्त बनाएको सडक पुनः निर्माण गर्न थालिएको छ । तर, बाढीले धेरै बस्ती र बाटो बगर बनाएकाले बाढी आएकै स्थानबाट सडकको नयाँ ट्रयाक खोल्नुपर्ने बाध्यता बनेको छ । वर्षायाम बाँकी नै भएकाले जोखिमपूर्ण भए पनि तत्कालको ठूलो समस्या समाधानका लागि बाढी आएकै बाटो मोटरबाटो तयार गर्ने प्रयास भइरहेको ढोरपाटन वडा नम्बर ९ का अध्यक्ष हरि घर्तिले बताए । जिल्लाको पश्चिम बुर्तिबाङ बजारबाट ढोरपाटनसालझण्डी (अर्घाखाँची) जोड्ने सडक गत भाद्र १७ गते राति आएको भीषण बाढीले बगाएपछि सवारी आवागमन ठप्प छ । बाढीग्रस्त क्षेत्रका धेरै ठाउँमा पैदल मार्ग समेत मेटिएको छ । खोला भन्दा केही माथिबाट खनिएको सडकको १० किलोमिटर बाढीले बगरमा परिणत गरेको छ । सडक नहुँदा राहतका साथै बिरामीहरु स्वास्थ्य संस्था लैजान समेत निकै सकस भएको वडा अध्यक्ष घर्तिले गुनासो गरे । 'सडक छैन, सञ्चार छैन, भौगोलिक कठिनाई उस्तै जटिलताका बीच छ,' उनले थपे, 'सडक नभई सञ्चार लगायतका अरु सेवा, सुविधा र राहतका काम पनि प्रभावकारी बनाउन कठिनाई भएकाले सडकमै जोड दिएका छौं । तर, अहिलेको काम धेरै वर्षा भयो भने फेरी बालुवामा पानी जस्तो हुने अवस्था र जोखिम पनि कायमै छ ।' अहिले बाढी प्रभावित क्षेत्रका नागरिक अप्ठ्यारो हिलाम्य सडकमा घण्टौको सकसपूर्ण पैदल यात्रा गर्न बाध्य छन् । प्रभावित क्षेत्रका लागि बिभिन्न संघ संस्था र व्यक्तिहरुले दिएको राहत पनि सबै बाढीग्रस्त क्षेत्रमा लगेर बितरण गर्न कठिनाइ भएको छ । जसका कारण राहत स्वरुप दिएका खाद्यान्न, लत्ताकपडा लगायतका सामग्री बुर्तिबाङमै थुप्रिएका छन् । विपद् पछि सवारी आवागमन ठप्प भए पछि सडकको नयाँ ट्रयाक तयार गर्न थालिएको ढोरपाटन नगरपालिकाका मेयर देवकुमार नेपालीले बताए । 'राहत पुर्याउन समेत कठिनाइ भएपछि तत्कालका लागि बाढी आएकै ठाउँबाट बाटो बनाएर सडक सूचारु गर्नुपर्ने बाध्यता भयो, 'नगर प्रमुख नेपालीले भने,जतिसक्दो छिटो सडक खुलाउने गरि अहिले ३ वटा डोजर प्रयोग गरेर खोलाकै छेउबाट सडक बनाउने काम भइरहेको छ ।' अहिले ढोरपाटन ९ को वडा कार्यालय सम्म सवारी आवागमन हुन थालेको छ । यो स्थानबाट पनि २ घण्टा बढीको पैदल यात्रा पछि मात्र बाढीले सबै भन्दा धेरै क्षति पुर्याएको माथिल्लो गाउँमा पुग्न सकिन्छ । सरकारको प्राथमिताकामा रहेको आयोजना मध्येको एक सालझण्डीढोरपाटन सडक पुरानै अवस्थामा ल्याउन निकै कठिन देखिएको आयोजना कार्यालयले जनाएको छ । यसका लागि करिब ६० करोड रुपैयाँ खर्च लाग्ने स्थलगत अध्ययनका क्रममा देखिएको सालझण्डी ढोरपाटन सडक आयोजना कार्यालय सन्धिखर्क अर्घाखाचीका आयोजना प्रमुख जयलाल मरासिनीले बताए । 'अहिले सिधा सवारी आवागमन हुने गरि नयाँ ट्रयाक मात्र खोल्ने काम गरिरहेका छौ,उनले भने, 'तत्कालको कामका लागि पाँच करोड जति लाग्न सक्ने अनुमान हाम्रो छ, साना सवारी ढोरपाटनको देउराली सम्म पुग्ने गरि काम गरेका छौ । तर, वर्षा भएर फेरी बाढी पहिरो आयो भने समस्या हुन सक्छ । तत्कालको समस्याका लागि बाढी बगेकै स्थानबाट ट्रयाक बनाए पनि दीर्घकालिन सोच र योजना के कसरी अघि बढाउने भन्नेमा पछि थप अध्ययन र छलफल गरेर काम अघि बढाइने आयोजना प्रमुख मरासिनीले बताए । बाढीले सबैभन्दा बढी ढोरपाटन नगरपालिका९ मा ठूलो जनधनको क्षति गरेको छ । बाढीले भूजीखोलाको किनाराबाट गएको सालझण्डीढोरपाटन सडक सहित ११ लघुजलविद्युत आयोजना, २ विद्यालय, एक स्वास्थ्य चौकी र ११ झोलुङ्गे पुल बगाएको ढोरपाटन नगरपालिकाले जनाएको छ । बाढीले भूजीखोलामा पर्ने ११ वटा विद्युत गृह र नहर बगाउँदा ढोरपाटनका तीन वडा ७,८ र ९ पुरै अन्धकार बनेको छ । बिद्युत नभए पछि सञ्चार सेवा समेत अवरुद्ध छ । बाढीले ढोरपाटन ९ स्थित लाकुरीबोट स्वास्थ्य चौकीको भवन, जनचेतना प्राविको ४ कोठे भवन, सरस्वती प्राविको २ कोठे भवन बगाएको छ । खानेपानी र सिञ्चाइको मुहान, पाइप र धारा पनि बगाए पछि पिउने पानीका लागि समेत सकस भएको छ ।"
वामदेव गौतम राष्ट्रियसभामा मनोनित,काठमाडौं : नेपाल कम्युनिस्ट पार्टी (नेकपा) उपाध्यक्ष वामेदव गौतम राष्ट्रिय सभामा मनोनित भएका छन्। सरकारको सिफारिसमा राष्ट्रपति विद्यादेवी भण्डारीले बिहीबार गौतमलाई राष्ट्रियसभा सदस्यको रुपमा मनोनित गरेको राष्ट्रपति कार्यालयले जनाएको छ। राष्ट्रपति कार्यालयका प्रवक्ता सहसचिव हरिप्रसाद दहालका अनुसार राष्ट्रपति भण्डारीले गौतमलाई राष्ट्रियसभामा मनोनित गरेकी हुन्। प्रवक्ता दहालले गौतम संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा मनोनित भएको जानकारी दिए । राष्ट्रियसभा सचिवालयका अनुसार गौतमको शपथ बिहीबार नै हुनेछ। नेता गौतमको निजी सचिवालयलेसमेत शपथका लागि तयारी अवस्थामा रहन भर्खरै खबर आएको जानकारी दिएको छ।
नहरमा डुबेर बालकको मृत्यु,विराटनगर : मोरङको रंगेली नगरपालिका३ रञ्जनीमा एक १८ महिने नाबालकको बिहीबार नहरको पानीमा डुबेर मृत्यु भएको छ। डोलेन्द्र विष्टका डेढ वर्षीय छोरा सोमरात विष्टको घर नजिकै रहेको पानी बगिरहेको नहरमा डुबेर मृत्यु भएको इलाका प्रहरी कार्यालय रंगेलीका प्रहरी निरीक्षक लेखनाथ दाहालले बताए। नहरमा डुबेर मृत्यु भएको अवस्थामा दिउँसो २:३० बजे नाबालकलाई फेला पारेपछि स्थानीयले प्रहरीलाई खबर गरेका थिए। शव पोस्टमार्टमका लागि रंगेली अस्पताल लगेर घटनाका बारेमा अनुसन्धान सुरु गरिएको प्रहरीले जनाएको छ।
अस्पताल डुलाउँदाडुलाउँदै कोरोना संक्रमितको ज्यान गयो,"तानसेन : अस्पताल डुलाउँदाडुलाउँदै पाल्पामा एक कोरोना संक्रमित बिरामीको मृत्यु भएको छ । तानसेन नगरपालिका ७ का ५२ वर्षीय एक पुरुषको युनाइटेड मिसन अस्पतालको आइसोलेसनमा उपचारको क्रममा बिहीबार बिहान मृत्यु भएको हो । ५२ वर्षीय पुरुष भदौ २२ गते अस्पताल भर्ना भएका थिए। उच्च रक्तचापको साथै कलेजोको रोगी समेत रहेका ती बिरामीको स्वास्थ्यमा सुधार भइ नर्मल वेडमा स्थानान्तर गरिएको थियो । उपचारकै कोरोनाको लक्षण देखिएपछि स्वाब परीक्षण गर्दा पोजिटिभ देखिएको थियो । मिसन अस्पतालमा आइसीयू र भेन्टिलेटर नभएकाले बिरामीलाई कोरोना विशेष अस्पतालमा समन्वय गरी पठाए पनि कोराना अस्पतालले बिरामीलाई भर्ना नलिएको युनाइृटेड मिसन अस्पतालका प्रशासकीय अधिकृत जीवन भट्टराईले बताए । बिरामीका आफन्तले कोरोना अस्पताल बुटवलले भर्ना नलिएपछि रुपन्देहीका अन्य सुविधा सम्पन्न अस्पतालले भर्ना नलिएपछि पुन: पाल्पा फर्काएका थिए । रुपन्देहीका अन्य अस्पतालमा समेत बिरामीको उपचार नभएपछि पुन: कोमाहाको स्थितिमा मिसन अस्पतालमा भदौ ३० गते ल्याइएको प्रशासकीय अधिकृत भट्टराईले बताए । गम्भीर अवस्थामा मिसन आएका संक्रमित बिरामीलाई अक्सिजन दिएर उपचार गरिको भएपनि उनको बिहीबार बिहान मृत्यु भएको मिसन अस्पतालले जनाएको छ । कोरोना संक्रमितका आफन्तले बिरामीलाई एम्बुलेन्समा डुलाउँदा डुलाउँदै अवस्था गम्भीर भएको बताए । कोरोना अस्पताल बुटवलले भर्ना लिएको भए बिरामीको ज्यान बच्ने थियो तर डुलाउँदा डुलाउँदै मृत्यु भएको आफन्तले बताए । पाल्पामा योसँगै कोरोना संक्रमणबाट मृत्यु हुनेको संख्या तीन पुगेको छ । यसअघि कोरोना संक्रमणबाट पूर्वखोला गाउँपालिकाका १ का ४५ वर्षीय पुरुष, तानसेन नगरपालिका ८ की ३० वर्षीय महिलाको मृत्यु भएको थियो ।"
कालिकोटमा छैनन् कोरोनाका बिरामी,"कालिकोट : कालिकोट कोरोना संक्रमणमुक्त जिल्ला बनेको छ । जिल्लाका विभिन्न स्थानीय तहमा बनाइएका आइसोलेसनमा भर्ना भएका सक्रिय संक्रमित सबै उपचार पछि निको भएर घर फर्किएपछि जिल्ला कोरोनामुक्त बनेको हो । जिल्लामा कोरोना पुष्टि भएका सबै संक्रमित निको भएर घर फर्किएको स्वास्थ्य सेवा कार्यालयका जनस्वास्थ्य अधिकृत तथा सूचना अधिकारी कटकबहादुर महतले जानकारी दिए । जिल्लामा कोरोना पुष्टि भएका १ सय जनामा सबै निको भएर घर फर्किपछि कालिकोट कोरोना मुत्तक्र जिल्ला भएको उनले बताए । उनका अनुसार पछिल्लो समय जिल्लाको तिलागुफा नगरपालिकामा स्वाब नमुना संकलन गरिएको ३५ जनाको पीसीआर परीक्षणको रिपोर्ट नेगेटिभ आएको छ । जिल्लाभरीका आइसोलेसन सबै खोली भएका छन् । जिल्ला सदरमुकाम मान्ममा व्यवस्थापन गरिएको कोरोना विशेष अस्पतालमा बिहीबारदेखि सेवा पनि सुरुवात भएको छ । शुभकालिका गाउँपालिका हेरापानी क्वारेन्टाइनमा बसेका २७ जनामध्ये २० जनाको पनि पीसीआर रिपोर्ट नेगेटिभ आएको छ । जिल्लामा यस अवधिमा जम्मा ५ हजार ६ सय ९० जनाको पीसीआर जाँच गरिएको थियो । २ हजार ८ सय २८ जनाको आरडिटी जाँच गरिएको थियो । स्वास्थ्य सेवा कार्यालयका सूचना अधिकारी महतले भने, 'कालिकोटमा फेला परेका कोरोना संक्रमित कोही कसैमा पनि कोरोनाको लक्षण नदेखिएर निको भएर घर फर्किए । अझै पनि संका लागेका, विदेशबाट आउने व्यक्तिहरुको पीसीआर जाँच अनिवार्य गर्ने तयारी छ ।' कालिकोटका प्रमुख जिल्ला अधिकारी चन्द्रप्रसाद गैरेले यहाँका सबै सरोकारवालाहरुको सक्रियताका कारण कोरोना मुक्त जिल्ला बनेको बताए । उनले यस अवधिमा निकै जोखिम मोलेर काम गर्ने स्वास्थ्यकर्मी, सुरक्षाकर्मी, पत्रकार, नागरिक समाज, सहयोगी निकायहरुलाई धन्यवाद दिए । सरकारले लकडाउनलाई सामान्य अवस्थामा ल्याएपनि कोरोना संक्रमणको जोखिम अझै नहटेकाले सबैलाई सतर्क भएर काम गर्न आग्रह पनि गरे । उनले भने, 'हाम्रो जिल्लामा कोरोनाका संक्रमित छैनन् । फेला परेका सबै निको भएर घर फर्किसके । तर पनि चार्डपर्वका बेला मानिसहरुको भीड हुने, विदेशबाट घर फर्किने भएकाले यसमा सबै सचेत हुनुपर्छ ।' विदेशबाट फर्किनेहरुलाई अनिवार्य रुपमा क्वारेन्टाइनको व्यवस्था मिलाइएको उनले बताए ।"
गोठमा लगानी बढ्दै,"ताप्लेजुङ : मिक्वाखोला५ पापुङका दावाचुङ्दा शेर्पाले तोक्पेगोलामा याकपालन थालेका छन् । काठमाडौंमा होटल गर्दै आएका उनी आठ वर्षपछि गाउँ फर्किका हुन् । गाउँ फर्किएकै वर्ष २२ लाख रुपैयाँ बढी लगानीमा ४० वटा याक खरिद गरि गोठ सुरु गरेका हुन् । 'लामो समय बाहिर बिताइयो, धेरै ठाउँ घुमियो,' शेर्पा भन्छन्, 'आफ्नो गाउँभन्दा उत्तम अन्त कतै नलागेपछि गोठ थालेको हुँ ।' पिता पुर्खाले गरिआएको परम्परागत पेशा थालेकोमा आफूलाई हर्ष लागेको उनले सुनाए । 'कोरोना भाइरसको माहामारीले गर्दा होटल व्यवसायीहरुको बिजोग भएको छ, मैले फर्किएर ठिकै गरेछु, 'उनले भने । दावाचाङ्दासँगै स्थानीय आइतविर साँवा, साङ्वु शेर्पा, फुपु शेर्पाको बसाई पनि गोठमा हुन थालेको छ । उनीहरुले पनि गाउँको खेति किसानी छोडेर याक गोठमा लगानी गरेका छन् । प्रत्येकको गोठमा २० वटा भन्दा बढी याक छन् । चीन र संखुवासभा जिल्लासँग सीमा जोडिएको पापुङमा पछिल्लो समय याक पाल्ने बढेको वडाध्यक्ष डण्डु लामाले बताए । याकको बच्चा सहित घ्यू, छुर्पीको माग बढेकाले स्थानीय अन्य पेशा छोडेर याक पालनमा लागेको लामाको भनाइ छ । 'पछिल्लो पाँच वर्षयता तिब्बतमा याकको माग बढेको छ, घ्यू छुर्पीको बजार पनि राम्रो छ,' लामा भन्छन्, 'त्यसैले स्थानीय पशुपालनमा आकर्षित भएका हुन् ।' पापुङको तोक्पेगोला, लोदेन र सिम्बुक क्षेत्रमा यस वर्ष मात्रै सात वटा याक गोठ थपिएर गोठ संख्या २२ पुगेको वडाध्यक्ष लामाको भनाइ छ । यहाँको याकको बजार तिब्बत हो । तिब्बतमा एउटा याकको बाछाको मूल्य ६० हजारदेखि १ लाख २० हजार रुपैयाँसम्म रहेको याक पालक मिलनदोर्ची शेर्पा बताउँछन् । तिब्बतको रिउ बजार पुग्न दुई दिन लाग्छ । घ्यू र छुर्पी भने झापा काठमाडौ हुँदै भारत र अमेरिकासम्म पुग्ने गरेको छ । घ्यू आठ सय र छुर्पी एक हजार रुपैयाँ प्रतिकिलोमा बिक्री हुने गरेको दोर्चीले बताए । परम्परागत पेसालाई युवाहरुले यसलाई व्यवसायका रूपमा अघि बढाउँदै छौं,' दोर्चीले ४ हजार ५ सय मिटर उचाईको तीन पोखरी गोठबाट टेलिफोनमा भने, 'लेकाली क्षेत्रमा एक दशक अघिसम्म घटेको पशुपालन व्यावसाय अहिले फस्टाउँदै छ ।' एउटा याकले १२ बेतसम्म सन्तान जन्माउने कृषकहरु बताएँछन् । पशुपालनमा कृषकका समस्या पनि छन् । बेला बेलामा याकलाई ज्वरो आउने, पखाला लाग्ने जस्ता बिराम लाग्ने गरेको छ । यस्तो बेला घरेलु उपचार गर्नुबाहेक अर्को विकल्प छैन । हामीले जानेको घरेलु उपचार गर्छौं, कहिले निको हुन्छन्, कहिले त्यत्तिकै मर्छन्, ' पेम्बाछिरिङ शेर्पाले भने । पशु चिकित्सक र पशु कार्यालयका कर्मचारी हालसम्म कोहि पनि आइनपुगेको उनले बताए । गोठालालाई गोठको सुधार, चरन र खर्क विकाससँगै याकबाट लिन सकिने अन्य आम्दानीका स्रोतबारे तालिम पाए सहयोग हुने कृषकहरुको अपेक्षा छ । याक पालकका समस्यामा आफूहरु गम्भिर रहेको वडाध्यक्ष डण्डु बताउँछन् । अहिले उन्नत जातको याक बिउ वितरण सुरु गरिएको उनले बताए । 'पशु सेवा केन्द्र पाँचथरको सहयोगमा यस वर्ष १२ वटा साँढ (याकको बिउ) वितरण गर्यौं,'डण्डुले भने । साँढ १० लाखको लागतमा संखुवासभाबाट खरिद गरेर ल्याइएको थियो । याक पालकलाई नयाँनयाँ प्रविधि र सीपको आवश्यक रहेको सामुदायीक वन उपभोक्ता महासंघका जिल्ला अध्यक्ष सुरज ओझाले बताए ।"
बसपार्कमा सुरक्षित यात्राको तयारी (फोटो फिचर),"काठमाडौं : लामो दुरीका सार्वजनिक यातायातका साधन संचालनमा आउने भएपछि काठमाडौंको गोंगबुस्थित नयाँ बसपार्क क्षेत्रमा औषधि छर्केर नि:संक्रमण गरिएको छ। बिहीबार बिहानैदेखि सार्वजनिक बस, टिकट काउन्टर, यात्रु प्रतिक्षालय, बसपार्क क्षेत्रमा कोरोना भाइरस मार्ने औषधि छर्किएर निःसंक्रमण गरिएको हो । यात्रुहरुलाई सुरक्षित राख्नका लागि बसभित्रै पनि औषधि छर्किएको छ । तर यात्रुको चाप भने निकै कम छ। नयाँ बसपार्कबाट कम्युटर प्रणालीमार्फत लामो दूरीका बस 'टिकट बुकिङ' खुला गरिएको छ । विश्वव्यापी रुपमा फैलिएको नोवेल कोरोना भाइरस (कोभिड१९) का कारण झण्डै ६ महिना बन्द रहेको नयाँ बसपार्कले प्रविधिलाई पछ्याउँदै कम्युटर प्रणालीमार्फत 'टिकट बुकिङ' खुला गरेको हो । काठमाडौंको गौशाला, कोटेश्वर, कलङ्की, गोङ्गबु, बल्खुका मुख्य सडकबाट लामो दूरीका सवारी साधन विभिन्न जिल्लामा जाने गरेका छन् । सोमबार बसेको मन्त्रिपरिषद् बैठकले लामो दूरीका सवारी साधन असोज १ गतेदेखि सञ्चालन गर्ने निर्णय गरेको थियो। लामो दूरीका सवारी साधनले स्वास्थ्य मापदण्ड पूरा गरेर ५० प्रतिशत मात्र यात्रु बोक्न दिने निर्णय सरकारले गरेको छ। भाडा भने ५० प्रतिशत बढी लिन पाउने गरी निर्णय भएको छ। यात्रुले अनिवार्य मास्क लगाउनुपर्नेछ भने गाडीभित्र र ढोकामा स्यानिटाइजर अनिवार्य रुपमा राख्नुपर्नेछ।"
"शशांकले भने  चिन्ता नलिनुहोस्, दुईतीन दिनमै कोरोना जित्छुुु '","काठमाडौं : नेपाली कांग्रेसका महामन्त्री डा शशांक कोइराले आफू दुई तीन दिनमै कोरोना जितेर डिस्चार्ज हुने बताएका छन्। डा कोइरालाको स्वास्थ्य अवस्थाबारे अनेक सूचना सामाजिक संजालमा आउन थालेपछि अस्पतालले आफनो फेसबुक पेजमार्फत उनको भिडियो सार्वजनिक गरेको हो । उक्त भिडियोमा आफू छिट्टै कोरोनामुक्त हुने बताएका छन्। कोरोना संक्रमण भएपछि उनी चाबहिलस्थित ओम नर्सिङ होमको आइसोलेसनमा उपचाररत छन्। उनले आफ्ना शुभचिन्तकहरुलाई चिन्तित नहुन पनि आग्रह गरेका छन्। 'म कोभिड १९ बाट प्रभावित भएको व्यक्ति। आज म ओम नर्सिङ होमको आइसोलेसनमा छु। तपाईहरुले चिन्ता गर्नुपर्दैन,' उनले भने,' म दुई तीन दिनमा डिस्चार्ज हुन्छु।' गत भदौ २३ गते कोरोना भाइरसबाट सङ्क्रमित भएका कोरोना घरमै आइसोलेसनमा बसेका थिए । महामन्त्री डा कोइरालामा उच्च ज्वरो आएपछि मंगलबार ओम अस्पताल भर्ना गरिएको थियो। उनको स्वास्थ स्थितिमा क्रमिक सुधार भइरहेको पार्टी कार्यालयले जनाएको छ । ओम अस्पतालका अनुसार निमोनियाको स्थिति नियन्त्रण हुँदै गएको छ ।"
सहयोगीमा कोरोना पुष्टि भएपछि कांग्रेस सभापति देउवा होम आइसोलेसनमा,"काठमाडौं : नेपाली कांग्रेस सभापति शेरबहादुर देउवा कन्ट्याक्ट ट्रेसिङमा परेका छन्। घरमा काम गर्ने एक जना सहयोगीमा कोरोना पोजिटिभ देखिएपछि उनी होम आइसोलेसनमा बसेको देउवाको निजी सचिवालयले जनाएको छ। सचिवालयका अनुसार देउवा ५ दिन होम आइसोलेसनमा बस्ने र कोरोना भाइरस संक्रमण भएनभएको परीक्षण गराउन स्वाब संकलन गरिनेछ। सभापति देउवा होम आइसोलेसनमा बसेसँगै बिहीबारका लागि तय भएको सत्तारुढ र प्रमुख प्रतिपक्षीबीचको छलफल स्थगित हुने भएको छ। बुधबार सत्तारुढ दल नेकपाका अध्यक्षद्वय प्रधानमन्त्री केपी शर्मा ओली र पुष्पकमल दाहालबीच भएको छलफलमा बिहीबारका लागि प्रमुख प्रतिपक्षी विपक्षी दलका नेता देउवासँगको भेट तय गरेको थियो। यस अघिका छलफलमा भागबण्डा नमिल्दा संवैधानिक परिषदको बैठक बस्न सकेको छैन्। कांग्रेसका तर्फबाट सभापति देउवा र केन्द्रीय सदस्य रमेश लेखक र प्रधानमन्त्री ओली, अध्यक्ष प्रचण्ड र संसदीय दलका उपनेता सुवास नेम्वाड यस अगाडि पनि संवैधानिक निकायको नियुक्ति विषयको छलफलमा सहभागी हुँदै आएका थिए। नेकपाले गत साउन ३० मा पार्टीभित्रको आन्तरिक विवाद समाधान गर्न समस्या समाधान सुझाव कार्यदल गठन गर्नु अगाडी पनि यस विषयमा कांग्रेस सभापति देउवासँग प्रधानमन्त्री ओलीले छलफल गर्दै आएका थिए। ४० पद रिक्तअख्तियार दुरुपयोग अनुसन्धान आयोगमा ३, निर्वाचन आयोगमा २, मुश्लिम आयोगमा ४, थारु आयोगमा ४, राष्ट्रिय प्राकृतिक स्रोत तथा वित्त आयोगमा ४, समावेशी आयोगमा ४, दलित आयोगमा ५, महिला आयोगमा ५, मधेसी आयोगमा ४ र आदीवासी, जनजाति आयोगमा ५ सदस्य नियुक्त गर्न वाँकी छ। अहिलेसम्म पनि मधेसी, दलित र आदिवासी जनजाति आयोगले अध्यक्ष पाएका छैनन्। यी आयोगमा अध्यक्षसहित चार जना अन्य पदाधिकारी रहने व्यवस्था छ। त्यस्तै केही विश्वविद्यालयका उपकुलपति र पदाधिकारी पद पनि रिक्त छ। यसमा पनि प्रतिपक्ष कांग्रेसले चासो राख्दै आएको छ।"
गण्डकीमा डेङ्गुका १०५ र स्क्रब टाइफसका ५४ बिरामी,"पोखरा : गण्डकी प्रदेशमा कोरोना भाइरस सङ्क्रमणसँगै डेङ्गु र स्क्रबटाइफसको सङ्क्रमणसमेत बढेको छ। हालसम्म तनहुँ, मनाङ र मुस्ताङबाहेकका सबै जिल्लामा लामखुट्टेको टोकाइबाट सर्ने डेङ्गुका बिरामी फेला परेका छन्। यद्यपि गत वर्षको तुलनामा यस वर्ष सङ्क्रमण कम देखिएको छ। कास्की, नवलपरासी, म्याग्दी र बाग्लुङमा स्क्रब टाइफसका बिरामी फेला परेको प्रदेश स्वास्थ्य निर्देशनालय पोखराले जनाएको छ। निर्देशनालयले गत वर्ष पुष १६ गतेदेखि भदौ ३१ गतेसम्म प्रदेशमा १०५ डेङ्गु र ५४ स्क्रब टाइफसका बिरामी भेटिएको जनाएको छ। म्याग्दीमा सबैभन्दा बढी डेङ्गु र स्क्रबटाइफसका बिरामी देखिएका छन्। यस अवधिमा म्याग्दीमा डेङ्गुका ६४ र स्क्रबटाइफसका ४३ बिरामी फेला परेको जनाइएको छ। कास्कीमा २०, लमजुङमा १०, स्याङ्जामा चार, नवलपरासीमा तीन, बागलुङमा दुई, पर्वत र गोरखामा एकएक जना डेङ्गुका बिरामी भेटिएका छन्। त्यसैगरी बागलुङमा छ, नवलपरासीमा तीन र कास्कीका दुई जनामा स्क्रबटाइफस देखिएको निर्देशनालयका निर्देशक डा विनोदविन्दु शर्माले जानकारी दिए। डेङ्गुको नियन्त्रण गर्न र सङ्क्रमण फैलिन नदिन स्वास्थ्य संस्थामार्फत खोज र नष्ट गर अभियान तथा सरसफाइका कार्यक्रमहरु सुरु गरिएको उनको भनाइ छ। डेङ्गु एडिस लामखुट्टेको टोकाइबाट लाग्ने रोग हो। वर्खा लागेसँगै लामखुट्टेले जमेका पानीमा फुल पार्ने गर्दछ र यो रोग लागेपछि मानिसमा अत्यधिक ज्वरो आउने गर्दछ। मांसपेशी र हाडजोर्नीहरु दुख्ने, शरीरमा बिमिराहरु देखापर्ने लगायतका लक्षणहरु यसमा देखिन्छन्। डेङ्गुको उपचार हालसम्म पत्ता लाग्न सकेको छैन। स्क्रब टाइफस किराबाट मानिसमा सर्ने सरुवा रोग हो। यसको सङ्क्रमित बिरामीमा उच्च ज्वरो आउने, धेरै टाउको दुख्ने, पसिना आउने, झाडापखाला लाग्नेलगायत लक्षण देखिने भएकाले यसबाट जोगिन घरबाहिर जाँदा पूरै शरीर ढाकिने कपडा लगाउन चिकित्सकले सुझाव दिने गरेका छन्।"
"आइतबारदेखि काठमाडौं सिडियो कार्यालय पुन: संचालन, कुन बार कुन सेवा ?","काठमाडौं : जिल्ला प्रशासन कार्यालय काठमाडौंले आफ्ना नियमित सेवाहरु असोज ४ गतेबाट पुन: सुचारु गर्ने भएको छ। यसअघि स्थगित गरेका सेवाहरु असोज ४ गते आइतबारदेखि सञ्चालन गर्ने जिल्ला प्रशासन कार्यालयले जनाएको छ। कोरोना संक्रमणको जोखिम बढेको भन्दै प्रशासन कार्यालयले यसअघि साउन २५ देखि केही सेवाहरु स्थगित गरेको थियो। प्रशासन कार्यायले बिहीबार सूचना जारी गर्दै नयाँ नागरिकता, नागरिकताको प्रतिलिपी, नाबालक परिचयपत्र, राहदानी, हातहतियार दर्ता, पत्रपत्रिका, संघसंस्था दर्ता र नवीकरणसम्बन्धी सेवा असोज ४ देखि खुला हुने जनाएको छ । नागरिकता प्रमाणपत्र,नागरिकता प्रतिलिपि, नावालिग परिचयपत्र,राहदानी, हातहतियार दर्ता नवीकरण आदि सेवा लिन आइतबार काठमाडौं महानगरपालिका,सोमबार कीर्तिपुर, नागार्जुन, चन्द्रगिरी नगरपालिका, मंगलबार काठमाडौं महानगरपालिका, बुधबार बुढानिलकण्ठ, टोखा, कागेश्वरी मनोहरा नगरपालिका, बिहीबार काठमाडौं महानगरपालिका र शुक्रबार गोकर्णेश्वर, दक्षिणकाली, शंखरापुर, तारकेश्वर नगरपालिकामा तालिका मिलाइएको छ। यस्तै पत्रपत्रिका र छापाखाना दर्ता र विधान संशोधनको काम शुक्रबार मात्रै हुने सूचनामा उल्लेख छ । संघसंस्थाको प्रतिलिपि पत्रचारसम्बन्धी सेवा भने प्रत्येक दिनको ४ बजेपछि गरिनेछ।"
स्याङ्जामा फल्यो जापानीज र अष्ट्रेलियन सुन्तला,"स्याङ्जा : स्याङ्जामा अब केही दिनमै ताजा सुन्तला खान पाइने भएको छ। बोटबाटै टिपेर खान पाइनेगरी यहाँका किसानले सुन्तला फलाएका छन्। अहिले ती सुन्तला पाकेर पहेंला देखिएका छन्। यहाँका केही किसानले उन्सु, खोकु, मर्कट, मुन्तला र स्थानीय जातको सुन्तला हुर्काएर फलाएपछि लगभग वर्षभरि नै बोटबाटै सुन्तला टिपेर खान सकिने भएको हो। सुन्तला उत्पादनका लागि उपयुक्त हावापानी भएको स्याङजामा स्थानीयलगायत जापानीज र अष्ट्रलियन उन्सु जातका सुन्तलाको उत्पादन पनि राम्रो देखिएको छ। प्रायजसोः स्थानीय सुन्तला मंसिरदेखि खानयोग्य मानिन्छ। फागुनसम्ममा यी सुन्तला टिपेर सकिसकेका हुन्छन। व्यापारी तथा शितभण्डारण गर्नेले बाहेक अन्यले स्थानीय जातका सुन्तला लामो समयसम्म राख्न सक्दैनन्। बोटमै सुन्तला राखिरहदा अर्को वर्षको फललाई असर पुग्ने सुन्तला सुपरजोनका पूर्वअध्यक्ष फणिनारायण अर्यालले बताए। स्थानीय जातका सुन्तला अहिले ससाना र हरिया दाना भएका छन्। तर, उन्सु भने पाकेर पहेंला पहेंला देखिएका छन्। अर्जुनचौपारी गाउँपालिकाका फणिनारायण अर्याल, पुतलीबजारका कृष्णप्रसाद अर्याल र रामबन्धु अर्याल, दुर्गबहादुर शाह, बोधराज अर्याल, ऋषिकुमारी अर्याल, विश्वप्रेम अधिकारी लगायतका बारीमा अहिले जापानीज उन्सु पाकेर पहेलैं भएका छन्। किसानले वर्षको ३४ महिना बाहेक बाँकी महिना ताजा सुन्तला खान र खुवाउन सफल छन् । केही वर्ष पहिला तालिममा गएका बेला ल्याएका बिरुवाले फल दिएका हुन्। राम्रो उत्पादन दिन थालेपछि किसानले बिरुवा विस्तार गरेका छन्। कलमी बनाएर पनि उत्पादन बढाउँदै आएको मायाटारीका बोधराज अर्याल भन्छन्। उनीहरुका बारीमा अहिले साउनभदौमा पाक्ने जापानीजअष्ट्रेलियन जातको उन्सु सुन्तला र असोजमा पाक्ने धनकुटाको स्थानीय जातको खोकु सुन्तलाका दाना पहेंला पहेंला भएका छन्। भदौदेखि खान सकिने उन्सु जातका यी सुन्तलाका दाना ठूल्ठूला र निकै स्वादिला हुन्छन्। सुन्तला खेतीका लागि उर्वर क्षेत्र रहेको स्याङ्जाका किसानले बर्षको ८९ महिना नै बोटबाटै टिपेर ताजा सुन्तला खान सक्नेगरी सुन्तला खेतीमा जुटेको हुन। किसानका अनुसार गमला, छत वा फुलवारीमा समेत यी जातका सुन्तला सजिलै फल्छन्। रामबन्धु अर्यालको ६ रोपनी जग्गामा ३ सय वोट उन्सु सुन्तला रोपेका छन्। दुई सय बोटले फल दिएको उनले बताए। 'स्थानीय सुन्तला भन्दा ठूला दाना, हरियो फलमै खान मिल्ने, भित्र बियाँ कम हुने, ठूल्ठूला दाना भएका उन्सु सुन्तला अहिले निकै स्वादिलो हुन्छ । वेमौसमको ताजा फल खोसाखोस हुन्छ,' अर्यालले भने । करिब १० वर्षदेखि स्याङजामा उन्सु, मुन्तला, खोकु जातका सुन्तला खेती विस्तार भएका हुन। बर्षेनि यहाका किसानले स्थानीय जातका सुन्तलासंगै यी सुन्तलालाई पनि प्रवद्र्धन गर्दे गएको सुन्तला खेतीका जानकार फणिनारायण अर्याल भन्छन्। आकारका मध्यम स्तरको बोट हुने यी सुन्तलाका प्रति बोटले २० देखि ३० किलोसम्म उत्पादन दिने ऋषिकुमारी अर्यालले बताइन्। बेमौसममा ताजा सुन्तला खान पाइने बताउदै उन्सु सुन्तला खेती बिस्तारमा जुटेको उनी बताउँछिन । कलमी गर्दै बर्षैपिच्छे बिरुवा थप रोप्दै आएको उनको भनाइ छ। यी सुन्तला गमला, करेसावारी, फुलवारीमा पनि रोप्न सकिन्छ। रोपेको २३ वर्षमै फल दिने हुदाँ यसतर्फ किसानको चासो बढेको छ । स्याङ्जामा उत्पादित स्थानीय सुन्तला र उन्सु जातको सुन्तलाको फुल एकै मौसम फागुनचैतमा फुल्छ, तर उन्सु सुन्तला असोजमै पाकेर खान तयार हुन्छ भने स्थानीय जातको सुन्तला पुससम्म कुर्नै पर्छ । उन्सु जातको सुन्तला ५ महिनामै खान तयारी हुन्छन्। किसानले माघ फागुनमा खान योग्य हुने कर्मट, फागुन चैतमा खान योग्य हुने किनो र भदौ असोजमा खान योग्य हुने उन्सु जातका सुन्तला रोपेर जिल्लामा बाहै महिना ताजा सुन्तला खान सकिनेगरी प्रमाणित गरिदिएका छन् । यसैगरी, मुन्तला (जापानीज जातको) बाहै्र महिना फलिरहने ५० वोट मुन्तला पनि यहा राम्रो फल्ने गरेको छ। सानो दाना र झुप्पै फल्ने मुन्तला पाकेपछि बोक्रा नछोडाई खान मिल्ने फल हो । मुन्तला भने पुस माघमा मात्र पाक्छ । दुबै मुन्तला र उन्सु जातका सुन्तला स्याङ्जाली हावापानीमा सुहाएको बताउदै बेमौसममा खान पाइने हुदा उत्पादनमा जोड दिई ब्यवसायिक बन्ने लक्ष्य रहेको अर्यालले दावी छ । गमलामा पनि फल्ने हुदाँ प्रति वोट एक हजार देखि ५ हजार रुपैयाँसम्मका गमला सहितको सुन्तलाका बिरुवा बेच्ने गरेका छन् अर्यालले। यी सुन्तलाले घरको सौन्दर्यता बढाउनुका साथै बेमौसममा ताजा सुन्तला खान पाइन्छ्। मुन्तला (जापानीज जातको) बाहै्र महिना फलिरहने मुन्तला रोपिएकाछन्। सानो दाना र झुप्पै फल्ने मुन्तला पाकेपछि बोक्रा नछोडाई खाने स साना कागतीको दाना जत्रै फल हुन्छ। मुन्तला भने पुस माघमा मात्र पाक्छ। दुबै मुन्तला र उन्सु जातका सुन्तला स्याङ्जाली हावापानीमा सुहाएको बताउँदै बेमौसममा खान पाइने हुँदा उत्पादन बढाउने लक्ष्य लिएको किसानको भनाइ छ।"
"बोलिरहन्छ सरकार, दुःख पाइरहने नागरिक","अर्थमन्त्री युवराज खतिवडाको राजीनामापछि प्रधानमन्त्री केपी शर्मा ओलीले अर्थलगायत सञ्चार मन्त्रालयको जिम्मेवारी आफैंले लिए। स्वास्थ्यविज्ञ त आफैं थिए, कोरोनालाई बेसारपानीले उडाउने भनिदिए। संस्कृतिविज्ञ पनि उनै हुन् कि अयोध्याको राममन्दिर यतै बन्ने भयो, बालुवाटार बोलाएर आफन्तलाई आदेशै दिए। सबै काम अध्यादेशले नै चलिहाल्छ। परराष्ट्र त पक्कापक्की उनकै मुखमा छ। लिपुलेक कालापानीको नक्सा मात्रै किन ? भूमि नै फर्काइदिन्छु भनिदिएकै हो। कृषिका जानिफकार त उनै हुन् किनकि धान भित्त्याउने बेला बंगलादेशबाट पैंचो नै भए पनि रासायनिक मल ल्याइछाड्ने भनिदिए। विश्वमा कोरोना संक्रमण भइरहँदा उनले सबैतिर फोन गरेर भनेकै हुन् हाम्रा नेपाली सुरक्षित रहून् है। भनिदिए पुगिहाल्यो, गर्नु पो समस्या छ त। खतिवडा बाहिरिएलगत्तै निजी क्षेत्रका छाता संगठन बोक्ने उद्यमी व्यवसायी बोलाएर बालुवाटारमा कोरोनाको प्रभाव अर्थतन्त्रबारे छलफल नै चलाइदिए। खतिवडाले आफू आउनासाथ श्वेतपत्र जारी गरिदिए। पछि साढे आठ प्रतिशतको आर्थिक वृद्धिको लक्ष्य राखिदिए, मानौं नेकपाले अब देशमा फ्याट्टै स्वर्णयुग ल्याइहाल्छ। पछि दुईपटक संशोधन गर्दा पनि यो वृद्धि दर २३ प्रतिशत भन्न उनै बाध्य भए। मालिकलाई रिझाउनैका लागि यसै आर्थिक वर्षमा पनि उनले सात प्रतिशतको आर्थिक वृद्धि दरको झुटको खेती गरिदिए तर उनले राजीनामा दिएको भोलिपल्टै सार्वजनिक बिदाको दिन पारेर केन्द्रीय तथ्यांक विभागले आर्थिक वृद्धिदर शून्य वा ऋणात्मकको संकेत भनिदियो। उनी हुञ्जेल आँट गरेन। कोरोनाजस्तो विपत्तिमा कुनै राहत नपाई घरबन्दीमा तड्पिएकालाई सम्बोधन गर्न सरकार असफल भएको छ। खतिवडाले आफू बाहिरिँदा चार लाखकोे रोजगार सिर्जना गरेको भनिदिए तर बेरोजगार बढेको भनेनन्। बजेटमा सात लाखको रोजगारको लक्ष्य राखिदिए, सर्वसाधारणले त पत्याउने नै भए। कोरोनाले मरे पनि स्वदेशमै मर्ने इच्छा राखी भारतबाट आएका नेपाली यहाँ त रोजीरोटी नभई बाँच्न सकिएला जस्तो भएन भनी भारततिरै फर्कने लर्कनलाई उनले देखेनन्। उनले आयातमा कमी निर्यातमा वृद्धि भनिरहँदा कोरोनाले सबै अर्थतन्त्र संकुचन भएर बजार चलायमान नभई वस्तु आयात नभएको तथ्यलाई उनले भन्न सकेनन्। नागरिकको जीवनस्तर माथि उठेको र गरिबी घटेको भनिरहँदा टुँडिखेलमा खाना खानेको भीड उनले देखेनन्। सडक मानवमुक्त भनिरहँदा कोरोनाले सुरक्षाकर्मीबाहेक अरूलाई घरबन्दी बन्न आदेश जारी गरेको, यातायात सुनसान, ढुवानी सेवा बन्द, पर्यटन क्षेत्र रसातलतिर पुगेकोमा चासो दिएनन्। जनता जताततै तड्पिएका , काम गर्ने वातावरण नभई सबैको ओठमुख सुकेको, बेरोजगार जनताको दैनिकी चुलो ठप्प भएको यथार्थ तस्बिर उनले देखेनन्। शिक्षा र स्वास्थ्यको चक्र उल्टो घुमिरहेको छ। नाना, खाना, छाना, भोक, रोगले जनता तड्पिएर कोरोनाभन्दा कैयन्को मृत्यु, आत्महत्या, बाढीपहिरोले धनजनको क्षतिबारे प्रधानमन्त्रीका दाहिने हात खतिवडालाई चिन्ता भएन। खानेपानीमा सुधारको आफ्नो स्पष्टीकरण दिइरहँदा काठमाडौंको फोहोरको डंगुर, सडक, ढलको दुरवस्था, घरघरमा पानीको हाहाकार भएको उनले देखेनन्। भूमिगत पानी निकालेर बाँड्न प्रयास हुँदा गोकर्णेश्वर क्षेत्रमा तीन ठाउँमा प्रयास असफल पारी जारको पानीमा बाँच्न बाध्य पार्ने र कृषि उपजलाई आफ्नै मुठीमा राख्न खोज्ने बिचौलियालाई केही भन्न सकेनन्। बैंकको ब्याजदरमा नियन्त्रण भएको भनिरहँदा साना बचतकर्ताको बैंक ब्याजमा नराम्रो धक्का पुगेको उनले बिर्सिदिए। देशको विषम परिवेशमा पनि सांसद विकास कोष खारेज गरेनन्। उनकै कार्यकालमा सबैभन्दा बढी देशमा बेरुजु भयो र बजेट भाषण पढ्न पनि मोटै रकम लिने गरेको प्रथालाई पनि हटाउन सकेनन्। भारत र चीनबीच सीमा विवादबारे दुवै देशका रक्षामन्त्रीबीच वार्ता हुन्छ। कोरोनाले छेक्दैन, तर यहाँका प्र्रधानमन्त्री स्वतन्त्रता दिवसमा बधाई दिएर दुई देशको मित्रता गाढा भयो भन्छन्। आफ्नो भूमिमाथि विदेशी गस्ती बढिरहँदा कोहीकसैले बोलेको सुनिँदैन। सीमा समस्यामा सबै मौन बस्ने देशको नक्सा छपाइदिएर दुनियाँलाई उल्लु पारिरहन्छन्। धर्म, संस्कृति, सीमा, युवा, संस्कार सबै बिक्री भइरहँदा, देशका सबैजसो सरकारी कार्यालय बन्द भइरहँदा बालुवाटार खुलिरहेको देखेर सबैतिर झिलिमिली देख्छन् र संघीयता देख्छन् हाम्रा प्रधानमन्त्री। विदेशबाट फर्केका सबैलाई रोजगार दिने भन्छन् परराष्ट्रमन्त्री। तर फर्कंदाको पीडा, तेब्बर टिकटको मूल्य, अधिक आइसोलेसन र क्वारेन्टाइन खर्चबारे बोल्दैनन्। सत्ताको खेल, जोडघटाउ, वामदेवको सहयोग, उनको ऋण, हरुवाको थलो राष्ट्रियसभा बनाउन दिनदिनै जोखाना हेर्ने प्रधानमन्त्री राष्ट्रियसभालाई विज्ञहरूको सभास्थल बनाउन प्रयास गर्दैनन्। खर्च धान्नैका लागि सरकारले ट्रेजरी बिलमार्फत तीव्ररूपमा आन्तरिक ऋण उठाइरहेको सन्दर्भमा खर्च कटाउने उपाय पनि तीव्ररूपमा बढाउनुपर्ने थियो। तर केन्द्रमा मात्रै होइन, प्रदेशमा पनि खर्च घटाउनुको सट्टा बढाइएको छ। बालुवाटारलाई पनि पाँच करोडको गाडीको चर्चा छ। चालु वर्षमा पनि उच्च तहका लागि तलब भत्तादेखि अन्य सुविधा बढाइएको छ। कोरोनाका कारण सबैतिर मन्दी आइरहँदा महामारी, कृषि, रोजगार, शिक्षातर्फ बजेट बढाइनुपर्ने थियो। कोरोनाजस्तो विपत्तिमा कुनै राहत नपाई घरबन्दीमा तड्पिएकालाई सम्बोधन गर्न सरकार असफल भएको छ। व्यापार घाटा चुलिएको, आयस्रोत सुकेको, कृषि क्षेत्र खस्केको, देशको ढुकुटी रित्तिएको, गरिबी र बेरोजगार बढेको, कुनै काम गराउनुपरे सर्वसाधारणले कि चिनेको हुनुपर्ने कि त किनेको हुनुपर्ने अवस्था रहेको परिप्रेक्ष्यमा सुशासन र समृद्धिको नारा रटान गर्ने हाम्रा प्रधानमन्त्री र सरकारलाई के भन्ने ?"
बन्दाबन्दीले विकास आयोजना प्रभावित: सोलु करिडोरको म्याद चौथो पटक थपियो,ओखलढुंगाः तोकिएको मितिमा काम नसकिएपछि निर्माणाधीन विद्युत प्रशारण लाइनको आयोजना सोलु करिडोरको म्याद थपिएको छ । तेस्रो पटक थपिएको म्यादमा समेत कोरोनाका कारण काम नसकिएपछि चौथो पकट म्याद थपिएको हो । सन् २०१६ सेप्टेम्बर २५ मा ३० महिनाभित्र काम सम्पन्न गर्ने गरी उक्त आयोजना सम्झौता भएको थियो । सोलुखुम्बुमा उत्पादन हुने विद्युत बाहिर लैजान १३२ केभी प्रसारणलाइन निर्माण गरिए पनि काम अधुरै छ । सोलु दूधकुण्ड नगरपालिका ११ स्थित तिङ्लामा सवस्टेसन निर्माण भइसके पनि करिडोरको ओखलढुंगा खण्डमा काम अधुरै छ । केही स्थानमा टावर निर्माण र तार तान्ने काम बाँकी छ । आयोजना प्रमुख जनार्दन प्रसाद गौतमका अनुसार सन् २०२० जुलाई १५ मा सक्ने शर्तमा तेस्रो पटक म्याद थप गरिएको छ । योजनामा भारतीय कामदार कार्यरत रहेकाले कामदार ल्याउन समस्या भएको गौतमको भनाइ छ । सिरहाको मिर्चैयादेखि तिङ्लासम्म ३०२ टावर बनाउनुपर्ने भएपनि अहिलेसम्म २८१ वटाको फाउण्डेशनको काम सकिएको छ । अब २१ टावर निर्माण बाँकी छन् । यस्तै ९० किलोमिटर दूरी रहेको करिडोरमा अहिलेसम्म ४५ किलोमिटर मात्रै तार तानिएको छ । लामो समय सामुदायिक वनको विवादले गर्दा वन क्षेत्रमा काम गर्न नसकेको आयोजनाकै कारण माथिल्लो सोलुखोला २३ दशमलव ५ मेगावाटमा उत्पादन भएको विद्युत् खेर गइरहेको छ । अहिले ११ केभी प्रसारण लाइनमार्फत ओखलढुंगा सव स्टेशनमा लगेर खपत गर्ने प्रयास गरिए पनि उत्पादनको एक तिहाइ बिजुली पनि खपत भएको छैन । कम क्षमताको सव स्टेशनमा बढी लोड भएकाले धेरैजसो समय तार जल्ने लगायतका समस्याले ओखलढुंगामा विद्युत अबरुद्ध हुँदै आएको छ ।
विराटनगरमा एक वृद्धको मृत्युपछि कोरोना पुष्टि,"विराटनगर : विराटनगर महानगरपालिका६ का एक वृद्धको मृत्युपछि कोरोना संक्रमण पुष्टि भएको छ। मृतक ६६ वर्षीय पुरुषको कोरोना रिपोर्ट बिहीबार बिहान १० बजे पोजिटिभ आएको हो। कोशी अस्पतालको आइसोलेसनमा उपचारका लागि उनलाई बुधबारराति ११ बजे भर्ना गरिएको थियो। ज्वरो आउने, खोकी लाग्ने र दम बढ्ने समस्या भएपछि उनलाई सुरुमा विराटनगरकै लाइफ गार्ड अस्पतालमा भर्ना गरिएको थियो। स्वास्थ्य अवस्था थप गम्भीर बन्दै गएपछि उनलाई राति लाइफ गार्डले कोशी रेफर गरेको हो। तत्काल आइसोलेसनमा भर्ना गरेर उपचार थालिएका पुरुषको राति १२:१५ बजे मृत्यु भएको कोशी अस्पतालका आइसोलेसन संयोजक एवं वरिष्ठ फिजिसियन डा लक्ष्मीनारायण यादवले बताए। उनका अनुसार मृत्युपछि स्वाब संकलन गरेर कोशीकै प्रयोगशालामा पीसीआर परीक्षण गराउँदा रिपोर्ट पोजिटिभ आएको हो। हालसम्म उपचारका लागि कोशीको आइसोलेसनमा भर्ना भएका १३ जनाको कोरोनाका कारण मृत्यु भइसकेको छ। प्रदेश १ को राजधानी विराटनगरमा मात्रै २० जना संक्रमितको मृत्यु भइसकेको छ।"
नवनिर्वाचित जापानी प्रधानमन्त्री सुगालाई ओलीले दिए बधाई,"काठमाडौँ : नवनिर्वाचित जापानी प्रधानमन्त्री योशिहिदे सुगालाई प्रधानमन्त्री केपी ओलीले बधाई ज्ञापन गरेका छन्। बुधबार भएको निर्वाचनबाट निर्वाचित सुगालाई ट्वीटमार्फत ओलीले बधाई दिएका हुन्। बधाई दिने क्रममा प्रधानमन्त्री ओलीले जापानसँग प्रगाढ मित्रता र सहकार्य गर्दै गहिरो सम्बन्ध कायम गर्न चाहेको बताएका छन्। जापानको प्रधानमन्त्रीका रूपमा निर्वाचित हुनुभएकोमा तपाईँलाई हार्दिक बधाई छ, प्रधानमन्त्री ओलीले भनेका छन्, दुई देशबीच मैत्रीपूर्ण सम्बन्ध र साझेदारीलाई गहिरो र फराकिलो बनाउन नजिकबाट काम गर्ने आशा राख्दछु। ७१ वर्षीय सुगा निवर्तमान प्रधानमन्त्री सिन्जो आबेले पदबाट राजिनामा दिएपछि उनको उत्तराधिकारीका रूपमा निर्वाचित भएका हुन्। जापान सदैव नेपालको एक असल मित्रको रूपमा रहँदै नेपालको विकासमा महत्त्वपूर्ण भूमिका खेलिरहेको छ। जापानमा बहुसंख्यक नेपाली ज्ञान र अवसरको खोजीमा गएका छन्। खासगरी विभिन्न छात्रवृत्तिबाट आकर्षित भई नेपाली विद्यार्थी जापानलाई अध्ययनको लागि राम्रो गन्तव्य मान्छन्। यसैगरी नेपालको तुलनामा प्रतिघन्टा अवसर मूल्य उच्च (नेपालको भन्दा करिब १० गुणा) रहेको जापानमा बयस्क आश्रित सदस्य र विद्यार्थीले पनि साताको २८ घन्टासम्म कार्य अनुमति पाउँछन्। भ्रमण भिसामा आउनेलाई काम गर्न वर्जित छ। अध्ययन कार्यमा संलग्न हुनेहरू जापानी भाषा स्कुलमा अध्ययन गर्ने, विश्वविद्यालयमा अन्डरग्राजुएट तहमा अध्ययन गर्नेदेखि मास्टर र पीएचडी गर्नेहरूसमेत छन्। उच्च तहमा अध्ययन गर्ने नेपालीले राम्रो प्रगति गरेका छन्। विशेषगरी इन्जिनियरिङ अध्ययन गर्ने नेपाली विद्यार्थीले जापानमा नै योग्यताअनुसारको काम पाउने गरेका छन्। यसरी काम पाउनेले विशेषगरी अध्यापन, अनुसन्धान, कन्सल्टेन्सी सेवा तथा विभिन्न कम्पनीमा काम गर्ने गरेको देखिएको छ।"
मन्त्री घिमिरे कोरोनामुक्त,"विराटगनर : प्रदेश १ का सामाजिक विकास मन्त्री जीवन घिमिरे सरकारी निवासबाटै कोरोना जित्न सफल भएका छन् । कोरोना भाइरसको संक्रमण पुष्टि भएपछि १८ दिनदेखि उनी आफ्नै सरकारी क्वार्टरमा आइसोलेसनमा बसेका थिए । मन्त्री घिमिरेलाई भदौ १५ गते संक्रमण पुष्टि भएको थियो । संक्रमण पुष्टि भएका उनको रिपोर्ट बिहीबार बिहान नेगेटिभ आएको प्रदेश जनस्वास्थ्य प्रयोगशाला विराटनगरले जनाएको छ । बुधबार उनको स्वाब संकलन गरेर तेस्रो पटक पीसीआर परीक्षणका लागि पठाइएको थियो । तेस्रो पीसीआर परीक्षण रिपोर्ट नेगेटिभ आएसँगै संक्रमण पुष्टि भएको १८ दिनपछि उनी कोरोना मुक्त भएका हुन् । कोरोनासँग मिल्ने लक्षण देखिएपछि उनी भदौ १३ गतेदेखि नै होम आइसोलेसनमा बसेका थिए । यसअघि भदौ २६ गते गरिएको दोस्रो परीक्षणमा उनको रिपोर्ट पुनः पोजिटिभ आएको थियो । मन्त्री घिमिरेलाई कोरोना पुष्टि भइसकेपछि सामान्य रुघा, खोकीबाहेक स्वास्थ्यमा थप समस्या नदेखिएको उनको सचिवालयले जनाएको छ । धनकुटा अस्पतालको निरीक्षणमा गएर फर्किएपछि मन्त्री घिमिरेमा सुरुमा झाडापखाला र ज्वरोको समस्या देखिएको थियो । मन्त्री घिमिरेमा संक्रमण पुष्टि भए पनि उनको परिवारका सदस्य र सचिवालयका कर्मचारीको रिपोर्ट नेगेटिभ आएको छ । केही समयदेखि घिमिरेको सम्पर्कमै नरहेका स्वकीय सचिव राम पोख्रेलको रिपोर्ट भने पोजिटिभ आएको छ ।"
वामदेव गौतमको शपथ ४ बजे,काठमाडौं : नेपाल कम्युनिस्ट पार्टी (नेकपा) उपाध्यक्ष वामेदव गौतम राष्ट्रिय सभामा मनोनित भएका छन्। सरकारको सिफारिसमा राष्ट्रपति विद्यादेवी भण्डारीले बिहीबार गौतमलाई राष्ट्रियसभा सदस्यको रुपमा मनोनित गरेकी हुन्। राष्ट्रपति कार्यालयका प्रवक्ता सहसचिव हरिप्रसाद दहालका अनुसार राष्ट्रपति भण्डारीले संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई मनोनित गरेकी हुन्। राष्ट्रियसभा सचिवालयका अनुसार गौतमको शपथ बिहीबार दिउँसो ४ बजे हुँदैछ। गौतमले राष्ट्रियसभा अध्यक्ष गणेशप्रसाद तिमल्सिनाबाट राष्ट्रियसभा सदस्यको रुपमा शपथ लिनेछन्। सिंहदरबारमा शपथ गराउने गरी तयारी भएको छ। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए। फागुनदेखि रिक्त रहेको राष्ट्रिय सभाको एक पदमा अर्थमन्त्री डा युवराज खतिवडालाई पुनःनियुक्त गर्ने चर्चा चलेको थियो। उक्त विषयले नेकपामा विवाद चर्किएपछि नेकपा अध्यक्षसमेत रहेका प्रधानमन्त्री ओलीले राष्ट्रियसभामा गौतमलाई सिफारिस गर्ने निर्णय भएको जानकारी सचिवालय बैठकमा गराएका थिए। फागुनमै राष्ट्रियसभा सदस्यको दुई वर्षे कार्यकाल सकिएपछि डा खतिवडा गैर सांसदको रुपमा ६ महिनाम्म मन्त्री बनेका थिए। सरकारको यो निर्णयसँगै उनको मन्त्री पद जाने निश्चित भएपछि खतिवडाले भदौ २० गते अर्थमन्त्रीबाट राजीनामा दिएका हुन्। खतिवडालाई अहिले प्रधानमन्त्री ओलीले मन्त्रीकै सुविधामा विशेष आर्थिक सल्लाहकारको जिम्मेवारी दिएका छन्। वामदेव गौतम राष्ट्रियसभामा मनोनित २०७४ सालको प्रतिनिधिसभाको चुनावमा बर्दियामा पराजित भएका गौतम अढाई वर्षपछि शीतल निवासको मनोनयनबाट संसद प्रवेश गर्न लागेका हुन्।
गुल्मीमै पीसीआर परीक्षण,गुल्मी : कारोना भाइरसको संक्रमण दिनानुदिन समुदायमै फैलिरहेको अवस्थामा जिल्लामै पीसीआर परीक्षण सुरु भएको छ । कोरोना भाइरस संक्रमणको जोखिम न्युनिकरण गर्न र छिटो छरितो पीसीआर परीक्षण गरी संक्रमित भए नभएको पुष्टि गर्न अब जिल्लामै पीसीआर परीक्षण सुरु भएको हो । बिहीबारदेखि जिल्लाको रेसुंगा नगरपालिकास्थित उपल्लो तमघासमा कोभिड १९ परीक्षण प्रयोगशाला स्थापना गरी पीसीआर परीक्षण सुरु गर्ने प्रक्रिया अगाडि बढाइएको रेसुंगा नगरपालिकाले जनाएको छ । केही दिनमै उक्त परीक्षण प्रयोगशालाबाट पीसीआर परीक्षण हुने भएको हो । परीक्षण प्रयोगशालाको उद्धघाटन परराष्ट्रमन्त्री एंव सरकारका प्रवक्ता प्रदिप ज्ञवालीले गरेका छन् । ज्ञवालीले कोरोना भाइसरको जोखिम कायमै रहेकाले सचेत हुन र नागरिकलाई संक्रमणको जोखिमबाट बचाउन सबैपक्ष सचेत हुनुपर्ने उल्लेख गरे । उनले आजदेखि लामो दुरीका यातयात खुलेपनि सरकारले तोकेका स्वास्थ्यका मापदण्ड अपनाएर यातयात सञ्चालन गर्नुपर्ने बताए । ज्ञवालीले लामो समयसम्मको लकडाउनले अर्थतन्त्रलाई असर पुर्याएको उल्लेख गर्दे सरकारले आर्थिक गतिविधि सञ्चालन गर्न लकडाउन खुकुलो बनाए पनि उच्च सावधानी अपनाउन नागरिकलाई आग्रह गरे । नागरिक समाजका अध्यक्ष पदम प्रसाद पाण्डेले ढिलो गरी सञ्चालन भएको पीसीआर परिक्षणले नागरिकलाई सहज हुने बताए । पाण्डेले लामो समयसम्म संक्रमितको रिपोर्ट नआउँदा समुदायस्तरमा कोरोना भाईरसको जोखिम बढेको उल्लेख गर्दे जिल्लामै पीसीआर परिक्षण सुरु भएपछि जोखिम न्युनिकरण हुने बताए । यसअघि गुल्मीका व्यक्तिको स्वाव संकलन गरी रुपन्देही पठाउनुपर्ने बाध्यता थियो । स्वाव संकलन गरी पठाएको लामो समयसम्म रिपोर्ट नआउँदा क्वारेन्टाईनमा बसेका व्यक्तिहरुले असन्तुष्टी व्यक्त गर्दे आइरहेका थिए । गुल्मीबाटै पीसीआर परीक्षण हुने भएपछि स्थानीय खुसी छन् ।
नेमारमाथि दुई खेलको प्रतिबन्ध,पेरिस: फ्रेन्च क्लब पेरिस सेन्टजर्मेन (पीएसजी) का फरवार्ड नेमारमाथि २ खेलको प्रतिबन्ध लागेको छ। आइतबार मार्सेइलीसँगको खेलमा विवाद गरेपछि रातो कार्ड पाएका उनीमाथि सो प्रतिबन्ध गरिएको हो। आइतबारको खेलमा नेमारसँगै रातो कार्ड पाएका अन्य चार जनालाई पनि प्रतिबन्ध लागेको छ। पीएसजीकै डिफेन्डर लेभिन कुर्जावाले ६ खेल खेल्न नपाउने भएका छन् भने लिओनार्दो प्यारेड्सले २ खेलमा खेल्न पाउने छैनन्। त्यस्तै मार्सेइलीका जोर्डन अमाभीलाई ३ खेलको प्रतिबन्ध लागेको छ। यसैगरी मार्सेइलीका डिफेन्डर अलभारो गोन्जालेजले आफूमाथि रंगभेदी व्यवहार गरेको नेमारको आरोपमाथि समेत फ्रेन्च फुटबल प्रशासनले छानबिन गर्ने भएको छ। नेमारले सामाजिक सञ्जाल मार्फत् आफूलाई गोन्जालेजले रंगभेदी व्यवहार गरेको आरोप लगाउँदै छानबिन गर्न माग गरेका थिए। तर गोन्जालेजले भने आरोपको खण्डन गरेका छन्।
यातायातको लगानी जोखिममा,"हेटौंडा : झाडीले घेरिएको बस। बसको भित्री भागसम्म झाडीको लहरा फैलिएको छ। झ्यालमा पीपलको बिरुवा उम्रिएको छ। हेटौंडाका यातायात व्यवसायी ठाकुरथान सुवेदी ग्यारेजमा थन्किएको बस हेर्न बेलाबखत पुग्छन्। बैंक किस्ता, ब्याज, अन्य व्यवहार सम्झन्छन् र फर्कन्छन्। सडकमा कहिले गाडी गुडाउन पाइने टुंगो नभएपछि सुवेदीले बस मर्मत गरेका छैनन्। उनका दुई वटा बस छन्। सुवेदी जस्तै हेटौंडाका करिब पाँच सय बस व्यवसायी बस थन्क्याएर घर बसेको ६ महिना बितेको छ। नारायणी संघ हेटौंडा मात्र २५ सय यात्रुवाहक बस आबद्ध छन्। व्यवसायी गोविन्द रेग्मी हेटौंडादेखि काठमाडौं रुटमा सुमो सञ्चालक हुन्। लकडाउनको अवधिमा आफूसँग भएका चार वटा सुमो उनले बिक्री गरिसकेका छन्। रेग्मीसँग अहिले एउटा मात्रै सुमो छ। बैंक, किस्ता, घर व्यवहार चलाउन समस्या भएपछि मैले सस्तो मूल्यमै सुमो बिक्री गरे, उनले भने, एउटा बाँकी छ त्यो पनि ६ महिनादेखि नचलाएकाले कति खर्च गर्नुपर्ने हो थाहा छैन। ९० वटा ट्रक, ट्रिपर र अन्य सवारी सञ्चालन गर्दै आएका यातायात व्यवसायी किरण कटुवाल डुबेको व्यवसाय कसरी उठाउने भन्ने चिन्तामा छन्। गाडी बिक्री पनि हुँदैन, चलाउन पनि पाइँदैन, उनले दुःखेसो पोखे, दैनिक लाखौं रुपैयाँ नोक्सानी व्यहोरेर बस्नुपरेको छ। बैंकको किस्ता तिर्ने ताकेताले व्यवहार मिलाउन कटुवालले घरजग्गा बिक्रीको तयारी गरेका छन्। मकवानपुर, चितवन, वीरगन्जसहित आसपासका सहरका यातायात व्यवसायी आबद्ध नारायणी संघ हेटौंडामा १० हजार सवारीसाधन सदस्य छन्। तीमध्ये सात हजार ट्रिपर र ट्रक, २५ सय यात्रुवाहाक बस, पाँच सय सय ट्यांकर, तीन सय टाटासुमोसहितका सवारीसाधन रहेका संघका महासचिव सरोज खनालले बताए। सो संघ आबद्ध सवारीसाधनबाट मात्रै वार्षिक करिब ७५ करोड अग्रिम आयकर उठ्ने गर्छ। करिब २ खर्ब ५० अर्बभन्दा बढी लगानी गरेका सवारीसाधन आधा वर्षदेखि थन्किएका छन्, खनाल भन्छन्, यातायात क्षेत्रलाई सरकारले कुनै ढंगले पनि सम्बोधन गरेको छैन। ६ महिनाको अवधिमा धेरै यायातात व्यवसायी विस्थापित भइसकेका र भएको अन्य सम्पत्ति पनि सकिएको उनको भनाइ छ। कोरोना संक्रमणले सबैभन्दा बढी असर यात्रुवाहक सवारीलाई परेको संघका सचिव शंकर घिमिरेले बताए। यात्रुवाहक सवारीसाधनमा मात्र करिब १० अर्ब लगानी गरेको छ, उनले भने, अन्य सवारीसाधन करिब २० प्रतिशत सञ्चालन भए पनि यात्रुवाहक सवारीसाधन ठप्प छ। अझै पनि सवारीसाधन बन्द गरिएको खण्डमा अधिकांश व्यवसायी यो पेसाबाट विस्थापित हुने महासचिव खनाल दाबी गर्छन्। स्वास्थ्य सुरक्षा र सावधानी अपनाएर सवारीसाधन सञ्चालन गर्न पाउनुपर्छ भन्ने हाम्रो माग हो, उनले भने, तर राज्यले यातायात क्षेत्रलाई सम्बोधन गर्ने कुनै नीति ल्याएको छैन। बसमा खिया, मन छियाछिया लामो दूरीका यातायात आजदेखि सञ्चालनमा धराशायी बन्दै यातायात क्षेत्र खोसियो मजदुरको गाँस"
खोसियो मजदुरको गाँस,"पाल्पादाङ : गत चैत ११ गतेदेखि पाल्पाका सडकछेउमा रोकिएका बसका टायरमा घाँस उम्रिएको छ। बसको छत झ्यालपातले ढाकिएको छ, खिया लागेको छ। बस सञ्चालनमा गर्न कम्तीमा डेढदुई लाख खर्च हुन्छ। टायर मक्किएका छन्। पाटपुर्जा मर्मत गरेपछि मात्रै बस चलाउन सकिने व्यवसायीको भनाइ छ। इन्जिन नै बिग्रिएर जान्छ कि भन्ने चिन्ता भयो, व्यवसायी विशाल भट्टराई भन्छन्, ब्याज र किस्ता तिर्न सकेकै छैन। यातायात व्यवसायीले कमाउने सिजन भनेकै चाडपर्वका बेला हो। सवारी धनीसँग भएको पैसा बैंक किस्ता तिर्दा सकिएको छ। कोरोना संक्रमणका कारण सबै व्यवसायी टाट पल्टेका छन्। ग्यारेज, पार्किङ र घरमा थन्किएका बस मर्मतको लागि मात्र दुई देखि अढाई लाखसम्म खर्च हुने नेपाल यातायात व्यवसायी महासंघ प्रदेश नं ५ का संयोजक डिलबहादुर ढुंगाना बताउँछन्। सवारीसाधन सञ्चालनको लागि सरकारले व्यवसायीलाई बिनाब्याज दुईदेखि १० लाख रुपैयाँसम्म ऋण उपलब्ध गराउनुपर्ने उनको माग छ। पाल्पामा पश्चिम नेपाल बस सेवा प्रालि, श्रीनगर यातायात सेवा प्रालि र रामपुर यातायात सेवा प्रालिका करिब तीन सय बस छन्। कोरोना संक्रमणले यातायात सञ्चालन नहुँदा प्रत्यक्ष रूपमा ६ सयभन्दा बढी चालक र सहचालक बेरोजगार भएका छन्। गुम्यो आम्दानी दाङका यातायात व्यवसायी राजु पाण्डे आम्दानी गुमेपछि चालक तथा सहचालकलाई सहयोग गर्न नसकिएको बताउँछन्। बंैकले कतिबेला बस जफत गर्ने हो भन्ने चिन्ता छ, कर्मचारीलाई झन् गाह्रो छ, उनले भने, व्यक्तिगत रूपमा हामीले केही सहयोग गरे पनि संस्थागत रूपमा यातायात मजदुरहरूलाई सहयोग गर्न सकेका छैनौं। बन्दाबन्दीले यातायात क्षेत्र धराशायी भएको त्रिसिद्धेश्वरी राप्ती यातायात सेवा प्रालिका अध्यक्ष सुरेश हमालले बताए। यातायात क्षेत्रमा बैंक ऋणदेखि रोजीरोटीसम्मको असर परेको उनको भनाइ छ। मुलुकमै धेरै बस चलाउने पश्चिम नेपाल बस व्यवसायी प्रालि बुटवलका अध्यक्ष दधि खरेल राज्यले यातायात व्यवसायीको समस्या बुझ्न नसकेको बताउँछन्। रातो प्लेटका गाडीले महँगो भाडा लिएर मान्छे बोकिरहेका छन्, तर सार्वजनिक यातायात सञ्चालनमा राज्य गम्भीर भएन, उनले भने। पश्चिम नेपालमा २५ सय गाडी छन्। ती गाडीमा झन्डै ७२ सय मजदुरले रोजगारी पाएका थिए। बसमा खिया, मन छियाछिया लामो दूरीका यातायात आजदेखि सञ्चालनमा धराशायी बन्दै यातायात क्षेत्र"
आदर्शको पतन र मौनता,"मौन बसेर सत्य बोल्ने अधिकार गुमाएका भीडले वैकल्पिक सत्यको व्याख्या गरेर सत्ताको चाकरी गरिरहेको अवस्था हो अनेकौं रूप र भूमिकामा रहेका अरिंगालदेखि डराएर सत्ता र शक्ति चिढिने कुनै विषय पनि अब लेख्दिनँ। आदर्शको पतन भएका बेला इतिहास लेख्दिनँ, पढ्दिनँ। क्रान्ति, विद्रोह र संघर्षका कथा चतुरेका सत्तासिँढी हुन् त्यो पनि भन्दै भन्दिनँ। हिजै कमरेड घोचुरामले आएर लल्कार्दै भन्यो, भ्रष्ट र बेइमानलाई अब जय नेपाल र लालसलाम भन्नुभन्दा चटक्कै आफ्नै हात छिनालिदिन्छु। यिनीहरूले आदर्शका नाममा मलाई हत्यारा र लुटेरा बनाए। अब उनकै जीवनलीला छर्लंग भए, चर्तिकला देख्दा बुझ्दै छु। यिनका जेलबसाइ र संघर्षका गौरवशाली कौरवगाथा त नयाँ महाराज बन्न पो रहेछ। आफन्त सन्तान र गुटियार पोस्ने खेल पो रहेछ। हो, म त्यसो भन्ने घोचुरामका कथा अब लेख्दिनँ। क्लेप्टोक्रेसी (भ्रष्टतन्त्रमा) लेख्ने घटना चाङ लागेर कसले वाणी देला भनेर कुरिरहेका छन्। ट्रान्सपरेन्सी इन्टरनेसनलले अवस्था छर्लंग पा र्यो। कुनै बेलाका नायकनायिका फेरिएको सन्दर्भमा सोही सम्मानमा रहँदैनन्। म्यानमारकी आङसाङ सुकीले रोहिग्या मुसलमानप्रतिको उत्पीडन देखाइन्। सन् १९९१ मा नोबल पुरस्कार विजेता सुकीलाई अहिले सो सम्मानबाट पश्चिमा देशले समेत हटाए। भ्रष्टाचार र आफन्त परिवार मोह र नेतृत्व चर्चा गरेर कसैलाई व्यंग्य गर्ने नियत हुँदै हैन। सन् १९४३ मा स्टालिनले युद्धबन्दी छोरासँग जर्मन जर्नेलसँग साट्न अस्वीकार गरेपछि याकोबको हत्या नाजीले गरे। माओले कोरियायी युद्धमा मारिएका छोरा आन यिङको शव अन्य सेनाजस्तै त्यहीं दाहसंस्कार गर्न भने, चीन ल्याएनन्। आन्दोलनमा रहेका भीमदत्त पन्तले पनि छोराछोरी आन्दोलनकै क्रममा गुमाए। प्रेमराज, लीलाराज र छोरी रेवाको उपचार र अन्तिम संस्कारमा सहभागी हुन पाएनन्। मौन बसेर सत्य बोल्ने अधिकार गुमाएका भीडले वैकल्पिक सत्यको व्याख्या गरेर सत्ताको चाकरी गरिरहेको अवस्था हो। सत्ताको केन्द्रीकरण र संवैधानिक संस्थाको औचित्यहीनता बन्दै गरेको अवस्थामा सत्ता असहिष्णु बन्छ। भ्रष्टता र नेताको सादगी जिन्दगीबारे भारतका उपप्रधानमन्त्री एवं गृहमन्त्री सरदार बल्लभ भाई पटेलले छोराछोरी मणिवेन पटेल र दयाभाइ पटेललाई गृहमन्त्री रहिञ्जेल दिल्ली नआउनु, परिवारवादको आरोप लाग्न सक्छ भने। पटेल बाँचुञ्जेल उनीहरू दिल्ली आएनन्। बरु उनको मृत्युपछि छोरी मणिवेनले प्रधानमन्त्री जवाहरलाल नेहरूलाई बहीखाताको किताबसँगै ३५ लाख बुझाइन्। प्रधानमन्त्री लालबहादुर शास्त्रीका छोरा इन्जिनियर हरिकृष्णलाई केही व्यापारीसँग संगत आरोप लागेपछि स्पष्ट नभइञ्जेल प्रधानमन्त्री निवास प्रवेश निषेध भयो। सन् १९७०८० सम्म विद्रोही छापामार नेता उरुगेयन पूर्वराष्ट्रपति होसे अलबर्तो पेपे मुहीका कोर्दानोको सहज र सरल स्वाभिमानी जिन्दगीलाई संसारका आदर्श नेता र सबभन्दा गरिब राष्ट्रप्रमुख भनिन्छन्। यी सबैको चर्चा गरेर आफ्नो नेतृत्वको हुर्मत काढ्ने मेरो कुनै उद्देश्य छैन। अदालती भ्रष्टाचारका विषयमा पनि लेख्दिनँ। भारतका प्रख्यात वकिल प्रशान्त भूषणले १३ पूर्वप्रधानन्यायाधीश भ्रष्ट छन् भने। भ्रष्टता पैसाको लेनदेनमा मात्रै हुँदैन भनेर प्रमाण पेस गरे। राज्यसत्ता नै नांगिने सो मुद्दामा सिलसिलेबार बहस भने भएन। प्रति मानहानिको दण्ड २० पैसा लगाइयो। नेपाली अदालतबारे विभिन्न चर्चा चलेका छन्। हेरौं, माननीय न्यायाधीश हरिकृष्ण कार्की आयोगले कति स्वच्छ र पारदर्शी अदालत बनाउँछ ? समय फेरियो, बहस फेरिए महान् क्रान्तिकारीहरू कसरी ढल्छन् ? कसरी वर्ग सिफ्ट हुन्छ ? बुद्धि र विवेक लिलामी गरेर दुस्मनका बफादार सेवक बन्छन् ? न्युमेन क्लातुराको (लाल मण्डले) जन्म र विकास निर्माण कसरी हुन्छ ? क्रान्ति कसरी प्रतिक्रान्तिमा फेरिन्छ ? अन्टिनियो गाम्स्कीलाई सम्झने किन ? कुरूपतालाई नंग्याउँदै निकोलाई गोगलको गद्दारी र पतनबारे छताछुल्ल पार्ने अलेक्जेन्डर हर्जेनको कथा हालेर ती सत्ता दलाल लेखक र पत्रकारलाई चिढ्याउँदै शत्रु कमाउन पनि चाहन्न। पक्कै पनि पुराना नायकका नयाँ पहेंलो छविमात्रै रहेको र सिद्धान्त, विचार, मूल्यको विघटन हुँदा अझै पाल्सी कुरा गरेको वा आफ्नो पुरानो हैसियत मक्किँदा पनि उही ह्याङओभर रहिरहेको र महाधिवेशनको चर्चा चलाइरहेको बारे पनि चर्चा गर्दिनँ। हिजोको शक्ति यसरी नांगिएको र नालायकी थिएन जति अहिले क्रान्ति, आदर्श र परिवर्तनको जगमा सत्ता नेतृत्वमा आएका भए। यिनीहरू मात्रै बदनाम भएनन्, हिजोका त्याग बलिदानका योद्धा पनि बदनाम भए। पराजित शक्तिले आफ्नो औचित्य प्रमाणित गर्ने यसलाई अवसर बनायो। क्रान्तिकारीहरू भाडाका सेना हुन् ? किन क्रान्तिको क्षतिपूर्ति खोजिन्छ ? महेन्द्रले क्रान्तिकारी निष्ठालाई आफ्ना समर्थक बनाउन ०७ सालका योद्धालाई जग्गा र पैसा टंकप्रसाद आयोगका नाममा दिए। जेलनेल, प्रवास र भूमिगत नाममा कृष्णप्रसाद भट्टराई आयोगले ०४८ मा रातो किताबको हविगत र निष्ठाको क्षतिपूर्ति त जगजाहेरै छ। अझ द्वन्द्वपीडित र सहिद, बेपत्ता र जनमुक्ति सेनाका नाममा क्रान्तिको क्षतिपूर्तिबारे यहाँ चर्चा गरेर दुस्मनी कमाउनै छैन। प्रतिकूलताका बेला बनेका आदर्श अनुकूलताका बेला कसरी ध्वस्त हुन्छन् र परीक्षा लिन्छ ? के आफ्नो भ्रष्टता जोगाउन अरूलाई पनि ध्वस्त गर्नुपर्ने हुन्छ ? एकपटक सांसद किनेर सत्ता पुग्ने खेलका कमान्डरसँग आदर्शहीन कार्यले असल काम भइहाले पनि कालान्तरमा दिगो हुन सक्दैन। यस्तो अनैतिक कामको कसरी नेतृत्व गर्नुभयो भनेर सोध्या थिएँ। उत्तर थियो कसैगरी सत्ता कब्जा गर्नु क्रान्तिको उद्देश्य हुन्छ। तपाईंका कुरा आदर्श कविता लेखन र पुस्तकमा त सुन्दर हुन्छन् तर व्यावहारिक राजनीतिका लागि कुनै अर्थ राख्दैनन्। पदबेगर बाँच्न नसक्ने नेता, पदबेगर बाँच्न सक्ने नेतृत्वबारेमा लेख्नु छैन। जापानी प्रधानमन्त्री सिन्जो आबेले राजीनामा दिँदै अस्वस्थ मान्छेले गम्भीर निर्णय लिन सक्दैन भनेकै छन्। जब पद र पैसासँग मुद्दा र स्वतन्त्रता साटिनु वा किनबेच हुन्छन् भने त्यहाँभन्दा बढी पार्टी र व्यक्तित्व विघटन अरू के रहन्छ र ? तर पनि पछुवा पछि लागिरहन्छन्। भ्रममा बच्ने अभ्यस्त हुन्छन्। भय र अपेक्षाको घिडघिडो रहिरहन्छ। आफ्नै सपनीको दुर्दशा देखेर पनि मान्छे उदासीन, आक्रोशित, नयाँ योजना र नवीन मार्ग किन छान्दैन भने या त ऊ मूर्ख हो या चतुर व्यवसायी। जनयुद्धको समीक्षा नै नगरी माओवादी फुट्यो। चिराचिरा भयो। मूल कमान्डर नै जहाज छाडेर अलग्गिए। तब न विरोधीले लगाउने आरोपको यथोचित जवाफ दिइएन। पछिल्लो भेटमा डा बाबुराम भट्टराईले जनयुद्धलाई रेडिकल डेमोक्रेटिक मोभमेन्ट भने। उनी चालक सिटमा थिए, त्यही जहाजमा अन्य अभियन्ता सवार यात्री। त्यसबेला त के भने ! यी डाक्टरले भनेर अचम्म मानेको थिएँ। उनले कम्युनिस्ट पार्टी छाडेर नयाँ शक्ति सुरु गरे। त्यो कति नयाँ शक्ति बन्यो ! तर उनले नयाँ बहस भने छाडे। जुन मूल्य, आदर्श, सिद्धान्तका लागि संगठन बनेको हुन्छ, त्यही नरहेपछि वा फेरिएपछि सो संगठनको औचित्य पनि सकिन्छ। पार्टी त एक उद्देश्य प्राप्तिको हतियार मात्र हो। जब लक्षहीन, आदर्शहीन, शक्ति बन्छ तब पार्टी, पार्टी रहँदैन। अब कांग्रेस र सरकारी नेकपा दुवैले आफ्नो मौलिक चरित्र गुमाइसकेकाले विघटन भइसकेको पार्टीलाई ट्रेडमार्कका रूपमा चलाउनु आवश्यक छैन। महात्मा गन्धीले बेलायतबाट भारत स्वतन्त्रतासँगै भारतीय कांग्रेसको विघटन गरिदिए हुन्छ त्यसै भनेका हैनन्। अहिले देशैभरि आत्महत्या त बढेकै छ, मध्यम वर्ग त तहसनहस नै भयो। रुकुमपश्चिमको नवराज विकलगायतको हत्यापछि मात्रै मधेसमा आठ दलितको हत्या भयो। यसैबेला कोरानाले भोकमरी परेका कैलाली धनगढीका रोशन विक भदौ २२ चोरी मुद्दामा पक्राउ परेर २६ मा हिरासतमै भएको मृत्युलाई हत्याआत्माहत्या भनियो ?। अनर किलिङ (सम्मान रक्षाका लागि हत्या) यसै पनि स्वाभिमान, जात र धर्मको रक्षा विष्ट कुलको मान्छेले दलित विषय किन उठाएर झन्झट बेहोर्ने ? भो, छाडिदिऊँ यो विषय पनि लेख्दिनँ। अन्त्यमा मौन बसेर सत्य बोल्ने अधिकार गुमाएका भीडले वैकल्पिक सत्यको व्याख्या गरेर सत्ताको चाकरी गरिरहेको अवस्था हो। सत्ताको केन्द्रीकरण र संवैधानिक संस्थाको औचित्यहीनता बन्दै गरेको अवस्थामा सत्ता असहिष्णु बन्छ। स्टेभिन लेभेन्स्की र डेनियल जेबेटले कसरी प्रजातन्त्रको मृत्यु हुन्छ ? भनेर लेखिसके। तब यहाँ लेखनको औचित्य र आलोचनात्मक चेत भनेको आ बैल, मुझे मार हुन्छ नै। बाँधिएको आत्मा भनेको भीरमा तुन्द्रुंग झुन्डिएको कुभिन्डोजस्तै हो, पेन्डुलम झैं झुल्छ। पक्ष छान्ने सहास गर्दैन। पार्टीको आधारभूत सिद्धान्त, राट्रिय र अन्तर्राष्ट्रिय अभ्यास, संगठनका चरित्र, मित्र र शत्रुको किटान, लक्ष निर्धारणअनुसार नेताकार्यकर्ता रहँदैन भने त्यो पार्टीको कुरै छाडौं, दबाब समूह पनि बन्ने हैसियत राख्दैन। त्यस्तो पार्टीको कार्यकर्ता बन्नु र ती नेतृत्वलाई सम्मान गर्नु भनेको जस्तै लेखनअनुसार लेखकका जीवन, मान्यता र आदर्श लेखकले राख्दैनन् भने त्यस्ता लेखनको पनि कुनै महŒव रहँदैन। किन लेख्ने ? कसका लागि लेख्ने ? लेखनको प्रायोजन के ?"
संसदमा भर्चुअल मिटिङ,"काठमाडौं : संघीय संसद्ले विषयगत समितिका बैठक भर्चुअल प्रविधिबाट सञ्चालन गर्ने निर्णय गरेको छ। कोभिड१९ का कारण समितिका बैठकलाई भर्चुअल गरी देश र जनताका समस्या उठान गर्ने निर्णय गरिएको सचिवालयले जनाएको छ। संसद् सचिवालयले भर्चुअल बैठकलाई औपचारिकता दिने निर्णय गरेको छ, सचिवालयका प्रवक्ता डा रोजनाथ पाण्डेले अन्नपूर्णसँग भने, अब समितिका बैठकहरू भर्चुअल माध्यममार्फत बस्छन्। यसअघि भर्चुअल बैठक गरे पनि सचिवालयले आधिकारिकता दिएको थिएन। तर, कोभिड संक्रमण फैलँदै भयावह बन्न थालेपछि एकै स्थानमा बसेर समितिका बैठक गर्न जोखिमपूर्ण हुने भन्दै सचिवालयले भर्चुअल मिटिङलाई अघि बढाउने निर्णय गरेको हो। लकडाउनबीच असार १८ गते संसद् अधिवेशन अन्त्य भएयता समितिका बैठक पनि नियमित र प्रभावकारी हुन सकेका थिएनन्। कोभिड नियन्त्रण, रोकथाम तथा उपचारबारे जनस्तरबाट व्यापक गुनासा आउन थालेको भन्दै सांसदहरूले समितिका बैठकलाई निरन्तरता दिन सभामुख, राष्ट्रियसभाध्यक्ष र सचिवालयका कर्मचारीलाई आग्रह गर्दै आएका थिए। यस्तो बेला त झन् जनताका पीरमर्काबारे जनप्रतिनिधि चुप लागेर बस्न मिल्दैन, राष्ट्रियसभामा विपक्षी दलका नेता राधेश्याम अधिकारीले भने, कोभिड नियन्त्रण, रोकथामका साथै सरकारका बेथिति, जनताका समस्याबारे संसद्ले सरकारलाई घच्घच्याउनै पर्छ। सचिवालयले भर्चुअल बैठकका लागि १ लाख १० हजारमा माइक्रोसफ्ट टिम्सको लाइसेन्स खरिद गरी समितिका बैठकहरू सञ्चालन सुरु गरिसकेको छ। सचिवालयका सहसचिव सुरज दुराका अनुसार यसबाट २० वटा बैठक एकसाथ समानान्तर रूपमा सञ्चालन गर्न मिल्छ। पुगुन्जेल बैठक चलाउन मिल्छ। ५ सय जनासम्म सहभागी गराउन सकिने र आवश्यक पर्दा मतदान पनि गर्न मिल्ने उनको भनाइ छ। भर्चुअल प्रविधिका विषयमा अध्ययन गर्न सचिव ध्रुव घिमिरेको संयोजकत्वमा समिति बनाइएको थियो। समितिको सुझावअनुसार माइक्रोसफ्ट टिम्सको लाइसेन्स खरिद गरिएको सचिवालयले जनाएको छ। अरूभन्दा यसमा रेकर्ड गर्न मिल्ने, डाटा सुरक्षित हुने, मतदान गर्न मिल्ने, फाइलहरू पनि भण्डारण गर्न सकिने भएकाले यसको लाइसेन्स खरिद गरेका हौं, प्रवक्ता पाण्डेले भने। अन्तर्राष्ट्रिय सम्बन्ध र कानुन समितिले यो प्रविधिमार्फत भर्चुअल मिटिङ गरिसकेका छन्। अन्तर्राष्ट्रिय सम्बन्धले स्वदेश फर्किन चाहने नेपालीका समस्याबारे परराष्ट्रमन्त्री प्रदीप ज्ञवालीसँग भर्चुअल बैठक गरेको थियो। समितिले विदेशमा रोजगारी गुमाएका, भिसाको म्याद सकिएका, अवैध रूपमा बसोबास गरिरहेका, गर्भवती, अन्य दीर्घरोग लागेकालाई प्राथमिकतामा राखेर स्वदेश फिर्ता गराउन निर्देशन दिएको छ। नेपाल एयरलाइन्समार्फत सहुलियत दरमा घर फिर्ता ल्याउन विशेष कार्यक्रम बनाउन पनि निर्देशन दिइएको समिति सभापति पवित्रा निरौला खरेलले बताइन्। विषयगत समितिले भर्चुअल बैठक गरे पनि निर्णय लिन भने संसद् नियमावली बाधक देखिएको छ। भर्चुअल बैठकमा सांसदहरूबीच विषयवस्तुमाथि गहन छलफल गरी एकमत कायम गराउने र प्रतिनिधिमूलक बैठक गरेर निर्णय लिने प्रक्रिया अघि बढाउने तयारी छ, प्रवक्ता पाण्डेले भने।"
रहेनन् पूर्वप्रधानन्यायाधीश सिंह,"काठमाडौंसप्तरी : पूर्वप्रधानन्यायाधीश अनिरुद्धप्रसाद सिंहको १ सय १ वर्षको उमेरमा मंगलबार राति काठमाडौंमा निधन भएको छ। पूर्वकानुन र न्यायमन्त्रीसमेत रहेका सिंहलाई निमोनिया भएको थियो। उनको बुधबार पशुपति आर्यघाटमा दाहसंस्कार गरिएको छ। नातिले उनलाई दागबत्ती दिएका थिए। तत्कालीन राजा महेन्द्रले प्रधान न्यायालय ऐन खारेज गरी प्रधानन्यायाधीश हरिप्रसाद प्रधार्न हटाएर २०१३ सालमा सिंहलाई नियुक्त गरेका थिए। पुरानो ऐनसँगै प्रधान न्यायालय पनि खारेज भएपछि राजा महेन्द्रले २०१३ सालमा सर्वोच्च अदालत स्थापना गरेका थिए। वरिष्ठ अधिवक्ता लक्ष्मीप्रसाद उप्रेतीले सर्वोच्चका पहिलो प्रधानन्यायाधीशका रूपमा सिंहले न्यायालयको नेतृत्व सम्हालेको उल्लेख गरे। त्यसपछि पनि राजा महेन्द्रले विभिन्न संवैधानिक आयोगमा अध्यक्षको जिम्मेवारीसमेत दिए। उनी राणा शासनका बेला २००३ सालमा बडा हाकिम पदबाट जागिरमा प्रवेश गरेका थिए। उनी २०१३ जेठ ८ गते प्रधानन्यायाधीशमा नियुक्त भई २०१६ असार १५ गतेसम्म पदमा बहाल रहे। त्यसअघि अधिवक्ताका रूपमा वकालतसमेत गरेका थिए। प्रधानन्यायाधीशबाट अवकाशलगत्तै सिंह लोक सेवा आयोगका अध्यक्ष भएका थिए। पञ्चायत व्यवस्था लागू भएपछि सिंहलाई नारायणहिटी राजदरबारमा कार्यालय स्थापना गरी विशेष जाहेरी विभागका प्रमुख नियुक्त गरिएको थियो। उक्त विभागले सर्वोच्चका फैसलाउपर परेका निवेदन र उजुरीमा जाँचबुझ गरी सच्याउन राजासमक्ष पेस गर्ने अख्तियारी पाएको थियो। तत्कालीन राजा वीरेन्द्रले २०३२ सालमा उनलाई संविधान सुधार आयोगको अध्यक्ष पदमा मनोनयन गरे। त्यसपछि २०३४ मा तत्कालीन अख्तियार दुरुपयोग निवारण आयोगको पहिलो प्रमुख आयुक्तमा नियुक्त भए। उनले अख्तियारमा २०३४ पुस १३ गतेदेखि २०४२ वैशाख ३० गतेसम्म कार्यभार सम्हालेका थिए। त्यसलगत्तै राजसभा स्थायी समितिका सभापति बने। उनलाई २०३६ सालको जनमत संग्रह आयोगका अध्यक्ष बनाइएको थियो। पूर्व प्रधानन्यायाधीश सिंहको निधन उनी राजा महेन्द्रका प्रिय पात्र थिए। तत्कालीन राजाले पञ्चायतकाल टिकाउन धेरै उपयोग गरेका र रुचाइएका पात्र थिए, कानुन पत्रिकाका सम्पादकसमेत रहेका उप्रेतीले अन्नपूर्णसँग भने, सिंह इतिहास बोकेका व्यक्ति मात्र होइनन्, ऐतिहासिक घटनाक्रमका एक साक्षी पनि हुन्। नेपाल बार एसोसिएसनका पूर्वमहासचिव विजयप्रसाद मिश्रले सिंहले नै पहिलो पल्ट नेपाल कानुन पत्रिका प्रकाशन गरेको उल्लेख गरे। सिंह न्यायिक वृत्तका ऐतिहासिक व्यक्तित्व रहेको उनको ठम्याइ छ। सर्वोच्च अदालतले सिंहको निधनको शोकमा बिहीबार सर्वोच्चसहित सबै अदालत बन्द गर्ने निर्णय गरेको छ। उहाँको निधनबाट राष्ट्रले एउटा सच्चा राष्ट्रप्रेमी र न्यायिक व्यक्तिलाई गुमाएको छ, सर्वोच्चले जारी गरेको विज्ञप्तिमा भनिएको छ। नेपाल बार एसोसिएसनले पनि सिंहको निधनमा दुःख व्यक्त गरेको छ। सप्तरीको राजगढ गाउँपालिका२ बरदाही बननिया घर भएका सिंह पछिल्लो समय काठमाडौं बत्तीसपुतलीमा बस्दै आएका थिए। राजविराजका तत्कालीन प्रधानपञ्च गोविन्द सिंहले उनी सादा जीवन उच्च विचारका धनी भएको बताए। भेटघाट र प्रचारभन्दा टाढा बस्थे। राजाले पत्याएकै कारण उनी २७ वर्षकै उमेरमा २००३ सालदेखि बडाहाकिम पदबाट सरकारी सेवामा प्रवेश गरेका थिए। सिंह झापा, भैरहवा र पाल्पामा २०११ सालसम्म बडाहाकिम भए। सिंहका श्रीमती र एक मात्र छोराको निधनपछि उनी सहयोगीसहित बस्दै आएका थिए। भारतमा विवाहित दुई छोरीतर्फ ११ नाति र छोरातर्फ २ नाति छन्। सिंहले पटना विश्वविद्यालयबाट बीएबीएल उत्तीर्ण गरेका थिए।"
प्राधिकरणको कार्यकारी निर्देशकमा कुलमान नियुक्तिको प्रस्ताव मन्त्रिपरिषदमा लगिएको छ,"काठमाडौं : ऊर्जा, जलस्रोत तथा सिंचाइमन्त्री वर्षमान पुन 'अनन्त'को सचिवालयले नेपाल विद्युत प्राधिकरणको कार्यकारी निर्देशकमा कुलमान घिसिङलाई पुन : चार वर्षे कार्यकालका लागि प्रस्ताव गरेको जानकारी दिएको छ। सोमबारको मन्त्रिपरिषद् बैठकमा मन्त्री पुनले घिसिङलाई पुनः प्राधिकरणको कार्यकारी निर्देशकमा नियुक्तिका लागि प्रस्ताव पेश गरेको उनका सचिवालय प्रमुख दुर्गाप्रसाद चापागाईंले जानकारी दिए। नेपाल विद्युत प्राधिकरणको कार्यकारी निर्देशक नियुक्तिका सन्दर्भमा ऊर्जा, जलश्रोत तथा सिंचाइमन्त्री माननीय वर्षमान पुन अनन्तज्यूले गत सोमबारको मन्त्रिपरिषद बैठकमा कुलमान घिसिङलाई आगामी चार वर्षका लागि कार्यकारी निर्देशक नियुक्ति गर्न प्रस्ताव पेश गर्नुभएको र हाल उक्त प्रस्ताव प्रधानमन्त्री तथा मन्त्रिपरिषद कार्यालयमा विचाराधीन अवस्थामा रहेको छ, चापागाईंले भनेका छन्, अतः प्राधिकरणको आवश्यकता र आम जनचाहनालाई मध्यनजर गर्दै मन्त्रिपरिषदले उक्त प्रस्तावमाथि छिट्टै निर्णय गर्ने आशा गर्दछु। मन्त्री पुनले प्रधानमन्त्री केपी शर्मा ओली र नेकपाका कार्यकारी अध्यक्ष पुष्पकमल दाहाल प्रचण्डसँग परामर्श गरेरै घिसिङको मात्र नाम मन्त्रिपरिषद्मा प्रस्ताव गरिएको चापागाईंले स्पष्ट पारे। घिसिङको पुनर्नियुक्तिबारे अन्योल भइरहेका बेला नेकपा सचिवालय सदस्यसमेत रहेका प्रवक्ता नारायणकाजी श्रेष्ठले सामाजिक संजालमार्फत घिसिङको पुनर्नियुक्ति हुने विश्ववास व्यक्त गरेका थिए। श्रेष्ठले सोमबार ट्वीटरमा लेखेका छन्विद्युत् प्राधिकरणका कार्यकारी निर्देशक कुलमान घिसिङको हिजोबाट पदावधि सकिएको छ। उनले उर्जा क्षेत्रमा जे जति योगदान पुर्याएका छन्, त्यो नेपाली जनताले कहिल्यै बिर्सने छैनन्। नेपाल आमाका सुयोग्य सुपुत्र घिसिङको योगदान अझै आवश्यक भएकाले उनको पुनर्नियुक्ति हुनेछ भन्नेमा विश्वस्त छु।' यता श्रेष्ठले कुलमान घिसिङको पक्ष लिँदा पार्टीका प्रचार विभाग उपप्रमुख सूर्य थापाले फेसबुकमार्फत आपत्ति जनाएका थिए। उनले प्रवक्ताको लविङ काम कुरो एकातिर कुम्लो बोकी ठिमीतिर भनेर व्यंग्य गरेका थिए। थापाले सबै नेताहरूले आफ्नो निकट वा मन परेका व्यक्तिको यसैगरी दबाब र व्यक्तिगत मूल्यांकन सार्वजनिक गर्दै हुनेलाई नहुने र नहुनेलाई हुनेतिर धकेल्नु स्वस्थकर हुन्छ र भन्दै प्रश्न गरेका थिए। ०७२ भदौ २९ गते घिसिङ प्राधिकरणको कार्यकारी निर्देशक पदमा नियुक्त हुँदा मुलुक दैनिक १८ घण्टासम्मको लोडसेडिङमा थियो। पदबहाली गरेको करिब दुई वर्षमा लोडसेडिङ हटाउन उनी सफल भए। उनी उज्यालो नेपालको संवाहकका रुपमा उनी जनस्तरमा लोकप्रिय भएका छन्। लोडसेडिङ हटाएको जस आफूले मात्रै लिएको भन्दै राजनीतिक नेतृत्व उनीसँग खासै प्रशन्न छैन। त्यसैगरी घाटामा रहेको प्राधिकरणलाई १२ अर्ब रुपैयाँसम्म नाफामा लैजाने, विद्युत् चुहावटलाई १५ प्रतिशतसम्म झार्नेलगायत साहसिक कदम उनले सम्पन्न गरेका थिए। अझै प्राधिकरणका चुनौती धेरै भएकाले पनि कुलमान दोहोरिनुपर्ने सरोकारवालाहरूको माग छ।चाँडै नै निजी क्षेत्रबाट करिब नौ सय मेगावाट राष्ट्रिय प्रसारणमा जोडिँदै छ। यसका लागि विद्युत् निर्यात गर्ने वातावरण बनाउने, आन्तरिक खपत बढाउने, प्राधिकरण ऐन पुनर्संरचनाका विषयजस्ता कुरा सम्हाल्न संस्थान बुझेको व्यक्ति घिसिङ भएकाले उनको निरन्तरता आवश्यक भएको बताइएको छ। गत २९ भदौमा कार्यकारी निर्देशकका रुपमा चार वर्षे कार्यकाल सकाएका घिसिङको प्राधिकरणले ३१ भदौमा औपचारिक बिदाई गरेको थियो। चर्चा छ जसको : हेर्नुहोस्, देशलाई लोडसेडिङमुक्त बनाउने कुलमानको आफ्नै कहानी (भिडियो) विद्युतभार कटौतीको अन्त्य ओली र पुनकै योजनामा भएको हो : कुलमान घिसिङ कुलमानको कार्यकाल आइतबार सकिँदै : को बन्ला प्राधिकरणको कार्यकारी निर्देशक ? कुलमानको बिदाइ भाषण : एउटा व्यक्ति नेतृत्वमा सधै रहिरहनुपर्छ भन्ने छैन"
अक्षम्य अपराध,"महिला र बालबालिकाविरुद्ध भएका हिंसा र बलात्कारका घटना अचेल दिनहुँजसो बाहिर आइरहेका छन्। घटनामा वृद्धि हुँदै जाँदा एक पुरुषलाई पुरुष हुँ भन्न लाजै लाग्ने अवस्था आइसकेको छ। यस्ता घटना रोक्न कडा दण्ड र सजायको व्यवस्था हुनुपर्ने माग उठिरहेका बेला सप्तरीका डाकनेश्वरी नगरपालिकामा एक किशोरीलाई सामूहिक बलात्कार गर्ने युवाको समूहलाई समाजकै अगुवाले संरक्षण दिए। बलात्कारीलाई सामान्य जरिमाना दिएर घटनालाई छिसमिस पार्न खोज्दा पीडित युवतीले न्यायको आश मारिन् र अन्ततः अन्धविश्वासले जरो गाडेको समाजमा टिक्न नसक्ने सोचेर मृत्युको बाटो रोजिन्। खेतमा सामूहिक बलात्कारमा परेकी युवतीको परिवार सुरुमा न्याय माग्न गाउँका ठालु कहलिएका केही व्यक्तिका शरणमा पुगे। कथाकथित पञ्चेतीले पीडित परिवारको आशाविपरीत पीडित युवकबाट ५५ हजार रुपैयाँ बलात्कारमा परेकी युवतीलाई क्षतिपूर्ति भराउने र थप उजुरीका लागि प्रशासन जान नपाउने फैसला गर्यो। विश्वमा मानव अधिकार, न्याय, स्वतन्त्रता, कानुनी राज्यको स्थापना तथा महिला हक अधिकारका पक्षमा लहर चलिरहेका बेला कथाकथित पञ्चेतीले यस्तो फैसला गर्नु निकृष्ट कार्य हो। यस्तो फैसलामा सहभागी हुनेले ठूलो सामाजिक अपराध गरेका छन्। तसर्थ बलात्कार गर्ने र बलात्कारी जोगाउने दुवै पक्षलाई व्यक्ति हत्या गरेको अभियोग लगाएर कारबाहीको दायरामा ल्याउनुपर्छ। पञ्चेती वा मुलुकका अन्य भागमा प्रचलनमा रहेका पञ्च भलाद्मी र गाउँले भेलाका नाममा गरिने भेदभावपूर्ण फैसलामा संलग्न हुनेलाई पनि यो घटनाबाट सबक सिकाउनुपर्छ। गलत फैसला गर्दा पीडितलाई अन्याय मात्रै होइन, आफैं पनि फसिँदो रहेछ भन्ने अनुभूति उनीहरूलाई गराउनुपर्छ। तत्कालका लागि पीडित परिवारलाई क्षतिपूर्ति दिनु एउटा पक्ष भए पनि समाजमा जरो गाडेर रहेको अन्धविश्वासको निर्मूलीकरणका लागि विशेष अभियान सञ्चालन गर्नुपर्छ। बोक्सीको आरोपमा उजुरी गर्ने र जरिमानाको फैसला गर्ने, बलात्कारीसँग विवाह गराइदिएर मुद्दा ओझेलमा पार्ने तथा बलात्कारीलाई जोगाइदिने, बाल र बहुविवाहलाई सहजै स्वीकार गर्न लगाउनेजस्ता विकृतिमा गाउँमा कुरा नमिलेपछि मात्र उजुरी गर्न प्रहरीसम्म पुग्ने प्रवृत्ति अन्त्य गरिनुपर्छ। कतै यी कुप्रथा र कुसंस्कारको पछाडि धार्मिक अन्धता त छैन भन्नेतर्फ पनि खोजी गर्नुपर्ने भएको छ। समाजमा दबिएका, निम्सरा, दलित तथा अल्पसंख्यक समुदाय यस्ता घटनाको सिकार हुने गरेका छन्। सप्तरी घटनाका दोषीलाई कडा कारबाही गरेमात्रै सुरक्षाको चिन्तामा रहेका यस्ता समुदायले आनन्दको श्वास फेर्न पाउनेछन्। प्रहरी प्रशासनले बलात्कारमा संलग्न युवा, पञ्चेतीको फैसलामा सहभागी र फैसला गराउन उक्साउनेलाई समेत कारबाहीको दायरामा ल्याउनुपर्छ। यो घटनामा दोषीलाई कारबाही गर्नु तत्कालका लागि पीडितलाई न्याय दिन गरिएको असल अभ्यास मात्रै हुनेछ। कमजोर आर्थिक तथा सामाजिक पृष्ठभूमि भएकाहरूले पीडित परिवारमाथि समाजका अगुवाबाट अझै पनि विविध प्रकारको धम्की तथा प्रलोभन आउन सक्छ। त्यसतर्फ प्रहरी प्रशासन चनाखो भएर उनीहरूको सुरक्षाको प्रत्याभूत गर्नुपर्छ। तर शदीयौंदेखि जरा गाडिरहेको यस्ता अन्धविश्वासबाटै मुक्ति कसरी खोज्ने भन्ने बेला आएको छ। यस्ता महान् अभियानको सुरुवात सचेत नागरिकबाटै गर्नुपर्छ। त्यसमा पनि युवाशक्तिले यसको नेतृत्व लिनुपर्छ। हामीले पढ्ने स्कुले पाठ्यक्रममा समावेश गरेर यस्ता विषयलाई बहसमा ल्याउनुपर्छ। विश्वविद्यालय तहको पाठ्यक्रममा पनि यस्ता विषय जोड्नुपर्छ। सार्वजनिक बहस गर्नुपर्छ। विविध प्रकारको अन्धताले गाँजेको मुलुकमा यस्ता विषयमा विमर्श गर्न र रूपान्तरणका लागि पहल गर्न ढिलाइ भइसकेको छ।"
भारतमा ३८२ कोरोना संक्रमित स्वास्थ्यकर्मीको मृत्यु,नयाँ दिल्ली : भारतमा ३८२ कोरोना भाइरस (कोभिड१९) संक्रमित स्वास्थ्यकर्मीको मृत्यु भएको छ। इन्डियन मेडिकल एसोसिएसन (आईएमए) को बुधबारसम्मको तथ्यांकअनुसार ३८२ स्वास्थ्यकर्मीले कोरोनाबाट ज्यान गुमाइसकेका हुन्। ज्यान गुमाउनेमा २७ वर्षदेखि ८५ वर्षसम्मका स्वास्थ्यकर्मी रहेको भारतीय सञ्चार माध्यमले जनाएका छन्। तथ्यांकअनुसार २ हजार २३८ चिकित्सक कोरोना भाइरस संक्रमित भएका छन्। गत डिसेम्बरदेखि फैलिएको कोरोनाबाट हालसम्म भारतमा ५० लाख २० हजार बढी मानिस संक्रमित भइसकेका छन्। जोन्स हप्किन्स विश्वविद्यालयका अनुसार संक्रमितमध्ये ८२ हजार ६६ को ज्यान गइसकेको छ। त्यस्तै ३९ लाख ४२ हजार बढी निको भएका छन्।
नबुझिएको विज्ञानको मूल्य,"स्वस्थ र गुणस्तरीय जीवनका लागि विज्ञान भन्ने नारासहित असोज १ गते विज्ञान दिवस मनाइँदै छ। नेपालमा प्रथमपटक २०७० असोज १ देखि विज्ञान दिवस मनाउन लागिएको हो। अमृत साइन्स क्याम्पसको स्थापना दिवसलाई विज्ञान दिवसका रूपमा मनाउने गरिएको छ। शिक्षा, विज्ञान तथा प्रविधिमन्त्री गिरिराजमणि पोखरेलको संयोजकत्वमा मूल समारोह समिति गठन भएको छ। यस दिवसमा विभिन्न सरकारी गैरसरकारी निकायले विज्ञानलाई लोकप्रिय बनाउने विभिन्न क्रियाकलाप जस्तै व्याख्यान, समूहगत छलफल, विज्ञानसम्बन्धी स्लाइड तथा चलचित्र प्रदर्शनी, गोष्ठीहरूको आयोजना, सर्वसाधारणका लागि शिक्षा, विज्ञान तथा प्रविधि मन्त्रालयको अनुरोधमा प्रयोगशालाहरू सर्वसाधारण तथा विद्यार्थीका लागि खुला गरेर अवलोकन गर्न दिनेजस्ता कार्यक्रम विगतमा हुने गरेकोमा हाल कोभिड २०१९ ले गर्दा वेभिनार तथा मिडियाहरूमा सीमित हुनुपर्ने अवस्था रहेको छ। यस दिवसका अवसरमा हामीले विज्ञान तथा प्रविधि क्षेत्रमा भएगरेका सार्थक ज्ञानलाई जनमानसमा बृहत्तर रूपमा प्रवाह गर्नुका साथै हाम्रोजस्तो रुढिवादबाट आक्रान्त समाजलाई रुढिवादबाट मुक्त गरेर विज्ञान र प्रविधिको सार्थक प्रयोगलाई अंगीकार गर्नमा सहयोग पुर्याउँछ। यस दिवसले विज्ञानका विद्यार्थीलाई यस क्षेत्रको अध्ययनअनुसन्धानमा संलग्न रहने अभिप्रेरणा मिल्छ भने वैज्ञानिकलाई आफूले गरका अध्ययनअनुसन्धानलाई सम्बन्धित क्षेत्र तथा आमजनतामा बुझाउने अवसर प्राप्त हुन जान्छ। विगत विभिन्न कारणले विज्ञान तथा प्रविधिसँग आबद्ध संस्थाले आशातीत उपलब्धि हासिल गर्न सकेनन्। विज्ञान क्षेत्रमा अत्यधिक न्यून लगानी, विज्ञानका संस्थाहरूको नेतृत्वमा राजनीतिक परिदृश्यमा परिभ्रमण गर्ने व्यक्तिहरूको मात्र बाहुल्य जसले गर्दा उचित व्यक्ति उचित स्थान को सिद्धान्त लागू हुन नसक्नु; विज्ञान र प्रविधिका संस्थाहरूमा विज्ञान र प्रविधिको भन्दा प्रशासनिक व्यक्तिहरूको बाहुल्य हुनु; नीतिगत रूपमा अनुसन्धान तथा विकास कार्यलाई अग्रयायी बनाउने कार्यको अभाव, नीतिगत सुधारमा कमी, विज्ञान र प्रविधि विकासका लागि सारगर्भित प्रयासको कमी; अति आवश्यक संस्थागत संरचनाको कमी आदि कारणले विज्ञान र प्रविधि क्षेत्रमा सोचेअनुरूप उपलब्धि हासिल हुन सकेन। यही कारणले छिमेकी राष्ट्र भारत र चीनले चन्द्र विजय गरिसके पनि हामी ग्यालिलियोको युगमा छौं। हाम्रोजस्तो विकासोन्मुख, अन्धविश्वास तथा भाग्यवादी परम्पराबाट आक्रान्त समाजमा वर्षमा एक वा दुई दिन मनाइने विज्ञान दिवस पर्याप्त देखिँदैन। यससग आबद्ध संस्थाहरूले प्रत्येक दिन, सप्ताह, महिना र वर्षमा विज्ञान तथा प्रविधि विकासका लागि समर्पित रहन आवश्यक छ। यसैगरी विश्वविद्यालयका विज्ञानका विभागहरू केवल विज्ञान पढाउने विभागका रूपमा सीमित देखिन्छ। केही गरिएका अनुसन्धान पनि सर्वेक्षण प्रकारका देखिन्छन्। अत्याधुनिक अनुसन्धानको त कुरा छाडौं, सामान्य अनुसन्धानका लागि पनि त्यहाँ बजेटको अभाव देखिन्छ। एकातिर सरकारबाट पर्याप्त मात्रामा बजेट उपलब्ध हुँदैन भने अर्कातिर स्वयंले स्रोतसाधन उत्पादन गर्ने कार्य पनि गर्न सक्दैनन्। विज्ञानका संस्थाहरूलाई पनि राजनीतिक हस्तक्षेपदेखि टाढा राखेर अटोनोमस संस्थाका रूपमा विकास गरिनुपर्छ र उनीहरूलाई राष्ट्र विकासप्रति बढी उत्तरदायी बनाउँदै उनीहरूको अनुसन्धानात्मक कार्यको उच्च मूल्यांकन हुन सक्ने प्रणाली विकास हुन पनि जरुरी देखिन्छ। कर्मचारीतन्त्र तथा राजनीतिक जगत्ले पनि विज्ञानलाई त्यति महत्त्व दिएको देखिँदैन। कतिपय राजनीतिक पार्टीहरूले चुनावी समयको मुखपत्रमा विज्ञान तथा प्रविधिको समुचित विकास तथा प्रयोगका लागि संलग्न रहने कुरा उल्लेख भए पनि त्यस्तो कुरा भएको पाइँदैन। विज्ञान तथा प्रविधिको सार्थक ज्ञानलाई जनप्रवाह गर्न कुनै विशेष नीति पाइँदैन। उच्च क्षमताका वैज्ञानिकहरूलाई पर्याप्त तलब तथा सुविधा दिने कुनै प्रणाली देखिँदैन। नेपाल सरकारका पुरातन मन्त्रालयहरूमा लागू भएको आर्थिक नियमावलीबाट विज्ञानजस्तो गहन विद्या सञ्चालन के उपयुक्त होला ? आजको दिवसमा हामीले विभिन्न कुरा मनन गर्न आवश्यक छ। हाम्रो राष्ट्रमा विज्ञान तथा प्रविधिको अवस्था कस्तो छ ? हामीले विज्ञान क्षेत्रमा कत्तिको अनुसन्धान गरिरहेका छौं ? के हाम्रो विज्ञानका संस्थाहरू विज्ञानका भव्य समाधिस्थलमा रूपान्तरण त भइरहेका छैनन् ? हेर्दा राम्रो भवन उच्च अध्ययन गरेका कर्मचारी तर परिणाम के आएको छ ? विज्ञान मन्त्रालयको स्थापना भएको २३ वर्ष भइसक्यो। त्यस्तै विज्ञानका अन्य विभिन्न निकाय पनि स्थापित छन्। तिनीहरूको स्थापनाको पनि लामो समयावधि भइसक्यो। स्थापनापश्चात् यी संस्थाले राष्ट्रका लागि, आम जनमानसका लागि केकति उपलब्धिमूलक कार्य गरेका छन् ? के यिनीहरू समाधिस्थलजस्ता केवल दर्शनीय र पूजनीय मात्र भएका त छैनन् ? के नेपाल सरकारले विज्ञान क्षेत्रमा बृहत्तर लगानी गरेको छ ? के समुचित स्रोत र साधन उपलब्ध गराएको छ ? के ती संस्था राजनीतिक प्रभुत्वबाट मुक्त छन् ? यी संस्थामा विज्ञानका कार्य तथा अनुसन्धान कत्तिको भइरहेका छन् ? विज्ञान तथा प्रविधिको द्रूततर विकासका लागि कर्मचारीतन्त्रमा पनि हाल छुट्टै विशेष सुविधा र अनुसन्धान अगाडि बढाउन सक्षम दक्ष जनशक्तिका लागि छुट्टै विज्ञान सेवा समूहको आवश्यक छ कि ? हामीले के कुरा बुझ्न आवश्यक छ भने राष्ट्रको उज्ज्वल भविष्य युवा वैज्ञानिकहरूमा निहित छ र नेपाललाई वर्तमानभन्दा भविष्यमा विकसित र सशक्त राष्ट्रका रूपमा रूपान्तरण गर्न उनीहरूलाई समुचित स्रोत र साधन तथा कार्यरत रहने वातावरण उपलब्ध गराउन अति आवश्यक हुन्छ। वर्तमान परिप्रेक्ष्यमा युवा वैज्ञानिकलाई विशेष सुविधा, साधन र स्रोत दिएर उनीहरूलाई राष्ट्र हितका लागि अनुसन्धानमा संलग्न गराउन अपरिहार्य देखिन्छ। साथै ज्ञान र विज्ञानको विस्फोटन भइरहेको वर्तमान युगामा युवा वर्गहरूले पनि सोच्न जरुरी छ कि राजनीतिको झन्डा बोक्ने कि ज्ञानको सागर ? सिर्जनशील हुने कि लाहुरे मानसिकताबाट ग्रस्त हुने ? हाम्रा विज्ञानसँग आबद्ध निकायहरू उच्चस्तरीय अनुसन्धानभन्दा सर्वेक्षण प्रकारका अनुसन्धानमा संलग्न देखिन्छन्। उद्योगहरू आयातीत वस्तुहरूको एसेम्बलिङमा मात्र सीमित रहेको देखिन्छ। जडिबुटीको धनी देशमा जडिबुटीमा कत्तिको अनुसन्धान भइरहेको छ ? स्वास्थ्यको अनुसन्धान क्षेत्रमा हाम्रो आन्तरिक क्षमता कत्तिको छ ? कृषि क्षेत्रमा हाम्रो अनुसन्धान कत्तिको प्रभावकारी छ ? हामीसँग के दीर्घकालीन योजना र प्राथमिकताका क्षेत्र निर्धारण छन् ? यस राष्ट्रिय दिवसमा हाम्रो आजसम्मको उपलब्धिको आलोचनात्मक मूल्यांकन तथा राष्ट्रमा निहित विज्ञान एवम् वैज्ञानिकहरूको अन्तरनिहित क्षमताको पूर्ण मूल्यांकन हुनुका साथै राष्ट्रमा विज्ञान तथा प्रविधिको विकास तथा निर्दिष्ट मार्ग चित्रणका लागि जोडदार बहस एवम् चर्चा हुनु अपरिहार्य देखिन्छ। यो दिवसले निश्चितरूपमा राष्ट्रमा वैज्ञानिक चेतना एवम् संस्कारको प्रार्दुभाव गर्नमा अहम् भूमिका निर्वाह गर्नेछ। यसका लागि अधिकतम जनसहभागिता, युवा वैज्ञानिकहरूको अत्यधिक परिचालन अपरिहार्य हुन जान्छ, जसले गर्दा बढीभन्दा बढी सर्वसाधारणमा विज्ञानको सार्थक ज्ञानप्रति अभिरुचि बढोस् र युवाहरूमा विज्ञान तथा प्रविधिका क्षेत्रमा कार्यरत हुने प्रेरणा मिल्न सकोस्। यो दिवस यस क्षेत्रमा कार्यरत संस्था तथा वैज्ञानिकहरूले स्वयम्को मूल्यांकन गर्ने समय पनि हो। हामीले हाम्रा विगतका मिसनमा प्राप्त सफलता वा असफलता, हाम्रा कार्यान्वयनमा रहेका मिसनहरू तथा भविष्यमा परिचालन गर्ने योजनालाई अन्तर्राष्ट्रिय दृष्टिकोणबाट पुनर्मूल्यांकन गर्न जरुरी छ। हाम्रोजस्तो विकासोन्मुख, अन्धविश्वास तथा भाग्यवादी परम्पराबाट आक्रान्त समाजमा वर्षमा एक वा दुई दिन मनाइने विज्ञान दिवस पर्याप्त देखिँदैन। यससग आबद्ध संस्थाहरूले प्रत्येक दिन, सप्ताह, महिना र वर्षमा विज्ञान तथा प्रविधि विकासका लागि समर्पित रहन आवश्यक छ अनि मात्र राष्ट्र विकासले मूर्तरूप लिनेछ।"
लामो दूरीका सवारी सञ्चालन : यस्तो देखियो काठमाडौंको नयाँ बसपार्कमा (तस्बिरसहित),काठमाडौं : करिब ६ महिनापछि बिहीबारदेखि लामो दूरीका सवारी साधन चल्न थालेका छन्। सोमबारको मन्त्रिपरिषद् बैठकले असोज १ गतेदेखि लामो दूरीका यातायात सञ्चालन गर्न दिने निर्णय गरेसँगै यातायात सञ्चालनमा आएका हुन्। मन्त्रिपरिषद्को निर्णयअनुसार लामो दूरीका सार्वजनिक यातायातले ५० प्रतिशतसम्म बढी भाडा लिएर सिट क्षमताको आधा मात्रै यात्रु बोक्न पाउने छन्। व्यवसायीले एक लाइनको सिटमा एक जना मात्रै यात्रु राखेर यातायात सेवा सञ्चालन गर्नुपर्ने सरकारको सर्त छ। यसैबीच बिहीबार बिहान काठमाडौंस्थित नयाँ बसपार्क गोंगबुमा यातायात सञ्चालनका लागि सवारी साधन तयारी अवस्थामा राखिएका छन्। तर यात्रु संख्या भने न्यून देखिएको छ। अन्नपूर्णका फोटो पत्रकार दीपेन श्रेष्ठले खिचेका तस्बिर :
विज्ञान दिवस र नेपालमा नवप्रवर्तन,"विज्ञान, प्रविधि तथा नवप्रवर्तनले देशको मुहार फेर्न सक्छ। यस तथ्यलाई उत्तरी छिमेकी चीनले यसको अवलम्बनद्वारा छोेटो समयमा अकल्पनीय विकास गरेर सावित गरिदिएको छ। विज्ञान, प्रविधि तथा नवप्रवर्तनमा कुन देश कहाँ छ भन्ने मापन त्यसको भूमण्डलीय नवप्रवर्तनात्मक सूचकांकले बहुधा मापन गरिन्छ। हालै २०२० को नवप्रवर्तनात्मक सूचकांकको प्रतिवेदन सार्वजनिक भएको छ। विश्वका १३३ राष्ट्रको गरिएको अध्ययनमा स्विट्जरल्यान्ड शीर्षस्थ स्थान एक नम्बरमा छ भने चीन १४ नम्बरमा छ। त्यसैगरी भारतले ४८औं स्थान हासिल गरेको छ। साथसाथै नेपालले ९५औं स्थान प्राप्त गरेको छ। सार्कका अन्य राष्ट्रहरू श्रीलंका १०१, पाकिस्तान १०७ तथा बंगलादेश ११६औं स्थानमा छन्। नेपाल पोहोर १०९औं स्थानमा थियो। विज्ञान भनेको प्राकृतिक घटना अवलोकन गरेर सिद्धान्त निर्माण गर्नु हो। प्रविधिले वैज्ञानिक सिद्धान्तलाई प्रयोग गरेर मानव जीवनलाई सहज बनाउँछ। नवप्रवर्तन भनेको प्रविधिमा नवीन वस्तुको समायोजन गराएर यसलाई अझ प्रभावकारी बनाउनु हो। सबै खोलातल्तिर बगेको देखेर यसको पानी मास्तिरबाट तल्तिर बहन्छ भन्नु विज्ञान हो। पानी तल्तिर बहने रहेछ भनेर मानव कल्याणका लागि कुलो बनाएर मुहानतल्तिरको जग्गामा सिचाइ गर्नु प्रविधि हो। साधारण कुलोबाट पानी चुहियो भनेर कुलोको साटो नालाको प्रयोग गर्नु नवप्रवर्तन हो। हाम्रो पूर्वीपरम्परामा ज्ञान तथा विज्ञानबारेमा अविस्मरणीय समयदेखि विचारविमर्श हुँदै आएको छ। गोपाल तथा महिशपालपछि नेपालमा किराँतले राज्य गरेको इतिहासमा उल्लेख भएको पाइन्छ। किराँतकालका भौतिक अवशेष काठमाडौंमा त्यति उल्लेखनीय रूपमा नपाइए पनि मधेसको लुम्बिनीमा देख्न सकिन्छ। यहाँ इँटाले बनेका विभिन्न संरचना यद्यपि विद्यमान छन्। यसका अतिरिक्त खानेपानीका लागि इनार निर्माण गरेको पनि देख्न सकिन्छ। गहिरो स्थानमा भूमिगत पानी जम्मा हुनेजस्तो प्राकृतिक घटनालाई पर्यवेक्षण गरी इँटाको गारो लगाई पानी जम्मा गरेर त्यसलाई वर्षभरि प्रयोग गर्न सक्ने स्थिति सिर्र्जना गरेकोमा त्यो बेलाका मानिसले विज्ञान तथा प्रविधिको उपयोग गरेको थाहा हुन्छ। अनुत्पादक क्षेत्रमा लगानी गर्नुभन्दा विज्ञान, प्रविधि तथा नवप्रवर्तनमा लगानी गरे नेपालले अर्को वर्ष झन् तीव्रताका साथ उन्नति गर्ने थियो। किनकि नास्टले उन्नयनका लागि महत्त्वपूर्ण योगदान छ। किरात वंशपछि लिच्छवि वंशले नेपालमा राज्य गरेका थिए। स्तूप, चैत्य, ढुंगेधाराजस्ता लिच्छविकालका विभिन्न भौतिक संरचना अहिले पनि नभएका होइनन्। तर सबैभन्दा अभिरुचिपूर्ण संरचनामा ढुंगेधारालाई लिन सकिन्छ। विशेषगरेर पाटन दरबार प्रांगणमा रहेको मणिहिटी अति उल्लेखनीय छ। सन् ५७० मा निर्मित यो धारा अहिले १४५० वर्षपछि पनि यथावत् रूपमा सञ्चालनमा छ। यो धारो राजा मानदेव (शासनकाल ४६४५०५) का नाति भारविले निर्माण गरेका हुन्। गुरुत्वाकर्षण शक्तिले पानी तलतिर बग्ने तथ्यको पर्यवेक्षण गरी धारो बनाउनुमा विज्ञान तथा प्रविधि प्रयोग भएको देख्न सकिन्छ। लिच्छविकालपछिको ठकुरीकाललाई नेपाली इतिहासको अन्धयुग पनि भनिएको छ। यस समयमा बनेका केही जलद्रोणीहरू उल्लेखनीय छन्। यी जलद्रोणी मानिसलाई तिर्खा लागेका बेलामा पानी पिउनका लागि सहरको केन्द्रमा स्थापना गरिन्थ्यो। पानीलाई उच्च स्थानमा भण्डारण गरेर पिउनका लागि प्रयोग गर्नुमा विज्ञान तथा प्रविधि प्रयोग गरिएको देख्न सकिन्छ। मल्लकाललाई पुनर्जागरण काल पनि भनिन्छ। विशेष गरेर यस समयमा कला तथा वास्तुकलाको धेरै उन्नयन भएको थियो। धातुकलाको पनि चरम रूपमा उन्नति भएको थियो। यो कुरो भक्तपुरको स्वर्ण द्वारबाट स्पष्ट हुन्छ। सन् १७०२ मा बनेको न्याट पोलबाट सत्तल शैलीको मन्दिर निर्माण कलाले शिखर छोएको पनि थाहा हुन्छ। त्यसैगरी सन् १६३७ मा बनेको पाटनको शिखर शैलीको कृष्ण मन्दिरले प्रस्तर कलाको पनि धेरै प्रगति भएको थियो भन्ने कुरा देखाउँछ। पत्थर अथवा इँटजस्तो एउटा निर्माण सामग्री एकाइलाई पृथ्वीमा राखेर त्यसको मास्तिर अर्काे एकाइ राख्दा भार सञ्चार गर्न सकिने घटनाको पर्यवेक्षण गरेर यस वैज्ञानिक सिद्धान्तलाई आत्मसात गरी विशाल संरचना बनाइएको देख्न सकिन्छ। यसैगरी शाहकाल एकीकरणको समय भएकाले कुनै नयाँ काम गर्नुभन्दा पनि विद्यमान वस्तुको अनुसरण भएको नुवाकोट दरबार, वसन्तपुरको दरबार आदिमा देख्न सकिन्छ। राणाकाललाई विज्ञान तथा प्रविधिको हिसाबले अन्धकाल भन्न सकिन्छ। विशेषगरी राणाकालमा गेहेन्द्र शमशेरले तीर्थप्रसाद तथा मुसे थापाको सहयोगले विज्ञान क्षेत्रमा धेरै काम गरेका थिए। उनलाई नेपालको पहिलो वैज्ञानिकको रूपमा मानिएको छ। उनले भापले चल्ने मोटर, नयाँ किसिमको मेसिन गन, तोप हवाईजहाजका सफल नमुना बनाएका थिए। तर उनलाई विषपान गराइयो भने मुसे थापाले देश त्याग गर्नुपरेको थियो। त्यसैगरी तीर्थप्रसादलाई सात वर्षको जेल सजाय दिइएको थियो। चन्द्रशमशेरको समयमा त्रिचन्द्र कलेजका स्थापनाले विज्ञानको संस्थागत प्राज्ञिक विकासमा योगदान दिएको थियो। परन्तु यसको जग राख्ने बेलामा चन्द्रशमशेरले आफ्नो खुट्टामा बञ्चरोले हानेको भन्दै अभिव्यक्ति दिनुले राणाकाल ज्ञान तथा विज्ञानका लागि अभिशाप भएको मान्न सकिन्छ। यसपछि शाहकाल तथा प्रजातन्त्रकालमा स्थापना भएका विभिन्न विश्वविद्यालयअन्तर्गत विज्ञान, प्रविधि एवम् इन्जिनियरिङ अध्यापन गर्ने संस्थाले यो क्षेत्रमा ठूलो योगदान पुर्याउँदै आएका छन्। यस्तो हुँदाहुँदै पनि नेपालको विज्ञान, प्रविधि तथा नवप्रवर्तनको स्थिति त्यति उत्साहजनक थिएन। परन्तु भूमण्डलीय नवप्रवर्तनात्मक सूचकांकमा पोहोर एक खुट्किलो मात्र माथि चढेको नेपाल यसपालि १४ स्थानले माथि गएको छ। आउँदा दिनमा अझ मास्तिर जाने र तल्तिर नझर्ने चुनौती अब नेपालसामु छ। किनभने कति देश तलतिर पनि झरेका हुन्छन्। उदाहरणका लागि म्यासोडोनिया पोहोर २३ स्थान तल झरेर आठौं स्थानमा पुगेको थियो। नवप्रवर्तन सूचकांक दुई नवप्रवर्तन उपसूचकांकको योगफल हो। ती हुन् नवप्रवर्तन निवेश उपसूचकांक र नवप्रवर्तन उत्पादन सूचकांक। यिनमा नेपालले १०६ र ८९औं स्थान प्राप्त गरेको छ। अनिवेश सूचकांकअन्तर्गत संस्था, मानवीय पुँजी तथा अनुसन्धान, पूर्वाधार, बजार परिस्करण र व्यापार पर्छन्। यिनमा नेपाल क्रमशः ११४औं, ११४औं, ७६औं, ४०औं र ५८औं स्थानमा देखिएको छ। उत्पादन उपसूचकांकमा ज्ञान तथा प्रविधि उत्पादन एवम् सिर्जनात्मक उत्पादन पर्छन्। यिनमा नेपाल १०२औं र १०६औं स्थानमा परेको छ। नेपालले यसरी ९५औं स्थान प्राप्त गर्न बजार परिस्करणले महत्त्वपूर्ण भूमिका निर्वाह गरेको छ। यसमा वैज्ञानिक क्रियाकलापमा त्राण पाउन सहजता, लगानीको संरक्षण तथा कर आदि कारक पर्छन्। यसरी एक वर्षमा १४ खुट्किला पार गर्नु भनेको साधारण होइन। यो सारा देशलाई गर्वको कुरो हो। नेपाल अहिले सार्क राष्ट्रहरूमा भारतपछि दोस्रो भएको छ भने न्यून आय अर्थतन्त्रका राष्ट्रमा तान्जानिया (८८) र रुवान्डा (९१) पछि तेस्रो स्थानमा छ। नेपाल विज्ञान तथा प्रविधि प्रज्ञा प्रतिष्ठान नेपालमा अनुसन्धान गर्न स्थापित संस्था हो। अहिलेको नेपालको उन्नयनका लागि यसको महत्त्वपूर्ण योगदान छ। तर सरकारले पर्याप्त रूपमा लगानी नगरेर यसले अपेक्षाअनुरूप कार्य सम्पादन गर्न पाएको छैन। नेपालले विज्ञान, प्रविधि तथा नवप्रवर्तनमा कूल ग्राहस्थ उत्पादनको ०३८ प्रतिशत मात्र खर्च गरेको छ। जबकि चीनले २५ र भारतले ०७ प्रतिशत खर्च गरेको छ। यसरी थोरै घाँस खाएर पनि प्रशस्त दूघ दिने गाईजस्तो भूमिका नेपालको विज्ञान, प्रविधि तथा नवप्रवर्तन क्षेत्रले बहन गरेको छ। अनुत्पादक क्षेत्रमा लगानी गर्नुभन्दा विज्ञान, प्रविधि तथा नवप्रवर्तनमा लगानी गरे नेपालले अर्को वर्ष झन् तीव्रताका साथ उन्नति गर्ने थियो। फेरि यस क्षेत्रमा अन्य क्षेत्रको जस्तो धेरै लगानी गर्नु पनि पर्दैन। अहिलेको ०३८ प्रतिशतलाई आउँदो वर्षमा ०५ मा र त्यसैगरी आगामी तीन वर्षमा एक प्रतिशतमा पुर्याउन पाए नेपालको विज्ञान, प्रविधि तथा नवप्रवर्तनका क्षेत्रमा यसपालि जस्तै अनपेक्षित उन्नयन हुने थियो। पोखरेल नेपाल विज्ञान तथा प्रविधि प्रज्ञा प्रतिष्ठानका पूर्व उपकुलपति हुन्।"
स्वास्थ्यकर्मीको सुरक्षा र प्रोत्साहनका लागि सरकार प्रतिबद्ध छ : मन्त्री ढकाल,"काठमाडौं : स्वास्थ्य तथा जनसङ्ख्यामन्त्री भानुभक्त ढकालले अहोरात्र उपचारमा खटिएका स्वास्थ्यकर्मीको सुरक्षा र प्रोत्साहनसहित सम्मानजनक काम गर्ने वातावरण बनाउन सरकार पूर्णरूपमा प्रतिबद्ध रहेको बताएका छन्। दोस्रो विश्व बिरामी सुरक्षा दिवसका अवसरमा आज शुभकामना दिँदै मन्त्री ढकालले स्वास्थ्यकर्मीको सुरक्षा र सम्मानको लागि आवाज उठाउँदै आएका व्यक्ति तथा नागरिक समाजलाई धन्यवाद दिदै थप सुरक्षित र सम्मानपूर्ण वातावरण बनाउन सबैमा आग्रह पनि गरेका छन्। हरेक सेप्टेम्बर १७ तारिखमा मनाइने यो दिवसको यस वर्षको नारा सुरक्षित स्वास्थ्यकर्मी : सुरक्षित बिरामी रहेको छ। नेपालमा कोरोना सङ्क्रमितमध्ये करिब ७२ निको भइसकेका र ३७९ जनाले ज्यान गुमाईसकेका उल्लेख गर्दै मन्त्री ढकालले मृतकप्रति श्रद्धाञ्जली व्यक्त गर्दै बिरामीको शीघ्र स्वास्थ्यलाभको कामना गरे । 'सङ्क्रमणबाट आफू, आफ्नो परिवार र समुदायलाई जोगाउन अपनाउनु पर्ने विश्वव्यापी मान्यता र नेपाल सरकारले जारी गरेका जनस्वास्थ्यका मापदण्डहरूको अनिवार्य पालना गर्ने गराउने कार्यमा सहयोग पुर्याउन आम जनसमुदायलाई आव्हान गर्दछु।' सन्देशमा भनिएको छ, 'स्वास्थ्य संस्थामा हुने सङ्क्रमण रोकथाम तथा नियन्त्रणमा आफ्नो दक्षता र सीपको उच्चतम प्रयोग गरी खटिन स्वास्थ्यकर्मीलाई आव्हान गर्दछु।' उनले बिरामी, स्वास्थ्यकर्मी र जनसमुदायको सुरक्षाको लागि स्वास्थ्य संस्थाभित्र र समुदायमा अपनाउनुपर्ने सङ्क्रमण रोकथाम तथा नियन्त्रणका लागि तोकिएको मापदण्ड र विधिलाई पालणा गर्न र गराउन स्वास्थ्यकर्मीलगायत सबैमा अनुरोध आव्हान पनि गरेका छन्। रासस"
कुलमानको पुन : नियुक्तिको माग गर्दै अमेरिकामा विरोध प्रदर्शन,"न्यूयोर्क : नेपाल विद्युत प्राधिकरणका निर्वतमान कार्यकारी निर्देशक कुलमान घिसिङको पुन : नियुक्तिको माग गर्दै अमेरिकामा नेपालीले विरोध प्रदर्शन गरेका छन्। अमेरिकाको न्यूयोर्कस्थित ज्याक्शन हाइटमा जम्मा भएर गैरआवासीय नेपालीहरुले कुलमानले पुनः निरन्तरता पाउनुपर्ने माग राखेका हुन्। प्ले कार्डसहित उपस्थित भएका नेपालीहरुले 'हाम्रो होइन राम्रो मान्छेलाई पुर्ननियुक्ति दे', 'उज्यालो नेपालका अभियान्ताले निरन्तरता पाउनु पर्छ', 'कुलमान जिन्दावाद', 'जनताको चाहना कुलमानको निरन्तरता' लगायतका नारासमेत लगाएका थिए। आदिवासी जनजाति महासंघले आयोजना गरेको कार्यक्रममा उपस्थितहरुले नेपाललाई अन्धकारबाट उज्यालोमा लैजाने कुलमानले पुर्ननियुक्ति पाउनुपर्ने धारणा राखेका छन्। यस्तै आफ्नो मातृभूमी नेपाल अब अन्धकारमुक्त हुन कुलमानले निरन्तरता पाउनै पर्ने उनीहरुको माग थियो। कार्यक्रममा स्थानीय संघ सस्थाका प्रतिनिधिहरुको समेत उलेख्य सहभागिता रहेको थियो। महासंघका अध्यक्ष लोक चेम्जोङले ओली सरकारले जनताको चाहना बुझेर तुरुन्त पुर्ननियुक्ति दिनुपर्ने धारणा राखे। उनले राम्रो काम गर्ने कर्मचारीलाई निरन्तरता दिन संविधान र कानुनलेसमेत नछेक्ने बताए। चार वर्षे कार्यकाल सकेर प्राधिकरणबाट भर्खरै अवकास पाएका घिसिङले निरन्तरता पाउनुपर्ने भन्दै यतिखेर सामाजिक संजाल र सडकहरुमा सरकारका विरुद्धमा नाराबाजी भइरहेका छन्।"
"इङ्ल्यान्डमाथि अस्ट्रेलियाको सनसनीपूर्ण जित, एकदिवसीय सिरिज कब्जा",लन्डन : इङ्ल्यान्डसँगको एकदिवसीय सिरिज अन्तर्गत अन्तिम खेलमा अस्ट्रेलियाले सनसनीपूर्ण जित निकालेको छ। बुधबार म्यान्चेस्टरमा भएको खेलमा इङ्ल्यान्डमाथि पाहुना टोली अस्ट्रेलियाले ३ विकेटको सनसनीपूर्ण जित निकालेको हो। टस जितेर पहिलो ब्याटिङ गरेको इङ्ल्यान्डले अस्ट्रेलियालाई ३०३ रनको चुनौति खडा गरेको थियो। ३०३ रनको लक्ष्य अस्ट्रेलियाले २ बल बाँकी छँदा पूरा गयो। जितसँगै तिन खेलको सिरिज अस्ट्रेलियाले २१ ले आफ्नो पक्षमा पारेको छ। अस्ट्रेलियाका टप अर्डरका ब्याट्स्मेनले राम्रो स्कोर बनाउन नसक्दा अस्ट्रेलियाको इनिङ धरासायी बनेको थियो। तर छैठौँ र सातौँ नम्बरमा एलेक्स क्यारी र ग्लेन म्याक्सवेल सतक हिर्काउँदै टिमलाई जिताए। छैठौँ नम्बरमा आएका क्यारीले २ छक्का र ७ चौकाको मद्दतमा १०६ रन बनाए। त्यस्तै सातौँ नम्बरमा आएका म्याक्सवेलले ७ छक्का र ४ चौका हिर्काउँदै १०८ रन जोडे। हारउन्मुख बनेको खेल यी दुई ब्याट्स्मेनले उकासेका हुन्। त्यस्तै हाइ स्कोर बनाएका दुबै जना आउट भएपछि अस्ट्रेलियाको इनिङ पुनः खराब अवस्थामा पुगेको थियो। तर नवौँ क्रममा आएका मिचेल स्टार्कले फिनिसिङ गेम खेल्दा खेल अस्ट्रेलियाको पक्षमा आएको हो। उनले अन्तिम ओभरमा अस्ट्रेलियालाई जितका लागि १० रन चाहिएका बेला पहिलो बलमा छक्का हिर्काए। त्यस्तै दोस्रो बलमा १ रन लिए भने तेस्रो बलमा प्याट क्युमिन्सले अर्को १ रन लिँदै स्टार्कलाई नै स्ट्राइक दिए। अन्तिम ३ बलमा २ रन आवश्यक भएका बेला उनले चौँथो बलमा चौका हिर्काउँदै टिमलाई सनसनीपूर्ण सिरिज जिताउन महत्वपूर्ण भूमिका खेले। इङ्ल्यान्डका लागि क्रिस वोक्स र जोय रुटले समान २२ विकेट लिए। त्यस्तै जोफ्रा आर्चर र अदिल रसिदको हात ११ विकेट रह्यो। यसअघि ब्याटिङ गरेको इङ्ल्यान्डले निर्धारित ५० ओभरमा ७ विकेट गुमाउँदै ३०२ रन बनाएको थियो। इङ्ल्यान्डका ओपनर जोनी बेयरस्टोले शतक हिर्काए। उनले २ छक्का र १२ चौकाको मद्दतमा ११२ रन बनाएका हुन्। त्यस्तै साम बिलिङ्सले ५७ र क्रिस वोक्सले ५३ रन बनाए। अस्ट्रेलियाका लागि मिचेल स्टार्क र आडम जाम्पाले ३३ विकेट लिए भने प्याट क्युमिन्सले १ विकेट हात पारे।
धराशायी बन्दै यातायात क्षेत्र,"धनगढी : धनगढी उपमहानगरपालिका ३ का अर्जुनदेव भट्टले बैंकबाट ६ लाखको रिफाइनान्स गरे। ६ महिनाको बसको किस्ता तिर्ने रकम नभएपछि उनले घर धितो राखेर रिफाइनान्स गरेका हुन्। भट्टले दुई वर्षअघि किनेको बस धनगढीदार्चुला चल्छ। परिवारको आम्दानी पनि त्यही बस हो, ६ महिनादेखि घर अगाडि राखेको छु, किस्ता तिर्न बैंकमा रिफाइनान्स गरे, उनले भने, घर खर्च चलाउन डेरी हालेको छु। बसमा खिया लागिसकेको भट्टले बताए। बैतडीको दसरथ चन्द नगरपालिका५ कपर्तका मदनराज जोशी पनि बस मालिक हुन्। ना ५ख८३८ नम्बरको उनको बस धनगढीबैतडी चल्छ। लकडाउनले गर्दा जोशीले बस थन्क्याएको ६ महिना भयो। बसको प्राइभेट फाइनान्स गरेको छु, किस्ता तिर्न बाँकी छ, धनगढीमा डेरामा बस्छु, त्यसको भाडा पनि तिर्न बाँकी छ, उनले भने। जोशीको परिवारको आम्दानीको स्रोत त्यही बस हो। ऋण निकालेर घर खर्च चलाइएको छ, आफ्नो दुःख कसलाई भन्ने ? उनले भन्छन्, साहुको फोन तारन्तर आइरहेको छ। प्राइभेट फाइनान्स भएकाले साँवा र ब्याज जम्मा गर्न भनेका छन्, कसरी गर्नु ? धनगढीको क्याम्पस रोडका हरि श्रेष्ठको से १ ख ८५३ नम्बरको बस टीकापुरभजनी रुटमा चल्छ। ७ वर्षदेखि गाडी लाइनमा लागेका उनलाई यस पटक जस्तो समस्या कहिल्यै परेको थिएन। भन्छन्, एक गाडी साझेदारीमा थियो, एउटा आफ्नै, दुवैका साहुले किस्ताका लागि ताकेता गरिरहेका छन्, कसरी तिर्नु ? व्यक्तिगत फाइनान्स भए पनि ब्याज बुझाउनुपर्ने बाध्यता भएको श्रेष्ठले बताए। बैंकले पुराना गाडीको फाइनान्स नगर्ने भएकाले उनले गाडी धितो राखेर व्यक्तिगत ऋण लिएका छन्। अधिकांश पुराना गाडीमा व्यक्तिको लगानी छ। सुदूरपश्चिम प्रदेशमा १० वटा यातायात कम्पनी छन्। सुदूरपश्चिम यातायात प्रालि, महाकाली यातायात, मालिका यातायात, बडिमालिका यातायात, उग्रतारा यातायात, कर्णाली रिभरसाइड यातायात, शैलेश्वरी यातायात, पवनदूत यातायात, कैलाली यातायात, शुक्लाफाँटा यातायात, महाकाली ट्याम्पु व्यवसायी प्रालिका दुई हजारभन्दा बढी सवारीका साधन बसपार्कमा थन्किएका छन्। सरकारले नवीकरण शुल्क, जाँचपास, रोडपर्मिट र बिमा समितिले बिमामा छुट दिनुपर्ने जोशी बताउँछन्। मालिका र बडिमालिका यातायातमा दुई सयभन्दा बढी सार्वजनिक सवारीका साधन छन्।"
सीमापारी अड्किए प्याजका गाडी,"विराटनगर : भारत सरकारले निकासीमा प्रतिबन्ध लगाएपछि विराटनगरको जोगवनी नाका हुँदै नेपाल आउनुपर्ने प्याजका गाडी सीमापारी नै अड्किएका छन्। व्यवसायीका अनुसार निर्यातमा रोक लगाउने भारत सरकारको निर्णयसँगै सीमापारी भारतको जोगवनी बजारमा प्याज लोड भएका १२ वटा ट्रक रोकिएका हुन्। ती ट्रक विराटनगर भन्सार हुँदै बुधबार नेपाल ल्याउने तयारी थियो। विराटनगरको गुद्री बजारस्थित प्याजका थोक विक्रेता पशुपति भगतले अचानक भारत सरकारले निर्णय गरिदिएपछि नेपाली व्यापारीले खरिद गरेर ल्याउन खोजेको तीन सय ६० मेट्रिकटन प्याज जोगवनीमै रोकिएको जानकारी दिए। उनले आफ्नो मात्रै प्याज लोड भएका सातवटा ट्रक जोगवनीमा रोकिएको जानकारी दिए। सरकारको निर्णयसँगै भारतीय प्रहरीले गाडी रोकेका छन्, भगतले भने, जसका कारण मेरोमात्रै दुई सय १० मेट्रिकटन प्याज रोकियो। भारतको इन्दौरबाट आयात हुँदै आए पनि एकाएक रोक लगाइएपछि आफ्नो एक करोड ८२ लाख बढी मूल्यको प्याज ल्याउन नसकिएको जानकारी उनले दिए। नेपाली व्यवसायीको मात्रै तीन करोड १२ लाख रुपैयाँ बढीको प्याज जोगवनीमै रोकिएको उनको भनाइ छ। भारत सरकारले आन्तरिक खपतलाई परिपूर्ति गर्दै हाल बढ्दो मूल्य नियन्त्रण गर्न भनेर अन्य मुलुकमा प्याज निर्यातमा रोक लगाएको छ। आयातकर्ताले भारतीय भूमिमा अलपत्र परेरका लोड गाडी नेपाल प्रवेश गराउन प्रशासनले पहल थाल्नुपर्ने माग गरेका छन्। गाडी उतै रोकियो भने प्याज बिग्रिएर ठूलो लगानी डुब्छ, भगतले भने, जतिसक्दो चाँडो नेपाल भिœयाउन प्रशासनले पहल गर्नु पर्छ। कोरोना महामारीले व्यवसाय धारासायी बनिरहेका बेला झन् ठूलो तनाव थपिएको छ। प्रदेश १ मा दैनिक ५ मेट्रिकटन प्याज खपत हुने गरेको व्यवसायीले बताए। विराटनगर भन्सार कार्यालयका अनुसार दैनिक जोगवनी नाका हुँदै ४० मेट्रिकटन हाराहारीमा प्याज आयात हुने गरेको थियो। तर, बुधबार भने प्याजका गाडी आउन नसकेको विराटनगर भन्सार कार्यालयका प्रमुख शिवप्रसाद भण्डारीले बताए।"
"मोदीलाई जन्मदिनको शुभकामना दिँदै ओलीले भने, दुई देशको सम्बन्धलाई प्रगाढ बनाउन लाग्नेछौँ","काठमाडौं: प्रधानमन्त्री केपीशर्मा ओलीले भारतीय समकक्षी नरेन्द्र मोदीलाई ७० औँ जन्मदिनको अवसरमा शुभकामना दिएका छन्। बिहीबार बिहान ट्वीटरमार्फत् उनले शुभकामना दिएका हुन्। तपाईँको जन्मदिनको शुभ अवसरमा सुस्वास्थ्य र खुसीको कामना गर्दछु, प्रधानमन्त्रीले ओलीले भनेका छन्, हामी दुई देशबीचको सम्बन्धलाई अझ प्रगाढ बनाउन निरन्तर लाग्नेछौँ। भारतीय प्रधानमन्त्री मोदी १७ सेप्टेम्बर सन् १९५० मा गुजरातमा जन्मिएका थिए। उनको ७० औँ जन्मदिनका अवसरमा गुजरात सरकारले विभिन्न योजनाहरू घोषणा गर्दैछ। भारतीय सञ्चार माध्यमका अनुसार राज्य सरकारले किसानलाई प्रोत्साहनका लागि हरेक महिना सहयोग अनुदान उपलब्ध गराउने तथा खानेपानी आपूर्ति लगायतका योजना गुजुरात सरकारले घोषणा गर्न लागेको हो।"
आन्तरिक उडान असोज ५ बाटै,"असोज १ गतेबाट आन्तरिक उडान खोल्ने निर्णय भए पनि आवश्यक तयारी नपुग्दा असोज ५ बाट मात्रै उडान काठमाडौं : आन्तरिकतर्फको नियमित व्यावसायिक उडान असोज ५ गतेबाट नै सुरु हुने भएको छ। बुधबार पर्यटन मन्त्रालयमा भएको आन्तरिक वायुसेवा सञ्चालनसम्बन्धी बैठकले असोज ५ गतेबाट नियमित उडानका लागि अनुमति दिने निर्णय गरेको हो। नेपाल सरकार मन्त्रिपरिषद्को सोमबारको बैठकले असोज १ गतेबाट नै आन्तरिक उडान खोल्ने निर्णय गरेको भए पनि आवश्यक तयारी नपुग्ने भन्दै असोज ५ बाट मात्रै उडान अनुमति दिइने नेपाल नागरिक उड्डयन प्राधिकरणका महानिर्देशक राजन पोखरेलले जानकारी दिए। उनले भने, आन्तरिक उडान खुलेको त असोज १ बाट नै हो। तर, एयरलाइन्स कम्पनीले टिकट बुकिङ गर्नुपर्यो। आजको भोलि नै टिकट बुकिङ हुने वा टिकट काट्ने भन्ने हुँदैन भने अन्य तयारीका लागि पनि समय चाहिने हुन्छ। पोखरेलले सोही अनुसार फरक एयरलाइन्सका उडान पनि फरक मितिबाट सुरु हुन सक्ने भए पनि नियमित व्यावसायिक उडान अनुमति असोज ५ बाट नै दिइने स्पष्ट पारे। यस्तै, कोरोनाका कारण बन्द भएको करिब ६ महिना पछि सुरु हुन लागेको नियमित उडानमा विमानहरूले क्षमताको आधा मात्र यात्रु उडान पाउने भएका छन्। कोरोना संक्रमण बढ्ने जोखिमलाई ध्यानमा राख्दै क्षमताको आधा मात्र यात्रु उडान पाउने गरी विमानहरूले सेवा दिने बताइएको छ। यसो हुँदा विमान कम्पनीले हवाई भाडा बढाउनुपर्ने बताएका छन्। आन्तरिक वायुसेवा सञ्चालक संघका प्रवक्ता योगराज कँडेल शर्माका अनुसार सरकारले ५० प्रतिशत यात्रु उडाउनुपर्ने भनेको छ। यसो हुँदा हवाई भाडा महँगो हुने निश्चित बनेको छ। हवाई भाडा बढाउने सम्बन्धमा छलफल गर्न भनिएको प्राधिकरणका महानिर्देशक पोखरेलले जानकारी दिए। आन्तरिक उडान सञ्चालनसँगै स्वास्थ्य मापदण्डलार्ई एकदम कडाइका साथ लागु गर्न वायुसेवा कम्पनीलाई मन्त्रालयले निर्देशन दिएको छ। कोरोना संक्रमण बढिरहेको अवस्थामा हवाई यात्रालाई सुरक्षित बनाउन सरकारको स्वास्थ्य मापदण्डलाई कडाइका साथ लागू गर्न भनिएको छ। यसका लागि काठमाडौं एयरपोर्टको हकमा स्वास्थ्य मन्त्रालयका प्रतिनिधिले पहिलो लेयरमा स्वास्थ्य परीक्षण गर्ने, दोस्रो र तेस्रोमा एयरलाइन्स र प्राधिकरणका प्रतिनिधि रहनुपर्नेछ। काठमाडौं बाहिरका एयरपोर्टको हकमा भने स्थानीय निकाय, गाउँपालिका वा नगरपालिकाले भोलुन्टेयर खटाइदिनुपर्ने बताइएको छ। यात्रुहरूले अनिवार्य मास्क लगाउनुपर्नेछ। यस्तै कोराना अघिको समयमा हुने उडानको एक चौथाइ उडान हुने गरी नियमित उडान सुरु गरिनेछ भने नियमित उडान भइरहेका सबै गन्तव्यका लागि उडान खुला गरिएको प्राधिकरणले जानकारी दिएको छ। वायुसेवा कम्पनीले उडान नभर्ने कोरोनाका कारण बन्द भएको करिब ६ महिनापछि सुरु हुन लागेको नियमित उडानमा विमानले क्षमताको आधा मात्र यात्रु राख्न पाउने सरकारले निर्देशन दिएको छ। सरकारले ५० प्रतिशत यात्रु उडाउनुपर्ने भनेपछि उडान खर्च नै नधान्ने भन्दै आन्तरिक वायुसेवा कम्पनीले नियमित उडान सुरु नगर्ने भएका छन्। नियमित उडान सुरु गर्न सरकारको सबै शर्त मान्न तयार भए पनि ५० प्रतिशत मात्र यात्रु क्षमतामा उडान सञ्चालन गर्न नसकिने आन्तरिक वायुसेवा सञ्चालक संघका प्रवक्ता योगराज कँडेल शर्माले बताए। एउटा उडानको खर्च धान्न कम्तीमा ६० प्रतिशत अकुपेन्सी हुनुपर्ने भएकाले ५० प्रतिशत अकुपेन्सीमा उडान भर्न नसकिने उनले स्पष्ट पारे। सरकारको यो शर्तअनुसार फिक्स विङसले असोज ५ बाट उडान भर्न सक्दैनन्। सबै वायुसेवा सञ्चालकले यसमा सहमति जनाएका छन्, प्रवक्ता शर्मा भन्छन्। घाटामा उडान गराउनुभन्दा नगराउन ठिक हुने भन्दै प्रवक्ता शर्माले लामोदूरीका यातयात खुलेकाले यात्रुलाई असहज नहुने जिकिर गरे। उडान भर्न नसक्ने भएपछि संघले सो सम्बन्धमा बिहीबार पर्यटन मन्त्रालय तथा नागरिक उड्डयन प्राधिकरणलाई चिठ्ठी पठाएर जानकारी गराउने बताइएको छ। यसअघि पर्यटन मन्त्रालयसँग भएको छलफलमा ५० प्रतिशत क्षमतामा मात्र विमान सञ्चालन गर्ने भए हवाइ भाडा बढाउनुपर्ने विमान व्यवसायीले सरकारसँग माग राखेका थिए। सो सम्बन्धमा पर्यटन मन्त्रालयले समन्वय गरेर अघि बढ्ने बताएको थियो। हवाई भाडा बढाउने सम्बन्धमा छलफल गर्न भनिएको नागरिक उड्डयन प्राधिकरणका महानिर्देशक राजन पोखरेलले अन्नपूर्ण पोस्ट्लाई जानकारी गराएका थिए।"
२४ घण्टामा दुई गुणाले मूल्यवृद्धि,"भैरहवा : भारतले प्याज निर्यातमा रोक लगाएसँगै व्यापारीले कालोबजारी सुरु गरेका छन्। भारतले गत वर्षको असोज महिनामा पनि प्याज निर्यातमा रोक लगाएको थियो। भैरहवा भन्सार कार्यालयका सूचना अधिकृत पूर्णप्रसाद लम्सालले सोमबारसम्म प्याज आयात भए पनि मंगलबारदेखि भारतबाट प्याजका गाडी नआएको बताए। उनका अनुसार यस नाकाबाट दैनिक १२१५ वटा प्याजका गाडी भित्रिने गरेका थिए। भारतबाट प्याज आयात रोकिएपछि करिब दुई हप्ताअघि ३५ रुपैयाँ प्रतिकिलो रहेको प्याज व्यापारीले बुधबार बिहानसम्म प्रतिकिलो १ सय २० रुपैयाँसम्म पुर्याए। यो मूल्य अझै बढ्ने सम्भावना छ। भारतले निर्यातमा रोक लगाएसँगै व्यापारीले २४ घण्टाभित्र प्याजको मूल्य दुई गुणले बढाएका हुन्। कृत्रिम अभाव गराएर व्यापारीले प्याजमा कालोबजारी गरिरहेको उपभोक्ताहरू बताउँछन्। एकदुई दिनभित्र प्याज छोइनसक्नु भएको छ, ओमसतिया गाउँपालिकाका स्थानीय अच्युत आचार्यले भने, यस्तो महामारीमा पनि कालोबजारी गर्ने व्यापारीलाई तत्काल कारवाही गर्नुपर्छ। यस क्षेत्रका व्यापारीले पुरानै स्टकको प्याजमा आफूखुसी मूल्य बढाएका हुन्। स्थानीय खुद्रा व्यापारीका अनुसार दुई हप्तामा प्याजको प्रतिकिलो मूल्य क्रमशः ३५, ५०, ६०, ७० देखि ह्वात्तै १ सय २० रुपैयाँसम्म पुगेको छ। भैरहवा तथा आसपास क्षेत्रका अधिकांश व्यापारीले मूल्य बढ्ने अवस्था देखेपछि प्याजको प्रतिकिलो ४३ रुपैयाँमा प्याज आयात गरी भण्डारण गरेका थिए। ४३ रुपैयाँ प्रतिकिलोमा आयात भएको प्याजलाई पनि उपभोक्ताले १ सय २० रुपैयाँ तिर्न बाध्य छन्। रूपन्देहीका सहायक प्रमुख जिल्ला अधिकारी एवं जिल्ला बजार अनुगमन समितिका संयोजक विजय पौडेलले प्याजमा कालोबजारी भइरहेको सूचना प्राप्त भएसँगै अनुगमन सुरु गरिएको बताए। उनले विभिन्न क्षेत्रमा अनुमगन गर्ने बताउँदै कालोबजारी गरेको पाइए कारबाही हुने बताए। भैरहवा नाकबाट आयात हुने प्याज काठमाडौं, पोखरा, चितवन, बाग्लुङ, बेनी, स्याङजालगायत स्थानमा जाने गर्छ।"
लामो दूरीका यातायात आजदेखि सञ्चालनमा,"काठमाडौं : लामो दूरीका सार्वजनिक यातायात झन्डै ६ महिनामा बिहीबारदेखि सञ्चालनमा आउँदै छन्। मन्त्रिपरिषद्को सोमबारको बैठकले असोज १ गतेदेखि लामो दूरीका यातायात चलाउन दिने निर्णय गरेको थियो। ५० प्रतिशत बढी भाडा लिएर सिट क्षमताको आधा मात्रै यात्रु बोक्ने गरी सार्वजनिक यातायात चल्न दिने निर्णयमा उल्लेख छ। एक लाइनको सिटमा एक जना मात्रै यात्रु राखेर यातायात सेवा सञ्चालन गर्नुपर्ने सरकारको सर्त छ। भौतिक पूर्वाधार तथा यातायात मन्त्रालयमा बुधबार मन्त्री, यातायात व्यवस्था विभाग र यातायात व्यवसायीबीच बिहीबारदेखि लामो दूरीका सवारी सञ्चालन गर्ने सहमति भएको छ। त्यसको मापदण्ड बनाउन यातायात व्यवस्था विभागलाई जिम्मा दिइएको छ। त्यही मापदण्डभित्र रहेर व्यवसायीले लामो दूरीका सार्वजनिक सवारी सञ्चालन गर्नुपर्नेछ। अग्रिम टिकटको टुंगो छैन दसैंका लागि अग्रिम टिकट सम्बन्धमा भने टुंगो लागेको छैन। १० दिनको अवस्था अध्ययन गरेर मात्र अग्रिम टिकट खोल्नेतर्फ केन्द्रित हुने महानिर्देशक गोगनबहादुर हमालले बताए। करिब ६ महिनापछि लामो दूरीका सवारी साधन सञ्चालन हुँदै छ। कोरोनाको प्रकोप सेलाएको छैन, हमालले भने, अहिले नै अग्रिम टिकटका सम्बन्धमा बोल्न सकिने अवस्था छैन। स्थिति सामान्य रहिरहे असोज दोस्रो सातासम्म सरोकारवाला निकायसँग छलफल गरी निर्णय लिइने उनले बताए। अघिल्ला वर्षमा दसैं सुरु हुन लाग्दा उपत्यकाबाट थातथलो जाने यात्रुका लागि अग्रिम टिकट खुला हुने गरेको थियो। अग्रिम टिकट लिन यात्रुको लामो घुइँचो लाग्ने गर्छ। नयाँ गाडी थपिने सम्भावना कम यातायात व्यवसायीले विगत वर्षमा दसैंका लागि गाडी थप्ने गरेका थिए। तर, यो वर्ष कोरोना कहरको पीडामा रहेकाले गाडी थप हुने सम्भावना न्यून रहेको नेपाल यातायात राष्ट्रिय महासंघका महासचिव सरोज सिटौलाले बताए। यातायात सेवा ठप्प रहेकाले व्यवसायी मर्कामा छन्। बल्ल यातायात क्षेत्र बामे सर्ने प्रयासमा छ। पुराना व्यवसायीलाई खर्च धान्न गाह्रो छ। गाडी थप गर्न आर्थिक रूपमा सम्भव छैन, उनले भने। अग्रिम टिकट अनलाइनमार्फत अग्रिम टिकट खरिद गर्न काउन्टरमा भीडभाड गर्दा कोरोनाको जोखिम उच्च हुने ट्राफिक इन्जिनियर आशिष गजुरेलको भनाइ छ। विगतको तुलनामा यस वर्ष उपत्यकाबाट दसैं मनाउन बाहिरिने यात्रुको संख्या कम हुनेछ। लकडाउन सुरु हुनुअघि धेरै जना उपत्यकाबाट बाहिरिएका थिए। यस वर्षदेखि अग्रिम टिकट अनलाइनमार्फत बिक्री गरिने व्यवस्था कार्यान्वयनमा ल्याउनुपर्ने इन्जिनियर गजुरेलले बताए। प्रविधिलाई आत्मसात् गर्ने यात्रुले अनलाइनबाट टिकट खरिद गर्नेछन्, उनले भने, अन्य यात्रुले टिकट काउन्टरमा गएर खरिद गर्नेछन्। यसरी अनलाइन र अफलाइन दुवै तरिकाबाट टिकट बिक्री गर्दा काउन्टरमा यात्रुको भीडभाड कम हुनेछ।"
एउटै खेलमा २४ पेनाल्टी,लन्डन : च्याम्पियनसिप क्लब एएफसी बर्नमाउथ काराबाओ कप फुटबलको दोस्रो चरणमा प्रवेश गरेको छ। मंगलबार राति भएको रोमाञ्चक खेलमा बर्नमाउथले क्रिस्टल प्यालेसलाई टाइब्रेकरमा १११० गोलले हराउँदै दोस्रो चरणको यात्रा तय गरेको हो। निकै प्रतिस्पर्धात्मक र रोमाञ्चक खेलको निर्धारित समय गोलरहित बराबरीमा सकिएको थियो। त्यसपछि खेलको नतिजा सोझै टाइब्रेकरबाट निकालिएको थियो। रोचक टाइब्रेकरमा दुवै टोलीले २४ पेनाल्टी प्रहार गरेका थिए; जसमा बर्नमाउथ १११० ले विजयी भयो। सुरुआतमा दुवै टोलीले लगातार १०१० पेनाल्टी प्रहार सफल बनाएका थिए। ११औं पटकको प्रहारमा दुवै टोलीका गोलरक्षक चुकेका थिए। त्यसपछि बर्नमाउथका डेविड ब्रुक्सले गोल गर्दा क्रिस्टलका लका मिलिभोजेभिच गोल गर्नबाट चुकेका थिए। बर्नमाउथले अर्को चरणमा म्यानचेस्टर सिटीसँग प्रतिस्पर्धा गर्नेछ। यसैगरी मंगलबार राति नै भएका अन्य खेलमा न्युक्यासल युनाइटेडले ब्ल्याकबर्न रोभर्सलाई १० गोलले हरायो। न्युक्यासलको जितमा रायन फ्रेजरले ३५औं मिनेटमा निर्णायक गोल गरेका थिए। अर्को खेलमा बेस्टहाम युनाइटेडले चाल्र्टन एथलेटिक्सलाई ३० गोलले हरायो। एकपक्षीय खेलमा वेस्टहामलाई जिताउन सेबास्टियन हलरले २२औं र २६औं मिनेटमा गोल गरे। अर्को गोल फेलिप एन्डर्सनले ८०औं मिनेटमा थपेका थिए। अर्को खेलमा एस्टन भिल्लाले बुर्टोन अल्बियोनलाई ३१ गोलले हराउँदै अघिल्लो चरणमा प्रवेश गरेको छ। वाटफोर्डले अक्फोर्ड युनाइटेडलाई टाइब्रेकरमा ३० गोलले हराएको छ। निर्धारित ९० मिनेटको खेल ११ गोलको बराबरीमा सकिएपछि खेलको नतिजा सोझै टाइब्रेकरको सहायतामा निकालिएको थियो।
डीभी छोडेर आर्मी,"काठमाडौं : हरेक वर्ष डीभी भरेर अमेरिका पुग्ने सपना देख्नेहरू धेरै छन्। तर यही समाजका एक युवा डीभी परेर पनि अमेरिका नगई देशको सेवा गर्न कसरी नेपाली सेनामा भर्ती हुन्छ भन्ने कथा बोकेको लघुचलचित्र रगत सार्वजनिक भएको छ। पुरुषोत्तम बस्नेतको लेखन तथा निर्देशनमा बनेको रगत नेपाली सेनाले आयोजना गरेको लघुचलचित्र प्रतियोगिता२०७६ मा दोस्रो भएको थियो। रगतमा नेपाली सेनाको महŒव र देशभक्ति देखाइएको छ। रवि कार्की, मुना नेपाल, संगीता बस्याल, डीबी घिमिरे, शिवराज बस्नेत, अञ्जु हमाल, राजु श्रेष्ठलगायतका कलाकारको अभिनय रहेको यो चलचित्र संकल भुजेलले खिचेका हुन्। कृष्ण भण्डारीको सम्पादन तथा रंग संयोजन रहेको छ। विक्रम कार्कीले पाश्र्व संगीत भरेका छन्। नेपाली सेनाले गरेको काम र नेपाली सेनाप्रति आमनागरिकको सकारात्मक सोच विकास गर्न डीभी परेर पनि अमेरिका नगई सेनामा भर्ती हुने कथा आपूले रोजेको निर्देशक बस्नेतले बताए। उनले यसअघि लकडाउनका बेलामा कसैसँग नभेटेरै बुहारी र मे वान नामका दुई लघुचलचित्र बनाएका थिए। लघुचलचित्र रगत पुकार टीभी युट्युब च्यानलबाट सार्वजनिक गरिएको हो।"
"बसमा खिया, मन छियाछिया","विराटनगर : विराटनगर८ मधुमाराका लोकेन्द्रबहादुर बस्नेत दुईवटा डिलक्स बस किनेर कुदाएको दुई वर्ष भयो। १० वर्ष कतार बसेर कमाएको सम्पत्तिमा बैंकबाट ३० लाख ऋण लिएर लगानी गरेका थिए। किस्ता तिर्न र खान पुगिरहेकै बेला कोरोना महामारीले बस नकुदेको ६ महिना भयो। यो अवधिमा न उनले ६ जना स्टाफ पाल्न सकेका छन् न त बैंकको किस्ता र गाडी मर्मत गर्न नै। लामो दूरीका सार्वजनिक यातायात सञ्चालन गर्न दिने सरकारको निर्णय सुनेर बसको अवस्था हेर्न पुगेका बस्नेतलाई अझै ऋण थपिने निश्चित भएको छ। बसमा खिया परेको छ। टायर मकाएका छन्। ब्याट्री डाउन भएर गाडी स्टार्ट नै हुँदैन, उनी भन्छन्, अब कन्डिसनको बनाएर सडकमा निकाल्न अझै चार लाख खर्च हुन्छ। अर्का यातायात व्यवसायी उत्तम चौलागाईंका दुईवटा बस विराटनगरभोजपुर रुटमा चल्थे। बैंकबाट ऋण झिकेका चौलागाईंका दुवै बसका टायर कामै नलाग्ने भएका छन्। ब्याट्रीले काम गर्दैन। किस्ता, कर र बिमा सबैको अवधि सकिएको छ। बैंकबाट किस्ता तिर्न भन्दै फोन मात्रै हैन कर्मचारी नै घरमा धाउन थाल्दा मानसिक तनाव बढेको उनी बताउँछन्। केही आम्दानी होला भनेर यो व्यवसायमा लाखौं रकम लगानी गरें। यो महामारीले गेरु बस्त्र लगाउने बनाउला जस्तो छ, उनी भन्छन्, सबै क्षेत्र चलायमान बनाउने सार्वजनिक यातायातको समस्या कसैले बुझिदिएन। पोखरा, धनगढी र काँकडभिट्टामा ठूला बस सञ्चालन गर्दै आएका जीवन खनालको समस्या उस्तै छ। सरकारले यातायात खुलाउने निर्णय गर्नु राम्रो कुरा भए पनि व्यवसायी सबै ठूलो आर्थिक भारमा परेकाले केही राहत प्याकेज ल्याउनुपर्ने उनको माग छ। सबै गाडीको बिमा सकिएको छ। अब गाडी कुदाउन सडकमा निकाल्नुअघि बिमा गर्नै पर्छ। एउटा गाडीको बिमा गर्न एक लाखसम्म लाग्छ। अन्य मर्मत र कर गर्दा एक गाडीबराबर चार लाखसम्म लाग्ने रहेछ, उनी भन्छन्, तीन वटा मेरा ठूला गाडी सडकमा ल्याउन मैले सुरुमै १२ लाख तयार पार्नुपर्ने भएको छ। लामो तथा छोटो दूरीको सवारी साधन सञ्चालनमा देशभर रोक लागेपछि सबै व्यवसायीको थाप्लोमा ऋणको बोझ छ। सवारी नचलाउँदा आम्दानी त छैन नै। अब कुदाउन पनि सुरुमा लाखौं पुँजी चाहियो कता माग्ने ? , व्यवसायी बस्नेत प्रश्न गर्छन्। प्रदेश १ मा अधिकांश व्यवसायीका दुईदेखि सात वटासम्म ठूला बस सञ्चालनमा छन्। ठूला कम्पनीले २० वटासम्म पनि गाडी चलाएका छन्। साना सार्वजनिक सवारीको संख्या हजारौं छ। जति नै सार्वजनिक सवारी किने पनि सबैको समस्या उस्तै रहेको अर्का व्यवसायी राजन कँडेल बताउँछन्। सवारी खुल्दा यात्रुलाई बानी पर्छ। कोरोनासँग जुध्दै अब अघि बढ्नुको विकल्प छैन भनेर मात्रै हामी घाटामै भए पनि सवारी चलाउन तयार भएका छौं, कँडेल भन्छन्, सुरुमा घाटा भए पनि केही समयपछि नाफा होला। सवारी सञ्चालन नभएको समयको बिमा, कर र ब्याज सरकारले मिनाहा गरिदिनुपर्ने व्यवसायीको माग छ। काम गरेको समयको हामी तिर्न तयार छौं। ब्याज र कर नलिए हुने हो, व्यवसायी कृष्ण सुवेदी भन्छन्, माग त गरेका छौं। सरकार करले चल्ने भएर होला खै हाम्रो दुःख बुझेन। सरकारले लकडाउनसम्मको कर मिनाहा गर्ने बताए पनि त्यसको परिपत्र नआउँदा यातायात कार्यालयका कर्मचारीले छुट नदिएको व्यवसायीको गुनासो छ। लकडाउनको समयमा कर नलिने बताए पनि त्यसको पनि जोडेका छन्। नकुदाएको समयको कसरी तिर्नु ? , व्यवसायी चौलागाईं प्रश्न गर्छन्। यातायात व्यवसायीले असोज ५ सम्मकै कर सरकारले छुट गरिदिनुपर्ने माग गरेका छन्। मजदुरको झन् बिजोग विराटनगरस्थित बसपार्कमा दैनिक चहलपहल भइरहन्छ। कुनै बसभित्र गीत बजेको सुनिन्छ। राति बत्ती पनि बल्छ। बेलाबेला बस घ्यारघ्यार घुरघुर पारेर स्टार्ट पनि गर्छन्। बसपार्कमा यताउता गर्ने र बसमै सुत्नेको संख्या पनि कम छैन। उनीहरू बसका सहचालक (खलासी) र केही चालक नै हुन्। यस्ता मजदुर बसपार्कमा ५७ जना छन्। उनीहरू बस कुद्न छाडेदेखि यसरी बस्दै आएका छन्। गाडी मालिकले बस नकुदेको समयमा उनीहरूलाई व्यवस्थापन गर्न नसक्ने बतायो। त्यसपछि निःशुल्क बाँडेको खान खाने र राति बसमै सुतेर समय बिताउने गरेको दुर्गा सुनार बताउँछन्। बिहान बेलुका विराटनगर बजारमा निःशुल्क खाना खुवाउने युवाको टोलीमा जान्छौं। राति यहीँ सुत्ने हो, उनी भन्छन्, अब त खुल्ने भन्या छन् क्यारे, मज्जा आउला। यस्ता मजदुरलाई केही समय व्यवसायी मिलेर खाना खुवाए पनि पछि लकडाउन र निषेधाज्ञा लम्बिँदा त्यो क्रम रोकिएको थियो। घर भएका केही मजदुरलाई व्यवसायीले घरै पुर्याए। तर, सबैको व्यवस्थापन गर्न भने नसकिएको व्यवसायी चौलागाई बताउँछन्। हामी ऋणमा डुबेका छौं। मजदुरको रोजीरोटी खोसिएको छ, उनी भन्छन्, कोही घर बनाउने ठाउँमा सिमेन्ट र बालुवा घोल्ने काम गर्दै होलान्। कोही कसले देला र खाउँला भनेर सडकमै जीवन गुजारिरहेका छन्। प्रदेश १ का मुख्यमन्त्री शेरधन राईले मंगलबार यातायात व्यवसायीसँग छलफल चलाए। लामो समयपछि यातायात सञ्चालन हुने भएपछि यसलाई कसरी सुरक्षित र व्यवस्थित गर्ने भनेर आफूले व्यवसायीसँग छलफल गरेको मुख्यमन्त्री राईको भनाइ छ। उनले यातायात व्यवसायीका साझा समस्या सरकारले सम्बोधन गर्दै जाने भएकाले सरकारको मापदण्डमा रहेर निर्धकका साथ व्यवसाय सञ्चालन गर्न आग्रह गरे। लामो दूरीका यात्रुको विवरण राख्न आग्रह गर्दै व्यवसायीलाई सुरक्षा अपनाएर व्यवसाय खोल्नुको विकल्प नरहेको बताए।"
जब मन्त्री नै प्याजमा ठगिए,"काठमाडौं : उद्योग, वाणिज्य तथा आपूर्तिमन्त्री लेखराज भट्ट प्याज खरिदमा ठगिएका छन्। उपभोक्ताको गुनासोपछि मन्त्री भट्ट बुधबार बिहान अनुगमन गर्न बल्खु बजार पुगेका थिए। व्यापारीले भट्टलाई प्रतिकिलो १ सय २० रुपैयाँले बिक्री गरेका हुन्। व्यापारीले भने ४८ रुपैयाँ प्रतिकिलो खरिद गरेका थिए। उक्त प्याज मंगलबारसम्म प्रतिकिलो ६० देखि ७५ रुपैयाँसम्ममा पाइन्थ्यो। साधारण वेषभूषा र मास्क लगाएर अनुगमनमा निस्किएका भट्टलाई अधिकांश व्यापारीले चिनेनन्। अनुगमनका क्रममा बढी मूल्य लिएको, प्याज लुकाएको, नचिनेका उपभोक्तालाई छैन भनेर फर्काएको अभियोगमा ७ वटा पसल सिल गरिएको थियो। बल्खु बजारको थोक बिक्रेता एसके सप्लायर्स र चुली सगरमाथा इन्टरप्राइजेजका सञ्चालक सुनील केसीलाई महानगरीय प्रहरी वृत्त कालीमाटीले पक्राउ गरेको मन्त्री भट्टका स्वकीय सचिव हितेश ओझाले सुनाए। ओझाका अनुसार प्याज लुकाउन प्रयोग गरिएको एक थान पिकअप भ्यान पनि नियन्त्रणमा लिई प्रहरीलाई जिम्मा लगाइएको छ। बल्खु बजारकै २ पसलबाट २ सय ४० बोरा प्याज सिल गरिएको थियो। मन्त्री भट्ट नेतृत्वको अनुगमन टोलीले थप कारबाहीका लागि वाणिज्य, आपूर्ति तथा उपभोक्ता संरक्षण विभागलाई जिम्मा लगाएको छ। विभागले पनि बुधबारै बल्खु बजारमा अनुगमन गरेको छ। अनुगमनका क्रममा बल्खु बजारका ४ व्यापारीसँग स्पष्टीकरण सोधिएको छ। यसअघि कालीमाटी बजारका ३ जना व्यापारीसँग मंगलबार स्पष्टीकरण सोधिएको थियो। भारतले प्याज निर्यातमा लगाएको प्रतिबन्धको असर नेपाली बजारमा परेको छ। भारतको वाणिज्य तथा उद्योग मन्त्रालयअन्तर्गतको विदेश व्यापार महानिर्देशनालयले सोमबारदेखि सबै प्रकारको प्याज निर्यातमा रोक लगाएको हो। दक्षिण भारतमा ठूलो पानी परेका कारण उत्पादन घटेको र उत्पादित प्याज पनि गलेर नष्ट भएका कारण भारतले आफ्नो बजारलाई नियन्त्रणमा राख्न निर्यात रोकेको हो। पानी परेका कारण भारतको आन्ध्र प्रदेश, कर्नाटक, दक्षिण भारतलगायत स्थानका प्याजको उत्पादनमा असर पुगेको छ। नेपालमा खपत हुने प्याजको कुल मागमध्ये झन्डै ९८ प्रतिशत भारतबाटै आयात हुन्छ। व्यापारीले अघिल्लो साता सस्तो मूल्यमा आयात गरेको प्याज अत्यधिक मूल्यमा बिक्री गर्न थालेका छन्। कालीमाटी तरकारी बजारका उपनिर्देशक विनय श्रेष्ठले शनिबार ५४ रुपैयाँ प्रतिकिलो रहेको सुनाए। त्यसको थोक मूल्य आइतबार ५९, सोमबार ६० र मंगलबार ७५ रुपैयाँ कायम गरिएको थियो। खुद्रा पसलमा भने प्याज १ सयदेखि १ सय ३० रुपैयाँसम्ममा बिक्री भइरहेको छ। नेपालमा ५ लाख मेट्रिक टन प्याजको माग छ। सरकारी दाबीअनुसार स्वदेशमा १ लाख ४८ हजार मेट्रिक टन मात्रै उत्पादन हुन्छ। बाँकी माग आयातले धानेको छ। कालीमाटी बजारमा आइतबार र सोमबार १ हजार ४ सय २३ टन प्याज आपूर्ति भएको थियो। यसमध्ये १ हजार ४ सय २० टन भारतबाट आयात भएको थियो भने बाँकी स्वदेशी उत्पादन हो। सामान्य समयमा काठमाडौं उपत्यकामा मात्रै दैनिक २ सय ७० मेट्रिक टन प्याज खपत हुन्छ। यससमध्ये कालीमाटीमा ७० मेट्रिक टन, बल्खु र बानेश्वरमा ३०३० मेट्रिक टन कारोबार हुन्छ। यी तीन बजारबाहेक अन्य तरकारी बजार, थोक र किराना पसलबाट थप ५० मेट्रिक टन कारोबार हुन्छ। उक्त बजारमा गत साउन र भदौमा ३ हजार ८ सय २ टन प्याज आपूर्ति भएकोमा ३ हजार ३ सय ५८ टन भारतीय प्याजको हिस्सा थियो। गत आर्थिक वर्षमा २४ हजार २ सय ७२ टन प्याज उक्त बजारमा आपूर्ति हुँदा भारतीय प्याजको हिस्सा २२ हजार ३५ टन थियो। नेपालमा वार्षिक रूपमा ६ अर्बभन्दा बढी मूल्यको प्याज आयात हुन्छ।"
दुर्घटनापछि रोकियो सुटिङ,"काडमाडौं : अभिनेत्री उषा रजक स्कुटर दुर्घटनामा परी घाइते भएकी छन्। सानेपाबाट घर फर्कने क्रममा उनी सवार स्कुटरलाई विपरीत दिशातिरबाट आएको स्कुटरले ठक्कर दिएको थियो। म्युजिक भिडियो सुटिङका लागि लुगा लिएर घर फर्किने क्रममा मंगलबार उनी दुर्घटनामा परेकी हुन्। सामान्य उपचारपछि घर फर्किएकी उनलाई साँझ दुःखाइ बढेपछि नख्खुस्थित मेडिसिटी अस्पतालमा भर्ना गरिको थियो। उनको बायाँ घुँडा र टाउकोमा चोट लागेको छ। कोरोना परीक्षणपछि उनलाई अस्पतालको आइसोलेसनमा राखिएको छ। कोरोनाको रिपोर्ट आएपछि बाँकी उपचार हुने बताइएको छ। दुर्घटना भएपछि भिडियोको छायांकन रोकिएको छ। उनी अभिनीत फिल्म वान डे, इकु : द जंगल म्यान र कुसुमे रुमाल २, कथा, कठपुतली बजारमा आएका थिए। उनले सन् २००६ मा मिस नेपाल युनिभर्सिटीको उपाधि पनि जितेकी थिइन्।"
निषेधाज्ञाले रोकेन संक्रमण,"काठमाडौं : काठमाडौंसहित तीन दर्जनभन्दा बढी जिल्लामा निषेधाज्ञा लगाइए पनि कोरोना संक्रमण रोकथाममा त्यसको प्रभाव न्यून मात्रै देखिएको छ। निषेधाज्ञा जारी गरिएपछि संक्रमितको संख्या घट्नु साटो झन्डै दोब्बरले बढिरहेको छ। काठमाडौं उपत्यकामा दिनहुँ ५ सयभन्दा बढी कामकाजी व्यक्ति संक्रमित भइरहेका छन्। स्वास्थ्य तथा जनसंख्या मन्त्रालयबाट प्राप्त तथ्यांकअनुसार भदौ पहिलो साता मुलुकभर संक्रमित थपिने क्रम दिनहुँ औसत ७ सय ५३ हाराहारी थियो। भदौ अन्तिम साता हरेक दिन १ हजारभन्दा बढी संक्रमित पुष्टि भएका छन्। भदौको अन्तिम दिन बुधबार मुलुकभर १ हजार ५ सय ३९ जनामा कोरोना देखिएको मन्त्रालयले पुष्टि गरेको छ। एकै दिन संक्रमित पुष्टि भएको यो हालसम्मकै उच्च संख्या हो। त्यस्तै, मृत्युदर पनि उच्च छ। भदौ १ देखि १५ गतेसम्म कोरोनाबाट १ सय २४ जनाको मृत्यु भएको थियो। भदौ १६ गतेयता मृत्युदर झन् बढेको छ। भदौ १९ र २२ गते दुई दिनमा २८ जनाको ज्यान गयो। मन्त्रालयका प्रवक्ता डा जागेश्वर गौतमले भदौ ३१ गते ८ जनाको ज्यान गएको जानकारी दिए। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डेले साउनभन्दा भदौमा मृत्युदर बढेको बताए। अहिले मृत्युदर ०६ प्रतिशत छ। सरकारी अधिकारीले निषेधाज्ञाको प्रभावका कारण संक्रमितको संख्या घट्ने आशा व्यक्त गरेका थिए। तर, निषेधाज्ञाले उपत्यकामा संक्रमण विस्तारको चेन ब्रेक गर्न नसकेको विज्ञले जनाएका छन्। दिनहुँ सबैभन्दा बढी संक्रमित काठमाडौं उपत्यकामा भेटिन थालेका छन्। जनस्वास्थ्यविद् डा बाबुराम मरासिनीले नागरिकले जनस्वास्थ्यका मापदण्ड पालना नगर्दा संक्रमण झन् बढेको बताए। मास्क नलगाई र भौतिक दूरीसमेत कायम नराखी बिहानबेलुका घुमिरहेका छन्, डा मरासिनीले भने, त्यसले पनि संक्रमण बढाएको हो। उपत्यकाका सबै स्थानीय तहमा अहिले संक्रमित छन्। वडा तहमा पनि संक्रमण देखिएको छ। तीनै जिल्लामा भदौ सुरुमा निषेधाज्ञा जारी गरिएको थियो। मन्त्रालयका अनुसार काठमाडौंमा मात्रै संक्रमितको संख्या ११ हजार २ सय ३५ पुगेको छ। ललितपुरमा १ हजार २ सय ८६ र भक्तपुरमा १ हजार १ सय ४० संक्रमित छन्। काठमाडौं, ललितपुर र भक्तपुरको संयुक्त जिल्ला सुरक्षा समिति बैठकले संक्रामक रोग ऐन २०२० अनुसार निषेधाज्ञा जारी गरेको थियो। उक्त निषेधाज्ञा भदौ ३ देखि भदौ २४ गतेसम्म जारी रह्यो। काठमाडौं उपत्यकामा बुधबार एकै दिन थप ७ सय ३७ जनामा संक्रमण पुष्टि भएको छ। उपत्यकामा एकै दिन थपिएको यो संख्या अहिलेसम्मकै उच्च हो। मंगलबार उपत्यकाका विभिन्न प्रयोगशालामा गरिएको परीक्षणका क्रममा थप ६ सय ७६ जनामा कोरोना पुष्टि भएको थियो। मन्त्रालयका प्रवक्ता डा गौतमले निषेधाज्ञाको प्रभाव सकारात्मक रहेको बताए। निषेधाज्ञा नगरेको भए संक्रमणदर झन् बढ्थ्यो। निषेधाज्ञा गरेकै कारण निस्फिक्री हिंडडुल गर्न पाएनन्। त्यसैको नतिजा अहिलेको संक्रमणको अवस्था हो, डा गौतमले भने, केही नगरेको भए संक्रमण झन् भयावह भइसक्थ्यो। कामकाजी नै बढी संक्रमित काठमाडौंमा सबैभन्दा बढी २१ देखि ४० वर्ष उमेर समूहका चलायमान व्यक्ति बढी संक्रमित भएका छन्। यो उमेरका २ हजार २ सय २३ जना पुरुष र ८ सय ३० महिला संक्रमित पुष्टि भएका छन्। ललितपुरमा भने २१ देखि ३० वर्ष उमेरका बढी संक्रमित छन्। यो उमेरका १ सय ८१ महिला र १ सय ६९ पुरुष संक्रमित पाइएको छ। भक्तपुरमा पनि २१ देखि ३० वर्ष उमेरसमूहका व्यक्ति नै बढी संक्रमित छन्। आफू र आफ्नो परिवारको स्वास्थ्यका लागि उपत्यकावासी गम्भीर नदेखिएको प्रवक्ता डा गौतमको भनाइ छ। दिनहुँ अनुरोध गर्दा पनि नागरिकको बानी सुधार्न सकिएन, उनले भने। रोग नियन्त्रण महाशाखाका अनुसार ६० वर्षभन्दा माथिका नागरिकमा संक्रमणदर सामान्य छ। २० वर्षभन्दा कम उमेर समूहका व्यक्तिमा पनि संक्रमण न्यून छ। कार्ययोजनाको अभाव सरकारले बढ्दो संक्रमणको जोखिम घटाउन निषेधाज्ञाबाहेक अन्य कार्ययोजना अघि सार्नुपर्ने सुझाव विज्ञले दिएका छन्। नागरिकले घरमै बसेर सघाउँदा पनि सरकारले अन्य कार्ययोजना अघि ल्याएन। निषेधाज्ञाका बेला काठमाडौं उपत्यकामा पीसीआर परीक्षणको दायरा विस्तार गर्नुपथ्र्यो। शंकास्पद र सम्भावित समूह एवं व्यक्तिहरूलाई परीक्षणको दायरामा ल्याएको भए संक्रमण बढी फैलने थिएन, डा मरासिनीले भने। मन्त्रालयका पूर्वप्रमुख विशेषज्ञ डा सुशीलनाथ प्याकुरेलले निषेधाज्ञामा प्रभावकारी उपचार व्यवस्थापन र सीमान्तकृत एवं गरिबलाई निःशुल्क मास्क वितरणमा ध्यान दिनुपर्ने बताए। जीविकोपार्जनका सबै आधार गुमाएर नागरिकले निषेधाज्ञा पालना गरी सहयोग गरे। मास्क किन्न नसक्ने विपन्नलाई सरकारले सहुलियत वा निःशुल्क वितरण गर्नुपर्थ्यो, उनले भने, उपचारका लागि पूर्वाधार एवं संरचना व्यवस्थापन गरी निषेधाज्ञाको उपयोग गर्नुपर्थ्यो।"
