शीर्षक,विवरण
तनावतिर होइन अब वार्ता,"लिम्पियाधुरा सामेल गरी नेपालको राजनीतिक तथा प्रशासनिक नक्सा राजपत्रमा प्रकाशन गरेसँगै शुक्रबार संसद् सचिवालयमा निसान छाप परिवर्तननिम्ति संविधान संशोधन विधेयक दर्ता भएको छ। नेपालको संविधानको अनुसूची ३ मा रहेको निसान छापभित्र अंकित नेपालको नक्सालाई नेपालको वास्तविक सीमाअनुरूप मिलाउन आवश्यक भएको उल्लेख गरी विधेयक दर्ता भएको हो। भारतद्वारा अतिक्रमित गुन्जी, नाभी, कुटी हुँदै लिम्पियाधुरासम्मको भूभाग नेपाली नक्सामा सामेल गरिएको छ। संविधान संशोधन भएसँगै सरकारी लेटरप्याडदेखि दस्ताबेजसम्ममा निसान छाप परिवर्तन हुनेछन्। नेपालले चार दशकदेखि त्रुटिपूर्ण नक्सा र निसान छाप प्रयोग गर्दै आएको थियो। संविधानसभानिर्मित संविधानमा समेत त्रुटिपूर्ण निसान छाप पर्न गएको थियो। मन्त्रिपरिषद्ले नेपालको नयाँ नक्सा कार्यान्वयन गर्ने सन्दर्भमा संविधानको अनुसूची ३ मा रहेको निसान छाप परिवर्तन गर्ने निर्णय लिएको हो। अन्नपूर्ण पोस्ट्ले २०७५ भदौ २१ मै निसान छापमा कालापानीको भूभाग छुटाउँदै प्रयोगमा आएको त्रुटिपूर्ण नक्साका सम्बन्धमा विस्तृतमै समाचार लेखेको थियो। पहिला नक्साबाट त्यो भेग छुटाएको र पछि निसान छापमा त्यसलाई पारिएको थिएन। नेपालले आफ्नो भूभाग समेट्दै नक्सा जारी गरेसँगै दक्षिणी छिमेकी भारतको असन्तुष्टि चुलिएको छ। उसले कुनै ठोस प्रमाणबेगर त्यो भूभाग आफ्नो भएको जिकिर छाडेको छैन। जब प्रमाण, तथ्य र तर्क हुन्न, तब ठूलो स्वरमा बलपूर्वकका भाका प्रयोग गरिन्छ। नेपालले आफ्नो राजनीतिक तथा प्रशासनिक नक्सा जारी गरेसँगै त्यही भारतीय दम्भी शैली उजागर भएको हो। भारतीय सरकार, बुद्धिजीवी र त्यहाँका मिडियाले प्रमाणसहित प्रस्तुत हुनेभन्दा पनि हैकमवादी रणनीति अपनाएका हुन्। तिनीहरू प्रमाणसहित प्रस्तुत भइरहेका छैनन्, केवल चर्काे स्वरमा कराइरहेका छन्। भारतीय मिडिया विनाप्रमाण युद्ध छेड्ने शैलीमा अतिरञ्जित ढंगले प्रस्तुत भएका छन्। उनीहरूको चाहना जसरी पनि उत्तेजना फैलाउनु हो भन्ने देखिन्छ। तिनीहरूका गालीगलौजका शैलीले नेपालभारतबीचको पुरानो सम्बन्धमा पनि खलल पार्ने खतरा बढेको छ। जबकि नेपाली नागरिक र मिडियाले सभ्य र प्रमाणसहित धारणा प्रस्तुत भएका छन्। नेपालले सुगौली सन्धियताका ऐतिहासिक प्रमाणकै आधारमा आफ्नो नक्सा सार्वजनिक गरेको हो। भारतचीन लिपुलेक नाका प्रयोगसम्बन्धी सम्झौता भएसँगै नेपालले त्यसमा आफ्नो असन्तुष्टि जाहेर गर्नेदेखि नक्सा अध्ययन गर्न सूर्यनाथ उपाध्यायको संयोजकत्वमा कार्यदलसमेत बनाएको थियो। त्यो कार्यदलले नेपाली भूभाग यकिन गरी नक्सासमेत सरकारलाई बुझाएको हो। नेपालले ऐतिहासिक प्रमाणका आधारमा नक्सा जारी गरेको हो। तर भारतले कठोर शब्दसहित नेपालकोे नक्सा नमान्ने वक्तव्य जारी गर्यो। भारतसँग त्यो भूभाग आफ्नो भएको दाबी गर्न सक्ने कुनै प्रमाण नहुँदानहुँदै पनि गत कात्तिक १६ मा एकलौटी शैलीमा नेपालको भूभाग उसको नक्सामा पारी राजनीतिक र प्रशासनिक नक्सा जारी गर्यो। यसको नेपालले त्यतिबेलै आपत्ति जनाएको हो। उसले नेपालको आपत्तिको नजरअन्दाज गरी अतिक्रमित भूमिमा सडक उद्घाटन गर्यो, जुन उसको हेपाहा शैलीको निरन्तरताका रूपमा बुझ्न सकिन्छ। अझ जसरी आश्चर्यजनक भाका प्रयोग गरी भारतीय सेनापतिको वक्तव्य आयो, त्यो वक्तव्यको आशय नेपाललाई तर्साउन खोजेको स्पष्ट हुन्छ। कूटनीतिक मामलामा सेनापति बोल्नु र त्यसमा चीनले उक्साएको भन्नु दुर्भाग्यपूर्ण सवाल हो। कूटनीतिक मामला मा भारतीय सेनापति किन प्रवेश गरे ? यसलाई अनेक कोणबाट अथ्र्याइनुलाई अस्वाभाविक होइन। त्यसपछि मात्रै नेपालले बाध्य भएर आफ्नो भूभाग समेट्दै नक्सा सार्वजनिक गर्नुपरेको हो। कूटनीतिक मामलामा त्यही तहबीच वार्ता र कुराकानी हुन्छ। नेपालभारतबीच पटकपटकका उतारचढाव पनि वार्ताकै माध्यमबाट सल्टिएका हुन्। अर्कातिर नेपालले आफ्नो स्वविवेकमा लिएका निर्णयलाई चिनियाँ उक्साहट देख्ने भारतीय पुरानै प्रवृत्ति हो। जब २०१८ सालमा चीनसँग सीमा जोड्ने कोदारी राजमार्गसम्बन्धी सम्झौता गर्यो, तब भारतले चीनबाट कम्युनिस्ट आयात हुन्छ भनी अन्तर्राष्ट्रियकरण गर्यो। कम्युनिस्ट प्रवेश गर्ने तर्कले पश्चिमा सशंकित हुन पुग्यो। त्यसो त, चिनियाँ कम्युनिस्ट त्रास र घूसपैठ देखाउँदै २००८ सालमै चीनसँग सीमा जोडिएको नेपाली भूमिमा केही समय का निम्ति भन्दै भारतीय चेकपोस्ट राखियो। ती भारतीय चेकपोस्ट हटाउन १८ वर्ष लाग्यो। जब २०२६ मा नेपालले भारतीय चेकपोस्ट हटाउने निर्णय थियो, तब भारतले नाकाबन्दी नै गर्यो। त्यसपछि पारवहनका विषयमा अनगिन्ती पटक भारतबाट नेपाललाई अप्ठ्यारोमा पार्ने काम भइरह्यो। चीनबाट हतियार खरिद गरेको सवाललाई लिएर भारतले २०४५ चैतमा कठोर नाकाबन्दीको मारमा पार्यो। जनप्रतिनिधिको हस्ताक्षरमा अत्यधिक बहुमतबाट पारित भएको संविधानसमेत भारतलाई स्वीकारयोग्य भएन। उसले घुमाउरो शैलीमा नाकाबन्दीकै बाटो चयन गर्यो। त्यसकारण भारतसँगको सम्बन्ध पटकपटक संक्रमणमै पर्दै आइरहेका छन्। सकारात्मक पाटोचाहिँ वार्ताबाटै समाधान पनि भएका छन्। भारतचीन युद्ध हुँदा सन् १९६२ मा कालापानीको त्यो निर्जन भूमिमा भारतीय बस्न पुगे। त्यतिबेला त्यहाँ नेपाली पोस्ट नराखिएको हेलचक्य्राइँ मा छाडिएको क्षेत्र थियो। जब भारतीय सेना बस्यो, त्यसपछि नेपालले चाल पाएको हो। नेपालसँग छलफल या सहमति लिएर भारतले सेना राखेको होइन। दुई देश युद्ध भइरहँदा नेपालले भारतीय रबैया बोल्नु उचित ठानेन। युद्ध सकिएपछि तिनीहरू फर्किन्छन् भन्ने विश्वास नेपालले लियो। तर, युद्ध सकिएपछि तिनीहरू फिर्ता भएनन्। नेपालले मौन शैलीमा लगाएको गुन विपरीत भारत प्रस्ततु हुन पुग्यो। हुन त नक्सा पनि भारतमै छापिएर आउँथे, तिनै नक्साका आधारमा निसान छाप बने। त्यसरी आआफ्नो भूभाग हट्दा पनि भेउ नपाउने र जिम्मेवारी नलिनेहरूका छानबिन गरिनुपर्छ। कालापानीको अतिक्रमित भूमिको सवालमा फेरि २०५३ पछि नेपाली सञ्चारमाध्यम र विज्ञहरूबीच बहसमा आयो। २०५५ मा तत्कालीन प्रधानमन्त्री गिरिजाप्रसाद कोइरालाको भारत भ्रमणका बेला पनि यो विषयमा गम्भीर छलफल भएको हो। त्यतिबेला संयुक्त प्राविधिक टोली बनाइयो। नेपालले पश्चिमबाट नापी हुनुपर्छ भन्ने अडान राखेको थियो। भारतीय पक्षले गम्भीर समस्या भएको ठाउँबाट नगरी पूर्वबाट सुरु गर्ने भनेपछि अघि बढेको हो। त्यसलाई जसरी दरिलो ढंगबाट निष्कर्षमा पुर्याइनुपर्नेमा हाम्रो नेतृत्व चुकिरह्यो, खालि संयुक्त विज्ञप्तिमा इन्क्लुडिङ कालापानी का विषयमा छलफल भयो भनी शब्द पार्नेमै सीमित रह्यो। अब नेपालले विधिवत् ढंगले नक्सादेखि निसान छापसमेत परिवर्तन गरिसकेको पृष्ठभूमिमा भारतसँग धैर्यपूर्वक कूटनीतिक माध्यम र वार्ताबाट अघि बढ्नुपर्छ। भारतसँगको सम्बन्धमा दरार आएको यो पहिलोपटक होइन। धेरैपटक संक्रमण खेपेकै हो। नेपालले आफ्नोपन नछाडीकन र आफ्नो धारणामा अडिग रहँदै विभिन्न माध्यमको उपयोग गर्न सक्नुपर्छ। छिमेकीबीचको तनावले दुवै देशलाई हित गर्दैन। त्यसकारण वार्ताकै माध्यमबाट समस्या सुल्झाइनेमा भारतले पनि ध्यान दिन आवश्यक छ।"
बजेट यथार्थपरक कि परम्पराकै निरन्तरता ?,"काठमाडौं : अर्थ मन्त्रालयले आगामी आव २०७७७८ को बजेट निर्माणको काम अन्तिम चरणमा पुर्याएको छ। जेठ १५ मा बजेट प्रस्तुत गर्ने कार्यतालिका अनुसार अर्थमन्त्री डा युवराज खतिवडा, अर्थसचिव शिशिरकुमार ढुंगाना, राजस्व सचिव रामशरण पुडासैनी, बजेट तथा कार्यक्रम महाशाखा प्रमुख धनीराम शर्मा, राष्ट्र बैंकका निर्देशक डा रामशरण खरेलको समूह बजेटलाई अन्तिम रुप दिन खटिएका छन्। सरकारको सल्लाहकार नेपाल राष्ट्र बैंकका गभर्नर महाप्रसाद अधिकारीले पनि माग भएअनुसार सल्लाह, परामर्श दिइरहेका छन्। बजेट निर्माणको बाह्य सर्कलमा राष्ट्रिय योजना आयोग, महालेखा नियन्त्रक कार्यालयका अधिकारी, अर्थमन्त्रालयका अन्य सहसचिवको समूह छ। २०४६ को राजनीतिक परिवर्तनपछि लगातार तीनपटक बजेट प्रस्तुत गर्ने भाग्यमानी अर्थमन्त्रीमध्ये दोस्रो अर्थमन्त्री हुन्, डा खतिवडा। यसअघि महेश आचार्यले आर्थिक वर्ष २०४९५०, २०५०५१ र २०५१५२ का लागि लगातार तीनवटा बजेट प्रस्तुत गरेका थिए। त्यसपछि राजनीतिक अस्थिरता र निरन्तर सरकार परिवर्तनले बजेट प्रस्तुत गर्ने एउटा र कार्यान्वयन गर्ने बेलामा अर्को सरकार निर्माण भइरहे। त्यसले गर्दा यथार्थपरकभन्दा पनि लोकप्रियता र चर्चाका लागि ठूलो बजेट बनाउने होडबाजी नै चल्यो। जसले वैज्ञानिक विनियोजन, कार्यान्वयन दक्षता र जवाफदेहीतालाई समेत लत्याइदियो। तर, पाँच वर्षका लागि म्यान्डेट पाएको स्थिर सरकारका अर्थमन्त्री आफूले प्रस्तुत गरेको बजेट कार्यान्वयनका लागि जवाफदेही हुनुपर्नेमा उनका अघिल्ला दुई बजेटमा घोषणा र कार्यान्वयनमा फराकिलो अन्तर देखिएको छ। आगामी आर्थिक वर्षको बजेट कस्तो आउँदैछ भन्ने कौतुहलताका बीच अर्थ मन्त्रालयले चालु आर्थिक वर्षको बजेटको आकारभन्दा आगामी आर्थिक वर्षको बजेटको आकार नघट्ने संकेत गरेको छ। सरकारको नीति तथा कार्यक्रममा समावेश अथाह प्राथमिकता बजेटको आकार बढाउने हिसाबले ल्याइएका हुन्। कोरोना भाइरस (कोभिड१९) को महामारीसँग संघर्षरत अवस्थामा आउन लागेको बजेट भएकाले यसको आकार र नियमित कार्यक्रमभन्दा पनि कोभिड१९ का असरलाई सम्बोधन गर्न सरकारले कस्ता कार्यक्रम ल्याउनेछ भन्ने कौतुहलता व्याप्त छ। अन्य मुलुकले कोभिड१९ लाई सम्बोधन गर्न वित्तीय प्रोत्साहन प्याकेज सार्वजनिक गरेकाले पनि सरकारलाई राहत तथा पुनस्र्थापना प्याकेज घोषणा गर्नुपर्ने दबाब छ। निजी क्षेत्रले पनि यसको माग गरिरहेको छ। सरकारलाई आगामी आवमा स्रोत व्यवस्थापनका लागि ठूलो दबाब छ। सामान्य अवस्थामा सरकारको अनिवार्य दायित्वका खर्च नै बजेटको करिब ६० प्रतिशतजति रहेकोमा कोभिड१९ को प्रभाव सम्बोधन गर्न सरकारसँग निजी क्षेत्रको अपेक्षा र सरकारको क्षमताबीच ठूलो खाडल रहेको अर्थसचिव शिशिर कुमार ढुंगाना बताउँछन्। राष्ट्रिय सुरक्षा, न्याय प्रशासन, संघीय प्रशासन, परराष्ट्र सेवा, आन्तरिक तथा बाह्य ऋणको भुक्तानी, निवृत्तिभरण तथा उपदान, सामाजिक सुरक्षा, शिक्षा, स्वास्थ्य, राष्ट्रिय प्राथमिकताका परियोजना, प्राकृतिक प्रकोप तथा भैपरी आउने आकस्मिक खर्च दायित्व अनिवार्य दायित्व हुन्। त्यसमाथि अहिले उत्पन्न कोभिड१९ को महामारीबाट नागरिकको जीवन रक्षा गर्नुपर्ने, निम्न आय भएका जोखिम युक्त समुदायको खानपानको समेत प्रबन्ध गर्नुपर्ने भएकाले सरकारको अनिवार्य खर्च दायित्व बढेको छ। सरकारले आगामी आवमा खर्चको प्राथमिकीकरण, मितव्ययी खर्च तथा आगामी आर्थिक वर्षमा हुनसक्ने खर्चको यथार्थ आँकलनका आधारमा विनियोजन गरेर नागरिकको स्वास्थ्य उपचारको प्रबन्धका अतिरिक्त निम्न आय हुनेलाई राहत र उद्यम तथा व्यवसाय बचाउन पुनस्र्थापना प्याकेज ल्याउनुपर्ने अर्थशास्त्री डा शंकर शर्मा बताउँछन्। सरकारले आगामी आर्थिक वर्षको बजेटलाई फरक ढंगले प्राथमिकीकरण गर्नुपर्ने हुन्छ, उनले भने, संगठित र औपचारिक क्षेत्रमा पनि धेरै रोजगारी गुम्दैछन्। त्यसलाई बचाउन संगठीत क्षेत्रका कर्मचारीको तलबमा सरकारको तर्फबाट पनि केही योगदान गर्नुपर्ने हुन्छ। डा शर्माले आगामी आवमा स्वास्थ्य, रोजगारी, कृषि क्षेत्रका लागि विशेष खालको र लक्षित (फ्ल्यागसीप) कार्यक्रम ल्याउनुपर्ने बताउँछन्। मौद्रिक उपायका माध्यमबाट निजी क्षेत्रलाई दिइने सहुलियत कर्जा, पुनकर्जा सुविधा, चालु पुँजी (वर्किङ क्यापिटल), ऋणको साँवा ब्याज पुँजीकरण तथा ऋण तिर्ने अवधिको पुनर्तालिकीकरणका अतिरिक्त बजेटबाट पनि निजी क्षेत्रलाई बचाउन कम्तीमा १ खर्बको प्याकेज आउनुपर्ने शर्माको धारणा छ। यसका अतिरिक्त १ खर्ब भैपरी आउने आकस्मिक खर्च दायित्वका लागि छुट्याउनुपर्ने उनको भनाइ छ। अर्थमन्त्री डा खतिवडाका लागि आगामी वर्षको बजेटलाई राम्ररी प्राथमिकीकरण गरी यथार्थपरक बनाउने या प्रतिस्पर्धी लोकप्रियतावादलाई पछ्याएर ठूलो आकारको बजेट बनाउने विकल्प छन्। यसअघि पनि उनले ल्याएका बजेट कार्यान्वयनमा यथार्थ परक देखिएका छैनन्। अर्थमन्त्रीका रुपमा पहिलोपटक २०७५७६ मा तुलनात्मक रूपमा सानो आकारको र छरितो बजेट प्रस्तुत गरेका अर्थमन्त्री खतिवडाको १३ खर्ब १५ अर्ब रुपैयाँको बजेटमध्ये यथार्थ खर्च ११ खर्ब १० अर्ब रुपैयाँ रहेको छ। पहिलो बजेटमा लोकप्रियतावादभन्दा पनि यथार्थपरक बजेट निर्माण गर्न खोजेका मन्त्री खतिवडाले आफ्नै पार्टीभित्र आलोचना खेप्नुपरेपछि दोस्रो बजेट चालु आव २०७६७७ मा १५ खर्ब ३२ अर्बको बजेट प्रस्तुत गरे। कोरोना भाइरस महामारी अघि गरिएको मध्यावधि समीक्षामा यो बजेटमध्ये १३ खर्ब ८५ अर्ब रुपैयाँ खर्च हुने संशोधित अनुमान छ। जबकी अर्थमन्त्रीले वृद्घभत्ताा, एकल महिला तथा सीमान्तकृतलाई दिने भत्ताा बढाएर १५ अर्ब रुपैयाँभन्दा ठूलो दायित्व सिर्जना गरेका थिए। बजेटको आकार बढाउन जथाभावी विनियोजनभन्दा पनि आगामी वर्षमा हुने काममा खर्च हुने अनुमानका आधारमा बजेट विनियोजन गरे अर्थमन्त्रीले उपलब्ध स्रोतलाई अत्यावश्यक क्षेत्रमा समुचित प्रयोग गर्न सक्ने जानकारहरू बताउँछन्। अन्यथा अर्थमन्त्री खतिवडाको तेस्रो बजेट पनि घोषणा एउटा र कार्यान्वयन अर्को हुने उनीहरूको भनाइ छ। अन्यथा अर्थमन्त्री खतिवडाको तेस्रो बजेट पनि घोषणा एउटा र कार्यान्वयन अर्को हुने उनीहरूको भनाइ छ।"
सहायक रथी र महासेनानी सैनिक हिरासतमा,"काठमाडौं : जंगी अड्डाले भ्रष्ट सैनिक अधिकारीहरूमाथि कारबाही सुरु गरेको छ । जंगी अड्डाले सैनिक उच्चअधिकारीहरूसमेत भ्रष्टाचारमा संलग्न भएको पाएपछि त्यस्ता भ्रष्ट सैनिक अधिकारीमाथि कारबाही सुरु गरेको हो । जंगी अड्डाले भ्रष्टाचारका मुद्दाहरूलाई अघि बढाएर भ्रष्ट सैनिकहरूविरुद्ध जंगी अड्डा कडा रूपमा उत्रिएको हो । जंगी अड्डाले आर्थिक अनियमिततामा संलग्न भएको अभियोगमा सहायक रथी प्रयोगजंग राणा र महासेनानी नविन सिलवाललाई पक्राउ गरी अनुसन्धान सुरु गरेको छ । सहायक रथी राणा निरीक्षणाधिकृत महानिर्देशनालयमा कार्यरत छन् । महासेनानी सिलवाल हाल १४ नम्बर बाहिनीका सहायक बाहिनीपति हुन् । सैनिक प्रहरीले राणा र सिलवाल दुवैलाई गत साता पक्राउ गरेको सैनिक स्रोतले पुष्टि गरेको छ । उनीहरू सैनिक प्रहरी हिरासतमा छन् । कुन शीर्षकका कति अनियमितता गरेको हो भन्नेबारे अनुसन्धान भइरहेको छ । आर्थिक अनियमितताको प्रमाणका आधारमा पक्राउ गरिएको सेनाले जनाएको छ । सहायक रथी राणा पाँचखालस्थित वीरेन्द्र सैनिक तालिम केन्द्रमा रहँदा सैनिक अनुशासन उल्लंघन गरी आर्थिक अनियमिततामा संलग्न भएको स्रोतले जनाएको छ । महासेनानी सिलवालसमेत सोही प्रकरणमा आर्थिक अनियमिततामा मुछिएका हुन् । अनियमिततामा संलग्न भएको आशंकामा ठूलो संख्यामा सैनिक अधिकारीहरूमाथि छानबिन भइरहेको छ, जंगी अड्डाका एक सैनिक उच्चअधिकारीले अन्नपूर्णसँग भने, भ्रष्ट सैनिकलाई कारबाहीमात्र होइन, उनीहरूले भ्रष्टाचार गरेर कमाएको रकमसमेत फिर्ता गराउँछौं । प्रधानसेनापति पूर्णचन्द्र थापाको निर्देशनमा गत कात्तिकमा विभिन्न सैनिक अड्डाभित्र भएका भ्रष्टाचार छानबिन गर्न निगरानी संयन्त्र गठन भएको थियो । उपरथीको नेतृŒवमा गठन भएको उक्त संयन्त्रले छानबिनको गोप्य प्रतिवेदन प्रधानसेनापति थापालाई दिएको थियो । संयन्त्रले सैनिक अस्पताल, सैनिक सामग्री प्राप्ति निर्देशनालय, विभिन्न सैनिक तालिम केन्द्र, सैनिक महाविद्यालय, इन्जिनियरिङ विभागलगायत बजेट बढी विनियोजित भएका दुई दर्जन बढी सैनिक अड्डामाथि छानबिन गरेको थियो । ओभरसाइट सेलले ती निकायहरूमा आकस्मिक भ्रमण गरी विनियोजित रकम के कसरी खर्च भइरहेको छ भन्नेबारे अध्ययन र छानबिन गरेको थियो । ओभरसाइट सेलले दिएको प्रतिवेदन कार्यान्वयन गर्दै प्रधानसेनापति थापाले अनियमिततामा संलग्न सैनिक अधिकारीहरूलाई कारबाही थालेका हुन् । गोप्य भनिएको उक्त प्रतिवेदनले औंल्याएका सैनिक अड्डा र उच्च सैनिक अधिकारीमाथि थप छानबिन हुनेछ । प्रधानसेनापति कमान्ड मार्ग निर्देशन२०७५ अनुसार आकस्मिक रूपमा छानबिन गर्न ओभरसाइट सेल गठन भएको थियो । समरी जनरल सैनिक अदालतले महासेनानी भुपालमान अधिकारीलाई भ्रष्टाचारमा संलग्न भएको पुष्टि भएपछि दुई महिना कैद सजाय सुनाएको थियो । जंगी अड्डाले सैनिक अदालतको फैसला शुक्रबार सार्वजनिक गरेको थियो । महासेनानी अधिकारीले भक्तपुरस्थित सैनिक आवासीय महाविद्यालयमा कार्यरत रहँदा चरम आर्थिक अनियमितता गरेको पुष्टि भएको छ । महासेनानी अधिकारीले गैरकानुनी रूपमा आर्जन गरेको १ करोड ८५ लाख ४० हजार एक सय आठ रुपयाँ ११ पैसा रकम असुलउपर गर्न भनेको छ । जंगी अड्डाले कोर्ट अफ इनक्वाइरी गठन गरी सहायक रथी राणा र महासेनानी सिलवालको बयान लिइरहेको छ । राणासँगै आर्थिक अनियमिततामा संलग्न अन्य सैनिक अधिकारीहरूसँग सोधपुछ गरेको छ । प्रमुख सेनानी देवबहादुर क्षेत्रीसमेत आर्थिक अनियमिततामा संलग्न भएपछि सैनिक अदालतले शुक्रबार उनको दुई वर्ष बढुवा रोेक्न र ४ लाख ४० हजार असुलउपर गर्न भनेको छ ।"
"कोरोना संक्रमितको संख्या ६०३ पुग्यो, 'लामखुट्टेबाट भाइरस सर्दैन'","काठमाडौं : लामखुट्टेको टोकाइबाट कोरोना भाइरस नसर्ने मन्त्रालयले जनाएको छ। आइतबार नियमित पत्रकार सम्मेलनमा मन्त्रालयका प्रवक्ता डा विकास देवकोटाले अहिलेसम्म लामखुट्टेको टोकाइबाट कोरोना भाइरस नसर्ने जानकारी दिएका हुन्। 'कोरोना भाइरस लामखुट्टेले सार्छ भन्ने कुरा हालसम्म प्रमाणित भएको छैन, उनले भने,' नयाँ भाइरस स्वासप्रश्वाससम्बन्धी जीवाणु भएकाले आफूलाई जोगाउन बारम्बार हात धुने, मास्कको प्रयोग गर्ने र खोक्दा कुहिनाको प्रयोग गर्नुपर्छ।' प्रवक्ता देवकोटाले लामखुट्टेको टोकाइबाट मलेरिया र डेंगुजस्ता रोग सर्न सक्ने बताए। यो समय गर्मीको समय भएकाले थप सतर्कता अपनाउ पर्नेमा जोड दिँदै डादेवकोटाले भने, 'लाखुट्टेको टोकाइबाट बच्न घर वरपर सफा राख्ने, झुलको प्रयोग गर्ने र झ्याल तथा ढोकामा जालीको प्रयोग गर्नुपर्छ।' त्यस्तै डा देवकोटाले आयुर्वेदिक तथा होमियोप्याथिक औषधिबाट कोरोको उपचार नहुने बताए। आयुर्वेदिक औषधिले मानिसमा रोगसँग लड्न सक्ने शक्ति बढाउन सहयोग गर्ने भएपनि कोरोनासँग यसको कुनै सम्बन्ध नभएको डा देवकोटाको भनाइ छ। 'रोग प्रतिरोधात्मक शक्ति कम भएका व्यक्तिको कोरोना संक्रमणको जोखिम बढी हुन्छ, उनले भने,'आयुर्वेदिक औषधिको सेवन गर्दा फाइदा नै हुन्छ। तर यसको कोरोना भाइरससँग कुनै सम्बन्ध भने छैन।' हालसम्म कोरोनाको कुनै खोप पत्ता नलागेको पनि उनले जानकारी दिए। आइतबार १९ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता देवकोटाका अनुसार योसँगै नेपालमा संक्रमितको संख्या ६ सय ३ पुगेको छ। देवकोटाका अनुसार ४२ जिल्लाका ५ सय २४ पुरुषर ७९ महिला गरेर संक्रमितको संख्या ६ सय ३ पुगेको हो। प्रदेश १ का ७ जिल्लाका ८६ जनामा कोरोना संक्रमण देखिएको छ। प्रदेश २ का ८ वटै जिल्ला संक्रमित भेटिएका छन्। प्रदेश २ मा १७९ जनामा कोरोना पुष्टि भएको छ। त्यस्तै बागमती प्रदेशका ११ जिल्लामा ३४ जना संक्रमित छन्। यस्तै गण्डकी प्रदेशका ३ जिल्लामा ५ जना संक्रमित भएका छन्। प्रदेश ५ का ७ जिल्लाका २८१ जनामा भाइरसको संक्रमण देखिएको छ भने कर्णाली प्रदेशका २ जिल्लामा ४ जनामा कोरोना पुष्टि भएको छ। यस्तै सुदूरपश्चिम प्रदेशका ४ जिल्लामा १४ जना गरी जम्मा ४२ जिल्लामा ६०३ जनामा कोरोना संक्रमण देखिएको छ। त्यसैगरी आइतबार १७ जनाले कोरोना जितेका छन्। कोरोना जित्नेमा वीरगन्जको नारायण अस्पताल र बुटवलको धागोकारखानामा उपचार गराइरहेका हुन्। नारायणीमा डिस्चार्ज हुनेमा बारा पर्सा र रौतहटका स्थानीय हुन्। यो सहित निको हुनेको संख्या ८७ पुगेको छ। नेपालमा कोरोनाले तीन जनाको भने मृत्यु भएको छ।"
नेपालको क्षेत्रफल कति ?,"काठमाडौं : सरकारले लिम्पियाधुरासहितको नेपालको नयाँ नक्सा जारी गरे पनि क्षेत्रफल सार्वजनिक गरेको छैन। नेपालको आधिकारिक क्षेत्र कति भयो भन्ने जिज्ञासा छ। सरकारले आधिकारिक रूपमा घोषणा नगरे पनि क्षेत्रफलबारे विभिन्न प्रचार भइरहेको छ। सरकारले जारी गरेका नक्साका आधारमा प्राविधिकले एक लाख ४७ हजार नौ सय ५० वर्गकिमि हुने बताइरहेका छन्। प्रधानमन्त्री केपी ओलीका प्रेस सल्लाहकारको आधिकारिक फेसबुकमा नेपालको नयाँ राजनीतिक तथा प्रशासनिक नक्सा र क्षेत्रफल एक लाख ४७ हजार ५१६ वर्गकिमि उल्लेख छ। गुगलको वेबसाइटमा जीओग्राफी अफ नेपाल मा १ लाख ४७ हजार ५१६ वर्गकिमि क्षेत्रफल उल्लेख गरिएको छ। यसका आधारमा पहिलाको भन्दा तीन सय ३५ वर्गकिमि क्षेत्र बढेको देखिन्छ। नयाँ नक्सा नबन्दासम्म नेपालको क्षेत्र एक लाख ४७ हजार एक सय ८१ थियो। नापी विभागका पूर्वउपमहानिर्देशक एवं सीमा प्राविधिक सुरेशमान श्रेष्ठका अनुसार नापीले पहिलो प्रकाशन गरेको १: १०,००,००० मान नापको डिजिटल डाटा र हाल अद्यावधिक गरिएको क्षेत्रसमेत समावेश गरी क्षेत्रफल गणना गर्दा नेपालको क्षेत्रफल करिब एक लाख ४७ हजार नौ सय ५० वर्गकिमि देखिन्छ। जुन हालको क्षेत्रफलभन्दा ७ सात सय ६९ वर्गकिमि बढी हुन्छ। सीमा बचाऊ अभियानले सरकारले जारी गरेको नयाँ नक्साअनुसार नेपालको क्षेत्रफल एक लाख ४७ हजार नौ सय ५० वर्गकिमि हुने बताएको छ। त्रिभुवन विश्वविद्यालयका भूगोल विभागका प्राध्यापकसहितको विज्ञ टोलीले श्रेष्ठकै क्षेत्रफल बराबर हुने बताएको छ। भूगोल विभागका पूर्व प्रमुख एवं प्राडा नरेन्द्रराज खनाल, शेरबहादुर गुरुङलगायतको प्राविधिक टोली संलग्न सीमा बचाऊ अभियान यसअघि लिम्पियाधुरासहित नक्सा सार्वजनिक गरी सरकारलाई दिएको थियो। अभियानका नक्सा समिति सदस्य कमल बरालले सेटलाइट इमेजमार्फत एक लाख ४७ हजार नौ सय ५० वर्गकिमि देखिएको बताए। फिल्ड सर्भेबाट वास्तविक तथ्यांक आउँछ, उनले भने, गुगल इमेजबाट नाप्दा यति आयो, फिल्ड सर्भेमा अलि अलि तलमाथि होला। उनका अनुसार यो क्षेत्रफलमा सुस्तालगायत सबै भारतद्वारा मिचिएको भूभाग समेटिएको छ। बरालका अनुसार नयाँ नक्सासँगै नेपालभारत र नेपालचीनको लम्बाइ पनि बदलिएको छ। अब नेपालभारतको लम्बाई करिब १९३० किमि हुनेछ, अहिले नेपालभारतको लम्बाइ १८८० किमि छ। नेपालचीनको लम्बाइ करिब १४८४ किमि हुनेछ यसअघि नेपाल र चीनको १४१४ किमि भूभाग जोडिएको छ। नापी विभागका पूर्वमहानिर्देशक पुण्यप्रसाद ओली पनि अहिले नयाँ नक्साअनुसार ७८ सय वर्गकिमिभन्दा क्षेत्रफल बढ्न सक्ने बताउँछन्। नेपालको नक्सा ०३२ सालमा पहिलोपटक बनाइएको थियो। त्योभन्दा पहिला भारतलगायत विदेशीले बनाइदिएको नक्सा नेपालले प्रयोग गर्दै आएको थियो। नक्सा प्रकाशनभन्दा पहिला भने नापी र सीमा विज्ञले फरक क्षेत्रफल भारतले मिचेको बताउँदै आएका थिए। विभागकै पूर्वमहानिर्देशक एवं सीमाविद् बुद्धिनारायण श्रेष्ठले भारतद्वारा नेपालको तीन सय ७२ वर्गकिमि भूभाग अतिक्रमण गरेको भन्दै आएका छन्। उनको नेपाल सीमा भन्ने पुस्तकमा पनि लिम्पियाधुरा क्षेत्रको तीन सय १० र कालापानी लिपुलेक क्षेत्रको ६२ वर्गकिमि क्षेत्रफल भारतले अतिक्रमण गरेको उल्लेख छ। महाकाली सन्धिको समयमा नदी विज्ञानको आधारमा आफूले अध्ययन गर्दा तीन सय ८५ वर्गकिमि भूभाग भारतले अतिक्रमण गरेको देखिएको नदी विज्ञानका जानकार डा जगत्प्रसाद भुसालले बताए। उनले त्यही बेला महाकाली उद्गम लिम्पियाधुरा भएको खुलासा गरेका थिए। मन्त्रालय भूमि व्यवस्था, सहकारी तथा गरिबी निवारण मन्त्रालय र नापी विभागले क्षेत्रफल अझै यकिन भइनसकेको बताएको छ। मन्त्रालयका प्रवक्ता एवं सहसचिव जनकराज जोशीले नेपालको आधिकारिक क्षेक्रफल अझै सार्वजनिक नगरिएको बताए। क्षेत्रफलको विषयमा अझै काम भइरहेको छ, छिट्टै यकिन गरेर सार्वजनिक गर्छौं, उनले भने। विभागका प्रवक्ता दामोदर ढकालले आधिकारिक क्षेत्रफल यकिन गर्ने काम भइरहेको बताए। उनले गुगललगायत सञ्चारमाध्यम र सामाजिक सञ्जालमा आएका क्षेत्रफल आधिकारिक नभएको बताए। अहिले बाहिर आएका आधिकारिक होइन, आधिकारिक क्षेत्रफल सार्वजनिक हुन अझै केही समय लाग्छ, उनले भने। नापी विभागका एक प्राविधिकले भने, क्षेत्र आउनु ठूलो हो, फल त क्षेत्र आइसकेपछि आइहाल्छ नि ! क्षेत्रफल सार्वजनिक गर्दा भोलि नेगोसिएसन गर्दा थोरबहुत तलमाथि भयो भने पनि समस्या हुने भएकाले सार्वजनिक नगरिएको नापी विभाग स्रोतको भनाइ छ। अनधिकृत रूपमा नक्सा छापेर बेचे कारबाही नापी विभागले अनधिकृत रूपमा लिम्पियाधुरासहित नेपालको नयाँ नक्सा छपाइ गरी बिक्री वितरण गरे कारबाही हुने जनाएको छ। विभागले जारी गरेको विज्ञप्तिमा स्रोत नखुलेको, नक्साको आधारभूत विषय (हेडिङ, स्केल, लिजेन्ड, टेस्क) प्रयोग नभएको र प्रशासनिक तथा राजनीतिक सीमासमेत नमिलेका नक्सा सामाजिक सञ्जाल एवं विभिन्न सञ्चार माध्यममा प्रयोग भई जनमानसमा भ्रम सिर्जना भएको जनाएको छ। विभागले यसप्रकारका नक्सा सामाजिक सञ्जाल तथा सञ्चारमाध्यममा प्रयोग नगर्न निर्देशन गरेको छ। विभागको वेबसाइटमा राखिएको नक्सा मात्र सार्वजनिक गर्न अपिल गरेको छ।"
संसद्को लोगो परिमार्जन गर्ने कार्यव्यवस्था समितिको निर्णय,"काठमाडौं : संघीय संसदको लोगो (प्रतीक) र राष्ट्रियसभाका सदस्यले प्रयोग गर्दै आएको प्रतीक परिवर्तन हुने भएको छ । आइतबार सिंहदरबारस्थित राष्ट्रियसभाका अध्यक्ष गणेशप्रसाद तिमिल्सिनाको कार्यकक्षमा बसेको राष्ट्रियसभा कार्यव्यवस्था परामर्श समिति बैठकले यस्तो निर्णय गरेको हो । सँगै संघीय संसदका सदस्यले प्रयोग गर्ने लोगोमा एकरुपता ल्याउने निर्णयसमेत बैठकले गरेको छ । नेपालको नक्सा अध्यावधिक भएको सन्दर्भमा संघीय संसदको लोगो (प्रतीक) र राष्ट्रिय सभाका माननीय सदस्यले प्रयोग गर्दै आएको प्रतीकलाई अध्यावधिक नक्साअनुसार परिमार्जन गर्ने निर्णय भएको छ, बैठकपछि सार्वजनिक निर्णयमा भनिएको छ, साथै संघीय संसदका दुबै सदनमा माननीय सांसदले प्रयोग गर्दै आएको लोगोमा एकरुपता ल्याउने र त्यसका लागि प्रतिनिधि सभालाई अनुरोध गर्ने। राष्ट्रियसभा नियमावली २०७५ को नियम २२१ बमोजिम सांसदको पोशाक र संघीय सांसदको प्रतीक कार्यव्यवस्था परामर्श समितिको परामर्शमा अध्यक्षले तोके बमोजिम हुने व्यवस्था छ। सँगै बैठकले २०७७ जेठ १२ गतेका लागि तोकिएको राष्ट्रियसभा बैठक मुस्लिम समुदायको महान पर्व इदुल फित्र परेकोका सूचना टाँसेर स्थगित हुने भएको छ । इदको अवसरमा सार्वजनिक बिदा घोषणा गरेकाले उक्त बैठक सूचना टाँस गरेर स्थगित गर्दै जेठ १३ गते बिहान ११ बजेका लागि बोलाइएको छ । त्यसैगरी प्रतिनिधिसभा कार्यव्यवस्था समिति बैठकलेसमेत संघीय संसद्को लोगो र प्रतिनिधिसभाका सदस्यले प्रयोग गर्ने प्रतीक नेपालको वास्तविक सीमा अनुरुपको नक्सा अनुसार परिमार्जन गर्ने निर्णय गरेको छ । प्रतिनिधिसभाका सभामुख अग्निप्रसाद सापकोटाको अध्यक्षतामा बसेको बैठकले रोष्ट्रमा राखिएको प्रतीक (लोगो) र सांसदले लगाउँदै आएको प्रतीक परिमार्जन गर्ने निर्णय गरेको हो । बैठकले सो निर्णय कार्यान्वयन गर्न तत्काल प्रक्रिया अघि बढाउन संघीय संसद् सचिवालयलाई निर्देशनसमेत दिएको छ । सरकारले जेठ ५ गते नेपालको नयाँ नक्सा ल्याउने निर्णय गरेको थियो। भूमिव्यवस्था, सहकारी तथा गरीबी निवारण मन्त्रालयले लिम्पियाधुरासहित गुञ्जी, नाभी, कुटीलगायत केही भूभाग समेटिएको नेपालको नक्शा (राजनीतिक तथा प्रशासनिक) जेठ ७ गते सार्वजनिक गरिसकेको छ। सोही अनुरुप निशान छापभित्र रहेको नेपालको नक्सा सीमा अनुरुप मिलाउने तयारी स्वरुपम सरकारले संविधान संशोधनको प्रस्ताव जेठ ९ गते संसद्मा दर्ता गरेको छ। संविधान संशोधन प्रस्ताव संविधानको अनुसूची ३ मा रहेको निशान छापभित्रको नक्सा परिवर्तनका निम्ति मात्र संसदमा दर्ता भएको हो। साेही अनुसार कार्यव्यवस्था समितिले संसद्को प्रतिक र सांसदको लोगोभित्र रहेको नेपालको नक्सा सच्याउने प्रयोजनका लागि यो निर्णय गरेको हो ।"
नेपालभारत सीमा समस्या : वार्ताबाटै समाधान,"काठमाडौं : नेपालभारत सम्बन्धमा उत्पन्न उतारचढाव मत्थर पार्न तत्काल वार्ता प्रक्रियामा जानुपर्ने कूटनीतिक क्षेत्रका विज्ञहरूको धारणा छ। नेपालले विधिवत् ढंगले नक्सादेखि निसान छापसमेत परिवर्तन गरिसकेको पृष्ठभूमिमा भारतसँग धैर्यपूर्वक वार्ताका लागि विभिन्न ब्याक च्यानल प्रयोग गर्नुपर्ने सुझाव उनीहरूको छ। आपसी तनावले दुवै मुलुकलाई हित नगर्ने कुरा भारतले पनि बुझेर वार्तामा आउन ढिलाइ गर्न नहुने सुझाव यस क्षेत्रका विज्ञको छ। सुगौली सन्धिअनुरुपको नेपालको भूभाग भारतको नक्सामा परेको मात्र होइन, त्यहाँ भारतीय सुरक्षा फौजको उपस्थितिसमेत छ। यसैले यस्ता विषयमा नेपाल निकै सजग रहेर दरिलो ढंगले विभिन्न माध्यमबाट वार्ता गर्नै पर्छ। अहिले अन्तर्राष्ट्रियकरणतर्फ जान नहुने सुझाव पनि ती विज्ञहरूले दिएका छन्। कतिपय विषय अन्तर्राष्ट्रिय समुदायले जानकारी पाइसकेका छन्। भारतसँग वार्ता नै नहुने अवस्था आएको खण्डमा ऊबाहेक अन्यसँग कुरा गर्न जाने पाटो अन्तर्राष्ट्रियकरण हो। त्यो अवस्था भइनसकेको विज्ञहरू बताउँछन् भने सरकारले पनि अहिले अन्तर्राष्ट्रियकरण नगर्ने र वार्तामा जोड दिने बताएको छ। पूर्वपरराष्ट्रमन्त्री डा भेषबहादुर थापा पनि त्यसलाई वार्ताबाट समाधान गर्नुको विकल्प नभएको बताउँछन्। भारतका लागि राजदूत भइसकेका थापाकै पालामा कालापानी विवाद सुल्झाउन भारतीय पक्षसँग वार्ता प्रक्रिया थालनी भएको थियो। राजनीतिक नेतृत्व टिकेर बस्ने, अनि कूटनीतिक च्यानलमार्फत सार्थक वार्ता गर्दा समाधान निस्कन्छ, उनी भन्छन्, वार्ताबाहेक अन्य विकल्प छैन। वार्ताबाटै समाधान खोज्ने हो। जति कराए पनि अन्ततः समाधान वार्ताबाट टेबलमा हुने हो। यतिबेला भारत वार्ताका लागि तयार भएको छ। परराष्ट्र सम्बद्ध कर्मचारीको भरमा मात्र यो समस्या निवारण असम्भव देखिँदैन। हाम्रो तर्फबाट प्रधानमन्त्रीस्तरमा बोलिएको छ, उता कर्मचारी स्तरबाटै संवाद भएको छ, कूटनीतिक मामलाका जानकारहरू भन्छन्, अब राजनीतिक नेतृत्वले वर्तमान सम्बन्ध थप बिग्रर्नेतिर मोड्न दिनु हुन्न। कूटनीतिक अधिकारीलाई अघि बढाउनुपर्छ। चीनअमेरिकाबीचको पछिल्लो व्यापार द्वन्द्व सुरक्षित अवतरणतर्फ उन्मुख छ। अमेरिका र इरान तथा अमेरिका र क्युवाबीच झन्डै दशकअघि वार्ता र सम्झौता सम्भव भएका थिए। कूटनीतिज्ञहरू भन्छन्, ती विषय अध्ययन गरी नेपालले छिमेकीसँग सम्बन्धका विविध बाटो अवलम्बन गर्नुपर्छ। पत्र पठाएर जवाफ आएन भनी कूटनीतिक समाधान आउँदैन। उत्तेजना फैलाउने भन्दा पनि यथार्थमा अडेर छलफल गर्नुपर्छ। भारतले पनि बुझ्नुपर्छ। सेना प्रमुखले बोल्दा नेपालमा नक्सा जारी गर्न बल पुग्यो। क्रियाको प्रतिक्रिया हुन्छ, कूटनीतिक क्षेत्रको विज्ञहरूले भने, हामीले कामसँगै कुरा धेरै गर्यौं। भारतले कुरा गर्न आफ्ना कूटनीतिज्ञलाई उपयोग गरेको छ। तर, हामी राजनीतिज्ञ नै बोलिरहेका छौं। पूर्वराजदूत डा दिनेश भट्टराईले नेपालले कूटनीतिक र अन्य च्यानल प्रयोग गरेर विवेकसम्मत ढंगले काम गर्न आवश्यक रहेको बताए। नेपालले नक्सा जारी गरी भारतलाई सन्देश दिइसकेको छ। अब धेरै बोलेर होइन, यसमा द्विपक्षीय छलफल र अन्य मुलुकसँग आफ्नो कुरा स्पष्ट राखेर हल्ला नगरी काम गर्नुपर्छ। नाकाबन्दीका बेला नेपाली नागरिक डटेर बसे। पछि समाधानको उपाय अन्ततः वार्ता नै रह्यो। यो विषयमा नेपालभारतबीच कूटनीतिक स्तरमा सन् १९६६ देखि लगातार छलफल हुँदै आएको नेपालचीन अध्ययन केन्द्रका प्रमुख एवं पूर्वराजदूत सुन्दरनाथ भट्टराईले जानकारी दिए। उनी परराष्ट्र मन्त्रालयमा अधिकृत रहँदा तत्कालीन परराष्ट्रसचिव जनरल पदमबहादुर खत्री, सहसचिव विश्व प्रधानहरू लगायतले यसमा निकै वार्ता गरेका थिए। हामीले समस्या पर्दा मात्र विषय उठाउँछाँै। सञ्चारमाध्यममा आउँदा कुरा गर्छांै, उनले भने, हामीकहाँ लगातार फलोअप नगर्ने र राजनीतिक नेतृत्वले पनि अहिलेलाई छाडिदिनु भन्ने नीति लिँदा यति लामो समयसम्म थाती रहन पुगेको हो। त्रिदेशीय सीमा तय गर्ने समयमा भारतीय प्रतिनिधि नआएकाले रोकिएको र अझैसम्म त्रिदेशीय बिन्दु तय नभएको हो। यसमा चीन नबोल्नुको कारण पनि त्यही त्रिदेशीय सीमा तय नभएकाले रहेको उनले बताए। यसमा चीनले पनि ध्यान दिन आवश्यक छ। यो भूभाग सजिलै नेपालले पाउने देखिँदैन। यस्तो अवस्थाले नेपालले त्यसमा डटेर वार्ता गर्न आवश्यक छ। त्यसका लागि वातावरण तय गर्नुपर्छ। हल्ला धेरै गरेर समाधान हुँदैन, उनले भने। नेपालभारत विवादित सीमाबारे अध्ययन गरेर पाँच वर्षअघि प्रतिवेदन बुझाएका पूर्वप्रशासक सूर्यनाथ उपाध्यायले पनि भारतसँग वार्ता गरेर समाधान गर्नुपर्ने र यो विषय अन्तर्राष्ट्रियकरण गर्न आवश्यक नभएको बताए। यो विषय अन्तर्राष्ट्रियकरण भइसकेको छ। सबैले जानकारी पाइसकेका छन्, त्यही हो अन्तर्राष्ट्रियकरण भनेको यसमा हामीले भारतसँग कुरा गर्ने हो र भारतले पनि आफ्नो छिमेकीलाई खुसी राख्न सक्नुपर्छ, उनले भने, भारतले यस क्षेत्रको शान्तिका लागि पनि छिमेकीसँग राम्रो सम्बन्ध राख्नुपर्छ। हाम्रो भूभाग हो भन्ने पुष्टि हुँदा त्यसमा भारतले ढिपी गरिरहनु आवश्यक छैन।"
"कर्णालीका मुख्यमन्त्रीले गरे, सुरक्षाकर्मी र गाडी फिर्ता","सुर्खेत : कर्णाली प्रदेशका मुख्यमन्त्री महेन्द्रबहादुर शाहीले आफ्नो सुरक्षामा खटिएका प्रहरी र गाडी फिर्ता गरेका छन्। कर्णालीमा कोरोना भाइरस (कोभिड१९) रोकथाम, नियन्त्रण र उपचारमा सहयोगका लागि प्रहरी परिचालन गर्न सहज होस् भन्ने उद्देश्यले आफ्नो सुरक्षामा खटिएका प्रहरी र पछुवा गाडी फिर्ता गरेको उनले बताए। विद्यमान समयमा आफ्नो व्यक्तिगत सुरक्षाका लागि भन्दा पनि कोरोना संक्रमण नियन्त्रणमा भूमिका खेल्न आवश्यक रहेकाले सुरक्षाकर्मी फिर्ता गरेको उनको भनाइ छ। उनको सुरक्षाका लागि ७ जना प्रहरी खटाईएको थियो। तर उनले सबै प्रहरी फिर्ता गरेका छन्। अहिले आफ्नो सुरक्षाभन्दा पनि जनताको स्वास्थ्य र सुरक्षा गर्नु महत्वपूर्ण ठानेको छुँ। कोरोनाकै कारण जनतामा भाइरस संक्रमणसँगै त्रास बढ्दै गएको छ उनले भने, हाल प्रदेश राजधानी सुर्खेतमै क्वारेन्टाइनको व्यवस्थापन, संक्रमितलाई अस्पताल लाने लगायतका विभिन्न काममा खटिने सुरक्षाकर्मीको संख्या कम छ। त्यसैले यो बेला व्यक्तिगत सुरक्षाका लागि धेरै सुरक्षाकर्मी राख्न आवशयक ठानिन। मुख्यमन्त्री शाहीका अनुसार महामारी नियन्त्रण गर्न सुरक्षाकर्मी परिचालन आवश्यक भएको हुँदा मुख्यमन्त्री तथा मन्त्रिपरिषद्को कार्यालय र मन्त्रालयमा रहेका अन्य सवारीसाधन पनि प्रहरीलाई ड्युटी गर्न उपलब्ध गराइएको छ। मन्त्री र सचिवबाहेकका अन्य सबै गाडी सुरक्षाकर्मीलाई दैनिक ड्युटीका लागि प्रयोग गर्ने निर्णय गरिएको उनले बताए। विगत लकडाउनको दुई महिना अवधिसम्म कोरोना संक्रमण नदेखिएको कर्णाली प्रदेशमा गत सातादेखि संक्रमित संख्या पनि बढ्दै गएको छ। भारतबाट प्रदेश भित्रिनेको संख्या पनि बढ्दै गएपछि संक्रमणको थप जोखिम बढेको मुख्यमन्त्री शाहीले बताए। यसअघि भारतबाट आएकाको स्वास्थ्य परीक्षण गर्दै जिल्ला पठाउने गरिए पनि विगत दुई हप्ता यता अनिवार्य पीसीआर परीक्षण गरेर क्वारेन्टाइनमा राख्दै घर पठाउने गरिएको छ। पछिल्लो तीनचार दिन यता मात्रै कर्णालीमा भारतबाट साढे ६ हजार नागरिक भित्रिएका छन्।"
नेकपा नेतालाई एमसीएको ब्रिफिङ,"काठमाडौं : अमेरिकी सहयोग मिलेनियम च्यालेञ्ज कर्पोरेसन (एमसीसी) सँगको कम्प्याक्ट सम्झौता संसदमा अड्किरहेका बेला सत्तारुढ दल नेकपाले पार्टीभित्र अनौपचारिक छलफल सुरु गरेको छ । पार्र्टीभित्रै निकै विवादित बनेको कम्प्याट सम्झौता प्रधानमन्त्री केपी ओलीले यही अधिवेसनबाट पारित गर्ने योजना बनाएपछि सचिवालयका सदस्यहरूकै मागका आधारमा शनिबार बालुवाटारमा अनौपचारिक छलफल भएको हो। छलफलमा प्रधानमन्त्री ओली अनुपस्थित थिए भने सचिवालयका अन्य नेताहरू, एमसीसी अध्ययन गरिरहेका स्थायी समितिका अन्य ५ नेता र केन्द्रीय समितिका एक जना नेतासमेतलाई बोलाई छलफल गरिएको थियो । छलफलमा एमसीए नेपालका कार्यकारी निर्देशक खडकबहादुर विष्टलाईसमेत निम्त्याएर उनकोसमेत धारणा नेताहरूले सुनेका थिए । सवाल जवाफ गर्नेभन्दा पनि विज्ञहरूलाई बोलाएर यस विषयमा उनीहरूका ब्रिफिङ अनौपचारिक रूपमा सुन्ने र त्यसपछि पार्टीको बैठक राखेर एउटा धारणा तय गर्नका लागि छलफल बोलाइएको रहेछ, छलफलमा सहभागी नेकपा केन्द्रीय सदस्य डा विजय पौडेलले अन्नपूर्णसँग भने, एमसीएका सिइओले आधाघण्टा जति ब्रिफिङ गर्नुभयो, त्यसपछि पार्टीले यस विषयमा अध्ययन गर्न बनाएको अध्ययन कार्यदलमा रहेका नेताहरूले प्रतिवेदनमा रहेर आआफ्ना धारणा सुनाउनुभयो । सरकारले जेठ२ मा संसदमा नीति तथा कार्यक्रम प्रस्तुत गर्दा एमसीसीसँग सम्झौता भएकै योजना लप्सीफेदीरातमाटेहेटौंडा र लप्सीफेदीरातमाटेदमौलीबुटवल ४ सय केभी प्रशारण लाइन निर्माण कार्य अघि बढाइने उल्लेख भएपछि नेकपामा यो विषय पुनः उठेको हो । अध्ययन कार्यादलका संयोजकसमेत रहेका वरिष्ठ नेता झलनाथ खनाल र अध्ययन कार्यदल सदस्य भीम रावलले प्रधानमन्त्री ओलीलाई पत्र लेखेर जस्केलाबाट एमसीसी पारित गराउने चालबाजी गरेको भन्दै स्पष्ट पार्न आग्रह गरेका थिए । प्रधानमन्त्री ओलीले जेठ ६ मा संसदमा जवाफ दिने क्रममा एमसीसीसँगको कम्प्याट सम्झौता पास गर्नेनगर्ने संसद्को कुरा भएको भन्दै सभामुखको टेबुलमा रहेको विषयलाई अब के गर्ने भन्ने संसद्ले निर्णय लिने बताएका थिए । प्रधानमन्त्री ओलीले पार्टीका नेताहरूसँग समुहगत छलफल पनि थालेका थिए । तर, सचिवालयका सदस्यहरूले कार्यकारी अध्यक्ष दाहाललाई एमसीसीबारे विज्ञहरूसहितको गम्भीर छलफल गराउन माग गरेका छन् । सोही आधारमा दाहालले प्रधानमन्त्री ओलीसँगको सहमतिमा शनिबारको बैठक बोलाएका थिए । दाहालले ओलीसँग एमसीसीका विषयमा विज्ञहरूसँग छलफल बालुवाटारमै गर्न र यस विषयमा आफ्नो प्रष्ट अडान रहेकाले आफू उपस्थित नहुने पहिल्यै बताएका थिए । छलफलमा सचिवालयका अन्य आठ सदस्य, स्थायी समिति सदस्यहरू भीम रावल, परराष्टमन्त्रीसमेत रहेका प्रदीप ज्ञवाली, ऊर्जामन्त्री वर्षमान पुन, अर्थमन्त्री डा युवराज खतिवडा, संसदीय दलका प्रमुख सचेतक देव गुरुङ, लिलामणि पोखरेल र केन्द्रीय सदस्य डा विजय पौडेल सहभागी थिए । सुरुमा एमसिएका सिइओ विष्टले नेकपा नेताहरूलाई सम्झौता, सम्झौतायता एमसीएले अहिलेसम्म गरेका काम लगायतका विषयमा ब्रिफिङ गर्दै नेपालको विकासका लागि एमसीसी कोशेढुंगा सावित हुने बताएका थिए । विष्टको प्रस्तुतिपछि उनी बिदा भए अनि नेकपाले एमसीसी कार्यदलका संयोजक खनाल र सदस्यद्वय रावल तथा ज्ञवालीले कार्यदलको निष्कर्ष सुनाएका थिए । ज्ञवालीले सम्झौता अनुमोदन गराएर जानु नै उत्तम हुने बताउँदै भनेका थिए, यसभित्र कुनै त्यस्ता विषय छैनन्, एमसीएका सिइओले पनि कुरा राखेर जानुभयो, यसमा शंका आशंका गरिरहनु आवश्यक नै छैन । गुरुङले पनि अध्ययन कार्यदलले दिएको प्रतिवेदनमाथि छलफल गरी निर्णय लिएर मात्र जानुपर्ने बताएका थिए । ऊर्जा पूर्वाधार तथा सडक स्तरोन्नतिका लागि अमेरिकाले ५० करोड अर्थात् करिब ५७ अर्ब रुपैयाँ र नेपालको १३ करोड डलर अर्थात् १५ अर्ब ९६ करोड रुपैयाँ राखेर ५ वर्षभित्र निर्माण सम्पन्न गर्ने गरी कम्प्याक्ट नामक सहयोगमा २०७४ भदौ २९ गते एमसीसी परियोजनामा नेपालअमेरिकाबीच सम्झौता भएको थियो । बजेटमा समान्य छलफल बालुवाटारको अनौपचारिक छलफलमा अर्थमन्त्री डा युवराज खतिवडालाई पनि बजेटको तयारीका विषयमा जानकारी दिन बोलाइएको थियो । एमसीसीको छलफल पछिको दोस्रो शत्रमा अर्थमन्त्री डा खतिवडाले नेताहरूलाई बजेट तयारीका विषयमा जानकारी गराएका थिए । प्रवक्ता नारायणकाजी श्रेष्ठका अनुसार, बजेटमा भइरहेको तयारीका विषयमा अर्थमन्त्रीले अनौपचारिक जानकारी बैठकलाई गराएका थिए । खतिवडाले सरकारले सदनमा पेश गरेको नीति तथा कार्यक्रमलाई सम्बोधन गर्ने, कोरोनालाई मुख्य आधार बनाउने र रोजगारी सिर्जना गर्ने गरी बजेट केन्द्रित रहेको जानकारी बैठकमा गराएका थिए । उनले नयाँ कार्यक्रम राख्नसक्ने अवस्था नरहेको भन्दै सकभर कोभिड१९ बाट प्रभावित क्षेत्र र जनतालाई सम्बोधन गर्न प्रयास गरिएको बताएका थिए । खतिवडाले बजेटका विषयमा जानकारी गराएपछि कुनै नेताहरूले थप प्रतिक्रिया नजनाए पनि उपाध्यक्ष वामदेव गौतम र प्रवक्ता नारायणकाजी श्रेष्ठले भने टिप्पणी गरेका थिए । गौतमले कृषिलाई प्रमुख आधार बनाएर बजेट बनाउन आग्रह गरेका थिए भने श्रेष्ठले भने बजेट तयार भइसेकपछि छलफल गर्नुको खास अर्थ नहुने बताएका थिए । नेकपाका २० जना स्थायी समिति सदस्यले बजेटलगायतका विषयमा पार्टीमा छलफलको माग गरे पनि छलफलबिनै बजेट तयारी गरेको भन्दै श्रेष्ठले तयार भइसकेको बजेटमा छलफलको अर्थ नदेखिने बताएका थिए ।"
संसद्को लोगो परिमार्जन गर्ने कार्यव्यवस्था समितिको निर्णय,"काठमाडौं : संघीय संसदको लोगो (प्रतीक) र राष्ट्रियसभाका सदस्यले प्रयोग गर्दै आएको प्रतीक परिवर्तन हुने भएको छ । आइतबार सिंहदरबारस्थित राष्ट्रियसभाका अध्यक्ष गणेशप्रसाद तिमिल्सिनाको कार्यकक्षमा बसेको राष्ट्रियसभा कार्यव्यवस्था परामर्श समिति बैठकले यस्तो निर्णय गरेको हो । सँगै संघीय संसदका सदस्यले प्रयोग गर्ने लोगोमा एकरुपता ल्याउने निर्णयसमेत बैठकले गरेको छ । नेपालको नक्सा अध्यावधिक भएको सन्दर्भमा संघीय संसदको लोगो (प्रतीक) र राष्ट्रिय सभाका माननीय सदस्यले प्रयोग गर्दै आएको प्रतीकलाई अध्यावधिक नक्साअनुसार परिमार्जन गर्ने निर्णय भएको छ, बैठकपछि सार्वजनिक निर्णयमा भनिएको छ, साथै संघीय संसदका दुबै सदनमा माननीय सांसदले प्रयोग गर्दै आएको लोगोमा एकरुपता ल्याउने र त्यसका लागि प्रतिनिधि सभालाई अनुरोध गर्ने। राष्ट्रियसभा नियमावली २०७५ को नियम २२१ बमोजिम सांसदको पोशाक र संघीय सांसदको प्रतीक कार्यव्यवस्था परामर्श समितिको परामर्शमा अध्यक्षले तोके बमोजिम हुने व्यवस्था छ। सँगै बैठकले २०७७ जेठ १२ गतेका लागि तोकिएको राष्ट्रियसभा बैठक मुस्लिम समुदायको महान पर्व इदुल फित्र परेकोका सूचना टाँसेर स्थगित हुने भएको छ । इदको अवसरमा सार्वजनिक बिदा घोषणा गरेकाले उक्त बैठक सूचना टाँस गरेर स्थगित गर्दै जेठ १३ गते बिहान ११ बजेका लागि बोलाइएको छ । त्यसैगरी प्रतिनिधिसभा कार्यव्यवस्था समिति बैठकलेसमेत संघीय संसद्को लोगो र प्रतिनिधिसभाका सदस्यले प्रयोग गर्ने प्रतीक नेपालको वास्तविक सीमा अनुरुपको नक्सा अनुसार परिमार्जन गर्ने निर्णय गरेको छ । प्रतिनिधिसभाका सभामुख अग्निप्रसाद सापकोटाको अध्यक्षतामा बसेको बैठकले रोष्ट्रमा राखिएको प्रतीक (लोगो) र सांसदले लगाउँदै आएको प्रतीक परिमार्जन गर्ने निर्णय गरेको हो । बैठकले सो निर्णय कार्यान्वयन गर्न तत्काल प्रक्रिया अघि बढाउन संघीय संसद् सचिवालयलाई निर्देशनसमेत दिएको छ । सरकारले जेठ ५ गते नेपालको नयाँ नक्सा ल्याउने निर्णय गरेको थियो। भूमिव्यवस्था, सहकारी तथा गरीबी निवारण मन्त्रालयले लिम्पियाधुरासहित गुञ्जी, नाभी, कुटीलगायत केही भूभाग समेटिएको नेपालको नक्शा (राजनीतिक तथा प्रशासनिक) जेठ ७ गते सार्वजनिक गरिसकेको छ। सोही अनुरुप निशान छापभित्र रहेको नेपालको नक्सा सीमा अनुरुप मिलाउने तयारी स्वरुपम सरकारले संविधान संशोधनको प्रस्ताव जेठ ९ गते संसद्मा दर्ता गरेको छ। संविधान संशोधन प्रस्ताव संविधानको अनुसूची ३ मा रहेको निशान छापभित्रको नक्सा परिवर्तनका निम्ति मात्र संसदमा दर्ता भएको हो। साेही अनुसार कार्यव्यवस्था समितिले संसद्को प्रतिक र सांसदको लोगोभित्र रहेको नेपालको नक्सा सच्याउने प्रयोजनका लागि यो निर्णय गरेको हो ।"
होटललाई पनि क्वारेन्टाइनको रुपमा प्रयोग गर्ने सरकारको तयारी,"काठमाडौँ : विदेशबाट आइरहेका नेपालीहरुलाई क्वारेन्टाइनको रुपमा होटलमा राख्ने तयारी भएको बताइएको छ । सरकारले काठमाडौँका विभिन्न होटललाई क्वारेन्टाइन बनाउन सकिने गरी तयारी गरेको जनाएको हो । प्रधानमन्त्री केपी ओलीले सोमबार राष्ट्रका नाममा सम्बोधन गर्दा पनि यसबारे जानकारी दिएका छन् । त्यसो त होटल संघ नेपालले यसअघि नै आवस्यक परेमा होटललाई क्वारेन्टाइनको रुपमा तयार पार्न सकिने प्रस्ताव सरकारलाई गरेको थियो । तर यसका लागि प्रतिव्यक्ति न्युनतम ३ हजार रकम लागतको खर्च पनि होटल संघले देखाएको थियो । कोभिड १९ महामारीका कारण देशभरीका होटल बन्द छन् । क्वारेन्टाइनको रुपमा तयार पारिने होटलले बिरामीलाई नियमित खाना र आधारभुत सुविधा पनि दिनुपर्ने हुन्छ । प्रधानमन्त्रीले संसद बैठकमा क्वारेन्टाइनको र जनशक्ति अभाव लगायत समस्याले गर्दा विदेशका नेपालीलाई एकै पटक ल्याउन सम्भव नभएको अभिव्यक्ति दिएका थिए । होटल व्यवसायीहरुले ग्रीन सिग्नल दिएपछि उनले सोमबार होटललाई प्रयोग गर्न सकिने बताएका हुन् । सम्बोधनको क्रममा प्रधानमन्त्रीले भनेका छन्, बन्द अवस्थामा रहेका होटल तथा उपयुक्त सार्वजनिक संरचनालाई समेत क्वारेन्टाइनको रुपमा प्रयोग गर्नेबारे योजना बनाइएको छ ।"
सहायक रथी र महासेनानी सैनिक हिरासतमा,"काठमाडौं : जंगी अड्डाले भ्रष्ट सैनिक अधिकारीहरूमाथि कारबाही सुरु गरेको छ । जंगी अड्डाले सैनिक उच्चअधिकारीहरूसमेत भ्रष्टाचारमा संलग्न भएको पाएपछि त्यस्ता भ्रष्ट सैनिक अधिकारीमाथि कारबाही सुरु गरेको हो । जंगी अड्डाले भ्रष्टाचारका मुद्दाहरूलाई अघि बढाएर भ्रष्ट सैनिकहरूविरुद्ध जंगी अड्डा कडा रूपमा उत्रिएको हो । जंगी अड्डाले आर्थिक अनियमिततामा संलग्न भएको अभियोगमा सहायक रथी प्रयोगजंग राणा र महासेनानी नविन सिलवाललाई पक्राउ गरी अनुसन्धान सुरु गरेको छ । सहायक रथी राणा निरीक्षणाधिकृत महानिर्देशनालयमा कार्यरत छन् । महासेनानी सिलवाल हाल १४ नम्बर बाहिनीका सहायक बाहिनीपति हुन् । सैनिक प्रहरीले राणा र सिलवाल दुवैलाई गत साता पक्राउ गरेको सैनिक स्रोतले पुष्टि गरेको छ । उनीहरू सैनिक प्रहरी हिरासतमा छन् । कुन शीर्षकका कति अनियमितता गरेको हो भन्नेबारे अनुसन्धान भइरहेको छ । आर्थिक अनियमितताको प्रमाणका आधारमा पक्राउ गरिएको सेनाले जनाएको छ । सहायक रथी राणा पाँचखालस्थित वीरेन्द्र सैनिक तालिम केन्द्रमा रहँदा सैनिक अनुशासन उल्लंघन गरी आर्थिक अनियमिततामा संलग्न भएको स्रोतले जनाएको छ । महासेनानी सिलवालसमेत सोही प्रकरणमा आर्थिक अनियमिततामा मुछिएका हुन् । अनियमिततामा संलग्न भएको आशंकामा ठूलो संख्यामा सैनिक अधिकारीहरूमाथि छानबिन भइरहेको छ, जंगी अड्डाका एक सैनिक उच्चअधिकारीले अन्नपूर्णसँग भने, भ्रष्ट सैनिकलाई कारबाहीमात्र होइन, उनीहरूले भ्रष्टाचार गरेर कमाएको रकमसमेत फिर्ता गराउँछौं । प्रधानसेनापति पूर्णचन्द्र थापाको निर्देशनमा गत कात्तिकमा विभिन्न सैनिक अड्डाभित्र भएका भ्रष्टाचार छानबिन गर्न निगरानी संयन्त्र गठन भएको थियो । उपरथीको नेतृŒवमा गठन भएको उक्त संयन्त्रले छानबिनको गोप्य प्रतिवेदन प्रधानसेनापति थापालाई दिएको थियो । संयन्त्रले सैनिक अस्पताल, सैनिक सामग्री प्राप्ति निर्देशनालय, विभिन्न सैनिक तालिम केन्द्र, सैनिक महाविद्यालय, इन्जिनियरिङ विभागलगायत बजेट बढी विनियोजित भएका दुई दर्जन बढी सैनिक अड्डामाथि छानबिन गरेको थियो । ओभरसाइट सेलले ती निकायहरूमा आकस्मिक भ्रमण गरी विनियोजित रकम के कसरी खर्च भइरहेको छ भन्नेबारे अध्ययन र छानबिन गरेको थियो । ओभरसाइट सेलले दिएको प्रतिवेदन कार्यान्वयन गर्दै प्रधानसेनापति थापाले अनियमिततामा संलग्न सैनिक अधिकारीहरूलाई कारबाही थालेका हुन् । गोप्य भनिएको उक्त प्रतिवेदनले औंल्याएका सैनिक अड्डा र उच्च सैनिक अधिकारीमाथि थप छानबिन हुनेछ । प्रधानसेनापति कमान्ड मार्ग निर्देशन२०७५ अनुसार आकस्मिक रूपमा छानबिन गर्न ओभरसाइट सेल गठन भएको थियो । समरी जनरल सैनिक अदालतले महासेनानी भुपालमान अधिकारीलाई भ्रष्टाचारमा संलग्न भएको पुष्टि भएपछि दुई महिना कैद सजाय सुनाएको थियो । जंगी अड्डाले सैनिक अदालतको फैसला शुक्रबार सार्वजनिक गरेको थियो । महासेनानी अधिकारीले भक्तपुरस्थित सैनिक आवासीय महाविद्यालयमा कार्यरत रहँदा चरम आर्थिक अनियमितता गरेको पुष्टि भएको छ । महासेनानी अधिकारीले गैरकानुनी रूपमा आर्जन गरेको १ करोड ८५ लाख ४० हजार एक सय आठ रुपयाँ ११ पैसा रकम असुलउपर गर्न भनेको छ । जंगी अड्डाले कोर्ट अफ इनक्वाइरी गठन गरी सहायक रथी राणा र महासेनानी सिलवालको बयान लिइरहेको छ । राणासँगै आर्थिक अनियमिततामा संलग्न अन्य सैनिक अधिकारीहरूसँग सोधपुछ गरेको छ । प्रमुख सेनानी देवबहादुर क्षेत्रीसमेत आर्थिक अनियमिततामा संलग्न भएपछि सैनिक अदालतले शुक्रबार उनको दुई वर्ष बढुवा रोेक्न र ४ लाख ४० हजार असुलउपर गर्न भनेको छ ।"
भ्रम फैलाएको भन्दै ७० अनलाइनको साइट बन्द,"काठमाडौं : नेपाल प्रेस काउन्सिलले ७० ओटा अनलाइनलाई देशभर प्रसारण हुन नसक्ने गरी कारबाही गरेको छ । लकडाउन अवधिमा समाचारका माध्यमबाट समाजमा भ्रम फैलाउने संचारसंस्थाहरूलाई कारबाही गरेको प्रेस काउन्सिलका सूचना अधिकारी दिपक खनालले बताए । उनकाअनुसार चैत १० गतेदेखि जेठ ८ गतेसम्मको अवधिमा यस्ता अफवाह फैलाउने सञ्चार संस्थाहरूलाई कारबाही गरिएको हो । हामीले धैरैवटा सञ्चार माध्यमलाई सचेत गराउने, स्पष्टिकरण सोध्ने र कारबाहीसमेत गरेका छौं, उनले भने, मुख्य गरी अहिलेको अवस्था बिना तथ्य समाजमा भ्रम फैलाउने सञ्चारमाध्यमलाई कारबाहीको दायरामा ल्याएका हौं । प्रेस काउन्सिलको विज्ञप्तिअनुसार लकडाउनको अवधिमा ५९ वटा सञ्चारमाध्यलाई स्पष्टिकरण माग गरिएको छ । यस्तै, २२ वटालाई सचेत गराइएको छ । ४० वटालाई निर्देशन दिइएको छ । १४ वटाको ध्यानाकर्षण गराइएको भने एउटालाई अन्तिम चेतावनी दिइएको छ । यस्तै, ७० ओटा अनलाइनलाई भने नेपालभित्र सम्प्रेशण हुन नसक्ने गरी वेवसाइट बन्द गराइएको छ । बन्द गरिएका अनलाइनहरू सूचना विभागमा पनि दर्ता नभएका र प्रेस काउन्सिलको पनि अनुमति नलिइकन सञ्चालन भएका काउन्सिलका सूचना अधिकारी खनालले बताए । वेभसाइट ल्बक गरिएका अनलाइनहरू भने सबै बिना दर्ता सञ्चालन भइरहेका थिए, उनले भने, तिनीहरूको न सूचना विभागमा दर्ता छ, न प्रेसकाउन्सिलबाट नै अनुमति लिएका छन् । यस्ता अनलाइनहरू जो दर्ता नभइकन नै समाजमा भ्रमपूर्ण समाचार फैलाएका छन, तिनीहरूको नेपालभर प्रशारण बन्द गर्न दुरसञ्चारमा पठाएका हौं । बन्दभएका अनलाइनहरूले कोरोनाका कारणबाट मृत्यु भएको, कोरोना पोजेटिभ देखिएको, कर्मचारीको तलब बढाएको, लकडाउन खुलेकोलगायतका भ्रमपूर्ण समाचारहरू लेखेको प्रेस काउन्सिलले जनाएको छ । यस्तै, यस अवधिमा विभिन्न कोरोना संक्रमण सम्बन्धी समाचार उपर पनि प्रेस काउन्सिलमा उजुरी परेको थिए । यस्ता उजुरी पर्ने सञ्चार संस्थामा न्युज२४, हिमालय टेलिभिजन, सगरमाथा टेलिभिजन, एभिन्युज टेलिभिजन, सेतोपाटी डटकमसमेत रहेका छन ।"
नेपालभारत सम्बन्ध र अतिक्रमण,"काठमाडौं : नेपालले आफ्नो राजनीतिक तथा प्रशासनिक नक्सा जारी गरेलगत्तै यो विषय नेपाल र भारतका सञ्चारमाध्यम अनि दुवै देशका मानिसबीच एक किसिमको बहसले खैलाबैला मच्चिएको छ। भारतीय सञ्चारमाध्यम एक किसिमको अतिवादी ग्रन्थिबाट पीडित छन्। यसको पछाडि चीनको आवरणको मात्र होइन, व्यक्तिगत स्तरमा ओर्लेर नेपाली कलाकार जस्तै ः मनीषा कोइरालालाई पनि आक्षेप र बदनाम गर्ने काम भएका छन्। यस्तो हुनुको पछाडि नेपालप्रतिको भारतीय मानसिकता छर्लंग हुन्छ। विषयवस्तुको पृष्ठभूमि हेर्दा मात्र पनि नेपालले पटकपटक सीमा अतिक्रमणको विषयलाई छलफलद्वारा टुंग्याऔं भनिरहँदा पनि त्यसलाई बेवास्ता गर्यो। आफ्नो शक्तिका भरमा नेपाली भूमिबाट सडक बनाई लिपुलेकतर्फ जाने बाटोको औपचारिक उद्घाटन गरेपछि त यो विषयले सम्पूर्ण नेपाली जनतालाई उद्वेलित बनाउनु स्वाभाविकै हो। फलस्वरूप अहिले तीनै देशको सीमा जोड्नु, चीनले पनि आफ्नो प्रतिक्रिया दिनै पर्ने भयो। र, यो विषय भारत र नेपालले छलफलद्वारा टुंग्याओस् र एकतर्फी रूपमा काम नगरोस् भन्ने दृष्टिकोण पनि बाहिर ल्यायो। त्यसैले अब यो विषय वार्ताकै माध्यमबाट समाधान गर्नमा भारतलाई पनि एक किसिमले दबाब परेको छ। अब यो विषय वार्ताको टेबलमा जानेछ र सकेसम्म त्यही माध्यमबाट टुंगो लाग्नुपर्ने हुन्छ। यस्तो परिस्थितिका पछाडि फर्केर हेर्दा हामीले नेपालप्रतिको भारतीय दृष्टिकोण, नीति र उसका कार्यहरूको विश्लेषण गर्नु नै पर्ने हुन्छ। दुवै देशको मित्रता प्रगाढ छ। सांस्कृतिक तथा धार्मिक रूपले नजिकै छन्, परम्परागत रूपले असल मित्र हुन् भनेर मात्रै पुग्दैन। बदलिँदो परिस्थितिमा वास्तविकतामा उभिएर विषयलाई केलाउने र समाधान खोज्नु दुवै देशका लागि हितकर छ। छिमेकी देशहरूबीच असल सम्बन्धको तगारोको विषय के हो त भनेर नेपालभारत सम्बन्धको इतिहास केलाउनुपर्ने हुन्छ। औपनिवेशिक भारत र स्वतन्त्र भारतका बीचमा नेपालसितको सम्बन्धबारे दृष्टिकोण फरक हुनुपर्ने हो। समयको दौरान त्यसमा परिवर्तन आउनुपर्ने हो। र, त्यो बढी एकअर्कालाई सम्मान गर्ने, एकअर्काका स्वतन्त्रता, राष्ट्रहित र सार्वभौमिकताको कदर गर्नुपर्ने हो। दुर्भाग्यवश त्यसो भएन। फलस्वरूप आम भारतका जनतामा र त्यहाँको राजनीतिक वृत्तमा हैकमवादी प्रवृत्ति कायम रह्यो। यता नेपाल पनि राजनीतिक अस्थिरता, आन्तरिक द्वन्द्वले गर्दा देश झन्झन् दुर्बल हुँदै गयो। फलस्वरूप आफ्नो आधारभूत राष्ट्रिय स्वार्थमा पनि दह्रो खुट्टाले नेपाल उभिन सकेन। तदनुरूपका काम गर्न पनि सकेन। यस्तो हुनुको पछाडि घोषित वा अघोषित रूपले भारतको संलग्नता रहि नै रह्यो। पछिल्ला कालमा माओवादीको उठान र बैठानमा पनि भारतको गहिरो संलग्नता रह्यो। यी सबै कुराले अन्ततोगत्वा भारतको मानसिकता नेपालप्रति आफ्नो एक किसिमको प्रबुद्धता रहिरहने मानसिकतामा पुग्यो। इतिहासका धेरै कालखण्डमा यस्ता विभिन्न दृष्टान्त रहेका छन्। जहाँ, यो मानसिकता प्रस्ट रूपमा झल्किन्छ। सबैभन्दा पछिल्लो अवस्थामा झन् प्रस्ट र प्रत्यक्ष रूपमा आफूले भनेजस्तो संविधान नबनेको अनि नेपालमा नाकाबन्दी लगाउनेसम्मको काम भारतले गर्यो। नेपाली जनता दुःखी र पीडित भए। पहिले आफूले मन लागेको काम गर। त्यसपछि वार्ता गर। मूल विषयलाई टालटुलै अवस्थामा राख। सार्दै जाऊ। निष्कर्षमा नपुग भन्ने नै भारतीय नीतिको अंग बन्यो। टनकपुरको विषय होस् वा सीमा अतिक्रमणको विषय होस् वा भारतीय भूमिमा अग्लो सडक बनाई नेपाली भूभाग जलमग्न पार्ने विषय होस्, यी सबै यसै नीतिअन्तर्गत पर्छन्। यसो फर्केर हेर्दा नेपालसित मात्रै किन ? बंगलादेशसितको पानी विवादमा फरक्का बाँधको निर्माण पनि त्यही नीतिअन्तर्गतको एउटा कडी हो। यी माथि भनिएका छोटकरी इतिहासको सन्दर्भमा अहिलेको सीमाको विषयलाई हामीले अलि फराकिलो किसिमले विश्लेषण र व्याख्या गर्नुपर्छ। अब प्रश्न छ के भारत छलफल, वार्तामा आउला ? के उसले तथ्य र प्रमाणका आधारमा संवेदनशील भई यो विषयलाई टुंगो लगाउला ? वा यो विषय अनिर्णीत भई नै रहला ? हाम्रा आउँदा पुस्ताले पनि यही स्थिति व्यहोरिरहनुपर्ला ? अझै भारतीय अतिक्रमणमा रहेका यी क्षेत्रमा भारतको अझ बढी पकड रहिरहला ? भन्ने प्रश्न सबै नेपालीका मनमा रहेको छ। भारतीय जनतालाई त यसै पनि आफ्नो हात माथि नै परेको देखिने हुन सक्छ। किनभने, विवादित नेपाली भूभाग उनीहरूकै कब्जामा छ। एकातिर माथि भनेजस्तो अवस्था छ भने अर्कातिर संसार र नेपालमा धेरै परिवर्तन भइसकेका छन्। अबको संसार दुई देशमा मात्रै सीमित छैन। एउटा देशमा उत्पन्न भएको कोरोना भाइरसले संसार हल्लाएको छ। एउटा देशको गरिबी, एउटा देशको महामारी, एउटा देशको विवाद, दुई देशमा रहेको विषय अब संसारको चासोको विषय रहने भयो। त्यसैले अब कुनै देशको नचाहिँदो हैकम र क्रियाकलापमा अरू देश पनि मुछिन सक्ने स्थिति नरहला भन्न सकिँदैन। यस परिप्रेक्ष्यमा भारत र नेपालले संवेदनशील भई यो विषयलाई आफूबीच टुंग्याउनु नै उपयुक्त हुन्छ। दुवै देशका सञ्चारमाध्यममा राजनीतिक नेताका उत्तेजनात्मक अभिव्यक्तिले यस विषयलाई झनै गुजुल्ट्याउने र खलबल्याउने काम गर्छ। जहाँसम्म नेपालको प्रश्न छ, तुलनात्मक रूपले कमजोर भए पनि आजको युग न्याय, समानता र एकदोस्राप्रतिको सम्मानको युग हो। तर, त्यस अवस्थामा पुग्न नेपाल सचेत रहनुपर्ने कुरा के हो भने राजनीतिक रूपमा यो बलियो रहनुपर्छ। वर्षौंदेखिका राजनीतिक दलबाट नेपाली आजित भइसकेका छन्। अब नेपाली जनता एउटा दह्रो सरकारको अपेक्षा राख्छन्। त्यही अपेक्षाका साथ विगतको चुनावमा जनताले आफ्नो मत प्रकट गरिसकेका छन्। त्यसैले सबैभन्दा पहिलो प्राथमिकताको विषय राजनीतिक स्थिरता नै हो। यो स्थिरता खलबल्याउन फेरि प्रयास नहोला वा नभइरहेको होला भन्न सकिन्न। राजनीतिक रूपले बलियो नभई कुनै पनि देशसँगको सम्बन्ध बलियो हुँदैन। यो कुरा अब नेपाली जनताले बुझिसकेका छन्। र, यहाँको राजनीतिमा प्रत्यक्ष वा परोक्ष हस्तक्षेप, उक्साहटलाई प्र श्रय दिने छैनन्। यस्तो काम नहोला भन्न सकिँदैन। तर, त्यसप्रति सचेत भए मात्र हामी वार्ताको टेबलमा पनि बलियो हुनेछौं। नेपाली जमिन अतिक्रमणको यो समस्या हल हुनेछ। अहिले नेपालमा यो विषय अन्तर्राष्ट्रियकरण गर्ने वा नगर्ने भन्ने एक किसिमको बहस चलिरहेको छ। दुवै देशका सरकारहरूले प्रकट गरेका प्रतिक्रिया र विचार अब सार्वजनिक भइसकेका छन्। दुई वा दुईभन्दा बढी देशको सम्बन्ध अन्तर्राष्ट्रिय नै हुन्छ। अन्तर्राष्ट्रिय कानुन र मान्यताका आधारमा ती सम्बन्ध सञ्चालन हुन्छन्। त्यसैले यो विषय त्यसै पनि अन्तर्राष्ट्रियकरण भइसकेको छ। यद्यपि, यसको समाधानचाहिँ प्राथमिक रूपमा द्विपक्षीय वार्ता नै हो। तर, प्रश्न छ वार्ता वार्तामै सीमित हुने हो कि ? यसको समाधान पनि हुने हो ? के वार्ता आगामी अनिश्चित समयसम्म गरी नै रहनेछौं वा यस वार्तालाई परिणाममुखी बनाउन सम्भव भएसम्मका अन्य विभिन्न उपाय अपनाउनेछौं भन्ने प्रश्न पनि हाम्रो सामुन्ने छ। एउटा स्वतन्त्र राष्ट्रका लागि विभिन्न बाटा खुला छन्। दुइटा सार्वभौमसत्तासम्पन्न राष्ट्रका लागि अन्तर्राष्ट्रिय स्तरमा विभिन्न बाटा छन्। समय र परिस्थितिअनुसार ती बाटाको प्रयोग पनि गर्नुपर्ने सम्भावना हुन सक्छ। त्यो सबैका लागि खुला छ। त्यस्ता बाटा परिणाममुखी हुन सक्लान्नसक्लान्, त्यो प्रश्न आफैंमा जीवितै छ। तापनि, बाटो नै छैन भन्न सकिँदैन। हाम्रै दक्षिण एसियामा पनि यस्ता उदाहरण छन्, जहाँ तिनको प्रयोग गरिएको छ। बंगलादेशले गंगामा बनेको फरक्काका विषयमा संयुक्त राष्ट्रसंघको महासभाबाट प्रस्ताव नै पारित भयो। अन्ततोगत्वा भारत र बंगलादेशले छलफलकै माध्यमबाट फरक्का बाँध र गंगा नदीको पानीको बाँडफाँटको विषय टुंग्याए। हामी विभिन्न ठाउँमा गए पनि वास्तवमा यो विषयलाई टुंग्याउने कामचाहिँ नेपाल र भारतकै काँधमा हुन्छ। भारतीय पक्षले विचार गर्नुपर्ने कुरा नेपाल कसैको उक्साहट र पृष्ठपोषणमा यो काम गरिरहेको छैन। आजको नेपाल आफ्नो विषय प्रस्तुत गर्न सक्षम छ। हिजोको मानसिकताबाट आजको नेपाललाई मूल्यांकन गर्नु तदनुरूपको दृष्टिकोण राख्नु विषयको समाधान होइन। अतः बढी भावनात्मक रूपमा, सानो र ठूलोका रूपमा यो विषयलाई नहेरी वास्तविक प्रमाण र तथ्यका आधारमा निष्कर्षमा पुग्नु दुवै देशका लागि हितकर हुनेछ। जतिसक्दो चाँडो यो विषय समाधान होस्, त्यति नै राम्रो हो। साधारण नेपाली र साधारण भारतीय यही चाहन्छन्।"
सामाजिक दूरी कायम गर्दै यसरी सुरु हुँदैछ गण्डकी प्रदेशको बर्खे अधिवेसन,"पोखरा : कोरोना कहरबीच गण्डकी प्रदेशसभाको बर्खे अधिवेशन आइतबारबाट सुरु हुँदै छ । प्रदेश मन्त्रिपरिषदको एक हप्ता अघिको बैठकले अधिवेशन आह्वानका लागि प्रदेश प्रमुख अमिक शेरचनसमक्ष सिफारिस गर्ने निर्णण गरेको थियो । अहिलेको पोखराको नदिपुरस्थित गण्डकी प्रदेश सभा हलमा सामाजिक दूरी कायम गर्न नसकिने भएपछि पोखराको न्यूरोड स्थित १५ सय सिट क्षमताको पोखरा सभागृहमा बर्खे अधिवेश गर्ने गरी तयारी गरिएको हो । सभागृहको भाँचिएका कुर्सीको मर्मत, रंगरोगन, लगायत सभा बस्नका लागि गण्डकी प्रदेश सरकारको लगानीमा आवश्यक पूर्वाधार तयारी युद्धस्थरमा भएर तयारी अवस्थामा पुगेको छ । आइतबार बिहान १० बजे सम्म पनि मजदुर रंगरोगन गर्न व्यस्त थिए । अहिलेको पोखराको नदिपुरस्थित गण्डकी प्रदेश सभा हलमा सामाजिक दूरी कायम गर्न नसकिने भएपछि २२ देखि २५ लाखको लागतमा पोखरा सभागृह मर्मत सम्भार र रंगरोगन गरिएको गण्डकी प्रदेश सरकारका भौतिक पूर्वाधार विकास मन्त्री तथा प्रवक्ता रामशरण बस्नेतले जानकारी दिए ।"
कांग्रेस पदाधिकारी बैठक बस्दै,"काठमाडौं : प्रमुख प्रतिपक्षी दल नेपाली कांग्रेसले समसामयिक विषयमा छलफल गर्न पार्टी पदाधिकारी बैठक बोलाएको छ। दिउँसो २ बजे पार्टी केन्द्रीय कार्यालय सानेपामा बस्ने बैठकमा सरकारले सङ्घीय संसद्मा दर्ता गरेको 'नेपालको संविधान (दोस्रो संशोधन), २०७७' र कोरोना भाइरस सङ्क्रमणको अवस्थालगायत विषयमा छलफल हुने कांग्रेस मुख्यसचिव कृष्णप्रसाद पौडेलले जानकारी दिए। सरकारले हालै जारी गरेको नेपालको नयाँ नक्साअनुसार नेपालको संविधानको अनुसूची३ मा रहेको नेपालको निशान छापभित्र अङ्कित नेपालको नक्सालाई नेपालको वास्तविक सीमाअनुरुप मिलाउनका लागि सो विधेयक दर्ता गराएको हो। बैठकमा कोरोना नियन्त्रण र रोकथामका लागि सरकारले हालसम्म गरेका कामको समीक्षा र पार्टीका तर्फबाट गर्न सकिने योगदानका बारेमा समेत छलफल हुने कांग्रेसले जनाएको छ। नीति तथा कार्यक्रममाथि कांग्रेसको संशोधन दर्ता कांग्रेस नीति प्रतिष्ठानको पूर्ण बैठक : लिपुलेक सडक गम्भीर र आपत्तिजनक संविधान संशोधन प्रस्ताव द्रुतगतिमा पारित गरौँ : गगन थापा"
प्रधानमन्त्री ओलीले बिरालोको घाँटीमा घन्टी झुन्ड्याए : मुख्यमन्त्री गुरुङ,"पोखरा : प्रदेशलाई कम अधिकार दिएको भन्दै प्रधानमन्त्री केपी ओलीको निसंकोच आलोचना गर्दै आएका गण्डकी प्रदेशका मुख्यमन्त्री पृथ्वीसुब्बा गुरुङले नेपाली सीमा रक्षाका सन्दर्भमा भने ओलीको प्रशंसा गरेका छन्। सत्तारुढ नेकपाको स्थायी समिति सदस्य र प्रदेश इन्चार्जसमेत रहेका उनले आफ्नो पार्टीका अध्यक्ष प्रधानमन्त्री ओलीलाई राष्ट्रको सपूतको संज्ञा दिए। प्रदेश सभाको बर्खे अधिवेशनको सुरु दिन आइतबार मन्तव्यका क्रममा मुख्यमन्त्री गुरुङले भारतसँग ओलीले पौठेजोरी खेल्ने आँट गरेको बताए। हिजोदेखि भारतले मिचमाच गर्यो, कसैले बोल्ने हिम्मत गरेन, सम्मानीय प्रधानमन्त्री केपी शर्माज्यूले लिम्पियासम्मको भूमि हाम्रो हो भनेर हिम्मत गर्नुभाछ, उनले भने, कूटनीति लडाइँ सुरु भयो अब। सत्य कुरा के हो भने इतिहासको यो जटिल जङ्सनमा उहाँले एउटा आँट गर्नुभयो। नेपालमा ३८४० जना प्रधानमन्त्री भए पनि अहिलेसम्म अरुले गर्न नसकेको काम केपी ओलीबाट भएको मुख्यमन्त्रीको भनाइ थियो। मुख्तियार भीमसेन थापापछि नेपालमा कति प्रधानमन्त्री भए ? गन्नोस् त ३८ जना भयो कि ४० जना भयो ? पञ्चायतको छाड्दिऊँ, मनमोहन अधिकारी एकपटक हुनुभयो। माधव नेपाल कतिपटक हुनुभयो, गिरिजाप्रसाद कतिपटक हुनुभयो, शेरबहादुर देउवा कतिपटक हुनुभयो, बाबुराम भट्टराई कतिपटक हुनुभयो, प्रचण्ड कतिपटक हुनुभयो ? हिसाब किताब छ नि हामीसँग तर बिरोलोको घाँटीमा घन्टी झुन्ड्याउने त सम्मानीय केपी शर्मा ओली नै हो नि, कसैले लुकाएर लुकाउन मिल्छ र ? उनले भने, यो हिसाबले केपी ओली नेपालको एउटा सपूत हो। मेरो पार्टीको अध्यक्ष भएर भन्या हैन, प्रधानमन्त्री भएर पनि भन्या हैन। मुख्यमन्त्रीले दुई देशको समान सार्वभौमिकताको आधारमा केपी ओलीले भारतसँगको सम्बन्ध कायम गर्न खोजेको हुँदा उनको कदमलाई परराष्ट्र नीतिका निम्ति ओली डक्ट्रिनको संज्ञा दिए। यो त त्यही फुच्चे भुटानलाई पनि काम लाग्ने डक्ट्रिन, माल्दिभ्सलाई पनि काम लाग्ने डक्ट्रिन, बंगलादेशलाई पनि काम लाग्ने डक्ट्रिन, उनले भने। मुख्यमन्त्री गुरुङले राजा महेन्द्र र राणा प्रधानमन्त्री जंगबहादुरको समेत प्रशंसा गरे। राजा महेन्द्र र प्रधानमन्त्री कीर्तिनिधि विष्टले २०२६ सालमा नेपालको उत्तरी सीमाबाट भारतीय सेनाको क्याम्प हटाएको प्रशंग ल्याउँदै उनीहरुको प्रशंसा मुख्यमन्त्रीले गरेका हुन्। राणा प्रधानमन्त्री जंगबहादुरले बाँके, बर्दिया, कैलाली र कञ्चनपुर फिर्ता ल्याउनुका साथै सीमामा पिल्लर गाडेको हुँदा इतिहासले सम्झेको मुख्यमन्त्रीको भनाइ थियो। ४ जिल्ला फिर्ता गराउने राष्ट्रवादी कि आजका हामी नाराका राष्ट्रवादी ? उनले भने, व्यवहारिक रुपमा जंगबहादुर राष्ट्रवादी। अंग्रेजको दलाल थिए उनी, त्यति हुँदा पनि त्यति काम त गरेछ न उनले। गण्डकी प्रदेश सभाको छैटौं अधिवेशनको पहिलो दिन मुख्यमन्त्रीको मन्तव्यसँगै आइबारको बैठक अन्त्य भयो। आइतबारकै बैठकमा प्रमुख प्रतिपक्ष दल नेपाली कांग्रेसका नेता कृष्णचन्द्र नेपाली पोखरेलले कोरोना रोग रोकथाममा सन्तोषजनक काम हुन नसकेको बताए। प्रत्येक जिल्लामा कोरोना उपचारका अस्पतालको खाँचो उनले औंल्याए। महामारी विरुद्ध लड्न पूर्व तयारी, लकडाउनको बेलाको राहत, क्वारेन्टाइनको व्यवस्था, कोभिड हस्पिटल स्वास्थ्य तथा सुरक्षा लगायत, अग्रपंक्तिमा खटेर काम गर्नेका लागि सुरक्षा सामग्री, परीक्षण सामग्री आपूर्तिका कामहरु उचित तरिकाबाट जति हुनुपर्ने थियो, त्यति भएका छैनन्, उनले भने। राष्ट्रिय जनमोर्चा नेपालका सांसद कृष्ण थापाले प्रदेश सभा सदस्यको भूमिका बढाउनुपर्ने आवश्यकता औंल्याए। जनता समाजवादीका प्रदेश सभा सदस्य हरिशरण आचार्यले कोरोनाका महामारी नियन्त्रणका लागि ३ तहका सरकारबीच समन्वयको अभाव खड्किएको बताए। नदीपुर पोखरास्थित प्रदेश सभा भवन साँघुरो भएका कारण सामाजिक दुरी कायम गर्न सभागृहमा प्रदेश सभा बसेको थियो। यो अधिवेशन पूरै सभागृहमै बस्ने भएको छ।"
नेपालभारत सीमा समस्या : वार्ताबाटै समाधान,"काठमाडौं : नेपालभारत सम्बन्धमा उत्पन्न उतारचढाव मत्थर पार्न तत्काल वार्ता प्रक्रियामा जानुपर्ने कूटनीतिक क्षेत्रका विज्ञहरूको धारणा छ। नेपालले विधिवत् ढंगले नक्सादेखि निसान छापसमेत परिवर्तन गरिसकेको पृष्ठभूमिमा भारतसँग धैर्यपूर्वक वार्ताका लागि विभिन्न ब्याक च्यानल प्रयोग गर्नुपर्ने सुझाव उनीहरूको छ। आपसी तनावले दुवै मुलुकलाई हित नगर्ने कुरा भारतले पनि बुझेर वार्तामा आउन ढिलाइ गर्न नहुने सुझाव यस क्षेत्रका विज्ञको छ। सुगौली सन्धिअनुरुपको नेपालको भूभाग भारतको नक्सामा परेको मात्र होइन, त्यहाँ भारतीय सुरक्षा फौजको उपस्थितिसमेत छ। यसैले यस्ता विषयमा नेपाल निकै सजग रहेर दरिलो ढंगले विभिन्न माध्यमबाट वार्ता गर्नै पर्छ। अहिले अन्तर्राष्ट्रियकरणतर्फ जान नहुने सुझाव पनि ती विज्ञहरूले दिएका छन्। कतिपय विषय अन्तर्राष्ट्रिय समुदायले जानकारी पाइसकेका छन्। भारतसँग वार्ता नै नहुने अवस्था आएको खण्डमा ऊबाहेक अन्यसँग कुरा गर्न जाने पाटो अन्तर्राष्ट्रियकरण हो। त्यो अवस्था भइनसकेको विज्ञहरू बताउँछन् भने सरकारले पनि अहिले अन्तर्राष्ट्रियकरण नगर्ने र वार्तामा जोड दिने बताएको छ। पूर्वपरराष्ट्रमन्त्री डा भेषबहादुर थापा पनि त्यसलाई वार्ताबाट समाधान गर्नुको विकल्प नभएको बताउँछन्। भारतका लागि राजदूत भइसकेका थापाकै पालामा कालापानी विवाद सुल्झाउन भारतीय पक्षसँग वार्ता प्रक्रिया थालनी भएको थियो। राजनीतिक नेतृत्व टिकेर बस्ने, अनि कूटनीतिक च्यानलमार्फत सार्थक वार्ता गर्दा समाधान निस्कन्छ, उनी भन्छन्, वार्ताबाहेक अन्य विकल्प छैन। वार्ताबाटै समाधान खोज्ने हो। जति कराए पनि अन्ततः समाधान वार्ताबाट टेबलमा हुने हो। यतिबेला भारत वार्ताका लागि तयार भएको छ। परराष्ट्र सम्बद्ध कर्मचारीको भरमा मात्र यो समस्या निवारण असम्भव देखिँदैन। हाम्रो तर्फबाट प्रधानमन्त्रीस्तरमा बोलिएको छ, उता कर्मचारी स्तरबाटै संवाद भएको छ, कूटनीतिक मामलाका जानकारहरू भन्छन्, अब राजनीतिक नेतृत्वले वर्तमान सम्बन्ध थप बिग्रर्नेतिर मोड्न दिनु हुन्न। कूटनीतिक अधिकारीलाई अघि बढाउनुपर्छ। चीनअमेरिकाबीचको पछिल्लो व्यापार द्वन्द्व सुरक्षित अवतरणतर्फ उन्मुख छ। अमेरिका र इरान तथा अमेरिका र क्युवाबीच झन्डै दशकअघि वार्ता र सम्झौता सम्भव भएका थिए। कूटनीतिज्ञहरू भन्छन्, ती विषय अध्ययन गरी नेपालले छिमेकीसँग सम्बन्धका विविध बाटो अवलम्बन गर्नुपर्छ। पत्र पठाएर जवाफ आएन भनी कूटनीतिक समाधान आउँदैन। उत्तेजना फैलाउने भन्दा पनि यथार्थमा अडेर छलफल गर्नुपर्छ। भारतले पनि बुझ्नुपर्छ। सेना प्रमुखले बोल्दा नेपालमा नक्सा जारी गर्न बल पुग्यो। क्रियाको प्रतिक्रिया हुन्छ, कूटनीतिक क्षेत्रको विज्ञहरूले भने, हामीले कामसँगै कुरा धेरै गर्यौं। भारतले कुरा गर्न आफ्ना कूटनीतिज्ञलाई उपयोग गरेको छ। तर, हामी राजनीतिज्ञ नै बोलिरहेका छौं। पूर्वराजदूत डा दिनेश भट्टराईले नेपालले कूटनीतिक र अन्य च्यानल प्रयोग गरेर विवेकसम्मत ढंगले काम गर्न आवश्यक रहेको बताए। नेपालले नक्सा जारी गरी भारतलाई सन्देश दिइसकेको छ। अब धेरै बोलेर होइन, यसमा द्विपक्षीय छलफल र अन्य मुलुकसँग आफ्नो कुरा स्पष्ट राखेर हल्ला नगरी काम गर्नुपर्छ। नाकाबन्दीका बेला नेपाली नागरिक डटेर बसे। पछि समाधानको उपाय अन्ततः वार्ता नै रह्यो। यो विषयमा नेपालभारतबीच कूटनीतिक स्तरमा सन् १९६६ देखि लगातार छलफल हुँदै आएको नेपालचीन अध्ययन केन्द्रका प्रमुख एवं पूर्वराजदूत सुन्दरनाथ भट्टराईले जानकारी दिए। उनी परराष्ट्र मन्त्रालयमा अधिकृत रहँदा तत्कालीन परराष्ट्रसचिव जनरल पदमबहादुर खत्री, सहसचिव विश्व प्रधानहरू लगायतले यसमा निकै वार्ता गरेका थिए। हामीले समस्या पर्दा मात्र विषय उठाउँछाँै। सञ्चारमाध्यममा आउँदा कुरा गर्छांै, उनले भने, हामीकहाँ लगातार फलोअप नगर्ने र राजनीतिक नेतृत्वले पनि अहिलेलाई छाडिदिनु भन्ने नीति लिँदा यति लामो समयसम्म थाती रहन पुगेको हो। त्रिदेशीय सीमा तय गर्ने समयमा भारतीय प्रतिनिधि नआएकाले रोकिएको र अझैसम्म त्रिदेशीय बिन्दु तय नभएको हो। यसमा चीन नबोल्नुको कारण पनि त्यही त्रिदेशीय सीमा तय नभएकाले रहेको उनले बताए। यसमा चीनले पनि ध्यान दिन आवश्यक छ। यो भूभाग सजिलै नेपालले पाउने देखिँदैन। यस्तो अवस्थाले नेपालले त्यसमा डटेर वार्ता गर्न आवश्यक छ। त्यसका लागि वातावरण तय गर्नुपर्छ। हल्ला धेरै गरेर समाधान हुँदैन, उनले भने। मन्त्रिपरिषदले पारित गर्यो लिम्पियाधुरासहितको नेपालको नयाँ नक्सा नक्सा सार्वजनिकयुगकै स्मरणीय क्षण: भूमिमन्त्री अर्यालको ऐतिहासिक सम्बोधन (पूर्णपाठ) नयाँ नक्सा संयुक्त राष्ट्रसंघमा पठाइने नेपालभारत सम्बन्ध र अतिक्रमण नेपालको क्षेत्रफल कति ? नेपालभारत विवादित सीमाबारे अध्ययन गरेर पाँच वर्षअघि प्रतिवेदन बुझाएका पूर्वप्रशासक सूर्यनाथ उपाध्यायले पनि भारतसँग वार्ता गरेर समाधान गर्नुपर्ने र यो विषय अन्तर्राष्ट्रियकरण गर्न आवश्यक नभएको बताए। यो विषय अन्तर्राष्ट्रियकरण भइसकेको छ। सबैले जानकारी पाइसकेका छन्, त्यही हो अन्तर्राष्ट्रियकरण भनेको यसमा हामीले भारतसँग कुरा गर्ने हो र भारतले पनि आफ्नो छिमेकीलाई खुसी राख्न सक्नुपर्छ, उनले भने, भारतले यस क्षेत्रको शान्तिका लागि पनि छिमेकीसँग राम्रो सम्बन्ध राख्नुपर्छ। हाम्रो भूभाग हो भन्ने पुष्टि हुँदा त्यसमा भारतले ढिपी गरिरहनु आवश्यक छैन।"
नेपालको क्षेत्रफल कति ?,"काठमाडौं : सरकारले लिम्पियाधुरासहितको नेपालको नयाँ नक्सा जारी गरे पनि क्षेत्रफल सार्वजनिक गरेको छैन। नेपालको आधिकारिक क्षेत्र कति भयो भन्ने जिज्ञासा छ। सरकारले आधिकारिक रूपमा घोषणा नगरे पनि क्षेत्रफलबारे विभिन्न प्रचार भइरहेको छ। सरकारले जारी गरेका नक्साका आधारमा प्राविधिकले एक लाख ४७ हजार नौ सय ५० वर्गकिमि हुने बताइरहेका छन्। प्रधानमन्त्री केपी ओलीका प्रेस सल्लाहकारको आधिकारिक फेसबुकमा नेपालको नयाँ राजनीतिक तथा प्रशासनिक नक्सा र क्षेत्रफल एक लाख ४७ हजार ५१६ वर्गकिमि उल्लेख छ। गुगलको वेबसाइटमा जीओग्राफी अफ नेपाल मा १ लाख ४७ हजार ५१६ वर्गकिमि क्षेत्रफल उल्लेख गरिएको छ। यसका आधारमा पहिलाको भन्दा तीन सय ३५ वर्गकिमि क्षेत्र बढेको देखिन्छ। नयाँ नक्सा नबन्दासम्म नेपालको क्षेत्र एक लाख ४७ हजार एक सय ८१ थियो। नापी विभागका पूर्वउपमहानिर्देशक एवं सीमा प्राविधिक सुरेशमान श्रेष्ठका अनुसार नापीले पहिलो प्रकाशन गरेको १: १०,००,००० मान नापको डिजिटल डाटा र हाल अद्यावधिक गरिएको क्षेत्रसमेत समावेश गरी क्षेत्रफल गणना गर्दा नेपालको क्षेत्रफल करिब एक लाख ४७ हजार नौ सय ५० वर्गकिमि देखिन्छ। जुन हालको क्षेत्रफलभन्दा ७ सात सय ६९ वर्गकिमि बढी हुन्छ। सीमा बचाऊ अभियानले सरकारले जारी गरेको नयाँ नक्साअनुसार नेपालको क्षेत्रफल एक लाख ४७ हजार नौ सय ५० वर्गकिमि हुने बताएको छ। त्रिभुवन विश्वविद्यालयका भूगोल विभागका प्राध्यापकसहितको विज्ञ टोलीले श्रेष्ठकै क्षेत्रफल बराबर हुने बताएको छ। भूगोल विभागका पूर्व प्रमुख एवं प्राडा नरेन्द्रराज खनाल, शेरबहादुर गुरुङलगायतको प्राविधिक टोली संलग्न सीमा बचाऊ अभियान यसअघि लिम्पियाधुरासहित नक्सा सार्वजनिक गरी सरकारलाई दिएको थियो। अभियानका नक्सा समिति सदस्य कमल बरालले सेटलाइट इमेजमार्फत एक लाख ४७ हजार नौ सय ५० वर्गकिमि देखिएको बताए। फिल्ड सर्भेबाट वास्तविक तथ्यांक आउँछ, उनले भने, गुगल इमेजबाट नाप्दा यति आयो, फिल्ड सर्भेमा अलि अलि तलमाथि होला। उनका अनुसार यो क्षेत्रफलमा सुस्तालगायत सबै भारतद्वारा मिचिएको भूभाग समेटिएको छ। बरालका अनुसार नयाँ नक्सासँगै नेपालभारत र नेपालचीनको लम्बाइ पनि बदलिएको छ। अब नेपालभारतको लम्बाई करिब १९३० किमि हुनेछ, अहिले नेपालभारतको लम्बाइ १८८० किमि छ। नेपालचीनको लम्बाइ करिब १४८४ किमि हुनेछ यसअघि नेपाल र चीनको १४१४ किमि भूभाग जोडिएको छ। नापी विभागका पूर्वमहानिर्देशक पुण्यप्रसाद ओली पनि अहिले नयाँ नक्साअनुसार ७८ सय वर्गकिमिभन्दा क्षेत्रफल बढ्न सक्ने बताउँछन्। नेपालको नक्सा ०३२ सालमा पहिलोपटक बनाइएको थियो। त्योभन्दा पहिला भारतलगायत विदेशीले बनाइदिएको नक्सा नेपालले प्रयोग गर्दै आएको थियो। नक्सा प्रकाशनभन्दा पहिला भने नापी र सीमा विज्ञले फरक क्षेत्रफल भारतले मिचेको बताउँदै आएका थिए। विभागकै पूर्वमहानिर्देशक एवं सीमाविद् बुद्धिनारायण श्रेष्ठले भारतद्वारा नेपालको तीन सय ७२ वर्गकिमि भूभाग अतिक्रमण गरेको भन्दै आएका छन्। उनको नेपाल सीमा भन्ने पुस्तकमा पनि लिम्पियाधुरा क्षेत्रको तीन सय १० र कालापानी लिपुलेक क्षेत्रको ६२ वर्गकिमि क्षेत्रफल भारतले अतिक्रमण गरेको उल्लेख छ। महाकाली सन्धिको समयमा नदी विज्ञानको आधारमा आफूले अध्ययन गर्दा तीन सय ८५ वर्गकिमि भूभाग भारतले अतिक्रमण गरेको देखिएको नदी विज्ञानका जानकार डा जगत्प्रसाद भुसालले बताए। उनले त्यही बेला महाकाली उद्गम लिम्पियाधुरा भएको खुलासा गरेका थिए। मन्त्रालय भूमि व्यवस्था, सहकारी तथा गरिबी निवारण मन्त्रालय र नापी विभागले क्षेत्रफल अझै यकिन भइनसकेको बताएको छ। मन्त्रालयका प्रवक्ता एवं सहसचिव जनकराज जोशीले नेपालको आधिकारिक क्षेक्रफल अझै सार्वजनिक नगरिएको बताए। क्षेत्रफलको विषयमा अझै काम भइरहेको छ, छिट्टै यकिन गरेर सार्वजनिक गर्छौं, उनले भने। विभागका प्रवक्ता दामोदर ढकालले आधिकारिक क्षेत्रफल यकिन गर्ने काम भइरहेको बताए। उनले गुगललगायत सञ्चारमाध्यम र सामाजिक सञ्जालमा आएका क्षेत्रफल आधिकारिक नभएको बताए। अहिले बाहिर आएका आधिकारिक होइन, आधिकारिक क्षेत्रफल सार्वजनिक हुन अझै केही समय लाग्छ, उनले भने। नापी विभागका एक प्राविधिकले भने, क्षेत्र आउनु ठूलो हो, फल त क्षेत्र आइसकेपछि आइहाल्छ नि ! क्षेत्रफल सार्वजनिक गर्दा भोलि नेगोसिएसन गर्दा थोरबहुत तलमाथि भयो भने पनि समस्या हुने भएकाले सार्वजनिक नगरिएको नापी विभाग स्रोतको भनाइ छ। अनधिकृत रूपमा नक्सा छापेर बेचे कारबाही नापी विभागले अनधिकृत रूपमा लिम्पियाधुरासहित नेपालको नयाँ नक्सा छपाइ गरी बिक्री वितरण गरे कारबाही हुने जनाएको छ। विभागले जारी गरेको विज्ञप्तिमा स्रोत नखुलेको, नक्साको आधारभूत विषय (हेडिङ, स्केल, लिजेन्ड, टेस्क) प्रयोग नभएको र प्रशासनिक तथा राजनीतिक सीमासमेत नमिलेका नक्सा सामाजिक सञ्जाल एवं विभिन्न सञ्चार माध्यममा प्रयोग भई जनमानसमा भ्रम सिर्जना भएको जनाएको छ। विभागले यसप्रकारका नक्सा सामाजिक सञ्जाल तथा सञ्चारमाध्यममा प्रयोग नगर्न निर्देशन गरेको छ। विभागको वेबसाइटमा राखिएको नक्सा मात्र सार्वजनिक गर्न अपिल गरेको छ। मन्त्रिपरिषदले पारित गर्यो लिम्पियाधुरासहितको नेपालको नयाँ नक्सा लिम्पियाधुरासहितको नेपालको नक्सा सार्वजनिक (भिडियोसहित) नयाँ नक्सा संयुक्त राष्ट्रसंघमा पठाइने लिम्पियाधुरासहितको नयाँ नक्सा राजपत्रमा अनधिकृत रुपमा नक्सा छापेर बिक्री गरे कारवाही"
राप्ति प्रतिष्ठानमा गरिएको परीक्षणमा थप पाँच जनाको रिपोर्ट पोजिटिभ,"दाङ : राप्ती स्वास्थ्य विज्ञान प्रतिष्ठानमा आइतबार थप पाँच जनाको रिपोर्ट पोजिटिभ आएको छ। दाङ, बाँके र बर्दिया जिल्लाका नमुना संकलन गरेर ल्याएका २२९ जनाको स्वाब परीक्षण गर्दा ५ जनाको रिपोर्ट पोजिटिभ आएको हो। रिपोर्ट पोजिटिभ बर्दियाका एक जना र बाँके जिल्लाका चारजना रहेको राप्ती स्वास्थ्य विज्ञान प्रतिष्ठानका कायम मुकायम रजिष्ट्रार कैलाशप्रसाद देवले जानकारी दिए। प्रतिष्ठानमा आइतबार बाँके जिल्ला राप्ती सोनारी गाउँपालिका५ निवासी २४, २३, २३ र १६ वर्षका पुरुषमा कोरोना भाइरस पोजिटिभ देखिएको हो। बर्दिया जिल्ला बासगढी९ निवासी २५ बर्षीय एक पुरुषमा पनि कोरोना पोजिटिभ देखिएको छ। प्रतिष्ठानमा आइतबार बर्दियाका एकजना र बाँकेका १२९ जनाको स्वाब पीसीआर विधिबाट परीक्षण गरिएको थियो।"
"रोल्पामाआगलागीबाट दुई घर नष्ट : एकजना घाइते, १३ पशु जले","रोल्पा : रोल्पा नगरपालिका१ हरिगातिनामा आगालागीबाट दुई घर जलेर नष्ट भएको छ । आगोमा जलेर एक ज्येष्ठ नागरिक घाइते भएका छन् भने १३ पशु चौपायको मृत्यु भएको छ । आइतबार दिउँसो घरमा आगलागी हुँदा ६२ वर्षीय जीतबहादुर बुढा जलेर घाइते भएका हुन् । जिल्ला प्रहरी प्रमुख प्रहरी नायव उपरीक्षक चित्रबहादुर गुरुङका अनुसार बुढाको हात, खुट्टा र शरीरका विभिन्न भागमा जलेर घाइते अवस्थामा उद्दार गरिएको छ । उनलाई उपचारका लागि रोल्पा अस्पताल रेउघा पुर्याइएको छ । दृष्टिमा केही कमजोर रहेका बुढा भाग्न नसक्दा जलेर घाइते बनेको प्रहरीको अनुमान छ । जंगलमा लागेको आगोले घर जलाएको बताइएको छ । जीतबहादुर र नेत्रबहादुर बुढाको दुई घर जलेको प्रहरीले जनाएको छ । उनीहरु बाबुछोरा हुन् । आगलागीमा परेर गोरु २, गाई १ र बाख्रा १० वटा जलेर मरेका छन् । घरभित्रका लत्ताकपडा, अन्नपात, भाँडाकुडा सबै जलेर नष्ट भएका छन् । जंगलमा आगो नियन्त्रणका लागि गाउँले, खड्क दलका नेपाली सेना, सशस्त्र र जनपद प्रहरी खटिएका छन् । प्रनाउ गुरुङका अनुसार घरमा लागेको आगो नियन्त्रणमा आएको छ । जंगलमा कसरी आगो लाग्यो भन्ने खुलेको छैन ।"
भारतबाट ल्याइएका ९६ जनालाई क्वारेन्टाइनमा राखियो,"चरिकोट : भारतमा कोरोना भाइरस (कोभिड१९) महामारीबाट प्रभावित दोलखाका ९६ जनालाई ल्याएर सम्बन्धित स्थानीय तहले निर्माण गरेको क्वारेन्टाइनमा राखिएको छ ।संघीय सरकारको विदेशमा रहेका नेपालीलाई स्वदेश फर्काउने योजनाअनुरुप दोलखाका स्थानीय तहले भारतमा रहेका दोलखालीलाई ल्याएर आआफूले निर्माण गरेको क्वारेन्टाइनमा राखेका हुन् । भारत तथा महामारी फैलिएका नेपालका जिल्लाबाट ल्याइएका ५ महिला र ९१ पुरुष गरी ९६ जनालाई जिल्लाका विभिन्न स्थानीय तहले निर्माण गरेका १२वटा क्वारेन्टाइनमा राखिएको दोलखाका प्रहरी प्रमुख डीएसपी रेवतीरमण पोखरेलले जानकारी दिए । सुरक्षाकर्मीको निगरानीमा उनीहरुलाई जिल्लाका विद्यालयमा स्थापना गरिएको क्वारेन्टाइनमा राखिएको उनले जानकारी दिए ।कालिञ्चोक गाउँपालिकाका सबैभन्दा बढी ५ महिलासहित ५८ जनालाई दुईवटा विद्यालयमा स्थापित क्वारेन्टाइनमा राखिएको छ । कालिञ्चोक गाउँपालिका२, बाबरेस्थित निकोभूमे माविमा ५ महिलासहित ३३ र वडा नम्बर ४ सिंगटीस्थित कालिनाग माविमा २५ जनालाई राखिएको कालिञ्चोक गाउँपालिकाका अध्यक्ष विनकुमार थामीले जानकारी दिए । जिरी नगरपालिकाका ३ जनालाई जिरी प्राविधिक शिक्षालयमा, मेलुङ गाउँपालिकाका ३ जनालाई सेन्टर प्रावि सितलीमा, भीमेश्वर नगरपालिकाका १ जनालाई महिला विकास कार्यालय भवन चरिकोट, बैत्यश्वर गाउँपालिकाका २ जनालाई कालिका मावि मार्बुको क्वारेन्टाईनमा राखिएको दोलखाका प्रमुख जिल्ला अधिकारी भीमकान्त शर्माले जानकारी दिए । विगु गाउँपालिकाका १२ जनालाई हिमालय मावि खोपाचागु, गौरीशंकर गाउँपालिकाका ८ जनालाई हलेश्वर मावि सुरी, तामाकोसी गाउँपालिकाका ९ जनालाई विभिन्न विद्यालयमा स्थापना गरिएको क्वारेन्टाईनमा राखिएको छ । उनीहरुलाई स्थानीय तहसँग समन्वय गरी सुरक्षित रुपमा क्वारेन्टाइनमा राख्ने व्यवस्था मिलाईएको डीएसपी पोखरेलले जानकारी दिए । स्वास्थ्य कार्यालय दोलखाका अनुसार उनीहरुलाई निश्चित अवधि क्वारेन्टाइनमा राखेर परीक्षण पछिमात्र घर पठाइनेछ ।"
थामिएन नाकामा नेपाल फर्किनेको लर्को,"धनगढी : सुदूरपश्चिममा आइतबार करिब चार हजार नागरिकको उद्धार गरिएको छ। कैलालीको गौरीफन्टा नाकाबाट मात्रै आइतबार करिब चार हजार नागरिकको उद्दार गरिएको छ। सशस्त्र प्रहरीको बोर्डर आउट पोस्टका अनुसार आइतबार तीन हजार ९ सय ८८ जनाको उद्दार गरिएको हो। यो संख्या लकडाउनपछि एकै पटक, एकै नाकाबाट भित्र्याइएको सबैभन्दा बढी हो। अझै नेपाली आउनेक्रम जारी छ। भारतको पलियामादेखि दुई तीन सय चढेका गाडी हिँडिसकेको खबर आएको सीमा नाकामा तैनाथ सुरक्षाकर्मीले बताएका छन्। शनिबार मात्रै २५ सय ७९ जना नेपाली नागरिक भित्रिएका थिए। आइतबार पनि सीमा नाकाको अवस्था अस्तब्यस्त रह्यो। दुई देशका स्थानीय प्रशासनका अधिकारीबीच भएको सहमति अनुसार आइतबार पनि दिउँसो १२ बजेदेखि नाका खुला गरिएको हो। भारतबाट घर फर्किनेको संख्या दिनानुदिन बढिरहेका बेला, यसअघिको जत्तिको तयारी पनि सीमा क्षेत्रमा हुन सकेको छैन। शनिबार अघि भारतबाट आएकाको नाम ठेगानासहितको तथ्यांक राखिएकोमा, शनिबारबाट भने जिल्लाको नाम मात्रै टिपेर आउन दिने गरिएको छ। यत्रो संख्यामा नागरिक फर्किरहेका छन्, १२ बजेपछि सीमा नाका खोलिन्छ, अनी नाम ठेगाना टिप्ने गरे त रातभर पनि सकिन्न, सीमा नाकामा खटिएका एक सुरक्षा अधिकारीले भने, दुई दिनदेखि जिल्ला मात्रै टिप्ने गरिएको छ। सीमानाकामा आएका र स्थानीय तहका जनप्रतिनिधिसँग पहुँच भएका फटाफट गाडी गरेर गन्तव्यतिर लागि रहेका छन् भने सामान्य नागरिक नेपाल छिरेपनि आफ्नो पालिका जान भौंतारिने गरेका छन्। पहुँचवालाका स्कारपपियो आइसके, पालिकाले सञ्चालन गरेका बस आइसके तर हाम्रो भने वडा अध्यक्षको पनि फोन स्वीच अफ गरिएको छ, डडेलधुराको भागेश्वर गाउपालिकका रमेश विकले भने। शनिबार अघि सीमा क्षेत्रमा थर्मल थनले ज्वरो मापन गरेर आइसोलेसनमा राखिएका १२ जना मध्ये पाँच जनामा कोरोना संक्रमण देखिएको छ। तर तीन चारजना सुरक्षाकर्मी लगाएर सीमामा ज्वरो मापनको पनि पनि कार्य गरिएको छैन। प्रदेश सरकारका सामाजिक विकासमन्त्री कृष्णराज सुवेदीले सीमा क्षेत्रमा आरडीटी गर्नुको कुनै अर्थ नरहेको बताए। १४ दिनको क्वारेन्टिनका बेला पनि आरडीटी गर्नुै पर्छ, त्यसैले सीमा क्षेत्र गर्नुको कुनै अर्थ छैन, उनले भने। तर क्षेत्रीय स्वास्थ्य निर्देशनालयले भने भारतबाट फर्किरहेको संख्याका लागि आरडीटी नै मौज्दात नरहेको जनाएको छ। मन्त्री त के भन्छन था छैन, तर आरडीटीको मौज्दात थोरै छ, माग गरेपनि संघीय सरकारले पठाइ दिएको छैन, यसअघि आएर क्वारेन्टाइनमा बसिरहेका पहाडी जिल्लाका नागरिकको पनि आरडीटी नभएकाले उनीहरु घर जान सकेका छैनन्, क्षेत्रीय स्वास्थ्य निर्देशनालयका एकजना अधिकारीले भने, नाम नलेखिदिनु होला, फेरि मन्त्रीका स्पष्टिकरण आइ हाल्छन्।"
सवारी दुर्घटनामा परी प्रहरी हवल्दारको मृत्यु,फिदिम : मेची राजमार्ग हुँदै इलामदेखि पाँचथरतर्फ आइरहेको ट्रकले मोटरसाइकललाई ठक्कर दिँदा प्रहरी हवल्दारको मृत्यु भएको छ । राँके बजार नजिकै मे १ ख १८६३ नम्बरको ट्रकले मोटरसाइकलाई ठक्कर दिँदा प्रहरी चौकी राँकेका प्रहरी हवल्दार नबिन बस्नेतको मृत्यु भएको पाँचथरका प्रहरी नायब उपरीक्षक सिद्धराज न्यौपानेले जानकारी दिए । झापा अर्जुधारा घर भएका ३७ वर्षीय बस्नेत मे ११ प ४६६ नम्बरको मोटरसाइकल लिएर ड्युटीमा खटिएका थिए । दुर्घटनामा परी बेहोस बनेका बस्नेतलाई उपचारका लागि इलाम अस्पताल पुर्याएपछि अस्पतालले मृत घोषणा गरेको न्यौपानेको भनाइ छ । ट्रकचालक कमलप्रसाद सुवेदीलाई प्रहरीले नियन्त्रणमा लिएको छ ।
बैतडीका कोरोना संक्रमित युवाको सम्पर्कमा रहेका थप २२ जनाको स्वाब संकलन,"बैतडी : बैतडीका कोरोना संक्रमित युवकको प्रत्यक्ष सम्पर्कमा रहेका थप २२ जनाको थ्रोट स्वाब संकलन गरेर पीसीआर परीक्षणका लागि धनगढी पठाइएको छ । जिल्ला प्रहरी कार्यालयमा कर्तव्य ज्यान मुद्दाको आरोपमा थुनामा रहेका शिवनाथ गाउँपालिका २ का २२ वर्षीय युवकमा शुक्रबार कोरोना संक्रमण पुष्टि भएको थियो । प्रहरी हिरासतमै रहेका युवकमा कोरोना संक्रमण पुष्टि भएपछि ती युवकसँग प्रत्यक्ष सम्पर्कमा रहेका थप २२ जनाको स्वाब संकलन गरिएको स्वास्थ्य कार्यालयका प्रमुख योगेशप्रसाद भट्टले जानकारी दिए । शिवनाथ गाउँपालिकामा रहेका प्रहरी, स्वास्थ्यकर्मी र आफन्तको स्वाब संकलन गरेर पठाइएको कार्यालय प्रमुख भट्टले बताए । यसअघि शनिबार पनि ३२ प्रहरीसहित ४६ जनाको थ्रोट स्वाब संकलन गरेर धनगढी पठाइएको थियो ।यद्यपि रिपोट भने आउन बाँकी छ। थुनामा रहेका युवकमा कोरोना संक्रमण देखिएपछि कन्ट्याक्ट ट्रेसिङ गरेर उनको प्रत्यक्ष सम्पर्कमा आएका थप व्यक्तिको स्वाब संकलन गरिएको हो । ती युवक वैशाख १५ गतेदेखि प्रहरीको हिरासतमा रहेकाले प्रहरीको स्वाब संकलन गरिएको हो भने बयानका लागि अदालतमा पनि गएकाले अदालतका कर्मचारीको पनि स्वाब संकलन गरिएको हो । चैत ६ गते स्वदेश फर्किएका उनी केही दिन गाउँमा रहेकाले शिवनाथमा पनि स्वाब संकलन गरिएको हो । यसैबीच शनिबार कोरोना पुष्टि भएका बैतडीका ४ युवकको सम्पर्कमा रहेका व्यक्तिको स्वाब संकलनका लागि भीटीएमको अभाव रहेको छ । सेती प्रादेशिक अस्पतालमा उपचारमा रहेका ती व्यक्तिको प्रत्यक्ष सम्पर्कमा ४ सय बढी मानिस छन् । उनीहरु गौरीफान्टा नाकाबाट स्वदेश भित्रिएका थिए ।"
"हेटौंडामा कोरोना त्रासः स्वाबको चाप, किटको अभाव","हेटौंडा : बागमती प्रदेशको राजधानी हेटौंडामा प्रदेश सरकारको सामाजिक विकास मन्त्रालयले सञ्चालनमा ल्याएको किटजन्य रोग अनुसन्धान तथा तालिम केन्द्र प्रयोगशालामा पीसीआर किट अभाव भएको छ। किट अभावका कारण परीक्षण रोकिँदा हेटौंडाको आइसोलेसनमा सेवाग्राहीको चाप बढेको हेटौंडास्थित आइसोलेसन वार्डका इञ्चार्ज भोला चौलागाईंले जानकारी दिए। हेटौंडास्थित आइसोलेसनमा आइतबार ३५ जना बसिरहेको र ठाउँ अभावले कयौंलाई फिर्ता पठाइएको छ। अहिले आइसोलेसनमा ३५ जना हुनुहुन्छ, सबैलाई राखेको भए ६०७० जना हुन्थ्यो, हामीले धान्न सक्ने अवस्था थिएन, इञ्चार्ज चौलागाईंले भने। किट अभावका कारण २३ दिनदेखि रिपोर्ट आएन, त्यसैले आइसोलेसनमा चाप बढ्यो, इञ्चार्ज चौलागाईंले भने। उनका अनुसार भर्ना भएका बिरामीको लागि आइतबार दिउँसो कलेक्सन किट उपलब्ध भएपनि जाँच गर्न प्रयोग गर्ने केमिकल आइतबार अपरान्हसम्म आएको छैन। २० जनाको लागि कलेक्सन किट प्राप्त भयो, जाँच गर्ने किट हिजोदेखि नै छैन। साँझसम्म आउँछ भन्ने जानकारी छ, त्यसमा पनि ढुक्क हुने अवस्था छैन, इञ्चार्ज चौलागाईं भन्छन्, बिरामीलाई भन्दा अरुलाई प्राथमिकता दिइयो, त्यसले पनि समस्या आएको हो। शंकास्पदलाई भन्दा अरुलाई प्राथमिकता दिइएको कारण आइसोलेसनमा चाप बढ्न पुगेको उनको भनाइ छ। हेटौंडामा संकलन गरिएको ९३ वटा स्वाब नमूना यहाँ किट अभावका कारण परीक्षणका लागि भरतपुर अस्पतालको प्रयोगशालामा पठाइएको थियो। शुक्रबार यहाँस्थित ५४ वर्षीया एक महिलामा कोरोना संक्रमण पुष्टि भएपछि शंकास्पद र सम्पर्कमा आएका व्यक्तिको परीक्षण गराउन भीड लागेको छ। प्रदेशका मन्त्री, सांसद, हेटौंडा अस्पतालका स्वास्थ्यकर्मीको लगायतको स्वाब शनिबार संकलन गरिएको थियो। तर, सेवाग्राहीको चाप बढिरहँदा करिब एक साताअघि हेटौंडा प्रयोगशालामा प्राप्त चार सयवटा किट शनिबार सकिएपछि आइतबारदेखि परीक्षण रोकिएको हो। संक्रमित महिलाको उपचारमा संलग्न हेटौंडा अस्पतालका डाक्टर तथा कर्मचारीको एकैसाथ धेरै संख्यामा स्वाब संकलन गरिएको थियो। साथै, मकवानपुर र प्रदेशका अन्य जिल्लाका साथै प्रदेश २ को बारा, पर्साबाट पनि परीक्षणका लागि नमूना स्वाब हेटौंडा आएको छ। किट सकिएपछि हेटौंडामा संकलन भएका करिब दुई सय जनाको स्वाब परीक्षण हुन नसकेको मेडिकल ल्याव एशोसियसन नेपाल मकवानपुरका अध्यक्ष उत्सव चौलागाईंले बताए। मकवानपुरसँगै प्रदेशका अन्य जिल्ला र प्रदेश २ अन्तर्गतको बारा, पर्सा जिल्लाबाट संकलित स्वाब पनि परीक्षणको पालो पर्खिरहेको अध्यक्ष चौलागाईंले बताए। प्रयोगशाला स्रोतका अनुसार किट नहुँदा आइतबार परीक्षण पूर्ण रुपमा प्रभावित भएको छ। प्राप्त जानकारी अनुसार मन्त्रालयले राष्ट्रिय जनस्वास्थ्य प्रयोगशालासँग एक हजार बढी किट माग गरेको छ। बागमती प्रदेश सामाजिक विकास मन्त्रालयका डाक्टर पुरुषोत्तम सेढाईले भने किट अभाव रहेको भन्ने कुरा अस्वीकार गरे। अहिले एक्कासी स्वाब कलेक्सन बढी भएको छ, त्यसैले परीक्षणमा ढिलाई भएको हो। हामी काम गरिरहेका छौँ, डाक्टर सेढाईले भने। अहिले केही काम भइरहेको र आइतबार बेलुकासम्म बाँकी किट आउनेमा उनले आश्वस्त पारे। पर्याप्त कर्मचारी नहुँदा काम समयमा हुने नसकेको पनि उनले बताए। केही कर्मचारी साथी क्वारेन्टाइनमा गए। यसै पनि हामी कम नै छौँ, तैपनि मेहनत गरिरहेका छौँ, थाकेका छैनौँ, उनले भने। ल्याबमा हाल निर्देशकबाहेक ३ जना कर्मचारी छन्। २४ सै घण्टा ल्याब चलाउने हो भने कम्तीमा पनि ५, ६ जना प्राविधिक कर्मचारीको व्यवस्था गरिनुपर्ने त्यहाँका कर्मचारी बताउँछन्। रिपोर्ट ढिला आयो भन्छन्, हामीसँग न आवश्यक प्रविधि छ न त पर्याप्त कर्मचारी, अध्यक्ष चौलागाईं भन्छन्, राम्रो रिजल्टको लागि यसमा प्रदेश सरकारको ध्यान जान जरुरी छ। यहाँको आवश्यकता हेर्दा २४सै घण्टा ल्याब चलाउनुपर्ने देखिन्छ। त्यसका लागि परीक्षणमा संलग्न कर्मचारीलाई पीपीइ र आराम गर्ने समय र सुविधा उपलब्ध गराउनुपर्नेमा अध्यक्ष चौलागाईंले जोड दिए।"
केटी लिन गएका एक जनाको शव भेटियो,"जाजरकोट : रुकुम पश्चिमको चौरजहारी नगरपालिका ८ सोतीमा भएको घटनामा बेपत्ता भएका ६ जनामध्ये एक जनाको शव २५ किलोमिटर तल भेरीको किनारमा फेला परेको छ । शवको पहिचान हुन सकेको छैन । बेहुली लिन गएका जाजरकोट भेरी नगरपालिका ४ का २१ वर्षीय नवराज विकको शव शुक्रबार बिहानै भेरी किनारमा भेटिएको थियो । मृतक नवराजकी प्रेमिका पश्चिम रुकुमको चौरजहारी नगरपालिका वडा नम्वर ८ सोतीकी १७ वर्षीया सुस्मा मल्ललाई बेहुलीको रुपमा भित्र्याउन शनिबार १९ जना युवासहित गाउँ पुगेका बेला वडाध्यक्ष वीरबहादुर मल्लसहित सोतीका गाउँलेले आक्रमण गरेर लखेट्दा नवराजको भेरी नदीमा खसेर मृत्यु भएको र अन्य ६ जना बेपत्ता भएको पीडीतले बताएका छन् । सुस्माले बोलाएपछि उनलाई लिन नवराजसहितको युवाको समूह सोती पुगेको थियो । उनीहरु आएका थाह पाएपछि केटीका आमाबुवाले गाउँलेलाई बोलाएर आक्रमण गरी लखेटेर हत्या गरेको पीडित पक्षको भनाइ छ । प्रहरीले घटनाबारे अनुसन्धान भइरहेको जनाएको छ । मृत्यु भएपछि प्रहरीले चौरजहारी नगरपालिका वडा नम्बर ८ का वडाध्यक्ष डम्वरबहादुर मल्ल, केटीका (बुवा) वीरबहादुर मल्ल र आमा प्रकाशी मल्लसहित पाँच जनालाई नियन्त्रणमा लिइएको छ । घटनामा संलग्न अन्यलाई पनि नियन्त्रणमा लिने क्रम जारी रहेको प्रहरी निरीक्षक धर्मसिंह विष्टले बताए । अन्तरजातीय प्रेम गरेकै कारण युवाले ज्यान गुमाए : वडाध्यक्षसहित पाँचजना पक्राउ प्रहरीका अनुसार जाजरकोटको भेरी नगरपालिका वडा नम्बर ४ का गणेश विक, भेरी नगरपालिका वडा नम्बर ११ का लोकेन्द्र सुनार, गोविन्द शाही, सन्दीप विक र पश्चिम रुकुमको चौरजहारी नगरपालिकाका वडा नम्बर १ का टीकाराम सुनार बेपत्ता छन् । तीमध्ये एक जनाको शव हुन सक्ने भएकोले सल्यानको राघेचौरको प्रहरीलाई जानकारी गराएको प्रहरी नायव उपरीक्षक किशोर श्रेष्ठले बताए । प्रहरी नायव उपरीक्षक श्रेष्ठले शवको पहिचान परिवारलाई देखाएपछि मात्र हुने बताए । नवराजसहितको युवा समूहलाई कथित तल्लो जातका केटाले ठकुरीकी छोरी भगाउन खोजेको भन्दै आक्रमण गरी लखेटेको स्थानीयको भनाइ छ । केटीपक्षले भने केटीको उमेर नपुगेको र केटीले विवाहको लागि अस्वीकार गरे पनि जर्वजस्ती लान खोज्दा विवाद भएको दाबी गरेका छन्। घटनापछि प्रहरी सम्पर्कमा गएका १२ जनामध्ये भेरी नगरपालिका वडा नम्बर ४ का सुदीप खड्का गम्भीर घाइते भएको प्रहरीले जनाएको छ । मृतकको शव पोष्टमार्टमका लागि जिल्ला अस्पताल ल्याइएको र घटनाबारे गहिरो अनुसन्धान भइरहेको जाजरकोटका प्रहरी प्रमुख डिएस्पी श्रेष्ठले बताए ।"
एम्बुलेन्स नपुगेपछि नुवाकोटबाट बाइकमै टेकु अस्पताल आइपुगे संक्रमित,"नुवाकोट : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमितको उद्दारमा ढिलाई हुँदा आफैं अस्पताल गएका छन्। उद्दारका लागि एम्बुलेन्स नगएपछि संक्रमित आफैं मोटरसाइकल चलाएर काठमाडौं पुगेका हुन्। हामीसँग एम्बुलेन्स थिएन, उनको उद्धारका लागि सम्भावित सबैतीर एम्बुलेन्स पठाउन अनुरोध गरियो। तर, कोही आएनन्, ककनी गाउँपालिकाकी उपाध्यक्ष सीता खतिवडाले भनिन्। उनका अनुसार पीसीआर परीक्षणको रिपोर्ट पोजिटिभ आएका नुवाकोट ककनी गाउँपालिकाका कोरोना संक्रमित आफैँ मोटरसाइकल चलाएर काठमाडौंको टेकु अस्पताल पुगेका हुन्। संक्रमित फेला परेपछि चाउथेको ढुंगानागाउँ सिल गरिएको उपाध्यक्ष खतिवडाको भनाइ छ। जिल्ला स्वास्थ्य कार्यालयसँग सिल गरिएको ढुंगानागाउँका सबै घरका सदस्यको पीसीआर परीक्षण गर्न माग गरिएको छ। संक्रमित पुरुषका परिवारमासमेत १५ जना भन्दा बढी नातेदार छन्। संक्रमित पुरुष ककनी३ चाउथे ढुंगानागाउँका हुन्। उनी सक्रिय राजनीतिक कार्यकर्ता हुन्। उनी अधिकांश समय काठमाडौं र गाउँ ओहोरदोहोर गरिरहन्थे। उनलाई आइतबार कोरोना संक्रमण पुष्टि भएको जानकारी आएको थियो। तत्काल उनी स्वास्थ्य सुरक्षाका साथ अस्पताल जान तयार भएर बसे पनि कतैबाट पनि एम्बुलेन्स तथा अन्य साधन नआएपछि आफैँले मोटरसाइकल चलाएर अस्पताल गएका हुन्। नुवाकोट जिल्ला अस्पताल त्रिशूली, टेकु अस्पताल काठमाडौं महानगरपालिकालगायतका ठाउँमा एम्बुलेन्सका लागि टेलिफोन गरे पनि उपलब्ध नभएपछि उनी आफैं मोटरसाइकल चलाएर काठमाडौं पुगेका हुन्। उनलाई कहाँबाट कोरोना संक्रमण भयो भन्ने खुलेको छैन। उनी गाउँबाट काठमाडौं आउजाउ गरिरहन्थे। उनी एउटा राजनीतिक दलको बागमती प्रदेश सदस्यसमेत हुन्। नुवाकोटको ककनी ३ काठमाडौंसँग सीमा जोडिएको क्षेत्र हो। ककनीबाट काठमाडौं पुग्दा उनलाई दुई घण्टा लागेको थियो।"
युवतीमाथि सामूहिक बलात्कार : एक पक्राउ,भक्तपुर : भक्तपुरको मध्यपुर थिमि नगरपालिका ६ पुरानो ठिमीमा २० वर्षीया एक युवती सामूहिक बलात्कारको शिकार भएकी छन् । ६ युवाबाट ती युवती सामूहिक बलात्कृत भएको भक्तपुर प्रहरीले जनाएको छ । जसमध्ये एकजनालाई प्रहरीले नियन्त्रण लिएको छ । बाँकी पाँचजना भने फरार छन् । महानगरीय प्रहरी परिसर भक्तपुरका अनुसार गएको बिहीबार मध्यपुर थिमि नगरपालिका पुरानो ठिमीमा डेरा गरी बस्ने अन्दाजी २२ वर्षका रोहित गिरीले ती युवतीलाई ललाईफकाई तथा आर्थिक प्रलोभनमा पारी आफ्नै डेरामा लगेर जबरजस्ती करणी गरेका थिए । आफूले करणी गरेपछि ती युवतीलाई उम्किन नदिई गिरीले आफ्ना साथी कवाङ लामासहित ४ जनालाई आफ्नो कोठामा बोलाई उनीहरु सबैलाई पालैपालो रातभरि करणी गराएको भक्तपुर प्रहरीका प्रवक्ता प्रहरी नायब उपरीक्षक दीपक गिरीले जानकारी दिए । उनका अनुसार उक्त दिन रातभरि पालैपालो करणी गरेपछि सबै फरार भएका थिए । सामूहिक बलात्कृत भएकी युवतीले शुक्रबार बिहानै महानगरीय प्रहरी वृत्त ठिमी भक्तपुरमा जानकारी गराएपछि उक्त सामूहिक बलात्कारको घटना प्रकाशमा आएको प्रहरी नायब उपरीक्षक गिरीले बताए । उनका अनुसार पीडित युवतीले दिएको हुलिया र विवरणका आधारमा काभ्रेको तेमाल गाउँपालिका बस्ने मध्यपुर थिमि नपा ६ पुरानो ठिमी नै बस्ने वर्ष २९ का कवाङ लामालाई सोही दिन लुकीछिपी बसेको अवस्थामा प्रहरीले नियन्त्रणमा लिन सफल भएको थियो । उनलाई आइतबार जिल्ला अदालत भक्तपुरमा उपस्थिति गराइएको थियो । अदालतले १० दिनको म्याद अनुमति लिई लामामाथि थप अनुसन्धान भइरहेको प्रहरी नायब उपरीक्षक गिरीले जानकारी दिए । उनका अनुसार सामूहिक बलात्कारपछि फरार रोहित गिरीलगायतको खोजी भइरहेको छ ।
आरजु राणाले दिइन् वीर अस्पताललाई स्वास्थ्य सामग्री,"काठमाडौं : नेपाली कांग्रेसकी नेतृ एवं पूर्व सांसद डाआरजु देउवा राणाले वीर अस्पताललाई अत्यावश्यक स्वास्थ्य सामग्री सहयोग गरेकी छिन् । उनले अस्पताललाई २५ सेट पीपीई, सर्जिकल मास्क, फेस सिल्डलगायतका स्वास्थ्य सामग्री सहयोग गरेकी हुन् । आइतबार नेपाल विद्यार्थी संघका नेता दुजाङ शेर्पाले अस्पताललाई स्वास्थ्य सामग्री हस्तान्तरण गरेका हुन् । वीर अस्पतालको क्यान्सर वार्डकी विशेषज्ञ चिकित्सक सन्ध्या चापागाईंलाई स्वास्थ्य सामग्री हस्तान्तरण गरेको नेविसंघ नेता शेर्पाले जानकारी दिए । काङ्ग्रेस नेतृ राणाले सुदूरपश्चिमका विभिन्न अस्पतालमा पनि अत्यावश्यक स्वास्थ्य सामग्री सहयोग गरेकी थिइन् ।"
बारामा अर्का एक प्रहरीमा कोरोना संक्रमण,"बारा : जिल्ला प्रहरी कार्कालय बारामा कार्यरत अर्का एक प्रहरीमा कोरोना संक्रमण देखिएको छ। सर्लाही घर भइ बारामा कार्यरत ४९ वर्षीय प्रहरी नायब निरीक्षकमा कोरोना संक्रमण पुष्टि भएको हो। यसअघि बारा जेठ ७ गते प्रहरी जवानमा कोरोना संक्रमण देखिएको थियो। रौतहट घर भएका प्रहरी जवानमा कोरोमा देखिएपछि कार्यलयमा कार्यरत २५ प्रहरीसहित ४९ जनाको स्वाब परीक्षणका लागि राष्ट्रिय प्रयोगशाला काठमाडौंमा पठाइएको थियो। स्वाब पठाइएकमध्ये प्रहरी नायब निरीक्षकमा कोरोना पुष्टि भएको बाराका प्रमुख जिल्ला अधिकारी रुद्रप्रसाद पण्डितले बताए। संक्रमित प्रहरी नायब निरीक्षकलाई कलैया अस्पतालको आइसोलेसनमा राखिएको प्रजिअ पण्डितले जानकारी दिए। यो सँगै बारामा कोरोना संक्रमण देखिनेको संख्या १३ पुगेको छ। यसअघि सिम्रौनगढ नगरपालिकामा ७, करैयामाई गाउपालिकामा २, जीतपुरसिमरा उपमहानगरपालिकामा १, विश्रामपुर गाउपालिकामा १ र एक प्रहरी जवानमा कोरोना देखिएको थियो। संक्रमितमध्ये जीतपुरसिमरा उपमहानगरपालिका एक र सिम्रौनगढका एक गरेर दुईजना उपचारपछि शनिबार घर फर्किएका छ्न्। संक्रमण देखिएकामध्ये कलैया अस्पतालमा ९ र वीरगन्ज अस्पतालमा एक जनालाई उपचारका लागि आइसोलेसनमा राखिएको छ।"
"धनकुटामा ८४ जनाको पीसीआर रिपोर्ट नेगेटिभ, अस्पतालमा विशेष ओपीडी क्लिनिक सुरु","धनकुटा : धनकुटामा पछिल्लो समय गरिएको ८४ जनाको पीसीआर टेस्टको रिपोर्ट नेगेटिभ आएको छ । अस्पतालमा कार्यरत स्वास्थ्यकर्मी, सुरक्षाकर्मी, स्वास्थ्य कार्यालयका कर्मचारी, संक्रमित व्यक्तिका आफन्त र बिरामीको कुरुवा, केही एम्बुलेन्स चालक, औषधि पसलका संचालक गरी ८४ जनाको पीसीआर टेस्ट गर्न बिहीबार स्वाब संकलन गरिएको थियो । धरानस्थित वीपी कोइराला स्वास्थ्य विज्ञान प्रतिष्ठानमा गरिएको परीक्षणमा सबैजनाको रिपोर्ट नेगेटिभ आएको जिल्ला अस्पताल धनकुटाका सूचना अधिकारी राजन पोख्रेलले बताए । धनकुटामा यसअघि जेठ ४ एक जना स्वास्थ्यकर्मीमा कोरोना संक्रमण भएको पुष्टि भएपछि जेठ ५ गते अस्पतालका कर्मचारी, स्वास्थ्यकर्मी, सुरक्षाकर्मी, बिरामी र कुरुवा गरी ८३ जनाको स्वाब संकलन गरिएको थियो । तीमध्ये अस्पतालमा कार्यरत ४ जना स्वास्थ्यकर्मी, २ जना सुरक्षाकर्मी र १ जना स्वास्थ्यकर्मीका परिवार गरी ७ जनामा कोरोना संक्रमण देखिएको थियो । १७ जनाको स्वाब पठाइयो त्यस्तै स्वास्थ्य कार्यालय धनकुटाले शनिबार १७ जनाको स्वाब संकलन गरी आइतबार धरानस्थित वीपि कोइराला स्वास्थ्य विज्ञान प्रतिष्ठानमा पठाएको छ । संक्रमित व्यक्तिको सम्पर्कमा रहेका व्यक्तिको पहिचान गरी पीसीआर टेस्ट गर्न धरान पठाइएको स्वास्थ्य कार्यालयका प्रमुख तुलसी प्रसाद गुरागाईंले बताए । अस्पताल परिसरमा विशेष ओपीडी क्लिनिक सुरु स्वास्थ्यकर्मी र सुरक्षाकर्मी गरी सातजनामा कोरोना संक्रमित पुष्टि भएपछि बन्द रहेको जिल्ला अस्पतालको सेवा परिसरमा विशेष ओपीडी क्लिनिक सुरु गरिएको छ । अस्पताल परिसर त्रिपालको टेण्ड बनाएर विशेष ओपीडी क्लिनिक सुरु गरिएको सूचना अधिकारी पोखरेलले बताए । प्रदेशको सामाजिक विकास मन्त्रालय र जिल्ला प्रशासन कार्यालयले आइतबारदेखि जिल्ला अस्पताल संचालनमा ल्याउने निर्णय गरेको थियो । सोही अनुरुप विशेष क्लिनिक संचालनमा आएको हो । विशेष क्लिनिक संचालन गर्न धरानस्थित वीपी कोइराला स्वास्थ्य विज्ञान प्रतिष्ठानदेखि चिकित्सकसहित सात सदस्यीय स्वास्थ्यकर्मीको टोली आएको छ । जसमा ३ जना डाक्टर र ४ जना नर्स छन् । विशेष ओपीडी क्लिनिकमा निःशुल्क स्वास्थ्य सेवाको व्यवस्था मिलाइएको छ । अस्पतालको सबै कक्ष बन्द रहेको कारण बार नै पूर्जी काट्ने व्यवस्था गरेको छ। पूर्जी काट्न कुनै शुल्क लाग्दैन । अस्पतालमा कार्यरत स्वास्थ्य कर्मीमध्ये संक्रमित व्यक्ति प्रदेशको कोरोना विशेष अस्पतालमा उपचारत छन् । ६० भन्दा वढी व्यक्तिलाई ५ गतेदेखि १४ दिनको क्वारेन्टाइनमा राखिएको हो । १४ दिनको क्वारेन्टाइनपछि गरिने पीसीआर टेस्टमा रिपोर्ट नेगेटिभ आएपछि मात्रै काममा फकार्इने बताइएको छ । जेष्ठ ४ गते पहिलो पटक स्वास्थ्यकर्मीमा कोरोना संक्रमण भएको पुष्टि भएसँगै जिल्ला अस्पताल सहित बजार क्षेत्र सिल गरिएको थियो । केही दिन अघि मात्रै अस्पताल वाहेक बजार क्षेत्रको सिल स्थानीय प्रशासनले हटाएको थियो । शनिवार नेपाल रेडक्रस सोसाइटीको नेतृत्वमा अस्पताल सहित आसपासको क्षेत्रमा सेनिटाइजर छर्किएको थियो । लक लाउनमा कडाइ कोरोना संक्रमण पुष्टि भएपछि अस्पतालसहित बजार क्षेत्रको गरिएको 'सिल' स्थानीय प्रशासनले हटाउने निर्णय गरेपछि लकडाउनमा थप कडाइ गरेको छ । केही दिनअघि मात्रै जिल्लास्तरको कोभिड१९ कमाण्डो फोर्सको बैठकले बजार क्षेत्रको सिल हटाउने निर्णय गरेको थियो । उक्त बैठकले टाइम कार्ड समेत लागू गरेको थियो । टाइम काड लागू भएपछिको समयमा लकडाउनलाई कडाइ गरिएको स्थानीय प्रशासनले जनाएको छ । बजार क्षेत्रमा टाइम कार्ड लागू भएपछिको समयमा स्थानीय बासिन्दालाई हिँडडुल गर्न दिइएको छैन । बजार क्षेत्रको विभिन्न मुख्य चोकमा सुरक्षाकर्मी तैनाथ छन्।"
तालमा डुबेर मृत्यु,दाङ : दाङको घोराही उपमहानगरपालिकाले बनाएको कृतिम तालमा डुबेर एक जनाको मृत्यु भएको छ। घोराही उपमहानगरपालिका १७ गुलरियामा निर्माण गरिएको कृतिम तालमा डुबेर २२ वर्षीया विजय केसीको मृत्यु भएको दाङ प्रहरी प्रमुख एसपी गणेश चन्दले जानकारी दिए। रोल्पा घर भएर घोराहीको गुलरियामा बस्दै आएका केसी गर्मी छल्न पोखरीको छेउमा हिँड्दा हिँड्दै लडेर डुबेपछि उनको मृत्यु भएको स्थानीयलाई उद्धृत गर्दै चन्दले जानकारी दिए। उनी रोल्पाको रुण्ढीगढी गाउँपालिका९ का स्थायी बासिन्दा रहेको खुलेको छ। यसअघि सोही तालमा डुबेर एकजनाको मृत्यु भएको थियो। घोराही उपमहानगरपालिको पानी संरक्षणका लागि भन्दै नगरका विभिन्न स्थानमा दुई दर्जन बढी कृतिम ताल निर्माण गरेको छ।
कोरोना भाइरस संक्रमित भेटिएको दाङको कुइरेपानी क्वारेन्टाइनमा चरम लापरवाही,"दाङ : कोरोना संक्रमित देखिएको कुइरेपानी क्वारेन्टाइनमा लापरवाही देखिएको छ। दाङको घोराही उपमहानगरपालिकाले सञ्चालन गरेको घोराही ३ मा रहेको कुइरेपानी क्वारेन्टाइनमा चरम लापरवाही भेटिएको छ। संक्रमित भेटिएको करिब १ हप्ता पुगिसक्दा पनि उक्त क्वारेन्टाइनका कर्मचारी र स्वास्थ्यकर्मीको न त स्वास्थ्य परीक्षण भएको छ न त सुरक्षा सामग्री पाउन सकेका छन्। यो क्वारेन्टाइनमा रहेका एकजना पुरुषमा कोरोना संक्रमण देखिएको छ । घोराही उपमहानगरपालिका ३ का ती पुरुषलाई कोरोना पोजिटिभ भेटिएको भएपनि त्यहाँ रहेकाको बारेमा भने स्थानीय सरकारले कुनै चासो दिएको छैन। क्वारेन्टाइन १८ दिनदेखि सामान्य पोशाकमा ड्युटीमा खटिएका ७ जना स्वास्थ्यकर्मी सुरक्षा कवज पीपीई नभएको गुनासो गरेका छन्। क्वारेन्टाइनमा मापदण्डअनुसारको व्यवस्था समेत नभएको गुनासो आउन थालेको छ।संक्रमित भएको क्यारेन्टाइनमा लापरवाही हुनुले स्वास्थ्यकर्मीसहित अन्य कर्मचारि कोरोनाको उच्च जोखिममा छन्। क्वारेन्टाइनमा बस्नेका लागि उचित व्यवस्थापन समेत गरिएको छैन । केही व्यक्ति खुला चौरमै रातदिन कटाइरहेका छन्। 'क्वारेन्टाइनमा ड्युटीमा खटिएका स्वास्थ्यकर्मीको निश्चित समय पछि स्वास्थ्य परीक्षण गर्नुपर्ने नेपाल स्वास्थ्यकर्मी संघका केन्द्रीय सदस्य विष्णु लामिछानेले बताए । 'सोही क्वारेन्टाइनमा रहेका व्यक्तिको कोरोना रिपोर्ट पोजिटिभ आएको ५६ दिनसम्म पनि स्वास्थ्यकर्मी र क्वारेन्टाइनमा रहेका अन्य व्यक्तिको परीक्षण नहुनु दु:खद हो,' नेपाल स्वास्थ्यकर्मी संघका केन्द्रीय सदस्य लामिछानेले भने, 'यसमा स्थानीय सरकार गम्भीर हुनुपर्छ, लापरवाही गरिनु हुँदैन।' क्वारेन्टाइनमा पीपीईको आवश्यक नगर्ने घोराही उपमहानगरपालिका स्वास्थ्य शाखा प्रमुख नारायण घर्तीले बताए । उनले मास्क र ग्लोभ्स दिएका छौं, पूर्ण पीपीई आवश्यक छैन । राख्नुपर्ने आवश्यकता हुन्छ तर राख्न सकेनौं, उनले भने, 'अहिले पीपीईका लागि टेन्डर गरिसकेका छौं, आपूर्ति भएमा सबै स्वास्थ्यकर्मीलाई उपलब्ध गराउँछौ ।' स्वाब संकलन पनि भएन क्वारेन्टाइन खटिने स्वास्थ्य कर्मीलाई बढीमा १० दिन ड्युटीमा खटाउनुपर्छ । त्यहि अनुसारको नीति पनि घोराहीमा रहेको छ । तर कुइरेपानी क्वारेन्टाइनमा खटिएका ७ जना स्वास्थ्यकर्मीको ड्युटी दिन १८ दिन भयो । तर पनि उनीहरुको सुरक्षामा कुनै ध्यान दिइएको छैन। क्वारेन्टाइनमा रहेका एकजनामा कोरोना पोजेटिभ देखिएपछि सबैको पीसीआर परीक्षण गरेर स्वास्थ्ययकर्मीलाई व्यवस्थापनमा नयाँ नीति लिनुपर्ने हो त्यो गरिएको छैन । स्वास्थ्य शाखाका सहसंयोजक ठाकुर खनालले व्यवस्थापनमा केही कमिकमजोरी भएको स्वीकार गर्दै अब सुधार गरेर लैजाने बताए । उनले क्वारेन्टाइनमा रहेका स्वास्थ्यकर्मी, सुरक्षाकर्मी र भान्सेको छिट्टै स्वाब संकलन गरेर परीक्षण गरिने बताए । अहिले कुइरेपानी क्वारेनटाइन सिल गरिको छ।"
बेलहिया नाकाबाट एक हप्तामा ३७ सय नेपाली भित्रिए,"भैरहवा : रोजगारीका लागि भारत गएका नेपालीलाई स्वदेश भित्र्याउने क्रम तीव्र पारिएको छ । लकडाउनका कारण रोजगारी गुमाएका र जीवनयापन गर्न समस्या परेपछि नेपाली मजदुर अहिले स्वदेश भित्रिन थालेका हुन् । सुरक्षा सयन्त्रबाट प्राप्त तथ्यांक अनुसार रुपन्देहीको बेलहिया नाकाबाट पछिल्लो एक हप्तामा ३ हजार ६ सय ९३ जना नेपाली मजदुर मुलुकमा भित्रिएका छन् । पछिल्लो एक हप्तामा वैशाख ३१ गते ४ सय ९५, जेठ ३ गते २ सय ३९, चार गते १ सय ६५, छ गते ४ सय ३६, सात गते एक सय १०, नौ गते एक हजार एक सय ८५ र दश गते एक हजार ६३ जना गरी ३ हजार ६ सय ९३ जना नेपाली भित्रिएका हुन् । यस बाहेक खुल्ला सीमानाका कारण दैनिक अवैधानिक रुपमा लुकिछिपी हजारौं नागरिक भित्रिइसकेका छन् । जसको तथ्यांक छैन । केही समयअघि सीमानामा पुग्ने नेपालीलाई स्वदेश भित्रयाउने हकमा संघीय सरकारबाट निर्देशन नआएसम्म उनीहरुलाई सीमावर्ती भारतीय क्वारेन्टाइनमै बस्नुपर्थ्यो । क्वारेन्टाइनमा महिना दिन पुगेपनि स्वदेश भित्रयाउनका लागि सरकार उदासिन देखिएको थियो । सीमापारीबाट नेपालीको उद्दार नहुँदा पारीको क्वारेन्टाइनमा हजारौं नेपाली असुरक्षित रुपमा खचाखच भरिएका थिए । क्वारेन्टाइनमा बसेका नेपालीले समय समयमा अनसन बस्ने, सरकारविरुद्ध नाराबाजी गर्ने जस्ता किसिमका आन्दोलन गर्दा भारतीय प्रशासनलाई समेत व्यवस्थापन गर्न समस्या पर्न थालेको थियो । त्यसपछि स्थानीय प्रशासनले सीमापारी रहेका मजदुरलाई सम्बन्धित जिल्ला प्रशासन कार्यालय वा पालिकाले आफ्नो नागरिकको सीमाबाट उद्दार गर्न सक्ने व्यवस्था मिलाएपछि मुलुकमा नेपाली भित्रिने संख्या बढेको हो । भारतको सोनौली नाकामा नेपाली आउने चाप दिनँहु बढ्न थालेपछि प्रशासनले यस्तो व्यवस्था मिलाएको हो । 'सीमापारी रहेका नेपालीहरुको विवरण उनीहरुको सम्बन्धित जिल्ला प्रशासन र पालिकालाई पठाएर आफ्नो नागरिक लैजान अनुरोध गछौँ,' रुपन्देहीको इप्रका बेलहियाका इन्सपेक्टर ईश्वरी अधिकारीले अन्नपूर्णसगँ भने, 'त्यसपछि उनीहरुले यहाँ आएर आफ्नो नागरिक लैजाने क्रम बढेपछि भित्रिनेको संख्या पनि बढेको हो ।' उनका अनुसार सीमाबाट उद्दार गरेर लगिएका नेपालीलाई सम्बन्धित जिल्ला प्रशासन वा पालिकाले आफ्नो क्षेत्रको क्वारेन्टाइनमा राख्ने गरी यहाँबाट पठाउने गरिएको छ । सीमाबाट भित्राइने नेपालीको नाकामा स्वास्थ्य परीक्षणका लागि परीक्षण किट अभाव भएकाले उनीहरुलाई सम्बन्धित पालिकाको क्वारेन्टाइनमा स्वास्थ्य परीक्षण गर्ने गरी उद्दारको व्यवस्था मिलाइएको जिल्ला प्रशासन कार्यालय रुपन्देहीले जनाएको छ । 'दैनिक हजारौंको संख्यामा नेपाली आउन थालेपछि नाकामा थेग्ने समस्या भयो,' रुपन्देहीका प्रमुख जिल्ला अधिकारी महादेव पन्थले भने, 'किट पनि अभाव छ, त्यसैले सम्बन्धित पालिकाले आफ्नो नागरिकलाई आफ्नै क्वारेन्टाइनमा राखेर हेरचाह र परीक्षण गर्छु भनेर माग गरेमा हामीले पठाउने गरेका छौँ ।' उनका अनुसार लकडाउनको अवधिमा बेलहिया नाकाबाट चार हजार नेपाली भित्रिएका छन् ।"
अन्तरजातीय प्रेम गरेकै कारण युवाले ज्यान गुमाए : वडाध्यक्षसहित पाँचजना पक्राउ,"जाजरकोट : अन्तरजातीय प्रेम सम्बन्ध गाँसेर विवाहका लागि केटी लिन गएका जाजरकोटका एक युवाको हत्या भएपछि पश्चिम रुकुम चौरजहारी नगरपालिकाका वडाध्यक्षसहित पाँच जनालाई प्रहरीले पक्राउ गरेको छ । विवाहका लागि प्रेमिका लिन गएका जाजरकोट भेरी नगरपालिका ४ का २१ वर्षीय नवराज विकको हत्या भएपछि चौरजहारी नगरपालिका वडा नम्बर ८ का वडाध्यक्ष डम्वरबहादुर मल्ल, केटीका बुवा वीरबहादुर मल्ल र आमा प्रकाशी मल्लसहित पाँचजनालाई नियन्त्रणमा लिइएको प्रहरी निरीक्षक धर्मसिंह विष्टले बताए । उनका अनुसार घटनामा संलग्न अन्यलाई पनि नियन्त्रणमा लिने क्रम जारी छ। भेरी नगरपालिका वडा नम्बर ४ राना गाउँका २१ वर्षीय नवराज विककी प्रेमिका पश्चिम रुकुमको चौरजहारी नगरपालिका वडा नम्बर ८ सोतीकी १७ वर्षीय सुस्मा मल्ललाई बेहुलीको रुपमा भित्र्याउन शनिबार १९ जना युवासहित गाउँ पुगेका बेलामा वडाध्यक्ष वीरबहादुर मल्लसहित सोतीका गाउँलेहरुले आक्रमण गरेर लखेट्दा नवराजको भेरी नदीमा खसेर मृत्यु भएको र अन्य ६ जना बेपत्ता भएको प्रहरी निरीक्षक विष्टले बताए । सुस्मालाई लिन नवराज सहितको युवाको समुह सोती पुगेपछि उनका आमाबुवाले गाउँलेलाई बोलाएर आक्रमण गरी लखेटेको प्रहरीले जनाएको छ । पीडितपक्षले भने हत्या गरेर भेरीमा फालिदिएको दावी गरेका छन् । प्रहरी निरीक्षक विष्टले घटनापछि जाजरकोटको भेरी नगरपालिका ४ का गणेश विक, भेरी नगरपालिका ११ का लोकेन्द्र सुनार, गोविन्द शाही, सन्दीप विक र पश्चिम रुकुमको चौरजहारी नगरपालिकाका टीकाराम सुनार बेपत्ता भएको बताए । नवराजसहितको युवा समुहलाई तल्लो जातको केटाले ठकुरीकी छोरी भगाउन खोजेको भन्दै आक्रमण गरी लखेटेको स्थानीयको भनाइ छ । तर माइती पक्षले भने केटीको उमेर नपुगेको र केटीले विवाहको लागि अस्वीकार गरे पनि जबरजस्ती लान खोज्दा विवाद भएको दावी गरेका छन् । घटनापछि प्रहरी सम्पर्कमा गएका १२ जनामध्ये भेरी नगरपालिका वडा नम्बर ४ का सुदीप खड्का गम्भीर घाइते भएको प्रहरीले जनाएको छ । मृतक नवराजको लास जाजरकोट र पश्चिम रुकुमको सिमाना रहेको धल्ला स्थित भेरी नदीको किनारामा भेटिएको प्रहरीले जनाएको छ । नवराजसँगै सोती पुगेका अन्य १२ जना इलाका प्रहरी कार्यालय चौरजहारीमा रहेको र उनीहरुसँग घटनाका बारेमा सोधपुछ गर्ने काम भइरहेको प्रहरी निरीक्षक विष्टले जानकारी दिए । घटनापछि बेपत्ता भएका अन्य ६ जनाको व्यापक खोजी भइरहेको प्रहरीले जनाएको छ । मृतकको सवको पोष्टमार्टमका लागि जिल्ला अस्पताल ल्याइएको र घटनाबारे अनुसन्धान भइरहेको जाजरकोटका प्रहरी प्रमुख डिएस्पी किशोर श्रेष्ठले बताए । घटना जातीय विभेदका कारणले घटेको भए गम्भीर अपराध ठहरिने दलित अधिकारकर्मी बताउँछन् । केटा र केटीको मन मिले जातीय विभेदको नाउँमा कसैले पनि रोक्न नमिल्ने तर उमेर नपुगेको र सहमती नभएको भए पनि भौतिक आक्रमण गरेर ज्यान लिने हर्कत अक्षम्य नहुने दलित अधिकारकर्मी वीरबहादुर विकको भनाइ छ । यस्तो घटनामा संलग्न जो कोहि भए पनि सजायको भागी हुनै पर्ने उनको भनाइ छ ।"
बाँकेको कोरोना रेड जोनमा निषेधाज्ञा : नरैनापुरमा सेना परिचालन,"नेपालगन्ज : बाँकेको नरैनापुरमा निधेषाज्ञा जारी गर्दै नेपाली सेना परिचालन गरिएको छ। संक्रमित व्यक्तिलाई आइसोलेसनमा ल्याउन खोज्दा संक्रमित र स्थानीयले विरोध प्रदर्शन गरेर समुदायमा पनि कोरोना फैलिने खतरा रहेकाले सेना परिचालन गरी सुरक्षा व्यवस्था मजबुत बनाइएको हो। जिल्ला सुरक्षा समितिको बैठकले आइतबार राति ८ बजेदेखि लागू हुने गरी नरैनापुर गाउँपालिकाको सम्पूर्ण क्षेत्रलाई निषेधित क्षेत्र घोषणा गर्ने, नेपाली सेनासमेत परिचालन गर्ने, डाक्टर, स्वास्थ्यकर्मीको टोली खटाउने निर्णय भएको समितिका अध्यक्ष तथा बाँकेका प्रमुख जिल्ला अधिकारी कुमारबहादुर खड्काले जानकारी दिए। सुरक्षा समितिले सुरुमा कोरोना संक्रमित देखिएका क्वारेन्टाइनलाई सिल गरिएको थियो भने संक्रमितको संख्या बढ्दै जाँदा गाउँपालिकालाई नै सिल गरिएको थियो। पहिले क्वारेन्टाइन सिल गर्यौं, पुगेन। त्यसपछि गाउँपालिका पूरै सिल गरेका थियौं। सिलले मात्र भएन। त्यसैले निषेधाज्ञा नै घोषणा गरेका हौं। सेना परिचालन गरेका हौं। नेपालगन्जको राँझास्थित नेपाली सेनाको भैरवप्रसाद गणका गणपति नकुल थापाका अनुसार मेजर सुरेशकुमार स्वाँरको कमाण्डमा ४० जना सेना रहने गरी आइतबार अपरान्हदेखि नै नरैनापुरमा नेपाली सेनाको अस्थायी वेस क्याम्प स्थापना गरिएको हो। नरैनापुर ६ को जयकिसन माविमा रहने सेनाको टोलीले पेट्रोलिङ गरेर गाउँपालिका भरी सुरक्षा प्रदान गर्ने गणपति थापाले बताए। सेनाको टोलीले नरैनापुरका क्वारेन्टाइन व्यवस्थापन, सिल गरिएको क्षेत्रलाई अनुगमन, लकडाउन प्रभावित गर्न बनाउन, शान्ति सुरक्षा र स्वास्थ्यकर्मीलाई सहज बनाउन भूमिका खेल्नेछ, थापाले प्रष्ट पारे। सुरक्षा समितिले नरैनापुरमा चिकित्सकसहितको टोली खटाउने निर्णय गरेको छ। भेरी अस्पताल नेपालगन्जका मेडिकल सुपरिटेन्डेन्ट डा प्रकाशबहादुर थापाका अनुसार हरेक दिन एकदेखि दुईजना मेडिकल अफिसर स्तरका चिकित्सक नरैनापुरमा खटिनेछन्। डा थापाले भने, क्वारेन्टाइनमा अरु स्वास्थ्यकर्मी बस्नेछन्। हाम्रा चिकित्सक बिहान गएर साँझ फर्र्किनेछन्। कोरोना अति प्रभावित क्षेत्रको रुपमा स्वास्थ्य तथा जनसंख्या मन्त्रालयले बाँकेमा ८ जना मेडिकल अफिसर पठाएको छ। उनीहरुले भेरी अस्पतालको मातहतमा क्यान्सर अस्पतालको क्वारेन्टाइन र भेरी अस्पतालमा काम गरिरहेको थापाले बताए। नरैनापुर गाउँपालिका अध्यक्ष इस्तियाक अहमद शाहले सेना परिचालन हुने कुराले सुरक्षा व्यवस्था मजबुत हुने विश्वास गरे। नरैनापुर गाउँपालिकाले शनिबार बाँकेको नरैनापुर गाउँपालिकामा एक सय १४ जनामा कोरोना संक्रमण देखिएको छ। तीमध्ये नरैनापुर ५ मा मात्र ५८ जनामा कोरोना संक्रमण पुष्टि भइको छ। सोही वडाका २५ वर्षका युवाको कोरोनाबाट ज्यान गइसकेकोको छ। प्रेस संगठन बाँकेले आइतबार जुममार्फत आयोजना गरेको भर्चुअल प्रेस मिटमा बाँके क्षेत्र नं १ का सांसद महेश्वर गहतराजले पनि नरैनापुरमै आइसोलेसन अस्पताल बनाउन सरकारलाई दबाब दिइरहेको बताएका थिए।"
कुन प्रदेशमा कति कोरोना संक्रमित ?,काठमाडौं : नेपालमा हालसम्म ६०३ जनामा कोरोना भाइरस संक्रमण पुष्टि भएको छ। आइतबार मात्र थप १९ जनामा कोरोना भाइरस पुष्टि भएको स्वास्थ्य तथा जनसंख्या मन्त्रालयका प्रवक्ता डाविकास देवकोटाले जनाए। प्रवक्ता देवकोटाका अनुसार हालसम्म ४२ जिल्लामा कोरोना संक्रमण देखिएको छ।जसमध्ये प्रदेश १ का ७ जिल्लाका ८६ जनामा कोरोना संक्रमण देखिएको छ। प्रदेश २ का ८ वटै जिल्ला संक्रमित भएका छन्। प्रदेश २ मा १७९ जनामा कोरोना पुष्टि भएको छ।त्यस्तै बागमती प्रदेशका ११ जिल्लामा ३४ जना संक्रमित भएका छन्। यस्तै गण्डकी प्रदेशका ३ जिल्लामा ५ जना संक्रमित भएका छन्। प्रदेश ५ का ७ जिल्लाका २८१ जनामा भाइरसको संक्रमण देखिएको छ भने कर्णाली प्रदेशका २ जिल्लामा ४ जनामा कोरोना पुष्टि भएको छ। यस्तै सुदूरपश्चिम प्रदेशका ४ जिल्लामा १४ जना गरी जम्मा ४२ जिल्लामा ६०३ जनामा कोरोना संक्रमण देखिएको छ। त्यसैगरी आइतबार १७ जनाले कोरोना जितेका छन्।कोरोना जित्नेमा वीरगन्जको नारायण अस्पतालमा ७ जना र बुटवलको धागोकारखानामा १० जना गरी १७ जनाले कोरोना जितेको मन्त्रालयका प्रवक्ता डादेवकोटाले बताए।नारायणीमा डिस्चार्ज हुनेमा बारा पर्सा र रौतहटका स्थानीय हुन्। यो सहित निको हुनेको संख्या ८७ पुगेको छ।३ जनाको भने मृत्यु भएको छ।
चौकीदार राख्ने विषयमा डिल्लीबजार कारागारमा विवाद,काठमाडौं : काठमाडौंको कारागार कार्यालय डिल्लीबजारमा चौकीदार राख्ने विषयमा विवाद भएको छ। कारागार व्यवस्थापन विभागका महानिर्देशक प्रदीपराज कँडेलले आज बिहान विवाद हुँदा सामान्य झडप भएको बुझिएको र विस्तृत जानकारी आउन बाँकी रहेको बताए। प्रहरीका अनुसार कैदीबन्दीले कारागारभित्रै नाराबाजीसमेत गरेका थिए। कारागार कार्यालयमा भित्रबाट ताला लगाएर प्रदर्शन गरिएकोसमेत जनाइएको छ। महानगरीय प्रहरी कार्यालय काठमाडौंका प्रमुख विश्वराज पोखरेलले चौकीदार राख्ने विषयमा विवाद हुँदा कारागारमा भित्रबाट ताला लगाएर प्रदर्शन भएको र अहिले प्रहरी परिचालन गरेर स्थिति नियन्त्रणमा लिइसकिएको जानकारी दिए। घटनाको विस्तृत विवरण भने आउन बाँकी छ।
"जनकपुरधाममा क्वारेन्टाइन अभाव, भारतबाट आएकाहरु अलपत्र","जनकपुरधाम : पछिल्लो एक हप्तामा भारतबाट नेपाल भित्रिनेको संख्या ह्वात्तै बढेको छ । तर क्वारेन्टाइनको अभावमा भारतबाट आएका नेपाली जनकपुरधाममा अलपत्र परेका छन्। शनिबार साँझ धनुषाको जटही नाकाबाट नेपाल प्रवेश गरेकाहरु जनकपुर आएपनि क्वारेन्टाइनको अभावमा उनीहरु अहिले अलपत्र परेका छन् । जनकपुरधाम उपमहानगरपालिकाले रामचोकस्थित गोपाल धर्मशालामा सय बेडको भनेर बनाएको ५० बेडको क्वारेन्टाइनमा अहिले ७० जना बसिरहेका छन् । भारतबाट नेपाल प्रवेश गर्ने लर्को घटेको छैन, अझ मानिस आए कहाँ व्यवस्थापन गर्ने ? व्यवस्थापनको जिम्मा कस्ले लिने ? नेपाल पत्रकार महासंघका अध्यक्ष अनिल मिश्रले स्थानीय सरकारले प्रदेश सरकार र प्रदेश सरकारले संघीय सरकारको जिम्मा भनेर पन्छिदा भयाभह अवस्था आउने चिन्ता व्यक्त गरे । उनले भने, 'प्रदेश र स्थानीय सरकार दुई महिनादेखि तयारी गरिरहेको मिडियाबाजी गर्छ, तर दुई दर्जन मानिसलाई क्वारेन्टाइन अटाउने ठाउँ छैन, कसरी व्यवस्थापन हुन्छ ?' जनकपुरधाम उपमहानगरपालिकाले आएका सबै व्यक्तिलाई राखिसकेको र अब पालिका भन्दा बाहिरको मान्छेलाई उपमहानगरले जिम्मा नलिने बताउँछन् । मेयर लालकिशोर साहले प्रत्येक स्थानीय तहको आआफनै क्वारेन्टाइन भएकोले सबैलाई पालिकाअन्तर्गतको क्वारेन्टाइनमा बस्न आग्रह गरेका छन् । शनिबार साँझ भारतको विभिन्न स्थानबाट गोपाल धर्मशालास्थित क्वारेन्टाइनमा आइपुगेका राजु मण्डल (दिल्ली), रबिन्द्र मण्डल (बोधगया) र बिनय कुमार साह, सुमन साह र बिक्की साह, श्यामसुन्दर यादव र बिबेक यादव (कलकत्ता) लगायतका करिब डेढ दर्जन व्यक्ति कलकत्ताबाट आएर अलपत्र परेका छन। भारतबाट नेपाल प्रवेश गरेकाहरु शनिवार बेलुका ४ बजे क्वारेन्टाइन स्थलको आएपनि व्यवस्थापन गर्न सम्बन्धित कुनै निकायले जिम्मेवारी नलिएको नेपाल तरुण दलका उपाध्यक्ष राकेश विक्रम साहले बताए । उनले भने, 'बाहिर हप्ता दिनसम्म भोकभोकै बसेर पैदल सवारी गरेर यहाँ सम्म आएँ तर उपमहानगरपालिका लगायत कुनैपनि निकायले यिनीहरुलाई कसरी, कहाँ राख्ने भनेर राती ९ बजेसम्म कुनै व्यवस्था मिलाउन सकेको छैन् । क्वारेन्टाइन नबसेर सिधै आफ्नो घर गए, भोलीको दिनमा समाजमा अझ संक्रमणको खतरा हुन्छ ।' कोरोना भाइरसको संक्रमण फैलन नदिन यहाँका प्रायः सबै स्थानीय तहमा क्वत्तारेन्टाईन स्थापना गरिएको छ । तर सबै क्वारेन्टाइन मापदण्ड अनुसारका छैनन् । कतै व्यवस्थापन अभाव छ, त कतै क्वारेन्टाइनमा बस्न मानिरहेका छैनन् । पहुँचवाला होम क्वारेन्टाइनमा छन् । पहुँच विहिन मानिसहरु क्वारेन्टाइनमा शौचालय, पानी, खाना, गर्मी, चिसो र भोक प्यासमा बाँचिरहेका छन् ।"
भारतबाट आएका कालिकोटका २३ जनाको पीसीआर रिपोर्ट 'नेगेटिभ',"कालिकोट : भारतबाट आएका कालिकोटका २३ जनाको पीसीआर रिपोर्ट नेगेटिभ आएको छ । जिल्लाको पचालझरना गाउँपालिका ८ स्थित बिद्यामन्दस् आधारभूत विद्यालयको क्वारेन्टाइनमा राखिएका भारतबाट फर्किएका २३ जनाको पीसीआर रिपोर्ट नेगेटिभ आएको हो । जिल्लामा हालसम्म जम्मा ७ सय ३५ जनाको कोरोना संक्रमणको आशंकामा पीसीआर जाँच गरिएको छ । स्वास्थ्य सेवा कार्यालय कालिकोटका अनुसार ती सबैको पीसीआर रिपोर्ट नेगेटिभ आएको हो । स्वास्थ्य सेवा कार्यालयका जनस्वास्थ्य अधिकृत तथा सूचना अधिकारी कटकबहादुर महतका अनुसार पछिल्लो समय भारतबाट फर्किएका जिल्लाको पचालझरना गाउँपालिका ८ का २३ जना स्थानीय नागरिकको स्वाब संकलन गरी पीसीआर जाँचका लागि कर्णाली स्वास्थ्य विज्ञान प्रतिष्ठानको प्रयोगशालामा सबैको रिपोर्ट नेगेटिभ आएको जानकारी दिए । उनले अहिलेसम्म जिल्लामा कुनै पनि व्यक्तिमा कोरोनाको संक्रमण नदेखिएको बताए । उनका अनुसार यसअघि जिल्लाको खाँडाचक्र नगरपालिकामा १ सय १० जना, रास्कोट नगरपालिकामा ९४ जना, तिलागुफा नगरपालिकामा ७५ जना, पलाँता गाँउपालिकामा ३३ जना, पचालझरना गाँउपालिकामा १ सय जना, सान्नीत्रिवेणी गाँउपालिकामा ८६ जना, नरहरीनाथ गाँउपालिकामा ८३ जना, शुभकालिका गाँउपालिकामा ८२ जना र महाँवै गाँउपालिकामा ७१ जनाको स्वाब संकलन गरी पीसीआरजाँच गरिएको थियो । स्वास्थ्य सेवा कार्यालयका सूचना अधिकारी महतका अनुसार जिल्लामा ५ सय ९ जनाको र्यापिड टेस्ट गरिएको छ । ती सबैको पनि रिपोर्ट नेगेटिभ आएको छ । परीक्षण गरिएका सबैको रिपोर्ट नेगेटिभ आएकाले हालसम्म कालिकोट कोरोना मुक्त जिल्ला रहेको उनको भनाई छ । प्रमूख जिल्ला अधिकारी कृष्णचन्द्र पौडेलले पछिल्लो समय भारतबाट फर्किन थालेका मानिसहरुलाई लक्षित गरी क्वारेन्टाइनलाई व्यवस्थित बनाउन पहल गरिएको बताए । उनका अनुसार जिल्लाका ९ वटै स्थानीय तहसँग समन्वय गरी पछिल्लो समय विदेशबाट फर्किने व्यक्तिलाई अनिवार्य क्वारेन्टाइनमा बसाल्ने र स्वास्थ्य परीक्षण गर्ने गरिएको छ । जिल्लाको रास्कोट नगरपालिका प्रमुख कासीचन्द्र बरालले पछिल्लो समय भारतलगायतका विभिन्न मुलुकबाट फर्किने स्थानीय नागरिकका लागि एक हजार क्वारेन्टाइन बेडको व्यवस्था गर्न लागिएको बताए । उनले भने,' गाउँमा रहेका विद्यालयमा स्थानीयले क्वारेन्टाइन बनाउन नदिएपछि गाउँबाट टाढा रहेका नयाँ भौतिक संरचना नै निर्माणको कार्य सुरु गरिएको छ । एक सय जनाका लागि तयार भइसकेको छ । बाँकी एक हप्ताभित्र बनाइसक्ने नगरको लक्ष्य छ । जिल्लाका अन्य स्थानीय तहमा पनि भारतबाट फर्किने नागरिकलाई लक्षित गरी क्वारेन्टाइनको व्यवस्थापन गर्न थालिएको छ । जिल्लामा भारतबाट मात्र ७ हजार बढी जिल्ला भित्रिने स्थानीय सरकारको अनुमान छ ।"
बाँझो जमिनमा खेती गर्नेलाई अनुदान,"बेंसीसहर : कोरोना संक्रमण रोक्न लकडाउन बढ्दै गएपछि मध्यनेपाल नगरपालिकाले बाँझो जमिनमा खेती बढाउने योजना अघि सारेको छ । बाँझो जमिनमा तरकारी र फलफूल खेती गर्ने युवालाई प्रतिरोपनी ५ हजार रुपैयाँसम्म नगरपालिकाले अनुदान दिने भएको छ । ४० वर्षमुनिका युवा यो कार्यक्रमबाट समेटिनेछन् । बेरोजगार युवालाई स्वरोजगार बनाउँदै उत्पादन बढाउन अनुदानको कार्यक्रम ल्याएको नगरपालिकाका मेयर रमेशकुमार पाण्डेले बताए । उनका अनुसार जो कसैले पनि बाँझो जमिनमा खेती गरेमा प्रतिरोपनी ४ हजार रुपैयाँ र अरुको जग्गा भाडामा लिएर बाँझो जमिनमा खेती गरेमा ५ हजार अनुदान दिने निर्णय गरिएको छ । बाँझो जमिनमा खाद्यबाली, तरकारी, फलफूल, मसलाबाली खेती गर्न सकिने नगरपालिकाले जनाएको छ । खेती गर्न चाहने युवाका लागि वडा कार्यालयमार्फत निवेदन संकलन भइरहेको छ। संकलित निवेदनलाई युवा एवं महिला, कृषि तथा पशुपालन लक्षित कार्यक्रम कार्यान्वयन कार्याविधि २०७५ अनुसार गठित समितिले सिफारिस गरेपछि अनुदान दिइन्छ । यो कार्यक्रमले कोराना महामारीसँगै आउँदा दिनमा आउन सक्ने खाद्यान्न संकट टार्न र दीर्घकालीन रुपमा युवालाई कृषि कार्यमा टिकाउन योगदान दिने उपमेयर राजकुमार श्रेष्ठले बताए । यो कार्यक्रमले बाँझो जमिनमा खेती हुनुको साथै युवा रोजगारी र फलफूल, तरकारी तथा खाद्यान्नमा नगरपालिका आत्मनिर्भर बन्ने उनले बताए । नगरपालिकाले चालु आर्थिक वर्षमा स्वीकृत 'नगरप्रमुख कृषि आधुनिकरण अनुदान कार्यक्रम' शीर्षकमा छुट्याएको ५० लाख रुपैयाँ अहिलेको अवस्थामा कार्यक्रम गर्न नसक्ने भएकाले रकामन्तर गरि बाँझो जमिनमा खेती गर्नेलाई अनुदान दिने प्रक्रिया अघि बढाएको प्रमुख प्रशासकीय प्रमुख नरबहादुर खड्काले बताए । खड्काका अनुसार बाँझो जमिनमा खेती गर्न इच्छुकको वडा कार्यालयमार्फत निवेदन संकलन भइरहेको र निवेदन नगरपालिकामा प्राप्त भएपछि तत्कालै कार्यान्वयन प्रक्रियामा अघि बढाइने बताए ।"
वन अतिक्रमणबारे बुझ्न संसदीय टोली डडेल्धुरामा,"डडेल्धुरा: कोरोना भाइरस (कोभिड १९) को संक्रमणको जोखिम कम गर्न लकडाउन गरिएको अवस्थामा डडेल्धुरामा वन अतिक्रमणको अवस्था बारेमा बुझ्न सुदूरपश्चिम प्रदेशको संसदीय टोली डडेल्धुरा पुगेको छ । डडेल्धुराको अमरगढी नगरपालिका १ को तडिपाटा क्षेत्रमा भएको वन अतिक्रमणको अवस्था अध्ययनका लागि टोली डडेल्धुरा पुगेर स्थलगत अनुगमन गरी फर्केको डिभिजन वन कार्यालय डडेल्धुराले जनाएको छ । अतिक्रमण वन बारेमा स्थलगत रूपमा बुझ्न सुदूरपश्चिम प्रदेशको संसदीय समिति शनिबार डडेल्धुरामा पुगेको हो । टोलीमा समितिका सदस्य सांसद महेशदत्त जोशी, पूर्णा जोशी, गोविन्दराज बोहरा, अक्कलबहादुर रावल र देवराज पाठक सहभागी रहेका थिए ।लकडाउनको समयमा डडेल्धुरामा दर्जनभन्दा बढी स्थानमा अतिक्रमण भएको डिभिजन वन कार्यालय प्रमुख विक्ष्णप्रशाद अचार्यले बताए । जिल्लाको त्रिपुरा सुन्दरी सामुदायिक वन क्षेत्रमा केही दिनअगाडि अतिक्रमणको विषयमा सार्वजनिक भएसँगै उपभोक्ताले गरेको उजुरीका आधारमा अर्थ, विकास तथा प्राकृतिक स्रोत समिति डडेल्धुरा पुगेको हो । जिलाको अन्य क्षेत्र चुरे र महाभारतका साथै भित्रिमदेशका सामुदायिक वनपनि अतिक्रमणमा परेका छन् । यतिबेला काठ तस्कर पनि सक्रिय वनेको डिभिजन वनकार्यालय डडेल्धुराले जनाएको छ । हालै भित्रिमदेशका विभिन्न वनबाट वन कार्यालयवाट खटिएको समूहले ठूलो मात्रामा काठ समेत बरामद गरेको कार्यालय प्रमुख आचार्यले बताए ।अहिले डडेल्धुराका विभिन्न स्थानमा अतिक्रमण बढेको छ । वन फडानी गर्दा आपसी विवादपछि मात्रै उजुरी परेको र धेरै जसो जमिन अतिक्रमणको चपेटामा परेको स्थानीय वासिन्दा गुमानसिंह ऐरले अनुगमन निरीक्षणमा पुगेको टोलीलाई बताएका छन् । प्रदेश संसदको अर्थ, विकास तथा प्राकृतिक स्रोत समिति सभापति हर्कबहादुर कुँवरको नेतृत्वमा ६ जना सांसदको टोली डडेल्धुरामा पुगेको हो । टोलीले डडेल्धुरा जिल्लामा भएको वन अतिक्रमण बारे चासो राखेको र सरोकारवालासँग बुझेको टालिमा सहभागी सांसदले बताए । देश लकडाउन भएको समयमा सुदूरपश्चिमका तीन जिल्ला कैलाली, कञ्चनपुर र डडेल्धुरा जिल्लामा अतिक्रमण भएको विषयमा समितिले अध्ययन अगाडि बढाएको अर्थ, विकास तथा प्राकृतिक स्रोत समिति सभापति कुँवरले बताए । उपभोक्ताबाट नै अतिक्रमण भएको विषयमा उजुरी दिन थालेपछि स्थलगत अनुगमन बढाएको हो ।"
कुमारी ट्रष्टले दियो जाजरकोट अस्पताललाई स्वास्थ्य उपकरण,"जाजरकोट : कुमारी ट्रष्टले जाजरकोट जिल्ला अस्पताललाई स्वास्थ्य उपकरण प्रदान गरेको छ । पूर्वसांसद राजिव विक्रम शाह अध्यक्ष रहेको ट्रष्टले अत्यावश्यक स्वास्थ्य उपकरण सहयोग गरेको हो । अस्पताल विकास समितिका अध्यक्ष धर्मशिला बस्नेतलाई अध्यक्ष शाहले स्वास्थ्य उपकरण हस्तान्तरण गरेका हुन् । ट्रष्टले जिल्ला अस्पताललाई पाँच थान प्यासेन्ट बेड, प्यासेन्ट मनिटर, इसीजी मेसिन, अक्सिजन कन्सन्टेटर, प्यासेन्ट ट्रली, नेपुलाइजर, डेलिभरी बेड, पल्स अक्सिमिटर लगायतका स्वास्थ्य सामग्री सहयोग गरिएको अध्यक्ष शाहले बताए । यी सामग्री करिब सात लाख रुपैयाँ बराबरका छन् । विश्वव्यापी कोरोना भाइरससँगको लडाई जित्नका लागि सरकारले गरिरहेका प्रयासमा आफूले पनि थप मद्दत गर्नका लागि कर्णालीका प्रदेश तथा जिल्ला अस्पताललाई स्वास्थ्य सामग्री उपलब्ध गराएको शाहले बताए । कोरोना भाइरसविरुद्धको लडाई जित्न सरकार, सबै राजनैतिक पार्टी र आम नागरिक एकजुट भएर लाग्नुपर्नेमा शाहले जोड दिएका थिए । जिल्लाका नागरिकका लागि कोरोना महामारीको बेला आफूले निर्वाह गर्नुपर्ने भूमिका र कर्तव्य पूरा गरेको बताउँदै अस्पताल विकास समितिका अध्यक्ष धर्मशिला बस्नेतले पूर्वसांसद शाहलाई हार्दिक धन्यवाद व्यक्त गरिन्। निरन्तर सहयोग र सहकार्यको अपेक्षा रहेको अध्यक्ष बस्नेतको भनाइ थियो । कुमारी ट्रष्टमार्फत पूर्वसांसद शाहले सुर्खेतस्थित प्रदेश अस्पताललाई एउटा भेन्टिलेरसहित ५ वटा आइसीयू बेड, इसीजी मेसिन, प्यासेन्ट मनिटरसहित ७० लाख बराबरको स्वास्थ्य सामग्री शुक्रबार हस्तारण गरेका थिए । त्यसैगरी जाजरकोट, दैलेख, कालिकोट, हुम्ला, पश्चिम रुकुम, सल्यान, मुगु र डोल्पाका जिल्ला अस्पतालहरुलाई ३० लाख बराबरको विभिन्न स्वास्थ्य सामाग्री सहयोग गरेका छन्। लामो समयदेखि अमेरिकामा बस्दै आएकी माया राणाले समाज सेवामा खर्च गर्नेगरी कुमारी ट्रष्टलाई गरेको आर्थिक सहयोगबाट कुमारी ट्रष्टमार्फत कर्णाली प्रदेशमा आफुले स्वास्थ्य सामाग्री हस्तान्तरण गरेको शाहले बताए । शाहले जाजरकोटमा कार्यरत नेपाल प्रहरी, स्वास्थ्यकर्मी, सशस्त्र प्रहरीलाई माक्स, सेनिटाइजर लगायतका सामाग्री प्रदान गरेका छन् भने, पत्रकारलाई पनि मास्क हस्तान्तरण गरेका थिए । छेडागाड नगरपालिका५ वडावनमा कुमारी ट्रष्टमार्फत पाँच करोड भन्दा बढी लगानीमा २५ शैयाको सामुदायिक अस्पताल स्थापनाका लागी पूर्वाधार निर्माण गरेका शाहले जाजरकोटमा यो भन्दा अगाडि नै जिल्लाका सातवटै पालिकालाई सर्जिकल बेडलगायतका स्वास्थ्य सामग्रीहरु सहयोग गरिसकेका छन् ।"
"सप्तरीमा नाममात्रका क्वारेन्टाइन : ५० जनालाई एउटै धारा, एउटै चर्पी","राजविराज : भारतीय सीमा नजिक सप्तरीको बलान बिहुल गाउँपालिका४ बेल्हीस्थित राष्ट्रिय प्राथमिक विद्यालयमा बनाइएको क्वारेन्टाइनको अवस्था नाजुक छ । क्वारेन्टाइनमा रहेका सोही वडाका ३५ वर्षीय युवकमा शुक्रबार राति कोरोना पुष्टि भएपछि सबैको स्वाब लिन शनिबार प्राविधिकसहित पुगेका स्वास्थ्य कार्यालय सप्तरीका निमित्त प्रमुख दुनियालाल यादवले क्वारेन्टाइनको अवस्था अत्यन्त नाजुक रहेको बताए । बस्तीका बीचमा झ्याल, ढोका नभएको सानो क्षेत्रफलमा बनेको विद्यालयमा कोचाकोच गरेर मानिस राखिएको उनले बताए । क्वारेन्टाइन बनाएपछि बाँसको टाँटीले घेरबेर गरिएको छ । बोराले बारेर अस्थायी किसिमले दुईवटा शौचालय बनाइएको छ । एउटा ट्युवेल छ । ससानो कोठामा मानिसलाई खादेर राखिएको छ । मानिस बढी भएपछि केहीलाई वडा नम्बर ६ स्थित सेहरा रौतहट विद्यालयको क्वारेन्टाइनमा सारिएको छ । क्वारेन्टाइनमा शनिबार रहेका ३४ पुरुष, तीन महिला, दुई बालक, एक बालिका, संक्रमितको बुवाआमा, सुरक्षाकर्मी, स्वास्थ्यकर्मीसहित ७५ जनाको स्वाब संकलन गरिएको छ ।मानिसको अनुपातमा शौचालय र ट्युवेल छैन् । 'एउटै शौचालयमा सबै जानुपर्छ, बाहिरै दिशापिसाब छ,' निमित्त प्रमुख यादवले भने,'यो क्वारेन्टाइन राख्ने ठाउँ नै होइन ।' संक्रमित पुष्टि हुनुभन्दा अगाडिसम्म परिवारका मानिस दूध, दहीलगायत खाना ल्याउने, कुराकानी गर्ने गरेको जानकारी आएको भन्दै उनले क्वारेन्टाइनको अवस्था अस्तव्यस्त रहेको बताए । कोभिड१९ सम्बन्धी क्वारेन्टाइन सञ्चालन तथा व्यवस्थापन गर्न बनेको संघीय, प्रदेस तथा स्थानीय मापदण्ड २०७६ बमोजिम घना बस्तीबाट टाढा, सय भन्दा बढीलाई राख्न सक्ने क्षमता भएको, सञ्चार, स्वास्थ्य पानी बिजुलीको पूर्ण व्यवस्था भएको र प्रति व्यक्ति ७५ वर्ग फिटको स्थान वा न्यूनतम दूरी साढे तीन फिट हुनुपर्ने, नियमित सरसफाइ हुनुपर्ने लगायतको व्यवस्था छ । क्वारेन्टाइनमा बसेकाले नियमित सरसफाई नहुने गरेको बताए । 'ब्रस, पेस्ट, साबुन दिइएको छ, दुई छाक खाना, बिहान चिया र दिउँसो मुरही, चना दिइएको छ, भुँइमा लगाइएको ओढने, ओछ्याउने, झुल छ,' रामचन्द्र गामीले भने, 'कोठा अभावले साढे एक फिटको दूरीमा सुत्नु पर्दा तथा बालिबालिका, महिलासमेत ४०५० जनालाई एउटै ट्युवेल र शौचालय हुँदा निकै कठिनाई भोग्नु परेको छ ।' गाउँपालिका अध्यक्ष दयानन्द गोइतले सिंगो गाउँपालिकामा ठूला भवन नभएकाले सीमा नजिकको राप्राविलाई क्वारेन्टाइन बनाउनु परेको बाध्यता सुनाए । भारतको हरियाणा गुडगाउँबाट श्रीमती र भाइसहित आएका संक्रमित व्यक्ति पनि चोरबाटो हुँदै जेठ १ गते घर पुगेको उनले बताए । लुकिछिपी चोरबाटो हुँदै घरमा बसेको गाउँलेले जानकारी दिएपछि प्रहरीले उनलाई नियन्त्रणमा लिइ क्वारेन्टाइनमा राखेको अध्यक्ष गोइतले जानकारी दिए । भारतबाट आएर घरमा बसेको पत्ता लागेपछि जेठ ३ गते प्रहरीले उनी, उनका श्रीमती, भाइसहित भारतको विभिन्न राज्यबाट आइ लुकिछिपी घरमा बसेका टोलका सातजनालाई क्वारेन्टाइनमा ल्याएको हो । नयाँ वर्षको जुडशितल र छठ पर्वमा घर आउने यिनीहरू भारतमा संक्रमण फैलिएपछि र भारत सरकारले रेल सेवा सञ्चालन गरेपछि चोर बाटो हुँदै घर आएको गाउँलेहरूले समेत पुष्टि गरेका छन् । दक्षिण सीमाबाट चोरबाटो हुँदै प्रवेश गर्ने क्रम ह्वात्तै बढेको र केही व्यक्ति क्वारेन्टाइनमा बसे पनि अधिकांश घरमा लुकिछिपी बस्ने गरेकोले कोरोना संक्रमण फैलिने गाउँलेहरूले चिन्ता गरेका छन् । क्वारेन्टाइनको व्यवस्थापन र तयारी भन्दा ठूलो सङ्ख्यामा भारतमा काम गर्ने र पढने नेपालीहरू भित्रिएपछि जोखिम बढेको अशोकुमार यादवले बताए । यसअघि वैशाख २९ गते सप्तरीको डाकनेश्वरी नगरपालिका३ का १८ वर्षीय युवकमा कोरोना संक्रमण पुष्टि भएको थियो । राजविराजस्थित गजेन्द्रनारायण सिंह सगरमाथा अस्पतालको आइसोलेसनमा रहेका दुवैको स्वास्थ्य अवस्था सामान्य रहेको छ ।"
गोली लागेको अवस्थामा असई मृत फेला,काठमाडौं : काठमाडौंको हल्चोकस्थित प्रहरी बिटमा कार्यरत प्रहरी सहायक निरीक्षक विष्णु कार्की मृत फेला परेका छन्। राति १२ बजेसम्म ड्युटीमा खटिएर कोठामा गएका उनी बिहान मृत फेला परेको महानगरीय प्रहरी वृत्त स्वयम्भूका प्रहरी नायब उपरीक्षक लालध्वज सुवेदीले जानकारी दिए। उनको कच्चटमा गोली लागेको पाइएको छ। उनका अनुसार आज बिहान अबेरसम्म नउठेपछि हेर्न जाँदा कोठामा चुकुल लगाइएको थियो। ढोका फोरेर हेर्दा कञ्चटमा गोली लागेको अवस्थामा मृत फेला परेको उनले जानकारी दिए। कार्कीले आफ्नै पेस्तोलले गोली हानेर आत्महत्या गरेको प्रारम्भिक अनुसन्धानमा देखिएको महानगरीय प्रहरी कार्यालय रानीपोखरीका प्रमखु प्रहरी नायब महानिरीक्षक पोखरेलले जानकारी दिए। उनका अनुसार घटनाको अनुसन्धान भइरहेको छ।
संक्रमितको सम्पर्कमा रहेका सुनसरीमा ३६ जनाको पीसीआर रिपोर्ट 'नेगेटिभ',इटहरी : इटहरी उपमहानगरपालिका र बराहक्षेत्र नगरपालिकामा कोरोना संक्रमितको सम्पर्कमा रहेका ३६ जनाको पीसीआर रिपोर्ट नेगेटिभ आएको छ । इटहरी २ का कोरोना संक्रमित युवकका आफन्तको रिपोर्ट नेगेटिभ आएको छ । प्रादेशिक कोशी अस्पताल विराटनगरमा गरिएको परिक्षणमा २० जनाको रिपोर्ट नेगेटिभ आएको इटहरी अस्पताल इमेरजेन्सी विभाग प्रमुख रामकुमार धमलाले जानकारी दिए । संक्रमित युवा अहिले कोभिड १९ अस्पताल विराटनगरमा उपचार गराइरहेका छन् । उनको पनि अवस्था सामान्य छ । यस्तै यता बराहक्षेत्र नगरपालिका ११ मधुवन हावैमहलका रहेका सशस्त्र प्रहरी पोस्टका सबैको पीसीआर रिपोर्ट नेगेटिभ आएको छ । त्यहाँ कार्यरत पथरीका एक जना सुरक्षाकर्मीलाई कोरोना पुष्टी भएपछि जेठ ६ गते पोष्टमा कार्यरत १४ जनासहित १६ जनाको पीसीआर टेस्ट गरिएकोमा सबैको नेगेटिभ आएको बराहक्षेत्र ११ मधुवनका वडाध्यक्ष केदार विष्टले जानकारी दिए ।
"काठमाडौंमा मोटरसाइकल दुर्घटना, दुई जनाको मृत्यु",काठमाडौं : टोखा नगरपालिका२ पञ्चेटारमा आइतबार बिहान मोटरसाइकल दुर्घटनामा परी दुई जनाको मृत्यु भएको छ । विपरीत दिशाबाट आइरहेको मोटरसाइकल एकापसमा ठक्कर खाई दुर्घटना हुँदा उनीहरुको मृत्यु भएको महानगरीय प्रहरी कार्यालय काठमाडौं का प्रमुख प्रहरी नायब महानिरीक्षक विश्वराज पोखरेलले जानकारी दिए । मृत्यु हुनेमा स्थानीय मनोज दुलाल र पासाङ तामाङ रहेको र दुवै मोटरसाइकल चालक रहेको बताइएको छ ।बिहान ५ बजे बा८५प ५६६ र बा९१प ११८८ नंको मोटरसाइकल एकापसमा ठोक्किएर भएको दुर्घटनामा गम्भीर घाइते भएका उनीहरुको उपचारका क्रममा महाराजगञ्जस्थित शिक्षण अस्पतालमा मृत्यु भएको हो । दुर्घटनामा अन्य तीन घाइते भएको र उनीहरुमध्ये सामान्यको ग्रिनसिटी अस्पताल र केही गम्भीर रहेकाको ग्राण्डी अस्पतालमा उपचार भइरहेको प्रहरीले जनाएको छ ।
जनकपुरमा आइसोलेसनबाटै कोरोना संक्रमित फरार,"जनकपुरधाम : जनकपुरधामस्थित प्रादेशिक कोरोना (कोभिड१९) विशेष अस्पतालबाट एक कोरो संक्रमित फरार भएका छन् । सर्लाही धनकौलका ४५ वर्षीय कोरोना संक्रमित शनिबार राति नै फरार भएका हुन्। मानसिक सन्तुल ठिक नभएका कोरोना संक्रमित यसअघि पनि पटकपटक भाग्ने प्रयास गरेका थिए । भागेका संक्रमितको खोजी कार्य भइरहेको धनुषाका प्रहरी नायव उपरीक्षक रामेश्वर कार्कीले जानकारी दिए । अस्पतालका निमित्त मेडिकल सुपरिटेन्डेन्ट डा जामुन सिंहले उनी कतै लुकेको हुन सक्ने बताए ।उनले भने, 'उनी मानसिक रोगी थिए, भाग्ने सक्ने स्थिति छैन, कतै लुकेको हुनसक्छ ।हामी खोजी गरिरहेका छौं ।' यसअघि पनि ती संक्रमित भाग्न खोजेकोले छुट्टै कक्षमा राखिएको थियो । संक्रमित भागेको घटना सार्वजनिक पछि प्रहरीले व्यापक खोजतलास जारी राखेपनि हालसम्म फेला पार्न नसकिएको प्रहरी नायव उपरीक्षक कार्कीले बताए । प्रादेशिक अस्पतालको अधनस्त जनकपुर नर्सिङ कलेजको होस्टेलमा ४२ बेडको कोरोना विशेष अस्पताल निर्माण गरिएको छ । सो अस्पतालमा धनुषा, महोत्तरी र सर्लाहीका कोरोना संक्रमितको उपचार भइरहेको छ । संक्रमित व्यक्ति आइसोलेसनको कोठाको झ्याल फोडेको प्रहरीको भनाइ छ ।"
रुखबाट लडेर मृत्यु,दमौली : म्याग्दे गाउँपालिका १ माथिल्लो गुणादीमा रुखबाट लडेर एक महिलाको ज्यान गएको छ । भोजपुर घरभइ हाल गुणादी बस्दै आएकी ५४ वर्षीया सीता राईको घाँस काटने क्रममा रुखबाट लडेर ज्यान गएको हो । राईले काटेको रुखको हाँगाले हाइटेन्सन तार छुँदा दुर्घटना भएको बताइएको छ । घाइते राईको रत्नहरि अस्पतालमा उपचारका क्रममा ज्यान गएको प्रहरीले जनाएको छ ।
दैलेखका कोरोना संक्रमित भन्छन् 'अस्पताल आएपछि बाँच्ने आँट बढ्यो',"दैलेख : कोरोना भाइरस (कोभिड१९) को संक्रमण पुष्टि भएको पाँच दिनपछि सुर्खेत ल्याइएका दैलेखका कोरोना संक्रमित युवाले बाँच्ने आँट बढेको बताएका छन् । उपचारका लागि कर्णाली प्रदेशको राजधानी वीरेन्द्रनगरस्थित प्रदेश अस्पतालको आइसोलेसनमा भर्ना भएपछि उनले यस्तो प्रतिक्रिया दिएका हुन् । यसअघि उनलाई दैलेख सदरमुकाममा रहेको एक स्कुलमा राखिएको थियो । नारायण नगरपालिकाको तर्ताङ्गस्थित झुप्रेसालमा रहेको सरस्वती मावीमा राखिएको बेला उनले बारम्बार आफूलाई अस्पताल लैजान हारगुहार नै गरेका थिए । चर्को दबावपछि उनलाई शुक्रबार साँझ सुर्खेत ल्याइएको हो । हाल उनको कर्णाली प्रदेश अस्पतालको कोरोना विशेष अस्पतालमा राखेर उपचार भइरहेको छ । अस्पतालमा भर्ना भएका उनले भने, 'दैलेखमा हुँदा मनोबल कमजोर भएको थियो, बाँच्दिनकी भन्ने डर थियो, तर यहाँ आएपछि राम्रो उपचार पाएको छु, मनमा बाँचिन्छ भन्ने आँट पनि बढेको छ।' दैलेखको आठबीस नगरपालिका वडा नम्बर १ सात्तलाका ३५ वर्षीय ती युवालाई कोरोना संक्रमण पुष्टि भएको पाँच दिनपछि शुक्रबार कोरोना विशेष अस्पताल सुर्खेत ल्याइएको थियो । सुरुमा अस्पतालमा नभई मापदण्ड नपुगेको स्कुलको एउटा कोठामा आइसोलेसनमा राखिएको थियो । यसको चर्को विरोध भएपछि उनलाई प्रदेश अस्पताल ल्याइएको हो । कर्णालीको पहिलो कोरोना संक्रमित उनले प्रदेश अस्पतालमा आएपछि आफ्नो मनोबल बढेको बताएका हुन् । उनले सुर्खेत आएपछि राम्रो उपचार पाउन थालेको भन्दै अब आफूलाई समस्या नभएको बताए ।"
सर्लाहीका कोरोना संक्रमितलाई मलंगवाको आइसोलेसन वार्डमा राखियो,मलंगवा : सर्लाहीको दक्षिणपश्चिम क्षेत्रमा रहेको गोडैता नगरपालिकाका कोरोना भाइरस (कोभिड१९) का संक्रमितलाई सदरमुकाम मलंगवामा बनाइएको आइसोलेसन वार्डमा ल्याएर राखिएको छ । शनिबार फेला परेका १२ जना संक्रमितलाई जिल्लामा बनाइएको आइसोलेसन वार्डमा ल्याएर उपचार भइरहेको छ। मलंगवा २ मा रहेको सन्त अल्पमाई रामनारायण यादव नर्सिङ कलेजमा बनाइएको आइसोलेसन वार्डमा संक्रमितलाई शनिबार राती नै ल्याएर उपचार सुरु गरिएको प्रमुख जिल्ला अधिकारी मोहनबहादुर जिसीले जानकारी दिएका छन् । प्रादेश अस्पताल जनकपुर र नारायणी उपक्षेत्रीय अस्पताल वीरगंजमा ठाउँ अभाव भएपछि जिल्लामा नै आइसोलेसन वार्ड बनाएर संक्रमितलाई राखिएको हो । उक्त वार्ड प्रदेश २ सरकारको सामाजिक विकास मन्त्रालयअन्तर्गत रहेको सर्लाही जिल्ला अस्पतालले व्यवस्थान गर्ने गरी संचालन गरिने भएको छ । लालबन्दीको नवलपुरस्थित रणशेर गणका सेना र स्वास्थ्यकर्मीको सहयोगमा वार्डको निर्माण गरिएको हो। संक्रमणको पहिलो चरणका लक्षण देखिनेलाई यहाँ राखेर उपचार गरिने व्यवस्था गरिएको हो । गम्भीर प्रकृतिका लक्षण देखिने बिरामीलाई भने बाहिर नै पठाउने प्रजिअ जिसीले बताए। अहिल ५० वेडको वार्ड बनाइएको छ । आवश्यक परे थप पनि गर्न सकिने प्रजिअले बताए ।उनका अनुसार भवन ठूलो छ । संक्रमितको संख्या अनुसार बढाउन पनि सकिन्छ । छात्राबास भवनमा वार्डको निर्माण गरेका छौं । विद्यार्थीहरु घर गएकाले उनीहरुको सामानलाई प्रशासनिक भवनमा सारेर छात्राबासमा वार्डको निर्माण गएिको हो । अहिलेसम्म जिल्लामा संक्रमितको संख्या ३३ पुगेको छ। तथापी ३२ जनाको पहिचान अहिलेसम्म मात्र भएको छ । गोडैता नै ठेगाना भनिएका एकजनाको पहिचान हुन बाँकी रहेको छ । बाहिर नै भएकाले उनको पहिचान हुन सकेको छैन् ।
कोरोना संक्रमण देखिएपछि जोगबुडा अस्पतालको ओपीडी सेवा बन्द,"डडेल्धुरा : डडेल्धुराको परशुराम नगरपालिका १० का एक युवकमा कोरोना संक्रमण देखिएपछि स्थानीय जोगबुडा अस्पतालले ओपीडी सेवा बन्द गरेको छ । शुक्रबार स्थानीयमा कोरोना पोजिटिभ पुष्टी भएपछि जोगबुडा अस्पतालको आकस्मिक सेवावाहेकका सेवा बन्द गरेको छ। संक्रमित व्यक्तिको घर र कार्यालय पनि सिल गरिएको छ ।उनीसँग प्रत्यक्ष संम्पर्कमा आएका मानिसको स्वाब परीक्षणका लागि नमूना धनगढी पठाइएको छ । उनका घरपरिवारका सदस्यसँगै, सहकर्मी कर्मचारी, पत्रकार र जनसम्पर्कमा आएका मानिसको शनिबार थ्रोट स्वाब सकंलन गरिएको जिल्ला स्वास्थ्य कार्यालय डडेल्धुराले जनाएको छ । लकडाउनको समयमा बन्द ओपीडी सेवा सञ्चालन गर्ने सरकारले दिएको निर्देशन अनुसार सञ्चालनमा आएको भएपनि स्थानीय मा कोरोना पोजिटिभ देखिएपछि ओपीडी बन्द गर्नुपर्ने वाध्यता आएको अस्पतालले जनाएको छ । परशुराम नगरपालिकाले बन्द गर्न आदेश दिएपछि अनिश्चितकालका लागि बन्द गरिएको अस्पतालका निमित्त मेसु डाजितेन्द्र चौधरीले जानकारी दिए । संक्रमित युवक घर गएको बेला अन्य साथीसँग पनि घुलमेल भएको खुलेको छ । जसले गर्दा सर्वसधारणलाई सुरक्षित राख्न पनि अस्पतालको ओपीडी सेवा बन्द गर्नु परेको हो।"
सामाजिक दूरी कायम गर्दै यसरी सुरु हुँदैछ गण्डकी प्रदेशको बर्खे अधिवेसन,"पोखरा : कोरोना कहरबीच गण्डकी प्रदेशसभाको बर्खे अधिवेशन आइतबारबाट सुरु हुँदै छ । प्रदेश मन्त्रिपरिषदको एक हप्ता अघिको बैठकले अधिवेशन आह्वानका लागि प्रदेश प्रमुख अमिक शेरचनसमक्ष सिफारिस गर्ने निर्णण गरेको थियो । अहिलेको पोखराको नदिपुरस्थित गण्डकी प्रदेश सभा हलमा सामाजिक दूरी कायम गर्न नसकिने भएपछि पोखराको न्यूरोड स्थित १५ सय सिट क्षमताको पोखरा सभागृहमा बर्खे अधिवेश गर्ने गरी तयारी गरिएको हो । सभागृहको भाँचिएका कुर्सीको मर्मत, रंगरोगन, लगायत सभा बस्नका लागि गण्डकी प्रदेश सरकारको लगानीमा आवश्यक पूर्वाधार तयारी युद्धस्थरमा भएर तयारी अवस्थामा पुगेको छ । आइतबार बिहान १० बजे सम्म पनि मजदुर रंगरोगन गर्न व्यस्त थिए । अहिलेको पोखराको नदिपुरस्थित गण्डकी प्रदेश सभा हलमा सामाजिक दूरी कायम गर्न नसकिने भएपछि २२ देखि २५ लाखको लागतमा पोखरा सभागृह मर्मत सम्भार र रंगरोगन गरिएको गण्डकी प्रदेश सरकारका भौतिक पूर्वाधार विकास मन्त्री तथा प्रवक्ता रामशरण बस्नेतले जानकारी दिए ।"
लकडाउनमा पनि सुनथराली विमानस्थलको काम धमाधम,"कालिकोट : जिल्लाको नरहरीनाथ गाउँपालिका १ मा रहेको सुनथराली विमानस्थल निर्माणको काम लकडाउनमा पनि धमाधम भइरहेको छ । विश्वभरी महामारीका रुपमा फैलिएको कोरोना भाइरसको त्रासका कारण जिल्लामा अन्य विकास निर्माणका कामहरु ठप्प भएपनि विमानस्थल निर्माणको काम भने सामाजिक दूरी कायम गरी नियमित संचालन गरिएको हो । २०४२ सालबाट निर्माण कार्य थालिएको उक्त विमानस्थल परीक्षण उडानमा मात्रै सीमित छ । अहिले विमानस्थलको धावनमार्ग पिच गर्ने, घेरबार गर्ने र टर्मिनल भवन निर्माणको काम भइरहेको छ । निर्माण सुरु भएको ३५ वर्षसम्म जम्मा ४५ प्रतिशत मात्र काम सम्पन्न भएको छ । अझै उक्त विमानस्थलको ६५ प्रतिशत काम बाँकी छ । विमानस्थल निर्माण आयोजनाका सुपरभाइजर गणेशकुमार बिष्टका अनुसार हाल काम भइरहेको घेरबारको काम ४० प्रतिशत, धावनमार्ग पिच गर्ने काम २५ प्रतिशत र टर्मिनल भवनको काम भर्खरै सुरु गरिएको छ । हाल कालोपत्रे १३ करोड ८६ लाख, घेरबार ३ करोड ३३ लाख, टर्मिनल भवन ३ करोड ४३ लाखको बजेट कार्यन्वयन भईरहेको छ । यस अघि करीव २७ करोड बजेट खर्च भइसकेको छ । लामो समयको पर्खाई पछि २०७३ माघ २९ गते परीक्षण उडान भएको कोटबाडा विमानस्थलमा अहिलेसम्म नियमित उडान हुन सकेको छैन । नियमित उडानका लागि अझै एक वर्ष लाग्ने आयोजना प्रमूख रत्नबहादुर श्रेष्ठले बताए । उनले भने, ,'सुनथराली विमानस्थलको काम हालसम्म जम्मा ३५ प्रतिशत काम सम्पन्न भएको छ । ६५ प्रतिशत काम बाँकी छ । यो नियमित गर्दा अबको एक बर्ष भित्र पुरा गर्न सकिन्छ ।' अबको दुई महिनापछि धावन मार्गमा रोडी बिछ्याएपछि जाहाज बस्न सक्छ तर नियमित उडानका लागि पूर्णरुपमा तयार गर्न एक वर्ष समय लाग्छ । उनले भने, 'अहिले निर्माणको काम तीव्र रुपमा बनाइरहेका छौँ । लकडाउनले केही समय काम प्रभावित भयो । अब मदजुर पनि थप गरेर कामलाई निरन्तरता दिन्छौँ ।' उनका अनुसार जेठको १५ गतेबाट क्रसरको काम पनि सुरु गर्ने तयारी गरिएको छ। अबको ६ महिनाभित्र पिचको काम सक्ने र एक वर्षभित्र सबै कामहरु सकाइनेछ । विमानस्थलको काम धमाधम हुन थालेपछि वर्षौदेखि जहाज चढ्ने सपना बोकेका कालिकोटवासी खुसी भएका छन् ।"
कोरोना संक्रमण नियन्त्रणमा जिम्मेवार बन्न युवा विद्यार्थीको धर्ना,"कपिलवस्तु : जिल्लामा कोरोना संक्रमितको संख्या बढ्दै जाँदा यसको व्यवस्थापनमा जोड दिन माग गर्दै सदरमुकाम तौलिहवामा युवा विद्यार्थीले प्रदर्शन गरेका छन् । जिल्लाका १० वटै स्थानीय तहमा मापदण्ड अनुरुपको क्वारेन्टाइनको व्यवस्थापन, यथाशीघ्र आइसोलेसन वार्डको निर्माण, स्वाब परीक्षणको क्षमता वृद्धिलगायतका माग गर्दै युवा विद्यार्थीले लकडाउनकै अवस्थामा प्रदर्शनमा उत्रिएका हुन् । जिल्लाका विभिन्न राजनैतिक दलका युवा विद्यार्थीले जिल्ला प्रशासन कार्यालय तौलिहवा गेट आगाडि सामाजिक दुरी कायम गर्दै माग लेखिएका प्ले कार्डसहित प्रदर्शन गर्दै मौन रुपमा धर्नामा उत्रिएका हुन्। उनीहरु १ घण्टा धर्ना तथा प्रर्दशनमा बसेका थिए । सो अवसरमा कोरोना संक्रमण विरुद्ध नागरिकलाई संरक्षण गर्नु पर्ने दायित्वबाट स्थानीय तह विमुख बन्दै जाँदा आफूहरु बाध्य भई लकडाउनमै धर्ना तथा प्रदर्शनमा उत्रिनु परेको नेपाल विद्यार्थी संघका केन्द्रीय पूर्व सहमहामन्त्री प्रकाश घिमिरेले बताए । जिल्लामा निर्माण गरेका क्वारेन्टाइनको अवस्था राम्रो नभएको भन्दै नेकपाका युवा नेता दिपक पाण्डेयले यथाशीघ्र सबै स्थानीय तहमा आइसोलेसन वार्डको व्यवस्थापनका लागि तत्काल पहल गर्न प्रमुख जिल्ला अधिकारी समक्ष माग गरेका छन् । जिल्लाका १० वटा स्थानीय तहमा करीब ७ हजार ६ सय २२ सर्वसाधारण क्वारेन्टिनमा बसेका भने ८० जनामा कोरोना संक्रमण पुष्टि भइसकेको वर्तमान अवस्थामा निर्वाचित स्थानीय तहका नेतृत्व, प्रदेश सभा सदस्य तथा केन्द्रीय सांसद गैर जिम्मेवार रहेको सामाजिक अगुवा सुरज अग्रहरीले बताए । जिल्लामा दिन प्रति दिन कोरोना संक्रमितको संख्या बढ्दै जाँदा स्थानीय निकाय र प्रदेश सरकार गम्भीर भई यसको व्यवस्थापनमा जुट्नु पर्ने प्रर्दशनमा उत्रिएका नेपाल तरुण दलका क्षेत्रीय सभापति राजेश उपाध्यायले बताए । युवा विद्यार्थीको धर्ना तथा प्रर्दशनलाई मधेश मानव अधिकार गृह, नेपाल प्रेस यूनियन, युवा सरोकार मन्च, संजीवनी नेपाल, नेपाल पत्रकार महासंघ लगायत जिल्लाका अन्य विभिन्न संघ संस्थाहरुले पनि ऐक्यवद्धता जनाएका छन् ।"
"कैलालीमा उच्च सर्तकता, क्वारेन्टाइन थपसँगै प्रवेशमा कडाइ","कैलाली : कैलालीको जानकी गाउँपालिकामा कोरोना संक्रमित फेला परेपछि कैलालीका अन्य स्थानीय तहले सुरक्षा सतर्कता अपनाएका छन् । टीकापुर नगरपालिकाले बाहिरी जिल्लाबाट आउने सबैलाई क्वारेन्टाइनमा राख्न हरेक वडामा क्वारेन्टाइन स्थापना गरेको छ । टीकापुरले यसअघि नौ विद्यालयमा क्वारेन्टाइन निर्माण गरेको थियो । शुक्रबार बसेको कार्यपालिका बैठकले बाहिरी जिल्लाबाट आउने नागरिक थेग्न नसकिने भन्दै हरेक वडामा थप एकएक वटा क्वारेन्टाइन स्थापना गर्ने निर्णय गरेको हो । 'हामीले यसअघि एक हजार नागरिक राख्नसक्ने तयारी गरेका थियौँ', टीकापुर नगरपालिका स्वास्थ्य शाखा संयोजक बलबहादुर रावलले भने, 'बाहिरी जिल्ला तथा भारतबाट आउने नागरिक बढ्ने देखिएकाले थप व्यवस्थापनमा लागेका छौँ ।' हाल नगरपलिकाका क्वारेन्टाइनमा १०० भन्दा बढी बसिरहेका छन् । स्थानीय पालिकामा क्वारेन्टाइनमा बस्ने खचाखच भरिए पनि उनीहरुको स्वास्थ्य परीक्षण गर्ने किटको भने अभाव छ । 'क्वारेन्टाइनमा बसेका सबैको स्वास्थ्य परीक्षण गर्न सक्ने अवस्था छैन, बिनापरीक्षण पछि कसरी छाड्ने होला ?', रावल भन्छन्,'प्रदेश सरकारसँग माग गरिरहेका छौँ । सुदूरपश्चिमका सबै जिल्लाका पालिकामा भारत तथा नेपालका अन्य जिल्लाबाट आएकाहरु भरिएका छन् ।' उता सीमासँगै जोडिएको भजनी नगरपालिकाकाले पनि कोरोना रोकथाम तथा नियन्त्रणका लागि नगरका सबै वडामा क्वारेन्टिन बनाउन थालेको छ । नगरसँग नजिकैको तहमा कोरोना संक्रमित फेला परेसँगै नगरपालिकाले पनि उच्च सर्तकता अपनाउँदै १ देखि ९ वटै वडामा क्वारेन्टिन थप गरिरहेको नगरप्रमुख शेरबहादुर चौधरीले बताए। भजनी नगरपालिकामा यसअघि पाँच क्वारेन्टाइन छन् । भारतसँगै सीमानाका जोडिएको तथा रोगजारीका क्रममा अधिकांश भारतमा रहेकाहरु आउने क्रममा रहेकाले भजनी थप जोखिममा पर्न सक्ने भएकाले सुरक्षा सतर्कता अपनाइएको चौधरी बताउँछन् । 'सतर्कता अपनाउनुका साथै थप क्वारेन्टाइन स्थापना गर्न थालेका छौँ', चौधरीले भने, 'जाँचलाई प्राथमिकता दिँदै प्रत्येक क्वारेन्टाइनमा स्वास्थ्यकर्मी र सुरक्षाकर्मी परिचालन गरेका छौँ ।' कैलालीकै जोशीपुर गाउँपालिकाले पनि कोरोना संक्रमणको उच्च जोखिममा रहेको भन्दै गाउँपालिका प्रवेश गर्ने नाकामा थप कडाइ गरेको गाउँपालिकाका कोरोना फोकल पर्सन नरेन्द्र कठरियाले बताए । जोशीपुर गाउँपालिकाले तीन क्वारेन्टाइन बनाई आन्तरिक तथा बाह्य क्षेत्रबाट आउनेलाई राख्ने गरेको छ । भारतलगायत अन्य क्षेत्रबाट आएकालाई एक ठाउँमा र नेपाल भित्रबाटै गाउँपालिकामा आएकालाई अर्को स्थानमा राख्ने गरेको छ । पछिल्लो समयमा गाउँपालिकामा पनि आन्तरिक क्षेत्र तथा भारतबाट आउने क्रम बढिरहेको गाउँपालिकाले जनाएको छ ।"
सावधानी नअपनाए पीपीईबाटै कोरोना संक्रमण,"गुलरिया : विश्वभर महामारीका रुपमा फैलिरहेको कोरोना भाइरस (कोभिड १९) रोगको पहिचान, स्याहार तथा उपचारमा खटिने स्वास्थ्यकर्मी, सुरक्षाकर्मीले प्रयोग गर्ने पर्सनल प्रोटेक्टिभ इक्युपमेन्ट (पीपीई) को प्रयोगमा सावधानी अनपनाउनुपर्ने विज्ञहरुले बताएका छन्। कोभिड भाइरसबाट सुरक्षित रहन प्रयोग गरिने पीपीईको प्रयोग तथा विर्सजनमा संवेदनशीलता नअपनाए आफैले प्रयोग गरिएका पीपीइबाटै भाइरस संक्रमणको खतरा हुने चिकित्सकले बताएका छन । विश्व स्वास्थ्य संगठनको मापदण्डअनुसार पीपीइको प्रयोग गर्दै विर्सजनमा समेत सावधानी अपनाउनुपर्ने उनीहरुको सुझाव छ ।महामारीका रुपमा फैलिरहेको कोभिड१९ रोगको पहिचान, स्याहार तथा उपचारमा खटिने व्यक्तिहरुले कोरोना भाइरसबाट सुरक्षित रहन प्रयोग गरिने डिस्पोजेवल पीपीईको प्रयोग तथा विर्सजनमा संवेदनशीलता अपनाउनुपर्ने बर्दिया अस्पताल गुलरियाका प्रमुख सुभाष पाण्डेय बताउँछन् । सुरक्षासामग्री प्रयोगकर्ताले सावधानी नपनाए आफैले प्रयोग गरेका पीपीइबाटै भाइरस संक्रमणको जोखिम उत्तिकै छ । विश्व स्वास्थ्य संगठनको मापदण्डअनुसार पीपीईको प्रयोग गर्दै विर्सजनमा समेत सावधानी अपनाउनु पर्छ । पीपीई लगाउने र फुकाल्ने तरिका छ। पीपीई लगाएर जोखिममा काम गर्नेले तरिका नअपनाए संक्रमण फैलिन सक्नेतर्फ सचेत पार्दै उनले भने,' पीपीइसँगै प्रयोगकर्ताको स्वास्थ्य सुरक्षाका लागि आवश्यक सामग्रीको उचित व्यवस्था गर्नुपर्छ।' पीपीईसँग जुत्ता कभर, आइ गगल्स, एन९५ मास्क, फेस माक्स, ग्लोब्सलगायतका सामग्रीहरु उपलब्ध गराइएको हुन्छ । देशैभर गरिएको लकडाउनका कारण पीपीइको कालोबजारी हुँदा स्वस्थ्य संस्था लगायत सरोकारवालाले महँगो मुल्य तिरेर खरिद गर्न बाध्य रहेको उनले बता । महामारीका बेला पीपीईको माग बढेकाले आपूर्ति समस्यालगायत मुल्य बढ्ने हुँदा अनावश्यक तथा जथाभावी रुपमा पीपीई प्रयोग गर्नु हुँदैन । प्रमुख पाण्डेयले थपे कोरोनाका पोजेटिभ बिरामी वा बढी शंकास्पद बिरामीको चेकजाँचलगायत स्वाब संकलनका क्रममा पीपीईको प्रयोग गर्नुपर्छ । पीपीईलाई खुला राख्नु हुँदैन। प्रयोगलगायत विर्सजनका बेला सावधानी अपनाउनुपर्छ । यसको प्रयोग सकिएपछि आफूलाई स्प्रे गराई सावधानी पूर्वक विर्सजन नगरे संक्रमण फैलिन सक्ने खतरा रहने प्रष्ट्याउँदै उनले भने पीपीईको प्रयोग डब्लुएचओको प्रोटोकल अनुसार नै गर्नुपर्छ । पीपीइ प्रयोग गर्दा प्रयोगकर्ताले शरीरका सबै अंग छोपिने गरी लगाउनुपर्ने बर्दिया अस्पताल गुलरियाका ल्याब निरीक्षक वासुदेव थारुले बताए । मास्क, ग्लोब्स हावा नछिर्ने गरी लगाउनुपर्छ । सुरक्षाकवच पहिरी सकेपछि शरीरमा नांगो भाग देखाउनु हुँदैन । पीपीई प्रयोग गर्दा सानो असावधानी भए संक्रमणको जोखिम बढेर जान्छ । उनले भने,' काम सकिएपछि सावधानीपूर्वक फुकालेर यसलाई विर्सजन गर्नुपर्छ।'"
कृष्णदासले बनाएको आश्रम र योगाहललाई क्वारेन्टाइन बनाइने,"इटहरी : प्रदेश १ सरकारले बराहक्षेत्रस्थित कृष्णदासको आश्रममा बनेको योगा हल र आवास गृहलाई क्वारेन्टाइनका लागि प्रयोग गर्ने भएको छ। रामानन्दचार्य सेवापिठअन्तर्गत चतरामा रहेको उक्त हलमा २०० सय बेडको क्वारेन्टाइन बनाउने निर्णय भएको हो। सेवापिठले सुरक्षाको राम्रो व्यवस्था गर्ने शर्तमा भवन प्रयोग गर्न दिएको पिठका अध्यक्ष गणेश सुब्बा बिरहीले बताए। सेवापिठका संरक्षक कृष्णदास महाराज भनिने कृष्णबहादुर गिरी बलात्कारको आरोपमा जिल्ला कारागार झुम्कामा पुर्पक्षका लागि थुनामा छन्। यसपछि उक्त संरचना सरकार माताहत ल्याउनुपर्ने माग उठ्ने गरेको थियो। बराहक्षेत्रमा रहेको श्रीलंका टापुमा क्वारेन्टाइन बनाउने निर्णय प्रदेश सरकारले गरेको थियो। निर्णय सच्याएर बराहक्षेत्रमै रहेको कृष्णदासको आश्रमलाई प्रयोग गर्न स्थानीयले सुझाएका थिए। बलात्कारको आरोपमा कृष्णदासजी पक्राउ अदालतभित्र कृष्णदास, बाहिर श्रीराम श्रीराम भन्दै हल्ला जिल्ला प्रशासन कार्यालय सुनसरीले मागेपछि स्थानीयहरुको भेलाबाट भवन प्रयोग गर्न दिने निर्णय भएको बिरहीले जानकारी दिए। ३ देखि ४ सय मानिस अट्ने योगाहलमा योग तथा साधनाका ठूला कार्यक्रमहरु हुने गरेका थिए। केही समयअघि प्रदेश सरकारका मन्त्रीहरुलाई कृष्णदासले सोही हलमा योग साधना गराएका थिए। यस्तै राष्ट्रपतिलेसमेत सोही हलमा आयोजित कार्यक्रममा सम्बोधन गरेकी थिइन्।विरहीका अनुसार योग हलसँगै ६० कोठाको अर्को आवास गृह पनि क्वारेन्टाइनका लागि प्रयोग हुनेछ। अहिले सेवापिठक क्षेत्रमा १३२ कोठासहितका तीनवटा भवन बनेका छन्। ४० देखि ४५ जना भक्तहरु बसिरहेको जनाउँदै त्यसमध्ये ६० कोठाको एउटा भवनमा डाक्टर र सुरक्षाकर्मी बस्न दिने गरी निर्णय भएको विरहीले बताए। बराहक्षेत्र १ का वडाध्यक्ष सुरेशमान श्रेष्ठले आवश्यक पूर्वाधारको व्यवस्था गरेर प्रदेश सरकारले क्वारेन्टाइन बनाउने जानकारी दिए। केही दिनअघि बराहक्षेत्रमा कार्यरत मोरङका एक सशस्त्र प्रहरीमा कोरोना संक्रमण देखिएको थियो।"
"केटी भगाउन गएका युवकको मृत्यु : ६ जना बेपत्ता, १२ पक्राउ",जाजरकोट : केटी भगाउन गएका एक युवाको नदीमा डुबेर मुत्यु भएको छ। ६ जना बेपत्ता छन् भने १२ जना पक्राउ परेका छन्। जाजरकोट भेरी नगरपालिका४ रानागाउँका नवराज विकको गाउँलेहरुको लखेटाईबाट भाग्दै गर्दा भेरी नदीमा डुबेर मृत्यु भएको हो। सँगै भागेका अरु ६ जना बेपत्ता भएका छन्। नवराजसँगै भागेका ६ जना युवाहरु अझैसम्म सम्पर्कमा आउन नसकेको जाजरकोटका प्रहरी प्रमुख डीएसपी किशोर कुमार श्रेष्ठले जानकारी दिए। मृतक विकसँगै गएका अन्य १२ जना युवालाई भने चौरजहारी प्रहरीले नियन्त्रणमा लिएको जिल्ला प्रहरी प्रमुख डिएसपी श्रेष्ठले बताए। नवराज र चौरजहारी ८ सोतीकी युवती बीचमा लामो समयदेखि प्रेम सम्बन्ध रहँदै आएको र उनीहरु बीचको अन्तरजातिय प्रेम सम्बन्धलाई युवतीका आमाबुवाले अस्वीकार गदै आएका थिए। आफुहरु बीचको प्रेम सम्बन्धलाई विवाहमा परिणत गर्न उनकै आग्रहमा नवराजले १८ जना युवा लिएर जाजरकोटको खलंगाबाट शनिबार सोती पुगेका थिए। युवतीलाई भगाउन केटाहरु सोती पुगेको आमाबुवालाई जानकारी भएपछि चौरजहारी नगरपालिका८ सोतीका गाउँलेहरुको सहयोगमा जाजरकोटका केटाहरुलाई कुटपिट गर्नुको साथै चौरजहारी प्रहरीलाई खबर गरेर १२ जना युवालाई प्रक्राउ गराइएको थियो। भागेका ७ जना युवाहरुमध्ये नवराज विक भेरी नदीमा डुबेर मृत अवस्थामा धल्ला पुल नजिकै फेला परेका थिए। शनिबार बेलुका ६७ बजेतिर मृत अवस्थामा फेला परेका नवराजको शव आइतबार बिहान प्रहरीले नदीबाट बाहिर निकालेको डीएसपी श्रेष्ठले जानकारी दिए। अहिलेसम्म सम्पर्कमा नआएका अन्य ६ जना युवाहरुको खोजी कार्य भइरहेको प्रहरी प्रमुख श्रेष्ठले बताए। चौरजहारी प्रहरी नियन्त्रणमा रहेका १२ जना युवालाई आवश्यक सोधपुछपछि घर पठाइने प्रहरीले जनाएको छ।
नयाँबानेश्वरका तीन घर सिल,"काठमाडौं : कालिमाटीमा कार्यरत प्रहरीमा कोरोना सङ्क्रमण पुष्टि भएपछि उनको निवासस्थल काठमाडौं महानगरपालिका१० नयाँबानेश्वरका तीन घर सिल गरिएको छ। प्रहरीको निवास नयाँबानेश्वरस्थित भरोसा अस्पताल पछाडि रहेकाले त्यस क्षेत्रका तीन घर सिल गरी ट्रेसिङ भइरहेको वडा सदस्य नरोज अर्यालले जानकारी दिए। ट्रेसिङ गरिएकाको एक हप्तापछि मात्र स्वाब सङ्कलन गरिने भएको छ। ट्रेसिङ गर्न, स्वाब सङ्कलन गरी परीक्षणपछि प्रतिवेदन आउन हप्तौँ लाग्ने भएपछि वडावासीले लामो समय त्रासमा बिताउनुपरेको उनले बताए। सङ्क्रमितको सम्पर्कमा आएका मानिसमा कम्तीमा सात दिनपछि मात्र लक्षण देखिने भएकाले समय लिएर स्वाब सङ्कलन गर्ने गरिएको जनाइएको छ। कोरोनाको सङ्क्रमणबाट बच्न जारी बन्दाबन्दीका बेला वडाले अत्यावश्यक सेवाका ढल, खानेपानीलगायत समस्या समाधानलाई निरन्तरता दिएको वडा कार्यालयले जनाएको छ।"
डडेल्धुरामा कोरोना संक्रमितको सम्पर्कमा आएका १३० जनाको स्वाब सकंलन,"डडेल्धुरा : डडेल्धुरामा एकजनामा कोरोना संक्रमण देखिएपछि स्वाब सकंलन कार्यलाई तीव्रता दिइएको छ । जिल्लाका विभिन्न स्थानमा क्वारेन्टइनमा रहेका र संक्रमित देखिएका युवकसँग सम्पर्कमा पुगेका गरी १ सय ३० जनाको स्वाब सकंलन गरिएको हो । डडेल्धुराका एक सरकारी कार्यालयका कर्मचारीमा कोरोना भाइरस कोभिड१९ भएको पुष्टि भएपछि १ सय ३० जानाको स्वाब संकलन गरिएको हो । सरकारी कार्यालयका कर्मचारीमा शुक्रबार कोभिड१९ भएको पुष्टि भएको थियो । शनिबार उनको सम्पर्कमा आएका व्यक्तिसँगै क्वारेन्टाइनमा बसेकाको स्वाब संकलन गरिएको स्वास्थ्य कार्यालयका कोभिड सम्पर्क व्यक्ति हरिप्रसाद भट्टले बताए । सहरी विकास मन्त्रालयको कार्यालय डडेल्धुरामा कार्यरत परशुराम नगरपालिका१० का २८ वर्षीय एक कर्मचारीमा कोरोना पुष्टि भएको हो । उनीसँगै कार्यरत कर्मचारी, स्वास्थ्यकर्मी, उनको सम्पर्कमा आएका व्यक्ति, प्रहरी, पत्रकार र केही क्वारेन्टाइनमा बसेका गरी १ सय ३० जानाको स्वाब संकलन गरिएको कोभिड सम्पर्क व्यक्ति भट्टले बताए । पहिलो चरणमा कोरोना संक्रमित व्यक्तिसँगको सम्पर्कमा प्रत्यक्ष संलग्न रहेका मानिसको परीक्षण गरिने भएक छ। पहिलो चरणको रिपोर्टका आधारमा अन्य मानिसलाई पनि कोरोना परीक्षणका लागि नमूना सकंलन गरिने जिल्ला स्वास्थ्य कार्यालय डडेल्धुराले जनाएको छ । कोरोना पोजीटिभ भएका युवकको अवस्था समान्य रहेको जनाए पनि उनको सम्पर्कमा आएका अन्य मानिसलाई पनि कोरोना सरेको हुनसक्ने आशंका गरिएको छ । शनिबार अबेरसम्म संकलन गरिएको थ्रोट स्वाब परीक्षणका लागि धनगढीस्थित सेती प्रादेशिक अस्पतालमा पठाइएको छ । सेती अस्पतालमा नमूना परीक्षणका लागि सुदूरपश्चिमका सबै जिल्लाबाट जाने भएकाले रिपार्ट आउन ढिलाइ भएको छ। डडेल्धुरामा संक्रमित देखिएका युवकको पनि ६ गते नमूना लिइएको भएपनि रिपोर्ट भने ९ गते दिउँसो मात्रै आएको थियो । शनिबार बेलुकासम्म संकलन गरिएका स्वाबको रिपोर्ट पनि दुई तीन दिनभित्रमा आउने जनाइएको छ । तर डडेल्धुराको परशुराममा भने किट अभावका कारण स्वाब संकलन कार्य रोकिएको जनाएको छ । थोरै किटका कारण क्वारेन्टाइनमा समय पुगेका व्यक्तिको समेत स्वाब लिन नसकिएको परशुरामका मेयर साउदले बताए । डडेल्धुरामा कोरोना देखिएका युवक पनि परशुराम नगरपालिकाका स्थायी बासिन्दा हुन्।"
