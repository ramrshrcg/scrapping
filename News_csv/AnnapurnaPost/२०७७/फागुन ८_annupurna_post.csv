शीर्षक,विवरण
प्रदेशसभा भंग गरेर देखाउन मुख्यमन्त्री राईलाई भीम आचार्यको चुनौती,"काठमाडौं : नेपाल कम्युनिस्ट पार्टी (नेकपा) प्रदेश१ इन्चार्ज भीम आचार्यले मुख्यमन्त्री शेरधन राईलाई प्रदेशसभा भंग गरेर देखाउन चुनौती दिएका छन्। शनिबार काठमाडौंमा आयोजित पत्रकार भेटघाट कार्यक्रममा बोल्दै आचार्यले यस्तो चेतावनी दिएका हुन्। कथित दलको विधानको हवाला दिएर मुख्यमन्त्री राईले सभामुख, उपसभामुख र सांसदलाई प्रदेशसभा भंग गर्ने भन्दै धम्क्याएपछि आचार्यले यस्तो चुनौती दिएका हुन्। हामी प्रतिगमन विरोधी आन्दोलनमा छौँ। जनताले साथ दिएका छन्। यसलाई घुँडा टेकाएर छोडिन्छ। मुलुकलाई संवैधानिक ट्रयाकमा ल्याइन्छ। साभामुख, उपसभामुख र सांसदलाई तर्साउन खोज्ने ? यो कुरा लोकतन्त्रमा चल्दैन। धम्कीले कोही डराउँदैन, आचार्यले भने, यदि तागत छ भने भंग गरेर देखाए हुन्छ। चुनौती दिन चाहन्छु। म चुनौती दिन चाहन्छु, भंग गरेर देखाए हुन्छ। हामी त्यसलाई पुनस्र्थापित गर्छौँ र लोकतान्त्रिक प्रक्रियालाई सुचारु गरछौँ। नेकपा प्रचण्डनेपाल समूहका प्रस्तावित मुख्यमन्त्रीसमेत रहेका आचार्यले मुख्यमन्त्रीको धम्कीको कडा प्रतिवाद गर्नेसमेत बताए। अल्पमतको सरकारलाई जी हजुरी गरेर छोडिदिएदेखि प्रतिनिधिसभा पनि रहने प्रदेशसभा पनि कायम रहने ?, प्रश्न गर्दै आचार्यले भने, ल त अल्पमतमा पर्यौँ अब तिमी छोड लोकतान्त्रिक प्रक्रियाले चल भन्दा प्रदेशसभा भंग गर्ने ? यस्तो धम्कीले कोही पनि डराउँदैन। त्यो भएमा हामी कडा प्रतिवाद गर्छौँ। संविधानले नै २५ प्रतिशत सांसदलाई सरकारविरुद्ध अविश्वासको प्रस्ताव दर्ता गर्न अधिकार दिएको भन्दै यो लोकतान्त्रिक प्रक्रियालाई पन्छाएर धम्क्याउने कुरा गलत भएको बताए। नेकपा स्थायी कमिटी सदस्यसमेत रहेका आचार्यले अविश्वासको प्रस्ताव मुख्यमन्त्रीलाई सोधेर दर्ता नहुने प्रष्ट पारे। लोकतान्त्रिक तवरले अविश्वासको प्रस्ताव आएको छ। संविधानले २५ प्रतिशत सांसदलाई सरकारविरुद्धमा अविश्वासको प्रस्ताव दर्ता गर्ने अधिकार दिएको छ। त्यो दर्ता भएपछि प्रक्रियामा लानुपर्छ। प्रकियामा लगेर भोटिङ गरेर निर्णय गर्नुपर्छ। आफूसित बहुमत छ कि छैन भनेर टेस्ट गर्नुपर्छ, आचार्यले भने, मुख्यमन्त्रीविरुद्ध अविश्वास प्रस्ताव हाल्न मुख्यमन्त्रीलाई सोध्नुपर्ने रे ! उसलाई सोधेर मात्र हाल्न पाइने ? यस्तो नचाहिँदो कुरा गरेर सत्ताको आडमा मान्छेलाई धम्क्याउने कुरा गलत हो। प्रदेश १ का सत्तापक्षीय सांसदले आफ्नै सरकारले बोलाएको प्रदेशसभा बैठक अवरुद्ध गरेको भन्दै आचार्यले आक्रोश व्यक्त गरे। अविश्वासको प्रस्ताव सडकमा टाउका गन्ने नभएर सांसदमा टाउको गन्ने प्रक्रिया भन्दै त्यसलाई अवरुद्ध गर्नु नहुनेमा जोड दिए। यो सडकमा टाउका गन्ने कुरा होइन। हामीले संसदमा टाउको गनेका छौँ। संसारमै नभएको निर्लज्जता प्रदर्शन गरेर आफैले बोलाएको संसद आफैँ अवरोध गर्ने ?, थप प्रश्न गर्दै आचार्यले भने, आफै संसद चल्न नदिने ? आफै प्रक्रिया अगाडि बढ्न नदिने ? आफै बहुमत कता छ भनेर प्रक्रियामा अवरोध गर्ने ? आचार्यले आइतबारका लागि बोलाएको बैठक लगातार सञ्चालन हुनुपर्नेमा जोड दिँदै यसमा सभामुख, उपसभामुख र सांसदले खुट्टा कमाउनु नहुने बताए। ९३ प्रदेशसभा सदस्य रहेको प्रदेश १ मा ४७ सांसद आफ्नो पक्षमा देखाउनसमेत उनले मुख्यमन्त्री राईलाई चुनौती दिए। उनले अविश्वासको प्रस्ताव अगाडि बढेमा कांग्रेसले साथ दिने विश्वास व्यक्त गरे। प्रदेश १ मा नेकपाका ६७ सांसदमध्ये सभामुख र उपसभामुखबाहेक ६५ सांसद रहेका छन्। अविश्वासको प्रस्तावको पक्षमा ३७ सांसदले हस्ताक्षर गरे पनि अहिले त्यो संख्या ४० पुगेको दाबी आचार्यको छ। प्रदेश १ मा कांग्रेसका २१, जसपाका ३, लिम्बुवान र राप्रपाका ११ गरेर कुल ९३ जना सांसद छन्। प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ। केन्द्रमा अध्यक्ष पुष्पकमल दाहाल प्रचण्ड र माधवकुमार नेपालले एउटा समूहको नेतृत्व गरेका छन् भने प्रधानमन्त्री केपी ओलीले अर्को समूहको नेतृत्व गरेका छन्। यसको प्रभाव प्रदेश सरकारसम्म देखिएको छ। नेकपा प्रचण्डनेपाल समूहले प्रदेश १ र बागमतीमा आफ्नै पार्टीको सरकारविरुद्ध अविश्वासको प्रस्ताव दर्ता गरेका छन्।"
लयमा फर्किंदै आयात,"काठमाडौं : भारतसहित तेस्रो मुलुकबाट हुँदै आएको आयातको गतिमा सुधार आउन थालेको छ। कोभिड१९ को महामारी सुरु हुनुअघि अघिल्लो वर्ष भएको आयातकै हाराहारीमा यो वर्षको पहिलो ७ महिनामा वस्तुको आयात भएको छ। भन्सार विभागले सार्वजनिक गरेको पहिलो सात महिना (साउनदेखि माघ) को तथ्यांकले वस्तुको आयात पुरानै लयमा फर्किन लागेको छनक दिएको छ। चालू आर्थिक वर्षको पहिलो ७ महिनामा भारतसहित तेस्रो मुलुकबाट नेपालमा ८ खर्ब ३ अर्ब ६४ करोड ३१ लाख रुपैयाँबराबरको विभिन्न वस्तु नेपालमा आयात भएको छ। अघिल्लो वर्ष २०७६०७७ को यही अवधिको तुलनामा ४ करोडभन्दा बढी रुपैयाँभन्दा बढीको वस्तुको आयात भएको हो। अघिल्लो वर्षको यस अवधिमा ८ खर्ब ३ अर्ब ६० करोड २८ लाख रुपैयाँ बराबरको वस्तु आयात भएको थियो। यो तथ्यांकले कोभिड१९ को महामारीले थलिएको नेपालको बजार र उद्योग विस्तारै ठडिन लागेको विषयलाई पुष्टि गरेको छ। कोभिड महामारीको संक्रमण उत्सर्गमा रहेको समयमा आयात निर्यातको दर निकै खुम्चिएको थियो। पछिल्लो तथ्यांकअनुसार माघ महिनामा मात्रै विभिन्न मुलुकबाट नेपालमा १ खर्ब ४२ अर्ब ४० करोड रुपैयाँबराबरको वस्तु आयात भएको छ। गत पुससम्म ६ खर्ब ६१ अर्ब २४ करोड रुपैयाँबराबरको वस्तु आयात भएको थियो। आयात पुरानै लयमा फर्किंदै गर्दा व्यापार घाटा भने बढ्ने क्रम सुरु भएको छ। पहिलो ६ महिनासम्म आयात दर घट्दो र निर्यात दर बढ्दो भएर व्यापार घाटा सुधारोन्मुख अवस्थामा भए पनि पछिल्लो सातौं महिनाको आयात दर वृद्धि भएर व्यापार घाटा बढ्ने भएको छ। सात महिनाको अवधिमा नेपालको व्यापार घाटा ७ खर्ब ३३ अर्ब पुगेको छ। यो अघिल्लो आर्थिक वर्षको यही अवधिमा तुलनामा ०६६ प्रतिशतले कम हो। गत आवको यही अवधिमा ७ खर्ब ३८ अर्ब रुपैयाँबराबरको व्यापार घाटा भएको थियो। वैदेशिक व्यापारमा आयातको हिस्सा ९२ प्रतिशत छ भने निर्यातको हिस्सा भने ८ प्रतिशत मात्रै छ। पछिल्लो ७ महिनाको अवधिमा कुल वैदेशिक व्यापारको आकार ८ खर्ब ७३ अर्ब ५६ करोड पुगेको छ। कुल वैदेशिक व्यापारको आकार अघिल्लो आर्थिक वर्षको यही अवधिको तुलनामा ०५७ प्रतिशतले सुधार आएको छ। चालू आर्थिक वर्षमा पहिलो महिनाको अवधिमा निर्यातमा पनि सामान्य सुधार भएको छ। अघिल्लो वर्षको यही अवधिको तुलनामा यो वर्षको ७ महिनामा ४ अर्ब ९४ करोड ५८ लाख रुपैयाँभन्दा बढीको नेपाली वस्तु विभिन्न मुलुकमा निर्यात भएको छ। चालू आर्थिक वर्षको पहिलो ७ महिनामा ६९ अर्ब ९१ करोड रुपैयाँबराबरको नेपाली वस्तु विभिन्न मुलुकमा निर्यात भएको छ। अघिल्लो वर्षको यही अवधिमा ६४ अर्ब ९७ करोड रुपैयाँ बराबरको वस्तु निर्यात भएको थियो। अन्य मुलुकमा नेपाली वस्तु निर्यात भए पनि गत वर्षको माघ महिनादेखि नेपालबाट चीनमा हुने गरेको निर्यात भने झिनो रूपमा भइरहेको छ। चीनले कोभिड१९ को बहानामा जिरो कोभिड को नीति लिएकाले नेपालबाट उक्त मुलुकमा निर्यात प्रक्रिया कमजोर बनेको छ। पछिल्लो समय चीनबाट १ खर्ब १६ खर्ब १२ करोड रुपैयाँबराबरको बस्तु आयात हुँदा नेपालबाट उक्त मुलुकमा ५५ करोडको वस्तुमात्रै निर्यात भएको छ। बढी आयात हुने वस्तुपछिल्लो सात महिनाको अवधिमा सबैभन्दा बढी पेट्रोलियम पदार्थ आयात भएको छ। गत साउनदेखि माघसम्मको अवधिमा १ खर्ब ४७ करोड ४९ लाख रुपैयाँबराबरको विभिन्न प्रकारका पेट्रोलियम पदार्थ नेपालमा आयात भएको छ। यस्तै आयरन तथा स्टिल ८० अर्ब २४ करोड, मेसिनरी उपकरण ६२ अर्ब, विद्युतीय उपकरण ६३ अर्ब २१ करोड, सवारीसाधन ५३ अर्ब २५ करोड, जनावर तथा वनस्पति बोसो ३४ अर्ब ८१ करोड, प्लास्टिक ३० अर्ब ८८ करोड, खाद्यान्न ४८ खर्ब ८७ करोड, हरियो तरकारी २२ अर्ब ३९ करोड, फलफूल १० अर्ब १४ करोड र तेल उत्पादन गर्ने विभिन्न प्रकारका बीउ १० अर्ब २७ करोड रुपैयाँबराबरको आयात भएको छ।"
अविश्वास प्रस्ताव छल्न आरोप प्रत्यारोप,"हेटौंडा : बागमती प्रदेशको प्रदेशसभा बैठक पटक पटक स्थगित भएपछि एक अर्कालाई दोषारोपण गरेर पन्छिने क्रम बढेको छ। विश्वासको मत लिने संख्या जुटाउन नसकेपछि समस्यामा परेका मुख्यमन्त्री डोरमणि पौडेलले अविश्वास प्रस्ताव छल्दै आएका छन्। नेकपा भित्रकै दाहाल नेपाल समुह र नेपाली काँग्रसेले प्रदेशसभा बैठक माग गर्दै आए पनि सभामुख सानुकुमार श्रेष्ठले सूचना टाँस गर्दै दोस्रो पटक फागुन ५ गते बैठक स्थगित गरेको थियो। तर सभामुख सानुकुमार श्रेष्ठले मुख्यमन्त्री डोरमणि पौडेलविरुद्ध दर्ता भएको अविश्वासको प्रस्तावको कारण आफुले प्रदेश सभाको सातौँ अधिवेशन बैठक स्थगित नगरेको दाबी गरेका छन्। सभामुख श्रेष्ठले अविश्वासको प्रस्ताव दर्ता सम्बन्धी कार्यविधि मस्यौदा समितिले प्रतिवेदन नबुझाएको र नेपाल दाहाल समुह र नेपाली काँग्रसेले समय माग गरेकाले बैठक स्थगित गरेको बताएका छन्। माननीय अष्टलक्ष्मी कामरेडहरू र काँग्रसेले पनि समय माग गरेको छ। अविश्वासको प्रस्ताव दर्ता सम्बन्धी कार्यविधि मस्यौदा समितिले प्रतिवेदन बुझाएको पनि छैन, तर नेकपा दाहाल नेपाल समुह र नेपाली काँग्रेसको प्रतिनिधिसँग सभामुख श्रेष्ठले फागुन ५ गते बैठक चलाउने समहति गरे पनि अनिश्चित कालको लागि बैठक स्थिगित गरेको दाहाल नेपाल समुह र नेपाली काँग्रेसको दाबी छ। फागुन ५ गते बिहानै बैठक स्थगित गरेपछि दाहाल नेपाल समुह तत्काल बैठक सुचारु गर्न माग गर्दै सभामुख सानुकुमार श्रेष्ठलाई ज्ञापनपत्र बुझाउन प्रदेशसभा सचिवालय पुगेको थियो। तर सभामुख श्रेष्ठ नभेटेपछि उपसभामुख राधिका तामाङलाई ज्ञापनपत्र बुझाएको नेकपा बागमती प्रदेश नेपाल दाहाल समुहका सचेतक बुद्धिमान माझीले बताए। अविश्वासको प्रस्ताव दर्ता सम्बन्धी कार्यविधि मस्यौदा निर्माण समितिले कार्य ब्यवस्था परामर्श समितिको बैठक नबसेकोले प्रतिवेदन बुझाउन नपाएको जनाएको छ। समितिको बैठकमा हामीले प्रतिवेदन बुझाउने हो तर समितिको बैठक सभामुखले बोलाउनु भएको छैन, कहाँ लगेर हामीले बुझाउँने, समितिका संयोजक छिरिङ दोर्जे लामाले भने। प्रधानमन्त्री ओली निकट मुख्यमन्त्री पौडेल र सभामुख श्रेष्ठले बैठक छल्ने बहाना गरेको र आफ्नो प्रतिरक्षाको लागि काँग्रेसलाई समेत आरोप लगाएको नेपाली काँग्रेस प्रदेश संसदीयका नेता इन्द्र बानियाँको भनाइ छ। हामीले बैठक स्थगित गर्न भनेका छैनौं ।"
फेरिए प्रदेश प्रमुख,"जनकपुरधाम : प्रदेश २ का प्रदेश प्रमुख शुक्रबार फेरिएका छन्। राष्ट्रपति विद्यादेवी भण्डारीले तिलक परियारलाई पदमुक्त गरी डा राजेश झा (अहिराज)लाई प्रदेश प्रमुख नियुक्त गरेकी हुन्। डा झाले शुक्रबारै राष्ट्रपति कार्यालय शीतल निवासमा आयोजित समारोहमा राष्ट्रपति भण्डारीसमक्ष पद तथा गोपनीयताको शपथ लिएका छन्। राष्ट्रपति कार्यालयका प्रवक्ता जगन्नाथ पन्तले मन्त्रिपरिषद्को सिफारिसमा संविधानको धारा १६३ को उपधारा २ बमोजिम झालाई उक्त पदमा नियुक्त गरिएको प्रेस विज्ञप्तिमार्फत जनाएका छन्। त्यसअघि जारी विज्ञप्तिमा परियारलाई संविधानको धारा १६५ को उपधारा (१) को खण्ड (ख) बमोजिम पदमुक्त गरिएको जनाइएको छ। त्यसमा पदावधि समाप्त भए वा सोअगावै राष्ट्रपतिले पदमुक्त गरे पद रिक्त हुने व्यवस्था छ। परियारले राष्ट्रपति कार्यालयबाट शुक्रबार ४ बजे पत्र प्राप्त भएपछि आफू पदमुक्त गरिएको जानकारी पाएको बताए। राष्ट्रपति र प्रधानमन्त्रीसँगको सम्बन्ध सदैव राम्रै रहँदै आए पनि आफूलाई जिम्मेवारीबाट हटाइएको उनको गुनासो छ। फागुन ७ गते प्रजातन्त्र दिवसको अवसरमा प्रदेश सरकारले मधेस भवनमा आयोजना गरेको कार्यक्रमलाई सम्बोधन गरें, उनले अन्नपूर्ण पोस्ट्सँग भने, विभिन्न व्यक्तिले फोन गरेर पदमुक्त गरिएको बारेमा जानकारी गराएपछि म आश्चर्यचकित भएँ। पछि इमेल आउँदा पदमुक्त भएको बुझें। यसअघि सरकारले सातवटै प्रदेशका प्रदेश प्रमुखलाई एकसाथ पदमुक्त गरी त्यसपछिको नियुक्तिमा परियार पनि परेका थिए। त्यसअघिका प्रदेश प्रमुख रत्नेश्वरलाल कायस्थको ठाउँमा उनी ०७६ कात्तिक १८ गते नियुक्त भएका थिए। उनलाई पदमुक्त गरिनुमा नेपाल रेलवे कम्पनीका महाप्रबन्धक गुरु भट्टराई र प्रदेश प्रमुखका स्वकीय सचिव अनिल पासवानबीचको विवादास्पद फोन वार्ता कारक रहेको नेताहरू बताउँछन्। महाप्रबन्धक भट्टराई र स्वकीय सचिव पासवानबीच केही विषयलाई लिएर फोनमा अश्लील वार्तालाप भएको अडियो टेप सार्वजनिक भएको थियो। सोही विवादपछि परियारलाई प्रदेश प्रमुखबाट हटाइएको स्रोतको दाबी छ। नवनियुक्त प्रदेश प्रमुख डा झा दुई दशकभन्दा बढी समयदेखि पत्रकारितामा सक्रिय छन्। रौतहटको गढीमाई४ सुन्दरपुरका उनी मधेस मामिलाका जानकार तथा राजनीतिक विश्लेषकका रूपमा परिचित छन्। उनले मधेस आन्दोलन र मधेसवादको विकासक्रम विषयमा त्रिभुवन विश्वविद्यालयबाट राजनीतिशास्त्रमा विद्यावारिधि गरेका छन्। आफूले सम्पादन गर्ने पत्रिकामा तत्कालीन भूमिगत समूहले सैन्य भर्ना आह्वान गरेको विज्ञापन छापिएपछि उनी राज्यद्रोहको मुद्दामा परेका थिए। पछि सफाइ पाएर उनी रिहा भएका थिए।"
प्रतिनिधिसभा विघटन फैसला १० गतेपछि,"काठमाडौं : प्रतिनिधिसभा विघटनविरुद्ध दायर रिट निवेदनको पक्षविपक्षमा शुक्रबारदेखि बहस सकिएको छ। सर्वोच्च अदालतको संवैधानिक इजलासले सरकार र निवेदकका वकिललाई फागुन १० गतेभित्र बहस नोट पेस गर्न आदेश दिएको छ। संवैधानिक विवादमा निर्णयमा पुग्न सहजताका लागि इजलासले बहसको सारसंक्षेप माग गर्न सक्छ। कानुन व्यवसायीले आफ्ना बहसका बुँदा समेटेर इजलासमा पेस गरेपछि अन्तिम फैसलाको टुंगो लगाइनेछ। रिट निवेदक अधिवक्ता कीर्तिनाथ शर्मा पौडेलले सरकार, राष्ट्रपति, निवेदक सबैको बहस सकिएर फागुन १० गतेसम्म बहस नोट माग भएकाले त्यसलगत्तै फैसला आउने सम्भावना बढेको बताए। त्यसलगत्तै फैसला आउने प्रतीक्षामा छौं। छोटो तोकेर बहस नोट मागेकाले चाँडै निर्णय आउने सम्भावना छ, पौडेलले अन्नपूर्ण पोस्ट्सँग भने। सर्वोच्चका प्रवक्ता भद्रकाली पोखरेलले पक्षविपक्षको बहस सम्पन्न भइसकेको स्थितिमा बाँकी विषय इजलासले तय गरेको प्रक्रियाबमोजिम हुने बताए। बहस नोट पेस भएपछि निर्णय सुनाउनका लागि दिन तय हुनेछ। त्यसअघि सर्वोच्चका पूर्वनजिर, राष्ट्रियअन्तर्राष्ट्रिय अभ्यास, संविधानका व्यवस्था, कानुन व्यवसायीका दाबी, तथ्य, आधार, प्रमाण सबै पक्षलाई केलाएर फैसला ड्राफ्टको कार्य हुनेछ। त्यसपछि सर्वसम्मत रायका आधारमा वा मतैक्य हुन नसकेको स्थितिमा बहुमतका आधारमा विघटन विवादको टुंगोमा पुगिनेछ। प्रधानन्यायाधीश चोलेन्द्रशमशेर राणा, न्यायाधीशहरू विश्वम्भरप्रसाद श्रेष्ठ, अनिलकुमार सिन्हा, सपना प्रधान मल्ल र तेजबहादुर केसी संलग्न संवैधानिक इजलासमा विघटनविरुद्ध परेका रिटमा शुक्रबार अन्तिम सुनुवाइ सकिएको हो। विघटनविरुद्ध परेका रिटमा पक्ष, विपक्ष र एमिकस क्युरी, रिट निवेदक गरी सयभन्दा बढी वकिलले बहस गरेका छन्। एमिकस क्युरीका तर्फबाट बहस गर्दै वरिष्ठ अधिवक्ता गीता संग्रौला पाठकले शक्ति पृथकीकरणको सिद्धान्तअनुरूप अधिकारको प्रयोग हुनुपर्ने बताइन्। संविधानमा भनिएको अवशिष्ट अधिकार प्रधानमन्त्रीमा मात्र निहित नभई संघ, प्रदेश र स्थानीय तहको अधिकार बाँडफाँटको विषयसमेत रहेको दाबी पाठकको थियो। पाठक गम्भीर र जटिल संवैधानिक विवादमा एमिकस क्युरीबाट बहस गर्ने पहिलो महिला कानुन व्यवसायी हुन्। संविधानको धारा ७६ को उपधारा (७) मा मात्र विघटनको अधिकार छ। त्यसरी विघटनमा जान पनि पहिले सरकार गठन प्रक्रियामा जानुपर्ने हुन्छ, वरिष्ठ अधिवक्ता पाठकको दलिल थियो, संविधानमा बहुमतको प्रधानमन्त्रीलाई विश्वासको मत प्राप्त गर्न नपर्ने व्यवस्था भएकाले ऊ झन् जिम्मेवार रहनुपर्ने हुन्छ। संविधानमा विघटन शब्द रहेका आधारमा मात्र विघटन गर्न नमिल्ने भनाइ पाठकको थियो। कसरी विघटन गर्ने भन्ने पूर्वसर्त तोकेको छ भने ती सर्त पूरा गर्नुपर्ने हुन्छ, उनले भनिन्।नेपाल अधिराज्यको संविधान २०४७ को धारा ५३ ले प्रधानमन्त्रीलाई सोझै संसद् विघटनको अधिकार दिए पनि २०७२ सालको संविधानले यस्तो मनसाय नरहेको तर्क पाठकको थियो। विघटन गर्दा प्रधानमन्त्रीद्वारा नकारात्मक अधिकार प्रयोग भएको छ, उनले भनिन्। संवैधानिक इजलासमा संलग्न प्रधानन्यायाधीश र न्यायाधीशहरूबाट पक्षविपक्षका वकिललाई विभिन्न कोण, बहुआयामिक र अनेक ध्रुवबाट प्रश्नहरू सोधिएका थिए।"
बुद्धिजीवी बिग्रिए सबै बिगार्छन्,"काठमाडौं : प्रधानमन्त्री केपी शर्मा ओलीले बुद्धिजीवीहरूलाई सही बाटो देखाउन टर्चलाइट हुन आग्रह गरेका छन्। बुद्धिजीवीहरू सप्रिए सर्जक बनी सबैलाई सही बाटो देखाउने तर बिग्रिए सबैलाई बिगार्ने प्रधानमन्त्री ओलीको भनाइ छ। केही बुद्धिजीवीले धेरै बुझे र बिग्रिए। त्यस्ता बुद्धिजीवी देश, जनता र समयविरुद्ध हुँदारहेछन्, प्रधानमन्त्री ओलीले शुक्रबार राजधानीमा आयोजित साहित्यिक तथा सांस्कृतिक कार्यक्रममा भने, बुद्धिजीवी दर्शनतिर लाग्छन् अलमलिन्छन्। बाजले डाइभ हानेजस्तो गर्छन्। ओलीले सही बाटोबाट सहज परिस्थिति निर्माण हुने तर केही बुद्धिजीवीले बेरोजगार युवालाई गलत बाटोमा लगेको आरोप उनले लगाए। केही हिंस्रक तत्वहरूले मौका पाउनासाथ प्रवृत्ति देखाए अनि जनतालाई कुहिरोको काग बनाउने प्रयत्नमा लागे, उनले भने। किसानले जे छ त्यही देख्छ तर बुद्धिजीवी त्यसमा इन्द्र देख्ने, हात्तीमा चढेर बज्र समातेको देख्ने अनि किसानलाई उल्लीबिल्ली पार्ने गरेको उनको भनाइ थियो। संस्कृति, पर्यटन तथा नागरिक उड्डयन मन्त्रालय र नेपाल प्रज्ञा प्रतिष्ठानले ७१औं राष्ट्रिय प्रजातन्त्र दिवसका अवसरमा उक्त कार्यक्रम आयोजना गरेका थिए। कार्यक्रममा निबन्धतर्फ गणेशप्रसाद भट्टराई, रेजिना आपगाईँ र प्रेमराज सिलवाल अनि कवितातर्फ विक्रम पवन परियार, गोविन्दगोपाल खतिवडा र तेज राई क्रमशः प्रथम, द्वितीय र तृतीय भएका थिए। राष्ट्रय प्रजातन्त्र दिवस २०७७ का अवसरमा संस्कृति, पर्यटन तथा नागरिक उड्डयन मन्त्रालय र नेपाल प्रज्ञा प्रतिष्ठानको आयोजनामा शुक्रबार भएको साहित्यिक तथा सांस्कृतिक कार्यक्रममा नृत्य प्रस्तुत गर्दै कलाकार । तस्बिर : रत्न श्रेष्ठ, रासस"
शिविर कुर्दै बुढेसकाल,"अजवी पौड्यालपथरी शनिश्चरेमा, राधा खनालझापा छत्रमायाका दुई छोरा अमेरिका भासिएको तीन वर्ष भयो। उनीहरू फोन गर्न समय मिल्दैन भन्छन्। मुस्किलले एक महिनामा सन्तानसँग बात मार्छ राई दम्पती। भन्छिन्, छाडेर जानेहरूलाई छाडिनेको माया लाग्दैन सायद। छाडिसकेको गुँड सम्झेर को पो आउला र ? छत्रमाया चार वर्षअघि पति मनबहादुरसँग आफन्त भेट्न भारतको सरलपाडा पुगेकी थिइन्। फर्किंदा लाभरघोटे जंगलमा बम विस्फोटमा परे। उनीहरू नराम्रोसँग घाइते भए। मनबहादुरलाई त ६ महिना अस्पताल राख्नुपर्यो। बिरामी मनबहादुर र वृद्धा सासू आशामतीसँगै दिन काटिरहेकी छन् छत्रमाया। भुटानको गाउँको माया लागिरहन्छ। त्यहाँ आफ्नै घर थियो। जग्गा थियो। पाखो नै भए पनि भकारीभरि अन्न फल्ने बारी थियो। गाउँ सम्झिँदै भन्छिन्, कोदो, गहुँ, मकै खुब फल्थ्यो। पाखाभरि पहेंलपुर सुन्तला झुल्थे। यहाँ त एउटा रूखसमेत रोप्न पाइएको छैन। अर्काको ठाउँमा जति नै गरे पनि आफ्नो नभइने रहेछ। उनीहरूले असुरक्षा महसुस गरेपछि भुटान छाडेका थिए। काखे बच्चाहरू बोकेर कैयौँ दिन जंगलै जगल हिँडे। जीवनभरको कमाइ दुइटा डोकोमा बोके। गाउँ छाडेको २० आँै दिनमा मात्रै उनीहरू नेपाल आइपुगेका थिए। यो ३० वर्षमा न कुनै आधिकारिक परिचय बन्यो आशामतीको न त प्रमाणित कुनै कागजात। ८१ वर्र्षीया आशामतीले वृद्ध भत्तासमेत पाउँदिनन्। उनीहरू आउँदा जंगल फाँडेर बनाएको स्याउलाको घर अहिले बाँसको चोयाले अड्याइएको छ। रातोमाटोले लिपपोत गरेर चिटिक्क बनाइएको छ। अलिअलि रकम जम्मा गरुँभन्दा बैंक खातासम्म खोल्न पाइँदैन। आफ्नो नाममा घरजग्गा जोड्ने रहर अधुरै छ। नागरिकता अभावमा जग्गा पास गर्न सक्ने अवस्था छैन। आशामती भन्छिन्, उमेर ढल्किँदै गएपछि आफ्नाहरूको रहर लाग्ने रछ। आफ्नो घर, आफ्नो सन्तान, परिवार। सानो होस् आफ्नै घरमा मर्न पाए पनि हुन्थ्यो। उनीहरूजस्तै धेरै भुटानी शरणार्थीले आफ्नोपनको आभाष गर्न पाएका छैनन्। मोरङको पथरी शनिश्चरेस्थित भुटानी शरणार्थी शिविरका अधिकांश घरमा वृद्धवृद्धा देखिन्थे। बाँसबाट बनेका अधिकांश घरमा ताला लागेको थियो। धेरै भुटानी शरणार्थी तेस्रो देश पुनर्वास कार्यक्रमअन्तर्गत विदेश उडिसके। परिवारको माया, विदेश जान नचाहने, भुटान फर्कन चाहने र केही अपांगता व्यक्ति भने पुनर्वासमा जान सकेनन्। उनीहरू शिविरमै अलमलिए। टाढिएका आफन्त र सन्तानसँगको पुनर्मिलनको आसमा बसिरहेका उनीहरू केही उदास र हतास देखिन्थे। बिहेपछि अनागरिकशिविरको पल्लो कुनामा ढुंगा खात लगाउँदै गरेको अवस्थामा भेटिएकी थिइन्, खोटाङकी अनिता भुजेल। उनी बिहे नगर्दासम्म नेपाली थिइन्। तर, भुटानी शरणार्थी केदारनाथ भुजेलसँग बिहे गरेपछि नेपाली नागरिक रहिनन्। उनको नाम पछाडि भुटनिज जोडिएको छ। तर, उनलाई अहिलेसम्म थाहा छैन भुटान कहाँ छ र कस्तो छ ? उनी त्यहाँको नागरिक बन्न पाउँछिन् वा पाउँदिनन् ? विराटनगर आफन्तकहाँ गएको बेला केदारनाथसँग भेट भएको थियो २० वर्षअघि। उही उनीहरूले मन साटे। मायाले परिचय र देश खोजेन उनीहरू एक भए। बिहेपछि उनको नेपाली परिचर गायवजस्तै भयो। बाबुआमा सानैमा गुमाएकी उनी दाजुभाइ र आफन्तसँग पनि सम्पर्कमा छैनन्। जन्मेको घरमा केही बाँकी छैन। परिवार जस्तै छिन्नभिन्न भयो उनको नेपाली परिचय पनि। मानबहादुरको ठूलो मनशिविरभित्रै एक्कासि बाटोमा देखा परिन् एक महिला। रातो स्विटर र गुलावी मेक्सीमा चिटिक्क देखिएकी उनी अस्वाभाविक तरिकाले हाँसिरहेकी थिइन्। उनी रहिछन् जोगमाया तामाङ। लामो कपाल टुप्पोमा बाँधेर यताउता गरिरहेकी उनले केही असहज हर्कत देखाइरहेकी थिइन्। घरी फूलको झाङमा बसेर जोडले हाँस्थिन् त घर नबुझ्ने भाषामा हामीलाई गाली गरिरहन्थिन्। बर्बराइरहन्थिन्। कुरा गर्न खोज्दा उनी दौडिएर घरभित्र पसिन्। घरभित्र ओछ्यानमा ८७ वर्षीय तुलमाया तामाङ सुतिरहेकी थिइन्, जो जोडजोडले खोकिरहेकी थिइन्। नजिकै ओछ्यानमा अर्की महिला पनि थिइन्। यो घर मानबहादुर तामाङको रहेछ। उनी दुई दिदी र आमाको स्याहार गरेर नेपालमै बसिरहेका छन्। उनका दिदीहरू मानसिक समस्याबाट पीडित छन् भने आमा बिरामी। नजिकै रहेको बासको किचनमा भित्रबाट ढोका लगाएर खाना बनाइरहेका थिए, उनी। उनी एक्लै घरको सबै काम सक्छन्, बिरामी आमा र दिदीहरूलाई ख्याल गर्छन्। परिवारसहित सन् १९९२ मा नेपाल आएका मानबहादुर त्यसपछि फर्किएर भुटान गएका छैनन्। उनका दुई छोरा र पत्नी ७ वर्षअघि अमेरिका उडिसके। आमा र दिदीहरूको मायाले बिदेसिन नसकेका मानबहादुर आफ्नै परिवारबाट भने टाढिएका छन्। विदेशको सुख, सपना र परिवारको माया त्यागेर यतै रमाएका मानबहादुर फर्केर आफ्नै गाउँ जान चाहन्छन्। भुटानी नागरिक सन् १९९० देखि नै नेपालमा शरणार्थीका रूपमा आउन थालेका हुन्। नेपालीभाषी भुटानीलाई त्यहाँको सरकारले यातना दिने, दुःख दिनेजस्ता कार्य गरेपछि उनीहरू देश छाडेर हिँडे। भुटानी शरणार्थीको सहयोगमा सुरुदेखि यूएनएचसीआरले सहयोग गर्दै आएको थियो। शरणमा आएकाको मरण गर्न हुन्न भन्ने मनसायस्वरूप नेपालले उनीहरूलाई बस्न जग्गा उपलब्ध गराएको थियो। यूएनएचसीआरका अनुसार सन् १९९१ देखि भुटानी शरणार्थी नेपाल प्रवेश गर्न थालेका थिए। यो संख्या १ लाख २० हजारको संख्यामा थियो। शरणार्थी समस्या सल्टाउन नेपालभुटानबीच १५ पटक वार्ता भयो। तर, भुटान उदार नदेखिएपछि समस्या समाधानको विकल्पका रूपमा सन् २००७ मा तेस्रो देश पुनर्वासको ढोका खुलेको थियो। १ लाख १३ हजार शरणार्थी पुनर्वास भएर अमेरिका, क्यानडा, डेनमार्क, नर्वे, नेदरल्यान्ड, न्युजिल्यान्ड, अस्टेलिया र बेलायत गएका छन्। झापाको दमक बेलडाँगी र मोरङको शनिश्चरेमा गरी करिब ६ हजार ५ सय भुटानी शरणार्थी बाँकी छन्। उनीहरू अधिकांश वृद्घ भइसकेकाहरू भने स्वदेश फिर्तीको आसमा छन्। करिब एक हजार जनाले अझै शरणार्थीको दर्जा पाएका छैनन्। तेस्रो देश पुनर्वास कार्यक्रम पनि सन् २०१६ देखि बन्द छ। शरणार्थीलाई प्रदान गरिँदै आएको रासनपानी भत्ता, लत्ताकपडा, शिक्षा, स्वास्थ्यलगायत सुविधासमेत रोकिएको छ।"
जुलुस गर्ने हो भने न्यायालय किन चाहियो,"नुवाकोट : कांग्रेस सभापति शेरबहादुर देउवाले संविधान र कानुनको व्याख्या अदालतले मात्र गर्न सक्ने भएकाले अदालतको निर्णय कुर्नुको विकल्प नरहेको बताएका छन्। अदालतको निर्णयअनुसार कांग्रेस अगाडि बढ्ने सभापति देउवाको भनाइ छ। दबाब र जुलुसकै आधारमा फैसला गर्ने हो भने न्यायालय किन चाहियो ?, सभापति देउवाले शुक्रबार विदुरमा आयोजित कांग्रेस जिल्ला कार्यालय तथा बीपी स्मृति भवन उद्घाटन कार्यक्रममा भने, सडकमा जुलुस ल्याएर न्याय पाइँदैन। हामी विधि र नीतिलाई मात्र मान्छौं। विचाराधीन मुद्दामा अदालतको निर्णय आउनुअगावै जुलुसमा कति मान्छे आए भनेर हुन्छ ? कांग्रेस निर्वाचन, जनता तथा अन्य कुनै पनि दलसँग डराउँदैन। देश विकासका लागि जनतासँग जान किन डराउने ? उनले कांग्रेस निर्वाचनसँग नडराउने बताए। सरकारले घोषणा गरेको निर्वाचन हुने स्थिति आए कांग्रेसले निर्वाचनमा भाग लिने उनको भनाइ थियो। उनले कांग्रेस हार्ने चिन्ता सत्तापक्ष तथा अन्य दलसँग भन्दा पनि आफ्नै दलका नेता, कार्यकर्तामा रहेको बताए। उनले कांग्रेसलाई कांग्रेसले नै हराउने डर मात्र रहेको उल्लेख गर्दै एकजुट भएर फेरि देशको पहिलो ठूलो दल हुने दाबी गरे।"
पूर्वी नेपालको मेरुदण्ड : मदन भण्डारी राजमार्ग,"उदयपुर : २०६५ भदौ २ गते पूर्वी नेपालका जनताको मानसपटलमा अझै ताजा स्मरण छ। जुन दिन पूर्वी नेपाल छुट्टै राज्यजस्तो भएको थियो। सप्तकोसीबाट बस्ती जोगाउन लगाइएको तटबन्ध सुनसरीको पश्चिम कुसाहा भानटाबारी नजिकबाट फुटेपछि झन्डै पाँच महिनाका लागि पूर्वी नेपाल अलग बनेको थियो। सात हजारभन्दा बढी घरका ४२ हजारभन्दा बढी मानिस विस्थापित भए। पाँच हजार हेक्टरभन्दा बढी जमिन बालुवामा परिणत भयो। १२ किलोमिटर कालोपत्रे सडक र १३ किलोमिटर कच्ची सडक बगाउँदा लामो समयसम्म यातायात अवरुद्ध भयो। सप्तकोसी पूर्व र पश्चिम आवतजावत गर्न कि भारतको बाटो कि त ज्यानको बाजी थापेर डुंगाको यात्रा गरेर जानुपर्ने बाध्यता आइलाग्यो। यसबीचमा २०६३ साल माघ १ गतेबाट सुरु भएको मधेस आन्दोलन थप सशक्त बन्दै गयो। आन्दोलन चर्किरहँदा महिनौं दिनसम्म तराई बन्द रहे। पूर्वपश्चिम महेन्द्र राजमार्ग आन्दोलनले ठप्प मात्र भएन, दिनदिनै असुरक्षित रह्यो। दैनिकजसो गाडी फुटाउने र जलाउने काम भए। सबै आवागमन ठप्प भएपछि सरकार र जनता विकल्पको खोजीमा उभिए। त्यहीबीचमा पूर्वी क्षेत्रलाई राजधानी र पश्चिम क्षेत्रसँग जोड्ने गरी सुनसरीको चतराघाटबाट उदयपुरको गाईघाटकटारीसिन्धुलीहेटौँडासम्मको सडक सुरु गर्ने सरकार निर्णयमा पुग्यो। वैकल्पिक राजमार्गको नाम दिई सुरु भएको यो सडकलाई पछिल्लो समय मदन भण्डारी राजमार्ग नामकरण गरिएको छ। एकातिर मधेस आन्दोलन अर्कोतर्फ पूर्वी बाँध फुटेपछि सरकारले वैकल्पिक राजमार्गको कामलाई निरन्तर अघि बढायो। पूर्वी नेपालको आर्थिक विकासमा प्रत्यक्ष प्रभाव पार्ने निर्माणाधीन मदन भण्डारी राजमार्गलाई धेरैजसोले मधेस आन्दोलनको उपज हो भन्ने गरेका छन्। अधिकारकर्मी सुमन परियार भन्छन्, सायद मधेस आन्दोलन नभएको भए यो सडक बन्ने थिएन। सधैंजसो बन्द हडतालले सडक अवरुद्ध भएपछि जनता आजित थिए, उनले भने, त्यही बेला सरकारले विकल्प दियो, जसलाई अहिलेसम्म निरन्तरता दिइएको छ। नेकपाका नेता शम्भु पौडेलको बुझाइ पनि त्यही छ। उनी भन्छन्, यो सडक मधेस आन्दोलनको वरदान हो, हामीले धन्यवाद दिनैपर्छ, जसले यति धेरै विकासको मुहार फेरिदियो। आन्दोलन सायद नहुन्थ्यो भने यो सडकको कल्पना हुँदैनथ्यो, उनी भन्छन्, जनताले विकास चाहे पनि सरकारको प्राथमिकतामा परेन भने केही हुन्न, त्यसैले महेन्द्र राजमार्गको विकल्प खोज्दा यो धेरै छिटो बन्यो। सरकारको प्राथमिकतामा रहेकै कारण राजमार्गको कामले तीव्रता पाएको छ। सडक निर्माणको रेखदेखको जिम्मा पाएको मदन भण्डारी राजमार्ग पूर्वी क्षेत्र आयोजना कार्यालयले भने क्यालेन्डर डे बनाई दैनिक काम गर्ने गरेको छ। क्यालेन्डरका आधारमा दैनिक प्रगति हासिल गर्ने गरी निर्माण कार्य भइरहेको राजमार्गको पूर्वी खण्डको भौतिक प्रगति ८५ प्रतिशतमा पुगेको आयोजनाका इन्जिनियर सूचना अधिकारी शंकर पौडेलले बताए। धरानचतरागाईघाटकटारीसिन्धुली हुँदै हेटौंडा जोड्ने राजमार्गअन्तर्गत पूर्वी खण्ड उदयपुरको चौदण्डीगढी नगरपालिका४ वसाहादेखि सिन्धुलीको भिमानसम्मको एक सय ३४ किलोमिटरमध्ये १ सय किलोमिटरमा कालोपत्रे गर्ने काम सम्पन्न भएको उनले बताए। उदयपुरको विकास निर्माणमा महत्त्वपूर्ण भूमिका रहेको राजमार्ग पूर्वी सिमाना सप्तकोसीदेखि पश्चिमसम्म महाभारत पहाडको तल्लो भागबाट निर्माण भइरहेको छ। पौडेलका अनुसार भिमानबसाहा खण्ड थपिएका १२ पुलबाहेक आगामी वैशाख महिनाभित्र सम्पन्न हुनेछ। सुस्त गतिमा अघि बढेको आयोजना पछिल्लो केपी शर्मा ओली नेतृत्वको सरकार आएलगत्तै राष्ट्रिय महत्त्वका योजनाको रूप दिँदै दु्रत गतिमा अघि बढेको आयोजना कार्यालयले जनाएको छ। सडक निर्माणको जिम्मा जेडआईसीई र लामा शर्मा जेभी निर्माण कम्पनीले लिएको छ। २०७३ कात्तिकदेखि निर्माण सुरु भएको राजमार्गअन्तर्गतका विभिन्न ४३ वटा पुल निर्माणको काम कोभेकरसुवातुन्डी जेभी निर्माण कम्पनीले यसअघि नै निर्माण गरिसकेको छ। कतिपय पुलमा एप्रोच सडक निर्माणको काम बाँकी रहेकाले अब निर्माण हुने १२ वटा पुलसँगै त्यो काम सकिने उनले बताए। सदरमुकाम गाईघाट पूर्व सम्पन्न भइसकेकाले पश्चिम क्षेत्रको कटारी नगरपालिका र उदयपुरगढी गाउँपालिकाको बीचमा पर्ने वगपति क्षेत्रको करिब आठ किलोमिटर खण्डमा स्ट्रक्चर बनाउने र कटिङ गरी ग्रेड मिलाउनेलगायतका काम युद्धस्तरमा भएको निर्माण कम्पनी जेडआईईसी लामा एन्ड शर्मा जोइन्ट भेन्चरका प्रोजेक्ट म्यानेजर सीताराम दाहालले जानकारी दिए।कतिपय ठाउँमा प्रारम्भिक चरणको काम सम्पन्न भई सबबेस लगाउने काम भइरहेको उनको भनाइ छ। कोभिड१९ का कारण २३ महिना बढी समय हामी त्यहीँ अल्झियौं, म्यानेजर दाहालले भने, त्यो समय सदुपयोग गर्न पाएको भए यति बेला हामीले पाएका काम सबै सक्थ्यांै। कोरोना भाइरस लामो समय जाने भएपछि पछिल्लो समय कामदारको स्वास्थ्य अवस्थालाई ख्याल गर्दै सामाजिक दूरीसहितको सुरक्षाका सवै विधि अपनाएर निर्माणको काम सुरु गरिएको उनले बताए। फागुनदेखि जेठ भनेको हामी निर्माण व्यवसायीको पिक आवर हो, दाहालले भने, यतिखेर अन्य महिनाको एक दिनभन्दा तीन गुणा बढी काम हुने समय हो, तर त्यही बेला लकडाउन भयो, जसले योजनाको काम पछाडि सार्यो। बन्दाबन्दीले भनेको जस्तो कामदार ल्याउन नसकिएकाले काममा केही ढिलाइ भएको उनको भनाइ छ। सदरमुकाम गाईघाट बजार क्षेत्रलगायत करिब एक सय किलोमिटर लामो सडकमा अस्फाल कंक्रिट निर्माण अर्थात् (दोस्रो लेयर) को कालोपत्रे गर्ने कामसमेत सम्पन्न भएको उनले बताए। आयोजना प्रमुख बेलबहादुर भुजेलका अनुसार पहिलो चरणको कालोपत्रेमाथि अहिले सात मिटरको चौडाइमा चार सेन्टिमिटर थिग्नेसको अस्फाल कंक्रिटको दोस्रो लेयरको कालोपत्रे गर्ने काम सम्पन्न गरिएको हो। एक सय ३४ किलोमिटर लामो मदन भण्डारी राजमार्ग निर्माणका लागि नेपाल सरकारले सडकतर्फ ७ अर्ब ३६ करोड ९९ लाख ८४ हजार, पुलततर्फ ४३ वटाका लागि तीन अर्ब ४३ करोड र पहिले डिजाइन गर्न छुटेका थप १२ वटा पुलको निर्माणका लागि एक अर्ब ४२ करोड ७० लाख २७ हजार ५० रुपैयाँ बजेट निकासा हुने गरी विनियोजन गरेको छ।प्रतिघण्टा ६० किलोमिटरसम्मको गतिमा ठूला मालवाहक सवारी साधनहरू दोहोरो चल्नसक्ने गरी निर्माण गरिएको छ। सडकको नाला र साइड स्लोप (पैदलयात्रु हिँड्ने बाटो) बाहेक ठाउँअनुसार कम्तीमा साढे सातदेखि ११ मिटर चौडाइसम्म कालोपत्रेको प्राविधिक स्टिमेट छ। सडकका दुवैतर्फ व्यवस्थित नाला र साइड स्लोपसहितको काम भइरहेकोे छ। सडक निर्माणको भौतिक प्रगति ८५ प्रतिशत र आर्थिक प्रगति ८२ दशमलव ५ प्रतिशत सम्पन्न भएको र पुल निर्माणतर्फको भौतिक प्रगति ९५ प्रतिशत र आर्थिक प्रगति पनि ९४ प्रतिशत नै भएको सूचना अधिकारी पौडेलले बताए। आयोजनाअन्तर्गत छुटेका विभिन्न खोलाका १२ वटा पुलहरूको ठेक्का लागिसकेको छ। डिजाइनमा केही ढिलाइ हुँदा निर्माणले गति नलिएको उनको भनाइ छ। सरकारले यो राजमार्गलाई आर्थिक वर्ष २०७९८० मा सम्पन्न गर्ने लक्ष्य लिएको छ। सडक निर्माणका क्रममा अधिकांश क्षेत्रमा वन क्षेत्र रहेकाले केही असहज भएको प्राविधिक पक्षको भनाइ छ। रूख कटानमा प्रक्रिया लामो हुँदा समय लाग्ने उनीहरूको भनाइ छ। पूर्वपश्चिम राजमार्ग, मध्यपहाडी लोकमार्ग र हुलाकी राजमार्गपछि यो पूर्वपश्चिम जोड्ने चौथो राजमार्गका रूपमा रहेको छ। करिब एक हजार दुई किलोमिटर लामो र दुई लेनको यो राजमार्ग झापाको शान्तिनगरदेखि सुनसरीको धरानचतरा, उदयपुरको गाईघाटकटारी, सिन्धुलीको सिन्धुलीमाढी, मकवानपुरको हेटौंडा, नवलपरासीको गैंडाकोट, पाल्पाको रामपुर, गुल्मीको रिडीतम्घास, प्युठानको बागदुलादेवीस्थान, दाङको घोराहीतुलसीपुरपुरनधारा, सुर्खेतको बोटेचौरबड्डीचौर, डोटीको सिमचौरबीपीनगर, कैलालीको सहजपुरबुडर हुँदै डडेल्धुराको रुपालसम्म पुर्याउने योजना छ। थप १२ वटा पुल बन्दैराष्ट्रिय गौरवको आयोजना मदन भण्डारी राजमार्गको पूर्वी क्षेत्र वसाहाभिमान खण्डमा थप १२ वटा पक्की पुल निर्माण हुने भएको छ। राजमार्ग निर्माणको प्रारम्भिक सर्वेक्षणमा छुटेका विभिन्न १२ वटा खोलामा विस्तृत विवरण लिई आयोजनाले पक्की पुल निर्माणका लागि प्रक्रिया अघि बढाएको हो। आयोजनाअन्तर्गत अहिलेसम्म पूर्वी क्षेत्रमा ४३ वटा पक्की पुल बनिसकेको छ। छुटेका १२ वटा पुल पनि निर्माण कम्पनीसँग ठेक्का सम्झौता भइसकेको इन्जिनियर शिव तिमल्सिनाले बताए। अबको ३३ महिनाभित्र निर्माण सम्पन्न गर्ने गरी भ्याटसहितको एक अर्ब ४२ करोड ७० लाख २७ हजार ५० रुपैयाँको लागतमा तीनवटा कम्पनीसँग सम्झौता भएको छ। आयोजना समयमै सम्पन्न गर्न १२ वटा पुलका लागि तीनवटा छुट्टाछुट्टै प्याकेज बनाई फरकफरक कम्पनीसँग सम्झौता गरी निर्माणको काम अगाडि बढाइएको इन्जिनियर तिमल्सिनाले बताए। उनका अनुसार पहिलो प्याकेजका पधेँरे खोला, सुखानिका, थनाहा, थपर र रातु खोला गरी पाँचवटा पुल निर्माणका लागि कुल ५४ करोड ३७ लाख २० हजार ६ सय रुपैयाँको लागतमा लुम्बिनी समानन्तर जेभी काठमाडौंसँग जेठ १६ गते ठेक्का सम्झौता भएको छ। त्यसैगरी दोस्रो प्याकेजअन्तर्गत आमा खोला, मौवासी, असारी र खैराहाझोडा गरी चारवटा खोलाका लागि ५० करोड ४१ लाख ७५ हजार सात सय ५० रुपैयाँको लागतमा शर्मालामा जेभी काठमाडौं सीतापाइलासँग जेठ १५ गते सम्झौता भएको छ। तेस्रो प्याकेजअन्तर्गत ज्यामिरे खोला, लामा र सुन्दरी खोलामा ३७ करोड ९१ लाख ३० हजार सात सय रुपैयाँ लागतमा काम सम्पन्न गर्ने गरी सपना हिमदुङ एन्ड ठोकर निर्माण कम्पनीसँग जेठ १५ गते सम्झौता भएको इन्जिनियर तिमल्सिनाले बताए। राजमार्गको वसाहाभिमान खण्डमा सडकको कालोपत्रे गर्ने काम अन्तिम चरणमा पुगिसक्दासमेत त्यस क्षेत्रका १२ वटा खोलामा पुल अनिश्चित हुँदा वर्षातको समयमा सर्वसाधारणले सास्ती व्यहोर्नु परेको थियो। खोलामा पानीको बहाव बढेसँगै यातायातका साधन र सर्वसाधारणको आवागमन अवरुद्ध हुँदै आएको थियो।निर्माणाधीन मदन भण्डारी राजमार्गको पूर्वी खण्डले उदयपुरको वेलका, चौदण्डीगढी, त्रियुगा र कटारी नगरपालिका तथा उदयपुरगढी र रौतामाई गाउँपालिकालाई छोएको छ। कटारीबाट सिन्धुलीको दुधौली र कमलामाई नगरपालिका हुँदै हेटौंडा जोडिने राजमार्गलाई भित्री मधेसको लाइफलाइनका रूपमा हेरिएको छ। चुनढुंगा प्रशस्त भित्री मधेसका उदयपुर, मकवानपुर, पाल्पा, गुल्मीलगायतका जिल्लामा प्रशस्त चुनढुंगा खानी छन्। तीमध्ये कतिपय स्थानमा सिमेन्ट उद्योग खुलिसकेका छन् भने कतिपय ठाउँमा खुल्ने क्रममा छन्। चुनढुंगाका खानी र सिमेन्ट उद्योगलाई लक्षित गरेर औद्योगिक करिडोरका रूपमा मदन भण्डारी राजमार्गको अवधारणा ल्याइएको सरकारी पक्षको दाबी छ। यो राजमार्गले सिमेन्ट उद्योगमा चुनढुंगा पुर्याउन मात्र होइन, कृषि उत्पादनको बजारीकरणमा पनि योगदान दिने सरकारी अधिकारीहरू बताउँछन्।जग्गाको भाउ बढ्यो, बजारमा चहलपहल पाँच वर्षअघिसम्म सुनसान रहेका बजारहरूमा निकै चहलपहल हुन थालेको छ। सरकारले प्राथमिकतामा राखेर मदन भण्डारी राजमार्गको कामलाई गति दिएसँगै राजमार्गले छोएका बजारमा चहलपहल बढेको हो। त्यसो त बजार मात्र हैन, राजमार्गले छोएका जग्गाको भाउसमेत आकासिएको छ। २५ हजार कट्ठामा समेत किनबेच नभएका मैनामैनीको कोठु क्षेत्रको जग्गा यतिबेला ६० लाख रुपैयाँ कट्ठामा किनबेच भएको स्थानीय चन्द्र राई बताउँछन्। उनी भन्छन्, ६० लाख कट्ठाका दरले खरिद गर्ने मान्छे भएका छन्, तर जग्गा नै छैन। सुनसरी र उदयपुर जोड्ने पक्की पुल बन्दा जग्गाको मूल्य सामान्य बढेको थियो, स्थानीय रामकुमार खड्काले भने, सडक कालोपत्रे हुनसाथ जग्गाको मूल्य ह्वात्तै बढ्यो। दैनिकजसो दुई सयभन्दा बढी सवारीसाधन ओहोरदोहोर हुने उक्त राजमार्गमा होटल व्यवसाय पनि उत्तिकै फस्टाएको छ। महेन्द्र राजमार्गमा रहेका लाइन होटल जसरी नै मदन भण्डारी राजमार्गमा होटलहरू सञ्चालनमा छन्। पूर्वी झापादेखि काठमाडौंसम्मका सर्वसाधारण समय बचत हुने भन्दै यो राजमार्ग हुँदै यात्रा गर्ने गरेका छन्। १ नम्बर प्रदेशको राजधानी विराटनगरका लागि उदयपुर, सोलुखुम्बु, ओखलढुंगा र खोटाङ जिल्लाका सर्वसाधरण यही राजमार्ग हुँदै आउजाउ गर्ने गर्छन्।छोटो सडक यातायातको विस्तारले गति लिएपछि यी ठाउँलाई व्यापारिक केन्द्र बन्न सहज भएको हो। व्यापारिक केन्द्रका कारण सर्वसाधारणको दैनिक जीवन सहज र सरल बनेको स्थानीयको भनाइ छ। चौतर्फी विकास, किसानलाई राहतराजमार्गले व्यापार व्यवसाय र जग्गाको मूल्य मात्र वृद्धि भएको छैन, कृषि क्षेत्रलाई पनि उत्तिकै महत्त्व दिएको छ। सडक निर्माण भएसँगै गाउँमा उत्पादित सामग्री बजारसम्म ल्याउन किसानलाई सहज भएको हो। खासगरी उदयपुर खण्डको बेलका, बेल्टार, बसाहा, गाईघाट, राजाबास, चुहाडे, मुर्कुची, नेपालटार, कटारी, भिमान कृषिका लागि उर्वर मानिन्छन्। सडक सञ्जालकै कारण यी क्षेत्रका किसान व्यावसायिक कृषिमा आकर्षित भएका हुन्। सडक अभावकै कारण निर्वाहमुखी कृषि खेती गर्दै आएका हामी किसानलाई सडकले ठूलो राहत दिएको नेपालटारका अगुवा किसान चूडामणि लुइँटेलले बताए। उनले भने, आफ्नै खेतबारीबाट सरर गाडी कुदेको छ। बिक्रीका लागि समस्या नहुने ठानेर व्यावसायिक खेतीमा लागेका छौं। सडककै कारण धेरै किसानले व्यावसायिक खेती सुरु गरेको त्रियुगाका अर्का किसान विभीषण चौधरी बताउँछन्। उनले भने, तरकारी बिक्री गर्न बजार कुर्नुपर्ने अवस्था छैन, ढाकीमा लिएर सडकमा निस्कनासाथ गाडीमा आएका यात्रुले ताजा भन्दै लैजाने गरेका छन्। आर्थिक अवस्था कमजोर भएका परिवारलाई गरी खान सडकले सहयोग पुर्याएको बेलका नगरपालिकाका प्रमुख दुर्गाकुमार थापाले बताए। उनले आर्थिक तथा सामाजिक जीवनमा राजमार्गले महत्त्वपूर्ण भूमिका निर्वाह गरेको छ। विकासको मुख्य आधार भनेकै सडक रहेछ, थापाले भने, बेलका नगर क्षेत्र राजमार्गले छोएको क्षेत्र भएकाले बजारीकरण, जमिनको मूल्य, श्रमजीवी मजदुर र किसानको जीविकोपार्जनमा मद्दत पुगेको छ। सडक नहुँदा आवागमनमा समेत असहज थियो, बिरामीले भनेको बेलामा उपचार पाउँदैनथे, प्रदेश सांसद अम्बिका थापाले भनिन्, हिजोजस्तो गाडी कुर्नुपर्ने बाध्यता छैन। रोडमा निस्कनासाथ सार्वजनिक गाडी चढ्न पाइन्छ। स्थानीय उत्पादित वस्तु बजारसम्म पुर्याउन र उचित मूल्य पाउन सहज भएको छ। चौदण्डीगढी नगरपालिकाका मेयर खगेन्द्र राईले राजमार्गले सहरीकरण बढाएको बताए। राजमार्ग जहाँ बनेको छ, त्यहाँ व्यापारिक हिसाबले घरहरू बन्न थालेका छन्, उनले भने, हरेक हिसाबले फाइदा पुग्ने भएपछि पहाडबाट बसाइँ सरेर भए पनि राजमार्ग क्षेत्र नै रोज्ने गरेका छन्। मूल्यहीन जग्गाका धनी राजमार्ग निर्माणकै कारण रातारात करोडपति बनेको कटारी नगरपालिकाका प्रमुख ज्ञानेन्द्र श्रेष्ठले बताए। उनले भने, हिजोसम्म सामान्य खेती गरेर खाँदै आएका जनताले राजमार्गकै कारण जग्गा प्लटिङ गर्दै लाखौँ मूल्यमा घडेरी विक्री गर्न थाले। उनले सर्वसाधारणको दैनिकीमा सहज हुनुका साथै आर्थिक समृद्धिमा समेत राजमार्गले महत्त्वपूर्ण भूमिका निर्वाह गरेको बताए।"
हामीलाई सिध्याउँछु भन्ने प्रचण्ड आफै सिद्धिनुभयो,"विराटनगर : प्रधानमन्त्री केपी ओलीले प्रचण्ड सिद्धिने बाटोमा हिँडेको आरोप लगाएका छन्। शनिबार विराटनगरमा आयोजित आमसभालाई सम्बोधन गर्दै नेपाल कम्युनिस्ट पार्टी (नेकपा) अध्यक्षसमेत रहेका अोलीले यस्तो आरोप लगाएका हुन्। अझैसम्म फर्किएर आउन र जनताको सागरमा मिसिन आग्रह गर्दै उनले सिद्धिने बाटोमा नहिँड्न सुझाव दिए। अझै फर्किएर आउनुहोस्, नेपाली जनताको सागरमा मिसिनुहोस्। भीरबाट लड्नेलाई राम भन्न सकिन्छ काँध हाल्न सकिँदैन, प्रचण्डको नाम लिँदै ओलीले भने, उहाँ आउने र फर्किने बाटोमा हिँड्नु भएको होइन। सिधै गएर सिद्धिने बाटोमा हिँड्नु भएको हो। उहाँको हविगत सिद्धिने बाटोमा छ। सुरुमा वैद्यको साथमा बसेका प्रचण्ड त्यसपछि डाक्टरको साथमा लागेको र डाक्टरले पनि छोडेपछि अहिले झाक्रीको साथमा पुगेको भन्दै ओलीले व्यङ्ग्य गरे। पहिला प्रचण्ड वैद्यको साथमा हुनुहुन्थ्यो, त्यसपछि डाक्टरलाई साथमा लिनुभयो। वैद्य र डाक्टर छोड्नुभयो। अहिले झाक्रीलाई साथमा लिनुभयो, ओलीले भने, गलत बाटोमा हिँड्नुभयो उहाँलाई झाक्रीले पनि छोड्छन्। ओलीले दुई चार सिटमा सीमित प्रचण्डलाई सुरुमा ठूलो जुरो हालिदिएको त्यसपछि सिङ्ग हादिदिएपछि अहिले उहाँ आफूहरुलाई सिध्याउँछु भन्दै हिँडेको आरोप लगाए। दुई चार सिटमा सीमित हुने प्रचण्डलाई ठूलो जुरो हालिदिएको थिएँ। त्यसपछि लामा सिङ्ग हालिदिएको थिए, प्रचण्डको आलोचना गर्दै ओलीले भने, त्यसपछि उहाँले नै हामीलाई सिध्याउँछु भन्नुभयो। अब उहाँ सिद्धिनुभयो। ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ। एउटा समूहको नेतृत्व ओलीले गरेका छन् भने अर्को समूहको नेतृत्व पुष्पकमल दाहाल प्रचण्ड र माधवकुमार नेपालले गरेका छन्। प्रचण्डनेपाल समूहले प्रतिनिधिसभा विघटनविरुद्ध देशव्यापी प्रदर्शन गरिरहेका बेला ओली नेतृत्वको सत्ता पक्षलेसमेत आमसभा गर्दै आएको छ। ओली पक्षको विराटनगरमा आयोजित आमसभामा प्रधानमन्त्री ओलीसहित गृहमन्त्री रामबहादुर थापा बादल, नेता सुवास नेम्वाङ, प्रदेश १ का मुख्यमन्त्री शेरधन राईले सम्बोधन गरेका छन्। ओली समूहले वैशाख १७ र २७ गतेका लागि घोषणा गरेको चुनावको तयारीमा जुट्न आग्रह गर्दै विभिन्न ठाउँमा सभा गर्दै आएको हो।"
प्रदेशसभा भंग गरेर देखाउन मुख्यमन्त्री राईलाई भीम आचार्यको चुनौती,"काठमाडौं : नेपाल कम्युनिस्ट पार्टी (नेकपा) प्रदेश१ इन्चार्ज भीम आचार्यले मुख्यमन्त्री शेरधन राईलाई प्रदेशसभा भंग गरेर देखाउन चुनौती दिएका छन्। शनिबार काठमाडौंमा आयोजित पत्रकार भेटघाट कार्यक्रममा बोल्दै आचार्यले यस्तो चेतावनी दिएका हुन्। कथित दलको विधानको हवाला दिएर मुख्यमन्त्री राईले सभामुख, उपसभामुख र सांसदलाई प्रदेशसभा भंग गर्ने भन्दै धम्क्याएपछि आचार्यले यस्तो चुनौती दिएका हुन्। हामी प्रतिगमन विरोधी आन्दोलनमा छौँ। जनताले साथ दिएका छन्। यसलाई घुँडा टेकाएर छोडिन्छ। मुलुकलाई संवैधानिक ट्रयाकमा ल्याइन्छ। साभामुख, उपसभामुख र सांसदलाई तर्साउन खोज्ने ? यो कुरा लोकतन्त्रमा चल्दैन। धम्कीले कोही डराउँदैन, आचार्यले भने, यदि तागत छ भने भंग गरेर देखाए हुन्छ। चुनौती दिन चाहन्छु। म चुनौती दिन चाहन्छु, भंग गरेर देखाए हुन्छ। हामी त्यसलाई पुनस्र्थापित गर्छौँ र लोकतान्त्रिक प्रक्रियालाई सुचारु गरछौँ। नेकपा प्रचण्डनेपाल समूहका प्रस्तावित मुख्यमन्त्रीसमेत रहेका आचार्यले मुख्यमन्त्रीको धम्कीको कडा प्रतिवाद गर्नेसमेत बताए। अल्पमतको सरकारलाई जी हजुरी गरेर छोडिदिएदेखि प्रतिनिधिसभा पनि रहने प्रदेशसभा पनि कायम रहने ?, प्रश्न गर्दै आचार्यले भने, ल त अल्पमतमा पर्यौँ अब तिमी छोड लोकतान्त्रिक प्रक्रियाले चल भन्दा प्रदेशसभा भंग गर्ने ? यस्तो धम्कीले कोही पनि डराउँदैन। त्यो भएमा हामी कडा प्रतिवाद गर्छौँ। संविधानले नै २५ प्रतिशत सांसदलाई सरकारविरुद्ध अविश्वासको प्रस्ताव दर्ता गर्न अधिकार दिएको भन्दै यो लोकतान्त्रिक प्रक्रियालाई पन्छाएर धम्क्याउने कुरा गलत भएको बताए। नेकपा स्थायी कमिटी सदस्यसमेत रहेका आचार्यले अविश्वासको प्रस्ताव मुख्यमन्त्रीलाई सोधेर दर्ता नहुने प्रष्ट पारे। लोकतान्त्रिक तवरले अविश्वासको प्रस्ताव आएको छ। संविधानले २५ प्रतिशत सांसदलाई सरकारविरुद्धमा अविश्वासको प्रस्ताव दर्ता गर्ने अधिकार दिएको छ। त्यो दर्ता भएपछि प्रक्रियामा लानुपर्छ। प्रकियामा लगेर भोटिङ गरेर निर्णय गर्नुपर्छ। आफूसित बहुमत छ कि छैन भनेर टेस्ट गर्नुपर्छ, आचार्यले भने, मुख्यमन्त्रीविरुद्ध अविश्वास प्रस्ताव हाल्न मुख्यमन्त्रीलाई सोध्नुपर्ने रे ! उसलाई सोधेर मात्र हाल्न पाइने ? यस्तो नचाहिँदो कुरा गरेर सत्ताको आडमा मान्छेलाई धम्क्याउने कुरा गलत हो। प्रदेश १ का सत्तापक्षीय सांसदले आफ्नै सरकारले बोलाएको प्रदेशसभा बैठक अवरुद्ध गरेको भन्दै आचार्यले आक्रोश व्यक्त गरे। अविश्वासको प्रस्ताव सडकमा टाउका गन्ने नभएर सांसदमा टाउको गन्ने प्रक्रिया भन्दै त्यसलाई अवरुद्ध गर्नु नहुनेमा जोड दिए। यो सडकमा टाउका गन्ने कुरा होइन। हामीले संसदमा टाउको गनेका छौँ। संसारमै नभएको निर्लज्जता प्रदर्शन गरेर आफैले बोलाएको संसद आफैँ अवरोध गर्ने ?, थप प्रश्न गर्दै आचार्यले भने, आफै संसद चल्न नदिने ? आफै प्रक्रिया अगाडि बढ्न नदिने ? आफै बहुमत कता छ भनेर प्रक्रियामा अवरोध गर्ने ? आचार्यले आइतबारका लागि बोलाएको बैठक लगातार सञ्चालन हुनुपर्नेमा जोड दिँदै यसमा सभामुख, उपसभामुख र सांसदले खुट्टा कमाउनु नहुने बताए। ९३ प्रदेशसभा सदस्य रहेको प्रदेश १ मा ४७ सांसद आफ्नो पक्षमा देखाउनसमेत उनले मुख्यमन्त्री राईलाई चुनौती दिए। उनले अविश्वासको प्रस्ताव अगाडि बढेमा कांग्रेसले साथ दिने विश्वास व्यक्त गरे। प्रदेश १ मा नेकपाका ६७ सांसदमध्ये सभामुख र उपसभामुखबाहेक ६५ सांसद रहेका छन्। अविश्वासको प्रस्तावको पक्षमा ३७ सांसदले हस्ताक्षर गरे पनि अहिले त्यो संख्या ४० पुगेको दाबी आचार्यको छ। प्रदेश १ मा कांग्रेसका २१, जसपाका ३, लिम्बुवान र राप्रपाका ११ गरेर कुल ९३ जना सांसद छन्। प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ। केन्द्रमा अध्यक्ष पुष्पकमल दाहाल प्रचण्ड र माधवकुमार नेपालले एउटा समूहको नेतृत्व गरेका छन् भने प्रधानमन्त्री केपी ओलीले अर्को समूहको नेतृत्व गरेका छन्। यसको प्रभाव प्रदेश सरकारसम्म देखिएको छ। नेकपा प्रचण्डनेपाल समूहले प्रदेश १ र बागमतीमा आफ्नै पार्टीको सरकारविरुद्ध अविश्वासको प्रस्ताव दर्ता गरेका छन्।"
प्रधानमन्त्रीको मन्तव्य पदीय गरिमा विपरित : विश्वप्रकाश शर्मा,"काठमाडौं : नेपाली कांग्रेसका प्रवक्ता विश्वप्रकाश शर्माले शनिबार विराटनगरमा प्रधानमन्त्री ओलीले दिएको अभिव्यक्ति पदीय गरिमा विपरीत आएको बताएका छन् । अदालत दबाबमा नपरोस् भन्दै चर्को दबाब दिने काम भएको भन्दै शर्माले यस्तो बताएका हुन् । उनले न्यायालयको फैसला स्वीकार गछौं कहिल्यै नभनेर चेतावनी प्रशारण गर्ने शैली लोकतान्त्रिक हुनै नसक्ने बताए । ओलीले जंगे शैली अपनाएको भन्दै शर्माले ट्वीटरमार्फत् आपत्ति जनाएका हुन्। अदालत दबाबमा नपरोस् भन्ने तर चर्को दबाबको अभिव्यक्ति राख्ने _को विराटनगर मन्तव्य पदीय गरिमा विपरीत छ, शर्माले ट्वीटरमा लेखेका छन्, न्यायालयको फैसला स्वीकार्छौं कहिलै नभन्ने र चेतावनी प्रशारण गर्ने जंगे शैली लोकतान्त्रिक हुन सक्दैन ।"
निर्वाचनको पक्षमा फैसला आए मुलुकमा रक्तपात मच्चिन्छ : भुसाल,"तानसेनः नेपाल कम्युनिस्ट पार्टी (नेकपा) लुम्बीनी प्रदेश ईन्चाज तथा स्थायी कमिटी सदस्य युवराज ज्ञवालीले पार्टी भित्र वैचारिक मन्थन नभएकै कारण केपी ओली जस्ता तानाशाहको उदय भएको बताएका छन् । पाल्पा जिल्लाका अगुवा कार्यकर्ता भेला तथा प्रशिक्षण कार्यक्रमलाई तानसेनमा सम्बोधन गर्दै स्थायी कमिटी सदस्य ज्ञवालीले अब पनि पार्टीलाई नीति सिद्धान्त, वैचारिक परीक्षण बिना नेता मुखी पार्टी भए भोलि पार्टीको अर्काे तानाशाही ओलीवाद आउने चेतावनी दिए । नाम मात्र कम्युनिस्ट, काम सामन्तवादीको रुपमा परिणत भएको नेकपा अब केपी ओलीकै कारण सच्चिने मौका पाएको बताए । पूर्वकृषिमन्त्री एवं स्थायी कमिटी सदस्य घनश्याम भुसालले सर्वाेच्च अदालतले सेटिङमा निर्वाचनको पक्षमा फैसला आए मुलुकमा रक्तपात मच्चिने चेतावनी दिए । प्रतिनिधिसभा विघटनको पक्षमा फैसला भए मुलुकमा रक्तपात मच्चिन्छ । विघटनकै पक्षमा फैसला भए पनि वैशाखमा निर्वाचन हुने अवस्था छैन उनले भने, गलत फैसला भए मुलुकमा नीतिनियम विधिविधान सबै समाप्त भएर देश भासिने र हामी सबै समाप्त हुने अवस्था आउने छ । त्यसैले सर्वाेच्च अदालत, न्यायाधीशले मुलुकको सर्वाेत्तम हितमा निर्यण गर्ने विश्वासमा छु । नेता भुसालले जनमत संविधान विपरित फैसला भए पनि आगामी असार भित्र ओलीलाई सडकमा ल्याउने चेतावनी दिए । प्रधानमन्त्री ओलीलाई लंकाको रावणसँग तुलना गर्दै नेता भुसालले दश टाउके रावणले अन्तिममा लंका नै ध्वस्त बनाएर आफू पनि सिद्धिएको दृष्टान्त सुनाउँदै भुसालले त्यसैगरी ओलीले पार्टी र देशलाई ध्वस्त बनाउँदै सिद्धिने अवस्थामा पुगेको बताए । कार्यक्रममा नेकपा माओवादी नेतृ एवं पूर्वसभामुख ओनसरी घर्तीमगर, केन्द्रीय सदस्य तुलाराम घर्तीमगर, ठाकुर गैरेले मुर्छित अवस्थामा रहेको संविधानलाई बचाउन, प्रतिगमनलाई परास्त गर्न, ओलीजस्ता नव सामन्तवादी प्रवृत्तिको अन्त्यको लागि पार्टीले देशैभर भेला तथा प्रशिक्षण गर्दै आएको बताए ।"
केपी ओली कम्युनिस्टका ऐजेरु हुन् : नेपाल,"खाँदबारी : प्रधानमन्त्री केपी ओली कम्युनिस्ट पार्टीको एजेरु मात्र रहेको नेकपा अध्यक्ष माधवकुमार नेपालले बताएका छन् । संखुवासभामा शनिबार प्रचण्डनेपाल समूहले गरेको विरोध सभालाई सम्बोध गदै पूर्वप्रधानमन्त्री नेपालले कम्युनिस्ट पार्टीमा पनि कहिले काँही ऐजेरु पलाउने गरेको बताए । प्रचण्डनेपाल समूहले शनिबार खाँदबारीमा गरेको विरोध सभालाई सम्बोधन गर्न हेलिकप्टरबाट संखुवासभा आएका नेपालले प्रधानमन्त्री ओलीले आफ्नै घरमा आगो लगाएको आरोप लगाए । ओलीले पार्र्टीभित्र तानाशाह लागु गरेपछि उनीसँग अलग भएको बताउँदै नेपालले आफैले सिफारिस गरेको व्यक्तिले देश र जनतालाई धोका दिएको बताए । पार्र्टी बचाउन अध्यक्ष पुष्पकमल दाहाल प्रचण्डले धेरै पटक त्याग गर्नुभयो तर, सकिए, नेपालले भने, प्रतिगमनकारी कदम सर्वोच्च अदालतले सच्याउने विश्वास व्यक्त गर्दै ओलीलाई जनता र कार्यकर्ताले सच्याउने विश्वास नेपालको छ । विरोधसभामा बोल्दै स्थायी कमिटी सदस्य वर्षमान पुनले निर्वाचन आयोगले पार्टीको आधिकारिकता हेर्ने बताए । पुनले प्रतिनिधिसभा विघटन मुद्दाको फैसला चाँडै आउने बताए । संसद् विघटनका बारे सर्वोच्च अदालतमा बहस सकिएको छ, केही दिनमा फैसला हुँदैछ, पुनले भने । उक्त विरोध सभालाई नेकपा केन्द्रीय सदस्य रामकुमारी झाक्री, नेता घनेन्द्र बस्नेत, जिल्ला इन्चार्ज राजेन्द्र राई, केन्द्रीय सदस्य राजेन्द्र कार्की लगायतका नेताहरुले सम्बोधन गरे । विरोध सभालाई सम्बधोन गर्न प्रचण्ड आउने कार्यक्रम तय भएको भए पनि नेकपा विवादका कारण दुई अध्यक्षमध्ये एक जनाले राजधानी छाड्न नमिल्ने भन्दै उनी कार्यक्रममा आएनन् । विरोध सभामा नेकपाले जिल्लाभरका कार्याकर्ता सदरमुकाम खाँदबारीमा भेला पारेको थियो ।"
सरकारसँग वार्ता गर्न विप्लव समूह सकारात्मक,"काठमाडौं : नेत्रविक्रम चन्द विप्लव समूहले सरकारसँग वार्ता गर्न सकारात्मक रहेको बताएको छ । शनिबार विज्ञप्ति सार्वजनिक गर्दै विप्लवले सहज रुपमा गतिविधि र कार्यक्रम गर्ने वातावरण बने सरकारसँग वार्ता हुने बताएका हुन् । विप्लवले आम जनसमुदायमा सहज गतिविधि र कार्यक्रम गर्ने अवस्था बने सरकारसँग वार्ता गर्न सकारात्मक भएको विज्ञप्तिमा उल्लेख गरेका हुन् । सरकारले प्रतिबन्ध फुकुवा गरे वार्ताका लागि सकारात्मक रहेको सन्देश विप्लवले विज्ञप्तिमार्फत् दिएका हुन् । हाम्रो क्रान्ति राष्ट्र, समाज, अग्रगामी रुपान्तरण एवम् जनसमुदायको हित र अधिकारका लागि गरिएको सचेत पहल हो, शनिबार विप्लवले सार्वजनिक गरेको विज्ञप्तिमा भनिएको छ, यसको प्रक्रियामा आम जनसमुदायमा सहज गतिविधि र कार्यक्रम गर्ने वातावरण बन्ने अवस्थामा हाम्रो पार्टी सरकारसँग संवाद र वार्ताको लागि सकारात्मक रहेको विषय सबैमा जानकारी गराउँदछौँ ।"
प्रतिनिधिसभा विघटन क्रान्तिकारी कदम हो : गृहमन्त्री बादल,"विराटनगर : गृहमन्त्री रामबहादुर थापा बादलले प्रतिनिधिसभा विघटन क्रान्तिकारी र अग्रगामी कदम भएको बताएका छन्। शनिबार विराटनगरमा आयोजित नेपाल कम्युनिस्ट पार्टी (नेकपा)को आमसभालाई सम्बोधन गर्दै गृहमन्त्री थापाले यस्तो बताएका हुन्। नेकपा प्रधानमन्त्री केपी ओली समूहका सचिवालय सदस्यसमेत रहेका गृहमन्त्री बादलले प्रतिनिधिसभा विघटन संवैधानिक भएकोसमेत दाबी गरे। प्रतिनिधिसभा विघटन क्रान्तिकारी र अग्रगामी कदम हो, सभालाई सम्बोधन गर्दै थापाले भने, यो कदम संवैधानिक पनि छ। गृहमन्त्री थापाले देशको विकास, सुशासन र प्रगतिको निम्ति स्थायित्व अनिवार्य भएकाले त्यसका लागि प्रधानमन्त्रीले प्रतिनिधिसभा विघटन गरेको दाबी गरे। संसदीय फोहोरी खेलले देश अस्थिरताको दुष्चक्रमा फसेको र देशमा समस्या भएकाले यो कदम उठाइएको बताए। उनले संसद पुनस्र्थापना भए फेरि संसदीय फोहोरी खेल हुने भन्दै स्थायित्वका निम्ति सरकारले घोषणा गरेको चुनावमा होमिन अनुरोध गरे। उनले संसद् पुनस्र्थापना भए फेरि फोहोरी खेल सुरु भए देशमा स्थायित्व नहुने बताए। पुरानो संसद जसले अस्थिरता जन्मायो। सरकारलाई काम गर्न दिएन। सरकारका काममा अवरोध खडा गर्यो, थापाले भने, त्यसैले नयाँ प्रतिनिधिसभाको आवश्यकता भयो। त्यही आवश्यकताका लागि पुरानो संसदको विघटन र नयाँ संसदले मात्र यो देशमा स्यायित्व कायम गर्न सक्छ। देशको समृद्धिको यात्रालाई अगाडि बढाउन सक्छ। थापाले नेकपाको प्रचण्डनेपाल समूहका गतिविधितर्फ चर्को आलोचना गर्दै प्रतिनिधिसभा विघटन गर्ने प्रधानमन्त्रीको कदमलाई बचाउँमा समय खर्चिएका हुन्। उनले अदालतको निर्णय आफूहरुले मान्ने र देशको विकासकै पक्षमा अदालतले फैसला गर्ने विश्वाससमेत व्यक्त गरे।"
राजनीतिक स्थिरताका लागि निर्वाचन : उपप्रधानमन्त्री पोखरेल,"जनकपुरधाम : उपप्रधानमन्त्री ईश्वर पोखरेलले देशमा राजनीतिक स्थिरताका लागि निर्वाचन आवश्यक रहेको बताएका छन्। उनले तोकिएकै मिति आगामी वैशाख १७ र २७ गते निर्वाचन हुन कसैले रोक्न नसक्ने दाबी गर्दै निर्वाचनपछि देशमा राजनीतिक स्थिरता कायम हुने बताए। चुनावमा जनताले सही व्यक्तिलाई पुरस्कृत र गलतलाई दण्डित गर्छन्। जनता भन्दा ठूलो कोही छैन, जनता भन्दा ठूलो न्यायधीशपनि होइनन्, पोखरेलले भने, त्यसैले ताजा जनादेशका लागि सबै तयार रहौं। राजनीतिक स्थिरताको लागि मध्यावधि निर्वाचन आवश्यक छ। धनुषाको जनकपुरधाममा चेम्बर अफ कमर्सको दोश्रो वार्षिकोत्सव तथा तेश्रो साधारणसभाको उद्घाटन शत्रमा बोल्दै उपप्रधानमन्त्री पोखरेलले देशमा राजनीतिक स्थिरताका लागि हुने निर्वाचनको तयारीमा रहन आग्रह गरे। पुष्पकमल दाहाल प्रचण्डले सरकारलाई धक्का दिएर म्युजिकल चेयरमा बसे जस्तै बस्न खोजेपछि संसद विघटन गरेर जनताको बीचमा जाने निर्णय भएको हो, उनले थपे। पोखरेलले आफ्नै पार्टी भित्रका केही तत्वहरुले सरकारलाई काम गर्न नदिएकोले बाध्यात्मक अवस्थामा प्रधानमन्त्री केपी ओलीले संसद विघटन गरेर ताजा जनादेशका लागि निर्वाचनमा जाने घोषणा गरेको स्पष्ट पारे।"
विराटनगरको आमसभामा प्रधानमन्त्रीको सम्बोधन (लाइभ),विराटनगर : तोकिएकै समयमा निर्वाचन सम्पन्न गराएरै छाड्ने सन्देश दिन प्रदेश १ को राजधानी विराटनगरमा शनिबार नेपाल कम्युनिस्ट पार्टी (नेकपा) ले बृहत आमसभा गरिरहेको छ। प्रधानमन्त्री केपी ओलीको सहभागीतामा आमसभा सुरु भएको हो । सरकारको नेतृत्व गरिरहेको ओली समूहले प्रदर्शन र जनसभामार्फत वैशाख १७ र २७ गते हुने भनेर घोषणा गरिएको आमनिर्वाचनको सन्देश दिने बताइएको छ। शक्ति प्रदर्शनपछिको आमसभास्थल विराटनगर महानगरपालिका२ स्थित विराट नर्सिङ होमको पूर्वतर्फ रहेको मैदानमा प्रधानमन्त्री केपी ओली सहभागी भएका छन् । सभालाई प्रधानमन्त्री ओलीसहित ओली समूहका शीर्ष नेताले सम्बोधन गर्दैछन् । भिडियो : नेपाल टेलिभिजन
अविश्वास प्रस्ताव छल्न आरोप प्रत्यारोप,"हेटौंडा : बागमती प्रदेशको प्रदेशसभा बैठक पटक पटक स्थगित भएपछि एक अर्कालाई दोषारोपण गरेर पन्छिने क्रम बढेको छ। विश्वासको मत लिने संख्या जुटाउन नसकेपछि समस्यामा परेका मुख्यमन्त्री डोरमणि पौडेलले अविश्वास प्रस्ताव छल्दै आएका छन्। नेकपा भित्रकै दाहाल नेपाल समुह र नेपाली काँग्रसेले प्रदेशसभा बैठक माग गर्दै आए पनि सभामुख सानुकुमार श्रेष्ठले सूचना टाँस गर्दै दोस्रो पटक फागुन ५ गते बैठक स्थगित गरेको थियो। तर सभामुख सानुकुमार श्रेष्ठले मुख्यमन्त्री डोरमणि पौडेलविरुद्ध दर्ता भएको अविश्वासको प्रस्तावको कारण आफुले प्रदेश सभाको सातौँ अधिवेशन बैठक स्थगित नगरेको दाबी गरेका छन्। सभामुख श्रेष्ठले अविश्वासको प्रस्ताव दर्ता सम्बन्धी कार्यविधि मस्यौदा समितिले प्रतिवेदन नबुझाएको र नेपाल दाहाल समुह र नेपाली काँग्रसेले समय माग गरेकाले बैठक स्थगित गरेको बताएका छन्। माननीय अष्टलक्ष्मी कामरेडहरू र काँग्रसेले पनि समय माग गरेको छ। अविश्वासको प्रस्ताव दर्ता सम्बन्धी कार्यविधि मस्यौदा समितिले प्रतिवेदन बुझाएको पनि छैन, तर नेकपा दाहाल नेपाल समुह र नेपाली काँग्रेसको प्रतिनिधिसँग सभामुख श्रेष्ठले फागुन ५ गते बैठक चलाउने समहति गरे पनि अनिश्चित कालको लागि बैठक स्थिगित गरेको दाहाल नेपाल समुह र नेपाली काँग्रेसको दाबी छ। फागुन ५ गते बिहानै बैठक स्थगित गरेपछि दाहाल नेपाल समुह तत्काल बैठक सुचारु गर्न माग गर्दै सभामुख सानुकुमार श्रेष्ठलाई ज्ञापनपत्र बुझाउन प्रदेशसभा सचिवालय पुगेको थियो। तर सभामुख श्रेष्ठ नभेटेपछि उपसभामुख राधिका तामाङलाई ज्ञापनपत्र बुझाएको नेकपा बागमती प्रदेश नेपाल दाहाल समुहका सचेतक बुद्धिमान माझीले बताए। अविश्वासको प्रस्ताव दर्ता सम्बन्धी कार्यविधि मस्यौदा निर्माण समितिले कार्य ब्यवस्था परामर्श समितिको बैठक नबसेकोले प्रतिवेदन बुझाउन नपाएको जनाएको छ। समितिको बैठकमा हामीले प्रतिवेदन बुझाउने हो तर समितिको बैठक सभामुखले बोलाउनु भएको छैन, कहाँ लगेर हामीले बुझाउँने, समितिका संयोजक छिरिङ दोर्जे लामाले भने। प्रधानमन्त्री ओली निकट मुख्यमन्त्री पौडेल र सभामुख श्रेष्ठले बैठक छल्ने बहाना गरेको र आफ्नो प्रतिरक्षाको लागि काँग्रेसलाई समेत आरोप लगाएको नेपाली काँग्रेस प्रदेश संसदीयका नेता इन्द्र बानियाँको भनाइ छ। हामीले बैठक स्थगित गर्न भनेका छैनौं ।"
नगरपालिकामा पारदर्शिता माग गर्दै कांग्रेस आन्दोलित,"सिरहा : सिरहामा नगरपालिकामा पारदर्शिता माग गर्दै नेपाली कांग्रेस नगर समिति आन्दोलित भएका छन्। नगर समिति सभापति अशीषलाल यादवले पत्रकार सम्मेलनमा १५ बुँदेसहित मागसहित पहिलो चरणको आन्दोलन सुरु भएको जानकारी गराएका हुन्। शनिबार नगरभरिका २२ वटै वडामा पर्चा पम्पलेट वितरण गर्ने उनले बताए। फाल्गुन १३ गतेदेखि १८ गतेसम्म नगरपालिकामा धर्ना दिने उनले बताए। नगरसभा र त्यसको निर्णय, आव२०७६०७७ को आयव्यय,आव२०७७०७८ शीर्षकगत आयव्यय अपारदर्शी तवरले राखेको कांग्रेसले जारी गरेको विज्ञप्तिमा उल्लेख छ। कोभिड१९ को महामारी रोकथाम, पूँजिगत परामर्श, खानेपानी, मल खाद्य र बीउ विजनको नाममा करोडौं रकम भ्रटाचार भएको कांग्रेसले आरोप लगाएका छन्। नगरपालिकाले कार्यपालिका सदस्यहरुलाई प्रलोभन, चक्रव्युह वा अरु वहानामा हस्ताक्षर गराउँदै आएका छन्, कांग्रेस महासमिति सदस्य डाक्टर सुभाषचन्द्र यादवले पत्रकार सम्मेलनमा भने, सिरहा नगरपालिकामा किर्ते गराउने र गर्ने क्रम बढेको छ। बितेकै मितिमा पत्र बुझाएर पुरानै मितिबाट योजना छनौ देखि कार्यान्वन पनि पुरानै मितिमा गर्ने र गराउन लगाउने काम सिरहा नगरपालिकामा तीव्र रुपमा हुँदै आएको उनको दाबी छ। डाक्टर यादव कांग्रेसबाट मेयरमा चुनाव लडेका थिए। कुनै पनि योजनाका सही विवरण र त्यसमा भएको खर्च कानूनी तवरले नगरेको उनको भनाइ छ। छलछाम र प्रलोभन देखाएर वा प्रपन्च रचेर नगरमा भएको करोडौंको भ्रटाचारलाई ढाकछोप गरिँदै आएको उनको आरोप छ। त्यस्ता ढाकछोपलाई पर्दाफास गर्न कांग्रेसलाई जहाँ र जुनसुक्कै निकायमा उजुरी गर्नुपरे वा आन्दोलन नै गर्नु परेमा पछि नपर्ने उनले बताए। पारदर्शिताको माग राख्दै कांग्रेसले कैयौ पटक निवेदन तथा जानकारी पत्र दर्ता गराउँदा बेवास्ता गरिएको कारणले बाध्य भएर आन्दोलनको घोषणा गर्नु परेको सिरहा नगरपालिकाका कांग्रेस नगर कार्यसमितिका सभापति अशीषलाल यादवले बताए। आन्दोलन बारे पत्रकार सम्मेलनमा जानकारी गराउँदै कांग्रेस नगरसभापति अशीषलाल यादव।"
प्रदेशसभा भंग गरेर देखाउन मुख्यमन्त्री राईलाई भीम आचार्यको चुनौती,"काठमाडौं : नेपाल कम्युनिस्ट पार्टी (नेकपा) प्रदेश१ इन्चार्ज भीम आचार्यले मुख्यमन्त्री शेरधन राईलाई प्रदेशसभा भंग गरेर देखाउन चुनौती दिएका छन्। शनिबार काठमाडौंमा आयोजित पत्रकार भेटघाट कार्यक्रममा बोल्दै आचार्यले यस्तो चेतावनी दिएका हुन्। कथित दलको विधानको हवाला दिएर मुख्यमन्त्री राईले सभामुख, उपसभामुख र सांसदलाई प्रदेशसभा भंग गर्ने भन्दै धम्क्याएपछि आचार्यले यस्तो चुनौती दिएका हुन्। हामी प्रतिगमन विरोधी आन्दोलनमा छौँ। जनताले साथ दिएका छन्। यसलाई घुँडा टेकाएर छोडिन्छ। मुलुकलाई संवैधानिक ट्रयाकमा ल्याइन्छ। साभामुख, उपसभामुख र सांसदलाई तर्साउन खोज्ने ? यो कुरा लोकतन्त्रमा चल्दैन। धम्कीले कोही डराउँदैन, आचार्यले भने, यदि तागत छ भने भंग गरेर देखाए हुन्छ। चुनौती दिन चाहन्छु। म चुनौती दिन चाहन्छु, भंग गरेर देखाए हुन्छ। हामी त्यसलाई पुनस्र्थापित गर्छौँ र लोकतान्त्रिक प्रक्रियालाई सुचारु गरछौँ। नेकपा प्रचण्डनेपाल समूहका प्रस्तावित मुख्यमन्त्रीसमेत रहेका आचार्यले मुख्यमन्त्रीको धम्कीको कडा प्रतिवाद गर्नेसमेत बताए। अल्पमतको सरकारलाई जी हजुरी गरेर छोडिदिएदेखि प्रतिनिधिसभा पनि रहने प्रदेशसभा पनि कायम रहने ?, प्रश्न गर्दै आचार्यले भने, ल त अल्पमतमा पर्यौँ अब तिमी छोड लोकतान्त्रिक प्रक्रियाले चल भन्दा प्रदेशसभा भंग गर्ने ? यस्तो धम्कीले कोही पनि डराउँदैन। त्यो भएमा हामी कडा प्रतिवाद गर्छौँ। संविधानले नै २५ प्रतिशत सांसदलाई सरकारविरुद्ध अविश्वासको प्रस्ताव दर्ता गर्न अधिकार दिएको भन्दै यो लोकतान्त्रिक प्रक्रियालाई पन्छाएर धम्क्याउने कुरा गलत भएको बताए। नेकपा स्थायी कमिटी सदस्यसमेत रहेका आचार्यले अविश्वासको प्रस्ताव मुख्यमन्त्रीलाई सोधेर दर्ता नहुने प्रष्ट पारे। लोकतान्त्रिक तवरले अविश्वासको प्रस्ताव आएको छ। संविधानले २५ प्रतिशत सांसदलाई सरकारविरुद्धमा अविश्वासको प्रस्ताव दर्ता गर्ने अधिकार दिएको छ। त्यो दर्ता भएपछि प्रक्रियामा लानुपर्छ। प्रकियामा लगेर भोटिङ गरेर निर्णय गर्नुपर्छ। आफूसित बहुमत छ कि छैन भनेर टेस्ट गर्नुपर्छ, आचार्यले भने, मुख्यमन्त्रीविरुद्ध अविश्वास प्रस्ताव हाल्न मुख्यमन्त्रीलाई सोध्नुपर्ने रे ! उसलाई सोधेर मात्र हाल्न पाइने ? यस्तो नचाहिँदो कुरा गरेर सत्ताको आडमा मान्छेलाई धम्क्याउने कुरा गलत हो। प्रदेश १ का सत्तापक्षीय सांसदले आफ्नै सरकारले बोलाएको प्रदेशसभा बैठक अवरुद्ध गरेको भन्दै आचार्यले आक्रोश व्यक्त गरे। अविश्वासको प्रस्ताव सडकमा टाउका गन्ने नभएर सांसदमा टाउको गन्ने प्रक्रिया भन्दै त्यसलाई अवरुद्ध गर्नु नहुनेमा जोड दिए। यो सडकमा टाउका गन्ने कुरा होइन। हामीले संसदमा टाउको गनेका छौँ। संसारमै नभएको निर्लज्जता प्रदर्शन गरेर आफैले बोलाएको संसद आफैँ अवरोध गर्ने ?, थप प्रश्न गर्दै आचार्यले भने, आफै संसद चल्न नदिने ? आफै प्रक्रिया अगाडि बढ्न नदिने ? आफै बहुमत कता छ भनेर प्रक्रियामा अवरोध गर्ने ? आचार्यले आइतबारका लागि बोलाएको बैठक लगातार सञ्चालन हुनुपर्नेमा जोड दिँदै यसमा सभामुख, उपसभामुख र सांसदले खुट्टा कमाउनु नहुने बताए। ९३ प्रदेशसभा सदस्य रहेको प्रदेश १ मा ४७ सांसद आफ्नो पक्षमा देखाउनसमेत उनले मुख्यमन्त्री राईलाई चुनौती दिए। उनले अविश्वासको प्रस्ताव अगाडि बढेमा कांग्रेसले साथ दिने विश्वास व्यक्त गरे। प्रदेश १ मा नेकपाका ६७ सांसदमध्ये सभामुख र उपसभामुखबाहेक ६५ सांसद रहेका छन्। अविश्वासको प्रस्तावको पक्षमा ३७ सांसदले हस्ताक्षर गरे पनि अहिले त्यो संख्या ४० पुगेको दाबी आचार्यको छ। प्रदेश १ मा कांग्रेसका २१, जसपाका ३, लिम्बुवान र राप्रपाका ११ गरेर कुल ९३ जना सांसद छन्। प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ। केन्द्रमा अध्यक्ष पुष्पकमल दाहाल प्रचण्ड र माधवकुमार नेपालले एउटा समूहको नेतृत्व गरेका छन् भने प्रधानमन्त्री केपी ओलीले अर्को समूहको नेतृत्व गरेका छन्। यसको प्रभाव प्रदेश सरकारसम्म देखिएको छ। नेकपा प्रचण्डनेपाल समूहले प्रदेश १ र बागमतीमा आफ्नै पार्टीको सरकारविरुद्ध अविश्वासको प्रस्ताव दर्ता गरेका छन्।"
"वैशाखमा चुनाव हुन्छ, सबै तयार भएर बसौं : उपप्रधानमन्त्री पोखरेल","काठमाडौं : उपप्रधानमन्त्री ईश्वर पोखरेलले अगामी वैशाखमा निर्वाचन हुने बताएका छन्। काठमाडौँ महानगरपालिका५ मा निर्माण भएको भीमसेनथान मन्दिरको उद्घाटन गर्दै उनले यसका लागि चुनावका लागि तयार हुन आग्रह समेत गरे। राजनीतिक स्थिरताका लागि मध्यावधि निर्वाचन गर्नुपरेको उनको भनाइ छ। उनले भने, 'चुनावमा जनताले सही व्यक्तिलाई पुरस्कृत र गलतलाई दण्डित गर्ने छन्। जनताभन्दा ठूलो न्यायाधीश अरु कोही हुँदैनन्। यसैले ताजा जनादेशका लागि सबै तयार हुनुपर्छ।' निर्वाचनपछि राजनीतिक स्थिरता कायम हुने तथा विकास र समृद्धिको सपना साकार हुने उपप्रधानमन्त्री पोखरेलको भनाइ छ। वाग्मती प्रदेश सरकार र स्थानीय जनसहभागितामा भीमसेनथान मन्दिरको पुनःनिर्माण गरिएको हो। काठमाडौँ निर्वाचन क्षेत्र नं ५ क का प्रदेश सांसद नारायण सिलवालले मन्दिर पुनःनिर्माणमा पहल गरेका थिए। सो अवसरमा उनले मन्दिर पुनःनिर्माण गर्न सफल भएकामा खुशी व्यक्त गर्दै हाँडीगाउँवासीको सहयोगकै कारण योजना सफल भएको बताए। स्थानीयको करीब रु १६ लाख सहयोग उपलब्ध भएको उनले जानकारी दिए। कार्यक्रममा काठमाडौँ महानगरपालिकाका प्रमुख विद्यासुन्दर शाक्यले महानगरभित्रका सबैखाले विकास निर्माणका कामका लागि आफू प्रतिबद्ध रहेको बताए। संस्कृति र सम्पदा बचाउनका लागि महानगरले धेरै काम गरिरहेको उनको भनाइ थियो।"
जनताको स्थायित्वको सपना चकनाचुर भयो : डिला संग्रौला,"डोटी : नेपाली कांग्रेसकी केन्द्रीय सदस्य एवम् नेतृ डा डिला संग्रौलाले जनताको स्थायित्वको सपना चकनाचुर भएको बताएकी छन्। उनले नेपाल कम्युनिष्ट पार्टीलाई जनमत नपचेको समेत बताइन्। नेपाल प्रेस युनियन डोटीले शनिबार सिलगढीमा आयोजना गरेको पत्रकार सम्मेलनमा बोल्दै उनले यस्तो कुरा बताएकी हुन्। निर्वाचनमा स्वार्थका लागि एकीकृत भएका कम्युनिष्टहरुले राजनीतिक स्थायित्वका लागि, विकास र समृद्धिका लागि भनेर भोट मागेका थिए, उनले भनिन्, तर आज हेर्नुस्, न रेल आयो, न पानीजहाज, खोई कहाँ पुग्यो त्यतिबेला बाँडिएको विकास र समृद्धिको सपना ? जनतामा बाँडिएको त्यो सपनाको साटो देशलाई अन्धकारतर्फ धकेलेको उनले आरोप लगाइन्। उल्टै हत्या, हिंसा, बलात्कारका घटनाहरु बढिरहेका छन्। दण्डहिनता मौलाएको छ। अराजगता, अस्थिरता र भ्रष्टाचारको समय आएको छ, उनले थपिन्। वर्तमान सरकार निरंकुशताको बाटोमा अग्रसर भइरहेको उनले बताईन्। उनले भनिन्, नागरिक सर्वोच्चता, विचार तथा अभिव्यक्ति स्वतन्त्रता र प्रेस स्वतन्त्रता छिन्नेगरी सरकार अघि बढिरहेको छ। यो सरकारको निरंकुश बाटो हो भनेर हामीले उहिल्यैदेखि भन्दै आएका थियौं। तर यसमा अहिले सडकमा रहेको नेकपाका नेताहरुले त्यसलाई गम्भीर रुपमा नलिएको उनले बताइन्। हामीले आवाज उठाउँदा नदेख्ने प्रचण्डमाधव कमरेडहरु उतिबेला बोल्नुभएन। अहिले स्वार्थ नमिलेर पार्टी फुटाउँदा हामी यहाँ छौं भन्दै नाटक गरिरहेका छन्, उनले भनिन्। संसद् विगठन असंवैधानिक र प्रतिगामी कदम हो भनेर कांग्रेस प्रष्ट रहेको उनले बताइन्। त्यसका लागि कांग्रेसले आन्दोलन समेत गरिरहेको प्रष्ट पार्दै उनले भनिन्, हाम्रो प्रष्ट निर्णय छ। यद्यपि लोकतन्त्रमा न्यायालयको निर्णयको विशिष्ठ स्थान भएकाले त्यो पर्खिएका छौं। बैशाखको निर्वाचन केपी ओली सरकारको नाटक र नौटंकी मात्रै रहेको उनले बताइन्। उनले भनिन्, सबै परिस्थिति हेर्दा त्यो चुनावको मिति नाटक मात्रै हो। हुने निर्वाचन होइन। कांग्रेस महाधिवेशन अब भदौमा तोकिएकै मितिमा हुने र त्यसमा महिला प्रतिनिधित्व मात्रै नभइ नेतृत्वका लागि पनि आफूहरु आवाज उठाइरहेको उनको प्रतिक्रिया थियो।"
निर्वाचनको सन्देश दिन विराटनगरमा नेकपाले शक्ति प्रदर्शन गर्दै,"विराटनगर : तोकिएकै समयमा निर्वाचन सम्पन्न गराएरै छाड्ने सन्देश दिन प्रदेश १ को राजधानी विराटनगरमा आज नेपाल कम्युनिस्ट पार्टी (नेकपा) को सत्ता पक्षले शक्ति प्रदर्शन र बृहत आमसभा गर्दैछ। प्रधानमन्त्री केपी शर्मा ओलीले गत पुस ५ गते प्रतिनिधिसभा (संसद) विघटन गरेपछि सत्ता पक्षले प्रदेशमा पहिलो पटक अहिलेसम्मकै ठूलो प्रदर्शन र आमसभा गर्न लागेको हो। सरकारको नेतृत्व गरिरहेको ओली समूहले प्रदर्शन र जनसभामार्फत वैशाख १७ र २७ गते हुने भनेर घोषणा गरिएको आमनिर्वाचनको सन्देश दिने बताइएको छ। त्यस्तै एक्कासि सिर्जना भएको संसद विघटन गर्नैपर्ने बाध्यात्मक अवस्था र त्यसको औचित्यका सन्दर्भमा पनि कार्यक्रममार्फत प्रधानमन्त्री ओलीले प्रष्ट पार्ने नेताहरुले बताएका छन्। शक्ति प्रदर्शनपछिको आमसभा स्थल विराटनगर महानगरपालिका२ स्थित विराट नर्सिङ होमको पूर्वतर्फ रहेको मैदानमा तयार पारिएको छ। कार्यक्रमस्थल सिङ्गार्नेदेखि लिएर सभा आयोजनाका लागि आवश्यक तयारी र व्यवस्थापनका सबै काम पूरा भइसकेको नेकपा केन्द्रीय सदस्य विनोद ढकालले जानकारी दिए। कार्यक्रमलाई लक्षित गरेर बिहानैदेखि विराटनगरका चोकचोकमा राष्ट्रिय भावनाले ओतप्रोत भएका र ओलीको समर्थनमा बनेका गीतहरु घन्काइएको छ। दुई साता अघिदेखिनै कार्यक्रमको तयारी थाल्दै ओली समूहले माइकिङ र प्रचारप्रसारको कामलाई तीव्र पारेर लगेको थियो। सभामा प्रदेश भरीबाट दुई लाख हाराहारी समर्थक उतार्ने ओली समूहको दाबी छ। आमसभालाई प्रधानमन्त्री केपी शर्मा ओली, गृहमन्त्री रामबहादुर थापा बादल, ओली समूहका नेता सुभासचन्द्र नेम्वाङ र प्रदेशका मुख्यमन्त्री शेरधन राई लगायतले सम्बोधन गर्ने कार्यक्रम रहेको छ। प्रदेशबाट दुई लाख समर्थक सहभागी गराएर जनसभा गर्न लागिएको नेता ढकालले बताए। उनका अनुसार जनसभामा उपस्थिति हुन आउनेहरुका लागि विभिन्न स्थानमा एक हजार पाँच सय सार्वजनिक बसको व्यवस्था गरिएको छ। निजी सवारी र मोटरसाइकलमा पनि समर्थक आउने ढकालले बताए। दुई लाख समर्थकलाई सहभागी गराएर बृहत आमसभा गर्ने तयारी छ, उनले भने मोटरसाइकल मात्रै १० हजार बढी आउने अनुमान छ। निजी सवारी साधन पनि उत्तिकै संख्यामा हुन्छन् । उनका अनुसार आमसभाका लागि विराटनगरको कञ्चनबारी, रोडशेष, तीनपैनी, हाटखोला लगायतका चोकबाट जुलुस निकालिने छ। जनसभाका लागि सम्पूर्ण तयारी पूरा भइसकेकाले प्रधानमन्त्री ओली बिहान ११ बजे विराटनगरमा आउने र सभालाई सम्बोधन गर्दै अरु केही कार्यक्रममा सहभागी बनेर ४ बजे फर्कने तय भएको ढकालले बताए। बिहान ११ बजेबाट सुरु हुने जनसभामा एक घण्टा सांस्कृतिक कार्यक्रम पनि गरिने जानकारी उनले दिए। सभामा अत्याधिक भीड हुने भएकाले ओलीसहित शीर्ष नेताहरुले गर्ने सम्बोधनलाई दुई ठाउँबाट स्क्रिनमार्फत देखाउने तयारी छ । संसद विघटनपछि नेकपा दुई समूहमा विभाजित बनेको छ। एउटा समूहको नेतृत्व नेकपाकै पुष्पकमल दाहाल प्रचण्ड र माधवकुमार नेपाललले गरिरहेका छन्। ओलीले चालेको कदम असंवैधानिक र प्रतिगामी भन्दै विरोधमा उत्रिएको यो समूह सडक आन्दोलनमा छ। विघटनलाई सरकारको असंवैधानिक कदम भनेर संसद पुनर्स्थापनाको मुल मुद्दा उठाउँदै विरोधमा रहेको दाहालनेपाल समूहले ठाउँठाउँमा शक्ति प्रदर्शन र सभाको आयोजना गरिरहेको छ। विघटनको मुद्दाको बहस सर्वोच्च अदालतमा चलिरहेको छ। पक्ष र विपक्षका तथा एमिकस क्युरीका कानुन व्यवसायीको बहस सकिएका कारण यो मुद्दामा सर्वोच्चले केही समयभित्रै निर्णय दिने बताइएको छ। सरकारको नेतृत्व गरिरहेको ओली समूहले पनि आमसभा र शक्ति प्रदर्शन गरेर दाहालनेपाल समूहको कार्यक्रमलाई काउन्टर दिइरहेको छ। दुवै समूहले अहिले एकअर्काको विरोधमा प्रदर्शन र सभा गरिरहेका छन्। प्रधानमन्त्री ओलीले विभिन्न ठाउँमा गरिएका शक्ति प्रदर्शन र आमसभामार्फत संसद विघटन गर्नुपर्ने कारण र त्यसको औचित्य प्रष्ट पार्ने प्रयास गरिरहेका छन्। त्यस्तै घोषणा गरिएको निर्वाचन समयमै सम्पन्न गर्ने सन्देश पनि प्रवाह गरिरहेका छन्। आजको शक्ति प्रदर्शन र आमसभालाई संसद विघटनपछि प्रदेश १ मा ओली समूहले गरेको अहिलेसम्मकै ठूलो कार्यक्रमका रुपमा लिइएको छ। चारवटै सुरक्षा निकाय सक्रिय सभालाई सम्बोधन गर्न प्रधानमन्त्री ओली आउने भएपछि उचित सुरक्षा प्रबन्ध मिलाइएको छ। विराटनगर लगायत आसपासको सुरक्षा व्यवस्था कडा पारेर लगिएको छ। सुरक्षा संवेदनशिलतालाई ध्यानमा राखेर चारवटै सुरक्षा निकाय नेपाली सेना, नेपाल र सशस्त्र प्रहरी तथा राष्ट्रिय अनुसन्धानलाई सक्रिय गराइएको छ। सबै निकायको समन्वयमा विराटनगरमा शुक्रबारबाटै सुरक्षाको प्रबन्ध मिलाइएको छ। सुरक्षाकर्मीलाई सहयोग गर्ने हिसाबमा त्यत्तिकै संख्यामा स्वयंसेवक पनि खटिएका छन्। आज बिहानैदेखि विराटनगरमा ठूलो सङ्ख्यामा पोसाक र हतियारसहितका सुरक्षाकर्मी परिचालन गरिएका छन्। ठाउँठाउँमा नेपाल र सशस्त्र प्रहरीको उपस्थिति बाक्लो बनाइएको छ। सवारी साधन तथा पैदल हिँडडुल गर्ने र शंकास्पदमाथि निगरानी एवं चेकजाँच बढाइएको छ। सादा पोसाकका सुरक्षाकर्मी पनि उत्तिकै सङ्ख्यामा परिचालन गरिएको छ। स्रोतका अनुसार सुरक्षा व्यवस्था मजवुत बनाउन नेपाली सेनाको टोली सादा पोसाकमा खटिएको छ। केही दिनअघि बुटवलमा आमसभा गरेका प्रधानमन्त्री ओलीले निर्वाचनको सन्देश दिनका लागि शनिबार विराटनगरमा पनि सभाको तयारी गरेपछि राजनैतिक वृत्तमा निक्कै अर्थपूर्ण रुपमा हेरिएको छ। यसअघि ओली समूहले धनगढी र काठमाडौं लगायतका स्थानमा शक्ति प्रदर्शन र आमसभा गरिसकेको छ। प्रधानमन्त्री सवारी हुनेभएपछि विराटनगरमा सुरक्षा सतर्कता उच्च बनाएर सबै ठाउँको निगरानी बढाइएको छ। मोरङ प्रहरी प्रमुख एसपी सन्तोष खड्काले विराटनगर र आसपासका स्थानको सुरक्षा व्यवस्था कडा पारिएको जानकारी दिए। हामीले सुरक्षा व्यवस्था पहिल्यैदेखि मजबुद बनाएका छौँ, उनले भने, प्रधानमन्त्रीको सवारी हुने भएकाले सुरक्षाका हिसाबले सबै उच्च सतर्कता अपनाइएको छ । खड्काले सुरक्षामा कुनै पनि कमजोरी नहुने हिसाबमा काम भइरहेको बताए।"
शेरबहादुर तामाङ र उषाकला राई ओली समूहमा फर्किए,काठमाडौं : नेकपा केन्द्रीय सदस्य एवम् पूर्वमन्त्री शेरबहादुर तामाङ र प्रदेश १ को प्रदेशसभा सदस्य उषाकला राईले ओली समूहमा फर्किएका छन्। उनीहरु प्रचण्डमाधव समूह परित्याग गरि शुक्रबारबाट मूलधारमा समाहित भएको प्रधानमन्त्रीका प्रेस सल्लाहकार सूर्य थापाले जानकारी दिए। थापाले प्रचण्डलाई नेता मानेर अघि बढ्न नसकिने सही निष्कर्षका साथ फर्कनु भएको बताए। तामाङ पार्टी विभाजन लगत्तै एक दिन ओली पक्षको संसदीय दलको बैठकमा सहभागी भएर प्रचण्डमाधव समूहमा लागेका थिए । ओली पक्षमा लागेलगत्तै तामाङले प्रचण्डलाई नेता मानेर उनलाई बोकेर हिँड्न नसकिने अभिव्यक्ति दिएका छन्।
प्रतिनिधिसभा विघटन फैसला १० गतेपछि,"काठमाडौं : प्रतिनिधिसभा विघटनविरुद्ध दायर रिट निवेदनको पक्षविपक्षमा शुक्रबारदेखि बहस सकिएको छ। सर्वोच्च अदालतको संवैधानिक इजलासले सरकार र निवेदकका वकिललाई फागुन १० गतेभित्र बहस नोट पेस गर्न आदेश दिएको छ। संवैधानिक विवादमा निर्णयमा पुग्न सहजताका लागि इजलासले बहसको सारसंक्षेप माग गर्न सक्छ। कानुन व्यवसायीले आफ्ना बहसका बुँदा समेटेर इजलासमा पेस गरेपछि अन्तिम फैसलाको टुंगो लगाइनेछ। रिट निवेदक अधिवक्ता कीर्तिनाथ शर्मा पौडेलले सरकार, राष्ट्रपति, निवेदक सबैको बहस सकिएर फागुन १० गतेसम्म बहस नोट माग भएकाले त्यसलगत्तै फैसला आउने सम्भावना बढेको बताए। त्यसलगत्तै फैसला आउने प्रतीक्षामा छौं। छोटो तोकेर बहस नोट मागेकाले चाँडै निर्णय आउने सम्भावना छ, पौडेलले अन्नपूर्ण पोस्ट्सँग भने। सर्वोच्चका प्रवक्ता भद्रकाली पोखरेलले पक्षविपक्षको बहस सम्पन्न भइसकेको स्थितिमा बाँकी विषय इजलासले तय गरेको प्रक्रियाबमोजिम हुने बताए। बहस नोट पेस भएपछि निर्णय सुनाउनका लागि दिन तय हुनेछ। त्यसअघि सर्वोच्चका पूर्वनजिर, राष्ट्रियअन्तर्राष्ट्रिय अभ्यास, संविधानका व्यवस्था, कानुन व्यवसायीका दाबी, तथ्य, आधार, प्रमाण सबै पक्षलाई केलाएर फैसला ड्राफ्टको कार्य हुनेछ। त्यसपछि सर्वसम्मत रायका आधारमा वा मतैक्य हुन नसकेको स्थितिमा बहुमतका आधारमा विघटन विवादको टुंगोमा पुगिनेछ। प्रधानन्यायाधीश चोलेन्द्रशमशेर राणा, न्यायाधीशहरू विश्वम्भरप्रसाद श्रेष्ठ, अनिलकुमार सिन्हा, सपना प्रधान मल्ल र तेजबहादुर केसी संलग्न संवैधानिक इजलासमा विघटनविरुद्ध परेका रिटमा शुक्रबार अन्तिम सुनुवाइ सकिएको हो। विघटनविरुद्ध परेका रिटमा पक्ष, विपक्ष र एमिकस क्युरी, रिट निवेदक गरी सयभन्दा बढी वकिलले बहस गरेका छन्। एमिकस क्युरीका तर्फबाट बहस गर्दै वरिष्ठ अधिवक्ता गीता संग्रौला पाठकले शक्ति पृथकीकरणको सिद्धान्तअनुरूप अधिकारको प्रयोग हुनुपर्ने बताइन्। संविधानमा भनिएको अवशिष्ट अधिकार प्रधानमन्त्रीमा मात्र निहित नभई संघ, प्रदेश र स्थानीय तहको अधिकार बाँडफाँटको विषयसमेत रहेको दाबी पाठकको थियो। पाठक गम्भीर र जटिल संवैधानिक विवादमा एमिकस क्युरीबाट बहस गर्ने पहिलो महिला कानुन व्यवसायी हुन्। संविधानको धारा ७६ को उपधारा (७) मा मात्र विघटनको अधिकार छ। त्यसरी विघटनमा जान पनि पहिले सरकार गठन प्रक्रियामा जानुपर्ने हुन्छ, वरिष्ठ अधिवक्ता पाठकको दलिल थियो, संविधानमा बहुमतको प्रधानमन्त्रीलाई विश्वासको मत प्राप्त गर्न नपर्ने व्यवस्था भएकाले ऊ झन् जिम्मेवार रहनुपर्ने हुन्छ। संविधानमा विघटन शब्द रहेका आधारमा मात्र विघटन गर्न नमिल्ने भनाइ पाठकको थियो। कसरी विघटन गर्ने भन्ने पूर्वसर्त तोकेको छ भने ती सर्त पूरा गर्नुपर्ने हुन्छ, उनले भनिन्।नेपाल अधिराज्यको संविधान २०४७ को धारा ५३ ले प्रधानमन्त्रीलाई सोझै संसद् विघटनको अधिकार दिए पनि २०७२ सालको संविधानले यस्तो मनसाय नरहेको तर्क पाठकको थियो। विघटन गर्दा प्रधानमन्त्रीद्वारा नकारात्मक अधिकार प्रयोग भएको छ, उनले भनिन्। संवैधानिक इजलासमा संलग्न प्रधानन्यायाधीश र न्यायाधीशहरूबाट पक्षविपक्षका वकिललाई विभिन्न कोण, बहुआयामिक र अनेक ध्रुवबाट प्रश्नहरू सोधिएका थिए।"
बुद्धिजीवी बिग्रिए सबै बिगार्छन्,"काठमाडौं : प्रधानमन्त्री केपी शर्मा ओलीले बुद्धिजीवीहरूलाई सही बाटो देखाउन टर्चलाइट हुन आग्रह गरेका छन्। बुद्धिजीवीहरू सप्रिए सर्जक बनी सबैलाई सही बाटो देखाउने तर बिग्रिए सबैलाई बिगार्ने प्रधानमन्त्री ओलीको भनाइ छ। केही बुद्धिजीवीले धेरै बुझे र बिग्रिए। त्यस्ता बुद्धिजीवी देश, जनता र समयविरुद्ध हुँदारहेछन्, प्रधानमन्त्री ओलीले शुक्रबार राजधानीमा आयोजित साहित्यिक तथा सांस्कृतिक कार्यक्रममा भने, बुद्धिजीवी दर्शनतिर लाग्छन् अलमलिन्छन्। बाजले डाइभ हानेजस्तो गर्छन्। ओलीले सही बाटोबाट सहज परिस्थिति निर्माण हुने तर केही बुद्धिजीवीले बेरोजगार युवालाई गलत बाटोमा लगेको आरोप उनले लगाए। केही हिंस्रक तत्वहरूले मौका पाउनासाथ प्रवृत्ति देखाए अनि जनतालाई कुहिरोको काग बनाउने प्रयत्नमा लागे, उनले भने। किसानले जे छ त्यही देख्छ तर बुद्धिजीवी त्यसमा इन्द्र देख्ने, हात्तीमा चढेर बज्र समातेको देख्ने अनि किसानलाई उल्लीबिल्ली पार्ने गरेको उनको भनाइ थियो। संस्कृति, पर्यटन तथा नागरिक उड्डयन मन्त्रालय र नेपाल प्रज्ञा प्रतिष्ठानले ७१औं राष्ट्रिय प्रजातन्त्र दिवसका अवसरमा उक्त कार्यक्रम आयोजना गरेका थिए। कार्यक्रममा निबन्धतर्फ गणेशप्रसाद भट्टराई, रेजिना आपगाईँ र प्रेमराज सिलवाल अनि कवितातर्फ विक्रम पवन परियार, गोविन्दगोपाल खतिवडा र तेज राई क्रमशः प्रथम, द्वितीय र तृतीय भएका थिए। राष्ट्रय प्रजातन्त्र दिवस २०७७ का अवसरमा संस्कृति, पर्यटन तथा नागरिक उड्डयन मन्त्रालय र नेपाल प्रज्ञा प्रतिष्ठानको आयोजनामा शुक्रबार भएको साहित्यिक तथा सांस्कृतिक कार्यक्रममा नृत्य प्रस्तुत गर्दै कलाकार । तस्बिर : रत्न श्रेष्ठ, रासस"
जेलभित्रै जिल्ला अध्यक्षको हत्या गर्नेलाई कैद मिनाहा गरेकोमा तरुण दलको आपत्ति,"काठमाडौं : प्रजातन्त्र दिवसका अवसरमा राष्ट्रपति विद्यादेवी भण्डारीले चितवन कारागारभित्रै व्यक्ति हत्यामा संलग्न तीन जनालाई कैद मिनाह गरेकोमा नेपाल तरुण दलले आपत्ति जनाएको छ । तरुण दलका जिल्ला अध्यक्ष शिव पौडेललाई २०६८ साल पुस महिनामा जेलभित्रै हत्या गरिएको थियो । हत्यामा संलग्न फणिन्द्र श्रेष्ठ, दिल बहादुर मोक्तान र सुनिल केसीलाई प्रजातन्त्र दिवसका अवसरमा राष्ट्रपति भण्डारीले बाँकी कैद मिनाह गरी आममाफी दिएकी हुन् । तरुण दल अध्यक्ष जितजंग बस्नेतले शनिबार विज्ञप्ति जारी गर्दै हत्याजस्तो जघन्य अपराधमा जेल सजाय भोगिरहेका व्यक्तिलाई राष्ट्रपतिबाट आममाफी दिइनु लोकतन्त्रकै धज्जी उडाउने काम भएको बताए । जिल्ला कारागार भरतपुर (चितवन) भित्र नेपाल तरुण दल चितवनका तत्कालिन अध्यक्ष शिव पौडेलको हत्यामा संलग्न गम्भीर अपराध गर्ने अपराधीहरु प्रजातन्त्र दिवसको अवसरमा प्रजातन्त्रकै खिल्ली उडाउँदै राष्ट्रपति विद्या देवी भण्डारीले बाँकी कैद मिनाह गरी आम माफी दिईएकोप्रति नेपाल तरुण दल केन्द्रिय समिति गम्भीर आपत्ति जनाउँछ, विज्ञप्तिमा भनिएको छ, जेल भित्रै हत्या जस्तो अक्षम्य र गम्भीर अपराध गर्ने अपराधीहरुलाई सरकार र राष्ट्रपति जस्तो संस्थाले आम माफी दिनु देशमा हत्या, हिंसा जस्ता दानवीय प्रवृतिको ढाकछोप गर्ने र अवाञ्छित कृयाकलापलाई प्रोत्साहित गर्ने कार्य दिन प्रति दिन बढ्दै गइरहेको प्रष्ट भएको छ । तरुण दलले सरकारको गैरजिम्मेवारपूर्ण कार्यको विरुद्धमा आन्दोलनमा जाने निर्णय गरेको छ । अध्यक्ष बस्नेतले अपराधीहरुलाई संरक्षण गर्ने सरकारको निर्णयको विरुद्ध चरणबद्ध रुपमा विरोधका कार्यक्रमहरु गर्न चितवन जिल्ला समितिलाई निर्देशन दिएको छ ।"
जुलुस गर्ने हो भने न्यायालय किन चाहियो,"नुवाकोट : कांग्रेस सभापति शेरबहादुर देउवाले संविधान र कानुनको व्याख्या अदालतले मात्र गर्न सक्ने भएकाले अदालतको निर्णय कुर्नुको विकल्प नरहेको बताएका छन्। अदालतको निर्णयअनुसार कांग्रेस अगाडि बढ्ने सभापति देउवाको भनाइ छ। दबाब र जुलुसकै आधारमा फैसला गर्ने हो भने न्यायालय किन चाहियो ?, सभापति देउवाले शुक्रबार विदुरमा आयोजित कांग्रेस जिल्ला कार्यालय तथा बीपी स्मृति भवन उद्घाटन कार्यक्रममा भने, सडकमा जुलुस ल्याएर न्याय पाइँदैन। हामी विधि र नीतिलाई मात्र मान्छौं। विचाराधीन मुद्दामा अदालतको निर्णय आउनुअगावै जुलुसमा कति मान्छे आए भनेर हुन्छ ? कांग्रेस निर्वाचन, जनता तथा अन्य कुनै पनि दलसँग डराउँदैन। देश विकासका लागि जनतासँग जान किन डराउने ? उनले कांग्रेस निर्वाचनसँग नडराउने बताए। सरकारले घोषणा गरेको निर्वाचन हुने स्थिति आए कांग्रेसले निर्वाचनमा भाग लिने उनको भनाइ थियो। उनले कांग्रेस हार्ने चिन्ता सत्तापक्ष तथा अन्य दलसँग भन्दा पनि आफ्नै दलका नेता, कार्यकर्तामा रहेको बताए। उनले कांग्रेसलाई कांग्रेसले नै हराउने डर मात्र रहेको उल्लेख गर्दै एकजुट भएर फेरि देशको पहिलो ठूलो दल हुने दाबी गरे।"
बृहत् नागरिक आन्दोलन घोषणापत्र २०७७ सार्वजनिक,"काठमाडौं : बृहत नागरिक आन्दोलनले घोषणापत्र सार्वजनिक गरेको छ। ७१ औं प्रजातन्त्र दिवसको अवसरमा शुक्रबार बृहत नागरिक आन्दोलनले आफ्नो घोषणापत्र सार्वजनिक गर्दै सैनिकले प्रतिबन्ध लगाएको टुडिँखेलको जमिनलाई सार्वजनिक भएको समेत घोषणा गरेको छ। घोषणापत्रमा संघीय गणतन्त्रको पहिलो निर्वाचनबाट उदाएको भए पनि प्रधानमन्त्री केपी शर्मा ओलीमा सर्वसत्तावादी चिन्तन र व्यवहार हावी भएको टिप्पणी गरिएको छ। ओली नेतृत्वको वर्तमान सरकारले जनताको मौलिक हकमा, संघीयताको आधारभूत सिद्धान्तमा, समानुपातिक समावेशीको अभ्यासमा, धार्मिक अधिकारको मर्ममा, राज्य संयन्त्रका अवयवहरुमा, संवैधानिक निकायहरुमा, सर्वसाधारणको स्वास्थ्य र शिक्षामा, किसान र श्रमिकका जीविकोपार्जनमा, हुँदाहुँदै जनताको ठूलो बलिदानी, संघर्ष र आन्दोलनहरुबाट प्राप्त व्यवस्थामा नै सर्वसत्तावादी प्रहार गर्यो। घोषणापत्रमा भनिएको छ, सरकारका यी प्रतिगामी कार्यले राजनीतिक गतिरोध र प्रणालीगत संकट मात्रै सिर्जना गरेन, मुलुकलाई अन्यौल र मुठभेडतर्फ धकेल्यो। बृहत् नागरिक आन्दोलनसँगै हातेमालो गर्दै रचनात्मक र सांस्कृतिक जागरुकता लागौँ। मुलुकलाई नयाँ दिशानिर्देश गरौँ। घोषणापत्रमा बृहत् नागरिक आन्दोलनलाई सशक्तरुपमा जारी राख्दै नागरिक सर्वोच्चता स्थापित गर्न आह्वान गरिएको छ। समग्र राजनीतिक प्रक्रियामा नागरिक स्वामित्व स्थापित नगरी आजको ऐतिहासिक कार्यभार पूरा हुँदैन। न त २००७ सालयता निरन्तर घात भोगिरहेको लोकतन्त्रले जीवन्तता पाउँछ। न त आमजनताले आफ्नो भाग्यको फैसला आफैं गर्न पाउने राजनीतिक प्रक्रिया सुनिश्चित हुन्छ।घोषणापत्रमा भनिएको छ, आउनुहोस्, हामीमा निहित अधिकारसहित सम्पूर्ण नागरिकहरु जागौँ। मुलुकलाई नयाँ निकास दिऊँ। लोकतन्त्रलाई उन्नत बनाऔँ। बृहत् नागरिक आन्दोलनलाई सशक्तरुपमा जारी राख्दै नागरिक सर्वोच्चता स्थापित गरौँ। प्रतिनिधिसभा विघटनको विरोधमा बृहत् नागरिक आन्दोलनले विभिन्न विरोधका कार्यक्रमहरू गर्दै आएको छ। टुँडीखेल मार्चनाम दिइएको उक्त प्रदर्शनमा साहित्यकारलेखक, पत्रकार, संस्कृतिकर्मी, अधिकारकर्मी लगायत अगुवाहरुको उल्लेख्य सहभागिता थियो। नागरिक सभामा लेखक तथा साहित्यकार खगेन्द्र संग्रौला, पत्रकार नारायण वाग्ले लेखक युग पाठक, सम्पदा संरक्षणकर्मी आलोकसिद्धि तुलाधर, नेपालमान डंगोल, जितेन्द्र चेपाङ, रिता शाहलगायतले सम्बोधन गरेका थिए। बृहत् नागरिक आन्दोलन घोषणापत्र २०७७ को (पूर्णपाठ) अधिकारसहित नागरिकहरु जागे। नागरिकहरु जागेकैले नेपाली नागरिकले आफ्नो भविष्यको फैसला आफैं गर्ने व्यवस्थाको परिकल्पना गरे। २००७ सालमा प्रजातन्त्र ल्याए। तर नागरिकहरुको परिकल्पनालाई सार्थक बनाउने उन्नत राजनीतिक व्यवस्थाको कल्पना गर्न वर्चश्वधारीहरु धेरै डराए। अझ डराउँछन्। २००७ सालयता जबजब यस्तो डर हावी भयो प्रतिगमन मौलायो। लोकतन्त्रमा घात भइरह्यो। अहिले नेपालमा जारी राजनीतिक गतिरोध त्यही हो। यसले स्वतन्त्रता र न्यायप्रेमी सम्पूर्ण नागरिकलाई मर्माहत तुल्याएको छ। कोरोना विश्वव्याधिको विषम परिस्थितिमा समेत जनताका आभारभूत सरोकारबाट राजनीतिक क्रियाकलापहरु विमुख रहे। दलहरु आन्तरिक कलह र शक्तिमोहमा फसे। संसदीय व्यवस्था, संवैधानिक अभ्यास र लोकतान्त्रिक मूल्यमान्यता संकटमा पारिए। यस्तो गतिरोधले नागरिक स्वतन्त्रता र सामाजिक न्यायको विपक्षमा निरंकुशतालाई बलियो बनाउने पक्का छ। त्यसैले आजको संकटग्रस्त राजनीतिलाई अग्रगामी दिशा दिने ऐतिहासिक कार्यभार अहिले नागरिकहरुको काँधमा आएको छ। यो कार्यभार पूरा गर्न आमजनताले समग्र राजनीतिक प्रक्रियामा नागरिक स्वामित्व स्थापित गर्नु अनिवार्य छ। नेपाली समाज र राज्यलाई लोकतान्त्रिक बनाउने तथा सामाजिक न्याय स्थापित गर्ने संघर्षमा नागरिक आन्दोलनलाई बृहत्, सशक्त र सफल बनाउन सम्पूर्ण नागरिकहरुले हातेमालो गरौँ। २००७ सालमा अह्वान गरिएको विधानसभादेखि नै निरन्तर घातको इतिहास छिचोलेर जनआन्दोलन र जनसंघर्षको जगमा संविधानसभा हात लाग्यो। संविधानसभामार्फत ती परिकल्पनाहरु लोकतान्त्रिक गणतन्त्रको आकांक्षामा समाहित भए। यसका पछाडि प्रमुख तीन आधार थिए : एक नेपाली समाजले जनताको सर्वोच्चता, स्वतन्त्रता र समतालाई सर्वोपरी मान्दै मुलुकको उन्नति, स्थायी शान्ति र नागरिकको लोकतान्त्रिक आकांक्षालाई संस्थागत गर्नेछ।दुई ऐतिहासिक रुपले नै जातजन्य, जातीय, लैङ्गिक, वर्गीय, क्षेत्रीय, भाषिक र धार्मिक आधारमा परित्यक्त समुदायले राष्ट्रनिर्माणको अभियानमा समान व्यवहार र सहभागिताको अवसर प्राप्त गर्नेछन्।तीन नेपाली राज्यलाई शताब्दीयौंदेखि आफ्नो मौजा बनाउँदै आएका राजनीतिकसामाजिक शक्तिलाई पन्छाउँदै समावेशी चरित्रको राज्यव्यवस्था र संघीय शासनको जग बसाल्नेछ। मूलतः यी तीन सवाल निरुपण गर्ने प्रक्रियामा संविधानसभामार्फत लोकतान्त्रिक अभ्यास स्थापित हुनसकेन। दलहरुबीच सत्तास्वार्थकेन्द्रित मतभेद र आपसी कलह देखियो। नयाँ संविधान लेख्ने र घोषणा गर्ने प्रक्रियामा परित्यक्त समुदाय र वर्गको अपनत्व एवम् स्वामित्व स्थापित भएन। त्यसैको निरन्तरता स्वरुप आज समावेशी लोकतन्त्र र संघीय गणतन्त्र लोकतन्त्र जस्तो छैन। सर्वसाधारणको आर्थिकसांस्कृतिक रुपान्तरणको सवाल ओझेलमा पारिएको छ। नेपाली समाजको लोकतन्त्रीकरण र मानवकेन्द्रित एवं प्रकृतिमैत्री विकासलाई राजनीतिक दलहरुले पूर्णतः बेवास्ता गरिरहेका छन्। असुरक्षा, अभाव, अपहेलना, हिंसा र हत्याका घटनाले सार्वजनिक जीवनलाई समस्याग्रस्त तुल्याएको छ। कतै विगतका जनआन्दोलनहरुका उपलब्धि संस्थागत नभएको त होइन भन्ने भय सर्वत्र छाउँदै छ। त्यसैले विगतका जनआन्दोलन तथा जनसंघर्षका भावना र जनताको आकांक्षाको कदर गर्दै लामो समयदेखि हुर्किरहेको प्रतिगमनको समूल अन्त्यका लागि संघर्ष गर्नुपर्ने समय आएको छ। नागरिकहरुको काम राजनीतिक दलहरुलाई सहयोग, सुझाव र दबाब दिने मात्र होइन; जनताको सर्वोच्चता सुनिश्चित गर्नु हो। आवश्यक परेको समयमा जनताको सर्वोच्चता पुनःस्थापित गर्ने संघर्षलाई अघि बढाउनु हो। भागबण्डा, संकीर्ण स्वार्थ र शक्ति आर्जनलाई नै सर्वोपरी ठान्ने दलतन्त्र मुलुकको समग्र उन्नतिको बाधक हो। सत्तालिप्सा र आपसी कलहमै केन्द्रित भएर मुलुकलाई बन्धक बनाउने अधिकार दलहरुलाई छैन। यस्तो दलतन्त्र नागरिकले खोजेका होइनन्। आफ्नो भविष्यको आफै फैसला गर्न पाउने जनताको अधिकार सुनिश्चित गर्ने राजनीतिक वातावरण बनाउनु दलहरुको प्राथमिक कार्यभार हो। राज्य सञ्चालनको जिम्मा लिएका दलहरु आधारभूत काम गर्नबाट चुक्दा नागरिकहरुले समाजलाई अग्रगामी दिशानिर्देश गर्न लाग्नु परेको छ। जनआन्दोलन र जनसंघर्षहरुमार्फत अभिव्यक्त लोकतान्त्रिक आकांक्षा र जनादेशप्रति दलहरु उत्तरदायी नहुँदा प्रतिगमन मौलायो। विगतदेखि मौलाइरहेको प्रतिगमनले लोकतान्त्रिक मूल्यमान्यतासहितको राजनीतिक संस्कार हुर्कन दिएन; संसद, संवैधानिक निकाय र राज्यका अंगलाई जनउत्तरदायी हुन दिएन। त्यसैले नागरिकहरुको आगामी काम दलहरुलाई जनादेशप्रति उत्तरदायी बनाउनु हो। आमूल परिवर्तनकारी आकांक्षासहितको उन्नत लोकतन्त्र निर्माण गर्ने कार्यभार समाल्नु हो। आज उत्पन्न राजनीतिक तथा प्रणालीगत संकटबाट मुलुकलाई निकास दिन निरन्तर जागरणको अभियानमा होमिनु हो। संघीय गणतन्त्रको पहिलो निर्वाचनबाट उदाएको भए पनि प्रधानमन्त्री केपी शर्मा ओलीमा सर्वसत्तावादी चिन्तन र व्यवहार हावी भयो। ओली नेतृत्वको वर्तमान सरकारले जनताको मौलिक हकमा, संघीयताको आधारभूत सिद्धान्तमा, समानुपातिक समावेशीको अभ्यासमा, धार्मिक अधिकारको मर्ममा, राज्य संयन्त्रका अवयवहरुमा, संवैधानिक निकायहरुमा, सर्वसाधारणको स्वास्थ्य र शिक्षामा, किसान र श्रमिकका जीविकोपार्जनमा, हुँदाहुँदै जनताको ठूलो बलिदानी, संघर्ष र आन्दोलनहरुबाट प्राप्त व्यवस्थामा नै सर्वसत्तावादी प्रहार गर्यो। सरकारका यी प्रतिगामी कार्यले राजनीतिक गतिरोध र प्रणालीगत संकट मात्रै सिर्जना गरेन, मुलुकलाई अन्यौल र मुठभेडतर्फ धकेल्यो। बृहत् नागरिक आन्दोलनसँगै हातेमालो गर्दै रचनात्मक र सांस्कृतिक जागरुकता लागौँ। मुलुकलाई नयाँ दिशानिर्देश गरौँ। अग्रगामी परिवर्तनका लागि निम्न सवालमा केन्द्रित होऔँ : २००७ सालको परिवर्तनयता लोकतन्त्रलाई जीवन्त बनाउने कार्यमा राजनीतिक दलहरुले संवैधानिक संस्कार आत्मसात् गर्न सकेनन्। जनताको सर्वोच्चता, स्वतन्त्रता, समता र सामाजिक न्यायका पक्षमा उठेका आधारभूत सवालहरुको न्यायोचित निरुपण भएन। सचेत नागरिकले आफ्नो समुदायको मात्र होइन्, ऐतिहासिक रुपमा परित्यक्त र विभेद भोगेका समुदायको अधिकार, अपनत्व, आत्मसम्मान र स्वामित्व सुनिश्चित हुने जीवन्त लोकतन्त्र खोजेका हुन्। लोकतन्त्रलाई अग्रगामी गति दिन संविधानलाई अध्यावधिक गर्ने, जननिर्वाचित संस्थाहरुलाई उत्तरदायी बनाउने र राज्य संयन्त्रलाई जवाफदेही बनाउने कार्यमा हातेमालो गरौँ। सरकारको काम मौलिक हक प्रत्याभूत गर्नु हो। जनताको सर्वोच्चता र नागरिकका आवाजहरुसँग डराएर सञ्चारलाई नियन्त्रण गर्ने, फोन संवाद टेपिङ गर्ने, सामाजिक सञ्जालमा अंकुश लगाउने आदि कार्य गर्ने अधिकार सरकारसँग छैन। गाँस, बाँस, कपासलाई नजरअन्दाज गर्ने छुट सरकारलाई छैन। न त मातृभाषा र सांस्कृतिक अधिकारमा बन्देज लगाउने छुट छ। मौलिक हकलाई संकुचित बनाउने ऐननियम तत्काल खारेज गर्न निरंकुश चरित्रविरुद्ध आवाज उठाऔँ। लोकतान्त्रिक राज्यमा कुनै पनि राजनीतिक दल वा नागरिक समूहले गर्ने शान्तिपूर्ण गतिविधिहरुमा निषेध र प्रतिबन्ध लगाउन पाइँदैन। राजनीतिक आस्था र फरक विचार राखेकै आधारमा कुनै दल, समूह वा अभियानप्रति राज्यले गर्ने निषेध, प्रतिबन्ध, दमन, धरपकड, थुनछेक र हत्या तत्काल बन्द हुनपर्छ। लोकतन्त्र व्यवहारमा अनुभूत गर्न गोलबद्ध होऔँ। लैङ्गिक भिन्नताकै आधारमा संस्थागत रुपमा यौनिक दुव्र्यवहार, बलात्कार, हिंसा र हत्या मौलाउने पितृसत्तात्मक राज्यमा लैङ्गिक समानता फगत झुटो वाचा प्रतीत हुन्छ। यस्तो सिलसिलाले विभत्स र निर्लज्ज तवरमा गरिरहेको अपराधिक लैङ्गिक विभेदलाई निस्तेज गर्ने कानुनी राज्यमा मात्र लैङ्गिक मैत्री लोकतान्त्रिक व्यवस्थाको कल्पना गर्न सकिन्छ। फरक लिङ्गीहरुका अस्तित्वलाई आत्मसात गर्दा मात्र तिनका अधिकारलाई सुनिश्चित गर्ने आधार मिल्छ। महिला र अन्य यौनिक अल्पसंख्यकले आफ्नो स्वेच्छाले जीवनसाथी चुन्ने कार्यमा, सन्तानलाई पहिचान दिने सवालमा, सन्तानको अधिकारमा, सम्पत्तिको हकमा, हिंडडुलआवागमन र प्रतिनिधित्वमा अंकुश लगाउने ऐनकानुनको आधारमा लोकतान्त्रिक राज्य बन्दैन। लैङ्गिक असमानता बलियो बनाउने पितृसत्ता मात्र बन्छ। यस्तो असमानतालाई चुनौती दिऔँ। महिला र लैङ्गिक अल्पसंख्यकहरु समान नागरिक हुने, स्वतन्त्र जीवन बाँच्न पाउने र आफ्ना सन्तानको हकअधिकार सुनिश्चित गर्ने आन्दोलनमा एकताबद्ध होऔं। आदिवासी जनजातिमाथिको ऐतिहासिक उत्पीडन, राजनीतिक, आर्थिक, सांस्कृतिक र भाषिक शोषण यथावतै छ। संरचनागत विभेद आज पनि चरम छ। यी समस्याको अग्रगामी समाधानका लागि आधारभूत स्वतन्त्रता र न्यायको साथै वैयक्तिक र सामूहिक अधिकारहरु प्रत्याभूत गर्नुछ। आफ्ना भूक्षेत्रमा आदिवासी जनजातिहरुको पहिचानसहितको स्वशासनको आकांक्षा पूरा गर्न र सम्पूर्ण विभेदको अन्त्यका लागि संकल्प गरौं।जात व्यवस्थामा आधारित राजनीतिक, आर्थिक र मावनताविरोधी सामाजिकसांस्कृतिक शक्तिसंरचनाका कारण दलित समुदायले शदियौंदेखि क्रुर र अमानवीय विभेद बेहोरिरहेको छ। जात व्यवस्था आफैंमा समग्र समाजको लोकतन्त्रीकरण र न्यायपूर्ण रुपान्तरणको बाधक बनेर खडा छ। यो ऐतिहासिक विभेद र बहिस्करणको अन्त्य गर्न, साथै जात व्यवस्थाको दलनमा परेको समुदायको मुक्तिका लागि दलितलाई क्षतिपूर्तिसहितको न्याय सुनिश्चित गर्ने राजनीतिक प्रणाली कल्पना गरौँ। जात व्यवस्थाको समूल अन्त्य गर्ने प्रतिबद्धतासहितको अभियानमा सामेल होऔँ। लाखौं नेपाली नागरिक कामको खोजीमा आप्रवासनमा जान विवश छन्। लोकतान्त्रिक गणतन्त्रको स्थापनासँगै देशभित्रै इलम, मौलिक उद्यमको अवसर सिर्जना हुने सपना देखिरहेका आप्रवासी श्रमिकको ठूलो संख्या फेरि निराश भएको छ। खाडीलगायतका मुलुकमा संगठित हुने आधारभूत अधिकारबाट समेत वञ्चित रहेको यही समूहको रेमिट्यान्सबाट अर्थतन्त्रको ठूलो हिस्सा चलिरहेको छ। आप्रवासी श्रमिकहरुको हकअधिकार र मताधिकार सुनिश्चित गर्न नागरिक संघर्षलाई श्रम जीवनसँग जोडौं। सीप, शिल्प र स्थानीय ज्ञानको सम्मानसहित किसान र श्रमिक वर्गको हक सुरक्षित गर्न ज्ञानलाई श्रमसँग जोड्ने अभियानमा सामेल होऔं।समृद्धिका नाममा मानव जीवनलाई पराश्रित बनाउने, प्रकृतिको दोहन गर्ने, सभ्यता र सांस्कृतिक धरोहरलाई अस्विकार गरी ध्वंस पार्ने, आदिवासीलाई थातथलोबाट विस्थापित गर्ने, मौलिक ज्ञान र कलासम्पदाहरुको विनाश गर्ने सरकारी सोच हावी छ। यस्तो चिन्तनले मानवीय र प्राकृतिक संकट उत्पन्न गरिरहेको छ। मानवकेन्द्रित, प्रकृतिमैत्री र मौलिक सभ्यतामैत्री समृद्धिको नयाँ यात्राले मात्र जनताको आर्थिक स्वायत्तताको लागि आधार दिन्छ। समावेशी रोजगारका अवसर सिर्जना गर्छ। स्थानीय आवश्यकताको आधारमा विकासका वैकल्पिक खाकाहरु छान्ने अवसर दिन्छ। भूमि अधिकार, संस्कृति प्रवद्र्धन र सम्पदाको संरक्षणलाई उन्नत ढंगले रोजगारीसँग जोड्छ। आउनुहोस्, मानवकेन्द्रित र प्रकृतिमैत्री समृद्धिका लागि हामी सँगै उठौँ। संघीयताको आधारभूत आकांक्षा राज्यसंरचनाको रुपान्तरण गर्दै शासकीय पद्धतिमा आमूल परिवर्तन ल्याउनु थियो। त्यस्तो शासकीय परिवर्तनले मुलुकको आर्थिकराजनीतिक उन्नति, सांस्कृतिक र सामाजिक विविधताको न्यायोचित सम्बोधन, स्रोतसाधानको न्यायपूर्ण वितरण, र संवैधानिक संस्कारको सम्मान गर्ने विश्वास थियो। तर सामथ्र्य र पहिचानका आधारहरुलाई नजरअन्दाज गर्दा संघीयताले आदिवासीजनजाति आन्दोलनलाई; मधेसी, मुस्लिम र थारुका संघर्षलाई; कर्णालीसहित भौगोलिक असमानतालाई अपेक्षाकृत सम्बोधन गरेन। संघीयताको नाममा हावी एकात्मक चिन्तन र केन्द्रिकृत शासकीय सोचलाई चिर्न, आउनोस्, सँगै लडौँ। समग्र राजनीतिक प्रक्रियामा नागरिक स्वामित्व स्थापित नगरी आजको ऐतिहासिक कार्यभार पूरा हुँदैन। न त २००७ सालयता निरन्तर घात भोगिरहेको लोकतन्त्रले जीवन्तता पाउँछ। न त आमजनताले आफ्नो भाग्यको फैसला आफैं गर्न पाउने राजनीतिक प्रक्रिया सुनिश्चित हुन्छ। आउनुहोस्, हामीमा निहित अधिकारसहित सम्पूर्ण नागरिकहरु जागौँ। मुलुकलाई नयाँ निकास दिऊँ। लोकतन्त्रलाई उन्नत बनाऔँ। बृहत् नागरिक आन्दोलनलाई सशक्तरुपमा जारी राख्दै नागरिक सर्वोच्चता स्थापित गरौँ। २०७७ फागुन ७"
फेरिए प्रदेश प्रमुख,"जनकपुरधाम : प्रदेश २ का प्रदेश प्रमुख शुक्रबार फेरिएका छन्। राष्ट्रपति विद्यादेवी भण्डारीले तिलक परियारलाई पदमुक्त गरी डा राजेश झा (अहिराज)लाई प्रदेश प्रमुख नियुक्त गरेकी हुन्। डा झाले शुक्रबारै राष्ट्रपति कार्यालय शीतल निवासमा आयोजित समारोहमा राष्ट्रपति भण्डारीसमक्ष पद तथा गोपनीयताको शपथ लिएका छन्। राष्ट्रपति कार्यालयका प्रवक्ता जगन्नाथ पन्तले मन्त्रिपरिषद्को सिफारिसमा संविधानको धारा १६३ को उपधारा २ बमोजिम झालाई उक्त पदमा नियुक्त गरिएको प्रेस विज्ञप्तिमार्फत जनाएका छन्। त्यसअघि जारी विज्ञप्तिमा परियारलाई संविधानको धारा १६५ को उपधारा (१) को खण्ड (ख) बमोजिम पदमुक्त गरिएको जनाइएको छ। त्यसमा पदावधि समाप्त भए वा सोअगावै राष्ट्रपतिले पदमुक्त गरे पद रिक्त हुने व्यवस्था छ। परियारले राष्ट्रपति कार्यालयबाट शुक्रबार ४ बजे पत्र प्राप्त भएपछि आफू पदमुक्त गरिएको जानकारी पाएको बताए। राष्ट्रपति र प्रधानमन्त्रीसँगको सम्बन्ध सदैव राम्रै रहँदै आए पनि आफूलाई जिम्मेवारीबाट हटाइएको उनको गुनासो छ। फागुन ७ गते प्रजातन्त्र दिवसको अवसरमा प्रदेश सरकारले मधेस भवनमा आयोजना गरेको कार्यक्रमलाई सम्बोधन गरें, उनले अन्नपूर्ण पोस्ट्सँग भने, विभिन्न व्यक्तिले फोन गरेर पदमुक्त गरिएको बारेमा जानकारी गराएपछि म आश्चर्यचकित भएँ। पछि इमेल आउँदा पदमुक्त भएको बुझें। यसअघि सरकारले सातवटै प्रदेशका प्रदेश प्रमुखलाई एकसाथ पदमुक्त गरी त्यसपछिको नियुक्तिमा परियार पनि परेका थिए। त्यसअघिका प्रदेश प्रमुख रत्नेश्वरलाल कायस्थको ठाउँमा उनी ०७६ कात्तिक १८ गते नियुक्त भएका थिए। उनलाई पदमुक्त गरिनुमा नेपाल रेलवे कम्पनीका महाप्रबन्धक गुरु भट्टराई र प्रदेश प्रमुखका स्वकीय सचिव अनिल पासवानबीचको विवादास्पद फोन वार्ता कारक रहेको नेताहरू बताउँछन्। महाप्रबन्धक भट्टराई र स्वकीय सचिव पासवानबीच केही विषयलाई लिएर फोनमा अश्लील वार्तालाप भएको अडियो टेप सार्वजनिक भएको थियो। सोही विवादपछि परियारलाई प्रदेश प्रमुखबाट हटाइएको स्रोतको दाबी छ। नवनियुक्त प्रदेश प्रमुख डा झा दुई दशकभन्दा बढी समयदेखि पत्रकारितामा सक्रिय छन्। रौतहटको गढीमाई४ सुन्दरपुरका उनी मधेस मामिलाका जानकार तथा राजनीतिक विश्लेषकका रूपमा परिचित छन्। उनले मधेस आन्दोलन र मधेसवादको विकासक्रम विषयमा त्रिभुवन विश्वविद्यालयबाट राजनीतिशास्त्रमा विद्यावारिधि गरेका छन्। आफूले सम्पादन गर्ने पत्रिकामा तत्कालीन भूमिगत समूहले सैन्य भर्ना आह्वान गरेको विज्ञापन छापिएपछि उनी राज्यद्रोहको मुद्दामा परेका थिए। पछि सफाइ पाएर उनी रिहा भएका थिए।"
अन्नपूर्णकर्मी भट्टराई सम्मानित,दाङ : अन्नपूर्ण पोस्ट् राष्ट्रिय दैनिकका दाङ सम्वाददाता गोपाल शर्मा भट्टराई सम्मानित भएका छन्। नेपाल रेडक्रस सोसाइटी दाङको ३७ औँ जिल्ला सभाको अवसरमा शनिबार उनलाई सम्मान गरिएको हो। रेडक्रस अभियानमा महत्वपूर्ण योगदान गरेको भन्दै ३७ औँ जिल्ला सभामा भट्टराईलाई सम्मान गरिएको हो। सभामा सञ्चार क्षेत्रबाट भट्टराईसहित गोविन्द खडकालाई पनि सम्मान गरिएको छ। त्यसै गरेर सामाजिक क्षेत्रमा क्रियाशील व्यक्ति र जनप्रतिनिधिलाई समेत सम्मान गरिएको छ। शाखा सभापति नारायण आचार्यको अध्यक्षतामा तथा तुलसीपुर उपमहानगरपालिकाका नगर प्रमुख घनश्याम पाण्डेको प्रमुख आतिथ्यतामा भएको कार्यक्रमका सहभागिहरुले मानवीय र सामाजिक कार्यका लागि सबै एकताबद्ध भएर लाग्नु पर्ने बताएका थिए। रेडक्रस मानवीय सेवामा सक्रिय रहेको संस्था भएकाले यो अभियानलाई निरनतता दिनु पर्ने बताएका थिए।
पाल्पामा बालुवाको ढिस्कोले पुरिएर दुई जनाको मृत्यु,पाल्पा : पाल्पामा बालुवाको ढिस्कोले पुरिएर शनिबार दुई जनाको मृत्यु भएको छ । पूर्वखोला गाउँपालिका ४ बलीपोखराकी १३ वर्षीया पवित्रा सारु र ३६ वर्षीया मायादेवी सिंहको मृत्यु भएको पाल्पा प्रहरीले पुष्टि गरेको छ । १३ वर्षीया बालिका सारुको घटनास्थमै र सिंहको उपचारका लागि लुम्बिनी मेडिकल कलेज लानेक्रममा बाटोमै मृत्यु भएको प्रहरीले जनाएको छ । पूर्वखोला गाउँपालिका ४ को छेबकुनस्थित बालुवा खानीमा शनिबार दिउँसो बालुवा खन्ने क्रममा अचानक माथिबाट ढिस्को खसेपछि उनीहरु पुरिएका थिए ।
संसद् विघटनबारे न्यायालयको फैसला स्वीकार गर्छौं : पुन,"संखुवासभा : नेकपा स्थायी समिति सदस्य वर्षमान पुन अनन्तले संसद विघटनबारे सर्वोच्च अदालतले गर्ने फैसला आफूहरुले स्वीकार गर्ने बताए । जननिर्वाचित संसद विघटनको विरोधमा नेकपाले शनिबार खाँदबारीमा गरेको जनसभालाई सम्बोधन गर्दै उनले फैसला स्वीकार गर्ने बताएका हुन्। पुनले प्रधानमन्त्री केपी ओलीले संविधानमा उल्लेख नभएको अधिकार प्रयोग गरी असंवैधानिक रुपमा प्रतिनिधिसभा विघटन गरेको भन्दै अदालतले संसद पुर्नस्थापना गर्ने विश्वास व्यक्त गरे। न्यायालयले संविधानको अक्षर, भावना र मर्म तथा संविधानसभाको विधायकी मनसायअनुसार फैसला गर्छ भन्ने हाम्रो विश्वास छ, पुनले भने, न्यायालयले गर्ने फैसला हामी स्वीकार गर्छौं । फरक प्रसंगमा पुनले जनयुद्धका घाइते, अपांग र सहिद परिवारको भावनामा नखेल्न सरकारलाई चेतावनी दिए । ओली सरकारमा ऊर्जा, जलश्रोत तथा सिंचाइमन्त्री रहेका पुनले गृहमन्त्री रामबहादुर थापा बादललाई तीन वर्षसम्म घच्घच्याए पनि सिन्को नभाँचेको टिप्पणी गरे । पुनले आफूको ध्यान ओलीको जस्तो व्यक्तिवादी बा पार्टी निर्माणमा नभई विचार, विधि र पद्धति आधारित पार्टी बनाउने अभियानमा रहेको उल्लेख गरे।"
गुणस्तरीय शिक्षामा सबैको अधिकार आवश्यक छ,"काठमाडौं : पूर्वसूचना तथा संचारमन्त्री मोहनबहादुर बस्नेतले गुणस्तरीय शिक्षामा सबैको अधिकार हुनुपर्ने बताएका छन् । शनिबार राजधानीमा चामुण्डा माध्यमिक विद्यालय पूर्वविद्यार्थी मञ्चले गरेको सम्मान कार्यक्रममा बस्नेतले शिक्षामा गरिएको लगानी कहिल्यै पनि खेर नजाने धारणा राखे । शैक्षिक संघ संस्थाले अतिरिक्त क्रियाकलापलाई पनि उच्च प्राथमिकता दिनुपर्ने भन्दै उनले औपचारिक शिक्षाले मात्र जीवन पूर्ण नहुने बताए । समाजसेवामा लाग्न अभिप्रेरित गर्दै उनले अरुलाई सेवा गरेर प्राप्त हुने आनन्द सबैभन्दा महत्वपूर्ण भएको बताए । गोकर्णेश्वर नगरपालिकाका नगर प्रमुख सन्तोष चालिसेले शैक्षिक विकासमा नगरपालिकाले उदाहरणीय काम गरेको दाबी गरे । नगरपालिकाका शैक्षिक संस्थालाई आगामी दिनमा अझ सशक्त बनाउने उनको भनाइ छ। चामुण्डा माध्यमिक विद्यालय पूर्वविद्यार्थी मञ्चका अध्यक्ष कुमारराज सुवेदीले संस्कारसहितको शिक्षा आजको आवश्यकता भएको उल्लेख गरे । कार्यक्रममा चामुण्डा माध्यमिक विद्यालय व्यवस्थापन समितिका अध्यक्ष दीपककुमार भण्डारी, चामुण्डा माध्यमिक विद्यालयका सहायक प्रधानाध्यापक गुणराम आचार्य, जोरपाटी गाविसका पूर्वअध्यक्ष गोपाल बराल लगायतले समाज निर्माणमा शिक्षाको भूमिकाको विषयमा चर्चा गरे । कार्यक्रममा विद्यालयका पूर्वशिक्षक शिक्षिका कोषबहादुर जिसी, शिला बस्नेत, निर्मल ढकाल र देवी ढुंगानालाई सम्मान गरियो । यसैबीच मञ्चको शनिवारै सम्पन्न पहिलो साधारण सभाले कुमारराज सुवेदीको अध्यक्षतामा नयाँ कार्य समिति चयन गरेको छ ।"
केही दिन मौसम सफा हुने,"काठमाडौं : आगामी तीन दिन देशको अधिकांश भूभागमा मौसम सफा हुने भएको छ। मौसमविद् वरुण पौडेलका अनुसार तापक्रम बढ्न थालेसँगै केही दिन निरन्तर मौसम प्रभावित हुने तथा केही दिन सफा हुनेक्रम चलिरहने गर्दछ। 'आगामी तीन दिन देशभर मौसम सफा भई राम्रोसँग घाम लाग्ने छ', उनले भने। पछिल्लो केही दिनयता अपराह्न तथा साँझपख मौसम बदली भई हल्का वर्षा भएको थियो। प्रिमनसुनको समय नजिकिएकै कारण अपराह्न तथा साँझापख मौसममा परिवर्तन भएको मौमसविद्को भनाइ छ। अबको तीन दिन भने मौसम सफा हुने बताइएको छ। हाल देशको पहाडी भूभागमा आंशिक बदली रही अन्य भूभागको मौसम सामान्यतया सफा रहेको छ। दिउँसो प्रदेश नं १, वाग्मती, गण्डकी प्रदेशका पहाडी भूभागमा आंशिक बदली रही बाँकी प्रदेशमा मौसम सामान्यतया सफा रहने जल तथा मौसम विज्ञान विभागले जनाएको छ। आइतबार देशका पहाडी भूभागमा आंशिक बदली भई बाँकी क्षेत्रमा मौसम सफा रहने भएको छ। मौसम पूर्वानुमान महाशाखाको पछिल्लो विवरणअनुसार शनिबार काठमाडौँ उपत्यकाको न्यूनतम तापक्रम पाँच दशमलव तीन डिग्री र अधिकतम तापक्रम २२ दशमलव सात डिग्री सेल्सियस रहेको छ। आज सबैभन्दा कम जुम्लाको न्यूनतम तापक्रम माइनस दुई दशमलव शून्य डिग्री सेल्सियस रहेको छ।"
विराटनगर आमसभामा जे देखियो,"विराटनगर : प्रदेश १ को राजधानी विराटनगरमा शनिबार सत्तापक्षले आमसभा गरेको छ । प्रधानमन्त्री केपी ओली नेतृत्व गरेको नेपाल कम्युनिस्ट पार्टी (नेकपा)ले विरानटगरमा बृहत् आमसभा गरेको हो । नेकपा ओली समूहको प्रदेश १ कमिटीले आयोजना गरेको बृहत् जनसभालाई प्रधानमन्त्री ओली, पार्टीका सचिवालय सदस्य एवं गृहमन्त्री रामबहादुर थापा बादल, संविधानसभाका अध्यक्ष सुवासचन्द्र नेम्वाङ, प्रदेश १ का मुख्यमन्त्री शेरधन राई लगायतले सम्बोधन गरे । ओली समूहले आमसभामा लाखौं कार्यकर्ता उतार्ने दाबी गर्दै आएको थियो । लाखौं कार्यकर्ता उर्ताने भन्दै तयारी गरेको सभास्थल सहभागीले टनाटन बनेको थियो । जनसभा अघि शक्ति प्रदर्शनमा हजारौं उपस्थित थिए । आमसभास्थल विराटनगर महानगरपालिका२ स्थित विराट नर्सिङ होमको पूर्वतर्फ रहेको खुला मैदानमा सभामा सूर्य चिह्न र ओलीको फोटो अंकित रातो टोपी, टिसर्ट लगायतका तथा सूर्य चिह्न रहेको एवं नेपालको झण्डा बोकेका सहभागीले भरिएको थियो । दिउँसो १ बजेदेखि खुला मैदानमा कार्यक्रम सुरु भएको थियो । प्रदेशमा विभिन्न जिल्लाबाट सभामा सहभागी हुनका आएका कार्यकर्ता र सर्वसाधारण बिहान ११ बजेपछि मैदानमा छिर्न थालेका थिए । ४० हजार बढीको क्षमता रहेको तीन सय मिटर लम्बाई तथा दुई सय मिटरजति चौडाई रहेको मैदान एकै छिनमा भरिभराउ भयो । त्यसपछि मैदानमा सहभागीहरु अट्नसक्ने अवस्था नभएको राष्ट्रिय युवा संघ नेपालका केन्द्रीय कोषाध्यक्ष मुकेश बुढाथोकीको भनाइ छ । विराटनगरमा यसअघि संसद विघटनविरुद्ध दाहाल र नेपाल समूहले विरोध सभा गरेका थिए । दाहाल र नेपाल समूहले यसअघि विराटनगरको महेन्द्र चोकमा शक्ति प्रदर्शन र जनसभाको आयोजना गरेको थियो । सुरक्षा निकायले दाहाल नेपाल समूहमा १५ हजारजतिको उपस्थिति रहेको सुरक्षा निकायको रिपोर्ट छ । तर ओली समूहले गरेको सभामा ६० हजारभन्दा बढीको उपस्थिति रहेको सुरक्षा निकायले तयार पारेको रिपोर्टले देखाएको छ । शनिबारको सभामा पहिलो मैदानमा नअटेपछि कार्यक्रमका उद्घोषक नेकपा केन्द्रीय सदस्य विनोढ ढकालले सहभागीलाई पूर्वदक्षिणतर्फ रहेको लगभग त्यत्रै अर्को मैदानमा गएर सभामा सहभागी हुन पटकपटक आग्रह गर्नु परेको थियो । उनका अनुसार पहिलो र दोस्रो दुवै मैदान सहभागीले भरिभराउ भएको थियो । दुवै मैदानको बीचमा दुई लेनको सडक छ । सभालाई भव्य बनाउन नेता कार्यकर्ता उपस्थित गराउनका लागि पार्टीका प्रदेश सहइन्चार्ज एवं मुख्यमन्त्री शेरधन राई र अध्यक्ष देवराज घिमिरे आफै सक्रिय भएका थिए । मान्छे कति आए र सभा कस्तो भयो भन्ने कुरा यति विशाल जनसभाले देखाइसकेकाले धेरै कुरा गर्नै पर्दैन । यसलाई मुलुकको समृद्धि र विकासका लागि सरकारले पाएको साथका रुपमा लिएका छौँं, सभामा सहभागी सुदीप लम्सालले भने, यो जनसभा ओलीको समर्थनसहित भोलिका दिनमा मुलुक बनाउनुपर्छ भन्नेहरुको जोडबलमा भएको हो । प्रधानमन्त्री ओलीले देखाएको राष्ट्रवाद, मुलुकमा गरेको विकास र समृद्धिलाई जनताले साथ दिइरहेको नेकपा केन्द्रीय सदस्य विनोद ढकालको भनाइ छ । नेकपा केन्द्रीय सदस्य भगवती चौधरीले ओलीले मुलुकको हितका लागि थुप्रै काम गरेको बताइन् । नेकपा नेता पर्शुराम बस्नेतले जनसभा सफल हुनुमा मुलुक निर्माणमा लागेका नायक ओलीले पाएको समर्थनका रुपमा लिइएको बताए । सडक आन्दोलनमा रहेका अदालतको फैसला आएको भोलिपल्ट निर्वाचनमा जानुपर्छ भनेर चुनावी तयारीमा लाग्ने र अब हाम्रो पक्षमा जनता छैनन् भन्ने विश्वासमा पुग्ने बस्नेतको दाबी छ । सबैतिरबाट असहयोग भएपछि बहुमतको प्रधानमन्त्रीलाई संसद विघटन गरेर जनतामा जानुको विकल्प नभएको र पछिल्लो समयमा जनताले पनि साथ दिइरहेको उनको भनाइ छ । कार्यक्रमको मञ्चमा ओली पौने तीन बजेतिर पुगेका थिए । उनको स्वागतमा पञ्चेबाजा बजाइएको थियो । कार्यकर्ताले हुटिङ गरे । झण्डा हल्लाएर स्वागत गरे । ओली मञ्चबाट हात उठाएर र हल्लाएर सबैलाई अभिवादन गरे । दिउँसो पौने ४ बजेतिर बोल्न थालेका प्रधानमन्त्री ओलीले ४७ मिनेट सभालाई सम्बोधन गरे । प्रदेशसभा भंग गरेर देखाउन मुख्यमन्त्री राईलाई भीम आचार्यको चुनौती विराटनगरको आमसभामा प्रधानमन्त्रीको सम्बोधन (लाइभ) प्रतिनिधिसभा विघटन क्रान्तिकारी कदम हो : गृहमन्त्री बादल हामीलाई सिध्याउँछु भन्ने प्रचण्ड आफै सिद्धिनुभयो उनले उक्त समयमा आफूले मुलुक र जनताका लागि गरेका काम र नेपाललाई समृद्ध बनाउन तथा नेपालीलाई सुखी राख्नका लागि बनाएका योजना र लागू गरिएका कार्यक्रमहरुको फेहरिस्त पस्तुत गरे । कार्यक्रममा जसरी भए पनि तोकिएकै समयमा निर्वाचन सम्पन्न गराएरै छाड्ने सन्देश प्रधानमन्त्रीसहित अन्य वक्ताले दिएका छन् । प्रधानमन्त्री ओलीले गत पुस ५ गते प्रतिनिधिसभा विघटन गरेपछि सत्ता पक्षले प्रदेशमा पहिलो पटक आमसभा गरेको हो । सरकारको नेतृत्व गरिरहेको ओली समूहले प्रदर्शन र जनसभामार्फत वैशाख १७ र २७ गते हुने भनेर घोषणा गरिएको आमनिर्वाचनको सन्देश दिएको छ। मोरङ प्रहरी प्रमुख एसपी सन्तोष खड्काले विराटनगर र आसपासका स्थानको सुरक्षा व्यवस्था कडा पारिएका कारण सभा सञ्चालन अवधि र त्यसअघि तथा पछि कुनै पनि घटना नभएको जानकारी दिए । हामीले सुरक्षा व्यवस्था पहिल्यैदेखि मजवुद बनाएका थियौं, उनले भने, प्रधानमन्त्रीको सवारी हुने भएकाले सुरक्षाका हिसाबले सबै उच्च सतर्कता अपनाइएको हो । खड्काले सुरक्षामा कुनै पनि कमजोरी नभएको स्पष्ट पारे ।"
भक्तपुरमा टिपरको ठक्करबाट पैदलयात्रीको मृत्यु,"भक्तपुर : टिपरको ठक्करबाट भक्तपुरमा शुक्रबार राति एकजना पैदलयात्रीको मृत्यु भएको छ। महानगरीय प्रहरी परिसर भक्तपुरका अनुसार भक्तपुरकाठमाडौं ६ लेन सडकअन्तर्गत भक्तपुर नगरपालिका १ घलाते चोकबाट बाटो काट्ने क्रममा टिपरले पैदलयात्रीलाई ठक्कर दिएको हो। बा ५ ख ४७९ नम्बरको टिपरको ठक्करबाट पैदलयात्री सिन्धुपाल्चोकको बलेफी गाउँपालिका ७ घर भएका ३५ वर्षीय बलराम तामाङको घटनास्थलमै मृत्यु भएको परिसरले जनाएको छ। परिसरका प्रवक्ता प्रहरी नायब उपरीक्षक दीपक गिरीले टिपरको ठक्करबाट मृत्यु हुने तामाङ ललितपुरको कुपण्डोलस्थित नाइटिङ्गेल बोर्डिङ स्कुलका बस चालक रहेको जानकारी दिए। भक्तपुरको सल्लाघारीबाट भक्तपुरकाठमाडौं ६ लेन सडक भई जगातीतर्फ जाँदै गरेको टिपरको ठक्करबाट घाइते तामाङलाई उपचारको लागि भक्तपुर अस्पताल लगिएको भक्तपुर प्रहरीले जनाएको छ। अस्पताल पुर्याउँदा चिकित्सकले घाइते तामाङको मृत्यु भइसकेको जानकारी दिएको परिसरका प्रवक्ता प्रहरी नायब उपरीक्षक गिरीले जानकारी दिए। उनका अनुसार दुर्घटना गराउने टिपर भक्तपुरकाठमाडौं ६ लेन सडकको डिभाइडरमा ठोक्किन पुगेको थियो। दुर्घटनास्थलमा पुगेको प्रहरी टोलीका अनुसार टिपर तीव्र गतिमा थियो। घटनास्थलमा टिपरको ब्रेक लगाएको डाम देखिएको प्रहरीले जनाएको छ। तीव्र गतिमा गुडेको उक्त टिपर बाटो काट्दै गरेका तामाङलाई जोगाउन खोज्दाखोज्दै ठक्कर दिई डिभाइडरमा ठोक्किन पुगेको देखिन्छ, प्रहरी नायब उपरीक्षक गिरीले भने। उनका अनुसार दुर्घटना गराउने टिपर र टिपर चालक सिन्धुपाल्चोक साँगाचोकगढी नपा ११ घर भएका २९ वर्षीय सुरेन्द्र खत्रीलाई प्रहरीले नियन्त्रणमा लिएको छ। घटनाबारे थप अनुसन्धान कार्य भइरहेको भक्तपुर प्रहरीले जनाएको छ।"
शिविर कुर्दै बुढेसकाल,"अजवी पौड्यालपथरी शनिश्चरेमा, राधा खनालझापा छत्रमाया राईले भुटान छाडेको ३० वर्ष नाघ्यो। अनेक हन्डर खाँदै मोरङको पथरी शनिश्चरे शरणार्थी शिविरमा जीवनको उर्वर समय बिताइन्। यो बीचमा न भुटान फर्किन सकिन् न त नेपाली भन्न सक्ने कानुनी आधार प्राप्त गरिन्। भन्छिन्, न यताको न उताको, बाटोको जुत्ताजस्तै हाम्रो जिन्दगी। छाडेर जाने आफन्त तेस्रो देश पुनर्वासमा गए। नौ जनाको परिवारमा शिविरको झुपडी कुर्ने राई दम्पती र वृद्धा आमा आशामती मात्रै छन्। छत्रमायाका दुई छोरा अमेरिका भासिएको तीन वर्ष भयो। उनीहरू फोन गर्न समय मिल्दैन भन्छन्। मुस्किलले एक महिनामा सन्तानसँग बात मार्छ राई दम्पती। भन्छिन्, छाडेर जानेहरूलाई छाडिनेको माया लाग्दैन सायद। छाडिसकेको गुँड सम्झेर को पो आउला र ? छत्रमाया चार वर्षअघि पति मनबहादुरसँग आफन्त भेट्न भारतको सरलपाडा पुगेकी थिइन्। फर्किंदा लाभरघोटे जंगलमा बम विस्फोटमा परे। उनीहरू नराम्रोसँग घाइते भए। मनबहादुरलाई त ६ महिना अस्पताल राख्नुपर्यो। बिरामी मनबहादुर र वृद्धा सासू आशामतीसँगै दिन काटिरहेकी छन् छत्रमाया। भुटानको गाउँको माया लागिरहन्छ। त्यहाँ आफ्नै घर थियो। जग्गा थियो। पाखो नै भए पनि भकारीभरि अन्न फल्ने बारी थियो। गाउँ सम्झिँदै भन्छिन्, कोदो, गहुँ, मकै खुब फल्थ्यो। पाखाभरि पहेंलपुर सुन्तला झुल्थे। यहाँ त एउटा रूखसमेत रोप्न पाइएको छैन। अर्काको ठाउँमा जति नै गरे पनि आफ्नो नभइने रहेछ। उनीहरूले असुरक्षा महसुस गरेपछि भुटान छाडेका थिए। काखे बच्चाहरू बोकेर कैयौँ दिन जंगलै जगल हिँडे। जीवनभरको कमाइ दुइटा डोकोमा बोके। गाउँ छाडेको २० आँै दिनमा मात्रै उनीहरू नेपाल आइपुगेका थिए। यो ३० वर्षमा न कुनै आधिकारिक परिचय बन्यो आशामतीको न त प्रमाणित कुनै कागजात। ८१ वर्र्षीया आशामतीले वृद्ध भत्तासमेत पाउँदिनन्। उनीहरू आउँदा जंगल फाँडेर बनाएको स्याउलाको घर अहिले बाँसको चोयाले अड्याइएको छ। रातोमाटोले लिपपोत गरेर चिटिक्क बनाइएको छ। अलिअलि रकम जम्मा गरुँभन्दा बैंक खातासम्म खोल्न पाइँदैन। आफ्नो नाममा घरजग्गा जोड्ने रहर अधुरै छ। नागरिकता अभावमा जग्गा पास गर्न सक्ने अवस्था छैन। आशामती भन्छिन्, उमेर ढल्किँदै गएपछि आफ्नाहरूको रहर लाग्ने रछ। आफ्नो घर, आफ्नो सन्तान, परिवार। सानो होस् आफ्नै घरमा मर्न पाए पनि हुन्थ्यो। उनीहरूजस्तै धेरै भुटानी शरणार्थीले आफ्नोपनको आभाष गर्न पाएका छैनन्। मोरङको पथरी शनिश्चरेस्थित भुटानी शरणार्थी शिविरका अधिकांश घरमा वृद्धवृद्धा देखिन्थे। बाँसबाट बनेका अधिकांश घरमा ताला लागेको थियो। धेरै भुटानी शरणार्थी तेस्रो देश पुनर्वास कार्यक्रमअन्तर्गत विदेश उडिसके। परिवारको माया, विदेश जान नचाहने, भुटान फर्कन चाहने र केही अपांगता व्यक्ति भने पुनर्वासमा जान सकेनन्। उनीहरू शिविरमै अलमलिए। टाढिएका आफन्त र सन्तानसँगको पुनर्मिलनको आसमा बसिरहेका उनीहरू केही उदास र हतास देखिन्थे। बिहेपछि अनागरिक शिविरको पल्लो कुनामा ढुंगा खात लगाउँदै गरेको अवस्थामा भेटिएकी थिइन्, खोटाङकी अनिता भुजेल। उनी बिहे नगर्दासम्म नेपाली थिइन्। तर, भुटानी शरणार्थी केदारनाथ भुजेलसँग बिहे गरेपछि नेपाली नागरिक रहिनन्। उनको नाम पछाडि भुटनिज जोडिएको छ। तर, उनलाई अहिलेसम्म थाहा छैन भुटान कहाँ छ र कस्तो छ ? उनी त्यहाँको नागरिक बन्न पाउँछिन् वा पाउँदिनन् ? विराटनगर आफन्तकहाँ गएको बेला केदारनाथसँग भेट भएको थियो २० वर्षअघि। उही उनीहरूले मन साटे। मायाले परिचय र देश खोजेन उनीहरू एक भए। बिहेपछि उनको नेपाली परिचर गायवजस्तै भयो। बाबुआमा सानैमा गुमाएकी उनी दाजुभाइ र आफन्तसँग पनि सम्पर्कमा छैनन्। जन्मेको घरमा केही बाँकी छैन। परिवार जस्तै छिन्नभिन्न भयो उनको नेपाली परिचय पनि। मानबहादुरको ठूलो मन शिविरभित्रै एक्कासि बाटोमा देखा परिन् एक महिला। रातो स्विटर र गुलावी मेक्सीमा चिटिक्क देखिएकी उनी अस्वाभाविक तरिकाले हाँसिरहेकी थिइन्। उनी रहिछन् जोगमाया तामाङ। लामो कपाल टुप्पोमा बाँधेर यताउता गरिरहेकी उनले केही असहज हर्कत देखाइरहेकी थिइन्। घरी फूलको झाङमा बसेर जोडले हाँस्थिन् त घर नबुझ्ने भाषामा हामीलाई गाली गरिरहन्थिन्। बर्बराइरहन्थिन्। कुरा गर्न खोज्दा उनी दौडिएर घरभित्र पसिन्। घरभित्र ओछ्यानमा ८७ वर्षीय तुलमाया तामाङ सुतिरहेकी थिइन्, जो जोडजोडले खोकिरहेकी थिइन्। नजिकै ओछ्यानमा अर्की महिला पनि थिइन्। यो घर मानबहादुर तामाङको रहेछ। उनी दुई दिदी र आमाको स्याहार गरेर नेपालमै बसिरहेका छन्। उनका दिदीहरू मानसिक समस्याबाट पीडित छन् भने आमा बिरामी। नजिकै रहेको बासको किचनमा भित्रबाट ढोका लगाएर खाना बनाइरहेका थिए, उनी। उनी एक्लै घरको सबै काम सक्छन्, बिरामी आमा र दिदीहरूलाई ख्याल गर्छन्। परिवारसहित सन् १९९२ मा नेपाल आएका मानबहादुर त्यसपछि फर्किएर भुटान गएका छैनन्। उनका दुई छोरा र पत्नी ७ वर्षअघि अमेरिका उडिसके। आमा र दिदीहरूको मायाले बिदेसिन नसकेका मानबहादुर आफ्नै परिवारबाट भने टाढिएका छन्। विदेशको सुख, सपना र परिवारको माया त्यागेर यतै रमाएका मानबहादुर फर्केर आफ्नै गाउँ जान चाहन्छन्। भुटानी नागरिक सन् १९९० देखि नै नेपालमा शरणार्थीका रूपमा आउन थालेका हुन्। नेपालीभाषी भुटानीलाई त्यहाँको सरकारले यातना दिने, दुःख दिनेजस्ता कार्य गरेपछि उनीहरू देश छाडेर हिँडे। भुटानी शरणार्थीको सहयोगमा सुरुदेखि यूएनएचसीआरले सहयोग गर्दै आएको थियो। शरणमा आएकाको मरण गर्न हुन्न भन्ने मनसायस्वरूप नेपालले उनीहरूलाई बस्न जग्गा उपलब्ध गराएको थियो। यूएनएचसीआरका अनुसार सन् १९९१ देखि भुटानी शरणार्थी नेपाल प्रवेश गर्न थालेका थिए। यो संख्या १ लाख २० हजारको संख्यामा थियो। शरणार्थी समस्या सल्टाउन नेपालभुटानबीच १५ पटक वार्ता भयो। तर, भुटान उदार नदेखिएपछि समस्या समाधानको विकल्पका रूपमा सन् २००७ मा तेस्रो देश पुनर्वासको ढोका खुलेको थियो। १ लाख १३ हजार शरणार्थी पुनर्वास भएर अमेरिका, क्यानडा, डेनमार्क, नर्वे, नेदरल्यान्ड, न्युजिल्यान्ड, अस्टेलिया र बेलायत गएका छन्। झापाको दमक बेलडाँगी र मोरङको शनिश्चरेमा गरी करिब ६ हजार ५ सय भुटानी शरणार्थी बाँकी छन्। उनीहरू अधिकांश वृद्घ भइसकेकाहरू भने स्वदेश फिर्तीको आसमा छन्। करिब एक हजार जनाले अझै शरणार्थीको दर्जा पाएका छैनन्। तेस्रो देश पुनर्वास कार्यक्रम पनि सन् २०१६ देखि बन्द छ। शरणार्थीलाई प्रदान गरिँदै आएको रासनपानी भत्ता, लत्ताकपडा, शिक्षा, स्वास्थ्यलगायत सुविधासमेत रोकिएको छ।"
वीरगन्जमा ७ जना सहिदको शालीक अनावरण,"वीरगन्ज : वीरगन्जमा मधेस आन्दोलनका सहिदहरुको शालीकको शनिबार अनावरण गरिएको छ। घण्टाघर चोक स्थित प्रहरी चौकीको छेउको खाली जग्गामा नवनिर्मित सहिद स्मारक परिसरमा निर्माण गरिएका मधेस आन्दोलनका ७ जना सहिदका शालीकको शनिबार अनावरण गरिएको हो। पर्साका प्रतिनिधिसभा सदस्य प्रदीप यादव र वीरगन्ज महानगरपालिकाका नगर प्रमुख विजय सरावगीले संयुक्त रुपमा शालीकको अनावरण गरेका हुन्। सांसद यादवको संसदीय कोषको २८ लाख र वीरगन्ज महानगरपालिकाको १० लाख गरी कुल ३८ लाख रुपैयाँको लागतमा सहिद स्मारकका साथै ७ जना सहिदको शालीक निर्माण गरिएको हो। नवनिर्मित सहिद स्मारक परिसरमा, २०७२ सालको मधेस आन्दोलनका क्रममा वीरगन्जमा भएको प्रदर्शनमा प्रहरीको गोली लागेर ज्यान गुमाएका सहिद धर्मराज सिंह, दिलिप चौरसिया, सोहन साह कलवार, भोलाप्रसाद तेली, दिनानाथ साह गोढ, शत्रुधन पटेल र आशीष राम गरी ७ जना सहिदको शालीक निर्माण गरिएको हो। जनता समाजवादी पार्टी पर्साले आयोजना गरेको शालीक अनावरण कार्यक्रममा सहिदका परिवारलाई सम्मान पनि गरिएको थियो। शालीक अनावरण कार्यक्रमलाई सम्बोधन गर्दै सांसद प्रदीप यादवले मधेसी सहिदकै बलिदानीको जगमा मुलुकमा संघीयता, समावेशिता जस्ता राजनीतिक उपलब्धी हासिल भएको बताए। उनले भने, मधेस आन्दोलनका सहिदहरुको बलिदानीले नै मुलुकले संघीयता, समावेशिता जस्ता उपलब्धी पाएको हो, त्यसैले सहिदको बलिदानी हाम्रा लागि सदैव स्मरणीय रहनेछ।' मधेस आन्दोलन आन्दोलन मात्र नभइ मधेसको आस्थासँग जोडिएको जनविद्रोह भएको उनले बताए। उनले प्रधानमन्त्री केपी ओलीको असंवैधानिक एंव प्रतिगमनकारी कदमले अहिले संविधान मात्र नभइ प्राप्त राजनीतिक उपलब्धी पनि संकटमा परेको बताए। यसलाई जोगाउन पुन एक पटक मधेसी जनता संघर्षमा होमिएको भन्दै उनले जनताको जनविद्रोहले ओलीले घुडाँ टेक्ने दाबी पनि गरे। सहिद स्मारकमा छुटेका अन्य ३ जना सहिदको शालीक पनि छिट्टै निर्माण गरिने प्रतिबद्धता पनि उनले जनाए। जसपाका पर्सा अध्यक्ष रामनरेशप्रसाद यादवको अध्यक्षतामा भएको कार्यक्रमलाई नगर प्रमुख विजय सरावगी, प्रदेशसभा सदस्य करिमा बेगम, भीमा यादव, प्रह्लाद गिरी, जन्नत अन्सारी, सिंहासन साह कलवार , जिल्ला समन्वय समिति पर्साका सभापति नेक महम्मद अन्सारी, जसपाका केन्द्रीय सदस्यहरु मेनिका सिंह, शिव पटेल लगायतले सम्बोधन गरेका थिए। कार्यक्रमको सञ्चालन जसपाका जिल्ला सचिव तबरेज अहमदले गरेका थिए।"
दोलखामा श्रीमानले गरे श्रीमतीको हत्या,"दोलखा : दोलखाको कालिन्चोक गाउँपालिका६, लापिलाङमा श्रीमानले खुकुरी प्रहार गरी श्रीमतीको हत्या गरेका छन्। शनिबार बिहान करिब साढे २ बजे २७ वर्षीय हिमाल थामीले खुकुरी प्रहार गरेर २१ वर्षीया श्रीमती सुनिता थामीको हत्या गरेका हुन्। खुकुरी प्रहारबाट श्रीमतीको टाउको तथा शरिरका विभिन्न भागमा गहिरो चोट लागेर ओछ्यानमै मृत्यु भएको हो। हत्या गरेर भाग्न लागेका थामीलाई बिहान करिब साढे ५ बजे कालिञ्चोक गाउँपालिका७, स्थित सिसागोलाईबाट पक्राउ गरिएको दोलखाका प्रहरी प्रवक्ता प्रहरी निरीक्षक अञ्जन कोइरालाले जानकारी दिए। घटनाबारे थप अनुसन्धान गरिरहेको प्रहरी निरीक्षक कोइरालाले बताए। स्थानीयका अनुसार केहि वर्ष अघि हिमाल थामीकी पहिलो श्रीमतीले झुण्डिएर आत्महत्या गरेको थिइन्।"
एक वर्षदेखि पर्यटन ठप्प,"भैरहवा : सरकारले नेपाल भारत सीमाबाट पर्यटकको आगमनमा रोक लगाउँदा यस क्षेत्रका पर्यटन व्यवसाय अझै संचालनमा आउन सकेको छैन। सरकारले लकडाउन पश्चात पर्यटन व्यवसाय खोल्न अनुमति दिए पनि पर्यटकको लागि सीमानाका नखोल्दा यस क्षेत्रको पर्यटन व्यवसाय अझै लकडाउन सरहकै अवस्थामा छ। मुलुकमा कोरोना संक्रमण रोकथाम तथा नियन्त्रणका लागि एक वर्षदेखि बन्द गरिएको नाका पर्यटकका लागि अझै खुलेको छैन। अर्बौं रुपैयाँको लगानीमा यस क्षेत्रमा संचालित दर्जनौं होटलका कोठाहरु एक वर्षदेखि रित्तै छन्। पर्यटन व्यवसायीहरु एक वर्षदेखि बैंकको ब्याज मात्र तिर्दै आएका छन्। आम्दानी शून्य सरह छ। रुपन्देही भारतीय सीमासँग जोडिएको जिल्ला रहेकोले यस क्षेत्रको पर्यटन व्यवसाय भारतीय पर्यटकबाट आश्रित छ। स्वास्थ्य मापदण्ड नअपनाइ मुलुकमा दैनिक जसो राजनीतिक दलको सभा, सम्मेलन भइरहे पनि कोरोना संक्रमण ग्रिन लबेलमै छ। मुलुकको अर्थतन्त्र चलायमनका लागि भारतीय पर्यटकबाट दैनिक लाखौँ रुपैयाँ भित्रिने गरे पनि सरकारले स्वास्थ्य मापदण्ड अपनाएर पर्यटकका लागि अझै पनि नाका खोल्न तादरुकता देखाएको छैन। भारतीय पर्यटक नेपाल भ्रमणमा आउन चाहेका छन् तर सरकारले सीमा नखोल्दा उनीहरु निराश छन्, नेपाल एशोसिएसन अफ ट्राभल एण्ड टुर एजेण्ट (नाट्टा) का लुम्बिनी प्रदेशका संस्थापक अध्यक्ष विष्णु शर्माले भने, स्वास्थ्य मापदण्ड अपनाएर मुख्य नाकाबाट पर्यटक भित्र्याउन जरुरी छ। साना नाकाबाट लुकिपिछ आउजाउ भइरहेको हुँदा स्वास्थ्य मापदण्ड अपनाएर मुख्य नाकाबाटै अभिलेख राखेर भारतीय पर्यटक भित्र्याउनु पर्ने उनको भनाइ छ। नेपालमा मनोरञ्जनका साथै पशुपतिनाथ, मुक्तिनाथ लगायत धार्मिक स्थलको भ्रमणका लागि पनि लाखौंको संख्यामा भारतीय पर्यटक आउने गर्दछन्। यस क्षेत्रको मुख्य पर्यटकीय स्थल लुम्बिनी भ्रमणका लागि पर्यटकहरु आउने गर्दछन् भने यहाँको बेलहिया नाकाबाट नै दैनिक हजारौं पर्यटक मुलुकको विभिन्न पर्यटकीय स्थलमा जाने गर्दछन्। स्थलमार्गबाट मुलुकमा सबैभन्दा बढी रुपन्देही बेलहिया नाकाबाट पर्यटकहरु भित्रिने गर्दछन्। सरकारले नेपाल भारत सीमा खोल्न निर्णय गरेपछि भारतीय पर्यटकहरु नेपाल भ्रमणका लागि धमाधम होटलका कोठाहरु बुकिङ गरे पनि अहिले रद्द गर्ने थालेको अध्यक्ष शर्माले बताए। पर्यटकहरु नेपाल आउन चाहे पनि नाकाबारे अन्यौलताका कारण आउन सकेका छैनन्। पर्यटक नआउँदा पर्यटन व्यवसायको चलायमन हुन सकेको छैन। सीमा खोल्ने सरकारको निर्णयपछि मुक्तिनाथ भ्रमणका लागि भारतीय पर्यटकले होटलका १४ वटा कोठा बुकिङ गरेका थिए, गोल्ड होलिडे टुर एण्ड ट्राभल्सका संचालक समेत रहेका शर्माले भने, तर, सीमा बन्दका कारण उनीहरुले पनि बुकिङ रद्द गर्ने अवस्था छ। लकडाउनदेखि नै बन्द रहेको पर्यटक व्यवसाय संचालन आउन नसक्दा रोजगारमा रहेका हजारौं जना बेरोजगारकै अवस्थामा छन्। भारतीय पर्यटकलाई लक्षित गरी भैरहवा क्षेत्रमा संचालित पाँच तारे टाईगर प्यालेस रिसोर्ट पनि लकडाउनदेखि नै बन्द अवस्थामा छ। यस क्षेत्रमा संचालित क्यासिनोहरुबाट मुलुकमा दैनिक लाखौं रुपैयाँ भित्रिने गरे पनि बन्द नाकाका कारण त्यो रकम पनि गुम्दै आएको छ। क्यासिनोका लगभग सबै ग्राहक भारतीय हुन्। दैनिक सयौंको संख्या भारतीयहरु आउने गर्दछन्। लकडाउन भएयतादेखि होटल व्यवसाय ठप्प अवस्थामा छ, सिद्धार्थ होटल एसोसियसनका कोषाध्यक्ष भोजेन्द्र खत्रीले भने, अब पनि सीमा खोलेर पर्यटक नभित्रयाउने हो भने हामी बर्बाद हुन्छौँ। सीमाबाट सवारी साधनसहित सहज रुपमा पर्यटक भित्र्याएर पर्यटन व्यवसाय चलायामन गराउनु पर्ने उनको भनाइ छ।"
सवारी दुर्घटनामा ग्लोबल आइएमइ बैंकका शाखा प्रमुखको मृत्यु,झापा : पूर्वपश्चिम राजमार्गको मेचीनगर१३ स्थित चारआलीमा सवारी दुर्घटना परी ग्लोबल आइएमइ बैंक फिक्कलका शाखा प्रमुख अनन्त आचार्यको मृत्यु भएको छ। शुक्रबार मे ११ प ४४७८ नम्बरको मोटरसाइकलले विपरीत दिशाबाट आउँदै गरेको मे ११ प ११३१ नम्बरको मोटरसाइकल एक आपसमा ठोक्किँदा उनी गम्भीर घाइते भएका थिए। घाइते आचार्यको विर्तामोडस्थित विएण्डसी अस्पतालमा उपचारकै क्रममा गएराति मृत्यु भएको जिल्ला प्रहरी कार्यालयले जनाएको छ। यसैगरी मे ११ प ११३१ नम्बरको मोटरसाइकलमा सवार दुई जना घाइते भई उपचार भइरहेको छ। दुवै मोटरसाइकल प्रहरीको नियन्त्रणमा रहेका छन्। रासस
