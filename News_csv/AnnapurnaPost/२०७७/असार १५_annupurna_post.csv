शीर्षक,विवरण
अनिकाल ननिम्त्याऊ,"करिब एक दर्जन मुलुकमा उत्पात मच्चाएर शनिबार बिहान सलह नामक फट्यांग्राको बथान नेपाल प्रवेश गरेको छ। कोरोना भाइरस महामारीका कारण व्यापार, औद्योगिक क्षेत्र, कृषि, अर्थतन्त्र धराशायी भइरहेका बेला फट्याङग्राको प्रवेशले थप संकट निम्तिने संकेत देखिएको छ। यो बथानले कृषि बालीमा गम्भीर असर पार्ने भन्दै आम किसानमा चिन्ता थपेको छ। सन् १९६०, १९६२ र १९०६ मा काठमाडौं उपत्यकाका भक्तपुर, गोदाबरी, धादिङ, काभ्रे तथा नुवाकोटलगायतका स्थानमा प्रवेश गरेको यो फट्यांग्राले व्यापक नोक्सानी पुर्याउँदा यी क्षेत्रमा अनिकाल र भोकमरी लागेको थियो। कोरोना संक्रमणका कारण हातमुख जोर्न समस्या भइरहेका बेला यो फट्यांग्राले बाँकी रहेका खाद्यान्न (धान र मकै), तरकारी, फलफूललगायतका बाली खाइदियो भने मुलुकमा पक्कै पनि अनिकाल निम्तिने छ। छिटफुटबाहेक आम नेपालीको प्रमुख खान्की चामलै हो। अहिले देशभर रोपाइँ सुरु भएको छ। केही स्थानमा मकै बाली लहलहाइरहेको छ। यी बालीमा फट्यांग्रा प्रवेश गर्यो भने सखापै पार्ने छ। कोरोना महामारी र फट्यांग्राबाट निम्तिने अनिकालबाट जुध्ने क्षमता तत्कालका लागि केही देखिँदैन। विश्व खाद्य तथा कृषि संगठन (एफएओ) अनुसार सामान्यतया एक वर्ग किमिदेखि पाँच सय वर्ग किमि क्षेत्रमा फैलिएर बस्ने एउटा बथानमा झन्डै चारदेखि आठ करोड फट्यांग्रा हुन्छन्। एक दिनमा फट्यांग्रा अधिकतम पाँच सय किमिसम्म बथान बनाएर उड्ने र अनुकूल गन्तव्यमा पुगेर जमिनमा ओर्लने गर्छन्। एउटा बथानले एक दिनमा करिब ३५ हजार मानिसलाई दुई छाक पुग्ने खाद्यान्न खाइदिने छ। एफएओले सलहको प्रकोपलाई प्लेगको संज्ञा दिएको छ। फट्यांग्राले सम्पूर्ण कृषि तथा फलफूल बालीका बोटबिरुवा, बाली, फूल, फल, डाँठ, डाँठका बोक्रासम्म खाइदिन्छ। सरकारले फट्यांग्रा नेपाल छिर्न सक्दैन भनेर दाबी गरेका बेला प्रवेश गरेको छ। कृषि मन्त्रालयदेखि सरोकारवाला निकाय प्लान्ट क्वारेन्टाइन तथा विषादी व्यवस्थापन केन्द्रसम्मले विज्ञता देखाउन नसकेकाले फट्यांग्रा नेपाल प्रवेश गरेको हो। मन्त्रालयदेखि केन्द्रसम्मको विज्ञतामाथि ठूलो प्रश्न खडा भएको छ, यो प्रकरणले। मन्त्रालयले सम्भावित खतरालाई सामान्य रूपमा लिँदा सलह नेपाल भित्रियो। यसले निम्तिने संकटको जिम्मेवार स्वयं सरकार हुनेछ। सलह नेपाल प्रवेश गर्न सक्ने समाचार सार्वजनिक भएसँगै (जेठको पहिलो साता) नेपाली विज्ञ र बाह्य मुलुकका विज्ञहरूसँग सहकार्य गरी रोकथामका उपाय अपनाउन सकेको भए फट्यांग्रा नेपाल प्रवेश गर्ने थिएन। कृषि तथा पशुपन्छी विकास मन्त्रालय अहिले पनि नेपालमा प्रवेश गरेको सलह फट्यांग्राको बथान सानो रहेको र यसले ठूलो नोक्सानी नगर्ने भन्दै नआत्तिन आग्रह गरिरहेको छ। मन्त्रालयको यो आग्रह स्विकार्ने पक्षमा कोही पनि छैन किनकि उसले सलह नेपाल आउँदैन भनेर गरेको ठोकुवा झूटो सावित भएको छ। रूपन्देहीको भैरहवा, पर्साको पर्सागढी गाउँपालिका, बाराको डुमरबाना र सर्लाहीको नवलपुरमा प्रवेश गरेको सलहको बथान सिन्धुली, चितवन, काभ्रे, नवलपरासी, स्याङ्जा, मकवानपुर, कपिलवस्तु, पाल्पालगायतका स्थानमा फैलिइसकेको छ। मनसुनी वर्षाका कारण थोरै स्थानमा फैलिएको यो फट्यांग्रा सुक्खा र घाम लाग्नेबित्तिकै अन्य जिल्लामा पनि सर्न सक्ने जोखिम छ। सरकारले नियन्त्रणका उपायसहित युद्धस्तरमा लागेन भने यसले निम्त्याउने संकटले ठूलो रूप लिनेछ। यसको नियन्त्रण गर्न आवश्यक पर्ने विषादी, दमकल, प्राविधिक तथा विज्ञ कर्मचारी र आवश्यक पर्ने बजेट व्यवस्थापन गरी प्रदेश सरकार र स्थानीय तहसँग समन्वय गरी अघि बढ्नुपर्छ। कोरोना संक्रमण रोकथामका नाममा भएको अनियमितताजस्तो नियति सलह नियन्त्रणका क्रममा दोहोरिन नदिन सरकार सचेत हुन आवश्यक छ। संकट र विपत्लाई कमाउधन्दाको व्यापार बनाउन नदिई सलह नियन्त्रणमा सरकार लागिहाल्नुपर्छ।"
सलह कक्रक्कै पार्ने कृषि मन्त्रीको भाइरल भाषण ! (अडियो),"सिन्धुली : असार १५ लाई किसानको विशेष दिन हो। यसलाई धान दिवसको रुपमा मनाइन्छ। मानो रोपेर मुरी उब्जाउने दिन भन्दै असार १५ बिहानैदेखि रोपाइँ उत्सव चल्छ। तर रोपाइँले रंगिनुपर्ने सामाजिक संजालमा साेमबार कृषिमन्त्रीको एउटा भाषण भाइरल भएको छ। कृषि तथा पशुपन्छी विकासमन्त्री घनश्याम भुसालले अमेरिकी हेभी मेटल म्युजिकले सलहलाई कक्रक्कै पार्ने बताएपछि सामाजिक संजालमा यसबारे रोचक बहस सुरु भएको छ। गम्भीर स्वभावका बौद्धिक नेता भुसालले किन यस्तो उट्पट्याङ गरे होलान् भनेर थुप्रै शुभचिन्तकले प्रतिक्रिया र प्रश्न गरेका छन्। संयुक्त राष्ट्रसंघको खाद्य तथा कृषि संगठन (एफएओ)ले सलह किराको नियनत्रणका लागि उच्च सतर्कता अपनाउन भनिरहेका बेला उनको यो भाषण हाँसीमजाको विषय बनेको छ।आखिर के भनेका थिए त कृषिमन्त्री भुसालले ? उनको भाषण अडियोसहित यहाँ प्रस्तुत गरिएको छ। आइतबार सिन्धुलीको कमलामाई नगरपालिकामा संचारकर्मीसँगको कुराकानीमा मन्त्री भुसालले हेभी मेटल म्युजिकले सलह कीरा कक्रक्कै हुने दाबी गरेका हुन्।ठुल्ठुला आवाजका माइकमा गित घन्काउँदा सहल कक्रक्कै हुने थाहा पाएपछि सरकार त्यस्ता संगितको संकलनमा लागिपरेको समेत उनको भनाइ छ । मन्त्री भुसालले भने, हेभी मेटल म्युजिकले सलह किरा कक्रक्कै हुने जानकारी आएको छ। अमेरिकाको एउटा म्युजिक ब्यान्डले गाएको हेभी मेटल म्युजिक भएको गीत सुनाएपछि जहाँकोत्यही सलह कक्रक्कै हुने रहेछ । त्यसको संकलन गर्ने कार्य भइरहेको छ। अस्ट्रेलियामा बस्ने एक जना भाइले आफूलाई फोनमा सलह कीरा नियन्त्रणका लागि गीत र संगीत प्रभावकारी हुने भनेपछि सरकार त्यहीअनुसार गीत संकलन गर्न लागि परेको मन्त्री भुसालले बताएका छन्।कतिपय देशहरुमा सलह भगाउन हेलिकप्टर, ड्रोन उडाउने काम भए पनि नेपालमा अहिले त्यो अवस्था आइसकेको छैन हामी यस विषयमा छलफलमै छौं । तर त्यसको असर कम गर्न, व्यक्ति र समुदाय स्तरबाटै अग्रसर भने हुनुपर्छ,उनले थपे । सन् २०१८ मा आएको लुभान चक्रवातसँगै दक्षिण अरबको प्रायद्वीपमा ठूलो बथानमा देखा परेको सलह सन् २०१९ जनवरीमा अफ्रिका, यमन, साउदी अरब हुँदै इरानमा प्रवेश गरेको थियो । अनुकूल मौसमको फाइदा उठाउँदै सन् २०२० को सुरुमै त्यसको एक बथान अफ्रिकाबाट खाडी मुलुक हुँदै पाकिस्तान, हिन्द महासागर भारतको दिल्ली, उत्तर प्रदेश, मध्य प्रदेश, महाराष्ट्र, उडिसा, बिहार, राजस्थानमा उत्पात मचाएर पछिल्लो तिन दिन यता नेपालमा प्रवेश गरेको हो । गएको शनिवारबाट नेपाल प्रबेश गरेको सलह किरा सुरुमा रूपन्देहीको भैरहवा, पर्साको पर्सागढी गाउँपालिका, बाराको डुमनबारा र सर्लाहीको नवलपुर, सिन्धुली, मकावनपु र नवलपरासीसम्म पुगिसकेको छ ।यी किराले लगाउन सुरु भएको बर्खे धान बाली, धानको बीउ, फलफूलका बोटबिरुवा र तरकारीका बाली खाएर नष्ट गर्न थालेपछि किसान भने चिन्तित बनेका छन् ।"
तोकिएकै समयमा कांग्रेस महाधिवेशन,"काठमाडौं : कोरोना संक्रमणका कारण महाधिवेशन अनिश्चित हुने आशंका भइरहेका बेला कांग्रेसले तोकिएकै समयमा महाधिवेशन गर्ने निर्णय गरेको छ। आसन्न फागुन ७ देखि १० गतेको पूर्वनिर्धारित मितिमै १४औं महाधिवेशन गर्ने कांग्रेस पदाधिकारी बैठकले निर्णय गरेको हो। पदाधिकारीको आइतबारको बैठकले आन्तरिक कार्यतालिका गरेर पुरानै मितिमा महाधिवेशन गर्ने निर्णय गरेको कांग्रेस सहमहामन्त्री डा प्रकाशशरण महतले बताए। महाधिवेशन तोकिएकै मितिमा गर्ने गरी आन्तरिक कार्यतालिका परिमार्जन हुनेछ, उनले भने, क्रियाशील सदस्यता वितरण र स्थानीय अधिवेशनको कार्यतालिका संशोधन हुन्छ। कोरोना भाइरसको संक्रमण फैलिन नदिन सरकारले चैत ११ देखि लकडाउन सुरु गरेपछि करिब तीन महिनादेखि कांग्रेसभित्र महाधिवेशनका गतिविधि ठप्प छन्। अघिल्लो वर्ष पुस ११ गतेको केन्द्रीय समिति बैठकले आउँदो फागुन ७ देखि १० गतेसम्म काठमाडौंमा पार्टीको १४औं महाधिवेशन गर्ने गरी कार्यतालिका सार्वजनिक गरेको थियो। तर, यसबीच कोरोनाको असर देखिएपछि चैत ९ गतेदेखि महाधिवेशनका सबै गतिविधि रोक्दै कांग्रेसले कोरोनाबारे सचेतना कार्यक्रम गर्न पार्टीका सबै नेता कार्यकर्तालाई निर्देशन दिएको थियो। महाधिवेशन कार्यतालिकाअनुसार यतिबेला क्रियाशील सदस्यता वितरणको काम सम्पन्न गरी सदस्यता छानबिनको काम हुनुपर्ने हो। कोरोनाका कारण महाधिवेशन कार्यतालिकाकाअनुसार काम नहुँदा केन्द्रीय महाधिवेशन समयमै हुनेमा आशंका उत्पन्न भएको थियो। अघिल्लो पुस मसान्तभित्र संघीय व्यवस्थाअनुसार पार्टीको सांगठनिक संरचना समायोजनको काम सम्पन्न गर्ने र देशभर क्रियाशील सदस्यता वितरणको काम गर्ने कार्यतालिकामा उल्लेख छ। प्रतिनिधिसभा क्षेत्रीय कार्यसमितिले वितरण गरेको नयाँ क्रियाशील सदस्यता र जिल्ला कार्यसमितिले नवीकरण गरेको क्रियाशील सदस्यताको सूची वैशाख मसान्तभित्र केन्द्रमा पठाइसक्नुपर्ने, नयाँ क्रियाशील सदस्यता वितरण सम्बन्धमा जिल्लास्तरीय क्रियाशील सदस्यता प्रारम्भिक छानबिन समितिमा उजुरी र नवीकरण उपर क्रियाशील सदस्यता केन्द्रीय छानबिन समितिमा उजुरी दिने अन्तिम अवधि जेठ १५ गतेसम्मका लागि तोकिएको छ। क्रियाशील सदस्यता केन्द्रीय छानबिन समितिले साउन १५ गतेभित्र निर्णय गरिसक्नुपर्ने र नयाँ क्रियाशील सदस्यता र नवीकरणको अन्तिम सूची तयार गरी छानबिन समितिले केन्द्रीय सभापतिलाई साउन २५ गतेभित्र बुझाइसक्नुपर्ने कार्यतालिकामा छ। तर, अहिलेसम्म कांग्रेसमा फागुनमै सक्नुपर्ने सांगठनिक समायोजनको काम सकिएको छैन। प्रतिनिधिसभा क्षेत्रीय समिति र प्रदेश सभा क्षेत्रीय समितिको समायोजन टुंगो लागे पनि ३० वटा जिल्लामा स्थानीय तह समायोजन बाँकी नै छ। महाधिवेशका लागि महत्वपूर्ण क्रियाशील सदस्यता वितरण स्थानीय तहले गर्ने भएकाले वडा तहको संरचना निर्माण नभएसम्म महाधिवेशन प्रक्रिया लम्बिने निश्चित छ। वडाले क्रियाशील सदस्यता वितरण गर्ने प्रावधान कांग्रेस विधानमा छ। कोरोनाका कारण महाधिवेशन प्रभावित हुने देखिएपछि वरिष्ठ नेता रामचन्द्र पौडेलले पछिल्लो समय महाधिवेशनको विषय उठाउँदै आएका थिए। उनले यसअघि बसेका दुईवटा पदाधिकारी बैठकमा महाधिवेशनबारे छलफल गर्नुपर्ने माग गरेका थिए। महाधिवेशनको कार्यतालिका परिमार्जनबारे कांग्रेसले केन्द्रीय समिति बैठक बोलाएको छ। पार्टी मुख्यसचिव कृष्ण पौडेलका अनुसार बैठक असार १६ गते बस्नेछ।"
मलाई हटाउन भारत सक्रिय हुन थाल्यो,"काठमाडौं : प्रधानमन्त्री केपी शर्मा ओलीले भारतले आफूलाई हटाउने खेल सुरु गरे पनि त्यो सम्भव नहुने बताएका छन्। कालापानी, लिपुलेक र लिम्पियाधुरासम्मको भूमि समेटेर नक्सा जारी गर्ने, संविधानसमेत संशोधन गरेर त्यसलाई लिपिबद्ध गर्ने काम गरेपछि आफूलाई हटाउने खेल सुरु भएको प्रधानमन्त्री ओलीको भनाइ छ। दिल्लीका सञ्चारमाध्यम सुन्नुहोस्, त्यसैले निर्देश गरिहाल्छ कि कहाँकहाँ केके भइरहेको छ। यहाँका होटलहरूमा भइरहेका गतिविधिहरू हेर्नुहोस्, त्यसले पनि देखाइरहेको छ। एम्बेसीको सक्रियता, त्यसले पनि देखाइरहेको छ, जननेता मदन भण्डारीको ६९औं जन्मजयन्तीका अवसरमा मदन भण्डारी फाउन्डेसनले आइतबार प्रधानमन्त्री निवास बालुवाटारमा आयोजना गरेको कार्यक्रममा ओलीले भने, तर, म तपार्ईंहरूलाई यति भन्छु, नेपालको राष्ट्रियता त्यति कमजोर छैन। संविधानमा नक्सा सामेल गरेबापत यस देशको प्रधानमन्त्रीलाई हटाउँछु भन्ने कसैले सपना देखेको छ भने आजको राष्ट्रियता त्यस्तो कमजोर छैन। ओलीले पहिलो पटक सार्वजनिक रूपमै आफूविरुद्ध भारतले चलखेल सुरु गरेको आरोप लगाएका हुन्। उनले नेपालकै नेताहरूका गतिविधि, भारतीय दूतावासको सक्रियता र होटलहरूमा भएका गतिविधिले आफूलाई हटाउने खेलको निर्देश गरेको उल्लेख गरे। उनले प्रधानमन्त्री पदमा बसिरहन मन नभएको तर अहिले आफू हट्ने हो भने भोलिदेखि नेपालको पक्षमा बोल्ने आँट कसैले गर्न नसक्ने बताए। आफ्नो पार्टी, संसदीय दल अहिलेको परिस्थिति नबुझी अञ्जान खेलमा बहकाउमा लागेर नदौडने उनको भनाइ थियो। मलाई प्रधानमन्त्रीको जिम्मेवारीमा बसिरहन मन छैन। तर, यतिबेला म हट्ने हो भने भोलिदेखि नेपालको पक्षमा बोल्ने आँट कसैले गर्न सक्दैन, उनले भने, मैले आजका लागि होइन, भोलिका लागि, आफ्ना लागि होइन, देशका लागि र हाम्रो पार्टी, हाम्रो संसदीय दल यस्ता बहकावमा कुद्नेवाला छैन। यति नबुझ्ने अञ्जान खेलमा खेल्नेवाला पनि छैन। उनले मदन भण्डारीको वैचारिक, राजनीतिक तथा सांस्कृतिक पक्षबारे चर्चा गर्दै झन्डै एक घण्टा १० मिनेट सम्बोधन गरे। राष्ट्रियताका विषयमा केन्द्रित रहेर अडान लिँदा आफूविरुद्ध विभिन्न कोणबाट आक्रमण प्रयास भए पनि त्यो सम्भव नहुने उनको भनाइ थियो। ओलीको सम्बोधनका केही अंश : मलाई हटाउन दूतावास र होटलहरूमा चलखेल तपाईंहरूले सुन्नु भएको होला, हप्ता१५ दिनमा प्रधानमन्त्री परिवर्तन हुँदै छ भन्ने। बहस चलेको छ, अहिलेको अहिल्यै केपी ओलीलाई नहटाई हुँदैन। पहिले यहाँहरूलाई सम्झना होला, चीनतिरको पारवहन सम्झौता गरेर फर्किएपछि सरकार ढालिएको थियो। किनभने, हामीसँग बहुमत थिएन। अहिले त्यही सपना देखेर संविधान संशोधन भएर नक्सा सार्वजनिक भएपछि (यस्तो अपराध गर्ने केपी ओलीलाई अब भित्रभित्रको कुरा हो त्यो, बाहिरबाहिर भन्न नसक्ने तर भित्रभित्र यस्तो अपराध गर्नेलाई) दिल्लीका सञ्चारमाध्यम सुन्नुहोस्, त्यसैले निर्देश गरिहाल्छ कि कहाँकहाँ केके भइरहेको छ। यहाँको होटलहरूमा भइरहेका गतिविधिहरू हेर्नुहोस्। त्यसले पनि देखाइरहेको छ। एम्बेसीको सक्रियता त्यसले पनि देखाइरहेको छ। तर, म तपाईंहरूलाई यति भन्छु, नेपालको राष्ट्रियता त्यति कमजोर छैन। संविधानमा नक्सा सामेल गरेबापत यस देशको प्रधानमन्त्रीलाई हटाउँछु भन्ने कसैले सपना देखेको छ भने आजको राष्ट्रियता त्यस्तो कमजोर छैन। यो नसोचे पनि हुन्छ। त्यसकारण यो भ्रम कोसिस गर्नेलाई गर्न दिऊँ तर हिजोको जस्तो होइन, कसैले हतारो नगरे हुन्छ र कसैले विभिन्न आग्रहहरू नपाले पनि हुन्छ। म हटे नेपालको पक्षमा बोल्ने आँट कसैले गर्न सक्दैन मलाई प्रधानमन्त्रीको जिम्मेवारीमा बसिरहन मन छैन। तर, यतिबेला म हट्ने हो भने भोलिदेखि नेपालको पक्षमा बोल्ने आँट कसैले गर्न सक्दैन। मैले आजका लागि होइन, भोलिका लागि, आफ्ना लागि होइन, देशका लागि र हाम्रो पार्टी, हाम्रो संसदीय दल यस्ता बहकावमा कुद्नेवाला छैन। यति नबुझ्ने अञ्जान खेलमा खेल्नेवाला पनि छैन। यसको अगुवाइमा अहिलेका परिवर्तनहरू भएका छन्। अहिलेको संसद्का झन्डै दुईतिहाइ प्रतिनिधि जननेता मदन भण्डारीबाट शिक्षित भएर हिँडेका छन्, यो बुझे हुन्छ। भूमि फिर्ता नलिई छाड्दैनौं नक्सा भूलचुकले छापिएको होइन। कतिपय मान्छेले मलाई भने यो त प्वाइन्ट अफ नो रिटर्न हो। नक्सा छाप्ने कुरा र संविधान संशोधन गर्ने कुरा प्वाइन्ट अफ नो रिटर्न नै हो। यस अभियानबाट हामी फिर्ता नै हुँदैनौं। त्यहाँ प्वाइन्ट अफ रिटर्न राख्ने कुरै थिएनछैन। प्वाइन्ट अफ नो रिटर्न, हामीलाई हाम्रो भूमि चाहियो। फिर्ता नलिइकन छाड्दैनौं। नागरिकता खल्तीमा नेपालीको अनि तर्क किन अर्काको ? हामीले हाम्रो भूगोललाई समेटेर नक्सा सार्वजनिक गर्यौं। हामीले त्यसलाई संवैधानिक रूप दियौं। भारतीय मिडिया, भारतका बौद्धिक बहसहरू सुन्नुभएको होला, कसरी भारतको राज्य संयन्त्र अचम्मसँग सक्रिय छ। हामीले के गरायौं भन्दा लडाइँमा हामी हारेनौं, हाम्रो सीमा अलिकति खुम्चियो। हामीले १८१६ मा अन्तिम सम्झौतामा दस्तखत गर्यौं। र, त्यसको सिमानामा हामी खुम्चिएर बस्यौं। तपाईंहरूले सुन्नु भएको छ, कतिपय पार्टीका नेताहरू, विभिन्न पार्टीका नेताहरू उताको जनसंख्यासँग हाम्रो पहुँच कस्तो छ ? १९६२ देखि सेना राखेर उतापट्टि जानै दिइएको छैन। उताका जनतासँग सम्पर्क गर्ने दिएको छैन। उताका जनतालाई हामीले के गरेका छौं ? त्यहाँका जनताको नागरिकता कताको छ ? त्यहाँ रासनकार्ड कसको छ भन्ने प्रश्न नेपालको नागरिकताधारीहरूले उठाइरहेका छन्। नागरिकता खल्तीमा नेपालीको छ तर तर्क अर्काको पक्षबाट गरिरहेको छ। १९६२ देखि सेना राखेर ब्लक गरेपछि कसरी उताका नागरिकसँग सम्बन्ध हामी बनाउन सक्छौं ? त्यसकारण सम्पर्क, सम्बन्ध टुटाइयो। उनीहरू भन्दै छन्, अब झन् गाह्रो हुन्छ। यो नक्सा छापेपछि झन् गाह्रो हुन्छ। गाह्रो के हुन्छ ? जमिन गएको थियो, त्यो फिर्ता लिन खोज्दा गाह्रो भनेको के ? १४६ वर्षसम्म हामीले उपभोग गरेको जमिन ६२ देखि हामीले उपभोग गर्न पाएनौं। ५८ वर्षदेखि खोसिएको हाम्रो जमिन हामीले फिर्ता ल्याउन खोज्यौं। हामीले अरूको जमिनमा दाबी गरेको, अतिक्रमण गरेको र हस्तक्षेप गरेका होइनौं। त्यसकारण हामीले कुनै गल्ती गरेका छैनौं। नबनाऊ संविधानभन्दा संविधान बनायौं, नाकाबन्दी भोग्यौं राष्ट्रियता सवालमा नाकाबन्दीको सामना गर्यौं। नबनाऊ संविधान भन्दाभन्दै हामीले संविधान बनायौं। नाकाबन्दीको सामना गर्यौं। दुईटा छिमेकीमध्ये एउटा छिमेकीमा आ िश्रत भएर हामी भारतवेष्टिक भएर खुम्चिएर बसेका थियौं। हामीले देखिसकेका थियौं, हिमालबाट पनि बाटो बनाउन सकिन्छ, हिमाल क्रस गर्न सकिन्छ। दुवै छिमेकीबाट हामी यातायात र पारवहनको सुविधा लिन सक्छौं। हामी भूपरिवेष्ठित मात्र भएर होइन, एउटा देशबाट मात्र वेष्ठित भएर छेकिएर बस्न पर्दैैन। हामीले मौका पाउनेबित्तिकै चीनसँग पारवहन सम्झौता गर्यौं। यो नेपाल राष्ट्रलाई एउटा नयाँ उचाइमा पुर्याउने कुरा थियो। ००० ठूला देशका निरीह तरुल होइनौं राष्ट्रको सार्वभौमसत्ता सानो या ठूलो हुँदैन। त्यसकारण एउटा सानो राष्ट्र हौं भनेर हीनग्रन्थी पालेर बोल्न नसक्ने, आफ्नो अधिकारलाई दृृढतापूर्वक लिन नसक्ने गल्ती गर्नु हँुदैन। हामीले दुई ठूला शक्तिशाली देशको एउटा केही पनि गर्न नसक्ने निरीह तरुल हौं भनेर बस्ने समय छैन। हामी तरुल होइनौं। हामी ठूलो सम्भावना, अत्यन्तै गौरवपूर्ण इतिहास बोकेको विगत र अहिलेको गतिशील वर्तमान र एउटा ठूलो उज्यालो, महान् सफलता बोकेको स्वतन्त्र, सार्वभौमसम्पन्न सम्भावना, गौरवपूर्ण राष्ट्र, जो कसैको अधीनस्थ भएर बस्न स्वीकार गरेन। ठूला बलिया देश पनि उपनिवेश हुँदा पनि यस देशले औपनिवेशतालाई स्वीकार गरेन। त्यो देश हो हाम्रो। अहिले पनि हामी सम्भावना बोकेर अगाडि बढ्छौं। सत्य अन्तिममा जित्छ नक्सा सार्वजनिक गर्ने बेला मैले एउटा कुरा भनेको थिएँ सत्यमेव जयते। अन्तिममा सत्यले जित्छ। कतिपल्ट सत्यले हार्छ, १९६२ देखि अहिलेसम्म कालापानी लिपुलेक, लिम्पियाधुरामा सत्य हारिरहेको छ। तर, सत्य अन्तिममा जित्छ। हामी उहिल्यै जेलमा हुँदा गाउने गर्दथ्यौं, हामी जित्नेछौं एकदिन। आजकल हामीले यो गीत गाउन पर्दैन। दुनियाँका ठाउँमा यो गीत गाउँछन्। बुर्जुवाहरू पछारिएका छन्। त्यसैकारण सम्वेद स्वरहरूमा चिच्याइरहेका छन्। विरोध गर्दै आइरहेका छन्। तर, हामीलाई कुनै प्रवाह छैन। अन्तिममा सत्यकै जित हुन्छ। म शासक बन्न जन्मिएको मान्छे होइन तपाईंहरूले देखिरहनु भएको छ, मैले खुट्टामा जुत्ता लगाएको छु। केहीलाई असाध्यै पीर परेको छ। सहिनसक्नु भएको छ। यो मान्छे गाईभंैसी चराउने गोठालो हो। कहिलेकहिले चप्पल लगाउँथ्यो, कहिले खाली खुट्टा कुद्थ्यो। गाईभैंसी चराएर खाली खुट्टा हिँड्नुपर्ने मान्छे जुत्ता लगाएर प्रधानमन्त्रीको कुर्सीमा बस्न मिल्ने मान्छे हो भन्ने पीर छ। म हुँ अथवा जो केही जनताको शासन, जनताबाट उठेका व्यक्तिहरूको शासन देशका लागि केही गरिरहेका व्यक्तिहरूको शासनमा पुग्ने वास्तवमा शासनलाई जनताको सेवक हो भन्ने नबुझ्नेलाई मैले भनेको छु, उनीहरूलाई पीर परेको छ हामी शासनमा पुगेकोमा। हामी शासक होइनौं। हामीलाई शासक बन्ने इच्छा पनि छैन। म शासक बन्न जन्मिएको मान्छे पनि होइन। देशको सेवा गर्न जन्मिएको हो। मैले राजनीति थाल्दा र राजनीतिक जीवन अगाडि बढाउँदा कहिल्यै पनि शासकको परिकल्पना गरिनँ। जेलमा हुँदा समेत यस देशको सेवा गरिरहेको छु भन्ने ठान्थें। सही मान्यतामा अडेको छु र सही मान्यताका लागि लडेको छु र त्यसै कारणले जेलमा छु भन्ने मलाई लाग्थ्यो। म आज पनि आफूलाई देश र जनताको सेवक ठान्दछु। तर, केहीलाई पीर छ। थुप्रै बुद्धिजीवीले टेलिभिजन कार्यक्रमहरूमा भनेको सुनेको छु मैले, त्यो चप्पल लगाएर हिँड्थ्यो, भूमिगत हुँदा मैले भेटेको थिएँ, चप्पल लगाएर हिँडिरहेको थियो, आज जुत्ता लगाएर हिँडिरहेको छ। त्यो काठमाडौंमा साइकलमा हिँड्थ्यो, हो म साइकलमा हिँड्थें, साँचो कुरा हो। त्यो हेर्दाहेर्दै माननीय सांसद, मन्त्री र प्रधानमन्त्री भयो। यो सुहाउने कुरा हो ? एउटा गाउँको झुत्रे झाम्रे भैंसी गोठालो, गाई गोठालो। ००० इमान छाडेका भौतिकवादी बहुतै खतरनाक हुन्छन् आजकल मान्छेहरू अक्सर भन्ने गर्छन्, मदन भण्डारी साइकलमा हिँड्नुहुन्थ्यो, अहिलेका नेताहरू, उहाँकी श्रीमती १६ करोडको गाडीमा हिँड्ने ! भनेर भन्छन्। १६ करोडको गाडी नेपालमा आएको छ कि छैन, त्यो मलाई थाहा छैन। १६ करोडको होइन, राष्ट्रपति हिँड्ने गाडी बाटामा जाँदाजाँदै स्टार्ट बन्द हुने खालको गाडी हुनु भएन। यो ईष्र्याभावका कुरा नगरम्। राष्ट्रपति साइकलमा हिँड्दैनन्। हो, स्विडेनका राजा साइकलमा हिँड्छन्। बडो चर्चा छ। मैले पनि कहिलेकाहीँ चर्चा गर्छु। तर, के गाडी नै नभएर साइकलमा हिँडेका हुन् ? उनीहरू फंक्सनहरूमा जाँदा, गाडीमा हिँड्दा स्कर्टिङ हुँदैन ? त्यस्तो होइन, स्कर्टिङ पनि हुन्छ, सबै कुरा हुन्छ। तर, दरबारनजिकैको रेलवे स्टेसनमा जाने त्यो सोखको कुरा मात्र हो। कहिलेकाहीँ उनी साइक्लिङ गर्छन्। त्यो सोखको कुरा हो। गाडी नभएको होइन। मदन भण्डारीकी धर्मपत्नी साइकल चलाउन जान्नु हुन्न। त्यो आलोचना गर्नेहरू केमा हिँड्छन् ? आम्दानी कति पारदर्शी छ, थाहा छैन मलाई। तर, हिँड्न चाहिँ राम्रै गाडीमा हिँड्छन्, ती आलोचना गर्नेहरू। मदन भण्डारीलाई यस्तै आरोप लगाएका थिए। मदन भण्डारी साइकलमा निस्कने, कहिले अर्को साथीले गाडी ल्याएपछि हिँड्ने। चुनावमा उम्मेदवार भएर प्रचारमा जाँदा गाडी छैन। साइकलमा हिँड्नुपर्ने अवस्थामा एक जना नक्सालका थापाजीले म आफैं ड्राइभ गर्छु र तपाईंलाई चुनावभरि सघाउँछु भनेर आफंै ड्राइभ गरेर मदनलाई गाडीमा लिएर हिँड्नुभो। त्यसपछि देशव्यापी रूपमा हल्ला चल्यो, पोस्टर टाँसिए, ज्ञानेन्द्रले दिएको रातो गाडीमा मदन भण्डारी हिँड्ने गरेका छन् भनेर। दरबारसँगको कनेक्सन जोड्यो मदन भण्डारीजस्तो व्यक्तिसँग। भौतिकवादको एउटा खराबी छ किनभने त्यसले पाप धर्म भन्ने कुरा मान्दैन। पाप लाग्छ भन्ने ठान्दैन। सत्य निष्ठा छोड्दिएपछि जे भने पनि भयो, जे गरे पनि भयो। पापको डर छैन, नर्क जानुपर्ला भन्ने छैन। त्यसैले भौतिकवादीहरू भ्रष्ट भए भने खतरनाक हुन्छन्। इमान छाडेको भौतिकवादी बहुतै खतरनाक हुन्छ। जे पनि बोल्छ। भौतिकवादी पनि छाडा भौतिकवादी भयो भने खतरा हुन्छ। हामीले अनुसरण गर्न जरुरी छ। इमानसहितको अभियान र विचारमा हुनु जरुरी छ। मार्क्सवाद नबुझ्ने विद्वान् ! मार्क्सवाद मान्दिनँ भन्ने विद्वान् पनि पाइन्छ। दुईटा कारण छ त्यसो भन्नुको। एउटा मार्क्सवाद बुझेको छैन, नबुझेपछि मान्दिनँ भन्यो सक्किगो। अर्काे एउटा लहैलहैको वैचारिक पूर्वाग्रह छ। त्यसकारण मान्दैनन्। माने आफ्नो र समाजको कल्याण हुन्थ्यो। तर, मान्दैनन् त्यहाँ वैचारिक आग्रह छ। ग्लोबल सर्भेले विश्वको सबैभन्दा बढी दार्शनिक विचार मार्क्सवादलाई मान्ने गरेको छ। हेर्नुभयो भने घाम नअस्ताउने साम्राज्य स्थापना भएका थिए विश्वमा। जनता अधिकारविहीन थिए, अधिकारभन्दा पनि माथि स्वेच्छाचारिता र तानाशाहीताका शासक थिए। दुनियाँमा महिला र पुरुषका बीचमा घरमै असमानता थियो, रंगभेद थियो, कालो जन्मिनु अपराधजस्तो, छुवाछूतजस्ता जातव्यवस्था थिए। यी सबै कुरा आज ध्वस्त भएर जाँदै छन्। समाज समृद्धि, आधुनिकता, समानतातिर अगाडि बढ्दै छ। त्यो समानता क्रमशः सुढृढ हँुदै छ। आज कसैले लुकेर असमान व्यवहार गर्छ, कुनाकाप्चामा गर्छ, थिचोमिचो गर्लान्, त्यो होलान्। तर, आम रूपमा विश्वको ट्रेन्ड उपनिवेशवाद समाप्त हुँदै छ। साम्राज्यवाद फिर्ता गयो, आफ्नै देशमा गएर थन्कियो। कसका विचारले गर्दा ? मार्क्सवादको विरोध गर्दागर्दै पनि त्यही विचार मान्न विवश छ मान्छे। कोही दमित थिचोमिचोमा बस्नु पर्दैन भन्ने काल मार्क्सका सामाजिक भनाइ हुन्। ती ऐतिहासिक भौतिकवाद र द्वन्द्वात्मक भौतिकवादको दर्शनबाट आएका हुन्। तापनि यहाँ मार्क्सको त विरोध गर्छन् भने अरुको विरोध अनौठो कुरा होइन।"
"लकडाउन कडाइ गर्ने सरकारको तयारी, मन्त्रिपरिषद बैठक जारी",काठमाडौं : कोभिड(१९ संकट व्यवस्थापन केन्द्र (सीसीएमसी)को बैठकले लकडाउनलाई कडाई गर्न मन्त्रिपरिषदलाई सिफारिस गरेको छ। सोमबार बसेको सीसीएमसीको बैठकले कोरोना संक्रमित तीब्र रुपमा बढ्दै गएकाले लकडाउन कडाई गर्नुपर्ने निष्कर्ष निकाल्दै मन्त्रिपरिषदलाई सिफारिस गरेको हो। लकडाउन खुकुलो हुँदा संक्रमण दर बढेको भन्दै लकडाउन कडाई गर्ने सरकारले तयारी गरेको हो। लकडाउन कडाई गर्ने विषयमा मन्त्रिपरिषद् बैठक साँझ ६ बजेदेखि बसिरहेको छ। बैठकले काठमाडौं उपत्यका भित्रन सिफारिस अनिवार्य गर्ने निर्णय गरेको छ। अब अनिवार्य होम क्वारेन्टाइनमा बस्ने प्रतिवद्धतासहित स्थानीय तहबाट सिफरिस लिएर आउनेलाई मात्रै उपत्यका भित्रिन दिने निर्णय गरेको प्रधानमन्त्री तथा मन्त्रिपरिषद् कार्यालयका सचिव महेन्द्र गुरागाईंले जानकारी दिए। उनका अनुसार सो निर्णय हवाई तथा स्थलमार्गबाट आउने सबैमा लागू हुनेछ। त्यस्तै बैठकले क्वारेन्टाइनहरुमा स्वास्थ्य सामग्री वितरण गर्न मन्त्रालयको अनुमति अनिवार्य गर्ने निर्णय गरेको छ। त्रिभुवन अन्तर्राष्ट्रिय विमानस्थलबाट बाहिरिनेहरुका लागि स्वास्थ्य जाँचको व्यवस्था मिलाउने निर्णय गरेको गुरागाईँले अन्नपूर्ण अनलाइनलाई जानकारी दिए। उनका अनुसार विमानस्थलका कर्मचारीहरुलाई स्वास्थ्य सुरक्षाका सामग्रीहरु प्रतिव्यक्ति २ जोरका दरले वितरण गर्ने निर्णय गरेको छ। त्यसैगरी आमा र बच्चा नेपाली नागरिकताधारी र बुबा विदेशी पासपोर्ट भएकाहरुको भिसा सहजिकरणका लागि निर्णय गर्न मन्त्रिपरिषदलाई सिफारिस गर्ने निर्णय गरेको छ। आन्तरिक उडान सञ्चालन र लकडाउनका विषयमा सोमबार बस्ने मन्त्रिपरिषद बैठकले निर्णय गर्नेछ।
व्यवसायीलाई अप्ठ्यारो पार्ने सरकारको नियत छैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले निजी क्षेत्रसँगको सहकार्यमा नै सरकार अगाडि बढ्ने भएकाले कुनै पनि प्रकारको दुविधा नराख्न स्पष्ट पारेका छन्। नेपाल उद्योग परिसङ्घको १७ औँ वार्षिकोत्सव समारोहलाई श्रव्यदृश्यका माध्यमबाट सम्बोधन गर्दै उनले व्यवसायीलाई अप्ठ्यारो पार्ने सरकारको नियत नभएको बताएका हुन्। उनले निजी क्षेत्रसँग मिलेर नै सरकारले आफ्ना गतिविधि अगाडि बढाउने भएकाले व्यवसायीलाई अप्ठ्यारो बनाउनेतर्फ सोच्न पनि नसकिने स्पष्ट पारे। प्रधानमन्त्रीले उद्योगी तथा व्यवसायीको भूमिकाको समेत सरकारले कदर गर्ने उल्लेख गरे। प्रधानमन्त्रीले भने 'देशको विकास र समृद्ध नेपालको प्रयासमा हामी मिलेर नै अगाडि बढ्ने हो। सरकारको नियत हतोत्साही गर्ने, असहयोग गर्ने नीति नै छैन। त्यस्तो विषयमा सोच्नसमेत सकिँदैन।' कोरानाका कारण अर्थतन्त्रमा परेको सङ्कटबाट कसरी बचाउने, पुनःउत्थान गर्दै भावी रणनीति तय गर्ने लक्ष्यका साथ कार्यक्रमको आयोजना गरेकामा प्रधानमन्त्रीले परिसङ्घलाई बधाई तथा शुभकामना समेत दिए। सन् २०० मा स्थापना भएको परिसङ्घले नेपालको उद्योग, उत्पादनमूलक एवं सेवाका क्षेत्रका महत्वपूर्ण काम गरेको र अर्थतन्त्रलाई माथि उठाउन पुर्याएको योगदान सराहनीय रहेको तथा क्षेत्रीय र अन्तरराष्ट्रियस्तरमा समेत आफ्नो छवि स्थापना गरेकामा खुशी प्रकट गरे। निजी क्षेत्रकै आग्रहमा सरकारले अख्तियारसम्बन्धी विधेयक अगाडि नबढाइएको र नियमन गर्ने निकाय अरु नै रहेकोसमेत स्पष्ट पारे। उनले भने 'निजी क्षेत्रको भ्रष्टाचारसम्बन्धी काम कारवाही हेर्न अख्तियार दुरुपयोग अनुसन्धान आयोगलाई पनि प्रवेश दिने कानूनबाट अहिलेलाई सरकार पछि हटेको छ। व्यवसायीको आग्रहबमोजिम नै सरकार यो विषयबाट पछि हटेको हो। उद्योग व्यवसायका क्षेत्रमा परेको समस्या समाधानका लागि सरकारले आवश्यक निर्णय गर्ने उनको भनाइ थियो। प्रधानमन्त्रीले भने 'स्वभाविकरुपमा निजी क्षेत्रका काम कारवाही, व्यवसायजन्य कुरालाई नियमन गर्ने थुप्रै निकाय हुँदाहुँदै अख्तियारले पनि हेर्ने कुरा आयो, तपाईंहरुको असहमतिका विषयमा केही दिन पहिले पनि मैले यो अहिले आवश्यक छैन भनेको थिएँ।' उद्योग, व्यापार तथा सेवाका क्षेत्रमा परिसङ्घले खेलेको भूमिका महत्वपूर्ण रहेकामा उच्च प्रशंसा गर्दै प्रधानमन्त्रीले क्षेत्रमा सिएनआइले खेलेको भूमिका सराहनीय रहेको पनि प्रधानमन्त्री ओलीको भनाइ छ। मानव जातिले अप्ठ्यारो परिस्थिति झेल्दै आएको र त्यस्ता परिस्थितिबाट पारसमेत पाउने उल्लेख गर्नुभयो। राष्ट्रिय परिवेशमा उद्योग व्यवसायका क्षेत्रमा गरेको योगदानलाई थप विस्तार गर्दै लैजाने विश्वास व्यक्त गर्दै प्रधानमन्त्रीले भने 'अहिले देखिएका सबै समस्या साझा समस्या हुन् समाधान पनि साझा तवरले नै गर्नेर्छौं। उपलब्धि हुँदा पनि सबैका लागि, अप्ठ्यारो पर्यो भने पनि हामी सबै एकजुट भएर समाधान गर्नुपर्छ।' कोरोनाको महामारीका कारण यतिखेर सरकारको प्रमुख दायित्व जनताको जीवनरक्षा नै भएकाले त्यसैमा केन्द्रित गरेको प्रधानमन्त्रीले बताए। उनले पछिल्ला दिनमा विपत्तीले पारेको असरबाट मुक्त भएर कसरी अगाडि बढ्ने सन्दर्भमा सबैको साझा प्रयास हुनुपर्ने स्पष्ट पारे। उनले कोरोनाका कारण पर्यटन क्षेत्रमा ठूलो असर परेकाले त्यसलाई पूर्ववत् अवस्थामा ल्याउन मेहनतको जरुरी रहेको आवश्यकता औंल्याए। प्रधानमन्त्रीले परिसङ्घले दिने सुझावलाई सरकारले आत्मसात् गरेर अगाडि बढ्नेसमेत स्पष्ट पारे।"
"समृद्ध नेपाल, सुखी नेपालीको राष्ट्रिय आकांक्षा हासिल गर्ने मूल आधार कृषि : प्रधानमन्त्री","काठमाडौं : प्रधानमन्त्री केपी शर्मा ओलीले समृद्ध नेपाल, सुखी नेपाली को हाम्रो राष्ट्रिय आकांक्षा हासिल गर्ने मूल आधार कृषि क्षेत्रको विकास र बृद्धि भएको बताएका छन्। १७ औ राष्ट्रिय धान दिवस तथा रोपाईँ महोत्सवका अवसरमा उनले राष्ट्रिय आकांक्षा पूरा गर्न कृषिको आधुनिकीकरण, व्यवसायिकीकरण र मेशिनीकरण आवश्यक भएको स्पष्ट पारेका छन्। 'प्रधानमन्त्री कृषि आधुनिकीकरण कार्यक्रम एउटा महत्वपूर्ण र कृषिको आधुनिकीकरण सम्बन्धी बहुआयामिक कार्यक्रम हो।' उनले भनेका छन्, 'यस कार्यक्रमलाई सफल पार्दै हामीले नेपालमा कृषि क्षेत्रमा एउटा क्रान्ति ल्याउनु छ। त्यस दिशामा अझ संवेदनशीलताका साथ सोचविचार गरी अघि बढ्न म सबैमा आग्रह गर्दछु।' ओलीले राष्ट्रिय अर्थतन्त्रमा धानको महत्वपूर्ण योगदान रहेका उल्लेख गरेका छन्। 'परापूर्वकालदेखि नै नेपाली समाजमा धानको आर्थिक, सामाजिक र साँस्कृतिक महत्व रहँदै आएको पाइन्छ। अधिकांश नेपालीको आधारभूत खाद्य वस्तुको स्रोतका रुपमा रहेको धानको खाद्य सुरक्षाको दृष्टिले रणनीतिक महत्व रहेको छ। राष्ट्रिय अर्थतन्त्रमा समेत धानको महत्वपूर्ण योगदान रहिआएको छ।' सन्देशमा भनिएको छ, ' हाम्रो जीवन चक्रका सोह्र संस्कारमा धान, चामल र यसबाट बन्ने परिकारहरुको प्रयोग र प्रचलनको निकै लामो र समृद्ध परम्परा रहिआएको छ। यसरी हाम्रो जीवन पद्धतिसँग धानको घनिष्ठ सम्बन्ध कायम रहेको स्पष्ट छ।' नेकपा अध्यक्षसमेत रहेका ओलीले कोरोना भाइरस (कोभिड १९) को महामारीका कारण विश्व आक्रान्त भएकाले ओलीले सानो अर्थतन्त्र भएको मुलुक नेपालमा यसको प्रभाव झनै ठूलो पर्ने आँकलन गरेका छन्। उनले पर्यटन र अरु त्यस्तै व्यवसायहरुमा गम्भीर असर परेको विषम परिस्थितिमा कृषि र कृषिसम्बद्ध क्षेत्रले रोजगारीका अनेकन् अवसरहरु सिर्जना गर्नुपर्ने खाँचो रहेको औंल्याएका छन्। ओलीले देशभित्र तथा विदेशमा रोजगारी गुमाएको जनशक्तिलाई रोजगारीका त्यस्ता अवसरहरु र जिविकाको सुनिश्चित आधार उपलब्ध गराउनुपर्ने आवश्यकता महसुस गरेका छन्। उनले कृषिमा आधारित साना, घरेलु र मझौला उद्योगहरु मार्फत उपभोग्य कृषि वस्तुको उत्पादनमा जोड दिँदै आत्मनिर्भर बन्न जोड दिएका छन्। विज्ञप्तिमा भनिएको छ, 'खाद्य संप्रभूताको प्रत्याभूति गर्ने महान दायित्व र संकल्पको कार्यान्वयनका लागि नेपालमा कोही भोकै पर्दैन र कोही भोकले मर्दैन भन्ने वर्तमान सरकारको नारा अनुरुप आधारभूत खाद्य वस्तुमाथि सबै नागरिकको पहुँच कायम गराउन सकियोस् भन्नेमा हामीले विशेष प्रयास गरिरहेका छौं।; १७ औ राष्ट्रिय धान दिवस तथा रोपाईँ महोत्सवका अवसरमा प्रधानमन्त्री केपी शर्मा ओलीले दिएको सन्देशको पूर्णपाठ आज असार १५ गते, राष्ट्रिय धान दिवस। आजको दिनलाई हामीले रोपाइँ महोत्सवका रूपमा पनि मनाउने गरेका छौंँ, किनभने धान हाम्रो मुख्य उत्पादन र मुख्य कृषि बाली हो। त्यसैकारण आज हामी धान उत्पादनमा बृद्धि, आत्मनिर्भरता र समृद्धि भन्ने उद्घोषका साथ धान दिवस मनाइरहेका छौं। यस अवसरमा सर्वप्रथम म सम्पूर्ण किसान दिदीबहिनी तथा दाजुभाईहरुमा हार्दिक शुभकामना व्यक्त गर्न चाहन्छु। कृषिमा आधारित यस प्रतीकात्मक दिवसको आयोजनाले धान उत्पादनमा बृद्धि गरी खाद्यान्नमा आत्मनिर्भरता तर्फको हाम्रो राष्ट्रिय गन्तव्यलाई सार्थक बनाउन मद्दत पुग्नेछ भन्ने विश्वाससमेत व्यक्त गर्न चाहन्छु। नागरिकको आधारभूत खाद्य सुरक्षाको प्रत्याभूति गर्नु लोक कल्याणकारी राज्यको दायित्व हो। सोही अनुरुप हाम्रो संविधानमा खाद्यसम्बन्धी हकलाई मौलिक हकका रुपमा व्यवस्था गरिएको छ। यस हकको कार्यान्वयन गर्न खाद्य अधिकार तथा खाद्य सम्प्रभुतासम्बन्धी ऐन, २०७५ जारी भइसकेको छ। उक्त ऐनले हरेक नागरिकको खाद्य अधिकार, खाद्य सुरक्षा र खाद्य सम्प्रभुतालाई कानूनी अधिकारका रुपमा स्थापित गरेको छ। त्यसैगरी भोकमरीको अन्त्य गर्ने लगायत दिगो विकासका लक्ष्यहरु हासिल गर्न अन्तर्राष्ट्रिय प्रतिबद्धता र कृषि विकास रणनीतिको कार्यान्वयन मार्फत खाद्य र पोषण सुरक्षाको अवस्थामा सुधार ल्याउने हाम्रो राष्ट्रिय प्रतिबद्धता पनि सुस्पष्ट रहेको छ। परापूर्वकालदेखि नै नेपाली समाजमा धानको आर्थिक, सामाजिक र साँस्कृतिक महत्व रहँदै आएको पाइन्छ। अधिकांश नेपालीको आधारभूत खाद्य वस्तुको स्रोतका रुपमा रहेको धानको खाद्य सुरक्षाको दृष्टिले रणनीतिक महत्व रहेको छ। राष्ट्रिय अर्थतन्त्रमा समेत धानको महत्वपूर्ण योगदान रहिआएको छ। त्यसैगरी हाम्रो जीवन चक्रका सोह्र संस्कारमा धान, चामल र यसबाट बन्ने परिकारहरुको प्रयोग र प्रचलनको निकै लामो र समृद्ध परम्परा रहिआएको छ। यसरी हाम्रो जीवन पद्धतिसँग धानको घनिष्ठ सम्बन्ध कायम रहेको स्पष्ट छ। पछिल्ला केही वर्षहरुमा जनसंख्या बृद्धिको साथै जनताको आर्थिक अवस्थामा सुधार आई दुबै छाक भात खाने प्रचलन र मसिनो चामलको उपभोगमा भएको बृद्धिले समेत धान चामलको मागमा तीब्र बृद्धि हुँदै आएको छ। तर माग अनुसारको आन्तरिक उत्पादन नहुँदा वर्षेनी ठूलो धनराशी धान चामल आयातमा खर्चिनु परेको छ। यसले मुलुकको परनिर्भरता समेत बढाएको छ। यसै तथ्यलाई दृष्टिगत गरी नेपाल सरकारले प्रमुख खाद्यान्न बालीका रुपमा रहेको धानको उत्पादन बृद्धि गरी देशमा दीगो खाद्य सुरक्षा कायम गर्ने विषयलाई उच्च प्राथमिकतामा राखेर नीति तथा योजनाहरु तर्जुमा गरी कार्यान्वयनमा ल्याएको छ। सिँचाई सुविधा बिस्तार, धान बालीको अनुसन्धान र विकास, सहुलियत दरमा गुणस्तरीय बीऊ तथा मलखादको व्यवस्था, प्रविधि विस्तार र किसानलाई प्राविधिक सहायता एवं ज्ञान उपलब्ध गराउने, सार्वजनिक वितरण प्रणालीमा सुधार गर्ने, न्यूनतम समर्थन मूल्यको घोषणा र कार्यान्वयन गर्नेजस्ता विषयमा वर्तमान सरकारले जोड दिदै आएको छ। तथापि देशमा दीगो खाद्य सुरक्षा र आत्मनिर्भरता कायम गर्न तीनवटै तहका सरकारहरुको समन्वयात्मक र एकीकृत प्रयास हुनुपर्ने आवश्यकता रहन्छ। संविधानले कृषि तथा खाद्य सुरक्षा सम्बन्धी विषयमा प्रदेश सरकार र स्थानीय तहलाई बढी जिम्मेवार बनाएको सन्दर्भमा नेपाल सरकारले लिएका नीतिहरुको सफल कार्यान्वयनका लागि सहकार्य गर्दै अघि बढ्न म प्रदेश सरकारहरु र स्थानीय तहहरुलाई आह्वान गर्न चाहन्छु। हामीले सदुपयोगको सिद्धान्तअनुसार जमीन खेर नफाल्ने, बाँझो नराख्ने तथा अत्यधिक उत्पादन र प्रतिफल दिनेगरी खेती गर्ने, माटो र बालीको बीचमा तादात्म्यता मिलाएर उत्पादन बृद्धिमा केन्द्रित हुनु जरुरी छ। यसका निम्ति सबै ठाउँमा धान बाली नै लगाउनुपर्छ भन्ने छैन, धान लगाएर बढी प्रतिफल लिन सकिने ठाउँमा धान लगाउने र अरु प्रकारका जमिनमा अन्य जुनसुकै बाली लगाए पनि हुन्छ, तर त्यस बालीले अधिक उत्पादन भने दिनै पर्छ। पर्यटन र अरु त्यस्तै व्यवसायहरुमा गंभीर असर परेको यस विषम परिस्थितिमा कृषि र कृषिसम्बद्ध क्षेत्रले रोजगारीका अनेकन् अवसरहरु सिर्जना गर्नुपर्ने खाँचो रहेको छ। र, देशभित्र तथा विदेशमा रोजगारी गुमाएको जनशक्तिलाई रोजगारीका त्यस्ता अवसरहरु र जिविकाको सुनिश्चित आधार उपलब्ध गराउनुपर्ने आवश्यकता छ। कृषिमा आधारित साना, घरेलु र मझौला उद्योगहरु मार्फत उपभोग्य कृषि वस्तुको उत्पादनमा जोड दिँदै आत्मनिर्भर बन्न ध्यान दिनुपर्दछ। साथै, व्यावसायिक प्रयोजनको कृषि उत्पादनमा जोड गरेर आन्तरिक बजार र अन्तर्राष्ट्रिय बजारमा समेत हाम्रो आन्तरिक खपत र निर्यातजन्य उत्पादनलाई यथेष्ट मात्रामा पुयाएर व्यापारिक कारोबार समेत बढाउनु पर्दछ। यस निम्ति बढी उत्पादन दिने, गुणस्तरीय एवं छिटो फल्ने र पाक्ने बीऊ र उत्पादन कार्यमा मेशीन तथा अन्य आधुनिक विधि र प्रविधिको प्रयोगलाई बढाउँदै जानुपर्ने हुन्छ। खाद्य संप्रभूताको प्रत्याभूति गर्ने महान दायित्व र संकल्पको कार्यान्वयनका लागि नेपालमा कोही भोकै पर्दैन र कोही भोकले मर्दैन भन्ने वर्तमान सरकारको नारा अनुरुप आधारभूत खाद्य वस्तुमाथि सबै नागरिकको पहुँच कायम गराउन सकियोस् भन्नेमा हामीले विशेष प्रयाश गरिरहेका छौं। यसै हेतुले नेपाल सरकारले प्रमुख खाद्यान्न बालीहरुको उत्पादन तथा उपलब्धतामा बृद्धि, वितरण प्रणालीमा सुधार र खाद्यान्नको उचित उपयोग मार्फत् खाद्यान्नमा आत्मनिर्भरता र दीगो खाद्य तथा पोषण सुरक्षा कायम गर्ने नीति लिएको तथ्य पनि सर्वविदितै छ। कोरोना भाइरस (कोभिड १९) को महामारीका कारण अहिले पूरै विश्व आक्रान्त छ। यस समस्याले विश्वका अधिकांश देशहरुको अर्थतन्त्र र जनताको जिविकामा ठूलो असर पुयाएको छ। हाम्रोजस्ता सानो अर्थतन्त्र भएको मुलुकमा यसको प्रभाव झनै ठूलो पर्ने देखिएको छ। अधिकांश नेपालीको जीविकासँग जोडिएको र राष्ट्रिय अर्थतन्त्रको एक प्रमुख आधारका रुपमा रहेको कृषि क्षेत्रको उत्पादकत्व र उत्पादन बृद्धि गरेर नै कोभिड १९ का कारण अर्थतन्त्रमा परेको नकारात्मक असर कम गर्न सम्भव हुने स्पष्ट छ। कृषि क्षेत्रको विकास र बृद्धि नै हालका लागि समृद्ध नेपाल, सुखी नेपाली को हाम्रो राष्ट्रिय आकांक्षा हासिल गर्ने मूल आधार हो। त्यसका लागि कृषिको आधुनिकीकरण, व्यवसायिकीकरण र मेशिनीकरण आवश्यक छ। प्रधानमन्त्री कृषि आधुनिकीकरण कार्यक्रम एउटा महत्वपूर्ण र कृषिको आधुनिकीकरण सम्बन्धी बहुआयामिक कार्यक्रम हो। यस कार्यक्रमलाई सफल पार्दै हामीले नेपालमा कृषि क्षेत्रमा एउटा क्रान्ति ल्याउनु छ। त्यस दिशामा अझ संवेदनशीलताका साथ सोचविचार गरी अघि बढ्न म सबैमा आग्रह गर्दछु। र, यस वर्षको धान दिवस उत्साहका साथ मनाउन सम्पूर्ण नेपाली किसान दाजुभाइ तथा दिदीबहिनीहरुमा आह्वान गर्दै शुभकामना व्यक्त गर्न चाहन्छु। यस दिनले कृषि उत्पादन बढाउने राष्ट्रिय आवश्यकता र प्राथमिकताअनुरुप अघि बढ्न सबैलाई प्रेरणा मिलोस्। धन्यवाद।"
जुन रुखमुनि सुतेथे मदन भण्डारी,"उदयपुर : सुरक्षाका कारण जननेता मदन भण्डारी सधैं रुखमुनि सुत्थे, त्यो बेलाको इतिहासलाई सम्झँदै ८१ वर्षीय बलबहादुर सुनुवारले भने। लुकीछिपी बस्ने र भेटघाट स्थल (सेल्टर) दिएर राखेको उनले थपे, यो त्यही रुख हो, जुन रुखमुनि मदन रातभर सुत्नुहुन्थ्यो र दिनभर बैठकका लागि मेरो घरमा आउनुहुन्थ्यो। सिरहाको तत्कालीन विष्णुपुरकट्टी गाविस ३, हालको धनगढीमाई नगरपालिका १४ राईरैनी गाउँ र उदयपुरको कटारी नगरपालिका ६ सर्रेआम्बासीको सीमा क्षेत्र का ८१ वर्षीय बलबहादुरको घरदेखि हर्रोको रुख ५० मिटर पर छ। त्यतिबेला कहाँ यस्तो सरसफाई र खुल्ला थियो र ? जताततै वनमारा र अन्य बोटविरुवाको घारी थियो, उनले विगत सम्झिए, ओढ्ने ओच्छ्याउने पनि थिएन, सेउला ओच्छ्याएर एक्लै सुत्नु हुन्थ्यो। उनले त्यतिबेला भूमिगत हिँडेका नेतालाई सेल्टर दिएको थाहा पाएको भए प्रशासनले आफ्नो परिवार नै सिध्याउन सक्ने उनको भनाइ छ। तर, पनि जोखिम मोलेर आफूले पनि परिवर्तनका खातिर देश र जनताका लागि सहयोग गरेको उनले स्मरण गरे। ताप्लेजुङको ढुंगेसाँघुमा जन्मिएका भण्डारी नेपाली राजनीति वृत्तमा निकै लोकप्रिय नाम हो। सादा जीवन उच्च विचारका साथ राजनीति यात्रामा प्रवेश गरेका उनको राजनीति यात्रा लामो रहे पनि नेतृत्वदायी भूमिका सिरहा र उदयपुरको सीमास्थलबाट सुरु भएको इतिहास भेटिन्छ। नेताहरूलाई सेल्ट्रर दिने बलबहादुर सुनवार । फोटो : भरत खडका सुनवारको घरबाट सुरु भएको दस्तावेज भेटिन्छ। यो भूगोल उदयपुर र सिरहाको सीमा विवाद चुरे क्षेत्र पनि हो। त्यही भुगोल जुनमा तत्कालीन नेकपा मालेको चौथो महाधिवेशन २०४६ भदौ ९ देखि १४ गतेसम्म भूमिगत तवरबाट भयो। अन्ततः नेतृत्व भण्डारीको काँधमा आयो। महासचिव पदमा निर्वाचित भएसँगै भण्डारीले प्रदिपादन गरेको जनताको बहुदलीय जनवाद लाई अवधारणाको रूपमा लैजाने निर्णय सुरु भएको पाइन्छ। तीन दशकअघि नेपालमा तानाशाही शासकहरूले कम्युनिष्ट पार्टीमाथि कडा प्रतिबन्ध लगाएपछि नेताहरू सुरक्षित स्थानको खोजीमा थिए। प्रतिबन्धित अवस्थामा नेता कार्यकर्ता धरपकट हुने सम्भावना भएपछि चुरे जंगलबीचको सर्रेआम्बासीलाई नेताहरूले सुरक्षित स्थान ठानी अधिवेशनस्थल बनाएको सोही ठाउँका नेपाल कम्युनिष्ट पार्टीका नेता उत्तरबहादुर मगरले बताए। बलबहादुरको घर पहिलादेखि नै नेताहरूको सेल्टर (लुकीछिपी बस्ने र भेटघाट स्थल) थियो। तत्कालीन नेकपा मालेको महाधिवेशन स्थल उदयपुरको कटारी नगरपालिका ६ सर्रेआम्बासीका बलबहादुर सनुवारको घर। तस्बिर : फोटो : भरत खडका त्यही बसेर पञ्चायती व्यवस्थाको अन्त्यका लागि विभिन्न खालका योजना बनाउने, पार्टीको नयाँ रणनीति, बैठक गर्ने ठाउँका रूपमा रहेको उनको भनाइ छ। सुरक्षाको दृष्टिकोणले चौथो महाधिवेशन स्थलका रूपमा नेताहरूको रोजाइमा तत्कालीन सिरहाकै फुलवरियाकट्टी गाविस ६ मोतियाही थियो, मगरले भने। तर काठमाडौंबाट आउनेक्रममा नेताले कार्यक्रम स्थल लगायतका महत्वपूर्ण निर्णय, दस्तावेजहरू बाटोमा झारेपछि प्रहरीले कागजात फेला पारेमा खतरा आइलाग्यो। खतरा हुन सक्ने भन्दै सम्भावित हुन सक्ने खतरालाई जोगाउन स्थान परिवर्तन गरिएको हो, उनले भने। त्यो कागजात प्रहरीले फेला पार्यो भने सबै नेताहरू एकैसाथ गिरफ्तार हुने खतरा रहेकाले सारिएको हुन सक्ने उनले बताए। मदन भण्डारी, सिपी मैनाली, मोदनाथ प्र िश्रत, प्रदीप नेपाल लगायतका ५०६० जना नेता आएर सात दिन लगाएर महाधिवेशन र बैठक गरेका थिए, नेतालाई सेल्टर दिएर राखेको बलबहादुरले सुनाए। बाँसको तामा खाएर सात दिन बिते सर्रेआम्बासीको रूपमा उक्त ठाउँ चिनिए पनि महाधिवेशन स्थललाई राईरैनी ठाउँमा पनि भन्ने गरिन्थ्यो। चारैतिर जंगल र बाँसघारी थियो। बजार नजिक थिएन। १४ किलोमिटर पर रहेको धनगढी र जिरोमाइल बजार भौगोलिक हिसाबले निकै टाढा थियो। आउजाउमा समस्या हुन्थ्यो, त्यसैले बजार जाने कुरै भएन। नेताहरूले सम्झिनुभएछ, तरकारी गाउँतिरै पाइन्छ उतै किनेर खाउँला। चामल बोके पुग्छ भन्ने ठानेर बोकेर आउनुभएछ, बलबहादुरले सुनाए, तर हामीसँग तरकारीसम्म थिएन। बाँसका झ्याङ निकै थिए, त्यसबाट पलाएका तामा भाँचेर सात दिनसम्म त्यसकै तरकारी खुवायौं। विकासको नाममा एक विद्यालय ऐतिहासिक अवसर बोकेको यो ठाउँमा विकासको नाममा एउटा विद्यालय मात्र छ। १४ किलोमिटर नै कच्ची रहेकाले सडक सञ्जालको स्तरोन्नतीको खाँचो देखिन्छ। खोलाको किनारै किनारबाट पुगिने यो स्थलमा सडक, बिजुलीबत्ती, खानेपानी, पाठशाला, स्वास्थ्य संस्थाको उपस्थिति देखिँदैन। पाठशालाको नाममा मदन भण्डारी स्मृति माध्यमिक विद्यालय रहे पनि प्रभावकारी ढंगले सञ्चालन गर्न नसकिएको विद्यालय व्यवस्थापन समितिका अध्यक्ष सुवास हमालले बताए। फाउन्डेसनले विद्यालयलाई प्राविधिक शिक्षाका रूपमा विकास गरी बाहिरबाट विद्यार्थी आउने वातावरण तयार गर्ने योजना अघि सारे पनि कार्यान्वयन नहुँदा समस्या भएको उनको भनाइ छ। वडाध्यक्षदेखि नगरप्रमुखसम्म प्रष्ट बहुमत लिएर बसे पनि विकास निर्माणले प्राथमिकता पाउन सकेको छैन। वडाध्यक्ष ठडेन्द्र राईले सानातिना बजेट परे पनि देखिने गरी ठूलो बजेट नपर्दा विकास निर्माणमा कायापलट गर्न नसकिएको स्वीकार गरे। उनले भने, मदन भण्डारीकी पत्नी विद्यादेवी भण्डारी स्वयं नै अहिले राष्ट्रपति हुनुहुन्छ, उहाँले पनि यो ठाउँ हेरेर जानु भएको छ। विकासका लागि पनि चासो देखाउनु भएको छ। केही हुनेमा आशावादी छौं। मदनको नाममा स्मृति पार्क तत्कालीन महासचिव मदनको इतिहासलाई मेटिन नदिन मदन भण्डारी फाउन्डेसनले बलबहादुरको घर क्षेत्रमा नै मदन भण्डारी स्मृति पार्क निर्माण योजना अघि सारेको छ। पहिलो चरणमा प्रदेश नम्बर २ का सोही क्षेत्रका प्रदेश सभा सदस्य मदनसेन श्रीवास्तवबाट निर्वाचन क्षेत्र विकास कार्यक्रमअन्तर्गत १० लाख ६७ हजार ६ सय ५१ रुपैयाँको लागतमा घेराबेरा सहितको पार्क तयारी गरिएको पार्क निर्माण समितिका समितिका अध्यक्ष डेकेन्द्र पाण्डेले बताए। फाउन्डेसनले बलबहादुरका तीन भाइ छोराको नाममा रहेको १७ कठ्ठा जग्गा १९ लाखमा खरिद गरी पार्क निर्माण सुरु गरेको उनले बताए। उनले गुरुयोजना बनाई यसको विकास गरिने बताए। साइकल चढ्दै गरेको मदनको सालिक निर्माण, ताप्लेजुङको ढुंगेसाँघुमा रहेको घर भौगालिक विकटता र टाढा रहेकाले पनि त्यो घर झल्काउने गरी सोही आकारको कोसेली घर निर्माण गर्ने, त्यसभित्र भण्डारीसँग जोडिएका जीवनी, इतिहास, स्थानीय सामग्री राखिने योजना रहेको पार्क निर्माण समितिका उपाध्यक्ष भागवत राउतले बताए। मदनका इतिहास देखिने योजना माग जसरी ढुंगेसाँघु र दासढुंगा चर्चामा छन्, त्यसरी नै जिम्मेवारी लिएको स्थललाई चर्चामा ल्याउने योजना छ, मदन भण्डारी फाउन्डेसन प्रदेश १ का सदस्य कालु लामाले भने, काम अघि बढाउन सरकारी अवसर हेरिरहनुभन्दा आफंैबाट सुरु गरौं भनेर काम अघि बढाएका हौं। उनले बलबहादुरले उपलब्ध गराएको जग्गा अपुग रहेकाले जंगल क्षेत्र नमासी केही भूभाग राईरैनी सामुदायिक वनमार्फत डिभिजन वन कार्यालयलाई अनुरोध गरिएको बताए। मदनका इतिहासलाई ऐनाजस्तै छर्लंग देखाउने गरी योजना बनाउन सके मात्र मदनलाई चित्रण गर्न सकिने प्रदेश नम्बर १ का योजना आयोगका सदस्य मिना भण्डारीले बताइन्। यो ऐतिहासिक थलो हो, उनले भनिन्, यसलाई संरक्षण प्रर्वद्धन गर्ने उद्देश्यले पार्क बनाउन लागिएको हो।"
नेपालचीनबीच सीमा विवाद छैन : मन्त्री ज्ञवाली,"काठमाडौं : परराष्ट्रमन्त्री प्रदीपकुमार ज्ञवालीले नेपालचीनबीच सीमासम्बन्धमा विवाद नरहेको स्पष्ट पारेका छन्। राष्ट्रियसभाको आजको बैठकमा विशेष समय लिएर उनले केही सञ्चारमाध्यमले नेपालको भूभाग चीनले अतिक्रमण गरेको भन्ने फेक न्यूज सम्प्रेषण गरेको भन्दै दुई देशको सम्बन्धलाई असर पर्ने गरी समाचार सम्प्रेषण नगर्न आग्रह गरे। 'नेपालका केही भूभाग चीनले अतिक्रमण गर्यो भन्ने समाचार सार्वजनिक भयो, नेपालको भूभाग चीनतर्फ पनि चारकिल्लामा सीमा अतिक्रमण गरेको भन्ने समाचार कसरी आयो ?' मन्त्री ज्ञवालीले भने 'सो कल्ड प्रतिवेदन कस्ले कसरी बनायो, त्यसको बारेमा सरकारले अध्ययन गरिरहेको छ, गलत सूचनाले दिग्भ्रमित बनाउँछ, त्यस्तो काम नगरौँ।' मन्त्री ज्ञवालीले दुई देशको सुमधुर सम्बन्धमा असर पार्ने सम्वेदनशील समाचार प्रकाशन नगर्न र भ्रमपूर्ण समाचार नछाप्न आग्रह गर्दै नेपालचीनबीच सीमासम्बन्धी कुनै पनि समस्या नभएको स्पष्ट पारे। उनका अनुसार दुई देशबीच सीमासम्बन्धी शान्ति तथा मैत्री सन्धिमा संयुक्त रुपमा हस्ताक्षर भएको छ। हरेक १०१० वर्षमा सीमाको निरीक्षण गर्ने समेत सहमति भइरहेको जानकारी गराउँदै उनले तेस्रो पटकको सीमा निरीक्षणले सीमा सत्यता होस् भन्नका लागि भौगोलिक सीमा स्तम्भ राखिने निर्णय गरिएको बताए। पश्चिमतिर त्रिदेशीय विन्दुका विषयमा भने टुङ्ग्याउने तयारी भइरहेको उहाँले जानकारी गराए। नेपाल कम्युनिष्ट पार्टी (नेकपा) रामनारायण विडारी, नेपाली काँग्रेसका प्रकाश पन्थ र समाजवादी पार्टीका प्रमिला कुमारीले दुई देशको मित्रतामा खलल पुर्याउनेलाई कानूनी कारवाही गर्नुपर्ने सुझाव दिँदै नेपालको नयाँ नक्सा जारी भएपछि भारतसँगको कूटनीतिक सम्बन्धका बारेमा जिज्ञासा राखेका थिए। उक्त सुझावबारेमा मन्त्री ज्ञवालीले सदनमा सांसदले तथ्यमा आधारित भएर मात्र बोल्नुपर्ने आग्रह गरे। 'नेपालमा मिडिया व्यावसायिक बन्ने क्रममा छन्, गलत सूचना बेलाबेलामा आउन सक्छन्, पत्रिकामा केही आउने वित्तिकै सांसदले अध्ययन नगरी बोलीहाल्दा राम्रो हुदैन', उनले भने 'सदनमा सांसदले तथ्यमा आधारित भएर मात्र बोल्नुपर्छ, विदेश नीति र राष्ट्रिय सुरक्षा धेरै महत्वपूर्ण कुरा हुन, यस्ता कुरालाई ध्यान दिनुपर्छ, त्यस्ता तथाकथित प्रतिवेदन कहाँ बनाइयो, त्यसलाई कानूनी कारवाही हुन्छ।' मन्त्री ज्ञवालीले नेपालको नयाँ नक्सा जारी भएपछि उत्पन्न विवादलाई समाधान गर्नका लागि मित्रराष्ट्र भारतसँग निरन्तर सम्पर्कमा रहेको र नेपालभारतबीच सम्बन्ध राम्रो रहेको सदनलाई जानकारी गराए। 'कूटनीतिक माध्यमबाट नै समस्या समाधान हुन्छ भन्ने मान्यता र विश्वास छ', मन्त्री ज्ञवालीले भने 'दुई देशको बहुआयामिक सम्बन्धलाई असर पार्ने कुनै पनि काम हुदैन, कुनै समस्या नपरोस् भन्नेमा सरकार सजग छ, यस्मा सबैको सहयोग हुन जरुरी छ।'"
तोकिएकै समयमा कांग्रेस महाधिवेशन,"काठमाडौं : कोरोना संक्रमणका कारण महाधिवेशन अनिश्चित हुने आशंका भइरहेका बेला कांग्रेसले तोकिएकै समयमा महाधिवेशन गर्ने निर्णय गरेको छ। आसन्न फागुन ७ देखि १० गतेको पूर्वनिर्धारित मितिमै १४औं महाधिवेशन गर्ने कांग्रेस पदाधिकारी बैठकले निर्णय गरेको हो। पदाधिकारीको आइतबारको बैठकले आन्तरिक कार्यतालिका गरेर पुरानै मितिमा महाधिवेशन गर्ने निर्णय गरेको कांग्रेस सहमहामन्त्री डा प्रकाशशरण महतले बताए। महाधिवेशन तोकिएकै मितिमा गर्ने गरी आन्तरिक कार्यतालिका परिमार्जन हुनेछ, उनले भने, क्रियाशील सदस्यता वितरण र स्थानीय अधिवेशनको कार्यतालिका संशोधन हुन्छ। कोरोना भाइरसको संक्रमण फैलिन नदिन सरकारले चैत ११ देखि लकडाउन सुरु गरेपछि करिब तीन महिनादेखि कांग्रेसभित्र महाधिवेशनका गतिविधि ठप्प छन्। अघिल्लो वर्ष पुस ११ गतेको केन्द्रीय समिति बैठकले आउँदो फागुन ७ देखि १० गतेसम्म काठमाडौंमा पार्टीको १४औं महाधिवेशन गर्ने गरी कार्यतालिका सार्वजनिक गरेको थियो। तर, यसबीच कोरोनाको असर देखिएपछि चैत ९ गतेदेखि महाधिवेशनका सबै गतिविधि रोक्दै कांग्रेसले कोरोनाबारे सचेतना कार्यक्रम गर्न पार्टीका सबै नेता कार्यकर्तालाई निर्देशन दिएको थियो। महाधिवेशन कार्यतालिकाअनुसार यतिबेला क्रियाशील सदस्यता वितरणको काम सम्पन्न गरी सदस्यता छानबिनको काम हुनुपर्ने हो। कोरोनाका कारण महाधिवेशन कार्यतालिकाकाअनुसार काम नहुँदा केन्द्रीय महाधिवेशन समयमै हुनेमा आशंका उत्पन्न भएको थियो। अघिल्लो पुस मसान्तभित्र संघीय व्यवस्थाअनुसार पार्टीको सांगठनिक संरचना समायोजनको काम सम्पन्न गर्ने र देशभर क्रियाशील सदस्यता वितरणको काम गर्ने कार्यतालिकामा उल्लेख छ। प्रतिनिधिसभा क्षेत्रीय कार्यसमितिले वितरण गरेको नयाँ क्रियाशील सदस्यता र जिल्ला कार्यसमितिले नवीकरण गरेको क्रियाशील सदस्यताको सूची वैशाख मसान्तभित्र केन्द्रमा पठाइसक्नुपर्ने, नयाँ क्रियाशील सदस्यता वितरण सम्बन्धमा जिल्लास्तरीय क्रियाशील सदस्यता प्रारम्भिक छानबिन समितिमा उजुरी र नवीकरण उपर क्रियाशील सदस्यता केन्द्रीय छानबिन समितिमा उजुरी दिने अन्तिम अवधि जेठ १५ गतेसम्मका लागि तोकिएको छ। क्रियाशील सदस्यता केन्द्रीय छानबिन समितिले साउन १५ गतेभित्र निर्णय गरिसक्नुपर्ने र नयाँ क्रियाशील सदस्यता र नवीकरणको अन्तिम सूची तयार गरी छानबिन समितिले केन्द्रीय सभापतिलाई साउन २५ गतेभित्र बुझाइसक्नुपर्ने कार्यतालिकामा छ। तर, अहिलेसम्म कांग्रेसमा फागुनमै सक्नुपर्ने सांगठनिक समायोजनको काम सकिएको छैन। प्रतिनिधिसभा क्षेत्रीय समिति र प्रदेश सभा क्षेत्रीय समितिको समायोजन टुंगो लागे पनि ३० वटा जिल्लामा स्थानीय तह समायोजन बाँकी नै छ। महाधिवेशका लागि महत्वपूर्ण क्रियाशील सदस्यता वितरण स्थानीय तहले गर्ने भएकाले वडा तहको संरचना निर्माण नभएसम्म महाधिवेशन प्रक्रिया लम्बिने निश्चित छ। वडाले क्रियाशील सदस्यता वितरण गर्ने प्रावधान कांग्रेस विधानमा छ। कोरोनाका कारण महाधिवेशन प्रभावित हुने देखिएपछि वरिष्ठ नेता रामचन्द्र पौडेलले पछिल्लो समय महाधिवेशनको विषय उठाउँदै आएका थिए। उनले यसअघि बसेका दुईवटा पदाधिकारी बैठकमा महाधिवेशनबारे छलफल गर्नुपर्ने माग गरेका थिए। महाधिवेशनको कार्यतालिका परिमार्जनबारे कांग्रेसले केन्द्रीय समिति बैठक बोलाएको छ। पार्टी मुख्यसचिव कृष्ण पौडेलका अनुसार बैठक असार १६ गते बस्नेछ।"
एमसीसीबारे अमेरिकाले भन्यो : स्वीकार गर्नेनगर्ने नेपालकै रोजाइ,काठमाडौँ : काठमाडौँस्थित अमेरिकी दूतावासले एमसीसीको अनुमोदन स्वीकार गर्ने नेपालकै रोजाइको विषय भएको जनाएको छ । एमसीसीबारे नेपालका राजनीतिक दल र नेताहरुबीच कडा मतभेद भइरहँदा अमेरिकी दूतावासले सोमबार विज्ञप्ति जारी यस्तो जनाएको हो । संसदबाट एमसीसी अनुमोदन नभएको बारे आफू जानकार रहेको पनि अमेरिकाले जनाएको छ । तर यस कार्यक्रमको व्यवहारिकता र निरन्तरता निश्चित गर्न नेपालमा ठोस कदम जरुरी रहेको अमेरिकाले जनाएको छ । नेपालमा जारी विवादलाई लक्षित गर्दैै अमेरिकाले ५० करोड डलरको अनुदान अनुमोदनमा ढिलाइ गर्नुले झण्डै २ करोड ३० लाख मानिसको रोजगारी र आर्थिक वृद्धिमा ढिलाइ गर्नु भएको जनाएको छ । एमसीसी अनुमोदन गर्ने कि नगर्ने भन्ने विषय पछिल्लो समय झन् पेचिलो बन्दै गएको छ । यसको विरोध गर्दै युवाहरु लकडाउनका बावजुद सडकमा आन्दोलित बनेका छन् । सत्तारुढ दल नेकपाभित्रै समेत एकमत भइसकेको छैन । यसअघिको सम्झौता अनुसार यही असार १६ गते अर्थात मंगलबारदेखि नै एमसीसीका परियोजना कार्यान्वयनमा आउनुपर्ने हो । तर संसदले एमसीसी अनुमोदन गर्न नसक्दा यसको कार्यान्वयन मिति धकेलिने निश्चितप्रायः छ ।
मलाई हटाउन भारत सक्रिय हुन थाल्यो,"काठमाडौं : प्रधानमन्त्री केपी शर्मा ओलीले भारतले आफूलाई हटाउने खेल सुरु गरे पनि त्यो सम्भव नहुने बताएका छन्। कालापानी, लिपुलेक र लिम्पियाधुरासम्मको भूमि समेटेर नक्सा जारी गर्ने, संविधानसमेत संशोधन गरेर त्यसलाई लिपिबद्ध गर्ने काम गरेपछि आफूलाई हटाउने खेल सुरु भएको प्रधानमन्त्री ओलीको भनाइ छ। दिल्लीका सञ्चारमाध्यम सुन्नुहोस्, त्यसैले निर्देश गरिहाल्छ कि कहाँकहाँ केके भइरहेको छ। यहाँका होटलहरूमा भइरहेका गतिविधिहरू हेर्नुहोस्, त्यसले पनि देखाइरहेको छ। एम्बेसीको सक्रियता, त्यसले पनि देखाइरहेको छ, जननेता मदन भण्डारीको ६९औं जन्मजयन्तीका अवसरमा मदन भण्डारी फाउन्डेसनले आइतबार प्रधानमन्त्री निवास बालुवाटारमा आयोजना गरेको कार्यक्रममा ओलीले भने, तर, म तपार्ईंहरूलाई यति भन्छु, नेपालको राष्ट्रियता त्यति कमजोर छैन। संविधानमा नक्सा सामेल गरेबापत यस देशको प्रधानमन्त्रीलाई हटाउँछु भन्ने कसैले सपना देखेको छ भने आजको राष्ट्रियता त्यस्तो कमजोर छैन। ओलीले पहिलो पटक सार्वजनिक रूपमै आफूविरुद्ध भारतले चलखेल सुरु गरेको आरोप लगाएका हुन्। उनले नेपालकै नेताहरूका गतिविधि, भारतीय दूतावासको सक्रियता र होटलहरूमा भएका गतिविधिले आफूलाई हटाउने खेलको निर्देश गरेको उल्लेख गरे। उनले प्रधानमन्त्री पदमा बसिरहन मन नभएको तर अहिले आफू हट्ने हो भने भोलिदेखि नेपालको पक्षमा बोल्ने आँट कसैले गर्न नसक्ने बताए। आफ्नो पार्टी, संसदीय दल अहिलेको परिस्थिति नबुझी अञ्जान खेलमा बहकाउमा लागेर नदौडने उनको भनाइ थियो। मलाई प्रधानमन्त्रीको जिम्मेवारीमा बसिरहन मन छैन। तर, यतिबेला म हट्ने हो भने भोलिदेखि नेपालको पक्षमा बोल्ने आँट कसैले गर्न सक्दैन, उनले भने, मैले आजका लागि होइन, भोलिका लागि, आफ्ना लागि होइन, देशका लागि र हाम्रो पार्टी, हाम्रो संसदीय दल यस्ता बहकावमा कुद्नेवाला छैन। यति नबुझ्ने अञ्जान खेलमा खेल्नेवाला पनि छैन। उनले मदन भण्डारीको वैचारिक, राजनीतिक तथा सांस्कृतिक पक्षबारे चर्चा गर्दै झन्डै एक घण्टा १० मिनेट सम्बोधन गरे। राष्ट्रियताका विषयमा केन्द्रित रहेर अडान लिँदा आफूविरुद्ध विभिन्न कोणबाट आक्रमण प्रयास भए पनि त्यो सम्भव नहुने उनको भनाइ थियो। ओलीको सम्बोधनका केही अंश : मलाई हटाउन दूतावास र होटलहरूमा चलखेल तपाईंहरूले सुन्नु भएको होला, हप्ता१५ दिनमा प्रधानमन्त्री परिवर्तन हुँदै छ भन्ने। बहस चलेको छ, अहिलेको अहिल्यै केपी ओलीलाई नहटाई हुँदैन। पहिले यहाँहरूलाई सम्झना होला, चीनतिरको पारवहन सम्झौता गरेर फर्किएपछि सरकार ढालिएको थियो। किनभने, हामीसँग बहुमत थिएन। अहिले त्यही सपना देखेर संविधान संशोधन भएर नक्सा सार्वजनिक भएपछि (यस्तो अपराध गर्ने केपी ओलीलाई अब भित्रभित्रको कुरा हो त्यो, बाहिरबाहिर भन्न नसक्ने तर भित्रभित्र यस्तो अपराध गर्नेलाई) दिल्लीका सञ्चारमाध्यम सुन्नुहोस्, त्यसैले निर्देश गरिहाल्छ कि कहाँकहाँ केके भइरहेको छ। यहाँको होटलहरूमा भइरहेका गतिविधिहरू हेर्नुहोस्। त्यसले पनि देखाइरहेको छ। एम्बेसीको सक्रियता त्यसले पनि देखाइरहेको छ। तर, म तपाईंहरूलाई यति भन्छु, नेपालको राष्ट्रियता त्यति कमजोर छैन। संविधानमा नक्सा सामेल गरेबापत यस देशको प्रधानमन्त्रीलाई हटाउँछु भन्ने कसैले सपना देखेको छ भने आजको राष्ट्रियता त्यस्तो कमजोर छैन। यो नसोचे पनि हुन्छ। त्यसकारण यो भ्रम कोसिस गर्नेलाई गर्न दिऊँ तर हिजोको जस्तो होइन, कसैले हतारो नगरे हुन्छ र कसैले विभिन्न आग्रहहरू नपाले पनि हुन्छ। म हटे नेपालको पक्षमा बोल्ने आँट कसैले गर्न सक्दैन मलाई प्रधानमन्त्रीको जिम्मेवारीमा बसिरहन मन छैन। तर, यतिबेला म हट्ने हो भने भोलिदेखि नेपालको पक्षमा बोल्ने आँट कसैले गर्न सक्दैन। मैले आजका लागि होइन, भोलिका लागि, आफ्ना लागि होइन, देशका लागि र हाम्रो पार्टी, हाम्रो संसदीय दल यस्ता बहकावमा कुद्नेवाला छैन। यति नबुझ्ने अञ्जान खेलमा खेल्नेवाला पनि छैन। यसको अगुवाइमा अहिलेका परिवर्तनहरू भएका छन्। अहिलेको संसद्का झन्डै दुईतिहाइ प्रतिनिधि जननेता मदन भण्डारीबाट शिक्षित भएर हिँडेका छन्, यो बुझे हुन्छ। भूमि फिर्ता नलिई छाड्दैनौं नक्सा भूलचुकले छापिएको होइन। कतिपय मान्छेले मलाई भने यो त प्वाइन्ट अफ नो रिटर्न हो। नक्सा छाप्ने कुरा र संविधान संशोधन गर्ने कुरा प्वाइन्ट अफ नो रिटर्न नै हो। यस अभियानबाट हामी फिर्ता नै हुँदैनौं। त्यहाँ प्वाइन्ट अफ रिटर्न राख्ने कुरै थिएनछैन। प्वाइन्ट अफ नो रिटर्न, हामीलाई हाम्रो भूमि चाहियो। फिर्ता नलिइकन छाड्दैनौं। नागरिकता खल्तीमा नेपालीको अनि तर्क किन अर्काको ? हामीले हाम्रो भूगोललाई समेटेर नक्सा सार्वजनिक गर्यौं। हामीले त्यसलाई संवैधानिक रूप दियौं। भारतीय मिडिया, भारतका बौद्धिक बहसहरू सुन्नुभएको होला, कसरी भारतको राज्य संयन्त्र अचम्मसँग सक्रिय छ। हामीले के गरायौं भन्दा लडाइँमा हामी हारेनौं, हाम्रो सीमा अलिकति खुम्चियो। हामीले १८१६ मा अन्तिम सम्झौतामा दस्तखत गर्यौं। र, त्यसको सिमानामा हामी खुम्चिएर बस्यौं। तपाईंहरूले सुन्नु भएको छ, कतिपय पार्टीका नेताहरू, विभिन्न पार्टीका नेताहरू उताको जनसंख्यासँग हाम्रो पहुँच कस्तो छ ? १९६२ देखि सेना राखेर उतापट्टि जानै दिइएको छैन। उताका जनतासँग सम्पर्क गर्ने दिएको छैन। उताका जनतालाई हामीले के गरेका छौं ? त्यहाँका जनताको नागरिकता कताको छ ? त्यहाँ रासनकार्ड कसको छ भन्ने प्रश्न नेपालको नागरिकताधारीहरूले उठाइरहेका छन्। नागरिकता खल्तीमा नेपालीको छ तर तर्क अर्काको पक्षबाट गरिरहेको छ। १९६२ देखि सेना राखेर ब्लक गरेपछि कसरी उताका नागरिकसँग सम्बन्ध हामी बनाउन सक्छौं ? त्यसकारण सम्पर्क, सम्बन्ध टुटाइयो। उनीहरू भन्दै छन्, अब झन् गाह्रो हुन्छ। यो नक्सा छापेपछि झन् गाह्रो हुन्छ। गाह्रो के हुन्छ ? जमिन गएको थियो, त्यो फिर्ता लिन खोज्दा गाह्रो भनेको के ? १४६ वर्षसम्म हामीले उपभोग गरेको जमिन ६२ देखि हामीले उपभोग गर्न पाएनौं। ५८ वर्षदेखि खोसिएको हाम्रो जमिन हामीले फिर्ता ल्याउन खोज्यौं। हामीले अरूको जमिनमा दाबी गरेको, अतिक्रमण गरेको र हस्तक्षेप गरेका होइनौं। त्यसकारण हामीले कुनै गल्ती गरेका छैनौं। नबनाऊ संविधानभन्दा संविधान बनायौं, नाकाबन्दी भोग्यौं राष्ट्रियता सवालमा नाकाबन्दीको सामना गर्यौं। नबनाऊ संविधान भन्दाभन्दै हामीले संविधान बनायौं। नाकाबन्दीको सामना गर्यौं। दुईटा छिमेकीमध्ये एउटा छिमेकीमा आ िश्रत भएर हामी भारतवेष्टिक भएर खुम्चिएर बसेका थियौं। हामीले देखिसकेका थियौं, हिमालबाट पनि बाटो बनाउन सकिन्छ, हिमाल क्रस गर्न सकिन्छ। दुवै छिमेकीबाट हामी यातायात र पारवहनको सुविधा लिन सक्छौं। हामी भूपरिवेष्ठित मात्र भएर होइन, एउटा देशबाट मात्र वेष्ठित भएर छेकिएर बस्न पर्दैैन। हामीले मौका पाउनेबित्तिकै चीनसँग पारवहन सम्झौता गर्यौं। यो नेपाल राष्ट्रलाई एउटा नयाँ उचाइमा पुर्याउने कुरा थियो। ००० ठूला देशका निरीह तरुल होइनौं राष्ट्रको सार्वभौमसत्ता सानो या ठूलो हुँदैन। त्यसकारण एउटा सानो राष्ट्र हौं भनेर हीनग्रन्थी पालेर बोल्न नसक्ने, आफ्नो अधिकारलाई दृृढतापूर्वक लिन नसक्ने गल्ती गर्नु हँुदैन। हामीले दुई ठूला शक्तिशाली देशको एउटा केही पनि गर्न नसक्ने निरीह तरुल हौं भनेर बस्ने समय छैन। हामी तरुल होइनौं। हामी ठूलो सम्भावना, अत्यन्तै गौरवपूर्ण इतिहास बोकेको विगत र अहिलेको गतिशील वर्तमान र एउटा ठूलो उज्यालो, महान् सफलता बोकेको स्वतन्त्र, सार्वभौमसम्पन्न सम्भावना, गौरवपूर्ण राष्ट्र, जो कसैको अधीनस्थ भएर बस्न स्वीकार गरेन। ठूला बलिया देश पनि उपनिवेश हुँदा पनि यस देशले औपनिवेशतालाई स्वीकार गरेन। त्यो देश हो हाम्रो। अहिले पनि हामी सम्भावना बोकेर अगाडि बढ्छौं। सत्य अन्तिममा जित्छ नक्सा सार्वजनिक गर्ने बेला मैले एउटा कुरा भनेको थिएँ सत्यमेव जयते। अन्तिममा सत्यले जित्छ। कतिपल्ट सत्यले हार्छ, १९६२ देखि अहिलेसम्म कालापानी लिपुलेक, लिम्पियाधुरामा सत्य हारिरहेको छ। तर, सत्य अन्तिममा जित्छ। हामी उहिल्यै जेलमा हुँदा गाउने गर्दथ्यौं, हामी जित्नेछौं एकदिन। आजकल हामीले यो गीत गाउन पर्दैन। दुनियाँका ठाउँमा यो गीत गाउँछन्। बुर्जुवाहरू पछारिएका छन्। त्यसैकारण सम्वेद स्वरहरूमा चिच्याइरहेका छन्। विरोध गर्दै आइरहेका छन्। तर, हामीलाई कुनै प्रवाह छैन। अन्तिममा सत्यकै जित हुन्छ। म शासक बन्न जन्मिएको मान्छे होइन तपाईंहरूले देखिरहनु भएको छ, मैले खुट्टामा जुत्ता लगाएको छु। केहीलाई असाध्यै पीर परेको छ। सहिनसक्नु भएको छ। यो मान्छे गाईभंैसी चराउने गोठालो हो। कहिलेकहिले चप्पल लगाउँथ्यो, कहिले खाली खुट्टा कुद्थ्यो। गाईभैंसी चराएर खाली खुट्टा हिँड्नुपर्ने मान्छे जुत्ता लगाएर प्रधानमन्त्रीको कुर्सीमा बस्न मिल्ने मान्छे हो भन्ने पीर छ। म हुँ अथवा जो केही जनताको शासन, जनताबाट उठेका व्यक्तिहरूको शासन देशका लागि केही गरिरहेका व्यक्तिहरूको शासनमा पुग्ने वास्तवमा शासनलाई जनताको सेवक हो भन्ने नबुझ्नेलाई मैले भनेको छु, उनीहरूलाई पीर परेको छ हामी शासनमा पुगेकोमा। हामी शासक होइनौं। हामीलाई शासक बन्ने इच्छा पनि छैन। म शासक बन्न जन्मिएको मान्छे पनि होइन। देशको सेवा गर्न जन्मिएको हो। मैले राजनीति थाल्दा र राजनीतिक जीवन अगाडि बढाउँदा कहिल्यै पनि शासकको परिकल्पना गरिनँ। जेलमा हुँदा समेत यस देशको सेवा गरिरहेको छु भन्ने ठान्थें। सही मान्यतामा अडेको छु र सही मान्यताका लागि लडेको छु र त्यसै कारणले जेलमा छु भन्ने मलाई लाग्थ्यो। म आज पनि आफूलाई देश र जनताको सेवक ठान्दछु। तर, केहीलाई पीर छ। थुप्रै बुद्धिजीवीले टेलिभिजन कार्यक्रमहरूमा भनेको सुनेको छु मैले, त्यो चप्पल लगाएर हिँड्थ्यो, भूमिगत हुँदा मैले भेटेको थिएँ, चप्पल लगाएर हिँडिरहेको थियो, आज जुत्ता लगाएर हिँडिरहेको छ। त्यो काठमाडौंमा साइकलमा हिँड्थ्यो, हो म साइकलमा हिँड्थें, साँचो कुरा हो। त्यो हेर्दाहेर्दै माननीय सांसद, मन्त्री र प्रधानमन्त्री भयो। यो सुहाउने कुरा हो ? एउटा गाउँको झुत्रे झाम्रे भैंसी गोठालो, गाई गोठालो। ००० इमान छाडेका भौतिकवादी बहुतै खतरनाक हुन्छन् आजकल मान्छेहरू अक्सर भन्ने गर्छन्, मदन भण्डारी साइकलमा हिँड्नुहुन्थ्यो, अहिलेका नेताहरू, उहाँकी श्रीमती १६ करोडको गाडीमा हिँड्ने ! भनेर भन्छन्। १६ करोडको गाडी नेपालमा आएको छ कि छैन, त्यो मलाई थाहा छैन। १६ करोडको होइन, राष्ट्रपति हिँड्ने गाडी बाटामा जाँदाजाँदै स्टार्ट बन्द हुने खालको गाडी हुनु भएन। यो ईष्र्याभावका कुरा नगरम्। राष्ट्रपति साइकलमा हिँड्दैनन्। हो, स्विडेनका राजा साइकलमा हिँड्छन्। बडो चर्चा छ। मैले पनि कहिलेकाहीँ चर्चा गर्छु। तर, के गाडी नै नभएर साइकलमा हिँडेका हुन् ? उनीहरू फंक्सनहरूमा जाँदा, गाडीमा हिँड्दा स्कर्टिङ हुँदैन ? त्यस्तो होइन, स्कर्टिङ पनि हुन्छ, सबै कुरा हुन्छ। तर, दरबारनजिकैको रेलवे स्टेसनमा जाने त्यो सोखको कुरा मात्र हो। कहिलेकाहीँ उनी साइक्लिङ गर्छन्। त्यो सोखको कुरा हो। गाडी नभएको होइन। मदन भण्डारीकी धर्मपत्नी साइकल चलाउन जान्नु हुन्न। त्यो आलोचना गर्नेहरू केमा हिँड्छन् ? आम्दानी कति पारदर्शी छ, थाहा छैन मलाई। तर, हिँड्न चाहिँ राम्रै गाडीमा हिँड्छन्, ती आलोचना गर्नेहरू। मदन भण्डारीलाई यस्तै आरोप लगाएका थिए। मदन भण्डारी साइकलमा निस्कने, कहिले अर्को साथीले गाडी ल्याएपछि हिँड्ने। चुनावमा उम्मेदवार भएर प्रचारमा जाँदा गाडी छैन। साइकलमा हिँड्नुपर्ने अवस्थामा एक जना नक्सालका थापाजीले म आफैं ड्राइभ गर्छु र तपाईंलाई चुनावभरि सघाउँछु भनेर आफंै ड्राइभ गरेर मदनलाई गाडीमा लिएर हिँड्नुभो। त्यसपछि देशव्यापी रूपमा हल्ला चल्यो, पोस्टर टाँसिए, ज्ञानेन्द्रले दिएको रातो गाडीमा मदन भण्डारी हिँड्ने गरेका छन् भनेर। दरबारसँगको कनेक्सन जोड्यो मदन भण्डारीजस्तो व्यक्तिसँग। भौतिकवादको एउटा खराबी छ किनभने त्यसले पाप धर्म भन्ने कुरा मान्दैन। पाप लाग्छ भन्ने ठान्दैन। सत्य निष्ठा छोड्दिएपछि जे भने पनि भयो, जे गरे पनि भयो। पापको डर छैन, नर्क जानुपर्ला भन्ने छैन। त्यसैले भौतिकवादीहरू भ्रष्ट भए भने खतरनाक हुन्छन्। इमान छाडेको भौतिकवादी बहुतै खतरनाक हुन्छ। जे पनि बोल्छ। भौतिकवादी पनि छाडा भौतिकवादी भयो भने खतरा हुन्छ। हामीले अनुसरण गर्न जरुरी छ। इमानसहितको अभियान र विचारमा हुनु जरुरी छ। मार्क्सवाद नबुझ्ने विद्वान् ! मार्क्सवाद मान्दिनँ भन्ने विद्वान् पनि पाइन्छ। दुईटा कारण छ त्यसो भन्नुको। एउटा मार्क्सवाद बुझेको छैन, नबुझेपछि मान्दिनँ भन्यो सक्किगो। अर्काे एउटा लहैलहैको वैचारिक पूर्वाग्रह छ। त्यसकारण मान्दैनन्। माने आफ्नो र समाजको कल्याण हुन्थ्यो। तर, मान्दैनन् त्यहाँ वैचारिक आग्रह छ। ग्लोबल सर्भेले विश्वको सबैभन्दा बढी दार्शनिक विचार मार्क्सवादलाई मान्ने गरेको छ। हेर्नुभयो भने घाम नअस्ताउने साम्राज्य स्थापना भएका थिए विश्वमा। जनता अधिकारविहीन थिए, अधिकारभन्दा पनि माथि स्वेच्छाचारिता र तानाशाहीताका शासक थिए। दुनियाँमा महिला र पुरुषका बीचमा घरमै असमानता थियो, रंगभेद थियो, कालो जन्मिनु अपराधजस्तो, छुवाछूतजस्ता जातव्यवस्था थिए। यी सबै कुरा आज ध्वस्त भएर जाँदै छन्। समाज समृद्धि, आधुनिकता, समानतातिर अगाडि बढ्दै छ। त्यो समानता क्रमशः सुढृढ हँुदै छ। आज कसैले लुकेर असमान व्यवहार गर्छ, कुनाकाप्चामा गर्छ, थिचोमिचो गर्लान्, त्यो होलान्। तर, आम रूपमा विश्वको ट्रेन्ड उपनिवेशवाद समाप्त हुँदै छ। साम्राज्यवाद फिर्ता गयो, आफ्नै देशमा गएर थन्कियो। कसका विचारले गर्दा ? मार्क्सवादको विरोध गर्दागर्दै पनि त्यही विचार मान्न विवश छ मान्छे। कोही दमित थिचोमिचोमा बस्नु पर्दैन भन्ने काल मार्क्सका सामाजिक भनाइ हुन्। ती ऐतिहासिक भौतिकवाद र द्वन्द्वात्मक भौतिकवादको दर्शनबाट आएका हुन्। तापनि यहाँ मार्क्सको त विरोध गर्छन् भने अरुको विरोध अनौठो कुरा होइन।"
प्रदेश ५ का सात जिल्लामा पुग्यो सलह,"बुटवल : भारतबाट आएको सलहको बथान प्रदेश ५ का सातवटा जिल्लामा पुगेको छ । शनिबार रुपन्देही र पाल्पामा मात्रै देखिएको सलह फट्यांग्रा अन्य जिल्लामा पनि फैलिएको हो । प्रदेशको रुपन्देही, कपिलवस्तु, पाल्पा, अर्घाखाची, गुल्मी, दाङ र नवलपरासीमा सलह देखिएको प्रदेशको कृषि भूमि व्यवस्था तथा सहकारी मन्त्रालयले जनाएको छ । मन्त्रालयत अन्तर्गतको कृषि विकास निर्देशनालयका प्रमुख यामनारायण देवकोटाले सहल छवटै जिल्लामा फैलिए पनि धेरै क्षति नभएको बताए । ठूला रुखहरु सिख्रै गराएको देखियो, तर बालीमा त्यति धेरै नबसेकाले क्षति भएको छैन', उनले भने । कृषि ज्ञान केन्द्रका कर्मचारीहरु सलह बसेको स्थानको निरीक्षणकै क्रममा रहेको उनले बताए । आइतबारदेखि कपिलवस्तुमा अत्याधिक संख्यामा सलह देखिएको छ । कपिलवस्तु नगरपालिका, बुद्धभूमि नगरपालिकाको धनकौलीमा तरकारी र फलफूलमा क्षति गरेको किसानहरुले बताएका छन् । धनकौलीमा तरकारी, आपका बोटहरु नोक्सान गरेको किसानको भनाइ छ । छपक्कै छोपिने गरी सलह बसेका छन्, उडिरहेका पनि उत्तिकै छन', स्थानीय रामप्रित यादवले भने,हरियो तरकारीका पात खाएका छन् । कपिलवस्तु कृषि ज्ञान केन्द्रले सलहले कति क्षति गर्यो भन्ने विवरण प्राप्त नभएको जनाएको छ । रुपन्देहीमा देखिएका भन्दा कैयौँ गुणा धेरै सलह कपिलवस्तुमा रहेको स्थानीयले बताएका छन् । कपिलवस्तुका सबै पालिकामा सलह उडेका र बसेका छन् । प्राय ठूला रुखहरुमा बसेका छन् । वाणगंगा नगरपालिकाका कृषि शाखा प्रमुख लेषबहादुर केसीले लाखौंको संख्यामा आएको सलह झुण्ड झुण्डमा बाडिएकाले डराउनुपर्ने नदेखिएको बताउँदै सतर्क रहन भने आग्रह गरेका छन् । रुपन्देहीका सैनामैना वडा नम्बर ६ मा मकै, तरकारी र धैचा खाएको किसान युवराज विश्वकर्माले बताए । धानमा मल होला भनेर धेचा छरेका थियौं, अहिले ठेटा मात्रै बनाएर छाडेको छ', उनले भने,तरकारी र मकैका पाससमेत खाएका छन् । सहल आएपछि किसानले भाँडा ठटाउने र आगो लगाएर धुवार्ने गरिरहेको कृषि मन्त्रालयले जनाएको छ । मन्त्रालयले विषादी छर्किन र मारेर जम्मा पार्नसमेत किसानलाई आग्रह गरेको छ । कृषि विकास निर्देशनालयका निर्देशक देवकोटाले रुपन्देहीको देवदह र सैनामैनामा सलह बसे पनि त्यति धेरै क्षति नपुर्याएको बताए । अर्घाखाचीको शितगंगाको वडा नम्बर १ सुवर्णखाल र वडा नम्बर १० सिद्धारामा बाक्लो रुपमा सलह देखिएको छ । मकैबारीमा सलह बसेपछि किसानले थाल ठटाउने, आगो बाल्ने गरेर धपाइरहेका छन् । यो क्षेत्र कपिलवस्तुसँग जोडिएको छ । अर्घाखाचीका अन्य स्थानमा भने सामान्य मात्रामा फट्यांग्रा देखिएको बताइएको छ । दाङका केही क्षेत्रमा मात्रै सामान्य रुपमा सलह देखिएको भन्दै किसानले ज्ञान केन्द्रमा खबर गरेका छन् ।"
"एउटासँग बिहे पक्का भएपछि छोरी अर्कैसँग भागिन्, जरिवाना तिर्न नसकेपछि बाबुले गरे आत्महत्या","सिराहा : लहान नगरपालिका२४ निवासी श्यामलाल रामको घरमा असार १२ गते शुक्रबार छोरीको विवाहको निधो भएको थियो। सन्तानका रुपमा दुई छोरी मात्र रहेको अवस्थामा जेठी छोरीको बिहे निधो भएकाले बुवा श्यामलालले नातेदार, इष्टमित्र सबैलाई निम्तो गरिसकेका थिए। दुलाहा पक्षलाई दाइजोसमेत बुझाइसकेका थिए भने आवश्यक सरजामको जोहो पनि भइसकेको थियो। तर श्यामलालको परिवारमा एकाएक बज्रपात भयो। विवाहका लागि तयार गरेको केटासँग विहे गर्नु अगाबै छोरी मन पराएको अर्कै केटासँग भागेपछि सामाजिक पञ्चातीले बाबुलाई तोकेको दण्ड जरिवाना राप र ताप सहन नसकि विवाहको अघिल्लो दिन नै बिहीबार श्यामलालले झुण्डिएर आत्महत्या गरे। उनको घरमा रहेको विवाहको उल्लासको माहौल एकै निमेषमा स्तब्धमा परिणत भयो। वृद्द बाबुआमा, श्रीमती र दुई छोरीलाई छाडेर वैदेशिक रोजगारीमा साउदी गएका उनी माघ अन्तिम साता घर फर्किएका थिए। दलित समूदायमा सानै उमेरमा छोराछोरीको विवाह गर्ने परम्परा अझै रहेको र १९ वर्ष पुगेकी जेठी छोरीको विवाह गरिदिने योजनाका साथ पारिवारिक सरसल्लाह पछि केटो खोज्ने क्रममा सप्तरीको सुरुंगा नगरपालिका४ का महेश रामसँग विवाहको टुंगो भएको थियो। असार १२ गते विवाहको निधो गरेर दुई साता अघि नै महेशका बाबु बन्दी रामलाई दाईजो स्वरुप चार तोला सुन तथा दुई लाख नगद समेत बुझाएका थिए। बाबुले अर्कै केटासँग बिहे पक्का गरेर दाइजो बुझाएको थाहा पाएपछि छोरी चाहिँ प्रेम सम्बन्धमा रहेका युवकसँग भागेपछि खैलाबैला मच्चिन पुग्यो। केटा पक्षले केटी भागेको थाहा पाएपछि गाउँमा पञ्चायती बसाए। यस्ता समस्यामा न्याय निरुपणका लागि जानुपर्ने निकायमा नगई परम्परागत पञ्चायती बसाई जातिय अगुवामार्फत श्यामलालमाथि ६० हजार जरिवाना तोकियो। विवाहको टुंगो गरिएकी छोरी अर्कै केटासँग भागेका कारण जातिय सभाले उनलाई यस्तो निर्णय सुनाएको थियो। आफूले दिएको नगद तथा सुन फिर्ता दिनु त कता हो कता उल्टै थप जरिवाना तोकेपछि उनी विक्षिप्त बनेका थिए। यसैबीच केटा पक्षबाट जेठी छोरी भागेपनि कान्छीको विवाह गरिदिए पनि आफूहरुलाई मान्य हुने खबर श्यामलाल कहाँ पठाइएको थियो। १५ वर्ष मात्र टेकेकी कान्छी छोरीको उमेर नपुगे पनि दाईजो बुझाइसकेका कारण केटा पक्षको प्रस्तावमा उनी सहमत हुन लागेका थिए। कानुनले अनुमति नदिए पनि सामाजिक बाध्यताका कारणले यस्तो निर्णयमा पुगेको श्यामलालका काका योगेन्द्रको कथन छ। समुदायका अगुवासँगको छलफलपछि कान्छी छोरीकै विवाह गरिदिने निर्णयमा पुगेका श्यामलालको उल्झन तब पनि समाप्त भएन। पहिले जातिय अगुवाले तोकेको ६० हजार जरिवाना तिरेपछि मात्र कान्छीसँगको विवाह स्वीकार्य हुने सर्त राखिएपछि उनी बिलखबन्दमा परे। श्यामलालका काका योगेन्द्रले भने 'पटक पटक बिन्ति गर्दा पनि मानेनन् पहिला जरिवाना तिर्नै र्ने अड्डि कसेका कारण हाम्रो केही चलेन। जरिवानाको रकम कसरी व्यवस्था गर्ने भन्ने उपाय नसुझेका श्यामलाल केही बेरपछि आउँछु भन्दै निस्केकोमा सदाका लागि विदा भए। गोविन्दपुरझुटकी बाटोको बीचमा पर्ने सरे खोलाको आँपको बोटमा झुण्डिएर आत्महत्या गरेका थिए। उमेरले डाँडा काटिसकेका श्यामलालका आमाबुबा गेनावती र नथुनी जीवितै छन्। श्यामलालकी श्रीमती सुनैरदेवी भावविह्वल अवस्थामा छिन्। कमाएर परिवार पाल्ने जिम्मेवारी श्यामलालकै काँधमा थियो।"
त्रिवि ६१ औं वर्षमा प्रवेश,"काठमाडौं : मुलुककै सबैभन्दा ठूलो र पुरानो त्रिभुवन विश्वविद्यालय ६१ वर्षमा प्रवेश गरेको छ । यो विश्वविद्यालयको स्थापना २०१६ सालमा भएको हो । वार्षिक दीवसको अवसरमा सोमबार त्रिवि परिसर कीर्तिपुरमा कार्यक्रमको आयोजना गरिएको छ । वार्षिक दीवसको कार्यक्रममा विश्वविद्यालयका सहकुलपति तथा शिक्षा विज्ञान तथा प्रविधि मन्त्री गिरीरजमणि पोखरेलले झण्डोत्तोलन गरे । त्रिवि अन्तर्गत अहिले व्यवस्थापन, शिक्षा शास्त्र, मानविकी तथा सामाजिक शास्त्र र कानुनसमेत गरेर चार वटा संकायमा पढाइ हुन्छ । त्यस्तै विज्ञान तथा प्रविधि, इन्जिनियरिङ, चिकित्शासास्त्र, कृषि तथा पशु विज्ञान र वन विज्ञान अध्ययन संस्थानसमेत गरेर पाँच वटा अध्ययन संस्थानमा पढाइ हुन्छ । सोमबार नै आयोजित वार्षिक सभाबाट ५६ हजार ७ सय १३ जना विद्यार्थीको ग्रेस लिष्ट पारित भएको छ । विद्यार्थी आगामी पुसमा हुने दिक्षान्त समारोहबाट दिक्षित हुनेछन् । कार्यक्रममा सहुकलपति पोखरेलले त्रिविको पढाइलाई अनुसन्धानमुलक र प्रविधिमैत्री बनाउनुपर्नेमा जोड दिए । विश्वविद्यालयको शैक्षिक उन्नयनका लागि विगतमा भएका प्रयासको समिक्षा गर्दै आउने दिनमा अझ प्रभावकारी ढंगबाट अघि बढ्नुपर्नेमा पोखरेलले जोड दिए । त्रिविका कुलपति धर्मकान्त बास्कोटाले त्रिविमा अनलाइनबाट कक्षा सञ्चालन शुरु गरिएको बताए । विश्वविद्यालयमा अनुसन्धानका कामलाई प्रभावकारी बनाउन लागिएको पनि उनले बताए ।"
पोखरामा यसरी मनाइयो असार १५ (फोटो फिचर),"पोखरा : पोखरामा असार १५ धुमधाम मनाइएको छ। किसानले हिलो खेलेर, धान रोप्दै असारे भाकामा असार १५ मनाएका हुन् । पोखरा महानगरपालिका १७ बिरौटा फाँटमा किसानले राष्ट्रिय धान दिवस रमाइलो गर्दै मनाए। राममोहन, मीना आचार्यको ४ रोपनी खेतमा दुई हल गोरुले भएको रोपाईमा युवायुवती, बालबालिका पनि हिलो खेलेर रोपाइँमा रमाएका थिए । कोरोना कहरको कारण पोखरामा प्रत्येक वर्ष विदेशी पर्यटकलाई लक्षित गरी हुँदै आएको रोपाइँ महोत्सव यस पटक हुन सकेन। रोपाइँमा सहभागी हुनेहरुको लागि खेतमै दालभात र दही च्यूरा रोपाहा बनाइएको थियो।"
"पर्वतमा भित्रियो सलह, चनाखो हुन कृषिको आग्रह","कुश्मा : भारतबाट नेपालको तराई क्षेत्र हुँदै प्रवेश गरेको सलह किराको हुल पर्वतमा पनि आइपुगेको छ । पर्वतको महाशीला गाउँपालिकाबाट प्रवेश गरेको सलह अहिले जिल्लाभरि नै फैलिएको छ । ५७ वटा समुहमा रहेको सलहमा प्रत्येकमा ५ सय देखि १० को संख्यामा भएको हुनसक्ने अनुमान गरिएको छ । हावाको चाप दक्षिणबाट उत्तरतर्फ सरेकाले साँझ सलको समुह सदरमुकाम कुश्माको आकाशमा र छिमेकी जिल्ला बागलुङतर्फ अगाडि बढिरहेको कृषि ज्ञान केन्द्र पर्वतले जनाएको छ । सोमबार बिहान ९ बजेतिर पर्वतको महाशीलामा मकै, धान र कोदोको बिऊ खाँदै गरेको अवस्थामा भेटिएको सलह दिउँसो त्यहाँबाट उडेर अन्यत्र सरेको हो । त्यस्तै साँझपख कुश्मा नगरपालिका वडा नं ९ वितलबमा पनि केहि मात्रामा मकैवालीमा देखिएको थियो । कृषि ज्ञान केन्द्र पर्वतका अनुसार सलह ५६ वटा समुहमा पर्वत र बागलुङमा प्रवेश गरेको छ । अहिलेसम्म कुनै पनि स्थानमा क्षति नपुर्याएको र वन तथा डाँडाकाडाँहरुमा बुसेको पाइएको बरिष्ठ कृषि विकास अधिकृत बासुदेव रेग्मीले जानकारी दिए । उनका अनुसार पर्वत र बागलुङ दुवै जिल्लाका स्थानीय तहका कृषि प्राविधिक, सबै प्रहरी तथा सुरक्षा निकायमा सलह प्रवेश गरेकाले सचेत हुन र नियन्त्रणका उपाय अपनाउन आग्रह गरिएको रेग्मीले बताए । उनले आगो फुक्ने, चर्को स्वर आउने बाध्ययन्त्रहरु बजाउने, छोप्ने वा धपाउने गरेमा यसले क्षति पुर्याउन नपाउने बताए । अहिले महाशीलामा बाहेक अन्यत्र बालीनालीमा पसेको खवर नआएको उनको भनाइ छ । यतिबेला पर्वतमा खेतबारीमा मकैबाली रहेको छ भने धान कोदो रोप्ने बेला भएको छ । यसबाहेक व्यावसायिक रुपमा टनेलबाहिर लगाएको तरकारीबालीमा क्षति पुर्याउन सक्ने भएकाले कृषकलाई सचेत हुन आग्रह गरिएको उनले बताए । 'आत्तिहाल्नु पर्ने र डाउनुपर्ने अवस्था छैन', उनले भने, 'तर सचेत र चनाखो हुनुपर्ने अवस्था रहेको छ । यो एकै ठाउँमा नबस्ने जात भएको र त्यति ठुलो समुहमा समेत नभित्रिएकाले ठुलो क्षति गर्न नसक्ने अनुमान गरिएको छ ।' अहिले पर्वत र बागलुङ जिल्लाका कुन कुन ठाउँमा सलह प्रवेश गर्यो भनेर सुचना संकलनको काम भइरहेको र नियन्त्रणको थप कार्ययोजना बनाएर अघि बढ्ने तयारी भइरहेको कार्यालयले जानकारी दिएको छ । पर्वतको कुश्मा, विहादी, फलेवास र महाशीला तथा मोदीमा समेत प्रवेश गरेको छ भने बागलुङको जैमिनी, बागलुङ, वडिगाड, बुर्तिवाङका डाँडाहरुमा घुमिरहेको स्थानीय कृषकले बताएका छन् ।"
कोरोनाले गाउँ फर्किएका युवा खेत रोपाइँमा व्यस्त,"ताप्लेजुङ : सिरिजंघा गाउँपालिका३ का विरबहादुर लिम्बुको खेतमा बिहीबार तीन हल गोरु नारिएका थिए । एक हल डफ्याउने (पहिले नै हिलो बनाएको ठाउँमा जोत्ने) र दुई हल साउने (दाँदे लगाएर हिलो सम्याउने) । रोपाहारहरु रोप्न व्यस्त देखिन्थे । बाउसे र बिउ काढ्नेलाई मेलो पुर्याउन भ्याइनभ्याइ थियो । हह होऽऽऽऽरीको आवाजले गाउँ नै गुञ्जायमान बनेको थियो । जिल्लाको माथिल्लो क्षेत्रमा धान रोप्ने सिजन सुरु भएसँगै यस्ता दृश्यहरु देखिन थालेका छन् । काम र अध्ययनको सिलसिलामा बाहिर गएका गाउँ फर्किएकाले विगतमा भन्दा खेतीपातीमा रौनक रहेको विरबहादुरले सुनाए । भने, गाउँ बाहिर गएका कोरोनाका कारण फर्किएर घरैमा छन् त्यसैले खेताला अभाव छैन, वर्षौंपछि खेतमा काम गर्दा रमाइलो अनुभूति भयो । फुङलिङ नगरपालिकाका खगेन्द्र निरौला छ वर्षपछि शुक्रबार हिलोमा पसे । वडा नं २ बोझेस्थित खेतमा आली लगाइरहँदा उनलाई कताकता आली नमिलेको जस्तो लागेको छ । यो खेतमा दुई हलको मेलो आली लगाएर भ्याउने मै हुँ, विगत सम्झँदै निरौलाले भने, अहिले त हातै बसेन, बिर्सन थालेछु । उनी प्लस टु पास गरेपछि पढ्न काठमाडौं गएँ, उतै गाजिरसमेत मिलेपछि दशैंमा मात्रै घर आउने फुर्सद मिल्थ्यो । खेतबारीमा पस्ने मौकै हुँदैनथ्यो, कोरोना माहामारीले धेरैपछि विगतमा फर्काइदियो, उनले भने । ताप्लेजुङमा जेठ तेस्रो सातादेखि भदौ पहिलो हप्तासम्म धान रोपिने तत्कालीन जिल्ला कृषि विकास कार्यालयको तथ्याङ्क छ । धान रोप्ने खेतमा पहिले नै आली अइचिला गरेर बाँझो फुटाइन्छ । बैशाख अन्तिम हप्ता नै ब्याड राखिन्छ । प्रायः पुरुषहरु जोतेर माटो खुकुलो बनाउने, आली लगाउने, सम्याउने र महिलाले बिउ काढ्ने र रोप्ने चलन छ । ताप्लेजुङमा गत वर्ष २२ हजार ४ सय २४ मेट्रिक टन धान उत्पादन भएको थियो । फक्ताङलुङ गाउँपालिका६ लेलेपका फूर्वा भोटेको दिन एक सातादेखि बारीमा बितिरहेको छ । एकएठाउँमा रोपिएको आलु र मकै गोड्नु यो क्षेत्रका स्थानीयको अहलेको दैनिकी हो । रेडियो टिभीमा कोरोनाकरोना मात्रै भनेको सुन्छु । घरभित्र बस्नु मात्रै भनेको सुन्छु, फूर्वाले भनिन्, काम गर्ने बेलामा घरमा बसेर के खानु ? पर्याप्त वर्षा भएकाले उच्च पहाडी क्षेत्रको मुख्य बाली आलु र मकै हलक्क बढेका छन् । गाउँघरमा अर्मपर्म चलन हुन्छ । फूर्वाको बारीमा पनि ५६ जना आलु र मकै गोड्न व्यस्त देखिन्थे । कम्तीमा एक मिटरको दुरीमा बसेर काम गर्नुपर्छ नि भनेर सोध्दा शेर्पाले हाँस्दै भनिन्, हामी पनि दुरी कायम गर्ने त भन्छौं तर गफसँगै काम गर्दै जाँदा एकै ठाउँमा भेला भएको पत्तै हुँदैन। सरकारी निकायको तथ्यांकलाई मान्ने हो भने ताप्लेजुङमा वार्षिक अढाइ अर्बको आलु उत्पादन हुन्छ । हिमालदेखि औलसम्मका ९० प्रतिशत कृषकले आलुखेती गर्छन् । कृषि ज्ञान केन्द्रका अनुसार गत वर्ष ताप्लेजुङमा ४२ हजार मेट्रिक टन आलु उत्पादन भएको थियो । चार हजार बढी हेक्टरमा आली खेती गरिन्छ । यहाँका लेकाली भेगमा कृषकहरु अलैंची गोड्न, मकैमा मल लगाउन र धान रोप्न व्यस्त छन् भने तल्लो क्षेत्रमा मकै दोहोर्याउन र धानको ब्याड राख्न भ्याइनभ्याइ छ । माहामारीका कारण शहर बजारमा चहलपहल कम छ । मानिसहरु गाउँ केन्द्रित भएका छन् । त्राश कम हुने भएकाले गाउँघर ढुक्कले काममा व्यस्त छ ।"
साउन ७ गतेसम्म लकडाउन थप्ने सरकारको निर्णय,काठमाडौं : सरकारले लकडाउनलाई साउन ७ गतेसम्म लम्ब्याउने निर्णय गरेको छ। सोमबार बसेको मन्त्रिपरिषद बैठकले लकडाउन ७ गतेसम्म लम्ब्याउने निर्णय गरेको हो। अहिलेकै अवस्थामा लकडाउन साउन ७ गतेसम्म निरन्तरता दिने निर्णय भएको छ मन्त्रिपरिषद बैठकपछि एक मन्त्रीले अन्नपूर्ण अनलाइनसँग भने। ति मन्त्रीका अनुसार अन्तरािष्ट्रय हवाई उडान र अन्तराष्ट्रिय सीमा पनि साउन ७ गतेसम्म बन्द गर्ने निर्णय भएको छ। त्यस्तै काठमाडौं उपत्यका भित्रन सिफारिस अनिवार्य गर्ने निर्णय गरेको छ। अब अनिवार्य होम क्वारेन्टाइनमा बस्ने प्रतिवद्धतासहित स्थानीय तहबाट सिफरिस लिएर आउनेलाई मात्रै उपत्यका भित्रिन दिने निर्णय गरेको छ। सो निर्णय हवाई तथा स्थलमार्गबाट आउने सबैमा लागू हुनेछ।
पञ्चेबाजासहित रोपाइँ (फोटो फिचर),"दैलेख : जिल्लाको नारायण नगरपालिका १ गहतारीमा पञ्चेबाजासहित रोपाइँ गरिएको छ । वडा कार्यालयको आयोजनामा १७ औँ राष्ट्रिय धान दिवसका अवसर पारेर पञ्चेबाजाको धुनसँगै स्थानीयले असारे गीत गाउँदै रोपाइँ गरेका हुन् । नारायण नगरपालिकामा पहिलो पटक राष्ट्रिय धान दिवस मनाइएको हो । सदरमुकाम नजिकै रहेको गहतारीमा स्थानीय किसान, नगरपालिकाका जनप्रतिनीधि, कर्मचारी, जिल्ला कृषि विकास कार्यालय लगाएत विभिन्न सरकारी तथा गैरसरकारी निकायमा कार्यरत कर्मचारी रोपाइँमा सहभागी थिए । राष्ट्रिय धान दिवसका अवसरमा नारायण नगरपालिका र जिल्ला कृषि विकास कार्यालयले हाते ट्याक्टर, हिलो बनाउने र धान रोप्न मेसिन स्थानीय गहतारी फलफूल तथा कृषि सहकारी संस्थालाई उपलब्ध गराएको मेयर रत्नबहादुर खड्काले बताए । मेसिनहरु हस्तान्तरण गरेसँगै मेयर खड्काले नगरपालिकाले कृषिमा नयाँ प्रविधितर्फ जोड दिएको बताए ।दैलेख जिल्लाभर ६ हजार ५ सय १७ हेक्टरमा धान खेती गरिन्छ । सोमबारसम्म जिल्लाभर ३५ प्रतिशत रोपाइँ सकिएको जिल्ला कृषि विकास कार्यालयका प्रमुख तिलकप्रसाद पाण्डेले जानकारी दिए । समयमै पानी परेका कारण अहिलेसम्म ३५ प्रतिशत रोपाइँ सकिएको पाण्डेको भनाइ छ ।विगतका वर्षको तुलनामा यो वर्ष खडेरी नलागेका कारण समयमै रोपाइँ गर्न सहज भएको प्रमुख पाण्डेले जनाए ।"
कार र मोटरसाइकल ठोक्किँदा बाबु छोराको ज्यान गयो,रुपन्देही : रुपन्देहीको सैनामैनामा कार र मोटरसाइकल ठोक्किँदा बाबु छोराको ज्यान गएको छ। सैनामैना नगरपालिका८ कलौनीमा दिउँसो करिब २ बजे भएको दुर्घटनामा मोटरसाइकलमा सवार सैनामैना १ बनकट्टाका सन्तोष परियार र उनका बाबु टेकबहादुर परियारको ज्यान गएको हो। पश्चिमबाट पुर्वतर्फ आउँदै गरेको लु २ च ८५२९ नको कार र पुर्वबाट पश्चिमतर्फ जाँदै गरेको लु ५२ प ६२२९ न को मोटरसाइकल एक आपसमा ठक्कर खादाँ दुर्घटना भएको जिल्ला प्रहरी कार्यालय रुपन्देहीका डिएसपी खड्कबहादुर खत्रीले जानकारी दिए। कारमा सवार कपिलवस्तु शिवराजका भिमबहादुर रोका मगरको बाँया खुट्टामा चोट लागेको छ। कारमा सवार अन्य ३ जना भने सकुसल रहेका छन्। कारका चालक र मोटरसाइकललाई नियन्त्रणमा लिएर अनुसन्धान भइरहेको प्रहरीले बताएको छ।
मुख्यमन्त्री गुरुङ ट्याक्टर चालकसँगै धान खेतमा,"स्याङ्जा : गण्डकी प्रदेशका मुख्यमन्त्री पृथ्वीसुब्बा गुरुङले आधुनिक प्रविधिको उपयोग गरी कृषिको उत्पादकत्व बढाउनु पर्ने बताए । स्याङजामा आयोजित गण्डकी प्रदेश स्तरीय १७ औं राष्ट्रिय धान दिवस तथा पुतलीबजार नगरपालिका ४ स्थित गोठिङ् चक्लाबन्दीको उदघाटन गर्दै मन्त्री गुरुङले निर्वाहमुखी कृषि प्रणालीलाई परिवर्तन गर्दे ब्यावसायमुखी आधुनिक कृषि प्रणाली अवलम्बन गर्नुपर्नेमा जोड दिए । सामन्ती पाराको धान रोपाइँले उत्पादन बढ्दैन, उनले भने, अब हलो जोताएर धान उत्पादन बढ्दैन, बीउ बिजन, जग्गा जमिनसहित आधुनिक औजारका प्रयोगले मात्र उत्पादन वृद्धि हुने हुँदा यिनीहरुको उपयोग गर्दे कृषि उत्पादन बढाउनुको विकल्प छैन । गण्डकी प्रदेशले कृषि उत्पादनलाई पहिला प्राथमिकता राखेको बताउँदै प्रदेशलाई खाद्यान्नमा आत्मनिर्भर बनाउने लक्ष्य राखेको उनले बताए । चक्लाबन्दीमा उत्पादित सबै बस्तुको बजारीकरण, कृषि यान्त्रीकरण, आधुनिकीकरण लगायतका क्षेत्रमा किसानलाई सहयोग गर्न प्रदेश सरकार तयार रहने प्रतिवद्धता जनाए । गण्डकी प्रदेश सरकारले चक्लाबन्दीलाई प्रोत्साहन गरेको र गोठिङ फाँटलाई नमुना बनाउने चाहना छ, मुख्यमन्त्री गुरुङले भने, चक्लाबन्दी गरिएको जमिनमा सिँचाइ, प्रविधि तथा उन्नत बीउबीजन लगायतको लागि नीतिगतरुमै व्यवस्था मिलाउने छ ।मुख्यमन्त्री गुरुङले गोठिङ फाँटमा पुगेर चक्लाबन्दीको रिवन काटेर उदघाटन गरे । ट्याक्टरबाट खेत जोत्न गरेको आयोजकको आग्रहलाई मुख्यमन्त्री गुरुङले चालकसँगै टयाक्टरमा चढेर खेतको फन्को मारेका थिए । पुतलीबजार नगरपालिका ४ स्थित गोठिङ्मा स्वामित्व रहेका यहाँका एक सय २० जना किसानका ३ सय १० रोपनी खेतलाई चक्लाबन्दी गरिएको छ । पहिलो खेती सोमबार असार १५ मा धान रोपेर सुरुवात गरिएको वडाअध्यक्ष ओम खडकाले जानकारी दिए । कार्यक्रममा गण्डकी प्रदेश कृषि सचिव अच्यूत ढकाल, कृषि ज्ञान केन्द्रका प्रमुख शालिकराम अधिकारी, गोठिङ फाँट चक्लाबन्दी कृषक समूहका अध्यक्ष दयासिन्धु पोखरेल, सचिव बाबुराम पोख्रेल लगायतले उत्पादन र उत्पादकत्व बढाउनु पर्नेमा जोड दिए ।"
राष्ट्रपति र प्रधानमन्त्रीलाई अश्लिल टिप्पणी गर्ने पक्राउ,पोखरा : राष्ट्रपति विद्यादेवी भण्डारी र प्रधानमनत्री केपी शर्मा ओलीलाई सामाजिक सञ्जालमा अश्लिल टिप्पणी गर्ने एक जनालाई कास्की प्रहरीले पक्राउ गरेको छ। कास्कीको पुरन्चौरका दुर्गादत्त बास्तोलाले पटक पटक सामाजिक सञ्जालमा अश्लिल टिप्पणी गरेकोले सोमबार घरबाटै पक्राउ गरी अनुसन्धान भइरहेको जिल्ला प्रहरी कार्यालय कास्कीका प्रमुख एसपी जीवनकुमार श्रेष्ठले अन्नपूर्ण अनलाइनलाई जानकारी दिए। सम्मानीय व्यक्तिहरु माथि अश्लिल टिप्पणी गरेको भन्दै प्रहरीमा परेको जाहेरीको आधारमा साइबर क्राइम गरेको अभियोगमा मुद्दा दर्ता भएको हो। साइबर ब्यूरो काठमाडौंमा समन्वय भएको र साइबर क्राइम अन्तर्गत अनुसन्धान भइ थप अनुसन्धानकालागि काठमाण्डौ पठाउने पनि जिल्ला प्रहरी कार्याल कास्कीका प्रमुख श्रेष्ठले जानकारी दिए।
स्रोत नखुलेको ६५ लाखसहित दुई पक्राउ,"काठमाडौं : नेपाल प्रहरीले स्रोत नखुलेको रु ६५ लाख आठ हजार नगदसहित दुई जनालाई पक्राउ गरेको छ। महानगरीय प्रहरीवृत्त कालिमाटीको टोलीले स्रोत नखुलेको उक्त रकमसहित भारतीय नागरिक शङ्कर सिंह र बारा जितपुरका रमेश सिंहलाई सोमबार काठमाडौँ महानगरपालिका१४ कुलेश्वरबाट पक्राउ गरेको हो। पक्राउ परेका शङ्करसँग रु ६३ लाख र रमेशसँग रु दुई लाख आठ हजार प्रहरीले बरामद गरेको हो। महानगरीय प्रहरी परिसर काठमाडौँका प्रवक्ता, प्रहरी नायब उपरीक्षक राजकुमार केसीले अवैध नगद कारोवार गरेको सूचनाका आधारमा उनीहरुलाई पक्राउ गरिएको जानकारी दिए। उनीहरु बाटोमा हिँड्दै गरेको अवस्थामा प्रहरीले बरामद गरेको हो। पक्राउ परेकासँग आवश्यक अनुसन्धान भइरहेको काठमाडौँ परिसरले जनाएको छ।"
धान रोप्ने मेसिन नचलेपछि कृषिमन्त्री भुसाल छोएर मात्रै फर्फिए,"उदयपुर : निकै तामझामका साथ यस वर्ष उदयपुरमा दुई मन्त्रीको उपस्थितिमा धान दिवस मनाइएको छ। सोही अवसरमा साहारा कृषि सहकारी लिमिटेड त्रियुगा नगरपालिका१३ उदयपुरले मार्फत सुरु गरिएको चक्लाबन्दी खेतीकोसमेत उद्घाटन गरिएको छ। बिहान ९ बजे धान रोप्ने गमवुट लगाएर पञ्चेबाजासहित कार्यक्रम स्थल पुगेका कृषि तथा पशुपंक्षि विकास मन्त्री घनश्याम भुसाल र प्रदेशका राज्यमन्त्री रामबहादुर रानाले मेसिनबाट धान रोपेर उद्घाटन गर्ने आयोजकको तयारी थियो। तर धान रोप्ने मेसिन (राइस ट्रान्सप्लान्टर) नचलेपछि छोएर मात्र उद्घाटन गरे। मन्त्री भुसालले मेसिन छेउमा गएर हेरेर चलाउन खोजे। मेसिनका प्राविधिकले मेसिन चलाए पनि मेसिनले धान रोपेन। मन्त्री भुसालले प्रविधिकलाई सोधे तर प्राविधिकहरुले पनि कुनै जवाफ दिन सकेनन्। त्रियुगा नगरपालिका मेयर बलदेव चौधरी पनि मन्त्रीसँगै मेसिन छेउमा पुगे। तर मेसिनले धान रोप्न नसकेपछि त्यहीँबाट फर्केका थिए। मन्त्रीले मेसिनबाट धान रोपेको हेर्न आएकाहरु पनि मेसिन हेरेर फर्केका थिए। यता चक्लाबन्दी खेतीका परामर्शदाता तथा सहयोगी संस्था समाजसेवी समुहका उदयपुर प्रमुख विनोद कार्कीले पानीको सन्तुलन नमिल्दा मेसिनबाट मन्त्रीले धान रोप्न नपाएको बताए। मन्त्रीज्यूले जुन गह्रामा धान रोप्ने भन्नु भएको थियो, उनले भने, त्यहाँ पानी कमी भएकाले मेसिन चलेन, अहिले अर्को गह्रामा त्यही मेसिनले धान रोपिरहेको छ। त्यस्तै मन्त्री भुसालले कृषि क्षेत्रमा समय सापेक्ष यान्त्रिकिकरण गर्न सके मात्र मुलुक समृद्ध बन्ने बताए। मन्त्री भुसालले कृषि क्षेत्रको आधुनिकिकरण गरी उत्पादनमा बृद्वि गर्न सके मात्रै मुलुकको आर्थिक विकासले नयाँ फड्को मार्ने बताए। नेपाल कृषिप्रधान देश भनेर चिनिए पनि उत्पादनमा वृद्धि गर्न नसक्दा अहिले पनि चामल, मकै, आलु, गँहु, दाल लगायतका बस्तुहरु नेपालीलाई अपुग हुदै आएको उनले बताए। मन्त्री भुसालले कृषि क्षेत्रको विकासका लागि मन्त्रालयले विभिन्न नयाँ कार्यक्रमहरु सञ्चालनका लागि अगाडि सारेको बताए। साहारा कृषि सहकारी वहेडवामार्फत सुरु गरिएको चक्लाबन्दी खेतीकोसमेत उद्घाटन गर्दै उनले तल्लो तहका किसानहरुलाई सहयोग पुर्याउने गरी मन्त्रालयले कृषिसम्बन्धि विभिन्न कार्यक्रमहरु बनाउन लागेको जानकारी दिए। अवको तीन वर्षभित्रमा स्थानीय तहले योजना बनाउने, प्रदेश सरकारले समन्वय गर्ने र केन्द्रीय सरकारले लगानी गर्नेगरी नीतिगत रुपमै काम भईरहेको उनको भनाई छ। उनले हाल सञ्चालनमा रहेका कृषि सम्बन्धि विभिन्न कार्यक्रमहरु सुपरजोन, जोन, चक्लावन्दि र पकेट क्षेत्र जस्ता कार्यक्रम प्रभावकारी बन्दै गएको बताए। मन्त्री भुसालले भने, किसानका लागि सस्तो र सुलभ ऋणको ब्यावस्था गरी कृषि क्षेत्रमा प्रयोग हुने मल, विँउ, पानी, विजुलीको मूल्य घटाईने तर कृषिमा अनुदान दिने प्रवृत्तिको चाहि अन्त्य गरिने छ। उनले मुलुकमा ६० लाख घरपरिवार रहेको तर जग्गाको कित्ता भनै तीन करोड २५ लाखभन्दा बढि भइसकेकोले अव सरकारले चक्लावन्दि खेतीलाई बढि महत्व दिन लागेको बताए। कार्यक्रममा प्रदेश १ सरकारका भूमि व्यावस्था तथा सहकारी राज्यमन्त्री रामवहादुर मगरले धेरै आम्दानी गर्नका लागि चक्लावन्दि खेती प्रणाली प्रभावकारी भएको बताए। उनले अन्य प्रदेशमाभन्दा १ नम्वर प्रदेशमा एक लाख ५० हजार मेट्रिक टन धान बढि उत्पादन हुने गरेको बताए। राज्यमन्त्री मगरले प्रदेश र संघीय सरकारबीच केहि कुरामा तालमेल नमिल्दा कतिपय कामहरुमा असहज हुने गरेको गुनासो पोखे। उनले प्रदेश १ को सरकारले कृषि सूचना केन्द्र सञ्चालनको तयारी गरी चक्लावन्दि खेती गर्ने ब्यक्ति, सहकारी वा स्थानीय तहलाई ३५ लाखसम्म अनुदानको ब्यवास्था गरेको जानकारी दिए।"
एमसीसी कार्यान्वयनको थालनी मितिमा पुनःविचार आवश्यक : नेपाल,"काठमाडौं : अमेरिकी सहयोग परियोजना मिलेनियम च्यालेञ्ज एकाउण्ट नेपाल (एमसीएनेपाल) को कार्यान्वयनको मितिमा पुनःविचार आवश्यक देखिएको जनाएको छ। मिलेनियम च्यालेञ्ज कर्पोरेशन (एमसीसी) नेपाल कम्प्याक्ट कार्यान्वयनको तयारी चरणमा उल्लेख्य प्रगति हासिल गरिसकेको भए पनि संसदीय अनुमोदन प्रक्रियामा भएको ढिलाइ र विश्वव्यापीरुपका कोभिड १९ को महामारीका कारण कार्यान्वयनको थालनी मितिमा पुनःविचार आवश्यक देखिएको एमसिए नेपालले जनाएको छ। सङ्घीय संसद्ले एमसीसी सम्झौता अनुमोदन गर्नुपर्ने व्यवस्था छ। एमसीसीका बारेमा सकारात्मक तथा नकारात्मक कोणबाट टीकाटिप्पणी भइरहेको छ। एमसिए नेपालले सोमबार जारी गरेको विज्ञप्तिमा भनिएको छ, 'हालैका दिनमा भने विश्वव्यापी कोभिड१९ महामारी तथा संसदीय अनुमोदन प्रक्रियामा भएको ढिलाइका कारण कार्य प्रगतिमा अवरोध सिर्जना भएको हुँदा नेपाल कम्प्याक्ट कार्यान्वयन थालनीमा पुनःविचार आवश्यक देखिएको छ।' एमसीसी कार्यान्वयनका लागि पूर्वनिर्धारित मिति भोलि मङ्गलबारदेखि तय गरिएको थियो। मङ्गलबारदेखि कम्प्याक्टको कार्यान्वयन थालनी हुन नसक्ने परिस्थिति देखिएको एमसिए नेपालको विज्ञप्तिमा उल्लेख छ। विज्ञप्तिमा भनिएको छ, 'कम्प्याक्टको कार्यान्वयन थालनी मितिमा प्रवेश गर्न र यस कार्यक्रमलाई अगाडि बढाउनका लागि छिटोभन्दा छिटो संसदीय अनुमोदनसहितका बाँकी सबै पूर्वशर्त पूरा गर्नका लागि सम्बन्धित सबै पक्षसँग क्रियाशील रहेको छ।' सो परियोजनाको कार्यान्वयनप्रति पूर्ण प्रतिबद्धतासमेत एमसिए नेपालले व्यक्त गर्न चाहेको छ। ऊर्जा र भौतिक पूर्वाधारका क्षेत्रमा नेपाल सरकारको कूल रु ६४ अर्ब बराबरको परियोजनाका विषयमा सकारात्मक तथा नकारात्मक दुवै कोणबाट टीकाटिप्पणी भइरहेको छ। आयोजनाअन्तर्गत काठमाडौँको नाङ्लेभारेदेखि बुटवलसम्म निर्माण हुने कूल ३१२ किलोमिटर लामो ४०० केभी क्षमताको प्रसारण लाइन निर्माण हुनेछ। यस्तै कूल १०० किलोमिटर बराबरको सडक निर्माण हुनेछ। आयोजनाको कार्यान्वयनका लागि विभिन्न चरण तथा पूर्वशर्त पूरा भइसकेका छन्। आयोजनाका लागि केही स्थानमा जग्गाप्राप्ति तथा अन्य कामसमेत शुरु गरिसकिएको छ। वन क्षेत्रको जग्गा प्रयोग र संसदीय अनुमोदनलगायतका काम भने बाँकी रहेको छ। ती काम अगाडि बढेपछि आयोजना कार्यान्वयनमा जानेछ। नेपालको ऊर्जा क्षेत्रका लागि कूल ४०० केभी क्षमताको प्रसारण लाइन असाध्यै महत्वको रहेको र ऊर्जा मन्त्रालयले तयार पारेको प्रसारण गुरुयोजनाको समेत प्रमुख हिस्सा रहेको छ।"
उत्पादन बढाउँदैछ चक्लाबन्दी परियोजना,"स्याङ्जा : बेसीको खेतमा मल बोकेर जानै गाह्रो । रोपाइँदेखि काट्ने र थन्क्याउने खेताला पाउन मुस्किल । दिक्क लागेपछि देवी पौडेलले ३ रोपनी जमिन बन्धकी दिएकी थिइन् । यसपालि बन्धकी सम्झौता तोडिन् र ८० हजार रुपैयाँ फिर्ता गरिन् । गाउँका सबै भेला भएर सबैको खेत मिलिजुली रोप्ने सल्लाह भएपछि देवीको परिवारले त्यस्तो निर्णय लियो । अहिले स्याङ्जा पुतलीबजार नगरपालिकाको वडा नम्बर ४ गोठिङ फाँटको स्वरुप फेरिएको छ । देवीको खेत कहाँनिर थियो पत्तो पाउन मुस्किल छ । देवीको मात्रै होइन उनकी छिमेकी नारायणी पौडेलको खेत चिन्न सकिन्न । नगरपालिका र वडाको पहलमा गोठिङ फाँटका खेतमा डोजर चलाइयो र ससाना गराहरुलाई मिसाएर चाक्लाचाक्ला मैदानी गरा बनाइएको छ । गोठिङ कृषक समूह गठन गरेर जमिनको चक्लाबन्दी गरिएको वडाध्यक्ष ओम खड्काले सुनाए । फाँटमा खेत भएका १२४ किसानको ३१० रोपनी जमिन चक्लाबन्दी भएको छ । गण्डकी प्रदेश सरकारले जमिन चक्लाबन्दी गरे अनुदान दिने नीति लिएपछि गोठिङ फाँटमा खेत भएका किसान अघि सरेका हुन् । प्रदेश सरकारले त्यहाँ यान्त्रिकीकरण र चक्लाबन्दी गर्न ४६ लाख रुपैयाँ दिने बताएको पुतलीबजार नगरपालिकाकी मेयर सीमा क्षेत्रीले जानकारी दिइन् । उनले नगरपालिकाबाट पनि २६ लाख रुपैयाँ उपलब्ध गराउन लागेको बताइन् । वडाध्यक्ष खड्काका अनुसार चक्लाबन्दी गर्न किसानले अहिलेसम्म ५९ लाख रुपैयाँ खर्च गरिसकेका छन् । चर्पी, अन्न भण्डार लगायत पूर्वाधार बनाउने काम पनि हुँदैछ, खड्काले भने । धान दिवसका अवसरमा सोमबार गण्डकी प्रदेशका मुख्यमन्त्री पृथ्वीसुब्बा गुरुङले ट्रयाक्टर चढेर आधुनिक उपकरणबाट रोपाइँ सुरुवात गरे । वडाध्यक्ष खड्का अनुसार अब चक्लाबन्दी गरिएको खेतमा रोपाइँ गर्नेदेखि धान काट्ने र थन्क्याउनेसम्मका सबै काममा मेसिनरी औजारबाटै हुन्छ । प्रदेशको कृषि मन्त्रालयका सचिव अच्यूत ढकालका अनुसार गण्डकीमा अहिलेसम्म २ हजार ७० रोपनी जमिनको चक्लाबन्दी भइसकेको छ । पोहोर २ सय ७० रोपनी र यो आवमा १८ सय रोपनी चक्लाबन्दी भयो । पहिला ४० लाख खर्च भएको थियो यसपालि २ करोड २५ लाख खर्च भएको छ, उनले भने । उनले आउँदो वर्ष ३ हजार रोपनी चक्लाबन्दी गर्न भनेर ८ करोड रुपैयाँ बजेट राखिएको जानकारी उनले दिए । चक्लाबन्दी गरेका ठाउँमा उत्पादन वृद्धिको नतिजा आइसकेको जानकारी मुख्यमन्त्री गुरुङले दिए । कास्कीमा चक्लाबन्दी भएको ठाउँमा ६० प्रतिशत उत्पादन वृद्धि भएको छ, उनले भने, अब परम्परागत रुपमा खेती गरेर हुँदैन, यान्त्रिकीकरणमा जानैपर्छ, उत्पादन वृद्धि गर्न खेतमा चिलाउनेको हलोले जोतेर हुन्न, ट्र्याक्टरै चलाउनुपर्छ । पोखराको हर्पन फाँटमा पोहोर गरिएको चक्लाबन्दीपछि धान उत्पादन ४० प्रतिशत बढेको कृषि मन्त्रालयले जनाएको छ । माछापुच्छे गाउँपालिका ३ घाचोकमा पनि डेढ सय मुरी धान फल्ने गरेको खेतमा चक्लाबन्दीपछि २०० मुरी फलेको रिपोर्ट छ । कृषिमा प्रदेशलाई आत्मनिर्भर बनाउने उद्देश्य राखेरै चक्लाबन्दीको कार्यक्रम ल्याएको मुख्यमन्त्रीले सुनाए । खाने मुख बढेको छ, जमिन बढेको छैन, जमिन बढाउन सम्भव छैन, भएकै जमिनमा उत्पादन बढाउने हो, उनले भने, उत्पादन बढाउन जमिनको वैज्ञानिक व्यवस्थापन गर्नुपर्छ, यान्त्रिकरण गरेर उत्पादन बढाउनुपर्छ । किसानले उत्पादन बढाए बजारीकरण सरकारले गरिदिने पनि उनले बताए ।"
दाङमा ४० प्रतिशत रोपाइँ सकियो,"दाङ: दाङमा अहिलेसम्म करिब ४० प्रतिशत धान रोपाइँ सकिएको छ । कृषि ज्ञान केन्द्रका अनुसार जिल्लामा अहिले ४० प्रतिशत रोपाइँ सकिएको र अबको केही दिनमा नै शतप्रतिशत रोपाइँ हुनेछ । गत वर्षमा यो समयमा १५ देखि २० प्रतिशत मात्र धान रोपाइँ भएपनि यस वर्ष गत वर्षको तुलनामा दोब्बर बढी धान रोपिएको हो । 'जिल्लामा अहिले करिब ४० प्रतिशत धान रोपाइँ भइसकेको छ, कृषि ज्ञान केन्द्रका प्रमुख सन्देश धितालले भने, 'देउखुरी भ्यालीमा बढी रोपाइँ भएको छ, भने दाङ भ्यालीका केही कम छ ।' राप्ती गाउँपालिकामा धान रोपाइँ सकिएको छ। घोराही, तुलसीपुर उपमहानगरपालिका, लमही नगरपालिका, राजपुर, गढवा दंगीशरण बबई र शान्तिनगर गाउँपालिकालगायतका धान रोप्नेकाम तीव्र रहेको छ । कोरोनाको महामारीका बीचमा पनि किसानले धान रोप्ने कामलाई निरन्तरता दिएका छन् । पानी समयमै परेका कारण यसवर्ष धान पनि समयमै रोपिएको धितालले बताए । 'पानी समयमै पर्यो, विगतका वर्षभन्दा यसवर्ष छिट्टै नै रोपियो धान, उनले भने, 'अहिले जिल्लाका कषि श्रमिकको समेत पर्याप्तता रहेको छ । अभाव छैन ।' जिल्लामा करिब १० बढी प्रजातिको धान रोपिने गरिएको छ । कृषि ज्ञान केन्द्र दाङका अनुसार सुख्खा१, सुख्खा२, सुख्खा३, रामधान, सामामन्सुली, हरिनाथ, विन्देश्वरी, तिल्की र युस३१२ हाइब्रिड जातको धान लगाउने गरिएको छ । कृषिको उर्वरभूमि दाङमा अन्य खेतीको तुलनामा धान खेती बढी हुने गरेको छ । यसैबीच जिल्लामा धानखेती बढ्ने अनुमान गरिएको छ । कोरोनाका कारण रोजगारी गुमाएर धेरै नागरिक स्वदेश फिर्ता भएको, घर घडेरीको कारोबार रोकिएको र पानी समयमै परेका कारण यसवर्ष धानखेती बढ्ने अनुमान गरिएको हो । जिल्लामा यसवर्ष करिब ३ हजार हेक्टर क्षेत्रफलमा धान खेती बढी हुने अनुमान रहेको कृषि ज्ञान केन्द्र दाङका प्रमुख धितालले बताए । 'घरबाहिर रहेका नागरिक धेरै घरमा फर्किएका कारण बाँझो खेतमा यसपाली धान रोप्न थालिएको छ, समयमै पानी पनि परेका कारण धान खेती बढ्ने अनुमान गर्न सकिन्छ, उनले भने,' अहिले बाँजो खेतमा पनि रोपिएको छ । जिल्लामा विगतका वर्षमा ३८ हजार हेक्टर क्षेत्रफलमा धान खेती हुँदै आएको छ । यसवर्ष बढेर ४१ हजार हेक्टर क्षेत्रफलमा धान खेती हुने अनुमान गरिएको छ । जिल्लामा भारत लगायत तेस्रो देशबाट करिब ७ हजार नागरिक घर फर्केको र उनी अधिकांश खेतीपातीमा जोडिने अनुमान गरिएको छ । 'यसवर्ष उत्साहजनक रूपमा धानखेती भएको छ, विगतका वर्षमा अहिलेकै समयमा पनि २५ प्रतिशत पनि भएको हुँदैन थियो, उनले भने, 'पर्याप्त सिंचाइ नभएपनि आकाशे पानी समयमै परेका कारण पनि यसवर्ष धान रोपाइँ गत वर्षको भन्दा बढी देखिएको छ ।'"
थप ४७६ जनामा कोरोना पुष्टि : संक्रमितको संख्या १३ हजार नाघ्यो,काठमाडौं : नेपालमा कोरोना भाइरस (कोभिड१९) संक्रमितको संख्या १३ हजार नाघेको छ। सोमबार मात्र ४७६ जनाको रिपोर्ट पोजिटिभ आएसँगै संक्रमितको संख्या १३ हजार २४८ पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार सोमबार १३ हजार २४८ जनामा कोरोना संक्रमण पुष्टि गरेका हुन्। आइतबार मात्र ४६३ जनाको कोरोना रिपोर्ट पोजिटिभ आएको थियो। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार सोमबार नयाँ संक्रमित थपिएसँगै कुल संक्रमितको संख्या १३ हजार २४८ पुगेको हो। मन्त्रालयका अनुसार पछिल्लो २४ घण्टामा पीसीआर विधिबाट ७ हजार ७९१ र आरडीटी विधिबाट १ हजार ८२२ नमुना परीक्षण गरिएको छ। प्रवक्ता गौतमका अनुसार अहिलेसम्म पीसीआर विधिबाट २ लाख २३ हजार ६३० र आरडीटी विधिबाट २लाख ९७ हजार ८७१ जनाको नमुना परीक्षण गरिएको छ । अहिलेसम्म क्वारेन्टाइनमा ५७ हजार ३६८ र आइसोलेसनमा १० हजार ८५ जना रहेका छन् । पछिल्लो २४ घण्टामा कोरोना जित्नेको संख्या १२१ पुगेको छ । कुल डिस्चार्ज हुनेको संख्या ३ हजार १३४ पुगेको छ।
"मौलायो व्यापारिक ठगी, मारमा उपभोक्ता","विराटनगर : मोरङको सुन्दरहरैचा नगरपालिका१० विराटचौकस्थित गोर्खा डिपार्टमेन्ट स्टोरमा सरकारी टोलीले गत जेठ २ गते अनुगमन गर्दा बिक्री गर्नका लागि भनेर राखिएको च्याउमा किरा परेको भेटियो । डिपार्टमेन्ट स्टोरमै किरा परेको च्याउ भेटिएपछि ठूला सपिङ महल र डिपार्टमेन्ट स्टोरबाटै म्याद गुज्रिएका एवं किरा परेका अखाद्य वस्तु बिक्री हुने गरेको पुष्टि भयो । लामो समयदेखि लकडाउन जारी रहँदा सबैतिर खाद्य वस्तु र तरकारीको अभाव हुन थालेको मौका छोप्दै डिपार्टमेन्ट स्टोरले उपभोक्तालाई किरा परेको च्याउ, म्याद गुज्रिएका तथा उत्पादन मिति समेत उल्लेख नगरिएका सामान लगायत अखाद्य वस्तु बिक्री गरेर बद्मासी गरिरहेको पाइएको थियो । अनुगमनका क्रममा डिपार्टमेन्ट स्टोरले खाद्यान्य लगायतका सामान पनि उद्योगमा दर्ता नगरी आफ्नै पसलको नाममा प्याकेजिङ्ग गर्दै अवैध हिसाबले बिक्री वितरण गरिएको पाइएको थियो । डिपार्टमेन्ट स्टोरले खाद्य प्रविधि तथा गुण नियन्त्रण कार्यालयबाट अनुज्ञा पत्र नलिकन खाद्यान्य बिक्री वितरण गरेको पाइएपछि संयुक्त बजार अनुगमन टोलीले त्यतिबेला ५० हजार रुपैयाँ जरिवाना गर्यो । त्यही दिन सुन्दरहरैँचा नगरपालिकास्थित जुनतारा बजारमा अनुगमन गर्दा म्याद सकिएका सुप र विभिन्न मसला भेटेपछि टोलीले १० हजार रुपैयाँ जरिवाना गरेको छ । त्यस्तै सगुन किराना स्टोरले पनि उपभोक्ता हित संरक्षण ऐनको पूर्ण पालना नगरेको पाइयो । म्याद गुज्रिएको सामान बिक्री गर्ने उर्लाबारीको दीपेन्द्र किराना पसललाई दुई लाख जरिवाना गरिएको छ । जेठ ६ गते अनुगमन गर्दा महँगो मदिरामा सस्तो मिसाएर बिक्री गर्ने र लेबल फेर्ने लगायतका काम गरेर अनुचित लाभ लिँदै आएको पाइएपछि विराटनगरको न्यू डिएन ट्रेडर्सलाई तीन लाख जरिवाना गरिएको छ । अनुगमनका क्रममा हुलास प्यूरिफाइड वाटर इन्डष्ट्रिजले अनुचित हिसाबले व्यवसायजन्य क्रियाकलाप गरेको भेटिएपछि जेठ २५ गते दुई लाख रुपैयाँ जरिवाना गरियो । कोरोना त्रासका बेला मास्कको कालोबाजारी गर्ने श्री सर्जिकल इम्पेक्सलाई चैत ९ गते तीन लाख रुपैयाँ जरिवाना गरिएको वाणिज्य, आपूर्ति तथा उपभोक्ता संरक्षण कार्यालय विराटनगरले जनाएको छ । विश्वभर महामारीको रुप लिएको कोरोना भाइरसको संक्रमण नियन्त्रणका लागि सरकारले लकडाउन जारी राखेका बेला मोरङमा भने व्यापारीक ठगी मौलाएको छ । विभिन्न समयमा सरकारी टोलीले गरेको अनुगमनबाट मुलुक कोरोना त्रासका कारण भयावय स्थितिमा रहेका बेला व्यापारीले ठगी धन्दा चलाउँदा त्यसको मारमा भने उपभोक्ता परेको पुष्टि भएको छ । अनुचित लाभ लिने खालका यस्ता धन्दामा सानातिना व्यापारीदेखि लिएर ठूला व्यवसायिक घरना एवं औद्योगिक प्रतिष्ठानकै संलग्नता रहेको पाइएको वाणिज्य, आपूर्ति तथा उपभोक्ता संरक्षण कार्यालय विराटनगरका प्रमुख हिमालय बरालले बताए । सबै निकाय अहिले कोरोना नियन्त्रणमा केन्द्रित छन्, उनले भने, यही मौका छोप्दै व्यापारीहरु भने ठगी र कालोबजारीमा सक्रिय रहेको पाइयो । बरालकाअनुसार चैत ११ यता मात्रै ठगी र कालोबजारी धन्दा चलाउने १७ वटा व्यवसायिक तथा औद्योगिक फर्महरुलाई कारबाही स्वरुप जरिवाना गर्नुका साथै ४९ वटालाई सचेत गराउने र नसिहद दिने काम भएको छ । कृतिम अभाव देखाउँदै सामानको मूल्य बढाएर कालोबजारी गर्ने, सामान बिक्रीका नाममा ठगी गर्ने, बजारमा अभाव भएका वस्तु लुकाउने, म्याद गुज्रिएका सामग्री बेच्ने, सस्तो मदिरा महँगोमा हालेर बेच्ने, मूल्य सूची नराख्ने, खरिद बिल नभएका, अन्डर विलिङ गर्ने, खुद्रा मूल्य धेरै राख्ने उद्योग तथा व्यापारिक प्रतिष्ठानमाथिको कारवाही तीव्र पारिएको उनले बताए । त्यस्तालाई उपभोत्ता संरक्षण ऐन २०७५ र उपभोक्ता संरक्षण नियमावली २०७६ अनुसार कारवाही गर्ने गरिएको बरालको भनाइ छ । उपभोक्ता हितविपरीत कार्य गर्ने फर्महरूलाई तीन लाख रुपैयाँसम्म जरिवाना गरिएको उनले बताए । उद्योग र व्यापारिक प्रतिष्ठानलाई कारबाही स्वरुप गरिएको जरिवाना गर्दा १२ लाख ५५ हजार रुपैयाँ संकलन भएको जानकारी उनले दिए । संघीय संरचनामा मुलुक गइसकेपछि विशेष गरेर बजार अनुगमन र नियमन गर्ने अधिकार स्थानीय तहलाई पनि दिइएको छ । जसका लागि प्रत्येक तहमा उपप्रमुखको नेत्रृत्वमा अनुगमन समिति बनाइएको छ । तर राजनैतिकदेखि अनेक कारण स्थानीय सरकारले बजार अनुगमनलाई प्रभावकारी बनाउन नसकेको स्रोतको भनाइ छ । स्थानीय तह बजार अनुगमन र नियमनका लागि अरु नै सरकारी निकायको भर पर्ने गरेका छन् । उल्टै स्थानीय सरकारका प्रतिनिधि कालोबजारी र व्यापारीक ठगी गर्नेलाई बचाउने खेलमा लाग्ने गरेको स्रोतको दाबी छ । बजार अनुगमनलाई स्थानीय तहले राम्ररी अगाडि बढाउन नसक्नुको मुख्य कारण राजनीतिक रहेको बताइन्छ । बरालले गल्ती गर्ने कतिपय फर्मलाई कारवाही गर्दा स्थानीय सरकारकै प्रतिनिधिले राजनैतिक प्रभावमा परेर कारबाही रोक्न दबाब दिने गरेको बताए । कोरोना त्रासमा बजारको अवस्था भयावह छ । कतै कृतिम अभाव सिर्जना गरेर कलोबजारी र ठगी गरिन्छ, उनले भने, कतै म्याद गुज्रिएका सामान बेचिन्छ । यति ठूलो बजारमा एउटा कार्यालयले मात्र सम्भव नहुने हुँदा स्थानीय र प्रदेश सरकार लगायत सबै निकायले अनुगमनलाई प्रभावकारी बनाउन जरुरी छ । सुन्दरहरैँचा नगरपालिकाकी उपप्रमुख धनमाया तामाङले स्थानीय तहले पनि बजार अनुगमनलाई तीव्र पारेको दाबी गरिन् । उनले अखाद्य वस्तु बेच्ने र कालोबजारी लगायत गलत गर्ने जोसुकै भए पनि कारबाहीको दायरामा ल्याउने काम भइरहेको उल्लेख गरिन् । उपभोक्ता अधिकारकर्मी उत्तम ढुंगेल जहिल्यै पनि देश संकटमा पर्दा केही व्यापारी कमाउन सक्रिय हुने गरेको बताउँछन् । भूकम्पका बेलामा पनि त्रिपालमा कालोबजारी गर्नेहरु थिए, उनले भने, अहिले कोरोनाको भयावह अवस्थामा मुलुक रहेका बेला पनि प्राय व्यापारी सामानको कृतिम अभाव देखाएर मूल्य बढाउँदै कालोबजारी गरेर कमाउन व्यस्त छन् । ढुंगेलले म्याद गुज्रिएका, सडेका र उपभोग गर्न अयोग्य सामान बेचेर उपभोक्ताको स्वास्थ्यमा खेलवाड गर्नेहरुमाथिको कारबाही प्रभावकारी हुन नसकेको बताए । कोरोना भाइरसको संक्रमण नियन्त्रणकालागि सरकारले लामो समयदेखि मुलुकमा लकडाउन जारी राखेको छ । यो बेला घरघरमा खाद्यान्नदेखि दैनिक उपभोग्य वस्तु सकिएका छन्, उनले भने, यही मौकामा अखाद्य वस्तु बेचेर र कालोबजारी गरेर लुट मच्चाउँदै व्यापारीक ठगी गर्ने काम भइरहेको छ । सक्रियताका साथ राज्यले अनुगमन र नियमन गर्दै गलत गर्नेमाथि दण्ड सजाय गर्नु पर्छ ।"
काठमाडौं उपत्यकामा थपिए ८ जना कोरोना संक्रमित,"काठमाडौं : काठमाडौं उपत्यकामा थप ८ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमका अनुसार काठमाडौं, भक्तपुर र ललितपुरमा गरी जम्मा ८ जनामा कोरोना पुष्टि भएको हो। संक्रमित हुनेमा काठमाडौंमा ४ पुरुष र २ महिला, भक्तपुरमा १ पुरुष र ललितपुरमा १ पुरुष गरी जम्मा ८ जनामा कोरोना पुष्टि भएको हो। विभिन्न अस्पतालको प्रयोगशालमा गरिएको परीक्षणमा उनीहरुमा कोरोना पुष्टि भएको हो।यस्तै सोमबारसम्म कोरोना संक्रमितको संख्या १३ हजार २४८ पुगेको छ भने २९ जनाको मृत्यु भइसकेको छ।३ हजार १३४ जनाले कोरोना जितेर फर्किएको स्वास्थ्य मन्त्रालयले जनाएको छ। थप ४७६ जनामा कोरोना पुष्टि : संक्रमितको संख्या १३ हजार नाघ्यो कोरोनाबाट मृत्यु हुनेको संख्या २९ पुग्यो"
बैतडीमा थप तीनजनामा कोरोना संक्रमण,बैतडी : बैतडीमा सोमबार थप ३ जनामा कोरोना संक्रमणको पुष्टि भएको छ । धनगढी प्रयोगशालामा गरिएको परीक्षणमा थप ३ जनामा कोरोना पुष्टि भएको हो । उनीहरु सबै दशरथचन्द नगरपालिकाका स्थानीय हुन्।३१ वर्षीया महिला र ३२ र ४० वर्षीय दुई पुरुष गरी ३ जनामा कोरोना पुष्टि भएको सेती प्रादेशिक अस्पतालले जनाएको छ । योसँगै बैतडीमा संक्रमितको संख्या २ सय ३६ पुगेको छ ।
साथीको हत्या गर्ने पक्राउ,"भक्तपुर : भक्तपुरमा आपसी झगडा हुँदा एकजनाले आफ्नै साथीको हत्या गरेका छन् ।सिन्धुलीको तीनपाटन गाउँपालिका घर भई हाल भक्तपुर नपा ४ गहिटी क्षेत्रमा मजदुरी काम गर्ने ३० वर्षीय इन्द्रबहादुर तामाङले आपसी विवादमा साथी कृष्ण तामाङको हत्या गरेको प्रहरीले जनाएको छ ।स्थानीयका अनुसार मृतक कृष्ण जडिबुटी उपनामले चिनिन्थे । महानगरीय प्रहरी परिसर भक्तपुरका प्रवक्ता प्रहरी नायब उपरीक्षक दीपक गिरीले आपसी विवाद हुँदा इन्द्रबहादुरले कृष्णको टाउकोमा ढुंगा प्रहार गरेर हत्या गरेको अनुसन्धानमा खुल्न आएको जानकारी दिए । उनका अनुसार सोमबार बिहान गहिटीस्थित सार्वजनिक पाटीमा कृष्ण मृत अवस्थामा फेला परेका थिए । अन्दाजी ४५ वर्षका कृष्णको ठेगाना खुलेको छैन । ५ फिट २ इन्च उचाइ भएका उनी गहुँगोरो वर्णका थिए । उनले निलोमा सेतो धर्सा भएको टीसर्ट, कालो पाइन्ट, सेतो रंगको मोजा लगाएका थिए । मृतक कृष्णको टाउको, निधार र चिउडोमा चोट लागेको देखिएपछि हत्या आशंकामा प्रहरीले अनुसन्धान गर्दा इन्द्रबहादुरले हत्या गरेको स्वीकार गरेको उनको भनाइ थियो । उनलाई पक्राउ गरी महानगरीय प्रहरी परिसर भक्तपुरमा राखी थप अनुसन्धान भइरहेको प्रहरीले जनाएको छ। प्रहरी टोलीले अनुसन्धान गर्दा कृष्णको कर्तव्य गरी मारिएको कुरा खुल्न आएको हुँदा तत्काल कर्तव्य गरी मार्ने अभियुक्तलाई खोजतलास गरिएको प्रहरी नायब उपरीक्षक गिरीले बताए । उनका अनुसार खोजतलास गर्दै जाँदा इन्द्रबहादुर पक्राउ परेका थिए । प्रहरीसँगको बयानमा उनले कृष्णको हत्या गरेको स्वीकार गरेको प्रहरी नायब उपरीक्षक गिरीले जानकारी दिए ।पक्राउ परेका इन्द्रबहादुरलाई भक्तपुर परिसरमा राखी थप अनुसन्धान कार्य अघि बढाइएको उनले बताए।"
बाँकेमा ४० प्रतिशत रोपाइँ,"नेपालगन्ज : बाँकेमा असार १५ मा गत वर्षभन्दा यसपटक दोब्बर क्षेत्रफलमा रोपाइँ भएको छ । कृषि ज्ञान केन्द्र बाँकेका प्रमुख सागर ढकालका अनुसार जिल्लामा धान खेती हुने ३६ हजार पाँच सय हेक्टरमध्ये ४० प्रतिशत रोपाइँ सम्पन्न भएको छ । जुन विगत केही वर्षयताकै धेरै क्षेत्रफलमा रोपाइँ भएको हो । हरेक दिन कम्तीमा पनि पाँच प्रतिशतका दरले रोपाइँ भइरहेकाले असारको अन्तिमसम्म धेरै क्षेत्रफलमा रोपाइँ सम्पन्न हुनसक्ने ढकाल बताउँछन् । विगतका वर्षहरुमा त साउन महिनाको अन्तिमसम्म रोपाइँ हुन्थ्यो । जिल्लाका सबै स्थानीय तहमा रोपाइँ जारी रहे पनि राप्ती सोनारी, खजुरा, जानकी र बैजनाथ गाउँपालिकामा अलि बढी रोपाइँ भएको कृषि ज्ञान केन्द्रले जनाएको छ ।"
माइतीघर प्रदर्शनमा प्रहरीको धरपकड (फोटो फिचर),काठमाडौं : भ्रष्टाचार र एमसीसीको विरोधमा माइतीघर मण्डलामा विरोध प्रदर्शन भएको छ। प्रदर्शनका क्रममा प्रदर्शनकारीलाई प्रहरीले पक्राउ गरेको छ। स्वतन्त्र राष्ट्रिय अभियान नेपालले माइतीघर मण्डलामा सोमबार दिउँसो एमसीसी र भ्रष्टाचारविरुद्ध शान्तिपूर्ण सांकेतिक विरोध तथा देशभक्ति कार्यक्रमको तय गरेको थियो।कार्यक्रम सुरु हुन नपाउँदै प्रहरीले प्रदर्शनकारीमाथि धरपकड गरेको थियो। सिभिल ड्रेसमा आएका प्रहरीले ठाउँठाउँमा बसेका प्रदर्शनकारीलाई समातेर भ्यानमा राखेका थिए।
कोरोनाबाट मृत्यु हुनेको संख्या २९ पुग्यो,काठमाडौं : कोरोनाबाट मृत्यु हुनेको संख्या २९ पुगेको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमका अनुसार थप एकजनाको कोरोनाका कारण मृत्यु भएसँगै मृतकको संख्या २९ पुगेको हो। मन्त्रालयका प्रवक्ता डा गौतमका अनुसार रौतहटका ३० वर्षीय पुरुषको असार १३ गते राती उपचारका क्रममा मृत्यु भएको हो।उनी फोक्सोका बिरामी थिए। उनको शव नेपाली सेनाले व्यवस्थापन गरेको मन्त्रालयले जनाएको छ। यस्तै नेपालमा कोरोना भाइरस (कोभिड१९) संक्रमितको संख्या १३ हजार नाघेको छ। सोमबार मात्र ४७६ जनाको रिपोर्ट पोजिटिभ आएसँगै संक्रमितको संख्या १३ हजार २४८ पुगेको हो। स्वास्थ्य तथा जनसंख्या मन्त्रालयका प्रवक्ता डा गौतमका अनुसार सोमबार १३ हजार २४८ जनामा कोरोना संक्रमण पुष्टि भएको हो। आइतबार मात्र ४६३ जनाको कोरोना रिपोर्ट पोजिटिभ आएको थियो। मन्त्रालयका अनुसार पछिल्लो २४ घण्टामा पीसीआर विधिबाट ७ हजार ७९१ र आरडीटी विधिबाट १ हजार ८२२ नमुना परीक्षण भएका छन्। अहिलेसम्म पीसीआर विधिबाट २ लाख २३ हजार ६३० र आरडीटी विधिबाट २लाख ९७ हजार ८७१ जनाको नमुना परीक्षण गरिएको प्रवक्ता गौतमले जानकारी दिए। अहिलेसम्म क्वारेन्टाइनमा ५७ हजार ३६८ र आइसोलेसनमा १० हजार ८५ जना रहेका छन् । पछिल्लो २४ घण्टामा कोरोना जित्नेको संख्या १२१ पुगेको छ । कुल डिस्चार्ज हुनेको संख्या ३ हजार १३४ पुगेको छ।
दुर्गमको हिले गाउँ : जहाँ छ अर्ग्यानिक खुसी,"बागलुङ : भुगोलका हिसाबले निकै दुर्गम । चारैतर्फ हरियो जंगले घेरेको बीचमा एक उपत्यका जस्तो गाउँ । जिल्लाको ताराखोला गाउँपालिकाको वडा नम्बर ५ ठुलो हिले गाउँ नपुग्दासम्म कहिले पुगिएला जस्तो सकस हुन्छ । पुगेपछि भने सबै थकान बिर्सिइन्छ । दुर्गममा भएकाले जिल्लाबाहिरका त कुरा छाडौं, जिल्लाभित्र र ताराखोला गाउँपालिकाका समेत अधिक मानिस यो गाउँ पुगेका छैनन् । जिल्ला सदरमुकामबाट यो गाउँ पुग्ने र राजधानी काठमाडौं पुग्ने दुरी र भाडादर एकै छ । सदरमुकामबाट कच्ची सडक हुँदै गाउँ पुगेको ७ सय ५० रुपैयाँ भाँडा पर्छ । गाउँका बालबालिका र युवा माध्यमिक शिक्षा हासिल गर्न दैनिक २ घण्टा पैदल हिँडेर स्कुल पुग्छन् । गाउँपालिकाको केन्द्रमा सेवा लिन आउनै तीन घण्टाको पैदल यात्रा गर्नुपर्छ । ठुले हिले गाउँमा २२ घर परिवार छन् । भौगोलिक दुर्गमता देखेर धेरैलाई लाग्छ, यो ठाउँमा बस्नेहरु कति दुःख, पीर र सकसमा बाँचिरहेका होलान् ? तर यहाँका स्थानीयमा शहर, परदेश, सुख सुविधा र बिलासिताको चाहना भेटिंदैन । ढुंगा मेसिनले काटेर चिटिक्क बनाइएका सुन्दर घरहरु छन् । घर जस्तै सुन्दर गाउँ । गाउँ जस्तै सुन्दर छ गाउँलेको मन पनि । यहाँ आउने धेरैलाई हामीहरु कयौं दुःख र अभाव झेलेर बाँचेका होलान् जस्तो लाग्ने रहेछ, स्थानीय बसन्ती घर्तीले भनिन्,हाम्रा ठुला सपना छैनन्, हामी त आफ्नै गाउँमा आनन्द र खुशीपूर्वक बाँचिरहेका छौँ। शहर र विदेश पुगेकाले जस्तो जर्बजस्त खुसीदेखिनु र देखाउनु पर्ने बाध्यता आफूलाई नभएकोले पनि घर्ती आफ्नो गाउँघरको खुसीर आनन्द फरक भएको जिकिर गर्छिन् । स्थानीय बुढापाका मात्र होइन, युवामा पनि पछिल्लो समय १० पास गरे हलो छोड्ने र १२ पास गरे थलो छोड्ने सोच देखिंदैन । अरु गाउँघरमा मुश्किलले देख्न पाइने युवा ठुलो हिले गाउँमा धेरै छन् । सानो गाउँमा अहिले ३५ भन्दा बढी भर्खरका युवा रहेका स्थानीय मिर्मिरे युवा क्लबका अध्यक्ष रामबहादुर पाइजाले बताए । विदेश जाने लहर चलेको छ भन्ने त सुनिन्छ, तर हामीकहाँ विदेश जाने हुटहुटी लहर कत्ति पनि छैन भन्दा हुन्छ, पाइजाले भने, बरु यही आलु, च्याउ, भांगो, जडिबुटी उत्पादन, संकलन तथा ढुंगाखानी लगायतमा घरायसी श्रम गरेर आयआर्जन गर्ने र आत्मनिर्भर बन्ने बनाउनेमै बढि जोड छ । यसमै युवाहरु खुसीर सन्तुष्ट छन् । उसो त यस गाउँमा पछिल्लो समय स्थानीय र प्रदेश सरकारको पनि नजर पुग्न थालेको छ । स्थानीय ताराखोला गाउँपालिका र गण्डकी प्रदेश सरकारको सहयोगमा हालै मात्र होमस्टे सञ्चालनमा ल्याइएको छ । यही गाउँमा गण्डकी प्रदेश सरकारको एक स्थानीय तह, एक खेल ग्राम अन्तर्गत २० लाख रुपैयाँको लागतमा आकर्षक खेलग्राम निर्माण कार्य अन्तिम चरणमा छ । यातायातको असहजताबीच हामी पहिले पनि खुसीथियौँ, अहिले त झन सडक जोडिएको छ, स्थानीय सामाजिक अगुवा तथा होम स्टे सञ्चालक समितिका अध्यक्ष तेजेन्द्र श्रीसले भने, सडकसँगै सुविधा पनि थपिन थालेपछि गाउँमै बसेर काम गर्ने गाउँलेको सोँच र सपनामा थप उत्साह मिलेको छ । यहाँका युवामा बाहिर या विदेश जाने साोच अबका दिनमा पनि आउन नदिन थप सम्भावना र अवसर सिर्जना गर्न लाग्छौँ । अहिले ताराखोला गाउँपालिकाले सबै भन्दा दुर्गम मानिएको यस ठाउँको पर्यटकीय विकासका लागि साइकल ल्याण्डको नयाँ योजना अघि सारेको छ । ठुले हिले गाउँबाट प्राकृतिक हराभरा, बनजंगल, हिमश्रृखंलाका दृश्यका साथै म्याग्दीका विभिन्न स्थान, बागलुङको ढोरपाटन लगायतका स्थान पनि देख्न सकिन्छ । यो गाउँबाट करिब ४ घण्टा उकालो चढेर पुगिने डुडेलेक अर्को सम्भावनाको क्षेत्र हो । यहाँबाट सुन्दर दृश्य अवलोकन गर्न सकिने स्थानीय बताउँछन् । यो ठाउँ भौगोलिक रुपमा टाढा भए पनि प्राकृतिक हिसावले महत्वपूर्ण छ, यसमा अझ अर्को महत्वपूर्ण विषय यो गाउँमा अभाव र दुर्गमता भित्रको चुनौतिलाई पनि कसरी अवसरमा बदलेर सुखद जीवन व्यतित गर्ने भन्ने बुझ्न र अध्ययन गर्न पनि प्रेरक गाउँ हो, ताराखोला गाउँपालिका अध्यक्ष प्रकाश घर्तिले भने, यहाँ आउने आन्तरिक तथा बाह्य पर्यटकलाई गाउँ आसपासको जंगलमा साइकलबाटै घुमेर प्रकृतिसँग रमाउने गरी साइकल ल्याण्ड बनाउन अहिले १५ लाख बजेट बिनियोजन गरिसकेका छौँ । १० वटा साइकल खरिद गरेर सामुहिक रुपमा गाउँ, सुन्दर हराभरा बन जंगल र दृश्यहरुको अवलोकन गर्ने व्यवस्था गरिने अध्यक्ष घर्तिले बताए । अब गाउँपालिकाका सबै वार्ड र टोललाई स्थानीय सम्भावना अनुसार छुट्टाछुट्टै जोनको रुपमा विकास गरिने र सबै हिसावले दुर्गमता तोडिने अध्यक्ष घर्तिको भनाइ छ ।"
चार वर्षदेखि गोला प्रथाबाट रोपाइँ,"मुगु : हरेक वर्ष रोपाइँ गर्दा रोपार, बाउसे, हली, गोरु आदिको लागि झगडा हुन थालेपछि चार वर्षदेखि निगाले गाउँमा गोलाप्रथाबाट रोपाइँ गर्न थालेका छन् । छायाँनाथ रारा नगरपालिका३ निगाले गाउँका स्थानीयले गाउँ नजिकको जिउलामा असार १५ बाट रोपाइँ सुरु गर्छन् । उनीहरुले चार वर्षयताबाट गोलाप्रथा गरी प्रत्येक किसानको पालो अनुसार रोपाइँ गर्न थालेका हुन् । सबै गाउँलेको सहमतिमा पालो अनुसार खेतमा रोपाइँ गर्नका लागि एक हप्ता अगाडि गोलाप्रथा गर्ने गरेका छन् । पालोअनुसार गर्दा खेतमा पानी लगाउन र रोपाइँ गर्दा आवश्यक जनशक्ति पुग्ने भएकाले चार वर्ष यताबाट रोपाइँ गर्ने र हरेक वर्ष यसरी नै सबै गाउँलेको रोपाइँ समयमै गर्नका लागि गोलाप्रथाबाट पालैपालो रोपाइँ गर्न लागिएको छाँयानाथ रारा नगरपालिका३ निगाले गाउँका गोकर्ण रोकायाले जानकारी दिएका छन् । 'निगालेका स्थानीयका ३ सयभन्दा बढी रोपाइँ हुने खेत छन् । असारमा रोपाइँ सुरु भएपछि कसले पहिला रोपाइँ गर्ने भनी विवादर ठूलै झगडासमेत हुन्थ्यो', सोही गाउँका नौलासिंह रोकायाले भने, ' गाउँ सानो भएकाले घरमा बढी परिवार भएका साथै बलियाले पहिला रोपाइँ गर्थे । कमजोर घर परिवारले अन्तिममा मात्र रोपाइँ गर्न पाउथे।' रोपाइँकै विषयमा झगडा हुँदा गाउँलेमा लामो समय बोलचाल नहुँदा अन्य काममासमेत अवरोध हुने गरेकाले गोलाप्रथा माध्यमबाट रोपाइँ गर्ने निर्णय गरेको उनले बताए । बालियो र कमजोर परिवारमा चार वर्षदेखि कुनै मतभेत नभएको र आफ्नो रोपाइँ पालोमा रोपार , हली, बाउसे र गोरुको अभाव समेत नहुने गरेको रोकायाले बताए ।"
सलह कक्रक्कै पार्ने कृषि मन्त्रीको भाइरल भाषण ! (अडियो),"सिन्धुली : असार १५ लाई किसानको विशेष दिन हो। यसलाई धान दिवसको रुपमा मनाइन्छ। मानो रोपेर मुरी उब्जाउने दिन भन्दै असार १५ बिहानैदेखि रोपाइँ उत्सव चल्छ। तर रोपाइँले रंगिनुपर्ने सामाजिक संजालमा साेमबार कृषिमन्त्रीको एउटा भाषण भाइरल भएको छ। कृषि तथा पशुपन्छी विकासमन्त्री घनश्याम भुसालले अमेरिकी हेभी मेटल म्युजिकले सलहलाई कक्रक्कै पार्ने बताएपछि सामाजिक संजालमा यसबारे रोचक बहस सुरु भएको छ। गम्भीर स्वभावका बौद्धिक नेता भुसालले किन यस्तो उट्पट्याङ गरे होलान् भनेर थुप्रै शुभचिन्तकले प्रतिक्रिया र प्रश्न गरेका छन्। संयुक्त राष्ट्रसंघको खाद्य तथा कृषि संगठन (एफएओ)ले सलह किराको नियनत्रणका लागि उच्च सतर्कता अपनाउन भनिरहेका बेला उनको यो भाषण हाँसीमजाको विषय बनेको छ।आखिर के भनेका थिए त कृषिमन्त्री भुसालले ? उनको भाषण अडियोसहित यहाँ प्रस्तुत गरिएको छ। आइतबार सिन्धुलीको कमलामाई नगरपालिकामा संचारकर्मीसँगको कुराकानीमा मन्त्री भुसालले हेभी मेटल म्युजिकले सलह कीरा कक्रक्कै हुने दाबी गरेका हुन्।ठुल्ठुला आवाजका माइकमा गित घन्काउँदा सहल कक्रक्कै हुने थाहा पाएपछि सरकार त्यस्ता संगितको संकलनमा लागिपरेको समेत उनको भनाइ छ । मन्त्री भुसालले भने, हेभी मेटल म्युजिकले सलह किरा कक्रक्कै हुने जानकारी आएको छ। अमेरिकाको एउटा म्युजिक ब्यान्डले गाएको हेभी मेटल म्युजिक भएको गीत सुनाएपछि जहाँकोत्यही सलह कक्रक्कै हुने रहेछ । त्यसको संकलन गर्ने कार्य भइरहेको छ। अस्ट्रेलियामा बस्ने एक जना भाइले आफूलाई फोनमा सलह कीरा नियन्त्रणका लागि गीत र संगीत प्रभावकारी हुने भनेपछि सरकार त्यहीअनुसार गीत संकलन गर्न लागि परेको मन्त्री भुसालले बताएका छन्।कतिपय देशहरुमा सलह भगाउन हेलिकप्टर, ड्रोन उडाउने काम भए पनि नेपालमा अहिले त्यो अवस्था आइसकेको छैन हामी यस विषयमा छलफलमै छौं । तर त्यसको असर कम गर्न, व्यक्ति र समुदाय स्तरबाटै अग्रसर भने हुनुपर्छ,उनले थपे । सन् २०१८ मा आएको लुभान चक्रवातसँगै दक्षिण अरबको प्रायद्वीपमा ठूलो बथानमा देखा परेको सलह सन् २०१९ जनवरीमा अफ्रिका, यमन, साउदी अरब हुँदै इरानमा प्रवेश गरेको थियो । अनुकूल मौसमको फाइदा उठाउँदै सन् २०२० को सुरुमै त्यसको एक बथान अफ्रिकाबाट खाडी मुलुक हुँदै पाकिस्तान, हिन्द महासागर भारतको दिल्ली, उत्तर प्रदेश, मध्य प्रदेश, महाराष्ट्र, उडिसा, बिहार, राजस्थानमा उत्पात मचाएर पछिल्लो तिन दिन यता नेपालमा प्रवेश गरेको हो । गएको शनिवारबाट नेपाल प्रबेश गरेको सलह किरा सुरुमा रूपन्देहीको भैरहवा, पर्साको पर्सागढी गाउँपालिका, बाराको डुमनबारा र सर्लाहीको नवलपुर, सिन्धुली, मकावनपु र नवलपरासीसम्म पुगिसकेको छ ।यी किराले लगाउन सुरु भएको बर्खे धान बाली, धानको बीउ, फलफूलका बोटबिरुवा र तरकारीका बाली खाएर नष्ट गर्न थालेपछि किसान भने चिन्तित बनेका छन् ।"
स्थानीय तहको एक चौथाइ बजेट सडकमा,"बेनी : आगामी आर्थिक वर्ष २०७७७८ का लागि म्याग्दीका स्थानीय सडकमा कुल पूँजीगत बजेटको एक चौथाइभन्दा बढी बिनियोजन गरेका छन् । कोरोना भाइरस रोकथाम, सडक पूर्वाधार, कृषि, पशुपालन र रोजगारी सिर्जनालाई प्राथमिकता दिएर दुई अरब ६२ करोड ६२ लाख ४१ हजार ५९३ रुपैयाँको बजेट ल्याएका छन् । छ वटा पालिकाको पुजिगत तर्फको कुल बजेट ८८ करोड ६३ लाख ७५ हजार ८९ रुपैयाँ छ । सडक पूर्वाधारका लागि २५ करोड ३८ लाख एक हजार ५८० रुपैयाँ अथवा २८ प्रतिशत बजेट छुट्टाएका हुन् । भौगोलिक आवद्धता कायम, कृषि तथा उद्योग व्यवसायको विकास, जनजीवन सहज र उच्च आर्थिक वृद्धि हासिल गर्न सघाउ पुग्ने गरी ग्रामिण सडक निर्माण तथा स्तरोरन्नतिमा जोड दिएको मंगला गाउपालिकाका अध्यक्ष सतप्रसाद रोकाले बताए । पुजिगत तर्फ १७ करोड ९८ लाख ८५ हजार ५६० रुपैया बिनियोजन गरेको मंगलाले सडकलाई सात करोड ८९ लाख १५ हजार छुट्टाएको छ । 'पहिले सुरु गरेका सडक, भवन, पदमार्गका योजनालाई पूर्णता दिन बजेट बिनियोजनमा निरन्तरता दिएका छौ,' रोकाले भने ,'पालिकाको केन्द्र देखि वडाको मुख्य बस्ती जोड्ने सडकलाई बाह्रै महिना नियमित यातायात सञ्चालन गर्ने लक्ष्यसहित बजेटमा प्राथमिकता दिएको हो ।' जिल्ला सदरमुकाम बेनीलाई स्मार्ट सिटी बनाउने महत्वाकांक्षी योजना अघि सार्दै पुँजीगततर्फ १९ करोड चालीस लाख छुट्टाएको बेनी नगरपालिकाले सडकमा पाँच करोड १५ लाख बिनियोजन गरेको छ । १२ करोड ६५ लाख ५२ हजार पुँजीगत बजेट बिनियोजन गरेको भौगोलिक रुपमा विकट र दुर्गम क्षेत्रमा पर्ने धवलागिरी गाउँपालिकाले सडकमा तीन करोड ६४ लाख ८६ हजार ५८० राखेको छ । सात वटा वडा रहेको धवलागिरी गाउँपालिकाको मुदी र मल्कवाङ यसै महिना सडक सञ्जालमा जोडिएका छन् । १३ करोड ६५ लाख पाँच हजार ९४९ रुपैयाँ विकास बजेट रहेको मालिका गाउँपालिकाले दरवाङ बजारदेखि वडा कार्यालय जोड्ने सडक स्तरोन्नति र बस्तिमा सडक विस्तार गर्न तीन करोड ८३ लाख बिनियोजन गरेको छ । मालिकाले कुल लागतको तीन प्रतिशत मर्मत सम्भार कोषमा राख्ने नीति लिएको अध्यक्ष श्रीप्रसाद रोकाले बताए । ११ करोड ५८ लाख ३१ हजार पुजिगत बजेट बिनियोजन गरेको रघुगंगा गाउँपालिकाले सडकमा तीन करोड २० लाख छुट्टाएको छ । १३ करोड ३६ लाख पुजिगत बजेट बिनियोजन गरेको अन्नपूर्ण गाउँपालिकाले सडक आयोजनाका लागि एक करोड ६७ लाख राखेको छ । सडक लगायतका पूर्वाधार सम्बन्धी विकास आयोजना निर्माणमा कोरोनाका कारण रोजगारी गुमाएर विदेश र सहरबाट फर्किएकाहरुलाई परिचालन गर्ने नीति लिएको रघुगंगाका अध्यक्ष भवबहादुर भण्डारीले बताए । संघीय र प्रदेश सरकारसँग साझेदारीमा सञ्चालन हुने पूर्वाधार योजनाहरुका लागि समपुरक कोषमा साढे ११ करोड रुपैयाँ बिनियोजन गरेका छन् । विश्वब्यापी महामारीको रुपमा फैलिएको कोरोना भाइरसको जोखिम न्युनीकरण, नियन्त्रण र ब्यवस्थापन गर्नका लागि विपद् ब्यवस्थापन कोषमा सात करोड २७ लाख १३ हजार रुपैयाँ बिनियोजन गरेका छन् । बेनी नगरपालिकाले ९० लाख, धवलागिरीले ७५ लाख, मालिकाले एक करोड ७६ लाख १३ हजार, मंगलाले ८६ लाख, रघुगंगाले एक करोड ६० लाख र अन्नपूर्णले एक करोड ४० लाख बिनियोजन गरेका छन् । कृषि र पशुपालन क्षेत्रमा छ करोड २६ लाख ४० हजार अथवा सात प्रतिशत बजेट छुट्टाएका छन् । बेनीले एक करोड २५ लाख, धवलागिरीले एक करोड दुई लाख, मालिकाले ७६ लाख, मंगलाले ९२ लाख ७० हजार, रघुगंगाले एक करोड ६० लाख र अन्नपूर्णले सत्तरी लाख बिनियोजन गरेका छन् । कोरोनाका कारण विदेश र सहरबाट फर्किएर कृषि, पशुपालन, जडिवुटी खेति र लघुउद्यम गर्नेलाई अनुदान दिन तीस लाख रुपैयाँको युवा स्वरोजगार कोष बनाएको धवलागिरीकी अध्यक्ष थमसरा पुनले बताइन् । 'कृषि प्रर्वद्धन कोषमा थप बीस लाख राखिएको छ, उनले भनिन्,' कार्यबिधि बनाएर युवालाई ब्यवसाय सञ्चालन गर्न घुम्ति कोष परिचालन गर्छौ ।' शिक्षक, कर्मचारी, स्वास्थ्यकर्मी, जनप्रतिनिधिको तलबभत्ता, कार्यालय सञ्चालन सहित चालु शिर्षकमा एक अर्ब ५६ करोड ७७ लाख ७० हजार रुपैयाँ बिनियोजन गरेका छन् । चालू आर्थिक वर्षको ११ महिनाको अवधिमा बिनियोजन भएको मध्य पचास प्रतिशतको हाराहारीमा मात्र बजेट खर्च गरेका छन् । आर्थिक वर्षको करिब दश महिना कर्मचारी अभावमा गुज्रिएका स्थानीय तहका योजना कार्यान्वयनको चरणमा फैलिएको कोरोना र लकडाउनबाट प्रभावित भएका छन् । राजस्व बाडफाड शिर्षकबाट बजेट बिनियोजन भएका योजनाको भुक्तानीमा समस्या देखिएको अन्नपूर्णका प्रशासकीय अधिकृत नविन सुवेदीले बताए । कोरोनाले स्थानीय तहको बजटेको प्राथमिकता फेरिएपनि आमा समूह, युवा क्लव र विभिन्न समूहका नाममा टुक्रे योजनामा हुने वितरणमुखी अनुत्पादक लगानी रोक्न सकेका छैनन् । प्रशासनिक खर्च घटाउदै लगेपनि आन्तरिक आम्दानीका स्रोत पहिचान र परिचालनमा ध्यान पुग्न नसकेको देखिन्छ । विस्तृत आयोजना प्रतिवेदन बिनै सडकमा बिनियोजन भएको बजेट परिचालन हुदाँ लगानी उपलब्धिमुलक बन्न सकेको छैन् । म्याग्दीका ४५ मध्य ४४ वटा सडक सञ्जालमा जोडिएका छन् । कच्चि अवस्थामा रहेका ग्रामिण क्षेत्रका सडकमा बर्खाको असार देखि असोज महिनासम्म गाडी चल्दैनन् । हिउँदमा डोजर चलाएर खनिएका सडक बर्खामा पहिराले पुरिन्छ । हिउँदमा खन्ने र बर्खामा पहिरोसँग बग्ने क्रम निरन्तर छ ।"
सिन्धुलीका सात पालिकामा फैलियो सलह,"सिन्धुली : शनिबारबाट जिल्ला प्रवेश गरेको सलह किरा सिन्धुलीको सात वटा स्थानीयतहमा फैलिएको छ । कृषि ज्ञान केन्द्र सिन्धुलीका अनुसार जिल्लाका नौं वटा स्थानीयतहमध्ये ७ वटामा सलहको प्रकोप देखिएको हो । सोमबारसम्ममा जिल्लाको कमलामाई नगरपालिका, मरिण गाउँपालिका, तीनपाटन गाउँपालिका, हरिहरपुरगढी गाउँपालिका, घ्याङलेख गाउँपालिका र गोलन्जोर गाउँपालिकामा फैलिसकेको कृषि ज्ञान केन्द्र सिन्धुलीका प्रमुख भरतप्रसाद विडारीले जानकारी दिए । जिल्लाको दुधौली नगरपालिका, सुनकोसी गाउँपालिका र फिक्कल गाउँपालिकामा भने हालसम्म सलह किरा देखा परेको छैन, उनले भने । सलह किराको संक्रमण देखिएका स्थानहरुमा स्थानीय पालिकासँगको समन्वयमा कृषि ज्ञान केन्द्रका प्राविधिक टोलीले अनुगमन गरेको र क्षति विवतरण संकलन थालिएको पनि उनको भनाइ छ ।पाक्दै गरेको मकै तथा लगाउँदै गरिएको धान र धानको ब्याडमा सलहले क्षति गरे पनि जिल्लामा क्षतिको एकिन विवरण आइसकेको छैन, विडारीले भने । शनिबार बिहान भारतको बिहारतर्फबाट प्रवेश गरेको सलह फट्याङ्ग्रा सिन्धुलीमा एकठाउँमा बसेर क्षति गर्दै अर्को ठाउँमा जाने गरेपछि किसान चिन्तितसमेत बनेका छन् । झुण्ड झुण्डमा देखिएको सलह तीव्र गतिमा फैलन थालेपछि किसान चिन्तित बन्दै नियन्त्रणका लागि हारगुहार माग्न थालेको मरिण गाउँपालिकाका अध्यक्ष पानीराज बम्जन बताउँछन् । मरिणको वडा नं १ को मधुवनी, खलंगा, कात्तिके लगायतका क्षेत्र र वडा नं २ को खसौरी लगाएतका क्षेत्रमा ठुलो संख्यामा आएको सलहले मकै तथा धानबालीमा क्षति पुर्याएपछि किसान आत्तिन थालेका छन् । शनिबार कमलामाई नगरपालिका २, ८ र १० मा देखा परेको सलह आइतबार मरिण गाउँपालिका र तिनपाटन गाउँपालिकामा पुगेको थियो । हरिहरपुरगढी, गोलन्जोर र घ्याङलेख गाउँपालिकामा भने सलहको प्रकोप सोमबारबाट देखापरेको हो । सलहले जिल्लाको सदरमुकाम क्षेत्रमा सबैभन्दा धेरै धान बाली र महाभारत क्षेत्रमा लगाइएको मकैमा क्षति गर्न सक्ने सम्भावना बढेको छ ।"
सुदूरपश्चिम प्रदेशमा ४९६४ प्रतिशत रोपाइँ,"धनगढी : सुदूरपश्चिम प्रदेशमा कुल खेतीयोग्य जमिनमध्ये ४९ दशमलब ६४ प्रतिशतमा रोपाइँ भएको कृषि विकास निर्देशनालय दिपायलले जानकारी दिएको छ। सुदूरपश्चिम प्रदेशमा एक लाख ८१ हजार छ सय चार हेक्टरमा धान रोपाइँ हुँदै आएकोमा प्रदेशमा ९० हजार एक सय ५६ हेक्टरमा रोपाइँ भइसकेको निर्देशनालयले जानकारी दिएको हो । प्रदेशमा सबैभन्दा बढी रोपाइँ अछाममा भएको छ भने कम डोटी मा भएको छ । अछाममा १६ हजार पाँच सय ८० हेक्टरमा धान रोपाइँ गरिदै आएकोमा नौ हजार नौ सय ४८ हेक्टरमा रोपाइँ भएको छ भने डोटीमा १० हजार आठ सय ९८ हेक्टरमा धान रोपाइँ हुँदै आएकोमा तीन हजार आठ सय १४ हेक्टरमा रोपाइँ भएको कृषि विकास निर्देशनालयका निर्देशक यज्ञराज जोशीले जानकारी दिए । धानबालीको अन्न भण्डार मानिएको कैलालीमा अहिलेसम्म ४७ दशमलब ४९ प्रतिशत र कञ्चनपुरमा ५२ दशमलब ९७ प्रतिशतमा धान रोपाइँ भएको छ । कैलालीमा ७१ हजार सात सय १५ हेक्टरमा धान रोपाइँ हुँदै आएकोमा ३४ हजार ५७ हेक्टरमा रोपाइँ भएको हो । यस्तै प्रदेशको तराईमा पर्ने अर्को जिल्ला कञ्चनपुरमा ४८ हजार तीन सय ७५ हेक्टरमा धान खेती हुँदै आएकोमा २५ हजार छ सय २४ हेक्टरमा रोपाइँ भएको छ। प्रदेशको डडेल्धुरा र दार्चुलामा पनि ५० प्रतिशतभन्दा कम रोपाइँ भएको छ । निर्देशनालयको दिएको तथ्यांक अनुसार डडेल्धुरामा छ हजार दुई सय २६ हेक्टरमा धान रोपाइँ हुँदै आएकोमा दुई हजार चार सय ९० हेक्टर र दार्चुलामा चार हजार चार सय ८० हेक्टरमा रोपाई हुँदै आएकोमा दुई हजार १६ हेक्टरमा रोपाइँ भएको छ। प्रदेशको बाजुरामा ५५, बझाङमा ५० र बैतडीमा ५२ प्रतिशतमा रोपाइँ भइसकेको छ । बाजुरामा सात हजार दुई २० हेक्टरमा धान रोपाई हुँदै आएकोमा तीन हजार नौ सय ७१ हेक्टरमा रोपाइँ भएको छ । बझाङमा सात हजार एक सय १० हेक्टरमा धान रोपाइँ हुँदै आएकोमा तीन हजार पाँच सय ५५ हेक्टरमा रोपाइँ भएको छ । बैतडीमा नौ हजार हेक्टरमा धान रोपाइँ हुँदै आएकोमा चार हजार छ सय ८० हेक्टरमा रोपाइँ भएको निर्देशनालयले जनाएको छ । यसपाली मनसुन चाँडो भित्रिएका कारण रोपाइँ पनि चाडो सुरु भएकोले धान उत्पादनमा वृद्धि हुने कृषि निर्देशनालयले जनाएको छ । धानखेतीलाई कुनै असर नपरेमा विगतका बर्षभन्दा यसपाली उत्पादन बढ्ने निर्देशक जोशीको भनाइ छ । 'अवश्य पनि यसपाली समयमै रोपाइँ सकिन्छ । यसले उत्पादन बढ्छ । तर, यसपछि के हुन्छ भन्न सकिदैन, उनले भने, 'अघिल्लो वर्षभन्दा पहिले नै धेरै रोपाइँ भइसकेको छ ।' यो कृषि क्षेत्रका लागि सकारात्मक हो । यसले उत्पादनमा वृद्धि गराउन मदत मिल्छ । यममा मनसुनी वर्षा सुरु भएकाले किसानले मल र मजदुर अभावबीच पनि रोपाइँ सुरु गरेका छन्।"
महिलालाई नाङ्गै बनाएर एक्सरे गर्ने स्वास्थ्यकर्मी पक्राउ,दाङ : उपचारका लागि अस्पताल पुगेकी एक महिलालाई नाङगै बनाएर एक्सरे गर्ने एकजना स्वास्थ्यकर्मी पक्राउ परेका छन् । जिल्लाको घोराहीमा रहेको नीजि अस्पताल गोरखा अस्पतालमा महिलालाई नांगै बनाएर एक्सरे गरेको आरोपमा एकजना स्वास्थ्यकर्मी पक्राउ परेका हुन्। घोराहीको १५ मा रहेको गोरखा हस्पिटलमा छातीको एक्सरे गर्न पुगेकी घोराही १८ की एक महिलालाई नाङ्गै बनाएको आरोपमा अस्पतालको रेडियो ग्राफिक्समा काम गर्ने बबई गाउँपालिका ५ का २२ वर्षीय नवराज डाँगीलाई प्रहरीले पक्राउ गरेको दाङ प्रहरीका प्रवक्ता डीएसपी सुमित खड्काकाले बताए । डाँगीलाई सोमबार बिहान पक्राउ गरिएको हो । उनका अनुसार महिलाका श्रीमानले ती स्वास्थ्यकर्मीले आफ्नी श्रीमतीलाई छातीको एक्सरे गर्दा नाङ्गै बनाएको भन्दै उजुरी दिएका थिए । उजुरीमा छातीको एक्सरे गर्दा छातीको भागका कपडाका साथै कम्मरमुनी समेत कपडा खोल्न लगाएर नाङ्गै बनाएको उजुरीमा उल्लेख भएको खड्काले बताए । आइतबार अस्पतालमा छातीको एक्सरे गर्न आएकी एक महिलालाई डाँगीले पुरै कपडा खोल्न लगाएर एक्सरे गरेको आरोप लागेपछि प्रहरीले प्रक्राउ गरेको जिल्ला प्रहरी कार्यालय दाङका प्रवक्ता खड्काले जानकारी दिए ।
यसरी मनाए साँखुबासीले असार पन्ध्र (फोटोफिचर),काठमाडौं : आज असारे पन्ध्र। यस दिन धान रोपाईं गरी दही र चिउरा खाने चलन छ । सरकारले यस दिनमा धान दिवससमेत मनाउँदै आएको छ । नेपाली समाजमा परम्परागत रुपले नै असार १५ मा दही चिउरा खाने प्रचलन रहँदै आएको छ। असार महिना किसानका लागि 'मानो छरेर मुरी उब्जाउने' समय भनेर चिनिन्छ। नेपालको मुख्य खाद्यान्न बाली धान हो। यसको रोपाईं पनि यही महिनामा हुने भएकाले यतिबेला किसानको दैनिक फेरिएको छ।उनीहरु बिहानदेखि साँझसम्म खेतमै व्यस्त देखिन्छन्। असार लागेसँगै काठमाडौं उपत्यकाका विभिन्न ठाउँमा रोपाइँ भइरहेको छ।यतिबेला काठमाडौंको साँखुका किसानलाई रोपाइँको चटारो थपिएको छ।अन्नपूर्णकर्मी दिपेन श्रेष्ठ सोमबार दिउँसो साँखु पुगेर रोपाइँका रमाइला तस्बिर आफ्नो क्यामेरामा कैद गरेका छन्। हेर्नुहोस् साँखुबासीको असार पन्ध्र ।
नक्कली ब्लुबुक बनाइ चोरीका मोटरसाइकल किनबेचमा यातायातका कर्मचारी नै संलग्न,"महेन्द्रनगर : नक्कली कागजात बनाएर चोरीका मोटरसाइकल किनबेचमा संलग्न १२ जनाको गिरोह कञ्चनपुर प्रहरीले पक्राउ गरेको छ। जिल्ला प्रहरी कार्यालय कञ्चनपुरले सोमबार पत्रकार सम्मेलनमा उक्त गिरोह सार्वजनिक गरेको हो । सो गिरोहमा यातायात व्यवस्था कार्यालय धनगढीका कम्प्युटर सहायक अपरेटर जितेन्द्र राना र कार्यालय सहायक गणेश भट्टराईको समेत संलग्नता रहेको कञ्चनपुरका प्रहरी प्रमुख प्रहरी उपरीक्षक मुकुन्द मरासिनीले बताए । 'मोटरसाइकल चोरी गरेर नक्कली ब्लुबुकलगायतका कागजात बनाएर किनबेच गर्ने गिरोह पक्राउ गर्न सफल भएका छौं, प्रहरी उपरीक्षक मरासिनीले भने, 'उक्त गिरोहमा यातायातका कर्मचारी समेत नक्कली ब्लुबुक बनाउने काममा संलग्न रहेको पाइयो ।' सुदूरपश्चिम प्रदेश प्रहरी र जिल्ला प्रहरी कार्यालयले सञ्चालन गरेको संयुक्त अप्रेसनबाट १२ जनासहित आठ थान मोटरसाइकल बरामद गरेको छ। पक्राउ पर्नेमा यातायातका अपरेटर राना, सहायक भट्टराई, कञ्चनपुरको लालझाडी गाउँपालिका३ का ३५ वर्षीय बहादुर राना, बेदकोट नगरपालिका६ का ३५ का राजकुमार राना, २५ वर्षीय हरेन्द्र राना, ३० वर्षीय सुबेश राना, लालझाडी गाउँपालिका१ का ४२ वर्षीय रामनिवास राना, शुक्लाफाँटा नगरपालिका१२ का २७ का श्याम राना, बेदकाट नगरपालिका६ का २८ वर्षीय राम राना लाल राना, बेदकोट नगरपालिका५ का १८ वर्षीय प्रदिप राना, २७ वर्षीय लक्ष्मी राना र लालझाडी गाउउँपालिका४ का रामदयाल राना रहेका छन् । पक्राउ परेकाबाट यातायात व्यवस्था कार्यालय धनगढीका ब्लुबुक र सोही अनुसार सेतीकै नम्बर प्लेट हालेका मोटरसाइकल बरामद गरिएको छ । उनीहरुलाई सरकारी कागजात किर्ते र चोरी मुद्दामा कारबाही प्रक्रिया अघि बढाइने जिल्ला प्रहरी कार्यालय कञ्चनपुरले जनाएको छ ।"
असार १५ मा रोपाइँकाे चटारो (फोटो फिचर),"झापा : धानको पकेट क्षेत्र मानिएको झापामा सार १५ सम्ममा २० प्रतिशत मात्र रोपाइँ भएको छ । पछिल्लो ४ दिनदेखि जिल्लाका सबै भागमा रोपाइँ भइरहेको कृषि ज्ञान केन्द्रले जनाएको छ । कृषि ज्ञान केन्द्र झापाका प्रमुख निलकमल सिंहकाअनुसार अधिकांश स्थानमा सिँचाइभन्दा पनि आकाशे पानीको भर छ । अहिले मनसुन ढिला भएको छ । अर्कोतिर सिँचाइ हुने ठाउँ र बोरिङ्ग लाग्ने ठाउँमा पनि यो वर्ष धान रोपाइँ भर्खरै सुरु हुँदैछ।' झापामा ८७ हजार ४ सय हेक्टर क्षेत्रफलमा धान खेती हुँदै आएको जिल्ला कृषि ज्ञान केन्द्रको अनुमान छ । झापामा ९० हजार हेक्टर क्षेत्रफलसम्ममा धान खेती हुने गरेको छ। बढ्दो जनघनत्वले गर्दा खेतीयोग्य जमिन घट्ने क्रममा छ । अर्कोतिर केही क्षेत्रफलमा किसानले अन्य बाली लगाएकाले यो वर्ष ८७ हजार ४ सय हेक्टर क्षेत्रफलमा धान बाली लगाउन सकिने सिंहले भने । झापामा ४० हजार हेक्टर क्षेत्रफल सिँचित जमिन छ । त्योमध्ये ४७ हजार ४ सय क्षेत्रफल जमिनमा अझैं पनि आकाशे पानीको भर पर्नुपर्ने बाध्यता छ । झापामा नियमित सिँचाइका लागि कन्काई, निन्दा, टाङटिङ, हडिया, खुदुनाबारी, सिद्यिनगर, भुतेनी खोलालगायत सिँचाइँ आयोजना छन् ।"
दाङमा दुई सैनिकसहित ५८ जनामा कोरोना संक्रमण,"दाङ : दाङमा सोमबार थप ५८ जना कोरोना संक्रमित थपिएका छन्। राप्ती स्वास्थ्य विज्ञान प्रतिष्ठानमा भएको परीक्षणमा दुईजना सैनिकसहित ५८ जनामा कोरोना पुष्टि भएको हो । जिल्लाका दशैवटा पालिकामा कोरोना संक्रमण देखिएको छ । दंगीशरण गाउँपालिकामा सोमबार दुईजनामा कोरोना पुष्टि भएसँगै सबै पालिकामा कोरोना संक्रमण देखिएको हो।सोमबार घोराही उपमहानगरपालिकाका विभिन्न वडाका ७ जना, गढवा गाउँपालिकाका २२ जना, तुलसीपुर उपमहानगरपालिकाका ८ जना, शान्तिनगर गाउँपालिकाका २ जना, राप्ती गाउँपालिकाका ५ जना, बबई गाउँपालिकाका १० जनामा कोरोना पुष्टि भएको छ । योसँगै दाङमा ५सय ५७ जनामा कोरोना पुष्टि भएको छ । जिल्ला आपत्कालिन कार्य सञ्चालन केन्द्रले जिल्लामा नेपाली सेनासहित ५५७ जनामा कोरोना संक्रमण भएको बताएको छ।"
नहर भत्किँदा बावुछोराको मृत्यु,दार्चुला : दार्चुलाको नौगाड गाउँपालिकामा आइतबार राती अविरल वर्षासँगै नहर भत्किँदा २ जनाको ज्यान गएको छ भने एकजना घाइते भएका छन्। नौगाड्को ४ होपरिमा नहर भत्किएर घरमा खस्दा स्थानीय २५ वर्षीय चन्द्र सिंह महता र उनका ४ वर्षीय छोरा सुसान्त महताको ज्यान गएको जिल्ला प्रहरी कार्यालय दार्चुलाले जनाएको छ । मृतक चन्द्र सिंह महताकी श्रीमती चनमती महतालाई गम्भीर घाइते अवस्थामा उद्धार गरिएको प्रहरीले जनाएको छ ।नहर भत्किएर पहिरो खस्दा घर पूर्णरुपमा क्षतिग्रस्त भएको छ । घटनास्थलमा प्रहरी पुगेको र उद्धार कार्य भएरहेकाले थप विवरण आउन बाँकी रहेको जिल्ला प्रहरी कार्यालय दार्चुलाका सुचना अधिकारी एबं प्रहरी निरीक्षक सुरेन्द्र प्रसाद जोशीले बताए ।
पहिरोमा परेर जाजरकोटमा एक बालक बेपत्ता,"जाजरकोट : जाजरकोट पहिरोमा परी एक बालक बेपत्ता भएका छन् । जिल्लाको भेरी नगरपालिका ११ जगतिपुरका गणेश वरका दुई वर्षीय छोरा पुष्कर वर पहिरोमा बेपत्ता भएका हुन् । आइतबार राती घर नजिकैबाट पहिरो आउन थालेपछि गणेशको परिवार पशुचौपायाको उद्धार गर्न निस्केको बेला बालक बेपत्ता भएका हुन् । 'पहिरो आएपछि चौपायको उद्धार गर्न श्रीमतीसहित हामी बाहिर निस्कियौं। श्रीमतीले बाबुलाई समातेकी थिइन्। म पहिरोमा लडे, मलाई बचाउन खोज्दा छोरा फुत्किएछ । पहिरोले कता लियो थाहै भएन,' गणेशले भने, 'पहिरोले बाबुलाई लग्यो धेरै खोज्यौं, तर भेटाउनै सकेनौं।' पहिरोमा बेपत्ता बालकको खोजी भइरहेको प्रहरीले जनाएको छ । अहिले स्थानीय र प्रहरीले बेपत्ता बालकको खोजी भइरहेको स्थानीय ज्ञानीप्रसाद शर्माले बताए ।"
लापरवाहीले समुदायमै संक्रमण,"धनगढी : कैलालीको गौरीगंगा नगरपालिका १ लठैयाका चन्द्र विक र भीम विक दाजुभाइ हुन्। दुबै जना भारतको नयाँ दिल्लीबाट लकडाउनकै बीच जेठ ११ गते गौरीफन्टा नाका हुँदै घर फर्र्किए। उनीहरूलाई स्थानीय पशुपति माविको क्वारेन्टाइनमा राखियो। क्वारेन्टाइनमा जेठ १८ गते गरिएको आरडीटीमा परीक्षणमा उनीहरु सहित ५० जनामा कोरोना पोजेटिभ देखियो। त्यसपछि जेठ २१ गते उनीहरूको थ्रोट स्वाब संकलन गरियो। एक हप्ता बितिसक्दा पनि रिपोर्ट नआएपछि उनीहरुले क्वारेन्टाइनमै विरोधस्वरुप नारा लगाए। उनीहरु २८ गते क्वारेन्टाइन छाडेर घर गए। उनीहरुको रिपोर्ट असारको ४ गते मात्रै आयो। स्वाब संकलन भएका ५० जना मध्ये चन्द्र विक र भीम विकसहितका १८ जनाको पिसिआर रिपोर्ट पोजेटिभ आयो। चन्द्र र भीमलाई क्वारेन्टाइनबाट आन्दोलन गरी घर आएकोमा पछुतो पनि छ। चन्द्रको परिवारमा ५ जना छन् भने भीमको परिवारमा ७ जना। फुपू गोला विकको घर पनि उनीहरुको सँगै जोडिएको छ। हाल वडा कार्यालयले रातो रिवन लगाएर उनीहरुको घर क्षेत्र सिल गरेको छ। परिवारमा पनि संक्रमण भयो कि भन्ने चिन्ता छ चन्द्र विकले भने। वडा कार्यालयले लगाएको रातो रिवन शुक्रबार मात्रै वडाध्यक्ष जयराम चौधरी र स्वास्थ्यकर्मीहरू गएर हटाए। उनीहरुले थर्मल गनले हाम्रो ज्वरो नापेर कोरोना मुक्त भएको जानकारी गराए। चन्द्रले भने, पिसिआर नगरी हामी कसरी कोरोना मुक्त भयौं ? राज्यले लापरवाही गरिरहेको छ। गौरीगंगा नगरपालिका १ झीलका कृष्णबहादुर रम्तेललाई पनि क्वारेन्टाइनमा आरडीटी पोजेटिभ देखिएपछि जेठ १८ गते स्वाब संकलन गरियो। १३ दिनसम्म पनि रिपार्ट आएन। त्यसमाथि वडा कार्यालयले जेठको ३० गते रम्तेलसहितका भारतबाट फर्केका व्यक्तिहरूलाई घर पठायो। असार ४ गते आएको रिपोर्टमा रम्तेलको पिसिआर पोजिटिभ देखिएको छ। घरमा आमा र बहिनी छन्। रिपोर्ट आउनु अघि धेरै सँग घुलमिल भइयो। अहिले रिपोर्ट पोजेटिभ देखिएपछि सबैमा त्रास छ। वडा कार्यालयले कसैको पनि स्वाब लिन मानिरहेको छैन। अब परिवारका सबैको पिसिआर गर्नुपर्छ। यस्तै लापरवाहीका कारण डोटीको शिखर गाउपालिकामा समुदायमा संक्रमण फैलिएको छ। श्रीमान संक्रमित भएपछि सोही नगरपालिकाको ३ का तीन जना महिला र ६ का एक जना महिला संक्रमित भएका छन्। हामीले घरमा पठाएर गल्ती गयर्यौं। निर्देशिकामा जे भनिए पनि, उनीहरुका परिवारको स्वाब परीक्षण हुनुपर्छ। डोटीबाट प्रदेश सभा सदस्य पूर्णा जोशीले भनिन्, १५ जना संक्रमितका श्रीमतीहरूको मात्रै स्वाब संकलन भयो, ती मध्ये ४ जनामा कोरोना पुष्टि भएको छ। यसलाई चरम लापरवाही भन्नुपर्छ। स्वास्थ्य तथा जनसंख्या मन्त्रालयको स्वास्थ्य आपतकालीन तथा व्यवस्थापन इकाइका प्रमुख डा गुणराज लोहनीले जेठको २० गते सबै कोभिड अस्पताललाई परिपत्र गरी आइसोलेसनमा रहेका संक्रमित मध्ये लक्षण नदेखिएकालाई १४ दिन र लक्षण देखिएकालाई लगातार तीन दिनसम्म लक्षण नदेखिएमा पिसिआर परीक्षण नगरी घर पठाउन निर्देशन दिएको छ। सरकारको यस निर्णयको त्यतिबेलादेखि विरोध हुँदै आइरहेको छ। सर्वोच्च अदालतको न्यायाधीशद्वय डा आनन्दमोहन भट्टराई र टंकबहादुर मोक्तानको संयुक्त इजलासले असार ८ गते आइसोलेसनमा रहेका कोरोना संक्रमितको पिसिआर जाँच गरी नेगेटिभ भएपछि मात्र घर पठाउन अन्तरिम आदेश जारी गरेको छ। सुदूरपश्चिम प्रदेश सभामा प्रमुख प्रतिपक्षी दलका नेता डा रणबहादुर रावलले पनि समुदायमा कोरोना तीव्र रुपमा फैलिएको भन्दै निर्णय सच्याउन आग्रह गरेका छन्। साथै प्रतिपक्षी दलले यो निर्णय सच्चाउन माग गर्दै असार ११ गतेदेखि संसद अवरुद्ध नै गरेको छ। प्रतिपक्षी दलले कैलालीका विभिन्न स्थानको अनुगमन गर्दै स्थानीयमा त्रास कायमै रहेको र संक्रमितका परिवार माथि भेदभाव भइरहेको बताएको छ। संक्रमितलाई छिमेकीले गर्ने व्यवहार नै फरक छ, त्यसैले संक्रमितको पुनः पिसिआर गर्नुपर्ने माग गरेका छौं। प्रमुख प्रतिपक्षी दलका नेता डा रणबहादुर रावलले। त्यसैगरी वडाध्यक्ष जीतराम चौधरीले पनि गाउँमा कोरोना संक्रमित पुगेपछि सबैमा त्रास फैलिएको बताए।"
पर्साको पशु स्वास्थ्य केन्द्र खण्डहर बन्दै,"वीरगन्ज : पर्साको बहुदरमाइ नगरपालिका ६ गम्हरीयाको पशुसेवा केन्द्र १० महिनादेखि बन्द छ । लामो समयदेखि बन्द हुँदा वस्तुभाउको उपचार गर्ने पशु अस्पताल झारपात र झाडीले खण्डहरजस्तै बनेको छ। गाउँलेले पनि वस्तुभाउले खाने पराल,भुस र खरखडइ, पशु अस्पतालमै लगेर थुप्राउने गरेका छन्।पशु स्वास्थ्य केन्द्रमा कार्यरत पशु प्राविधिक (कर्मचारी) आउन छाडेपछि पशुसेवा केन्द्र १० महिनादेखि बन्द रहेको स्थानीय पशुपालक किसान बताउँछन् । नगरपालिकाबाट तलब सुविधा नपाएपछि पशु प्राविधिक आउन छाडेसँगै पशु सेवा केन्द्र १० महिनादेखि बन्द रहेको हो । पशु स्वास्थ्य केन्द्र बन्द हुँदा चौपाया बिरामी परे, निजी भेटेनरी क्लिनिकमा लैजान बाध्य भएको पशुपालक किसानको गुनासो छ । '१० महिनादेखि पशु अस्पताल बन्द छ, गम्हरीयाका पशुपालक किसान समसुदिन देवानले भने, 'डाक्टर साब, महिना दुई महिनामा १ पटक आउँछन्, घुमेर जान्छन्, यहा वस्तुभाउको उपचार हुँदैन। ' स्थानीय अमित तिवारी भन्छन्, 'पहिला सधै खुल्थ्यो, वस्तुभाउको उपचार पनि राम्रै हुन्थ्यो, तर नगरपालिका बनेपछि यसको अवस्था विजोग भयो।' लामो समयदेखि पशु अस्पताल नखुल्दा कार्यालयका फर्निचर समेत चोरी हुन थालेको तिवारी बताउँछन् । बुहदरमाइ नगरपालिकाका ९ मध्ये ८ वटा वडाका १५ भन्दा बढी गाउँका पशुपालक किसानलाई सेवा प्रवाहका लागि गम्हरीयामा पशु सेवा केन्द्र स्थापना गरिएको हो । नगरपालिकाले उक्त पशु सेवा केन्द्रलाइ हरेक वर्षको बजेटमा १० लाख रुपैयाँ विनियोजन पनि गर्दै आएको छ । पशुपालक किसानलाई उपकरण, भाडा वितरण, पशुलाई खोप र घाँस वितरण कार्यक्रम र औषधि खरिदका लागि नगरपालिकाले आर्थिक वर्ष २०७४०५ देखि वार्षिक १० लाख रुपैयाँ उपलब्ध गर्दै आएको हो । तर उक्त बजेटको लाभ नपाएको पशुपालक किसान बताउँछन्। ८ वडा कार्य क्षेत्र रहेपनि गम्हरीया पशु स्वास्थ्य केन्द्रमा १ जना पशु स्वास्थ्य प्राविधिक मात्रै कार्यरत छन् । तर नगरपालिकाबाट ११ महिनादेखि तलब सुविधा रोकिएका कारण ती पशु स्वास्थ्य प्राविधिक केन्द्रमा आउनै छाडेको स्थानीय पशुपालक किसान बताउँछन् । पशु स्वास्थ्य केन्द्रका प्रमुख कमलेश गुप्ताले भने आफू नगरपालिकाको पशु स्वास्थ्य शाखाको प्रमुख समेत रहेका कारण नियमित रुपमा केन्द्रमा जान नसकेको स्वीकार्छन् । तर गम्हरीयाको पशुस्वास्थ्य केन्द्र १० महिनादेखि बन्द भने नरहेको उनी दाबी गर्छन् । दोहोरो जिम्मेवारी छ, नगरपालिकामा पनि बस्नुपर्छ, बुधबार नगरपालिका कार्यालयमा भेटिएका गुप्ता भन्छन्, 'उता केन्द्रमा पनि बेला बेलामा जान्छु।' नगरपालिकामा बसेका दिन पशुपालक किसानले फोनमा खबर गरेपछि केन्द्रमा पुग्ने गरेको उनी बताउँछन् । दोहोरो जिम्मेवारी एक्लैले बहन गर्दै आएको भएपनि ११ महिनादेखि नगरपालिकाबाट तलब सुविधा नपाएको गुनासो उनको पनि छ । यो आर्थिक वर्ष सुरु भएको साउन देखिकै तलब पाएको छैन, उनी भन्छन्, 'जसोतसो गुजारा चलाउँदै आएको छु । प्रमुख गुप्ताले नगरपालिकाले ३ आर्थिक वर्षदेखि वार्षिक १० लाख रुपैयाँ बजेट पठाएको भएपनि हरेक वर्ष ५ लाख रुपैयाँ खर्च हुन नसकी फ्रिज हुँदै आएको बताए । 'हरेक वर्ष १० लाख बजेट आउँछ।तर औषधि खरिद र खोप बाहेकको अरु कार्यक्रम गर्न सकिएको छैन,'उनी भन्छन्, 'यो वर्ष पनि ५ लाख बजेट फ्रिज नै हुन्छ । श्रोतका अनुसार, नगरपालिकाका लेखापालले बजेट आफै खर्च गर्न अख्तियारी मागेको तर केन्द्र प्रमुख गुप्ताले त्यो नमानेका कारण बजेट फ्रिज हुने भएको हो।"
पशुपतिका शिवलिंग घरभित्र,"काठमाडौं : पशुपति मन्दिरको पश्चिम ढोकाबाट अन्नपूर्ण भण्डारतिर आउँदा बाटोमा एउटा घर छ। लामो कालखण्ड पार हुँदै जाँदा त्यही घरभित्र थुनिन पुगेको छ पशुपति मन्दिरको ऐतिहासिक शिवलिंग। थुनिएको शिवलिंग यति महŒवशाली हो, जहाँ पशुपति मन्दिरका मूलभट्टले गर्भगृहमा प्रवेश गर्नुअघि शपथ लिनुपर्छ। पशुपति क्षेत्रमा यस्ता ११ शिवलिंग छन्। जसलाई एकादशरुद्र भनिन्छ। शिवका पुजारीले ती एकादशरुद्रलाई साक्षी नराखेसम्म मन्दिरको गर्भगृहमा प्रवेश गर्न पाउँदैनन्। तिनै एकादशरुद्रमध्ये कम्तीमा दुइटा शिवलिंग व्यक्तिका घरभित्र थुनिएका छन्। अर्को रुद्र भुवनेश्वरी टोलस्थित अर्को घरभित्र थुनिएको पाइएको छ। पशुपतिको मूल मन्दिरदेखि करिब पाँच सय मिटर दूरीमा रहेको उक्त घरमा बेवास्तापूर्ण ढंगले थुनिएको छ मूलभट्टलाई शपथ खुवाउने शिवलिंग। वर्षौं पहिला काठमाडौंमा घना आवास थिएन। पशुपति आसपास त झन् बस्ती नै थिएन। त्यतिबेला पशुपतिका मूलभट्टले मन पराएका वा सहयोग पुयाएका व्यक्तिलाई जहाँ बस्न दियो, घर बनाउन मिल्ने चलन थियो। त्यसरी नै धेरै घर बने। पशुपति क्षेत्र विकास कोषका कार्यकारी निर्देशक डा घनश्याम खतिवडा ती दुवै रुद्र यसरी नै घरभित्र परेको हुन सक्ने अनुमान गर्छन्। मूलभट्टले शपथ लिने शिवलिंग निजी घरभित्रमूलभट्टले शपथ लिँदा घरधनीले ढोका खोलिदिने गर्छन्। अनि, मूलभट्ट दर्शन गर्न जान्छन्। गोविन्द टण्डन, पूर्वसदस्यसचिव, पशुपति क्षेत्र विकास कोष कुनै समय पशुपति मन्दिरको मूलभट्टले जहाँ बस्न दिन्छन्, त्यहीँ बस्ने प्रचलन थियो। त्यसैले उहाँहरू यसरी नै बस्नु भएको होला। तर उहाँहरूले शिवलिंगको ठाउँलाई नछोडिकन घर बनाउनु भएछ, उनले भने, त्यो जमिन पशुपतिले अधिग्रहण गर्न चाहेको छ। पुरातात्विक महŒवका ती शिवलिंग सर्वसाधारणको दर्शनमा राख्ने हाम्रो चाहना हो। कोषले २०५९६० तिर पशुपति क्षेत्रमा सबैका घरजग्गालाई अधिग्रहण गर्ने कोसिस गरेको थियो। तर, केही व्यक्ति समाजका प्रभावशाली भएका कारण त्यतिबेला पूरै घरजग्जा अधिग्रहण गर्न सकेन। शक्तिको आडमा बसेका केही व्यक्तिको घरमा महŒवपूर्ण पुरातात्विक महŒवका वस्तुहरू छन्, त्यसलाई अधिग्रहण गर्नु कोषको चुनौती हो, कोषका एक सदस्यले भने। उक्त क्षेत्रमै घर रहेका नेपाली कांग्रेसका प्रदेशसभा सदस्य नरोत्तम वैद्यले नजिकको घरमा एउटा रुद्र रहेको पुष्टि गरे। मेरो घरभित्र पनि एउटा निकै पुरानो मूर्ति परेको छ, उनले भने, तर त्यो यति महŒवपूर्ण होइन। शिवलिंग शौचालय छेउमा मूलभट्टले शपथ लिने यी शिवलिंग पशुपति क्षेत्रकै विशेष मानिन्छन्। विशेष पुरातात्विक महŒवको यो शिवलिंग भुवनेश्वरी टोलमा व्यक्तिको घरभित्र शौचालय छेउ परेको राष्ट्रिय सभाअन्तर्गतको राष्ट्रिय सरोकार तथा समन्वय समितिको प्रतिवेदनमा उल्लेख छ। समितिले पशुपति क्षेत्रको विस्तृत अध्ययन गर्ने क्रममा यस्तो दृश्य फेला पारेको हो। यी र यस्ता बेथितिलाई देखाएर उसले प्रतिवेदन नै तयार पारेको छ। पशुपति क्षेत्रका धेरै शिवलिंग तथा मूर्तिहरू व्यक्तिगत घरभित्र परेको कोषका पूर्वसदस्यसचिव तथा संस्कृतिविद् गोविन्द टण्डनले बताए। केही शिवलिंग व्यक्तिको घरभित्र परेकाले मूलभट्टले शपथ लिँदा घरधनीले ढोका खोलिदिने गर्छन्। त्यसपछि मात्र मूलभट्ट दर्शन गर्न जान्छन्, टण्डनले अन्नपूर्णसँग भने। एकदमै महŒवपूर्ण मूर्तिहरूसमेत व्यक्तिको घरमा परेको टण्डनले जानकारी दिए। देवपत्तन क्षेत्रमा धेरै शिवलिंग तथा मूर्तिहरू थिए, यो क्षेत्रमा घर बनाउँदा मानिसहरूमा पुरातात्विक जानकारी थिएन। त्यसैले उनीहरूको घरभित्र शिवलिंग तथा मूर्तिहरू परे, उनले भने, त्यही कारण अहिले पशुपतिका पुजारीलाई महŒवपूर्ण पूजा गर्न मानिसको घरभित्र जानुपर्छ। बेथितिको चाङ मानिसहरूले पशुपति विकास कोषको जमिन एक मुरी धानको भरमा उपभोग गर्दै आएको सांसद जीवन बुढाले बताए। पशुपतिमा १ सय ९० भन्दा भढी साना गुठी रहेछन्, ती गुठीले प्रयोग गर्ने जग्गा कसको हो भनेर विवाद रहेछ, उनले भने, पशुपति विकास कोषले यस्ता मामलामा स्पष्ट गुरुयोजना बनाएको देखिएन। त्यस्तै समितिको प्रतिवेदनले पनि पशुपति मन्दिरभित्र बेथितिको चाङलाई प्रष्टसँग देखाएको छ। लामो समयदेखि भवन र जग्गाको भाडा समयानुकूल नबढेको समेत प्रतिवेदनमा उल्लेख छ। पशुपति क्षेत्रभित्रका व्यक्तिगत तथा व्यावसायिक भवनहरू र जग्गाको भाडा समयानुकूल वृद्धि गर्न मिल्ने गरी तत्काल कानुन परिमार्जन गर्नुपर्छ, समितिको प्रतिवेदनमा भनिएको छ। पशुपति क्षेत्रमा पुरातात्विक अस्तित्व नै संकटमा पर्ने गरी आधुनिक संरचनाहरू निर्माण भइरहेको समेत प्रतिवेदनमा उल्लेख छ। पशुपति क्षेत्रको पर्यादा प्रतिकूल हुने गरी र प्रतिशोध प्रदर्शन गरी विभिन्न संरचना तथा स्मारकहरू निर्माण गर्न दिइएको छ, प्रतिवेदनमा भनिएको छ, अव्यवस्थित सहरीकरण र समन्वयको अभावले घरहरूमा च्यापिएको दुर्लभ त्रिविक्रमको मन्दिर वास्तविक स्वरूपमा पुनर्निर्माण हुन सकेको छैन। त्यस्तै ताम्रेश्वरलगायतका मन्दिर अतिक्रमण भइसकेका र मूर्तिहरू हराइरहेको तथा पशुपति विकास कोषले तीर्थयात्रीलाई उचित सुविधा प्रदान गर्न नसकेको समेत प्रतिवेदनमा उल्लेख छ। अस्तव्यस्त अथाह सम्पत्ति पशुपतिको मूल ढुकुटीमा विस २०१९ अगाडिको सम्पत्ति कति छ भन्ने कोषलाई समेत जानकारी नरहेको संसदीय समितिले आफ्नो प्रतिवेदनमा उल्लेख गरेको छ। प्रतिवेदनअनुसार पशुपतिको ढुकुटीमा जिन्सीतर्फ १८ हजार रोपनी जग्गा, एक हजार ३२५ किलो चाँदी र ५४ किलो सुन छ। त्यस्तै पशुपति क्षेत्र विकास कोषका संरचना तथा जग्गाहरू अव्यवस्थित तरिकाले भाडामा लगाएको पाइएको छ। पशुपतिले २०७००७१ देखि नेपाल सरकारबाट राष्ट्रिय गौरवका आयोजनाकै दाँजोमा वार्षिक रूपमा अनुदानसमेत लिँदै आएको छ। अर्कोतर्फ गैरहिन्दू पर्यटकबाट प्रवेश शुल्कबापत प्रतिव्यक्ति एक हजार नेपाली रुपैयाँ लिने गरेको छ। आर्थिक वर्ष २०७५०७६ मा पशुपति क्षेत्र विकास कोषले प्रवेश शुल्कबाट १७ करोड आम्दानी गरेको समितिको प्रतिवेदनमा उल्लेख छ। समितिको छलफलमा भूमि व्यवस्था, सहकारी तथा गरिबी निवारणमन्त्री पद्मा अर्यालले पशुपतिको सबै सम्पत्ति रक्षा गर्ने काम सरकारकै रहेको बताइन्। पशुपतिका सबै जग्गा तथा सम्पत्ति गुठीका हुन्, गुठीका सबै जग्गा सम्पत्ति राज्यले पनि हस्तक्षेप गर्न सकेको छैन, उनले भनिन्, धर्म संस्कृतिको रक्षा गर्ने, गुठीमा जोडिएका जग्गाको रक्षा गर्ने काम हाम्रो नै हो। त्यसैले हामीले कोसिस गरिरहेका छौं।०००"
चार बुँदे सहमतिपछि दाना सबस्टेसनको काम सूचारु,"बेनी : प्रवेशद्वारमा ताला लगाएर आन्दोलनमा उत्रिएका म्याग्दीको अन्नपूर्ण गाउँपालिका३ का बासिन्दासँग चार बुँदे सहमति पछि २२० केभी क्षमताको दाना सब स्टेसन निर्माणको काम पाँच दिनपछि सूचारु भएको छ । जिल्ला प्रशासन कार्यालयमा भएको छलफलमा स्थानीयले उठाएका सामाजिक उत्तरदायित्वसँग सम्बन्धित केही माग पूरा गर्ने विषयमा आयोजना र दानाबासीबीच सहमति भएपछि ताला खोलेर सोमबारदेखि सबस्टेसन निर्माण सूचारु भएको हो । दानामा सामाजिक उत्तरदायित्व अन्तरगतका काम गर्न बेवास्ता र बजेट बिनियोजनमा विभेद गरेको भन्दै असार १० गते ताला लगाएर सब स्टेसन निर्माण रोकेका थिए । ज्ञानप्रकाश मावि जोड्ने सडकको स्तरोन्नति, आमा समूहको भवन र युवा क्लबको खेलमैदान निर्माणका लागि सामाजिक उत्तरदायित्वका कार्यक्रमअन्तरगत सघाउने सहमति भएको सिडिओ ज्ञाननाथ ढकालले बताए । 'यसअघि दानाका लागि १२ लाख बिनियोजन गरेको कालीगण्डकी कोरीडोर प्रशारण लाइन आयोजनाले सामाजिक उत्तरदायित्वका कार्यक्रमका लागि थप बीस लाख उपलब्ध गराउने सहमति भएको छ, उनले भने,'सामाजिक उत्तरदायित्वका कामलाई तीब्रता दिने र आयोजनाको काममा अवरोध नगर्ने सहमति भएको छ ।' आयोजनाले प्रशारण लाइनको टावर बनाउने क्रममा दानाकै फगाममा निर्माण गरेको ५ किलोमिटर सडक मर्मत गर्ने, दानामा नियमित विद्युत आपूर्तिको व्यवस्था मिलाउने लिखित सहमति गरेका छन्। तालाबन्दी गरेर मजदुरलाई छिर्न नदिएपछि सबस्टेसनमा उपकरण जडान र अन्य निर्माणको काम रोकिएको थियो । जनप्रतिनिधि, युवा क्लब, आमा समूह र अगुवाले सुरत केसीको नेतृत्वमा ७ सदस्यीय संघर्ष समिति गठन गरेर आन्दोलनमा उत्रिएका थिए । एशीयाली विकास बैंकको सहयोगमा दाना र पर्वतको खुर्कोटमा सब स्टेसनका साथै ३९ दशमलब ६ किलोमिटर दुरीको प्रशारण लाइन निर्माणको काम अन्तिम चरणमा पुगेको छ । असार महिनाभित्र २२० केभी क्षमताको सबस्टेसन चार्ज गर्ने आयोजनाको तयारी छ । म्याग्दीको उत्तरी क्षेत्र भएर बग्ने कालीगण्डकी तथा सहायक नदी र मुस्ताङमा निर्माण हुने जलविद्युत आयोजनाबाट उत्पादीत बिजुली केन्द्रिय ग्रिडमा जोड्न एशियाली विकास बैंकको सहयोगमा प्रशारण लाइनका साथै दाना र खुर्कोटमा सब स्टेसन बनाउन लागिएको हो । प्रशारण लाइन र सबस्टेसन बनाउन सन् २०१६ मा दुई अर्ब ९० करोडमा टाटा प्रोजेक्ट्स र चिन्ट इलेक्ट्रिक जेभीसँग नेपाल विद्युत प्राधिकरणले ठेक्का सम्झौता गरेको थियो । २०१८ को नोभेम्बरमा सम्पन्न गर्ने लक्ष्य राखिएको आयोजना करिब दुई वर्ष ढिला गरी सकिन लागेको हो । पोखरेबगर क्षेत्रमा जग्गाधनीसंगको विवाद र वन क्षेत्रको जग्गा प्राप्तिमा भएको ढिलाइले आयोजना निर्माण प्रभावित बनेको थियो । पोखरेबगर क्षेत्रमा करिब दुई वर्षदेखि रोकिएको प्रशारण लाइन निर्माणको काम स्थानीय प्रशासनको सहजिकरणमा गत पुष देखि सूचारु भएको थियो । आयोजना निर्माणमा भएको ढिलाइका कारण घलेम्दीखोला जलविद्युत आयोजनाको ५ मेगावाट विद्युत खेर गएको छ । १३ मेगावाट क्षमताको थापाखोला जलविद्युत आयोजना पनि पूर्ण क्षमतामा सञ्चालन हुन सकेको छैन् । ४२ मेगावाट क्षमताको मिस्त्रीखोला जलविद्युत आयोजनाले प्रशारण लाइन र सबस्टेसनसँगै उत्पादन सुरु गर्ने तयारी गरेको छ ।"
जलकुम्भीले ढाकियो फेवाताल (फोटो फिचर),"पोखरा : वर्षा लागेसँगै फेवातालको पानीको सतह बढेपछि जलकुम्भी र बन्दा झार तालमा फैलन सुरु भएको छ । बर्षा लागेपछि तालको मुहान क्षेत्रमा रहेका पानीको स्रोतहरु खहरे खोला, हर्पन खोला बढेसँगै तालको पानीको सतह बढ्ने गर्दछ । तालको सतह बढेसँगै फेवा सिमसार क्षेत्रमा फैलिएर रहेको जलकुम्भी झारको साथै बन्दा झार तालमा फैलिन सुरु भएको हो । एक हप्तादेखि तालमा झार फैलन सुरु भएको हर्पन फेवा मत्स्य सहकारीका पूर्व अध्यक्ष ज्ञानबहादुर जलारीले बताए । २५ वर्षअघिदेखि फेवातालमा जलकुम्भी झार देखिन सुरु भए पनि बन्दा झार भने १५ वर्ष अघिदेखि तालमा देखा परेर फैलन सुरु भएको उनले सुनाए । पछिल्लो समयमा जलकुम्भी झरसँगै बन्दा झार पनि फैलने क्रम बढेको हो । वर्षा याममा तालमा बाक्लै गरी जलकुम्भी झार फैलिँदा तालपारीबाट दैनिक पोखरा बजारमा तरकारी, दूध बिक्री गर्न डुंगामा आउने किसान डुंगा चलाउन अप्ठ्यारो हुने गरेको बताउँदै आएका छन् । सामान्य अवस्थामा भन्दा ४५ मिनेट बढी समय लाग्ने गरी गत वर्ष तालमा जलकुम्भी झार फैलिएको किसानले बताएका थिए । तालपारीबाट बजारका विद्यालयमा अध्ययन गर्न आउने विद्यार्थीलाई पनि उत्तिकै सास्ती हुने गर्दछ । के हो बन्दा झार बन्दा झारलाई वाटर लेटुस भनिन्छ । यो झार पनि जलकुम्भी झार जतिकै फैलावट हुने मत्स्य अनुसन्धान केन्द्र बेगनास पोखराका प्रमुख डा एकबाल हुसेनले जानकारी दिए । वाटर लेटुसले भन्दा जलकुम्भी झारले पानीमा भएको पोषक तत्वलाई बढी उपयोग गर्ने पनि उनले सुनाए । यसले तालको पानीको गुणस्तर जस्तै घुलीत अक्सिजन र पानीको पार्दसिता घटाउने गर्छ । यसले गर्दा माछालाई असर गर्ने पनि उनले सुनाए ।"
"मोरङका तीन होटलमा आगलागी, छ जना घाइते","विराटनगर : मोरङको सुन्दरहरैंचा नगरपालिका१२ विराटचौकमा सोमबार बिहान भएको आगलागीमा परेर तीनवटा होटलमा क्षति पुगेको छ । मन्दिरा न्यौपानको एवान खाजा घरबाट बिहान १ बजे आगलागी सुरु भएको थियो । आगो फैलिएर अर्चना पोख्रेलको पोख्रेल स्टाफ होटल ररमेश डंगोलको धनकुटे समीर स्टाफ होटलमा पनि क्षति पुगेको मोरङ प्रहरी प्रमुख एसपी सन्तोश खड्काले जानकारी दिए । उनका अनुुसार आगो निभाउने क्रममा छ जना स्थानीय घाइते भएका छन् । तीन जनाको अवस्था गम्भीर छ । आगोले पोलेर सुन्दरहरैंचा१२ का ५६ वर्षीय छत्रबहादुर थापा, सुन्दरहरैंचा९ का ४२ वर्षीय गोविन्द दाहाल, ३३ वर्षीय खगेन्द्र लुइँटेल, ३८ वर्षीय रणबहादुर बस्नेत, सुन्दरहरैंचा १० का ४२ वर्षीय बाबुराम बस्नेत र ४५ वर्षीय अम्बिकाप्रसाद ढुंगेल घाइते भएको प्रहरीले जनाएको छ । घाइते मध्ये थापा, दाहाल र लुइँटेललाई उपचारका लागि विराटनगरको नोबेल शिक्षण अस्पतालमा भर्ना गरिएको थियो । उपचार सम्भव नभएपछि नोबेलले अन्यत्र रेफर गरेको प्रहरीले जनाएको छ । अरु तीन जनाको विराटचौकमै उपचार भइरहेको छ । आगलागीका क्रमममा होटल भित्र रहेका ६ वटा ग्यास सिलिन्डर विफोट भएको प्रहरीको भनाइ छ । ठूलो आवाजसहितको विष्फोटले जनजीवन आतंकित बनेको थियो । एसपी खड्काले आगलागीको कारण खुल्न नसकेकाले घटनाका बारेमा अनुसन्धान सुरु गरिएको जानकारी दिए । आगलागीमा परेर १०लाख बढीको क्षति भएको प्रहरीको अनुमान छ । सबै होटल कर्कट पाटाको छानो र बाँसको टाटीको बेरा लगाएर बनाइएको थियो । आगलागी सुरु भएको थाहा पाएपछि होटल भित्र बसेकाहरु भाग्न सफल भएको प्रहरीको भनाइ छ । दमकल, प्रहरी र स्थानीय बासिन्दाको सहयोगमा एक घण्टामै आगो नियन्त्रणमा लिन सकिएकाले थप क्षति हुन नपाएको र आगो वरपर फैलन नपाएको जानकारी एसपी खड्काले दिए ।"
"कर्णाली राजमार्गमा पहिरो : सडक अवरुद्ध, भर्खरै रोपाइँ गरेका खेत पुरिए","दैलेख : जाक्सी खोला नजिकै गएको पहिरोले कर्णाली राजमार्ग अवरुद्ध भएको छ । शनिबार रातीदेखि परेको भारी वर्षाका कारण कर्णाली राजमार्गअन्तरगर्त दैलेखको आठबीस नगरपालिका३ जाक्सी खोला नजिकै पहिरो जाँदा राजमार्ग अवरुद्ध भएको हो । राजमार्गबाटै निर्माण गरिएको सहायक सडकका कारण पहिरो गएको हो । पहिरोले राजमार्ग पुरिएपछि यातायात सेवा पूर्ण रुपमा ठप्प भएको छ । कोरोना भाइरस रोकथाम तथा नियन्त्रणका लागि गरिएको लकडाउनका कारण यात्रुवाहक सवारी साधनको चाप नभए पनि मालबाहक गाडीहरु रोकिएका छन् । पहिरो पन्छाउन कुनै पहल नभएको स्थानीय बासिन्दाले बताए। नयाँ सहर आयोजना राकम कर्णालीले निर्माण गरेको जाक्सी जिरो पोइन्टदेखि तिलेपाटा क्याम्पस हुँदै सिगौडी जाने सडक खन्दा पहिरो गएको स्थानीय सुरेन्द्र कार्की बताए । 'आयोजनाले गुणस्तरहिन सडक निर्माण गरेका कारण वर्षा सुरु हुने वित्तिकै पहिरो गएको हो, 'उनले भने, 'फाउन्डेसन तयार नगरेरै ग्यावीन जाली भरिएको थियो, लगातारको बर्षातले तीनै ग्यावीन जाली बगायो र पहिरो गयो ।' पहिरोले भर्खरै रोपाइँ गरेको खेत समेत पुरिएका छन् । स्थानीय १३ जना व्यक्तिको झण्डै २० रोपनी बढी खेत पुरेको जनाइएको छ।'केहि दिनअघि मात्रै रोपाई सकेका थियौं, एक स्थानीयले भने, 'सबै पहिरोले पुरिदियो ।' सामान्य पानी पर्दा पनि पहिलो खस्ने कर्णाली राजमार्गका विभिन्न स्थानमा पहिरोको स्थायी व्यवस्थापनका लागि सडक विभागले ध्यान नदिँदा राजमार्गमा यात्रुहरुले सास्ती खेप्नु परेको छ ।"
निर्माणाधीन घरमा युवक मृत भेटिए,काठमाडौं : गोकर्णेश्वर नगरपालिका२ नयाँपाटीमा एक युवक मृत फेला परेको महानगरीय प्रहरी वृत्त बौद्धले जनाएको छ। मेलम्चीको सडकमुनि वाग्वीर स्याङ्तानको निर्माणाधीन घरमा सोलुखुम्बु महाथुलुङ गाउँपालिका स्थायी घर भएका अन्दाजी २४ वर्षीय युवक धीरज राई झुण्डिएको अवस्थामा फेला परेको वृत्तका प्रहरी नायब निरीक्षक विकासबाबु न्यौपानेले जानकारी दिए। घटनाका बारेमा थप अध्ययन भइरहेको छ। स्याङ्तानले घर निर्माणको जिम्मेवारी निर्माण व्यवसायी रेशम गुरुङलाई ८० लाख रुपैयाँमा ठेक्का दिएका थिए। राईलाई निर्माण व्यवसायी गुरुङले घर कुर्न राखेको घरबेटी स्याङ्तानले बताए। बिहान बेलुका निर्माणाधीन घर कुरेर बस्ने राई दिउँसो अन्यत्र काम गर्न जान्थे। शनिबार बेलुकीसम्म राई ओहोरदोहोर गरिरहेका थिए। आइतबार एक्कासि भुण्डिएको अवस्थामा भेटिएको निर्माण व्यवसायी गुरुङले बताए। हेड मिस्त्री उदयपुरका लक्ष्मण राईमार्फत चार महिनाअघि धीरज घर निर्माणस्थलमा आइपुगेको पनि उनले बताए। निर्माणाधीन घरमा सहयोगीका रूपमा समेत काम गर्ने राई आफन्त नभएको र कोठासमेत नलिएकाले निर्माण सामग्री कुरेर बस्ने गरेका थिए। मृतक राईको घरमा सम्पर्क गरी थप अनुसन्धान भइरहेको प्रहरीले जनाएको छ। बन्दाबन्दी सुरु भएपछि आत्महत्या गर्नेको सङ्ख्या यस क्षेत्रमा पनि बढेको जनाइएको छ।
"सर्लाहीमा नेकपा र कांग्रेस कार्यकर्ताबीच झडप, गोली चल्दा डेढ दर्जन घाइते","मलंगवा : सर्लाहीको धनकौल गाउँपालिका३, मा आइतबार साँझ नेपाल कम्युनिष्ट पार्टी (नेकपा) र नेपाली कांग्रेसका कार्यकर्ताबीच भएको झडपमा गोली चलेको छ। गोलीको छर्रा लागेर १८ जना भन्दा बढी घाइते भएका छन्। असार ७ गते हत्या गरिएका रामजल रायको हत्यारालाई कारबाही गर्नुपर्ने र क्षतिपुर्तीको माग गर्दै नेकपा कार्यकर्ता मसाल जुलुश निकालेको समयमा दुबैपक्षबीच झडप भएको हो। उनीहरुको अहिले सर्लाही अस्पताल मलंगवामा उपचार भइरहेको छ। धनकौल बजारमा जुलुश निकालेका समयमा कांग्रेसका कार्यकर्ताले हतियारसहित आफुमाथि आक्रमण गरिएको घाइतेहरुले बताएका छन्। कांग्रेसका कार्यकता आफुमाथि नेकपाको कार्यकर्ताले आएर अचानक आक्रमण गरेको आरोप लगाएका छन्। घाइते हुनेमा धनकौल २ रणधीर रंजन बर्मा, बैधनाथ सहनी र लक्ष्मण साह (वडा सदस्य) रहेका छन्। उनीहरुको टाउको, हात, खुट्टा र गर्दनमा चोट लागेको छ। त्यसैगरी छर्रा लागेर घाइते हुनेहरुमा धनकौल ३ हरकठवाका रामचन्द्र हजारी नागेश्वर सहनी, महबुब अन्सारी, राकेश कुमार सिंह, रामविनय हजारी, बिलास राय, विजय साह, अरविन्द सिंह, सुनिल महतो, विजय साह, शेख इन्ताज, सुनिल साह, नितेश सिंह, संजित यादव र अरुण यादव रहेका छन्। कांग्रेसका रणधीर रंजन बर्माले आफू बजारबाट तरकारी लिएर घर अगाडि बसिरहेको अवस्थामा अचनाक ४०५० जनाको समूहमा आएका नेकपा कार्यकर्ताले कुटपिट गरेको बताएका छन्। उनले भने, 'बाँसको भाटाले आफूलाई उनीहरुले प्रहार गरेको थियो। टाउको, हात, खुट्टा र गर्दनमा चोट लागेको छ।' नेकपाका विजय सिंहले आफूहरु मसाल जुलुश निकालेको समयमा ढुङ्गा मुढा गर्दै कांग्रेसका कार्यकर्ताले गोली चलाएको आरोप लगाएका छन्। उनले भने, 'आफूहरु मसाल जुलुश गर्दै थियो। कांग्रेसीहरु अचानक गोली बर्साउन थाले। सबैजनालाई गोलीको छर्रा लागेको छ। केहीको टाउको समेत फुटेको छ। दुई दर्जन भन्दा बढी गोली प्रहार भएको हो। हामी त्याहाँबाट नभागेको धेरैजना हातहात पनि हुन्थ्यो।' दुई पक्षबीच झडप हुदाँ करिब १८ जना घाइते भएको जिल्ला प्रहरी कार्यालय सर्लाहीका प्रहरी उपरीक्षक विश्वमणी पोखरेलले जानकारी दिए। 'सबैको उपचार अहिले सर्लाही अस्पताल मलंगवामा भइरहेको छ। अवस्था समान्य छ। दुबैपक्षबीच झडप हुदाँ गोली चलेको हो।' उनले भने, 'कताबाट कसले गोली प्रहार गरेको हो त्यसबारे अनुसन्धान भइरहेको छ। एकजनालाई नियन्त्रणमा लिएका छौं।' झडपलाई नियन्त्रणमा लिनका लागि प्रहरीले ४ राउण्ड अश्रु ग्याँस प्रहार गरेको थियो। स्थिति अहिले सामान्य छ। दुईजना प्रहरी जवानसमेत समान्य घाइते भएका छन्। धनकौल गाउँपालिकामा यो भन्दा अगाडि पनि झडप भएको थियो। चिनी मिलको विषयलाई लिएर दुई पक्षबीच झडप भएको थियो।"
"स्याङ्जामा पनि देखियो सलह, मार्नेलाई किलोको १००","स्याङजा : स्याङ्जामा पनि सलह किरा देखिएका छन् । आइतबार साँझ कालीगण्डकी गाउँपालिकाका झण्डै ५६ ठाउँमा सलह किरा देखिएको कृषि ज्ञान केन्द्र स्याङजाले जनाएको छ । यहाँ आएका किरा हेर्दा सलह नै भएको केन्द्रका प्रमुख शालिकराम अधिकारीले जानकारी दिए । 'आइतबार साँझ लाखौंका संख्यामा आएका सलहलाई गाउँलेले ठूलो मुस्लो आउनेगरी आगो बालेर, टिन लगायतका विभिन्न बज्ने सामान बजाएर लखेटे।तर, सोमबार बिहान फेरी सलहको झुण्ड देखा परेको छ,' कालीगण्डकी गाउँपालिकाका अध्यक्ष खिमबहादुर थापाले भने । छापडाँडा, तीउघा, बारीचौर, वागचारी, लिहाद, इन्सिललगायतका क्षेत्रमा लाखौंको संख्यामा सलह आइतबार साँझ देखिए । सोमबहार बिहान बिर्घाको तङलेहा भन्ने ठाउँमा केही झुण्ड आएको र अहिले ती किरालाई लखेट्ने काम भइरहेको कृषि शाखा प्रमुख हुमप्रसाद श्रेष्ठले बताए। सहल पाल्पाहुँदै स्याङजा प्रवेश गरेका हुन् । सलहले खेती नोक्सान पुर्याउने हुँदा पालिकाले सहल मार्नेलाई नगद दिने घोषणा गरेको छ । पालिकाले प्रतिकिलोको एक सय रुपैयाँ दिने निर्णय गरेको हो । भारतहुँदै पाल्पा आइपुगेको सलह किरा स्याङजाका दक्षिणी भाग गल्याङ, कालीगण्डकी र चापाकोट लगायतका केही स्थानसम्म आइपुग्ने संभावना बढी रहेको केन्द्रका प्रमुख अधिकारीले भने,' धानका ब्याड र मकै बालीलाई विशेष निगरानी राख्न अनुरोध गर्दै वशेष सतर्कता अपनाउन कृषि प्राविधिकलाई सतर्क गराइएको छ।"
पाटन उक्लिँदै भेडाका बथान,"कालिकोट : जिल्लाको ग्रामिण समुदायमा भेडा पालक किसानले भेडाका बथान पाटन क्षेत्रमा सार्न थालेका छन् । बर्षेनि भेडापालक किसान यस सिजनमा भेडाका बथानलाई पाटन क्षेत्रमा चरनका लागि लैजाने गर्छन्। बर्षेनि जाडोयाम सुरु भएपछि अउलतिर र गर्मी याम सुरु भएपनि लेकतिर भेडा सार्ने गरिन्छ । बैशाख महिनाबाट लेकतिर उकालिएका भेडाका बथान असारमा पाटन क्षेत्रमा पुर्याउने गरिएको जिल्लाको नरहरीनाथ गाउँपालिका ४ रुप्साका दल सिकालले बताए । उनले भने, 'अहिले भेंडीगोठ पाटनतिर सारेको छौँ । वैशाखबाट पाटनतिर लिन थालिएका भेडाका बथान ठाउँठाउँमा बसाल्दै चरिचरन गर्दै असारमा मात्र त्रिवेणी पाटनमा पुगाएका हौँ ।' उनले भने, 'हरीयाली पाटनमा भेडाका लागि चरिचरन राम्रो हुने भएकाले गाउँका सबै भेडापालक किसानले भेडाका बथान पाटनतिर उकालेका हुन् । गर्मी छल्न पाटन उक्लेका भेडा चार महिनापछि फेरी जोडो छल्न गाउँतिर झारिन्छन्।' हरेक वर्षको चैतदेखी गाउँबाट नहरीनाथ गाउँपालिका र सान्नित्रिवेणी गाउँपालिकाको लेकाली क्षेत्र थ्याप्च्या, बल्ला काँधहुँदै त्रिवेणी पाटनमा भेडाका बथानसँगै ठाँउठाँउमा रोक्दै लिने गरिन्छ । साउनमा हुने बढीमालिकाको पूजासहित जात्राको रमाइलो हेर्नका लागि पनि यहाँका अधिकांश भेडापालक किसान असारमा नै पाटनमा भेडाका बथान पुगाएर बसोबासको बन्दोबस्तो गर्ने गर्छन् । परापूर्वकालदेखि भेडापालन गर्दै आएका सिकालका ७० वटा भेडा छन् । गर्मी समय पाटनतिर चिसो समय औलतिर भेडाको बथान डुलाएर जीवन चलाउँदै आएका छन् । यस्थै नरहरीनाथ गाउँपालिका ५ का चम्फ सहकारीले पनि भेडाको बथान पाटन उकालेका छन् । उनका पनि ५० भेडा छन् । त्रिवेणीको पाटनमा पाल हालेर बस्ने व्यवस्था मिलाएका छन् । उनी भन्छन्, 'पाटनमा पुगेपछि भेडासँगै दिन बितेको पत्तै हुँदैन। हामीलाई गाउँमा बस्न मन लाग्दैन । भेडासँग पाटनमै रमाउँछौँ । भेडाका बथानसँग त्रिवेणी पाटनको जाडो, निरन्तरको झरी, असिना पानी, चट्याङ केही पनि डर लाग्दैन् । पालमा मुडा बालिन्छ भेडा चराएर दिन बिताइन्छ।' जिल्लाको नरहरीनाथ, सान्नित्रिवेणी, पचालझरना, पलाँता गाउँपालिकाका अधिकांश भेडा पालक किसान सबैले भेडीका बथानसँग पाटन क्षेत्रमा सर्न थालेका छन् । उनीहरु असारदेखि असोजसम्मको अधिकांश समय लेकाली क्षेत्रमा भेडासँगै भेडीगोठमा बिताउँछन् । पचालझरना गाउँपालिका वडा नं ७ का टक्कबहादुर ऐडीले भने, 'करीब २ सय भेडाको बथानसँगै बड्डादुन पाटनमा पुगेपछि आफ्नो संसार नै यही हो जस्तो लाग्छ ।' उनीसँगै छिमेकी दुई परिवारका गरी २ सय भेडाको बथान यति बेला पाटन उकालिएको छ । उनको पनि दिनचर्या भेडीगोठमा बित्छ । जहाँ भैसी र गाईगोरुका बगालहरु पनि सँगै लिने गरेका छन् । पचालझरना गाउँपालिकाले ५० भन्दा माथि भेडाबाख्रा पालन गर्ने किसानलाई गोठालो भत्ता दिने व्यवस्था गरेपछि उनीहरु थप उत्साहित छन् ।"
कोरोनाले खोस्यो सहारा,"दैलेख : दुल्लु नगरपालिका३ का ४५ वर्षीय लक्ष्मण बुढा मजदुरीका लागि भारत जान्थे। गाउँघरमा परिवारको छाक टार्ने उपाय नहुँदा उनलाई भारत पस्ने बाध्यता थियो। केही समय अघि घर आएका उनी बिरामी भए। रोगले च्यापेपछि पत्नी विष्णु बुढाले असार २ गते प्रदेश अस्पताल सुर्खेतमा भर्ना गरिन्। तर, उपचारकै क्रममा लक्ष्मणको अस्पतालमै मृत्यु भयो। उनको स्वाब संकलन गरेर पीसीआर परीक्षण गर्दा कोरोना देखियो। आईसीयूमा राखेर उपचार भइरहेका बेला बुढाको निधन भएको अस्पतालका निर्देशक डा डम्बर खड्काले जानकारी दिए। अन्तिम पटक श्रीमान्को मुखसमेत हेर्न नपाएकी ४० वर्षीया विष्णु भने रित्तौ घर फर्किइन्। मृत्तकको शवलाई नेपाली सेनाले सुर्खेतमै अन्त्येष्टि गरेको थियो। अहिले यो परिवार शोकमा छ। अस्पतालमा उपचार भएपछि निको होलान् भन्ने सोचेकी थिएँ, बिष्णुले भनिन्, श्रीमान्को अन्तिम पटक मुख हेर्न पनि पाइँन, पापी कोरोनाले हाम्रो सहारा नै खोस्यो। घरमुली नै नरहेपछि अब घरखर्च कसरी चलाउने ? परिवारको बिचल्ली हुने भयो। बुढेसकालका सहारा तीन छोरीहरुको बिहे भइसकेको छ, दुर्ई छोरी र दुई छोरा घरमै छन्। दुल्लु नगरपालिका११ खागीतडाका ३५ वर्षीय कर्णबहादुर थापा पनि एक वर्षयता भारतमै थिए। उनी अहमदाबाद्स्थित एक होटलमा कार्यरत थिए। कोरोना संक्रमण बढ्दै गएपछि साथीहरुसँगै घर फर्किएका उनको क्वारेन्टाइनमै ज्यान गयो। घर पुग्न नपाउँदै जेठ १७ गते उनको निधन भयो। थापाकी पत्नी, एक छोरा र एक छोरी छन्। उनको मृत्युपछि बालबच्चाको पालनपोषणमा चिन्ता थपिएको छ। भारतबाट फर्किदा बाटोमा सामान्य ज्वरो आएको थियो भन्ने सुनेका थियौ, यहाँ आइसकेपछि बेलैमा परीक्षण भएन मृतकका परिवारको गुनासो छ, हामीले परिवारको सहारा गुमायौं, कोरोनाले प्राण लग्यो। यस्तै कोरोना त्राससँगै भारतबाट आएका दुल्लु नगरपालिका१० गमौडीका २१ वर्षीय ऋषि जैसीले घरमै आत्महत्या गरे। उनमा पनि कोरोना संक्रमण देखियो। ती युवक जेठ ११ गते भारतको अहमदाबाद्बाट गाउँ आइपुगेको थिए। भारतबाट फर्र्किएका ती युवक पञ्चकोशी माविस्थित क्वारेन्टाइनमा बसेका थिए। क्वारेन्टाइनमा बसेको १४ दिनपछि आरडीटी विधिबाट गरिएको परीक्षणमा रिपोर्ट नेगेटिभ आएपछि जेठ २५ गते घर पठाइएको थियो। क्वारेन्टाइनबाट फर्किएको १६ दिनपछि झुण्डिएको अवस्थामा ती युवकको शव फेला परेको थियो। आत्महत्यापछि गरिएको पीसीआर परीक्षणमा उनको कोरोना पोजेटिभ थियो। ऋषिको मृत्युसँगै परिवार शोकमा डुवेको छ। दुई छोराको सहारामा बाँचिरहेकी मनसरा जैसीको जीवनको सहारा गुमेको छ। १२ वर्षअघि घर छोडेर हिँडेका उनका पतिले अहिलेसम्म घरको दैलोसम्म टेकेका छैनन्। दुई दाजुभाई नै भारतमा थिए, १६ वर्षको कान्छो छोरा लकडाउन हुनु अघि नै घरमा आयो, उनले भनिन्, जेठो छोरो दशैंमा घर आउँछु भन्थ्यो, कोरोनाले जेठमै घर फर्कियो। आत्महत्या गर्नैपर्ने घरायसी कुनै समस्या नभएको मनसरा बताउँछिन्। भारतबाट फर्किएर केहीदिन क्वारेन्टाइनमा बस्यो, क्वारेन्टाइनबाट घर फर्किएपछि बिरामी पर्ला भन्ने डरले कुनै काममा लगाएको थिइँन, यो कारोना नभएको भए किन घरमा आएर आत्महत्या गथ्र्यो होला र ? उनले भनिन्।"
सडक निर्माण गर्ने क्रममा पुरिएर एकको मृत्यु २ जना घाइते,"गोरखा : गोरखामा सडक निर्माणको काम गर्ने एक मजदुरको पहिरोमा परी मृत्यु भएको छ । नेपाली सेनाले निर्माण गरिरहेको बेनिघाट, आरुघाट लार्के सडकमा काम गर्ने जुनीचाँदे गाउँपालिका५ जाजरकोटका २६ वर्षीय नरेन्द्र शाहीको मृत्यु भएको प्रहरीले जनाएको छ। धार्चे गाउँपालिका३ तातोपानी खण्डमा आइतबार दिउँसो तीन बजे झरेको पहिरो पन्छ्याउने क्रममा फेरि माथिबाट झरेको पहिरोले शाहीको मृत्यु भएको स्थानीय डिलबहादुर गुरुङले जानकारी दिए । पहिरोमा परी अरु दुई जना घाइते भएको गुरुङले बताए । शव पोष्टमार्टमका लागि सोमबार आरुघाटतर्फ लगिने उनले जानकारी दिए"
असार १५ मा किन खाइन्छ दही चिउरा ?,"भक्तपुर : सोमबार असार १५ । रोपाइँ सकेको खुसीयालीमा भोजस्वरुप दही र चिउरा खाने दिन । सरकारले यस दिनमा धान दिवससमेत मनाउँदै आएको छ । नेपाली समाजमा परम्परागत रुपले नै असार १५ मा दही चिउरा खाने प्रचलन रहँदै आएको हो । तर असार १५ मै किन खाइन्छ दही चिउरा ? प्रायःको एउटै उत्तर हुने गर्छ, पहिलेदेखि खाँदै आएको त्यसैले । आखिरमा किन असार १५ को सांस्कृतिक महत्व छ त ? संस्कृतिकर्मीका आधारमा असारमा समयमै रोपाइँ सकिएको खुसीयालीमा दही चिउरा खाइन्छ । परापूर्वकालदेखि नै यो प्रचलन चल्दै आयो । तर समयक्रमले यसलाई असार १५ मा पुर्याएको संस्कृतिकर्मीको तर्क छ । उनीहरुका अनुसार रोपाइँ नसकिएसम्म दहीचिउरा खाइँदैन तर अहिले रोपाइँ सकियोस् या नसकियोस् प्रत्येक वर्षको असार १५ मा दहीचिउरा खाने गरिन्छ । हुन त अहिले दहीचिउरा खान असार १५ सम्म पर्खन पर्दैन । अहिले बजारमा दहीचिउरा १२ महिना उपलब्ध छन् । परापूर्वकालमा समयमै रोपाइँ सकिएको खुसीयालीमा भोजस्वरुप दहीचिउरा खाने चलन रहेको संस्कृतिकर्मी ओमप्रसाद धौभडेल बताउँछन् ।माना रोपेर मुरी फलोस् भन्ने कामना लिएर सुरु गरिएको रोपाइँ सकिएको खुसीयालीमा दही चिउरा खाने गरिएको हो, संस्कृतिकर्मी धौभडेल स्पष्ट पार्छन् । उनले रोपाइँमा सबैलाई भ्याइनभ्याइ हुने भएकाले पकाइरहन पनि नपर्ने र तयार गर्न धेरै समय पनि नलाग्ने भएकाले दहीचिउरा खाने प्रचलनले महत्व पाएको बताए । असारमा कामको व्यस्तताले अरु खानेकुरा जोहो गर्ने समय हुँदैन, उनले थपे, पकाइवरी गर्न नपर्ने र सरल रुपमा सबैका घरघरमा उपलब्ध हुने भएकाले असार १५ मा दही चिउरा खाने थिति नै बसेको हो । उसबेला सबैसँग आजजस्तो माछा, मासुलगायतका पौष्टिक आहार खाने क्षमता थिएन । रोपाइँले थाकेका किसानलाई माछामासु पकाएर बस्ने फुर्सद पनि हुँदैन । सबैजसो किसानका घरमा गाईभैसी पालिएको हुन्थ्यो । गाईभैसीले दिने दूधले गर्दा घरघरमा दही, मही र घ्यू खाली हुँदैन । त्यस्तै खेतीकिसानी गर्ने भएकाले चिउरा पनि घरमै हुने भइहाल्यो । त्यसैले घरमै रहेको दहीचिउरालाई महत्व दिएर असारमा रोपाइँ सकिएको खुसीयालीमा भोज गर्ने प्रचलन रहेको संस्कृतिकर्मी धौभडेल स्पष्ट पार्छन् । दही चिउरा पौष्टिक आहार पनि भयो । धेरै समय लाग्ने गरी दहीचिउरा अरु खानेकुरा जसरी पकाइरहन पनि पर्दैन । त्यसैले यसको प्रयोगले महत्व पाएको उनी बताउँछन् । यसै प्रयोगले आज संस्कृति र पर्वको रुप लिएको मात्र हो, संस्कृतिकर्मी धौभडेल भन्छन्, तर कृषिमा परनिर्भरता बढेसँगै असार १५ को महत्व खल्लो हुने क्रम बढेको छ । उनका अनुसार असार १५ कृषिमा नेपालीहरुको आत्मनिर्भरताको प्रमाण हो ।पहिले दही र चिउरा घरकै हुन्थे, उनी भन्छन्, तर अहिले दही र चिउरा दुवै किन्नुपर्छ । संकटमा दही अहिले कमैका घरमा गाईभैंसी होलान् । गाईभैंसी नपालेपछि घरघरमा दही बन्ने कुरा भएन । तैपनि बजारबाट किनेर भए पनि असार १५ मा दहीचिउरा खाने प्रचलनमा कमी आएको छैन । विवाह, व्रतबन्ध, सभासमारोहपछि सबैभन्दा बढी दही प्रयोग हुने दिन भनेकै असार १५ हो । दही बनाउने पेसा पनि मौसमी व्यवसाय हो । माघ र फागुन महिना दहीका महिना हुन् । अरु समय भनेको चाडबाड, विवाह, व्रतवन्ध तथा सभा सम्मेलन नै हो । त्यस्तै गर्मी याममा पनि दहीको माग हुन्छ । तर बजारमा दूध अभाव भएपछि दही संकटमा पर्दै आएको दही व्यवसायी कृष्णगोपाल सैंजू बताउँछन् ।दूध आवश्यक मात्रामा नआउँदा अहिले दही धेरै जमाउन पाइँदैन, उनले भने । भक्तपुर नगरभित्र करिब एकसय पचास घरपरिवारले परम्परागत रुपमा मौलिक जु जु धौ बनाउँछन् । उनीहरुले वार्षिक एक हजार पाँच सय मेट्रिक टन दही बनाउँछन् । दही भक्तपुरको मौलिक उत्पादन हो । भक्तपुरमा बन्ने विशेष प्रकारको दहीलाई जुजु धौ (राजा दही) भन्ने प्रचलन पनि रहँदै आएको छ । त्यसैले सबै दही जुजु धौ होइन । दही बनाउने पेसा आफैँमा स्वतन्त्र र आत्मनिर्भर व्यवसाय भने होइन । यो पशुपालनमा आधारित व्यवसाय हो । त्यसमा पनि गाईको दूधबाट राम्रो दही बन्दैन । त्यसैले शुद्ध भैंसीको दूध आवश्यक पर्छ । सहरीकरण र फेरिएको जीवनशैलीले नेपाली समाजमा पशुपालन क्रमशः घट्दै आएको छ ।"
