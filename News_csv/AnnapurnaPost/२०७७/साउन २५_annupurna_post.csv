शीर्षक,विवरण
सीसीएमसी बैठक : भदाै १ देखि अन्तर जिल्ला र हवाई यातायात खुला नगर्न सिफारिस,"काठमाडौं : कोभिड१९ क्राइसिस म्यानेजमेन्ट सेन्टर (सीसीएमसी)ले भदौ १ गतेदेखि हवाई सेवा, लामो दूरीको सार्वजनिक यातायात खुला नगर्न सरकारसमक्ष सिफारिस गरेको छ । विश्वव्यापी महामारीको रुपमा फैलिएको कोरोना भाइरस (कोभिड१९) संक्रमितको संख्या बढ्दै गएको भन्दै सीसीएमसीले साउन ५ को मन्त्रिपरिषद् निर्णय सच्याउन सिफारिस गरेको हो । यस विषयमा ठोस निर्णय नभएको तर यो कार्यान्वयन गर्नु नहुने विषयमा धेरैको मत मिलेपछि सीसीएमसीले यस्तो सिफारिस गरेको हो । भदौ १ गतेदेखि हवाई उडान र अन्तर जिल्ला यातायात सञ्चालन गर्ने निर्णय सरकारले गरे पनि सङ्क्रमणको दर बढ्दै गएको अवस्थामा के गर्ने भन्ने विषयमा लामो बिमर्स भएको छ, मन्त्रिपरिषद् कार्यालयका सचिव महेन्द्रप्रसाद गुरागाईंले भने । बैठकमा मुलुकको पछिल्लो अवस्थाको बारेमा महत्वपूर्ण विचार विमर्श भएको छ । स्वास्थ्य सुरक्षाका सम्पूर्ण मापदण्ड पालना गराउन, स्थानीय तहले नै आवश्यक संयन्त्रको परिचालन गर्न र त्यसका लागि सङ्घीय, प्रदेश र स्थानीय सरकारबीच थप समन्वय गर्नुपर्ने विषयमा समेत बैठकमा छलफल भएको गुरागाईंले बताए । त्यसैगरी सरकारले मुलुकभर आइसोलेसन र क्वारेन्टिनको अभाव देखिएकाले स्थानीय तहको समन्वयमा थप व्यवस्था गर्ने भएको छ । सीसीएमसीको बैठकले काठमाडौँ उपत्यकालगायत देशका अधिकांश जिल्लामा सङ्क्रमितको सङ्ख्या बढ्दै गएकाले त्यसको व्यवस्थापनका लागि थप आइसोलेसन कक्ष थप गर्ने निर्णय गरेको हो । बैठकले स्थानीय तह र जिल्ला सङ्कट व्यवस्थापन केन्द्रको समन्वयमा आइसोलेसन र क्वारेन्टिनको थप व्यवस्था गर्ने निर्णय गरेको सचिव गुरागाईंले जानकारी दिए। सरकारले तोकेका स्वास्थ्य सुरक्षासम्बन्धी मापदण्ड प्रयोग नगर्दा सङ्क्रमणको जोखिमसँगै मृत्युदर बढेको निष्कर्ष पनि बैठकले निकालेको छ । अत्यावश्यक कामबाहेक घरबाट बाहिर ननिस्किन र निस्कनै परे स्वास्थ्य सुरक्षाका सम्पूर्ण मापदण्ड पालना गर्न पनि बैठकले आग्रह गरेको सचिव गुरागाईले जानकारी दिए । सङ्क्रमितको सङ्ख्या बढ्दै गएको अवस्थामा सर्वसाधारण, सुरक्षाकर्मी, स्वास्थ्यकर्मी, उद्योगी तथा व्यवसायी सबैलाई सुरक्षित रहन सचिव गुरागाईंले आग्रह गरे ।"
कर्मचारीलाई घरबाटै काम गर्ने वातावरण मिलाउन राष्ट्र बैंकको निर्देशन,काठमाडौं : कोरोनाको जोखिम व्यापक रुपमा बढ्दै गएको भन्दै नेपाल राष्ट्र बैंकले बैंक तथा वित्तीय संस्थाका कर्मचारीलाई घरबाटै काम गर्ने व्यवस्था मिलाउन निर्देशन दिएको छ । केन्द्रीय बैंकले आइतबार सबै बैंक तथा वित्तीय संस्थालाई परिपत्र जारी गरेको हो । कोरोनाको सङ्क्रमणको मात्रा बढ्दै गएकाले घरबाटै काम गराउन र त्यो सम्भव नभए कमभन्दा कम कर्मचारी उपस्थित हुने गरी विभिन्न सिफ्टमा काम गर्ने वातावरण मिलाउन निर्देशन राष्ट्र बैंकले निर्देशन दिएको हो । राष्ट्र बैंकले सरकारले यातायातको क्षेत्रमा जोर बिजोर प्रणाली लागू गरेको तथा स्वास्थ्य सुरक्षाका विषयमा स्पष्ट मार्गदर्शन गरेको भन्दै त्यसको पूर्ण रुपमा परिपालना गर्न गराउन भनेको छ । बैंक तथा वित्तीय संस्थाले प्रदान गर्ने सेवालाई नियमित कसरी राख्न सकिन्छ भन्ने बारेमा कार्ययोजना बनाउन आग्रह गरेको छ । केन्द्रीय बैंकले विद्युतीय माध्यमबाट हुने कारोवारलाई थप प्रोत्साहन गर्न बैंक तथा वित्तीय संस्थालाई पुनः ध्यानाकर्षण गराएको छ । बैंकिङ सेवामा रहेका जनशक्ति तथा सेवाग्राहीको सुरक्षा तथा कोरोनाको सङ्क्रमणलाई न्यूनीकरण गर्दै सुरक्षाका अधिकतम सबै उपाय अनिवार्य रुपमा पालन गर्न तथा गराउन निर्देशन दिइएको छ । रासस
कोरोनाले मृत्यु हुनेको संख्या ७५ पुग्यो : १६३५३ डिस्चार्ज,"काठमाडौं : नेपालमा कोरोनाले मृत्यु हुनेको संख्या ७५ पुगेको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार आइतबार थप दुई जनाको कोरोनाकै कारण मृत्यु भएको पुष्टि भएसँगै मृतकको संख्या ७५ पुगेको हो। कास्कीको पोखरा महानगरपालिका१९ वस्ने ६२ वर्षीया एक पुरुष २४ गते राति साढे ११ बजे उपचारको क्रममा पोखरा स्वास्थ्य विज्ञान प्रतिष्ठानमा मृत्यु भएको हो। उनी मधुमेहका रोगी थिए। उनलाई साउन १७ गते कोभिड पुष्टि भएपछि सोही दिन अस्पतालको आइसीयूमा भर्ना गरिएको थियो। त्यसैगरी पर्सा जिल्ला विरगंज महानगरपालिका २ बस्ने २० वर्षीया एक महिलाको मिति २०७७ साउन २४ गते बिहानको राति मृत्यु भएको हो। हाइपोथाइरोडिजमकी विरामी उनलाई नारायणी अस्थायी कोरोना विशेष अस्पताल गण्डकमा पुऱ्याइए पछि मृत्यु भएको बताइएको थियो। मृत्यु पश्चात स्वाब लिएर गरिएको पीसीआर परीक्षणमा रिपोर्ट पोजिटिभ देखिएको हो। उनमा साउत २५ गते कोरोना पुष्टि भएको मन्त्रालयले जनाएको छ। नेपालमा पछिल्लो २४ घण्टामा ३८० जनामा कोरोना संक्रमण पुष्टि भएको छ। देशभरका विभिन्न प्रयोगशालामा भएको पीसीआर परीक्षणमा ३८० जनाको रिपोर्ट पोजिटिभ आएको हो। कुल संक्रमितको संख्या २२ हजार ९७२ पुगेको छ। संक्रिय संक्रमितको संख्या भने ६ हजार पाँच सय ४४ छ। पछिल्लो २४ घण्टामा ४० जना डिस्चार्ज भएका छन्। कुल डिस्चार्जको संख्या भने १६ हजार ३५३ पुगेको छ। काठमाडौं उपत्यकामा भने ९२ जनामा संक्रमण पुष्टि भएको छ। जसमध्ये ९० जना काठमाडौंका छन् भने दुई जना ललितपुरका छन्। भक्तपुरमा भने पछिल्लो २४ घण्टामा संक्रमण शून्यमा झरेको छ। तनहुँमा ८१ जनाको कोरोना रिपोर्ट नेगेटिभ पुन: कोरोना संक्रमण बढेपछि जुम्ला सदरमुकाम सिल कपिलवस्तुमा समुदाय स्तरमा थप १७ जनामा कोरोना संक्रमण प्रदेश १ मा थपिए ४० कोरोना संक्रमित कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ३८० जनामा कोरोना संक्रमण : काठमाडौंका ९० संक्रमित डडेल्धुरा अस्पताल प्रयोगशालामा १२ जनामा कोरोना संक्रमण पुष्टि पाँच सय बढी संक्रमित रहेका जिल्लामा पर्सा, रौतहट, महोत्तरी र काठमाडौं हुन्। त्यसैगरी संक्रमण शून्य भएका जिल्लाको संख्या सात रहेको छ। मन्त्रालयका अनुसार खोटाङ, धनकुटा, संखुवासभा, मनाङ, मुस्ताङ, डोल्पा र हुम्लामा संक्रमण शून्यमा झरेको हो। नेपालमा कोरोनाका कारण मृत्यु हुनेको संख्या भने ७५ पुगेको छ।"
"कोरोना महामारी बीच बालुवा व्यवसायीको दादागिरी, प्रहरीकै स्कटिङमा टिपर र्याली","धादिङ : आइतबार अपरान्ह साढे १२ बजेतिर १ दर्जन टिपरमा सयौं मानिस प्रशासन र प्रहरीविरुद्ध नाराबाजी गर्दै सदरमुकाम प्रवेश गरे । कोरोना महामारीमा भीडभाड नगर्न र अति आवश्यक कामबाहेक घर बाहिर ननिस्कन प्रहरीले सूचना जारी गरिरहेको बेला अकस्मात नाराबाजीसहितको टिपर र्यालीले बजारबासीलाई निकै खुल्दुली बनायो । महामहाकाबीच भीडभाड र अन्य कार्यक्रम नगर्नका लागि प्रहरी प्रशासनले गरेको उर्दीलाई धज्जी उडाउँदै प्रहरीकै अगाडि टिपरमा सयौं मानिस खाँदेर गरिएको र्यालीले स्थानीय चकित भएका थिए । जिल्ला प्रशासन कार्यलय धादिङले एक साताअघिदेखि धादिङमा कुनैपनि खोलानाला र नदीमा बालुवा उत्खनन् गर्न नपाउने सूचना जारी गरेपछि काम गर्ने बालुवा मजदुरलाई उचालेर बालुवा व्यवसायीहरु जिल्ला प्रशासन घेराउ गर्न टिपरसहित असुरक्षित तरिकाले आएका थिए । कोरोना जोखिमको कुनै प्रवाह नगरी वर्षौदेखि त्रिशूली नदी किनारमा अवैध उत्खनन् गर्नेहरुले मजदुरलाई अघि सारेर सदरमुकाम धादिङवेशीमा दादागिरि देखाएका हुन् । अझ रोचक त के भने कुनै पनि सभा समारोह गर्न र पारिवारिक कार्यक्रम गर्नका लागि पनि अहिले प्रहरी प्रशासनको अनुमति चाहिन्छ। गाडीमा धेरै यात्रु खाँदिएको देखेमा प्रहरीले नै तत्काल यात्रुहरु झार्ने गर्दछ तर, बालुवा व्यवसायीको उक्त 'दादागिरि र्याली' लाई प्रहरीकै गाडिले स्कर्टिङ गर्दै जिल्ला प्रशासन कार्यलयको छेउमै रहेको टुँडीखेल पुर्याएको थियो । धादिङ वेशी बजारका स्थानीय उपेन्द्र पौडेलले भने, 'परिवार र आफन्त मात्रै सहभागी हुने गरी बच्चाको भातखुवाइ गर्न प्रहरीको अनुमति चाहिने, अनि यो महामारी बीचमै प्रहरी र प्रशासनविरुद्ध नै नाराबाजी गर्नेलाई प्रहरीकै स्कर्टिङ पनि देख्न पाइयो । यो कारोना रोग अचम्म हो कि प्रशासनको काम गराइ अचम्म हो ?' मजदुरको र्याली र विरोध कार्यक्रम भनिए पनि बालुवा व्यवसायी र विचौलियाले नै नाराजुलुसको नेतृत्व गरिरहेका थिए । मजदुरको नेतृत्वमा गर्नेमा विगत लामो समय अघिदेखि त्रिशूली नदी किनार बेल्खु दोभानको इन्द्रायणी बगर कब्जा गरेर बालुवा उत्खनन् गरिरहेका गणेशलाल श्रेष्ठ, त्रिशूली नदीको किनारको रुम्टा बगर ओगेटर उत्खनन् गरिरहेका केशव अधिकारी, मासटारमा त्रिशूली नदीमा उत्खनन् काम गर्दै आइरहेका रामप्रसाद अधिकारी (जगन्नाथ) अग्रपङितमा रहेका थिए । उनीहरुकै अगुवाइमा मजदुर आन्दोलनमा सहभागी भएका थिए। अवैध ढंगले बालुवा उत्खनन् गरेको, बर्खाको भेलमा मजदुरलाई जोखिमपूर्ण काममा लगाएको र मजदुरको ज्यानै गएको घटनाका कारण र गृह मन्त्रालयकै निर्देशनबाटै उत्खनन् बन्द गर्ने प्रशासनले बताएको छ । तर प्रशासनले मजदुरको रोजीरोटी खोसेको र काम गरेर समेत खान नदिएको भन्दै आन्दोलन गरेको व्यवसायीले बताएका छन् । आफूहरुले आन्दोलन गरेको नभइ मजदुरको आन्दोलनमा साथ दिएको बालुवा व्यवसायी गणेशलाल श्रेष्ठले बताए । उनले भने, 'साउन भदौ र असोजमा चाहि बालुवा निकाल्दै पाइँदैन भनेर बन्द गराइयो, बालुवा जम्मा हुने पनि यही तीन महिना हो, यो तीन महिना काम गरेर ९ महिनाको खर्च जुटाउने मजदुरको पेटमा सरकारबाटै लात हान्ने काम भएको छ ।' कोल्पुबगरमा बालुवा निकाल्ने उदयपुरका सीप कुमार राइले भने, 'प्रहरी गएर बालुवा निकाल्ने काम बन्द गरायो, काम पाइएन, सबैले आन्दोलन गर्न जाउँ भने मिसिएर आइयो ।' काम गर्न नदिने हो भने मजदुरहरुलाइ राहतको व्यवस्था गर्न पर्ने राइले बताए । नाराजुलुस गर्दै जिल्ला प्रशासन कार्यलयको प्राङगणमा पुगेको र्यालीले उपस्थित मजदुरको हस्ताक्षरसहित तत्काल नदी किनार बालुवा संकलन र उत्खनन् गर्न पाउन माग गर्दै प्रमुख जिल्ला अधिकारी अस्मान तामाङलाइ ज्ञापन पत्र बुझाएका थिए । ज्ञापन पत्र बुझ्दै प्रजिअ तामाङले माथिल्लो निकायकै निर्देशनमा बन्द गरिएकाले तत्काल खुलाउन नसक्ने जवाफ दिएका थिए ।हरेक वर्ष त्रिशूली नदीको भेलमा बालुवा निकाल्ने क्रममा कम्तीमा पनि १० जना मजदुरले ज्यान गुमाइरहेका छन् । यस वर्ष पनि गत असार २४ गते गल्छी गाउँपालिका २ का ताराबहादुर मगर बगेर बेपत्ता भएका थिए । उक्त घटना पछि मजदुर स्वयंले बालुवा उद्योगी र व्यवसायीविरुद्ध उजुरी दिँदै अवैध उत्खनन् र जोखिमपूर्ण तरिकाले काममा लगाउन नपाइने माग गरेपछि प्रशासनले नै जोखिमपूर्ण रुपमा बालुवा निकालिदै गरेको नदी किनारका बगरमा प्रहरी परिचालन गरेको थियो । कामबिहीन भएका मजदुरलाई उचालेर कोरोना महामारीको संकटपूर्ण अवस्थामा बालुवा व्यवसायीले आन्दालनको दादागिरि देखाएका हुन् ।"
२४ घण्टामा ३८० जनामा कोरोना संक्रमण : काठमाडौंका ९० संक्रमित,"काठमाडौं : नेपालमा पछिल्लो २४ घण्टामा ३८० जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार देशभरका विभिन्न प्रयोगशालामा भएको पीसीआर परीक्षणमा ३८० जनाको रिपोर्ट पोजिटिभ आएको हो। कुल संक्रमितको संख्या २२ हजार ९७२ पुगेको छ। संक्रिय संक्रमितको संख्या भने ६ हजार पाँच सय ४४ छ। पछिल्लो २४ घण्टामा ४० जना डिस्चार्ज भएका छन्। कुल डिस्चार्जको संख्या भने १६ हजार ३५३ पुगेको छ। पाँच सय बढी संक्रमित रहेका जिल्लामा पर्सा, रौतहट, महोत्तरी र काठमाडौं हुन्। त्यसैगरी संक्रमण शून्य भएका जिल्लाको संख्या सात रहेको छ। मन्त्रालयका अनुसार खोटाङ, धनकुटा, संखुवासभा, मनाङ, मुस्ताङ, डोल्पा र हुम्लामा संक्रमण शून्यमा झरेको हो। नेपालमा कोरोनाका कारण मृत्यु हुनेको संख्या भने ७५ पुगेको छ। मन्त्रालयका प्रवक्ता गौतमका अनुसार काठमाडौंमा मात्र ९० जनामा संक्रमण पुष्टि भएको छ । पछिल्लो २४ घण्टामा भक्तपुरमा संक्रमण शून्य छ भने ललितपुरमा २ जनामा संक्रमण पुष्टि भएको छ ।"
नेपालभारत सम्बन्धमा जनता लठ्ठिने धर्म र राष्ट्रवादको ककटेल : बाबुराम,"काठमाडौं : पूर्वप्रधानमन्त्री डा बाबुराम भट्टराईले नेपाल र भारतको सम्बन्धमा धर्म र राष्ट्रवादको ककटेलले जनता लठ्याउने काम भएको टिप्पणी गरेका छन्। भारतीय विदेशमन्त्री जयशंकरले बुद्ध भारतमा जन्मिएको बताएपछि बाबुरामले यस्तो टिप्पणी गरेका हुन्। नेपालका प्रधानमन्त्री केपी ओलीले राम नेपालमै जन्मिएका हुन् भन्ने र भारतले बुद्ध उतै जन्मिएका हुन् भनेर जवाफ फर्काएको भन्दै बाबुरामले यस्तो टिप्पणी गरेका हुन्। बाबुरामले भारतको यो प्रवृत्तिलाई छट्टु स्यालको संज्ञासमेत दिएका छन्। सामाजिक सञ्जाल ट्वीटरमा संक्रिय बाबुरामले यस्ता छट्टु स्यालबाट होशियार हुन सुझावसमेत दिएका छन्। छट्टुस्याल चील आयो भनेर कराउँथ्यो। गाउँले आकाशतिर हेर्न थालेपछि भूइँबाट कुखुरा चोरेर भाग्थ्यो ! यताकाले राम यतै जन्मेका हुन भनेर चिच्याए,उताकाले बुद्ध उतै जन्मेका हुन् भनेर फर्काए, बाबुरामले ट्वीटमा लेखेका छन्, अब यो धर्म र राष्ट्रवादको ककटेलले केही महिना जनता लठ्ठिने भए।छट्टु स्यालले के के चोर्ने हुन् ! होशियार !"
बैतडीमा ३२१ जनामा संक्रमण,"बैतडी : बैतडीकी एक गर्भवती महिलामा कोरोना पुष्टि भएको छ। पाटन नगरपालिका ३ की १९ वर्षीया महिलामा आइतबार कोरोना पुष्टि भएको स्वास्थ्य कार्यालय बैतडीका कोभीड १९ सम्पर्क व्यक्ति भुवनप्रसाद जोशीले जानकारी दिए। उपचारका लागि डडेल्धुरा अस्पताल पुगेकी ती महिलाको यही साउन २३ गते स्वाब संकलन गरिएको थियो। आइतबार आएको रिपोर्टमा कोरोना पुष्टि भएको उनले बताए। अहिले ती महिलाको मायामेट्रो अस्पताल धनगढीमा उपचार भइरहेको छ। स्क्रब टाइफस भएपछि ती महिलालाई अस्पताल पुर्याइएको र उनमा कोरोनासमेत पुष्टि भएको पाटन नगरपालिकाका स्वास्थ्य शाखा प्रमुख मदनसिंह महराले जानकारी दिए। कुनै ट्राभल हिस्ट्री नभएकी गर्भवती महिलामा कोरोना पुष्टि भएपछि समुदायमा संक्रमण फैलिएको आशंका गरिएको छ। संक्रमित महिलाका श्रीमानसँगै रहेका थिए। उनको धनगढीमै स्वाब संकलन हुनेछ भने अन्य घरपरिवारका सदस्यको पनि स्वाब संकलन गरिने स्वास्थ्य शाखा प्रमुख महराले जानकारी दिए। उनले भने, ती महिला घरबाट कतै बाहिर गएको भन्ने जानकारी छैन। ती महिलामा कोरोना पुष्टि भएपछि समुदायमा संक्रमणको आशंका फैलिएको छ। महिलालाई स्ट्रेचरमा बोकेर सडकसम्म पुर्याउने स्थानीय १५ जनालाई पनि अलगै होम क्वारेन्टाइनमा ७ दिन बस्न आग्रह गरिएको छ। उनीहरुको पनि ७ दिनपछि स्वाब संकलन गरिने महराले जानकारी दिए। थप एकजनामा कोरोना पुष्टि भएसँगै बैतडीमा कोरोना संक्रमितको संख्या ३२१ पुगेको छ। ३२१ मध्ये सुर्नया गाउँपालिकाका १२ जना र मेलौलीका १ जना मात्रै आइसोलेसनमा छन्। संक्रमण पुष्टि भएका ३०७ जना भने डिस्चार्ज भइसकेका छन्। जिल्लामा सबैभन्दा बढी पञ्चेश्वर गाउँपालिकामा ६० जना संक्रमित रहेका छन्। यस्तै शिवनाथ गाउँपालिकाका ५०, दोगडाकेदार गाउँपालिकाका ४३, सिगास गाउँपालिकाका ४०, दशरथचन्द नगरपालिकाका ३४, मेलौली नगरपालिकाका २८, सुर्नया गाउँपालिकाका २६, पाटन नगरपालिकाका २४, पुर्चौंडी नगरपालिकाका ९ र डिलाशैनी गाउँपालिकाका ७ जनामा संक्रमण पुष्टि भएको छ।"
भारतीय विदेशमन्त्रीको भनाइको परराष्ट्रबाट औपचारिक खण्डन : बुद्ध नेपालमा जन्मिएको तथ्य निर्विवाद र स्थापित,"काठमाडौं : नेपाल सरकारले गौतम बुद्ध भारतमा जन्मिएको भनी भारतीय विदेशमन्त्री एस जयशंकरले दिएको अभिव्यक्तिको औपचारिक रुपमा खण्डन गरेको छ। परराष्ट्र मन्त्रालयले आइतबार एक विज्ञप्ति जारी गर्दै विदेशमन्त्री जयशंकरको उक्त भनाइको खण्डन गरेको हो। गौतम बुद्ध नेपालमा जन्मिएको भन्ने तथ्य निर्विवाद र स्थापित रहेको उल्लेख गर्दै मन्त्रालयको विज्ञप्तीमा भनिएको छ,ऐतिहासिक तथा पुरातात्त्विक प्रमाणहरूबाट गौतम बुद्ध नेपालको लुम्बिनीमा जन्मिएको भन्ने स्थापित भइसकेको छ र यो तथ्य निर्विवाद छ। बुद्धको जन्मस्थल र बौद्ध धर्मको धरोहर लुम्बिनी युनेस्कोको विश्व सम्पदा सूचीमा सूचीकत सम्पदामध्ये एक हो।' सन् २०१४ मा नेपाल भ्रमणमा आएका बेला भारतका प्रधानमन्त्री नरेन्द्र मोदीले नेपालको संसदलाई सम्बोधन गर्ने क्रममानेपाल एक त्यस्तो देश हो जहाँ विश्वमा शान्तिका अग्रदूत बुद्धको जन्म भएको थियो भनेको समेत मन्त्रालयले आफ्नो विज्ञप्तीमा स्मरण गराएको छ। यो सत्य हो कि बौद्ध धर्म नेपालबाट पछि संसारको विभिन्न भागमा फैलियो। यो कुनै शंका र विवादबाहिरको विषय रहेकोले यो कुनै बहसको विषय होइन। सम्पूर्ण अन्तर्राष्ट्रिय समुदाय यसबारे सचेत छ,विज्ञप्तिमा भनिएको छ। भारतीय विदेशमन्त्री जयशंकरले शनिबार गौतम बुद्ध भारतमा जन्मिएको दाबी गरेका थिए। एक भर्चुअल सम्मेलनमा बोल्दै उनले गौतम बुद्ध र महात्मा गान्धीलाई विश्वले महान भारतीयका रूपमा चिन्ने गरेको बताएका थिए। विदेशमन्त्री जयशंकरको यो अभिव्यक्ति भ्रमाक रहेको भन्दै राजनीतिक तह र नागरिक स्तरबाट समेत यसको चर्को आलोचना र निन्दा भएको छ। यस्ता अभिव्यक्तिले दुई देशको सम्बन्धमा असमझदारी मात्र उत्पन्न गर्ने चिन्ता सबैतिरबाट व्यक्त भएको छ।"
जनकपुरमा साउन ३२ सम्म निषेधाज्ञा,"जनकपुरधाम : कोभिड१९ को संक्रमण दैनिक बढ्दै गएपछि जनकपुरधाम उपमहानगरपालिकामा साउन भरका लागि निषेधाज्ञा थप गरिएको छ । साउन १९ गतेदेखि आइतबार सम्मका लागि पछिल्लो पटक जारी गरिएको निषेधाज्ञा साउन ३२ गते राति १२ बजेसम्मका लागि थप गरिएको धनुषाका प्रमुख जिल्ला अधिकारी प्रेमप्रसाद भट्टराईले जानकारी दिए । संक्रामक रोग ऐन, २०२० को दफा २ को उपदफा (२) बमोजिम निषेधाज्ञा जारी गरिएको हो ।"
डडेल्धुरा अस्पताल प्रयोगशालामा १२ जनामा कोरोना संक्रमण पुष्टि,"डडेल्धुरा : डडेल्धुरा अस्पतालमा गरिएको कोरोना परीक्षणमा थप १२ जनामा कोरोना संक्रमण पुष्टि भएको छ । आइतबार डडेल्धुरा अस्पतालको प्रयोगशालामा गरिएको परीक्षणमा १२ जनामा कोरोना पुष्टि भएको हो । पछिल्लो २४ घण्टामा १०५ नमुना परीक्षण गरिएको र १२ जनाको रिपोर्ट पोजिटिभ र ९३ जनाको नेगेटिभ आएको डडेल्धुरा अस्पतालले जनाएको छ । आइतबार डोटीका ८, डडेल्धुराका ३ र बैतडीका १ जनामा संक्रमण पुष्टि भएको डडेल्धुरा अस्पतालले सार्वजनिक गरेको सूचनामा उल्लेख छ । डोटीको जोरायल गाउँपालिकाका २६ र ३६ वर्षीय पुरुष तथा २ वर्षीया बालिका र २० वर्षीय महिलामा कोरोना संक्रमण देखिएको छ । डोटीकै केआइसिंह गाउँपालिकाका २१, २४, ३० र ४८ वर्षीय पुरुष गरि डोटीका ८ जनामा कोरोना पुष्टि भएको छ । यस्तै डडेल्धुराको नवदुर्गा गाउँपालिकाका ८ वर्षीय बालक, २६ वर्षीय पुरुष र ४० वर्षीया महिला गरी ३ जनामा कोरोना संक्रमण देखिएको हो । बैतडीको पाटन नगरपालिका३ का ११ वर्षीय बालिकामा पनि संक्रमण देखिएको छ । डडेल्धुरा अस्पतालका प्रयोगशालाका प्रमुख ईश्वरी भुसालका अनुसार जम्मा १२ जनामा कोरोना देखिएको जनाएका छन् ।"
जो कोरोना भगाउने शक्ति भएको दाबी गर्थे !,"पोखरा : कोरोना भाइरसको महामारी भर्खर सुरु हुँदाताका पोखरामा क्रिश्चियन धर्म प्रचारक कोरोना भगाउने जादु आफूसँग भएको दाबी गर्थे। प्रभु यशुका अनुयायीलाई कोरोना नलाग्ने दाबी गर्दै धर्म प्रचार गरेका पास्टर केशवराज आचार्यलाई चैत ११ मै प्रहरीले पक्राउ गरेको थियो। चर्चमा मान्छे भेला पारी प्रभु यशुले कोरोना भाइरस नास गरिदिनुहुन्छ भन्ने उनी अहिले जेलमा छन्। सरकारले भिडभाड नगर्ने भनेको बेला भिड गरेको र कानुन विपरीत धर्म प्रचार गरेर भ्रम फैलाएको आरोप उनीमाथि थियो। पोखरा १९ लामाचौरमा त्यसरी नै धर्मकै आडमा भिड जम्मा गर्दै आएका र कोरोना नलाग्ने र आफूले भगाउने दाबी गर्ने एकजनाको भने ज्यानै गएको छ। उनको ज्यान जानुको कारण अरु केही नभएर कोरोना भाइरस नै रहेको पुष्टि भएको छ। लामाचौरमा ६२ वर्षे उनले ईश्वरीय मार्ग भजन मण्डल सच्चाई केन्द्र चलाउँदै आएका थिए। केन्द्रमा उनले प्रवचन दिन्थे। ज्वरो र रुगाखोकी लागेकाले १६ असारमा आफैं अस्पताल पुगेका उनमा कोरोना भाइरस संक्रमण पुष्टि भएको थियो। त्यसयता पश्चिमाञ्चल क्षेत्रीय अस्पतालको आइसियुमा उपचार गराइरहेका उनको शनिबार राति मृत्यु भएको पुष्टि अस्पतालका निर्देशक डा अर्जुन आचार्यले गरेका छन्। वृद्ध मधुमेहका बिरामीसमेत थिए। पोखरा १९ का वडाध्यक्ष शोभामोहन पौडेलका अनुसार ती वृद्धको सच्चाई केन्द्रमा आउने गरेकाहरुको पनि कोरोना जाँच हुँदा ६ जनामा कोरोना पुष्टि भइसकेको छ। आफूमा कोरोना भगाउने शक्ति रहेको दाबी ती वृद्धले गर्दै आएको स्थानीयलाई उद्धृत गर्दै वडाध्यक्ष पौडेलले सुनाए। क्रिश्चियनहरुले धर्म प्रचारका लागि सच्चाई केन्द्र सञ्चालन गर्दै आएका छन्। आपूहरु क्रिश्चियन र धर्म प्रचारक नभएको उनीहरुको दाबी हुन्छ। मृत्यु भएका वृद्धका परिवार भने हङकङमा बस्दै आएको जानकारी पनि वडाध्यक्ष पौडेलले दिए। उहाँ पनि प्राय हङकङ नै बस्नुहुन्थ्यो, यता त पर्यटक जस्तै, उनले भने। लकडाउन नभएको भए पनि उनी यतिबेला हङकङ पुगिसकेको हुने पौडेलले सुनाए। मृत्यु भएका वृद्धको शव आइतबारै व्यवस्थापन भएको छ। प्रहरी, सेना, सशस्त्र प्रहरीसमेतको टोलीले वृद्धको शव पोखरा ३२ मजुवामा गाडेको हो। कोरोना संक्रमितको शव व्यवस्थापन कार्यविधि अनुसार स्थानीय तहले पहिचान गरेको त्यही ठाउँमा शव गाड्न लाग्दा स्थानीयले अवरोध गरेका थिए। पोखरामै १० असारमा मृत्यु भएका अर्जुनचौपारीका एकजना संक्रमितको शव भोलिपल्ट मजुवामा गाड्न लैजाँदा स्थानीयले अवरोध गरेपछि प्रहरीले ८ राउन्ड हवाई फायर गरेको थियो। त्यसअघि २५ जेठमा मृत्यु भएका स्याङ्जा वालिङका ५८ वर्षेको शव पोखरा ११ र २० को साँधनजिक सेतीनदी किनार रिठ्ठाघाटमा गाड्न लाग्दा स्थानीयले अवरोध गरेका थिए। लामाचौर क्षेत्रमा कोरोना भाइरस संक्रमण फैलन नदिने वडा नम्बर १९ र १६ ले उक्त ठाउँमा आवातजावत र व्यापार व्यवसायमा कडाइ गरेका छन्। २ वडाले अत्यावश्यक सेवा र व्यवसाय एवं कामबाहेकका लागि घर बाहिर ननिस्कन वडाबासीलाई आग्रह गरेका छन्। स्थानीय बासिन्दा, स्वास्थ्यकर्मीसमेतको बैठकले नै सामाजिक दुरी कायम गर्ने, भेला नगर्ने, चहलपहल नगर्ने, लगायत निर्णय गरेको वडाध्यक्षहरु क्रमशः जीवन आचार्य र शोभामोहन पौडेलद्वारा जारी विज्ञप्तिमा उल्लेख छ। वडामा संक्रमण फैलन नदिने यस्तो निर्णय गर्नुपरेको उनीहरुको भनाइ छ। घरघरमै रहन वडाबासीलाई वडाध्यक्षहरुले आग्रह गरेका छन्। अत्यावश्यक बाहेक घर बाहिर ननिस्कन, अत्यावश्यक सेवाका व्यवसाय बाहेकका अरु व्यापार व्यवसाय बन्द गर्न र भौतिक दुरी कायम गर्न अनुरोध गरिन्छ, विज्ञप्तिमा भनिएको छ।"
बाँकेमा कोरोनाले तेस्रो व्यक्तिको मृत्यु : सांसद र प्रहरीसहित थप ४८ संक्रमित,"नेपालगन्ज : बाँकेको कोहलपुर नगरपालिका २ की ७० वर्षीया महिलाको कोरोनाबाट मृत्यु भएको छ। नेपालगन्ज मेडिकल कलेज शिक्षण अस्पताल कोहलपुरमा निमोनिया भएर भर्ना भएकी ती महिलाको आइतबार दिउँसो ३:१० बजेतिर निधन भएको अस्पतालका कोरोना फोकल पर्सन डा दिनेश श्रेष्ठले जानकारी दिए। २३ साउनको बिहान ७:४५ बजे अस्पताल पुगकी ती महिलाको सोही दिन स्वाब संकलन गरिएको थियो। डा श्रेष्ठले निमोनियाका अलावा सीबीए (रक्त सञ्चालन) को समस्या पनि थियो। बाँकेमा कोरोनाबाट यसअघि नरैनापुर गाउँपालिका ५ का २५ वर्षका युवा र बैजनाथ गाउँपालिका ६ की ४६ वर्षीया महिलाको कोरोनाबाट मृत्यु भइसकेको छ। दुबै जना महिलाको मृत्यु शिक्षण अस्पताल कोहलपुरमा भएको हो। एकैदिन ४८ मा कोरोना बाँके जिल्लामा आइतबार प्रदेशसभा सदस्य कृष्णा केसी नमूनासहित ४८ जनामा कोरोना पुष्टि भएको छ। भेरी अस्पताल नेपालगन्जमा गरिएको कोरोना परीक्षणमा सांसद नमूनाको शनिबार राति नै कोरोना पुष्टि भए पनि आइतबार मात्र सार्वजनिक गरिएको थियो। उनको भेरी अस्पतालकै क्याबिनमा राखेर उपचार भइरहेको छ। उनलाई ज्वरो आउने, रुघाखोकी, खानामा स्वाद नपाउनेलगायतका लक्षणहरु देखिएका छन्। त्यसैगरी आइतबार वडा प्रहरी कार्यालय नेपालगन्जका २९ जना र बागेश्वरी मन्दिरका एक गरी ३० जना प्रहरीलाई पनि कोरोना पुष्टि भएको बाँकेका प्रहरी प्रमुख एसपी ओमबहादुर रानाले जानकारी दिए। केहीदिन अघि वडा प्रहरी कार्यालय बाँकेका ६ जना प्रहरीलाई कोरोना संक्रमण भएको थियो। उनीहरुको सम्पर्कमा रहेका प्रहरीको कोरोना परीक्षण गर्दा थप २९ जनामा संक्रमण पुष्टि भएको हो। बाँकेमा ३६ जना प्रहरीलाई कोरोना संक्रमण भएको छ। १४ जना संक्रमित ३ दिनदेखि बेपत्ता शुक्रबारदेखि शनिबारसम्म कोरोना संक्रमण पुष्टि भएका १४ जना संक्रमित सम्पर्कविहीन भएका छन्। भेरी अस्पताल नेपालगन्जमा स्वाब संकलन गरिएका ३ जना व्यक्तिले फारममा फोन नम्बर उल्लेख नगरेका कारण शुक्रबारदेखि बेपत्ता भएका छन्।त्यसैगरी नेपालगन्ज उपमहानगरपालिकाले महेन्द्र बहुमुखी क्याम्पसमा सन्चालन गरेको क्वारेन्टाइनका ११ जना संक्रमितलाई रिपोर्ट आउनु अघि नै डिस्चार्ज गरिएकाले उनीहरु पनि सम्पर्कविहीन भएर बसेका छन्। शनिबारको रिपोर्टमा नेपालगन्जका २२० जना सबैको रिपोर्ट आएको भनिएपछि उनीहरुलाई क्वारेन्टाइनबाट घर जान दिइयो तर आइतबार ११ जनाको रिपोर्ट आउँदा उनीहरुलाई फेला पार्न सकिएको छैन। एक जना संक्रमितले भने वडा फरक परेकाले आफ्नो रिपोर्ट नभएको दाबी गर्दै पुनः परीक्षणको माग गर्दै आइसोलेसन जान मानेका छैनन्। उनी घरमै बसिरहेका छन्।"
लेबनानमा आन्दोलन चर्किएपछि मन्त्रीले दिइन् राजीनामा,"बेरुत : लेबनानमा बेरुत घटनासँगै यहाँकी सूचनामन्त्रीले राजीनामा दिएकी छन् । मनाल अब्देल समादले आइतबार विस्फोटको घटनाबाट दुखी बनेको भन्दै राजीनामा घोषणा गरेकी हुन् । गत बुधबारको घटनामा १ सय ५० भन्दा धेरैको मृत्यु हुनुका साथै ५ हजार घाइते छन् । उक्त घटनापछि सरकारी उच्च अधिकारीमध्ये मनालको पहिलो राजीनामा हो । बेरुतको विशाल विपदपछि सरकारबाट म राजीनामा घोषणा गर्दछु, विज्ञप्तिमा उनले जनाएकी छन् । स्थानीय मिडियाका अनुसार मनालले उक्त घटनाप्रति माफी मागेकी थिइन् । लेबनानमा घातक विस्फोटको घटनापछि स्थानीयहरुले सरकारलाई उक्त घटनाप्रति उदाशिन बनेको भन्दै प्रदर्शन गरेका छन् । जनताले प्रदर्शन गर्न थालेपछि सूचना मन्त्री मनालले राजीनामा दिएकी हुन् । राष्ट्रपति माइकेल आउनले अन्तर्राष्ट्रिय समुदायको अनुसन्धानको प्रस्ताव अस्वीकार गरेका छन् । साथै सत्य कमजोर हुने भन्दै उनले अनुसन्धानको प्रस्ताव अस्वीकार गरेका थिए । तर घटनापछि कम्तिमा ६ विधायकले राजीनामा दिएका छन् । स्थानीयको विशाल प्रदर्शनसँगै अन्तर्राष्ट्रिय समुदायबाट पनि यतिबेला लेबनान सरकारलाई दबाब बढेको छ ।"
बुद्ध सम्बन्धी जयशंकरको विवादित अभिव्यक्ति भारतले सच्यायो,"काठमाडौं : भारतीय विदेशमन्त्री एस जयशंकरको बुद्ध सम्बन्धी विवादास्पद अभिव्यक्ति भारतीय विदेश मन्त्रालयले सच्चाएको छ। भारतीय विदेश मन्त्रालयले भगवान गौतम बुद्धको जन्मभूमिबारे मन्त्रीले दिएको अभिव्यक्ति सच्याएको हो। आइतबार साँझ भारतले बुद्ध लुम्बिनीमा जन्मिएको र त्यो नेपालमा पर्ने उल्लेख गरेको छ। भारतले जयशंकरको अभिव्यक्ति बौद्ध विरासतसँग सम्बन्धित भएको भन्दै विदेश मन्त्रालयका प्रवक्ता अनुराग श्रीवास्तवले भनेका छन्, यसमा कुनै शंका छैन कि गौतम बुद्ध लुम्बिनीमा जन्मिएका हुन्। जुन नेपालमा पर्छ। जयशंकरले एक सम्मेलनमा बुद्ध भारतीय भएको बताएपछि यसको नेपालमा चर्को विरोध भएको छ। नेपाल सरकारले गौतम बुद्ध भारतमा जन्मिएको भनी भारतीय विदेशमन्त्री जयशंकरको अभिव्यक्तिप्रति औपचारिक रुपमा खण्डन गरेको थियो। परराष्ट्र मन्त्रालयले आइतबार विज्ञप्ति जारी गर्दै विदेशमन्त्री जयशंकरको उक्त भनाइको खण्डन गरेको थियो। गौतम बुद्ध नेपालमा जन्मिएको भन्ने तथ्य निर्विवाद र स्थापित रहेको उल्लेख गर्दै मन्त्रालयको विज्ञप्तीमा भनिएको थियो, ऐतिहासिक तथा पुरातात्त्विक प्रमाणहरूबाट गौतम बुद्ध नेपालको लुम्बिनीमा जन्मिएको भन्ने स्थापित भइसकेको छ र यो तथ्य निर्विवाद छ। बुद्धको जन्मस्थल र बौद्ध धर्मको धरोहर लुम्बिनी युनेस्कोको विश्व सम्पदा सूचीमा सूचीकत सम्पदामध्ये एक हो। नेपालले जयशंकरको अभिव्यक्तिको खण्डन गरे लगत्तै भारतीय विदेश मन्त्रालयले उनको अभिव्यक्ति सच्याएको हो।"
नेकपा महासचिव पौडेलका पीएसओमा कोरोना संक्रमण,काठमाडौं : नेपाल कम्युनिस्ट पार्टी (नेकपा) महासचिव विष्णु पौडेलका अंग रक्षक (पीएसओ)लाई कोरोना संक्रमण भएको छ। पीसीआर परीक्षणका लागि शुक्रबार स्वब संकलन गरेर दिइएको थियो। पौडेल निकट स्रोतका अनुसार आइतबार पीसीआर रिपोर्ट पोजिटिभ आएको हो। पीएसआको रिपोर्ट पोजिटिभ आएपछि महासचिव पौडेललाई आइसोलेसनमा राखिएको छ। शुक्रबार महासचिव पौडेलसहित उनका सहयोगी र परिवारका सदस्यको स्वाब लिइएको थियो। स्वाब संकलन गरिएकामध्ये एकजनाको मात्र रिपोर्ट पोजिटिभ आएको हो। पीएसओमा संक्रमण पुष्टि भएपछि आइतबारबाटै महासचिव पौडेल आइसोलेसनमा बसेका हुन्। केही दिनअघि नेकपा अध्यक्ष पुष्पकमल दाहाल प्रचण्डको सुरक्षामा खटिएका ६ सुरक्षाकर्मीको पीसीआर रिपोर्ट पोजिटिभ आएको थियो। पौडेल पछिल्ला दिनमा पार्टी विवाद मिलाउन प्रचण्डसँग बाक्लो भेटघाटमा थिए।
लेबनान विस्फोटमा डच राजदूतकी पत्नीको मृत्यु,बेरुत : बेरुतमा भएको भयानक विस्फोटको क्रममा घाइते भएकी लेबनानका लागि नेदरल्याण्डका राजदूतकी पत्नीको मृत्यु भएको छ । राजदूत जान वाल्टम्यान्सकी पत्नीको मृत्यु भएको नेदरल्याण्डका विदेशमन्त्रीले जानकारी दिएका हुन् । राजदूतकी पत्नी हेडविग वाल्टम्यान्स मोलिर विस्फोटको क्रममा घाइते भएकी थिइन् । डच सरकारले विज्ञप्ति निकाल्दै उनको मृत्युप्रति दुख व्यक्त गरेको छ । डच राजदूतदम्पत्ती विदा मनाएर लेबनानमा फर्किएको छोटो अवधिमै यस्तो घटना भएको थियो । हेडविग श्रीमानको कोठा नजिकै अर्को कोठामा बसिरहेका बेला विस्फोट भएको थियो । जहाँ उनी घाइते बन्न पुगेकी थिइन् । लेबनानको बेरुतमा भएको विस्फोटको क्रममा १ सय ५४ जनाको मृत्यु भइसकेको छ । अरु ५ हजार जति घाइते छन् । साथै नेदरल्याण्डका पाँच नागरिक पनि घाइते छन् ।
सात सीडीओको सरुवा,काठमाडौं : गृहमन्त्रालयले ७ जना प्रमुख जिल्ला अधिकारीको सरुवा गरेको छ । साउन २५ गतेको मन्त्रिस्तरीय निर्णयले गृहमन्त्रालयका सहसचिव उमेश बस्नेतलाई रौतहटको सीडीओ बनाएको छ । सहसचिव सन्तबहादुर सुनारलाई दैलखको सीडीओमा सरुवा गरेको छ ।गृह मन्त्रालय सहप्रवक्ता एवं उपसचिव उमाकान्त अधिकारी म्याग्दीको सीडीओ भएका छन् । राष्ट्रिय परिचयपत्र तथा पञ्जीकरण विभागकी उपसचिव हिरादेवी पौडेललाई मुस्ताङको सीडीओ बनाइएको छ । जिल्ला प्रशासन कार्यालय ललितपुरका सहायक सीडीओ खिमलाल भुसाललाई प्युठानको सीडीओ बनाइएको छ । त्यस्तै सहायक सीडीओ धु्रव गिरीलाई स्याङजाबाट सरुवा गरेर मनाङको सीडिओ बनाइएको छ । त्यस्तै सहायक सीडीओ राजकुमार राईलाई झापाबाट सरुवा गरेर पूर्वीरुकुमको सीडीओ बनाइएको छ ।
भारतीय विदेशमन्त्रीको अभिव्यक्तिमा माधव नेपालको आपत्ति,"काठमाडौँ : नेकपाका नेता माधवकुमार नेपालले भारतीय विदेशमन्त्रीले गौतम बुद्धबारे दिएको अभिव्यक्तिप्रति आपत्ति जनाएका छन् । भारतीय विदेशमन्त्री एस जयशंकरले बुद्ध भारतमा जन्मिएको भन्दै विवादास्पद अभिव्यक्ति दिएपछि नेपालका धेरै नेताहरुले विरोध जनाउन थालेका हुन् । यसै क्रममा नेता नेपालले सामाजिक सञ्जालमा लेख्दै असंवेदनशील र तथ्यहीन भन्दै आपत्तिजनक भएको बताए । परराष्ट्र मन्त्रालयले विज्ञप्ति निकाल्नुअघि पूर्वप्रधानमन्त्री नेपालले सरकारले यसबारे भारतसँग संवाद गर्नुपर्ने भन्दै सुझाव समेत दिएका थिए । भारतीय प्रधानमन्त्री नरेन्द्र मोदीले नेपालको संसदमै वुद्ध नेपालमा जन्मिएको भनिसकेको अवस्थामा विदेशमन्त्रीबाट यस्तो अभिव्यक्ति आउनु आपत्तिजनक भएको उनको भनाइ थियो । नेता नेपालले ट्वीटरमा लेखेका छन्, ऐतिहासिक तथ्य, प्रमाण र पुरातात्विक अध्ययनबाट समेत वुद्ध नेपालमा जन्मिएकोमा कुनै शंका बॉकी नरहँदानरहँदै वेलाबखतमा भारतीय नेताहरूबाट व्यक्त हुने यस्ता असंवेदनशील र गलत कुराले दुई देशबीचको सम्बन्धमा प्रतिकूल असर पार्दछन् भन्ने कुरा ख्याल गर्न म ध्यानाकर्षण गराउँछु । भारतीय जिम्मेवार अधिकारीबाट यस्ता अभिव्यक्ति आउनु थप दुखद् रहेकाले यसबारेमा नेपाल सरकारलाई औपचारिक रूपमै भारतसँग कुरा गर्न अनुरोध गर्दछु । नेता नेपालले यस्तो टिप्पणी गरेको केही घण्टामै नेपाल सरकारको परराष्ट्र मन्त्रालयबाट विज्ञप्ति सार्वजनिक भएको हो ।"
"सिरहा नगरपालिकामा अख्तियारको छापा, केमा खर्च भयो ५ करोड ९० लाख ?","सिरहा : सिरहा नगरपालिकाले कोरोना नियन्त्रण तथा रोकथाममा खर्च गरेको रकमको कागजात अख्तियारले छानविनका लागि नियन्त्रणमा लिएको छ । अख्तियार दुरुपयोग अनुसन्धान आयोग बर्दिबास कार्यालयको अधिकृत नवराज सुवेदी नेतृत्वको टोलीले कोभिड १९ रोकथाम, नियन्त्रणमा खरिद सम्बन्धी कागजातको प्रतिलिपि छानबिनको लागि नियन्त्रणमा लिएको हो । अख्तियार बर्दिबासका प्रमुख मणिराम ज्ञवालीका अनुसार नगरपालिकाले कोरोनामा खर्च गरेको विवरणमा अनियमितताको गुनासो आएपछि आयोगको टोलीले छानविन थालेको हो । सिरहा नगरपालिकाले जिल्लास्तरीय कोभिड नियन्त्रण समितिलाई ५ करोड ९० लाख ८६ हजार रुपैयाँ खर्च गरेको विवरण सार्वजनिक गरेको थियो । उक्त विवरणमा केही सामग्रीको मूल्य बजार भाउ भन्दा अत्याधिक बढी पाइएपछि अख्तियारले चासो लिएकोे हो । के केमा खर्च भयो ५ करोड ९० लाख ? सिरहा नगरपालिकाले मास्क खरिदमा २० लाख २ हजार ९ सय ९७, थर्मगन १५ हजार ७ सय ५३, ग्लब्समा ६ लाख ८८ हजार ८ सय, सेनिटाइजर १४ लाख १ हजार ९७, सावुन १ लाख ७२ हजार १ सय ९५, पीपीई ९ लाख १८ हजार ४ सय ९१, किटनाशक औषधि छर्कने स्प्रे ५ हजार, रेनकोट १ लाख ९३ हजार रुपैयाँको खरिद गरेको देखाएको छ । यस्तै, रेनबुट ३ लाख १२ हजार १ सय ५०, डस्ना ४ लाख ५५ हजार ८ सय ५०, बेड २ लाख ५९ हजार ४ सय, झुल सुपानेट ३ लाख ३० हजार, तन्ना ४ लाख ५० हजार ३७७५, तकिया २ लाख ८ हजार ९ सय ५०, तकिया खोल ३१ हजार ९ सय २७, कम्बल ४ लाख २४ हजार ५ सय ७५, स्प्रीट २ हजार ६ सय रुपैयाँको खर्च विवरण दिएको छ । विद्युतिय सामाग्री ६ लाख ५६ हजार ६ सय २५, खानेपानी धारा सामाग्री खरिद २ लाख ५८ हजार ६ सय ५१, फलामे खाट ११ लाख ९४ हजार ६ सय ८५, किटनाशक औषधि छर्किने स्प्रे ठूलो १ लाख ४९ हजार ७ सय २५, क्वारेन्टाइन बस्नेको खाना, नास्ता र चिया ३१ लाख ८३ हजार ५ सय, जोखिम भता ४१ लाख २५ हजार ८३०, लामखुट्टे औषधि खरिद तथा छर्किने कार्य १६ लाख २९ हजार ९३६ र सरसफाई १७ लाख ५० हजार खर्च गरेका छन् । यस्तै वडा नम्बर १ देखि २२ सम्म राहत वितरणमा २ करोड ७७ लाख ७९ हजार ४ सय, वडा १ देखि २२ सम्म माक्स, सेनिटाइजर, साबुन, ग्लोव्स वितरणमा १ करोड ४ लाख ८४ हजार ९ सय १६ खर्च रहेको विवरण सार्वजनि गरेको छ । सिरहा नगरपालिकाका मेयर अशेश्वर प्रसाद यादवले नियम प्रक्रिया मिलाएर खर्च र भुक्तानी भएको बताए ।"
उद्योग अधिकृतविरुद्ध घुस मुद्दा,"काठमाडौँ : घरेलु तथा साना उद्योग कार्यालय, नेपालगञ्ज बाँकेका उद्योग अधिकृत (सातौं तह) हुकुम बहादुर ओलीविरुद्ध विशेष अदालतमा घुस मुद्दा दायर गरिएको छ। घुस लिँदालिँदै पक्राउ परेका ओलीविरुद्ध ठेक्कापट्टाको अनुमतिपत्र (लाइसेन्स) बनाइदिने कार्यमा सहजीकरण गरिदिने भनी सेवाग्राहीसँग घुस लिएका थिए । अनुसन्धानको शिलशिलामा ओलीले सेवाग्राहीले पेश गरेका कागजात पूरा नभएको र बाँकी रहेका कागजात पेश नगरे काम नहुने डरत्रास देखाई बाँकी रहेका मेशिन उपकरण किनेका कागजातसमेत आफैँले बनाईदिने आशा देखाई उद्योग दर्ताको प्रमाणपत्र उपलब्ध गराउने बहानामा घुस लिएका थिए । उनी ९६ हजार ३ सय घुससहित पक्राउ परेका थिए। उनीविरुद्ध भ्रष्टाचार निवारण ऐन बमोजिम सजाय हुन मागदाबी लिई विशेष अदालत, काठमाडौँमा आरोपपत्र दायर गरिएको छ।"
"बैतडीमा गर्भवतीमा कोरोना पुष्टि, संक्रमितको संख्या ३२१ पुग्यो","बैतडी : बैतडीकी एक गर्भवतीमा कोरोना पुष्टि भएको छ । पाटन नगरपालिका ३ की १९ वर्षीय महिलामा आइतबार कोरोना पुष्टि भएको स्वास्थ्य कार्यालय बैतडीका कोभिड १९ सम्पर्क व्यक्ति भुवनप्रसाद जोशीले जानकारी दिए । उपचारका लागि डडेल्धुरा अस्पताल पुगेकी ती महिलाको यही साउन २३ गते स्वाब संकलन गरिएकोमा आइतबार कोरोना पुष्टि भएको उनले बताए । अहिले ती महिलाको मायामेट्रो अस्पताल धनगढीमा उपचार भइरहेको छ । स्क्रब टाइफस भएपछि ती महिलालाई अस्पताल पुर्याइएको र उनमा कोरोना समेत पुष्टि भएको पाटन नगरपालिकाका स्वास्थ्य शाखा प्रमुख मदनसिंह महराले जानकारी दिए । कुनै ट्राभल हिस्ट्री नभएकी महिलामा कोरोना पुष्टि भएपछि समुदायमा संक्रमण फैलिएको आशंका गरिएको छ । संक्रमित महिलाका श्रीमानसहित उनको परिवारका सदस्यको स्वाब संकलन गरिने स्वास्थ्य शाखा प्रमुख महराले जानकारी दिए । उनले भने, 'ती महिला घरबाट कतै बाहिर गएको भन्ने जानकारी छैन । कोरोना पुष्टि भएपछि समुदायमा संक्रमण फैलिएको आशंका गरिएको छ।' ती महिलालाई स्ट्रेचरमा बोकेर सडकसम्म पुर्याउने स्थानीय १५ जनालाई पनि अलगै होम क्वारेन्टाइनमा ७ दिन बस्न आग्रह गरिएको छ भने उनीहरुको पनि ७ दिन पछि स्वाब संकलन गरिने महराले जानकारी दिए । थप एकजनामा कोरोना पुष्टि भएसँगै बैतडीमा कोरोना संक्रमितको संख्या ३२१ पुगेको छ । ३२१ मध्ये सुर्नया गाउँपालिकाका १२ जना र मेलौलीका १ जना मात्रै आइसोलेसनमा छन् । संक्रमण पुष्टि भएका ३०७ जना भने डिस्चार्ज भइसकेका छन् । जिल्लामा सबैभन्दा बढी पञ्चेश्वर गाउँपालिकामा ६० जना संक्रमित रहेका छन् । यस्तै शिवनाथ गाउँपालिकाका ५०, दोगडाकेदार गाउँपालिकाका ४३, सिगास गाउँपालिकाका ४०, दशरथचन्द नगरपालिकाका ३४, मेलौली नगरपालिकाका २८, सुर्नया गाउँपालिकाका २६, पाटन नगरपालिकाका २४, पुर्चौंडी नगरपालिकाका ९ र डिलाशैनी गाउँपालिकाका ७ जनामा संक्रमण पुष्टी भएको छ ।"
विप्लव समूहका जिल्ला सदस्य पक्राउ,दैलेख : नेत्रविक्रम चन्द विप्लव नेतृत्वको नेपाल कम्युनिस्ट पार्टीका दैलेख जिल्ला सदस्य पक्राउ परेका छन् । दैलेखका सदस्य उदय विक (सुदर्शन) लाई प्रहरीले पक्राउ गरेको हो । अखिल क्रान्तिकारी जिल्ला अध्यक्ष समेत रहेका विकलाई प्रहरीले आठबीस नगरपालिका६ सिंगासैनस्थित घरबाटै पक्राउ गरेको हो । इलाका प्रहरी कार्यालय राकमकर्णालीबाट खटिएको प्रहरीको टोलीले विकलाई आइतबार बिहान घरबाटै पक्राउ गरेको थियो । उनलाई जिल्ला प्रहरी कार्यालय दैलेखमा ल्याइएको प्रहरीले जनाएको छ । दैलेखका डिएसपी हरिबहादुर ओलीका अनुसार पक्राउपछि थप अनुसन्धान थालिएको छ । विप्लव नेतृत्वको नेकपाका जिल्ला इञ्चार्ज दिपेन्द्रले घटनाको विषयमा एक प्रेस विज्ञप्ति जारी गर्दैै गैरन्यायीक तरिकाले पक्राउ गरिएको घटनामा विरोध जनाएका छन् । विज्ञप्तिमा सदस्य विकलाई बिना शर्त रिहाइ गर्न माग गरिएको छ ।
"गोंगबुमा सुटकेसभित्र शव : एकातिर शरीर, अर्कोतिर टाउको","काठमाडौं : काठमाडौंको गोंगबु गणेशस्थान नजिकै टुक्राटुक्रा पारेर फालेको अवस्थामा एक पुरुषको शव भेटिएको छ। शरीर एउटा सुटकेस र टाउको र खुट्टा अर्को जेब्रा झोलामा फालेको अवस्थामा आइतबार बिहान शव भेटिएको हो। स्थानीयले गोंगबु चोकबाट गणेशस्थान जाने बाटोमा सुटकेशबाट रगत बगेको देखेपछि प्रहरीलाई खबर गरेका थिए। प्रहरीले खबर गरे लगत्तै पुगेको काठमाडौं प्रहरी परिसर, टेकुको टोलीले सुटकेसमा टाउको बिनाको शव भेटेपछि फरक ढंगले अनुसन्धान सुरु गरेको छ। टाउको र खुट्टा बिनाको शव भेटिएपछि प्रहरीले फरेन्सिक डाक्टरको टोलीलाई घटनास्थलमा लगेको थियो। टुक्राटुक्रा अवस्थामा शव भेटिएपछि तालिमप्राप्त कुकुर परिचालन गरिएको थियो। काठमाडौं प्रहरी परिसर, टेकुका प्रवक्ता एसपी सोमेन्द्रसिंह राठौरका अनुसार तालिमप्राप्त कुकुरले शव भेटिएको ठाउँभन्दा करिब तीन सय मिटर पर टाउको भेटेको जानकारी दिए। प्रहरीले विभिन्न कोणबाट अनुसन्धान सुरु गरेपनि शवको पहिचान भने हुन सकेको छैन। करिब ३०३५ वर्षको जस्तो देखिने पुरुषको शवको पहिचान गर्ने काम भइरहेको राठौरले जानकारी दिए। घटनाको अनुसन्धानमा महानगरीय प्रहरी परिसर, काठमाडौं र महानगरीय अपराध महाशाखाको टोली परिचालन भएको छ। शव भने पोस्टमार्टमाका लागि त्रिवि शिक्षण अस्पताल पठाइएको हो।"
सातै प्रदेशमा ओलम्पियाड सेमिनार,"काठमाडौं : विज्ञानका विषयगत प्रतिभा पहिचान गर्ने अन्तर्राष्ट्रिय ओलम्पियाड बारे जानकारी गराउने र सो प्रतियोगितामा विद्यार्थी सहभागिताको लागि दायरा बढाउने अभियान अन्तर्गत स्टेम फाउन्डेसन नेपालले सातै प्रदेशमा डिजिटल सेमिनार अन इन्टरनेशनल ओलम्पियाड्सको आयोजना गर्ने भएको छ । नेपाल विज्ञान तथा प्रविधि प्रतिष्ठानको सहकार्य तथा नेपाल सरकार, शिक्षा, विज्ञान तथा प्रविधि मन्त्रालयको सहजीकरणमा सेमिनार सातै प्रदेशमा आयोजना गरिने स्टेम फाउन्डेसनका अध्यक्ष सर्जन बिसीले जानकारी दिए । विज्ञान शिक्षक समाज नेपाल, त्रिवि विज्ञान अनुसन्धान केन्द्र, युनिग्लोब कलेज, विरिन्ची कलेज, प्याब्सन, एनप्याब्सन, एभरेस्ट वर्ल्ड स्कुल गरी ७ वटा विभिन्न संघ संस्थासँगको सहकार्यमा देशभर सातै प्रदेशमा एकरएक दिने सेमिनारको आयोजना गरिने उनले बताए । साउन २६ गते प्रदेश १ बाट हुने सेमिनार साउन ३० गते प्रदेश २ मा, साउन ३२ गते गण्डकी प्रदेशमा, भदौ २ गते प्रदेश ५ मा, भदौ ४ गते कर्णाली प्रदेशमा, भदौ ७ गते सुदूरपश्चिम प्रदेशमा सेमिनार आयोजना हुनेछ ।बागमती प्रदेशमा भने साउन १५ गते नै सेमिनार समापन भइसकेको छ । भौतिक विज्ञान विषयबाट पहिलोपल्ट नेपालले अन्तर्राष्ट्रिय क्षेत्रमा ओलम्पियाडको प्रतिष्पर्धामा उपस्थिति जनाएको हो। त्यसपछि गणित, खगोलशास्त्र हुँदै जीव विज्ञान, रसायनशास्त्र हुँदै एकदर्जन जति अन्तर्राष्ट्रिय ओलम्पियाडमा नेपालको उपस्थिति रहेको छ । स्टेम फाउन्डेसन नेपाल र यसका संस्थापक अध्यक्ष एबम् ओलम्पियाड अभियन्ता, सर्जन बिसी मार्फत नेपालमा अधिकतम अन्तर्राष्ट्रिय ओलम्पियाड भित्रिएका छन्। नेपालले अन्तर्राष्ट्रिय मञ्चमा प्रतिस्पर्धा गरी विद्यार्थीहरूको मनोबल उच्च राख्दै धेरै सम्मान, पुरस्कार र पदक समेत हात पारेको छ । विगतमा विज्ञान विषयमा मात्र सहभागिता जनाइँदै आएकोमा हाल आएर अन्य विषयका ओलम्पियाडमा समेत राम्रो सहभागिता रहेको छ । सन् १९५९ मा रोमानियाबाट गणित विषयमा ओलम्पियाडको शुरूवात एको भएको थियो तर नेपालले निकै ढिलो गरेर सन् २००६ मा मात्र भौतिक विज्ञान विषयबाट अन्तराष्ट्रिय मञ्चमा आफ्नो उपस्थिति देखाएपनि सन् २०२० सम्म आईपुग्दा सम्पूर्ण अन्तर्राष्ट्रिय ओलम्पियाडमा नेपालले सहभागिता जनाउने निश्चित भएको छ । अन्तर्राष्ट्रिय ओलम्पियाडमा विषयगत रूपमा ४ देखि ६ जनाले सहभागिता जनाउन सक्नेछन जसको लागी राष्ट्रिय प्रतियोगिता अनिवार्य हुन्छ । हरेक विषयगत राष्ट्रिय प्रतियोगिताका लागि नेपालमा विभिन्न संस्था र समाज क्रियाशील छन जसलाई नेपाल सरकारले प्रक्रियागत सहयोग गरेकोछ भने नेपाल सरकार का निकाय तथा अन्य संघ(संस्थाहरूले समेत सहयोग उपलब्ध गराउन थालेको छन् ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या २२ हजार ५९२ पुगेको छ। ७३ जनाले कोरोनाकै कारण ज्यान गुमाइसकेका छन्। लाइभ
विस्थापित अझै पहिरोमै : वडाअध्यक्ष र प्राविधिकको मिलेमतोमा एकीकृत वस्ती अलपत्र,"ओखलढुंगा : वस्तीमाथि खसेको पहिरोले विस्थापित मोलुङ गाउँपालिकास्थित केराबारी गाउँका १७ घरधुरी पाँच वर्षदेखि पहिरोको जोखिममा बसोबास गरिरहेका छन्। विस्थापितलाई नजिकैको फुयाँलगाउँमा एकीकृत वस्ती निर्माण गरी स्थानान्तरण गर्ने योजना थियो। त्यसका लागि राष्ट्रिय पुनःनिर्माण प्राधिकरणले उपलब्ध गराएको प्रति घरधुरी दुई लाखको दरले पाएको पैसाले सामूहिक रुपमा जग्गा खरिद पनि गरे। अहिले निर्माण थालिएको एकीकृत वस्ती अलपत्र छ। घर निर्माण गरिएको छ तर घरको छाना र झ्यालढोका हालिएको छैन। वडाअध्यक्ष र पुनःनिर्माण प्राधिकरणका प्राविधिकको निहित स्वार्थले सुरु भएको दुई वर्षमा पनि एकीकृत वस्ती अलपत्र परेको हो। विस्तृत परियोजना प्रतिवेदन (डीपीआर) अनुसार लाभग्राहीले भूकम्प प्रतिरोधी घर बनाउनुपर्ने थियो। उनीहरुले घर निर्माण गर्नै लाग्दा वडाअध्यक्ष र प्राधिकरणको प्राविधिकले रोके। तिमीहरुले मापदण्ड अनुसारको घर बनाउन सक्दैनौं। त्यसैले ठेक्का दिएर समान किसिमको घर बनाउनुपर्छ भन्दै बनाउन दिएनन्। जुन प्राधिकरणको नियम विपरित हो। वडाअध्यक्ष र पुनःनिर्माण प्राधिकरणको प्राविधिक आफैँ मिलेर ठेकेदारलाई एक घर बराबर तीन लाख ८२ हजारको दरले ठेक्का दिए। पीडितले थप ८२ हजार पैसा हामी तिर्न सक्दैनौँ बरु घर आफैँ बनाउँछौं भन्दातेरा बाउको सम्पति होइन, घरको चाबी मात्र पाउँछस् भन्दै वडा अध्यक्ष रामकुमार कार्कीले धम्क्याएको स्थानीयले बताए। विस्थापित मध्येका १४ घरधुरीले अनुदान बापतको तेश्रो किस्ता सहित गरी तीन लाख रुपैयाँ ठेकेदारलाई बुझाए। हाल आएर थप ८२ हजार नपाएको भन्दै घरको छानो नहाली ठेकेदारले काम छोडे। त्यसपछि एकीकृत वस्तीको काम अलपत्र छ। भान्सा छोडेरै भाग्छन् पीडित केराबारीकी फुलमाया सुनुवार कहिले खाँदै गरेको भात छोडेर त कहिले बालेको आगो छोडेर भागेकी छन्। पानी परेपछि घरमाथि तिर ढुंगा खसेको आवाज सुनिन्छ। त्यसपछि खाँदै गरेको भात, पकाउँदै गरेको भान्सा छोडेर भाग्छौं, फुलमायाले भनिन्, पाँचवर्षदेखि कुनै रात राम्रोसँग निदाउन सकेका छैनौं। अरुबेला त ठिकै थियो। पानी परेपछि रातभरि पहिरोको आवाज सुन्दै जागै बस्छौं। फुलमाया मात्रै होइनन्। १७ घरधुरीका मानिसको समस्या उस्तै छ। घाम लाग्दा दिनभरि घरबारीमा काम गर्छन्। रात परेपछि केही परको टहरामा सुत्न जान्छन्। धेरैजसोले जग्गा भाडमा लिएर टहरा बनाएका छन्। बुढाबुढी र केटाकेटीलाई पहिरो आइहाल्यो भने भाग्न गाह्रो छ, स्थानीय निर्मला सुनुवारले भनिन्, कमाइले तीन महिना खान पुग्दैन। जग्गाको भाडा कसरी तिर्ने टुंगो छैन। केराबारीको पहिरो २०७२ को भूकम्पपछि सुरु भएको हो। पुर्ननिर्माण प्राधिकरण गठन भएपछि प्राविधिक र भुगर्भविद्ले वस्ती स्थानान्तरण गर्न सुझाए। सोही अनुसार वस्ती स्थानान्तरणको प्रक्रिया अघि बढ्यो। स्थानीय स्थानान्तरणका लागि राजी भए।अब पारि सरिहालिन्छ भनेर घरको मर्मत कसैले गरेका छैनौं, स्थानीय दुधमाया सुनुवारले भनिन्, मेरो घरको ढोका नै लाग्दैन। अरु सबै जीर्ण छ। तै पनि दिनभरि यही घरमा बस्नुको विकल्प छैन। बरु नसार्ने भनेको भए ढुक्क मनले बसिन्थ्यो होला। आजै सर्ने, भोलि सर्ने भनेर यो वर्खामा फेरि यही भत्किएको घरमा बस्नुपरेको छ। वडाअध्यक्ष र प्राविधिकको बदमासी एकीकृत वस्ती निर्माणका लागि प्रतिघरधुरी जग्गा खरिद गर्न दुई लाख, घर निर्माणका लागि तीन लाख र पूर्वाधार निर्माणका लागि चार लाख गरी जम्मा नौ लाख उपलब्ध हुन्छ। जग्गा खरिद सामुहिक रुपमा गर्ने र पूर्वाधार (तारबेरा, सडक, ढल, धारा, खानेपानी) को काम उपभोक्ता समितिले निर्माण गर्ने प्रावधान छ। घर चाहीँ निजी आवास सरह लाभग्राही आफैँले बनाउनुपर्ने नियम छ। सोही नियम बमोजिम लाभग्राहीले आफैँ ढुंगा माटोको घर बनाउने भनेर काठ काटे, ढुंगा बोके। जब उनीहरुले घर बनाउने तयारी गरे तब वडाअध्यक्ष रामकुमार कार्की र पुर्ननिर्माण प्राधिकरणका प्राविधिक देवीप्रसाद फुयाँलले बैठक भन्दै डाके। बैठकमा निर्माण हुन लागेको घर पछि मापदण्ड अनुसार नभए अनुदान नपाउने डर देखाए। मापदण्ड अनुसार एकनासको घर बनाउन ठेक्का दिनुपर्ने बताए। त्यसका लागि लाभग्राहीले काठ र ढुंगाको व्यवस्था गरिदिनुपर्ने शर्त राखियो। एक घर बराबर तीन लाख ८२ हजार लाग्ने बताए। यो सुन्ने बित्तिकै १७ घरधुरीले नै ठेक्का नदिने जवाफ दिए। तीन लाख अनुदान पाए पनि थप ८२ हजार तिर्न नसक्ने भएकोले ठेक्का नदिने भने। तर वडाअध्यक्ष कार्कीले ८२ हजारको चिन्ता नलिनु यसको व्यवस्था म गरौंला भन्दै आश्वासन दिए। त्यसपछि एउटा झुठो (नक्कली) उपभोक्ता समितिको नाममा ठेक्का सम्झौता गरियो। उपभोक्ता समितिको तर्फबाट नरबहादुर तामाङलाई अध्यक्षको हैसियतमा हस्ताक्षर गराइयो। जब कि तामाङ अझै विस्थापित लाभग्राहीको सूचीमा समावेश भइसकेका छैनन्। तर नरबहादुरकै अध्यक्षतामा एकीकृत वस्तीको पूर्वाधार निर्माण उपभोक्ता समिति गठन भइ काम गरेको छ। त्यसै गरी ठेकेदारसँगको सम्झौतामा वडाअध्यक्ष रामकुमार कार्की, वडा सचिव गुरुप्रसाद खतिवडा, पुर्ननिर्माण प्राधिकरणको तर्फबाट सबइन्जिनियर महेश नेपाली, असिस्टेन्ट सबइन्जिनियर देवीप्रसाद फुयाँलले रोहबरमा बसी सहिछाप गरे। जुन कानुन विपरित काम हो। ठेकेदारको तर्फबाट सोलुखुम्बु ठेगाना भएका जुद्धबहादुर रानामगर, भुपेन्द्र राना मगर र राजन मगरले हस्ताक्षर गरे। २०७६ जेठ १३ गतेको सम्झौतापछि ठेकेदारले काम सुरु गरे। फागुनभित्रै सम्पन्न गरी विस्थापितलाई सार्ने योजना थियो। सबै घरको छानो लगाउने अवस्थामा घर निर्माण भयो। तेश्रो किस्तासहित लाभग्राहीले पाउने तीन लाख पैसा बुझाए। तर ठेकेदारले थप ८२ हजार पैसा माग्दै काम रोके। घरको छानो नहाली ठेकेदार हिँडे। त्यसपछि घरका काठहरु मक्किने सम्भावना भयो। गाउँपालिकाको सहयोगमा त्रिपाल र प्लास्टिक किनेर ढाकछोप गरियो। अझ उक्त समितिको अध्यक्षमा राखिएका तामाङ भूकम्प पीडित भए पनि उनी लाभग्राही सूचिमा परेनन्। उनको गुनासोको सुनुवाइको नतिजा आएको छैन। तर, आश्वासन दिएर वडा अध्यक्ष कार्कीले उनलाई लाभग्राही भएको प्रमाण पत्र नै बनाइदिएका छन्। जुन गैह्र कानुनी छ। उक्त प्रमाणपत्र लाभग्राही सूचीमा समावेश भएपछि अनुदान सम्झौता गर्ने क्रममा दिइन्छ। कमिसनको खेल लाभग्राही आफैँले निर्माण गर्नुपर्ने घरमा वडाअध्यक्ष र प्राविधिकको प्रत्यक्ष हस्तक्षेपमा कमिसनको चलखेल भएको स्थानीयको आशंका छ। कानुनै मिचेर ठेक्का दिनुले ठेकेदारसँग कमिसन लिने सहमतीमा हस्तक्षेप गरेको हुनसक्ने उनीहरुको भनाइ छ। अझ ठेकेदार प्राविधिकको सम्पर्कका व्यक्ति भएकोले थप शंका पैदा गरेको हो। घर निर्माणका लागि पहिलो किस्ता ५० हजार लिएको मौका पारी ठेकेदारलाई पैसा दिन्छु भनी श्याम सुनुवार नाम गरेका लाभग्राहीको पैसा वडाअध्यक्ष कार्कीले लिए। पछि उक्त रकम ठेकेदारलाई नदिएको थाहा पाएपछि स्थानीयले र्याखर्याख्ती पारे। त्यसपछि कार्कीले स्थानीय दिपाल नाम गरेका व्यक्तिसँग सापटी मागेर फिर्ता दिए। वडाअध्यक्ष आफैँले लाभग्राहीबाट पैसा लिएर ठेकेदारलाई दिन्छु भनेर लिने काम गरेकोले कमिसनकै चक्करमा हस्तक्षेप गरी ठेक्का दिएको दावी स्थानीयको छ। घर निर्माणका लागि दक्ष मिस्त्रिको रुपमा काम गर्दै आएका शान्तबहादुर सुनुवारले म आफ्नो घर आफै बनाउँछु भन्दा वडाअध्यक्ष कार्कीले तेरो बाउको सम्पति हो र तैंले बनाउने ? भन्ने जस्ता शब्द प्रयोग गरेर अपमान गरेको गुनासो गरे। वडाअध्यक्षप्राविधकरण आरोप प्रत्यारोप पुर्ननिर्माण प्राधिकरण जिल्लास्थित आयोजना कार्यान्वयन इकाइकी प्रमूख रिता लम्सालले आफूलाई ठेक्काको विषयमा केही थाहा नभएको बताइन्।हामीले घर बनेको हो कि होइन भनेर हेर्ने मात्र हो। त्यही अनुसार अनुदान रकम उपलब्ध गराउने जिम्मेवारी हाम्रो हो, उनले भनिन्, यसको सबै काम हेर्ने जिम्मा हाम्रै मातहतको भवन शाखालाई भएकोले त्यहाँ बुझ्नुहोला। कानुन विपरित ठेक्का दिएर एकीकृत वस्ती अलपत्र परेपछि सम्बन्धित वडाअध्यक्ष र पुनःनिर्माण प्राधिकरण एक अर्कालाई दोषारोपण गरिरहेका छन्। भवन शाखाका इन्जिनियर सुदिप दाहालले आफ्नो कार्यालयले एकीकृत वस्तीको डिपिआर निर्माण, पूर्वाधार निर्माणको काम मात्र हेर्ने गरेको बताए। ठेक्का सम्झौतामा रोहबरमा बसेका प्राविधिकहरु भवन शाखा मातहतका नभइ जिल्ला आयोजना कार्यान्वयन इकाइ मातहतका हुन्, इन्जिनियर दाहालले भने, यो विषय हामीले धेरैपछि मात्र थाहा पायौं। अब के गर्ने भनेर गाउँपालिकासँग बसेर निकास निकाल्ने गरी छलफल गरिरहेका छौं। वडाअध्यक्ष कार्की भने थप ८२ हजार रकम उपभोक्ताले दिनुपर्ने बताउँछन्। उनीहरुले आफ्नो खल्तीको रकम नतिरी पूर्वाधार अन्तर्गतको शीर्षकको रकम रकमान्तर गरी एकघर धुरीको ४ लाख कटाएर तिर्नुपर्ने बताए। तर आयोजना कार्यान्वयन इकाइ भवन शाखाका इन्जिनियर सुदिप दाहालले कुनै हालतमा पूर्वाधार शीर्षकको रकम कटाएर ठेकेदारलाई दिन नमिल्ने बताउँछन्। हाम्रो स्टिमेट अनुसारको काम गर्दा त्यसका लागि रकम पुग्दैन र त्यसरी दिन मिल्दैन, उनले भने, बरु गाउँपालिका वा अन्य कुन स्रोतबाट हुन्छ जुटाएर दिने काम उनीहरुको हो। उपभोक्तालाई छाना छाउन लाइने वडा अध्यक्ष र पुनः निर्माण प्राधिकरणका प्राविधिकको मिलेमतोमा ठेक्का लगाएर अलपत्र छाडिएका घरहरुमा एक हप्तामा छाना लाइसक्ने प्रमुख जिल्ला अधिकारी कृष्ण पौडेलले बताए। उनले छाना लगायतका बाँकी काम सम्पन्न गर्न वडा अध्यक्ष, उपभोक्ता र गाउँपालिका सबैले सहयोग गर्ने बताए। ठेक्का लाएर छाना अलपत्र पारेको विषयमा उपभोक्तले छाना छाउने सहमती भएको बताए। प्रतिघर ३ लाख बराबरको काम भइसकेको र बाँकी काममा सबैले सहयोग गर्ने, स्थानीय डकर्मीसमेत परिचालन गरेर पूर्वाधारका काम हुनेछन्, उनले भने। तर उपभोक्ता झुक्याएर ठेक्का लगाउने अध्यक्ष र प्राविधिकलाई भने चोख्याउने गरी प्रशासनले निर्णय गरेको स्थानीयको आरोप छ। दुई वर्षसम्म पहिरोमुनि बस्न बाध्य बनाउने, कानुन मिचेर ठेक्का लाउने, पीडितबाट रकम असुल्न खोज्ने वडा अध्यक्ष र प्राविधिकलाई उन्मुक्ति दिने गरी गाउँपालिका अध्यक्ष मणिराज राई पुनःनिर्माण प्राधिकरणको इकाइ प्रमुख रिता रम्साल समेतको सहभागितामा जिल्ला प्रशासन कार्यालयमा उपभोक्तालाई जिम्मेवार बनाउने निर्णय भएको छ। यो बद्मासी गर्नेलाई जोगाएर गरिबमारा निर्णय भएको भूकम्प पीडितको आरोप छ। अझै समेटिएनन् चार परिवार केराबारीमा १७ घरधुरी भए पनि सोही गाउँको पुछारमा रहेको नरबहादुर तामाङ सोही पहिरो र खोलाले विस्थापित भए। त्यसो गर्दा जम्मा १८ घर हुन्छन्। तर एकीकृत वस्तीमा स्थानान्तरण हुने सूचीमा १४ घरको मात्र नाम छ। चार घरधुरी छुटे। ती चार घरधुरीको प्राविधिक सर्वेक्षण गरिएको निस्सा नम्बर छ। उनीहरुलाई प्राधिकरणको तर्फबाट लाभग्राही प्रमाणित गरी रातो कार्ड उपलब्ध गराउने प्रावधान हुन्छ। उनीहरुसँग त्यो रातो कार्ड पनि छ। तर प्राधिकरणले प्रमाणित गरेको नभइ वडाअध्यक्षले आफैँले हस्ताक्षर गरि कार्ड बाँडेका छन्। जुन नियम विपरित हो। जिल्ला आयोजना कार्यान्वयन इकाइकी प्रमूख रिता लम्सालले ती चार घरधुरीको बारेमा केन्द्रले छानविन गरिरहेको बताइन्। छिट्टै त्यसको समाधान हुने बताइन्। हालसम्म १४ घरधुरी लाभग्राहीको नाममा एकीकृत वस्तीको घर, तारघेराबार, गेट, सडक, पर्खाल, धारा, खानेपानी, जनश्रमदान गरी १ करोड ५० लाखभन्दा बढी खर्च भइसकेको छ।"
उपचार नपाएर बिरामी मर्न थालेपछि प्रदर्शन : नारायणी अस्पतालमा तोडफोड,"वीरगन्ज : वीरगन्जमा उपचार नपाएर दिनहुँ बिरामीहरुको ज्यान गएको भन्दै आइतबार प्रदर्शनमा उत्रिएका सर्वसाधरणले नारायणी अस्पतालमा तोडफोड गरेका छन्। वीरगन्जमा पछिल्लो २ दिनमा अस्पतालले भर्ना नलिएका कारण उपचार नपाएर ३ जनाको मृत्यु भएको छ। त्यसैको आक्रोशमा आइतबार प्रदर्शनमा उत्रिएका मृतकका आफन्त र स्थानीयले नारायणी अस्पतालमा तोडफोड गरेका हुन्। प्रदर्शनकारीले अस्पताल परिसरमा रहेको डाक्टर उदयनाराण सिंहको निजी कारमा पनि तोडफोड गरेका छन्। प्रदर्शनकारीले अस्पताल परिसरभित्रै पसेर डाक्टर सिंहको कारका साथै आकस्मिक उपचार कक्षभित्र पनि तोडफोड गरेक छन्। अस्पताल परिसरमा रहेको सेनिटाइजर बुथ, आकस्मिक उपचार कक्षको बेड, पंखा र शौचालयमा पनि तोडफोड गरी क्षति पुर्याइएको अस्पतालका मेसु डाक्टर मदन उपाध्ययले जानकारी दिए। प्रदर्शनकारीले अस्पतालमा तोडफोड गर्न थालेपछि प्रहरीले स्थिति नियन्त्रणमा लिन लाठी चार्ज गरेको थियो। उपचार नगरी अस्पतालको गेट बाहिरबाटै फर्काएर बिरामीको ज्यान लिने अस्पताल र चिकित्सकलाई कार्वाहीको माग गर्दै प्रदर्शनमा उत्रिएको वीरगन्ज २ छपकैयाका मुस्तुफा अन्सारीले बताए। 'मेरै टोलकी २० वर्षीया नानी बिरामी हुँदा ७ भन्दा बढी अस्पताल चहार्यौं तर कुनैले भर्ना लिएनन्, अकालमै उनको ज्यान गयो', अन्सारीले भने,हामीलाई यस्ता ज्यानमारा अस्पताल र डाक्टर चाहिंदैन, उपचार नपाएर मरेकी नानीले न्याय पाउनु पर्छ अन्यथा अझ कडा आन्दोलनमा उत्रिन्छौं।' वीरगन्जमा रहेको एक मात्र सरकारी अस्पताल नारायणी अस्पताललाई सरकारले कोभिड अस्पताल बनाएपछि त्यहाँ १२ दिनदेखि आकस्मिकबाहेकका अन्य उपचार सेवा बन्द छ। वीरगन्जमा एउटा मेडिकल कलेजका साथै १५ भन्दा बढी सुविधासम्पन्न निजी अस्पताल छन्। तीमध्ये वीरगन्ज हेल्थ केयर र गण्डक अस्पताल कोभिड अस्पतालका रुपमा सन्चालनमा छन्। अन्य निजी अस्पताल र मेडिकल कलेजले भने कोरोना संक्रमण पुष्टि नभएका बिरामीलाई पनि भर्ना नलिइ गेटबाटै फर्काइ दिने गरेका छन्। जसका कारण वीरगन्जमा उपचार नपाएर दिनहुँ बिरामीहरुको मृत्यु भइरहेको छ। कोरोना संक्रमण नभएका अन्य रोगका बिरामी उपचार नपाएर दिनहुँ मृत्यु भइ रहँदा पनि स्थानीय प्रशासनले भर्ना नलिने निजी अस्पताल र मेडिकल कलेजविरुद्ध अहिलेसम्म कुनै कार्वाही प्रकृया थालेको छैन। त्यसैको आक्रोशमा आइतबार नारायणी अस्पतालमा मृतकका आफन्त र स्थानीयले प्रदर्शन गर्दै तोडफोड गरेका हुन्। प्रदर्शनको क्रममा गाडी तोडफोडमा संलग्न रहेको आरोपमा प्रहरीले वीरगञ्ज२ छपकैयाका २० वर्षीय शेख माजिललाई पक्राउ गरेको छ। उनलाई वडा प्रहरी कार्यालय विर्तामा राखेर थप अनुसन्धान सुरु गरिएको प्रहरीले जनाएको छ।"
भारतीय विदेशमन्त्रीको अभिव्यक्तिप्रति कांग्रेस प्रवक्ताको कडा आपत्ति,"काठमाडौं : भारतीय विदेशमन्त्री एस जयशंकरको अभिव्यक्तिप्रति नेपाली कांग्रेसका प्रवक्ता विश्वप्रकाश शर्माले आपत्ति जनाएका छन्। शर्माले बुद्ध महान् भारतीय भएको भन्ने जयशंकरको अभिव्यक्तिप्रति ट्वीटर मार्फत् कडा आपत्ति जनाएका हुन्। भगवान बुद्ध नेपालमा जन्मिएका हुन्। त्यो भूभाग आजको नेपालमा रहेको पौराणिक र प्रमाणित तथ्य विरुद्ध भारतीय विदेशमन्त्रीको अभिव्यक्तिप्रति हाम्रो गम्भीर आपत्ति छ, उनले लेखेका छन्, आवेगको जवाफमा आवेग पस्किएर नेपाल र नेपालीको संवेदनशीलतामा चोट पुयाने कार्य हाम्रा लागि किमार्थ स्वीकार्य छैन। प्रवक्ता शर्माले आवेगले दुवै पक्षको हित नगर्ने बताएका छन्। आवेगको जवाफमा आवेग दुवै देशको हितमा छैन, उनले लेखेका छन्, राम जन्मभूमिको प्रश्न होस् या बुद्ध जन्मभूमिको, आपसी संवेदनशीलताको हेक्का नराखेर गरिने टिप्पणीले गहिरो चोट छोड्न सक्छन्।"
कर्णालीमा कोरोना रोकथामको सात करोड बजेट फ्रिज,"सुर्खेतः कर्णालीमा कोरोना रोकथाम तथा नियन्त्रणका लागि विनियोजन गरिएको बजेट नै फ्रिज भएको छ । प्रदेश सरकारले कोरोना महामारीविरुद्ध जुध्नका लागि छुट्याएको बजेट मध्ये सात करोड रुपैयाँ खर्च हुन नसकेको हो । खर्च नभएपछि उक्त बजेट फ्रिज भएको हो । कर्णालीमा केन्द्र र प्रदेश सरकारबाट कोरोनाविरुद्ध जुध्नका लागि ३० करोड ५९ लाख १५ हजार रुपैयाँ छुट्याइएको थियो । जसमध्ये सात करोड ३६ लाख चारसय ५० रुपैयाँ फ्रिज भएको सामाजिक विकास मन्त्रालयले जनाएको छ । कोरोना प्रतिकार्यको ७७ प्रतिशत अर्थात २३ करोड ५५ लाख ५४ हजार पाँचसय ५० रुपैयाँ मात्रै कार्यान्वयन भएको छ । कोरोनाको त्रासपछि प्रदेश सरकारले १० करोड चारलाख १५ हजार रुपैयाँ विकास बजेट कटौती गरेर प्रतिकार्यका लागि रकमान्तर गरेको थियो । त्यस्तै राहत कोषबाट थप दुई करोड ५० लाख रुपैयाँ कोरोना विशेष अस्पतालाई उपलब्ध गराएको थियो । जसमा प्रदेश अस्पताल सुर्खेत र कर्णाली स्वास्थ्य विज्ञान प्रतिष्ठान जुम्लालाई एकएक करोड र रुकुमपश्चिमको चौरजहारी सामुदायिक अस्पताललाई ५० लाख रुपैयाँ उपलब्ध गराएको थियो । त्यस्तै कोरोना प्रतिकार्यकै लागि थप १६ करोड ५० लाख रुपैयाँ र संघीय सरकारले प्रदेश अस्पताल सुर्खेत र स्वास्थ्य कार्यालय दैलेखलाई एकएक करोड रुपैयाँ कोरोना प्रतिकार्यका लागि उपलब्ध गराएको थियो । जिल्ला तहमा नागरिकले प्रभावकारी स्वास्थ्य सुविधा नपाएको, अस्पतालहरुमा आवश्यक उपकरण नभएको, औषधिको उपलब्धता नभएको र अधिकांश क्वारेन्टाइन र आइसोलेसनमा न्युनतम सुविधा पनि नदिएर बजेट फ्रिज गरिएको भन्दै सरोकारवालाले आलोचना गरेका छन् । सामाजिक विकास मन्त्रालयका अनुसार कोरोना विशेष अस्पतालका रुपमा रहेको प्रदेश अस्पताल सुर्खेतको तीन करोड ४३ लाख एकहजार ६ सय ९५ रुपैयाँ फ्रिज भएको छ । प्रदेश अस्पताललाई संघीय सरकारले एक करोड र प्रदेश सरकारले चालु र पूजिँगततर्फ नौं करोड ७५ लाख १५ हजार रुपैयाँ उपलब्ध गराएका थिए । प्रदेश अस्पताल कर्णाली प्रदेश सरकार मातहतको सबैभन्दा ठूलो अस्पताल समेत हो । यस्तै प्रदेश स्वास्थ्य सेवा निर्देशनालयको ८२ लाख ५१ हजार नौँ सय रुपैयाँ फ्रिज भएको छ । त्यस्तै सामाजिक विकास मन्त्रालयको ३५ लाख ५० हजार रुपैयाँमध्ये २७ लाख १५ हजार पाँचसय रुपैयाँ कार्यान्वयनमा आउँदा आठ लाख ३५ हजार रुपैयाँ फ्रिज भएको छ । कर्णाली प्रदेशका दश वटा जनस्वास्थ्य कार्यालय (जिल्ला अस्पताल) मध्ये दैलेखमा कोरोना प्रतिकार्यको ९४ प्रतिशत बजेट कार्यान्वयन भएको छ । कर्णाली प्रदेशमा सबैभन्दा बढी कोरोना संक्रमित भएको दैलेखमा संघ र प्रदेशबाट एक करोड ८९ लाख ५० हजार प्राप्त भएको थियो । जसमध्ये ९४ प्रतिशत अर्थात एक करोड ७९ लखा सात हजार सातसय ५० रुपैयाँ खर्च भएको छ । बाँकी दश लाख ४२ हजार दुईसय ५० रुपैयाँ फ्रिज भएको छ । यस्तै जनस्वास्थ्य कार्यालय सुर्खेतको एक करोड २६ लाखमध्ये ४६ लाख ९९ हजार आठसय फ्रिज भएको छ । कालिकोटको ११ लाख ५० हजार आठ सय, जुम्लाको ६ लाख ५३ हजार ६, हुम्लाको १४ लाख ८१ हजार र मुगुको १२ लाख ९६ हजार तीन सय रुपैयाँ फ्रिज भएको छ । त्यस्तै डोल्पामा १० लाख २३ हजार, मेहलकुना अस्पताल सुर्खेतको १३ लाख १५ हजार र प्रदेश आयुर्वेद औषधालयको ६० लाख ४८ हजार रुपैयाँ फ्रिज भएको सामाजिक विकास मन्त्रालयका तथ्याङ्क अधिकृत विनोद आचार्यले जानकारी दिए । कोरोना रोकथामका लागि विनियोजन गरिएको बजेट लकडाउनका कारण कार्यान्वयनमा बाधा परेको सम्बन्धित अस्पताल तथा स्वास्थ्य कार्यालयहरुले बताएका छन् । सबैभन्दा बढी बजेट फ्रिज भएको प्रदेश अस्पतालले लकडाउनकै कारण बजेट कार्यान्वयन गर्न कठिनाइ भएको बताएको छ । अस्पतालले पीसीआर मेसिन र विभिन्न किट तथा बेडहरु खरिद गरेको तर लकडाउनका कारण पुरै बजेट कार्यान्वयन गर्न नसकेको अस्पतालका सूचना अधिकारी विनोद बस्नेतले बताए ।"
पार्टी एकताका लागि नेकपाका ६१ सांसदको हस्ताक्षर अभियान,"काठमाडौं : पार्टी एकताको पक्षमा सत्तारुढ नेपाल कम्युनिस्ट पार्टी (नेकपा) का ६१ सांसदले हस्ताक्षर अभियान सुरु गरेका छन्। एकताका लागि शीर्ष नेतालाई दबाब दिन भन्दै सांसदहरुले हस्ताक्षर अभियान सुरु गरेका हुन्। नेकपाभित्र प्रधानमन्त्री एवम् पार्टी अध्यक्ष केपी ओली, अर्का अध्यक्ष पुष्पकमल दाहाल प्रचण्ड र नेता माधवकुमार नेपाल पक्षका ६१ सांसदले आइतबार सिंहदरबारमा पत्रकार सम्मेलन गरेर पार्टी एकताको पक्षमा अभियान सुरु गरेको जनाएका हुन् । पार्टीको विभाजनले देशमै संकट उत्पन्न हुने भन्दै रोक्नका लागि हस्ताक्षर अभियान सुरु गरिएको सांसद विशाल भट्टराईले बताएका छन् । नेता भट्टराईका अनुसार यो अभियान दबाब अभियान हो । विभाजन भए संविधान र गणतन्त्र समेत धरापमा पर्ने भन्दै सांसदहरुले चिन्ता व्यक्त गरेका छन् । यस्तै माग पूरा नभएको खण्डमा आफूहरुले धर्ना समेत दिने नेताहरुको भनाइ छ । पछिल्लो समय सत्तारुढ दल नेकपाभित्र शीर्ष नेताहरुबीचको शक्ति संघर्ष सतहमै देखिएको छ । यसअघि अध्यक्ष प्रचण्ड, नेपाल, झलनाथ खनाल लगायत नेताहरुले प्रधानमन्त्रीको कार्यशैलीको विरोध गर्दै सार्वजनिक रुपमै राजीनामा माग गरेका थिए । सोही कदमको जवाफ स्वरुप ६१ सांसदहरुले यस्तो कार्यक्रम गरेका हुन् । असार १० गते सुरु स्थायी कमिटीको बैठक विवादका कारण अवरुद्ध भएको छ ।"
मुक्तिनाथ विकास बैंक र हाउस अफ ईन्टेरियरबीच सहकार्य,"काठमाडौं : मुक्तिनाथ विकास बैंक लि कमलादी र हाउस अफ ईन्टेरियर सुकेधारा, काठमाण्डौंबीच बैंकका ग्राहकहरुलाई कम्पनीले दिने सेवामा तोकिएका शुल्कमा विशेष छुट दिने सम्बन्धी समझदारी पत्रमा हस्ताक्षर भएको छ । उक्त सम्झौता पत्रमा हाउस अफ ईन्टेरियरको तर्फबाट प्रमुख कार्यकारी अधिकृत श्री सुमेर ज्ञवाली र मुक्तिनाथ विकास बैंक लिका तर्फबाट नायव सहायक प्रमुख कार्यकारी अधिकृत श्री तिल बहादुर गुरुङ्गले हस्ताक्षर गरे । यस सम्झौता पश्चात मुक्तिनाथ विकास बैंकका ग्राहकहरूले हाउस अफ ईन्टेरियरका सेवाहरुमा ईन्टेरियर प्रोडक्ट, थ्री डि डिजाइन, विधुतिय मार्बल तथा अन्य ईन्टेरियर डिजाइनिङ आकर्षक छुट पाउने व्यवस्था गरिएको छ । मुक्तिनाथ विकास बैंकले हाल ४२ जिल्लामा १३८ वटा शाखाहरु मार्फत ग्राहकका आवश्यकता बमोजिमका सबै प्रकारका बचत, निक्षेप तथा कर्जा सेवाहरु प्रदान गर्दै आई रहेको छ । बैंकले ब्यालेन्स सर्टिफिकेट, चेक बुक, गुड फर पेमेन्ट चेक जारी शुल्क र अन्तरशाखा बैंकिङ्ग कारोबार सेवा निशुल्क गरेकोे छ । साथै बैंकको ग्राहकले भिसा नेटर्वकअन्तर्गत जुन सुकै बैंकको ऐटिएमबाट बिना शुल्क रकम झिक्न सकिने बैंकले जनाएको छ ।"
"आकाश हेर्दै, चउरतर्फ दौडिँदै","बागलुङ : निसीखोला गाउँपालिकाको हुल्दीका स्थानीय ३ वर्षदेखि वर्षायाममा एकै खालको नियतिमा बाँच्न विवश छन्। यहाँका बासिन्दा ठूलो पानी पर्नासाथ बस्ती छोडेर ज्यान जोगाउन जंगलको खुला चौरमा पुग्ने गर्छन्। ३ वर्षअघि साउन अन्तिम साताको पहिरोले १ जनाको ज्यान जानुका साथै निसीखोला गाउँपालिका १ हुल्दी गाउँका सबै बस्ती चिराचिरा परेको थियो। त्यसबेला हुल्दी गाउँका करिब ६५ घर विस्थापित भएको जिल्ला विपद् व्यवस्थापन समितिको पहलमा भूगर्भविद्को टोलीले गरेको अध्ययनमा बस्ती स्थानान्तरण गर्न सुझाव दिएपछि स्थानीय मध्यवर्षाद्का बेला त्रासमा रहन्छन्। विज्ञले बस्ती स्थानान्तरणको सुझाव दिएको ३ वर्ष बिते पनि सरकारले ठोस योजना ल्याउन नसक्दा स्थानीय ठूलो र निरन्तर वर्षाका बेला चौरमा जम्मा हुन्छन्। सामान्य वर्षा हुँदा पनि पहिरो झरिरहने भएकाले २४ सै घण्टा सतर्क रहनुपर्ने उनीहरूको भनाइ छ। वर्षाका बेला रातभर त्रासका साथ जाग्राम बस्नुपर्ने बाध्यता छ। लगातार ठूलो वर्षा हुन थालेपछि हुल्दी गाउँका अधिकांश आफ्ना पशु चौपाया लिएर गाउँभन्दा माथिको जंगल दह भन्ने स्थानमा पाल टाँगेर बस्ने गरेका स्थानीय हुमकुमारी मल्लले बताइन्। भारी वर्षा हुँदा साथ घरबाट खाद्यान्न, बालबच्चा बोकेर ज्यान जोगाउन जंगलको चौरमा रात काट्न जान्छौ, उनले भनिन्, यस वर्ष त्यति धेरै वर्षा नभएकाले ठूलै सास्ती र पीडाबाट बचेका छौ, नत्र भगवान् जपेर बस्छौ। उनीहरू गत वर्ष दिनभर बस्ती झरेर बारीमा काम गर्ने र रात पर्न साथ दहनै पुग्ने गर्थे। जंगलमा बसेर के खाने, बारी गाउँमा छ, खेतीपाती यही छ, मल्ल भन्छिन् डर लागेर के गर्नु ? बालबच्चा भोकले मर्नु भएन बारीमा काम गर्न त झर्नै पर्यो। पहिरोले गाउँलेलाई उठीबास लगाएकाले निकै ठूलो त्रासका बीच बस्नुपर्ने बाध्यता स्थानीय पवनकुमार सिञ्जाली गुनासो गर्छन्। सिंगो बस्ती जोखिममा हुँदा र वर्षौं बित्दासमेत यो समस्याबारे सरकारले चासो नलिएको उनको भनाइ छ। भन्छन्, पहिरोले गाउँ नै जोखिममा परेको यतिका वर्षसम्म हामीलाई सरकारले पुनस्र्थापित गर्न सकेन, आखिर सरकार के का लागि, यस्तो संवेदनशील विषयमा रमिते बनेर बस्न मिल्दैन। निसीखोला गाउँपालिकाले पनि संघीय र प्रदेश सरकारसँगको समन्वयमा बस्ती स्थान्तरण गरी एकीकृत बस्ती निर्माण गर्नेबारे अझै ठोस कदम चाल्न सकेको छैन। जोखिममा रहेको बस्ती सुरक्षित गर्न केन्द्र सरकारको ध्यानाकर्षण गराए पनि अहिलेसम्म कुनै सहयोग प्राप्त नभएको गाउँपालिका अध्यक्ष तारानाथ पौडेलले बताए। हुल्दी गाउँको सबै ठाउँमा पुगेर स्थलगत अनुगमन गरेर सबै जानकारी केन्द्रमा गरायौं, उनले भने, यो सबै गाउँपालिकाले मात्र गर्न सक्ने अवस्था पनि छैन। केन्द्र सरकारबाट यस्तो गम्भीर विषयमा बेवास्ता गरिएको छ। गाउँपालिकाले स्थानीयलाई यो समयमा सतर्कता अपनाउन आग्रह गर्ने बाहेक तत्काल केही गर्न सक्ने अवस्था नरहेको पौडेलको भनाइ छ।"
प्रदेशसभाका कर्मचारीले लिए कानून विपरीत सुविधा,"बुटवल : पाँच नम्बर प्रदेश सभा सचिवालका कर्मचारीले कानून विपरीत सुविधा लिने गरेका छन्। प्रदेश सभाका सचिव दुर्लभकुमार पुनसहितका कर्मचारीले कानून विपरीत सुविधा लिएका हुन्। सभामुखले नियुक्त गरेका सचिवालयका सचिवलाई गाडी र चालक सुविधा रहेको छ। तर उनले घरभाडादेखि भान्छेसम्मको सुविधा लिएका छन्। प्रदेश सभा स्रोतका अनुसार सचिवले घरभाडा, इन्टरनेट, विद्युत, खानेपानीको रकम कार्यालयबाट बुझ्दै आएका छन्। त्यसबापत मासिक २० देखि २५ हजारसम्म रकम बुझ्ने गरेको बताइएको छ। प्रदेशसभा सचिवालय सञ्चालन सम्बन्धी ऐनले ती सुविधा तोकेको छैन। सरकारी क्वार्टर भएको अवस्थामा कर्मचारी बस्नु स्वभाविक मानिन्छ। तर घरभाडा भन्दै रकम नै बुझ्न पाइँदैन। सभामुख पूर्णबहादुर घर्तीको सिफारिसमा प्रदेश प्रमुखले पुनलाई संविधानको धारा १९५ अनुरुप सचिवालयको सचिव नियुक्त गरेका हुन्। सचिवको कार्यकाल पाँच वर्षको हुन्छ। हाल बुटवलको जोगिकुटीमा बस्दै आएका सचिव पुनले प्रदेश सभाले नियुक्त गरेका कार्यालय सहयोगीलाई भान्सेका रुपमा प्रयोग गर्दै आएका कर्मचारीहरुले बताएका छन्। भतिजो नाता पर्ने भिजनकुमार पुन कार्यालय सहयोगीका रुपमा नियुक्त छन्। तर उनी कार्यालयमा काम गरिरहेको अवस्थामा नभेटिने कर्मचारीहरु बताउँछन्। प्रदेश सभाका सचिव पुनले ऐन कानून सम्मत सुविधा लिएको दावी गर्छन। ऐन हेर्नुस्, के सुविधा तोकेको छ', उनले भने, एउटा व्यक्तिको बारेमा कुरा नगर्नुस्। कानूनले प्रदेशसभाको सचिवलाई प्रदेश सरकारको प्रमुख सचिव सरहको पारिश्रमिक तोकेको छ। सवारी, चालक, इन्धन र मोबिल तथा विदा एवं भत्ताको सुविधा पाउने व्यवस्था ऐनमा उल्लेख छ। कर्मचारी स्रोतका अनुसार प्रदेशसभाका लेखाअधिकृत आलोक अग्रहरीले समेत घरभाडा वापतका रकम बुझ्ने गरेका छन्। उनी बुटवलको अस्पताल लाइन अगाडि बस्दै आएका छन्। प्रदेशसभाका उपसचिव हरिहर पोखरेल सरकारी क्वार्टरमा बस्छन् भने अर्का उपसचिव श्यामप्रसाद श्रेष्ठ आफन्तकोमा बस्दै आएका छन्। प्रदेशसभाको सचिव वा अन्य कर्मचारी कुनैले पनि आवास वापतको सुविधा नपाउने व्यवस्था छ। सांसद, उपसभामुख र सभामुखलाई भने सबै सुविधा रहेको छ। प्रदेश सभाका प्रवक्ता श्यामप्रसाद श्रेष्ठले सुविधा के कति लिएको भन्ने विषयमा आफूलाई जानकारी नभएको बताए। प्रदेशसभामा नियुक्त करार कर्मचारीले आफूहरुलाई भत्तामा विभेद गरिएको भन्दै गुनासो गरिरहेका छन्। माथिल्ला कर्मचारीले कानून विपरीत सुविधा लिने, तर तल्ला तहका कर्मचारीलाई पाउनुपर्ने बैठक भत्तामा समेत विभेद गरिएको छ', एक कर्मचारीले भने। गाडी मर्मतमा अनियमितताआशंका प्रदेशसभामा सञ्चालनमा रहेका सवारीसाधनको मर्मतमा एकै वर्षमा ४५ लाख बढी खर्च भए पनि अनियमितताको आंशका गरिएको छ। दुर्घटनामा परेको एउटा गाडीबाहेक अन्य गाडीको मर्मत खर्च अत्याधिक छ। १२ महिनाको अवधिमा नयाँ गाडीको मर्मत नै झण्डै साढे सात लाख छ। प्रदेशसभाको सार्वजनिक लेखा समितिले फाइल अध्ययन गरेर सत्यतथ्य सार्वजनिक गर्ने जनाएको छ। लेखा समितिका सदस्य कुलप्रसाद पोखरेलले खर्चको यथार्थ विवरण अध्ययन गरिने बताए। हामी प्रारम्भिक सूचना थाहा पाएका छौं, फाइल नै झिकाएर अध्ययन् गर्छौं', उनले भने। ०७५ मंसिरमा खरिद भएका गाडीको मर्मत खर्च अश्वभाविक रहेको छ। सामान्यतः नयाँ गाडी मर्मतमा वार्षिक डेढ लाखसम्म खर्च आउने अटो व्यवसायीहरु बताउँछन्। दुर्घटना वा इन्जिनमै कुनै ठूलो क्षति भए मात्रै ७८ लाख खर्च हुन्छ', एक जना अटो व्यवसायीले भने। कृषि, वन तथा वातावरण समितिका सभापति विजयबहादुर यादवले सचिवालबाटै मर्मत हुने भएकाले खर्चको विषयमा अनविज्ञता जनाउँछन्। हामी त यो बिग्रिएको छ, बनाइदिनुपर्यो भन्छौं', उनले भने, खर्च के कति आउँछ जानकारी हुँदैन।मर्मत खर्च फर्स्यौटमा प्रदेशसभाको सचिव, लेखा अधिकृत र स्टोर किपरको भूमिका हुन्छ। एक लाख रुपैयाँभन्दा माथिको मर्मत गर्दा तीन वटा कम्पनीबाट कोटेशन आह्वान गर्नुपर्ने कानूनी व्यवस्था छ। प्रदेशसभाले स्थापना भएको साढे दुई वर्षको अवधिमा ६३ लाख रुपैयाँ गाडी मर्मतमा खर्च गरेको छ। आर्थिक वर्ष ०७४७५ मा मर्मत खर्च दुई लाखको हाराहारीमा थियो। अहिले प्रदेशसभामा ३२ वटा साधन छन्। चारपांग्रे गाडी मर्मतमा अत्याधिक खर्च भएको हो।"
तनहुँमा ८१ जनाको कोरोना रिपोर्ट नेगेटिभ,"दमौली : कोरोना भाइरस (कोभिड १९) जोखिममा रहेका तनहुँका नाइ, प्रहरी तथा भीडभाडयुक्त कार्यालयका कर्मचारी गरी ८१ जनाको रिपोर्ट नेगेटिभ आएको छ । स्वास्थ्य कार्यालय तनहुँका अनुसार उनीहरुको शुक्रबार स्वाब संकलन गरिएको थियो । 'भीड र बढी जोखिम क्षेत्रमा काम गरेका प्रहरी, कर्मचारी र व्यवसायीको स्वाब परीक्षणका लागि पठाइएको थियो,' कार्यालय प्रमुख शंकरबाबु अधिकारीले भने, 'सबैको नतिजा नेगेटिभ आएको छ ।' एक साताअघिदेखि प्रशासनले कपाल काट्ने नाइहरुको सेवामा प्रतिबन्ध लगाएको छ । जोखिम बढेको भन्दै हजामको पसल बन्द भए पनि ६ जनाको स्वाब संकलन गरी परीक्षणका लागि पठाइएको थियो । 'अहिलेको नतिजाले केही सकारात्मक हुने ठाउँ दिएको छ,' उनले भने । तर मास्क लगाएर जोगिने प्रवृत्ति निकै कम भएको भन्दै प्रशासनले पटकपटक सचेत गराउँदै आइरहेको छ।'सामाजिक दुरी पालना गर्ने र मास्क लगाउने प्रवृत्ति कम भएकाले सचेत बनाइरहेका छौं,' सहायक प्रजिअ चित्रांगद बरालले भने । मास्कबीना घर बाहिर निसक्नेहरुलाई प्रहरीले दैनिक रुपमा जरिवाना तिराइरहेको छ। प्रहरी कार्यालयले दिएको तथ्यांकमा दैनिक सरदर डेढ सयको हाराहारीमा व्यक्ति जरिवानामा परेका छन् । दमौलीबाट सुरु यस्तो अभियान अन्यत्र पनि विस्तार गरिएको प्रहरी नायब उपरीक्षक युवराज तिमल्सेनाले बताए । 'सचेतना जगाउने र जरिवाना तिराउने दुवै काम भइरहेको छ,' उनले भने ।"
प्रदेश १ मा थपिए ४० कोरोना संक्रमित,"विराटनगर : प्रदेश १ मा आइतबार ४० जना कोरोना भाइरसका संक्रमित थपिएका छन् । नयाँ संक्रमितमा सबैभन्दा बढी मोरङका छन् । मोरङमा २९, सुनसरीमा छ र झापामा पाँचजना नयाँ संक्रमित थपिएका हुन् । प्रदेश १ मा आइतबार एक हजार एक सय आठजनाको पीसीआर परीक्षण गरिएकोमा १३ महिला र २७ पुरुषको रिपोर्ट पोजिटिभ आएको हो । मोरङको विराटनगरमा १० महिला १९ पुरुष, सुनसरीको धरानमा एक महिला दुई पुरुष, इटहरीमा एक महिला एक पुरुष, बर्जुमा एक पुरुष, झापाको बाह्रदशीमा एक महिला एक पुरुष, अर्जुनधारा दुई र दमकमा १ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ । प्रदेश १ मा आइतबारसम्म कोरोना संक्रमितको संख्या एक हजार चार सय २३ पुगेको छ । प्रदेशभर हालसम्म ५३ हजार एक सय ३३ जनाको पीसीआर परीक्षण गरिएको मन्त्रालयका प्रवक्ता डा सुरेश मेहताले बताए । प्रदेश १ मा आइतबार पाँचजना डिस्चार्ज भएका छन् । बीपी कोइराला स्वास्थ्य विज्ञान प्रतिष्ठान धरानमा उपचाररत मोरङका तीन, उदयपुर र सुनसरीका एकएक जना डिस्चार्ज भएका हुन् । प्रदेश १ मा डिस्चार्ज हुनेको संख्या ९ सय १५ पुगेको छ ।"
रामेछापका थप ५ जनामा कोरोना पुष्टि,"काठमाडौं : रामेछापका थप ५ जनामा कोरोना भाइरस संक्रमण देखिएको छ। धुलिखेलमा गरिएको परीक्षणमा विदेशबाट फर्किएर सेलेघाटको होल्डिङ सेन्टरमा बसेकामध्ये ४ जनालाई शनिबार कोरोना पुष्टि भएको स्वास्थ्य कार्यालय रामेछापका प्रमुख जितेन्द्र कर्णले बताए। सेलेघाटको होल्डिङ सेन्टरमा रहेका मन्थली नगरपालिकाका २३, २६, २८ र ३४ वर्षीय पुरुषमा कोरोना संक्रमण देखिएको छ। उनले भने, अर्का एक बिरामी २३ महिनादेखि नै काठमाडौं बस्दै आएका रहेछन्, स्वास्थ्य सेवा विभाग अन्तर्गतको इपिडिमियोलोजी तथा रोग नियन्त्रण महाशाखा (इडीसीडी)बाटै कन्ट्याक ट्रेसिङको काम हुन्छ, बिरामीसँग सम्पर्क भएर उतै जिम्मा लगाइसकेका छौं। कर्णले कोरोना पुष्टि भएकामध्ये २३ जना उपचारपछि निको भएर घर फर्किसकेको बताए । उनले भने, जिल्ला अस्पताल रामेछापमा हाल ४ जनाको उपचार भइरहेको थियो, पुन : ४ जना संक्रमित थपिएका छन्। शनिबार स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले धुलिखेल अस्पतालमा गरिएको परीक्षणमा ४ जना पुरुष र वीर अस्पतालमा गरिएको परीक्षणमा १ जना गरी ५ जनालाई कोरोना पुष्टि भएको बताएका थिए।जिल्ला अस्पताल रामेछापमा उपचारपश्चात डिस्चार्ज भएका व्यक्तिहरु"
पुन: कोरोना संक्रमण बढेपछि जुम्ला सदरमुकाम सिल,"सुर्खेत : यही साउन १२ गते जुम्ला जिल्लालाई कोरोना संक्रमणमुक्त जिल्ला घोषणा गरियो। तर लकडाउन खुकुलो भएसँगै पुन आठ जनामा कोरोना संक्रमण देखिएपछि जुम्लामा अनिश्चितकालका लागि निषेधाज्ञा जारी गरिएको छ। चन्दननाथ नगरपालिका क्षेत्र र तिला गाउँपालिकाको ५ नम्बर वडालाई अर्को सूचना नहुन्जेलसम्म अनिश्तिकालीन सिल गरिएको जिल्ला प्रशासन कार्यालयद्वारा प्रकाशित सूचनामा उल्लेख छ। कर्णाली स्वास्थ्य विज्ञान प्रतिष्ठान जुम्लामा शनिबार गरिएको पीसीआर परीक्षणको प्रतिवेदन अनुसार चन्दननाथ नगरपालिका१ का एक जना पुरुष, वडा नं ३ का एक जना महिला र वडा नं ६ का एक जना पुरुषमा कोरोना संक्रमण देखिएपछि थप संक्रमण फैलिन सक्ने भन्दै नगरपालिका सिल गरिएको प्रमुख जिल्ला अधिकारी भूपेन्द्र थापाले बताए। यस्तै जुम्ला तिला गाउँपालिका५ ढिमकोट गाउँकी एक महिलामा कोरोना संक्रमण भएपछि पूरै वडा सिल गरिएको छ। कोरोना रोकथाम तथा नियन्त्रणका लागि भन्दै आइतबार दिउँसो ३ बजेदेखि अर्को निर्णय नभएसम्मका लागि संक्रमण रोग ऐन २०२० को २ (२) तथा स्थानीय प्रशासन ऐन, २०२० को दफा ६ (३) बमोजिम निषेधाज्ञा जारी गएको हो। जसमा चन्दननाथ नगरपालिकाको पूर्वमा दासाँघु, पश्चिममा उमगाड्, उत्तरमा कर्णाली प्राविधिक शिक्षालय र दक्षिणमा तिला नदी क्षेत्रको चार किल्ला क्षेत्रमा अर्को सूचना नहुन्जेल सील गरिएको छ। जिल्लाको तिला गाउँपालिका ५ ढिमकोट गाउँको पूर्वमा चुलाकोट, पश्चिममा जुगामुल, उत्तरमा डुङग्री र दक्षिणमा खोली गाउँको चार किल्ला क्षेत्रमा औषधी पसल र स्वास्थ्य सेवा बाहेकका सबै क्रियाकलपाहरु बन्द गरिएको सूचनामा उल्लेख छ। केही दिनअघि एक महिलालाई कोरोना पोजिटिभ देखिएपछि जिल्लाको कोटघर स्वास्थ्य चौकी पनि सिल गरिएको छ। जिल्ला प्रशासन कार्यालयद्वारा जारी निषेधाज्ञा पत्र।"
चीनमा एक वर्षमा १ हजार ३१० किलोमिटर रेलवे विस्तार,बेइजिङ : चीनमा जुलाई महिनाको अन्त्यसम्ममा १ लाख ४१ हजार ४०० किलोमिटर रेलसेवाको सञ्जाल विस्तार भएको छ । राष्ट्रिय रेलवे कर्पोरेसनका अनुसार उक्त सञ्जालमध्ये देशभर ३६ हजार किलोमिटर उच्च गतिको रेलसेवा रहेको छ । कर्पोरेसनले जुलाईमा मात्र चिनियाँ रेलवेको चल सम्पत्तिमा ९ अर्ब ६७ करोड अमेरिकी डलर लगानी गरिएको जनाएको छ । पछिल्लो समय चीनले ठूला र मध्यम क्षमताका रेलको विस्तारमा बढी लगानी गरेको छ । रेलसेवाको विस्तार र सुधारमा अघिल्लो वर्षको तुलनामा यस वर्ष करिब ११३ प्रतिशतले बढी खर्च गरिएको कर्पोरेसनले जनाएको छ । पहिलो सात महिनाको अवधिमा एक हजार ३१० किलोमिटर नयाँ रेलवे लाइन शुरु भएको छ जसमा ७३३ किलोमिटर उच्च गतिको रेलवे समेत रहेको कर्पोरेसनले जारी गरेको विज्ञप्तिमा उल्लेख छ ।
श्रीलंकाको नयाँ प्रधानमन्त्रीमा महिन्दा राजापाक्ष नियुक्त,कोलम्बो : श्रीलंका पोदुजाना पेरामुना पार्टीका नेता एवं पूर्व राष्ट्रपति महिन्दा राजापाक्षले आइतबार श्रीलंकाको प्रधानमन्त्री पदको सपथ लिएका छन् । संसदको निर्वाचनमा पेरामुना पार्टीले भारी बहुमत प्राप्त गरेसँगै महिन्दा राजापाक्ष प्रधानमन्त्रीमा नियुक्त भएको हो । राजापाक्षले श्रीलंकाको राजधानी कोलम्बोको बाहिरी इलाकामा रहेको केलानीया बौद्ध मन्दिरमा आयोजित भव्य समारोहमा प्रधानमन्त्री पदको सपथ लिएका हुन् । सपथ कार्यक्रममा कुटनीतिक समुदायका व्यक्ति तथा सत्तापक्ष र विपक्षी दलका सांसदहरुको उपस्थिति थियो । ७४ वर्षिय राजापाक्षले श्रीलंकामा यो सहित चौथो पटक प्रधानमन्त्री पदको सपथ लिएको हो । राजापाक्षको दल पेरामुनाले गत अगष्ट ५ मा सम्पन्न चुनावमा २२५ सदस्यीय संसदमा १४५ स्थानमा जितेको थियो । उनको नयाँ मन्त्रिपरिषद यही साताको अन्त्यसम्ममा घोषणा हुनेछ । श्रीलंकाली निर्वाचन आयोगका अनुसार गत बुधबार सम्पन्न चुनाव श्रीलंकाको इतिहासमै पहिलो पटक सर्वाधिक शान्तिपूर्वक रुपमा सम्पन्न भएको थियो । कोरोना भाइरसको महामारीमा समेत यस चुनावमा करिब ७१ प्रतिशत मतदान भएको थियो । श्रीलंकाली राष्ट्रपति गोटाबाया राजापाक्षका अनुसार नयाँ संसदको बैठक आगामी अगस्ट २० मा शुरु हुनेछ । श्रीलंकाली इतिहासमा भाइ गोटाबाया राष्ट्रपति र दाइ महिन्दा राजापाक्ष एकै पटक मुलुकका दुई सर्वोच्च राजनीतिक पदमा पुगेको छ ।
कपिलवस्तुमा समुदाय स्तरमा थप १७ जनामा कोरोना संक्रमण,"कपिलवस्तु : समुदाय स्तरमा कोरोना संक्रमणको अवस्था बुझ्न गरिएको स्वाब परीक्षणमा १७ जनामा कोरोना संक्रमण पुष्टि भएको छ। स्वास्थ्य कार्यालय कपिलवस्तुले दिएको जानकारी अनुसार सदरमुकाम तौलिहवा क्षेत्रमामा संकलन गरिएको २ सय २६ स्वाब नमूनामध्ये ११ जनामा कोरोना पोजिटिभ देखिएको हो। ९८ जनाको स्वाब नमूनाको रिर्पोट आउन बाँकी रहेको कार्यालयले जनाएको छ। यसै गरी कपिलवस्तु अस्पतालमा संकलन गरिएको ६ स्वास्थ्यकर्मीको स्वाब परीक्षण गरिएकोमा ५ जनामा कोरोना संक्रमण देखिएको छ। योसंगै कृष्णनगर नगरपालिकामा थप १ जनामा कोरोना पुष्टि भएको छ। जिल्लामा कोरोना संक्रमितको संख्या कुल ८ सय ५७ जना पुगेको कार्यालयका कोरोना फोकल पर्सन कुमार थापाले बताए। समुदाय स्तरमा उद्योगी तथा व्यवसायीमा गरिएको कोरोना परीक्षणको यो रिर्पोट अनुसार तौलिहवा बजारका पान पसल, कपडा पसल, जुत्ता पसल, मेडिकल, ल्याब, किराना पसल संचालकमा कोरोना संक्रमण देखिएको छ। यसबाट कोरोना संक्रमण समुदायमा ठुलो मात्रामा फैलिएको हुन सक्ने आशंका गरिएको छ।"
नेपाली सेनालाई भारतबाट १० वटा आइसीयु भेन्टिलेटर उपहार,"काठमाडौं : विद्यमान विश्वव्यापी महामारी कोभिड१९ विरुद्घ लड्न सहयोग पुर्याउने प्रयास अनुरुप भारतीय सेनाले २०७७ श्रावण २५ गते नेपाली सेनालाई दशवटा आइसीयु भेन्टिलेटर उपहार स्वरुप प्रदान गरेको छ । नेपालका लागि भारतीय राजदूत महामहिम विनय मोहन क्वात्राले यी भेन्लिेटरहरु सुकीर्तिमय राष्ट्रदीपबाट सम्मानित एवम् भारतको मानार्थ महारथी उपाधिबाट सुशोभित नेपाली सेनाका प्रधान सेनापति पूर्णचन्द्र थापालाई नेपाली सेनाको मुख्यालय जङ्गी अड्डामा आयोजित कार्यक्रममा प्रदान गरे । एडभान्स्ड इन्भेसिभ तथा नन् इन्भेसिभ रेस्पिरेटरी सर्पोटका लागि यी भेन्टिलेटरहरु व्यापक रुपमा प्रयोग गर्न मिल्ने गरी डिजाइन गरिएका छन् । यी भेन्टिलेटरहरु अस्पतालका आइसीयु, बहुविशेषतायुक्त अस्पताल तथा विशेष आइसीयु कक्षमा बिरामीको हेरचाहका लागि प्रयोग गर्न सकिन्छ । यसको अलावा विशेष तरिकाले निर्माण गरिएकाले गम्भीर अवस्थाका र सघन उपचार आवश्यक पर्ने बिरामीहरुको ओसारपसारमा यी भेन्टिलेटरहरु सहज र उपयोगी छन् । मानवीय सहायता तथा राहतका लागि पहिलो सहयोगीको रुपमा लामो समयदेखि भारतीय सेनाले नेपाली सेनालाई सहयोग गर्दै आएको छ । दुई देशका सेनाबीच रहिआएको निरन्तर मानवीय सहयोग अन्तर्गत उक्त भेन्टिलेटरहरु उपहार स्वरुप प्रदान गरिएको हो । हस्तान्तरणका क्रममा राजदूत क्वात्राले कोभिड१९ विरुद्घको लडाईमा विजय प्राप्तिका लागि नेपालका जनतालाई सबै आवश्यक सहयोग पुर्याउन भारत प्रतिबद्घ रहेको स्पष्ट पारे ।"
उपचार नपाएर मृत्यु भएकी युवतीमा कोरोना पुष्टि,वीरगन्ज : वीरगन्जका आधा दर्जन अस्पतालको चक्कर लगाउँदा पनि भर्ना नलिएपछि मृत्यु भएकी युवतीमा कोरोना संक्रमण पुष्टि भएको छ। शुक्रबार राति आधा दर्जन अस्पताल चहार्दा उपचार नपाएर वीरगन्ज २ छपकैयाकी २० वर्षीया विष्णु लामाको मृत्यु भएको थियो। ज्वरो र श्वासप्रश्वासमा समस्या आएपछि शुक्रबार राति आफन्तले ट्याम्पुमा राखेर लामालाई उपचारका लागि लिएर जाँदा वीरगन्जका आधा दर्जन निजी अस्पतालले भर्ना नलिएपछि गण्डकस्थित कोभिड अस्थायी अस्पतालमा पुर्याएका थिए। कोभिड अस्पतालमा शनिबार बिहान डेढ बजे पुर्याए पनि उपचारका क्रममा २ बजेतिर उनको मृत्यु भएको हो। मृत्युपछि शनिबार दिउँसो लामाको स्वाब संकलन गरी पीसीआर परिक्षणका लागि नारायणी अस्पतालको प्रयोगशालामा पठाइएको थियो। प्रयोगशालाले आइतबार बिहान दिएको रिपोर्टमा लामाको पनि पीसीआर पोजिटिभ आएको अस्पतालका मेसु डाक्टर मदन कुमार उपाध्यायले जानकारी दिए। पर्सामा कोरोना संक्रमणबाट मृत्यु हुनेको संख्या २१ पुगेको छ। साउनमा मात्रै पर्सामा १७ जनाको मृत्यु भएको हो ।
प्रजातन्त्रका खलनायक !,"नयाँ पुस्ताले नेकपा र कांग्रेस पार्टीलाई प्राइभेट लिमिटेडबाट मुक्त गरी गतिशील बनाउने सामथ्र्य देखाएन भने अब यो व्यवस्था टिकाउनुको अर्थ छैन। ०४६ मा नेपाली कांग्रेस र कम्युनिस्टहरू मिलेर बहुदलीय व्यवस्था स्थापना गरे। एक भएरै संविधान बनाए। २०४८ को निर्वाचनमा कांग्रेसले सुविधाजनक बहुमत हासिल गर्यो। सरकार बनेको दुई महिना नबित्दै प्रमुख प्रतिपक्षीले कर्मचारी उचालेर सरकारविरुद्ध सडकमा उत्रियो। त्यहींबाट दुई पार्टीबीच बेमेल सुरु भयो। संरचना परिवर्तनमा एक भएका पार्टी मुलुक निर्माणको निर्णय प्रयोजनमा एक हुन सकेनन्। व्यवस्था बदलिए पनि प्रवृत्ति बदल्न सकेनन्। व्यवस्थाको स्थिरतामा यहींनेरबाट प्रश्न उठ्न थाल्यो। त्यसको प्रतिफल प्रजातन्त्रको अधिकारको उपयोग प्रजातन्त्रमा विश्वास नहुनेले गर्दै आए। बहुदलीय पद्धति त साधन मात्र थियोे, साध्य राष्ट्रियता, प्रजातन्त्र र समृद्धि हुनुपथ्र्यो तर सत्तासीन कांग्रेस र प्रतिपक्षी एमालेको ध्यान त्यसतर्फ जानै सकेन। दलीय सिद्धान्त फरकफरक भए पनि राष्ट्रिय मुद्दामा एक नहुँदा छिमेकीलगायत तेस्रो विश्वले हेर्ने दृष्टिकोणमा बदलाव आउन सकेन। यसले न प्रजातन्त्र बलियो भयो न त आर्थिक समृद्धिको मार्गचित्र कोर्न सकियो। बहुमतप्राप्त कांग्रेस पार्टी मध्यावधि निर्वाचनमा गयो। कांग्रेसले मध्यावधिमार्फत खनेको खाल्डोमा ऊ त पर्यो नै; विडम्बना आजको सत्तासीन दलको नेतृत्व पनि त्यसैको सिको गर्न खोज्दै छ। सरकारको नेतृत्व गर्ने व्यक्तिले कांग्रेसलाई घुक्र्याएर गल्ती गर्दा मुलुकले चुकाएको मूल्य कति महँगो पर्यो भन्ने हेक्का अझै भएको छैन। पार्टीभित्रको विवादको भुंग्रोमा मुलुक पर्नु हुँदैन। बहुदलीय र संघीय व्यवस्था स्थापनापछि नै नेताको बोली र व्यवहारबीच कहिल्यै मेल खाएन। आफूले बोलेको कुरा पूरा गर्नुपर्छ भन्ने नैतिक चेत नेतृत्व तहमा बसेको व्यक्तिमा मात्र होइन; सरकारका मन्त्रीहरूमा पनि भएन। व्यक्तिगत स्वार्थलाई केन्द्रमा राखेर समस्याको समाधान खोज्ने प्रवृत्ति अन्त्य नभएसम्म कुनै नेता जुटेर वा फुटेर मुलुकलाई केही हुँदैन। व्यक्तिगत स्वार्थलाई केन्द्रमा राखेर नेताको कित्तामा उभिने वा विभाजित हुने तथा नेताहरू मिल्नुपर्छ भनेर पटकपटक समय दिने पुरानो परिपाटी अन्त्य भएन भने अब दलीय व्यवस्था धानिन कठिन छ। नेकपा र कांग्रेस नेतृत्वले दललाई प्राइभेट लिमिटेडका रूपमा चलाउने, संसद्को गणितलाई पार्टी सञ्चालनको आधार बनाउने शैली बदलेनन् र नेतृत्व तहमा पुगेका नयाँ पुस्ताले पनि समयले दिएको हाँक पूरा गर्न सकेनन् भने अब व्यवस्थाकै विकल्प खोज्नुपर्ने अवस्था आउनेछ। व्यवस्था जुनसुकै होस् त्यसलाई चलाउन संस्थाहरूको खाँचो पर्छ। दलीय व्यवस्था टिकाउने संस्था बन्नबनाउनै दिइएन, नेतृत्वले संस्था बनाउन चाहेनसकेन। किनकि पार्टी वा सरकार व्यक्तिको हुकुमी शैलीमा चलाउन थालिएपछि संस्था निर्माण हुँदैन। संस्था बलियो भएपछि आफ्नो अस्तित्व समाप्त हुन्छ भन्ने मान्यता विकास गरियो। प्रशासन यन्त्रले पनि त्यसमा साथ दियो। शिक्षक सेवा आयोगलाई पन्छाएर स्वयंसेवक शिक्षक भर्ना गर्ने, लोकसेवा आयोगको विज्ञापन खारेज गरेर अस्थायी कर्मचारी नियुक्त गर्ने सत्ता राजनीतिबाट बलिया संस्थाको अपेक्षा गर्न सकिन्न। मुलुक हाँक्नेहरू आफूलाई प्रगतिशील भन्न रुचाउँछन्, क्रियाकलापले त्यही देखाइरहेको छ त ? पार्टी बैठकका नाममा मुलुकलाई बन्धक बनाउनेहरू प्रगतिशील हुन सक्दैनन्। बलिया हुनुपर्ने संसद्, न्यायालय, निर्वाचन आयोग, अख्तियारजस्ता संस्थामा गरिएका हस्तक्षेपले प्रगतिशील शब्दलाई नै न्याय हुन सकेको छैन। कस्ता नागरिकलाई नागरिकता प्रमाणपत्र दिनुपर्छ भन्ने विषयको टुंगो लगाउन नसक्ने संसद्, दलको कोटाका न्यायाधीश भएको न्यायालय, नेतृत्वले चाहेअनुसारको निर्वाचन पद्धतिका पक्षमा रहेको निर्वाचन आयोग र राजनीतिक आस्थाका आधारमा भ्रष्टाचारका फाइल खोल्ने अख्तियारप्रति जनविश्वास घट्दो छ। तैपनि संस्थालाई बलियो बनाए कार्यपालिका पनि स्थिर हुन्छ भन्ने चेत दलीय नेतृत्वमा पलाउन सकेन। गोविन्द केसीलाई दुःख दिएर सुशील भट्टहरू पुरस्कृत हुने देशका संस्था बलिया हुन्छन् भन्ने कल्पना पनि गर्न सकिन्न। राजनीतिक दर्शनको उपेक्षा हरेक राजनीतिक दलको दर्शन (फिलोसफी) हुन्छ। जीवन र जगत्लाई हेर्ने भित्री दृष्टिकोण पनि हो दर्शन। यसको साइनो बौद्धिकतासँग पनि जोडिएको हुन्छ। राजनीतिक दलको मुख्य ध्येय जनमत निर्माण गर्नु हो किनकि दल नागरिकसँग नजिक हुन्छन् भन्ने मान्यता छ। पार्टीको सदस्यमा जनचाहना प्रतिविम्बित हुने मान्यता छ। सरकारसमक्ष जनचाहना पुर्याइदिने काम पार्टीहरूको हो। त्यही आधारमा सरकारले नीति तथा कार्यक्रम ल्याउने हो, पार्टी प्रणालीमा। सरकारको नीतिको व्याख्या, विस्तार, वैधता र औचित्य स्थापित गर्ने काम पनि पार्टीकै हो। अमेरिका र बेलायतजस्ता मुलुकमा यही सिद्धान्त लागू गरिन्छ। भारत, जापान, इजरायल आदि मुलुकमा वरिष्ठ र कनिष्ठको कुनै विवाद हुँदैन। तर हामीकहाँ सनातन, पुरातन, अनुदारवादी र परम्परावादी संस्कार छ। विकासको आधुनिक विचारधारालाई मान्यता दिने हो भने नेकपा र कांग्रेसले यी आउटडेटेट संस्कारको बिदाइ गर्नुपर्छ। विद्यमान शासकीय प्रणालीको कडी नै यही हो, तर यहाँ ठीक विपरीत हुन्छ। पार्टीहरूले जनविश्वास कायम राख्नुपर्छ भन्ने मान्यता राख्दैनन्, निर्वाचित भएपछि। यसको प्रतिफल दुईतिहाई बहुमतनिकट रहेको नेकपा नेतृत्वको सरकार पनि वैधता गुमाउनुपर्ने अवस्थामा छ। हिजो लामो समय सत्ता समालेको नेपाली कांग्रेस होस् वा अहिलेको सत्तासीन नेकपा दुवै दललाई नागरिकले भरोसा गरिरहेका छैनन्। आफ्नो कार्यशैलीले जनविश्वास गुमेको जान्दाजान्दै पनि शासक बन्न खोज्ने शैलीको निरन्तरता यसमा वाधक बनेको छ। दलको भविष्य सुनिश्चित हुन्छ भने जस्तोसुकै त्याग गर्न पनि नेतृत्व तयार हुनुपर्छ। त्यसैले उदाहरणीय नेतृत्वको खाँचो औंल्याइएको हो। नेकपाका अध्यक्ष स्वयं सरकारको पनि नेता भएकाले उसको कार्यशैली अरूले पछ्याउने खालका हुन्थ्यो भने दलको आन्तरिक विवादले मुलुक नै बन्धक हुनुपर्ने अवस्था आउने थिएन अनि नागरिकले पनि भरोसा गर्ने थिए। विवादको जड नेकपा विवादले पार्टी फुट्ने अवस्था उत्पन्न भएको छ। पार्टीका मानार्थ अध्यक्ष पुष्पकमल दाहाल, माधव नेपाल र झलनाथ खनाल कार्यकारी अध्यक्ष केपी ओलीप्रति आक्रामक देखिन्छन्। ओलीका गतिविधिले पार्टीको साख समाप्त हुने भयो भन्ने चिन्ता उनीहरूमा छ। दाहाल समूहको उद्देश्य पवित्रै मान्ने हो भने पनि ओलीविरोधी जनमानस यसलाई मान्न तयार देखिँदैन। अविश्वासको यस्तो खाडल कायम रहेकैले सिंगो पार्टीपंक्ति ओलीको विपक्षमा उभिन सकेको छैन। किनकि दाहालहरूको भित्री आशय भारतको चाहनाअनुसार ओली हटाएर सत्तामा जाने नै हो भन्ने मान्यताले ठाउँ पाएको छ। यो पूर्व माओवादीप्रतिको एमाले अविश्वास पनि हो। यो नेकपा अब एक भएर बसिरहन सक्दैन भन्ने सन्देश पनि हो। दलीय व्यवस्थालाई बदनाम बनाउने नियत होइन भने पार्टी फुटेर भन्दा जुटेर अघि बढ्दा मुलुकको हित हुनेछ। त्यसका लागि महाधिवेशन जतिसक्दो छिटो गरी निर्विवाद नेतृत्वको टुंगो लगाउनुपर्छ। यसले पार्टी व्यवस्थालाई बलियो बनाओस्। कलाविहीन नाटक जारी राखी मुलुक अस्थिर बनाउन मलजल गर्न खोज्ने विदेशीलाई हँसाउने काम बन्द गरिएन भने त्यसले पार्टीको साख त सकिन्छ नै; मुलुकका लागि पनि दुर्भाग्य हुनेछ। कांग्रेसको अवस्था पनि त्यही हो। सभापति शेरबहादुर देउवा आउँदो महाधिवेशनमा फेरि सभापति हुने दौडमा विधान मिचेर काम गरिरहेका छन्। उनलाई महाधिवेशनमा मतदान गर्न कांग्रेसी कार्यकर्ता, मात्र आउँछन्, जसले आफूलाई नै सभापति छान्नेछन् भन्ने विश्वास छ। पार्टीको उन्नति चाहने कांग्रेस सदस्य मतदाता भएर आउँछन् भन्ने विश्वास छैन। महाधिवेशनमा आउने सबै कार्यकर्ता कांग्रेसी लाई भन्दा सदस्य कांग्रेस लाई पार्टीको भविष्यबारे चिन्ता हुन्छ। किनकि उनीहरूमा पार्टीप्रति अपनत्व हुन्छ। पार्टीको साख जोगाउने हो भने अब देउवाबाट चल्दैन भन्ने अधिकांश कांग्रेस सदस्यमा परिसकेको छ। पार्टी चलाउन अनुसन्धान विभाग विश्वका प्रजातान्त्रिक मुलुक अमेरिका र बेलायत तथा पछिल्लो समय नजिकको छिमेकी भारतजस्ता मुलुकमा पार्टीका अनुसन्धान विभाग हुन्छन्। नेतृत्वको विकास कसरी गर्ने, पार्टीको सांगठनिक ढाँचा के हुने, समयसापेक्ष कसरी अघि बढ्ने भन्ने कार्यदिशा विभागले तय गर्छ। नेपालमा कांग्रेस र नेकपा दुवै पार्टीमा यस्तो अभ्यास छैन। हामीकहाँ नेतृत्वले आफ्नो हितमा जे देख्छ, त्यही नै पार्टी चलाउने अन्तिम सत्य ठान्छ। नेतृत्वलाई जतिबेला मुखमा जे आउँछ त्यही नै पार्टीको नीति बन्छ। न पार्टी विधानको मान्यता राखिन्छ न त अनुसन्धान विभागको औचित्य स्थापित गर्न सकिन्छ। सत्ता भएपछि सबैथोक भयो। संसदीय व्यवस्था टिकाउने हो भने अब कांग्रेस र नेकपाले अनुसन्धान विभाग खडा गरेर त्यसअनुकूलपार्टी गतिविधि अघि बढाउनुपर्छ। दुवै पार्टीको आसन्न महाधिवेशनपछि पार्टी हाँक्ने नयाँ पुस्ताले यसको अभ्यास गर्ने छ। पार्टीमा वरिष्ठ र कनिष्ठको मापन नेकपा र कांग्रेस नेतृत्वको निरन्तरताबारे निरन्तर प्रश्न उठिरहेका छन्। दलीय व्यवस्थालाई निरन्तरता दिने हो भने पार्टीको नेतृत्व नयाँ पुस्तामा जानुपर्ने आवाज उठिरहेका छन्। नेतृत्व नयाँ पुस्तामा हस्तान्तरण गर्ने हो भने पुरानो पुस्ताको औचित्य समाप्त हुन्छ भन्ने हुँदैन। नेकपा र कांग्रेसमा यही मनोविज्ञानले काम गरेको छ। राजनीतिमा वरिष्ठ र कनिष्ठले पार्टीको उचाइ निर्धारण गर्दैन। पार्टीको अध्यक्ष भइसकेको मान्छे त्योभन्दा सानो पदमा बस्नु हुँदैन भन्ने मान्यता संकीर्ण छ। पार्टीलाई समयसापेक्ष गतिशील बनाएर लैजान्छु भनेर स्पष्ट कार्यक्रम र कार्यदिशासहित कुनै युवा अघि बढ्छ भन्ने त्यसलाई रोक्न खोज्नु हुँदैन, पार्टी पद्धति र समतामूलक समाज निर्माणप्रति विश्वास छ भने। भारतमा राजनाथ सिंह भाजपाको अध्यक्ष हुँदा नरेन्द्र मोदी गुजरातका मुख्यमन्त्री थिए। मोदी प्रधानमन्त्री हुँदा राजनाथ अघिल्लोपटक गृहमन्त्री र अहिले रक्षामन्त्री छन्। भाजपाका अध्यक्ष रहेका अमित साह अहिले मोदीकै गृहमन्त्री छन्। मोदी पार्टीको नेतृत्व तहमा कहिल्यै रहेनन्। त्यहाँ वरिष्ठ र कनिष्ठबारे कहिल्यै विवाद हुँदैन। भारत प्रगति पथमा अघि बढिरहेकै छ। जापान र इजरायलमा पनि हाइरार्कीको कुनै वास्ता गरिँदैन। जापानमा प्रधानमन्त्री भएको व्यक्ति फेरि मन्त्री हुन्छ। पार्टी हाँकेको व्यक्ति सदस्यमा मात्र बस्दा आफूलाई गौरवबोध ठान्छ। वरिष्ठको विवाद सनातन, पुरातन, अनुदारवादी र परम्परावादी संस्कारको उपज हो। विकासको आधुनिक विचारधारालाई मान्यता दिने हो भने नेकपा र कांग्रेसले यी आउटडेटेट संस्कारको बिदाइ गर्नुपर्छ। पारदर्शिता पारदर्शिता गतिशील पार्टीको आत्मा हो। पार्टी कसरी चलेका छन् ? पारदर्शी छन् कि छैनन् ? यी विषयले पनि महत्वपूर्ण अर्थ राख्छ। दल चलाउन स्रोत आवश्यक पर्छ। त्यस्तो स्रोत कहाँबाट कसरी आउँछ भन्ने पनि जनसमक्ष स्पष्ट राख्नुपर्छ। त्यसलाई गोप्य राख्दा कहाँबाट कति आयो भन्ने जानकारी हुँदैन। यहाँ सत्तासीन दलको चुरीफुरी नै बेग्लै हुन्छ। सत्तामा नभएका दलको गतिविधि कमजोर देखिन्छ। जनताको करबाट चलेको सरकारको नेतृत्वले दलको गतिविधिमा रकम खर्च गर्नु गलत हो। यहाँ नेतृत्वले दोहोरो मापदण्ड अपनाउने गर्छ, बोल्ने एकथोक गर्ने अर्कै। त्यही भएर नेतृत्वप्रति जनविश्वास हराउँदै गएको छ। नागरिकले अब दललाई सत्तामा पुर्याउनुअघि यसको हिसाबकिताब माग्नुपर्छ। हो, प्रजातन्त्र खतरामा छ भने नेकपा र कांग्रेसकै नेताहरूका कारण छ। सबैथोक म नै हुँ भनिरहेका प्रधानमन्त्री ओलीले राजीनामा दिएर भन्दा त्यसपछि बन्ने सरकारका कारण प्रजातन्त्रलाई बढी खतरा हुनेछ। त्यसैले यो खतरामा पुग्नुभन्दा दुवै पार्टीले समयमा महाधिवेशन गरेर समय सुहाउँदो नेतृत्व छनोट गर्यो भने त्यसले निकास देला, नत्र विद्यमान नेतृत्व तहका कुनै व्यक्ति फेर्दैमा मुलुकले केही पाउने भन्दा बढी गुमाउनेछ, किनकि हाम्रा पार्टीका नेताहरूका सल्लाहकार मुलुकभित्र नभएको जिकिर आमबुद्धिजीवीले गरिरहेका छन्। मुलुकभित्र सल्लाहकार पाउन प्रजातन्त्रका जरा भुइँ तहसम्म पुर्याएर बीपी कोइराला र मदन भण्डारीको आदर्शमा पार्टीहरू हिँडे भने अस्तित्व कायम रहला, नत्र यही गति र शैलीमा अघि बढे प्रजातन्त्र मात्र होइन, मुलुककै भविष्य अन्धकार देखिन्छ।"
शीघ्र उद्धार,"सुन्दर भविष्यको परिकल्पनामा परदेशमा पसिना बगाइरहेका अधिकांश नेपाली कोभिड १९ का कारण प्रभावित भएका छन्। तीमध्ये ठूलो संख्यामा बिचल्लीमा परेका छन्। कम्पनी, उद्योगधन्दा, कलकारखाना, होटेल, रेस्टुराँहरू बन्द भएपछि धेरेको रोजगार खोसिएको छ। कतिपय भिसा अवधि सकिएर अलपत्र छन्। केही नेपाली पारिश्रमिक नपाउँदा हातमुख जोर्न पनि धौधौको अवस्थामा छन्। देशभित्र रोजगार छैन। स्वदेशमै पेट भर्ने अवस्था नभएपछि मुग्लान पस्नु नेपालीको बाध्यता नै हो। खाडीको ५० डिग्री तापक्रम होस् कि, युरोपको माइनस डिग्री तापक्रम, नेपालीले बेहोरेकै छन्। त्यही रगतपसिनाको कमाइ स्वदेश पठाएर आफ्नो घरपरिवार मात्र पालेका छैनन्, देशकै अर्थतन्त्रमा टेवा दिएका छन्। तर, विश्वव्यापी महामारीले तिनीहरूको निरन्तर जीवनचर्या पूरै बदलिदिएको छ। देश धान्ने गतिलै हिस्सा रेमिट्यान्स पठाउने उनीहरू आफैंलाई नधान्ने अवस्थामा पुगेका छन्। जबजब कोही संकटमा पर्छ, पहिलो खोजी घरकै हुन्छ। घरमा घरेकले आफूलाई सुरक्षित देख्छ। प्रबासमा रहेका नेपालीको घर भनेकै स्वदेश हो। कोभिडको संक्रमणपछि रोजगार गुमाएका, पारिश्रमिक नपाएर अलपत्र परेका नेपाली देश फर्किन आतुर छन्। कतिपयले हवाईजहाजको टिकट काट्ने पैसा नभएको र कतिपयले पैसा भएर पनि हवाईजहाज नपाएको गुनासो गरिरहेका छन्। केहीले त लामो समयदेखि बेरोजगार हुंदा साँझबिहानको छाक टार्न गाह्रो भइरहेको पीडा पोखिरहेका छन्। कतिपय कोभिडको संक्रमणबाट आत्तिएर बरु मर्नुपरे आफ्नै देशमा मरौंला भन्दै उद्धारका लागि अनुनयविनय गरिरहेका छन। कोभिड महाव्याधिपछि सरकारले वैदेशिक रोजगारमा रहेका चार लाख नागरिक स्वदेश फर्किन चाहेको प्रारम्भिक अनुमान गरेको थियो। हालसम्म ३८ हजार मात्र फर्किन पाएका छन्। साढे तीन लाखभन्दा बढी नेपाली फर्किने दिन कुरिरहेका छन्। अधिकांश स्वदेश फर्काइदेऊ भन्दै नेपाली दूतावास, विभिन्न संघसंस्था र नेपालस्थित आफन्तसँग हारगुहार गरिरहेका छन्। संसारको जुनसुकै कुनामा भए पनि अप्ठ्यारोमा परेका बेला आफ्ना नागरिकको उद्धार गर्नु, राहत दिनु र सहयोग गर्नु सरकारको कर्तव्य हुन्छ। आफू अप्ठ्यारोमा परेका बेला सरकारको खोजी गर्नु नागरिकको अधिकारै हो। साँझबिहानको खानासमेत नपाएकालाई दूतावास वा आफ्ना अरू एजेन्सीमार्फत राहत दिनुपर्छ। बिरामी भेटिएकालाई औषधोपचारको प्रबन्ध गर्नुपर्छ। आत्तिएकाहरूको मनोबल गिर्न नदिई सरकारको अनूभूति गराउनुपर्छ। काम लगाउने तर पारिश्रमिक नदिने उद्योगीव्यवसायीसँग कूटनीतिक माध्यममार्फत वार्ता गरेर पारिश्रमिक उपलब्ध गराइदिनुपर्छ। र, समयतालिका मिलाएर आफ्ना नागरिकको उद्धार गर्नुपर्छ। यो सरकारको दायित्व, कर्तव्य र अभिभारा हो। नेपालको युवा जनशक्तिले बाध्यताले विदेशमा रगतपसिना बगाएको छ। यो जनशक्तिलाई नेपाल सरकार आफ्नो साथमा छ भन्ने महसुस गराउन सक्नु मुलुकका लागि हितकर हुनेछ। नेपाली कामदार पुगेका सबै देशमा हाम्रा कूटनीतिक संयन्त्र छैनन्। भएकामा पनि कर्मचारी अभाव र अन्य समस्याले अप्ठ्यारोमा परेका नेपाली खोजी हिँड्न सम्भव छैन। यस्तो अवस्थामा गैरआवासीय नेपाली संघ (एनआरएनए) लगायत संघसंस्थाका भूमिका पनि अहम् हुन्छन्। सहयोग भनेको अप्ठ्यारोमै गर्ने हो। सम्बन्धित मुलुकमा रहेका नेपाली समुदाय लागिपर्ने हो भने कुनै नेपाली संकटमा नपर्न सक्छन्। खर्च, पानी सकिएर सडक वा दूतावासको शरणमा रहेका वा त्यो बाटो नदेखेकालाई अगुवा नेपालीले भरथेग गर्नुपर्ने अहिलेको दायित्व हो। त्यस्तो भइरहेकै छ। तर, अपुग छ। सरकारकै भूमिका पनि सन्तोषजनक छैन। फर्कन चाहनेलाई महँगो टिकट भिडाएर पीडामा परेकाहरूलाई झन् पीडित बनाएको गुनासो पनि सरकारमाथि छ। अति समस्यामा परेका कामदारलाई सरकारी खर्चमा फिर्ता ल्याउने भनेर सरकारले निर्देशिका बनाएको थियो। त्यसको कार्यान्वयन भएको छैन। पराइको देशमा कष्ट सहिरहन दिनु हुँदैन। कसरी हुन्छ सबै मिलेर शीघ्र उद्धार गरिनुपर्छ।"
"लमजुङमा १०९ जनाले जिते कोरोना, अब दुईजनामा मात्रै आइसोलेसनमा","बेंसीसहर : लमजुङमा १ सय ९ जना व्यक्तिले कोरोना भाइरस (कोभिड १९) संक्रमण जितेका छन्।भारतलगायत विदेशबाट आएर कोरोना संक्रमण भएका १ सय ११ जनामध्ये १ सय ९ जनाले कोरोना जितेका हुन् । पहिलो पटक कोरोना भाइरस परीक्षणका लागि थ्रोट स्वाब पोखरा पठाउँदा पीसीआर रिपोर्ट पोजिटिभ आएका उनीहरुको दोस्रो पटक परीक्षण गर्दा नेगेटिभ आएको हो । कोरोना निको हुनेमा महिला ९ र पुरुष एक सय जना छन् । कोरोना संक्रमण जितेसँगै उनीहरुलाई घर पठाइएको प्रमुख जिल्ला अधिकारी कृष्णप्रसाद शर्माले बताए । शर्माका अनुसार शनिबार मात्रै १० जनाले कोरोना जितेका छन् । कोरोना निको हुनेमा बेंसीसहर नगरपालिका ९ का २३ वर्षीय पुरुष, मध्यनेपाल नगरपालिका २ का २५ वर्षीय पुरुष, सुन्दरबजार नगरपालिका ७ का ३६ वर्षीय पुरुष, क्व्होलासोंथर गाउँपालिका ६ का २९ वर्षीय पुरुष, बेंसीसहर नगरपालिका १ र ११ का ३४ वर्षीय, ५१ वर्षीय, ३० वर्षीय र ३८ वर्षीय पुरुष रहेका छन् । यस्तै सुन्दरबजार नगरपालिका ६ का ३० वर्षीय पुरुष, दोर्दी गाउँपालिका १ का ४१ बर्षीय पुरुष रहेका छन् । उनीहरु सहरी विकाको भवन, सहजी आइशोलेसन र नमुना सामुदायिक अस्पताल सुन्दरबजारको आइशोलेसमा बसेका थिए । अब आइसोलेसनमा २ जना पुरुष मात्र छन् । स्वास्थ्य अवस्था सामान्य रहेका उनीहरुको नमुना सामुदायिक अस्पताल सुन्दरबजारमा उपचार भइरहेको छ ।"
विराटनगरमा कोरोना संक्रमितको संख्या २७८ पुग्यो,"विराटनगर : पछिल्लो दुई सातायता तीव्ररुपमा संक्रमण फैलिइरहेको विराटनगर महानगरपालिकामा कोरोना भाइरसबाट संक्रमित हुनेको संख्या दुई सय ७८ पुगेको छ । पछिल्लो पटक २२ जना संक्रमित थपिएसँगै संक्रमण संख्या तीन सयको नजिक पुगेको हो । शनिबार राती प्राप्त पछिल्लो पीसीआर परीक्षण रिपोर्टअनुसार विराटनगरको एउटा वडामा ११ जनामा संक्रमण पुष्टि भएको महानगरको जनस्वास्थ्य महाशाखा प्रमुख रमेश कार्कीले बताए । ११ जनानै विराटनगर ९ का हुन् । विराटनगर१५ का एक, १४ का दुई, १२ का एक, ११ का एक, १० का दुई, ६ का एक, ३ का दुईजना कोरोनाका नयाँ संक्रमित थपिएका छन् । एकजनाको वडा खुलाइएको छैन । विराटनगरमै गरिएको परीक्षणबाट मोरङको जहदाका एक र प्रदेश २ का चार जनामा पनि कोरोना देखिएको छ । विराटनगरमा शनिबार दिउँसो ३३ जना संक्रमित थपिएका थिए । राति थप २२ जनामा संक्रमण पुष्टि भएको हो । कार्कीले समुदायस्तरमा कोरोना संक्रमण तीव्र रुपमा फैलिइरहेको बताउँदै सबैलाई सचेत रहन र सावधानी अपनाउन आग्रह गरेका छन् ।"
"२३ औं दिनमा ईः ले तोडे अनसन, यस्ता छन् सहमति","काठमाडौं : पीसीआर परीक्षणको दायरा बढाउन माग गर्दै अनसन बसेका 'इनअफ इज इनफ'का अभियान्ताले २३ औं दिनमा अनसन तोडेका छन्। अनसनरत युवा ई र सरकारबीच १३ बुँदे सहमति भएपछि उनीहरुले आइतबारबाट अनसन तोडेका हुन्। कोरोना नियन्त्रणमा सरकारले हेलचक्राइ गरेको भन्दै उनीहरु सरकारविरुद्ध अनिश्चितकालिन अनसनमा बसेका थिए। सहमति पत्रमा अनसनकारीको तर्फबाट ई र स्वास्थ्य मन्त्रालयको तर्फबाट डा समिर कुमार अधिकारीले हस्ताक्षर भएको छ। दुवै पक्षबीच विदेशबाट आएकालाई क्वारेन्टिनमा राखेको पाँच दिनपछि मात्रै स्वास्थ्य परीक्षण गरी घर पठाउने र होम क्वारेन्टाइनको निर्देशिका यसै हप्ता तयार पार्ने सहमति भएको छ। पीसीआर परीक्षणको नतिजा यथाशिघ्र उपलब्ध गराउने प्रबन्ध गर्ने, कन्ट्याक्ट भीडलाई व्यापक र प्रभावकारी बनाउन सरकारवाट गठित केस इन्भेस्टिगेशन तथा कन्ट्याक्ट ट्रेनिङ्ग समूहलाई सहयोग पुग्ने गरी स्वयमसेवकहरूको समेत व्यवस्था गरेर निजहरूलाई प्रशिक्षण दिई प्रदेश तथा स्थानीय तहको समन्वयमा स्थानीय स्तरमा परिचालन गर्ने लगायतका सहमति भएको छ। त्यस्तै कोभिड१९ को महामारीबाट अति प्रभावित आर्थिक रुपले विपन्न समुदायलाई प्राथमिकतामा राखी राहत तथा सुरक्षा कार्यक्रमको व्यवस्था गर्न नेपाल सरकारलाई लेखी पठाउने सहमति भएको छ। कोभीड१९ को व्यवस्थापनको दौरानमा भएको खर्च विवरण प्रचलित विधि र कानुनबमोजिम यथाशिघ सार्वजनिक गर्ने र उपचारको लागि आवश्यक पर्ने सामग्रीको खरिद प्रक्रिया पारदर्शी गर्ने सहमति गरिएको छ। असार २२ गते भएको सहमति अनुसार स्वास्थ्य तथा जनसङ्ख्या मन्त्रालयको कार्यक्षेत्र बाहेकका अन्य सहमतिका बुँदाहरूको सम्बन्धमा सम्बन्धित मन्त्रालय तथा निकायहरूमा गमन्वयका लागि यथाशिघ्र लेखी पठाउने र जानकारी गराउने पनि सहमति भएको छ। यस अगाडि 'इनअफ इज इनफ'का अभियान्ताले १२ औं दिनमा अनसन तोडेका थिए। यस्तो छ सहमति"
"प्रिय डाक्टर केसी, यो कर्मवीरको समाज होइन !","डोल्पा जिल्लाको जगदुल्ला, रिमी, ६ स्वास्थ्य चौकीमा डा गोविन्द केसीलाई उपचार सेवा दिन वञ्चित गरिएछ। देखावटी कुरामा गाउँपालिकासँग समन्वय नगरेको आरोप भए पनि अन्ततः त्यो भूमि त्यो जग्गा त्यहाँको जनप्रतिनिधिको बिर्ता हो। त्यसैले त्यहाँका मुखियाको चित्त नबुझाई जानु केसीको कमजोरी भयो। आज हामीले अभ्यास गर्दै गरेको राजनीतिक प्रणालीको सजीव चित्र पनि हो यो। किनकि हाम्रो देशमा एकपटक चुनाव जितेपछि दलका नेताहरू स्थानीय निकायदेखि केन्द्रसम्म आफूलाई राजामहाराजा सम्झन्छन् र आफ्नो चुनाव क्षेत्र देश आफ्नो बिर्ता, लालकिल्ला र चार किल्ला ठान्छन्। न्यायको बलात्कार गर्ने न्यायाधीश, शक्ति र पदको दुरुपयोग गर्ने दल र नेताहरू अनि अख्तियार स्वयं अख्तियार दुरुपयोग गरेर धन आर्जन गर्ने अखडा भएको देशमा तपाईंजस्ता निष्ठा, समर्पण, त्याग र परोपकार गर्ने मान्छे आँखी हुन्छन् नै। बिझाउँछ नै । पवित्र सेवा र कर्मवीर बिझाउँदा खेद छ। सर्त र स्वार्थमा काम गर्ने देशमा निःस्वार्थ नै सर्त राखेर काम हुन सक्दैन। डडेलधुरा, बैतडी, डोटी, अछाम, दार्चुला, जुम्ला र हुम्लाका रैतीको किन सेवा गर्नु हुन्छ ? हिसाबकिताब र मोलमोलाइ गर्ने दुनियाँमा बेहिसाब जनताको माया गर्ने तरिका शासकका लागि अपाच्य हुन्छ। प्लिज डाक्टर साब आजै फर्कनुस् काठमाडौं। क्लिनिक खोल्नुस्, महँंगोमा दबाइ बेच्नुस्। क्लिनिक खोल्ने पैसा छैन होला। आफ्नो नैतिकता, निष्ठा, स्वाभिमान र आजसम्म आर्जित इमान बेच्न र बन्धक राख्न तयार हुनुस् पैसाको कमी हुने छैन। पैसा कमाउनुस्। रैतीको दैलो धाउन छोड्नुस्। तिनका दुःख, बिमार र पीडाले तपाईंलाई के हुन्छ ? मरे तिनै मर्छन्, तिनकै छोराछोरी र बाउआमाले दुःख पाउँछन्। हातखुट्टा भाँंचिए तिनको नियति नै त्यस्तै हो। दुःख पाउनेलाई दुःख लेखेको हुन्छ भनेर मन बुझाउनुस्। पाइला, पाइला, पलपलमा पैसाको लेखाजोखाले समाजमा इज्जत, मान र प्रतिष्ठा आर्जन हुने, इज्जतको मानक नै धन हुने राज्यमा निर्धन भएर कतिञ्जेल बाँच्नु हुन्छ ? छाड्नुस् आदर्श, त्याग्नुस् निष्ठा। सुक्रीबिक्री गर्नुस् चरित्र र मानवता ? तपाईं छिटो पद र प्रतिष्ठा आर्जन गर्न सक्नु हुनेछ। दुःखी र रोगीले धन्यवाद भन्न जान्दैनन्। तसर्थ छाड्दिनुस्। गाउँ डुल्न, जोगी जिन्दगी होइन भोगी जिन्दगीमा फर्कनुस्। मखमली बिछ्यौनामा सुत्न छाडेर सुकुल र मान्द्रो ओछ्याएर गरिबका झुपडीमा सुत्न किन जानुहुन्छ ? किन मञ्जुर गर्नुहुन्छ गरिबका गुहु, मुत, पसिना, पीप र घाउ निचोर्न छाम्न ? देश सती र निर्धन सीमान्तकृत वर्ग, समुदाय, दलित र उत्पीडितका आँसुले सरापेको र पिरेको हो। आज देश कोरोना र लकडाउनले आक्रान्त छ। मान्छेहरू कोरोनाभन्दा बढी अरू रोग र भोक अनि असन्तोष र पीडाले मरिरहेछन् ? तपाईं लकडाउन र कोरोनाको कारण सहरका अस्पताल देख्न नपाउनेका लागि ईश्वर बनेर जानुभएको हो तर देख्नेहरूले राक्षस देखे ? अपमान र पीडा खपेर किन लाउनुहुन्छ रोगीको घाउमा मलम ? किन बाँड्नुहुन्छ सिटामोल र जीवनजल ? विविध जनपक्षीय माग राखेर सत्रपटक भोको बसेर सत्याग्रह गर्दा पागल र सन्काह उपनाम र संज्ञा पाएको तपाईं आज गाउँपालिका प्रमुखले पनि लखेट्ने बन्नुभयो। छाड्दिनुस् डाक्टर साब मानवीय धर्म ? आउनुस् काठमाडौं अनि जाँच्नुस् महँगोमा बिरामी। रोगीको खल्ती छाम्नुस्, खल्तीभित्र पोको पारेको लालपुर्जा हेर्नुस् र उपचार गर्नुस्। मेडिकल व्यापार अपार भएको देशमा विशेषज्ञ डाक्टर भोकै, नांगै रहन मिल्दैन। जुकाले रगत चुसे झैं चुस्नुस् बिरामीको खुन र पसिनामिश्रित रकम। पैसाभन्दा ठूलो सेवा र आत्मसन्तुष्टि भन्दै देशविदेशको सेवा गरेर, विपदमा देशको सीमा नाघेर सेवा गर्दा अमेरिका, भारत, हाइटी, बंगलादेश, म्यानमार, फिलिपिन्सले के दियो तपाईंलाई ? खै तपाईंको टाउको लुकाउने बास ? खै ब्यांक ब्यालेन्स र सेयर ? खै ठाउँठाउँमा घरघडेरी ? अग्रजदेखि समकालीन अनि चेलाचेली सम्पन्नताको चरमचुलीमा रहँदा सधैं उस्तै र उही सस्ता जुत्ता, भेस्ट, जाकेट र पाइन्ट अनि थोत्रो मोबाइल बोकेर, मैलो झोला भिरेर हिँड्दा किन हीनताबोध भएन ? कुन उद्देश्य र कुन लोकको यात्राको सहजताका लागि कस्ट गर्दै हुनुहुन्छ डाक्टर साब ? क्राइस्ट, बुद्ध ,देवकोटालाई झैं किन खेद्छन् संस्थापनहरू जहिल्यै ? देश दुख्ने हिमाल, मधेस, पहाड र बस्ती दुख्ने मुटु गोविन्दको मात्रै किन ? तपाईंले स्वयं सेवा गरेको डडेलधुरा अस्पतालको हालत र अवस्थाले सधैं चुनाव जित्ने र चारपटक प्रधानमन्त्री भएका शेरबहादुर देउवाको मन पोलेन, तपाईंको पोलेर के हुन्छ ? डडेलधुरा डोटीमा मेडिकल कलेजको माग राखेर अनशन बस्दा कतिले साथ दिए ? इलाम, ताप्लेजुङ र पाँचथरमा मेडिकल कलेजको माग राख्दा झलनाथ खनाल, सुवास नेम्बाङ र योगेश भट्टराईजस्ता नेताले नक्कली अनशनकारी खडा गरेर तपाईंको हुर्मत लिएको बिर्सनुभयो ? अब पनि समाज सेवा ? अब पनि परोपकार ? अनशनका क्रममा २२० दिन भोकै सुत्दा देशले पटकपटक सम्झौतारूपी चेक थमायो तर कति चेक, साटिए कति बाउन्स भयो ? राज्यले चेक बाउन्स गराउन सुहाउँथ्यो र ? चेक बाउन्स गर्नेलाई सजाय हुने कानुन छ तर नेता अनि राज्य सञ्चालकलाई यो कानुनले छुँदैन। हेर्नुस् साम्यवादी र लोकतान्त्रिक पार्टीहरू खुइलिएर रंगहीन बनेको ? सत्ता राजनीतिक पार्टी र तिनका नेताहरू निर्लज्ज हुन्छन्। निर्लज्ज हुनुको विशेषता नै विश्वसनीयता नहुनु हो। लाज गुम्नु हो। नैतिकता रित्तिनु हो। इमानमा डढेलो लाग्नु हो। मान्छेहरूको अवसरवादी चरित्र र विशेषता देख्नुभएको छ। आफ्नो अभिन्न मित्र दाबी गर्नेहरू पनि आफ्नो स्वार्थमा ठेस लागेपछि तर्कन्छन् र सुविधा लिन कुद्छन्। आफ्नै साथीहरू शशी शर्मा, केपी सिंहले र दिव्यासिंह साहले आफ्नो पूर्व मान्यता स्वार्थमा साटफेर गरेर टिचिङ अस्पताल महाराजगन्जको डीन बन्ने लालचमा लिप्त बनेर आदर्श च्यातेर हिँडे ? अख्तियार प्रमुख लोकमानसिंह कार्कीको र प्रधानन्यायाधीश गोपाल पराजुलीविरुद्ध अनशनमा बस्दा कति साथी भागाभाग गरेर अनशन बस्ने समय र तरिका ठीक छैन भन्दै छलिए। को कति पारदर्शी र निष्ठामा छन् बुझ्नुभयो होला नि ? कहीं न कहीं, कतै न कतै नचुकेका मान्छे पाउन मुस्किल छ। बिरामीले डाक्टर खोज्दै हिँड्नुपर्नेमा तपाईं नै खल्ती रित्याएर बिरामी खोज्दै हिँड्नु उल्टो र समयको लयभन्दा भिन्न भएन र ? नेपाली जनता सिटामोल, जीवनजल नभेटेर, मर्किएका हात कुहाएर मरेबाँचे के फरक भयो र। नेताहरू, तिनका आफन्त विश्वका जुनसुकै महँगो अस्पतालमा उपचार गर्ने हैसियत राख्छन् तर तपाईं आफ्ना नेताको चिन्ता गर्नुस् किन गरिबको पक्षधरता। क्षमता र प्रतिभा हुने गरिबका छोराछोरीले मेडिकल शिक्षा सित्तैमा पढ्न नपाएर तपाईंको के बिग्रन्छ र ? गाउँगाउँ, जिल्लाजिल्लामा स्वास्थ्य सेवा र अस्पताल नभएर तपाईं चुनाव नजित्ने पनि होइन। स्वास्थ्य सेवा राज्यको दायित्वभित्र नपरेर तपाईंलाई कुनै अनिष्ट हुँदैन। सत्ता र पार्टीको दृष्टिविहीनाता र लुटतन्त्र, विश्वविद्यालय राजनीतिक भागबन्डा, जनतालाई टाउको दुख्दैन। बौद्धिक, प्राज्ञिकहरूको अपमान हुँदैन भने तपाईं किन चुप बस्नुहुन्न ? विषालु गोमन सर्परूपी राज्यसंयन्त्र भएका बेला तपाईंको एन्टी स्नेक भेनम नैतिकता इमान, त्याग, निःस्वार्थता र निर्भयले कतिञ्जेल उपचार गरिरहन्छ देशको ? लोभमा परे विश्वविद्यालयको उपकुलपति, सांसद, मन्त्री बन्ने आश्वासन र अवसर मात्रै होइन, ज्यान हर्ने धम्की पनि पाउनुभएको होला तर निर्भय भएर किन फकिर बन्दै डुल्नुहुन्छ ? जिन्दगीको माया नगरेरै देशको माया गर्ने तपाईंको शैली अनशन बस्दा नै देखिएको हो। निर्जल, निराहार उपवास बसेर मृत्युनजिक पटकपटक पुर्याउन अनशन बसाउने तपाईंका प्रायोजक को हुन् ? दीन, दुःखी नेपाली नै हुन् कि अरू छन् ? सधैं जीवनमरणको दोसाँधमा बस्न राजी गराउने तत्व के हो ? कुन प्रयोजन बोकेर तपाईं देशका सबै जिल्लामा स्वास्थ्य शिविर चलाउनुभयो ? क्राइस्ट, बुद्ध ,देवकोटालाई झैं किन खेद्छन् संस्थापनहरू जहिल्यै ? देश दुख्ने हिमाल, मधेस, पहाड र बस्ती दुख्ने मुटु गोविन्दको मात्रै किन ? पूर्णतामा बाँच्नुहोस्, मानौं भोलि आउने छैन।"
"भारतमा कोरोना संक्रमित हुनेको संख्या २१ लाख नाघ्यो, ४३ हजार बढीको मृत्यु",नयाँ दिल्ली : भारतको कोरोना भाइरस संक्रमितको संख्या २१ लाख नाघेको छ। भारतीय सञ्चार माध्यमका अनुसार आइतबार बिहानसम्ममा २१ लाख ५३ हजार १० जना संक्रमित भइसकेका छन्। हिन्दुस्तान टाइम्सका अनुसार यो साता मात्र ३ लाख ४९ हजार ३१५ जना संक्रमित भएका छन्। त्यस्तै सोही अवधिमा ५ हजार २४४ को ज्यान गएको छ। यससँगै भारतमा कोरोनाबाट मृत्यु हुनेको संख्या ४३ हजार ३७९ पुगेको छ। यो संख्या गत साता ३८ हजार १३५ रहेको थियो। देशभर शनिबार ६० हजार बढीमा कोरोना संक्रमण पुष्टि भएको थियो। स्वास्थ्य मन्त्रालयका अनुसार ६१ हजार ५३७ मा कोरोना संक्रमण भेटिएको हो। शुक्रबार यो संख्या ६२ हजार ५३८ थियो। यसैगरी संक्रमितमध्ये १४ लाख ८० हजार ८८४ जना निको भइसकेको जोन्स हप्किन्स विश्वविद्यालयको तथ्यांकमा उल्लेख छ। हाल भारतमा ६ लाख २८ हजार ७४७ सक्रिय संक्रमित रहेका छन्।
थप ७१ जनामा कोरोना संक्रमण : पर्सामा संक्रमितको संख्या १ हजार नाघ्यो,"वीरगन्ज : पर्सामा कोरोना संक्रमितको संख्या १ हजार नाघेको छ । आइतबार बिहान ७१ जना नयाँ संक्रमित थपिएसँगै पर्सामा जिल्लामा संक्रमितको संख्या १ हजार २६ पुगेको जिल्ला स्वास्थ्य कार्यालय पर्साले जनाएको छ । असार अन्तिमसम्म पर्सा जिल्लामा १६३ जनामा मात्र संक्रमण भेटिएको थियो । तर साउन सुरु भएयता २५ दिनमा मात्रै ८६३ जना संक्रमित थपिएको जिल्ला स्वास्थ्य कार्यालय पर्साका निरिक्षक जयमोद ठाकुरले जानकारी दिए । साउनमै पर्सामा कोरोनाका कारण १६ जनाको मृत्यु समेत भइसकेको छ । वीरगन्जको नारायणी अस्पतालको प्रयोगशालामा आइतबार बिहान गरिएको परीक्षणमा पर्साका ५६ पुरुष र १५ महिला गरी ७१ जनामा संक्रमण पुष्टि भएको अस्पतालका मेसु डाक्टर मदन उपाध्यायले जानकारी दिए । वीरगन्ज महानगरपालिकाको स्वास्थ्य महाशाखाका प्रमुख अरुण कुमार महत्तोमा पनि संक्रमण भेटिएको छ । यस्तै महानगरपालिकाको वारुण यन्त्र महाशाखाका २ कर्मचारी , जिल्ला प्रहरी कार्यालय पर्सामा कार्यरत ८ जना प्रहरी र वीरगन्ज स्थित भारतीय महावाणिज्यदूतावासका १ कर्मचारीमा पनि संक्रमण पुष्टि भएको मेसु उपाध्यायले जानकारी दिए । यस्तै वीरगन्ज महानगरपालिकाका विभिन्न वडाका १६ वर्षदेखि ६८ वर्षसम्मका ४६ जनामा आइतबार बिहान संक्रमण पुष्टि भएको छ । यस्तै पर्सा जिल्लाको बहुदरमाइ नगरपालिकाका ७ का २६ वर्षका १ जना पुरुष, पर्सा जिल्ला पर्सागढी नगरपालिका वडा नम्बर ६ का ३२ वर्षदेखि ५० वर्षका ३ जना पुरुष, पटेर्वा सुगौली गाउँपालिका ४ निवासी २२ वर्षका १ जना पुरुष, जिराभवानी गाउँपालिका वडा नम्बर २ निवासी २२ वर्षकी १ महिला, पर्सा अमरपट्टी ४ निवासी २ जना महिला र १ जना पुरुष र पकाहामैनपुर गाउँपालिका निवासी २ जना पुरुषमा पनि संक्रमण पुष्टि भएको छ ।"
२२ प्रहरीसहित स्याङ्जामा ३० जनाले जिते कोरोना,"स्याङ्जा : भीरकोटस्थित कालिका सामुदायिक अस्पतालको आइसोलेसनमा उपचाररत ३० जनाले कोरोना जितेर घर फर्केका छन् । कोरोना जितेर घर फर्कनेमा २२ जना प्रहरी कर्मचारी पनि छन् । यसैगरी एकजना थुनुवा, २ जना प्रहरी कर्मचारीका छोराछोरी, ४ जना अर्जुनचौपारीका र एकजना भीरकोट नगरपालिकाका रहेको अस्पतालका कार्यकारी अधिकृत छायादत्त रेग्मीले जानकारी दिए । कोरोनामुक्त हुनेमा ३ र ४ वर्षे बालकसहित उनका अभिभावक पनि छन्। साउनको १२ र १३ गतेदेखि १६ र १८ वर्षीय दुई बालकसहित ३६ जना आइसोलेनमा उपचार भइरहेको थियो। उनीहरुको पीसीआर परीक्षण रिपोर्ट नेगेटिभ आएपछि शनिबार साँझ डिस्चार्ज गरिएको हो। यसअघि जिल्ला प्रहरी कार्यालयका प्रमुखसहित ३ जना प्रहरी कर्मचारीले कोरोना जितेका थिए। योसँगै २५ जना सुरक्षाकर्मीले कोरोना जितेका हुन्। अब १६ जना प्रहरी कर्मचारी आइसोलेसनमा उपचारत छन् । स्याङजामा ४१ जना प्रहरीमा कोरोना संक्रमण पुष्टि भएको प्रहरी नायब उपरीक्षक राजेन्द्र अधिकारीले बताए ।"
"पार्टी एकता जोगाउन भन्दै नेकपाका ७० सांसदको हस्ताक्षर, आजै पत्रकार सम्मेलन","काठमाडौ : सत्तारुढ दल नेपाल कम्युनिष्ट पार्टी नेकपाका सांसदहरुले पार्टी एकता जोगाउनका लागि भन्दै हस्ताक्षर संकलन गरेका छन् । नेकपाका सांसदहरु विशाल भट्टराई, यज्ञराज सुनुवार, सुरेश राई, कृष्ण दाहाल लगायतको अगुवाइमा ७० जना जति सांसदको हस्ताक्षर संकलन गरिएकोखोटाङका सांसद विशाल भट्टराईले जानकारी दिए । संकल गरेको हस्ताक्षर पार्टी नेतृत्वलाई बुझाउने तयारी भएको उनले बताए। आजै दिउँसो २ बजे पत्रकार सिंहदरबारमा सम्मेलन गरी आफ्ना धारणा सार्वजनिक गर्ने तयारी भएको सांसद भट्टराईले जानकारी दिए । पत्रकार सम्मेलन पश्ताच पार्टी एकतालाई बचाउनु पर्ने आफूहरुका रायसहति करिब ७० जना सांसदको हस्ताक्षर पार्टीका दुवै अध्यक्षलाई बुझाइने उनको भनाइ छ। सांसद यज्ञराज सुनुवार माधवकुर नेपाल निकट रहँदै आएका छन् । सुरेश राई पूर्व माओवादी निकट हुन् भने विशाल भट्टराई र कृष्ण दाहाल ओली निकटका सांसद हुन् ।"
प्रभावकारी छैन अनलाइन कक्षा,"सुर्खेत : मध्यपश्चिम विश्वविद्यालय अन्तर्गतको भेरी ज्ञानोदय क्याम्पस जाजरकोटकोटमा लकडाउनपछि स्नातक तहको पठनपाठन पूर्णरुपमा बन्द छ। कोरोनाको त्राससँगै अधिकांश विद्यार्थी गाउँ पसेका छन्। जहाँ फोन र बिजुली भरपर्दो छैन। विद्यार्थी अनलाइन कक्षामा सहभागी हुन सम्भव छैन। यही क्याम्पसमा स्नातकोत्तर तहका विद्यार्थी जो सदरमुकाम वरिपरि र इन्टरनेटको पहुँचमा छन्, एकदम कम मात्र विद्यार्थीले क्याम्पसले चलाएको अनलाइन कक्षा लिएका छन्। यही बिचमा विश्वविद्यालयले मिडटर्म परीक्षा लिने सूचना जारी गरिसकेको छ। तर अधिकांश विद्यार्थीलाई यही परीक्षा हुने बारे पनि थाहा छैन। कारण उनीहरु टेलिफोन नै नलाग्ने गाउँमा छन्। न त उनीहरु अनलाइनको पहुँचमा नै छन्। विश्वविद्यालयको आंगिक क्याम्पस तिलाकर्णाली बहुमुखी क्याम्पस कालिकोटमा पनि लकडाउनपछि पठनपाठन बन्द छ। त्यहाँ अध्यनरत कुनै पनि विद्यार्थी हालसम्म क्याम्पसले चलाएको अनलाइन कक्षामा सहभागी भएका छैनन्। यस्तै सुर्खेतको जनता बहुमुखी क्याम्पस विद्यापुरमा अध्ययनरत ८५ प्रतिशत विद्यार्थी अनलाइनको पहुँचमा छैनन्। कोरोना भाइरसको त्रासका कारण चार महिनादेखि क्याम्पस बन्द छ। विद्यार्थीहरु घर गएका छन्। अधिकांशको घरमा विद्युत र नेटको सुविधा छैन। तर विश्वविद्यालयले एकाएक अनलाइनबाटै मिडटर्म परीक्षा लिन उर्दी जारी गरेको छ। कोर्ष नै अगाडि नबढेको अवस्थामा क्याम्पस प्रशासन भने अलमलमा छन्। त्यस्तै सुर्खेतकै भेरी क्याम्पस गुमीमा आधाभन्दा बढी विद्यार्थी इन्टरनेटको पहुँचमा छैनन्। पहिलो सेमेष्टरमा अध्यनरत कुल ६० जना विद्यार्थीमध्ये १०१५ जना मात्रै अनलाइन कक्षामा सहभागी हुन्छन्। अधिकांशले चाहेर पनि इन्टरनेटको पहुँच नहुँदा अनलाइन कक्षा लिन पाएका छैनन्। वीरेन्द्रनगरमा रहेको केन्द्रीय क्याम्पसमा पनि सिमित विद्यार्थी मात्रै अनलाइन कक्षाको पहुँचमा छन्। वीरेन्द्रनगरमा भएका विद्यार्थी पनि विद्युतको अनियमितता र मोबाइलमा डाटा लिने पैसा नहुँदा अनलाइन कक्षामा सहभागी छैनन्। यस्तो अवस्थामा विश्वविद्यालयले विद्युतीय माध्यम (अनलाइन र अफलाइन) बाट मध्यवर्ती (मिडटर्म) परीक्षा लिने तयारी थालेको छ। कोर्ष पूरा नहुँदै कोरोना महामारीकै बिचमा विश्वविद्यालयले विद्युतीय माध्यमबाट परीक्षा सञ्चालन गर्ने निर्णय गरेपछि विद्यार्थी चिन्तित बनेका छन्। पढ्न नपाएका विद्यार्थीहरुले अनलाइनबाट परीक्षामा सहभागी हुनसक्ने अवस्थासमेत नरहेको गुनासो गरेका छन्। साथै लकडाउन अवधिमा क्याम्पस बन्द भए पनि शुल्क तिर्न बाध्य पारिएको विद्यार्थीले गुनसो गरेका छन्। लकडाउनका कारण कोर्ष नै पूरा नभएको र अधिकांश विद्यार्थी अनलाइन कक्षाको पहुँचमा नरहेको अवस्थामा लिइने परीक्षा सान्दर्भिक नहुने विद्यार्थीहरुको तर्क छ। जाजरकोटका सबै ठाउँमा फोन नै लाग्दैन, आधा कोर्ष पनि पढाइ भएको छ्रैन, विश्वविद्यालय अन्तर्गतको भेरी ज्ञानोदय क्याम्पस जाजरकोटका स्ववियु सभापति प्रदिप खड्का भन्छन्, अनलाइन कक्षा नाम मात्रका हुन्, अधिकांश विद्यार्थी सहभागी हुनै सकेका छैनन्। क्याम्पस बन्द भएको अवस्थामा नपढाएरै परीक्षा लिने निर्णय विश्वविद्यालयले तत्काल रद्द गर्नुपर्छ। यस्तै विश्वविद्यालयको केन्द्रीय क्याम्पसका स्ववियु सभापति झक्कबहादुर शाहीले लकडाउनभर विश्वविद्यालय बन्द भएको र अहिले मासिक शुल्क असुल्नका लागि मात्र मिडटर्म परीक्षाको रणनीति अगाडि सारिएको बताए। अनेरास्ववियू सुर्खेतका सहसंयोजक जगत ढकालले पनि लकडाउनमा पढ्नै नपाएका विद्यार्थीको अनलाइनबाटै परीक्षा लिने निर्णय विद्यार्थीहरुको हितमा नभएको बताए।"
कोभिडपछिको शिक्षा व्यवस्थापन,"घोकाउने काम रोकी विश्लेषण र तर्क गर्न सक्ने क्षमता विकास गर्ने विश्वका उत्कृष्ट बोर्डले प्रयोगमा ल्याएका आधुनिक मूल्यांकन पद्धति अनुसरण गरिनुपर्छ इतिहासमै पहिलोपटक नेपालको शिक्षा क्षेत्रलाई लामो समयसम्म कोरोना महामारीले नराम्रोसँग गाँज्यो। २०७२ साल वैशाखमा आएको महाभूकम्पले शैक्षिक संस्थालगायत धेरै क्षेत्रलाई तहसनहस पारेको अवस्थामा पनि असारको अन्तिम हप्तातिरबाट विद्यालय सुचारु भएका थिए तर यसपटक कोरोना कहरका कारण शैक्षिक क्षेत्रका गतिविधि लामो समयसम्म ठप्प भए। भौतिकरूपमा विद्यार्थीहरू विद्यालयमा उपस्थित भएर अध्ययनअध्यापन गर्न सकिने सम्भावना लगभग मंसिरसम्मका लागि असम्भवप्रायः भएको छ। काठमाडौंलगायत घना जनसंख्या भएका ठाउँमा संक्रमितको संख्या दिनानुदिन बढ्दै गएको छ भने लकडाउनको अवधिभर लक्षणविनाका संक्रमित देखिए पनि लगडाउन समाप्त भएको घोषणा गर्नासाथ सञ्चालन भएका सवारी साधन तथा अन्य गतिविधिका बीच लक्षणसहितका संक्रमित पनि भेटिन थालेका छन्। वीरगन्ज, विराटनगर, नेपालगन्ज, काठमाडौंलगायतका सहरहरूमा समुदायस्तरमै कोरोना संक्रमण फैलिएको आशंका गरिएको छ। विश्वका अन्य स्थानको संक्रमणको प्रकृति हेर्दा पनि संक्रमणको प्रवृत्ति रोकिन तथा नियन्त्रणमा आउन कम्तीमा दुई महिना लाग्ने देखिन्छ। अवस्था सामान्य बन्दै गएको खण्डमा मात्र मंसिरपछिका दिनमा विद्यालय सञ्चालन गरी पठनपाठन अगाडि बढाउन सकिने अनुमान विज्ञहरूले गर्न थालेका छन्। यसबाट एकातिर लामो समयसम्म विद्यार्थी पठनपाठनबाट वञ्चित भए भने अर्कातिर विद्यालय तहको शिक्षाको ३० प्रतिशत क्षेत्रका ओगटेका निजी विद्यालयहरूले आफ्ना शिक्षक कर्मचारीका लागि नियमित पारिश्रमिकको जोहो गर्न कठिनाइ हुने वातावरण बन्दै गयो। २३ महिना विद्यालय बन्द हुनासाथ आर्थिक संकट परेको भनी प्रचारबाजी गरेका विद्यालयहरू यस वर्षभरै राम्ररी स्कुल सञ्चालन नहुने सम्भावना बढ्दै गएपछि भने गहिरो संकटको सिकार बन्ने अवस्था देखिन थालेको छ। भदौ १ बाट शैक्षिक सत्र सुरु गरी कम्तीमा विद्यार्थीलाई विद्यालयमा भर्ना गर्ने, पाठ्यपुस्तक र पोसाकबाट अन्य रकम जम्मा गर्ने र आगामी दिनका लागि शैक्षिक शुल्क असुल गर्ने आधार निर्माण गर्ने तयारीमा रहेका निजी विद्यालयहरूको कार्यतालिका पूरा नहुने निश्चितप्रायः बनिसकेको छ। घना बस्ती क्षेत्रका विद्यार्थी यस शैक्षिक सत्रभर विद्यालयबाहिरै रहने अवस्था देखिएका कारण अब परम्परागत रूपमा विद्यालय सञ्चालन गरी शिक्षण सिकाइ क्रियाकलाप सञ्चालन गर्न भद्रा हेरेर बस्नुभन्दा संकटका क्षणमा उपयुक्त सामना विधि पहिचानका विषयमा ध्यान केन्द्रित गर्नु बुद्धिमानी ठहर्छ। अनेक किसिमका जोखना हेर्दै बस्दा महत्वपूर्ण समय खेर जाने भएकाले सरकार, विद्यालय सञ्चालक र अभिभावकले आपसी समझदारीमा विद्यार्थीलाई सहयोग पुर्याउने किसिमका शैक्षिक क्रियाकलापको योजना गरी अगाडि बढ्नुपर्ने हुन्छ। वैकल्पिक विधिलाई सुव्यवस्थित र सन्तुलित बनाई कुनै पनि विद्यार्थीलाई सिकाइ क्रियाकलापबाट वञ्चित हुनुपर्ने अवस्था नआउने किसिमले आवश्यक पूर्वाधार र प्रविधि विकासका लागि सबैले हातेमालो गर्नुपर्छ। राज्यको लगानी रहेका कारण सरकारी विद्यालयका लागि शिक्षक कर्मचारीका सेवासुविधाका सन्दर्भमा खासै समस्या नभए पनि विद्यार्थीलाई मार्गनिर्देश गर्ने विषयमा आवश्यक पूर्वाधार र शिक्षकलाई तालिमको व्यवस्था अपरिहार्य छ भने निजी विद्यालयलाई पनि वैज्ञानिक तवरबाट अध्ययन गरी न्यूनतम शिक्षण शुल्क वैधानिक रूपमा संकलन गर्न पाउने व्यवस्था मिलाएर संकटका क्षणमा फरक प्रविधिबाट विद्यार्थीलाई सिकाइसँग जोड्ने वातावरण निर्माणका नेपाल सरकार शिक्षा मन्त्रालयले नेतृत्वदायी भूमिका निर्वाह गर्नुपर्छ। सरकार, अभिभावक र बुद्धिजीवीसमेत अनन्तकालसम्म पर्ख र हेरको अवस्थामा रहनु राम्रो होइन। पहिले तय भए झैं भदौ १ बाट शैक्षिक सत्र सुरु गरी सामान्य रूपमै पठनपाठन सञ्चालन गर्न सकिने अवस्था भएको भए बन्दाबन्दीका ३४ महिनाका समस्यालाई निजी विद्यालयले आफैं व्यवस्थापन गर्न सक्थे तर वर्षभर आफ्ना नियमित शैक्षिक गतिविधि सञ्चालन गर्न नसक्ने हो भने शिक्षा व्यवसायी पनि गम्भीर संकटको दलदलमा फस्नेछन्। यस विषयलाई समेत सम्बोधन हुने गरी शिक्षा मन्त्रालयले पाठ्यक्रम, शैक्षिक सत्र, मूल्यांकन विधि र शिक्षण विधिमा समयसान्दर्भिक परिमार्जनका लागि अध्ययन गरी समयमै उपयुक्त निर्देशन जारी गर्नुपर्छ। पाठ्यक्रम बालबालिकाको उमेर, मनोविज्ञान, आवश्यकता र राष्ट्रियअन्तर्राष्ट्रिय स्तरलाई आधार मानेर कुनै पनि तहका पाठ्यक्रम निर्माण गरिएको हुन्छ। यसैले पाठ्यक्रममा तहगत र विषयगत उद्देश्य राखिएको हुन्छ। पाठ्यक्रमको उद्देश्यपूर्तिका लागि विभिन्न किसिमका विषयवस्तुका माध्यमबाट शिक्षण क्रियाकलाप सञ्चालित हुन्छन्। पाठ्यक्रमको निर्धारण गर्दा बालबालिकाको स्तर, सामाजिकभौतिक वातावरण, साधनस्रोतको उपलब्धता र शिक्षण अवधिलाई आधार मानिएको हुन्छ। अहिलेको वातावरण सामान्य नभएकाले र विद्यालयमा उपस्थित भएर पूरै समय पठनपाठन गर्नसमेत नसकिने अवस्था भएकाले सरकारले विज्ञहरूको सहयोगमा पाठ्यक्रमको पुनर्संरचना गर्नुपर्छ। पाठ्यक्रम पुनर्संरचनाका सन्दर्भमा शिक्षाका आधारका रूपमा परम्परागत रूपमा स्वीकार गरिएका समाजशास्त्रीय, दर्शनशास्त्रीय र मनोवैज्ञानिक पृष्ठभूमिमा प्राविधिक आधारसमेत जोडेर समयानुकूल शिक्षण विधिसहितको पाठ्यक्रम निर्माण गरिनुपर्छ। अहिलेका पाठ्य विषयवस्तु छोट्ट्याएर अध्यापन कार्यलाई छरितो र समयानुकूल नबनाउने हो भने शैक्षिक सत्र नै भताभुंग हुने सम्भावना बढ्छ। विद्यार्थीको सर्वांगीण विकासका लागि सरकार, स्थानीय निकाय, विद्यालय र अभिभावकले नियमित क्रियाकलापलाई शिक्षण सिकाइ क्रियाकलापसम्म जोड्ने दिशामा काम गर्न ढिलाइ गर्नु हुँदैन। यसै कुरालाई दृष्टिगत गरी भारतको केन्द्रीय परीक्षा बोर्डले कक्षा ९ देखि १२ सम्मका पाठयक्रममा परिमार्जन ल्याई ३० प्रतिशत पाठ्यभारलाई यस वर्षको पाठ्यक्रमबाट हटाउने निर्णय गरिसकेको छ। नेपाल सरकारले पनि समयमा सुस्पष्ट खाका दिएमा विद्यार्थीले मानसिक तनावबाट मुक्ति पाउने छन् भने शिक्षक तथा अभिभावकका लागि पनि शैक्षिक गतिविधिमा बालबालिकालाई संलग्न गराउन सहयोग हुनेछ। अन्यथा सामान्य अवस्थामा वर्षभरि पढ्नुपर्ने कुरा छोटो समयमा पढ्नुपरेकाले भनी विद्यार्थीले एकातिर बाहानाबाजी गर्ने मौका पाउनेछन् भने अर्कातिर सबै पाठ्यांश छोटो समयमा समेट्ने नाममा शिक्षकले विद्यार्थीलाई सिकाउनभन्दा पाठ दगुराउन थाल्दा परोक्षरूपमा पढाइप्रति विद्यार्थीको रुचि मर्ने सम्भावनासमेत रहन्छ। पाठ्य वा शैक्षिक सत्र सामान्य अवस्थामा जस्तो वैशाखदेखि चैतसम्म शैक्षिक क्रियाकलाप सञ्चालन गर्ने अवस्था यसपटक नरहेकाले शैक्षिक सत्रलाई केही समय लम्ब्याउने वा यस शैक्षिक सत्रलाई गणना नगर्ने किसिमले शैक्षिक सत्रको पुनर्संरचना गर्न सकिने भए पनि यी दुवै क्रियाले बालबालिको स्वाभाविक वृद्धि, विकास र सिकाइमा नकारात्मक असर पार्ने देखिन्छ। विद्यार्थीको शैक्षिक वर्ष नै खेर जाने वातावरण बनाउनुभन्दा समयमा उपयुक्त किसिमले शैक्षिक सत्रको पुनर्संरचना वा पुनव्र्यवस्थापन गर्नु सबैका लागि हितकारी हुन्छ। २२० दिन विद्यालय खोल्नुपर्ने तथा १८० दिन नियमित पठनपाठन गरेको हुनुपर्ने भन्ने प्रावधानमा परिवर्तन ल्याई दिन गन्तीभन्दा प्रभावकारी र गुणात्मक परिवर्तनका लागि गर्न सकिने किसिमको शैक्षिक सत्रको व्याख्या आजको आवश्यकता हो। कक्षाकोठाको पढाइलाई मात्र शैक्षिक क्रियाकलाप मान्ने हो भने सहरी क्षेत्रमा यस वर्ष शैक्षिक गतिविधि नै हुन सक्ने सम्भावना देखिन्न। यसैले विद्यालयद्वारा सञ्चालन गरिएका वैकल्पिक शैक्षिक क्रियाकलापलाई पनि समावेश गरेर शैक्षिक सत्रका रूपमा गणना गर्न पाउने तथा सम्भव भएका ठाउँमा अनलाइनलगायत अन्य वैकल्पिक विधिलाई प्रवर्धन गर्न भदौ वा असोज महिनालाई आधार मानेर नयाँ शैक्षिक सत्रको घोषणा गर्नुपर्छ। बाँकी रहेका दिनलाई बढीभन्दा बढी उपयोग गरी विद्यार्थीलाई शिक्षण सिकाइ गतिविधिमा संलग्न गराउन सम्बन्धित निकायको सहभागितामा सरकारले पहल गर्नुपर्छ। मूल्यांकन विधि असामान्य अवस्थामा सामान्य किसिमको मूल्यांकन विधिबाट उपलब्धिको सही मूल्यांकन सम्भव हुँदैन। यही कुरालाई दृष्टिगत गरी एसईई परीक्षाको मूल्यांकन विद्यालय स्वयंले गर्ने परिपाटीको भर्खर मात्र सुरुवात भएको छ। कक्षा १२ र अन्य तहका परीक्षासमेत रोकिइरहेको सन्दर्भमा उपयुक्त किसिमको मूल्यांकन विधि पहिचान गरी मूल्यांकनको कामलाई नियमितता दिनुपर्दछ भने विद्यालय तहका अन्य मूल्यांकन तरिकालाई परिमार्जन गरी निरन्तर मूल्यांकन पद्धति र खुला पुस्तक परीक्षा प्रणालीजस्ता नवीन, सिर्जनात्मक र समयसान्दर्भिक मूल्यांकन पद्धतिलाई आत्मसात गर्नुपर्छ। यस सन्दर्भमा परिवर्तनीय तथ्य घोकाउने कामलाई तुरुन्त रोकी विश्लेषण र तर्क गर्न सक्ने क्षमता विकास गर्ने किसिमका गतिविधि बढाउँदै विश्वका उत्कृष्ट बोर्डले प्रयोगमा ल्याएका आधुनिक मूल्यांकन पद्धतिलाई अनुसरण गर्नुपर्छ। शिक्षणविधि पाठ्यपुस्तकलाई मात्र आधार मानेर परम्परागत रूपमा शिक्षण गर्न थालियो भने विद्यार्थीलाई अल्मल्याउने र पढाइप्रति अरुचि सिर्जना गर्ने कामबाहेक अरू केही हुन सक्दैन। यसैले छोटो समयमा सिर्जनशील किसिमले धेरै कुरा समावेश गर्न समस्या समाधान, समूह कार्य, परियोजना कार्य, अनुसन्धान कार्य तथा टमपेपर निर्माण तथा प्रस्तुतीकरण जस्ता गतिविधिका माध्यमबाट विद्यार्थीकेन्द्रित शिक्षण विधि आत्मसात गर्नुपर्छ। विद्यार्थीले कक्षामा सिकेको अवधारणाका आधारमा कक्षाभन्दा बाहिर धेरै गतिविधिमा सहभागिता जनाउने तथा आफ्नो सिकाइलाई बल पुर्याउने किसिमका गतिविधिलाई प्रवर्धन गर्नुपर्छ। विषयवस्तु घोकाउनेभन्दा सिकाउने तथा उपलब्ध भएसम्मका स्रोत र साधनहरूको प्रयोग गरी स्थानीय प्रविधि र त्यसभित्र रहेका वैज्ञानिक आधारहरू पहिचान गर्न सक्ने किसिमका अनौपचारिक क्रियाकलापसमेत शैक्षिक क्रियाकलापका अंगका रूपमा स्वीकार गरी शिक्षालाई दैनिक व्यवहार, घरपरिवार र समाजसँग जोड्ने वातावरण सिर्जना गर्नुपर्छ। शिक्षालाई प्रविधिसँग जोड्न नीतिगत रूपमा कार्यक्रम तय गर्नुका साथै हरेक स्थानीय तहले विद्यार्थीलाई प्रविधिमा पहुँच पुर्याउन आवश्यक पूर्वाधार निर्माण तथा सुविधा विस्तारका काम गर्नुपर्छ। प्रविधि तथा अन्य दैनिक क्रियाकलापसँग शिक्षण सिकाइ क्रियाकलापलाई जोड्न सक्ने हो भने परम्परागत रूपमा एक वर्षभरमा कक्षाकोठामा सिकेका सीप विद्यार्थीले ५६ महिनाको अन्तरालमा सहजै सिक्न सक्नेछन्। यसका लागि शिक्षकहरूलाई मानसिक, भौतिक र शैक्षिक रूपमा सबल एवम् आत्मनिर्भर बनाउन आवश्यक तालिम एवम् उत्प्रेरणा आवश्यक पर्छ। सरकारी स्कुलका सन्दर्भमा भन्ने हो भने कोरोनाको कहर विद्यालयकै पुनर्संरचना, पुनर्परिभाषा र पुनर्जागरणका लागि पनि महत्वपूर्ण अवसर सिद्ध हुन सक्छ। सवारी साधन चढेर टाढाका विद्यालयमा पुग्नुभन्दा नजिकैका विद्यालयको शैक्षिक स्तर सुधार गरी अब्बल बनाउने दिशामा स्थानीय निकाय तथा विद्यालयका प्रधानाध्यापक तथा शिक्षकहरू लाग्नुपर्छ। राम्रा शिक्षण संस्था भएको पालिका उत्कृष्ट पालिका भन्ने मानसिकताको विकास गरी स्थानीय तहको अनुगमन र नियन्त्रणमा पुगेको विद्यालयस्तरीय शिक्षामा आमूल परिवर्तन ल्याउन सकिन्छ तर यसका लागि नेतृत्व वर्गको दृढ इच्छाशक्ति र सामाजिक चेतना भने आवश्यक पर्छ। निष्कर्ष विश्व स्वास्थ्य संगठनलगायतका अन्तर्राष्ट्रिय संस्थाहरूले कोरोनाजस्ता महामारी पूर्णतया निर्मूल नहुने र अनन्तसम्म रहन सक्ने आकलन गरिरहेको वर्तमान सन्दर्भमा यसको औषधि तथा सुई उपलब्ध हुन्छ भनेर पर्खेर बस्नु बुद्धिमानी हुँदैन। अप्ठेरो अवस्थामा पनि दैनिक गतिविधि सञ्चालन गर्न सुरक्षित उपाय अवलम्बन गर्न आवश्यक हुन्छ। भौतिकरूपमा विद्यालय सञ्चालन गर्न नसकिए पनि विद्यार्थीका शिक्षण सिकाइ क्रियाकलापलाई सहयोग पुर्याउन शिक्षक, विद्यालय, अभिभावक तथा समाजका अन्य संस्थाहरूको सहयोग र सहकार्य आवश्यक पर्छ। लामो समयसम्म विद्यालय सञ्चालन हुन नसक्ने भएकाले खासगरी निजी विद्यालयलाई अस्तित्वमा रहन सहयोग पुर्याउन सरकारले पनि आवश्यक कार्यक्रम ल्याउनुपर्छ। गल्लीगल्लीमा च्याउ झैं उमे्रका विद्यालयले यही मौकालाई अवसरका रूपमा लिई आपसमा मर्ज गर्न एवं विद्यालय नक्सांकन कार्यलाई स्थानीय निकायले प्राथमिकता दिई अगाडि बढाउन सकेमा विद्यालय सुधारका दिशामा समेत महत्वपूर्ण परिवर्तन आउन सक्छ। विद्यार्थीको सर्वांगीण विकासका लागि सरकार, स्थानीय निकाय, विद्यालय र अभिभावकले नियमित क्रियाकलापलाई शिक्षण सिकाइ क्रियाकलापसम्म जोड्ने दिशामा काम गर्न ढिलाइ गर्नु हुँदैन। स्कुल खुलेपछि नै सबै काम गरौंला भनेर सबै काम थाँती राख्ने हो भने यस वर्षका कुनै पनि शैक्षिक गतिविधि सञ्चालन हुन सक्ने छैनन् भने विद्यार्थीको अध्ययन गर्ने बानी हराएर भोलिका दिनमा विद्यालय छाड्ने र अध्ययनलाई निरन्तरता नदिने विद्यार्थीको संख्या तीव्ररूपमा बढ्नेछ। यसले सिर्जना गर्ने आर्थिक, नैतिक र सामाजिक विचलनको असर राज्यले लामो समयसम्म भोग्नुपर्ने देखिन्छ। यसैगरी विद्यालय तुरुन्त खोल्ने अनि शुल्क संकलन गरिहाल्ने भन्ने केही प्रभावशाली निजी स्कुलको सोच चुप लागेर बसेपछि विस्तारै समस्या आफैं समाधान हुन्छ भन्ने सरकारी दृष्टिकोण र छोराछोरी स्कुलै गएका छैनन् कसरी मासिक शुल्क तिर्ने भन्ने अभिभावकको सोचमा परिवर्तन नल्याई सबै आआफ्ना ठाउँमा टस कि मस नभई बस्ने हो भने हाम्रै छोराछोरी यसको गम्भीर मारमा पर्नेछन्। यसैले शिक्षा र बालबालिकाको भविष्य जोडिएको यस संवेदनशील विषयमा आवश्यक पहलकदमीका लागि राज्य, विद्यालय सञ्चालक, शिक्षक तथा अभिभावकले आआफ्नो क्षेत्रबाट सकारात्मक पहलकदमी आवश्यक छ।"
"बाजुरामा पहिरोमा पुरिएर बालकको मृत्यु, एक गम्भीर घाइते",बाजुरा : गौमुल गाउँपालिका४ डाँडाबाडा भैंसी छानाको माथिबाट पहिरो खस्दा एक बालकको मृत्यु भएको छ। आइतबार बिहान सुतिरहेको बेला पहिरो खस्दा १२ वर्षीय अनिश विकको मृत्यु भएको स्थानीय गोरख विकले जानकारी दिए। पहिरोमा परेर स्थानीय ६० वर्षीय भिके कामी गम्भीर घाइते भएको उनले बताए। घाइते कामीको कम्मर र हात खुट्टामा चोट लागेको छ। १० हजार बढी नगद र अन्य लत्ता कपडासमेत पहिरोमा पुरिएको छ। प्रहरी टोली बिहान खबर आउने बित्तिकै प्रहरी कार्यालय बाजुराका प्रहरी नायव उपरीक्षक टंक प्रसाद भट्टराई नेतृत्वको टोली घटनास्थलतर्फ हिँडिसकेको जिल्ला प्रहरी कार्यालयका प्रमुख प्रहरी नावय उपरीक्षक टंकप्रसाद भट्टराईले जानकारी दिए। स्थानीयसमेत नभएको र एकान्त लेकमा भएका कारण उद्दारको लागि समस्या भएको छ। घटनास्थलमा गई तत्काल राहत र उद्दार कार्यमा जुट्न जनप्रतिनिधिहरु र स्थानीयलाई गौमुल गाउँपालिकाका अध्यक्ष हरिबहादुर रोकायाले आग्रह गरेका छन्। पहिरोमा परेर ४ बाख्रा र एक गोरु मरेका छन्।
राज्यविहीन अनौपचारिक मजदुर,"मजदुर अर्थात् श्रमिक। यो शब्दको मर्म हामी सबैलाई थाहा भएकै हो। काम गर्ने यी श्रमजीवी फरक प्रकृतिवर्गका हुन्छन्। मर्म र दुःख पनि भिन्नभिन्न नै हुन्छन्। यीमाथि हुने विभेद पनि ठूलै छ। तर यीमाथि हुने विभेदलाई हामीले त्यति ख्याल गरिराखेका हुँदैनौं। किनकि हामी सबैलाई एकै पोल्टामा हालेर हेर्ने गर्छौं। श्रमिकमा पनि औपचारिक तथा अनौपचारिक हुन्छन्। सर्वसाधारण मात्र हैन, नेतृत्व तहमा रहेकाहरूले पनि यो कुरा बुझ्नै बाँकी छ। हो, कोरोना संक्रमणको जोखिम बढ्दै जाँदा औपचारिक र अनौपचारिक मजदुरबीचको फरकलाई अलिकति भए पनि सबैले बुझिने गरी छुट्ट्याइदिएको छ। कोरोनाका धेरै नकारात्मक पक्ष भए पनि मजदुरको वर्ग, तह र दुःखलाई सतहमा ल्याइदिएर कोरोनाले केही सकारात्मक भूमिका पनि खेलेको मान्न सकिन्छ। कोरोना संक्रमणको जोखिम रोक्न सरकारले लगाएको लकडाउनले सबै प्रकारका उद्योग व्यवसाय र तिनका मजदुर बेरोजगार बन्न पुगे। औपचारिक क्षेत्रका मजदुर ती त ढुक्क थिए, आफ्नो पारिश्रमिक गुम्दैन भनेर। तर जो अनौपचारिक क्षेत्रका थिए, तिनको भने रोजीरोटी गुम्यो। मुलुकको समृद्धिका लागि ठूलादेखि साना उद्योगधन्दा र विकास निर्माणका काम अनौपचारिक क्षेत्रका मजदुरको ठूलो योगदान रहन्छ। लकडाउनले आन्तरिक आप्रबासनमा रहेका तिनै मजदुर रोजीरोटी खोसिएपछि ठूला सहरमा खान बस्न नसकेर बडो कठिनाइका हजार किमिसम्म हिँडेर आफ्नो गृहस्थलतिर लागे। विदेशतिर लकडाउन हटेर परिस्थिति सहज बन्दै जाँदा रोजगारदाताले मजदुरका लागि ठूलाठूला योजना अघि सार्न थालेका छन्। वातानुकूलित वातावरणदेखि राम्रो पारिश्रमिक दिने घोषणा गर्दै श्रमिकलाई आकर्षित गरिरहेका छन्। तिनको यस्ता योजनाबाटै अनुमान गर्न सकिन्छ आर्थिक क्रियाकलाप चलायमान बनाउन पुँजीको मात्र हैन, मजदुरको कति ठूलो महत्व छ। अन्तर्राष्ट्रिय श्रम संगठन (आईएलओ) को सन् २०१५ को रिकमन्डेसन २०४ अनुसार अनौपचारिक श्रमिक भन्नाले नियमकानुनअनुरूप दर्ता नभई तथा विधि एंव पद्धतिसम्मत तवरबाट काममा रहेकालाई बुझ्नुपर्छ। यसमा रोजगार, सुविधा र सामाजिक सुरक्षाको प्रत्याभूति पनि हुँदैन। अर्थात् अनौपचारिक श्रमिक भन्नाले असंगठित रूपमा छरिएर रहेका, साथै राज्यको कुनै विधि तथा पद्धतिले समेत नछोएका श्रमिक भनेर बुझिन्छ। यस प्रकारका श्रमिकका काम साधारणतया दैनिक काम गरिखाने खालको, स्वरोजगार तथा असुरक्षित रोजगार हुन्छ। काम गर्ने समयावधि निश्चित हँुदैन। सामान्यतः यिनीहरूको आर्थिक अवस्था कमजोर हुन्छ। पहुँचको अभावमा नीति निर्माण तहमा यिनको उपस्थिति कमजोर रहन्छ र जे समस्या परे पनि यिनीहरूसँग टुलुटुलु हेर्नु वा सहेर बस्नुको विकल्प हँुदैन। यहाँ मूलतः अनौपचारिकभित्र कृषि, वन, निर्माण, यातायात, पर्यटन, गार्मेन्ट, गलैंचा, नाई, ब्युटीपार्लरलगायत क्षेत्रमा काम गर्ने पर्छन्। यसकारण अनौपचारिक श्रमिकको दायरा एकदमै फराकिलो छ। नेपालमा यस्ता अनौपचारिक श्रमिकको संख्या झन्डै ८५ प्रतिशतको हाराहारीमा छ। अर्थात् कुल श्रमिक संख्यामध्ये १५ प्रतिशत मात्र व्यवस्थित र रोजगारको निश्चितता भएका मजदुर हुन्। बाँकी सबै अनिश्चित रोजगार र ज्याला मजदुरी गर्दै आएका छन्। नेपालमा सन् २०१७१८ मा भएको श्रम सर्भेअनुसार १५ वर्षमाथिको जनसंख्या २ करोड ७ लाख ४४ हजार छन्। तीमध्ये ७० लाख ४४ हजार रोजगारमा छन्। रोजगारमा रहेकामध्ये पनि ८४६ प्रतिशत (अर्थात् करिब ५९ लाख ९४ हजार) जनशक्ति अनौपचारिक क्षेत्रमा कार्यरत छन्। विश्वमा तीन अर्बभन्दा बढी रोजगारमा छन्। तीमध्ये २ अर्बको हाराहारी (करिब ६७ प्रतिशत) मा अनौपचारिक मजदुर छन्। कम आय भएका मुलुकमा ९० प्रतिशत र मध्यम आय भएका मुलुकमा ६६ प्रतिशत अनौपचारिक मजदुर रहेको तथ्यांक छ। समग्रमा भन्नुपर्दा विश्व रोजगार अनौपचारिक क्षेत्रका मजदुरले भरिएको छ। नेपालमा अनौपचारिक श्रमिकमध्ये सबैभन्दा बढी कृषि तथा वन क्षेत्रसँग सम्बन्धित छन्। त्यसपछि निर्माण, यातायात र पर्यटन पनि सबैभन्दा बढी अनौपचारिक मजदुर रहने क्षेत्र हो। पछिल्लो सरकार र निर्माण व्यवसायीले गरेको संयुक्त अध्ययनअनुसार निर्माण क्षेत्रमा करिब १७ लाख मजदुर क्रियाशील छन्। तीमध्ये पाँच लाख भारतीय मजदुर रहेको अनुमान छ। तर उक्त अध्ययनले खोला बगरमा गिटी कुट्नेलगायतका श्रमिकलाई गणनामा राखेको छैन। अतः त्यसैले निर्माण क्षेत्रमा अझ बढी अनौपचारिक मजदुर क्रियाशील रहेको अनुमान गर्न सकिन्छ। लकडाउनअगाडि नेपालमा करिब दुई हजार दुई सय परियोजनामा निर्माण क्षेत्रका अनौपचारिक मजदुर काम गर्दै आएका थिए। निर्माण क्षेत्रमा खटिने मजदुरलाई पेटी कन्ट्र्याक्टर मार्फत काममा ल्याइएको हुन्छ र ठूलाठूला परियोजनामा आवासीय रूपमा काममा राखिने गरिन्छ। तर उनीहरूको पारिश्रमिक भनेको काम गरुञ्जेल मात्र हो। कोरोनाबाट सबैभन्दा बढी पर्यटन क्षेत्र प्रभावित छ। धेरैजसो सिजनल काम हुने यो क्षेत्रमा करिब ११ लाख श्रमिक रहेको अनुमान छ। तीमध्ये ४० प्रतिशत (साढे चार लाख) अनौपचारिक श्रमिक छन्। विभिन्न सम्पदा क्षेत्रमा रहेने रैथाने गाइड, ट्रेकिङ तथा सिटी टुर गाइड, माउन्टेन एरियामा काम गर्ने झोक्पे चालक, भरिया, नेचर तथा निकुञ्ज गाइडलगायत अनौपचारिक श्रमिक हुन्। कोभिड १९ र लकडाउनका कारण यी सबै पूर्णरूपमा रोजगारविहीन बन्न पुगेका छन्। यिनीहरूको समस्याप्रति राजनीतिक दल नि संवेदनशील छैनन्। यिनका समस्यालाई प्राथमिकतामा राखी समस्या बुझिदिने र उनीहरूका आवाज उठाउने काम ट्रेड युनियन केन्द्रहरूले गम्भीरतापूर्वक गर्नुपर्छ। कतिपय अवस्थामा सरकारमा बसेकाहरू स्वयंले पनि यिनको सेवा, सुविधा तथा समस्या नसुनेजस्तो गरिदिन्छन्। यसको पछिल्लो दृष्टान्त हो साउन १३ गतेको ट्रेड युनियनहरूको महासंघ र रोजगारदाताबीच भएको सम्झौता। महासंघ र रोजगादाताका संगठनहरूले कोभिड १९ ले परेको असर र समस्यालाई दृष्टिगत गरी पारिश्रमिकलगायतमा एक साझा सम्झौता गरी कार्यान्वयनका लागि सरकारलाई सिफारिस गर्ने सहमति गरे। तर त्यो सहमति मूलतः उद्योग तथा कलकारखानासँग मात्र सम्बन्धित छ। त्यसले अनौपचारिक क्षेत्रका श्रमिकलाई कहींकतैबाट छोएको छैन। जति सजिलो औपचारिक क्षेत्रका श्रमिकलाई संगठित गर्दै युनियन सञ्चालन गर्नु छ, त्यति सजिलो अनौपचारिक क्षेत्रमा छैन। असंगठित भएरै हो लकडाउनले यिनीहरूको बिल्लीबाठ हुँदासम्म सरकारदेखि अन्य निकायले समेत टुलुटुलु हेर्नुबाहेक केही गर्न सकेन। केही संगठित संस्था र ठूला व्यापारिक घरानाले राहत कोषमा जम्मा गरिदिएको घोषणा त गरे। तर त्यो राहत ती श्रमिकले पाएनन्, जो वास्तावमै पीडामा थिए। दलहरू पनि चुनावी रोटी मात्र सेक्न माहिर छन्। मजदुरलाई साँच्चैको समस्या पर्दा उनीहरूको उपस्थिति कहींकतै देखिएन। सरकार र दलहरूले कतिसम्म उदासीनता देखाए र देखाउँदै आएका छन् भने विभिन्न क्षेत्रका यति धेरै संवैधानिक आयोगहरू छन्, तर श्रम आयोग छैन। नयाँ संविधान बन्दै गर्दा मजदुर संगठनहरूले ठूला दलका मुख्य नेता भेटेर श्रम आयोगका विषयमा जोडदार आवाज उठाएका थिए। सुनुवाइ भएन। तत्कालीन संविधानसभामा पनि श्रम आयोगको माग गर्दै सभासद् डा शेखर कोइरालाले संशोधन प्रस्ताव दर्ता गरेका थिए। पछि आफ्नै दलले निर्देशन दिएकाले संशोधन प्रस्ताव फिर्ता लिनुपर्यो। त्यसअघि ०५४ सालमा नेपाल ट्रेड युनियन कांग्रेसका तत्कालीन अध्यक्ष लक्ष्मणबहादुर बस्नेतले पनि गैरसकारी विधेयकका रूपमा सांसदमा सामाजिक सुरक्षासम्बन्धी विधेयक दर्ता गराएका थिए। त्यसबेला दर्ता गरिएको विधेयकको मर्मअनुसार अनौपचरिक क्षेत्रमा सो लागु भएको छैन। औपचारिक क्षेत्रका श्रमिकलाई कर्मचारी सञ्चयकोष, नागरिक लगानी कोषका नाममा सामाजिक सुरक्षा थियो र छ नै। तर अनौपचारिक अहिलेसम्म त्यसबाट वञ्चित छन्। अतः यी मजदुरका लागि सामाजिक सुरक्षा ऐन नियमावली कागलाई बेल पाक्यो, हर्ष न विस्मात भएको छ। विश्वस्तरका टेड युनियनहरू पनि अहिले अनौपचारिक श्रमिकप्रति केही चिन्तित देखिन थालेका छन्। लेखक सम्बद्ध रहेको तथा लेखककै अगुवाइमा इन्टरनेसनल ट्रान्सपोर्ट वर्कस फेडरेसनको सन् २०१८ मा सिंगापुरमा भएको चवालीसौं विश्व अधिवेशनले आगामी पाँच वर्ष अनौपचारिक क्षेत्रमा रहेका यातायात श्रमिकका लागि काम गर्ने प्रस्ताव पास गरेको छ। अनौपचारिक श्रमिकप्रति ठूला दलहरूले पनि गम्भीरतापूर्वक लिने गरेको पाइँदैन। नीति निर्माण तहमा कथित बुद्धिजीवीको बाक्लै उपस्थिति रहँदा मजदुर वर्ग कहींकतै अटाइरहेका छैनन्। श्रम आन्दोलनको जगमा स्थापित सबैभन्दा ऐतिहासिक तथा प्रजातान्त्रिक दल नेपाली कांगे्रसले नै पछिल्ला दिनमा मजदुर हितका लागि एजेन्डा तय गर्न सकेको छैन। बीपीले समाजवादको परिकल्पना गर्दा मजदुर र किसान अग्रपंक्तिमा थिए। तर अहिले त्यही कांग्रेसले मजदुरलाई बिर्सिसकेको छ। कांग्रेसको राजनीति यतिबेला मजदुर र किसानका लागिभन्दा पैसावाल, ठेकेदार र व्यापारीका हातमा पुगिसकेको भान हुन्छ। लकडाउनका बीचमा कोभिड १९ सम्बन्धी विभिन्न समिति बन्दै गर्दा कांगे्रसले त्यहाँ मजदुरहरूको प्रतिनिधित्वको आवश्यकता नदेख्नु नै मजदुरप्रतिको दृष्टिकोण झल्काउँछ। अन्त्यमा, अनौपचारिक मजदुरको दयनीय अवस्था छ। लकडाउनको मारमा त सबैभन्दा बढी यिनै मजदुर परेका छन्। त्यसैले ट्रेड युनियनले स्थानीय तहमा सबै श्रमिकको दर्ता पञ्जीकरण र सामाजिक सुरक्षाका लागि सरकारलाई दबाब दिनु जरुरी छ। र सरकारले पनि यिनीहरूको पञ्जीकरण गर्दै सामाजिक सुरक्षाको दायरामा सक्दो चाँडो ल्याउन पहल गर्न जरुरी छ। सरकार र दलहरूले अनौपचारिक मजदुरको सामाजिक र आर्थिक रूपान्तरण गर्न सके मात्र मुलुकमा जनता खुसी हुन सक्नेछन् र मुलुक समृद्ध हुनेछ, अन्यथा अनौपचारिक क्षेत्रका श्रमिक सधैं उस्तै अवस्थामा रहनेछन् र दलको चुनावी नारामा प्रयोग हुने औजार मात्र बनिरहनेछन्। राई ट्रेड युनियन कांगे्रसका उपाध्यक्ष तथा इन्टरनेसनल ट्रान्सपोर्ट वर्कस फेडेरेसन, बेलायतका कार्यकारी सदस्य हुन्। सरकार र दलहरूले अनौपचारिक मजदुरको सामाजिक र आर्थिक रूपान्तरण गर्न सके मात्र मुलुकमा जनता खुसी हुन सक्नेछन् र मुलुक समृद्ध हुनेछ।"
मुक्त हलिया परिवारलाई राहत,"बैतडी : बैतडीमा ५५१ जना मुक्त हलियालाई राहत वितरण गरिएको छ । कोरोना भाइरस अर्थात् कोभिड १९ का कारण भएको लकडाउनका बेला मजदुरी गर्न नपाएर छाक टार्न मुस्किल भएका परिवारलाई राहत वितरण गरिएको छ । गैरसरकारी संस्था नेपाल राष्ट्रिय दलित समाज कल्याण संघले राहत वितरण गरेको हो । प्रति व्यक्ति २५ केजी चामल, ३ केजी दाल, २ लिटर तेल, २ केजी चिनी र ४ साबुन वितरण गरिएको कार्यक्रम संयोजक सुरेन्द्र जैरुले जानकारी दिए । उनले भने, 'कोरोना भाइरसको महामारीका कारण ज्याला मजदुरी गुमाएका मुक्त हलियालाई सहयोग पुगोस भनेर राहत वितरण गरेको हो। नेपाल राष्ट्रिय दलित समाज कल्याण संघले सञ्चालन गरेको मुक्त हलिया पुर्नस्थापना सहयोग कार्यक्रमअन्तर्गत राहत वितरण गरिएको हो । जिल्लाको दशरथचन्द नगरपालिकाका ६२, पुर्चौंडी नगरपालिकाका ७६ जना, मेलौली नगरपालिकाका ९९ जना र पाटन नगरपालिका १०४ जनालाई राहत वितरण गरिएको हो । यस्तै सिगास गाउँपालिकाका ६० जना, सुर्नया गाउँपालिकाका २५ जना र दोगडाकेदार गाउँपालिकाका १२५ जनालाई राहत वितरण गरिएको नेपाल राष्ट्रिय दलित समाज कल्याण संघ बैतडीका अध्यक्ष देवराम लुहारले जानकारी दिए । उनले भने, 'हामीले जिल्लाका सातवटा पालिकाका मुक्त हलिया परिवारका सदस्यहरुलाई राहत वितरण गरेका छौं । एकदमै समस्यामा परेका नागरिकलाई राहत वितरण गरेका हौं ।' यस्तै मुक्त हलिया परिवारका ४० जना गर्भवतीलाई पनि १ क्रेट अण्डा र २ केजी चना वितरण गरिएको लुहारले बताए । उनले भने, 'गर्भवतीलाई थप पोषिलो खानेकुराको आवश्यकता पर्दछ । मुक्त हलिया परिवारलाई अहिले छाक टार्न मुस्किल भएका बेला हामीले सानो सहयोग गरेका हौं ।' दशरथचन्द नगरपालिका १ का नरेन्द्र नेपालले राहतले केही सहयोग मिल्ने बताए।"
जय श्रीराम नभनेको भन्दै कुटिए एक पुरुष,"नयाँ दिल्ली : मोदी जिन्दावाद र जय श्रीराम नभनेको भन्दै राजस्थानमा एक पुरुष कुटिएका छन्। शनिबार ५२ वर्षीय अटोरिक्सा चालक गफर अहमदलाई दुई व्यक्तिले पाकिस्तान जा भन्दै निर्घात कुटपिट गरेका हुन्। भारतीय सञ्चार माध्यमका अनुसार कुट्ने दुबै जनालाई प्रहरीले समातेको छ। अहमदले दुई व्यक्तिले भनेजस्तो नगरेपछि लछारपछार गर्दै आफ्नो घडी र पैसा समेत लगेका प्रहरीमा उजुरी दिएका थिए। प्रहरीका अनुसार उनको दाँत भाँचिएको, आँखा सुन्निएको तथा अनुहारमा चोट लागेको छ। शुक्रबार यात्रु पुर्याएर फर्किदै गर्दा कारमा सवार दुई व्यक्तिले अहमदलाई रोकेर सुर्ती मागेका थिए। लगत्तै उनीहरूले मोदी जिन्दावाद र जय श्रीराम भनेर नारा लगाउन लगाएका थिए। मेरो अटो अर्को गाडीले उछिन्यो। अगाडि रोकेर दुई जना मान्छे ओर्लिए, अनि मलाई कुट्न थाले, अहमदले भने, उनीहरूले गालामा झापड हानेर मोदी जिन्दावाद र जय श्रीराम भन्न लगाए। त्यसपछि लात्तले हाने, मेरो दारी समेत तानिदिए।"
कोरोनाबाट विदेशमा १ सय ९१ नेपालीको मृत्यु,"काठमाडौं : विश्वभर महामारीका रुपमा फैसिएको कोरोना भाइरस (कोभिड १९) संक्रमणका कारण विदेशमा १ सय ९१ जना नेपालीको निधन भएको छ । गैरआवासीय नेपाली संघका अनुसार भारतमा यो साता थप २ जनाको कोरोनाका कारणले निधन भएको हो । विश्वमा ३८ देशमा रहेका नेपाली कोरोना भाइरसबाट संक्रमित भएको संघले जनाएको छ । ती मध्ये १६ देशमा रहेका नेपालीको कोरोनाका कारणले निधन भएको छ । कोरोना भाइरसका कारण बेलायत, युएई, साउदी अरब, बहराइन, कुवेत, कतार, आयरल्याण्ड, जापान, टर्की, नेदरल्याण्ड र स्वीडेन, भारत, नेपाल, साउथअफ्रीका लगायतका देशमा रहेका नेपालीको ज्यान गएको थियो । गैरआवासीय नेपाली संघ अन्तर्गतको स्वास्थ्य समितिका संयोजक डा संजीव सापकोटाका अनुसार यो साता प्राप्त तथ्यांक अनुसार यो साता भारत, अष्ट्रेलिया, बेल्जियम, पोल्याण्ड, फ्रान्स, कतार, साउदी अरेवियामा रहेका नेपालीमा थप नयाँ संक्रमण देखिएको छ । संघका अनुसार गत हप्ताको तुलनामा मध्यपूर्वका देशहरु कतार, युएई, साउदी अरब लगायतका देशमा कोरोना संक्रमणको दरमा कमी आएको छ । यो साता अष्ट्रेलिया रहेका १४६ जना नेपालीमा नयाँ संक्रमण थपिएको समितिले जनाएको छ । समितिका अनुसार गत साता लग्जेम्वर्गमा रहेका नेपालीमा सामूहिक रुपमा देखिएको कोरोना संक्रमित क्रमश संक्रमणमुक्त हुँदै गएको गैरआवासीय नेपाली संघको कोभिड १९ उच्चस्तरीय समितिका प्रेस संयोजक चिरण शर्माले जानकारी दिए । संघका अनुसार लग्जेम्वर्गमा करिब दुई दर्जन नेपालीमा कोरोना संक्रमण रहेको छ । ती सबै आइसोलेसनमा रहेका छन् । लग्जेम्वर्गमा थप संक्रमण देखिएको छैन् । हाल सम्म नेपाल सहित ५५ हजार ९ सय २५ जनामा कोरोना संक्रमण देखिएको छ । ती मध्ये ४७ हजार ४ सय ३७ जना कोरोना संक्रमणबाट मुक्त भएका छन् । संघका अनुसार शनिबार साँझसम्म ५८ हजार नेपाली स्वदेश फर्किएका छन् ।"
सुनको चक्कीसहित भारत छिर्न खोज्दा पक्राउ,"विराटनगर : भारत लैजान खोजिएको २३ लाख ७१ हजार मूल्य बराबरको अवैध सुनसहित विराटनगर महानगरपालिका१६ दरैया बस्तीबाट सशस्त्र प्रहरीले एक जनालाई पक्राउ गरेको छ । पक्राउ पर्नेमा विराटनगर१७ का ५६ वर्षीय श्यामलसेन गुप्ता रहेका छन् । सशस्त्र प्रहरी बल बीओपी बखरीको टोलीले गुप्ताको साथबाट २६७ ग्राम सुनको चक्की बरामद गरेको छ । दरैया हुँदै सुन भारत कटाउन लागेको अवस्थामा उनी पक्राउ परेका हुन् । सशस्त्र प्रहरी मोरङका प्रमुख एसपी तीर्थ पौडेलले लकडाउनको समयमा नेपालबाट भारततर्फ जान लागेको पाइएपछि शंका लागेर चेकजाँच गर्दा अवैध सुन बरामद भएको जानकारी दिए । पक्राउ परेका गुप्तालाई आवश्यक कारबाहीका लागि सशस्त्रले आइतबार विराटनगर भन्सार कार्यालयमा बुझाउने तयारी गरेको छ । उनको साथबाट पाँच हजार नेपाली रुपैयाँ, साइकल र मोबाइल पनि बरामद भएको एसपी पौडेलले बताए । सशस्त्रले पनि आफ्नो हिसाबले अनुसन्धान गरिरहेको छ । बरामद भएको धातु सुन नै भएको प्रमाणित सुनचाँदी व्यवसायी संघ मोरङले गरेको छ ।"
पहिरो रोकथामको उदाहरण कृष्णभीर,"धादिङ : पृथ्वी राजमार्गस्थित कृष्णभीर पहिरो नियन्त्रणको उदाहरण बनेको छ। बायो इन्जिनियरिङ (पहिरो गएको ठाउँमा घाँस, बोटविरुवा रोप्ने) र स्ट्रक्चरल इन्जिनियरिङ (जाली, सिमेन्टेड पर्खाल, नाला निर्माण)का दुवै काम एकसाथ गरिएकाले सफलता मिलेको इन्जिनियर नरेशमान शाक्यको भनाइ छ। उक्त काम गर्न विदेशी कम्पनीले ३ अर्ब रुपैयाँसम्मका प्रस्ताव गरेका थिए। आफैं काम गर्दा साढे ३ करोड रुपैयाँ मात्रै खर्च भएको शाक्यले सुनाए। चरौंदी बजारका नवराज थपलियाले २०५७ साउन २७ गते कृष्णभीरमा पहिरोले बाटो बगाएको सुनेको उल्लेख गरे। उनले बर्खामासमा दिनहुँ पानी परिरहेकाले तत्काल वास्ता गरेनन्। अघिल्लो वर्षदेखि नै बेलाबेला पहिरो पनि झरिरहेकै थियो। तर, उक्त दिनको पहिरोले ११ दिनसम्म सवारी आवागमन ठप्प भयो। तब उनलाई लाग्यो, कृष्णभीरको पहिरो ठूलै रहेछ। त्यसपछि सुरु भएको थियो, यात्रुको कष्टपूर्ण यात्रा। छिनछिनमा सडक अवरुद्ध हुन्थ्यो, खुलाउन भने धेरै समय लाग्थ्यो। यात्रु वारिका वारि, पारिका पारि हुन थाले। साउन २७ गतेअघि एकदुई दिनसम्म बाटो अवरुद्ध भइरहेकै हुन्थ्यो, थपलियाले सम्झिए, सडक विभागका कर्मचारी र यात्रुबाहेक अरूलाई यो पहिरो र यसको समस्याबारे थाहा थिएन। तर, उक्त दिनको घटनाले राजधानी भित्रिने मुख्य नाका ११ दिन ठप्प भएपछि भने कृष्णभीरको पहिरो राज्यकै टाउको दुखाइ बन्न पुग्यो। तब त्रिशूली नदी किनारबाट पर्खाल उठाएर ग्याबिन जाली भर्दै सडकको सतहमा ल्याइयो। सडकभन्दा माथि सोही काम गर्दै बायोइन्जिनियरिङ प्रविधि प्रयोग गरी पहिरो नियन्त्रणमा आएको छ। तर, मुख्य पहिरोका दायाँबायाँ ससाना पहिरो झर्न थालेका छन्। फेरि पहिलेकै अवस्था आउने हो कि भन्ने चिन्ता स्थानीयवासीलाई छ। त्यतिविधि दुःख र पीडा दिएको ठाउँमा अहिले पहिले पहिरो झरेको थियो र भनेजस्तो देखिन्छ, कृष्णभीर रहेको बेनिघाट रोराङ गाउँपालिका७ का वडाध्यक्ष हीरालाल थपलियाले भने, राजमार्गमा अहिलेजस्तो धेरै होटल र बाक्लो बस्ती पनि थिएन। पैसा नहुनेको त यसै बिजोग हुने भयो। पैसा भएका यात्रु पनि हप्तौंसम्म भोकभोकै बस्नुपर्ने अवस्था थियो। त्यस बेला पृथ्वी राजमार्गमा यात्रा गर्नेले तीन वर्ष साह्रै दुःख पाएका थिए। पहिला पहिरो सडकमा थुप्रिएकाले जति पन्छायो उति नै खसिरहने समस्या थियो। करिब एक वर्षसम्म पहिरो पन्छाउँदै सवारी चलाउँदै गरियो। विभागले पहिरोको दीर्घकालीन समाधान गर्न विदेशी प्रस्ताव माग गयो। तापनि, एकदमै महँगा र सरकारले गर्न नसक्ने प्रस्ताव आए। पछि विभागकै इन्जिनियर शाक्यले पहिरोको दीर्घकालीन समाधान गर्ने जिम्मेवारी पाएका थिए। शाक्यले भने, जिम्मेवारी पाएपछि लगातार त्यहीँ बसेर भूबनोट अध्ययन गरेँ। माटो र पहिरोको तह पत्ता लगाएपछि गुरुयोजना बनाएर सडक विभागमा बुझाएँ। विभागले उनको योजनामा साथ दिँदै बजेट छुट्ट्यायो। तब आफ्नै सीप र प्रविधि प्रयोग गरेर काम सुरु भयो। पहिरो जाने ठाउँमा पर्खाल लगाउँदै बग्ने माटोलाई नियन्त्रणमा लिन चाँडै हुर्कने बोटबिरुवा रोपियो। जस्तै अम्रिसो, बाँस, बकाइनो, खयरजस्ता बिरुवा रोप्न थालियो। सँगै भौतिक संरचना निर्माणका काम पनि सुरु गरियो। फिल्डमा खटिएका हामीजस्ता कामदार मात्रै नभई माथिल्लो निकायमा रहनेहरूको व्यवस्थापकीय काम पनि सहज र उत्कृष्ट भएकाले पहिरो नियन्त्रण गर्न सहज भएको हो। एक्लो प्रयासले भएको होइन, शाक्यले भने, यत्ति हो कि विश्वमै कहीँ कतै नगरिएका प्रयोगहरू पनि हामीले कृष्णभीरको पहिरोमा गरेका थियौं। त्यसमा सफलता मिल्यो पनि।"
दार्चुलातिंकर सडक बनाउन खटिए सेना,दार्चुला : दार्चुलातिंकर सडक निर्माणका लागि नेपाली सेनाको टोली दार्चुला पुगेको छ। चालु आर्थिक वर्षबाट दार्चुलातिंकर सडकको निर्माण गर्ने जिम्मेवारी पाएसँगै नयाँ आर्थिक वर्षको पहिलो महिनामै सेनाको टोली निर्माण सामग्रीसहित जिल्ला आइपुगेको हो। नेपाली सेनाका महासेनानी रमेश गुरुङको नेतृत्वमा ५३ जनाको टोली जिल्ला आइपुगेको दुर्गा दल गुल्म दार्चुलाका गुल्मपति सेनानी विक्रमदेव थापाले बताए। उनले भने नेपाली सेनाका आठवटा गाडीमा निर्माण सामग्रीसहित सेनाको टोली सदरमुकाम खलंगा आइपुगेको छ। सडक निर्माण गर्नुपर्ने क्षेत्रको स्थलगत अवलोकन गरी बन्दोबस्त गरिने छ। नेपाली सेनाको टोली केही दिन जिल्ला सदरमुकाम खलंगामै बस्ने र आवश्यक निर्माण सामग्री ढुवानीपश्चात् निर्माण स्थलमा खटिने सेनानी थापाको भनाइ छ। सडक निर्माणको काम भाद्र महिनाबाट सुरु हुने थापाले संकेत गरे। बैशाख १४ गतेको नेपाल सरकार मन्त्रिपरिषद्को बैठकले व्यास गाउँपालिका२ घाँटी बगरदेखि तिंकरसम्म ८७ किलोमिटर सडक निर्माणको जिम्मा दिने निर्णय गरेको थियो। २०६५६६ बाट निर्माण सुरु भएको दार्चुलातिंकर सडकको हालसम्म ४० किलोमिटर ट्र्याक खोलिएको छ। आव २०७७०७८ बाट नेपाली सेनाले दार्चुलातिंकर सडक निर्माणको जिम्मेवारी पाएको थियो। सेनाको टोलीले चार सय ५० मिटर गोरेटो बाटोसमेत निर्माण गरिरहेको छ। गोरेटो बाटो निर्माणको कार्य करिब आधा भइसकेको जनाइएको छ। माथिल्लो क्षेत्रमा सडक निर्माण थाल्ने तयारी भइरहेको थापाले बताए।
प्रदेश सांसदलाई कोरोना,"बुटवल : प्रदेश ५ की सांसद कृष्णा केसी कोरोना संक्रमित भएकी छन्। बाँकेबाट प्रदेशसभामा सदस्य भएकी उनमा पीसीआर परीक्षणका क्रममा शनिबार कोरोना पोजेटिभ देखिएको हो। सांसद केसीले आफू कोरोना पोजेटिभ भएको र आफूसँग सम्पर्कमा आएकालाई परीक्षण गर्दै सचेत हुन सामाजिक सञ्जालबाट आह्वान गरेकी छन्। निर्वाचन क्षेत्रमा कोरोनाविरूद्ध काम गरिरहदा संक्रमित भएको हुन सक्ने उनले बताएकी छन्। झन्डै ५ हजार संक्रमित भएको प्रदेश ५ मा भीआईपीलाई संक्रमण देखिएको पहिलो हो। यसअघि स्थानीय तहका जनप्रतिनिधिमा संक्रमण देखिएको थियो। प्रदेशका बाके, रूपन्देही, कपिलवस्तु, बर्दिया, नवलपरासीमा समुदाय स्तरमा कोरोना देखिएको छ। यीमध्ये चार जिल्लामा निषेधाज्ञा गरिएको छ। प्रदेशमा कोरोनाबाट १३ जनाको मृत्यु भएको छ। प्रदेशमा कोरोना संक्रमित निको हुने दर ९० प्रतिशतभन्दा माथि छ।"
राहतमा कुहेको चामल,"भोजपुर : रामप्रसाद राई गाउँपालिकामा राहतको चामल गुणस्तरहीन पाइएको छ । गाउँपालिकाले खडेरी र कोभिड१९ प्रभावितलाई बाँडेको चामल खान नमिल्ने भेटिएको हो । वडा नम्बर २ धाद्लेखानीका अजम्बर राईले सडिएको, अन्य अखाद्य मिसिएको बताए । लकडाउनले मजदुरी टुटेपछि परिवारको छाक टार्न धौधौ भएका बेला राहतमा पनि कुहिएको चामल पाइयो । योभन्दा ठूलो विडम्बना अरू के हुन्छ ? , उनले भने । गाउँपालिकाले ६ वडाका २ हजार १ सय ८४ परिवारलाई राहत दिएको थियो । ैवडा नम्बर ४ दलगाउँमा बाँडिएको चामलमा पनि ढुंगा, कनिका, चुराको टुक्रा र प्रशस्त बिया भेटिएको स्थानीयको गुनासो छ । राहतका नाममा सडिएको चामल पाएपछि विपन्न तथा मजदुरका परिवारलाई निल्नु न ओकल्नु भएको टंकराज भट्टराईले सुनाए । राहतका नाममा कुहिएको चामल पाउँदा अन्य विकल्प खोज्न बाध्य बनाएको ओखे्रेकी प्यारी राईले सुनाइन् । भनिन्, चामलको बोरा खोल्दा कम गुणस्तरको पाइयो । वडा नम्बर १ ओख्रेका वडाध्यक्ष सहदेव राईले पनि राहतका चामल गुणस्तरहीन भएको स्वीकार गरे । राहतको चामल जनताको घरमा पुगेपछि मात्र खानै नमिल्ने पाइएको उनले बताए । भने, जनताको गुनासो आएपछि अनुगमन गर्दा चामलमा बिया, ढुंगा, कनिका मिसिएको पाइयो । कतिपय बोराभित्र कुहिएको चामल र किरा लागेको पाइयो । यसले राहतका नाममा निराशा थपिदिएको छ । यससँगै गाउँपालिकाले वडा नम्बर ७ र ८ मा राहत वितरण रोकेको छ । वडा ८ खोक्सिकका वडाध्यक्ष मनोज राईका अनुसार चामल गाउँपालिका केन्द्र बैकुण्ठेमै छ । गुणस्तर नभएको थाहा पाउनासाथ राहतको चामल वडामा ल्याएका छैनांै, उनले भने, त्यो चामल ठेकेदार कम्पनीले फिर्ता लगेर गुणस्तरीय र स्वस्थ चामल ल्याउनुपर्छ । अनि, मात्र हामी राहत वितरण गर्छांै । ठेकेदार कम्पनी थापा सप्लायर्स हतुवागढीले चामल जाँचै नगरी ढुवानीमा लापरवाही गरेको भन्दै जनप्रतिनिधिले कारबाही गर्ने प्रतिबद्धता जनाएका छन् । गाउँपालिका अध्यक्ष, उपाध्यक्ष र ८ वटै वडाका अध्यक्ष ठेकेदार कम्पनीलाई कारबाही गर्न एकमत भएका हुन् । प्रतिकूल मौसमका कारण राहत वितरणको अनुगमन प्रभावकारी नभएको गाउँपालिका अध्यक्ष विजय राईको भनाइ छ । करार सम्झौताविपरीत गुणस्तरहीन चामल उपलब्ध गराउने ठेकेदार कम्पनीलाई कानुनअनुसार कारबाही गरिने उनले बताए । भने, यो जनताको स्वास्थ्यप्रति ठेकेदार कम्पनीको चरम लापरवाही हो, जनताको स्वास्थ्यमाथि खेलबाड गर्ने ठेकेदार कम्पनी कारबाहीको भागिदार बन्नै पर्छ । ठेकेदारलाई कारबाही अघि बढाउन गाउँपालिका अध्यक्ष राईको संयोजकत्वमा पाँच सदस्य अनुगमन समिति बनाइएको छ । गाउँपालिका उपाध्यक्ष सम्झना राईले बाँड्न बाँकी रहेको वडा ८ को १० बोरा गुणस्तरहीन पाइएकाले कारबाहीका लागि थप सहज भएको प्रस्ट्याइन् । सप्लायर्सले पनि चामल अखाद्य भएको स्वीकार गरेको छ । सप्लायर्सका सञ्चालक रविन थापाले सुनसरीको कालाबञ्जारस्थित सौभाग्य राइस मिलका कर्मचारीले नै हकुवा चामल हालिदिएको दाबी गरे । भने, मिलले नै हकुवा चामल दिएको छ । त्यो फिर्ता हुन्छ । मिलले अर्को गुणस्तरयुक्त चामल दिने सहमति जनाएको छ । सप्लायर्सले ४५ लाख ९० हजार १ सय रुपैयाँमा चामलको ठेक्का पाएको थियो । गाउँपालिकाका प्रमुख प्रशासकीय अधिकृत जंगम राईले सप्लायर्सले २५ किलोका ३२ सय २४ बोरा चामलको ठेक्का पाएको बताए । सप्लायर्ससँग प्रतिकिलो ५६ रुपैयाँ ९५ पैसा पर्ने सोना मन्सुली चामल उपलब्ध गराउने सम्झौता थियो । यस्तै राहत वितरणकै लागि ६ लाख ३४ हजार ९ सय ७४ रुपैयाँको खाने तेल र आयोडिनयुक्त नुनसमेत खरिद गरिएको छ । प्रेम भेराइटी हतुवागढीले ६ लाख २५ हजार ४ सय ५६ रुपैयाँको खाने तेल र ९५ हजार १ सय ८ रुपैयाँको आयोडिनयुक्त नुन उपलब्ध गराएको हो । राहतमा कुहिएको चामल, विपन्न परिवारलाई निल्नु न ओकल्नु राहत चामल गुणस्तरहीन ल्याउने सप्लायर्सलाई कारवाही"
भदौ १ गतेबाट घलेगाउँ होमस्टे खुल्ने,"बेंसीसहर : कोरोना त्रास तथा लकडाउनका कारण बन्द सार्क राष्ट्रको नमुना घलेगाउँ होमस्टे भदौ १ गतेबाट सञ्चालनमा आउने भएको छ। स्वास्थ्य मापदण्ड पूरा गरेर होमस्टे सञ्चालनमा ल्याउन लागिएको ग्रामीण पर्यटन घलेगाउँ होमस्टे व्यवस्थापन समितिका अध्यक्ष प्रेम घलेले जानकारी दिए। भदौ १ गतेबाट आन्तरिक पर्यटकका लागि खुला गर्ने निर्णय गरेका छौं, घलेले भने, देशको अवस्था हेरेर विस्तारै प्रदेश र देशभरका पर्यटकका लाखि खुला गर्दै जान्छौं। उनका अनुसार गाउँमा आउने पर्यटकले भने तोकिएको स्वास्थ्य मापदण्ड पूरा गर्नुपर्ने हुन्छ। होमस्टेमा आउने पर्यटकका लागि सावुनपानीले अनिवार्य हात धुनुपर्ने, मास्क लगाउनुपर्ने, सामाजिक दुरी कायम गर्नुपर्ने, ज्वरो जाँच गर्नुपर्ने, एउटा कोठामा २ जना मात्र बस्नुपर्ने जस्ता मापदण्ड बनाइएको छ। परिवार नै आएमा सबै जना एउटै घरमा राख्ने व्यवस्था मिलाइने समितिले जनाएको छ। परम्परागत गुरुङ संस्कृति झल्कने घाटु, सोरठी, सेर्गा, कृष्णचरित्र, घ्याब्रे जस्ता नृत्य र भीडभाड हुने कार्यक्रम सञ्चालन नगरिने समितिका सचिव उमल विकले बताए। पर्यटन समितिका सचिवालय सदस्य दीर्घराज घलेका अनसार पर्यटकका खानपिन तथा बसोबासका लागि यसअघि बनाइएको शुल्क नै यथावत राखिएको छ। लगडाउनको समयमा गाउँ आउने पर्यटकलाई ५० हजार र पर्यटक राख्ने घरलाई १० हजार जरिवानाको नियम बनाइएपछि चार महिनायता होमस्टे बन्द छ। समुन्द्री सतहबाट दुई हजार एक सय मिटर उचाइमा रहेको घलेगाउँमा २०५७ देखि सुरु होमस्टे सञ्चालनमा आएको हो। एक सय २५ घरधुरी रहेको यस गाउँमा ३८ घरमा पाउना राख्न सकिन्छ। लमजुङ हिमालको काखमा अवस्थित दृष्यावलोकनका लागि अद्वितीय स्थान मानिने घलेगाउँबाट माछापुच्छे, अन्नपूर्ण, लमजुङ हिमाल, मनासलु, बौद्ध हिमाल, डा हर्क गुरुङ पिकलगायत दर्जनौं हिमशृंखला देख्न सकिन्छ। घाटु, सेर्गा, कृष्णचरित्र, पच्यु, घ्याप्रिङ, लामालगायत नाँच यहाँका सांस्कृतिक विशेषता हुन्। यहाँ आउने पर्यटकले उत्तरकन्या मन्दिर, गुरुङ संग्रहालय, खेलमैदान चिया बगान, सूर्योदय र सूर्यास्तको दृष्यावलोकन गर्न सक्नेछन्। लमजुङ सदरमुकाम बेँसीसहरबाट घलेगाउँ पुग्न २३ किलोमिटरको दूरी पार गर्दै सवारी साधनमा २ घण्टामा पुग्न सकिन्छ।"
"नआत्तिनुहोस्, ७२ प्रतिशत संक्रमित निको भइसके","काठमाडौं : राज्यले गर्ने लगानी कम र स्वास्थ्य पूर्वाधार कमजोर भए पनि, प्रशंसनीय कुरा कोरोना संक्रमितको उपचार सफलतामा हालसम्म नेपाल अगाडि छ। शनिबार साँझसम्मको तथ्यांकअनुसार विश्वभर संक्रमितमध्ये ६४२२ प्रतिशत निको भएका छन्। सार्क मुलुकमा निको भएकाको प्रतिशत ६९८ छ। ठूला देश भारतमा ६८४३ र अमेरिकामा ५१३ प्रतिशतले कोरोना जितेका छन्। जब कि नेपालमा ७२२ प्रतिशत निको भएर घर फर्किइसकेका छन्। स्वास्थ्य मन्त्रालयका अनुसार शनिबार साँझसम्म देशभर संक्रमितको संख्या २२ हजार ५ सय ९२ पुगेको छ। तीमध्ये ६ हजार २ सय ६ जना उपचारका क्रममा छन्। १६ हजार ३ सय १३ जनाले स्वास्थ्यलाभ गरिसकेका छन्। मुलुकमा कोरोना संक्रमण ह्वात्तै बढे पनि निको हुनेको संख्या पनि उल्लेख्य छ। संक्रमण मुक्त भई पछिल्लो २४ घण्टामा डिस्चार्ज हुने ४ सय ९९ जना छन्। यहाँसम्म आइपुग्दा संक्रमितभन्दा डिस्चार्ज हुनेको संख्या बढी भइसकेको छ। केहीअघिसम्म निको हुनेभन्दा संक्रमित बढी थिए। असार १ गते १ हजार ४१ संक्रमित निको भई डिस्चार्ज भएका थिए। त्यसको दुई साताभित्र निको हुनेको संख्या दोब्बर वृद्धि भएको थियो। असार १५ गते ३ हजार १ सय ३४ जना घर फर्किएको स्वास्थ्य मन्त्रालयले जनाएको छ। असार २८ गतेसम्ममा ८ हजार १ सय ४७ जना संक्रमणपछि डिस्चार्ज भएका थिए। जब कि त्यस दिनसम्म सक्रिय संक्रमितको संख्या ८ हजार ५ सय ८९ थियो। कुनै न कुनै स्वास्थ्य समस्या भएका र पहिलादेखि नै औषधि सेवन गरिरहेका व्यक्तिको मात्र कोरोना संक्रमणपछि ज्यान गएको शुक्रराज ट्रपिकल तथा सरुवा रोग अस्पतालका निर्देशक डा सागरकुमार राजभण्डारी बताउँछन्। रोग प्रतिरोधात्मक क्षमता अति न्यून भएकाको मात्र कोरोनाका कारण ज्यान जाने सम्भावना देखिएको छ, डा राजभण्डारीले भने। साउन पहिलो साता पुग्दा भने कोरोना संक्रमणभन्दा डिस्चार्ज हुनेकै संख्या धेरै भइसकेको थियो। साउन १ गतेको विवरणअनुसार ६ हजार ५६ जना सक्रिय संख्या छ। त्यस अवधिमा ११ हजार २ सय ४९ जना निको भएका थिए। साउन १५ गते निको हुनेको संख्या १२ हजार ६ सय ८४ थियो। स्वास्थ्य मन्त्रालयका जनस्वास्थ्यविज्ञ डा सुरेश तिवारीका अनुसार असार २८ देखि सक्रिय संक्रमितभन्दा निको हुने दर बढेको हो। पीसीआर जाँचमा पोजेटिभ देखिएको र पोजेटिभ नै रहेको (निको नभइसको) अवस्थालाई सक्रिय केस भनिन्छ। डा तिवारी भन्छन्, सक्रिय केस पनि बढिरहेका छन्। कसरी घटाउने भन्ने सरकारको चुनौती हो। १६ हजार डिस्चार्ज प्रदेश १ बाट डिस्चार्ज हुनेको संख्या ९ सय ४२ छ। प्रदेश २ बाट तीन हजार ३ सय २६ र बाग्मती प्रदेशबाट ६ सय। यसैगरी गण्डकी १ हजार ४ सय ४१ र प्रदेश ५ बाट चार हजार १ सय ७९ डिस्चार्ज छन्। कर्णाली प्रदेशमा १ हजार ८ सय ७ र सुदूरपश्चिममा ३ हजार ९ सय ३८ जना डिस्चार्ज भएका छन्। सातैवटा प्रदेशबाट १६ हजार ३ सय १३ जना निको भइसककेका छन्। मुलुकमा चार लाख ३५ हजार २ सय ८९ पीसीआर परीक्षण भएको छ। क्वारेन्टाइनमा १० हजार ७ सय ९२ जना छन्। शनिबार मुलुकभर उपचारका क्रममा रहेका संक्रमितको संख्या ६ हजार २ सय ६ छ। होम आइसोलेसनलाई प्राथमिकता संक्रमितको संख्या वृद्धिपछि स्वास्थ्य मन्त्रालयले उपचारका लागि होम आइसोलेसनलाई प्राथमिकतामा राखेको छ। मन्त्रालयका प्रवक्ता डा जागेश्वर गौतमका अनुसार संक्रमणको कुनै लक्षण वा चिह्न नभएका (एसिम्टोमेटिक) र सामान्य लक्षण भएका तथा चिह्न भएका (माइल्ड) व्यक्तिहरू आआफ्नै घरमा आइसोलेसनमा बस्न सक्नेछन्। घरको आइसोलेसनमा बस्न मञ्जुरीनामा दिनुपर्ने मापदण्ड छ। संक्रमित आफ्नै घरमा बस्न चाहेमा स्वयंले पालन गर्नुपर्ने पक्षबारे अनूसूची तयार पारिएको छ। पर्याप्त प्रकाश आउने र हावा खेल्ने छुट्टै कोठामा संक्रमित बस्नु पर्नेछ। उपचार अवधिभर बाहिर ननिस्कने र आवश्यक पर्ने सामानहरू परिवारका सदस्यबाट मगाउने गर्नुपर्छ। खानपानमा विशेष सावधानी अपनाई पर्याप्त मात्रामा पानी, झोलिलो र पोसिलो खाना खाने गर्नुपर्छ। आफूले प्रयोग गरेका भाँडा सुरक्षित रूपले सफा गर्ने र राम्रोसँग सुकेपछि मात्र पुनः प्रयोग गर्ने गर्नुपर्छ। स्नानघर र शौचालयको छुट्टै व्यवस्था मिलाउनुपर्छ। त्यस्तै हात धुने बेसिन संक्रमणको स्रोत हुने भएकाले दाँत माझ्ने ब्रसलगायत सामान बेसिनबाहेक छुट्टै स्थानमा राखेर प्रयोग गर्नुपर्ने डा गौतमले जानकारी दिए। ढोका, ढोकाका ह्यान्डल, टेबल तथा अन्य सामग्री जुन धेरै व्यक्तिले चलाउने वा छुने सम्भावना हुन्छ; ती सामानको नियमित डिसइन्फेक्सन गर्नुपर्छ, उनले भने।"
सिन्धुपाल्चोकमा बर्सेनि बाढी र पहिरोको संकट,"सिन्धुपाल्चोक : पछिल्लो तीन सातामा सिन्धुपाल्चोकमा बाढी र पहिरोका ६ वटा घटनामा परी १८ जनाको मृत्यु भइसकेको छ । पहिरोमा पुरिएका २० जना अझै बेपत्ता छन् । बाढी र पहिरोले पुर्याएको आर्थिक क्षतिको कुनै लेखाजोखा छैन । भोटेकोसी गाउँपालिका, बाह्रबिसे नगरपालिका, मेलम्ची नगरपालिका र पाँचपोखरी थाङ्पाल गाउँपालिकामा पहिरोका कारण तीन सातामा १८ जनाले ज्यान गुमाएका हुन् । पहिरोका मृतकको परिवारलाई प्रदेश सरकारले राहत दिने घोषणा गरे पनि बेपत्ता परिवारको विषयमा केही निर्णय भएको छैन । पहिरोमा बेपत्ता भएकाहरू भेटिने सम्भावना न्यून रहेको स्थानीय प्रशासनले जनाएको छ । पहिरोको चपेटामा सबैभन्दा बढी भोटेकोसी नदी आसपासका बासिन्दा परेका छन् । पछिल्लो समय मेलम्ची र पाँचपोखरी थाङ्पाल गाउँपालिकामा पनि पहिरोका कारण मानवीय क्षति भएको छ । जिल्लाका प्रायः सबै स्थानीय तह पहिरोको चपेटामा छन् । मानवीय क्षति नभए पनि जुगल गाउँपालिकाको केही बस्तीका बासिन्दा पहिरोका कारण विस्थापित हुनु परेको वडाध्यक्ष सनत अधिकारी बताउँछन् । जिल्लामा बाढी र पहिरोको शृङ्खला नयाँ घटना होइन । २०७१ साउन १७ को मध्यरातमा पहाड खसेर सुनकोसी नदी थुनिएको जुरे पहिरोको घटनादेखि सात वर्षको अवधीमा शृङ्खलाबद्ध रूपमा पहिरोको मारमा स्थानीय पर्ने गरेका छन् । हरेक वर्ष मानवीय क्षति र असंख्य आर्थिक क्षतिको मारमा सिन्धुपाल्चोक पर्दै आएको छ । जुरे पहिरोले तीन सय १७ जनाको एकै चिहान बनाएको थियो । जुरेबाट विस्थापित भएका केही परिवार अझै घरबारविहीन छन् । राज्यको बेवास्तामा परेका उनीहरूको सर्वस्व पहिरोमा परेकाले अझै घरबारविहीन बन्नु परेको हो । जुरे पीडितका नाममा सर्वसाधारणले सहयोग गरेको दुई करोड २४ लाख रुपैयाँ सरकारको खातामा थन्किए पनि पहिरो पीडितले अझै राहत पाउन नसकेको पहिरो पीडित कृष्ण लामा बताउँछन् । अन्यत्र जमिन हुनेले दुःख, जिलो गरेर घर बनाए तर भएको जमिन सबै पहिरोमा पर्नेहरू अहिले पनि डेरामा गुजारा गरिरहेका छन्, लामाले भने । ७१ सालपछि भोटेकोसी किनार र आसपासका बस्तीमा वर्षेनी सानाठूला पहिरोले जनधनको क्षति पुर्याउने गरेको छ । नेपालचीन सीमाको तातोपानीदेखि खाडीचौरसम्मको क्षेत्र बाढी र पहिरोको जोखिममा देखिन्छ । पछिल्लो केही वर्षका घटनालाई हेर्दा भोटेकोसी र सुनकोसी करिडोर बाढी पहिरोको उच्च जोखिममा रहे पनि उक्त क्षेत्रलाई सुरक्षित बनाउने या जोखिमयुक्त क्षेत्रका बस्ती स्थानान्तरण गर्ने सरकारको कुनै योजना देखिदैन । बाढी र पहिरोको जोखिम रहेको क्षेत्र पहिचान गरी ती क्षेत्रका बासिन्दालाई सुरक्षित स्थानमा स्थानान्तरण नगरेसम्म यस्ता समस्या निरन्तर दोहोरिरहने भोटेकोसी गाउँपालिका अध्यक्ष राजकुमार पौडेल बताउँछन् । प्रतिनिधिसभा सदस्य शेरबहादुर तामाङ बाढी र पहिरोको जोखिमबाट जनधनको क्षति कम गराउन नसक्नु राज्य र नागरिक दुवै दोषी रहेको तर्क गर्छन् । २०७२ को भूकम्पपछि जिल्लाका एक सय ४० भन्दा बढी ठाउँ बसोबासको दृष्टिकोणले असुरक्षित ठहर गर्दै बस्ती स्थानान्तरणका लागि सिफारिस गरे पनि कार्यान्वयनमा आउन नसकेको उनले स्मरण गरे । तामाङ भन्छन्, नागरिकले आफ्नो थलो छाड्न मानेनन् । यसैको परिणाम आज हामी पहिरोको क्षति बेहोर्न बाध्य छौं । नदी नियन्त्रण, पहिरो नियन्त्रण र बस्ती संरक्षणमा सरकारी तवरबाट भएका लगानी बालुवामा पानी साबित भएको पौडेलको बुझाइ छ । विभिन्न तहका सरकार र निकायबाट समन्वय नगरी आआफ्नो हिसाबले नियन्त्रणका काम हुने गरेकाले पनि रोकथामको काम प्रभावकारी हुन नसकेको पौडेलको निष्कर्ष छ । जिल्ला विपद् व्यवस्थापन समितिका अध्यक्षसमेत रहेका प्रमुख जिल्ला अधिकारी उमेशकुमार ढकाल कतिपय ठाउँमा जमिनको अवस्था नहेरी बनेका संरचनाका कारण पहिरोको जोखिम बढेको बताउँछन् ।"
टाट पल्टिएपछि यूटीएलका सञ्चालक सम्पर्कविहीन,"काठमाडौं : निजी लगानीको युनाइटेड टेलिकम लिमिटेड (यूटीएल) टाट पल्टिएपछि कम्पनीका सञ्चालक सम्पर्कविहीन भएका छन्। नेपाल टेलिकमसँग प्रतिस्पर्धा गरी दूरसञ्चार सेवा उपलब्ध गराउने उद्देश्यले १८ वर्षअघि यो कम्पनी सञ्चालनमा आएको थियो। सुरुमानेपाल टेलिकमको विकल्पका रूपमा रुचाइएको यो कम्पनीले छोटो समयमै अत्यधिक उपभोक्तालाई आकर्षित गर्न सफल भएको थियो। तर व्यवस्थापनमा आएको समस्याले धरासायी भई अन्ततः कम्पनी नै बन्द भयो। लगानीकर्ताको बेवास्ताका कारण लामो समयदेखि यूटीएल बेवारिसे भएको छ। २०५९ सञ्चालन अनुमति पाएको यो कम्पनी धरासायी भएर हाल यसको सञ्चालक समिति सदस्य नै बेपत्ताा छन्। कम्पनीले कार्यालय र टावर राख्न भाडामा लिएका घरको भाडासमेत लामो समयदेखि तिरेको छैन। नेपाल दूरसञ्चार प्राधिकरणका अनुसार प्रमुख कार्यकारी अधिकृत एसपी पचौरीसहित सञ्चालक समिति सम्पर्कविहीन हुँदा सरकारलाई तिर्नुपर्ने बक्यौता रकमसमेत असुल भएको छैन। यूटीएलससँग सम्बद्घ कुनै पनि अधिकारी अहिले सम्पर्कमा नभएको प्राधिकरणको भनाइ छ। प्राधिकरणका प्रवक्ता मीनप्रसाद अर्यालका अनुसार यूटीएलले सरकारलाई तिर्नुपर्ने दायित्व लामो समयदेखि फरफारक नगरी लाइसेन्स र फ्रिक्वेन्सी मात्रै ओगटेर बसेको छ। नेपाल विद्युत् प्राधिकरणलाई तिर्नुपर्ने रकम नबुझाएर उक्त कम्पनी सम्पर्कबाहिर बस्नु आफैमा शंकास्पद छ। गत आर्थिक वर्षसम्म यूटीएलको बक्यौता १ अर्ब ९४ करोड रुपैयाँ छ। लाइसेन्स प्राप्त गर्दा प्राधिकरणसँग गरेको सम्झौताअनुसार उसले आफ्ना गतिविधि अघि बढाउन नसकी सम्पर्कविहीन भएको हो। सरकारबाट विभिन्न बहानामा सुविधा उपभोग गर्ने तर लगानी थपेर सेवा विस्तार गर्न नसक्दा कम्पनी टाट पल्टेको प्राधिकरणको भनाइ छ। लाइसेन्स प्राप्त गर्ने क्रममा गरिएको शर्तअनुसार यूटीएलले आवश्यक प्रक्रिया अघि बढाउन नसक्नु टाट पल्टिनुको मुख्य कारण भएको अर्यालले बताए। शर्तअनुसार कम्पनीले पुँजी वृद्घि गर्नुपर्ने थियो। पुँजी वृद्घि नगरी लामो समयसम्म लाइसेन्स तथा फ्रिक्वेन्सी ओगटेर बसेपछि प्राधिकरणले लाइसेन्स खारेज गर्ने निर्णय गरेको थियो। लाइसेन्स खारेजको निर्णयअघि शर्त बमोजिम काम नगरेको भन्दै लाइसेन्स खारेज किन नगर्ने भन्दै प्राधिकरणले स्पष्टीकरणसमेत सोधेको थियो। प्राधिकरणको निर्णयविरुद्घ यूटीएल सर्वोच्च अदालत पुगेको थियो। सर्वोच्चको पूर्ण फैसला नआए पनि लाइसेन्स खारेज नगर्न अन्तरिम आदेश जारी भएको थियो। यो आदेशका कारण सरकारलाई अब के गर्ने भनेर अन्योलता बढाएको प्राधिकरणको भनाइ छ। अदालतमा उक्त मुद्दा विचाराधीन छ। हाल उक्त कम्पनीका सेवाग्राही नभए पनि दूरसञ्चार प्राधिकरणबाट प्राप्त ९ सय र १८ सय मेगाहर्जमा सेवा सञ्चालन गर्न उपलब्ध दुईवटा फ्रिक्वेन्सी यूटीएल ओगटेर बसेको छ। सरकारले यो कम्पनीलाई ९ सयमा ५ मेगाहर्ज र १८ सयमा १२ मेगाहर्जको फ्रिक्वेन्सी उपलब्ध गराएको थियो। लाइसेन्स लिने क्रममा गरिएको शर्तअनुसार प्रक्रिया अघि बढाउने, प्रक्रिया अघि बढाउन पटकपटक ताकेदा गर्दा चासो नदिने, अर्यालले भने,सम्पर्क गर्न खोज्दा लामो समयसम्म सम्पर्कमा नआएपछि लाइसेन्स नै रद्घ गर्ने प्रक्रिया अघि बढाएका थियौं। पछिल्लो समयमा सर्वोच्च अदालतको अन्तरिम आदेशका कारण अन्योलमा परेका छौं। यूटीएलका कर्मचारी सुयश प्रधानका अनुसार लामो समयदेखि कम्पनीका उपल्ला तहका कुनै पनि अधिकारी मुख्य कार्यालयमा आएका छैनन्। धेरै वर्ष भयो उपल्लो तहका कुनै पनि अधिकारी आएको मैले देखेको छैन, प्रधानले भने, सबै मसँग गुनासो गर्छन्। यूटिएलले सबै प्रकारका दूरसञ्चार सेवा प्रदान गर्न २०७३ भदौमा युनिफाइड लाइसेन्स (एकीकृत सेवा) को अनुमित पाएको थियो। सम्झौताअनुसार उसले ०७४ भित्र ४२ जिल्लामा र ०७५ भित्र थप १७ जिल्लामा सेवा विस्तार गर्नुपर्ने थियो। पहिलो वर्षकै शर्तअनुसार काम गर्न नसकेपछि प्राधिकरणले पहिलो एक वर्षको शर्त पूरा नगरेको भन्दै ०७४ चैत्रमा ५ लाख जरिवाना गरी ६ महिना म्याद थप गरेको थियो। वक्यौता रकम असुल नभएसम्म कम्पनीलाई थप सुविधा विस्तार गर्न र पुँजी वृद्घिलगायत सुविधा नदिने प्राधिकरणको अडान छ। प्राधिकरणका प्रवक्ता अर्यालले यूटीएलको पुरानो प्रविधिले काम गर्न नसक्नु र नयाँ प्रविधिसमेत जडान गर्न नसक्दा कम्पनी प्रतिस्र्पधामा आउन नसकेको बताए। मोबाइलसहित लाइसेन्स पाएको कम्पनीबाट सेवाग्राही ठगिएको प्राधिकरणको ठहर छ। सुरुमा यूटीएलसँग सेवाग्राहीको संख्या सवा ५ लाख थियो। तर अहिले शून्य छ। चरम आर्थिक संकट परेको अवस्थामा पनि थप लगानीका लागि उद्योग विभागमा समेत कुनै प्रक्रिया अघि नबढाइएको विभागका निर्देशक उदयकुमार गुप्ताले बताए। यूटीएलमा ८० प्रतिशत सेयर भारतीय लगानीकर्ताको छ। यसमा भारतकै महानगर टेलिफोन निगम लिमिटेडको २६६८ प्रतिशत, टेलिकम्युनिकेसन कन्सल्ट्यान्ट इन्डियाको २६६८ र टाटा कम्युनिकेसनको २६६६ प्रतिशतको समान सेयर छ। नेपालको नेपाल भेन्चर्स प्राइभेट लिमिटेडको २० प्रतिशत सेयर छ। ५ वर्षको भाडा बाँकी यूटीएलले पछिल्लो ५ वर्षदेखि विभिन्न स्थानमा कार्यालय र टावर राख्न घर प्रयोग गरेबापत घरधनीलाई भाडा दिएको छैन्। लामो समयदेखि घरभाडा नपाए पनि घरधनी आन्दोलित भएका छन्। २०७२ सालको भूकम्पपछि यूटीएलले अधिकांश घरधनीलाई घर बहाल तिरेको छैन। यूटीएलका काठमाडौंमा ५५ सहित देशभर २ सय ६३ वटा टावर छन्। यस्ता टाबर घर बहाल लिएर घरको छतमा ठ्डयाइएका छन्। टावर पीडित संगठित भएर यूटीएल पीडित संघ गठन गरी लामो समयदेखि संघर्ष गर्दै आएका छन्। टावर र कोठा बहालबापतको रकम लामो समयदेखि नपाएको भक्तपुरका केदार खड्काको गुनासो छ। यूटीएलका कुनै पनि अधिकारी सम्पर्कमा छैनन्,खड्काले भने,५ वर्षदेखि कोठाको बहाल पाएका छैनौं। सम्पर्कमा कोही नभएपछि कहाँ गएर गुनासो पोख्ने ? यूटीएलले आफ्नो सामान कोठामा राख्नुका साथै घरको छतमा टावर राखेको जानकारी दिँदै खड्काले भने,यूटीएल सम्र्पकविहीन भएपछि विद्युत् प्राधिकरणलेसमेत विद्युत्को शुल्क घरबेटीसँग मागेर हैरान बनायो। सम्झौताको भाका नाघिसकेको छ। बरु टावर झिकेर लगे हुन्थ्यो। टावर पनि नझिक्ने। भाडा पनि नदिने र सम्पर्कमा पनि नआउने अधिकांश घरधनीको पीडा छ। टावर ढलेमा अर्को क्षति होला भन्ने चिन्ता लागेको छ, यूटीएल पीडित संघका संयोजक गयानाथ श्रेष्ठले भने। श्रेष्ठले गत कात्तिाकमा यूटीएलपीडित भेला गरेर संघर्ष गरे पनि उपलब्धि हासिल नभएको बताए। यूटीएलले छत र कोठाको गरी १५ हजारदेखि ३० हजारसम्म भाडा दिने गरी घरधनीसँग सहमति गरेको थियो।"
"पौने अर्ब खर्च, सधैं पहिरो झर्छ","तानसेन : पत्रे चट्टान रहेको सिद्धबाबा क्षेत्रको सडकमा पहिरो गइरहन्छ। त्यसको रोकथाम गर्न संघीय सरकारको बजेटमा कार्यक्रम पर्न थालेको पनि तीन वर्ष भयो। सिद्धार्थ राजमार्गमा पर्ने यो खण्ड मर्मत गर्न हरेक वर्ष ५ करोडदेखि ८ करोडसम्म बजेट खर्च भएको छ। १० वर्ष अवधिमा करिब पौने अर्ब बजेट सकियो तर सडक फेरिएको छैन। हिउँद र वर्षा दुवै याममा यात्रुले भगवान् भरोसामा यात्रा गर्नुपर्ने बाध्यता रहेको तानसेन३ का राजेन्द्रगोपाल सिंहले बताए। तिनाउँ गाउँपालिका३ सिद्धबाबा क्षेत्र प्रमुख समस्याग्रस्त रहे पनि हाल आएर झुम्साको पानी मिल, कालीमाटी र तानसेनको गौडेपुल क्षेत्र सबैभन्दा जोखिमका क्षेत्र बन्दै गएका छन्। यो राजमार्गमा पाँच वर्ष अवधिमा डिभिजन सडक कार्यालयबाट २० करोड रुपैयाँ खर्च भएको देखिन्छ। ८० प्रतिशत रकम सिद्धबाबा क्षेत्रको सडक सुधारमा खर्च भए पनि सडकको अवस्था दिनहुँ जटिल बन्दै गएको छ। कार्यालयका सूचना अधिकारी शिव खत्रीले यो वर्ष राजमार्गअन्तर्गत पाल्पाबुटवल खण्डमा ७ करोड ५० लाख रुपैयाँ बजेट विनियोजन गरिएको बताए। उनका अनुसार यो रकमबाट भासिएको सडक मर्मत गरिनेछ। स्तरोन्नति गरिनेछ। दोहोरो सवारी साधन चलाउन मिल्ने बनाइनेछ। पाल्पा, गुल्मी, स्याङ्जाको तराईसँग जोडिने प्रमुख सडक सिद्धार्थ राजमार्गको यो खण्ड सधैं जोखिममा छ। ३९ किलोमिटर सडक पार गर्न सार्वजनिक सवारी साधनमा दुई घण्टा लाग्छ। सडकका अधिकांश भाग भत्किएका छन्। सडक दायाँबायाँ अतिक्रमणमा परेको छ। यो सडकको वैकल्पिक मार्ग बनाउन कैयौं गोष्ठी भए। गत वर्ष सुरुङमार्ग बनाउने योजना बन्यो। चालू वर्षका लागि बजेट विनियोजन भएको छ। प्रदेश सरकारले सुरुङ नभई चट्टान काटेर ढुंगा बेच्ने योजना बनाएको छ। सिद्धबाबा क्षेत्रको वैकल्पिक सडकका रूपमा दोभाननुवाकोटबेलवास सडकलाई अघि सारिएको छ। यो सडक पनि अलपत्र छ। २ पक्की पुल निर्माण पूरा भए पनि सडक बनेकै छैन। अर्काे विकल्पका रूपमा झुम्साचरंगेदेववह सडकको ट्र्याक मात्र खोलिएको छ। दुवै वैकल्पिक सडक प्रदेश सरकारको मातहतमा भए पनि समयमा काम हुन सकेको छैन। चरंगे सडकलाई चालु वर्षमा सवारी साधन सञ्चालन गर्ने गरी काम गरिनेछ, मुख्यमन्त्री शंकर पोखरेलले प्रस्तुत गरेको बजेट भाषणमा उल्लेख छ। तेस्रो वैकल्पिक सडकको रुपमा तानसेनबाँसटारीझडेवा दुम्कीवास सडकलाई अगाडि सारिएको छ। यो सडक कालोपत्रे गरी सवारी साधन सञ्चालन गर्न २ अर्ब रकम लाग्ने माथागढी गाउँपालिकाले जनाएको छ। सिद्धार्थ राजमार्गअन्तर्गत तानसेनबुटवल खण्डमा पछिल्लो ५ वर्षमा ४० वटा सवारी साधन दुर्घटना भए। त्यसमा ४८ जनाले ज्यान गुमाए। ७५ जना अंगभंग भए। यो सडकखण्डको सिद्धबाबा क्षेत्रमा यात्रुले वर्षौंदेखि समस्या भोग्दै आएका छन्। सडकको दयनीय अवस्थाले यात्रु हैरानीमा पर्दै आएका छन्। ३९ किलोमिटर सडकको यात्रा जोखिमपूर्ण बन्दै गएको छ। तानसेन बजारबाट प्रभाससम्म नगरपालिकाले सडक चौडा गर्ने क्रममा पहिरोग्रस्त बनेको छ। प्रभासबाट चिडिया खोला क्षेत्रमा ठूला पहिरोले सडक दिनहुँ अवरुद्ध हुँदै आएको छ। पहिरो नियन्त्रणमा नलाग्दा समस्या निम्तिएको हो। हामी ज्यान हत्केलामा राखेर हिँडिरहेका छौं। वर्षौं भयो यो सडक यस्तै छ, पाल्पा दोभानका अर्जुन पाण्डेले भने, सडक टाल्ने काम हुन्छ। महिना दिनमा पुरानै रूपमा फर्किन्छ। उनका अनुसार यहाँको मुख्य समस्या भनेकै पहिरो हो।"
बलिउडका महँगा अभिनेत्री,"मुम्बई : कोरोनाका कारण भएको बन्दाबन्दीले बलिउड उद्योग खस्किएको छ । तर यस्तो विषम् परिस्थितिमा पनि कुन कलाकारको कमाइ कति भन्ने विषयले चर्चा पाएको छ । यसैबीच बाहुबली अभिनेता प्रभाससँग जोडी बाँध्न दीपिकाले २० करोड भारु पारि श्रमिक लिएपछि उनी सर्वाधिक महँगी भारतीय अभिनेत्री भएकी छन् । यो जोडी नाग आश्विनको निर्देशनमा बन्ने साइफाई फिक्सनमा एकसाथ देखिन थालेको छ । दीपिका र प्रभासको जोडी बाँध्न निर्माताले महँगो रकम खर्चिएका हुन् । बलिउडमा सबैभन्दा धेरै कमाइ गर्ने अभिनेत्रीमा दीपिका पादुकोणसँगै आलिया भट्ट, अनुष्का शर्मा लगायतको नाम अगाडि आउँछ । पछिल्लो समय कुनै पनि फिल्ममा नदेखिएकी अनुष्का शर्मा पनि महँगो नायिकाको गणनामा छिन् । पाताल लोक र बुलबुलको निर्माताका रूपमा समेत काम गरेकी अभिनेत्री शर्माले उत्कृष्ट अभिनयको छाप छाडेकी छन् । यहाँ केही बलिउड अभिनेत्रीको कमाइको चर्चा गरिन्छ : दीपिका पादुकोण महँगी अभिनेत्रीको चर्चा गर्दा दीपिका पादुकोणको नाम स्वतः अगाडि आउँछ । उनी सन् २०१८ मा ४८ करोड कमाइ गरेर १०औं नम्बरमा पर्न सफल भएकी थिइन् । तर अहिले उनी चौथो नम्बरमा पुगेकी छन् । उनको पछिल्लो वर्षको कमाइ १११८ करोड भएको छ । आलिया भट्ट आलिया भट्ट पछिल्लो समय अधिक कमाइ गर्ने अभिनेत्रीमा आउँछिन् । उनी सन् २०१९ को फोब्र्सको सूचीमा समेत सामेल भएकी थिइन् । उनको पछिल्लो कमाइ ५९२१ करोड रहेको छ। प्रियंका चोपडा ग्लोबल आइकन प्रियंका चोपडा जोनास पछिल्लो समय सबैभन्दा धेरै कमाइ गर्ने अभिनेत्रीको टप सय सेलिब्रिटीको सूचीमा पर्छिन् । उनी ४९ नम्बरबाट १४औं मा आइपुगेकी छन् । पछिल्लो समय प्रियंकाको कुल कमाइ २३४ करोड थियो । इन्स्टाग्राममा धनीको सूचीमा सन् २०१९ की सबैभन्दा धनी भारतीय सेलिब्रिटीका रूपमा पनि उनी मनोनयन भएकी थिइन् । उनले पछिल्लो समय इन्स्टाग्रामको एउटा पोस्ट बराबर १९२ करोड पाउँछिन् । अनुष्का शर्मा अभिनेत्री तथा निर्मात्री अनुष्का शर्माको सन् २०१९ को कमाइ २८६७ करोड थियो । उनी सबैभन्दा धेरै कमाइ गर्ने अभिनेत्रीको सूचीमा २१औं नम्बरमा पर्छिन् । कैटरिना कैफ बलिउड अभिनेत्री कैटरीना कैफको अघिल्लो वर्ष कमाइ २३६३ करोड थियो । उनी धनी अभिनेत्रीहरूको सूचीमा २३औं नम्बरमा पर्छिन् । उनी केही ठूला ब्रान्डका एम्बेसडरसमेत हुन् ।"
"बेरुत विष्फोट : सरकारविरुद्ध भएको प्रदर्शनमा एक प्रहरी अधिकारीको मृत्यु, सयौँ प्रदर्शनकारी घाइते",बेरुत : लेबनानको राजधानी बेरुतमा शक्तिशाली विष्फोटपछि सरकारविरुद्ध भएको प्रदर्शनमा एक प्रहरी अधिकारीको मृत्यु भएको छ। सिन्ह्वा समाचार समितिका अनुसार शनिबार भएको संघर्षमा १४२ प्रदर्शनकारी समेत घाइते भएका छन्। प्रदर्शनकारीले संसद भवनमा आक्रमण प्रयास गरेका थिए। उनीहरू ढुंगा प्रहार गर्दै अघि बढेका थिए। प्रदर्शनकारीलाई रोक्न प्रहरीले अश्रु ग्यास प्रहार गरेको थियो। बीबीसीका अनुसार त्यहाँ बन्दुक पड्केको आवाज समेत सुनिएको थियो। तर यसबारे स्वतन्त्र पुष्टि भने भएको छैन। प्रदर्शनकारीहरू विदेश मन्त्रालय र अर्थ मन्त्रालयको कार्यालय छिरेर तोडफोड गरेको समाचारमा बताइएको छ। राजधनीको बन्दरगाह नजिक रहेको अमोनियम नाइट्रेटको गोदाममा मंगलबार शक्तिशाली विष्फोट भएको थियो। उक्त विष्फोटमा १५८ को मृत्यु भएको थियो भने करिब ६ हजार घाइते भएका थिए। ६ वर्ष पहिलेदेखि राखिएको सो अमोनियम नाइट्रेट व्यवस्थापन गर्न नसकेको भन्दै अहिले सरकार परिवर्तनको माग गर्दै प्रदर्शन भइरहेको छ।
पहिरोले बर्सेनि सास्ती,"सीताराम गुरागाई। ताप्लेजुङ, भीमकुमार बाँस्कोटा। पाँचथर, तोयानाथ भट्टराई। इलाम : प्रदेश १ का पहाडी जिल्लामा बर्सेनि झरिरहने दर्जनौं ठूला पहिरो छन्, जसले लाखौं हेक्टर जग्गा बगाएको छ भने सयौं नागरिक विस्थापित भइरहेका छन्। धनजनको ठूलो क्षति पुर्याउने पहिरो नियन्त्रण गर्न कुनै पनि जिल्लामा प्रभावकारी काम भएको छैन। स्थानीय तहका जनप्रतिनिधि प्राकृतिक विपद् रोक्नभन्दा पनि बढाउन बढी केन्द्रित भएकामा पहिरो प्रभावित बासिन्दा आक्रोश पोख्छन्। स्थानीय तहमा जनप्रतिनिधि आएपछि पहिरो नियन्त्रणसँगै प्राकृतिक विपद् रोक्न केही गर्लान् कि भन्ने आश थियो, पाँचथर फालेलुङ७ का चन्द्रबहादुर खत्री भन्छन्, तर स्काभेटरले जथाभावी सडक खन्ने भएर पहिरो झनै बढाए। प्रदेश १ मा ताप्लेजुङ, पाँचथर, तेह्रथुम, इलाम, धनकुटा र तेह्रथुम पहिरोको उच्च जोखिममा छन्। नेपाल विज्ञान तथा प्रविधि प्रज्ञा प्रतिष्ठन (नास्ट)को अध्ययनअनुसार ताप्लेजुङ पहिरोको उच्च जोखिम भएको जिल्ला हो। यहाँका तत्कालीन हाङ्देवा र चाक्सिोबोटे गाविसमा केही समयअघि गरिएको अध्ययनले यस्तो देखाएको नास्टका अध्ययनकर्ता दीपक पौडेलले बताए। ताप्लेजुङका केही बजार र बस्ती नै उच्च जोखिमममा रहेका बताउँदै उनले भने, ओलाङ्चुङ्गोला बजार पहिरोले तान्दै छ, हाङ्देवामा पहिरो फैलँदै छ, चाक्सिबोटेमा पनि धेरै पहिरो छन्, सबै जोखिमा छन्। ताप्लेजुङका प्रायः प्रत्येक स्थानीय तहमा पहिरोको समस्या भए पनि नियन्त्रण गर्न सरकारले प्रभावकारी काम गरेको पाइँदैन। स्थानीय तहमा जनप्रतिनिधि निर्वाचित हुनुअघि भूसंरक्षण कार्यालयले तारजाली र बिरुवा बाँडेर केही स्थानमा वृक्षरोपण गर्नेबाहेक खासै प्रभावकारी काम गरेको छैन। झापास्थित जलउत्पन्न प्रकोप नियन्त्रण कार्यालयले यहाँ वार्षिक एक करोडभन्दा बढी खर्च गरिरहेको छ। भिरालो जमिन, बस्ती आसपासमा जथाभावी सडक निर्माण हुँदा गर्दा पहिरो रोकथाम हुन सकेको छैन। पौने अर्ब खर्च, सधैं पहिरो झर्छ अनुदानको घरले जितेन मन सिन्धुपाल्चोकमा बर्सेनि बाढी र पहिरोको संकट पछिल्लो समय स्थानीय तहले वृक्षरोपणका लागि केही बजेट छुट्ट्याए पनि पहिरो रोक्न भनेर हालसम्म कुनै तहले बजेट विनियोजन गरेका छैनन्। विसं १९८२ देखि सुरु भएको हाङ्देवा पहिरोले जिल्लालाई बर्सेनि पिरोल्छ । प्रहरी कार्यालयको तथ्यांक नियाल्दा जिल्लामा पहिरो नगएको वर्ष छैन। हाङ्देवाको हिरेवा, चिनेवा, कटहरे, लिवाङ, खोक्लिङ, नाङ्खोल्याङ, लिंखिम, फुरुम्बु, सिनाम, आङ्खोप, फूलबारी, निगुरादिन, तापेथोक, याम्फुदिन, थुम्बेदिनमा बर्सेनि पहिरो बग्ने गर्छ। फुङ्लिङ नगरपालिका भित्रको हाङ्देवाको पहिरोको आसपासमा ५० भन्दा बढी परिवार छन्। पहिरोले विस्थापित हुनेहरू बढिरहेका छन्। विसं २०००, ०१५, ०१८, ०२०, ०२५, ०३४, ०३७, ०४५, ०५०, ०५९, ०६०, ०६१, ०७२ र ०७३ सालका पहिरोलाई सबैभन्दा ठूलो मानिएको छ । पहिरो रोक्ने विभिन्न समयमा अध्ययन टोलीले प्रतिवेदन तयार गरे पनि समस्या उस्तै छ। पाँचथरमा गाउँगाउँसम्म सडक विस्तार हुन थालेपछि पहिरो जाने क्रम बढेको बूढापाकाको ठम्याइ छ। उहिले पनि मुसलधारे पानी पथ्र्यो, फालेलुङ७ का चन्द्रबहादुर खत्री भन्छन्, अहिलेजस्तो पहिरोको पिरलो खेप्नु पर्दैनथ्यो, फाट्टफुट्ट पहिरो जान्थ्यो तर धनजनको ठूलो क्षति हुँदैनथ्यो। फाल्गुनन्द गाउँपालिका३ स्थित पांग्रे भीरको पहिरोले मेची राजमार्ग अवरुद्ध हुने गरेको छ। गत वर्ष साउन २ को पहिरोले दुई हप्ता सवारी साधन चलेनन्। अहिले पनि पानी पर्नासाथ त्यहाँ पहिरो झरिहाल्छ। राजमार्ग अवरुद्ध हुँदा पाँचथर, ताप्लेजुङ र तेह्रथुमको आठराई क्षेत्रका बासिन्दाको जनजीवन प्रभावित हुन्छ। पानी पर्नासाथ पहिरो बगेर सडक अवरुद्ध हुन्छ, राँकेका राजकुमार नेम्बाङले भने, पहिरो पन्छाउँदै चालकहरूले सवारी सञ्चालन गर्नुहुन्छ। पहिरो समस्या हल नभए ठूलो धनजनको क्षति हुने सम्भावना छ। करिब दुई दशकपछि जनप्रतिनिधिले स्थानीय तहको जिम्मेवारी सम्हालेपछि सडक विस्तार पहिलो प्राथमिकतामा छ। विस्तृत अध्ययनबिना भीरपाखामा डोजर चलाउँदा पहिरोको जोखिम बढेको छ। पाँचथरका कुनै पनि स्थानीय तहले पहिरो नियन्त्रण गर्न बजेट छुट्ट्याएका छैनन्। इलामको रोङ४ को प्युरे गाउँमा चार वर्षअघि गएको पहिरोमा विस्थापितको व्यवस्थापन गर्न नपाउँदै साउन पहिलो साताको वर्षाले थप चार परिवार विस्थापित भए। यो गाउँ पहिरोको उच्च जोखिममा छ। २०७३ मा पूरै पहाड सोरिएर टिमाइ खोलासम्म आइपुग्दा स्थानीय भीमबहादुर मगर, बलबहादुर मगर, यामबहादुर मगर, यामप्रसाद मगर, दील बहादुर राई, ठालुमान बस्नेत, भुवन बस्नेत, पूर्णभक्त लाप्चा विस्थापित भए। चार वर्षसम्म पहिरो रोकिएपछि बाँकी रहेको जग्गामा बसोबाससँगै खेती गर्न थालेपछि फेरि पुरानै समस्या दोहोरिएकाले स्थानीय विस्थापित भएका गाउँपालिका अध्यक्ष शमशेर राईले जानकारी दिए। सो पहिरो रोक्नु त परको कुरा, विस्थापितलाई स्थापित गराउने पहलसमेत भएको छैन। इलाम नगरपालिका१२ साङरुम्बाको सटके पहिरोको पीडा पनि कम छैन। पूरै गाउँ बगाएको सो पहिरोको कहर अहिले पनि उस्तै रहेको बताउँछन् स्थानीय कृष्ण बस्नेत। एक करोडभन्दा बढीको बजेटले पहिरो रोकथाम भए पनि बर्सेनि भत्किने क्रम रोकिएको छैन। केही वर्षअघि जलउत्पन्न प्रकोप नियन्त्रण कार्यालय विराटनगरले पहिरो थाम्न तार र बाँस प्रयोग गरे पनि सो कार्य प्रभावकारी बनेको छैन। पहिरो हरेक स्थानीय तहका जनप्रतिनिधिका लागि टाउको दुखाइको विषय बनेको माङ्सेबुङ गाउँपालिकाका अध्यक्ष डिकेन्द्र इदिंगो बताउँछन्। चुरेको आधाभन्दा बढी क्षेत्र पर्ने माङ्सेबुङमा एक सयभन्दा बढी पहिरो रहेको जानकारी उनले दिए। इलाममा पहिरो प्रभावित क्षेत्रलाई जोखिमको श्रेणीमा राख्नेबाहेक अन्य काम भएको छैन। नेपाल रेडक्रस सोसाइटी इलामका अनुसार इलाममा १० भन्दा बढी ठूला पहिरो छन्। जिल्ला विपद् व्यवस्थापन समितिले चुलाचुली, रोङ, माङ्सेबुङ, सन्दकपुर गाउँपालिका र इलाम नगरपालिकाको साङरुम्बा क्षेत्रलाई विपद् जोखिम क्षेत्रमाको छ। बाढी पहिरोबाट जनधनको क्षति न्यूनीकरण गर्न इलामका स्थानीय तहले जनचेतना, राहत र उद्धारको तयारी गरेका छन्।"
"अमेरिकामा कोरोना संक्रमित हुनेको संख्या ५१ लाख नाघ्यो, भारतमा एकैदिन ६५ हजार थपिए",काठमाडौं : अमेरिकामा कोरोना भाइरसबाट संक्रमित हुनेको संख्या ५१ लाख नाघेको छ। वल्र्डुमिटरका अनुसार गत २४ घण्टामा ५४ हजार १३९ थप संक्रमित थपिएसँगै संक्रमित हुनेको संख्या ५१ लाख ४९ हजार ६६३ पुगेको हो। जोन्स हप्किन्स विश्वविद्यालयका अनुसार अमेरिकामा मर्नेको संख्या १ लाख ६२ हजार ३८१ पुगेको छ। त्यस्तै १६ लाख ४३ हजार ११८ निको भइसकेका छन्। हाल अमेरिकामा २३ लाख ४६ हजार सक्रिय कोरोनाका बिरामी रहेका छन्। यस्तै भारतमा गत २४ घण्टाभित्र ६५ हजार थप संक्रमित भेटिएका छन्। वल्र्डुमिटरका अनुसार एकैदिन ६५ हजार १५६ जनामा संक्रमण पुष्टि भएको हो। बढी संक्रमित हुने मुलुकको तेस्रो स्थानमा रहेको भारतमा हालसम्म ४२ हजार ५१८ जनाले ज्यान गुमाएका छन्। त्यस्तै १४ लाख २७ हजारले स्वास्थ्यलाभ प्राप्त गरेका छन्। भारतमा अहिले ६ लाख २८ हजार ७६३ सक्रिय बिरामी रहेका छन्। गत डिसेम्बरबाट फैलिएको कोरोनाबाट हालसम्म विश्वभर १ करोड ९४ लाख ९९ हजार बढी संक्रमित भइसकेका छन्। संक्रमितमध्ये १ करोड १८ लाख ६४ हजार निको भइसकेका छन् भने ७ लाख २३ हजार ८८१ ले ज्यान गुमाएका छन्।
थ्रीस्टार होटलमा आइसोलेसन,"नेपालगन्ज : कोरोना संक्रमितका लागि बाँकेमा थ्रीस्टार लेभलको होटलमा आइसोलेसन बनाइएको छ। नेपालगन्जको धम्बोझी चोकमा रहेको होटल सिटी प्यालेसलाई आइसोलेसन बनाइएको हो। संक्रमितहरू एसी भएको कोठामा बस्न पाउँछन्। जिल्लास्तरीय कोभिड१९ संकट व्यवस्थापन केन्द्रको शुक्रबार बसेको बैठकले आफैंले पैसा तिरेर बस्न चाहने संक्रमितका लागि सुविधासम्पन्न होटललाई आइसोलेसन बनाउने निर्णय गरेको केन्द्रका संयोजक बाँकेका प्रमुख जिल्ला अधिकारी रामबहादुर कुरुम्वाङले बताए। उनले भने, पैसा तिरेर सुविधासम्पन्न रूपले बस्छु भन्नेका लागि होटलमा आइसोलेसन बनाइएको हो। अन्य आइसोलेसनमा खाने, बस्ने सम्पूर्ण व्यवस्था स्थानीय सरकारले गर्छ भने होटलमा बस्नेले सबै खर्च आफैें बेहोर्नु पर्छ। होटलमा सुरक्षाकर्मी र स्वास्थ्यकर्मीको व्यवस्था भने केन्द्रले गर्नेछ। होटल सिटी प्यालेसका सञ्चालक लोकेन्द्र अर्यालले आइसोलेसनमा बसेका व्यक्तिबाट प्रतिदिन दुई हजार ५ सय रुपैयाँ लिइने बताए। शुक्रबारसम्म १३१४ जनाले कोठा बुक गरिसकेको बताउँदै उनले भने, एक सय ८५ सम्मलाई राख्न सक्छौं। खाना र नास्ता गरी दिनमा चार पटक उपलब्ध गराउँछौं। समुदायस्तरमा संक्रमण बढ्दा भीआईपीका लागि आइसोलेसन व्यवस्थापन गर्न कठिन भइरहेको थियो। डाक्टर, इन्जिनियर, अधिकृत, उद्योगी, व्यवसायी, जनप्रतिनिधि सबैमा कोरोना संक्रमण भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार शुक्रबार मात्र बाँकेका ४९ जनामा कोरोना संक्रमण पुष्टि भयो। सबैभन्दा बढी नेपालगन्जका ३२ जना, कोहलपुरका १५, खजुरा र जानकीका एक एक जना छन्। श्रेष्ठका अनुसार बाँकेमा कोरोना संक्रमितको संख्या पाँच सय ४९ पुगेको छ। एक सय ४९ जना आइसोलेसनमा छन् भने चार सय ७ जना कोरोना जितेर घर फर्किसकेका छन्। कोरोनाबाट अहिलेसम्म बाँकेका २ जनाको ज्यान गएको छ। नगरमा सेना परिचालन जिल्लास्तरीय कोभिड१९ संकट व्यवस्थापन केन्द्रले बाँकेमा एक सातादेखि निषेधाज्ञा जारी गरे पनि पूर्ण रूपमा पालना भएको छैन। आइतबारदेखि मंगलबारसम्म थप गरिने लकडाउनमा भने सेनाले नेतृत्व लिनेछ। बाँकेका सहायक प्रमुख जिल्ला अधिकारी दीर्घराज उपाध्यायद्वारा जारी सूचनाअनुसार नेपालगन्जको सुर्खेत रोडलाई बाहिर पारेर पुष्पलाल चोकगणेशमान चोकसम्म, गणेशमान चोकचारवाहिनी चोक, पीपल चौतारा हुँदै बाँके गाउँसम्म, बाँके गाउँरिङरोड, आर्मी ब्यारेक हँुदै नहरपुर्वा चोक, नहरपुर्वा चोकबसपार्क हुँदै पुष्पलाल चोकसम्मका चार किल्ला सिल गरेर सेना परिचालन हुनेछ।"
श्वासप्रश्वासमा समस्या देखिएकी महिलाको बाटोमै मृत्यु,डडेल्धुरा : श्वासप्रश्वासमा समस्या देखिएर धनगढी रिफर भएकी एक महिलाको बाटोमै मृत्यु भएको छ। गन्यापधुरा गाउँपालिका  ३ की ३८ वर्षीया माधवी शाहीलाई थप उपचारका लागि धनगढी रिफर गरिएको थियो। श्वासप्रश्वासमा जटिल समस्या भएका कारण उनलाई थप उपचारका लागि धनगढी रिफर गरेको डडेल्धुरा अस्पतालले जनाएको छ। उनी केही दिन अगाडि मात्रै धनगढीबाट गन्यापधुरा ३ मा रहेको घरमा आएको ३ नं वडाका अध्यक्ष तथा गन्यापधुरा गाउँपालिकाका प्रवक्ता चक्र देउवाले बताए। शाहीको शव अहिले सेती प्रादेशिक अस्पतालको शव गृहमा राखिएको छ। मृतक महिलाको आइतबार नै स्वाब संकलन गरेर परीक्षण गरिने सेती अस्पतालले जनाएको छ।
पोखरामा कोरोनाबाट ६२ वर्षीय पुरुषको मृत्यु,पोखरा : कोरोना संक्रमणबाट थप एकको मृत्यु भएको छ । पोखरा स्वास्थ्य विज्ञान प्रतिष्ठान कोभिड१९ उपचार केन्द्रमा उपचाररत ६२ वर्षीय पुरुष मृत्यु भएको हो । मधुमेहका रोगीसमते रहेका उनको गएराति ११ः३५ बजे मृत्यु भएको पोखरा स्वास्थ्य विज्ञान प्रतिष्ठान पश्चिमाञ्चल क्षेत्रीय अस्पताले जानकारी दिएको छ। पोखरा महानगरपालिका१९ का संक्रमित साउन १९ गते अस्पतालमा भर्ना भएका थिए । आइसीयूमा उपचाररत अवस्थामा संक्रमितको मृत्यु भएको अस्पतालले जनाएको छ । पश्चिमाञ्चल क्षेत्रीय अस्पतालका अनुसार त्यस अस्पतालमा कोभिडबाट मृत्यु हुनेको संख्या यो सँगै ३ जना पुगेको छ ।
तोडियो मार्तडीको सम्बन्ध,"बाजुराअछाम : विकासका दृष्टिले सबैभन्दा पछि रहेको बाजुरा जोड्ने सडकको ट्र्याक खुलेको २२ वर्षपछि बल्लतल्ल कालोपत्रे भयो। कालोपत्रे भएपछि बिहान हिँडेका सवारीसाधन साँझ सदरमुकाम मार्तडी पुग्थे। तर, कालोपत्रे भएकै वर्षदेखि हरेक वर्षामा पैमाको पहिरोले मार्तडीको सम्बन्ध विच्छेद गर्दै आएको छ। दुई वर्षदेखि पहिरोले अवरुद्ध हुन थालेको साँफेबगरमार्तडी सडक यसपटक झनै जोखिममा परेको छ। बूढीगंगा नदीको किनारमा रहेको सडकको दुई किलोमिटर भाग बाढीले बगाएपछि असार दोस्रो सातादेखि बाजुरा सदरमुकामको यातायात बन्द छ। दुई वर्षअघि १५ दिन र गत वर्ष एक महिनासम्म अवरुद्ध भएको यो सडकमा यसपटक नयाँ ट्र्याक नबनाएसम्म यातायात सञ्चालन हुने सम्भावना छैन। साँफेबगरमार्तडी सडकखण्डको ताँप्रीसेरा, द्वारीपानी, नाउलनलगायत क्षेत्रमा नदीको कटान र माथिबाट आएको पहिरोले सडक बगेको छ। बाजुराको त्रिवेणी नगरपालिका९ पैमाको पहिरोले बूढीगंगा नदीलाई साँफेमार्तडीतिर धकेलेपछि सडक पूरै बगेको हो। बूढीगंगा नदीमा वारिपट्टि पैमा र पारिपट्टि द्वारीको पहिरोले बूढीगंगा नदी थुनिएको छ। तीन वर्षदेखि पहिरो खसिरहँदा नदी थुनिएर तल्लो तटीय क्षेत्र अछामको साँफेबगर बजार र विमानस्थल आसपासका बस्ती जोखिममा पर्ने सम्भावना बढेको छ। बाजुरा सदरमुकाम जोड्ने मेरुदण्डको रूपमा रहेको सडक भत्कँदा सदरमुकाम मार्तडीसँग स्थानीय तह, अन्य जिल्ला, संघ र प्रदेश सरकारसँगको सम्बन्ध विच्छेद भएको बूढीगंगा नगरपालिका२ का वडाध्यक्ष हीरालाल थापाले बताए। पानी पर्नेबित्तिकै तीन वर्षदेखि सडक भासिइहाल्छ, वैकल्पिक सडकका लागि कतैबाट पहल भएको छैन, उनले भने। अहिले मार्तडीमा दैनिक उपभोग्य सामग्रीको अभाव छ। सडक अवरुद्ध भएको स्थानबाट खच्चरमा ढुवानी गर्नुपर्ने भएकाले सदरमुकाममा सामानको भाउ आकासिएको थापाको भनाइ छ। द्वारी क्षेत्रमा पूरै सडक भासिएकाले तत्काल यातायात सुचारु हुने अवस्था नरहेको बाजुराका प्रहरी प्रमुख टंकप्रसाद भट्टराईले बताए। पहिरो झरेकै स्थानमा पैदल ओहोरदोहोर हुन थालेपछि प्रहरीको टोली परिचालन गरिएको बताउँदै उनले भने, जोखिम मोलेर जानेलाई अर्को पैदलमार्ग भएर जान अनुरोध गरिरहेका छौं, तीन किलोमिटर उकालो चढेर अमकोट गाउँ हुँदै ओहोरदोहोर भइरहेको छ। माथिबाट पहिरो र तलबाट बूढीगंगा नदीको कटान जारी छ। तीन वर्षदेखि यो समस्या जारी रहे पनि सरोकारवाला निकाय जिम्मेवार नभएका मार्तडी हाटबजार व्यवस्थापन समितिका अध्यक्ष चक्र मल्लले बताए। बजारमा दैनिक उपभोग्य सामग्रीको मूल्य आकासिएको छ। ताप्रीसेराबाटै भरिया खच्चरद्वारा मालसामान ढुवानी गर्दा सामानको मूल्य बढेको मार्तडीका व्यापारी हंशबहादुर सिंह बताउँछन्। चामल व्यापारीहरूसँग पुरानो मौज्दात रहेकाले त्यसैले सदरमुकाममा खाद्यान्न आपूर्ति भइरहेको तर सदरमुकामको सम्बन्ध विच्छेद भएको दुई महिना हुन लागेपछि अब सबै सामग्री अभाव हुने उनले बताए। सडक अवरुद्ध हुँदा अत्यावश्यक औषधि अभावसँगै गम्भीर प्रकृतिका बिरामीलाई अस्पताल लान समस्या भएको छ। बाजुराका बिरामी रिफर भएमा अछामको बयलपाटा अस्पताल र धनगढी लाने गरिन्छ। बिरामीलाई सबैभन्दा बढी समस्या भएको छ, कैलाली, नेपालगन्ज, काठमाडांै रिफर गर्नुपर्ने हुन्छ, सडक दुई महिनादेखि बन्द छ जिल्ला अस्पताल बाजुराका प्रमुख डा रूपचन्द्र विश्वकर्माले भने। बल्दे, अम्कोट, द्वारी र मलाती क्षेत्र पहिरोले भासिएपछि सडकको साँधसिमाना छैन। पहिरोले सडक भत्काउँदा अमकोट गाउँ नै उच्च जोखिममा परेको प्रमुख जिल्ला अधिकारी कृष्ण गैरेले बताए। सडक डिभिजन कार्यालयको टोलीले सडकको अवस्थाबारे जिल्ला प्रशासनबाट पनि माथिल्लो निकायमा खबर गरिसकेको जानकारी उनले दिए। पहिरो मात्रै खसेको भए सडक कति दिनमा सञ्चालन गर्न सकिन्छ भनेर भन्न सकिन्थ्यो तर दुई किलोमिटर सडक नै भासिएर नदीमा बिलाएकाले कहिले सञ्चालनमा आउँछ भन्न सकिने अवस्था छैन, गैरेले भने। विज्ञको टोलीले पहिरो प्रभावित क्षेत्रको विस्तृत अध्ययन गरेपछि मात्रै समाधानका उपाय भन्न सकिने काठमाडौंमा रहेका सडक डिभिजन कार्यालयका प्रमुख ललित खनालले बताए। रामारोशनमा ठूलो क्षति यसपटकको पहिरोले अछामको रामारोशनमा ठूलो क्षति गरेको छ। १ सय ३ घरपरिवार विस्थापित भएका छन्। रामरोशन गाउँपालिका५ अल्लेडीका ५७, रामारोशनका ७, वडा नम्बर ४ बाटुलासैनका १६, वडा नम्बर ६ भाटाकाटियाका २ र अन्य वडाका सहित १ सय ३ परिवार प्रभावित भएका छन्। बाढी र पहिराले गाउँपालिकाका सयौं रोपनी खेतीयोग्य जमिनलाई बगर बनाएको छ। छियाछिया हुने गरी आएको पहिरोबारे भूगर्भविद्हरूले अध्ययन गर्नुपर्ने गाउँपालिकाका उपाध्यक्ष सरस्वती रावलले बताइन्। रामारोशन क्षेत्रका ६ झोलुंगे पुल, ५ जलविद्युत् परियोजना, ३० भन्दा बढी पानी घट्ट, १४ खानेपानीका मुहान र ६ वटा सिँचाइ कुलो पूर्णरूपमा क्षति पुगेको छ। सबैभन्दा बढी क्षति रामारोशन गाउँपालिकामा भएको प्रमुख जिल्ला अधिकारी पुण्यविक्रम पौडेलले जानकारी दिए। उनले भने, मानवीय क्षति नभए पनि सार्वजनिक र व्यक्तिको सम्पत्ति धेरै क्षति भएको छ।"
अनुदानको घरले जितेन मन,"गोरखा : राष्ट्रपति विद्यादेवी भण्डारीले स्थलगत अवलोकन गरेपछि पहिरोको उच्च जोखिममा रहेको धार्चे४ लाप्राकका ६ सय १६ घरधुरीलाई गुप्सीपाखामा स्थानान्तरण गर्ने निर्णय भयो। पुनस्र्थापना गर्न गुप्सीपाखाको १८ दशमलव ३२ हेक्टर वन क्षेत्रको जग्गा लाप्राकीलाई भोगाधिकार दिन सरकारले नीतिगत निर्णय गर्यो। गैरआवासीय नेपाली संघ (एनआरएनए)ले त्यहाँ ५ सय ७३ घर बनाइदियो। तर, लाप्राकवासी पहिरोको जोखिम सहेर पुरानै बस्तीमा बसेका छन्। अनुदानको जग्गा, अनुदानको घर र घर बनाउने तीन लाख रुपैयाँ सरकारी सहयोगको पर्वाह नगरी उनीहरू पुरानै थातथलोमा छन्। करिब तीन सय घर पहिरोले लगेपछि प्रधानमन्त्री केपी शर्मा ओलीले पहिरो उच्च जोखिमको धार्चे२ केरौंजा गाउँको स्थलगत भ्रमण गरे। बचेखुचेको गाउँलाई पनि वरिपरि पहिरोले घेरा हालेको देखेपछि उनले तत्काल बस्ती स्थानान्तरण गर्नुपर्ने र त्यसको वातावरण आफूले मिलाउने घोषणा गरे। राष्ट्रिय पुनर्निर्माण प्राधिकरण, जिल्लास्तरीय विपद् व्यवस्थापन समिति र स्थानीय निकायले लामाबेंसीमा बस्ती सार्ने निर्णय गरे। मालपोत, नापी कार्यालयका कर्मचारीले जग्गा कित्ताकाट गरे। लालपुर्जा पनि वितरण भयो। प्राधिकरणले जग्गा खरिद गर्न दुई लाख र घर निर्माणका लागि तीन लाख रुपैयाँका दरले अनुदानको व्यवस्था पनि गर्यो। तर गाउँले सरेनन्। गाउँ छेउको खोलाले धमाधम घर लान थालेपछि धार्चे७ खानीगाउँका एक सय १३ घरधुरीको बिल्लीबाठ भयो। उनीहरूले रेडक्रसले दिएको त्रिपाल टाँगेर वन छेउछाउमा जीविका चलाउन थाले। भूगर्भविद्को टोलीले त्यहाँ बसोबास गर्न नहुने ठहर गरेपछि गाउँपालिकाले उनीहरूलाई गोरखा नगरपालिकामा सार्ने निर्णय गर्यो तर उनीहरू सर्न मानेनन्। अहिले उनीहरू पहिरोको सिरानमा बसिरहेका छन्। पहिरोको डरभन्दा थातथलोको माया धेरै हुँदो रहेछ, धार्चे गाउँपालिकाकी उपाध्यक्ष फूलमाया गुरुङ भन्छिन्, जन्मेहुर्केको पुरानो थलो, मानिआएका देउदेउताको थान, चिहानडाँडो, चण्डी, भुवानी, मण्डलीको थानको बढी माया भएकाले गाउँलले पुरानो थलो छाड्न सकेनन्। झरी पर्न थालेपछि डरत्रास र भागाभाग भए पनि झरी घटेपछि गाउँले आआफ्नै थलोमा बस्ने उनले बताइन्। राष्ट्रिय पुनर्निर्माण प्राधिकरण, आयोजना कार्यान्वयन एकाइ, अनुदान व्यवस्थापन तथा स्थानीय पूर्वाधार कार्यालयका अनुसार एक हजार दुई सय ६१ घरधुरी पहिरोको उच्च जोखिममा छन्। लाप्राकमा ६ सय १६, केरौंजाको चार सय १५, खानीगाउँमा एक सय १३, बारपाक सुलीकोट गाउँपालिका १, २ र ३ मा ५७, चुमनुब्री३ देवलमा २४, अजिरकोट५ मा ३४, आरुघाट र उहियामा एकएक घर पहिरोको जोखिममा रहेको कार्यालयले जनाएको छ। अहिलेसम्म तीन सय ६३ घरधुरी मात्र सुरक्षित ठाउँमा पुनस्र्थापित भएका छन्। केरौंजाका दुई सय ६९, देवलका १८, बारपाक सुलीकोटका २२ र अजिरकोटका ३१ घरधुरी मात्र अन्यत्र सरेका छन्। गाउँ भनेको झट्ट हेर्दा देखिने घरगोठ मात्र होइन, त्यहाँको सामाजिक, सांस्कृतिक संरचना, जीविकोपार्जन पनि हो, कार्यालय प्रमुख रामशरण आचार्य भन्छन्, भौतिक संरचना, घर, गोठ सार्दैमा गाउँलेको मन सर्दैन। त्यहाँ लुकेका धेरै पक्ष हुन्छन्, जुन हामीले स्थलगत अनुगमन गर्दा गाउँलेबाट सुन्न र जान्न पायौं।"
नापोलीलाई हराउँदै बार्सिलोना च्याम्पियन्स लिगको क्वाटरफाइनलमा,क्वाम्प नोउ : स्पेनिस महारथी बार्सिलोना यूईएफए च्याम्पियन्स लिगको अन्तिम ८ मा प्रवेश गरेको छ । आइतबार बिहान भएको लिगको दोस्रो लेगको खेलमा इटालियन क्लब नापोलीलाई हराउँदै बार्सिलोना क्वाटरफाइनलमा प्रवेश गर्न सफल भएको हो। गत फेब्रुवरी मै भएको पहिलो लेगको खेलमा ११ को बराबरी खेलेको बार्सिलोनाले दोस्रो लेगको खेलमा नापोलीविरुद्ध ३१ को जित हात पार्दै समग्रमा ४२ गोलअन्तरका सहित अन्तिम ८ मा प्रवेश गरेको हो। बार्सिलोनाको घरेलु मैदानमा भएको खेलमा १० औँ मिनेटमा लेङ्गलेटको गोलबाट बार्सिलोनाले अग्रता बनाएको थियो । त्यसपछि २३औं मिनेटमा मेसीले गोल गरी अग्रता दोब्बर बनाए। पहिलो हाफमो थप समयमा पाएको पेनाल्टीलाई सदुपयोग गर्दै स्वारेजले गोल गर्दा बार्सिलोना ३० ले अघि बढ्यो । त्यसको लगतै नापोलीले पनि पेनाल्टीको अवसर पायो । थप समयको पाँचौँ मिनेटमा इन्सिग्नेले त्यसलाई गोलमा परिणत गरी अग्रता घटाउने प्रयास गरे । दोस्रो हाफमा कुनै टोलीबाट थप गोल हुन नसक्दा बार्सिलोना ३१ ले जित हात पार्न सफल भयो।
"लियोन र सिटी क्वार्टरफाइनलमा, रियल र युभेन्टस स्तब्ध","लन्डन : प्रिमियर लिग क्लब म्यानचेस्टर सिटी र फ्रेन्च क्लब लियोन च्याम्पियन्स लिग फुटबलको क्वार्टरफाइनलमा प्रवेश गरेका छन् । शुक्रबार राति भएको खेलमा म्यानचेस्टर सिटीले स्पेनिस महारथी रियल म्याड्रिड र लियोनले इटालियन सिरिए च्याम्पियन युभेन्ट्सलाई स्तब्ध बनाउँदै अन्तिम आठमा स्थान बनाएका हुन् । शुक्रबार राति भएको अन्तिम १६ को दोस्रो लेगको खेलमा युभेन्ट्सविरुद्ध अवे खेलमा जित निकालेको आधारमा लियोनले अन्तिम आठको यात्रा तय गरेको हो । घरेलु मैदानमा क्रिस्टियानो रोनाल्डोले दुई गोल गरे पनि युभेन्ट्सलाई च्याम्पियन्स लिगमा अघि बढाउन सकेनन् । समग्रमा २२ गोलको बराबरी भएपछि अवे गोलका आधारमा लियोन क्वार्टरफाइनलमा प्रवेश गरेको हो । पहिलो लेगको खेलमा लियोनले १० गोलको जित निकालेको थियो । दोस्रो लेगमा समेत लियोनले सुरुआतमै गोल गर्दै युभेन्ट्सलाई दबाबमा राखेको थियो । रोनाल्डोले दुई गोल गरे पनि टोलीलाई च्याम्पियन्स लिगमा अघि बढाउन सकेनन् । खेलको १२औं मिनेटमा मेम्पिस डिपेले लियोनलाई अग्रता दिलाएका थिए । युभेन्ट्सका रोड्रिगो बेन्टान्कौरले हुसेम उओरलाई फल खेलेपछि लियोनले पेनाल्टीको अवसर पाएको थियो; जसमा मेम्पिसले गोल गर्दै टोलीलाई अगाडि बढाएका थिए । रोनाल्डोको पेनाल्टी गोलसँगै युभेन्ट्स खेलमा फर्किएको थियो । ४३औं मिनेटमा मेम्पिसले डी एरियाभित्र बललाई हातले छोएपछि युभेन्ट्सले पेनाल्टी पाएको थियो । रोनाल्डोले पेनाल्टीमा गोल गर्दै खेल बराबरीमा ल्याएका थिए । ६०औं मिनेटमा रोनाल्डोले नै गोल गर्दै युभेन्ट्सलाई २१ को अग्रता दिलाए । त्यसपछि दुवै टोलीबाट थप गोल हुन नसकेपछि खेल युभेन्ट्सले जिते पनि अवे गोलका आधारमा लियोनले अन्तिम आठको यात्रा तय गर्यो । इटालियन सिरिए लिग विजेता युभेन्ट्स यस सिजन पनि च्याम्पियन्स लिगमा अन्तिम १६ बाट अघि बढ्न सकेन । युभेन्ट्सबाट च्याम्पियन्स लिग जित्ने अभियानमा रहेका रोनाल्डो दोस्रो सिजनमा पनि निराश बने । उनले युभेन्ट्सबाट लगातार दुई सिजन घरेलु लिग जितेपछि च्याम्पियन्स लिगमा भने असफल बन्न पुगेका छन् । शुक्रबार राति दुई गोल गरेका रोनाल्डोले युभेन्ट्सबाट एकै सिजनमा सर्वाधिक गोल गर्ने कीर्तिमान भने बनाएका छन् । उनले यस सिजन ३७ गोल गर्दै सन् १९३३३४ मा फेलिस प्लासिडो बोरेलले ३६ गोल गर्दै बनाएको कीर्तिमान भंग गरेका हुन् । रोनाल्डोले सिरिएमा ३१ गोल गरेका थिए । युभेन्ट्सले सन् १९९६ पछि च्याम्पियन्स लिगको उपाधि जित्न सकेको छैन । यसैगरी प्रिमियर लिग क्लब म्यानचेस्टर सिटीले स्पेनिस महारथी रियल म्याड्रिडलाई २१ गोलले हराउँदै अन्तिम आठमा स्थान बनायोे । घरेलु मैदान इतिहाद स्टेडियममा शुक्रबार राति सहज जित निकाल्दै समग्रमा ४२ गोलको नतिजासहित म्यानचेस्टर सिटीले क्वार्टरफाइनलमा स्थान बनायो । रियलको घरेलु मैदानमा भएको पहिलो लेगमा म्यानचेस्टर सिटीले २१ को जित निकालेको थियो । दोस्रो लेगको खेलमा रियल म्याड्रिडको कमजोर रक्षापंक्तिको फाइदा उठाउँदै सिटीले सहज जित निकाल्यो । खेलको नवौं मिनेटमा रहिम स्टर्लिङले गोल गर्दै घरेलु टोलीलाई अग्रता दिलाएका थिए । रक्षापंक्तिका खेलाडीले क्लियर गर्न नसकेको बलमा गाब्रियल जिससको पासमा स्टर्लिङले गोल गरेका थिए । २८औं मिनेटमा करिम बेन्जिमाले हेड गोल गर्दै खेल बराबरीमा ल्याएका थिए । रोड्रिगोले उपलब्ध गराएको पासमा उनले हेडमार्फत बराबरी गोल फर्काएका थिए । तर, दोस्रो हाफमा समेत रियलको रक्षापंक्ति कमजोरी देखिएको थियो । ६८औं मिनेटमा गाब्रियल जिससले गोल गर्दै सिटीलाई २१ को अग्रता दिलाएका थिए । राफेल भारानको पासमा गोलकिपरलाई बिट गर्दै जिससले सिटीलाई अग्रता दिलाएका थिए । त्यसपछि दुवै टोलीबाट थप गोल नभएपछि स्पेनिस ला लिगाको उपाधि विजेता रियल म्याड्रिडको च्याम्पियन्स लिगको यात्रा अन्तिम १६ बाटै टुंगिएको थियो । सिटीले क्वार्टरफाइनलमा लियोनसँग अगस्ट १६ मा प्रतिस्पर्धा गर्नेछ । म्यानचेस्टर सिटी पहिलो पटक च्याम्पियन्स लिग उपाधिको खोजीमा छ । सन् २०१५१६ पछि सिटी सेमिफाइनलमा पुग्न सकेको छैन ।"
यात्रा गर्दै हुनुहुन्छ ? यस्तो छ तीन दिनको मौसम,"काठमाडौं : नेपालमा फेरि आगामी तीन दिन मनसुन सक्रिय भएको छ। मौसमविद् शान्ति कँडेलका अनुसार शनिबार रातिबाट मनसुन न्यूनचापीय रेखा नेपालको तराई भूभाग नजिक सर्ने सम्भावना देखिएकाले दुईतीन दिनसम्म देशका धेरैजसो स्थानमा वर्षा हुने छ। आइतबार बिहान जारी जल तथा मौसम विज्ञान विभागको मौसम पूर्वानुमान बुलेटिनमा मनसुनी न्युन चापीय रेखा हाल नेपाल नजिक दक्षिणतर्फ अवस्थित रहेको छ। हाल देशका अधिकांश भूभागहरुमा समान्य देखि पूर्ण बदली रहेको छ भने प्रदेश १ र प्रदेश २ का थोरै तथा बाँकी प्रदेशहरुका केही स्थानहरुमा वर्षा भइरहेको छ। साथै सुदूरपश्चिम प्रदेशका एक वा दुई स्थानहरुमा भारी वर्षा भइरहेको बुलेटिनमा उल्लेख छ। आइतबार दिउँसो देशभर सामान्यदेखि पूर्णतया बदली रही देशका अधिकांश स्थानहरुमा मेघगर्जनचट्याङ्ग सहित हल्कादेखि मध्यम वर्षाको सम्भावना रहेको छ। प्रदेश नं १, बागमती प्रदेश, गण्डकी प्रदेश, र सुदूरपश्चिम प्रदेशका थोरै स्थानहरुमा भारी वर्षाको समेत सम्भावना रहेको छ। राती देशका अधिकांश भूभागमा सामान्यदेखि पूर्ण वदली रही धेरै स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश नं १, गण्डकी प्रदेश, प्रदेश नं ५ , कर्णाली प्रदेश र सुदूर पश्चिम प्रदेशका थोरै स्थानहरु साथै प्रदेश नं २ र बागमती प्रदेशका एक वा दुई स्थानहरुमा भारी वर्षाको समेत सम्भावना रहेको छ। सोमबार देशभर सामान्य बदली रही देशका केहि स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश नं १, बागमती प्रदेश, गण्डकी प्रदेश, प्रदेश नं ५,कर्णाली प्रदेश र सुदूरपश्चिम प्रदेशका थोरै स्थानहरुमा भारी वर्षाको समेत सम्भावना रहेको छ। मंगलबार देशभर आंशिकदेखि सामान्य बदली रही केहि स्थानहरुमा मेघगर्जनचट्याङ्गसहित वर्षाको सम्भावना रहेको बुलेटिनमा उल्लेख छ। भारी वर्षा हुँदा नदीमा पानीको बहाव बढ्ने, पहाडी क्षेत्रमा भूक्षय हुने, पहिरो जाने, सडक तथा हवाई यातायात प्रभावित हुने तथा ढलपानीको राम्रो निकास नभएको ठाउँमा डुबानसमेत हुन सक्ने भएकोले आवश्यक सतर्कता अपनाउन विभागले अनुरोध गरेको छ।"
शीघ्र उद्धार,"सुन्दर भविष्यको परिकल्पनामा परदेशमा पसिना बगाइरहेका अधिकांश नेपाली कोभिड १९ का कारण प्रभावित भएका छन्। तीमध्ये ठूलो संख्यामा बिचल्लीमा परेका छन्। कम्पनी, उद्योगधन्दा, कलकारखाना, होटेल, रेस्टुराँहरू बन्द भएपछि धेरेको रोजगार खोसिएको छ। कतिपय भिसा अवधि सकिएर अलपत्र छन्। केही नेपाली पारिश्रमिक नपाउँदा हातमुख जोर्न पनि धौधौको अवस्थामा छन्। देशभित्र रोजगार छैन। स्वदेशमै पेट भर्ने अवस्था नभएपछि मुग्लान पस्नु नेपालीको बाध्यता नै हो। खाडीको ५० डिग्री तापक्रम होस् कि, युरोपको माइनस डिग्री तापक्रम, नेपालीले बेहोरेकै छन्। त्यही रगतपसिनाको कमाइ स्वदेश पठाएर आफ्नो घरपरिवार मात्र पालेका छैनन्, देशकै अर्थतन्त्रमा टेवा दिएका छन्। तर, विश्वव्यापी महामारीले तिनीहरूको निरन्तर जीवनचर्या पूरै बदलिदिएको छ। देश धान्ने गतिलै हिस्सा रेमिट्यान्स पठाउने उनीहरू आफैंलाई नधान्ने अवस्थामा पुगेका छन्। जबजब कोही संकटमा पर्छ, पहिलो खोजी घरकै हुन्छ। घरमा घरेकले आफूलाई सुरक्षित देख्छ। प्रबासमा रहेका नेपालीको घर भनेकै स्वदेश हो। कोभिडको संक्रमणपछि रोजगार गुमाएका, पारिश्रमिक नपाएर अलपत्र परेका नेपाली देश फर्किन आतुर छन्। कतिपयले हवाईजहाजको टिकट काट्ने पैसा नभएको र कतिपयले पैसा भएर पनि हवाईजहाज नपाएको गुनासो गरिरहेका छन्। केहीले त लामो समयदेखि बेरोजगार हुंदा साँझबिहानको छाक टार्न गाह्रो भइरहेको पीडा पोखिरहेका छन्। कतिपय कोभिडको संक्रमणबाट आत्तिएर बरु मर्नुपरे आफ्नै देशमा मरौंला भन्दै उद्धारका लागि अनुनयविनय गरिरहेका छन। कोभिड महाव्याधिपछि सरकारले वैदेशिक रोजगारमा रहेका चार लाख नागरिक स्वदेश फर्किन चाहेको प्रारम्भिक अनुमान गरेको थियो। हालसम्म ३८ हजार मात्र फर्किन पाएका छन्। साढे तीन लाखभन्दा बढी नेपाली फर्किने दिन कुरिरहेका छन्। अधिकांश स्वदेश फर्काइदेऊ भन्दै नेपाली दूतावास, विभिन्न संघसंस्था र नेपालस्थित आफन्तसँग हारगुहार गरिरहेका छन्। संसारको जुनसुकै कुनामा भए पनि अप्ठ्यारोमा परेका बेला आफ्ना नागरिकको उद्धार गर्नु, राहत दिनु र सहयोग गर्नु सरकारको कर्तव्य हुन्छ। आफू अप्ठ्यारोमा परेका बेला सरकारको खोजी गर्नु नागरिकको अधिकारै हो। साँझबिहानको खानासमेत नपाएकालाई दूतावास वा आफ्ना अरू एजेन्सीमार्फत राहत दिनुपर्छ। बिरामी भेटिएकालाई औषधोपचारको प्रबन्ध गर्नुपर्छ। आत्तिएकाहरूको मनोबल गिर्न नदिई सरकारको अनूभूति गराउनुपर्छ। काम लगाउने तर पारिश्रमिक नदिने उद्योगीव्यवसायीसँग कूटनीतिक माध्यममार्फत वार्ता गरेर पारिश्रमिक उपलब्ध गराइदिनुपर्छ। र, समयतालिका मिलाएर आफ्ना नागरिकको उद्धार गर्नुपर्छ। यो सरकारको दायित्व, कर्तव्य र अभिभारा हो। नेपालको युवा जनशक्तिले बाध्यताले विदेशमा रगतपसिना बगाएको छ। यो जनशक्तिलाई नेपाल सरकार आफ्नो साथमा छ भन्ने महसुस गराउन सक्नु मुलुकका लागि हितकर हुनेछ। नेपाली कामदार पुगेका सबै देशमा हाम्रा कूटनीतिक संयन्त्र छैनन्। भएकामा पनि कर्मचारी अभाव र अन्य समस्याले अप्ठ्यारोमा परेका नेपाली खोजी हिँड्न सम्भव छैन। यस्तो अवस्थामा गैरआवासीय नेपाली संघ (एनआरएनए) लगायत संघसंस्थाका भूमिका पनि अहम् हुन्छन्। सहयोग भनेको अप्ठ्यारोमै गर्ने हो। सम्बन्धित मुलुकमा रहेका नेपाली समुदाय लागिपर्ने हो भने कुनै नेपाली संकटमा नपर्न सक्छन्। खर्च, पानी सकिएर सडक वा दूतावासको शरणमा रहेका वा त्यो बाटो नदेखेकालाई अगुवा नेपालीले भरथेग गर्नुपर्ने अहिलेको दायित्व हो। त्यस्तो भइरहेकै छ। तर, अपुग छ। सरकारकै भूमिका पनि सन्तोषजनक छैन। फर्कन चाहनेलाई महँगो टिकट भिडाएर पीडामा परेकाहरूलाई झन् पीडित बनाएको गुनासो पनि सरकारमाथि छ। अति समस्यामा परेका कामदारलाई सरकारी खर्चमा फिर्ता ल्याउने भनेर सरकारले निर्देशिका बनाएको थियो। त्यसको कार्यान्वयन भएको छैन। पराइको देशमा कष्ट सहिरहन दिनु हुँदैन। कसरी हुन्छ सबै मिलेर शीघ्र उद्धार गरिनुपर्छ।"
अनुदानको घरले जितेन मन,"गोरखा : राष्ट्रपति विद्यादेवी भण्डारीले स्थलगत अवलोकन गरेपछि पहिरोको उच्च जोखिममा रहेको धार्चे४ लाप्राकका ६ सय १६ घरधुरीलाई गुप्सीपाखामा स्थानान्तरण गर्ने निर्णय भयो। पुनस्र्थापना गर्न गुप्सीपाखाको १८ दशमलव ३२ हेक्टर वन क्षेत्रको जग्गा लाप्राकीलाई भोगाधिकार दिन सरकारले नीतिगत निर्णय गर्यो। गैरआवासीय नेपाली संघ (एनआरएनए)ले त्यहाँ ५ सय ७३ घर बनाइदियो। तर, लाप्राकवासी पहिरोको जोखिम सहेर पुरानै बस्तीमा बसेका छन्। अनुदानको जग्गा, अनुदानको घर र घर बनाउने तीन लाख रुपैयाँ सरकारी सहयोगको पर्वाह नगरी उनीहरू पुरानै थातथलोमा छन्। करिब तीन सय घर पहिरोले लगेपछि प्रधानमन्त्री केपी शर्मा ओलीले पहिरो उच्च जोखिमको धार्चे२ केरौंजा गाउँको स्थलगत भ्रमण गरे। बचेखुचेको गाउँलाई पनि वरिपरि पहिरोले घेरा हालेको देखेपछि उनले तत्काल बस्ती स्थानान्तरण गर्नुपर्ने र त्यसको वातावरण आफूले मिलाउने घोषणा गरे। राष्ट्रिय पुनर्निर्माण प्राधिकरण, जिल्लास्तरीय विपद् व्यवस्थापन समिति र स्थानीय निकायले लामाबेंसीमा बस्ती सार्ने निर्णय गरे। मालपोत, नापी कार्यालयका कर्मचारीले जग्गा कित्ताकाट गरे। लालपुर्जा पनि वितरण भयो। प्राधिकरणले जग्गा खरिद गर्न दुई लाख र घर निर्माणका लागि तीन लाख रुपैयाँका दरले अनुदानको व्यवस्था पनि गर्यो। तर गाउँले सरेनन्। गाउँ छेउको खोलाले धमाधम घर लान थालेपछि धार्चे७ खानीगाउँका एक सय १३ घरधुरीको बिल्लीबाठ भयो। उनीहरूले रेडक्रसले दिएको त्रिपाल टाँगेर वन छेउछाउमा जीविका चलाउन थाले। भूगर्भविद्को टोलीले त्यहाँ बसोबास गर्न नहुने ठहर गरेपछि गाउँपालिकाले उनीहरूलाई गोरखा नगरपालिकामा सार्ने निर्णय गर्यो तर उनीहरू सर्न मानेनन्। अहिले उनीहरू पहिरोको सिरानमा बसिरहेका छन्। पहिरोको डरभन्दा थातथलोको माया धेरै हुँदो रहेछ, धार्चे गाउँपालिकाकी उपाध्यक्ष फूलमाया गुरुङ भन्छिन्, जन्मेहुर्केको पुरानो थलो, मानिआएका देउदेउताको थान, चिहानडाँडो, चण्डी, भुवानी, मण्डलीको थानको बढी माया भएकाले गाउँलले पुरानो थलो छाड्न सकेनन्। झरी पर्न थालेपछि डरत्रास र भागाभाग भए पनि झरी घटेपछि गाउँले आआफ्नै थलोमा बस्ने उनले बताइन्। राष्ट्रिय पुनर्निर्माण प्राधिकरण, आयोजना कार्यान्वयन एकाइ, अनुदान व्यवस्थापन तथा स्थानीय पूर्वाधार कार्यालयका अनुसार एक हजार दुई सय ६१ घरधुरी पहिरोको उच्च जोखिममा छन्। लाप्राकमा ६ सय १६, केरौंजाको चार सय १५, खानीगाउँमा एक सय १३, बारपाक सुलीकोट गाउँपालिका १, २ र ३ मा ५७, चुमनुब्री३ देवलमा २४, अजिरकोट५ मा ३४, आरुघाट र उहियामा एकएक घर पहिरोको जोखिममा रहेको कार्यालयले जनाएको छ। अहिलेसम्म तीन सय ६३ घरधुरी मात्र सुरक्षित ठाउँमा पुनस्र्थापित भएका छन्। केरौंजाका दुई सय ६९, देवलका १८, बारपाक सुलीकोटका २२ र अजिरकोटका ३१ घरधुरी मात्र अन्यत्र सरेका छन्। गाउँ भनेको झट्ट हेर्दा देखिने घरगोठ मात्र होइन, त्यहाँको सामाजिक, सांस्कृतिक संरचना, जीविकोपार्जन पनि हो, कार्यालय प्रमुख रामशरण आचार्य भन्छन्, भौतिक संरचना, घर, गोठ सार्दैमा गाउँलेको मन सर्दैन। त्यहाँ लुकेका धेरै पक्ष हुन्छन्, जुन हामीले स्थलगत अनुगमन गर्दा गाउँलेबाट सुन्न र जान्न पायौं।"
सिन्धुपाल्चोकमा बर्सेनि बाढी र पहिरोको संकट,"सिन्धुपाल्चोक : पछिल्लो तीन सातामा सिन्धुपाल्चोकमा बाढी र पहिरोका ६ वटा घटनामा परी १८ जनाको मृत्यु भइसकेको छ । पहिरोमा पुरिएका २० जना अझै बेपत्ता छन् । बाढी र पहिरोले पुर्याएको आर्थिक क्षतिको कुनै लेखाजोखा छैन । भोटेकोसी गाउँपालिका, बाह्रबिसे नगरपालिका, मेलम्ची नगरपालिका र पाँचपोखरी थाङ्पाल गाउँपालिकामा पहिरोका कारण तीन सातामा १८ जनाले ज्यान गुमाएका हुन् । पहिरोका मृतकको परिवारलाई प्रदेश सरकारले राहत दिने घोषणा गरे पनि बेपत्ता परिवारको विषयमा केही निर्णय भएको छैन । पहिरोमा बेपत्ता भएकाहरू भेटिने सम्भावना न्यून रहेको स्थानीय प्रशासनले जनाएको छ । पहिरोको चपेटामा सबैभन्दा बढी भोटेकोसी नदी आसपासका बासिन्दा परेका छन् । पछिल्लो समय मेलम्ची र पाँचपोखरी थाङ्पाल गाउँपालिकामा पनि पहिरोका कारण मानवीय क्षति भएको छ । जिल्लाका प्रायः सबै स्थानीय तह पहिरोको चपेटामा छन् । मानवीय क्षति नभए पनि जुगल गाउँपालिकाको केही बस्तीका बासिन्दा पहिरोका कारण विस्थापित हुनु परेको वडाध्यक्ष सनत अधिकारी बताउँछन् । जिल्लामा बाढी र पहिरोको शृङ्खला नयाँ घटना होइन । २०७१ साउन १७ को मध्यरातमा पहाड खसेर सुनकोसी नदी थुनिएको जुरे पहिरोको घटनादेखि सात वर्षको अवधीमा शृङ्खलाबद्ध रूपमा पहिरोको मारमा स्थानीय पर्ने गरेका छन् । हरेक वर्ष मानवीय क्षति र असंख्य आर्थिक क्षतिको मारमा सिन्धुपाल्चोक पर्दै आएको छ । जुरे पहिरोले तीन सय १७ जनाको एकै चिहान बनाएको थियो । जुरेबाट विस्थापित भएका केही परिवार अझै घरबारविहीन छन् । राज्यको बेवास्तामा परेका उनीहरूको सर्वस्व पहिरोमा परेकाले अझै घरबारविहीन बन्नु परेको हो । जुरे पीडितका नाममा सर्वसाधारणले सहयोग गरेको दुई करोड २४ लाख रुपैयाँ सरकारको खातामा थन्किए पनि पहिरो पीडितले अझै राहत पाउन नसकेको पहिरो पीडित कृष्ण लामा बताउँछन् । अन्यत्र जमिन हुनेले दुःख, जिलो गरेर घर बनाए तर भएको जमिन सबै पहिरोमा पर्नेहरू अहिले पनि डेरामा गुजारा गरिरहेका छन्, लामाले भने । ७१ सालपछि भोटेकोसी किनार र आसपासका बस्तीमा वर्षेनी सानाठूला पहिरोले जनधनको क्षति पुर्याउने गरेको छ । नेपालचीन सीमाको तातोपानीदेखि खाडीचौरसम्मको क्षेत्र बाढी र पहिरोको जोखिममा देखिन्छ । पछिल्लो केही वर्षका घटनालाई हेर्दा भोटेकोसी र सुनकोसी करिडोर बाढी पहिरोको उच्च जोखिममा रहे पनि उक्त क्षेत्रलाई सुरक्षित बनाउने या जोखिमयुक्त क्षेत्रका बस्ती स्थानान्तरण गर्ने सरकारको कुनै योजना देखिदैन । बाढी र पहिरोको जोखिम रहेको क्षेत्र पहिचान गरी ती क्षेत्रका बासिन्दालाई सुरक्षित स्थानमा स्थानान्तरण नगरेसम्म यस्ता समस्या निरन्तर दोहोरिरहने भोटेकोसी गाउँपालिका अध्यक्ष राजकुमार पौडेल बताउँछन् । प्रतिनिधिसभा सदस्य शेरबहादुर तामाङ बाढी र पहिरोको जोखिमबाट जनधनको क्षति कम गराउन नसक्नु राज्य र नागरिक दुवै दोषी रहेको तर्क गर्छन् । २०७२ को भूकम्पपछि जिल्लाका एक सय ४० भन्दा बढी ठाउँ बसोबासको दृष्टिकोणले असुरक्षित ठहर गर्दै बस्ती स्थानान्तरणका लागि सिफारिस गरे पनि कार्यान्वयनमा आउन नसकेको उनले स्मरण गरे । तामाङ भन्छन्, नागरिकले आफ्नो थलो छाड्न मानेनन् । यसैको परिणाम आज हामी पहिरोको क्षति बेहोर्न बाध्य छौं । नदी नियन्त्रण, पहिरो नियन्त्रण र बस्ती संरक्षणमा सरकारी तवरबाट भएका लगानी बालुवामा पानी साबित भएको पौडेलको बुझाइ छ । विभिन्न तहका सरकार र निकायबाट समन्वय नगरी आआफ्नो हिसाबले नियन्त्रणका काम हुने गरेकाले पनि रोकथामको काम प्रभावकारी हुन नसकेको पौडेलको निष्कर्ष छ । जिल्ला विपद् व्यवस्थापन समितिका अध्यक्षसमेत रहेका प्रमुख जिल्ला अधिकारी उमेशकुमार ढकाल कतिपय ठाउँमा जमिनको अवस्था नहेरी बनेका संरचनाका कारण पहिरोको जोखिम बढेको बताउँछन् ।"
भारतीय विदेशमन्त्रीको भनाइको परराष्ट्रबाट औपचारिक खण्डन : बुद्ध नेपालमा जन्मिएको तथ्य निर्विवाद र स्थापित,"काठमाडौं : नेपाल सरकारले गौतम बुद्ध भारतमा जन्मिएको भनी भारतीय विदेशमन्त्री एस जयशंकरले दिएको अभिव्यक्तिको औपचारिक रुपमा खण्डन गरेको छ। परराष्ट्र मन्त्रालयले आइतबार एक विज्ञप्ति जारी गर्दै विदेशमन्त्री जयशंकरको उक्त भनाइको खण्डन गरेको हो। गौतम बुद्ध नेपालमा जन्मिएको भन्ने तथ्य निर्विवाद र स्थापित रहेको उल्लेख गर्दै मन्त्रालयको विज्ञप्तीमा भनिएको छ,ऐतिहासिक तथा पुरातात्त्विक प्रमाणहरूबाट गौतम बुद्ध नेपालको लुम्बिनीमा जन्मिएको भन्ने स्थापित भइसकेको छ र यो तथ्य निर्विवाद छ। बुद्धको जन्मस्थल र बौद्ध धर्मको धरोहर लुम्बिनी युनेस्कोको विश्व सम्पदा सूचीमा सूचीकत सम्पदामध्ये एक हो।' सन् २०१४ मा नेपाल भ्रमणमा आएका बेला भारतका प्रधानमन्त्री नरेन्द्र मोदीले नेपालको संसदलाई सम्बोधन गर्ने क्रममानेपाल एक त्यस्तो देश हो जहाँ विश्वमा शान्तिका अग्रदूत बुद्धको जन्म भएको थियो भनेको समेत मन्त्रालयले आफ्नो विज्ञप्तीमा स्मरण गराएको छ। यो सत्य हो कि बौद्ध धर्म नेपालबाट पछि संसारको विभिन्न भागमा फैलियो। यो कुनै शंका र विवादबाहिरको विषय रहेकोले यो कुनै बहसको विषय होइन। सम्पूर्ण अन्तर्राष्ट्रिय समुदाय यसबारे सचेत छ,विज्ञप्तिमा भनिएको छ। भारतीय विदेशमन्त्री जयशंकरले शनिबार गौतम बुद्ध भारतमा जन्मिएको दाबी गरेका थिए। एक भर्चुअल सम्मेलनमा बोल्दै उनले गौतम बुद्ध र महात्मा गान्धीलाई विश्वले महान भारतीयका रूपमा चिन्ने गरेको बताएका थिए। विदेशमन्त्री जयशंकरको यो अभिव्यक्ति भ्रमाक रहेको भन्दै राजनीतिक तह र नागरिक स्तरबाट समेत यसको चर्को आलोचना र निन्दा भएको छ। यस्ता अभिव्यक्तिले दुई देशको सम्बन्धमा असमझदारी मात्र उत्पन्न गर्ने चिन्ता सबैतिरबाट व्यक्त भएको छ।"
"पौने अर्ब खर्च, सधैं पहिरो झर्छ","तानसेन : पत्रे चट्टान रहेको सिद्धबाबा क्षेत्रको सडकमा पहिरो गइरहन्छ। त्यसको रोकथाम गर्न संघीय सरकारको बजेटमा कार्यक्रम पर्न थालेको पनि तीन वर्ष भयो। सिद्धार्थ राजमार्गमा पर्ने यो खण्ड मर्मत गर्न हरेक वर्ष ५ करोडदेखि ८ करोडसम्म बजेट खर्च भएको छ। १० वर्ष अवधिमा करिब पौने अर्ब बजेट सकियो तर सडक फेरिएको छैन। हिउँद र वर्षा दुवै याममा यात्रुले भगवान् भरोसामा यात्रा गर्नुपर्ने बाध्यता रहेको तानसेन३ का राजेन्द्रगोपाल सिंहले बताए। तिनाउँ गाउँपालिका३ सिद्धबाबा क्षेत्र प्रमुख समस्याग्रस्त रहे पनि हाल आएर झुम्साको पानी मिल, कालीमाटी र तानसेनको गौडेपुल क्षेत्र सबैभन्दा जोखिमका क्षेत्र बन्दै गएका छन्। यो राजमार्गमा पाँच वर्ष अवधिमा डिभिजन सडक कार्यालयबाट २० करोड रुपैयाँ खर्च भएको देखिन्छ। ८० प्रतिशत रकम सिद्धबाबा क्षेत्रको सडक सुधारमा खर्च भए पनि सडकको अवस्था दिनहुँ जटिल बन्दै गएको छ। कार्यालयका सूचना अधिकारी शिव खत्रीले यो वर्ष राजमार्गअन्तर्गत पाल्पाबुटवल खण्डमा ७ करोड ५० लाख रुपैयाँ बजेट विनियोजन गरिएको बताए। उनका अनुसार यो रकमबाट भासिएको सडक मर्मत गरिनेछ। स्तरोन्नति गरिनेछ। दोहोरो सवारी साधन चलाउन मिल्ने बनाइनेछ। पाल्पा, गुल्मी, स्याङ्जाको तराईसँग जोडिने प्रमुख सडक सिद्धार्थ राजमार्गको यो खण्ड सधैं जोखिममा छ। ३९ किलोमिटर सडक पार गर्न सार्वजनिक सवारी साधनमा दुई घण्टा लाग्छ। सडकका अधिकांश भाग भत्किएका छन्। सडक दायाँबायाँ अतिक्रमणमा परेको छ। यो सडकको वैकल्पिक मार्ग बनाउन कैयौं गोष्ठी भए। गत वर्ष सुरुङमार्ग बनाउने योजना बन्यो। चालू वर्षका लागि बजेट विनियोजन भएको छ। प्रदेश सरकारले सुरुङ नभई चट्टान काटेर ढुंगा बेच्ने योजना बनाएको छ। सिद्धबाबा क्षेत्रको वैकल्पिक सडकका रूपमा दोभाननुवाकोटबेलवास सडकलाई अघि सारिएको छ। यो सडक पनि अलपत्र छ। २ पक्की पुल निर्माण पूरा भए पनि सडक बनेकै छैन। अर्काे विकल्पका रूपमा झुम्साचरंगेदेववह सडकको ट्र्याक मात्र खोलिएको छ। दुवै वैकल्पिक सडक प्रदेश सरकारको मातहतमा भए पनि समयमा काम हुन सकेको छैन। चरंगे सडकलाई चालु वर्षमा सवारी साधन सञ्चालन गर्ने गरी काम गरिनेछ, मुख्यमन्त्री शंकर पोखरेलले प्रस्तुत गरेको बजेट भाषणमा उल्लेख छ। तेस्रो वैकल्पिक सडकको रुपमा तानसेनबाँसटारीझडेवा दुम्कीवास सडकलाई अगाडि सारिएको छ। यो सडक कालोपत्रे गरी सवारी साधन सञ्चालन गर्न २ अर्ब रकम लाग्ने माथागढी गाउँपालिकाले जनाएको छ। सिद्धार्थ राजमार्गअन्तर्गत तानसेनबुटवल खण्डमा पछिल्लो ५ वर्षमा ४० वटा सवारी साधन दुर्घटना भए। त्यसमा ४८ जनाले ज्यान गुमाए। ७५ जना अंगभंग भए। यो सडकखण्डको सिद्धबाबा क्षेत्रमा यात्रुले वर्षौंदेखि समस्या भोग्दै आएका छन्। सडकको दयनीय अवस्थाले यात्रु हैरानीमा पर्दै आएका छन्। ३९ किलोमिटर सडकको यात्रा जोखिमपूर्ण बन्दै गएको छ। तानसेन बजारबाट प्रभाससम्म नगरपालिकाले सडक चौडा गर्ने क्रममा पहिरोग्रस्त बनेको छ। प्रभासबाट चिडिया खोला क्षेत्रमा ठूला पहिरोले सडक दिनहुँ अवरुद्ध हुँदै आएको छ। पहिरो नियन्त्रणमा नलाग्दा समस्या निम्तिएको हो। हामी ज्यान हत्केलामा राखेर हिँडिरहेका छौं। वर्षौं भयो यो सडक यस्तै छ, पाल्पा दोभानका अर्जुन पाण्डेले भने, सडक टाल्ने काम हुन्छ। महिना दिनमा पुरानै रूपमा फर्किन्छ। उनका अनुसार यहाँको मुख्य समस्या भनेकै पहिरो हो।"
पहिरोले बर्सेनि सास्ती,"सीताराम गुरागाई। ताप्लेजुङ, भीमकुमार बाँस्कोटा। पाँचथर, तोयानाथ भट्टराई। इलाम : प्रदेश १ का पहाडी जिल्लामा बर्सेनि झरिरहने दर्जनौं ठूला पहिरो छन्, जसले लाखौं हेक्टर जग्गा बगाएको छ भने सयौं नागरिक विस्थापित भइरहेका छन्। धनजनको ठूलो क्षति पुर्याउने पहिरो नियन्त्रण गर्न कुनै पनि जिल्लामा प्रभावकारी काम भएको छैन। स्थानीय तहका जनप्रतिनिधि प्राकृतिक विपद् रोक्नभन्दा पनि बढाउन बढी केन्द्रित भएकामा पहिरो प्रभावित बासिन्दा आक्रोश पोख्छन्। स्थानीय तहमा जनप्रतिनिधि आएपछि पहिरो नियन्त्रणसँगै प्राकृतिक विपद् रोक्न केही गर्लान् कि भन्ने आश थियो, पाँचथर फालेलुङ७ का चन्द्रबहादुर खत्री भन्छन्, तर स्काभेटरले जथाभावी सडक खन्ने भएर पहिरो झनै बढाए। प्रदेश १ मा ताप्लेजुङ, पाँचथर, तेह्रथुम, इलाम, धनकुटा र तेह्रथुम पहिरोको उच्च जोखिममा छन्। नेपाल विज्ञान तथा प्रविधि प्रज्ञा प्रतिष्ठन (नास्ट)को अध्ययनअनुसार ताप्लेजुङ पहिरोको उच्च जोखिम भएको जिल्ला हो। यहाँका तत्कालीन हाङ्देवा र चाक्सिोबोटे गाविसमा केही समयअघि गरिएको अध्ययनले यस्तो देखाएको नास्टका अध्ययनकर्ता दीपक पौडेलले बताए। ताप्लेजुङका केही बजार र बस्ती नै उच्च जोखिमममा रहेका बताउँदै उनले भने, ओलाङ्चुङ्गोला बजार पहिरोले तान्दै छ, हाङ्देवामा पहिरो फैलँदै छ, चाक्सिबोटेमा पनि धेरै पहिरो छन्, सबै जोखिमा छन्। ताप्लेजुङका प्रायः प्रत्येक स्थानीय तहमा पहिरोको समस्या भए पनि नियन्त्रण गर्न सरकारले प्रभावकारी काम गरेको पाइँदैन। स्थानीय तहमा जनप्रतिनिधि निर्वाचित हुनुअघि भूसंरक्षण कार्यालयले तारजाली र बिरुवा बाँडेर केही स्थानमा वृक्षरोपण गर्नेबाहेक खासै प्रभावकारी काम गरेको छैन। झापास्थित जलउत्पन्न प्रकोप नियन्त्रण कार्यालयले यहाँ वार्षिक एक करोडभन्दा बढी खर्च गरिरहेको छ। भिरालो जमिन, बस्ती आसपासमा जथाभावी सडक निर्माण हुँदा गर्दा पहिरो रोकथाम हुन सकेको छैन। पछिल्लो समय स्थानीय तहले वृक्षरोपणका लागि केही बजेट छुट्ट्याए पनि पहिरो रोक्न भनेर हालसम्म कुनै तहले बजेट विनियोजन गरेका छैनन्। विसं १९८२ देखि सुरु भएको हाङ्देवा पहिरोले जिल्लालाई बर्सेनि पिरोल्छ । प्रहरी कार्यालयको तथ्यांक नियाल्दा जिल्लामा पहिरो नगएको वर्ष छैन। हाङ्देवाको हिरेवा, चिनेवा, कटहरे, लिवाङ, खोक्लिङ, नाङ्खोल्याङ, लिंखिम, फुरुम्बु, सिनाम, आङ्खोप, फूलबारी, निगुरादिन, तापेथोक, याम्फुदिन, थुम्बेदिनमा बर्सेनि पहिरो बग्ने गर्छ। फुङ्लिङ नगरपालिका भित्रको हाङ्देवाको पहिरोको आसपासमा ५० भन्दा बढी परिवार छन्। पहिरोले विस्थापित हुनेहरू बढिरहेका छन्। विसं २०००, ०१५, ०१८, ०२०, ०२५, ०३४, ०३७, ०४५, ०५०, ०५९, ०६०, ०६१, ०७२ र ०७३ सालका पहिरोलाई सबैभन्दा ठूलो मानिएको छ । पहिरो रोक्ने विभिन्न समयमा अध्ययन टोलीले प्रतिवेदन तयार गरे पनि समस्या उस्तै छ। पाँचथरमा गाउँगाउँसम्म सडक विस्तार हुन थालेपछि पहिरो जाने क्रम बढेको बूढापाकाको ठम्याइ छ। उहिले पनि मुसलधारे पानी पथ्र्यो, फालेलुङ७ का चन्द्रबहादुर खत्री भन्छन्, अहिलेजस्तो पहिरोको पिरलो खेप्नु पर्दैनथ्यो, फाट्टफुट्ट पहिरो जान्थ्यो तर धनजनको ठूलो क्षति हुँदैनथ्यो। फाल्गुनन्द गाउँपालिका३ स्थित पांग्रे भीरको पहिरोले मेची राजमार्ग अवरुद्ध हुने गरेको छ। गत वर्ष साउन २ को पहिरोले दुई हप्ता सवारी साधन चलेनन्। अहिले पनि पानी पर्नासाथ त्यहाँ पहिरो झरिहाल्छ। राजमार्ग अवरुद्ध हुँदा पाँचथर, ताप्लेजुङ र तेह्रथुमको आठराई क्षेत्रका बासिन्दाको जनजीवन प्रभावित हुन्छ। पानी पर्नासाथ पहिरो बगेर सडक अवरुद्ध हुन्छ, राँकेका राजकुमार नेम्बाङले भने, पहिरो पन्छाउँदै चालकहरूले सवारी सञ्चालन गर्नुहुन्छ। पहिरो समस्या हल नभए ठूलो धनजनको क्षति हुने सम्भावना छ। करिब दुई दशकपछि जनप्रतिनिधिले स्थानीय तहको जिम्मेवारी सम्हालेपछि सडक विस्तार पहिलो प्राथमिकतामा छ। विस्तृत अध्ययनबिना भीरपाखामा डोजर चलाउँदा पहिरोको जोखिम बढेको छ। पाँचथरका कुनै पनि स्थानीय तहले पहिरो नियन्त्रण गर्न बजेट छुट्ट्याएका छैनन्। इलामको रोङ४ को प्युरे गाउँमा चार वर्षअघि गएको पहिरोमा विस्थापितको व्यवस्थापन गर्न नपाउँदै साउन पहिलो साताको वर्षाले थप चार परिवार विस्थापित भए। यो गाउँ पहिरोको उच्च जोखिममा छ। २०७३ मा पूरै पहाड सोरिएर टिमाइ खोलासम्म आइपुग्दा स्थानीय भीमबहादुर मगर, बलबहादुर मगर, यामबहादुर मगर, यामप्रसाद मगर, दील बहादुर राई, ठालुमान बस्नेत, भुवन बस्नेत, पूर्णभक्त लाप्चा विस्थापित भए। चार वर्षसम्म पहिरो रोकिएपछि बाँकी रहेको जग्गामा बसोबाससँगै खेती गर्न थालेपछि फेरि पुरानै समस्या दोहोरिएकाले स्थानीय विस्थापित भएका गाउँपालिका अध्यक्ष शमशेर राईले जानकारी दिए। सो पहिरो रोक्नु त परको कुरा, विस्थापितलाई स्थापित गराउने पहलसमेत भएको छैन। इलाम नगरपालिका१२ साङरुम्बाको सटके पहिरोको पीडा पनि कम छैन। पूरै गाउँ बगाएको सो पहिरोको कहर अहिले पनि उस्तै रहेको बताउँछन् स्थानीय कृष्ण बस्नेत। एक करोडभन्दा बढीको बजेटले पहिरो रोकथाम भए पनि बर्सेनि भत्किने क्रम रोकिएको छैन। केही वर्षअघि जलउत्पन्न प्रकोप नियन्त्रण कार्यालय विराटनगरले पहिरो थाम्न तार र बाँस प्रयोग गरे पनि सो कार्य प्रभावकारी बनेको छैन। पहिरो हरेक स्थानीय तहका जनप्रतिनिधिका लागि टाउको दुखाइको विषय बनेको माङ्सेबुङ गाउँपालिकाका अध्यक्ष डिकेन्द्र इदिंगो बताउँछन्। चुरेको आधाभन्दा बढी क्षेत्र पर्ने माङ्सेबुङमा एक सयभन्दा बढी पहिरो रहेको जानकारी उनले दिए। इलाममा पहिरो प्रभावित क्षेत्रलाई जोखिमको श्रेणीमा राख्नेबाहेक अन्य काम भएको छैन। नेपाल रेडक्रस सोसाइटी इलामका अनुसार इलाममा १० भन्दा बढी ठूला पहिरो छन्। जिल्ला विपद् व्यवस्थापन समितिले चुलाचुली, रोङ, माङ्सेबुङ, सन्दकपुर गाउँपालिका र इलाम नगरपालिकाको साङरुम्बा क्षेत्रलाई विपद् जोखिम क्षेत्रमाको छ। बाढी पहिरोबाट जनधनको क्षति न्यूनीकरण गर्न इलामका स्थानीय तहले जनचेतना, राहत र उद्धारको तयारी गरेका छन्।"
टाट पल्टिएपछि यूटीएलका सञ्चालक सम्पर्कविहीन,"काठमाडौं : निजी लगानीको युनाइटेड टेलिकम लिमिटेड (यूटीएल) टाट पल्टिएपछि कम्पनीका सञ्चालक सम्पर्कविहीन भएका छन्। नेपाल टेलिकमसँग प्रतिस्पर्धा गरी दूरसञ्चार सेवा उपलब्ध गराउने उद्देश्यले १८ वर्षअघि यो कम्पनी सञ्चालनमा आएको थियो। सुरुमानेपाल टेलिकमको विकल्पका रूपमा रुचाइएको यो कम्पनीले छोटो समयमै अत्यधिक उपभोक्तालाई आकर्षित गर्न सफल भएको थियो। तर व्यवस्थापनमा आएको समस्याले धरासायी भई अन्ततः कम्पनी नै बन्द भयो। लगानीकर्ताको बेवास्ताका कारण लामो समयदेखि यूटीएल बेवारिसे भएको छ। २०५९ सञ्चालन अनुमति पाएको यो कम्पनी धरासायी भएर हाल यसको सञ्चालक समिति सदस्य नै बेपत्ताा छन्। कम्पनीले कार्यालय र टावर राख्न भाडामा लिएका घरको भाडासमेत लामो समयदेखि तिरेको छैन। नेपाल दूरसञ्चार प्राधिकरणका अनुसार प्रमुख कार्यकारी अधिकृत एसपी पचौरीसहित सञ्चालक समिति सम्पर्कविहीन हुँदा सरकारलाई तिर्नुपर्ने बक्यौता रकमसमेत असुल भएको छैन। यूटीएलससँग सम्बद्घ कुनै पनि अधिकारी अहिले सम्पर्कमा नभएको प्राधिकरणको भनाइ छ। प्राधिकरणका प्रवक्ता मीनप्रसाद अर्यालका अनुसार यूटीएलले सरकारलाई तिर्नुपर्ने दायित्व लामो समयदेखि फरफारक नगरी लाइसेन्स र फ्रिक्वेन्सी मात्रै ओगटेर बसेको छ। नेपाल विद्युत् प्राधिकरणलाई तिर्नुपर्ने रकम नबुझाएर उक्त कम्पनी सम्पर्कबाहिर बस्नु आफैमा शंकास्पद छ। गत आर्थिक वर्षसम्म यूटीएलको बक्यौता १ अर्ब ९४ करोड रुपैयाँ छ। लाइसेन्स प्राप्त गर्दा प्राधिकरणसँग गरेको सम्झौताअनुसार उसले आफ्ना गतिविधि अघि बढाउन नसकी सम्पर्कविहीन भएको हो। सरकारबाट विभिन्न बहानामा सुविधा उपभोग गर्ने तर लगानी थपेर सेवा विस्तार गर्न नसक्दा कम्पनी टाट पल्टेको प्राधिकरणको भनाइ छ। लाइसेन्स प्राप्त गर्ने क्रममा गरिएको शर्तअनुसार यूटीएलले आवश्यक प्रक्रिया अघि बढाउन नसक्नु टाट पल्टिनुको मुख्य कारण भएको अर्यालले बताए। शर्तअनुसार कम्पनीले पुँजी वृद्घि गर्नुपर्ने थियो। पुँजी वृद्घि नगरी लामो समयसम्म लाइसेन्स तथा फ्रिक्वेन्सी ओगटेर बसेपछि प्राधिकरणले लाइसेन्स खारेज गर्ने निर्णय गरेको थियो। लाइसेन्स खारेजको निर्णयअघि शर्त बमोजिम काम नगरेको भन्दै लाइसेन्स खारेज किन नगर्ने भन्दै प्राधिकरणले स्पष्टीकरणसमेत सोधेको थियो। प्राधिकरणको निर्णयविरुद्घ यूटीएल सर्वोच्च अदालत पुगेको थियो। सर्वोच्चको पूर्ण फैसला नआए पनि लाइसेन्स खारेज नगर्न अन्तरिम आदेश जारी भएको थियो। यो आदेशका कारण सरकारलाई अब के गर्ने भनेर अन्योलता बढाएको प्राधिकरणको भनाइ छ। अदालतमा उक्त मुद्दा विचाराधीन छ। हाल उक्त कम्पनीका सेवाग्राही नभए पनि दूरसञ्चार प्राधिकरणबाट प्राप्त ९ सय र १८ सय मेगाहर्जमा सेवा सञ्चालन गर्न उपलब्ध दुईवटा फ्रिक्वेन्सी यूटीएल ओगटेर बसेको छ। सरकारले यो कम्पनीलाई ९ सयमा ५ मेगाहर्ज र १८ सयमा १२ मेगाहर्जको फ्रिक्वेन्सी उपलब्ध गराएको थियो। लाइसेन्स लिने क्रममा गरिएको शर्तअनुसार प्रक्रिया अघि बढाउने, प्रक्रिया अघि बढाउन पटकपटक ताकेदा गर्दा चासो नदिने, अर्यालले भने,सम्पर्क गर्न खोज्दा लामो समयसम्म सम्पर्कमा नआएपछि लाइसेन्स नै रद्घ गर्ने प्रक्रिया अघि बढाएका थियौं। पछिल्लो समयमा सर्वोच्च अदालतको अन्तरिम आदेशका कारण अन्योलमा परेका छौं। यूटीएलका कर्मचारी सुयश प्रधानका अनुसार लामो समयदेखि कम्पनीका उपल्ला तहका कुनै पनि अधिकारी मुख्य कार्यालयमा आएका छैनन्। धेरै वर्ष भयो उपल्लो तहका कुनै पनि अधिकारी आएको मैले देखेको छैन, प्रधानले भने, सबै मसँग गुनासो गर्छन्। यूटिएलले सबै प्रकारका दूरसञ्चार सेवा प्रदान गर्न २०७३ भदौमा युनिफाइड लाइसेन्स (एकीकृत सेवा) को अनुमित पाएको थियो। सम्झौताअनुसार उसले ०७४ भित्र ४२ जिल्लामा र ०७५ भित्र थप १७ जिल्लामा सेवा विस्तार गर्नुपर्ने थियो। पहिलो वर्षकै शर्तअनुसार काम गर्न नसकेपछि प्राधिकरणले पहिलो एक वर्षको शर्त पूरा नगरेको भन्दै ०७४ चैत्रमा ५ लाख जरिवाना गरी ६ महिना म्याद थप गरेको थियो। वक्यौता रकम असुल नभएसम्म कम्पनीलाई थप सुविधा विस्तार गर्न र पुँजी वृद्घिलगायत सुविधा नदिने प्राधिकरणको अडान छ। प्राधिकरणका प्रवक्ता अर्यालले यूटीएलको पुरानो प्रविधिले काम गर्न नसक्नु र नयाँ प्रविधिसमेत जडान गर्न नसक्दा कम्पनी प्रतिस्र्पधामा आउन नसकेको बताए। मोबाइलसहित लाइसेन्स पाएको कम्पनीबाट सेवाग्राही ठगिएको प्राधिकरणको ठहर छ। सुरुमा यूटीएलसँग सेवाग्राहीको संख्या सवा ५ लाख थियो। तर अहिले शून्य छ। चरम आर्थिक संकट परेको अवस्थामा पनि थप लगानीका लागि उद्योग विभागमा समेत कुनै प्रक्रिया अघि नबढाइएको विभागका निर्देशक उदयकुमार गुप्ताले बताए। यूटीएलमा ८० प्रतिशत सेयर भारतीय लगानीकर्ताको छ। यसमा भारतकै महानगर टेलिफोन निगम लिमिटेडको २६६८ प्रतिशत, टेलिकम्युनिकेसन कन्सल्ट्यान्ट इन्डियाको २६६८ र टाटा कम्युनिकेसनको २६६६ प्रतिशतको समान सेयर छ। नेपालको नेपाल भेन्चर्स प्राइभेट लिमिटेडको २० प्रतिशत सेयर छ। ५ वर्षको भाडा बाँकी यूटीएलले पछिल्लो ५ वर्षदेखि विभिन्न स्थानमा कार्यालय र टावर राख्न घर प्रयोग गरेबापत घरधनीलाई भाडा दिएको छैन्। लामो समयदेखि घरभाडा नपाए पनि घरधनी आन्दोलित भएका छन्। २०७२ सालको भूकम्पपछि यूटीएलले अधिकांश घरधनीलाई घर बहाल तिरेको छैन। यूटीएलका काठमाडौंमा ५५ सहित देशभर २ सय ६३ वटा टावर छन्। यस्ता टाबर घर बहाल लिएर घरको छतमा ठ्डयाइएका छन्। टावर पीडित संगठित भएर यूटीएल पीडित संघ गठन गरी लामो समयदेखि संघर्ष गर्दै आएका छन्। टावर र कोठा बहालबापतको रकम लामो समयदेखि नपाएको भक्तपुरका केदार खड्काको गुनासो छ। यूटीएलका कुनै पनि अधिकारी सम्पर्कमा छैनन्,खड्काले भने,५ वर्षदेखि कोठाको बहाल पाएका छैनौं। सम्पर्कमा कोही नभएपछि कहाँ गएर गुनासो पोख्ने ? यूटीएलले आफ्नो सामान कोठामा राख्नुका साथै घरको छतमा टावर राखेको जानकारी दिँदै खड्काले भने,यूटीएल सम्र्पकविहीन भएपछि विद्युत् प्राधिकरणलेसमेत विद्युत्को शुल्क घरबेटीसँग मागेर हैरान बनायो। सम्झौताको भाका नाघिसकेको छ। बरु टावर झिकेर लगे हुन्थ्यो। टावर पनि नझिक्ने। भाडा पनि नदिने र सम्पर्कमा पनि नआउने अधिकांश घरधनीको पीडा छ। टावर ढलेमा अर्को क्षति होला भन्ने चिन्ता लागेको छ, यूटीएल पीडित संघका संयोजक गयानाथ श्रेष्ठले भने। श्रेष्ठले गत कात्तिाकमा यूटीएलपीडित भेला गरेर संघर्ष गरे पनि उपलब्धि हासिल नभएको बताए। यूटीएलले छत र कोठाको गरी १५ हजारदेखि ३० हजारसम्म भाडा दिने गरी घरधनीसँग सहमति गरेको थियो।"
तोडियो मार्तडीको सम्बन्ध,"बाजुराअछाम : विकासका दृष्टिले सबैभन्दा पछि रहेको बाजुरा जोड्ने सडकको ट्र्याक खुलेको २२ वर्षपछि बल्लतल्ल कालोपत्रे भयो। कालोपत्रे भएपछि बिहान हिँडेका सवारीसाधन साँझ सदरमुकाम मार्तडी पुग्थे। तर, कालोपत्रे भएकै वर्षदेखि हरेक वर्षामा पैमाको पहिरोले मार्तडीको सम्बन्ध विच्छेद गर्दै आएको छ। दुई वर्षदेखि पहिरोले अवरुद्ध हुन थालेको साँफेबगरमार्तडी सडक यसपटक झनै जोखिममा परेको छ। बूढीगंगा नदीको किनारमा रहेको सडकको दुई किलोमिटर भाग बाढीले बगाएपछि असार दोस्रो सातादेखि बाजुरा सदरमुकामको यातायात बन्द छ। दुई वर्षअघि १५ दिन र गत वर्ष एक महिनासम्म अवरुद्ध भएको यो सडकमा यसपटक नयाँ ट्र्याक नबनाएसम्म यातायात सञ्चालन हुने सम्भावना छैन। साँफेबगरमार्तडी सडकखण्डको ताँप्रीसेरा, द्वारीपानी, नाउलनलगायत क्षेत्रमा नदीको कटान र माथिबाट आएको पहिरोले सडक बगेको छ। बाजुराको त्रिवेणी नगरपालिका९ पैमाको पहिरोले बूढीगंगा नदीलाई साँफेमार्तडीतिर धकेलेपछि सडक पूरै बगेको हो। बूढीगंगा नदीमा वारिपट्टि पैमा र पारिपट्टि द्वारीको पहिरोले बूढीगंगा नदी थुनिएको छ। तीन वर्षदेखि पहिरो खसिरहँदा नदी थुनिएर तल्लो तटीय क्षेत्र अछामको साँफेबगर बजार र विमानस्थल आसपासका बस्ती जोखिममा पर्ने सम्भावना बढेको छ। बाजुरा सदरमुकाम जोड्ने मेरुदण्डको रूपमा रहेको सडक भत्कँदा सदरमुकाम मार्तडीसँग स्थानीय तह, अन्य जिल्ला, संघ र प्रदेश सरकारसँगको सम्बन्ध विच्छेद भएको बूढीगंगा नगरपालिका२ का वडाध्यक्ष हीरालाल थापाले बताए। पानी पर्नेबित्तिकै तीन वर्षदेखि सडक भासिइहाल्छ, वैकल्पिक सडकका लागि कतैबाट पहल भएको छैन, उनले भने। अहिले मार्तडीमा दैनिक उपभोग्य सामग्रीको अभाव छ। सडक अवरुद्ध भएको स्थानबाट खच्चरमा ढुवानी गर्नुपर्ने भएकाले सदरमुकाममा सामानको भाउ आकासिएको थापाको भनाइ छ। द्वारी क्षेत्रमा पूरै सडक भासिएकाले तत्काल यातायात सुचारु हुने अवस्था नरहेको बाजुराका प्रहरी प्रमुख टंकप्रसाद भट्टराईले बताए। पहिरो झरेकै स्थानमा पैदल ओहोरदोहोर हुन थालेपछि प्रहरीको टोली परिचालन गरिएको बताउँदै उनले भने, जोखिम मोलेर जानेलाई अर्को पैदलमार्ग भएर जान अनुरोध गरिरहेका छौं, तीन किलोमिटर उकालो चढेर अमकोट गाउँ हुँदै ओहोरदोहोर भइरहेको छ। माथिबाट पहिरो र तलबाट बूढीगंगा नदीको कटान जारी छ। तीन वर्षदेखि यो समस्या जारी रहे पनि सरोकारवाला निकाय जिम्मेवार नभएका मार्तडी हाटबजार व्यवस्थापन समितिका अध्यक्ष चक्र मल्लले बताए। बजारमा दैनिक उपभोग्य सामग्रीको मूल्य आकासिएको छ। ताप्रीसेराबाटै भरिया खच्चरद्वारा मालसामान ढुवानी गर्दा सामानको मूल्य बढेको मार्तडीका व्यापारी हंशबहादुर सिंह बताउँछन्। चामल व्यापारीहरूसँग पुरानो मौज्दात रहेकाले त्यसैले सदरमुकाममा खाद्यान्न आपूर्ति भइरहेको तर सदरमुकामको सम्बन्ध विच्छेद भएको दुई महिना हुन लागेपछि अब सबै सामग्री अभाव हुने उनले बताए। सडक अवरुद्ध हुँदा अत्यावश्यक औषधि अभावसँगै गम्भीर प्रकृतिका बिरामीलाई अस्पताल लान समस्या भएको छ। बाजुराका बिरामी रिफर भएमा अछामको बयलपाटा अस्पताल र धनगढी लाने गरिन्छ। बिरामीलाई सबैभन्दा बढी समस्या भएको छ, कैलाली, नेपालगन्ज, काठमाडांै रिफर गर्नुपर्ने हुन्छ, सडक दुई महिनादेखि बन्द छ जिल्ला अस्पताल बाजुराका प्रमुख डा रूपचन्द्र विश्वकर्माले भने। बल्दे, अम्कोट, द्वारी र मलाती क्षेत्र पहिरोले भासिएपछि सडकको साँधसिमाना छैन। पहिरोले सडक भत्काउँदा अमकोट गाउँ नै उच्च जोखिममा परेको प्रमुख जिल्ला अधिकारी कृष्ण गैरेले बताए। सडक डिभिजन कार्यालयको टोलीले सडकको अवस्थाबारे जिल्ला प्रशासनबाट पनि माथिल्लो निकायमा खबर गरिसकेको जानकारी उनले दिए। पहिरो मात्रै खसेको भए सडक कति दिनमा सञ्चालन गर्न सकिन्छ भनेर भन्न सकिन्थ्यो तर दुई किलोमिटर सडक नै भासिएर नदीमा बिलाएकाले कहिले सञ्चालनमा आउँछ भन्न सकिने अवस्था छैन, गैरेले भने। विज्ञको टोलीले पहिरो प्रभावित क्षेत्रको विस्तृत अध्ययन गरेपछि मात्रै समाधानका उपाय भन्न सकिने काठमाडौंमा रहेका सडक डिभिजन कार्यालयका प्रमुख ललित खनालले बताए। रामारोशनमा ठूलो क्षति यसपटकको पहिरोले अछामको रामारोशनमा ठूलो क्षति गरेको छ। १ सय ३ घरपरिवार विस्थापित भएका छन्। रामरोशन गाउँपालिका५ अल्लेडीका ५७, रामारोशनका ७, वडा नम्बर ४ बाटुलासैनका १६, वडा नम्बर ६ भाटाकाटियाका २ र अन्य वडाका सहित १ सय ३ परिवार प्रभावित भएका छन्। बाढी र पहिराले गाउँपालिकाका सयौं रोपनी खेतीयोग्य जमिनलाई बगर बनाएको छ। छियाछिया हुने गरी आएको पहिरोबारे भूगर्भविद्हरूले अध्ययन गर्नुपर्ने गाउँपालिकाका उपाध्यक्ष सरस्वती रावलले बताइन्। रामारोशन क्षेत्रका ६ झोलुंगे पुल, ५ जलविद्युत् परियोजना, ३० भन्दा बढी पानी घट्ट, १४ खानेपानीका मुहान र ६ वटा सिँचाइ कुलो पूर्णरूपमा क्षति पुगेको छ। सबैभन्दा बढी क्षति रामारोशन गाउँपालिकामा भएको प्रमुख जिल्ला अधिकारी पुण्यविक्रम पौडेलले जानकारी दिए। उनले भने, मानवीय क्षति नभए पनि सार्वजनिक र व्यक्तिको सम्पत्ति धेरै क्षति भएको छ।"
"नआत्तिनुहोस्, ७२ प्रतिशत संक्रमित निको भइसके","काठमाडौं : राज्यले गर्ने लगानी कम र स्वास्थ्य पूर्वाधार कमजोर भए पनि, प्रशंसनीय कुरा कोरोना संक्रमितको उपचार सफलतामा हालसम्म नेपाल अगाडि छ। शनिबार साँझसम्मको तथ्यांकअनुसार विश्वभर संक्रमितमध्ये ६४२२ प्रतिशत निको भएका छन्। सार्क मुलुकमा निको भएकाको प्रतिशत ६९८ छ। ठूला देश भारतमा ६८४३ र अमेरिकामा ५१३ प्रतिशतले कोरोना जितेका छन्। जब कि नेपालमा ७२२ प्रतिशत निको भएर घर फर्किइसकेका छन्। स्वास्थ्य मन्त्रालयका अनुसार शनिबार साँझसम्म देशभर संक्रमितको संख्या २२ हजार ५ सय ९२ पुगेको छ। तीमध्ये ६ हजार २ सय ६ जना उपचारका क्रममा छन्। १६ हजार ३ सय १३ जनाले स्वास्थ्यलाभ गरिसकेका छन्। मुलुकमा कोरोना संक्रमण ह्वात्तै बढे पनि निको हुनेको संख्या पनि उल्लेख्य छ। संक्रमण मुक्त भई पछिल्लो २४ घण्टामा डिस्चार्ज हुने ४ सय ९९ जना छन्। यहाँसम्म आइपुग्दा संक्रमितभन्दा डिस्चार्ज हुनेको संख्या बढी भइसकेको छ। केहीअघिसम्म निको हुनेभन्दा संक्रमित बढी थिए। असार १ गते १ हजार ४१ संक्रमित निको भई डिस्चार्ज भएका थिए। त्यसको दुई साताभित्र निको हुनेको संख्या दोब्बर वृद्धि भएको थियो। असार १५ गते ३ हजार १ सय ३४ जना घर फर्किएको स्वास्थ्य मन्त्रालयले जनाएको छ। असार २८ गतेसम्ममा ८ हजार १ सय ४७ जना संक्रमणपछि डिस्चार्ज भएका थिए। जब कि त्यस दिनसम्म सक्रिय संक्रमितको संख्या ८ हजार ५ सय ८९ थियो। कुनै न कुनै स्वास्थ्य समस्या भएका र पहिलादेखि नै औषधि सेवन गरिरहेका व्यक्तिको मात्र कोरोना संक्रमणपछि ज्यान गएको शुक्रराज ट्रपिकल तथा सरुवा रोग अस्पतालका निर्देशक डा सागरकुमार राजभण्डारी बताउँछन्। रोग प्रतिरोधात्मक क्षमता अति न्यून भएकाको मात्र कोरोनाका कारण ज्यान जाने सम्भावना देखिएको छ, डा राजभण्डारीले भने। साउन पहिलो साता पुग्दा भने कोरोना संक्रमणभन्दा डिस्चार्ज हुनेकै संख्या धेरै भइसकेको थियो। साउन १ गतेको विवरणअनुसार ६ हजार ५६ जना सक्रिय संख्या छ। त्यस अवधिमा ११ हजार २ सय ४९ जना निको भएका थिए। साउन १५ गते निको हुनेको संख्या १२ हजार ६ सय ८४ थियो। स्वास्थ्य मन्त्रालयका जनस्वास्थ्यविज्ञ डा सुरेश तिवारीका अनुसार असार २८ देखि सक्रिय संक्रमितभन्दा निको हुने दर बढेको हो। पीसीआर जाँचमा पोजेटिभ देखिएको र पोजेटिभ नै रहेको (निको नभइसको) अवस्थालाई सक्रिय केस भनिन्छ। डा तिवारी भन्छन्, सक्रिय केस पनि बढिरहेका छन्। कसरी घटाउने भन्ने सरकारको चुनौती हो। १६ हजार डिस्चार्ज प्रदेश १ बाट डिस्चार्ज हुनेको संख्या ९ सय ४२ छ। प्रदेश २ बाट तीन हजार ३ सय २६ र बाग्मती प्रदेशबाट ६ सय। यसैगरी गण्डकी १ हजार ४ सय ४१ र प्रदेश ५ बाट चार हजार १ सय ७९ डिस्चार्ज छन्। कर्णाली प्रदेशमा १ हजार ८ सय ७ र सुदूरपश्चिममा ३ हजार ९ सय ३८ जना डिस्चार्ज भएका छन्। सातैवटा प्रदेशबाट १६ हजार ३ सय १३ जना निको भइसककेका छन्। मुलुकमा चार लाख ३५ हजार २ सय ८९ पीसीआर परीक्षण भएको छ। क्वारेन्टाइनमा १० हजार ७ सय ९२ जना छन्। शनिबार मुलुकभर उपचारका क्रममा रहेका संक्रमितको संख्या ६ हजार २ सय ६ छ। होम आइसोलेसनलाई प्राथमिकता संक्रमितको संख्या वृद्धिपछि स्वास्थ्य मन्त्रालयले उपचारका लागि होम आइसोलेसनलाई प्राथमिकतामा राखेको छ। मन्त्रालयका प्रवक्ता डा जागेश्वर गौतमका अनुसार संक्रमणको कुनै लक्षण वा चिह्न नभएका (एसिम्टोमेटिक) र सामान्य लक्षण भएका तथा चिह्न भएका (माइल्ड) व्यक्तिहरू आआफ्नै घरमा आइसोलेसनमा बस्न सक्नेछन्। घरको आइसोलेसनमा बस्न मञ्जुरीनामा दिनुपर्ने मापदण्ड छ। संक्रमित आफ्नै घरमा बस्न चाहेमा स्वयंले पालन गर्नुपर्ने पक्षबारे अनूसूची तयार पारिएको छ। पर्याप्त प्रकाश आउने र हावा खेल्ने छुट्टै कोठामा संक्रमित बस्नु पर्नेछ। उपचार अवधिभर बाहिर ननिस्कने र आवश्यक पर्ने सामानहरू परिवारका सदस्यबाट मगाउने गर्नुपर्छ। खानपानमा विशेष सावधानी अपनाई पर्याप्त मात्रामा पानी, झोलिलो र पोसिलो खाना खाने गर्नुपर्छ। आफूले प्रयोग गरेका भाँडा सुरक्षित रूपले सफा गर्ने र राम्रोसँग सुकेपछि मात्र पुनः प्रयोग गर्ने गर्नुपर्छ। स्नानघर र शौचालयको छुट्टै व्यवस्था मिलाउनुपर्छ। त्यस्तै हात धुने बेसिन संक्रमणको स्रोत हुने भएकाले दाँत माझ्ने ब्रसलगायत सामान बेसिनबाहेक छुट्टै स्थानमा राखेर प्रयोग गर्नुपर्ने डा गौतमले जानकारी दिए। ढोका, ढोकाका ह्यान्डल, टेबल तथा अन्य सामग्री जुन धेरै व्यक्तिले चलाउने वा छुने सम्भावना हुन्छ; ती सामानको नियमित डिसइन्फेक्सन गर्नुपर्छ, उनले भने।"
विप्लव समूहका जिल्ला सदस्य पक्राउ,दैलेख : नेत्रविक्रम चन्द विप्लव नेतृत्वको नेपाल कम्युनिस्ट पार्टीका दैलेख जिल्ला सदस्य पक्राउ परेका छन् । दैलेखका सदस्य उदय विक (सुदर्शन) लाई प्रहरीले पक्राउ गरेको हो । अखिल क्रान्तिकारी जिल्ला अध्यक्ष समेत रहेका विकलाई प्रहरीले आठबीस नगरपालिका६ सिंगासैनस्थित घरबाटै पक्राउ गरेको हो । इलाका प्रहरी कार्यालय राकमकर्णालीबाट खटिएको प्रहरीको टोलीले विकलाई आइतबार बिहान घरबाटै पक्राउ गरेको थियो । उनलाई जिल्ला प्रहरी कार्यालय दैलेखमा ल्याइएको प्रहरीले जनाएको छ । दैलेखका डिएसपी हरिबहादुर ओलीका अनुसार पक्राउपछि थप अनुसन्धान थालिएको छ । विप्लव नेतृत्वको नेकपाका जिल्ला इञ्चार्ज दिपेन्द्रले घटनाको विषयमा एक प्रेस विज्ञप्ति जारी गर्दैै गैरन्यायीक तरिकाले पक्राउ गरिएको घटनामा विरोध जनाएका छन् । विज्ञप्तिमा सदस्य विकलाई बिना शर्त रिहाइ गर्न माग गरिएको छ ।
भारतीय विदेशमन्त्रीको अभिव्यक्तिमा माधव नेपालको आपत्ति,"काठमाडौँ : नेकपाका नेता माधवकुमार नेपालले भारतीय विदेशमन्त्रीले गौतम बुद्धबारे दिएको अभिव्यक्तिप्रति आपत्ति जनाएका छन् । भारतीय विदेशमन्त्री एस जयशंकरले बुद्ध भारतमा जन्मिएको भन्दै विवादास्पद अभिव्यक्ति दिएपछि नेपालका धेरै नेताहरुले विरोध जनाउन थालेका हुन् । यसै क्रममा नेता नेपालले सामाजिक सञ्जालमा लेख्दै असंवेदनशील र तथ्यहीन भन्दै आपत्तिजनक भएको बताए । परराष्ट्र मन्त्रालयले विज्ञप्ति निकाल्नुअघि पूर्वप्रधानमन्त्री नेपालले सरकारले यसबारे भारतसँग संवाद गर्नुपर्ने भन्दै सुझाव समेत दिएका थिए । भारतीय प्रधानमन्त्री नरेन्द्र मोदीले नेपालको संसदमै वुद्ध नेपालमा जन्मिएको भनिसकेको अवस्थामा विदेशमन्त्रीबाट यस्तो अभिव्यक्ति आउनु आपत्तिजनक भएको उनको भनाइ थियो । नेता नेपालले ट्वीटरमा लेखेका छन्, ऐतिहासिक तथ्य, प्रमाण र पुरातात्विक अध्ययनबाट समेत वुद्ध नेपालमा जन्मिएकोमा कुनै शंका बॉकी नरहँदानरहँदै वेलाबखतमा भारतीय नेताहरूबाट व्यक्त हुने यस्ता असंवेदनशील र गलत कुराले दुई देशबीचको सम्बन्धमा प्रतिकूल असर पार्दछन् भन्ने कुरा ख्याल गर्न म ध्यानाकर्षण गराउँछु । भारतीय जिम्मेवार अधिकारीबाट यस्ता अभिव्यक्ति आउनु थप दुखद् रहेकाले यसबारेमा नेपाल सरकारलाई औपचारिक रूपमै भारतसँग कुरा गर्न अनुरोध गर्दछु । नेता नेपालले यस्तो टिप्पणी गरेको केही घण्टामै नेपाल सरकारको परराष्ट्र मन्त्रालयबाट विज्ञप्ति सार्वजनिक भएको हो ।"
"२३ औं दिनमा ईः ले तोडे अनसन, यस्ता छन् सहमति","काठमाडौं : पीसीआर परीक्षणको दायरा बढाउन माग गर्दै अनसन बसेका 'इनअफ इज इनफ'का अभियान्ताले २३ औं दिनमा अनसन तोडेका छन्। अनसनरत युवा ई र सरकारबीच १३ बुँदे सहमति भएपछि उनीहरुले आइतबारबाट अनसन तोडेका हुन्। कोरोना नियन्त्रणमा सरकारले हेलचक्राइ गरेको भन्दै उनीहरु सरकारविरुद्ध अनिश्चितकालिन अनसनमा बसेका थिए। सहमति पत्रमा अनसनकारीको तर्फबाट ई र स्वास्थ्य मन्त्रालयको तर्फबाट डा समिर कुमार अधिकारीले हस्ताक्षर भएको छ। दुवै पक्षबीच विदेशबाट आएकालाई क्वारेन्टिनमा राखेको पाँच दिनपछि मात्रै स्वास्थ्य परीक्षण गरी घर पठाउने र होम क्वारेन्टाइनको निर्देशिका यसै हप्ता तयार पार्ने सहमति भएको छ। पीसीआर परीक्षणको नतिजा यथाशिघ्र उपलब्ध गराउने प्रबन्ध गर्ने, कन्ट्याक्ट भीडलाई व्यापक र प्रभावकारी बनाउन सरकारवाट गठित केस इन्भेस्टिगेशन तथा कन्ट्याक्ट ट्रेनिङ्ग समूहलाई सहयोग पुग्ने गरी स्वयमसेवकहरूको समेत व्यवस्था गरेर निजहरूलाई प्रशिक्षण दिई प्रदेश तथा स्थानीय तहको समन्वयमा स्थानीय स्तरमा परिचालन गर्ने लगायतका सहमति भएको छ। त्यस्तै कोभिड१९ को महामारीबाट अति प्रभावित आर्थिक रुपले विपन्न समुदायलाई प्राथमिकतामा राखी राहत तथा सुरक्षा कार्यक्रमको व्यवस्था गर्न नेपाल सरकारलाई लेखी पठाउने सहमति भएको छ। कोभीड१९ को व्यवस्थापनको दौरानमा भएको खर्च विवरण प्रचलित विधि र कानुनबमोजिम यथाशिघ सार्वजनिक गर्ने र उपचारको लागि आवश्यक पर्ने सामग्रीको खरिद प्रक्रिया पारदर्शी गर्ने सहमति गरिएको छ। असार २२ गते भएको सहमति अनुसार स्वास्थ्य तथा जनसङ्ख्या मन्त्रालयको कार्यक्षेत्र बाहेकका अन्य सहमतिका बुँदाहरूको सम्बन्धमा सम्बन्धित मन्त्रालय तथा निकायहरूमा गमन्वयका लागि यथाशिघ्र लेखी पठाउने र जानकारी गराउने पनि सहमति भएको छ। यस अगाडि 'इनअफ इज इनफ'का अभियान्ताले १२ औं दिनमा अनसन तोडेका थिए। यस्तो छ सहमति"
भारतीय विदेशमन्त्रीको अभिव्यक्तिप्रति कांग्रेस प्रवक्ताको कडा आपत्ति,"काठमाडौं : भारतीय विदेशमन्त्री एस जयशंकरको अभिव्यक्तिप्रति नेपाली कांग्रेसका प्रवक्ता विश्वप्रकाश शर्माले आपत्ति जनाएका छन्। शर्माले बुद्ध महान् भारतीय भएको भन्ने जयशंकरको अभिव्यक्तिप्रति ट्वीटर मार्फत् कडा आपत्ति जनाएका हुन्। भगवान बुद्ध नेपालमा जन्मिएका हुन्। त्यो भूभाग आजको नेपालमा रहेको पौराणिक र प्रमाणित तथ्य विरुद्ध भारतीय विदेशमन्त्रीको अभिव्यक्तिप्रति हाम्रो गम्भीर आपत्ति छ, उनले लेखेका छन्, आवेगको जवाफमा आवेग पस्किएर नेपाल र नेपालीको संवेदनशीलतामा चोट पुयाने कार्य हाम्रा लागि किमार्थ स्वीकार्य छैन। प्रवक्ता शर्माले आवेगले दुवै पक्षको हित नगर्ने बताएका छन्। आवेगको जवाफमा आवेग दुवै देशको हितमा छैन, उनले लेखेका छन्, राम जन्मभूमिको प्रश्न होस् या बुद्ध जन्मभूमिको, आपसी संवेदनशीलताको हेक्का नराखेर गरिने टिप्पणीले गहिरो चोट छोड्न सक्छन्।"
प्रदेशसभाका कर्मचारीले लिए कानून विपरीत सुविधा,"बुटवल : पाँच नम्बर प्रदेश सभा सचिवालका कर्मचारीले कानून विपरीत सुविधा लिने गरेका छन्। प्रदेश सभाका सचिव दुर्लभकुमार पुनसहितका कर्मचारीले कानून विपरीत सुविधा लिएका हुन्। सभामुखले नियुक्त गरेका सचिवालयका सचिवलाई गाडी र चालक सुविधा रहेको छ। तर उनले घरभाडादेखि भान्छेसम्मको सुविधा लिएका छन्। प्रदेश सभा स्रोतका अनुसार सचिवले घरभाडा, इन्टरनेट, विद्युत, खानेपानीको रकम कार्यालयबाट बुझ्दै आएका छन्। त्यसबापत मासिक २० देखि २५ हजारसम्म रकम बुझ्ने गरेको बताइएको छ। प्रदेशसभा सचिवालय सञ्चालन सम्बन्धी ऐनले ती सुविधा तोकेको छैन। सरकारी क्वार्टर भएको अवस्थामा कर्मचारी बस्नु स्वभाविक मानिन्छ। तर घरभाडा भन्दै रकम नै बुझ्न पाइँदैन। सभामुख पूर्णबहादुर घर्तीको सिफारिसमा प्रदेश प्रमुखले पुनलाई संविधानको धारा १९५ अनुरुप सचिवालयको सचिव नियुक्त गरेका हुन्। सचिवको कार्यकाल पाँच वर्षको हुन्छ। हाल बुटवलको जोगिकुटीमा बस्दै आएका सचिव पुनले प्रदेश सभाले नियुक्त गरेका कार्यालय सहयोगीलाई भान्सेका रुपमा प्रयोग गर्दै आएका कर्मचारीहरुले बताएका छन्। भतिजो नाता पर्ने भिजनकुमार पुन कार्यालय सहयोगीका रुपमा नियुक्त छन्। तर उनी कार्यालयमा काम गरिरहेको अवस्थामा नभेटिने कर्मचारीहरु बताउँछन्। प्रदेश सभाका सचिव पुनले ऐन कानून सम्मत सुविधा लिएको दावी गर्छन। ऐन हेर्नुस्, के सुविधा तोकेको छ', उनले भने, एउटा व्यक्तिको बारेमा कुरा नगर्नुस्। कानूनले प्रदेशसभाको सचिवलाई प्रदेश सरकारको प्रमुख सचिव सरहको पारिश्रमिक तोकेको छ। सवारी, चालक, इन्धन र मोबिल तथा विदा एवं भत्ताको सुविधा पाउने व्यवस्था ऐनमा उल्लेख छ। कर्मचारी स्रोतका अनुसार प्रदेशसभाका लेखाअधिकृत आलोक अग्रहरीले समेत घरभाडा वापतका रकम बुझ्ने गरेका छन्। उनी बुटवलको अस्पताल लाइन अगाडि बस्दै आएका छन्। प्रदेशसभाका उपसचिव हरिहर पोखरेल सरकारी क्वार्टरमा बस्छन् भने अर्का उपसचिव श्यामप्रसाद श्रेष्ठ आफन्तकोमा बस्दै आएका छन्। प्रदेशसभाको सचिव वा अन्य कर्मचारी कुनैले पनि आवास वापतको सुविधा नपाउने व्यवस्था छ। सांसद, उपसभामुख र सभामुखलाई भने सबै सुविधा रहेको छ। प्रदेश सभाका प्रवक्ता श्यामप्रसाद श्रेष्ठले सुविधा के कति लिएको भन्ने विषयमा आफूलाई जानकारी नभएको बताए। प्रदेशसभामा नियुक्त करार कर्मचारीले आफूहरुलाई भत्तामा विभेद गरिएको भन्दै गुनासो गरिरहेका छन्। माथिल्ला कर्मचारीले कानून विपरीत सुविधा लिने, तर तल्ला तहका कर्मचारीलाई पाउनुपर्ने बैठक भत्तामा समेत विभेद गरिएको छ', एक कर्मचारीले भने। गाडी मर्मतमा अनियमितताआशंका प्रदेशसभामा सञ्चालनमा रहेका सवारीसाधनको मर्मतमा एकै वर्षमा ४५ लाख बढी खर्च भए पनि अनियमितताको आंशका गरिएको छ। दुर्घटनामा परेको एउटा गाडीबाहेक अन्य गाडीको मर्मत खर्च अत्याधिक छ। १२ महिनाको अवधिमा नयाँ गाडीको मर्मत नै झण्डै साढे सात लाख छ। प्रदेशसभाको सार्वजनिक लेखा समितिले फाइल अध्ययन गरेर सत्यतथ्य सार्वजनिक गर्ने जनाएको छ। लेखा समितिका सदस्य कुलप्रसाद पोखरेलले खर्चको यथार्थ विवरण अध्ययन गरिने बताए। हामी प्रारम्भिक सूचना थाहा पाएका छौं, फाइल नै झिकाएर अध्ययन् गर्छौं', उनले भने। ०७५ मंसिरमा खरिद भएका गाडीको मर्मत खर्च अश्वभाविक रहेको छ। सामान्यतः नयाँ गाडी मर्मतमा वार्षिक डेढ लाखसम्म खर्च आउने अटो व्यवसायीहरु बताउँछन्। दुर्घटना वा इन्जिनमै कुनै ठूलो क्षति भए मात्रै ७८ लाख खर्च हुन्छ', एक जना अटो व्यवसायीले भने। कृषि, वन तथा वातावरण समितिका सभापति विजयबहादुर यादवले सचिवालबाटै मर्मत हुने भएकाले खर्चको विषयमा अनविज्ञता जनाउँछन्। हामी त यो बिग्रिएको छ, बनाइदिनुपर्यो भन्छौं', उनले भने, खर्च के कति आउँछ जानकारी हुँदैन।मर्मत खर्च फर्स्यौटमा प्रदेशसभाको सचिव, लेखा अधिकृत र स्टोर किपरको भूमिका हुन्छ। एक लाख रुपैयाँभन्दा माथिको मर्मत गर्दा तीन वटा कम्पनीबाट कोटेशन आह्वान गर्नुपर्ने कानूनी व्यवस्था छ। प्रदेशसभाले स्थापना भएको साढे दुई वर्षको अवधिमा ६३ लाख रुपैयाँ गाडी मर्मतमा खर्च गरेको छ। आर्थिक वर्ष ०७४७५ मा मर्मत खर्च दुई लाखको हाराहारीमा थियो। अहिले प्रदेशसभामा ३२ वटा साधन छन्। चारपांग्रे गाडी मर्मतमा अत्याधिक खर्च भएको हो।"
नेपालभारत सम्बन्धमा जनता लठ्ठिने धर्म र राष्ट्रवादको ककटेल : बाबुराम,"काठमाडौं : पूर्वप्रधानमन्त्री डा बाबुराम भट्टराईले नेपाल र भारतको सम्बन्धमा धर्म र राष्ट्रवादको ककटेलले जनता लठ्याउने काम भएको टिप्पणी गरेका छन्। भारतीय विदेशमन्त्री जयशंकरले बुद्ध भारतमा जन्मिएको बताएपछि बाबुरामले यस्तो टिप्पणी गरेका हुन्। नेपालका प्रधानमन्त्री केपी ओलीले राम नेपालमै जन्मिएका हुन् भन्ने र भारतले बुद्ध उतै जन्मिएका हुन् भनेर जवाफ फर्काएको भन्दै बाबुरामले यस्तो टिप्पणी गरेका हुन्। बाबुरामले भारतको यो प्रवृत्तिलाई छट्टु स्यालको संज्ञासमेत दिएका छन्। सामाजिक सञ्जाल ट्वीटरमा संक्रिय बाबुरामले यस्ता छट्टु स्यालबाट होशियार हुन सुझावसमेत दिएका छन्। छट्टुस्याल चील आयो भनेर कराउँथ्यो। गाउँले आकाशतिर हेर्न थालेपछि भूइँबाट कुखुरा चोरेर भाग्थ्यो ! यताकाले राम यतै जन्मेका हुन भनेर चिच्याए,उताकाले बुद्ध उतै जन्मेका हुन् भनेर फर्काए, बाबुरामले ट्वीटमा लेखेका छन्, अब यो धर्म र राष्ट्रवादको ककटेलले केही महिना जनता लठ्ठिने भए।छट्टु स्यालले के के चोर्ने हुन् ! होशियार !"
पार्टी एकताका लागि नेकपाका ६१ सांसदको हस्ताक्षर अभियान,"काठमाडौं : पार्टी एकताको पक्षमा सत्तारुढ नेपाल कम्युनिस्ट पार्टी (नेकपा) का ६१ सांसदले हस्ताक्षर अभियान सुरु गरेका छन्। एकताका लागि शीर्ष नेतालाई दबाब दिन भन्दै सांसदहरुले हस्ताक्षर अभियान सुरु गरेका हुन्। नेकपाभित्र प्रधानमन्त्री एवम् पार्टी अध्यक्ष केपी ओली, अर्का अध्यक्ष पुष्पकमल दाहाल प्रचण्ड र नेता माधवकुमार नेपाल पक्षका ६१ सांसदले आइतबार सिंहदरबारमा पत्रकार सम्मेलन गरेर पार्टी एकताको पक्षमा अभियान सुरु गरेको जनाएका हुन् । पार्टीको विभाजनले देशमै संकट उत्पन्न हुने भन्दै रोक्नका लागि हस्ताक्षर अभियान सुरु गरिएको सांसद विशाल भट्टराईले बताएका छन् । नेता भट्टराईका अनुसार यो अभियान दबाब अभियान हो । विभाजन भए संविधान र गणतन्त्र समेत धरापमा पर्ने भन्दै सांसदहरुले चिन्ता व्यक्त गरेका छन् । यस्तै माग पूरा नभएको खण्डमा आफूहरुले धर्ना समेत दिने नेताहरुको भनाइ छ । पछिल्लो समय सत्तारुढ दल नेकपाभित्र शीर्ष नेताहरुबीचको शक्ति संघर्ष सतहमै देखिएको छ । यसअघि अध्यक्ष प्रचण्ड, नेपाल, झलनाथ खनाल लगायत नेताहरुले प्रधानमन्त्रीको कार्यशैलीको विरोध गर्दै सार्वजनिक रुपमै राजीनामा माग गरेका थिए । सोही कदमको जवाफ स्वरुप ६१ सांसदहरुले यस्तो कार्यक्रम गरेका हुन् । असार १० गते सुरु स्थायी कमिटीको बैठक विवादका कारण अवरुद्ध भएको छ ।"
सात सीडीओको सरुवा,काठमाडौं : गृहमन्त्रालयले ७ जना प्रमुख जिल्ला अधिकारीको सरुवा गरेको छ । साउन २५ गतेको मन्त्रिस्तरीय निर्णयले गृहमन्त्रालयका सहसचिव उमेश बस्नेतलाई रौतहटको सीडीओ बनाएको छ । सहसचिव सन्तबहादुर सुनारलाई दैलखको सीडीओमा सरुवा गरेको छ ।गृह मन्त्रालय सहप्रवक्ता एवं उपसचिव उमाकान्त अधिकारी म्याग्दीको सीडीओ भएका छन् । राष्ट्रिय परिचयपत्र तथा पञ्जीकरण विभागकी उपसचिव हिरादेवी पौडेललाई मुस्ताङको सीडीओ बनाइएको छ । जिल्ला प्रशासन कार्यालय ललितपुरका सहायक सीडीओ खिमलाल भुसाललाई प्युठानको सीडीओ बनाइएको छ । त्यस्तै सहायक सीडीओ धु्रव गिरीलाई स्याङजाबाट सरुवा गरेर मनाङको सीडिओ बनाइएको छ । त्यस्तै सहायक सीडीओ राजकुमार राईलाई झापाबाट सरुवा गरेर पूर्वीरुकुमको सीडीओ बनाइएको छ ।
सीसीएमसी बैठक : भदाै १ देखि अन्तर जिल्ला र हवाई यातायात खुला नगर्न सिफारिस,"काठमाडौं : कोभिड१९ क्राइसिस म्यानेजमेन्ट सेन्टर (सीसीएमसी)ले भदौ १ गतेदेखि हवाई सेवा, लामो दूरीको सार्वजनिक यातायात खुला नगर्न सरकारसमक्ष सिफारिस गरेको छ । विश्वव्यापी महामारीको रुपमा फैलिएको कोरोना भाइरस (कोभिड१९) संक्रमितको संख्या बढ्दै गएको भन्दै सीसीएमसीले साउन ५ को मन्त्रिपरिषद् निर्णय सच्याउन सिफारिस गरेको हो । यस विषयमा ठोस निर्णय नभएको तर यो कार्यान्वयन गर्नु नहुने विषयमा धेरैको मत मिलेपछि सीसीएमसीले यस्तो सिफारिस गरेको हो । भदौ १ गतेदेखि हवाई उडान र अन्तर जिल्ला यातायात सञ्चालन गर्ने निर्णय सरकारले गरे पनि सङ्क्रमणको दर बढ्दै गएको अवस्थामा के गर्ने भन्ने विषयमा लामो बिमर्स भएको छ, मन्त्रिपरिषद् कार्यालयका सचिव महेन्द्रप्रसाद गुरागाईंले भने । बैठकमा मुलुकको पछिल्लो अवस्थाको बारेमा महत्वपूर्ण विचार विमर्श भएको छ । स्वास्थ्य सुरक्षाका सम्पूर्ण मापदण्ड पालना गराउन, स्थानीय तहले नै आवश्यक संयन्त्रको परिचालन गर्न र त्यसका लागि सङ्घीय, प्रदेश र स्थानीय सरकारबीच थप समन्वय गर्नुपर्ने विषयमा समेत बैठकमा छलफल भएको गुरागाईंले बताए । त्यसैगरी सरकारले मुलुकभर आइसोलेसन र क्वारेन्टिनको अभाव देखिएकाले स्थानीय तहको समन्वयमा थप व्यवस्था गर्ने भएको छ । सीसीएमसीको बैठकले काठमाडौँ उपत्यकालगायत देशका अधिकांश जिल्लामा सङ्क्रमितको सङ्ख्या बढ्दै गएकाले त्यसको व्यवस्थापनका लागि थप आइसोलेसन कक्ष थप गर्ने निर्णय गरेको हो । बैठकले स्थानीय तह र जिल्ला सङ्कट व्यवस्थापन केन्द्रको समन्वयमा आइसोलेसन र क्वारेन्टिनको थप व्यवस्था गर्ने निर्णय गरेको सचिव गुरागाईंले जानकारी दिए। सरकारले तोकेका स्वास्थ्य सुरक्षासम्बन्धी मापदण्ड प्रयोग नगर्दा सङ्क्रमणको जोखिमसँगै मृत्युदर बढेको निष्कर्ष पनि बैठकले निकालेको छ । अत्यावश्यक कामबाहेक घरबाट बाहिर ननिस्किन र निस्कनै परे स्वास्थ्य सुरक्षाका सम्पूर्ण मापदण्ड पालना गर्न पनि बैठकले आग्रह गरेको सचिव गुरागाईले जानकारी दिए । सङ्क्रमितको सङ्ख्या बढ्दै गएको अवस्थामा सर्वसाधारण, सुरक्षाकर्मी, स्वास्थ्यकर्मी, उद्योगी तथा व्यवसायी सबैलाई सुरक्षित रहन सचिव गुरागाईंले आग्रह गरे ।"
बुद्ध सम्बन्धी जयशंकरको विवादित अभिव्यक्ति भारतले सच्यायो,"काठमाडौं : भारतीय विदेशमन्त्री एस जयशंकरको बुद्ध सम्बन्धी विवादास्पद अभिव्यक्ति भारतीय विदेश मन्त्रालयले सच्चाएको छ। भारतीय विदेश मन्त्रालयले भगवान गौतम बुद्धको जन्मभूमिबारे मन्त्रीले दिएको अभिव्यक्ति सच्याएको हो। आइतबार साँझ भारतले बुद्ध लुम्बिनीमा जन्मिएको र त्यो नेपालमा पर्ने उल्लेख गरेको छ। भारतले जयशंकरको अभिव्यक्ति बौद्ध विरासतसँग सम्बन्धित भएको भन्दै विदेश मन्त्रालयका प्रवक्ता अनुराग श्रीवास्तवले भनेका छन्, यसमा कुनै शंका छैन कि गौतम बुद्ध लुम्बिनीमा जन्मिएका हुन्। जुन नेपालमा पर्छ। जयशंकरले एक सम्मेलनमा बुद्ध भारतीय भएको बताएपछि यसको नेपालमा चर्को विरोध भएको छ। नेपाल सरकारले गौतम बुद्ध भारतमा जन्मिएको भनी भारतीय विदेशमन्त्री जयशंकरको अभिव्यक्तिप्रति औपचारिक रुपमा खण्डन गरेको थियो। परराष्ट्र मन्त्रालयले आइतबार विज्ञप्ति जारी गर्दै विदेशमन्त्री जयशंकरको उक्त भनाइको खण्डन गरेको थियो। गौतम बुद्ध नेपालमा जन्मिएको भन्ने तथ्य निर्विवाद र स्थापित रहेको उल्लेख गर्दै मन्त्रालयको विज्ञप्तीमा भनिएको थियो, ऐतिहासिक तथा पुरातात्त्विक प्रमाणहरूबाट गौतम बुद्ध नेपालको लुम्बिनीमा जन्मिएको भन्ने स्थापित भइसकेको छ र यो तथ्य निर्विवाद छ। बुद्धको जन्मस्थल र बौद्ध धर्मको धरोहर लुम्बिनी युनेस्कोको विश्व सम्पदा सूचीमा सूचीकत सम्पदामध्ये एक हो। नेपालले जयशंकरको अभिव्यक्तिको खण्डन गरे लगत्तै भारतीय विदेश मन्त्रालयले उनको अभिव्यक्ति सच्याएको हो।"
"पार्टी एकता जोगाउन भन्दै नेकपाका ७० सांसदको हस्ताक्षर, आजै पत्रकार सम्मेलन","काठमाडौ : सत्तारुढ दल नेपाल कम्युनिष्ट पार्टी नेकपाका सांसदहरुले पार्टी एकता जोगाउनका लागि भन्दै हस्ताक्षर संकलन गरेका छन् । नेकपाका सांसदहरु विशाल भट्टराई, यज्ञराज सुनुवार, सुरेश राई, कृष्ण दाहाल लगायतको अगुवाइमा ७० जना जति सांसदको हस्ताक्षर संकलन गरिएकोखोटाङका सांसद विशाल भट्टराईले जानकारी दिए । संकल गरेको हस्ताक्षर पार्टी नेतृत्वलाई बुझाउने तयारी भएको उनले बताए। आजै दिउँसो २ बजे पत्रकार सिंहदरबारमा सम्मेलन गरी आफ्ना धारणा सार्वजनिक गर्ने तयारी भएको सांसद भट्टराईले जानकारी दिए । पत्रकार सम्मेलन पश्ताच पार्टी एकतालाई बचाउनु पर्ने आफूहरुका रायसहति करिब ७० जना सांसदको हस्ताक्षर पार्टीका दुवै अध्यक्षलाई बुझाइने उनको भनाइ छ। सांसद यज्ञराज सुनुवार माधवकुर नेपाल निकट रहँदै आएका छन् । सुरेश राई पूर्व माओवादी निकट हुन् भने विशाल भट्टराई र कृष्ण दाहाल ओली निकटका सांसद हुन् ।"
उद्योग अधिकृतविरुद्ध घुस मुद्दा,"काठमाडौँ : घरेलु तथा साना उद्योग कार्यालय, नेपालगञ्ज बाँकेका उद्योग अधिकृत (सातौं तह) हुकुम बहादुर ओलीविरुद्ध विशेष अदालतमा घुस मुद्दा दायर गरिएको छ। घुस लिँदालिँदै पक्राउ परेका ओलीविरुद्ध ठेक्कापट्टाको अनुमतिपत्र (लाइसेन्स) बनाइदिने कार्यमा सहजीकरण गरिदिने भनी सेवाग्राहीसँग घुस लिएका थिए । अनुसन्धानको शिलशिलामा ओलीले सेवाग्राहीले पेश गरेका कागजात पूरा नभएको र बाँकी रहेका कागजात पेश नगरे काम नहुने डरत्रास देखाई बाँकी रहेका मेशिन उपकरण किनेका कागजातसमेत आफैँले बनाईदिने आशा देखाई उद्योग दर्ताको प्रमाणपत्र उपलब्ध गराउने बहानामा घुस लिएका थिए । उनी ९६ हजार ३ सय घुससहित पक्राउ परेका थिए। उनीविरुद्ध भ्रष्टाचार निवारण ऐन बमोजिम सजाय हुन मागदाबी लिई विशेष अदालत, काठमाडौँमा आरोपपत्र दायर गरिएको छ।"
"कोरोना महामारी बीच बालुवा व्यवसायीको दादागिरी, प्रहरीकै स्कटिङमा टिपर र्याली","धादिङ : आइतबार अपरान्ह साढे १२ बजेतिर १ दर्जन टिपरमा सयौं मानिस प्रशासन र प्रहरीविरुद्ध नाराबाजी गर्दै सदरमुकाम प्रवेश गरे । कोरोना महामारीमा भीडभाड नगर्न र अति आवश्यक कामबाहेक घर बाहिर ननिस्कन प्रहरीले सूचना जारी गरिरहेको बेला अकस्मात नाराबाजीसहितको टिपर र्यालीले बजारबासीलाई निकै खुल्दुली बनायो । महामहाकाबीच भीडभाड र अन्य कार्यक्रम नगर्नका लागि प्रहरी प्रशासनले गरेको उर्दीलाई धज्जी उडाउँदै प्रहरीकै अगाडि टिपरमा सयौं मानिस खाँदेर गरिएको र्यालीले स्थानीय चकित भएका थिए । जिल्ला प्रशासन कार्यलय धादिङले एक साताअघिदेखि धादिङमा कुनैपनि खोलानाला र नदीमा बालुवा उत्खनन् गर्न नपाउने सूचना जारी गरेपछि काम गर्ने बालुवा मजदुरलाई उचालेर बालुवा व्यवसायीहरु जिल्ला प्रशासन घेराउ गर्न टिपरसहित असुरक्षित तरिकाले आएका थिए । कोरोना जोखिमको कुनै प्रवाह नगरी वर्षौदेखि त्रिशूली नदी किनारमा अवैध उत्खनन् गर्नेहरुले मजदुरलाई अघि सारेर सदरमुकाम धादिङवेशीमा दादागिरि देखाएका हुन् । अझ रोचक त के भने कुनै पनि सभा समारोह गर्न र पारिवारिक कार्यक्रम गर्नका लागि पनि अहिले प्रहरी प्रशासनको अनुमति चाहिन्छ। गाडीमा धेरै यात्रु खाँदिएको देखेमा प्रहरीले नै तत्काल यात्रुहरु झार्ने गर्दछ तर, बालुवा व्यवसायीको उक्त 'दादागिरि र्याली' लाई प्रहरीकै गाडिले स्कर्टिङ गर्दै जिल्ला प्रशासन कार्यलयको छेउमै रहेको टुँडीखेल पुर्याएको थियो । धादिङ वेशी बजारका स्थानीय उपेन्द्र पौडेलले भने, 'परिवार र आफन्त मात्रै सहभागी हुने गरी बच्चाको भातखुवाइ गर्न प्रहरीको अनुमति चाहिने, अनि यो महामारी बीचमै प्रहरी र प्रशासनविरुद्ध नै नाराबाजी गर्नेलाई प्रहरीकै स्कर्टिङ पनि देख्न पाइयो । यो कारोना रोग अचम्म हो कि प्रशासनको काम गराइ अचम्म हो ?' मजदुरको र्याली र विरोध कार्यक्रम भनिए पनि बालुवा व्यवसायी र विचौलियाले नै नाराजुलुसको नेतृत्व गरिरहेका थिए । मजदुरको नेतृत्वमा गर्नेमा विगत लामो समय अघिदेखि त्रिशूली नदी किनार बेल्खु दोभानको इन्द्रायणी बगर कब्जा गरेर बालुवा उत्खनन् गरिरहेका गणेशलाल श्रेष्ठ, त्रिशूली नदीको किनारको रुम्टा बगर ओगेटर उत्खनन् गरिरहेका केशव अधिकारी, मासटारमा त्रिशूली नदीमा उत्खनन् काम गर्दै आइरहेका रामप्रसाद अधिकारी (जगन्नाथ) अग्रपङितमा रहेका थिए । उनीहरुकै अगुवाइमा मजदुर आन्दोलनमा सहभागी भएका थिए। अवैध ढंगले बालुवा उत्खनन् गरेको, बर्खाको भेलमा मजदुरलाई जोखिमपूर्ण काममा लगाएको र मजदुरको ज्यानै गएको घटनाका कारण र गृह मन्त्रालयकै निर्देशनबाटै उत्खनन् बन्द गर्ने प्रशासनले बताएको छ । तर प्रशासनले मजदुरको रोजीरोटी खोसेको र काम गरेर समेत खान नदिएको भन्दै आन्दोलन गरेको व्यवसायीले बताएका छन् । आफूहरुले आन्दोलन गरेको नभइ मजदुरको आन्दोलनमा साथ दिएको बालुवा व्यवसायी गणेशलाल श्रेष्ठले बताए । उनले भने, 'साउन भदौ र असोजमा चाहि बालुवा निकाल्दै पाइँदैन भनेर बन्द गराइयो, बालुवा जम्मा हुने पनि यही तीन महिना हो, यो तीन महिना काम गरेर ९ महिनाको खर्च जुटाउने मजदुरको पेटमा सरकारबाटै लात हान्ने काम भएको छ ।' कोल्पुबगरमा बालुवा निकाल्ने उदयपुरका सीप कुमार राइले भने, 'प्रहरी गएर बालुवा निकाल्ने काम बन्द गरायो, काम पाइएन, सबैले आन्दोलन गर्न जाउँ भने मिसिएर आइयो ।' काम गर्न नदिने हो भने मजदुरहरुलाइ राहतको व्यवस्था गर्न पर्ने राइले बताए । नाराजुलुस गर्दै जिल्ला प्रशासन कार्यलयको प्राङगणमा पुगेको र्यालीले उपस्थित मजदुरको हस्ताक्षरसहित तत्काल नदी किनार बालुवा संकलन र उत्खनन् गर्न पाउन माग गर्दै प्रमुख जिल्ला अधिकारी अस्मान तामाङलाइ ज्ञापन पत्र बुझाएका थिए । ज्ञापन पत्र बुझ्दै प्रजिअ तामाङले माथिल्लो निकायकै निर्देशनमा बन्द गरिएकाले तत्काल खुलाउन नसक्ने जवाफ दिएका थिए ।हरेक वर्ष त्रिशूली नदीको भेलमा बालुवा निकाल्ने क्रममा कम्तीमा पनि १० जना मजदुरले ज्यान गुमाइरहेका छन् । यस वर्ष पनि गत असार २४ गते गल्छी गाउँपालिका २ का ताराबहादुर मगर बगेर बेपत्ता भएका थिए । उक्त घटना पछि मजदुर स्वयंले बालुवा उद्योगी र व्यवसायीविरुद्ध उजुरी दिँदै अवैध उत्खनन् र जोखिमपूर्ण तरिकाले काममा लगाउन नपाइने माग गरेपछि प्रशासनले नै जोखिमपूर्ण रुपमा बालुवा निकालिदै गरेको नदी किनारका बगरमा प्रहरी परिचालन गरेको थियो । कामबिहीन भएका मजदुरलाई उचालेर कोरोना महामारीको संकटपूर्ण अवस्थामा बालुवा व्यवसायीले आन्दालनको दादागिरि देखाएका हुन् ।"
प्रदेश १ मा थपिए ४० कोरोना संक्रमित,"विराटनगर : प्रदेश १ मा आइतबार ४० जना कोरोना भाइरसका संक्रमित थपिएका छन् । नयाँ संक्रमितमा सबैभन्दा बढी मोरङका छन् । मोरङमा २९, सुनसरीमा छ र झापामा पाँचजना नयाँ संक्रमित थपिएका हुन् । प्रदेश १ मा आइतबार एक हजार एक सय आठजनाको पीसीआर परीक्षण गरिएकोमा १३ महिला र २७ पुरुषको रिपोर्ट पोजिटिभ आएको हो । मोरङको विराटनगरमा १० महिला १९ पुरुष, सुनसरीको धरानमा एक महिला दुई पुरुष, इटहरीमा एक महिला एक पुरुष, बर्जुमा एक पुरुष, झापाको बाह्रदशीमा एक महिला एक पुरुष, अर्जुनधारा दुई र दमकमा १ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ । प्रदेश १ मा आइतबारसम्म कोरोना संक्रमितको संख्या एक हजार चार सय २३ पुगेको छ । प्रदेशभर हालसम्म ५३ हजार एक सय ३३ जनाको पीसीआर परीक्षण गरिएको मन्त्रालयका प्रवक्ता डा सुरेश मेहताले बताए । प्रदेश १ मा आइतबार पाँचजना डिस्चार्ज भएका छन् । बीपी कोइराला स्वास्थ्य विज्ञान प्रतिष्ठान धरानमा उपचाररत मोरङका तीन, उदयपुर र सुनसरीका एकएक जना डिस्चार्ज भएका हुन् । प्रदेश १ मा डिस्चार्ज हुनेको संख्या ९ सय १५ पुगेको छ ।"
नेकपा महासचिव पौडेलका पीएसओमा कोरोना संक्रमण,काठमाडौं : नेपाल कम्युनिस्ट पार्टी (नेकपा) महासचिव विष्णु पौडेलका अंग रक्षक (पीएसओ)लाई कोरोना संक्रमण भएको छ। पीसीआर परीक्षणका लागि शुक्रबार स्वब संकलन गरेर दिइएको थियो। पौडेल निकट स्रोतका अनुसार आइतबार पीसीआर रिपोर्ट पोजिटिभ आएको हो। पीएसआको रिपोर्ट पोजिटिभ आएपछि महासचिव पौडेललाई आइसोलेसनमा राखिएको छ। शुक्रबार महासचिव पौडेलसहित उनका सहयोगी र परिवारका सदस्यको स्वाब लिइएको थियो। स्वाब संकलन गरिएकामध्ये एकजनाको मात्र रिपोर्ट पोजिटिभ आएको हो। पीएसओमा संक्रमण पुष्टि भएपछि आइतबारबाटै महासचिव पौडेल आइसोलेसनमा बसेका हुन्। केही दिनअघि नेकपा अध्यक्ष पुष्पकमल दाहाल प्रचण्डको सुरक्षामा खटिएका ६ सुरक्षाकर्मीको पीसीआर रिपोर्ट पोजिटिभ आएको थियो। पौडेल पछिल्ला दिनमा पार्टी विवाद मिलाउन प्रचण्डसँग बाक्लो भेटघाटमा थिए।
तनहुँमा ८१ जनाको कोरोना रिपोर्ट नेगेटिभ,"दमौली : कोरोना भाइरस (कोभिड १९) जोखिममा रहेका तनहुँका नाइ, प्रहरी तथा भीडभाडयुक्त कार्यालयका कर्मचारी गरी ८१ जनाको रिपोर्ट नेगेटिभ आएको छ । स्वास्थ्य कार्यालय तनहुँका अनुसार उनीहरुको शुक्रबार स्वाब संकलन गरिएको थियो । 'भीड र बढी जोखिम क्षेत्रमा काम गरेका प्रहरी, कर्मचारी र व्यवसायीको स्वाब परीक्षणका लागि पठाइएको थियो,' कार्यालय प्रमुख शंकरबाबु अधिकारीले भने, 'सबैको नतिजा नेगेटिभ आएको छ ।' एक साताअघिदेखि प्रशासनले कपाल काट्ने नाइहरुको सेवामा प्रतिबन्ध लगाएको छ । जोखिम बढेको भन्दै हजामको पसल बन्द भए पनि ६ जनाको स्वाब संकलन गरी परीक्षणका लागि पठाइएको थियो । 'अहिलेको नतिजाले केही सकारात्मक हुने ठाउँ दिएको छ,' उनले भने । तर मास्क लगाएर जोगिने प्रवृत्ति निकै कम भएको भन्दै प्रशासनले पटकपटक सचेत गराउँदै आइरहेको छ।'सामाजिक दुरी पालना गर्ने र मास्क लगाउने प्रवृत्ति कम भएकाले सचेत बनाइरहेका छौं,' सहायक प्रजिअ चित्रांगद बरालले भने । मास्कबीना घर बाहिर निसक्नेहरुलाई प्रहरीले दैनिक रुपमा जरिवाना तिराइरहेको छ। प्रहरी कार्यालयले दिएको तथ्यांकमा दैनिक सरदर डेढ सयको हाराहारीमा व्यक्ति जरिवानामा परेका छन् । दमौलीबाट सुरु यस्तो अभियान अन्यत्र पनि विस्तार गरिएको प्रहरी नायब उपरीक्षक युवराज तिमल्सेनाले बताए । 'सचेतना जगाउने र जरिवाना तिराउने दुवै काम भइरहेको छ,' उनले भने ।"
जनकपुरमा साउन ३२ सम्म निषेधाज्ञा,"जनकपुरधाम : कोभिड१९ को संक्रमण दैनिक बढ्दै गएपछि जनकपुरधाम उपमहानगरपालिकामा साउन भरका लागि निषेधाज्ञा थप गरिएको छ । साउन १९ गतेदेखि आइतबार सम्मका लागि पछिल्लो पटक जारी गरिएको निषेधाज्ञा साउन ३२ गते राति १२ बजेसम्मका लागि थप गरिएको धनुषाका प्रमुख जिल्ला अधिकारी प्रेमप्रसाद भट्टराईले जानकारी दिए । संक्रामक रोग ऐन, २०२० को दफा २ को उपदफा (२) बमोजिम निषेधाज्ञा जारी गरिएको हो ।"
"गोंगबुमा सुटकेसभित्र शव : एकातिर शरीर, अर्कोतिर टाउको","काठमाडौं : काठमाडौंको गोंगबु गणेशस्थान नजिकै टुक्राटुक्रा पारेर फालेको अवस्थामा एक पुरुषको शव भेटिएको छ। शरीर एउटा सुटकेस र टाउको र खुट्टा अर्को जेब्रा झोलामा फालेको अवस्थामा आइतबार बिहान शव भेटिएको हो। स्थानीयले गोंगबु चोकबाट गणेशस्थान जाने बाटोमा सुटकेशबाट रगत बगेको देखेपछि प्रहरीलाई खबर गरेका थिए। प्रहरीले खबर गरे लगत्तै पुगेको काठमाडौं प्रहरी परिसर, टेकुको टोलीले सुटकेसमा टाउको बिनाको शव भेटेपछि फरक ढंगले अनुसन्धान सुरु गरेको छ। टाउको र खुट्टा बिनाको शव भेटिएपछि प्रहरीले फरेन्सिक डाक्टरको टोलीलाई घटनास्थलमा लगेको थियो। टुक्राटुक्रा अवस्थामा शव भेटिएपछि तालिमप्राप्त कुकुर परिचालन गरिएको थियो। काठमाडौं प्रहरी परिसर, टेकुका प्रवक्ता एसपी सोमेन्द्रसिंह राठौरका अनुसार तालिमप्राप्त कुकुरले शव भेटिएको ठाउँभन्दा करिब तीन सय मिटर पर टाउको भेटेको जानकारी दिए। प्रहरीले विभिन्न कोणबाट अनुसन्धान सुरु गरेपनि शवको पहिचान भने हुन सकेको छैन। करिब ३०३५ वर्षको जस्तो देखिने पुरुषको शवको पहिचान गर्ने काम भइरहेको राठौरले जानकारी दिए। घटनाको अनुसन्धानमा महानगरीय प्रहरी परिसर, काठमाडौं र महानगरीय अपराध महाशाखाको टोली परिचालन भएको छ। शव भने पोस्टमार्टमाका लागि त्रिवि शिक्षण अस्पताल पठाइएको हो।"
बाँकेमा कोरोनाले तेस्रो व्यक्तिको मृत्यु : सांसद र प्रहरीसहित थप ४८ संक्रमित,"नेपालगन्ज : बाँकेको कोहलपुर नगरपालिका २ की ७० वर्षीया महिलाको कोरोनाबाट मृत्यु भएको छ। नेपालगन्ज मेडिकल कलेज शिक्षण अस्पताल कोहलपुरमा निमोनिया भएर भर्ना भएकी ती महिलाको आइतबार दिउँसो ३:१० बजेतिर निधन भएको अस्पतालका कोरोना फोकल पर्सन डा दिनेश श्रेष्ठले जानकारी दिए। २३ साउनको बिहान ७:४५ बजे अस्पताल पुगकी ती महिलाको सोही दिन स्वाब संकलन गरिएको थियो। डा श्रेष्ठले निमोनियाका अलावा सीबीए (रक्त सञ्चालन) को समस्या पनि थियो। बाँकेमा कोरोनाबाट यसअघि नरैनापुर गाउँपालिका ५ का २५ वर्षका युवा र बैजनाथ गाउँपालिका ६ की ४६ वर्षीया महिलाको कोरोनाबाट मृत्यु भइसकेको छ। दुबै जना महिलाको मृत्यु शिक्षण अस्पताल कोहलपुरमा भएको हो। एकैदिन ४८ मा कोरोना बाँके जिल्लामा आइतबार प्रदेशसभा सदस्य कृष्णा केसी नमूनासहित ४८ जनामा कोरोना पुष्टि भएको छ। भेरी अस्पताल नेपालगन्जमा गरिएको कोरोना परीक्षणमा सांसद नमूनाको शनिबार राति नै कोरोना पुष्टि भए पनि आइतबार मात्र सार्वजनिक गरिएको थियो। उनको भेरी अस्पतालकै क्याबिनमा राखेर उपचार भइरहेको छ। उनलाई ज्वरो आउने, रुघाखोकी, खानामा स्वाद नपाउनेलगायतका लक्षणहरु देखिएका छन्। त्यसैगरी आइतबार वडा प्रहरी कार्यालय नेपालगन्जका २९ जना र बागेश्वरी मन्दिरका एक गरी ३० जना प्रहरीलाई पनि कोरोना पुष्टि भएको बाँकेका प्रहरी प्रमुख एसपी ओमबहादुर रानाले जानकारी दिए। केहीदिन अघि वडा प्रहरी कार्यालय बाँकेका ६ जना प्रहरीलाई कोरोना संक्रमण भएको थियो। उनीहरुको सम्पर्कमा रहेका प्रहरीको कोरोना परीक्षण गर्दा थप २९ जनामा संक्रमण पुष्टि भएको हो। बाँकेमा ३६ जना प्रहरीलाई कोरोना संक्रमण भएको छ। १४ जना संक्रमित ३ दिनदेखि बेपत्ता शुक्रबारदेखि शनिबारसम्म कोरोना संक्रमण पुष्टि भएका १४ जना संक्रमित सम्पर्कविहीन भएका छन्। भेरी अस्पताल नेपालगन्जमा स्वाब संकलन गरिएका ३ जना व्यक्तिले फारममा फोन नम्बर उल्लेख नगरेका कारण शुक्रबारदेखि बेपत्ता भएका छन्।त्यसैगरी नेपालगन्ज उपमहानगरपालिकाले महेन्द्र बहुमुखी क्याम्पसमा सन्चालन गरेको क्वारेन्टाइनका ११ जना संक्रमितलाई रिपोर्ट आउनु अघि नै डिस्चार्ज गरिएकाले उनीहरु पनि सम्पर्कविहीन भएर बसेका छन्। शनिबारको रिपोर्टमा नेपालगन्जका २२० जना सबैको रिपोर्ट आएको भनिएपछि उनीहरुलाई क्वारेन्टाइनबाट घर जान दिइयो तर आइतबार ११ जनाको रिपोर्ट आउँदा उनीहरुलाई फेला पार्न सकिएको छैन। एक जना संक्रमितले भने वडा फरक परेकाले आफ्नो रिपोर्ट नभएको दाबी गर्दै पुनः परीक्षणको माग गर्दै आइसोलेसन जान मानेका छैनन्। उनी घरमै बसिरहेका छन्।"
"सिरहा नगरपालिकामा अख्तियारको छापा, केमा खर्च भयो ५ करोड ९० लाख ?","सिरहा : सिरहा नगरपालिकाले कोरोना नियन्त्रण तथा रोकथाममा खर्च गरेको रकमको कागजात अख्तियारले छानविनका लागि नियन्त्रणमा लिएको छ । अख्तियार दुरुपयोग अनुसन्धान आयोग बर्दिबास कार्यालयको अधिकृत नवराज सुवेदी नेतृत्वको टोलीले कोभिड १९ रोकथाम, नियन्त्रणमा खरिद सम्बन्धी कागजातको प्रतिलिपि छानबिनको लागि नियन्त्रणमा लिएको हो । अख्तियार बर्दिबासका प्रमुख मणिराम ज्ञवालीका अनुसार नगरपालिकाले कोरोनामा खर्च गरेको विवरणमा अनियमितताको गुनासो आएपछि आयोगको टोलीले छानविन थालेको हो । सिरहा नगरपालिकाले जिल्लास्तरीय कोभिड नियन्त्रण समितिलाई ५ करोड ९० लाख ८६ हजार रुपैयाँ खर्च गरेको विवरण सार्वजनिक गरेको थियो । उक्त विवरणमा केही सामग्रीको मूल्य बजार भाउ भन्दा अत्याधिक बढी पाइएपछि अख्तियारले चासो लिएकोे हो । के केमा खर्च भयो ५ करोड ९० लाख ? सिरहा नगरपालिकाले मास्क खरिदमा २० लाख २ हजार ९ सय ९७, थर्मगन १५ हजार ७ सय ५३, ग्लब्समा ६ लाख ८८ हजार ८ सय, सेनिटाइजर १४ लाख १ हजार ९७, सावुन १ लाख ७२ हजार १ सय ९५, पीपीई ९ लाख १८ हजार ४ सय ९१, किटनाशक औषधि छर्कने स्प्रे ५ हजार, रेनकोट १ लाख ९३ हजार रुपैयाँको खरिद गरेको देखाएको छ । यस्तै, रेनबुट ३ लाख १२ हजार १ सय ५०, डस्ना ४ लाख ५५ हजार ८ सय ५०, बेड २ लाख ५९ हजार ४ सय, झुल सुपानेट ३ लाख ३० हजार, तन्ना ४ लाख ५० हजार ३७७५, तकिया २ लाख ८ हजार ९ सय ५०, तकिया खोल ३१ हजार ९ सय २७, कम्बल ४ लाख २४ हजार ५ सय ७५, स्प्रीट २ हजार ६ सय रुपैयाँको खर्च विवरण दिएको छ । विद्युतिय सामाग्री ६ लाख ५६ हजार ६ सय २५, खानेपानी धारा सामाग्री खरिद २ लाख ५८ हजार ६ सय ५१, फलामे खाट ११ लाख ९४ हजार ६ सय ८५, किटनाशक औषधि छर्किने स्प्रे ठूलो १ लाख ४९ हजार ७ सय २५, क्वारेन्टाइन बस्नेको खाना, नास्ता र चिया ३१ लाख ८३ हजार ५ सय, जोखिम भता ४१ लाख २५ हजार ८३०, लामखुट्टे औषधि खरिद तथा छर्किने कार्य १६ लाख २९ हजार ९३६ र सरसफाई १७ लाख ५० हजार खर्च गरेका छन् । यस्तै वडा नम्बर १ देखि २२ सम्म राहत वितरणमा २ करोड ७७ लाख ७९ हजार ४ सय, वडा १ देखि २२ सम्म माक्स, सेनिटाइजर, साबुन, ग्लोव्स वितरणमा १ करोड ४ लाख ८४ हजार ९ सय १६ खर्च रहेको विवरण सार्वजनि गरेको छ । सिरहा नगरपालिकाका मेयर अशेश्वर प्रसाद यादवले नियम प्रक्रिया मिलाएर खर्च र भुक्तानी भएको बताए ।"
विस्थापित अझै पहिरोमै : वडाअध्यक्ष र प्राविधिकको मिलेमतोमा एकीकृत वस्ती अलपत्र,"ओखलढुंगा : वस्तीमाथि खसेको पहिरोले विस्थापित मोलुङ गाउँपालिकास्थित केराबारी गाउँका १७ घरधुरी पाँच वर्षदेखि पहिरोको जोखिममा बसोबास गरिरहेका छन्। विस्थापितलाई नजिकैको फुयाँलगाउँमा एकीकृत वस्ती निर्माण गरी स्थानान्तरण गर्ने योजना थियो। त्यसका लागि राष्ट्रिय पुनःनिर्माण प्राधिकरणले उपलब्ध गराएको प्रति घरधुरी दुई लाखको दरले पाएको पैसाले सामूहिक रुपमा जग्गा खरिद पनि गरे। अहिले निर्माण थालिएको एकीकृत वस्ती अलपत्र छ। घर निर्माण गरिएको छ तर घरको छाना र झ्यालढोका हालिएको छैन। वडाअध्यक्ष र पुनःनिर्माण प्राधिकरणका प्राविधिकको निहित स्वार्थले सुरु भएको दुई वर्षमा पनि एकीकृत वस्ती अलपत्र परेको हो। विस्तृत परियोजना प्रतिवेदन (डीपीआर) अनुसार लाभग्राहीले भूकम्प प्रतिरोधी घर बनाउनुपर्ने थियो। उनीहरुले घर निर्माण गर्नै लाग्दा वडाअध्यक्ष र प्राधिकरणको प्राविधिकले रोके। तिमीहरुले मापदण्ड अनुसारको घर बनाउन सक्दैनौं। त्यसैले ठेक्का दिएर समान किसिमको घर बनाउनुपर्छ भन्दै बनाउन दिएनन्। जुन प्राधिकरणको नियम विपरित हो। वडाअध्यक्ष र पुनःनिर्माण प्राधिकरणको प्राविधिक आफैँ मिलेर ठेकेदारलाई एक घर बराबर तीन लाख ८२ हजारको दरले ठेक्का दिए। पीडितले थप ८२ हजार पैसा हामी तिर्न सक्दैनौँ बरु घर आफैँ बनाउँछौं भन्दातेरा बाउको सम्पति होइन, घरको चाबी मात्र पाउँछस् भन्दै वडा अध्यक्ष रामकुमार कार्कीले धम्क्याएको स्थानीयले बताए। विस्थापित मध्येका १४ घरधुरीले अनुदान बापतको तेश्रो किस्ता सहित गरी तीन लाख रुपैयाँ ठेकेदारलाई बुझाए। हाल आएर थप ८२ हजार नपाएको भन्दै घरको छानो नहाली ठेकेदारले काम छोडे। त्यसपछि एकीकृत वस्तीको काम अलपत्र छ। भान्सा छोडेरै भाग्छन् पीडित केराबारीकी फुलमाया सुनुवार कहिले खाँदै गरेको भात छोडेर त कहिले बालेको आगो छोडेर भागेकी छन्। पानी परेपछि घरमाथि तिर ढुंगा खसेको आवाज सुनिन्छ। त्यसपछि खाँदै गरेको भात, पकाउँदै गरेको भान्सा छोडेर भाग्छौं, फुलमायाले भनिन्, पाँचवर्षदेखि कुनै रात राम्रोसँग निदाउन सकेका छैनौं। अरुबेला त ठिकै थियो। पानी परेपछि रातभरि पहिरोको आवाज सुन्दै जागै बस्छौं। फुलमाया मात्रै होइनन्। १७ घरधुरीका मानिसको समस्या उस्तै छ। घाम लाग्दा दिनभरि घरबारीमा काम गर्छन्। रात परेपछि केही परको टहरामा सुत्न जान्छन्। धेरैजसोले जग्गा भाडमा लिएर टहरा बनाएका छन्। बुढाबुढी र केटाकेटीलाई पहिरो आइहाल्यो भने भाग्न गाह्रो छ, स्थानीय निर्मला सुनुवारले भनिन्, कमाइले तीन महिना खान पुग्दैन। जग्गाको भाडा कसरी तिर्ने टुंगो छैन। केराबारीको पहिरो २०७२ को भूकम्पपछि सुरु भएको हो। पुर्ननिर्माण प्राधिकरण गठन भएपछि प्राविधिक र भुगर्भविद्ले वस्ती स्थानान्तरण गर्न सुझाए। सोही अनुसार वस्ती स्थानान्तरणको प्रक्रिया अघि बढ्यो। स्थानीय स्थानान्तरणका लागि राजी भए।अब पारि सरिहालिन्छ भनेर घरको मर्मत कसैले गरेका छैनौं, स्थानीय दुधमाया सुनुवारले भनिन्, मेरो घरको ढोका नै लाग्दैन। अरु सबै जीर्ण छ। तै पनि दिनभरि यही घरमा बस्नुको विकल्प छैन। बरु नसार्ने भनेको भए ढुक्क मनले बसिन्थ्यो होला। आजै सर्ने, भोलि सर्ने भनेर यो वर्खामा फेरि यही भत्किएको घरमा बस्नुपरेको छ। वडाअध्यक्ष र प्राविधिकको बदमासी एकीकृत वस्ती निर्माणका लागि प्रतिघरधुरी जग्गा खरिद गर्न दुई लाख, घर निर्माणका लागि तीन लाख र पूर्वाधार निर्माणका लागि चार लाख गरी जम्मा नौ लाख उपलब्ध हुन्छ। जग्गा खरिद सामुहिक रुपमा गर्ने र पूर्वाधार (तारबेरा, सडक, ढल, धारा, खानेपानी) को काम उपभोक्ता समितिले निर्माण गर्ने प्रावधान छ। घर चाहीँ निजी आवास सरह लाभग्राही आफैँले बनाउनुपर्ने नियम छ। सोही नियम बमोजिम लाभग्राहीले आफैँ ढुंगा माटोको घर बनाउने भनेर काठ काटे, ढुंगा बोके। जब उनीहरुले घर बनाउने तयारी गरे तब वडाअध्यक्ष रामकुमार कार्की र पुर्ननिर्माण प्राधिकरणका प्राविधिक देवीप्रसाद फुयाँलले बैठक भन्दै डाके। बैठकमा निर्माण हुन लागेको घर पछि मापदण्ड अनुसार नभए अनुदान नपाउने डर देखाए। मापदण्ड अनुसार एकनासको घर बनाउन ठेक्का दिनुपर्ने बताए। त्यसका लागि लाभग्राहीले काठ र ढुंगाको व्यवस्था गरिदिनुपर्ने शर्त राखियो। एक घर बराबर तीन लाख ८२ हजार लाग्ने बताए। यो सुन्ने बित्तिकै १७ घरधुरीले नै ठेक्का नदिने जवाफ दिए। तीन लाख अनुदान पाए पनि थप ८२ हजार तिर्न नसक्ने भएकोले ठेक्का नदिने भने। तर वडाअध्यक्ष कार्कीले ८२ हजारको चिन्ता नलिनु यसको व्यवस्था म गरौंला भन्दै आश्वासन दिए। त्यसपछि एउटा झुठो (नक्कली) उपभोक्ता समितिको नाममा ठेक्का सम्झौता गरियो। उपभोक्ता समितिको तर्फबाट नरबहादुर तामाङलाई अध्यक्षको हैसियतमा हस्ताक्षर गराइयो। जब कि तामाङ अझै विस्थापित लाभग्राहीको सूचीमा समावेश भइसकेका छैनन्। तर नरबहादुरकै अध्यक्षतामा एकीकृत वस्तीको पूर्वाधार निर्माण उपभोक्ता समिति गठन भइ काम गरेको छ। त्यसै गरी ठेकेदारसँगको सम्झौतामा वडाअध्यक्ष रामकुमार कार्की, वडा सचिव गुरुप्रसाद खतिवडा, पुर्ननिर्माण प्राधिकरणको तर्फबाट सबइन्जिनियर महेश नेपाली, असिस्टेन्ट सबइन्जिनियर देवीप्रसाद फुयाँलले रोहबरमा बसी सहिछाप गरे। जुन कानुन विपरित काम हो। ठेकेदारको तर्फबाट सोलुखुम्बु ठेगाना भएका जुद्धबहादुर रानामगर, भुपेन्द्र राना मगर र राजन मगरले हस्ताक्षर गरे। २०७६ जेठ १३ गतेको सम्झौतापछि ठेकेदारले काम सुरु गरे। फागुनभित्रै सम्पन्न गरी विस्थापितलाई सार्ने योजना थियो। सबै घरको छानो लगाउने अवस्थामा घर निर्माण भयो। तेश्रो किस्तासहित लाभग्राहीले पाउने तीन लाख पैसा बुझाए। तर ठेकेदारले थप ८२ हजार पैसा माग्दै काम रोके। घरको छानो नहाली ठेकेदार हिँडे। त्यसपछि घरका काठहरु मक्किने सम्भावना भयो। गाउँपालिकाको सहयोगमा त्रिपाल र प्लास्टिक किनेर ढाकछोप गरियो। अझ उक्त समितिको अध्यक्षमा राखिएका तामाङ भूकम्प पीडित भए पनि उनी लाभग्राही सूचिमा परेनन्। उनको गुनासोको सुनुवाइको नतिजा आएको छैन। तर, आश्वासन दिएर वडा अध्यक्ष कार्कीले उनलाई लाभग्राही भएको प्रमाण पत्र नै बनाइदिएका छन्। जुन गैह्र कानुनी छ। उक्त प्रमाणपत्र लाभग्राही सूचीमा समावेश भएपछि अनुदान सम्झौता गर्ने क्रममा दिइन्छ। कमिसनको खेल लाभग्राही आफैँले निर्माण गर्नुपर्ने घरमा वडाअध्यक्ष र प्राविधिकको प्रत्यक्ष हस्तक्षेपमा कमिसनको चलखेल भएको स्थानीयको आशंका छ। कानुनै मिचेर ठेक्का दिनुले ठेकेदारसँग कमिसन लिने सहमतीमा हस्तक्षेप गरेको हुनसक्ने उनीहरुको भनाइ छ। अझ ठेकेदार प्राविधिकको सम्पर्कका व्यक्ति भएकोले थप शंका पैदा गरेको हो। घर निर्माणका लागि पहिलो किस्ता ५० हजार लिएको मौका पारी ठेकेदारलाई पैसा दिन्छु भनी श्याम सुनुवार नाम गरेका लाभग्राहीको पैसा वडाअध्यक्ष कार्कीले लिए। पछि उक्त रकम ठेकेदारलाई नदिएको थाहा पाएपछि स्थानीयले र्याखर्याख्ती पारे। त्यसपछि कार्कीले स्थानीय दिपाल नाम गरेका व्यक्तिसँग सापटी मागेर फिर्ता दिए। वडाअध्यक्ष आफैँले लाभग्राहीबाट पैसा लिएर ठेकेदारलाई दिन्छु भनेर लिने काम गरेकोले कमिसनकै चक्करमा हस्तक्षेप गरी ठेक्का दिएको दावी स्थानीयको छ। घर निर्माणका लागि दक्ष मिस्त्रिको रुपमा काम गर्दै आएका शान्तबहादुर सुनुवारले म आफ्नो घर आफै बनाउँछु भन्दा वडाअध्यक्ष कार्कीले तेरो बाउको सम्पति हो र तैंले बनाउने ? भन्ने जस्ता शब्द प्रयोग गरेर अपमान गरेको गुनासो गरे। वडाअध्यक्षप्राविधकरण आरोप प्रत्यारोप पुर्ननिर्माण प्राधिकरण जिल्लास्थित आयोजना कार्यान्वयन इकाइकी प्रमूख रिता लम्सालले आफूलाई ठेक्काको विषयमा केही थाहा नभएको बताइन्।हामीले घर बनेको हो कि होइन भनेर हेर्ने मात्र हो। त्यही अनुसार अनुदान रकम उपलब्ध गराउने जिम्मेवारी हाम्रो हो, उनले भनिन्, यसको सबै काम हेर्ने जिम्मा हाम्रै मातहतको भवन शाखालाई भएकोले त्यहाँ बुझ्नुहोला। कानुन विपरित ठेक्का दिएर एकीकृत वस्ती अलपत्र परेपछि सम्बन्धित वडाअध्यक्ष र पुनःनिर्माण प्राधिकरण एक अर्कालाई दोषारोपण गरिरहेका छन्। भवन शाखाका इन्जिनियर सुदिप दाहालले आफ्नो कार्यालयले एकीकृत वस्तीको डिपिआर निर्माण, पूर्वाधार निर्माणको काम मात्र हेर्ने गरेको बताए। ठेक्का सम्झौतामा रोहबरमा बसेका प्राविधिकहरु भवन शाखा मातहतका नभइ जिल्ला आयोजना कार्यान्वयन इकाइ मातहतका हुन्, इन्जिनियर दाहालले भने, यो विषय हामीले धेरैपछि मात्र थाहा पायौं। अब के गर्ने भनेर गाउँपालिकासँग बसेर निकास निकाल्ने गरी छलफल गरिरहेका छौं। वडाअध्यक्ष कार्की भने थप ८२ हजार रकम उपभोक्ताले दिनुपर्ने बताउँछन्। उनीहरुले आफ्नो खल्तीको रकम नतिरी पूर्वाधार अन्तर्गतको शीर्षकको रकम रकमान्तर गरी एकघर धुरीको ४ लाख कटाएर तिर्नुपर्ने बताए। तर आयोजना कार्यान्वयन इकाइ भवन शाखाका इन्जिनियर सुदिप दाहालले कुनै हालतमा पूर्वाधार शीर्षकको रकम कटाएर ठेकेदारलाई दिन नमिल्ने बताउँछन्। हाम्रो स्टिमेट अनुसारको काम गर्दा त्यसका लागि रकम पुग्दैन र त्यसरी दिन मिल्दैन, उनले भने, बरु गाउँपालिका वा अन्य कुन स्रोतबाट हुन्छ जुटाएर दिने काम उनीहरुको हो। उपभोक्तालाई छाना छाउन लाइने वडा अध्यक्ष र पुनः निर्माण प्राधिकरणका प्राविधिकको मिलेमतोमा ठेक्का लगाएर अलपत्र छाडिएका घरहरुमा एक हप्तामा छाना लाइसक्ने प्रमुख जिल्ला अधिकारी कृष्ण पौडेलले बताए। उनले छाना लगायतका बाँकी काम सम्पन्न गर्न वडा अध्यक्ष, उपभोक्ता र गाउँपालिका सबैले सहयोग गर्ने बताए। ठेक्का लाएर छाना अलपत्र पारेको विषयमा उपभोक्तले छाना छाउने सहमती भएको बताए। प्रतिघर ३ लाख बराबरको काम भइसकेको र बाँकी काममा सबैले सहयोग गर्ने, स्थानीय डकर्मीसमेत परिचालन गरेर पूर्वाधारका काम हुनेछन्, उनले भने। तर उपभोक्ता झुक्याएर ठेक्का लगाउने अध्यक्ष र प्राविधिकलाई भने चोख्याउने गरी प्रशासनले निर्णय गरेको स्थानीयको आरोप छ। दुई वर्षसम्म पहिरोमुनि बस्न बाध्य बनाउने, कानुन मिचेर ठेक्का लाउने, पीडितबाट रकम असुल्न खोज्ने वडा अध्यक्ष र प्राविधिकलाई उन्मुक्ति दिने गरी गाउँपालिका अध्यक्ष मणिराज राई पुनःनिर्माण प्राधिकरणको इकाइ प्रमुख रिता रम्साल समेतको सहभागितामा जिल्ला प्रशासन कार्यालयमा उपभोक्तालाई जिम्मेवार बनाउने निर्णय भएको छ। यो बद्मासी गर्नेलाई जोगाएर गरिबमारा निर्णय भएको भूकम्प पीडितको आरोप छ। अझै समेटिएनन् चार परिवार केराबारीमा १७ घरधुरी भए पनि सोही गाउँको पुछारमा रहेको नरबहादुर तामाङ सोही पहिरो र खोलाले विस्थापित भए। त्यसो गर्दा जम्मा १८ घर हुन्छन्। तर एकीकृत वस्तीमा स्थानान्तरण हुने सूचीमा १४ घरको मात्र नाम छ। चार घरधुरी छुटे। ती चार घरधुरीको प्राविधिक सर्वेक्षण गरिएको निस्सा नम्बर छ। उनीहरुलाई प्राधिकरणको तर्फबाट लाभग्राही प्रमाणित गरी रातो कार्ड उपलब्ध गराउने प्रावधान हुन्छ। उनीहरुसँग त्यो रातो कार्ड पनि छ। तर प्राधिकरणले प्रमाणित गरेको नभइ वडाअध्यक्षले आफैँले हस्ताक्षर गरि कार्ड बाँडेका छन्। जुन नियम विपरित हो। जिल्ला आयोजना कार्यान्वयन इकाइकी प्रमूख रिता लम्सालले ती चार घरधुरीको बारेमा केन्द्रले छानविन गरिरहेको बताइन्। छिट्टै त्यसको समाधान हुने बताइन्। हालसम्म १४ घरधुरी लाभग्राहीको नाममा एकीकृत वस्तीको घर, तारघेराबार, गेट, सडक, पर्खाल, धारा, खानेपानी, जनश्रमदान गरी १ करोड ५० लाखभन्दा बढी खर्च भइसकेको छ।"
कर्णालीमा कोरोना रोकथामको सात करोड बजेट फ्रिज,"सुर्खेतः कर्णालीमा कोरोना रोकथाम तथा नियन्त्रणका लागि विनियोजन गरिएको बजेट नै फ्रिज भएको छ । प्रदेश सरकारले कोरोना महामारीविरुद्ध जुध्नका लागि छुट्याएको बजेट मध्ये सात करोड रुपैयाँ खर्च हुन नसकेको हो । खर्च नभएपछि उक्त बजेट फ्रिज भएको हो । कर्णालीमा केन्द्र र प्रदेश सरकारबाट कोरोनाविरुद्ध जुध्नका लागि ३० करोड ५९ लाख १५ हजार रुपैयाँ छुट्याइएको थियो । जसमध्ये सात करोड ३६ लाख चारसय ५० रुपैयाँ फ्रिज भएको सामाजिक विकास मन्त्रालयले जनाएको छ । कोरोना प्रतिकार्यको ७७ प्रतिशत अर्थात २३ करोड ५५ लाख ५४ हजार पाँचसय ५० रुपैयाँ मात्रै कार्यान्वयन भएको छ । कोरोनाको त्रासपछि प्रदेश सरकारले १० करोड चारलाख १५ हजार रुपैयाँ विकास बजेट कटौती गरेर प्रतिकार्यका लागि रकमान्तर गरेको थियो । त्यस्तै राहत कोषबाट थप दुई करोड ५० लाख रुपैयाँ कोरोना विशेष अस्पतालाई उपलब्ध गराएको थियो । जसमा प्रदेश अस्पताल सुर्खेत र कर्णाली स्वास्थ्य विज्ञान प्रतिष्ठान जुम्लालाई एकएक करोड र रुकुमपश्चिमको चौरजहारी सामुदायिक अस्पताललाई ५० लाख रुपैयाँ उपलब्ध गराएको थियो । त्यस्तै कोरोना प्रतिकार्यकै लागि थप १६ करोड ५० लाख रुपैयाँ र संघीय सरकारले प्रदेश अस्पताल सुर्खेत र स्वास्थ्य कार्यालय दैलेखलाई एकएक करोड रुपैयाँ कोरोना प्रतिकार्यका लागि उपलब्ध गराएको थियो । जिल्ला तहमा नागरिकले प्रभावकारी स्वास्थ्य सुविधा नपाएको, अस्पतालहरुमा आवश्यक उपकरण नभएको, औषधिको उपलब्धता नभएको र अधिकांश क्वारेन्टाइन र आइसोलेसनमा न्युनतम सुविधा पनि नदिएर बजेट फ्रिज गरिएको भन्दै सरोकारवालाले आलोचना गरेका छन् । सामाजिक विकास मन्त्रालयका अनुसार कोरोना विशेष अस्पतालका रुपमा रहेको प्रदेश अस्पताल सुर्खेतको तीन करोड ४३ लाख एकहजार ६ सय ९५ रुपैयाँ फ्रिज भएको छ । प्रदेश अस्पताललाई संघीय सरकारले एक करोड र प्रदेश सरकारले चालु र पूजिँगततर्फ नौं करोड ७५ लाख १५ हजार रुपैयाँ उपलब्ध गराएका थिए । प्रदेश अस्पताल कर्णाली प्रदेश सरकार मातहतको सबैभन्दा ठूलो अस्पताल समेत हो । यस्तै प्रदेश स्वास्थ्य सेवा निर्देशनालयको ८२ लाख ५१ हजार नौँ सय रुपैयाँ फ्रिज भएको छ । त्यस्तै सामाजिक विकास मन्त्रालयको ३५ लाख ५० हजार रुपैयाँमध्ये २७ लाख १५ हजार पाँचसय रुपैयाँ कार्यान्वयनमा आउँदा आठ लाख ३५ हजार रुपैयाँ फ्रिज भएको छ । कर्णाली प्रदेशका दश वटा जनस्वास्थ्य कार्यालय (जिल्ला अस्पताल) मध्ये दैलेखमा कोरोना प्रतिकार्यको ९४ प्रतिशत बजेट कार्यान्वयन भएको छ । कर्णाली प्रदेशमा सबैभन्दा बढी कोरोना संक्रमित भएको दैलेखमा संघ र प्रदेशबाट एक करोड ८९ लाख ५० हजार प्राप्त भएको थियो । जसमध्ये ९४ प्रतिशत अर्थात एक करोड ७९ लखा सात हजार सातसय ५० रुपैयाँ खर्च भएको छ । बाँकी दश लाख ४२ हजार दुईसय ५० रुपैयाँ फ्रिज भएको छ । यस्तै जनस्वास्थ्य कार्यालय सुर्खेतको एक करोड २६ लाखमध्ये ४६ लाख ९९ हजार आठसय फ्रिज भएको छ । कालिकोटको ११ लाख ५० हजार आठ सय, जुम्लाको ६ लाख ५३ हजार ६, हुम्लाको १४ लाख ८१ हजार र मुगुको १२ लाख ९६ हजार तीन सय रुपैयाँ फ्रिज भएको छ । त्यस्तै डोल्पामा १० लाख २३ हजार, मेहलकुना अस्पताल सुर्खेतको १३ लाख १५ हजार र प्रदेश आयुर्वेद औषधालयको ६० लाख ४८ हजार रुपैयाँ फ्रिज भएको सामाजिक विकास मन्त्रालयका तथ्याङ्क अधिकृत विनोद आचार्यले जानकारी दिए । कोरोना रोकथामका लागि विनियोजन गरिएको बजेट लकडाउनका कारण कार्यान्वयनमा बाधा परेको सम्बन्धित अस्पताल तथा स्वास्थ्य कार्यालयहरुले बताएका छन् । सबैभन्दा बढी बजेट फ्रिज भएको प्रदेश अस्पतालले लकडाउनकै कारण बजेट कार्यान्वयन गर्न कठिनाइ भएको बताएको छ । अस्पतालले पीसीआर मेसिन र विभिन्न किट तथा बेडहरु खरिद गरेको तर लकडाउनका कारण पुरै बजेट कार्यान्वयन गर्न नसकेको अस्पतालका सूचना अधिकारी विनोद बस्नेतले बताए ।"
डडेल्धुरा अस्पताल प्रयोगशालामा १२ जनामा कोरोना संक्रमण पुष्टि,"डडेल्धुरा : डडेल्धुरा अस्पतालमा गरिएको कोरोना परीक्षणमा थप १२ जनामा कोरोना संक्रमण पुष्टि भएको छ । आइतबार डडेल्धुरा अस्पतालको प्रयोगशालामा गरिएको परीक्षणमा १२ जनामा कोरोना पुष्टि भएको हो । पछिल्लो २४ घण्टामा १०५ नमुना परीक्षण गरिएको र १२ जनाको रिपोर्ट पोजिटिभ र ९३ जनाको नेगेटिभ आएको डडेल्धुरा अस्पतालले जनाएको छ । आइतबार डोटीका ८, डडेल्धुराका ३ र बैतडीका १ जनामा संक्रमण पुष्टि भएको डडेल्धुरा अस्पतालले सार्वजनिक गरेको सूचनामा उल्लेख छ । डोटीको जोरायल गाउँपालिकाका २६ र ३६ वर्षीय पुरुष तथा २ वर्षीया बालिका र २० वर्षीय महिलामा कोरोना संक्रमण देखिएको छ । डोटीकै केआइसिंह गाउँपालिकाका २१, २४, ३० र ४८ वर्षीय पुरुष गरि डोटीका ८ जनामा कोरोना पुष्टि भएको छ । यस्तै डडेल्धुराको नवदुर्गा गाउँपालिकाका ८ वर्षीय बालक, २६ वर्षीय पुरुष र ४० वर्षीया महिला गरी ३ जनामा कोरोना संक्रमण देखिएको हो । बैतडीको पाटन नगरपालिका३ का ११ वर्षीय बालिकामा पनि संक्रमण देखिएको छ । डडेल्धुरा अस्पतालका प्रयोगशालाका प्रमुख ईश्वरी भुसालका अनुसार जम्मा १२ जनामा कोरोना देखिएको जनाएका छन् ।"
"बैतडीमा गर्भवतीमा कोरोना पुष्टि, संक्रमितको संख्या ३२१ पुग्यो","बैतडी : बैतडीकी एक गर्भवतीमा कोरोना पुष्टि भएको छ । पाटन नगरपालिका ३ की १९ वर्षीय महिलामा आइतबार कोरोना पुष्टि भएको स्वास्थ्य कार्यालय बैतडीका कोभिड १९ सम्पर्क व्यक्ति भुवनप्रसाद जोशीले जानकारी दिए । उपचारका लागि डडेल्धुरा अस्पताल पुगेकी ती महिलाको यही साउन २३ गते स्वाब संकलन गरिएकोमा आइतबार कोरोना पुष्टि भएको उनले बताए । अहिले ती महिलाको मायामेट्रो अस्पताल धनगढीमा उपचार भइरहेको छ । स्क्रब टाइफस भएपछि ती महिलालाई अस्पताल पुर्याइएको र उनमा कोरोना समेत पुष्टि भएको पाटन नगरपालिकाका स्वास्थ्य शाखा प्रमुख मदनसिंह महराले जानकारी दिए । कुनै ट्राभल हिस्ट्री नभएकी महिलामा कोरोना पुष्टि भएपछि समुदायमा संक्रमण फैलिएको आशंका गरिएको छ । संक्रमित महिलाका श्रीमानसहित उनको परिवारका सदस्यको स्वाब संकलन गरिने स्वास्थ्य शाखा प्रमुख महराले जानकारी दिए । उनले भने, 'ती महिला घरबाट कतै बाहिर गएको भन्ने जानकारी छैन । कोरोना पुष्टि भएपछि समुदायमा संक्रमण फैलिएको आशंका गरिएको छ।' ती महिलालाई स्ट्रेचरमा बोकेर सडकसम्म पुर्याउने स्थानीय १५ जनालाई पनि अलगै होम क्वारेन्टाइनमा ७ दिन बस्न आग्रह गरिएको छ भने उनीहरुको पनि ७ दिन पछि स्वाब संकलन गरिने महराले जानकारी दिए । थप एकजनामा कोरोना पुष्टि भएसँगै बैतडीमा कोरोना संक्रमितको संख्या ३२१ पुगेको छ । ३२१ मध्ये सुर्नया गाउँपालिकाका १२ जना र मेलौलीका १ जना मात्रै आइसोलेसनमा छन् । संक्रमण पुष्टि भएका ३०७ जना भने डिस्चार्ज भइसकेका छन् । जिल्लामा सबैभन्दा बढी पञ्चेश्वर गाउँपालिकामा ६० जना संक्रमित रहेका छन् । यस्तै शिवनाथ गाउँपालिकाका ५०, दोगडाकेदार गाउँपालिकाका ४३, सिगास गाउँपालिकाका ४०, दशरथचन्द नगरपालिकाका ३४, मेलौली नगरपालिकाका २८, सुर्नया गाउँपालिकाका २६, पाटन नगरपालिकाका २४, पुर्चौंडी नगरपालिकाका ९ र डिलाशैनी गाउँपालिकाका ७ जनामा संक्रमण पुष्टी भएको छ ।"
"आकाश हेर्दै, चउरतर्फ दौडिँदै","बागलुङ : निसीखोला गाउँपालिकाको हुल्दीका स्थानीय ३ वर्षदेखि वर्षायाममा एकै खालको नियतिमा बाँच्न विवश छन्। यहाँका बासिन्दा ठूलो पानी पर्नासाथ बस्ती छोडेर ज्यान जोगाउन जंगलको खुला चौरमा पुग्ने गर्छन्। ३ वर्षअघि साउन अन्तिम साताको पहिरोले १ जनाको ज्यान जानुका साथै निसीखोला गाउँपालिका १ हुल्दी गाउँका सबै बस्ती चिराचिरा परेको थियो। त्यसबेला हुल्दी गाउँका करिब ६५ घर विस्थापित भएको जिल्ला विपद् व्यवस्थापन समितिको पहलमा भूगर्भविद्को टोलीले गरेको अध्ययनमा बस्ती स्थानान्तरण गर्न सुझाव दिएपछि स्थानीय मध्यवर्षाद्का बेला त्रासमा रहन्छन्। विज्ञले बस्ती स्थानान्तरणको सुझाव दिएको ३ वर्ष बिते पनि सरकारले ठोस योजना ल्याउन नसक्दा स्थानीय ठूलो र निरन्तर वर्षाका बेला चौरमा जम्मा हुन्छन्। सामान्य वर्षा हुँदा पनि पहिरो झरिरहने भएकाले २४ सै घण्टा सतर्क रहनुपर्ने उनीहरूको भनाइ छ। वर्षाका बेला रातभर त्रासका साथ जाग्राम बस्नुपर्ने बाध्यता छ। लगातार ठूलो वर्षा हुन थालेपछि हुल्दी गाउँका अधिकांश आफ्ना पशु चौपाया लिएर गाउँभन्दा माथिको जंगल दह भन्ने स्थानमा पाल टाँगेर बस्ने गरेका स्थानीय हुमकुमारी मल्लले बताइन्। भारी वर्षा हुँदा साथ घरबाट खाद्यान्न, बालबच्चा बोकेर ज्यान जोगाउन जंगलको चौरमा रात काट्न जान्छौ, उनले भनिन्, यस वर्ष त्यति धेरै वर्षा नभएकाले ठूलै सास्ती र पीडाबाट बचेका छौ, नत्र भगवान् जपेर बस्छौ। उनीहरू गत वर्ष दिनभर बस्ती झरेर बारीमा काम गर्ने र रात पर्न साथ दहनै पुग्ने गर्थे। जंगलमा बसेर के खाने, बारी गाउँमा छ, खेतीपाती यही छ, मल्ल भन्छिन् डर लागेर के गर्नु ? बालबच्चा भोकले मर्नु भएन बारीमा काम गर्न त झर्नै पर्यो। पहिरोले गाउँलेलाई उठीबास लगाएकाले निकै ठूलो त्रासका बीच बस्नुपर्ने बाध्यता स्थानीय पवनकुमार सिञ्जाली गुनासो गर्छन्। सिंगो बस्ती जोखिममा हुँदा र वर्षौं बित्दासमेत यो समस्याबारे सरकारले चासो नलिएको उनको भनाइ छ। भन्छन्, पहिरोले गाउँ नै जोखिममा परेको यतिका वर्षसम्म हामीलाई सरकारले पुनस्र्थापित गर्न सकेन, आखिर सरकार के का लागि, यस्तो संवेदनशील विषयमा रमिते बनेर बस्न मिल्दैन। निसीखोला गाउँपालिकाले पनि संघीय र प्रदेश सरकारसँगको समन्वयमा बस्ती स्थान्तरण गरी एकीकृत बस्ती निर्माण गर्नेबारे अझै ठोस कदम चाल्न सकेको छैन। जोखिममा रहेको बस्ती सुरक्षित गर्न केन्द्र सरकारको ध्यानाकर्षण गराए पनि अहिलेसम्म कुनै सहयोग प्राप्त नभएको गाउँपालिका अध्यक्ष तारानाथ पौडेलले बताए। हुल्दी गाउँको सबै ठाउँमा पुगेर स्थलगत अनुगमन गरेर सबै जानकारी केन्द्रमा गरायौं, उनले भने, यो सबै गाउँपालिकाले मात्र गर्न सक्ने अवस्था पनि छैन। केन्द्र सरकारबाट यस्तो गम्भीर विषयमा बेवास्ता गरिएको छ। गाउँपालिकाले स्थानीयलाई यो समयमा सतर्कता अपनाउन आग्रह गर्ने बाहेक तत्काल केही गर्न सक्ने अवस्था नरहेको पौडेलको भनाइ छ।"
रामेछापका थप ५ जनामा कोरोना पुष्टि,"काठमाडौं : रामेछापका थप ५ जनामा कोरोना भाइरस संक्रमण देखिएको छ। धुलिखेलमा गरिएको परीक्षणमा विदेशबाट फर्किएर सेलेघाटको होल्डिङ सेन्टरमा बसेकामध्ये ४ जनालाई शनिबार कोरोना पुष्टि भएको स्वास्थ्य कार्यालय रामेछापका प्रमुख जितेन्द्र कर्णले बताए। सेलेघाटको होल्डिङ सेन्टरमा रहेका मन्थली नगरपालिकाका २३, २६, २८ र ३४ वर्षीय पुरुषमा कोरोना संक्रमण देखिएको छ। उनले भने, अर्का एक बिरामी २३ महिनादेखि नै काठमाडौं बस्दै आएका रहेछन्, स्वास्थ्य सेवा विभाग अन्तर्गतको इपिडिमियोलोजी तथा रोग नियन्त्रण महाशाखा (इडीसीडी)बाटै कन्ट्याक ट्रेसिङको काम हुन्छ, बिरामीसँग सम्पर्क भएर उतै जिम्मा लगाइसकेका छौं। कर्णले कोरोना पुष्टि भएकामध्ये २३ जना उपचारपछि निको भएर घर फर्किसकेको बताए । उनले भने, जिल्ला अस्पताल रामेछापमा हाल ४ जनाको उपचार भइरहेको थियो, पुन : ४ जना संक्रमित थपिएका छन्। शनिबार स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले धुलिखेल अस्पतालमा गरिएको परीक्षणमा ४ जना पुरुष र वीर अस्पतालमा गरिएको परीक्षणमा १ जना गरी ५ जनालाई कोरोना पुष्टि भएको बताएका थिए।जिल्ला अस्पताल रामेछापमा उपचारपश्चात डिस्चार्ज भएका व्यक्तिहरु"
नेपाली सेनालाई भारतबाट १० वटा आइसीयु भेन्टिलेटर उपहार,"काठमाडौं : विद्यमान विश्वव्यापी महामारी कोभिड१९ विरुद्घ लड्न सहयोग पुर्याउने प्रयास अनुरुप भारतीय सेनाले २०७७ श्रावण २५ गते नेपाली सेनालाई दशवटा आइसीयु भेन्टिलेटर उपहार स्वरुप प्रदान गरेको छ । नेपालका लागि भारतीय राजदूत महामहिम विनय मोहन क्वात्राले यी भेन्लिेटरहरु सुकीर्तिमय राष्ट्रदीपबाट सम्मानित एवम् भारतको मानार्थ महारथी उपाधिबाट सुशोभित नेपाली सेनाका प्रधान सेनापति पूर्णचन्द्र थापालाई नेपाली सेनाको मुख्यालय जङ्गी अड्डामा आयोजित कार्यक्रममा प्रदान गरे । एडभान्स्ड इन्भेसिभ तथा नन् इन्भेसिभ रेस्पिरेटरी सर्पोटका लागि यी भेन्टिलेटरहरु व्यापक रुपमा प्रयोग गर्न मिल्ने गरी डिजाइन गरिएका छन् । यी भेन्टिलेटरहरु अस्पतालका आइसीयु, बहुविशेषतायुक्त अस्पताल तथा विशेष आइसीयु कक्षमा बिरामीको हेरचाहका लागि प्रयोग गर्न सकिन्छ । यसको अलावा विशेष तरिकाले निर्माण गरिएकाले गम्भीर अवस्थाका र सघन उपचार आवश्यक पर्ने बिरामीहरुको ओसारपसारमा यी भेन्टिलेटरहरु सहज र उपयोगी छन् । मानवीय सहायता तथा राहतका लागि पहिलो सहयोगीको रुपमा लामो समयदेखि भारतीय सेनाले नेपाली सेनालाई सहयोग गर्दै आएको छ । दुई देशका सेनाबीच रहिआएको निरन्तर मानवीय सहयोग अन्तर्गत उक्त भेन्टिलेटरहरु उपहार स्वरुप प्रदान गरिएको हो । हस्तान्तरणका क्रममा राजदूत क्वात्राले कोभिड१९ विरुद्घको लडाईमा विजय प्राप्तिका लागि नेपालका जनतालाई सबै आवश्यक सहयोग पुर्याउन भारत प्रतिबद्घ रहेको स्पष्ट पारे ।"
श्वासप्रश्वासमा समस्या देखिएकी महिलाको बाटोमै मृत्यु,डडेल्धुरा : श्वासप्रश्वासमा समस्या देखिएर धनगढी रिफर भएकी एक महिलाको बाटोमै मृत्यु भएको छ। गन्यापधुरा गाउँपालिका  ३ की ३८ वर्षीया माधवी शाहीलाई थप उपचारका लागि धनगढी रिफर गरिएको थियो। श्वासप्रश्वासमा जटिल समस्या भएका कारण उनलाई थप उपचारका लागि धनगढी रिफर गरेको डडेल्धुरा अस्पतालले जनाएको छ। उनी केही दिन अगाडि मात्रै धनगढीबाट गन्यापधुरा ३ मा रहेको घरमा आएको ३ नं वडाका अध्यक्ष तथा गन्यापधुरा गाउँपालिकाका प्रवक्ता चक्र देउवाले बताए। शाहीको शव अहिले सेती प्रादेशिक अस्पतालको शव गृहमा राखिएको छ। मृतक महिलाको आइतबार नै स्वाब संकलन गरेर परीक्षण गरिने सेती अस्पतालले जनाएको छ।
कोरोनाबाट विदेशमा १ सय ९१ नेपालीको मृत्यु,"काठमाडौं : विश्वभर महामारीका रुपमा फैसिएको कोरोना भाइरस (कोभिड १९) संक्रमणका कारण विदेशमा १ सय ९१ जना नेपालीको निधन भएको छ । गैरआवासीय नेपाली संघका अनुसार भारतमा यो साता थप २ जनाको कोरोनाका कारणले निधन भएको हो । विश्वमा ३८ देशमा रहेका नेपाली कोरोना भाइरसबाट संक्रमित भएको संघले जनाएको छ । ती मध्ये १६ देशमा रहेका नेपालीको कोरोनाका कारणले निधन भएको छ । कोरोना भाइरसका कारण बेलायत, युएई, साउदी अरब, बहराइन, कुवेत, कतार, आयरल्याण्ड, जापान, टर्की, नेदरल्याण्ड र स्वीडेन, भारत, नेपाल, साउथअफ्रीका लगायतका देशमा रहेका नेपालीको ज्यान गएको थियो । गैरआवासीय नेपाली संघ अन्तर्गतको स्वास्थ्य समितिका संयोजक डा संजीव सापकोटाका अनुसार यो साता प्राप्त तथ्यांक अनुसार यो साता भारत, अष्ट्रेलिया, बेल्जियम, पोल्याण्ड, फ्रान्स, कतार, साउदी अरेवियामा रहेका नेपालीमा थप नयाँ संक्रमण देखिएको छ । संघका अनुसार गत हप्ताको तुलनामा मध्यपूर्वका देशहरु कतार, युएई, साउदी अरब लगायतका देशमा कोरोना संक्रमणको दरमा कमी आएको छ । यो साता अष्ट्रेलिया रहेका १४६ जना नेपालीमा नयाँ संक्रमण थपिएको समितिले जनाएको छ । समितिका अनुसार गत साता लग्जेम्वर्गमा रहेका नेपालीमा सामूहिक रुपमा देखिएको कोरोना संक्रमित क्रमश संक्रमणमुक्त हुँदै गएको गैरआवासीय नेपाली संघको कोभिड १९ उच्चस्तरीय समितिका प्रेस संयोजक चिरण शर्माले जानकारी दिए । संघका अनुसार लग्जेम्वर्गमा करिब दुई दर्जन नेपालीमा कोरोना संक्रमण रहेको छ । ती सबै आइसोलेसनमा रहेका छन् । लग्जेम्वर्गमा थप संक्रमण देखिएको छैन् । हाल सम्म नेपाल सहित ५५ हजार ९ सय २५ जनामा कोरोना संक्रमण देखिएको छ । ती मध्ये ४७ हजार ४ सय ३७ जना कोरोना संक्रमणबाट मुक्त भएका छन् । संघका अनुसार शनिबार साँझसम्म ५८ हजार नेपाली स्वदेश फर्किएका छन् ।"
२२ प्रहरीसहित स्याङ्जामा ३० जनाले जिते कोरोना,"स्याङ्जा : भीरकोटस्थित कालिका सामुदायिक अस्पतालको आइसोलेसनमा उपचाररत ३० जनाले कोरोना जितेर घर फर्केका छन् । कोरोना जितेर घर फर्कनेमा २२ जना प्रहरी कर्मचारी पनि छन् । यसैगरी एकजना थुनुवा, २ जना प्रहरी कर्मचारीका छोराछोरी, ४ जना अर्जुनचौपारीका र एकजना भीरकोट नगरपालिकाका रहेको अस्पतालका कार्यकारी अधिकृत छायादत्त रेग्मीले जानकारी दिए । कोरोनामुक्त हुनेमा ३ र ४ वर्षे बालकसहित उनका अभिभावक पनि छन्। साउनको १२ र १३ गतेदेखि १६ र १८ वर्षीय दुई बालकसहित ३६ जना आइसोलेनमा उपचार भइरहेको थियो। उनीहरुको पीसीआर परीक्षण रिपोर्ट नेगेटिभ आएपछि शनिबार साँझ डिस्चार्ज गरिएको हो। यसअघि जिल्ला प्रहरी कार्यालयका प्रमुखसहित ३ जना प्रहरी कर्मचारीले कोरोना जितेका थिए। योसँगै २५ जना सुरक्षाकर्मीले कोरोना जितेका हुन्। अब १६ जना प्रहरी कर्मचारी आइसोलेसनमा उपचारत छन् । स्याङजामा ४१ जना प्रहरीमा कोरोना संक्रमण पुष्टि भएको प्रहरी नायब उपरीक्षक राजेन्द्र अधिकारीले बताए ।"
दार्चुलातिंकर सडक बनाउन खटिए सेना,दार्चुला : दार्चुलातिंकर सडक निर्माणका लागि नेपाली सेनाको टोली दार्चुला पुगेको छ। चालु आर्थिक वर्षबाट दार्चुलातिंकर सडकको निर्माण गर्ने जिम्मेवारी पाएसँगै नयाँ आर्थिक वर्षको पहिलो महिनामै सेनाको टोली निर्माण सामग्रीसहित जिल्ला आइपुगेको हो। नेपाली सेनाका महासेनानी रमेश गुरुङको नेतृत्वमा ५३ जनाको टोली जिल्ला आइपुगेको दुर्गा दल गुल्म दार्चुलाका गुल्मपति सेनानी विक्रमदेव थापाले बताए। उनले भने नेपाली सेनाका आठवटा गाडीमा निर्माण सामग्रीसहित सेनाको टोली सदरमुकाम खलंगा आइपुगेको छ। सडक निर्माण गर्नुपर्ने क्षेत्रको स्थलगत अवलोकन गरी बन्दोबस्त गरिने छ। नेपाली सेनाको टोली केही दिन जिल्ला सदरमुकाम खलंगामै बस्ने र आवश्यक निर्माण सामग्री ढुवानीपश्चात् निर्माण स्थलमा खटिने सेनानी थापाको भनाइ छ। सडक निर्माणको काम भाद्र महिनाबाट सुरु हुने थापाले संकेत गरे। बैशाख १४ गतेको नेपाल सरकार मन्त्रिपरिषद्को बैठकले व्यास गाउँपालिका२ घाँटी बगरदेखि तिंकरसम्म ८७ किलोमिटर सडक निर्माणको जिम्मा दिने निर्णय गरेको थियो। २०६५६६ बाट निर्माण सुरु भएको दार्चुलातिंकर सडकको हालसम्म ४० किलोमिटर ट्र्याक खोलिएको छ। आव २०७७०७८ बाट नेपाली सेनाले दार्चुलातिंकर सडक निर्माणको जिम्मेवारी पाएको थियो। सेनाको टोलीले चार सय ५० मिटर गोरेटो बाटोसमेत निर्माण गरिरहेको छ। गोरेटो बाटो निर्माणको कार्य करिब आधा भइसकेको जनाइएको छ। माथिल्लो क्षेत्रमा सडक निर्माण थाल्ने तयारी भइरहेको थापाले बताए।
मुक्त हलिया परिवारलाई राहत,"बैतडी : बैतडीमा ५५१ जना मुक्त हलियालाई राहत वितरण गरिएको छ । कोरोना भाइरस अर्थात् कोभिड १९ का कारण भएको लकडाउनका बेला मजदुरी गर्न नपाएर छाक टार्न मुस्किल भएका परिवारलाई राहत वितरण गरिएको छ । गैरसरकारी संस्था नेपाल राष्ट्रिय दलित समाज कल्याण संघले राहत वितरण गरेको हो । प्रति व्यक्ति २५ केजी चामल, ३ केजी दाल, २ लिटर तेल, २ केजी चिनी र ४ साबुन वितरण गरिएको कार्यक्रम संयोजक सुरेन्द्र जैरुले जानकारी दिए । उनले भने, 'कोरोना भाइरसको महामारीका कारण ज्याला मजदुरी गुमाएका मुक्त हलियालाई सहयोग पुगोस भनेर राहत वितरण गरेको हो। नेपाल राष्ट्रिय दलित समाज कल्याण संघले सञ्चालन गरेको मुक्त हलिया पुर्नस्थापना सहयोग कार्यक्रमअन्तर्गत राहत वितरण गरिएको हो । जिल्लाको दशरथचन्द नगरपालिकाका ६२, पुर्चौंडी नगरपालिकाका ७६ जना, मेलौली नगरपालिकाका ९९ जना र पाटन नगरपालिका १०४ जनालाई राहत वितरण गरिएको हो । यस्तै सिगास गाउँपालिकाका ६० जना, सुर्नया गाउँपालिकाका २५ जना र दोगडाकेदार गाउँपालिकाका १२५ जनालाई राहत वितरण गरिएको नेपाल राष्ट्रिय दलित समाज कल्याण संघ बैतडीका अध्यक्ष देवराम लुहारले जानकारी दिए । उनले भने, 'हामीले जिल्लाका सातवटा पालिकाका मुक्त हलिया परिवारका सदस्यहरुलाई राहत वितरण गरेका छौं । एकदमै समस्यामा परेका नागरिकलाई राहत वितरण गरेका हौं ।' यस्तै मुक्त हलिया परिवारका ४० जना गर्भवतीलाई पनि १ क्रेट अण्डा र २ केजी चना वितरण गरिएको लुहारले बताए । उनले भने, 'गर्भवतीलाई थप पोषिलो खानेकुराको आवश्यकता पर्दछ । मुक्त हलिया परिवारलाई अहिले छाक टार्न मुस्किल भएका बेला हामीले सानो सहयोग गरेका हौं ।' दशरथचन्द नगरपालिका १ का नरेन्द्र नेपालले राहतले केही सहयोग मिल्ने बताए।"
"लमजुङमा १०९ जनाले जिते कोरोना, अब दुईजनामा मात्रै आइसोलेसनमा","बेंसीसहर : लमजुङमा १ सय ९ जना व्यक्तिले कोरोना भाइरस (कोभिड १९) संक्रमण जितेका छन्।भारतलगायत विदेशबाट आएर कोरोना संक्रमण भएका १ सय ११ जनामध्ये १ सय ९ जनाले कोरोना जितेका हुन् । पहिलो पटक कोरोना भाइरस परीक्षणका लागि थ्रोट स्वाब पोखरा पठाउँदा पीसीआर रिपोर्ट पोजिटिभ आएका उनीहरुको दोस्रो पटक परीक्षण गर्दा नेगेटिभ आएको हो । कोरोना निको हुनेमा महिला ९ र पुरुष एक सय जना छन् । कोरोना संक्रमण जितेसँगै उनीहरुलाई घर पठाइएको प्रमुख जिल्ला अधिकारी कृष्णप्रसाद शर्माले बताए । शर्माका अनुसार शनिबार मात्रै १० जनाले कोरोना जितेका छन् । कोरोना निको हुनेमा बेंसीसहर नगरपालिका ९ का २३ वर्षीय पुरुष, मध्यनेपाल नगरपालिका २ का २५ वर्षीय पुरुष, सुन्दरबजार नगरपालिका ७ का ३६ वर्षीय पुरुष, क्व्होलासोंथर गाउँपालिका ६ का २९ वर्षीय पुरुष, बेंसीसहर नगरपालिका १ र ११ का ३४ वर्षीय, ५१ वर्षीय, ३० वर्षीय र ३८ वर्षीय पुरुष रहेका छन् । यस्तै सुन्दरबजार नगरपालिका ६ का ३० वर्षीय पुरुष, दोर्दी गाउँपालिका १ का ४१ बर्षीय पुरुष रहेका छन् । उनीहरु सहरी विकाको भवन, सहजी आइशोलेसन र नमुना सामुदायिक अस्पताल सुन्दरबजारको आइशोलेसमा बसेका थिए । अब आइसोलेसनमा २ जना पुरुष मात्र छन् । स्वास्थ्य अवस्था सामान्य रहेका उनीहरुको नमुना सामुदायिक अस्पताल सुन्दरबजारमा उपचार भइरहेको छ ।"
प्रभावकारी छैन अनलाइन कक्षा,"सुर्खेत : मध्यपश्चिम विश्वविद्यालय अन्तर्गतको भेरी ज्ञानोदय क्याम्पस जाजरकोटकोटमा लकडाउनपछि स्नातक तहको पठनपाठन पूर्णरुपमा बन्द छ। कोरोनाको त्राससँगै अधिकांश विद्यार्थी गाउँ पसेका छन्। जहाँ फोन र बिजुली भरपर्दो छैन। विद्यार्थी अनलाइन कक्षामा सहभागी हुन सम्भव छैन। यही क्याम्पसमा स्नातकोत्तर तहका विद्यार्थी जो सदरमुकाम वरिपरि र इन्टरनेटको पहुँचमा छन्, एकदम कम मात्र विद्यार्थीले क्याम्पसले चलाएको अनलाइन कक्षा लिएका छन्। यही बिचमा विश्वविद्यालयले मिडटर्म परीक्षा लिने सूचना जारी गरिसकेको छ। तर अधिकांश विद्यार्थीलाई यही परीक्षा हुने बारे पनि थाहा छैन। कारण उनीहरु टेलिफोन नै नलाग्ने गाउँमा छन्। न त उनीहरु अनलाइनको पहुँचमा नै छन्। विश्वविद्यालयको आंगिक क्याम्पस तिलाकर्णाली बहुमुखी क्याम्पस कालिकोटमा पनि लकडाउनपछि पठनपाठन बन्द छ। त्यहाँ अध्यनरत कुनै पनि विद्यार्थी हालसम्म क्याम्पसले चलाएको अनलाइन कक्षामा सहभागी भएका छैनन्। यस्तै सुर्खेतको जनता बहुमुखी क्याम्पस विद्यापुरमा अध्ययनरत ८५ प्रतिशत विद्यार्थी अनलाइनको पहुँचमा छैनन्। कोरोना भाइरसको त्रासका कारण चार महिनादेखि क्याम्पस बन्द छ। विद्यार्थीहरु घर गएका छन्। अधिकांशको घरमा विद्युत र नेटको सुविधा छैन। तर विश्वविद्यालयले एकाएक अनलाइनबाटै मिडटर्म परीक्षा लिन उर्दी जारी गरेको छ। कोर्ष नै अगाडि नबढेको अवस्थामा क्याम्पस प्रशासन भने अलमलमा छन्। त्यस्तै सुर्खेतकै भेरी क्याम्पस गुमीमा आधाभन्दा बढी विद्यार्थी इन्टरनेटको पहुँचमा छैनन्। पहिलो सेमेष्टरमा अध्यनरत कुल ६० जना विद्यार्थीमध्ये १०१५ जना मात्रै अनलाइन कक्षामा सहभागी हुन्छन्। अधिकांशले चाहेर पनि इन्टरनेटको पहुँच नहुँदा अनलाइन कक्षा लिन पाएका छैनन्। वीरेन्द्रनगरमा रहेको केन्द्रीय क्याम्पसमा पनि सिमित विद्यार्थी मात्रै अनलाइन कक्षाको पहुँचमा छन्। वीरेन्द्रनगरमा भएका विद्यार्थी पनि विद्युतको अनियमितता र मोबाइलमा डाटा लिने पैसा नहुँदा अनलाइन कक्षामा सहभागी छैनन्। यस्तो अवस्थामा विश्वविद्यालयले विद्युतीय माध्यम (अनलाइन र अफलाइन) बाट मध्यवर्ती (मिडटर्म) परीक्षा लिने तयारी थालेको छ। कोर्ष पूरा नहुँदै कोरोना महामारीकै बिचमा विश्वविद्यालयले विद्युतीय माध्यमबाट परीक्षा सञ्चालन गर्ने निर्णय गरेपछि विद्यार्थी चिन्तित बनेका छन्। पढ्न नपाएका विद्यार्थीहरुले अनलाइनबाट परीक्षामा सहभागी हुनसक्ने अवस्थासमेत नरहेको गुनासो गरेका छन्। साथै लकडाउन अवधिमा क्याम्पस बन्द भए पनि शुल्क तिर्न बाध्य पारिएको विद्यार्थीले गुनसो गरेका छन्। लकडाउनका कारण कोर्ष नै पूरा नभएको र अधिकांश विद्यार्थी अनलाइन कक्षाको पहुँचमा नरहेको अवस्थामा लिइने परीक्षा सान्दर्भिक नहुने विद्यार्थीहरुको तर्क छ। जाजरकोटका सबै ठाउँमा फोन नै लाग्दैन, आधा कोर्ष पनि पढाइ भएको छ्रैन, विश्वविद्यालय अन्तर्गतको भेरी ज्ञानोदय क्याम्पस जाजरकोटका स्ववियु सभापति प्रदिप खड्का भन्छन्, अनलाइन कक्षा नाम मात्रका हुन्, अधिकांश विद्यार्थी सहभागी हुनै सकेका छैनन्। क्याम्पस बन्द भएको अवस्थामा नपढाएरै परीक्षा लिने निर्णय विश्वविद्यालयले तत्काल रद्द गर्नुपर्छ। यस्तै विश्वविद्यालयको केन्द्रीय क्याम्पसका स्ववियु सभापति झक्कबहादुर शाहीले लकडाउनभर विश्वविद्यालय बन्द भएको र अहिले मासिक शुल्क असुल्नका लागि मात्र मिडटर्म परीक्षाको रणनीति अगाडि सारिएको बताए। अनेरास्ववियू सुर्खेतका सहसंयोजक जगत ढकालले पनि लकडाउनमा पढ्नै नपाएका विद्यार्थीको अनलाइनबाटै परीक्षा लिने निर्णय विद्यार्थीहरुको हितमा नभएको बताए।"
विराटनगरमा कोरोना संक्रमितको संख्या २७८ पुग्यो,"विराटनगर : पछिल्लो दुई सातायता तीव्ररुपमा संक्रमण फैलिइरहेको विराटनगर महानगरपालिकामा कोरोना भाइरसबाट संक्रमित हुनेको संख्या दुई सय ७८ पुगेको छ । पछिल्लो पटक २२ जना संक्रमित थपिएसँगै संक्रमण संख्या तीन सयको नजिक पुगेको हो । शनिबार राती प्राप्त पछिल्लो पीसीआर परीक्षण रिपोर्टअनुसार विराटनगरको एउटा वडामा ११ जनामा संक्रमण पुष्टि भएको महानगरको जनस्वास्थ्य महाशाखा प्रमुख रमेश कार्कीले बताए । ११ जनानै विराटनगर ९ का हुन् । विराटनगर१५ का एक, १४ का दुई, १२ का एक, ११ का एक, १० का दुई, ६ का एक, ३ का दुईजना कोरोनाका नयाँ संक्रमित थपिएका छन् । एकजनाको वडा खुलाइएको छैन । विराटनगरमै गरिएको परीक्षणबाट मोरङको जहदाका एक र प्रदेश २ का चार जनामा पनि कोरोना देखिएको छ । विराटनगरमा शनिबार दिउँसो ३३ जना संक्रमित थपिएका थिए । राति थप २२ जनामा संक्रमण पुष्टि भएको हो । कार्कीले समुदायस्तरमा कोरोना संक्रमण तीव्र रुपमा फैलिइरहेको बताउँदै सबैलाई सचेत रहन र सावधानी अपनाउन आग्रह गरेका छन् ।"
थप ७१ जनामा कोरोना संक्रमण : पर्सामा संक्रमितको संख्या १ हजार नाघ्यो,"वीरगन्ज : पर्सामा कोरोना संक्रमितको संख्या १ हजार नाघेको छ । आइतबार बिहान ७१ जना नयाँ संक्रमित थपिएसँगै पर्सामा जिल्लामा संक्रमितको संख्या १ हजार २६ पुगेको जिल्ला स्वास्थ्य कार्यालय पर्साले जनाएको छ । असार अन्तिमसम्म पर्सा जिल्लामा १६३ जनामा मात्र संक्रमण भेटिएको थियो । तर साउन सुरु भएयता २५ दिनमा मात्रै ८६३ जना संक्रमित थपिएको जिल्ला स्वास्थ्य कार्यालय पर्साका निरिक्षक जयमोद ठाकुरले जानकारी दिए । साउनमै पर्सामा कोरोनाका कारण १६ जनाको मृत्यु समेत भइसकेको छ । वीरगन्जको नारायणी अस्पतालको प्रयोगशालामा आइतबार बिहान गरिएको परीक्षणमा पर्साका ५६ पुरुष र १५ महिला गरी ७१ जनामा संक्रमण पुष्टि भएको अस्पतालका मेसु डाक्टर मदन उपाध्यायले जानकारी दिए । वीरगन्ज महानगरपालिकाको स्वास्थ्य महाशाखाका प्रमुख अरुण कुमार महत्तोमा पनि संक्रमण भेटिएको छ । यस्तै महानगरपालिकाको वारुण यन्त्र महाशाखाका २ कर्मचारी , जिल्ला प्रहरी कार्यालय पर्सामा कार्यरत ८ जना प्रहरी र वीरगन्ज स्थित भारतीय महावाणिज्यदूतावासका १ कर्मचारीमा पनि संक्रमण पुष्टि भएको मेसु उपाध्यायले जानकारी दिए । यस्तै वीरगन्ज महानगरपालिकाका विभिन्न वडाका १६ वर्षदेखि ६८ वर्षसम्मका ४६ जनामा आइतबार बिहान संक्रमण पुष्टि भएको छ । यस्तै पर्सा जिल्लाको बहुदरमाइ नगरपालिकाका ७ का २६ वर्षका १ जना पुरुष, पर्सा जिल्ला पर्सागढी नगरपालिका वडा नम्बर ६ का ३२ वर्षदेखि ५० वर्षका ३ जना पुरुष, पटेर्वा सुगौली गाउँपालिका ४ निवासी २२ वर्षका १ जना पुरुष, जिराभवानी गाउँपालिका वडा नम्बर २ निवासी २२ वर्षकी १ महिला, पर्सा अमरपट्टी ४ निवासी २ जना महिला र १ जना पुरुष र पकाहामैनपुर गाउँपालिका निवासी २ जना पुरुषमा पनि संक्रमण पुष्टि भएको छ ।"
तोडियो मार्तडीको सम्बन्ध,"बाजुराअछाम : विकासका दृष्टिले सबैभन्दा पछि रहेको बाजुरा जोड्ने सडकको ट्र्याक खुलेको २२ वर्षपछि बल्लतल्ल कालोपत्रे भयो। कालोपत्रे भएपछि बिहान हिँडेका सवारीसाधन साँझ सदरमुकाम मार्तडी पुग्थे। तर, कालोपत्रे भएकै वर्षदेखि हरेक वर्षामा पैमाको पहिरोले मार्तडीको सम्बन्ध विच्छेद गर्दै आएको छ। दुई वर्षदेखि पहिरोले अवरुद्ध हुन थालेको साँफेबगरमार्तडी सडक यसपटक झनै जोखिममा परेको छ। बूढीगंगा नदीको किनारमा रहेको सडकको दुई किलोमिटर भाग बाढीले बगाएपछि असार दोस्रो सातादेखि बाजुरा सदरमुकामको यातायात बन्द छ। दुई वर्षअघि १५ दिन र गत वर्ष एक महिनासम्म अवरुद्ध भएको यो सडकमा यसपटक नयाँ ट्र्याक नबनाएसम्म यातायात सञ्चालन हुने सम्भावना छैन। साँफेबगरमार्तडी सडकखण्डको ताँप्रीसेरा, द्वारीपानी, नाउलनलगायत क्षेत्रमा नदीको कटान र माथिबाट आएको पहिरोले सडक बगेको छ। बाजुराको त्रिवेणी नगरपालिका९ पैमाको पहिरोले बूढीगंगा नदीलाई साँफेमार्तडीतिर धकेलेपछि सडक पूरै बगेको हो। बूढीगंगा नदीमा वारिपट्टि पैमा र पारिपट्टि द्वारीको पहिरोले बूढीगंगा नदी थुनिएको छ। तीन वर्षदेखि पहिरो खसिरहँदा नदी थुनिएर तल्लो तटीय क्षेत्र अछामको साँफेबगर बजार र विमानस्थल आसपासका बस्ती जोखिममा पर्ने सम्भावना बढेको छ। बाजुरा सदरमुकाम जोड्ने मेरुदण्डको रूपमा रहेको सडक भत्कँदा सदरमुकाम मार्तडीसँग स्थानीय तह, अन्य जिल्ला, संघ र प्रदेश सरकारसँगको सम्बन्ध विच्छेद भएको बूढीगंगा नगरपालिका२ का वडाध्यक्ष हीरालाल थापाले बताए। पानी पर्नेबित्तिकै तीन वर्षदेखि सडक भासिइहाल्छ, वैकल्पिक सडकका लागि कतैबाट पहल भएको छैन, उनले भने। अहिले मार्तडीमा दैनिक उपभोग्य सामग्रीको अभाव छ। सडक अवरुद्ध भएको स्थानबाट खच्चरमा ढुवानी गर्नुपर्ने भएकाले सदरमुकाममा सामानको भाउ आकासिएको थापाको भनाइ छ। द्वारी क्षेत्रमा पूरै सडक भासिएकाले तत्काल यातायात सुचारु हुने अवस्था नरहेको बाजुराका प्रहरी प्रमुख टंकप्रसाद भट्टराईले बताए। पहिरो झरेकै स्थानमा पैदल ओहोरदोहोर हुन थालेपछि प्रहरीको टोली परिचालन गरिएको बताउँदै उनले भने, जोखिम मोलेर जानेलाई अर्को पैदलमार्ग भएर जान अनुरोध गरिरहेका छौं, तीन किलोमिटर उकालो चढेर अमकोट गाउँ हुँदै ओहोरदोहोर भइरहेको छ। माथिबाट पहिरो र तलबाट बूढीगंगा नदीको कटान जारी छ। तीन वर्षदेखि यो समस्या जारी रहे पनि सरोकारवाला निकाय जिम्मेवार नभएका मार्तडी हाटबजार व्यवस्थापन समितिका अध्यक्ष चक्र मल्लले बताए। बजारमा दैनिक उपभोग्य सामग्रीको मूल्य आकासिएको छ। ताप्रीसेराबाटै भरिया खच्चरद्वारा मालसामान ढुवानी गर्दा सामानको मूल्य बढेको मार्तडीका व्यापारी हंशबहादुर सिंह बताउँछन्। चामल व्यापारीहरूसँग पुरानो मौज्दात रहेकाले त्यसैले सदरमुकाममा खाद्यान्न आपूर्ति भइरहेको तर सदरमुकामको सम्बन्ध विच्छेद भएको दुई महिना हुन लागेपछि अब सबै सामग्री अभाव हुने उनले बताए। सडक अवरुद्ध हुँदा अत्यावश्यक औषधि अभावसँगै गम्भीर प्रकृतिका बिरामीलाई अस्पताल लान समस्या भएको छ। बाजुराका बिरामी रिफर भएमा अछामको बयलपाटा अस्पताल र धनगढी लाने गरिन्छ। बिरामीलाई सबैभन्दा बढी समस्या भएको छ, कैलाली, नेपालगन्ज, काठमाडांै रिफर गर्नुपर्ने हुन्छ, सडक दुई महिनादेखि बन्द छ जिल्ला अस्पताल बाजुराका प्रमुख डा रूपचन्द्र विश्वकर्माले भने। बल्दे, अम्कोट, द्वारी र मलाती क्षेत्र पहिरोले भासिएपछि सडकको साँधसिमाना छैन। पहिरोले सडक भत्काउँदा अमकोट गाउँ नै उच्च जोखिममा परेको प्रमुख जिल्ला अधिकारी कृष्ण गैरेले बताए। सडक डिभिजन कार्यालयको टोलीले सडकको अवस्थाबारे जिल्ला प्रशासनबाट पनि माथिल्लो निकायमा खबर गरिसकेको जानकारी उनले दिए। पहिरो मात्रै खसेको भए सडक कति दिनमा सञ्चालन गर्न सकिन्छ भनेर भन्न सकिन्थ्यो तर दुई किलोमिटर सडक नै भासिएर नदीमा बिलाएकाले कहिले सञ्चालनमा आउँछ भन्न सकिने अवस्था छैन, गैरेले भने। विज्ञको टोलीले पहिरो प्रभावित क्षेत्रको विस्तृत अध्ययन गरेपछि मात्रै समाधानका उपाय भन्न सकिने काठमाडौंमा रहेका सडक डिभिजन कार्यालयका प्रमुख ललित खनालले बताए। रामारोशनमा ठूलो क्षति यसपटकको पहिरोले अछामको रामारोशनमा ठूलो क्षति गरेको छ। १ सय ३ घरपरिवार विस्थापित भएका छन्। रामरोशन गाउँपालिका५ अल्लेडीका ५७, रामारोशनका ७, वडा नम्बर ४ बाटुलासैनका १६, वडा नम्बर ६ भाटाकाटियाका २ र अन्य वडाका सहित १ सय ३ परिवार प्रभावित भएका छन्। बाढी र पहिराले गाउँपालिकाका सयौं रोपनी खेतीयोग्य जमिनलाई बगर बनाएको छ। छियाछिया हुने गरी आएको पहिरोबारे भूगर्भविद्हरूले अध्ययन गर्नुपर्ने गाउँपालिकाका उपाध्यक्ष सरस्वती रावलले बताइन्। रामारोशन क्षेत्रका ६ झोलुंगे पुल, ५ जलविद्युत् परियोजना, ३० भन्दा बढी पानी घट्ट, १४ खानेपानीका मुहान र ६ वटा सिँचाइ कुलो पूर्णरूपमा क्षति पुगेको छ। सबैभन्दा बढी क्षति रामारोशन गाउँपालिकामा भएको प्रमुख जिल्ला अधिकारी पुण्यविक्रम पौडेलले जानकारी दिए। उनले भने, मानवीय क्षति नभए पनि सार्वजनिक र व्यक्तिको सम्पत्ति धेरै क्षति भएको छ।"
पोखरामा कोरोनाबाट ६२ वर्षीय पुरुषको मृत्यु,पोखरा : कोरोना संक्रमणबाट थप एकको मृत्यु भएको छ । पोखरा स्वास्थ्य विज्ञान प्रतिष्ठान कोभिड१९ उपचार केन्द्रमा उपचाररत ६२ वर्षीय पुरुष मृत्यु भएको हो । मधुमेहका रोगीसमते रहेका उनको गएराति ११ः३५ बजे मृत्यु भएको पोखरा स्वास्थ्य विज्ञान प्रतिष्ठान पश्चिमाञ्चल क्षेत्रीय अस्पताले जानकारी दिएको छ। पोखरा महानगरपालिका१९ का संक्रमित साउन १९ गते अस्पतालमा भर्ना भएका थिए । आइसीयूमा उपचाररत अवस्थामा संक्रमितको मृत्यु भएको अस्पतालले जनाएको छ । पश्चिमाञ्चल क्षेत्रीय अस्पतालका अनुसार त्यस अस्पतालमा कोभिडबाट मृत्यु हुनेको संख्या यो सँगै ३ जना पुगेको छ ।
सिन्धुपाल्चोकमा बर्सेनि बाढी र पहिरोको संकट,"सिन्धुपाल्चोक : पछिल्लो तीन सातामा सिन्धुपाल्चोकमा बाढी र पहिरोका ६ वटा घटनामा परी १८ जनाको मृत्यु भइसकेको छ । पहिरोमा पुरिएका २० जना अझै बेपत्ता छन् । बाढी र पहिरोले पुर्याएको आर्थिक क्षतिको कुनै लेखाजोखा छैन । भोटेकोसी गाउँपालिका, बाह्रबिसे नगरपालिका, मेलम्ची नगरपालिका र पाँचपोखरी थाङ्पाल गाउँपालिकामा पहिरोका कारण तीन सातामा १८ जनाले ज्यान गुमाएका हुन् । पहिरोका मृतकको परिवारलाई प्रदेश सरकारले राहत दिने घोषणा गरे पनि बेपत्ता परिवारको विषयमा केही निर्णय भएको छैन । पहिरोमा बेपत्ता भएकाहरू भेटिने सम्भावना न्यून रहेको स्थानीय प्रशासनले जनाएको छ । पहिरोको चपेटामा सबैभन्दा बढी भोटेकोसी नदी आसपासका बासिन्दा परेका छन् । पछिल्लो समय मेलम्ची र पाँचपोखरी थाङ्पाल गाउँपालिकामा पनि पहिरोका कारण मानवीय क्षति भएको छ । जिल्लाका प्रायः सबै स्थानीय तह पहिरोको चपेटामा छन् । मानवीय क्षति नभए पनि जुगल गाउँपालिकाको केही बस्तीका बासिन्दा पहिरोका कारण विस्थापित हुनु परेको वडाध्यक्ष सनत अधिकारी बताउँछन् । जिल्लामा बाढी र पहिरोको शृङ्खला नयाँ घटना होइन । २०७१ साउन १७ को मध्यरातमा पहाड खसेर सुनकोसी नदी थुनिएको जुरे पहिरोको घटनादेखि सात वर्षको अवधीमा शृङ्खलाबद्ध रूपमा पहिरोको मारमा स्थानीय पर्ने गरेका छन् । हरेक वर्ष मानवीय क्षति र असंख्य आर्थिक क्षतिको मारमा सिन्धुपाल्चोक पर्दै आएको छ । जुरे पहिरोले तीन सय १७ जनाको एकै चिहान बनाएको थियो । जुरेबाट विस्थापित भएका केही परिवार अझै घरबारविहीन छन् । राज्यको बेवास्तामा परेका उनीहरूको सर्वस्व पहिरोमा परेकाले अझै घरबारविहीन बन्नु परेको हो । जुरे पीडितका नाममा सर्वसाधारणले सहयोग गरेको दुई करोड २४ लाख रुपैयाँ सरकारको खातामा थन्किए पनि पहिरो पीडितले अझै राहत पाउन नसकेको पहिरो पीडित कृष्ण लामा बताउँछन् । अन्यत्र जमिन हुनेले दुःख, जिलो गरेर घर बनाए तर भएको जमिन सबै पहिरोमा पर्नेहरू अहिले पनि डेरामा गुजारा गरिरहेका छन्, लामाले भने । ७१ सालपछि भोटेकोसी किनार र आसपासका बस्तीमा वर्षेनी सानाठूला पहिरोले जनधनको क्षति पुर्याउने गरेको छ । नेपालचीन सीमाको तातोपानीदेखि खाडीचौरसम्मको क्षेत्र बाढी र पहिरोको जोखिममा देखिन्छ । पछिल्लो केही वर्षका घटनालाई हेर्दा भोटेकोसी र सुनकोसी करिडोर बाढी पहिरोको उच्च जोखिममा रहे पनि उक्त क्षेत्रलाई सुरक्षित बनाउने या जोखिमयुक्त क्षेत्रका बस्ती स्थानान्तरण गर्ने सरकारको कुनै योजना देखिदैन । बाढी र पहिरोको जोखिम रहेको क्षेत्र पहिचान गरी ती क्षेत्रका बासिन्दालाई सुरक्षित स्थानमा स्थानान्तरण नगरेसम्म यस्ता समस्या निरन्तर दोहोरिरहने भोटेकोसी गाउँपालिका अध्यक्ष राजकुमार पौडेल बताउँछन् । प्रतिनिधिसभा सदस्य शेरबहादुर तामाङ बाढी र पहिरोको जोखिमबाट जनधनको क्षति कम गराउन नसक्नु राज्य र नागरिक दुवै दोषी रहेको तर्क गर्छन् । २०७२ को भूकम्पपछि जिल्लाका एक सय ४० भन्दा बढी ठाउँ बसोबासको दृष्टिकोणले असुरक्षित ठहर गर्दै बस्ती स्थानान्तरणका लागि सिफारिस गरे पनि कार्यान्वयनमा आउन नसकेको उनले स्मरण गरे । तामाङ भन्छन्, नागरिकले आफ्नो थलो छाड्न मानेनन् । यसैको परिणाम आज हामी पहिरोको क्षति बेहोर्न बाध्य छौं । नदी नियन्त्रण, पहिरो नियन्त्रण र बस्ती संरक्षणमा सरकारी तवरबाट भएका लगानी बालुवामा पानी साबित भएको पौडेलको बुझाइ छ । विभिन्न तहका सरकार र निकायबाट समन्वय नगरी आआफ्नो हिसाबले नियन्त्रणका काम हुने गरेकाले पनि रोकथामको काम प्रभावकारी हुन नसकेको पौडेलको निष्कर्ष छ । जिल्ला विपद् व्यवस्थापन समितिका अध्यक्षसमेत रहेका प्रमुख जिल्ला अधिकारी उमेशकुमार ढकाल कतिपय ठाउँमा जमिनको अवस्था नहेरी बनेका संरचनाका कारण पहिरोको जोखिम बढेको बताउँछन् ।"
पहिरो रोकथामको उदाहरण कृष्णभीर,"धादिङ : पृथ्वी राजमार्गस्थित कृष्णभीर पहिरो नियन्त्रणको उदाहरण बनेको छ। बायो इन्जिनियरिङ (पहिरो गएको ठाउँमा घाँस, बोटविरुवा रोप्ने) र स्ट्रक्चरल इन्जिनियरिङ (जाली, सिमेन्टेड पर्खाल, नाला निर्माण)का दुवै काम एकसाथ गरिएकाले सफलता मिलेको इन्जिनियर नरेशमान शाक्यको भनाइ छ। उक्त काम गर्न विदेशी कम्पनीले ३ अर्ब रुपैयाँसम्मका प्रस्ताव गरेका थिए। आफैं काम गर्दा साढे ३ करोड रुपैयाँ मात्रै खर्च भएको शाक्यले सुनाए। चरौंदी बजारका नवराज थपलियाले २०५७ साउन २७ गते कृष्णभीरमा पहिरोले बाटो बगाएको सुनेको उल्लेख गरे। उनले बर्खामासमा दिनहुँ पानी परिरहेकाले तत्काल वास्ता गरेनन्। अघिल्लो वर्षदेखि नै बेलाबेला पहिरो पनि झरिरहेकै थियो। तर, उक्त दिनको पहिरोले ११ दिनसम्म सवारी आवागमन ठप्प भयो। तब उनलाई लाग्यो, कृष्णभीरको पहिरो ठूलै रहेछ। त्यसपछि सुरु भएको थियो, यात्रुको कष्टपूर्ण यात्रा। छिनछिनमा सडक अवरुद्ध हुन्थ्यो, खुलाउन भने धेरै समय लाग्थ्यो। यात्रु वारिका वारि, पारिका पारि हुन थाले। साउन २७ गतेअघि एकदुई दिनसम्म बाटो अवरुद्ध भइरहेकै हुन्थ्यो, थपलियाले सम्झिए, सडक विभागका कर्मचारी र यात्रुबाहेक अरूलाई यो पहिरो र यसको समस्याबारे थाहा थिएन। तर, उक्त दिनको घटनाले राजधानी भित्रिने मुख्य नाका ११ दिन ठप्प भएपछि भने कृष्णभीरको पहिरो राज्यकै टाउको दुखाइ बन्न पुग्यो। तब त्रिशूली नदी किनारबाट पर्खाल उठाएर ग्याबिन जाली भर्दै सडकको सतहमा ल्याइयो। सडकभन्दा माथि सोही काम गर्दै बायोइन्जिनियरिङ प्रविधि प्रयोग गरी पहिरो नियन्त्रणमा आएको छ। तर, मुख्य पहिरोका दायाँबायाँ ससाना पहिरो झर्न थालेका छन्। फेरि पहिलेकै अवस्था आउने हो कि भन्ने चिन्ता स्थानीयवासीलाई छ। त्यतिविधि दुःख र पीडा दिएको ठाउँमा अहिले पहिले पहिरो झरेको थियो र भनेजस्तो देखिन्छ, कृष्णभीर रहेको बेनिघाट रोराङ गाउँपालिका७ का वडाध्यक्ष हीरालाल थपलियाले भने, राजमार्गमा अहिलेजस्तो धेरै होटल र बाक्लो बस्ती पनि थिएन। पैसा नहुनेको त यसै बिजोग हुने भयो। पैसा भएका यात्रु पनि हप्तौंसम्म भोकभोकै बस्नुपर्ने अवस्था थियो। त्यस बेला पृथ्वी राजमार्गमा यात्रा गर्नेले तीन वर्ष साह्रै दुःख पाएका थिए। पहिला पहिरो सडकमा थुप्रिएकाले जति पन्छायो उति नै खसिरहने समस्या थियो। करिब एक वर्षसम्म पहिरो पन्छाउँदै सवारी चलाउँदै गरियो। विभागले पहिरोको दीर्घकालीन समाधान गर्न विदेशी प्रस्ताव माग गयो। तापनि, एकदमै महँगा र सरकारले गर्न नसक्ने प्रस्ताव आए। पछि विभागकै इन्जिनियर शाक्यले पहिरोको दीर्घकालीन समाधान गर्ने जिम्मेवारी पाएका थिए। शाक्यले भने, जिम्मेवारी पाएपछि लगातार त्यहीँ बसेर भूबनोट अध्ययन गरेँ। माटो र पहिरोको तह पत्ता लगाएपछि गुरुयोजना बनाएर सडक विभागमा बुझाएँ। विभागले उनको योजनामा साथ दिँदै बजेट छुट्ट्यायो। तब आफ्नै सीप र प्रविधि प्रयोग गरेर काम सुरु भयो। पहिरो जाने ठाउँमा पर्खाल लगाउँदै बग्ने माटोलाई नियन्त्रणमा लिन चाँडै हुर्कने बोटबिरुवा रोपियो। जस्तै अम्रिसो, बाँस, बकाइनो, खयरजस्ता बिरुवा रोप्न थालियो। सँगै भौतिक संरचना निर्माणका काम पनि सुरु गरियो। फिल्डमा खटिएका हामीजस्ता कामदार मात्रै नभई माथिल्लो निकायमा रहनेहरूको व्यवस्थापकीय काम पनि सहज र उत्कृष्ट भएकाले पहिरो नियन्त्रण गर्न सहज भएको हो। एक्लो प्रयासले भएको होइन, शाक्यले भने, यत्ति हो कि विश्वमै कहीँ कतै नगरिएका प्रयोगहरू पनि हामीले कृष्णभीरको पहिरोमा गरेका थियौं। त्यसमा सफलता मिल्यो पनि।"
यात्रा गर्दै हुनुहुन्छ ? यस्तो छ तीन दिनको मौसम,"काठमाडौं : नेपालमा फेरि आगामी तीन दिन मनसुन सक्रिय भएको छ। मौसमविद् शान्ति कँडेलका अनुसार शनिबार रातिबाट मनसुन न्यूनचापीय रेखा नेपालको तराई भूभाग नजिक सर्ने सम्भावना देखिएकाले दुईतीन दिनसम्म देशका धेरैजसो स्थानमा वर्षा हुने छ। आइतबार बिहान जारी जल तथा मौसम विज्ञान विभागको मौसम पूर्वानुमान बुलेटिनमा मनसुनी न्युन चापीय रेखा हाल नेपाल नजिक दक्षिणतर्फ अवस्थित रहेको छ। हाल देशका अधिकांश भूभागहरुमा समान्य देखि पूर्ण बदली रहेको छ भने प्रदेश १ र प्रदेश २ का थोरै तथा बाँकी प्रदेशहरुका केही स्थानहरुमा वर्षा भइरहेको छ। साथै सुदूरपश्चिम प्रदेशका एक वा दुई स्थानहरुमा भारी वर्षा भइरहेको बुलेटिनमा उल्लेख छ। आइतबार दिउँसो देशभर सामान्यदेखि पूर्णतया बदली रही देशका अधिकांश स्थानहरुमा मेघगर्जनचट्याङ्ग सहित हल्कादेखि मध्यम वर्षाको सम्भावना रहेको छ। प्रदेश नं १, बागमती प्रदेश, गण्डकी प्रदेश, र सुदूरपश्चिम प्रदेशका थोरै स्थानहरुमा भारी वर्षाको समेत सम्भावना रहेको छ। राती देशका अधिकांश भूभागमा सामान्यदेखि पूर्ण वदली रही धेरै स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश नं १, गण्डकी प्रदेश, प्रदेश नं ५ , कर्णाली प्रदेश र सुदूर पश्चिम प्रदेशका थोरै स्थानहरु साथै प्रदेश नं २ र बागमती प्रदेशका एक वा दुई स्थानहरुमा भारी वर्षाको समेत सम्भावना रहेको छ। सोमबार देशभर सामान्य बदली रही देशका केहि स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश नं १, बागमती प्रदेश, गण्डकी प्रदेश, प्रदेश नं ५,कर्णाली प्रदेश र सुदूरपश्चिम प्रदेशका थोरै स्थानहरुमा भारी वर्षाको समेत सम्भावना रहेको छ। मंगलबार देशभर आंशिकदेखि सामान्य बदली रही केहि स्थानहरुमा मेघगर्जनचट्याङ्गसहित वर्षाको सम्भावना रहेको बुलेटिनमा उल्लेख छ। भारी वर्षा हुँदा नदीमा पानीको बहाव बढ्ने, पहाडी क्षेत्रमा भूक्षय हुने, पहिरो जाने, सडक तथा हवाई यातायात प्रभावित हुने तथा ढलपानीको राम्रो निकास नभएको ठाउँमा डुबानसमेत हुन सक्ने भएकोले आवश्यक सतर्कता अपनाउन विभागले अनुरोध गरेको छ।"
उपचार नपाएर मृत्यु भएकी युवतीमा कोरोना पुष्टि,वीरगन्ज : वीरगन्जका आधा दर्जन अस्पतालको चक्कर लगाउँदा पनि भर्ना नलिएपछि मृत्यु भएकी युवतीमा कोरोना संक्रमण पुष्टि भएको छ। शुक्रबार राति आधा दर्जन अस्पताल चहार्दा उपचार नपाएर वीरगन्ज २ छपकैयाकी २० वर्षीया विष्णु लामाको मृत्यु भएको थियो। ज्वरो र श्वासप्रश्वासमा समस्या आएपछि शुक्रबार राति आफन्तले ट्याम्पुमा राखेर लामालाई उपचारका लागि लिएर जाँदा वीरगन्जका आधा दर्जन निजी अस्पतालले भर्ना नलिएपछि गण्डकस्थित कोभिड अस्थायी अस्पतालमा पुर्याएका थिए। कोभिड अस्पतालमा शनिबार बिहान डेढ बजे पुर्याए पनि उपचारका क्रममा २ बजेतिर उनको मृत्यु भएको हो। मृत्युपछि शनिबार दिउँसो लामाको स्वाब संकलन गरी पीसीआर परिक्षणका लागि नारायणी अस्पतालको प्रयोगशालामा पठाइएको थियो। प्रयोगशालाले आइतबार बिहान दिएको रिपोर्टमा लामाको पनि पीसीआर पोजिटिभ आएको अस्पतालका मेसु डाक्टर मदन कुमार उपाध्यायले जानकारी दिए। पर्सामा कोरोना संक्रमणबाट मृत्यु हुनेको संख्या २१ पुगेको छ। साउनमा मात्रै पर्सामा १७ जनाको मृत्यु भएको हो ।
पहिरोले बर्सेनि सास्ती,"सीताराम गुरागाई। ताप्लेजुङ, भीमकुमार बाँस्कोटा। पाँचथर, तोयानाथ भट्टराई। इलाम : प्रदेश १ का पहाडी जिल्लामा बर्सेनि झरिरहने दर्जनौं ठूला पहिरो छन्, जसले लाखौं हेक्टर जग्गा बगाएको छ भने सयौं नागरिक विस्थापित भइरहेका छन्। धनजनको ठूलो क्षति पुर्याउने पहिरो नियन्त्रण गर्न कुनै पनि जिल्लामा प्रभावकारी काम भएको छैन। स्थानीय तहका जनप्रतिनिधि प्राकृतिक विपद् रोक्नभन्दा पनि बढाउन बढी केन्द्रित भएकामा पहिरो प्रभावित बासिन्दा आक्रोश पोख्छन्। स्थानीय तहमा जनप्रतिनिधि आएपछि पहिरो नियन्त्रणसँगै प्राकृतिक विपद् रोक्न केही गर्लान् कि भन्ने आश थियो, पाँचथर फालेलुङ७ का चन्द्रबहादुर खत्री भन्छन्, तर स्काभेटरले जथाभावी सडक खन्ने भएर पहिरो झनै बढाए। प्रदेश १ मा ताप्लेजुङ, पाँचथर, तेह्रथुम, इलाम, धनकुटा र तेह्रथुम पहिरोको उच्च जोखिममा छन्। नेपाल विज्ञान तथा प्रविधि प्रज्ञा प्रतिष्ठन (नास्ट)को अध्ययनअनुसार ताप्लेजुङ पहिरोको उच्च जोखिम भएको जिल्ला हो। यहाँका तत्कालीन हाङ्देवा र चाक्सिोबोटे गाविसमा केही समयअघि गरिएको अध्ययनले यस्तो देखाएको नास्टका अध्ययनकर्ता दीपक पौडेलले बताए। ताप्लेजुङका केही बजार र बस्ती नै उच्च जोखिमममा रहेका बताउँदै उनले भने, ओलाङ्चुङ्गोला बजार पहिरोले तान्दै छ, हाङ्देवामा पहिरो फैलँदै छ, चाक्सिबोटेमा पनि धेरै पहिरो छन्, सबै जोखिमा छन्। ताप्लेजुङका प्रायः प्रत्येक स्थानीय तहमा पहिरोको समस्या भए पनि नियन्त्रण गर्न सरकारले प्रभावकारी काम गरेको पाइँदैन। स्थानीय तहमा जनप्रतिनिधि निर्वाचित हुनुअघि भूसंरक्षण कार्यालयले तारजाली र बिरुवा बाँडेर केही स्थानमा वृक्षरोपण गर्नेबाहेक खासै प्रभावकारी काम गरेको छैन। झापास्थित जलउत्पन्न प्रकोप नियन्त्रण कार्यालयले यहाँ वार्षिक एक करोडभन्दा बढी खर्च गरिरहेको छ। भिरालो जमिन, बस्ती आसपासमा जथाभावी सडक निर्माण हुँदा गर्दा पहिरो रोकथाम हुन सकेको छैन। पौने अर्ब खर्च, सधैं पहिरो झर्छ अनुदानको घरले जितेन मन सिन्धुपाल्चोकमा बर्सेनि बाढी र पहिरोको संकट पछिल्लो समय स्थानीय तहले वृक्षरोपणका लागि केही बजेट छुट्ट्याए पनि पहिरो रोक्न भनेर हालसम्म कुनै तहले बजेट विनियोजन गरेका छैनन्। विसं १९८२ देखि सुरु भएको हाङ्देवा पहिरोले जिल्लालाई बर्सेनि पिरोल्छ । प्रहरी कार्यालयको तथ्यांक नियाल्दा जिल्लामा पहिरो नगएको वर्ष छैन। हाङ्देवाको हिरेवा, चिनेवा, कटहरे, लिवाङ, खोक्लिङ, नाङ्खोल्याङ, लिंखिम, फुरुम्बु, सिनाम, आङ्खोप, फूलबारी, निगुरादिन, तापेथोक, याम्फुदिन, थुम्बेदिनमा बर्सेनि पहिरो बग्ने गर्छ। फुङ्लिङ नगरपालिका भित्रको हाङ्देवाको पहिरोको आसपासमा ५० भन्दा बढी परिवार छन्। पहिरोले विस्थापित हुनेहरू बढिरहेका छन्। विसं २०००, ०१५, ०१८, ०२०, ०२५, ०३४, ०३७, ०४५, ०५०, ०५९, ०६०, ०६१, ०७२ र ०७३ सालका पहिरोलाई सबैभन्दा ठूलो मानिएको छ । पहिरो रोक्ने विभिन्न समयमा अध्ययन टोलीले प्रतिवेदन तयार गरे पनि समस्या उस्तै छ। पाँचथरमा गाउँगाउँसम्म सडक विस्तार हुन थालेपछि पहिरो जाने क्रम बढेको बूढापाकाको ठम्याइ छ। उहिले पनि मुसलधारे पानी पथ्र्यो, फालेलुङ७ का चन्द्रबहादुर खत्री भन्छन्, अहिलेजस्तो पहिरोको पिरलो खेप्नु पर्दैनथ्यो, फाट्टफुट्ट पहिरो जान्थ्यो तर धनजनको ठूलो क्षति हुँदैनथ्यो। फाल्गुनन्द गाउँपालिका३ स्थित पांग्रे भीरको पहिरोले मेची राजमार्ग अवरुद्ध हुने गरेको छ। गत वर्ष साउन २ को पहिरोले दुई हप्ता सवारी साधन चलेनन्। अहिले पनि पानी पर्नासाथ त्यहाँ पहिरो झरिहाल्छ। राजमार्ग अवरुद्ध हुँदा पाँचथर, ताप्लेजुङ र तेह्रथुमको आठराई क्षेत्रका बासिन्दाको जनजीवन प्रभावित हुन्छ। पानी पर्नासाथ पहिरो बगेर सडक अवरुद्ध हुन्छ, राँकेका राजकुमार नेम्बाङले भने, पहिरो पन्छाउँदै चालकहरूले सवारी सञ्चालन गर्नुहुन्छ। पहिरो समस्या हल नभए ठूलो धनजनको क्षति हुने सम्भावना छ। करिब दुई दशकपछि जनप्रतिनिधिले स्थानीय तहको जिम्मेवारी सम्हालेपछि सडक विस्तार पहिलो प्राथमिकतामा छ। विस्तृत अध्ययनबिना भीरपाखामा डोजर चलाउँदा पहिरोको जोखिम बढेको छ। पाँचथरका कुनै पनि स्थानीय तहले पहिरो नियन्त्रण गर्न बजेट छुट्ट्याएका छैनन्। इलामको रोङ४ को प्युरे गाउँमा चार वर्षअघि गएको पहिरोमा विस्थापितको व्यवस्थापन गर्न नपाउँदै साउन पहिलो साताको वर्षाले थप चार परिवार विस्थापित भए। यो गाउँ पहिरोको उच्च जोखिममा छ। २०७३ मा पूरै पहाड सोरिएर टिमाइ खोलासम्म आइपुग्दा स्थानीय भीमबहादुर मगर, बलबहादुर मगर, यामबहादुर मगर, यामप्रसाद मगर, दील बहादुर राई, ठालुमान बस्नेत, भुवन बस्नेत, पूर्णभक्त लाप्चा विस्थापित भए। चार वर्षसम्म पहिरो रोकिएपछि बाँकी रहेको जग्गामा बसोबाससँगै खेती गर्न थालेपछि फेरि पुरानै समस्या दोहोरिएकाले स्थानीय विस्थापित भएका गाउँपालिका अध्यक्ष शमशेर राईले जानकारी दिए। सो पहिरो रोक्नु त परको कुरा, विस्थापितलाई स्थापित गराउने पहलसमेत भएको छैन। इलाम नगरपालिका१२ साङरुम्बाको सटके पहिरोको पीडा पनि कम छैन। पूरै गाउँ बगाएको सो पहिरोको कहर अहिले पनि उस्तै रहेको बताउँछन् स्थानीय कृष्ण बस्नेत। एक करोडभन्दा बढीको बजेटले पहिरो रोकथाम भए पनि बर्सेनि भत्किने क्रम रोकिएको छैन। केही वर्षअघि जलउत्पन्न प्रकोप नियन्त्रण कार्यालय विराटनगरले पहिरो थाम्न तार र बाँस प्रयोग गरे पनि सो कार्य प्रभावकारी बनेको छैन। पहिरो हरेक स्थानीय तहका जनप्रतिनिधिका लागि टाउको दुखाइको विषय बनेको माङ्सेबुङ गाउँपालिकाका अध्यक्ष डिकेन्द्र इदिंगो बताउँछन्। चुरेको आधाभन्दा बढी क्षेत्र पर्ने माङ्सेबुङमा एक सयभन्दा बढी पहिरो रहेको जानकारी उनले दिए। इलाममा पहिरो प्रभावित क्षेत्रलाई जोखिमको श्रेणीमा राख्नेबाहेक अन्य काम भएको छैन। नेपाल रेडक्रस सोसाइटी इलामका अनुसार इलाममा १० भन्दा बढी ठूला पहिरो छन्। जिल्ला विपद् व्यवस्थापन समितिले चुलाचुली, रोङ, माङ्सेबुङ, सन्दकपुर गाउँपालिका र इलाम नगरपालिकाको साङरुम्बा क्षेत्रलाई विपद् जोखिम क्षेत्रमाको छ। बाढी पहिरोबाट जनधनको क्षति न्यूनीकरण गर्न इलामका स्थानीय तहले जनचेतना, राहत र उद्धारको तयारी गरेका छन्।"
"बाजुरामा पहिरोमा पुरिएर बालकको मृत्यु, एक गम्भीर घाइते",बाजुरा : गौमुल गाउँपालिका४ डाँडाबाडा भैंसी छानाको माथिबाट पहिरो खस्दा एक बालकको मृत्यु भएको छ। आइतबार बिहान सुतिरहेको बेला पहिरो खस्दा १२ वर्षीय अनिश विकको मृत्यु भएको स्थानीय गोरख विकले जानकारी दिए। पहिरोमा परेर स्थानीय ६० वर्षीय भिके कामी गम्भीर घाइते भएको उनले बताए। घाइते कामीको कम्मर र हात खुट्टामा चोट लागेको छ। १० हजार बढी नगद र अन्य लत्ता कपडासमेत पहिरोमा पुरिएको छ। प्रहरी टोली बिहान खबर आउने बित्तिकै प्रहरी कार्यालय बाजुराका प्रहरी नायव उपरीक्षक टंक प्रसाद भट्टराई नेतृत्वको टोली घटनास्थलतर्फ हिँडिसकेको जिल्ला प्रहरी कार्यालयका प्रमुख प्रहरी नावय उपरीक्षक टंकप्रसाद भट्टराईले जानकारी दिए। स्थानीयसमेत नभएको र एकान्त लेकमा भएका कारण उद्दारको लागि समस्या भएको छ। घटनास्थलमा गई तत्काल राहत र उद्दार कार्यमा जुट्न जनप्रतिनिधिहरु र स्थानीयलाई गौमुल गाउँपालिकाका अध्यक्ष हरिबहादुर रोकायाले आग्रह गरेका छन्। पहिरोमा परेर ४ बाख्रा र एक गोरु मरेका छन्।
थ्रीस्टार होटलमा आइसोलेसन,"नेपालगन्ज : कोरोना संक्रमितका लागि बाँकेमा थ्रीस्टार लेभलको होटलमा आइसोलेसन बनाइएको छ। नेपालगन्जको धम्बोझी चोकमा रहेको होटल सिटी प्यालेसलाई आइसोलेसन बनाइएको हो। संक्रमितहरू एसी भएको कोठामा बस्न पाउँछन्। जिल्लास्तरीय कोभिड१९ संकट व्यवस्थापन केन्द्रको शुक्रबार बसेको बैठकले आफैंले पैसा तिरेर बस्न चाहने संक्रमितका लागि सुविधासम्पन्न होटललाई आइसोलेसन बनाउने निर्णय गरेको केन्द्रका संयोजक बाँकेका प्रमुख जिल्ला अधिकारी रामबहादुर कुरुम्वाङले बताए। उनले भने, पैसा तिरेर सुविधासम्पन्न रूपले बस्छु भन्नेका लागि होटलमा आइसोलेसन बनाइएको हो। अन्य आइसोलेसनमा खाने, बस्ने सम्पूर्ण व्यवस्था स्थानीय सरकारले गर्छ भने होटलमा बस्नेले सबै खर्च आफैें बेहोर्नु पर्छ। होटलमा सुरक्षाकर्मी र स्वास्थ्यकर्मीको व्यवस्था भने केन्द्रले गर्नेछ। होटल सिटी प्यालेसका सञ्चालक लोकेन्द्र अर्यालले आइसोलेसनमा बसेका व्यक्तिबाट प्रतिदिन दुई हजार ५ सय रुपैयाँ लिइने बताए। शुक्रबारसम्म १३१४ जनाले कोठा बुक गरिसकेको बताउँदै उनले भने, एक सय ८५ सम्मलाई राख्न सक्छौं। खाना र नास्ता गरी दिनमा चार पटक उपलब्ध गराउँछौं। समुदायस्तरमा संक्रमण बढ्दा भीआईपीका लागि आइसोलेसन व्यवस्थापन गर्न कठिन भइरहेको थियो। डाक्टर, इन्जिनियर, अधिकृत, उद्योगी, व्यवसायी, जनप्रतिनिधि सबैमा कोरोना संक्रमण भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार शुक्रबार मात्र बाँकेका ४९ जनामा कोरोना संक्रमण पुष्टि भयो। सबैभन्दा बढी नेपालगन्जका ३२ जना, कोहलपुरका १५, खजुरा र जानकीका एक एक जना छन्। श्रेष्ठका अनुसार बाँकेमा कोरोना संक्रमितको संख्या पाँच सय ४९ पुगेको छ। एक सय ४९ जना आइसोलेसनमा छन् भने चार सय ७ जना कोरोना जितेर घर फर्किसकेका छन्। कोरोनाबाट अहिलेसम्म बाँकेका २ जनाको ज्यान गएको छ। नगरमा सेना परिचालन जिल्लास्तरीय कोभिड१९ संकट व्यवस्थापन केन्द्रले बाँकेमा एक सातादेखि निषेधाज्ञा जारी गरे पनि पूर्ण रूपमा पालना भएको छैन। आइतबारदेखि मंगलबारसम्म थप गरिने लकडाउनमा भने सेनाले नेतृत्व लिनेछ। बाँकेका सहायक प्रमुख जिल्ला अधिकारी दीर्घराज उपाध्यायद्वारा जारी सूचनाअनुसार नेपालगन्जको सुर्खेत रोडलाई बाहिर पारेर पुष्पलाल चोकगणेशमान चोकसम्म, गणेशमान चोकचारवाहिनी चोक, पीपल चौतारा हुँदै बाँके गाउँसम्म, बाँके गाउँरिङरोड, आर्मी ब्यारेक हँुदै नहरपुर्वा चोक, नहरपुर्वा चोकबसपार्क हुँदै पुष्पलाल चोकसम्मका चार किल्ला सिल गरेर सेना परिचालन हुनेछ।"
अनुदानको घरले जितेन मन,"गोरखा : राष्ट्रपति विद्यादेवी भण्डारीले स्थलगत अवलोकन गरेपछि पहिरोको उच्च जोखिममा रहेको धार्चे४ लाप्राकका ६ सय १६ घरधुरीलाई गुप्सीपाखामा स्थानान्तरण गर्ने निर्णय भयो। पुनस्र्थापना गर्न गुप्सीपाखाको १८ दशमलव ३२ हेक्टर वन क्षेत्रको जग्गा लाप्राकीलाई भोगाधिकार दिन सरकारले नीतिगत निर्णय गर्यो। गैरआवासीय नेपाली संघ (एनआरएनए)ले त्यहाँ ५ सय ७३ घर बनाइदियो। तर, लाप्राकवासी पहिरोको जोखिम सहेर पुरानै बस्तीमा बसेका छन्। अनुदानको जग्गा, अनुदानको घर र घर बनाउने तीन लाख रुपैयाँ सरकारी सहयोगको पर्वाह नगरी उनीहरू पुरानै थातथलोमा छन्। करिब तीन सय घर पहिरोले लगेपछि प्रधानमन्त्री केपी शर्मा ओलीले पहिरो उच्च जोखिमको धार्चे२ केरौंजा गाउँको स्थलगत भ्रमण गरे। बचेखुचेको गाउँलाई पनि वरिपरि पहिरोले घेरा हालेको देखेपछि उनले तत्काल बस्ती स्थानान्तरण गर्नुपर्ने र त्यसको वातावरण आफूले मिलाउने घोषणा गरे। राष्ट्रिय पुनर्निर्माण प्राधिकरण, जिल्लास्तरीय विपद् व्यवस्थापन समिति र स्थानीय निकायले लामाबेंसीमा बस्ती सार्ने निर्णय गरे। मालपोत, नापी कार्यालयका कर्मचारीले जग्गा कित्ताकाट गरे। लालपुर्जा पनि वितरण भयो। प्राधिकरणले जग्गा खरिद गर्न दुई लाख र घर निर्माणका लागि तीन लाख रुपैयाँका दरले अनुदानको व्यवस्था पनि गर्यो। तर गाउँले सरेनन्। गाउँ छेउको खोलाले धमाधम घर लान थालेपछि धार्चे७ खानीगाउँका एक सय १३ घरधुरीको बिल्लीबाठ भयो। उनीहरूले रेडक्रसले दिएको त्रिपाल टाँगेर वन छेउछाउमा जीविका चलाउन थाले। भूगर्भविद्को टोलीले त्यहाँ बसोबास गर्न नहुने ठहर गरेपछि गाउँपालिकाले उनीहरूलाई गोरखा नगरपालिकामा सार्ने निर्णय गर्यो तर उनीहरू सर्न मानेनन्। अहिले उनीहरू पहिरोको सिरानमा बसिरहेका छन्। पहिरोको डरभन्दा थातथलोको माया धेरै हुँदो रहेछ, धार्चे गाउँपालिकाकी उपाध्यक्ष फूलमाया गुरुङ भन्छिन्, जन्मेहुर्केको पुरानो थलो, मानिआएका देउदेउताको थान, चिहानडाँडो, चण्डी, भुवानी, मण्डलीको थानको बढी माया भएकाले गाउँलले पुरानो थलो छाड्न सकेनन्। झरी पर्न थालेपछि डरत्रास र भागाभाग भए पनि झरी घटेपछि गाउँले आआफ्नै थलोमा बस्ने उनले बताइन्। राष्ट्रिय पुनर्निर्माण प्राधिकरण, आयोजना कार्यान्वयन एकाइ, अनुदान व्यवस्थापन तथा स्थानीय पूर्वाधार कार्यालयका अनुसार एक हजार दुई सय ६१ घरधुरी पहिरोको उच्च जोखिममा छन्। लाप्राकमा ६ सय १६, केरौंजाको चार सय १५, खानीगाउँमा एक सय १३, बारपाक सुलीकोट गाउँपालिका १, २ र ३ मा ५७, चुमनुब्री३ देवलमा २४, अजिरकोट५ मा ३४, आरुघाट र उहियामा एकएक घर पहिरोको जोखिममा रहेको कार्यालयले जनाएको छ। अहिलेसम्म तीन सय ६३ घरधुरी मात्र सुरक्षित ठाउँमा पुनस्र्थापित भएका छन्। केरौंजाका दुई सय ६९, देवलका १८, बारपाक सुलीकोटका २२ र अजिरकोटका ३१ घरधुरी मात्र अन्यत्र सरेका छन्। गाउँ भनेको झट्ट हेर्दा देखिने घरगोठ मात्र होइन, त्यहाँको सामाजिक, सांस्कृतिक संरचना, जीविकोपार्जन पनि हो, कार्यालय प्रमुख रामशरण आचार्य भन्छन्, भौतिक संरचना, घर, गोठ सार्दैमा गाउँलेको मन सर्दैन। त्यहाँ लुकेका धेरै पक्ष हुन्छन्, जुन हामीले स्थलगत अनुगमन गर्दा गाउँलेबाट सुन्न र जान्न पायौं।"
"पौने अर्ब खर्च, सधैं पहिरो झर्छ","तानसेन : पत्रे चट्टान रहेको सिद्धबाबा क्षेत्रको सडकमा पहिरो गइरहन्छ। त्यसको रोकथाम गर्न संघीय सरकारको बजेटमा कार्यक्रम पर्न थालेको पनि तीन वर्ष भयो। सिद्धार्थ राजमार्गमा पर्ने यो खण्ड मर्मत गर्न हरेक वर्ष ५ करोडदेखि ८ करोडसम्म बजेट खर्च भएको छ। १० वर्ष अवधिमा करिब पौने अर्ब बजेट सकियो तर सडक फेरिएको छैन। हिउँद र वर्षा दुवै याममा यात्रुले भगवान् भरोसामा यात्रा गर्नुपर्ने बाध्यता रहेको तानसेन३ का राजेन्द्रगोपाल सिंहले बताए। तिनाउँ गाउँपालिका३ सिद्धबाबा क्षेत्र प्रमुख समस्याग्रस्त रहे पनि हाल आएर झुम्साको पानी मिल, कालीमाटी र तानसेनको गौडेपुल क्षेत्र सबैभन्दा जोखिमका क्षेत्र बन्दै गएका छन्। यो राजमार्गमा पाँच वर्ष अवधिमा डिभिजन सडक कार्यालयबाट २० करोड रुपैयाँ खर्च भएको देखिन्छ। ८० प्रतिशत रकम सिद्धबाबा क्षेत्रको सडक सुधारमा खर्च भए पनि सडकको अवस्था दिनहुँ जटिल बन्दै गएको छ। कार्यालयका सूचना अधिकारी शिव खत्रीले यो वर्ष राजमार्गअन्तर्गत पाल्पाबुटवल खण्डमा ७ करोड ५० लाख रुपैयाँ बजेट विनियोजन गरिएको बताए। उनका अनुसार यो रकमबाट भासिएको सडक मर्मत गरिनेछ। स्तरोन्नति गरिनेछ। दोहोरो सवारी साधन चलाउन मिल्ने बनाइनेछ। पाल्पा, गुल्मी, स्याङ्जाको तराईसँग जोडिने प्रमुख सडक सिद्धार्थ राजमार्गको यो खण्ड सधैं जोखिममा छ। ३९ किलोमिटर सडक पार गर्न सार्वजनिक सवारी साधनमा दुई घण्टा लाग्छ। सडकका अधिकांश भाग भत्किएका छन्। सडक दायाँबायाँ अतिक्रमणमा परेको छ। यो सडकको वैकल्पिक मार्ग बनाउन कैयौं गोष्ठी भए। गत वर्ष सुरुङमार्ग बनाउने योजना बन्यो। चालू वर्षका लागि बजेट विनियोजन भएको छ। प्रदेश सरकारले सुरुङ नभई चट्टान काटेर ढुंगा बेच्ने योजना बनाएको छ। सिद्धबाबा क्षेत्रको वैकल्पिक सडकका रूपमा दोभाननुवाकोटबेलवास सडकलाई अघि सारिएको छ। यो सडक पनि अलपत्र छ। २ पक्की पुल निर्माण पूरा भए पनि सडक बनेकै छैन। अर्काे विकल्पका रूपमा झुम्साचरंगेदेववह सडकको ट्र्याक मात्र खोलिएको छ। दुवै वैकल्पिक सडक प्रदेश सरकारको मातहतमा भए पनि समयमा काम हुन सकेको छैन। चरंगे सडकलाई चालु वर्षमा सवारी साधन सञ्चालन गर्ने गरी काम गरिनेछ, मुख्यमन्त्री शंकर पोखरेलले प्रस्तुत गरेको बजेट भाषणमा उल्लेख छ। तेस्रो वैकल्पिक सडकको रुपमा तानसेनबाँसटारीझडेवा दुम्कीवास सडकलाई अगाडि सारिएको छ। यो सडक कालोपत्रे गरी सवारी साधन सञ्चालन गर्न २ अर्ब रकम लाग्ने माथागढी गाउँपालिकाले जनाएको छ। सिद्धार्थ राजमार्गअन्तर्गत तानसेनबुटवल खण्डमा पछिल्लो ५ वर्षमा ४० वटा सवारी साधन दुर्घटना भए। त्यसमा ४८ जनाले ज्यान गुमाए। ७५ जना अंगभंग भए। यो सडकखण्डको सिद्धबाबा क्षेत्रमा यात्रुले वर्षौंदेखि समस्या भोग्दै आएका छन्। सडकको दयनीय अवस्थाले यात्रु हैरानीमा पर्दै आएका छन्। ३९ किलोमिटर सडकको यात्रा जोखिमपूर्ण बन्दै गएको छ। तानसेन बजारबाट प्रभाससम्म नगरपालिकाले सडक चौडा गर्ने क्रममा पहिरोग्रस्त बनेको छ। प्रभासबाट चिडिया खोला क्षेत्रमा ठूला पहिरोले सडक दिनहुँ अवरुद्ध हुँदै आएको छ। पहिरो नियन्त्रणमा नलाग्दा समस्या निम्तिएको हो। हामी ज्यान हत्केलामा राखेर हिँडिरहेका छौं। वर्षौं भयो यो सडक यस्तै छ, पाल्पा दोभानका अर्जुन पाण्डेले भने, सडक टाल्ने काम हुन्छ। महिना दिनमा पुरानै रूपमा फर्किन्छ। उनका अनुसार यहाँको मुख्य समस्या भनेकै पहिरो हो।"
राहतमा कुहेको चामल,"भोजपुर : रामप्रसाद राई गाउँपालिकामा राहतको चामल गुणस्तरहीन पाइएको छ । गाउँपालिकाले खडेरी र कोभिड१९ प्रभावितलाई बाँडेको चामल खान नमिल्ने भेटिएको हो । वडा नम्बर २ धाद्लेखानीका अजम्बर राईले सडिएको, अन्य अखाद्य मिसिएको बताए । लकडाउनले मजदुरी टुटेपछि परिवारको छाक टार्न धौधौ भएका बेला राहतमा पनि कुहिएको चामल पाइयो । योभन्दा ठूलो विडम्बना अरू के हुन्छ ? , उनले भने । गाउँपालिकाले ६ वडाका २ हजार १ सय ८४ परिवारलाई राहत दिएको थियो । ैवडा नम्बर ४ दलगाउँमा बाँडिएको चामलमा पनि ढुंगा, कनिका, चुराको टुक्रा र प्रशस्त बिया भेटिएको स्थानीयको गुनासो छ । राहतका नाममा सडिएको चामल पाएपछि विपन्न तथा मजदुरका परिवारलाई निल्नु न ओकल्नु भएको टंकराज भट्टराईले सुनाए । राहतका नाममा कुहिएको चामल पाउँदा अन्य विकल्प खोज्न बाध्य बनाएको ओखे्रेकी प्यारी राईले सुनाइन् । भनिन्, चामलको बोरा खोल्दा कम गुणस्तरको पाइयो । वडा नम्बर १ ओख्रेका वडाध्यक्ष सहदेव राईले पनि राहतका चामल गुणस्तरहीन भएको स्वीकार गरे । राहतको चामल जनताको घरमा पुगेपछि मात्र खानै नमिल्ने पाइएको उनले बताए । भने, जनताको गुनासो आएपछि अनुगमन गर्दा चामलमा बिया, ढुंगा, कनिका मिसिएको पाइयो । कतिपय बोराभित्र कुहिएको चामल र किरा लागेको पाइयो । यसले राहतका नाममा निराशा थपिदिएको छ । यससँगै गाउँपालिकाले वडा नम्बर ७ र ८ मा राहत वितरण रोकेको छ । वडा ८ खोक्सिकका वडाध्यक्ष मनोज राईका अनुसार चामल गाउँपालिका केन्द्र बैकुण्ठेमै छ । गुणस्तर नभएको थाहा पाउनासाथ राहतको चामल वडामा ल्याएका छैनांै, उनले भने, त्यो चामल ठेकेदार कम्पनीले फिर्ता लगेर गुणस्तरीय र स्वस्थ चामल ल्याउनुपर्छ । अनि, मात्र हामी राहत वितरण गर्छांै । ठेकेदार कम्पनी थापा सप्लायर्स हतुवागढीले चामल जाँचै नगरी ढुवानीमा लापरवाही गरेको भन्दै जनप्रतिनिधिले कारबाही गर्ने प्रतिबद्धता जनाएका छन् । गाउँपालिका अध्यक्ष, उपाध्यक्ष र ८ वटै वडाका अध्यक्ष ठेकेदार कम्पनीलाई कारबाही गर्न एकमत भएका हुन् । प्रतिकूल मौसमका कारण राहत वितरणको अनुगमन प्रभावकारी नभएको गाउँपालिका अध्यक्ष विजय राईको भनाइ छ । करार सम्झौताविपरीत गुणस्तरहीन चामल उपलब्ध गराउने ठेकेदार कम्पनीलाई कानुनअनुसार कारबाही गरिने उनले बताए । भने, यो जनताको स्वास्थ्यप्रति ठेकेदार कम्पनीको चरम लापरवाही हो, जनताको स्वास्थ्यमाथि खेलबाड गर्ने ठेकेदार कम्पनी कारबाहीको भागिदार बन्नै पर्छ । ठेकेदारलाई कारबाही अघि बढाउन गाउँपालिका अध्यक्ष राईको संयोजकत्वमा पाँच सदस्य अनुगमन समिति बनाइएको छ । गाउँपालिका उपाध्यक्ष सम्झना राईले बाँड्न बाँकी रहेको वडा ८ को १० बोरा गुणस्तरहीन पाइएकाले कारबाहीका लागि थप सहज भएको प्रस्ट्याइन् । सप्लायर्सले पनि चामल अखाद्य भएको स्वीकार गरेको छ । सप्लायर्सका सञ्चालक रविन थापाले सुनसरीको कालाबञ्जारस्थित सौभाग्य राइस मिलका कर्मचारीले नै हकुवा चामल हालिदिएको दाबी गरे । भने, मिलले नै हकुवा चामल दिएको छ । त्यो फिर्ता हुन्छ । मिलले अर्को गुणस्तरयुक्त चामल दिने सहमति जनाएको छ । सप्लायर्सले ४५ लाख ९० हजार १ सय रुपैयाँमा चामलको ठेक्का पाएको थियो । गाउँपालिकाका प्रमुख प्रशासकीय अधिकृत जंगम राईले सप्लायर्सले २५ किलोका ३२ सय २४ बोरा चामलको ठेक्का पाएको बताए । सप्लायर्ससँग प्रतिकिलो ५६ रुपैयाँ ९५ पैसा पर्ने सोना मन्सुली चामल उपलब्ध गराउने सम्झौता थियो । यस्तै राहत वितरणकै लागि ६ लाख ३४ हजार ९ सय ७४ रुपैयाँको खाने तेल र आयोडिनयुक्त नुनसमेत खरिद गरिएको छ । प्रेम भेराइटी हतुवागढीले ६ लाख २५ हजार ४ सय ५६ रुपैयाँको खाने तेल र ९५ हजार १ सय ८ रुपैयाँको आयोडिनयुक्त नुन उपलब्ध गराएको हो । राहतमा कुहिएको चामल, विपन्न परिवारलाई निल्नु न ओकल्नु राहत चामल गुणस्तरहीन ल्याउने सप्लायर्सलाई कारवाही"
