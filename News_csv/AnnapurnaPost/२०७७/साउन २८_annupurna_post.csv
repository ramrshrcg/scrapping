शीर्षक,विवरण
एपीवान टेलिभिजनमा भुषण दाहालको पहिलो कार्यक्रम प्रधानमन्त्रीसँग (भिडियो),काठमाडौं : एपीवान एचडी टेलिभिजनमा पत्रकार भुषण दाहालको नयाँ कार्यक्रम बुधबारबाट सुरु भएको छ।    कार्यक्रमको पहिलो श्रीङ्खलामा प्रधानमन्त्री केपी ओलीसँगको विशेष अन्तरवार्ता छ। एपीवान टेलिभिजनले यसलाई फरक र फराकिलो कार्यक्रम भनेको छ। भिडियो
२४ घण्टामा कोरोनाले १० को मृत्यु,"काठमाडौं : पछिल्लो २४ घण्टामा कोरोनाले १० जनाको मृत्यु भएको छ। बुधबार काठमाडौं, धादिङ, धनुषा, सप्तरी, कपिलवस्तु, बारा र मोरङका गरेर १० जनाको विभिन्न अस्पतालमा मृत्यु भएको हो। मन्त्रालयले अहिलेसम्म औपचारिक रुपमा ९१ जनाको कोरोनाले मृत्यु भएको जानकारी दिएको छ । मन्त्रालयको पत्रकार सम्मेलनपछि थप दुई जनाको कोरोनाले मृत्यु भएको पुष्टि भएको छ । पछिल्लो २४ घण्टामा ४८४ जनामा कोरोना संक्रमण पुष्टि भएको छ। योसँगै संक्रमितको कुल संख्या २४ हजार ४३२ पुगेको छ। देशभर सक्रिय संक्रमितको संख्या सात हजार ६ सय १३ रहेको छ। पछिल्लो २४ घण्टामा १० हजार ४८१ जनाको पीसीआर परीक्षण गरिएको छ। अहिलेसम्म कोरोना जित्नेको संख्या १६ हजार ७२८ पुगेको छ। पछिल्लो २४ घण्टामा ६४ जना डिस्चार्ज भएका छन्। डिस्चार्ज हुनेको यो संख्या कुल संक्रमितमध्ये ६८४ प्रतिशत रहेको मन्त्रालयका प्रवक्ता गौतमले जानकारी दिए। काठमाडौं स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार काठमाडौं महानगरपालिका१२ टेकु निवासी ७८ वर्षीया महिलाको बुधबार मृत्यु भएको छ। किष्ट मेडिकल कलेज शिक्षण अस्पताल, ललितपुरमा उपचार गराइरहेकी महिलाको बुधबार राति १:१५ निधन भएको हो। उनी झाडापखाला तथा ज्वरोको कारण साउन २६ गते किष्ट अस्पतालको आकस्मिक कक्षमा भर्ना भएकी थिइन्। मृतक महिला पाटन स्वास्थ्य विज्ञान प्रतिष्ठान, ललितपुरको फिभर क्लिनिकबाट रेफर भएर किष्ट अस्पताल पुगेकी थिइन्। उनी उच्च रक्तचाप, मधुमेह, हाइपोथोराडिजम, सेप्टीक सक तथा मिर्गौला रोगबाट ग्रस्त भएको प्रवक्ता गौतमले जानकारी दिए। साउन २६ गते पाटन अस्पतालमा उनको स्वाब लिइएको थियो। उनको पीसीआर रिपोर्ट बुधबारमात्र आएको हो। धादिङ सँगै धादिङ जिल्ला निलकण्ठ नगरपालिका १४ का ३२ वर्षीय पुरुषको मंगलबार मृत्यु भएको छ। उनको ह्याम्स अस्पतालमा मृत्यु भएको हो। क्षयरोगी उनी निमोनिया, खोकी तथा सास फेर्न कठिन भएको भन्दै साउन २७ गते अस्पतालको आइसीयूमा भर्ना भएका थिए। अस्पताल भर्ना भएकै दिन साँझ उनमा कोरोना संक्रमण पुष्टि भएको थियो। धनुषामा२ को मृत्यु त्यसैगरी धनुषा जिल्ला जनकपुर उपमहानगरपालिका१ निवासी ७१ वर्षीय पुरुषको कोरोनाले मृत्यु भएको छ। बुधबार ललितपुरस्थित मेडिसिटी अस्पतालमा उनको मृत्यु भएको हो। साउन ५ गते निमोनिया तथासास फेर्न कठिन भएर अस्पतालमा भर्ना भएका उनको साउन ६ गते स्वाब संकलन गरिएको थियो। उनको पीसीआर रिपोर्ट भने साउन ७ गते नै आएको थियो। सँगै धनुषाकै ३८ वर्षीया महिलाको कोरोनाले मृत्यु भएको छ। जनकपुर उपमहानगरपालिका ८ बस्ने महिलाको ललितपुरको पाटन अस्पतालमा बुधबार राति निधन भएको हो। इन्सेफ्लाइटिस भएर उनी साउन १८ गते पाटन स्वास्थ्य विज्ञान प्रतिष्ठानमा भर्नाभएकी थिइन्। उनमा साउन १८ गते कोरोना पुष्टि भएको थियो। उपचारका लागि अल्का अस्पतालमा पुगेकी महिलामा कारोना पुष्टि भएपछि पाटन अस्पताल रेफर गरिएको थियो। सप्तरी त्यसैगरी सप्तरीको डाक्नेश्वरी नगरपालिका ८ घर भर भएर राजविराज नगरपालिका६ सिराहारोड बस्दै आएका ७२ वर्षीया एक पुरुषको मंगलबार मृत्यु भएको छ। चार दिनअघि ज्वरो आएपछि स्वाब परीक्षणका लागि दिएको नमुनाको रिपोर्ट मंगलबार पीसीआर पोजिटिभ आएको थियो। कोरोना पुष्टि भएपछि अस्पताल लैजाने क्रममा उनको एम्बुलेन्समै मृत्यु भएको स्वास्थ्य मन्त्रालयका प्रवक्ता गौतमले जानकारी दिए। उनी थाइराइड, मधुमेह, उच्च रक्तचाप तथा मुटु रोगी थिए। कपिलवस्तु त्यसैगरी कपिलवस्तुको कपिलवस्तु नगरपालिका २ तौलिहवाका ४२ वर्षीया पुरुषको बुधबार कोरोनाले मृत्यु भएको छ। उनी ज्वरो तथा निमोनिया भएर साउन २५ गते बुटवल कोरोना विशेष (अस्थायी) अस्पतालमा भर्ना भएका थिए। उनको भेन्टिलेटरमा उपचारकै क्रममा मंगलबार (साउन २७) गते स्वाब परीक्षण गर्दा पीसीआर रिपोर्ट पोजिटिभ आएको थियो। बारा सँगै बाराको कलैया उपमहानगरपालिका बस्ने ७५ वर्षीय एक पुरुषको कोरोनाले मृत्यु भएको छ। उनको बुधबार किष्ट मेडिकल कलेज शिक्षण अस्पताल, ललितपुरमा मृत्यु भएको हो। शरीर कमजोर भइ चक्कर लागेपछि उनी साउन २६ गते किष्ट अस्पताल भर्ना भएका थिए। रक्तअल्पता, हाइपोथोराडिजम, सेप्टीक सक, दम तथा मिर्गौला रोगी भएको मन्त्रालयका प्रवक्ता गौतमले जानकाी दिए। उनको साउन २७ गते लिइएको स्वाबको पीसीआर रिपोर्ट बुधबार पोजिटिभ आएको हो। बारा त्यसैगरी मंगलबार वीरगन्जको सडकमा मृत अवस्थामा फेला परेका एक युवकमा कोरोना संक्रमण भएको पुष्टि भएको छ। बाराको विश्रामपुर गाउँपालिका५ इटियाही घर भएका ३८ वर्षीय पुरुषमा संक्रमण पुष्टि भएको हो। वीरगन्ज महानगरपालिका१६ नगवास्थित सामुदायिक प्रहरी कार्यालय नजिकको सडकमा मंगलबार दिउँसो उनी दिउँसो मृत फेला परेका थिए। शवको स्वाब संकलन गरेर नारायणी अस्पतालको प्रयोगशालामा पठाइएको थियो। बुधबार साँझ प्रयोगशालाले दिएको रिपोर्टमा मृतक ती पुरुषको पीसीआर रिपोर्ट पोजिटिभ आएको नारायणी अस्पतालका मेसु डाक्टर मदन उपाध्यायले जानकारी दिए। मोरङमा२ मोरङ जिल्ला बुढीगंगा गाउँपालिका२ गंगाचोक निवासी ५५ वर्षीय पुरुष कोरोनाले मृत्यु भएको छ। उनको बुधबार बिहान धरानस्थित बीपी कोइराला स्वाथ्य विज्ञान प्रतिष्ठानमा मृत्यु भएको हो। समुदायमा संक्रमण : तनहुँमा जोखिम बढ्यो पुतलीबजारमा थप ६ जनामा संक्रमण प्रदेश १ मा कोरोना कहर : ७ जनाको मृत्यु, १६ सय ११ संक्रमित प्रदेशसभा सदस्य श्रेष्ठलाई कोरोना पुष्टि कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ४८४ जनामा कोरोना पुष्टि : संक्रमितको संख्या २४ हजार नाघ्यो उपत्यकामा बढ्यो कोरोनाको ग्राफ, एकैदिन थपिए १३८ जना संक्रमित कोरोनाले मृत्यु हुनेको संख्या ९१ पुग्यो कपिलवस्तु अस्पतालका १८ स्वास्थ्यकर्मीमा कोरोना संक्रमण त्यसैगरी बुधबार नै मोरङमा कोरोनाले विद्युत प्राधिकरणका कर्मचारीको मृत्यु भएको छ। विद्युत् प्राधिकरण विराटनगर वितरण केन्द्रका एक कर्मचारीको बुधबार दिउँसो मृत्यु भएको हो। विराटनगर महानगरपालिका३ घर भएका ५७ वर्षीय पुरुषको कोरोनाले मृत्यु भएको हो। कोशी अस्पताल कोरोना उपचार केन्द्रका प्रमुख वरिष्ठ फिजिसियन डा दीपक सिग्देलका अनुसार उनको बुधबार दिउँसो ४ बजे मृत्यु भएको हो। श्वासप्रश्वासमा समस्या भएपछि उनलाई उपचारका लागि सोमबार कोभिड अस्पतालको आइसोलेसनमा भर्ना गरिएको थियो। उनको स्वाबको रिपोर्ट सोमबार मात्र पोजिटिभ आएको थियो।"
"बाह्रबिसे बजार सिल, मृतक परिवारद्वारा स्वाब दिन अस्वीकार","सिन्धुपाल्चोक : बाह्रबिसे नगरपालिकाका एक ८४ वर्षीय खड्गबादुर बस्नेतको मृत्यु पस्चात गरिएको परीक्षणमा कोरोना संक्रमणको पुष्टि भएपछि बाह्रबिसे बजारलाई सिल गरिएको छ। बाह्रबिवसे नगरपालिकाकी उपमेयर शुशीला पाख्रीनद्वारा जारी सूचनामा बाह्रबिसेका विभिन्न ठाउँमा सिल गरिएको जनाइएको छ। जारी सूचनामा भनिएको छ 'नगरपालिकाको पूर्वको वडा नम्बर ४, वडानम्बर २ को कर्थली, बुदेपा, उत्तरमा वडा नम्बर ३ खाक्दल खोला, पश्चिम वडा नम्बर ९ को राम्चे बजार क्षेत्र र दक्षिणतर्फ शारदा मावि क्षेत्र सुनकोशी बजारको सीमानासम्मको चार किल्लाभित्र सिल गरिएको छ।' मानिसहरु आवतजावत गर्न, ट्ठवारी साधन चलाउन पूर्ण रुपमा निषेध गरी व्यापार, व्यवसायलगायत बन्द गरिने नगरपालिकाले जनाएको छ। बाह्रबिसे नगर र आसपासका बासिन्दा त्रसित बनेका छन्। मृत्यु भएको पाँच दिनपछि आएको कोरोना संक्रमण पुष्टिको सूचनाले मृतक वृद्धको मलामी गएका, किरियापुत्री भेट्न गएका र उनीहरुको परिवारका सदस्यसमेत सम्भावित संक्रमणको खतराका कारण त्रसित भएका हुन्। गत २२ गते दुबै मृगौलाले काम गर्न छाडेकाले मृत्यु भएको भन्दै त्रिवि शिक्षण अस्पतालको मनमोहन कारडियो भास्कुलर तथा ट्रान्सप्लान्ट सेन्टरले मृत घोषणा गरेको उनको परिवारले दाबी गरेको छ। मृतकको पाँच दिनपछि मृतकको कोरोना रिपोर्ट पोजिटिभ आएको सार्वजनिक गरेको थियो। खड्गबहादुरको अन्त्येष्टिका क्रममा करिब दुई हजार आफन्त र शुभेच्छुक मलामीका रुपमा उपस्थित थिए। मृत्यु भएको भोलीपल्ट मृतक बस्नेतको इच्छा बमोजिम उनको शवलाई राजधानीबाट बाह्रबिसे ल्याएर अन्त्येष्टि गरिएको परिवारका सदस्यले बताए। मृतकका छोरा पुर्व सूचना तथा सञ्चार मन्त्री मोहनबहादुर बस्नेतले मृत्यु भएको भोलिपल्ट मात्र शव अस्पतालबाट बाहिर निकालिएको सामाजिक सञ्जालमा उल्लेख गरेका छन्। बस्नेतले सामाजिक सञ्जाल फेसबुकमार्फत उपचारमा संलग्न चिकित्सकले अघिल्लै रातमा शव निकाल्न दवाब दिए पनि आफूहरुले भोलिपल्ट मात्र शव निकालेर बाबुको इच्छा अनुसार दाहसंस्कारका लागि बाह्रबिसे ल्याएको उल्लेख गरेका छन्। पुर्वमन्त्री बस्नेत र उनी निकट आफन्तका अनुसार समयमा मृतकको पिसिआर रिपोर्ट उपलव्ध नगराउँदा परिवार, आफन्त र शुभेच्छुकहरुमा त्रास फैलिएको छ। उनले फेसबुकमा मृत्यु भएको छ घण्टामा आउने रिपोर्ट एक सातापछि कोरोना लागेर मृत्यु भएको स्वास्थ्य मन्त्रालयबाट समाचार सम्प्रेषण हुन्छ भने यसमा हाम्रो कुनै कमजोरी नरहेको जानकारी गराउदँछौं लेखेका छन्। यसअघि बस्नेतले घरबाटै समवेदना एवम मृतक बाबुप्रति श्रद्धाञ्जली अर्पण गर्न सुभेच्छुकहरुलाई आग्रह गरेका थिए। प्रमुख जिल्ला अधिकारी उमेशकुमार ढकालले तत्काल मृतकसँग प्रत्यक्ष सम्पर्कमा आएका व्यक्तिहरुको पीसीआर परीक्षणका लागि स्वाब संकलन गर्ने र त्यसको रिपोर्टपछि मात्र अर्को निर्णय लिइने बताए। हाललाई आवत जावत नगर्न स्थानीय तहले आग्रह मात्र गरेको र निशेधाज्ञा जारी नगरिएको प्रष्ट पारे। तर बाह्रबिसेकी उपमेयर पाख्रीनद्वारा जारी सूचनामा भने सिल गरिएको उल्लेख छ। यसैबीच जिल्ला स्वास्थ्य कार्यालयबाट पीसीआर परीक्षणका लागि नमूना संकलनमा आएको टोलीलाई स्वाब दिन मृतक परिवारले अस्वीकार गरेको जिल्ला स्वास्थ्य कार्यालय प्रमुख दुर्गादत्त चापागाईंले जानकारी दिए। मृत्यु संस्कार र अन्य कारणले तत्काल स्वाब दिन नसकिने जानकारी पाएपछि टोली मृतकको घरबाट फर्किएको चापागाईंल बताए।"
अमेरिकी चुनाव : उपराष्ट्रपतिमा कमला ह्यारिसको उम्मेदवारी,"अमेरिकाको राष्ट्रपतीय निर्वाचनमा डेमोक्र्याटिक पार्टीका उम्मेदवार जो बाइडेनले सांसद कमला ह्यारिसलाई उपराष्ट्रपतिको उम्मेदवार बनाउने घोषणा गरेका छन्। कमला उक्त पदका लागि चुनाव लड्ने पहिलो अश्वेत र एसियन अमेरिकन हुनेछिन्। इन्डियनजमैकन मूलकी क्यालिफोर्नियाकी सांसद उनले कुनैबेला राष्ट्रपति उम्मेदवारका लागि बाइडेनलाई चुनौती दिएकी थिइन्। राष्ट्रपतिको उम्मेदवार बन्ने दौडबाट पछि हटेपछि पनि सधैँ उनको नाम चर्चामा रहिरह्यो। बाइडेनले उनलाई उपराष्ट्रपतिको उम्मेदवार बनाउने चर्चा हुने गरेको थियो। क्यालिफोर्नियामा महान्यायाधिवक्ता भइसकेकी उनले देशव्यापी रूपमा भएको रङ्गभेदविरुद्धको प्रदर्शनका बीच प्रहरीमा सुधारको आह्वान गरिरहेकी थिइन्। आगामी नोभेम्बर ३ मा हुने चुनावमा बाइडेनले वर्तमान राष्ट्रपति डोनल्ड ट्रम्पसँग प्रतिस्पर्धा गर्दैछन्। ह्यारिसले ट्रम्पका उपराष्ट्रपतिका उम्मेदवार वर्तमान उपराष्ट्रपति माइक पेन्ससँग आगामी अक्टोबर ७ मा सल्ट लेक सिटी, युटामा बहस गर्नेछिन्। अमेरिकामा हालसम्म अन्य दुईजना महिलाहरू मात्र उपराष्ट्रपतिका लागि उम्मेदवार बनेका छन्। सन् २००८ मा रिपब्लिकन पार्टीका तर्फबाट साराह पालिन र सन् १९८४ मा डेमोक्र्याटका तर्फबाट जेरल्डिन फरारो उम्मेदवार बनेकी थिइन्। तर दुवैजनाले चुनाव जित्न सकेनन्। हालसम्म अमेरिकामा अश्वेत महिलाले राष्ट्रपति उम्मेदवारको टिकट पाएका छैनन् भने अहिलेसम्म महिला राष्ट्रपति चुनिन पनि सकेका छैनन्। बाइडेनले ट्वीट गरेर कमलालाई उपराष्ट्रपतिको उम्मेदवार बनाइएको घोषणा गरेका हुन्। उनले कमला ह्यारिसलाई उपराष्ट्रपतिको उम्मेदावर चयन गरेको बताउँदा आफूलाई गर्व लागेको ट्विटरमा लेखेका छन्। उनले कमलालाई 'बहादुर योद्धा र अमेरिकाकी सबैभन्दा उत्तम जनसेवकमध्ये एक' भनेका छन्। बाइडेनले उनी क्यालिफोर्नियाको महान्यायाधिवक्ता हुँदा आफ्नो दिवङ्गत छोरासँग कसरी काम गरेकी थिइन् भनेर स्मरण पनि गरेका छन्। बाइडेनले कमलाका साथ बुधवार विल्मिङ्टनको डेलवेयरमा संयुक्त रूपमा सम्बोधन गर्ने घोषणा गरेका छन्। ५५ वर्षीया कमला ह्यारिस डिसेम्बरमा राष्ट्रपति उम्मेदवारको दौडबाट बाहिरिएकी थिइन्। उनी क्यालिफोर्नियाको ओक्लान्डामा जन्मिएकी हुन्। कमलाले आफ्नो पहिचानलाई लिएर सधैँ आफू सन्तुष्ट रहेको बताउने गरेकी छन् र उनले आफूलाई एक अमेरिकी भन्ने गर्छिन्।"
२४ घण्टामा ४८४ जनामा कोरोना पुष्टि : संक्रमितको संख्या २४ हजार नाघ्यो,काठमाडौं : नेपालमा कोरोना भाइरस (कोभिड१९) संक्रमितको संख्याले २४ हजार नाघेको छ । पछिल्लो २४ घण्टामा नेपालमा ४८४ जनामा कोरोना संक्रमण पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए । योसँगै नेपालमा संक्रमितको कुल संख्या २४ हजार ४३२ पुगेको छ । देशभर सक्रिय संक्रमितको संख्या सात हजार ६ सय १३ रहेको छ । पछिल्लो २४ घण्टामा १० हजार ४८१ जनाको पीसीआर परीक्षण गरिएको छ। अहिलेसम्म कोरोना जित्नेको संख्या १६ हजार ७२८ पुगेको छ । पछिल्लो २४ घण्टामा ६४ जना डिस्चार्ज भएका छन् । डिस्चार्ज हुनेको यो संख्या कुल संक्रमितमध्ये ६८४ प्रतिशत रहेको मन्त्रालयका प्रवक्ता गौतमले जानकारी दिए। मृतकको संख्या ८१ पुगेको छ । मन्त्रालयका अनुसार अहिले आइसोलेसनमा सात हजार २०१ रहेका छन् । अहिले क्वारेन्टाइनमा ११ हजार ५८ जना रहेका छन् । नेपालमा १८३ स्वास्थ्यकर्मीमा कोरोना संक्रमण पुष्टि भएको छ ।
१६ किलाे मल लिन १० घण्टा लाइन,"सिन्धुली : धान बालीमा हाल्न युरिया मलको जोहो गर्न सिन्धुलीका किसान ज्यान जोखिममा राखेर लागी परेका छन्। बुधबार साल्ट्रेडिङको युरिया मल सिन्धुली आइपुगेको थाहा पाएपछि सयौं कृषक मल लिन लाइनमा लागेका हुन्। जयबागवानी कृषि सहकारी संस्थाले ४ सय २० बोरा मल बिक्री गरेको थाहा पाएपछि जम्मा भएका कृषकले कोरोनाको प्रवाह नै नगरी भीडमा लाइन बसेका हुन्। सयौंको संख्यामा रहेका कृषकको भीडले ८ देखि १० घण्टासम्म उभिएरै लाइन बस्दा जम्मा १६ किलो मल पाएका छन्। मल लिन तछाडमछाड नै भएपछि केही समय तनावग्रस्त अवस्थासमेत सिर्जना भएको प्रहरी जनाएको छ। मल थोरै आएको तर कृषकको माग धेरै भएपछि ५० केजीको एक बोरा मललाई भाग लगाएर तीन जना किसानलाई बिक्री गरिएको जयबागवानी कृषि सहकारी संस्थका प्रबन्धक सुवर्णराज न्यौपानेले जनाए। झण्डै साढे तीन महिनापछि जिल्लामा मल आएकोले संक्रमणको बेवास्ता गरेर मलको जोहो गर्नु परेको कृषकको गुनासो छ। सरकारले किसानलाई बेवास्था गरेका कारण यस्तो अवस्था आएको उनीहरुको भनाइ छ। कमलामाई नगरपालिका ६ अँधेरीकी ६५ वर्षीया वृद्धा सुन्तली नेपालीले ८ घण्टा उभिएर लाइनमा बस्दा जम्मा १६ किलो मल पाएको गुनासो गरिन्। उनले भनिन्, मल नहाले धान फल्दैनन। धान नफले के खाने के गर्ने हो। मल लिन आयो। यत्रो दुख छ। त्यो पनि पुग्ने गरी पाइएन। तीन महिनादेखि मलको पर्खाइमा बसे पनि पर्याप्त मल नाउँदा धान बालीमा मल हाल्न ढिला भएको भन्दै किसान चिन्तामा छन्। तर, आएको मल पनि पहुँचवालाले मात्र लिएपछि आफूले झगडा गरेर लिएको कमलामाई नगरपालिका ७ रामपुरका किसान शेरबहादुर बलको भनाइ छ। उनले भने, सरकारले किसनाको समस्यालाई कहिलै बुझ्दैन। हरेक वर्ष मलको यस्तै अभाव हुन्छ। यो वर्ष त झन यस्तो कोरोनाको त्रासबिचमा पनि सबै किसानले ज्यान जोखिममा राखेर मल लिनु परेको छ। जिल्ला सदरमुकाममा बुधबारबाट कोरोना भाइरस समुदायस्तरमा फैलिएको आशंका पछि नगरपालिकाले एक साताका लागि लकडाउन गरेको छ। तर, बुधबार बिहानै मल आएको थाहा पाएपछि किसानले सडकमा बसेर मल लिन तछाडमछाड गरेपछि शसस्त्र, नेपाल प्रहरी र नगर प्रहरीले सुरक्षा दिनु परेको बताइएको छ। यो मलले जिल्लामा छोप पनि लागेको छैन। कमलामाई नगरपालिका ४ ढुङ्ग्रेबासकी किसान बेनीकुमारी रायमाझीले भनिन्, आफ्नो खेतमा वर्षेनी डेढबोरा युरिया मल हाल्ने गरे पनि दिनभर झगडा गरेर १६ किलो मल पाएकी छु। यसले छोप पनि लाग्दैन कता हाल्ने कता नहाल्ने हो। सिन्धुलीमा मात्र कुल १५ हजार ३ सय हेक्टरमा वर्षे धानबाली लगाउने गरिएको छ। यो वर्षका लागि मात्र जिल्लामा कम्तीमा १ हजार ५ सय मेक्ट्रिकटन युरिया मल आवश्यक पर्छ। तर, जेठदेखि हालसम्म सरकारी अनुदानको मल ल्याउन नसकिएको कृषि सामाग्री कम्पनी लिमिटेड सिन्धुलीका प्रमुख नवराज महतको भनाइ छ। कम्पनीमा गत चैत्रसम्ममा तीन जिल्लालाई गरी जम्मा १ हजार ८ सय ९४ दशमलव ३५ मेक्ट्रिकटन मात्र युरियामल आएको थियो । त्यस यता कोरोना त्रासका बिच लकडाउन भएपछि नेपालमा मल आयात गर्न सकिएको छैन, महतले भने। भारतबाट ल्याइएको युरिया मलमामा कोरोना संक्रमणको उच्च जोखिम भए पनि किसानको माग भएकाले थोरै भए पनि ल्याएर बिक्री गरेको सहकारीले जनाएको छ। साल्ट्रेडिङको मल प्रतिबोरो ८५० रुपैयाँमा बिक्री गरेको जनाए।"
पेट्रोल खाँदा १७ महिने बालकको मृत्यु,मुस्ताङ : मुस्ताङको घरपझोङ गाउँपालिका ३ पुथाङ एयरपोर्ट जोमसोममा बुधबार एक १७ महिने बालकले खेल्ने क्रममा पेट्रोल खाँदा मृत्यु भएको जिल्ला प्रहरी कार्यालय मुस्ताङले जनाएको छ । जिल्ला प्रहरी कार्यालयका प्रहरी प्रवक्ता आशिष अघिकारीका अनुसार घरपझोङ३ एयरपोर्ट जोमसोममा रहेको त्रिशुला मोटर साइकल वर्कसपका किरण थापाको १७ महिने छोरा किसान थापाको उपचारका लागि जोमसोम अस्पताल लैजाँदा मृत्यु भएको हो । १७ महिने बालकले घरमै खेल्ने क्रममा नजिकै राखिएको पेट्रोलियम पदार्थ खाँदा पुगेको प्रहरीले जनाएको छ । घटना बारे आवश्यक अनुसन्धान भइरहेको जिल्ला प्रहरी कार्यालय मुस्ताङले जनाएको छ। मुक्तिनाथमा ८२ वर्षीय वृद्ध महिला मृत फेला मुस्ताङको वारागुङ मुक्तिक्षेत्र गाउँपालिका १ मुक्तिनाथस्थित पुराङ गुम्बामा एक्लै बस्दै आइरहेकी ८२ वर्षीया एक वृद्धा फेला परेको जिल्ला प्रहरी कार्यालय मुस्ताङले जनाएको छ । प्रहरीका अनुसार उक्त महिला सोही स्थानकी स्थानीय भुटिक गुरुङ हुन् । मृतक महिला २३ दिनसम्म बाहिर देखा नपरेपछि स्थानीयकै सहयोगमा प्रहरीले खोजतलास गर्दा घरमै मृत अवस्थामा फेला परेको जनाइएको छ । प्रहरीले गत शुक्रबार मृत शव फेला पारेको हो । प्रहरीका अनुसार मृतकको जोमसोम अस्पतालमा पोस्ट मार्टम कार्य सम्पन्नभइ भिसेरा परिक्षणका लागि राष्ट्रिय विधि विज्ञान प्रयोगशाला काठमान्डौं पठाईएको र घटनाबारे आवश्यक अनुसन्धान प्रक्रिया अघि बढेको बताइएको छ ।
सडकमा मृत भेटिएका पुरुषमा संक्रमण पुष्टि,वीरगन्ज : वीरगन्जको सडकमा मङगलबार मृत अवस्थामा फेला परेका एक युवकमा कोरोना संक्रमण भएको पुष्टि भएको छ। बाराको विश्रामपुर गाउँपालिका५ इटियाही गाउँ घर भएका ३८ वर्षीय पुरुषमा संक्रमण पुष्टि भएको हो। वीरगन्ज महानगरपालिका१६ नगवास्थित सामुदायिक प्रहरी कार्यालय नजिकको सडकमा मङगलवार दिउसो उनि मृत अवस्थामा फेला परेका थिए। शवको स्वाब संकलन गरि नारायणी अस्पतालको प्रयोगशालामा पठाइएको थियो। बुधबार साँझ प्रयोगशालाले दिएको रिपोर्टमा मृतक ती पुरुषको पीसीआर रिपोर्ट पोजिटिभ आएको नारायणी अस्पतालका मेसु डाक्टर मदन उपाध्यायले जानकारी दिए। यसअघि जेठ ३१ गते पनि वीरगन्जको घण्टाघरस्थित पार्क परिसरमा वेवारिसे अवस्थामा मृत भेटिएका एक युवकमा पनि संक्रमण पुष्टि भएको थियो। ती युवकको भने अहिलेसम्म पनि पहिचान खुल्न सकेको छैन्। बुधबार बारा घर भएका मृतक पुरुषमा संक्रमण पुष्टि भएसंगै पर्सामा कोरोना संक्रमणबाट मृत्यु हुनेको संख्या २३ पुगेको छ। साउनमा मात्रै पर्सामा १९ जनाको मृत्यु भएको हो।
कपिलवस्तु अस्पतालका १८ स्वास्थ्यकर्मीमा कोरोना संक्रमण,"कपिलवस्तु : कपिलवस्तु अस्पतालमा कार्यरत १८ जना स्वास्थ्यकर्मीमा कोरोना संक्रमण पुष्टि भएको छ। कपिलवस्तु अस्पतालमा साउन २६ गते ९१ जनाको स्वाब नमूना संकलन गरिएको थियो । त्यसमध्ये १८ जनाको कोरोना रिर्पोट पोजिटिभ र ६० जनाको रिर्पोट नेगेटिभ आएको स्वास्थ्य कार्यालयले जनाएको छ। सो मध्ये १३ जनाको परीक्षण रिर्पोट आउन बाँकी छ। अस्पतालका मेडिकल अधिकृत, ल्याब, नर्सिङ्ग, एमरजेन्सी लगायत फांटका स्वास्थ्यकर्मीमा कोरोना पुष्टि भएको छ। यसअघि संक्रमित भएका ५ जना सहित कपिलवस्तु अस्पतालमा हाल २३ जनामा कोरोना संक्रमण देखिएको छ। यसअघि नै ५ जनामा कोरोना संक्रमण देखिएपछि कपिलवस्तु अस्पतालले इमरजेन्सी सेवाबाहेक सबै सेवा अर्को सूचना नहुँदासम्मका लागि बन्द गरेको छ। जिल्लामा हालसम्म ९ सय १ जनामा कोरोना संक्रमण पुष्टि भएको छ। जसमध्ये १ जनाको कोरोनाले मृत्यु भइसकेको छ।"
"दुर्घटनामा हजुरबुवा र नातिनीको मृत्यु, आमाछोरी घाइते",राजविराज : बालिकासहित चारजना सवार मोटरसाइकल र पिकअप गाडी ठोक्किएर दुर्घटना हुँदा बुधबार मोटरसाइकल चालक र उनका नातिनीको मृत्यु भएको छ। सप्तरीको खडक नगरपालिका६ स्थित पूर्वपश्चिम राजमार्गमा पूर्वबाट पश्चिम जाँदै गरेको ना४ च ८४८३ नम्बरको पिकअप र विपरीत दिशाबाट आउँदै गरेको स ७ प ८९३२ नम्बरको मोटरसाइकल एक आपसमा ठोक्किदा मोटरसाइकल चालक ४५ वर्षीय कासिम अन्सारी र उनकी नातिनी ३ वर्षीय फरना खातुनको मृत्यु भएको जिल्ला प्रहरी कार्यालय सप्तरीले जनाएको छ। दुर्घटनामा घाइते भएपछि रुपनी गाउँपालिकास्थित युनिक अस्पतालमा उपचारका लागि ल्याउने क्रममा उनीहरुको मृत्यु भएको डिएसपी तिलक भारतीले बताए। मोटरसाईकलमा सवार कासिमकी श्रीमती ४० वर्षीया रोशना खातुन र निजकी छोरी २५ वर्षीया समसुन खातुनसमेत घाइते भएकी छिन्। उनीहरुको युनिक अस्पतालमा उपचार भइरहेको छ। आफन्तको बिहेका लागि नयाँ कपडा किन्न उनीहरु मोटरसाइकलमा बजार गइरहेका थिए। दुर्घटनाग्रस्त पिकअप र मोटरसाईकललाई प्रहरीले नियन्त्रणमा लिएको छ।
६ जना वनका कर्मचारी घुससहित पक्राउ,"काठमाडौं : अख्तियार दुरुपयोग अनुसन्धान आयोगले सवडिभिजन वन कार्यालय मैनामैनी उदयपुरका प्रमुख (सहायक वन अधिकृत) शिवनारायण यादवसहित ६ जना अनुसन्धानको लागि नियन्त्रणमा लिएको छ। इलाका प्रहरी कार्यालय रामपुर ठोक्सिलाबाट खटि गएको प्रहरी टोलीले यादव, सवडिभिजन वन कार्यालय लालबजार रामपुर, उदयपुरका प्रमुख सहायक वन अधिकृत बिनोद कुमार साह, फरेष्टर रमेश राई, सव डिभिजन वन कार्यालय मैनामैनी उदयपुरमा कार्यरत फरेष्टर विशेश्वर चौधरी, वन रक्षक द्वय शैलेन्द्र झा, मनोज कुमार राउतलाई १७ हजार घुससहितनियन्त्रणमा लिई आयोगको कार्यालय इटहरीमा बुझाएको छ। उनीहरुलाई नियन्त्रणमा राखी थप अनुसन्धान भइरहेको अख्तियारका प्रवक्ता तारानाथ अधिकारीले जानकारी दिए।"
कोरोनाले मृत्यु हुनेको संख्या ९१ पुग्यो,काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ९१ पुगेको छ। पछिल्लो पछिल्लो २४ घण्टामा नेपालमा आठ जनाको कोरोनाकै कारण मृत्यु पुष्टि भएको हो। योसँगै कोरोनाले ज्यान गुमाउनको संख्या ९१ पुगेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। पछिल्लो ४८४ जनामा कोरोना संक्रमण पुष्टि भएको छ। योसँगै संक्रमितको कुल संख्या २४ हजार ४३२ पुगेको छ। देशभर सक्रिय संक्रमितको संख्या सात हजार ६ सय १३ रहेको छ। पछिल्लो २४ घण्टामा १० हजार ४८१ जनाको पीसीआर परीक्षण गरिएको छ। अहिलेसम्म कोरोना जित्नेको संख्या १६ हजार ७२८ पुगेको छ। पछिल्लो २४ घण्टामा ६४ जना डिस्चार्ज भएका छन्। डिस्चार्ज हुनेको यो संख्या कुल संक्रमितमध्ये ६८४ प्रतिशत रहेको मन्त्रालयका प्रवक्ता गौतमले जानकारी दिए।
प्रहरीमा कोरोना संक्रमण : अपराध अनुसन्धान प्रभावित बन्दै,"जनकपुरधाम : प्रहरीलाई कोरोनो लागेपछि अपराध अनुसन्धान प्रभावित बनेको छ। प्रदेश२ मा कार्यरत ९२ जना प्रहरीमा हालसम्म कोभिड१९ को संक्रमण देखिएको प्रदेश प्रहरी कार्यालय जनकपुरधामका प्रवक्ता अंशु सिंहले जनाए। उनका अनुसार ३९ प्रहरी कोरोना जितेर अस्पतालबाट फर्किएका छन् भने ५३ जना अझै कोरोना अस्पतालको आइसोलेनसनमा उपचार गराइरहेका छन्। साउन ५ गते वीरञ्जस्थित श्रीपुरबाट लागुऔषध सहित ५ जना पक्राउ परेका थिए। उनीहरुमाथि मुद्दा चलाइयो। अदालतमा पेश गर्न कोरोना जाँच गर्दा तिनीहरुमा कोभिड१९ संक्रमण देखियो। त्यसपछि श्रीपुर वडा प्रहरी कार्यालय सिल गरियो। प्रहरी तालिम केन्द्र सप्तरीमा पनि कोरोना संक्रमण देखिएको छ। केही दिन पहिले धनुषास्थित जिल्ला प्रहरी कार्यालयका प्रहरीमा पनि कोरोना संक्रमण पुष्टि भयो। धनुषामा ब्यारेक सिल गरियो । कोरोनाको जोखिम बढ्दै गएपछि अपराध अनुसन्धान गर्न कठिन बन्दै गएको प्रदेश प्रहरी कार्यालयका डीआइजी धिरजप्रताप सिंहले बताए ।अपराधी गाउँमा लुकेका छन्। नेपालमा जघन्य अपराध गरेर भारतमा लुकेका कतिपय अभियुक्त र दोषी बारे पनि हामीलाई विशेष सूचना छ, उनले भने,तर, कोरोनाको संक्रमणले पक्रिन सकिएको छैन। थुन्ने र अनुसन्धान गर्नु पर्ने घटनाका अभियुक्तलाई कोरोनाकै कारण तारिखमा छोड्नु परेको उनले जनाए। गाउँ पुगेर फरार अपराधी खोज्न गाह्रो छ,डीआइजी सिंहले भने।"
विराटनगरमा थप एक कोरोना संक्रमितको मृत्यु,"विराटनगर : कोरोना भाइरसको संक्रमणका कारण विद्युत् प्राधिकरण विराटनगर वितरण केन्द्रका एक कर्मचारीको बुधबार दिउँसो मृत्यु भएको छ। प्राधिकरणका प्राविधिक विराटनगर महानगरपालिका३ घर भएका ५७ वर्षीय पुरुषको मृत्यु भएको हो। कोशी अस्पताल कोभिड१९ उपचार केन्द्रमा उपचाररत प्राधिकरणका इलेक्ट्रिसियनको दिउँसो ४ बजे मृत्यु भएको उपचार केन्द्रका प्रमुख वरिष्ठ फिजिसियन डा दीपक सिग्देलले जानकारी दिए। श्वासप्रश्वासमा समस्या भएपछि उनलाई उपचारका लागि सोमबार कोभिड अस्पतालको आइसोलेसनमा भर्ना गरिएको थियो। उनलाई सोमबार नै कोरोना पोजिटिभ देखिएको थियो। डा सिग्देलकाअनुसार मृतक मधुमेह र दमका पुराना रोगी थिए। उनको शव व्यवस्थापन गर्न नेपाली सेनाको विशेष टोलीलाई जिम्मा लगाउने तयारी भइरहेको अस्पतालले जनाएको छ। स्वास्थ्यमा समस्या थपिँदै गएपछि ती पुरुषलाई सोमबार नै धरानस्थित बीपी कोइराला स्वास्थ्य विज्ञान प्रतिष्ठान पठाउन खोजिएको थियो। तर बेड खाली नभएको भन्दै प्रतिष्ठानले बिरामी लिन अस्वीकार गरेपछि पठाउन सकिएको थिएन। कोशीको कोभिड अस्पतालमा लक्षण नभएका संक्रमितको मात्रै उपचार हुँदै आएको छ। धरानमा भने कडा लक्षण देखिएका संक्रमितको उपचार गर्ने भेन्टिलेटरसहितको लेभल थ्री अस्पताल सञ्चालनमा छ। विद्युत् प्राधिकरणका कर्मचारीको मृत्यु भएसँगै विराटनगर महानगरपालिकामा मात्रै कोरोना भाइरस संक्रमणका कारण ज्यान गुमाउनको संख्या पाँच पुगेको छ। यस अघि कोरोना संक्रमित विराटनगर९ मा दुई, विराटनगर५ र १० का एकएक जना पुरुषको उपचारका क्रममा मृत्यु भइसकेको छ।"
"उपत्यकामा बढ्यो कोरोनाको ग्राफ, एकैदिन थपिए १३८ जना संक्रमित","काठमाडौं : काठमाडौं उपत्यकामा कोरोना संक्रमण दर दिनप्रतिदिन बढ्दो छ। पछिल्लो २४ घण्टामा थप १३८ जनामा संक्रमण पुष्टि भएको छ। मंगलबार मात्र १३४ जनामा संक्रमण पुष्टि भएको थियो। काठमाडौंका १०७ जना, भक्तपुरका ८ जना र ललितपुरका २३ जनामा कोरोना पुष्टि भएको स्वास्थ्य मन्त्रालयले जनाएको छ। बुधबार थप ४८४ जनामा कोरोना भाइरस (कोभिड१९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या २४ हजार ४ सय ३२ पुगेको हो । मन्त्रालयका अनुसार पछिल्लो २४ घन्टामा ६४ कोरोना जितेर घर फर्किएका छन्। योसहित कोरोना जित्नेको कुल संख्या १६ हजार ७ सय २८ पुगेको छ। यस्तै पछिल्लो २४ घन्टामा १० हजार ४८१ पीसीआर परीक्षण भएका छन्। क्वारेन्टाइनमा रहनेको संख्या १४ हजार ८ सय ४६ पुगेको छ भने आइसोलेसनमा ७ हजार ६ सय १३ जनाको उपचार भइराखेको छ ।"
टिचिङका दुई चिकित्सकसहित ६ स्वास्थ्यकर्मीमा कोरोना संक्रमण : आकस्मिक सेवा बन्द,"काठमाडौं : महाराजगञ्जस्थित त्रिवि शिक्षण अस्पतालमा कार्यरत दुई चिकित्सक र चार स्टाफ नर्समा बुधबार कोरोना भाइरस (कोभिड१९) संक्रमण पुष्टि भएको छ। त्रिवि अस्पतालका कोभिड कोअर्डिनेटर डा सन्तकुमार दासका अनुसार इमर्जेन्सीमा कार्यरत दुई चिकित्सक र वार्डमा कार्यरत चार नर्सिङ स्टाफमा कोरोना संक्रमण पुष्टि भएको हो। चिकित्सकमा लक्षणसमेत भएकाले त्यही उपचार भइरहेको डा दासले जानकारी दिए। लक्षण नदेखिएका तर पीसीआर रिपोर्ट पोजिटिभ आएका अन्य स्वास्थ्यकर्मीलाई घरकै आइसोलेसनमा बस्न भनिएको छ। बुधबार ६ स्वास्थ्यकर्मीको पीसीआर रिपोर्ट पोजिटिभ आएसँगै अस्पतालकामा कोरोना संक्रमित स्टाफको संख्या १८ पुगेको छ। इमर्जेन्सीमा कार्यरत चिकित्सकमा लक्षणसहितको संक्रमण पुष्टि भएपछि बुधबार साँझबाटै अस्पतालको आकस्मिक सेवा बन्द गरिएको डा दासले जानकारी दिए। अहिले नै सूचना निकालेर अस्पतालको आकस्मिक सेवा बन्द गरिएको छ, डा दासले भने। त्रिवि अस्पतालमा २४ जना संक्रमितको उपचार भइराखेको छ। संक्रमितमध्ये पाँचजना भने आइसीयूमा रहेको डा दासले जानकारी दिए। पछिल्लो २४ घण्टामा ४८४ जनामा कोरोना संक्रमण पुष्टि भएको छ। योसँगै संक्रमितको कुल संख्या २४ हजार ४३२ पुगेको छ। देशभर सक्रिय संक्रमितको संख्या सात हजार ६ सय १३ रहेको छ। पछिल्लो २४ घण्टामा १० हजार ४८१ जनाको पीसीआर परीक्षण गरिएको छ। अहिलेसम्म कोरोना जित्नेको संख्या १६ हजार ७२८ पुगेको छ। पछिल्लो २४ घण्टामा ६४ जना डिस्चार्ज भएका छन्। डिस्चार्ज हुनेको यो संख्या कुल संक्रमितमध्ये ६८४ प्रतिशत हो।"
सबै जिल्लाबाट सवारी पास वितरण बन्द,"काठमाडौं : गृह मन्त्रालयले मुलुकभरका जिल्ला प्रशासन कार्यालयलाई सवारी पास वितरण बन्द गर्न निर्देशन दिएको छ । ७७ जिल्लाका प्रमुख जिल्ला अधिकारीलाई बुधबार परिपत्र गर्दै मन्त्रालयले यही साउन २९ गतेदेखि लागू हुने गरी सवारी पास वितरण नगर्न निर्देशन दिएको हो । कोभिड १९ को जोखिम उच्च भएकाले नेपाल सरकारबाट विभिन्न समयमा भएको निर्णय र मन्त्रालयबाट भएको निर्देशनसमेतका आधारमा उक्त परिपत्र जारी गरिएको हो । हालसम्म जारी हुँदै आएको सवारी पास व्यवस्थालाई अर्को व्यवस्था लागू नभएसम्मका लागि साउन २९ देखि सवारी पास वितरण नगर्नू नगराउनुहुन आदेशानुसार अनुरोध छ, मन्त्रालले बुधबार जारी गरेको सूचनामा उल्लेख छ। यसअघि सरकारले अत्यावश्यक कामका लागि अन्तरजिल्ला जान सवारी पास वितरण गर्दै आएको थियो । पछिल्लो समयमा मुलुकभर कोभिड १९ को संक्रमण बढ्दो छ । काठमाडौँ उपत्यकामा समेत सङ्क्रमण बढिरहेकाले प्रवेशमा कडाइ गरिएको छ । पछिल्लो २४ घण्टामा मात्र कोरोनाले मृत्यु हुनेको संख्या १० पुगेको छ । योसँगै कोरोनाले मृत्यु हुनेको संख्या ९३ पुगेको छ । स्वास्थ्य तथा जनसंख्या मन्त्रालयले भने औपचारिक रुपमा ९१ जनाको मृत्यु भएको पुष्टि गरेको छ ।"
बुटवल भदौ ५ गतेसम्म लकडाउन,बुटवल : कोरोना संक्रमित बढेपछि बुटवल लकडाउन गरिएको छ। बिहीबार रातिदेखि भदौ ५ गतेसम्म अत्यावश्यक सेवा बाहेक अरु बन्द हुनेगरी लकडाउन गरिएको हो। बुटवल उपमहानगरमा बसेको बैठकले लकडाउन गर्ने निर्णय गरेको नगर उपप्रमुख गोमादेवी आचार्यले जानकारी दिइन्।बजारमा भीडभाड अत्याधिक भएपछि संक्रमण फैलिन सक्ने भन्दै लकडाउन गर्ने निर्णय गरियो' उनले भनिन्। बुटवलका वडा नम्बर ११ र १३ मा कोरोना संक्रमितका बिरामी देखिएका छन्। एउटा टोल नै परीक्षणको दायरामा आएपछि नगरपालिकालाई लकडाउनको दवाब परेको हो। रुपन्देहीको तिलोत्तमा नगरपालिकाले अत्यावश्यक बाहेकका सेवा प्रवाह रोकेको छ। नगरपालिकाका वडाबाट दिइने सबै सेवाहरु १० दिनका लागि रोकिएको हो।
पत्रकार बानियाँको मृत्युमा छानबिन गर्न महासंघको माग,"काठमाडौं : नेपाल पत्रकार महासंघले पत्रकार बलराम बानियाँको मृत्युको छानबिन गर्न सरकारसँग माग गरेको छ। बुधबार विज्ञप्ति सार्वजनिक गर्दै महासंघका महासचिव रमेश विष्टले महासंघका पूर्व केन्द्रीय सदस्यसमेत रहेका बानियाँको मृत्यु रहस्यमय भएको भन्दै सरकारसँग छानबिन गर्न माग गरेका हुन्। पत्रकार बानियाँको दु:खद निधन महासंघ बानियाँको रहस्यमय ढंगले भएको निधनको बारे गहिरो छानबिन गरी सत्यतथ्य सार्वजनिक गर्न सरकारसँग माग गर्दछ, विज्ञप्तिमा भनिएको छ। बानियाँको निधनले महासंघ स्तब्ध भएको विज्ञप्तिमा उल्लेख छ। साउन २६ गते दिउँसोदेखि सम्पर्कबिहीन भएका बानियाँको शव बुधबार बिहान मकवानपुरको सिस्नेस्थित माण्डु जलविद्युत आयोजनामा भेटिएको हो।"
१३ औं सागमा स्वर्ण जितेका दुई पाकिस्तानी खेलाडीको पदक खोसियो,काठमाडौं : तेह्रौँ दक्षिण एसियाली खेलकूद (साग)मा स्वर्ण जितेका दुई पाकिस्तानी खेलाडी डोपिङ परीक्षणमा असफल भएका छन्। नेपालमा गत वर्ष मङ्सिर १५ देखि २४ गतेसम्म भएको १३औँ सागमा सहभागी १०० मिटर हर्डल्समा स्वर्ण जितेका मुहम्मद नहिम र ४०० मिटर हर्डल्समा स्वर्ण जितेका मेहबुब अलीको डोपिङ पोजिटिभ पाइएको हो। दुवै जनाको डोपिङ पोजिटिभ देखिएको र उनीहरुले त्यसलाई स्वीकारेको नेपाल ओलम्पिक कमिटीले विज्ञप्तिमार्फत जनाएको छ। दुवै खेलाडीलाई सन् २०१९ डिसेम्बर २ तारिखदेखि सन् २०२३ डिसेम्बर २ तारिखसम्मका लागि निलम्बन गरिएको नेपाल ओलम्पिक कमिटीको विज्ञप्तिमा उल्लेख छ। नदिम र अलीको स्वर्ण पदक खोसिएको छ। विश्व एन्टी डोपिङ एजेन्सी (वाडा)को नियमानुसार सागमा सहभागी खेलाडीको डोपिङ टेस्ट गरिएको थियो। यस क्रममा दुवै खेलाडीले निषेधित पदार्थ सेवन गरेको पाइएको थियो। तेह्रौँ सागमा पाकिस्तानले ३० स्वर्णसहित १३२ पदक जितेका थियो। दुई स्वर्ण खोसिएपछि अब पाकिस्तानका नाममा ३० स्वर्णमात्र रहनेछ।
शारदाप्रसाद दाहालको 'विचारविमर्श' बजारमा,"काठमाडौं : शारदाप्रसाद दाहालद्वारा लिखित विचारप्रधान आलेखको संगालो 'विचारविमर्श' प्रकाशनमा आएको छ। पुस्तकमा २५ वटा दर्शनपरक आलेख रहेका छन्। पुस्तकमा पूर्व र पश्चिम दुवैतिरका दार्शनिक विचार र चिन्तन समावेश गरिएको छ। यो दहालको पहिलो पुस्तक हो । यसमा विषयको छनौट र प्रस्तुतिमा नवीनता पाइन्छ। दर्शनपरक विषयलाई लेखकले सरल र बोधगम्य बनाउने प्रयास गरेको देखिन्छ। पुस्तकमा पहिलो आलेखमा लेखकले मृत्यु सम्बन्धी चिन्तन राखेका छन। मृत्यु उनले पूर्वीय र पश्चिमी दार्शनिकका साथै लेखक, कवि तथा साहित्यकारका विचार र दृष्टिकोणका आधारमा विश्लेषण गरेका छन्। मृत्यु सम्बन्धमा साधारण मनुष्यको विचार , वेद र वेदकालीन समाजमा प्रचलनमा रहेका अवधारणा उल्लेख छन्। पुस्तकमा मृत्युको तत्वमीमांसीय विश्लेषण पनि गरिएको छ। यसमा बौद्धदर्शनका आख्यानका साथै मृत्युसँग डराउनु पर्दैन भन्ने युनानी एपिक्युरसका विचार पनि छन्। त्यस्तै पुस्तकको दोश्रो आलेखमा सुख र दुःखको चिन्तनमा पूर्व र पश्चिमको दृष्टिकोणलाई राखिएको देखिन्छ। सुख र दुःखका सम्बन्धमा गीता , महाभारत र दर्शनका आधारमा विश्लेषण गरिएको छ। विशेष गरेर चार्वाक दर्शनले सुख सम्बन्धमा राखेका मान्यता र धारणा पठनीय छन्। पश्चिमी चिन्तनमा युनानी दर्शनका सुकरात, प्लेटो र अरस्तुका विचारका साथै जर्मन सोपेनहाउर र उपयोगितावादी दार्शनिक बेन्थम, मिल र सिजविकका विचारलाई पनि लेखकले उल्लेख गरेका छन्। पुस्तकमा सत्यताको विषयमा पनि चर्चा गरिएको छ। वस्तुतः शास्त्रीय मान्यता अनुसार सत्यतालाई सधै सार्वभौमिक रुपमा बुझिंदै आइएको छ। तर डेनिस चिन्तक किकैगार्ड, जर्मन दार्शनिक फ्रेडरिक नित्से र अमेरिकी दार्शनिक विलियम जेम्सले सत्यता र यसको स्वरुप सार्वभौमिक नभएर सत्य सधैं कालिक र स्थानिक हुन्छ, सापेक्ष हुन्छ भन्ने मान्यता राखेका छन्। यिनका विचारलाई लेखकले राम्रो गरी विश्लेषण गरेका छन्। मानव स्वभाव सम्बन्धमा लेखकले जीव विज्ञान, मनोविज्ञान, धर्म दर्शन र दार्शनिकले राखेका विचार र धारणालाई केलाइएका छन्। हब्सले मनुष्य जन्मजात स्वार्थी स्वभावको हुन्छ भनेका छन्। मैकियाबेलीको विचार पनि हब्ससँग मिल्दो जुल्दो छ। तर सात्र मनुष्यको वास्तवमा कुनै स्वभाव नै हुँदैन भन्ने मत राख्दछन्। यी सबैको विचार उक्त पुस्तकमा समेटेको छ। त्यस्तै पुस्तकमा स्वतन्त्रताको अवधारणाका सम्बन्धमा दार्शनिक विश्लेषण गरिएको छ। हाम्रा जतिपनि व्यवहार र क्रियाकलाप हुन्छन् ती स्वतन्त्ररुपबाट निःसृत भएका हुन्छन् त भन्ने कुरा यहाँ चर्चा गरिएको छ। स्वतन्त्रताका सम्बन्धमा मूलतः दुई धारणाहरु देखिन्छन्। एउटा नियतत्ववादी धारणा र अर्को अनियतत्ववादी धारणा। स्वतन्त्रताको नियतत्ववादी धारणाले हाम्रा इच्छा,संकल्प चाहना स्वतन्त्र हुँदैनन् ती कुनै पूर्वगामी कारणबाट निर्देशित र संचालित हुने गर्दछ भन्ने मान्यता राख्दछ। त्यस्तै अनियतत्ववादले यसको विपरीत विचार र धारणा राख्ने गरेको छ। त्यस्तै पुस्तकमा उत्तरआधुनिकतावाद, ईश्वर र धर्मको मनोविज्ञान, अस्तित्ववाद, बुद्ध धर्म र दर्शन, अनिश्रवरवाद आदि विषय समावेश गरिएका छन्। यहाँ ब्रेडले र शंकराचार्यबीचमा तुलना गरिएको छ। पुस्तक ४ सय ८४ पेजको छ भने यसको मूल्य ५५० रुपैयाँ तोकिएको छ।"
भारतमा एकैदिन ६१ हजार कोरोना संक्रमित थपिए,नयाँदिल्ली : भारतमा कोरोना भाइरसबाट पछिल्लो २४ घण्टामा झण्डै ६१ हजार संक्रमित भेटिएका छन् । केन्द्रीय स्वास्थ्य तथा परिवार कल्याण मन्त्रालयले दिएको जानकारी अनुसार ६० हजार ९६३ जना संक्रमित भेटिएका हुन् । योसँगै भारतमा कुल संक्रमितको संख्या २३ लाखभन्दा बढी पुगेको छ । भारतमा कोरोनाकै कारण अहिलेसम्म ४६ हजार ९१ जनाको मृत्यु भएको छ । तीमध्ये ८३४ जनाको पछिल्लो २४ घण्टामा मृत्यु भएको हो । कुल संक्रमित २३ लाख २९ हजार ६३९ मध्ये छ लाख ४३ हजार ९४८ जना अझै पनि संक्रमित अवस्थामै रहेका छन् भने १६ लाख ३९ हजार छ सय जना निको भएका छन् ।
लकडाउनपछि जोमसोम विमानस्थल,जोमसोम : जोमसोम विमानस्थलको स्वरुप फेरिएको छ । विश्व व्यापी माहामारीको रुपमा फैलिएको कोरोना भाइरस ( कोभिड१९)का कारण गत चैत्र ११ गतेदेखि बन्द रहेको जोमसोम विमानस्थलको स्वरुप फेरिएको हो। पोखरा देखि मुस्ताङ घुम्न जाने आन्तरिक तथा बाह्य पर्यटकले जोमसोम विमानमा ओर्लिएपछि विमानस्थलको साविक स्वरुप भन्दा नयाँ अनुभूती गर्नसक्ने जोमसोम नागरिक उड्यन कार्यालयका प्रमुख दिपक विकले जानकारी दिए। नेपालको राष्ट्रिय झन्डासहित विभिन्न रंगका ७ वटा झन्डा राखिएको कार्यालय प्रमुख विकले बताए।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या २३ हजार ९४८ पुगेको छ। ८३ जनाले कोरोनाकै कारण ज्यान गुमाइसकेका छन्। लाइभ
सप्तरीमा कोरोनाले थप एक जनाको मृत्यु,राजविराज : कोरोनाबाट सप्तरीमा थप एक जनाको मृत्यु भएको छ। सप्तरीको डाकनेश्वरी नगरपालिका८ घर भई राजविराज नगरपालिका६ सिरहा रोडमा नयाँ घर बनाई बस्दै आएका ७२ वर्षीय पुरुषको कोरोनाको सङ्क्रमणबाट मङ्गलबार राति मृत्यु भएको स्वास्थ्य कार्यालय सप्तरीले जनाएको छ। राजविराजस्थित गजेन्द्रनारायण सिंह अस्पतालको प्रयोगशालाबाट रिपोर्ट आए लगत्तै राजविराजस्थित आइसोलेशन केन्द्र ल्याउने क्रममा उनको मृत्यु भएको अस्पतालका निमित्त मेडिकल सुपरिटेण्डेण्ट डाक्टर रणजितकुमार झाले जानकारी दिए। चार दिन अघि ज्वरो आएपछि उपचारका लागि आएका उनको र राजविराज नगरपालिका२ का ३६ वर्षीय उनका ज्वाईको पीसीआर परीक्षणका लागि स्वाब संकलन गरिएको थियो। दुबै जनाको स्वाब परीक्षणको रिपोर्ट मङ्गलबार साँझ पोजिटिभ आएको छ। रिपोर्ट पोजिटिभ आएपछि ७२ वर्षीय पुरुषलाई एम्बुलेन्समा आइसोलेसन केन्द्र ल्याउने क्रममा बाटोमा मृत्यु भएको डाक्टर झाले बताए। डाक्टर झाका अनुसार लामो समयदेखि उनीसँग उपचार गराइरहेका मृतक मुटु र थाइराइड लगायतको समस्यावाट पीडित थिए। योसँगै सप्तरीमा कोरोनाले मृत्यु हुनेको सङ्ख्या तीन पुगेको छ। यसअघि साउन २० गते राती रुपनी गाउँपालिका ५ धुरगाउँका ४२ बर्षीय पुरुष (बिन्देश्वर साह) को कोरोनाका कारण मृत्यु भएको थियो। ज्वरो र स्वासप्रस्वासमा समस्या बढेपछि राजविराजस्थित गजेन्द्रनारायण सिंह अस्पताल भर्ना गरिएका उनलाई थप उपचारका लागि धरानस्थित विपी कोईराला स्वास्थ्य विज्ञान प्रतिष्ठान लैजाँदै गर्दा बाटोमा मृत्यु भएको थियो। मलेशियाबाट करिब एक महिना अघि आएका उनी घरमा बस्दै आएका थिए। त्यसअघि भारतको दिल्ली र दरभंगाबाट १३ दिन अघि आएर घर बसेका राजविराज नगरपालिका ६ का ७३ वर्षीय व्यापारीको कोरोनाका कारण साउन १ गते मृत्यु भएको थियो। श्वासप्रश्वास लगायतको समस्या देखिएपछि विराटनगर हुँदै धरान पुर्याइएका उनको कोरोनाको रिपोर्ट पोजिटिभ आएको केही घण्टामा मृत्यु भएको थियो। चिकित्सकमा समेत संक्रमण अस्पतालको प्रयोगशालामा गरिएको परीक्षणमा राजविराजका ३२ वर्षीय एक चिकित्सकमा समेत संक्रमण देखिएको छ। चिकित्सक राजविराजस्थित गजेन्द्रनारायण सिंह अस्पताल र छिन्नमस्ता अस्पतालका कन्सल्टेन्ट एनेस्थेसीओलोजिस्ट हुन्। छिन्नमस्ता अस्पतालको शल्यक्रिया कक्षमा कार्यरत सल्यक्रिया सहायक सिरहा नगरपालिका१७ का ३३ वर्षीय पुरुषमा साउन २२ गते कोरोना देखिएको थियो। रिपोर्ट पोजिटिभ आएका मृतकको ज्वाई भने सप्तरी जिल्ला अदालतमा नायव सुब्बा पदमा कार्यरत रहेको स्वास्थ्य कार्यालयले जनाएको छ। स्वास्थ्य कार्यालयका निमित्त प्रमुख यादवका अनुसार मृतकको ट्राभल हिस्ट्री छैन्। मृतकको शव नेपाली सेनाले व्यवस्थापन गरिरहेको यादवले बताए। सप्तरीमा मृतक ३ जनासहित संक्रमित हुनेको सङ्ख्या ५८५ पुगेको छ। कोरोनाबाट कपिलवस्तुका एक जनाको बुटवलमा मृत्यु पाटन अस्पतालमा कोरोनाबाट ३८ वर्षीया महिलाको मृत्यु बुटवलको कोरोना अस्पतालमा दुई जनाको मृत्यु कोरोनाले धरानमा थप एक जनाको मृत्यु ललितपुरमा तीन कोरोना संक्रमितको मृत्यु कोरोनाबाट जनकपुरका पूर्वमेयर गिरीको मृत्यु
समुदायमा संक्रमण : तनहुँमा जोखिम बढ्यो,"दमौली : तनहुँका तीन तहमा समुदाय संक्रमणका घटना सार्वजनिक भएका छन्। विदेश वा टाढाको यात्रा इतिहास नभएका व्यक्तिमा पनि कोरोना संक्रमण देखिएपछि तनहुँमा समुदाय संक्रमणको चरण प्रवेश भएको हो। भानु र बन्दीपुरका जिल्लाभित्रै रहेका दुई निर्माण व्यवसायीमा संक्रमण देखिएको केही दिनको अन्तरालमा देवघाट गाउँपालिकाका दुई व्यक्तिमा पनि संक्रमण देखिएको छ। संक्रमितमा देवघाट ५ निवासी काठमाडौंबाट घर आएका ३० वर्षीय युवा र अर्का व्यक्ति भने देवघाट क्षेत्र विकास समितिका ५४ वर्षीय पदाधिकारी हुन्। हामीले होम क्वारेन्टाइनमा बसेकासँगै देशभित्रै आवतजावत गरेका व्यक्तिको नमूना लिएका थियौं, गाउँपालिकाका स्वास्थ्य प्रमुख प्रदीप बुढाथोकीले भने,परीक्षणका क्रममा दुईको नतिजा पोजिटिभ देखियो। उनका अनुसार देवघाट क्षेत्र विकास समितिका पदाधिकारी ती व्यक्ति बैठकका शिलशिलामा पोखराबाट केही दिन अघि फर्केका थिए। यसैगरी अर्का युवा भने काठमाडौंबाट घर आएका थिए। देवघाट क्षेत्र विकास समितिका पदाधिकारी धेरै ठाउँमा आवतजावत गर्ने भएकाले यसले अरुमा पनि संक्रमणको जोखिम बढाएकाले उनको सम्पर्कमा आएका व्यक्तिहरुको पहिचान थालिएको छ। सार्वजनिक व्यक्ति भएकाले उहाँको सम्पर्कमा धेरै आएका हुन सक्छन्, बुढाथोकीले भने,उहाँहरुलाई होम आइसोलेसनमा राखेर कन्ट्रयाक्ट ट्रेसिङ थालेका छौं। धेरैमा सम्पर्क भएकाले त्रास यसअघि विदेशबाट आएका व्यक्तिमा संक्रमण देखिए पनि पछिल्लो समय बढी चहलपहल गरेका र केही लक्षण देखिएका व्यक्तिको पनि स्वाब संकलन गरेर परीक्षण थाले यता समुदायमा रहेका व्यक्तिमा संक्रमण देखिन थालेको हो। भानु नगरपालिकामा मंगलबार संक्रमित भेटिएका भानु १ का निर्माण व्यवसायीको सम्पर्कमा आएका एक सय ४५ जनाको स्वाब संकलन गरिएको छ।उहाँ धेरैतिर हिंडडुल गरेको र छिमेकमा रुघा अनि खोकीका घटना देखिएकाले धेरै जनाको स्वाब संकलन गरेर पठाएका छौं, गाउँपालिकाका स्वास्थ्य प्रमुख ऐश्वर्यचन्द्र भट्टराईले भने। गाउँपालिकाले उनमा देखिएको संक्रमणपछि समुदायमा थप फैलने त्रासमा भाद्र २ गतेसम्मका लागि अत्यावश्यकबाहेकका अरु सेवा बन्द गरेर आगमनमा कडाइ गरेको छ। भानुका पुरुषसँगै हिंड्ने बन्दीपुर ५ का व्यवसायीको सम्पर्कमा पनि धेरै आएका पाइएको छ। बैंक, सहकारी तथा धेरै संस्थामा उहाँ गएको सूचना आएको छ, गाउँपालिकाका स्वास्थ्य प्रमुख अन्जिल भट्टराईले भने, आज कन्ट्याक्ट ट्रेसिङ गरेर पठाउँछौं। बन्दीपुर गाउँपालिकाले समुदाय संक्रमण बढ्ने आशंकामा वडामा अत्यावश्यकबाहेकका सेवा र हिंडडुलमा रोक लगाएको गाउँपालिका अध्यक्ष पूर्णसिं थापाले बताए। जोखिम बढायो यसअघि विदेशबाट आएका व्यक्तिमा मात्र संक्रमण देखिए पनि अहिले अरुको परीक्षणका क्रममा समुदायमै रहेका व्यक्तिमा संक्रमण देखिंदा जोखिम बढेको स्वास्थ्य अधिकारी बताउँछन्। तीन तहमा अहिलेसम्म देखिए पनि यस्तो संक्रमण अन्यत्र पनि हुने अवस्था बढेको छ, स्वास्थ्य कार्यालय तनहुँका प्रमुख शंकरबाबु अधिकारीले भने। भानु १ मा संक्रमितको सम्पर्कमा आएका २५ जनामा ज्वरो र टाउको दुख्ने समस्या आएपछि त्रास बढेको छ। यसैगरी संक्रमित व्यक्ति धेरै ठाउँमा गैरहेका मध्येका भएकाले समस्या जटिल हुने आशंका अधिकारीहरुको छ। देवघाट क्षेत्र विकास समितिका संक्रमित पदाधिकारी ठाउँ ठाउँमा बैठक र सभामा गएका र उनको क्षेत्रमा वृद्धाश्रमहरु समेत भएकाले यसले अरु जोखिम बढाएको छ। धेरैतिर सम्पर्कमा रहेको सूचना आएकाले सजग अवस्थामा छौं, गाउँपालिकाका स्वास्थ्य प्रमुख बुढााथोकीले भने,सम्पर्कमा आएका सबैको स्वाब लिएर जाँच्नेछौं।"
मुक्तिनाथ विकास बैंकका ग्राहकहरुलाई व्यवसायिक संस्थाका सेवामा छुट,"काठमाडौँ : मुक्तिनाथ विकास बैंक लिमिटेडले आफ्ना ग्राहकहरुलाई अझ उत्कृष्ट सेवा प्रदान गर्नका लागि विभिन्न व्यवसायिक संस्थाहरुसँग विशेष छुट प्रदान गर्ने गरी सम्झौता गरेको छ। मुक्तिनाथ बैंकले विभिन्न प्रतिष्ठित व्यवसायिक संस्थाहरुसंग सहकार्य गरेको छ, जसअन्तर्गत   ,    ,    ,   रहेका छन् । यी सम्झौता पश्चात मुक्तिनाथ विकास बैंकका भिषा डेविट कार्डवाहक तथा मोवाइल बैंकिङ्ग प्रयोगकर्ता ग्राहकहरूले उल्लेखित कम्पनीहरुबाट सेवा सुविधा लिँदा १५५ सम्मको छुट पाउने व्यवस्था गरिएको छ । बैंकले  ,  ,     जारी शुल्क र अन्तरशाखा बैंकिङ्ग कारोबार सेवा निःशुल्क गरेकोे छ । साथै बैंकको ग्राहकले   अन्तर्गत जुन सुकै बैंकको एटीएमबाट बिनाशुल्क रकम झिक्न सकिने बैंकका प्रमुख सूचना अधिकारी तिलबहादुर गुरुङ्गले बताए।"
पत्रकार बानियाँको दु:खद निधन,"काठमाडौं : पत्रकार बलराम बानियाँ मृत अवस्थामा परेका छन्। बानियाँको शव मकवानपुरको सिस्नेरीस्थित माण्डो हाईड्रोपावर क्षेत्रमा फेला परेको हो। कान्तिपुर दैनिकका सहायक सम्पादक बानियाँ सोमबारदेखि हराएका थिए। महानगरीय अपराध महाशाखाका प्रहरी बरिष्ठ उपरीक्षक (एसएसपी) दिपक थापाका अनुसार पत्रकार बानियाँको शव पोष्टमार्टमका लागि हेटौंडा अस्पतालमा लगिएको छ। घट्नाबारे अनुसन्धान भइरहेको उनले बताए। करिब एक सातादेखि उनी घरको सम्पर्कमा नभएपछि परिवारले खोजि गरिदिन महानगरीय अपराध महाशाखामा निवेदन दिएका थिए। बल्खु बगरमा उनको जुत्ता भेटिएपछि बानियाँले बागमती बगरमा चिप्लिएर नदीले बगाएको आशंका गरिएको छ। स्थानीयले गत सोमबार दिउँसो एक पुरुषले बल्खु पुल मुनि चिप्लिएको र उनलाई उद्धारका लागि बाँस र डोरी दिँदा पनि बचाउन नसकिएको बताएका थिए। साढे दुई दसकदेखि पत्रकारिताका सक्रिय बाँनिया 'हक्की स्वभावका रिपोर्टर'का रुपमा चर्चित थिए। राजनीतिक घटनाक्रम, सुशासन तथा आर्थिक चलखेलमा खोजमूलक रिपोर्टिङ गर्दै आएका बाँनियाले केही समय नागरिक दैनिकमा पनि काम गरेका थिए। कान्तिपुर दैनिकमा चिफ रिपोर्टरको रुपमा काम गरिसकेका बाँनिया हाल सहायक सम्पादका रुपमा कार्यरत थिए।"
"डोटीमा बस दुर्घटना : मृतक तीन जनाकै सनाखत, ८ जना गम्भीर","डोटी : डोटीमा बस दुर्घटनामा मृत्यु हुने तीन जनाकै सनाखत भएको छ। मृत्यु हुनेमा अछाम चौरपाटी गाउँपालिका, मार्कु घर भएका ३१ वर्षीय बसका सहचालक टीकाराम बिक, अछाम बान्नीगडी जयगड ३ धामीगाउँका ६० वर्षीय पदम साउँद र अछाम साँफेबगर नगरपालिका २ घर भई हाल कैलाली बस्ने ५५ वर्षीय लक्षिमादेवी बिक रहेका जिल्ला प्रहरी कार्यालयका सूचना अधिकारी एवम् डीएसपी ईन्द्रबहादुर मल्लले जानकारी दिए। धनगढीबाट अछाम जाँदै गरेको कर्णाली रिभर यातायातको ना ६ ख २५२९ नम्बरको बस बुधबार बिहान ६ बजे डोटीको पूर्बीचौकी गाउँपालिका  १ तल्लोफुलौटमा दुर्घटना भएकोहो। कोरोना महामारीका कारण भारतबाट घर फर्कने क्रममा उनीहरु बसमा सवार रहेका थिए। दुर्घटनामा ३३ जना घाइते भएका छन्। बसमा चालकसहित ३७ जना रहेका प्रहरीले जनाएको छ। घाइतेहरुको जिल्ला अस्पताल डोटीमा उपचार भइरहेको छ। ८ जना गम्भीर घाइतेहरुलाई रिफर गरिएको अस्पतालका डाक्टर प्रमोद भट्टले जानकारी दिए। गम्भीर घाइतेहरुलाई नेपालगञ्ज मेडिकल कलेजमा रिफर गरिएको छ। बसमा सवार सबै भारतबाट आएका कारण घाइतेहरु सबैको पिसिआर टेष्टको लागि स्वाब संकलन गरेर डडेल्धुरा अस्पतालको प्रयोगशालामा पठाइसकिएको डाक्टर भट्टले बताए। घाइतेहरुको उपचार गर्दा सबै प्रकारका सुरक्षा अपनाएर स्वास्थ्यकर्मीको टोली परिचालित भएको अस्पताल स्रोतले जनाएको छ। बस सडकबाट एक सय मिटर तल खसेको थियो। चालकको लापरबाहीका कारण बस दुर्घटना भएको र चालक निदाएको हुनसक्ने प्रहरीले जनाएको छ। सडक क्षेत्र राम्रै भएपनि दुर्घटना कसरी भएको हो भन्ने कुरा अनुसन्धान भइरहेको प्रहरीको भनाई छ। अहिले चालक प्रहरीको नियन्त्रणमा रहेका छन्। कोरोनाको महामारी भइरहेका बेला बसमा सवार सबै भारतबाट आएका कारण उद्धारमा खटिएका प्रहरी, स्थानीय लगायतले ग्लोब्स, मास्कको प्रयोग गरेर उद्धार गरेको जिल्ला प्रहरी कार्यालयका प्रमुख प्रहरी उपरीक्षक जनकराज पाण्डेले बताए। उद्धार गर्नु पहिलो कर्तव्य रहेकाले आफुसँग भएका सुरक्षाका सामग्रीको प्रयोग गरेर उद्धारमा खटिएका पाण्डेले जनाए। स्थानीयमा सन्त्रास बस दुर्घटनाबाट स्थानीयमा सन्त्रास फैलिएको छ। बिशेषगरी भारतबाट आएका व्यक्तिहरु दुर्घटनामा परेका कारण त्रास फैलिएको हो। पछिल्लो समय भारतबाट आएका व्यक्तिहरुमा कोरोना संक्रमण देखिएका कारण घाइते तथा मृतकहरुमा पनि कोरोना हुन सक्ने भएकाले स्थानीयमा त्रास फैलिएको हो। उद्धारमा समेत स्थानीय खटिएका कारण झनै त्रास फैलिएको स्थानीय बलबहादुर खड्काले बताए। सामान्य ग्लोब्स तथा मास्क मात्रै प्रयोग गरेर घाइतेहरुको उद्धार भएका कारण कोरोना सरिहाल्छ की भन्ने आशंका समुदायमा फैलिएको खड्काले बताए।"
चार दिनदेखि मोदी गाउँपालिका अन्धकार,"कुश्मा : विद्युत उत्पादन गृहमा जडित ट्रान्सफर्मरमा आएको खराबीका कारण पर्वतको मोदी गाउँपालिका विगत चार दिनदेखि अन्धकारमय बनेको छ। १४८ मेगावाट क्षमताको मोदीखोला जलविद्युत केन्द्रमा जडित स्थानीय स्तरमा वितरण गर्ने ट्रान्सफर्ममा खराबी आएपछि विद्युत सेवा अवरुद्ध बनेको हो। मोदी गाउँपालिकाका ८ वटा वडा र कुश्मा नगरपालिकाको वडा नं १४ आर्थर डाँडाखर्कमा वितरित विद्युत प्रशारण लाईनको ट्रान्सफर्मर जलेका कारण गत आइतवारदेखि विद्युत सेवा ठप्प बनेको छ। स्थानीय स्तरमा वितरण गर्नका लागि उत्पादन गृहमा जडित ३ एमविए क्षमताको ट्रान्सफर्मरमा खराबी आएको मोदीखोला जलविद्युत केन्द्रका प्रमुख पवन बस्नेतले जानकारी दिए। उनका अनुसार ट्रान्सफर्मर पुरानो हुँदा पटक पटक समस्या आउने गरेको छ। बस्नेतका अनुसार १५ एमविए क्षमताका दुई वटा मेन ट्रान्सफर्मर भने नियमित रुपमा सुचारु भएका छन्। केन्द्रीय प्रशारण लाईनमा जडित विद्युतमा कुनै समस्या नभएपनि प्रभावित क्षेत्रका बासिन्दाका लागि वितरण गरिएको ३३११ केविएको प्रशारण लाईमा समस्या आएको बस्नेतले बताए। केन्द्र प्रमुख बस्नेतले भने खराबी आएको ट्रान्सफर्मर मर्मतका लागि आयोजनाकै प्राविधिक र पोखराबाट समेत प्राविधिक मगाएर प्रयास गर्यौ सम्भव नभएपछि नयाँ ट्रान्सफर्मर जडान गर्नका लागि पहल भइरहेको छ। छिमेकी जिल्ला बागलुङ वितरण केन्द्रमा रहेको ३ एमविए क्षमताको ट्रान्सफर्मर ल्याएर जडान गर्ने प्रयास भइरहेको बताउँदै केन्द्र प्रमुख बस्नेतले कम्तीमा बिहीबार बेलुकासम्मबाट विद्युत सेवा सुचारु हुने जानकारी दिए। नयाँ जडान गर्ने ट्रान्सफर्ममा कुनै समस्या नभएमा बिहीवार साँझ सम्म विद्युत लाईन सुचारु हुन्छ, अन्यथा केहि दिन लाग्न सक्छबस्नेतले भने। नेपाल विद्युत प्राधिकरण पर्वत वितरण केन्द्रका प्रमुख ललितनाराण झाले अवरुद्ध विद्युत सेवा सुचारु गर्नका लागि पहल भइरहेको बताए। तीन दिनदेखि विद्युत सेवा अवरुद्ध हुँदा २ हजार ५ सय भन्दा बढि ग्राहकहरु अन्धकारमा बस्न बाध्य भएको बताए। उनले जतिसक्दो छिटो उपभोक्ताहरलाई विद्युत लाईन दिनेगरी नयाँ ट्रान्सफर्मर परिवर्तन गर्नका लागि प्राविधिकहरुलाई परिचालन गरिएको बताए। जलविद्युत केन्द्रको काम भए पनि आफ्ना ग्राहकहरु समस्यामा परेकाले आफै सक्रिय भएर लागेको झाले बताए। जिल्लामै जगेडा ट्रान्सफर्मर नहुँदा समय लागेको बताउँदै उनले बिहीवार सम्म विद्युत सेवा सुचारु हुने दावी गरे। लामो समयसम्म विद्युत सेवा कटौती भएको भन्दै मोदी गाउँपालिकाका बासिन्दाहरु असन्तुष्ट बनेका छन्। उनीहरुले तत्काल मर्मत गर्नसमेत माग गरेका छन्। विद्युत सेवा अवरुद्ध हुँदा दुग्ध डेरी, फर्निचर उद्योग, कुखुरा फार्मलगायत विभिन्न साना उद्योगहरु प्रभावित बनेको मोदी गाउँपालिका६ का अध्यक्ष विमल लामिछानेले जानकारी दिए।"
प्रदेशसभा सदस्य श्रेष्ठलाई कोरोना पुष्टि,विराटनगर : प्रदेश १ मा पहिलोपटक प्रदेशसभा सदस्यमा कोरोना पुष्टि भएको छ ।धनकुटाबाट प्रतिनिधित्व गर्ने प्रदेश १ प्रदेशसभा सदस्य कुशुम श्रेष्ठलाई कोरोना संक्रमण पुष्टि भएको हो । सुनसरीको इटहरीमा बस्दै आएकी नेकपाका सांसद श्रेष्ठमा बुधबार कोरोना संक्रमण पुष्टि भएको सामाजिक विकास मन्त्रालयले जनाएको छ । उनका श्रीमानमा पनि कोरोना संक्रमण देखिएको बताइएको छ । सांसद श्रेष्ठले केही दिन अगाडि ज्वरो आउँदा स्वास्थ्यमा समस्या आएपछि चेकजाँच गर्दा कोरोना पोजिटिभ देखिएको बताइन् ।
सिरहाका मेयर बाबुछोराविरुद्ध भ्रष्टाचार मुद्दा,"काठमाडौं : कल्याणपुर नगरपालिका सिरहाका नगर प्रमुख सूर्यनाथ मण्डल धानुकविरुद्ध विशेष आलतमा मुद्दा दायर गरिएको छ । अख्तियार दुरुपयोग अनुसन्धान अयोगले मेयर धानुक र उनको छोरा सन्तकुमार मण्डलविरुद्ध ५ लाख विगो कायम गरी घुस मुद्दा दयार गरेको छ। अख्तियार टोलीले सन्त कुमारलाई ५ लाख घुस लिइरहेको अवस्थामा पक्राउ गरेको थियो । अनुसन्धानको सिलसिलामा नगर प्रमुख धानुक र सन्त कुमारले घुस नदिएमा डीपीआर निर्माण कार्य सम्पन्न गरेको कामको भुक्तानीको लागि काटिएको विभिन्न चेकसमेत नदिइ रोकेका थिए। चेक दिन घुस कमिशन माग गरी सेवाग्राहीले नियमानुसार पाउनुपर्ने भुक्तानीको चेक नियन्त्रणमा राखेर हैरानी दिएका थिए । उनले चेक दिनको घुस कमिसन माग गरी छोरा सन्त कुमार मण्डललाई पठाएर ५ लाख घुस लिएपश्चात नियन्त्रणमा लिई राखेको चेक पनि दिएका थिएनन् । उक्त चेकको सो दिन अन्तिम म्याद भएको हुँदा चेक क्लियरिङ नभई चेकको म्याद नै समाप्त भएर हालसम्म पनि भुक्तानी पाउन नसकेको समेतको अवस्थाबाट नगर प्रमुख धानुकले घुस माग गरी छोरा सन्त कुमारले उक्त रकम बुझिलिएको तथ्य सप्रमाण पुष्टि हुन आएको अख्तियारले जनाएको छ। भ्रष्टाचार निवारण ऐन बमोजिम सजाय हुन मागसहित विशेष अदालत, काठमाडौंमा आरोप पत्र दायर गरिएको अख्तियारका प्रवक्ता तारानाथ अधिकारीले जानकारी दिए।"
कालिकोटमा एकै दिन पाँचजना फरार अभियुक्त पक्राउ,"कालिकोट : जिल्ला प्रहरी कार्यालय कालिकोटले एकै दिन पाँचजना फरार अभियुक्त पक्राउ गरेको छ । विभिन्न मितिमा जिल्ला अदालत कालिकोटबाट फैसला भइ फरार रहेका पाँचजना अभियुक्तलाई बुधबार पक्राउ गरिएको जिल्ला प्रहरी प्रमुख डिएसपी श्यमबाबु ओलीयाले बताए । उनका अनुसार पक्राउ पर्नेमा २०७५ साल जेठ २९ गते जिल्ला अदालत कालिकोटबाट बहुबिबाह मुद्धामा १ वर्ष कैद र ५ हजार जरिवाना फैसला भएका जिल्लाको पलाँता गाउँपालिका ६ बस्ने ३२ वर्षका लंक बुढा, २०७२ साल मंसिर १० गते जिल्ला अदालत कालिकोटबाट सट्टा परीक्षा मुद्धामा ५ हजार जरिवाना फैसला भएका जिल्लाको नरहरीनाथ गाउँपालिका वडा नं १ बस्ने २८ वर्षका बिरेन्द्र बुढा, ०७२ साल माघ ११ गते जिल्ला अदालत कालिकोटबाट सार्वजानिक मुद्धामा ५ सय जरिवाना फैसला भएका जिल्लाको खाँडाचक्र नगरपालिका वडा नं ६ बस्ने २५ वर्षका तुल शाही, २०७४ साल जेठ २१ गते जिल्ला अदालत कालिकोटबाट सवारी ज्यान मुद्धामा २ हजार जरिवाना फैसला भएका जिल्लाको खाँडाचक्र नगरपालिका वडा नं ५ बस्ने २५ वर्षका भिमराज शाही र २०७६ साल असार २२ गते जिल्ला अदालत कालिकोटबाट सहकारी सम्पती अपराधिक उपयोग मुद्धामा ५ हजार जरिवाना फैसला भएका जिल्लाको नरहरीनाथ गाउँपालिका ५ बस्ने ३५ वर्षका पदमबहादुर सहकारी रहेका छन् । उनीहरु सबैलाई जिल्ला अदालत कालिकोटमा पेश गरिएको डिएसपी ओलीयाले बताए । डिएसपी ओलीयाले कालिकोटमा प्रहरीले जिल्ला अदालतको फैसला पछि फरार भएका अभियुक्त पक्राउ गर्ने अभियान थालिएको बताए । उनले फरार अभियुक्त बिरुद्ध प्रहरीले उच्च निगरानी बढाएको बताए । उनका अनुसार अझै प्रहरीमा २०४४ सालदेखीका एक सय जना भन्दा बढी फरार अभियुक्तको लिस्ट छ । उनीहरुको खोजी कार्य तीव्ररुपमा गरिएको छ ।"
२४ घण्टामा ४८४ जनामा कोरोना पुष्टि : संक्रमितको संख्या २४ हजार नाघ्यो,काठमाडौं : नेपालमा कोरोना भाइरस (कोभिड१९) संक्रमितको संख्याले २४ हजार नाघेको छ । पछिल्लो २४ घण्टामा नेपालमा ४८४ जनामा कोरोना संक्रमण पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए । योसँगै नेपालमा संक्रमितको कुल संख्या २४ हजार ४३२ पुगेको छ । देशभर सक्रिय संक्रमितको संख्या सात हजार ६ सय १३ रहेको छ । पछिल्लो २४ घण्टामा १० हजार ४८१ जनाको पीसीआर परीक्षण गरिएको छ। अहिलेसम्म कोरोना जित्नेको संख्या १६ हजार ७२८ पुगेको छ । पछिल्लो २४ घण्टामा ६४ जना डिस्चार्ज भएका छन् । डिस्चार्ज हुनेको यो संख्या कुल संक्रमितमध्ये ६८४ प्रतिशत रहेको मन्त्रालयका प्रवक्ता गौतमले जानकारी दिए। मृतकको संख्या ९१ पुगेको छ । मन्त्रालयका अनुसार अहिले आइसोलेसनमा सात हजार २०१ रहेका छन् । अहिले क्वारेन्टाइनमा ११ हजार ५८ जना रहेका छन् । नेपालमा १८३ स्वास्थ्यकर्मीमा कोरोना संक्रमण पुष्टि भएको छ ।
मृत्यु भएका धादिङका एक पुरुषमा कोरोना पुष्टि,धादिङ : श्वासप्रश्वासमा समस्या आएपछि काठमाडौंको धुम्वाराहीस्थित ह्याम्स अस्पतालमा उपचार गराउँदा गराउँदै मृत्यु भएका धादिङका एक पुरुषमा मृत्यु पश्चात कोरोना पुष्टि भएको छ। निलकण्ठ नगरपालिका१४ का एक पुरुषको मंगलबार ४ बजे ह्याम्स अस्पतालमा मृत्यु भएको थियो। धादिङवेशी काठमाडौं रुटमा गाडी चलाउने ती व्यक्ति लकडाउन भएर सवारीसाधन नचलेपछि गाउँमा नै रहेका थिए। उनको मंगलवार ४ बजे मृत्यु भएको र मृत्यु पश्चात गरिएको कोरानाको परिक्षण रिपोर्ट पोजिटिभ आएको हो। रिपोर्ट पोजिटिभ देखिएका कारण उनको शव अस्पतालले सेनाको जिम्मा लगाउने तयारी गरेको परिवारले जानकारी दिए। गाउँमै रहँदा निमोनियाको शंका लागेपछि सोमबार विहान उपचार गराउन उनी जिल्ला अस्पताल धादिङवेशी आएका थिए। जिल्ला अस्पताल धादिङवेशीमा प्रारम्भिक उपचार र एक्सरे गर्दा फोक्सोमा गम्भीर समस्या देखिएपछि जिल्ला अस्पताल धादिङवेशीले थप उपचारको लागि काठमाडौं रिफर गरेको थियो।
समुदायमा कोरोना देखिएपछि सिन्धुली सदरमुकाम एक साताका लागि 'लकडाउन',"सिन्धुली : सिन्धुली जिल्ला सदरमुकामस्थित कमलामाई नगरपालिका एक साताका लागि लकडाउन गरिएको छ । समुदाय स्तरमा कोरोना भाइरस (कोभिड१९)को संक्रमण फैलिएको आशंकामा सदरमुकामलगायत नगरका सबै नाका बन्द गर्ने गरी लकडाउन गरिएको हो । कमलामाई नगरपालिकाले गएको मंगलबार राती १२ बजेबाट लकडाउन गराएको हो । सिन्धुली सदरमुकाममा शनिबार र आइतबार हालसम्मकै धेरै ९ जनामा कोरोना संक्रमण पुष्टि भएपछि नगरपालिकामा सोमबार बसेको सर्वपक्षीय बैठकले मंगलबार राती १२ बजेदेखि लकडाउन गरिएको कमलामाई नगरपालिका नगरप्रमुख खड्ग बहादुर खत्रीले बताए । नगर क्षेत्रका मुख्य राजमार्ग बाहेकका सबै सिमानाका सडकहरु पूर्णरुपमा बन्द गरिएको छ ।'विपी राजमार्गमा संचालन हुने अत्यावश्यकीय सवारी साधनमा पनि नगरपालिका क्षेत्रभित्र रोक्न, यात्रु चढाउन र ओराल्नका साथै होटल समेत प्रयोग गर्न रोकलगाइएको छ,' उनले भने । पछिल्लो समय समुदायस्तरमै संक्रमणको जोखिम बढ्नुका साथै अन्य क्षेत्रबाट आउजाउ गर्नेहरुका कारण कोरोना संक्रमण बढ्ने जोखिम बढेपछि लकडाउन गरिएको प्रमुख जिल्ला अधिकारी योगेन्द्र प्रसाद पाण्डेले स्पष्ट पारे । उनले भने, 'जिल्ला सदरमुकाम रहेको नगरपालिका भित्र अत्यावश्यक सेवा बाहेक सबै सेवा बन्द गरी लकडाउन सुरु गरिएको हो ।' नगर क्षेत्र लकडाउन गरिएपछि जिल्ला सदरमुकाम बुधबार बिहानैदेखि सुनसान छ । बजारका मुख्य चोक र सडकमा सशस्त्र प्रहरी, नेपाल प्रहरी र नगर प्रहरी परिचालन गरिएको छ । पैदल यात्रमा समेत कडाइ गरिएको छ भने नगर क्षेत्रभर अत्यावश्यकीय सेवा बाहेक सबै सरकारी गैह्रसरकारी क्षेत्रहरु, भिडभाड हुने बजारहरु, यातायात लगाएतका सबै सेवाहरु बन्द छन् । उता कोरोना संक्रमण बढेपछि सिन्धुली अस्पतालमा इमरजेन्सी र प्रसुती बाहेकका सवै सेवाहरु वन्द गरिएको छ । हालसम्म सिन्धुलीमा १५ सय २२ जनाको पिसिआर परिक्षणमा १९ जनमा कोरोना भाईरस पोजेटिभ देखिएको छ ।"
"प्रदेश १ मा कोरोना कहर : ७ जनाको मृत्यु, १६ सय ११ संक्रमित","विराटनगर : प्रदेश १ मा बुधबार थप ४८ जनामा कोरोना भाइरस संक्रमण पुष्टि भएको छ । यो सँगै प्रदेशमा संक्रमितको संख्या १ हजार ६ सय ११ पुगेको छ । सामाजिक विकास मन्त्रालय प्रदेश १ का अनुसार बुधबार थपिएका संक्रमितहरुमा मोरङका २४, सुनसरीका १४, झापाका ९ र प्रदेश बाहिर ठेगाना भएका एक जना छन् । बुधबार पनि मोरङमा सबैभन्दा धेरै संक्रमित थपिएका हुन् । मोरङको विराटनगरका १२ पुरुष, रंगेलीका ६ पुरुष र ३ महिला, बबियाका १ पुरुष र गुलुमका २ पुरुषमा कोरोना देखिएको छ । उता सुनसरीको धरानका ४ महिला र ५ पुरुष, दुहबीका ३ पुरुष र कोशी गाउँपालिकाका २ पुरुषमा कोरानो देखिएको छ । झापाको मेचीनगरका ३ महिला र ६ पुरुष, भद्रपुरका ३ पुरुष तथा रौतहटका १ पुरुषमा कोरोना पोजेटिभ देखिएको छ। यस्तै बुधबार मोरङको बुढिगंगा २ का कोरोना संक्रमित पुरुषको सुनसरीको धरानस्थित बीपी कोइराला स्वास्थ्य विज्ञान प्रतिष्ठान धरानमा उपचारको क्रममा मृत्यु भएको छ । यो सँगै प्रदेशमा कोरोनाबाट मृत्यु हुनेको संख्या ७ पुगेको छ । मृत्यु हुनेहरु सबै मोरङका हुन् । यस्तै प्रदेश बाहिरका २ जनाको बीपी प्रतिष्ठानमा मृत्यु भएको छ । प्रदेशमा अहिलेसम्म कोरोनामुक्त भएर १ हजार ११८ जना डिस्चार्ज भएका छन् । गएको २४ घण्टामा अहिलेसम्मकै धेरै १ हजार ८७८ जनाको पीसीआर विधिबाट कोरोना परीक्षण भएको मन्त्रालयले जनाएको छ ।"
पुतलीबजारमा थप ६ जनामा संक्रमण,"स्याङ्जा : पुतलीबजार नगरपालिका वडा नं १३ मा फेरि ६ जना कोरोना संक्रमित थपिएका छन्। कन्ट्याक्ट ट्रेसिङका आधारमा गरिएको पीसीआर परीक्षणमा उनीहरुमा संक्रमण देखिएको हो। प्रादेशिक स्वास्थ्य निर्देशनालय पोखराका अनुसार पुतलीबजारका ४ जना महिलासहित २ पुरुषमा संक्रमण पुष्टि भएको हो। संक्रमण पुष्टि भएकोमा ३८, ४८, ५३ र ५७ वर्षीया महिला हुन। यसैगरी, ५३ र ६३ का पुरुष भएका निर्देशक डा विनोदविन्दु शर्माले जानकारी दिए। उनीहरुका स्वास्थ्य अवस्था सामान्य रहेको र अहिले जिल्लास्थित आइसोलेसनमा राखिएको छ। थुनुवा एक ब्यक्तिबाट समुदायसम्म संक्रमण बढेको हो। पछिल्लोपटक थपिएका ६ जनामध्ये ५ जना यसअघि संक्रमित परिवारका सदस्य रहेको र एक जना ती बाहेकका छिमेकी रहेको नगरस्वास्थ्य प्रमुख बिष्णुप्रसाद काफ्लेले जानकारी दिए। योसँगै सो वडामा मात्र संक्रमितको संख्या २० पुगेको छ। सोही वडाका १ सय २० जनाको कन्टयाक्ट ट्रेसिङ गर्दा १ सय १० जनाको भने नेगेटिभ आएको प्रमुख काफ्लेको भनाइ छ। पुतलीबजारमा मात्र कोरोना संक्रमित हुनेको संख्या ७४ पुगेको छ। ती मध्ये ३८ जना निको भएर घर फर्केका छन् भने ३६ जना पुतलीबजारको करेण्डाँडा स्वास्थ्य चौकी र भीरकोटको कालिका सामुदायिक अस्पतालमा उपचाररत छन्।"
संघीयताको परीक्षण गर्दै कोरोना,"कोराना संक्रमणको संकट गहिरिँदै छ। संघ, प्रदेश र स्थानीय तह गरी तीन तहका सरकार छन्। विविधतालाई सम्बोधन गर्न, सुशासन निश्चित गर्न, जनताको नजिकमा सरकार पुग्न सेल्फ रुल र सेयर्ड रुर्ल को मर्मअनुसार आएको हो संघीयता। भनिन्छ कुनै पनि व्यवस्था, सरकार, नेता वा जनाप्रतिनिधि वा नागरिकको क्षमता असहज परिस्थितिमा मूल्यांकन हुन्छ। यो त्यही बेला आएको छ। विश्वव्यापी महामारीले भयावह रूप लिइरहेको र नेपालमा पनि यसको संकट गहिरिँदै छ। मेरो छिमेकमा कोरोना पोजेटिभ देखियो। दुई दिनपछि संक्रमितलाई अस्पताल लगियो। उनको संक्रमणमा अनुसन्धान भयो र उनको सम्पर्कमा आएका व्यक्तिको जानकारी पनि लिइयो। तीमध्ये केही व्यक्तिको नगरपालिकाले हतारहतार स्वाब संकलन गर्यो। घरको सदस्य सबैको स्वाब संकलन गरी परीक्षण गरियो। सबैको रिपोर्ट पीसीआर नेगेटिभ आयो। रिजल्ट सुनाइयो। खेला खत्तम। दुईतीन दिनपछि घरका एक सदस्यलाई ज्वरो आयो। पुनः उनको पीसीआर परीक्षण गरियो। यसपटक कोरोना पोजेटिभ देखियो। तर कोभिड अस्पतालका सबै शड्ढया भरिएकाले संक्रमितलाई केही दिन घरमै होम आइसोलेसन बस्न भनियो। ३४ दिनपछि अस्पतालमा बेड खाली भएकाले निजलाई अस्पताल लगियो। यो एउटा उदाहरण हो। यसरी कोराना संक्रमितको व्यवस्थापन हुँुदै छ। यस केसका आधारमा नेपालमा कोरोना व्यवस्थापनको विश्लेषण गर्न सकिन्छ। संक्रमण र यसका व्यवस्थापन हेर्दा केही प्रश्न आउने हुन्छ। जस्तै संक्रमितको अनुसन्धान अर्थात् इन्भेस्टिगेसन कसले गर्ने ? अस्पतालका बिरामी परीक्षण गर्ने फिजिसियनले वा अन्य कसैले ? कसरी गर्ने प्रत्यक्ष वा परोक्ष ? अनुसन्धान कति समयभित्र गर्ने ? यी प्रश्न जनस्वास्थ्यका दृष्टिले महत्वपूर्ण मानिन्छ। सबै बिरामीले आफ्नो यात्रा विवरणसहित पूर्ण विवरण सही तरिकाले र साँचो बताउँछन् भन्ने हुँदैन। सत्य जानकारी लिन पनि दक्ष जनशक्ति चाहिन्छ। अनुसन्धानकर्तामा कम्युनिकेसन स्किल हुनुपर्छ। उसले संक्रमितको विश्वास जितेर आचारसंहिता पालन गर्दै पूर्ण र सत्य जानकारी लिएर ए१, बी१ वा बी२ फाराम भरेर सम्बन्धित निकायलाई रिपोर्ट गर्ने मात्र होइन, त्यसको कार्यान्वयन गर्ने र सबै सरोकारवालालाई जानकारी गराउँदै कार्यान्वयन भएको वा नभएको अनुगमन पनि गरिनुपर्छ। अझै पनि समय छ जागौं। कार्ययोजना बनाऔं र कार्यान्वयन गरौं। जालझेल, आरोपप्रत्यारोप होइन, इमानदार बनौं। केही समयअगाडिसम्म संक्रमण हुनेबित्तिकै अस्पताल भर्ना गरिन्थ्यो। अहिले अस्पताल शड्ढया भरिँदै गयो अनि संक्रमितलाई घरमा बस्नू भन्न थालिएको छ। अब बहस जरुरी छ। सबै संक्रमितलाई अस्पताल लैजानुपर्छ वा लैजान सकिन्छ ? लक्षण नदेखिएका वा केही सामान्य लक्षण भएकालाई लेबल २ र ३ को अस्पतालमा खाली छ भन्दैमा लानुपर्छ ? घरमा आइसोलेसन बस्न किन दिइँदैन ? सक्षम व्यक्तिलाई होटलमा बस्न किन व्यवस्था गरिँदैन ? के हामीले त्यस्ता होटल पहिचान गरेका छौं ? घर वा होटल वा लेबल १ को आइसोलेसनमा बसेका व्यक्तिमा कुनै खतराका लक्षण देखिएमा कहाँ जाने भनी प्रेषण प्रणाली दुरुस्त छ ? लेभल २ र ३ भनिएको अस्पतालमा सबै लक्षण नदेखिएका बिरामी राखेर राज्यकोषको ढुकुटी सकेर स्वास्थ्यकर्मीलाई जोखिममा राखेर लक्षणसहितका वा जटिलता भएका बिरामीलाई सडकमा लाचार छाड्ने हो ? हिजोका दिन अस्पताल निर्देशकलाई विदेशी लक्षण नभएका संक्रमितले कोरोना अस्पतालबाट डाक्टर साब, आज थोडा चवाल कम कर दिजिए रोटी बढादिजिये ! भन्दा आनन्दित हुने अस्पताल निर्देशकलाई अहिले बिरामीले के खाइरहेका छन् भन्ने जानकारी र चिन्ता छ ? एकपटक यस विषयमा सरोकारवालाले हेर्नुपर्ने देखिन्छ। आइसोलेसनमा रहेका हरेक संक्रमितले प्रत्येक दिन कम्तीमा तीनपटक (बिहान, दिउँसो र बेलुका) खानेकुरा पाएका छन् त ? अनुगमन गरिनुपर्छ। हरेक संक्रमितको शरीरको तापक्रम, नाडीको गति (पल्स रेट), श्वासप्रश्वासको गति (रेस्पिरेटोरी रेट) र अक्सिजन स्याचुरेसन नापिनुपर्छ। दीर्घरोगीहरू तथा ४० वर्ष पार गरिसकेका वृद्धहरूको कम्तीमा एकपटक रक्तचाप लिने व्यवस्था मिलाउनुपर्ने हुन्छ। कोभिड १९ संक्रमितहरूको आइसोलेसनसम्बन्धी स्वास्थ्य मापदण्ड, २०७७ ले तोकेका निर्देशनहरू पालना भएको छ वा सीसीटीभीले नै उपचार गर्ने हो ? सरकार र सरोकारवाला स्पष्ट हुन आवश्यक छ। निर्देशिकाले घरमै आइसोलेसनमा बस्नेबारे पनि स्पष्ट निर्देशन दिएको छ। तर संघले बनाएको सो निर्देशिका प्रदेश र स्थानीय तहले लागू नगर्ने हो भने प्रश्न उठ्छ आखिर यो निर्देशिका कसका लागि हो ? प्रदेश र स्थानीय तहलाई आफ्नो नाम र लोगो भएकै निर्देशिका चाहिने हो त ? कोरोना संक्रमितको सम्पर्कमा आएका व्यक्तिको पहिचान र जनस्वास्थ्यका विधिहरूको प्रभावकारी कार्यान्वयनविना यो लडाइँ जित्न असम्भव छ। बिरामीको सम्पर्कमा आएकाहरूको यथाशीघ्र पहिचान गर्ने काम कसको ? इमानदारीका साथ यो काम गर्ने र सम्पर्कमा आएका व्यक्तिको पहिचान गरी उनीहरूलाई स्थानीय क्वारेन्टाइन वा होम क्वारेन्टाइनमा बस्ने व्यवस्था मिलाउनुपर्छ। यसमा स्थानीय तहको भूमिका महत्वपूर्ण हुन्छ। अधिकांश सम्पर्कमा आएका व्यक्तिको पहिचान भए पनि ती व्यक्तिलाई कुनै पनि निकायबाट सम्पर्क गरेर घरमै वा अन्य कुनै क्वारेन्टाइनमा बस्ने सल्लाह दिइएको छैन। कति त्यस्ता व्यक्ति संक्रमणका स्रोत भएर खुलेआम घुमिरहेका छन् र समुदायमा संक्रमण फैलिन मद्दत गरिरहेका छन्। संक्रमितको सम्पर्कमा आएकाहरूको स्वाब संकलन र परीक्षण गर्न हतार गरिएको छ। सम्पर्कमा आएका व्यक्तिलाई आतंकित गरिएको छ। संक्रमितहरूको सम्पर्कमा आएका व्यक्तिको स्वाब संकलन र परीक्षणभन्दा पनि उनीहरूलाई क्वारेन्टाइनमा बस्ने, बसाउने व्यवस्था मिलाउने हो। उनीहरूलाई लक्षण देखिएमा के गर्ने ? घरमै वा संस्थागत क्वारेन्टाइन बस्दा केकस्ता नियम पालना गर्ने हो ? पर्याप्त जानकारी दिनुपर्छ। उनीहरूलाई निरन्तर सम्पर्क राख्ने तथा जिम्मेवार बनाउनुपर्छ। यस काममा जनप्रतिनिधिले पनि सहयोगी हुनुपर्छ। हतारहतार स्वाब संकलन र परीक्षण गरेर न कोरोना पत्ता लाग्छ न रोग निको हुन्छ, खालि मान्छेमा भ्रम उत्पन्न हुन्छ कि मेरो नेगेटिभ आयो। याद गर्नुपर्ने कुरा के हो भने संक्रमितसँग सम्पर्कमा आएको दुईदेखि १४ दिनसम्ममा अधिकांशमा लक्षण देखिन्छ। त्यसैले हतारहतार स्वाब संकलन र परीक्षण गर्दा केटाकेटी आए गुलेली मट्यांग्रा चलाए मट्यांग्राको सत्यानाश मात्र हुन्छ। अनि अर्कातिर मान्छेमा परीक्षणको माग अत्यधिक बढ्छ। प्रयोगशालाको संख्या र क्षमता बढ्दै छ तर त्योभन्दा बढी स्वाब संकलन हुँदै छ। त्यसैले संकलन गरिएको स्वाब हप्तौंसम्म परीक्षण भएको छैन। मुख्यमन्त्री वा सरकारी निकायमा संकलन गरिएको नमुनाको रिपोर्ट कति दिनमा आउँछ र नागरिकको कति दिनमा आउने गरेको छ ? कसैले भन्नुपर्दैन घामजस्तै छर्लंग छ। प्रयोगशालामा कसको स्वाबलाई केकस्ता प्राथमिकतामा राखेर परीक्षण गर्ने हो, प्रस्ट हुनुपर्छ। भत्ता नपाएको झोकमा वा राम्रो मेसिन अरू नै अस्पताल वा केन्द्रलाई दियो भनेर फेरि कुनै प्रयोगशाला बन्द नहोस्। निजी अस्पतालहरूले सुरुका दिनमा आफ्ना बिरामी र स्वास्थ्यकर्मीको परीक्षण गर्न आनाकानी गरे पनि हाल चेत खुलेजस्तो देखिन्छ। जति ठूला कुरा गरे पनि अन्तिम सेवा दिने सरकारी नै हो भन्ने देखियो। म कोरोनाको उपचार गर्दिनँ भन्ने कुरा नगरे पनि हुन्छ। अन्य कुनै सेवा लिन आएका व्यक्ति कोरोना बोकेर अस्पताल आउन सक्छ र रोग फैलाउन सक्छ। त्यसैले सावधानी, सुरक्षा र जनस्वास्थ्यका विधिको अधिकतम प्रयोगको विकल्प छैन। कोरोनाका बिरामीको उपचार गर्दिनँ भन्दा पनि निजीका स्वास्थ्यकर्मी संक्रमित भई उपचारका लागि सरकारीमै पुग्नुपरेको दृष्टान्त हामीसँगै छ। त्यसैले आखिर उपचार गर्दिनँ भन्दा पनि संक्रमणको जोखिम भएकाले सुरक्षा प्रबन्धसहित सेवा सुरु गरे देश र समाजको छवि राम्रो होला। संघ, प्रदेश, स्थानीय, वडा, गाउँ, टोल र घरमा कसरी आफैं अधिकतम राम्रो गर्न सकिन्छ (सेल्फ रुल) र यी सबैबीच कसरी अधिकतम सहकार्य गरी राम्रो गर्न सकिन्छ। (सेयर्ड रुल) नगर्ने हो भने र ए फलानो प्रदेशमा धेरै भएछ, हाम्रोमा छैन। ए फलानो पालिकामा त हो नि मेरोमा होइनँ। ए फलानो वडामा त हो नि, मेरोमा होइन। ए फलानो टोलमा त हो नि मेरोमा होइन। यसो भन्दाभन्दै धेरै ढिला भइसकेको हुन्छ। अझै पनि समय छ जागौं। कार्ययोजना बनाऔं र कार्यान्वयन गरौं। जालझेल, आरोपप्रत्यारोप होइन, इमानदार बनौं। नागरिक बाँचे मात्र ऊ तपाईंको भोटर, ग्राहक वा सेवाग्राही बन्न सक्छ। नीतिनिर्माता र कार्यान्वयनकर्ताको भूमिका महत्वपूर्ण छ र नागरिक आफैं जिम्मेवार हुन आवश्यक छ।"
सीमामा कडाई गर्न रिजर्भ गण,"महोत्तरी : कोरोनाको महामारी नियन्त्रण गर्न सशस्त्र प्रहरीले रिजर्भ गणको अवधारण ल्याइएको छ। नेपालभारत सीमा खुकुलो भएपछि प्रदेश२ मा कोरोना संक्रमण फैलिएको छ। हालसम्म प्रदेश २ मा कोरोना संक्रमणले ३१ जनाको मृत्यु भएको समाजिक विकास मन्त्रालयले जनाएको छ। ६ हजार ६८ जना संक्रमित भएका छन्। सीमा नाकाको सुरक्षालाई चुस्त बनाउन, हुलदंगा नियन्त्रण गर्न, विपद्मा राहत तथा उद्धार लगायतका कार्य प्रभावकारी बनाउन सशस्त्र प्रहरी बल प्रधान कार्यालयले रिर्जभ गणको रणनीति अघि सारेको हो। प्रदेश२ को दुई स्थानमा एसपीको नेतृत्वमा रिर्जभ गण कार्यान्वयनमा ल्याइएको हो। सशस्त्र प्रहरी बल नेपाल प्रदेश२ छिन्नमस्ता बाहिनी कार्यालय बर्दिबास महोत्तरीको मातहत एउटा र अर्को बाराको पिलुवास्थित भद्रकाली गणमा सो गण स्थापना गरिएको छ। बर्दिबासमा एसपी सुरेन्द्र बुढाथोकीले रिजर्भ गणको नेतृत्व सम्हालेका छन् भने बारामा एसपी मनोज थापा खटिएका छन्। दुवै गणमा ६२१६२१ जना जनशक्ति छन्। रिजर्भ गणका जनशक्तिलाई हाल सीमा सुरक्षामा खटाइने सशस्त्र प्रहरी बल नेपाल प्रदेश२ छिन्नमस्ता बाहिनी कार्यालय बर्दिबास महोत्तरीका डीआईजी कृष्णभक्त ब्रम्हचार्यले जनाए। लगातार पाँच महिनादेखि सीमा सुरक्षामा खटिएका सुरक्षाकर्मीलाई मध्यनजर गरेर शसस्त्र प्रहरीले रेष्ट एण्ड रिलिफको अवधारणा पनि कार्यान्वयनमा ल्याइएको उनले बताए। ड्युटीमा खटिएका थकित सुरक्षाकर्मीलाई आराम गर्न समय दिने र सो ठाउँमा नयाँ प्रहरी जवानलाई सीमामा खटाउने रणनीति नै रेष्ट एण्ड रिलिफ को अवधारणा हो।पहिले लक्षणबिनाको कोरोना संक्रमण थियो तर अहिले लक्षण देखिएको छ, उनले भने,सीमाबाट अवैधानिक रुपमा हुने आउजाउमा कडाई गरेका छौं।भारतबाट आउनेको व्यवस्थापन सही ढङ्गबाट नहुँदा कोरोना फैलिएको उनको दावी छ।भारतबाट आउनेलाई हामीले स्थानीय तहको जिम्मा लगाएर पठायौं। क्वारेन्टाइनमा राख्छौं भनेर स्थानीय तहले सीमाबाट गाउँ लगे। तर, उहाँहरुलाई होमक्वारेन्टाइनमा राखियो। भारतबाट आउनेले होमक्वारेन्टाइनको महत्व नै बुझेनन्, जहाँ डाक्टरको उपस्थिति र निगरानी पनि भएन। प्रदेश २ का नाकाबाट ३६ हजार ३ सय ५८ जना वैधानिक तरिकाले नेपाल प्रवेश गरेका छन्। उनीहरु कहाँ कहाँ छन् त्यसको ठेगान छैन। प्रदेश२ का ८ वटै जिल्ला सीमासँग जोडिएको छ। प्रदेशभरि ४ सय ६४ किलोमिटरको नेपाली भूभाग भारतसंग जोडिएको छ। आठ जिल्लाबाट भारत प्रवेश गर्ने २ सय ४६ ठूलासाना सीमा नाका छन्। सीमाबाट हुने आवत जाबत बन्द गर्न अहिले ५३ स्थानमा बोर्डर आउट पोस्ट छ। सबै नाका, गल्लीमा सुरक्षाकर्मी रातदिन पहरा दिइरहेका छन्।"
बैंगलोरमा प्रहरीको गोली लागेर ३ को मृत्यु,बैंगलोर : भारतको बैंगलोरमा प्रहरीले गोली चलाउँदा ३ को मृत्यु भएको छ। मंगलबार साँझ कंग्रेस एमएलका नातेदारको फेसबुक स्टाटसलाई लिएर भएको हिंसा नियन्त्रण गर्न प्रहरीले गोली चलाएको हो। लाठी चार्ज तथा अश्रुग्यास प्रहार गर्दा पनि स्थिति नियन्त्रणमा नआएपछि प्रहरीले गोली चलाएको थियो। हिंसामा ६० प्रहरी समेत घाइते भएको भारतीय सञ्चार माध्यमले जनाएका छन्। उग्र बनेको हुलले प्रहरीमाथि ढुङ्गा प्रहार गरेको थियो। ढुङ्गा प्रहार गर्ने ११० जनालाई प्रहरीले नियन्त्रणमा लिएको छ। त्यस्तै फेसबुक स्टाटस राख्ने एमएलए श्रीनिवास मुर्तीका भतिजालाई पनि प्रहरीले समातेको छ। प्रदर्शनकारीले केही ठुला गाडी तथा २ सय वटा मोटरसाइकलमा आगजनी गरेका थिए। हिंसात्मक प्रदर्शनका कारण प्रहरी चौकीमा क्षति पुगेको छ।
बुटवलको कोरोना अस्पतालमा दुई जनाको मृत्यु,"बुटवल : बुटवलको कोरोना विशेष अस्पतालमा उपचार गराइरहेका दुई जना पुरुषको मृत्यु भएको छ। कपिलवस्तुका दुई पुरुषको भेन्टिलेटरमा उपचार हुँदै गर्दा मृत्यु भएको हो। कोरोना लक्षण देखिएपछि उनीहरु अस्पतालमा भर्ना भएका थिए। ४२ वर्षीय पुरुषको आज बिहान र २५ वर्षीय पुरुषको उपचारका क्रममा मंगलबार राति १२ बजे मृत्यु भएको अस्पतालले जनाएको छ। कपिलवस्तु कृष्णनगरका ४२ वर्षीय पुरुष साउन २५ गते मात्रै अस्पतालमा भर्ना भएका थिए। गम्भीर प्रकृतिको लक्षण देखिएका उनलाई धागो कारखानास्थित अस्पतालको भेन्टिलेटरमा राखिएको थियो। उपचारकै क्रममा उनको मृत्यु भएको लुम्बिनी प्रादेशिक अस्पतालका प्रवक्ता डा विष्णु गौतमले जानकारी दिए। मृतक पुरुषको दाँया फोक्सोमा खराबी, निमोनिया, पिसापमा खराबी देखिएको उनले बताए। अर्का मृतक २५ वर्षीया पुरुष मंगलबार राति मात्रै अस्पतालमा आएका थिए। कोरोना परीक्षणको स्वाब संकलन गरेर सिधै भेन्टिलेटरमा भर्ना गरिए पनि उनको मृत्यु भएको हो। उनी कपिलवस्तु तौलिहवाका हुन्। उनको कोरोना परीक्षण रिपोर्ट प्रतिक्षाकै क्रममा रहेको छ। उनमा किड्नीको समस्या देखिएको, उच्च रक्तचाप रहेको भेटिएको छ। कपिलवस्तु मै उपचार गरिरहेका उनी त्यहाँ उपचार हुन नसकेपछि बुटवल रिफर भएका थिए। प्रदेश ५ मा कोरोनाबाट मृत्यु हुनेको संख्या १५ पुगेको छ। एक जनाको रिपोर्ट आउन बाँकी रहेको छ। बुटवलमा उपचारकै क्रममा दोस्रो व्यक्तिको मृत्यु भएको हो। यसअघि गुल्मीका एक पुरुषको बुटवलमै उपचारका क्रममा मृत्यु भएको थियो।"
बगर बन्यो मार्सी फाँट,"सुर्खेत : जुम्लामा मार्सी धान रोपेका खेतका फाँटहरु बगरमा परिणत भएका छन् । तिला कर्णाली नदीको बहाव बढेसँगै ठाउँठाउँमा गएको बाढीले जुम्लाका दर्जनौ मार्सी फाँट बगरमा परिणत भएका हुन् । बाढीले जुम्लाका तीन स्थानीय तह चन्दननाथ नगरपालिका, तातोपानी र तिला गाउँपालिकामा खेती गरिएको हजार रोपनी मार्सी फाँट डुबानमा परेका छन् । नदी बग्ने क्षेत्र चन्दननाथ नगरपालिकाको खल्लाचौर ज्युलोदेखि कुडारी त्रिवेणी जिउलोसम्मका हजारौं रोपानी मार्सी रोपेका खेत बालुवा र ढुंगाले भरिएका छन् । जेठमा रोपेको मार्सी कार्तिकमा पाक्छ । गोडमेल गरेर फल लाग्ने बेलाको मार्सी धान बाढीले नष्ट गरेपछि कृषक चिन्तित भएका छन् । मार्सी रोपेका खेतभरी बालुवा भरिएपछि यस वर्ष धान उत्पादन घट्ने भएको हो । कतिपय कृषकका सबै खेत डुबानमा परेका छन् । उनीहरु राहतको पर्खाइमा छन् । डुबान पर्नेमा तिला गाउँपालिकाको त्रिबेणी जिउलोका ५० रोपनी, लुम्सेरा जिउलोका ५०, तातोपानी गाउँपालिका १ मा पर्ने चारवटा जिउलोका दुईसय ५०, तातोपानीकै लाछूँ जिउलोका तीनसय, ताँ जिउलोका ६०, टापुका ३०, बाबिराका २० र हाँकु तलिजिउलोका २० रोपनी खेत डुबानमा परेका हुन् । यस्तै चन्दननाथ नगरपालिकाको उम्मगाड जिउलोका ४०, श्रीढुस्का जिउलोका ५० र रानी जिउलोका करिब ७० रोपनी खेत डुबानमा पर्दा मार्सी धान नष्ट भएको कृषकको भनाइ छ । स्थानीय कृषक धन बुढाका अनुसार बाढीले मार्सी धानबाली नष्ट भएका कृषकका परिवारमा भोकमारी हुनसक्ने अनुमान छ । तातोपानी३ का वडाध्यक्ष डिल्ली रावलले बर्सेनि नदी कटान क्षेत्रमा तटबन्ध निर्माण गर्दागर्दै पनि खेतीयोग्य जमिन कटान तथा डुबानमा पर्ने समस्या नरोकिएको बताए । डुबानमा परेका खेतमा मार्सी धान उत्पादनमा गिरावट आउने भएकाले पीडित किसानलाई राहतका लागि पहल गरिने उनको भनाइ छ । किसान लोकबहादुर दमाईले भने, 'नत बालुवा निकालेर अन्य बाली लगाउने स्थीति छ । नत डुबानमा परेका खेतमा मार्सी नै उत्पादन हुने देखिन्छ ।' यता जिल्ला कृषि विकास कार्यालयका प्रमुख बालकराम देवकोटाले किसानलाई नआत्तिन आग्रह गरेका छन् । 'डुबानमा परेका सबै खेतमा मार्सी उत्पादन नहुने भन्ने छैन । स्थीति हेर्नुपर्छ । के कति क्षति भएको छ, उनले भने, 'हामी अवस्था बुझेर किसानलाई जानकारी गराउँछौ ।' उनका अनुसार कृषि विज्ञसहितको टोलीले डुबानमा परेका मार्सी फाँटको अनुगमन गरेर समस्या समाधानका लागि पहल गर्नेछ ।"
सांसदसहित धरानमा ८ जनालाई कोरोना पोजिटिभ,"धरान : धरानमा गरिएको पीसीआर परीक्षणमा ८ जनामा कोरोना भाइरसको संक्रमण देखिएको छ। धनकुटाबाट नेकपाको समानुपातिक सांसद दम्पत्तीसहित धरानका ६ जना मा कोरोना पोजिटिभ देखिएको हो। कोरोना पोजिटिभ रिपोर्ट आएकी सांसद इटहरी ४ मा बस्दै आएको बताइएको छ। तर महिला सांसदले धरान उपमहानगरपालिका१५ मा स्वाब संकलन हुँदै गर्दा आएर श्रीमानसँगै स्वाब दिएकी थिइन्। उनको र श्रीमान्को पीसीआर रिपोर्ट पोजेटिभ आएको छ भने चालकको नेगेटिभ आएको रिपोर्ट आएको धरान उपमहानगरपालिकाका स्वास्थ्य शाखा प्रमुख उमेश मेहताले बताए। त्यस्तै धरानमा थप संक्रमण भएकोहरुमा वडा नं १५ को ३ जना रहेका छन्। उनीहरु ३३ वर्षको पुरुष, ६९ बर्षको पुरुष र ३७ वर्षकी महिला रहेको मेहताले बताए। वडा नं १६ का २५ वर्षको पुरुष र २१ वर्षको पुरुष पनि संक्रमित भएका छन्। वडा नं ८ को ३८ वर्षको पुरुषमा पनि कोरोना पोजिटिभ देखिएको स्वास्थ्य शाखा प्रमुख मेहताले जानकारी दिए। धरान १८ को ठेगाना लेखाएको व्यक्तिको पनि रिपोर्ट पोजिटिभ आएको छ। तर, उनी वडा नं १८ को नभएको वडाअध्यक्ष प्रविण राईले बताए। ती व्यक्ति वीपी प्रतिष्ठानको कर्मचारी वा कर्मचारीको आफन्त हुन सक्ने उनको भनाई छ। पाल्पामा जीप दुर्घटना : दुई जनाको मृत्यु, ६ घाइते अस्पताल घुमाउँदा घुमाउँदै बिरामीको मृत्यु डोटीमा बस दुर्घटना : तीन जनाको मृत्यु, ३१ घाइते कोरोनाबाट कपिलवस्तुका एक जनाको बुटवलमा मृत्यु बुटवलको कोरोना अस्पतालमा दुई जनाको मृत्यु कोरोनाले धरानमा थप एक जनाको मृत्यु"
पाटन अस्पतालमा कोरोनाबाट ३८ वर्षीया महिलाको मृत्यु,ललितपुर : ललितपुरको पाटन अस्पतालमा फेरि अर्की महिलाको कोरोनाबाट मृत्यु भएको छ। स्वास्थ्य कार्यालय ललितपुरका अनुसार ३८ वर्षीया उनी धनुषा जिल्ला जनकपुरकी हुन् । उनी साउन १८ गते अस्पताल भर्ना भएको पाटन अस्पतालले जानकारी दिएको छ।अस्पतालका अनुसार उनको गएराति १ बजे मृत्यु भएको हो ।
बलियो कानुनमै छोरीहरू बाँच्न सक्छन्,"छोरी भएर जन्मिनु अभिशापै हो भने बरिलै नजन्माई देऊ सृष्टिले। यो डिजिटल बजारमा बहुचर्चा पाएको प्रकाश सपूतको गीत हो । यसमा देवी घर्तीले स्वर दिएकी छन् । छोरी जातिमाथि भइरहेको यौनजन्य घटनालाई गीतमा सशक्त रूपमा उजागर गरिएको छ । कञ्चनपुरकी निर्मला पन्तलाई यही गीतले फेरि एकपटक सम्झाएको छ । न्याय नपाएकी निर्मला अनि उनीहरूका निमोठिएका सपना, फुल्नै नपाई ओइलिएका रहर अन्ततः सिकारीको जालमा परे । गुहारे तर कतैबाट गुहार नपाएपछि अन्ततः प्राणपखेरू नै उडाइयो । यिनै विषयलाई सपूतले बदला बरिलै गीतमा उतारेका छन् । लकडाउन भएयता हामी कपिलवस्तुमै छौं । छोरीहरूको पढाइ सुचारु हुन नसकिरहेको अवस्थामा काठमाडौं गइरहनुपर्ने आवश्यकता पनि देखिनँ । बारम्बार बिजुली गइरहन्छ । तैपनि नानीहरूको अनलाइन कक्षा चलिरहेको छ । एक बिहान चिया लिएर टीभी कोठा छिरें । टीभीमा राजधानीमा भएको एसिड आक्रमणको समाचार प्रसारण भइरहको थियो । सानी छोरीले सोधिन्, मामु, एसिड भनेको के हो ? मैले भन्न नपाउँदै ठूली छोरीले भनिन्, जलाउने केमिकल त होला नि । समाचारमा भनिएअनुसार ओखलढुंगाकी २२ वर्षीया पवित्रा कार्की एसिड आक्रमणमा परेकी थिइन् । आफ्नो जिन्दगी सपार्न भन्दै काठमाडौं आएकी छोरीको यो खबरले उनको परिवारमा के बित्यो होला ? मनमा अनेक तर्कना उठे । सुन्दा पनि कुनै फिल्मको कथाजस्तो लाग्ने । कुनै युवती मन परे प्रेम प्रस्ताव राख्ने, स्विकारे ठिकै छ, नत्र मनमा कुण्ठा पाल्ने । प्रेम स्वीकार नगरेका कारण नै जिन्दगी बर्बाद गर्दिने । पख्, मेरो नभए कसैको हुन दिन्न भनेर हात धोएरै पछि पर्ने । अन्तिमसम्म पिछा गर्ने, नसके परिवारलाई धम्क्याउने, बाटो छेक्ने, जबर्जस्ती गर्नेे, अब उपाय छैन जस्तो देखेमा खल्तीमा एसिड बोकेर हिँड्ने अनि मौका मिल्नासाथ खन्याइदिने वाह कस्तो बहादुरी ? एकतर्फी प्रेम अनि प्रेम अस्वीकार भएपछि कुण्ठा पालेर हिँड्ने । कुनै जोर नचलेपछि जघन्य अपराध गरेर आफूले जितेको भ्रम पाल्नेको जमातमा हाम्रा छोरीहरूले पिल्सिई रहनुपरेको छ । वीरगन्जकी मुस्कान खातुन, हेटौंडाकी विन्ध्यवासिनी कंसाकार अनि काठमाडौंकी संगीता थापामगर र जेनी खड्काका सपना एसिड प्रहारपछि उजाडिएको छ । ती बहिनीहरूले हिम्मत त गरिरहेकै छन् जिउने । आर्थिक पाटोको जिम्मा कसले लिइदिने ? ड्रेसिङ र अप्रेसन हुँदापिच्छेको आर्थिक भारले कति थिच्दो हो ? पुरुषवादी समाजमा उनीहरूको जलेको रूपमथि हुने टीकाटिप्पणी, काम गर्ने ठाउँको बहिष्करण, शारीरिकमानसिक पीडा दोस्रो व्यक्तिले महसुस गर्न सक्ला र ? अपहरण, एसिड आक्रमण, बलात्कार हत्याजस्ता जघन्य अपराधहरू बढ्दै जानु र तिनका लागि सजाय खुकुलो हुनुले छोरीहरूले सधैं प्रताडित हुनुपरेको छ । आँखैअगाडि, आफ्ना बहिनी र छोरी उमेरका नानीहरू एसिड आक्रमण, यौन दुव्र्यवहार अनि बलात्कारको सिकार भइरहेको देख्दादेख्दै तपाईंका अनि मेरा छोरीहरू सुरक्षित छन् भनेर ढुक्क कसरी हुनु ? कसरी मनलाई झूटो दिलासा दिलाउनु ? दिनदिनैको यस्तो समाचार सुन्दा वा घरमा छलफल हुँदा ठूली छोरी भन्ने गर्छे, मामु, मलाई पनि बाबासँगै विदेश पठाइदिनुस्, उतै पढ्छु । मलाई पनि छोरीले ठिकै भनेजस्तो लाग्छ । यस्तो सोच के मलाई मात्र आएको हो ? हरेक रात कलिला छोरीहरूको सुरक्षाको चिन्ताले मेरो मात्र भतभती मन पोलेको हो ? बलात्कार वा एसिड आक्रमणका पीडितले जिन्दगीभर त्यो कालो सम्झना बोकेर हिँड्नुपर्ने तर पीडक पक्ष दुईचार वर्ष सजाय काटेर उन्मत्त भएर हिँडेको देखिन्छ । अपराधी जेलबाट छुटेपछि फूलमाला लिएर स्वागत गर्नेको भीड यही समाजमा छ । अपहरण, एसिड आक्रमण, बलात्कार हत्याजस्ता जघन्य अपराधहरू बढ्दै जानु र तिनका लागि सजाय खुकुलो हुनुले खासगरी छोरीहरूले सधैं प्रताडित हुनुपरेको छ । पछिल्लो समयमा भएका बलात्कार र एसिड आक्रमणजस्ता जघन्य विषय हरेक बिहानीसँगै आउने र रात परेसँगै सेलाउने गरेका उदाहरण विस्तार गरिरहनु पर्दैन । जसलाई पर्यो उसैले जान्यो । समग्रमा तेजाब आक्रमणका २ं० वटा घटना भएका छन् । यसमध्ये केही घटनाको पूर्ण विवरण प्रहरीसँग छैन । प्रहरीको तथ्यांकअनुसार पछिल्लो सात वर्षयता १८ महिला र चार पुरुष एसिड आक्रमणमा परेका छन् । पछिल्लोपटक यही साउन २२ मा काठमाडौं चुच्चेपाटीमा पनि फेरि यस्तै घटना दोहोरियो । हेटौंडाका राजन विष्टले आफ्नै पत्नी र छोरीमाथि एसिड आक्रमण गरेका समाचारमा उल्लेख छ । अब यो विषयलाई कानुनी निकायले गम्भीरतापूर्वक लिन जरुरी छ । कानुन कति बलियो होस् भने कुनै पनि व्यक्तिका मनमा कुविचार आउनै नसकोस् । आए पनि टाउको उठाउन नसकोस् । यसर्थ एसिडजन्य घटनामा भएको विद्यमान आठबर्से सजायवाला कानुन तुरुन्त परिमार्जन गरी जन्मकैदको सजाय उल्लेख भएमा आपराधिक मानसिकता स्वतः घटेर जानेमा दुईमत नहोला । यसो भएमा मात्र हाम्रा छोरीचेली र दिदीबहिनीलाई थोरै भए पनि राहत मिल्ने थियो । अर्कातर्फ एसिडको खुलमखुला आयात र बिक्री हुने सिलसिला अहिल्यै बन्द गरिनुपर्छ । कानुन बलियो बनाएर छोरीलाई सुरक्षाको प्रत्याभूति दिलाऔं । ढिलाइ नगरौं । छोरीलाई बाँच्न दिऔं । उनीहरूका सपना फुल्न दिऔं ।"
पर्खाइमा बाँच्न पाउने प्रत्याभूतिको,"यही साउन ७ मा लकडाउन खुलेयता पर्सा जिल्लाका ग्रामीण भेगदेखि महानगरसम्म कोरोनाको कहर अनियन्त्रित रूपमा फैलियो। पर्सामा कोरोनाको रोकथाममा अहोरात्र खटेका चिकित्सक, स्वास्थ्यकर्मी, सुरक्षाकर्मी सेना पत्रकार राजनीतिकर्मी जनप्रतिनिधिलगायत आम जनताको टोलटोल र घरघरमा कोरोना फैलियो। १५ दिनका बीचमा १९ जनाको ज्यान गयो भने आठ सयको हाराहारीमा संक्रमित भइसकेका छन्। वीरगन्जको श्रीपुर, माईस्थान गहवा, राधेमाई, नगवा, छपकैया, विर्त, खल्वाटोला श्रीसया, भवानीपुर, गहवालगायतको प्रायः टोलमा संक्रमण देखिएको छ। पछिलो समय उद्योगी व्यवसायी एवं कामदार मात्र होइन, प्रहरी हिरासतमा रहेका थुनुवा एवं जेलमा कैद सजाय भोगिरहेका कैदी पनि संक्रमित छन्। पर्सामा एक ३४ जनाभन्दा बढी संक्रमित भएका छन्, जसमा ४३ जना त थुनुवा छन्। वीरगन्ज कारागारमा जेलरसहित ४६ जनालाई कोरोना भइसकेको छ। दैनिक सयकडौं संख्यामा संक्रमित थपिँदै जानु र बिरामीमा केही जटिलता देखिनुले पर्साको अवस्था नियन्त्रणबाहिर छ। यसबाट पर्सामा कोरोना समुदायमा फैलिएको पुष्टि गर्छ। पर्सावासीको जीवनरक्षाको खातिर तीन तहको अझ सशक्त भूमिकाको अपरिहार्यता छ। पर्सामा दिनहुँ सयभन्दा बढी कोरोना संक्रमित वृद्धि भइरहेको अवस्थामा यसको व्यवस्थापनमा चुनौती थपिएको छ। यहाँ निशेधाज्ञा तथा लकडाउनबाहेक सरकारले खासै भूमिका निर्वाह गर्न सकेको छैन। हरेक संक्रमितलाई कमसेकम छुट्टै अस्पतालको बेडमा राख्नुुपर्ने राज्यको संवैधानिक दायित्व हो भने संविधानको धारा ३५ ले प्रदान गरेको नागरिकको मौलिक हक हो। तर लगभग दुई सय बेडको दुइटा कोभिड अस्पतालको व्यवस्था गरिएको छ। जसको कारण अधिकांश संक्रमितलाई होम आइसोलेसनमा राखिएको छ, जुन समुदायम फैलिनुपर्ने एउटा प्रमुख कारण हो। संक्रमित घरमा रहेपछि घरपरिवारका व्यक्ति चाहेर पनि सम्पर्कमा नआइरहन सक्दैन। मानव संवेदनशीलताले सावधानी अपनाउन दिँदैन। यसले गर्दा संक्रमण फैलिन ऊर्जा मिल्छ। सुरुमै पर्सामा एकै घरका १७ जना व्यक्तिलाई कोरोना देखियो। महानगरका मेयरले वीरगन्जमा पाँच हजारभन्दा बढी संक्रमित हुन सक्ने अनुमान गरी आफैं पीसीआर मेसिन खरिद गर्ने निर्णय गरे। प्रदेश तथा संघ सरकारले त्यही बेला वीरगन्जको समुदायलाई परीक्षणको दायरा बढाइदिएका भए आज समुदायमा फैलिने थिएन। कोरोनाले व्यापकता लिएको अवस्थामा पर्सावासीको बाँच्न पाउने मौलिक हकको प्रत्याभूतिको पहलकदमी हुन जरुरी छ। स्थानीय सरकारले चाहेर पनि बिरामीको परीक्षण गर्न पाएन। दैनिक पाँच सयजति बिरामीको उपचार गर्ने नारायणी अस्पताललाई कोभिड अस्पतालमा परिणत गर्ने गरी खुम्च्याइयो। निजी अस्पतालहरू पनि संक्रमण फैलिने डरले अन्य बिरामीको उपचारमा सकारात्मक भएनन्। संक्रमणबाट ग्रसित हुनेले पनि समाजमा छिःछिः र दूरदूर हुने र सही उपचार हुन नसक्ने डरले औषधि पसलबाट औषधि खरिद गरी घरमै बसी खाए, खुलारूपमा बाहिर निस्केनन्। जब मानिसको मृत्यु हुन थाल्यो, त्यसपछि मानिसहरू डराएर परीक्षण गराउनेतर्फ अग्रसर भए। त्यतिबेला अवस्था भयावह भइसकेको थियो। सुरुका दिनमा भारतको सीमावर्ती बिहार प्रान्तमा कोरोना नगन्य देखियो तर अन्य प्रान्तमा बढी नै कोरोना संक्रमण देखिएको थियो। त्यतिबेला पर्सावासीमा कोरोनाको त्रास तत्काल भएन। लकडाउन मनोरञ्जनको विषय बन्यो। कहाँसम्म भने वीरगन्जका उद्योगी व्यापारी व्यापार गर्न आन्दोलनतिर लागे। सरकारले पनि लकडाउन खुकुलो मात्र गरायो तर समाजले पूरा खुलेको अवस्था झैं प्रयोग गरे। बजार पूर्णरूपले खुले। वीरगन्जस्थित भारतीय व्यापारी र पेसा व्यवसायीले सीमापारिसँग प्रत्यक्ष वा परोक्षरूपमा काम गर्न थाले। सँगसँगै संक्रमण पनि आयात भयो। यतिखेर पर्सा जिल्लाभर कोरोना फैलिएको छ। पर्सामा सतर्कताको पनि कमी रह्यो। आम जनतालाई कोरोनाबाट बच्न सतर्क गराउने सरकार नै संक्रमित भयो। सुरक्षाकर्मी, चिकित्सक, पत्रकार, महानगर प्रमुख, सेना तथा प्रहरी हिरासतमा रहेका थुनुवा पनि संक्रमित भएबाट सरकारी तवरबाट जस्तो सतर्कता अपनाउनुपर्ने हो, तर अपनाइएको पाइएन। अहिले पनि सतर्कतामा निकै कमजोरी गरिँदै छ। त्यो कमजोरी भनेको बढी सिट भएको छुट्टै कोरोना अस्पतालको व्यवस्था नहुनु, सबै संक्रमितलाई अस्पतालमा नराख्नु, नारायणी अस्पतालाई कोभिड अस्पतालमा परिणत गर्ने प्रयास हुनु, आईसीयू रुम तथा भेन्टिलेटरको पर्याप्त व्यवस्था नहुनु, दर्जनौं अस्पताल रहे पनि नागरिकलाई उपचारको अवसरबाट वञ्चित गर्नु, नागरिकलाई परीक्षणको दायरामा नल्याउनु आदि महामारी भयावह हुनुका कारण हुन्। वीरगन्जजस्तो आर्थिक नगरीमा छुट्टै कोभिड अस्पताल बनाउन नसकिने होइन। राजधानीभन्दा पनि सुविधासम्पन्न अस्पताल यहाँको घना बस्तीभन्दा बाहिर छन्। तर कुनै अस्पतालाई कोभिड अस्पताल बन्न दिने पहल भएन। महानगरले कोरोना अस्पताल निर्माण गर्न चन्दा आह्वान गर्दा नागरिकले सक्दो सहयोग दिएकै छन्। कोरोना अस्पताल बनाउन सरकार, नागरिक समाज, राजनीतिकर्र्मीलगायतबाट सक्त पहलको खाँचो छ। प्रदेश सरकारसँग थोरबहुत बजेट छ। चौधवटा स्थानीय सरकारसँग बजेट छ। संघीय सरकार छ। अन्य क्षेत्रमा निकासा गरिएको बजेटलाई कोरोना रोकथाम एवं नियन्त्रणमा लगाइयो भने कमसेकम संक्रमितले घरमा बस्न बाध्य हुने छैनन्। सरकारले काठमाडौं प्रवेशमा जति कडाइ गयो, त्यसको एकचौथाइ पनि पर्सामा गरेको छैन। पर्साका हकमा समन्वय गरी तत्काल परीक्षणको दायरा बढाउने, बिरामीको संख्या अनुपातमा सिट क्षमतासहितको अस्पताल व्यवस्था मिलाउने, आईसीयू तथा भेन्टिलेटरको पर्याप्त व्यवस्था गर्ने, भेन्टिर तथा आईसीयूमा रहेका बिरामीको उपचारमा अन्तर्राष्ट्रिय जगत्मा प्रयोग हुँदै आएका औषधिको आयात गर्ने, सीमानाकामा सेना खटाई पूर्ण रूपको लकडाउन गर्ने व्यवस्था गर्नुपर्छ। नागरिकलाई राजयविहीनताको अवस्था महसुस भइरहेको छ। सामान्य रोगको उपचारसम्म हुँदैन। अस्पतालको ढोकाअगाडि पाँचजना बिरामीको मृत्यु भइसक्यो, तर न त कोही उपचार गर्न अग्रसर भए न त राज्यले त्यस्तो अस्पताललाई जिम्म्ेवार बनाउन सक्यो। उपचार नपाएर मृत्यु हुनुपर्दा तिनका आफन्तबाट सरकारी अस्पतालसमेत तोडफोड भए। एकातिर चिकित्सकहरू नै संक्रमित भएर आइसोलेसनमा छन्। राज्यले निजी अस्पतालहरूमा पनि बिमा व्यवस्था, स्वास्थ्य सतर्कताका लागि चाहिने सामग्री, औषधि तथा उचित सम्मान प्रोत्साहन, नियमन कारबाही तथा क्षतिपूर्तिसमेतको व्यवस्था गर्न सक्नुपर्छ। तर राज्य पछि परेको छ। यस अवस्थामा पर्सावासीको बाँच्न पाउने मौलिक हकको प्रत्याभूतिको पहलकदमी हुन जरुरी छ। यादव अधिवक्ता हुन्।"
पीसीआर परीक्षणको मापदण्ड,"कोभिड १९ को संक्रमण रोक्न लकडाउन गरिएको दिनदेखि नै सर्वसाधारणबाट आउने मुख्य गुनासा एउटै हुन्थ्यो, सरकारले लकडाउन मात्रै गर्यो, पीसीआर परीक्षणको दायरा बढाएन । पहिलोपटक करिब चार महिना पूर्णरूपमा लागू गरिएको मुलुकव्यापी लकडाउन खुकुलो भएको महिना दिन पुगेको छैन; कोभिडको संक्रमण फेरि नसोचेको गतिमा बढिरहेको छ । यसलाई नियन्त्रण गर्न थुपै्र जिल्लामा स्थानीय प्रशासनले पूर्ण र आंशिक लकडाउन जारी गरिसकेका छन् । यी ठाउँमा अहिले पनि सर्वसाधारणको पुरानै चिन्ता छ, पीसीआर परीक्षण नबढाई सरकारले लकडाउन मात्रै गरेर हाम्रो जीवनशैली कठिन बनायो । जनताका गुनासालाई सम्बोधन गर्न नसक्नु सरकारी कमजोरी हो । यतिखेर स्वास्थ्य मन्त्रालय पनि अलमलमै छ, पीसीआर परीक्षण कसको गर्ने ? कसको नगर्ने ? कोभिड १९ भाइरसको संक्रमण भएको आशंकामा सुरुका दिनमा मुलुकभित्र स्वाब संकलन गरेर परीक्षण गर्न हङकङसम्म पुर्याउनुपर्ने बाध्यता थियो । किनकि विश्वमै नितान्त नौलो भएका कारण यो भाइरससँग जुध्ने संरचना मुलुकभित्र बनिसकेको थिएन । नेपालजस्तो आर्थिक अवस्था कमजोर रहेको मुलुकका लागि यो स्वाभाविक पनि हो । संक्रमतिको आशंकामा दैनिक १० हजारसम्म पीसीआर परीक्षण हुने गरेको छ । सुरु र अहिलेको अवस्था विश्लेषण गर्दा पीसीआर परीक्षणमा भएको यो उपलब्धिलाई सन्तोषजनक मान्नुपर्छ । तर पीसीआर परीक्षण कतिजनाको गरियो भन्दा पनि कसको गरियो भन्ने अहिलेको समस्या हो । पीसीआर कसको गर्ने र नगर्ने भन्नेमा स्पष्ट मापदण्ड बनाउनुपर्छ । सर्वसाधारणबाट आउने गुनासालाई सम्बोधन गर्न पनि यो मापदण्ड सहयोगी बन्न सक्छ । जनताको जिज्ञासा मेटाउन सक्नु भनेको उनीहरूलाई खुसी पार्नु पनि हो । यसो गर्न सकिएमा कोभिड नियन्त्रणका लागि सरकारले चलाएको अभियान सकारात्मक साथ र सहयोग पाउन सकिन्छ । अहिले पीसीआर परीक्षण गर्दा प्रतिव्यक्ति पाँच हजार पाँच सय रुपैयाँ लगानी पर्छ । हचुवाका भरमा परीक्षण गरिँदा दैनिक लाखौं रुपैयाँ लगानी खेर गइरहेको छ । किनकि पीसीआर परीक्षण गरिएको कुल व्यक्तिमध्ये १० प्रतिशतमा पोजेटिभ देखियो भने मात्रै त्यसलाई प्रभावकारी मानिन्छ । नेपालमा अहिलेसम्म भएका परीक्षणमा कमै दिन मात्र यस्तो नतिजा आएको छ । यो अवस्था आउनु भनेको पीसीआर परीक्षणमा स्पष्ट मापदण्ड बन्न नसक्नुले हो । लक्षण देखिएका भरमा कमैको मात्र परीक्षण गर्ने गरिएको छ । अधिकांश परीक्षण पहुँचका भरमा गर्ने प्रचलन छ । पीसीआर परीक्षण गरेर सामाजिक सञ्जालमा रिपोर्ट राख्दा इज्जत बढ्छ भन्नेहरू प्रशस्तै छन् । पीसीआर परीक्षणका लागि स्वाब संकलन गरेर प्रयोगशालामा दिएपछि पनि सयौं मान्छेलाई भेट्दै हिँड्ने प्रवृत्ति व्याप्त छ । स्वाब संकलन गरेर प्रयोगशालामा पठाएपछि एकान्तबासमा बस्नुपर्छ भन्ने सामान्य मान्यतालाई सबैले चिन्तन गर्नु जरुरी छ । स्वाब संकलन गरेर फर्किएपछि त्यसको नतिजा नआउँदै बाटोमै कोभिडको संक्रमण सरिसकेको हुन्छ भन्ने यथार्थलाई सबैले मनन गर्नुपर्छ । पहुँच र हचुवाका भरमा गरिने पीसीआर परीक्षणले राज्यकोषको दुरुपयोग त भएको छ । जसका कारण वास्तविक नागरिकले परीक्षण गराउन पाएका छैनन् । विकसित मुलुकमा पनि विशेष लक्षण नदेखी हचुवाका भरमा कुनै पनि नागरिकको पीसीआर परीक्षण गरिँदैन । कि सम्बन्धित बिरामी गम्भीर हुनुपर्यो होइन भने चित्तबुझ्दो मापदण्ड नबनाई पीसीआर गर्ने व्यवस्था अन्त्य हुनुपर्छ । आवश्यकता नै नभएका व्यक्तिलाई हचुवामा पीसीआर परीक्षण गरिँदा भविष्यमा आवश्यकता परेको अवस्थामा मौका नमिल्न पनि सक्छ । यसको मतलब लक्षण नदेखिएका नागरिकको पीसीआर परीक्षण गर्नु नै पर्दैन भन्ने होइन । क्वारेन्टाइनमा बसेकाहरूको मात्रै परीक्षण गर्नुपर्छ भन्ने पनि होइन । कोभिड पोजेटिभ देखिएका व्यक्तिले सम्पर्क गरेकाहरूको त परीक्षण हुनुपर्यो नै; सँगसँगै कुन क्षेत्रमा कति संख्याका नागरिकको परीक्षण गर्ने भन्ने मापदण्ड बन्नुपर्छ । लक्षण नेदेखिए पनि शक्तिको दुरुपयोग गरेर परीक्षण गर्ने प्रवृत्ति अन्त्य हुनुपर्छ । सबै नागरिकलाई राज्यले समान व्यवहार गर्नुपर्छ । व्यक्तिगत पहुँचका भरमा परीक्षण गर्ने पद्धति अन्त्य गर्नुपर्छ । स्वाब संकलन गरेर पनि लामो समयसम्म परीक्षण हुन नसकेकालाई छिटो परीक्षणको व्यवस्था गर्नुपर्छ । एकपटक पीसीआर परीक्षण गर्दैमा कहिल्यै कोभिड सर्दैन भन्ने मानसिकता त्याग्दै व्यक्तिगत सुरक्षामा ध्यान दिनुपर्छ । सकिन्छ भने एकपटक पीसीआर परीक्षण गर्नुभन्दा नियमित साबुनपानीले हात धुने, स्यानिटाइजर प्रयोग गर्नेलगायतका स्वास्थ्य सुरक्षाका मापदण्ड पालना गर्नुपर्छ ।"
न्यायमाथि अन्याय !,"जहाँ न्यायको विनाश हुन्छ, त्यहाँ स्वतः शान्ति समाप्त हुन्छ, सरकार र नेतालाई सोध्न मन लाग्छ के देशमा शान्ति छ ? महात्मा गान्धीले भनेका छन्, सत्यको खोजीले यथार्थलाई कहिल्यै भत्काउँदैनजुन सत्यले तथ्यमा उभिएको छ। नेपालमा अहिले न्यायको हुर्मत काढिएको छ भन्ने यथार्थ तथ्य हो, त्यसैले त्यो सत्य पनि हो। जसरी प्राणीका शरीरमा किर्ना, उपियाँ, जुम्रा, जुका, ढुसी लाग्छन् अहिले नेपालमा न्यायको शरीर पनि यस्तै परजीवीबाट भरिएको छ। यस्ता परजीवीबाट आक्रान्त मानिसको शरीर रोगी हुन्छ। नेपालको न्यायपालिका पनि रोगी भएको छ। जब न्यायपालिका रोगी हुन्छ, लोकतन्त्र, सुशासन र मानिसका स्वतन्त्रता धरापमा पर्छन्। न्यायपालिका कमजोर भएपछि समन्यायको बध हुन्छ। निरंकुशताको बादल मडारिन्छ। राजनीतिक नेतृत्व राजनीतिक देहव्यापारमा परिणत हुन्छ। पार्क चुङ हीको दक्षिण कोरिया, सुहार्तोको इन्डोनेसिया, पिनेचोको चिली, सद्दाम हुसेनको इराक, निकोलाई चचस्कुको रोमानिया न्यायपालिकाको वस्त्रहरण गर्ने सत्ता थिए इतिहासले प्रमाणित गरेका तथ्य हुन् यी। म्याक्सवेल एन्डरसनले कवितात्मक भावमा न्यायको विवरण लेख्दै भनेका थिए, जेलाई मानिस न्याय भन्छन्, त्यो त अन्धो साँप जस्तै हो। यस साँपले मानिसलाई ठुंग्छ, जब त्यसलाई कसैले कुल्चिन्छन् विनाभय ठुंग्छ त्यसले, त्यसपछि के होला भन्ने एक रति ख्याल गर्दैन। त्यसले मानिसलाई पछार्छ, त्यो जतिसुकै बलियो किन होस्, त्यसपछि चुपचाप कतै जान्छ। खोइ त्यो अन्धो सापजस्तो न्याय नेपालमा कहाँ छ ?त्यो अन्धो साँपलाई खोजीखोजी दुलाबाट निकालेर चिम्टाले चेपेर, तातो कोइला हालेर, टाउकामा कुल्चिएर मार्ने खेल भइरहेको छ। घुस खाने न्यायाधीश, पैसा तिरेर धन कमाउन न्यायाधीश बनेका वकिल, राजनीति संरक्षण गर्न गएका कार्यकर्ता, भागबन्डामा न्यायाधीशको पद प्राप्त गरेका भान्जा, भतिजा, भाइ, ज्वाइँ, भान्जी, छोरी, भतिजी वकिल, रमैले र मजस्ताले भोट दिएका बारका प्रतिनिधि, मुद्दा सेटिङ गर्ने बिचौलिया, दलाली गर्ने वकिल, आफ्नो पक्षका जितका लािग झूटो बोल्ने वकिल र देश चलाउने नेता मिलेर एन्डरसनले भनेको त्यो अन्धो साँप घाइते पारिएको छ। मनभित्र पाप नभएका, अन्धो साँपको पूजा गर्ने, त्यसलाई दूध खुवाउने, त्यसको बगैंचामा डढेलो नलगाउने, त्यो साँप सधैं बाँचोस् भनी कामना गर्ने खालका इजलासमा बसेका न्यायाधीश, नैतिकताका पक्षधर गर्ने वकिल, राजनीतिलाई सभ्यता ठान्ने नेता सबै मूकदर्शक बनेर डिलमा उभिएर अन्धो साँपको हत्या गर्ने प्रयासका रमिता हेरेर मन खिन्न पारेर उभिइरहेका छन्। त्यो साँपको रक्षा गर्न नियुक्त गरेको रक्षक बार ले साँपको हत्या गर्न साँप बस्ने पार्कमा आगो लगाउँदा टुँसीमा उभिएर सिटी बजाउने काम मात्र गरिरहेको छ, बचाउने प्रयास गरेन। त्यो साँपलाई न्यायपरिषद्मा लगरे पहिला चुटियो। त्यसपछि संसद्को सुनुवाइ समितिमा लगेर मर्णान्त पारियो। त्यसलाई सुनुवाइका घरमा मर्णान्त गर्दा नेताहरू मुस्कुराइरहे। लौ खा ! तैं होइनस् मलाई ठुंग्ने साँप ! आखिर त्यस साँपलाई बध गरेर के पाउनु हुन्छ ? सन् १९७० को दशकमा मलेसियाको न्यायपालिकालाई यसै गरिएको थियो। त्यसपछि मलेसियामा स्वतन्त्रता नामको वस्तु नै गायब भयो। बेलायतको राजनीति र अर्थतन्त्र जर्जर छ, तर पनि स्वतन्त्रता जिउँदो छ किनकि त्यहाँ न्यायपालिका अहिले पनि स्वतन्त्र छ। भारतमा लोकतन्त्रका नाममा त्यहाँको राजनीति अपराधतन्त्रमा परिणत भएको छ। ४१ प्रतिशत सांसद र सभासद् एकभन्दा बढी गम्भीर अपराधका दोषी मानिस छन्, तर पनि भारतीय न्यायपालिकामा योग्य, विवेकशील र अन्धो साँपको हत्या हुन नदिने मानिसको संख्या अधिक छ। त्यसैले भारतमा निरंकुशता स्पेनका गल्लीमा कुँदेको साँढेजस्तो कुद्ने आँट गर्दैन। जब न्यायमा घात हुन्छ, समाजमा अन्याय हुन्छ। तर जब मानिसमा अन्यायको पीडा पराकाष्ठा हुन्छ, तब मानिसले बगावत गर्छन्। त्यसैले बेन्जामिन फ्र्यांक्लिनले भनेका छन्, जब अन्यायबाट प्रभावित नभएका पनि प्रभावित हुन्छन्, तब वगावत जन्मिन्छ। जब हिटलरले कम्युनिस्टहरूको हत्या गर्न थाल्यो, धनसम्पत्तिले सम्पन्न यहुदीहरूले पनि ताली पिटे। तर चाँडै यहुदीको पालो आयो। गैरनाजीवादी तथा अन्य प्रजातन्त्रवादी यहुदीको विनाश गर्दा चुपचाप मूकदर्शक बनेर बसे। जब उनीहरूलाई लिन गेस्टापो आयो, उनीहरूले वरिपरि हेरे तर बोल्ने मानिस कोही बाँकी नै थिएनन्। आदरणीय नेताज्यूहरू, जब राज्ञा ज्ञानेन्द्रबाट शाही आयोग गठन भयो, संकटकाल लाग्यो। नेताहरू थुनिए, त्यसबेला अदालतले भन्यो, राजालाई संविधान निलम्बन गर्ने हक छैन। जनता सार्वभौम छन्। फेरि ती दिन आउँदैनन् भन्ने लाग्या हो भने गल्ती गर्दै हुनुहुन्छ। अब पनि न्याय र न्यायालय जोगाउन इमानदार वकिल, न्यायाधीश, पत्रकार, नेता र नागरिक अगुवाले आवाज एकत्रित गरेनन् भने नेपाली समाजमा अन्धो साँप मार्ने व्याधाहरूले बगैंचामा निर्बाध शासन गर्ने छन् र मन्दिरमा राक्षसको मूर्तिपूजा हुने समयको सूत्रपात हुनेछ। खुद तपाईंहरू त्यो दिन ल्याउन व्यग्र हुनुहुन्छ, किन ?अब फेरि त्यो दिन आयो भने तपाईंहरूले छानेकै मासिनले तपाईंलाई हत्कडी लगाउने छन्। ख्याल गर्नुहोस्। हिजो त्यस्ता मानिसलाई त्यहाँ लैजाँदा लिएका पैसाले स्वयं तपाईंको स्वतन्त्रता डढाउने छन्। सुनुवाइ समितिमा सुनुवाइ गर्ने माननीयज्यूहरू तपाईंहरूले किन छानबिन गर्नुभएन ? के तपाईंहरू पनि अन्धो साँप मार्ने काममा संलग्न हुनुभएको थियो ?तपाईंहरूका अन्तस्करणमा लाग्दैन तपाईंहरू लामो समयदेखि पाप गर्दै आउनुभएको छ ?मैले न्यायाधीशका गुणहरू कस्ता हुनुपर्छ भन्ने व्याख्यासहित सुनुवाइ समितिमा लिखित व्यहोरा हालेको थिएँ। तर मलाई उभिएर कुरा राख्ने अवसरबाट समेत वञ्चित गर्नुभयो। मलाई बोल्ने अवसरबाट वञ्चित गर्नुभयो। तपाईंको उजुरीमा कसैको नाम लेखेको रहेनछ भन्नुभयो। सायद तपाईंहरूलाई डर थियो अन्धो साँप मार्ने तपाईंहरूप्रति मेरो भनाइ लक्ष्यित छन् भन्ने लागेर। एउटा कुरा बुझ्नुहोस्। एकजना प्रसिद्ध विद्वान्को अर्ती मान्नुहोस्। रेनहोल्ड नेबुर नामका ती विद्वान् लेख्छन्, मानिसको न्याय गर्ने क्षमताले लोकतन्त्रको मर्मलाई व्यवहारमा रूपान्तरण गर्छ। के तपाईंहरूलाई लाग्छ तपाईंहरूले ध्वस्त पारेको न्यायपालिकाले न्याय गरिरहेको छ ?छैन, र यदि त्यसो हो भने तपाईंहरूको यात्रा अन्धकारतर्फ मोडिएको छ। सैयद मुहमद नाकिव नामका स्लामिक दर्शनशास्त्री भन्छन्, जब न्यायको अन्त्य हुन्छ, त्यहाँबाटै अन्यायको यात्रा सुरु हुन्छ। त्यो भनेको स्वतन्त्रताका लागि अर्को विद्रोह हो। त्यो विद्रोहको परिणाम, इतिहासप्रति प्रतिकार हो। च्याङ काई सेक, पोलपोट, पिनोचे, सुहार्तो सबैको हविगत अन्त्यमा के भयो ?तपाईंहरू ठूलाठूला पार्टीका नेता हुनुहुन्छ। आफ्ना स्वार्थका लािग न्यायपालिका ध्वस्त पार्नुभयो। तपाईंहरू विभिन्न दरबारमा हुनुहुन्छ। आम जनता तपाईहरूलाई धिक्कार्छन्। तपाईंहरू कोठाभित्र हुनुहुन्छ। तपाईंहरूकहाँ सल्लाह दिन असल मानिस आइपुग्दैनन्। पद र औकात माग्ने मात्र आइपुग्छन्। तर तपाईंले जसलाई न्यायालय जिम्मा लगाउनुभयो तिनीहरू तपाईंकै स्वतन्त्रताका चुनौती बन्नेछन् एक दिन। किनभने अयोग्य र कमजोरले बाँच्न दुलो खोज्छ, बचाउन विवेकको हतियार खोज्दैन। ऊ त ढाडिइसकेको हुन्छ, त्यसैले उसको विवेक बोसोमा परिणत भइसकेको हुन्छ। जतिबेला हिटलर सत्तामा थियो, उसका मानिसहरू हिटलरका नाममा अपराध गर्थे। जब हिटलरको सत्ता ध्वस्त भयो, उसका न्यायाधीशलाई पनि अन्तर्राष्ट्रिय ट्रिबुनलमा खडा गरियो। त्यतिबेला उनीहरू भनिरहेका थिए सबै अपराध उनीहरूले हिटलरको आदेशमा गरेका थिए। यथार्थमा यी मानिस हिटलरको चाकरी गरेर न्यायाधीश भएका थिए। अमेरिकी वर्तमान प्रधानन्यायाधीशको सिनेटमा सुनुवाइ भइरहेको थियो। उनलाई बेडको मुद्दामा भएका सर्वोच्च अदालतको फैसलाप्रति आफ्नो दृष्टिकोण राख्न सिनेटरहरूले दबाब दिए। म एउटा कुनै फैसलामा आफ्नो कानुनी दृष्टिकोण राखेर प्रधानन्यायाधीश हुन चाहन्न भनी उनले जवाफ दिए। उनले भने, दृष्टिकोण र अवधारणाको धरौटी राखेर न्यायाधीश हुन चाहन्न। न्याय गर्ने नैतिकतामा बाँच्ने गर्छ। उनको भनाइको तात्पर्य थियो जब कुनै वकिल मागेर न्यायाधीश हुन्छ, त्यसले न्याय गर्दैन। त्यसले राज्यका अवैधानिक कार्यलाई वैधानिक बनाउने काम मात्र गर्छ। न्यायाधीशको नियुक्ति राज्यले न्यायमा नवीनतम अवधारणा स्थापित गर्न गर्छ र त्यसका लागि उसले सामाजिक न्याय र समाजको अभियन्त्रण गर्ने वकिलको खोजी गर्छ। राज्यको नेतृत्व राजनीतिक नेताले गर्छन्। त्यसैले अन्ततः अन्यायको दोष नेताहरूले नै बोक्नुपर्छ। नेपालमा भइरहेका अदालतले गरेका गलत फैसला, अदालतमा हुने गरेको अपकार्य र न्यायको गला रेट्ने कार्यको जवाफदेहिता दुइटा ठूला दलका नेताहरूले जिम्मा लिनुपर्छ। निर्मला पन्तको हत्या, कोइरालापत्नीको हत्या, सडकमा गाडीले किचिएका मानिसको ज्यान, रुकुममा मारिएका निर्धाहरूले न्याय नपाउने कुराको दोष नेताहरूले लिनुपर्छ। जब मानिसले न्यायाधीशको पदको खोजी गर्छ, उसले ठाँटबाट वा घुस को खोजी गरिरहेको छ भनेर स्वतः बुझ्न सकिन्छ। त्यो वकिल जो न्यायको पक्षमा हुन्छ, उसले न्यायाधीशको पद माग्दैन। जसले न्यायाधीशको पद मागेर खान्छ, उसले न्याय गर्दैन। विपक्षी दलका नेता, प्रधानमन्त्री, सत्ताधारी दलका अध्यक्ष, वरिष्ठ नेताहरूलाई मेरो प्रश्न, कतिजना वकिललाई न्याय गर्ने मानिसको आवश्यकता पूर्ति हुन्छ भनेर न्यायाधीश बनाउनुभयो ? कतिजना वकिल न्यायाधीशको जागिर माग्न आएर न्यायाधीश बनाउनुभयो ? तपाईंहरूले जागिर दिएका न्यायाधीशले गरेका गलत फैसला जसले माफिया जागेका छन्, गरिब मरेका छन्, राष्ट्रको बेहित भएको छ र कालाबजारीको हित गरेका छन्, तिनीहरूको जिम्मा वा जवाफदेहिता तपाईंहरूले नलिए कसले लिन्छ ? त्यसैले अब न्यायका पक्षमा उभिने कानुन व्यवसायी, प्राध्यापक, कानुन र सामाजिक विज्ञानका विद्यार्थी, जीवनका कठिनाइ खपेर निर्भीक न्याय गरिरहेका शुद्ध न्यायाधीश र कानुन र न्यायका क्षेत्रमा लागेको निष्ठावान् कर्मचारीहरू, समाजले आदर्श ठानेका पूर्वन्यायाधीशहरू, इमानदार, विचारशील एवं देशभक्त युवा राजनीतिक नेताहरूले बोल्नुपर्ने बेला आइसकेको छ। उनीहरूले अब अन्धो साँपलाई दुलाबाट निकालेर मार्दा डिलमा बसेका मूकदर्शक जस्ता मानिस बन्नु पनि अपराध हुन जानेछ। त्यसैले सोधौं आज देशमा न्यायपालिकाप्रतिको अनास्था र न्यायको कन्तविजोगप्रति संसद्को सुनुवाइ समितिको जवाफदेहिता हुनुपर्छ वा पर्दैन ? न्यायपरिषद्मा कार्यकर्ता नियुक्त गर्ने नेताहरूको जवाफदेहिता हुनुपर्छ वा पर्दैन ? छोराछोरी, मीतमितिनी, भान्जाभान्जी, सुसारे आदि पजनीमा न्यायाधीश नियुक्ति गर्ने न्यायपरिषद्का सदस्यहरूको जवाफदेहिता हुनुपर्छ वा पर्दैन ? अब अनुसन्धानबाट तथ्य खोज्ने र सत्यको स्थापित गर्ने बेला भइसक्यो। किन ? किन न्यायप्रति यति धेरै संवेदनशीलताको ख्याल गर्नुपर्ने हुन्छ ?माथि नै भनिसकें संरचनामा न्याय अन्धो साँपजस्तै कमजोर हुन्छ। त्यसले थाहा नै पाउँदैन, उसकै संरक्षक न्यायाधीश र वकिलले त्यसको कतिबेला हत्या गर्ने हुन्। अरू पनि महत्वपूर्ण कारण छन्। मानिसको स्वतन्त्रता मात्र होइन, मानिसको समृद्धि पनि न्यायसँगै जोडिएको हुन्छ। फ्रेडरिक डगलस नामका अमेरिकी लेखकले भनेका छन्, अमेरिकी जनताले के जान्नुपर्छ भने जब न्याय मर्छ, गरिबी बढ्छ। जब न्याय मर्छ, त्यहाँ षड्यन्त्र र परिपञ्चले समाजको परिवर्तनलाई निर्देशित गर्छ, त्यहाँ डकैती हुन्छ, स्वतन्त्रता लुटिन्छ, मानिसको जीवन जोखिममा पर्छ। के हामीले हिँडिरहेको यात्रा यही होइन ?असारे बजेट सक्न केके भइरहेका छन् हामीले देखेका छैनौं ?के हामीलाई विश्वास छ कसैको हत्या गर्नेलाई सफाइ दिँदा नेता र न्यायाधीशको सल्लाह हुँदैन ?के निर्दोष गरिबलाई विश्वास छ उसलाई अदालतले सफाइ दिन्छ ?के जनतालाई भरोसा छ एउटा वकिलले न्यायका लागि काम गर्छ ?वा उसले आफ्नो पक्षको जितका लागि सत्यको प्रमाण नष्ट गर्दैन ?हामी अन्यायको दलदलमा डुब्ने प्रतीक्षामा उभिएका छौं। रोजा पाक्र्सले न्यायालयको धर्मप्रति इंगित गर्दै भनेका थिए, म आफूलाई त्यस्तो मानिस बनाउन चाहन्छु, जो अरूको स्वतन्त्रता र समानता, न्याय र समृद्धिप्रति सरोकारबद्ध रहन सक्छ। माननीय न्यायाधीशज्यूहरू के न्यायपालिकाबाट यो अपेक्षा राख्न सकिन्छ ?के म बारसमक्ष यो अपेक्षा राख्न सक्छु ? हाम्रो शिर निहुरेको छ। नैतिकताको धरातल विस्तृत र फराकिलो छ। त्यसले न्यायको खोजीमा आफूलाई क्रियाशील राख्छ। न्यायलाई बिर्सने अनैतिक मानिस हो। अनैतिक न्यायाधीशले अपराध संरक्षणका लागि किल्ला निर्माण गर्छ। त्यसैले मार्टिन लुथरा किङले भनेका छन्, शान्तिको आभास तनावको अन्त्यले होइन, न्यायको उपस्थितिले मात्र निर्माण गर्छ। अर्थात् जहाँ न्यायको विनाश हुन्छ, त्यहाँ स्वतः शान्ति पनि समाप्त हुन्छ। त्यसैले सरकार र राजनीतिक दलका नेतालाई सोध्न मन लाग्छ के देशमा शान्ति छ ? त्यसबेला जतिबेला मार्टिन लुथर न्याय खोजिरहेका थिए, अमेरिकामा मानिस होइन, काला र गोरा मानिस थिए। त्यसविरुद्ध उनले आवाज बोले। उनले भने, जब न्यायको विनाश हुन्छ एउटा त्यस्तो बोल्नैपर्ने खास क्षण प्रकट हुन्छ, त्यतिबेला मानिसले बोल्नुपर्छ। नेपालमा पनि न्याय र न्यायपालिकाको सुदृढीकरणका लागि बोल्नुपर्ने समय आइसक्यो। धेरै कानुन व्यवसायी मित्रहरू भन्नुहुन्छ पेसी व्यवस्थापन भएपछि, अदालत नियमित भएपछि, घुस रोकिएपछि न्याय फेरि कुरिलाको डुकु झैं पलाउँछ। होइन त्यसरी पलाउँदैन। चाल्र्स डिकेन्सले भनेका छन्, जबसम्म अन्याय बुझ्ने निर्दोष बालकजस्तो न्यायाधीश इजलासमा हुँदैन, न्यायको डुकु पलाउँदैन। संसारमा जबसम्म कर्मठहरू अकर्मण्य रहिरहे, बेसरोकारवाला सरोकारवालामा परिणत भएनन्, आवाजहीनहरूले आवाज निकालेनन्, न्यायमाथि दुष्टहरूको जित कायम रह्यो। नेपालमा हामी त्यसै विन्दुमा आइसकेका छौं। अब पनि न्याय र न्यायालय जोगाउन इमानदार वकिल, न्यायाधीश, पत्रकार, नेताहरू र नागरिक अगुवाले आवाज एकत्रित गरेनन् भने नेपाली समाजमा अन्धो साँप मार्ने व्याधाहरूले बगैंचामा निर्बाध शासन गर्ने छन् र मन्दिरमा राक्षसको मूर्तिपूजा हुने समयको सूत्रपात हुनेछ।"
"राष्ट्रपति सीसँग राम्रो सम्बन्ध थियो, कोरोनाले परिवर्तन गरिदियो: ट्रम्प","वासिङटन डीसी: अमेरिकी राष्ट्रपति डोनाल्ड ट्रम्पले चीनका राष्ट्रपतिसँग आफ्नो सम्बन्ध राम्रो भएको तर अहिले त्यस्तो नभएको बताएका छन्। मंगलबार फक्स स्पोटर््सलाई अन्तरवार्ता दिँदै उनले कोरोनाका कारण आफ्नो सम्बन्ध पहिले जस्तो नभएको बताएका हुन्। उहाँसँग मेरो निकै राम्रो सम्बन्ध हुने गथ्र्यो, राष्ट्रपति ट्रम्पले भने, राष्ट्रपति सीसँग मेरो ठूलो सम्बन्ध थियो। उहाँ मलाई ठिक लाग्छ, तर अहिले पहिलेजस्तो मलाई लाग्दैन। ट्रम्पले राष्ट्रपति सी र चीनप्रतिको आफ्नो भावना कोरोना महामारीले परिवर्तन गराइदिएको बताएका छन्। निश्चित रूपमा फरक महसुस गर्छु, उनले भने, धेरै नै राम्रो सम्बन्ध थियो। तर लामो समय भयो उहाँसँग कुरा गरेको छैन। यसअघि ट्रम्पले कोरोना भाइरसलाई चिनियाँ भाइरस समेत भनेका थिए। यसैकारण अमेरिकाचीन सम्बन्ध खराब भएको थियो। गत डिसेम्बरमा चीनको वुहानबाट फैलिएको कोरोनाबाट हालसम्म विश्वभर २ करोड २० लाख १० हजार बराबर संक्रमित भइसकेका छन्। जसमध्ये ७ लाख ३९ हजार ९६० को ज्यान गएको छ। जोन्स हप्किन्स विश्वविद्यालयका अनुसार अमेरिकामा मात्र ५१ लाख ४१ हजार १३ संक्रमित भएका छन्। त्यस्तै १ लाख ६४ हजार ५३६ ले ज्यान गुमाएका छन्।"
कोरोनाबाट कपिलवस्तुका एक जनाको बुटवलमा मृत्यु,"कपिलवस्तु : कोरोना संक्रमणबाट कपिलवस्तु नगरपालिका२ जमुवार टोलका ४२ वर्षीय कृष्णकुमार अग्रहरीको मृत्यु भएको छ। अधिक ज्वरो, रुघाखोकी र स्वासप्रश्वासमा समस्या हुन थालेपछि थप उपचारका लागि बुटवल धागो कारखानास्थित कोरोना अस्पतालमा उपचाररत अग्रहरीको आज बिहान मृत्यु भएको कपिलवस्तु नगरपालिकाका स्वास्थ्य संयोजक उमेश गुप्ताले जानकारी दिए। मृतक अग्रहरी एक हप्ताअघिदेखि बुटवलस्थित कोरोना अस्पतालमा उपचार हुँदै आएको थियो। जिल्लामा थप ३ जना कोरोना संक्रमणबाट गम्भीर बिरामी परेपछि १ जनाको काठमाडौं र २ जनाको बुटवलमा उपचार भइरहेको छ।"
बीपीका डाक्टर अस्पताल बन्द गरेर काठमाडौं हिँडेपछि मेयरले प्रधानमन्त्री गुहारे,"धरान : विश्वव्यापीरुपमा फैलिएको कोरोना भाइरस (कोभिड१९) नियन्त्रणमा जुट्नुपर्ने बेलामा बीपी कोइराला स्वास्थ्य विज्ञान प्रतिष्ठान धरानका विशेषज्ञ चिकित्सक र पदाधिकारी काठमाडौं प्रस्थान गरेका छन्। बुधबारदेखि प्रतिष्ठानको ओपीडी सेवा बन्द गरेर डाक्टर शुक्रबार हुने सिनेट बैठकमा भाग लिन काठमाडौं गएको बताइएको छ । सरकारले भेला, बैठक र सभा सम्मेलन गर्न प्रतिबन्ध लगाएको भएपनि स्वास्थ्यमन्त्री भानुभक्त ढकालको निर्देशनमा प्रतिष्ठानका उपकुलपती डा ज्ञानेन्द्र गिरीले शुक्रबार प्रतिष्ठानको सिनेट बैठक काठमाडौंमा बेलाएका छन् । बैठकमा भाग लिन प्रतिष्ठानका डेड दर्जन चिकित्सक काठमाडौं गएको बुझिएको छ । काठमाडौं जाने चिकित्सकले जिल्ला प्रशासन कार्यालय सुनसरीबाट सवारी पास लिएर काठमाडौं गएको बुझिएको छ । प्रतिष्ठानका चिकित्सक अस्पतालको स्वास्थ्य सेवा बन्द गरेर काठमाडौं गएपछि कोरोना संक्रमित बिरामी र अन्य गम्भीर प्रकृतिका बिरामीको उपचारमा गम्भीर असर पुगेको छ । प्रतिष्ठानले कोरोना संक्रमित बिरामीलाई भर्ना नलिए पश्चात धरानका १८ जना संक्रमित उपचार पाउनबाट बञ्चित भएका छन् । यस्तो बेलामा अस्पताल बन्द गरेर प्रतिष्ठानका पदाधिकारीसहित चिकित्सक काठमाडौं जानु अत्यन्तै गलत र बिरामीको चरम लापरवाही भएको धरान उपमहानगरपालिकाका मेयर तिलक राईले बताए । प्रतिष्ठानको सिनेट सदस्य समेत रहेका मेयर राईले सिनेट बैठक स्थगित गरी कोरोना नियन्त्रणमा लाग्न पटकपटक अनुरोध गर्दा समेत स्वास्थ्यमन्त्री भानुभक्त ढकाल, प्रतिष्ठानका उपकुलपति डा ज्ञानेन्द्र गिरीलगायतका पदाधिकारीले अटेर गरेको बताए । मेयर राईले तीन महिना अगाडि प्रदेश १ का मुख्यमन्त्री शेरधन राईले उद्घाटन गरेको कोभिड अस्पताल संचालन गर्न प्रतिष्ठानका उपकुलपती डा गिरीलगायतका पदाधिकारीले अटेर गरेका कारण १८ जना संक्रमितलाई होम आइसोलेसनमा राख्नु परेको बताए । उनले प्रतिष्ठानका पदाधिकारीले कोभिड अस्पताल संचालन नगरेका कारण धरान उपमहानगरपालिकाले हरियाली सामुदायिक वनको भवनमा २३ बेडको आइसोलेसन सेन्टर स्थापना गरिएको बताए । मेयर राईले प्रतिष्ठानको सिनेट बैठक स्थगित गर्न स्वास्थ्यमन्त्री ढकाललाई लिखित आग्रह गरिएको भएपनि अटेर गरिएको भन्दै तत्काल बैठक स्थगित गरी चिकित्सकलाई बिरामीको सेवामा फर्काउन प्रधानमन्त्रीसमक्ष माग गरेका छन् । यस्तै बीपीका सिनेट सदस्य डा जीपी रौनियारले प्रतिष्ठानमा समेत कोरोना फैलिएको भन्दै शुक्रबार हुने सिनेट बैठक स्थगित गर्न स्वास्थ्यमन्त्रीसमक्ष लिखित माग गरेका छन। धरानमा दैनिक कोरोना संक्रमितको संख्य बढिरहेको भएपनि प्रतिष्ठानले संक्रमितको उपचारमा ध्यान दिएको छैन् । प्रतिष्ठानले कोरोना संक्रमितलाई भर्ना नगरेका कारण धरानका १८ संक्रमित घरमै छन् । यसले समुदायमा अझ संक्रमण फैलाउने त्रास बढेको छ । प्रतिष्ठानका पदाधिकारीहरु उपकुलपती डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रर डा मोहन चन्द्र रेग्मी र निर्देशक गौरी शंकर साहलगायतका डेड दर्जन चिकित्सक काठमाडौं प्रस्थान गरेका छन् । चिकित्सकहरुले ओपीडी सेवा बन्द गरेर काठमाडौं हिँडेपछि प्रतिष्ठान आउने हजारौं सर्बसाधारणको उपचार सेवा प्रभावित भएको छ । उपचारका लागि प्रतिष्ठान आउने बिरामी घर फर्किन बाध्य भएको प्रतिष्ठान उपचार गर्न आएका धरान हरिबहादुर परियारले गुनासो गरे । यस विषयमा प्रतिष्ठानका उपकुलपती डा गिरी र रजिष्ट्रार डा रेग्मीसँग पटकपटक सम्पर्क गर्न खोज्दा दुबैजनाले फोन उठाएनन् । प्रतिष्ठानका प्रवक्ता डा निदेश सापकोटाले पनि सिनेट बैठकमा भाग लिन चिकित्सक काठमाडौं गएको तर यस विषयमा रजिष्ट्रार रेग्मीसँग सबै कुरा बुझ्न आग्रह गरे।"
"डोटीमा बस दुर्घटना : तीन जनाको मृत्यु, ३१ घाइते","डोटी : डोटीमा बस दुर्घटना हुँदा तीन जनाको मृत्यु भएको छ भने ३१ जना घाइते भएका छन्। धनगढीबाट अछामतर्फ जाँदै गरेको कर्णाली रिभर यातायातको ना ६ ख २५२९ नम्बरको बस दुर्घटना भएको हो। पहलमानसिं स्वार राजमार्ग अन्तर्गत डोटीको पूर्बीचौकी गाउँपालिका १ तल्लोफुलोटमा बुधबार बिहान ६ बजे बस दुर्घटना भएको जिल्ला प्रहरी कार्यालय डोटीका प्रहरी निरीक्षक कर्ण बोहराले जानकारी दिए। बसमा सवार सबै भारतबाट मजदुरी गरेर घर फर्केका थिए। अहिले दुर्घटनास्थलमा प्रहरी लगायत स्थानीयले उद्धार गरिरहेका छन्। केहि घाइतेलाई जिल्ला अस्पताल डोटीमा ल्याइएको बोहराले जानकारी दिए। मृतकको सनाखत हुन बाँकी रहेको छ। पाल्पामा जीप दुर्घटना : दुई जनाको मृत्यु, ६ घाइते"
चितुवाको छाला र चोरीको मोटरसाइकलसहित सात जना पक्राउ,"भक्तपुर : भक्तपुर प्रहरीले प्रतिबन्धित चितुवाको छाला र एउटा चोरीको मोटरसाइकलसहित सातजनालाई नियन्त्रणमा लिएको छ। प्रहरीले जिल्लाको चाँगुनारायण नगरपालिका ८ सुडालबाट चार र सूर्यविनायक नपा ८ सिपाडोलको दार्जिलिङ हाइटबाट तीन गरी सातजनालाई नियन्त्रणमा लिएको हो। स्थानीयको विशेष सूचनाको आधारमा प्रहरीले उक्त समूहलाई नियन्त्रणमा लिन सफल भएको छ। महानगरीय प्रहरी परिसर भक्तपुरका प्रवक्ता प्रहरी नायब उपरीक्षक दीपक गिरीले सुडालस्थित सुरेश कार्कीको घरमा डेराकोठा गरी बस्ने मानिसहरुले जंगली जनावरको छालालगायतका चिजवस्तु अवैध रुपमा राखी खरिद बिक्री तथा ओसारपसार गर्ने गरेका छन् भन्ने विशेष सूचनाको आधारमा खटिएको प्रहरी टोलीले सुरुमा चारजनालाई नियन्त्रणमा लिएको जानकारी दिए। परिसर र महानगरीय प्रहरी अपराध महाशाखा भक्तपुरको संयुक्त अनुसन्धान अधिकृतसहितको टोलीले रामेछापको सुनापाती गाउँपालिका ५ घर भई हाल सुडाल बस्ने १९ वर्षीय कुमार लामा, १७ वर्षीय फुसाङ तामाङ, १८ वर्षीय हिमाल लामा र २१ वर्षीय पासाङ तामाङलाई नियन्त्रणमा लिएको थियो। उक्त टोलीले निजहरुको कोठा खानतलासी गर्दा कालोमा खैरो र सेतो रंगको पाटे चितुवाको सुख्खा छाला एक थान बरामद भएको प्रहरी नायब उपरीक्षक गिरीले जानकारी दिए। नियन्त्रणमा लिएका चारजनासँग प्रारम्भिक सोधपुछ गर्दा दिएको बयानको आधारमा प्रहरीले सिपाडोलस्थित दार्जिलिङ हाइटबाट थप तीनजनालाई प्रहरीले नियन्त्रणमा लिएको थियो। प्रहरीले काभ्रेपलाञ्चोकको तिमाल गाउँपालिका ९ घर भएका २२ वर्षीय सञ्जीव सिंजाली मगर, काभ्रेपलाञ्चोकको रोशी गापा १० घर भएका २४ वर्षीय दीपेश तामाङ र काभ्रेकै रोशी गापा ५ घर भएका २३ वर्षीय मिलन मगरलाई पक्राउ गरेको हो। उनीहरु तीनैजना हाल सिपाडोलको दार्जिलिङमा बस्दै आएका छन्। चितुवाको छाला ओसारपसार तथा बेचबिखनमा संलग्न भएको बयानको आधारमा उनीहरुलाई नियन्त्रणमा लिइएको भक्तपुर प्रहरीले जनाएको छ। खानतलासीकै क्रममा निजहरुले प्रयोग गरेको बा ९० प ६५१० नम्बर २२० सीसीको पल्सर मोटरसाइकलसमेत फेला परेको परिसरका प्रहरी नायब उपरीक्षक गिरी बताउँछन्। जुन मोटरसाइकल चोरीको भएको खुल्न आएको छ। परिसरका अनुसार उक्त मोटरसाइकल भक्तपुर नपा ९ का प्रजु सुवालको चोरी गरी लगिएको थियो। प्रहरीले डेरा कोठामा शंकास्पद रुपमा राखिएको मोटरसाइकलका विभिन्न चार थान नम्बर प्लेट, एकथान मोटरसाइकलको लक, नौ थान मोबाइल फोन सेट, बा ९० प ६५१० नम्बरको सवारी दर्ता किताब र दुइटा सवारी चालक अनुमतिपत्रसमेत बरामद गरेको छ। थप अनुसन्धानको लागि प्रहरीले नियन्त्रणमा लिएका सातैजनालाई डिभिजन वन कार्यालय भक्तपुर पठाइने जनाएको छ।"
ललितपुरमा तीन कोरोना संक्रमितको मृत्यु,"ललितपुर : ललितपुरका पाटन, किस्ट र मेडिसीटी अस्पतालमा गरेर तीन जना कोरोना संक्रमितको मृत्यु भएको छ। स्वास्थ्य कार्यालय ललितपुरका प्रमुख खगेस्वर गेलालका अनुसार पाटनमा जनकपुरको ३८ वर्षिया महिला, मेडिसीटीमा ७१ वर्षीय जनकपुरका पुरुषको मृत्यु भएको हो। ती पुरुष पुरानो निमोनियाका बिरामी भएको र गत महिना अस्पताल भर्ना भएका थिए। उनको बुधबार बिहान मृत्यु भएको हो। त्यस्तै किस्ट अस्पतालमा अर्की एक जना महिलाको कोरोनाबाट मृत्यु भएको छ। टेकुबाट रिफर गरेर पाटन अस्पताल पुर्याएकी ७८ वर्षिया महिलामा ज्वरो, झाडाबान्ता भएको थियो। उनलाई २६ गते पाटन अस्पतालले किस्ट पठाएको हो। अस्पताल घुमाउँदा घुमाउँदै बिरामीको मृत्यु डोटीमा बस दुर्घटना : तीन जनाको मृत्यु, ३१ घाइते कोरोनाबाट कपिलवस्तुका एक जनाको बुटवलमा मृत्यु पाटन अस्पतालमा कोरोनाबाट ३८ वर्षीया महिलाको मृत्यु बुटवलको कोरोना अस्पतालमा दुई जनाको मृत्यु कोरोनाले धरानमा थप एक जनाको मृत्यु"
कोरोनाबाट जनकपुरका पूर्वमेयर गिरीको मृत्यु,जनकपुरधाम : जनकपुरधामका पूर्वमेयर कृष्ण गिरीको कोरोना भाइरस संक्रमणका कारण मृत्यु भएको छ। ७३ वर्षीय गिरीको उपचारको क्रममा मंगलबार राति काठमाडौंको नेपाल मेडिसिटी अस्पतालमा मृत्यु भएको हो। १५ दिनअघि कोरोनाभाइरस संक्रमण पुष्टि भएपछि थप उपचारका लागि अस्पतालमा भर्ना भएका गिरीको मंगलबार राति १२ बजेर १० मिनेटमा मृत्यु भएको उनको पारिवारले जनाएको छ। जनकपुरको मिल्स एरियास्थित रामाहोटलका सञ्चालकसमेत रहेका गिरीलाई कोरोना भाइरस संक्रमण पुष्टि भएपछि श्री एयरलायन्सको विमान चार्टर गरेर काठमाडौं लगिएको थियो। मृतक गिरी ०४४०४५ सालमा जनकपुर नगरपालिकाको मेयर भएका थिए। ललितपुरमा तीन कोरोना संक्रमितको मृत्यु
कोरोनाले धरानमा थप एक जनाको मृत्यु,"धरान : वीपी कोइराला स्वास्थ्य विज्ञान प्रतिष्ठान धरानमा कोरोना संक्रमित थप एक जनाको मृत्यु भएको छ। बुढिगंगा गाउँपालिका २ मोरङ घर भएका ५५ वर्षीय पुरुषको उपचारका क्रममा मृत्यु भएको इलाका प्रहरी कार्यालय धरानका डीएसपी ज्ञानेन्द्र बस्नेतले बताए। उनी हप्ता दिन अगाडि प्रतिष्ठानको आइसोलेसन वार्डमा भर्ना भएका थिए। उनको बुधवार बिहान निधन भएको डिएसपी बस्नेतले बताए। मृतकको शव अझै आइसोलेसन वार्डबाट अन्यत्र लगिएको छैन। शव व्यवस्थापन गर्न पहल भइरहेको डिएसपी बस्नेतल जानकारी दिएका छन्। पाल्पामा जीप दुर्घटना : दुई जनाको मृत्यु, ६ घाइते अस्पताल घुमाउँदा घुमाउँदै बिरामीको मृत्यु डोटीमा बस दुर्घटना : तीन जनाको मृत्यु, ३१ घाइते कोरोनाबाट कपिलवस्तुका एक जनाको बुटवलमा मृत्यु पाटन अस्पतालमा कोरोनाबाट ३८ वर्षीया महिलाको मृत्यु बुटवलको कोरोना अस्पतालमा दुई जनाको मृत्यु"
व्यवस्थित आइसोलेसन नहुँदा संक्रमित समस्यामा,"कपिलवस्तु : जिल्ला सदरमुकाम तौलिहवामा आइसोलेसन वार्डको व्यवस्थापन नगरिँदा संक्रमित समस्यामा पर्न थालेका छन् । दैनिकजसो कोरोना संक्रमितसँग सम्पर्कमा आएकाको पीसीआर टेष्ट गर्दा नयाँ संक्रमितको संख्या बढ्दो छ । पछिल्लो पटक तौलिहवास्थित बालमन्दिर परिसरमा समुदायस्तरमा कोरोना संक्रमणको अवस्था बुझ्न गरिएको कोरोना परीक्षणको रिर्पोट अनुसार करीब २ दर्जन उद्योगी व्यवसायी कोरोना संक्रमित भएका छन् । तर उनीहरुको व्यवस्थापनका लागि कही कतैबाट कुनै पहल नगरिएको उनीहरुले गुनासो गरेका छन् । आफू कोरोना संक्रमित भएपनि आफ्नो अवस्थाबारे कसैले बुझ्न नआएको कपिलवस्तु नगरपालिका १ का एक व्यवसायी विनोद गुप्ताले बताए । म संक्रमित भन्ने थाहा पाएपछि तनाब सुरु भयो, व्यवसायी गुप्ताले भने, 'संयुक्त परिवारमा बस्छु । छुट्टै शौचालन तथा स्नान घर छैन । बजारको घर साँघुरो छ ।' 'सरकारीस्तरबाट कतै आइसोलेसन वार्डको व्यवस्था भए, त्यहीं गएर बस्थे । तर के गर्नु त्यस्तो व्यवस्था रहेनछ,' ? व्यवसायी गुप्ताले गुनासो गरे। संक्रमित व्यवसायी गुप्तासँगै घर किनारकै अर्का संक्रमित व्यवसायीसहित २ जना आफन्तले बनाउँदै गरेको नयाँ घरमा बसेका छन् । घरमा कोरोना संक्रमणबाट बच्न अपनाउनुपर्ने मापदण्ड नपुगेका व्यक्तिका लागि तत्काल आइसोलेसन वार्डको व्यवस्थापन गरिनु पर्ने तौलिहवा उद्योग वाणिज्य संघका अध्यक्ष गयादीन कुर्मीले सरकारसँग माग गरेका छन् । संक्रमितको व्यवस्थापन उति व्यवस्थापन नगरिँदा तौलिहवा बजार क्षेत्रका उद्योगी व्यवसायी तथा आम सर्वसाधारणमा त्रासको अवस्था सृजना भएको तौलिहवा उद्योग वाणिज्य संघले जनाएको छ । जिल्ला सदरमुकाम तौलिहवामा आइसोलेसन वार्ड बनाउन भनेर साविकको महिला तथा बालबालिका कार्यालय भवनलाई खाली गराइएको थियो ।सो भवनमा वेड लगायतको व्यवस्थापन गरिएको भए पनि आइसोलेसन वार्ड भनिएको सो भवनहरु अहिले खाली अवस्थामा छ । ती भवनमा तत्काल आइसोलेसन वार्डको व्यवस्थापन गरिनुपर्ने अधिकारकर्मी रवि ठाकुरले माग गरेका छन् । जिल्लामा हालसम्म ८ सय ७९ जनामा कोरोना संक्रमण पुष्टि भइसकेको छ । जसमध्ये १ जनाको कोरोना संक्रमणबाट मृत्यु भइसकेको छ भने बाँकी ३ जनाको अवस्था बिग्रिएको स्वास्थ्य कार्यालयले जनाएको छ।"
"सुनको मूल्यमा भारी गिरावट, तोलामै घट्यो ६ हजार बढी",काठमाडौं : नेपाली बजारमा सुनको मूल्यमा भारी गिरावट आएको छ।मंगलबारको तुलनामा तोलामै ६ हजार २ सय रुपैयाँले घटेर ९५ हजार ४ सय रुपैयाँमा झरेको नेपाल सुन चाँदी व्यवसायी महासंघले जनाएको छ ।महासंघका अनुसार तेजाबी सुनको मूल्य भने तोलाको ९४ हजार ९ सय तोकेको छ । मंगलबार छापावाला सुनको मूल्य प्रतितोला १ लाख १ हजार ६०० र तेजाबी सुनको मूल्य प्रतितोला १ लाख १ हजार पुगेको थियो । मंगलबार पनि सुनको मूल्य प्रतितोला ८०० ले घटेको थियो ।बुधबार चाँदीको मूल्य तोलाको १२ सय १० रुपैयाँ कायम गरिएको छ। अन्तरराष्ट्रिय बजारमा पनि सुनको मूल्यमा गिरावट आएको छ ।प्रतिऔंस दुई हजार डलर नाघेको सुनको मूल्य बुधबार विश्वबजारमा प्रतिऔंस एक हजार ८९०५५ डलरमा झरेको छ । अन्तरराष्ट्रिय बजारमै मूल्य घटेकाले नेपालमा पनि सुनको मूल्य ओरालो लागेको महासंघले जनाएको छ।
सीमा क्षेत्रबाट २४ लाख ५० हजार भारतीय रुपैयाँ बरामद,कपिलवस्तु : अवैध रुपमाभारतबाट नेपालतर्फ ल्याउँदै गरेको २४ लाख ५० हजार भारतीय रुपैयाँ सशस्त्र प्रहरीले कृष्णनगर सीमा क्षेत्रमा बरामद गरेको छ । भारतबाट नेपालतर्फ सीमानाकाबाट लुकिछिपी कृष्णनगर प्रवेश गर्न लागेको व्यक्तिलाई शंका लागि खानतलासी गर्न खोज्दा सो भारतीय रुपैयाँ बरामद गरेको सशस्त्र प्रहरी उपरीक्षक ध्रुब कार्कीले बताए । सुरुमा झोलामा सेनेटाइजर र औषधि मात्र छ भनी झुक्याएका ती व्यक्तिलाई चेकजाँच गर्न खोज्दा झोला छोडेर सीमापारी भारततर्फ भागेको सशस्त्र प्रहरीले बताएको छ । झोलामा ५ सय दरका ५९ वटा सयको गड्डी भारतीय रुपैयाँ बरामद भएको छ । सो रकमथप अनुसन्धानका लागि राजश्व अनुसन्धान कार्यालय बुटवल पठाएको सशस्त्र प्रहरी उपरीक्षक ध्रुवकार्कीले बताए । केही दिनअघि मात्रै सशस्त्र प्रहरीले सीमा क्षेत्र चाकर चौडानजिकबाट एक व्यक्तिसहित स्रोत नखुलेको १६ लाख रुपैयाँ नेपाली बरामद गरेको थियो ।
कोरोनाको हटस्पट बन्दै विराटनगर,"विराटनगर : प्रदेश १ को राजधानी विराटनगर कोरोना संक्रमणको हटस्पट बनेको छ। साउन पहिलो सातासम्म केही पेसाकर्मी र भारतबाट आएकाहरूमा मात्रै संक्रमण देखिए पनि यात्रा विवरण नभएकाहरूमा समेत कोरोना पुष्टि हुन थालेको छ। विराटनगरका चार जनाले संक्रमणका कारण ज्यान गुमाएका छन्। साउन पहिलो सातासम्ममा यहाँ ३० जना मात्रै संक्रमित थिए। विराटनगर महानगरमा मंगलबारसम्ममा ३ सय ४१ संक्रमित पुगिसकेका छन्। सबै विराटनगरवासी, स्वास्थ्यकर्मी र पेसाकर्मी हुन्। कार्यालय र अस्पतालबाहेक उनीहरूको यात्रा विवरण भेटिएको छैन। अहिले कोरोना समुदायसम्म फैलिएको दाबी गर्दै विराटनगर महानगरका मेयर भीम पराजुली भन्छन्, धमाधम संक्रमित भेटिएका छन्, समुदायसम्म कोराना पुग्यो, पीसीआर परीक्षणको दायरा बढाएका छौं। महानगर र स्वास्थ्यकर्मीले स्वाब परीक्षणको दायरा बढाइरहँदा प्रदेश सरकारले भने अझै संक्रमण समुदायमा नफैलिएको दाबी गरिरहेको छ। यो क्रमलाई समाजमा फैलिएको भन्न मिल्दैन, स्वास्थ्य मापदण्ड र विश्व स्वास्थ्य संगठनको भनाइलाई आधार मान्दा यो समाजमा फैलनु अघिको अवस्था हो, सामाजिक विकासमन्त्री जीवन घिमिरे भन्छन्। संक्रमण रोक्न प्रदेश १ का अन्य तहभन्दा विराटनगर मजबुत हुनुपर्नेमा त्यस्तो देखिँदैन। महानगर र प्रदेश १ को राजधानी रहेको स्थानमा हरेक दिन संक्रमित थपिनु दुःखद् भएको कोसी अस्पताल विराटनगरका मेडिकल सुपरिटेन्डेन चुमनलाल दास बताउँछन्। दुवै सरकार प्रत्यक्ष दौडने ठाउँको हालत यस्तो छ, संक्रमित बढेका बढ्यै छन्, विशेष योजना ल्याएर रोक्नुपथ्यो त्यो छैन, कहाँ चुकेको छ समन्वय, उनले भने। दैनिक ठूलो संख्यामा संक्रमित थपिरहँदा प्रदेशले लकडाउन गर्नेदेखि नियन्त्रणको जिम्मा तहलाई दिएको छ। संक्रमित ह्वातै बढेपछि प्रदेश सरकार जिम्मेवारीबाट पन्छिएको मेयर पराजुलीको आरोप छ। समयमा लकडाउन गर्न प्रदेश सरकारले दिएन, मासमा कोरोना फैलियो, संक्रमित भाग्न थाले अनि बल्ल लकडाउनको अधिकार दियो, उनले भने, प्रदेश सरकारले समयमा काम गर्न नदिएकै हो। पछिल्लो समय विराटनगरका ठूला अस्पतालमा फैलिएको संक्रमणले चिकित्सकसहित स्वास्थ्यकर्मी प्रभावित छन्। प्रहरी र उच्च ओहोदाका कर्मचारीमा संक्रमण देखिएपछि उनीहरूका परिवारमा पनि समस्या देखिन थालेको छ। एउटै डाक्टरले दुईभन्दा बढी अस्पतालमा काम गर्ने भएकाले संक्रमण एउटाबाट अर्कोमा फैलियो, बिरामीबाट समाजमा पुग्यो, पराजुली भन्छन् संक्रमण फैलनुमा चिकित्सकको ठूलो लापरवाही देखिएको छ। स्वास्थ्यकर्मी र सिमानामा खटिएका प्रहरीबाट सर्वसाधारणमा संक्रमण फैलिएको महानगरका जनस्वास्थ्य महाशाखा प्रमुख रमेश कार्की बताउँछन्। लकडाउन खुल्नुअघि नै चिकित्सकसम्म संक्रमण पुगेको उनको ठहर छ। अस्पताल खुल्लै थिए, ठेगाना ढाँटेर पनि सीमा पारिबाट भारतीय आए, अस्पातलमा राम्रो सुरक्षा अपनाइएन, कार्कीले भने ठूला अस्पतालको लापरबाही पनि धेरै भयो। लकडाउन खुल्नासाथ विराटनगर महानगरभित्र सामान्य अवस्थामाझैं हाटबजार लगाउने, भीडभाड हुने, पसल र होटल खुलेकाले अहिले संक्रमण बढेको अनुमान गरिएको छ। लकडाउन खुलेको केही समयपछि महानगरले संक्रमितको यात्रा विवरण खोज्यो। सोही आधारमा आफन्त र परिवारको स्वाब परीक्षण गर्दा धेरै संक्रमित भेटिए। विरानगरमा मंगलबार ५० जना संक्रमित थपिएका सामाजिक विकास मन्त्रालयले जनाएको छ। मंगलबारसम्ममा महानगरले विराटनगरका ४ हजार ४३ जनाको पीसीआर परीक्षण गराइसकेको छ। समुदायस्तरमा संक्रमण फैलिएको निष्कर्ष निकाल्दै महानगरले शनिबारदेखि परीक्षणको दायरा बढाएको हो। दैनिक दुई सय जनाको पीसीआर जाँचका लागि स्वाब संकलन भए पनि प्रयोगशालाको क्षमताका कम भएको मेयर पराजुलीले बताए। आइसोलेसन थप्ने प्रदेशको निर्णय संक्रमितको ठूलो संख्यामा थपिरहेका बेला प्रदेश सरकारले भने आइसोलेसन कक्ष थप्नेबाहेक कुनै निर्णय गरेको छैन। एक घर एक पीसीआर परीक्षण आवश्यक भए पनि यसतर्फ प्रदेशले चासो दिएको छैन। आइतबार मुख्यमन्त्री तथा मन्त्रिपरिषद्को कार्यालयमा बसेको कोभिड १९ क्राइसिस म्यानेजमेन्ट सेन्टर (सीसीएमसी)को प्रादेशिक बैठकले मोरङ, सुनसरी र झापा जिल्लाका एकएक वटा निजी होटल र अस्पताललाई आइसोलेसन केन्द्र बनाउने निर्णय गरेको छ। स्थानीय तहको साझेदारी र सहकार्यमा विराटनगरको मारवाडी सेवा समाज, रंगेली नगरपालिका७ स्थित जनता क्याम्पस र सुनसरीको हरिनगर गाउँपालिका१ स्थित विजेनेरल अस्पताल र बराह क्षेत्र नगरपालिकास्थित कृष्णदास आ श्रममा केन्द्र रहने छन्। बैठकले यी क्षेत्रमा क्रमशः ५०, १ सय, ५० र १ सय बेड क्षमताको आइसोलेसन केन्द्र सञ्चालन गर्ने निर्णय गरेको छ। लापरवाहीले फैलियो कोरोना पीसीआर रिपोर्ट : पहुँच भए आजै, नभए चार दिनमा प्रदेश १ मा ६० हजारको कोरोना परीक्षण"
कोरोना कहर : जोखिममा रेस्टुराँ,"काठमाडौं : कोरोना भाइरस महामारीबाट आर्थिक रूपमा सबैभन्दा बढी प्रभावितमध्ये पर्यटन क्षेत्र पनि एक हो। त्यसमा सेवामूलक व्यवसाय रेस्टुराँ तथा होटेल अग्रपंक्तिमा छन्। अत्यधिक भीडभाड हुने यो क्षेत्र कोभिड१९ को प्रकोप फैलिएसँगै पूर्णरूपमा प्रभावित छ। लकडाउन हटे पनि विभिन्न कठिनाइका कारण राम्ररी सञ्चालन हुन सकेको छैन। केही व्यवसायीले व्यवसाय खोल्ने जाँगर देखाए पनि ग्राहकको अभाव छ। त्यसले गर्दा सञ्चालन खर्च मात्रै बढेको व्यवसायीको बुझाइ छ। झम्सिखेलमा भिठो थकाली रेस्टुराँ सञ्चालन गर्दै आएका विप्लव भट्टलाई घरभाडा, कामदारको तलब, बैंकको ऋण कसरी व्यवस्थापन गर्ने भनेर चिन्ता छ। त्यसमाथि प्रत्येक दुई वर्षमा घरबहाल वृद्धि गर्ने सम्झौता छ। यो वर्ष घरबहाल वृद्धि गर्ने वर्ष परेको छ। लकडाउनका कारण पहिलेकै भाडा तिर्न धौधौ छ, उनले भने, यस्तो अवस्थामा सम्झौताअनुसार घरभाडा वृद्धि गरेर तिर्न सक्ने अवस्था छैन। ठमेलमा थर्ड आईसहित यिङयाङ थाई रेस्टुरेन्ट, धापासीमा क्याफे त्रिनेत्र र बेकरी नामक रेस्टुरेन्ट सञ्चालन गर्दै आएका तेजेन्द्रलाल श्रेष्ठ पनि तनावमा छन्। लकडाउन हटेपछि जेनतेन गरी व्यवसायलाई निरन्तरता दिएँ। तर, ग्राहककै चर्को अभाव छ, श्रेष्ठले भने, दैनिक सञ्चालन गर्दा कामदार राख्नै पर्यो। भान्छा चलाउनै पर्यो, भान्छाका सामग्री जोहो गर्दा अपरेसन खर्च मात्रै बढेको छ। उनले कोभिडका कारण पछिल्लो ४५ महिनामा १ करोड रुपैयाँभन्दा बढी घाटा व्यहोरेको दाबी गरे। श्रेष्ठलाई पनि कर्मचारीको तलब, घरबहाल र बैंककै ऋणको समस्या छ। दरबारमार्ग क्षेत्रका ब्रान्डेड र अन्तर्राष्ट्रिय चेन रेस्टुरेन्ट पनि सुनसान छन्। उद्धव ढकालको ओपीएम रेस्टुरेन्ट पनि ग्राहकको अभावमा रित्तिएको छ। साझेदारी अवधारणमा ५ वर्षअघि शेर्पा मलमा ४० कर्मचारी राखेर सुरु भएको उक्त रेस्टुराँ कोभिडको महामारीबाट थला पर्यो। ढकालले भने, चार महिनाको बन्दपछि साउन १ गतेदेखि पुनः खोले पनि कारोबार साबिकभन्दा झन्डै ८० प्रतिशत कम भइसकेको छ। दैनिक सञ्चालन लागत अत्यधिक र कमाइ थोरै हुँदा खर्च धान्न कठिन छ। रेस्टुरेन्ट एन्ड बार एसोसियसनका अनुसार मुलुकभर ३ हजार ५ सयभन्दा बढी रेस्टुरेन्ट दर्ता छन्। यसमा करिब ३० अर्ब रुपैयाँ लगानी छ। अहिलेको अवस्थाले यो लगानी जोखिममा परेको छ। करिब ९० हजार जनशक्तिको रोजगारी जोखिममा परेको छ। अर्बांै विदेशी लगानी भित्रिने सम्भावना पनि टरेको छ। अर्थविद् केशव आचार्यका अनुसार उपभोक्ता बाहिर गएर खान सचेत भएकाले तत्कालै रेस्टुराँ व्यवसाय लयमा आउन गाह्रो छ। खर्च कम गर्न अनलाइन सेवा दिने प्रणाली कार्यान्वयनमा ल्याउन उनले सुझाव दिए। आवश्यक सफ्टवेयर खरिद गर्दा सरकारले अनुदान वा भन्सार छुट दिनुपर्ने उनको कथन छ। घरभाडाका विषयमा सरकारले गहन रूपमा ध्यान दिएर मध्यस्थकर्ता बनेर छुटको व्यवस्था गर्न आवश्यक रहेको उनको भनाइ छ। उनका अनुसार अन्य मुलुकमा कोभिड प्रभावित क्षेत्रमा कार्यरत कर्मचारीको तलबको ८० प्रतिशत सरकारले व्यहोरेको छ। नेपालमा पनि सरकारले कोष खडा गरी केही अनुदान दिन सके तलबको समस्या समाधान हुन सक्ने उनको भनाइ छ। ५ प्रतिशत ब्याजमा १ खर्बको पुनर्कर्जासम्बन्धी कार्यविधि र कम ब्याजदर निर्धारण गर्न सकिए बैंकको ऋणसम्बन्धी समस्या पनि बिस्तारै कम हुने उनको सुझाव छ। यसका साथै कम्तीमा एक वर्षका लागि सरकारले आयकरमा छुट दिने व्यवस्था गर्न सके व्यवसायीलाई पुनः अघि बढ्न मद्दत पुग्नेछ। नेपाल राष्ट्र बैंकले रेस्टुराँ व्यवसायलाई अति प्रभावित क्षेत्रमा सूचीकृत गरेको छ। यसकै आधारमा राष्ट्र बैंकले राहत दिने गरी मौद्रिक नीति सार्वजनिक गरेको छ। जसअनुसार अति प्रभावित क्षेत्रमा प्रवाह भएको सक्रिय कर्जाको २०७७ असार मसान्तसम्म भुक्तानी गर्नुपर्ने साँवाको किस्ता र ब्याजको रकमलाई आगामी २०७८ असार मसान्तसम्म भुक्तानी गर्नुपर्ने म्याद थप गरेको छ। यसबाहेक पुनःस्थापित हुन समय लाग्ने भएकाले अति प्रभावित क्षेत्रमा प्रवाह भएको सक्रिय कर्जाको २०७७ असार मसान्तसम्म भुक्तानी गर्नुपर्ने साँवाको किस्ता र ब्याज रकमको भुक्तानीका लागि दुई वर्षसम्मको समय थप प्रदान गर्न सक्ने व्यवस्थासमेत गरेको छ। उद्योग क्षेत्रमा राख्नुपर्छ  अरनिको राजभण्डारी अध्यक्ष, रेस्टुरेन्ट एन्ड बार एसोसिएसन सरकारले पर्यटन वर्ष घोषणा गरेकाले मध्यम र उच्च वर्गका रेस्टुराँले ऋण खोजेर पनि स्तरवृद्धि गरेका थिए। स्वदेशी र विदेशी पाहुनाका लागि विशेष खानपानका लागि विभिन्न मुलुकबाट खाद्य पदार्थ आयात गरी जोहो गरेका थिए। थप दक्ष जनशक्ति र विशेष सेवासुविधाका लागि अतिरिक्त लगानी गरेका थिए। सबै तयारी गरी कमाइ हुने मुख्य समयमै कोभिड १९ को संक्रमण भयो। त्यससपछि लकडाउनको अवस्था र अहिले यो क्षेत्र खुले पनि कोभिडको बढ्दो संक्रमण र उपभोक्ताको चहलपहल नबढेका कारण सञ्चालक चुर्लम्मै डुबेका छन्। जेनतेन गरी खुलेका रेस्टुँरा पनि सुनसान छन्। कोभिड १९ अघि दैनिक करिब १० करोड रुपैयाँसम्म कारोबार गर्ने रेस्टुरेन्टले मासिक १ करोड पनि नाघ्दैन। मासिक करिब ३० अर्ब रुपैयाँ कारोबार हुँदा यस व्यवसायबाट करिब ४० प्रतिशत कृषि उपजमा, १३ प्रतिशत भ्याट, २० प्रतिशत कर्मचारी तलब, १५ प्रतिशत घरबहाल र अन्य विविध खर्चमा खर्चिएर बाँकी रकम व्यवसायीको नाफा हुन्थ्यो। रेस्टुरेन्ट बन्द हुँदा अहिले यस्ता सबै विषय खुम्चिएको छ। ९० प्रतिशत रेस्टुरेन्ट घरभाडामा लिएर सञ्चालन भएकाले व्यवसायीलाई घरभाडाकै समस्या देखिएको छ। कर्मचारीलाई तलब भुक्तानी र ऋणको समस्या अन्य क्षेत्रजस्तै हाम्रोमा पनि समान नै छन्। यसबाहेक दर्ता प्रक्रियामा एकद्वार नीति नहुँदा थप जटिल समस्या भएको छ। सरकारको नीतिअनुसार कुनै रेस्टुरेन्ट नगरपालिकामा र कुनै घरेलु तथा साना उद्योगमा दर्ता भएका छन्। यो क्षेत्रलाई पनि उद्योगअन्तर्गत राखेर व्यवहार गर्नुपर्छ। सरकारले पनि विशिष्ट समस्याको वैज्ञानिक रूपमा समाधान नगरी खोल्न मात्रै निर्देशन दिएका कारण यो क्षेत्र झन् थला पर्न लागेको छ। आर्थिक जोखिम बढी भएका कारण कतिपय रेस्टुरेन्ट सदाका लागि बन्द भएका छन्। यसले गर्दा आ िश्रत श्रमिक र उनीहरूको परिवारको रोजीरोटी खोसिएको छ। यस्तै अवस्था रहिरहने र सरकारले बेवास्ता गर्ने हो भने रेस्टुरेन्ट सदाका लागि बन्द हुने क्रम बढेर बेरोजगारी दर जटिल रूपमा बढ्न सक्छ।"
संक्रमितको उपचारमा लापरवाही : अस्पतालले भर्ना गरेन,"धरान : धरानमा कोरोना संक्रमितको उपचारमा चरम लापरवाही गरिएको छ। बीपी कोइराला स्वास्थ्य विज्ञान प्रतिष्ठानले संक्रमितलाई भर्ना लिन छाडेपछि धरान उपमहानगरवासी जोखिम मोलेर घरमै बस्न बाध्य छन्। बेड अभावको कारण देखाउँदै प्रतिष्ठानले सोमबार १२ जना संक्रमितलाई भर्ना गरेन। सरकारले कोरोना संक्रमण रोकथाम र उपचारमा करोडौं रकम खर्च गरेको बताए पनि प्रतिष्ठानले लापरवाही गरेको सेवाग्राहीको आरोप छ। संघीय र प्रदेश सरकार यसबारेमा चासो नदेखाएपछि स्थानीय तहका जनप्रतिनिधिले विरोध जनाएका छन्। संक्रमित चिकित्सक नै बिरामीको उपचारमा संलग्न हुनु चरम लापरवाही भएको सेवाग्राहीको तर्क छ। आइतबार नाक, कान, घाँटी विभागका कोरोना संक्रमित चिकित्सक बिरामीको उपचारका लागि शल्यक्रिया विभागमा गएपछि सेवाग्राही असुरक्षित भएका उद्योग वाणिज्य संघ सुनसरीका सदस्य विष्णु बरालले बताए। प्रतिष्ठानले १२ जना संक्रमितलाई घरमै होम आइसोलेसनमा बस्न भन्दै फिर्ता पठाएको धरान उपमहानगरका स्वास्थ्य शाखा प्रमुख उमेश मेहताले बताए। धरानमा पछिल्लो समय भारतीय सेनामा कार्यरत नेपाली, वैदेशिक रोजगारीमा गएकामा संक्रमण देखिएको छ। तीनकुनेस्थित प्रीति भल्भबाट पनि संक्रमण फैलिएको छ। धरानमा संक्रमितको संख्या ५५ पुगेको छ। समुदायस्तरमा संक्रमण फैलिसकेको अवस्थामा बीपी प्रतिष्ठानले उपचार सहज नबनाउँदा जोखिम झनै बढेको धरान उपमहानगरका मेयर तिलक राईले बताए। प्रतिष्ठान उपकुलपति डा ज्ञानेन्द्र गिरीले स्थानीय निकायसँग समन्वय नगरेका उनको आरोप छ। यसबारेमा जानकारी लिन गिरीसँग पटकपटक फोन सम्पर्क गर्दा उनले फोन उठाएनन्। एक सय बेडको कोभिड अस्पताल प्याक भएकाले नयाँ संक्रमितलाई भर्ना लिन नसकिएको प्रतिष्ठानका प्रवक्ता डा निदेश सापकोटाले बताए। संक्रमितलाई व्यवस्थापन गर्न केही समय लाग्ने सुनसरीका प्रमुख जिल्ला अधिकारी फणीन्द्रमणि पोखरेल बताउँछन्। सुनसरीको भुटाहा अस्पतालमा ५० बेडको आइसोलेसन र चतराको कृष्णदास आ श्रममा प्रदेश सरकारले अर्को आइसोलेसन स्थापना गर्ने तयारी गरेको उनले बताए। बीपी प्रतिष्ठानको ओपीडी बन्द कोरोना संक्रमित ओपीडीमा जँचाउन आएपछि प्रतिष्ठानले बुधबारदेखि ओपीडी सेवा बन्द गरेको छ। प्रतिष्ठानका चिकित्सक र नर्स संक्रमित हुन थालेपछि अनिश्चितकालका लागि ओपीडी सेवा बन्द गरिएको प्रतिष्ठानका सहायक निर्देशक डा विकास साहले बताए। प्रतिष्ठानले संक्रमितलाई भर्ना नलिए पछि धरान उपमहानगरले छुट्टै आइसोलेसनको व्यवस्था गरेको छ। धरान उपमहानगरपालिका१९ स्थित हरियाली सामुदायिक वनको भवनमा २२ बेडको आइसोलेसन सेन्टर स्थापना गरिएको मेयर राईले बताए। सेन्टरमा सीसीटीभी जडान गरी बाहिरी सुरक्षाको जिम्मा नेपाली सेनालाई दिइएको छ।"
कांग्रेस महाधिवेशन : बदलिएला त नेतृत्वको चित्र र चरित्र ?,"पुरानै पात्रहरूको निरन्तरता र अनि त्यही प्रवृत्तिको अनुमोदन हुने हो भने महाधिवेशन हुनु नहुनुको खासै अर्थ राख्दैन। यसले कांग्रेसको जीवनमा कुनै उमंग र उर्जा भर्ने छैन। आगामी महाधिवेशनको माहोलसँगै कांग्रेसको आन्तरिक जीवन यतिबेला तरंगित भएको छ। २०७७ को फागुनमा महाधिवेशन गर्ने क्यालेन्डर तय भएपछि सुस्ताएका कांग्रेसीहरू अलि तातिएका छन्। महाधिवेशनको तातो र तयारी हेर्दा सबैको चासो र चिन्ता नीति र अजेन्डा भन्दा पनि पदीय सुरक्षा र चुनावी अंकगणितमा देखिन्छ। महाधिवेशन केका लागि भन्ने प्रश्न महत्वपूर्ण हो। यो महाधिवेशन कांग्रेसको जीवनमा एउटा नियमित निरन्तरता मात्र नहोस् भन्ने अपेक्षा कांग्रेसजन र कांग्रेसलाई भरोसा गर्ने आम मतदाताको हो यो। पुरानै पात्रहरूको निरन्तरता र अनि त्यही प्रवृत्तिको अनुमोदन हुने हो भने महाधिवेशन हुनु नहुनुको खासै अर्थ राख्दैन। खालि विधानको झारा टार्ने काम मात्र हुनेछ। यसले कांग्रेसको जीवनमा कुनै उमंग र उर्जा भर्ने छैन। महाधिवेशनपछिको कांग्रेसको चित्र र चरित्र कस्तो होला ? सबैको चासोको प्रश्न यही हो। कांग्रेसको नेतृत्व संरचनाको चित्र र त्यहाँ रहने पात्रहरूको चरित्रमा आधारभूत रुपान्तरण आवश्यक छ। यो काम महाधिवेशनले गर्न सक्छ कि सक्दैन ? अबको बहस यसमै केन्द्रित हुनुपर्छ। यतिबेला कांग्रेस वृत्तमा विचार र एजेन्डाको बहस छैन। सबैलाई पदको पिरलो छ अनि लडाइँ पनि त्यसकै लागि छ। महाधिवेशनमा पात्रहरू कसले जित्लान्, कसले हार्लान्, त्यो त्यति महत्वपूर्ण होइन। तर कांग्रेसको जुन राजनीतिक मूल्य र आदर्श छ, त्यो नै पराजित हुने अवस्था नआवोस्। नागरिकस्तरबाट यतिखेर व्यक्त भएको सरोकार यो पनि हो। २०७२ फागुनमा भएको कांग्रेसको तेह्रौं महाधिवेशनबाट निर्वाचित नेतृत्वको चारबर्से अवधि २०७६ को फागुनमा सकिएपछि एक वर्ष थपिएको हो। सात दसक लामो इतिहास भएको कांग्रेसको यो महाधिवेशन विशिष्ट परिवेशमा हुन लागेको छ। इतिहासमै कांग्रेसको भूमिका यति कमजोर कहिल्यै थिएन। केन्द्र, प्रदेश र स्थानीय तीनै तहको चुनावमा नमजासँग हारेर शिथिल र कमजोर विपक्षीको स्थानमा खुम्चिएको अवस्था छ। कांग्रेसप्रतिको आम आकर्षण र आस्था धरमराएको छ। न नेतृत्वसँग कुनै सोच र लक्ष्य छ न त कार्यकर्ता तहमा कुनै उत्साह र अनुशासन। यो महाधिवेशन कांग्रेसको भविष्य र पुनर्जीवनका लागि नयाँ प्रस्थानविन्दु हुन सक्छ। तर त्यो साहस र सामर्थ्य महाधिवेशनमा कसरी प्रदर्शन हुन्छ, त्यो हेर्न बाँकी छ। अहिलेको दृश्यले शुभ संकेत दिएको छैन। भागबन्डाको किचलो महाधिवेशनको मुखमा आन्तरिक किचलो चर्किएको छ। चार वर्षसम्म सहमति भन्दै खुम्चिएर बसेका सभापति शेरबहादुर देउवाले काम चलाउभएपछि बहुमतको बुल्डोजर चलाउन थालेका छन्। महाधिवेशनको क्यालेन्डर सार्वजनिक भएपछि सभापतिले विभागलगायतका संरचनाको गठन र मनोनयनले आन्तरिक झगडा चर्काएको छ। महाधिवेशनलाई प्रभावित गर्ने गरी देउवाले आफूखुसी पद बाँडेको आरोप असन्तुष्ट पक्षले लगाएको छ। तर संस्थापन पक्षले भने असन्तुष्ट पक्ष सहमतिका लागि तयार नभएपछि गठन र मनोनयन गर्नुपरेको तर्क अघि सारेको छ। सायद इतिहासमा यति 'कमजोर र सद्दे' प्रतिपक्ष कुनै सत्ताले भोग गर्न पाएको थिएन। पार्टीभित्रैबाट चर्को घेराबन्दी र असहयोग भोगेका ओलीलाई यतिबेला प्रतिपक्षको मौन र कमजोर भूमिका ठूलो राहत भएको छ। ओलीले जहिले बोलाउँदा पनि देउवा 'ज्ञानी' भएर खुरुखुरु बालुवाटार पुग्ने गरेका छन्। आन्तरिक भागबन्डाको हिसाबकिताबमै अल्झिए देउवाका चार वर्ष।देउवाले न विरोधीलाई विचार र नीतिले पेलेर अघि बढ्न सके न त विरोधीलाई समेटेर सँगै हिडाउन सके। देउवाका प्रतिस्पर्धीका रुपमा आफूलाई प्रस्तुत गर्ने रामचन्द पौडेलले पनि अलग्गै भूमिका र प्रभाव देखाउन सकेनन्। देउवासँग भाग माग्ने र मिलाउने चक्करमै उनको उर्जा सकिएको छ। पराजयबाट पाठ सिकेन केन्द्र, प्रदेश र स्थानीय तीनै तहको निर्वाचनमा भोग्नुपरेको नमिठो पराजयबाट पाठ सिकेर कांग्रेस जसरी अघि बढ्नुपथ्र्यो। त्यो हुन सकेन। सत्ता बाहिर बसेपछि कांग्रेस सुध्रिन्छ, सच्चिन्छ कि भन्ने आम आसा थियो। तर त्यो गलत साबित भएको छ। चुनावी पराजयबाट पाठ सिकेर आफूलाई सच्चाउनेतिर कांग्रेसको नेतृत्व उदासिन देखियो। यथास्थितिमा रमाउने काम भयो। बरु सत्ताको दाउ र भागबन्डाको किचलोमै बढी अल्झियो। यो बीचमा आन्तरिक व्यवस्थापन गरेर संगठन सुधार गर्ने र जनमतलाई तरंगित गर्ने सुनौलो अवसर थियो। त्यसतर्फ कांग्रेसको ध्यान गएको देखिएन। विपक्षीमा हुँदा पनि संगठन र आन्तरिक संरचनाहरू अस्तव्यस्त भए। भ्रातृ संस्थाहरू निष्क्रिय रहे। संघीय स्वरुपअनुसार कांग्रेसको पुनर्संरचना हुन सकेन। पद्धतिभन्दा सधै पात्र हावी कांग्रेस कहिल्यै पनि पद्धतिमा चल्न चाहेन। सधै केही पात्रहरू मात्रै हावी भए। कार्यकर्ताहरू पनि नीतिभन्दा नेताका पछि कुद्ने प्रवृत्ति बढ्यो। पद्धतिमा भन्दा पात्रहरूप्रति भरोसा र आकर्षण देखियो। पार्टी प्रणालीमा चलेको भए शायद यो हालत हुने थिएन। केही सिमित पात्रहरूको स्वार्थ र सनकमा कांग्रेस हिड्नुपर्ने र चल्नुपर्ने अवस्थाको अन्त्य नै अहिलेको चुनौती हो। राजनीतिक परिवर्तनको विशिष्ट परिस्थितिमा केही शीर्ष पात्रहरू जस्तै बीपी कोइराला, गणेशमान सिंह, कृष्णप्रसाद भट्टराई, गिरिजा प्रसाद कोइरालाको प्रभाव र भूमिका हावी हुनु स्वभाविक थियो। तर अहिले त्यो अवस्था होइन। कोइराला परिवारको विरासतलाई पराजित गरेर सभापति बनेका शभापति देउवाप्रति सुरुमा बेग्लै आकर्षण र अपेक्षा थियो। तर त्यो अनुसारको भूमिका र गति भएन। कांग्रेस झन् शिथिल भएको छ। सबै राजनीतिक परिवर्तनमा नेतृत्वदायी भूमिका निर्वाह गर्दै आएको सबैभन्दा जेठो राजनीतिक शक्ति कांग्रेसमा वैचारिक शून्यता नै चुनौती बनेको छ। पद, पैसा र पावरका पछि कांग्रेसीहरू कुँदेका छन्। एजेन्डा र विचारसँग कसैलाई परवाह छैन। यसपालि पनि महाधिवेशन पूर्वसन्ध्याले त्यही संकेत दिएको छ। इतिहासमै कमजोर प्रतिपक्षी कांग्रेसले स्वामित्व लिने एजेन्डा के हो त ? यो प्रश्नको जवाफ कांग्रेस नेतृत्वले दिनसक्ने अवस्था छैन। प्रमुख प्रतिपक्षीको हैसियतमा कांग्रेसले आफैले उठाएर जितेको वा स्थापित गरेको कुनै खास एजेन्डा छैन। २००७ सालको क्रान्ति र त्यसपछिका हरेक राजनीतिक परिवर्तनमा अगुवाइ गरेको र नेतृत्वदायी भूमिका निर्वाह गरेको कांग्रेस यतिबेला राजनीतिक मैदानमा भूमिकाबिहीन मात्र होइन, एजेन्डाबिहिन भएको छ। कांग्रेसको स्थान राष्ट्रिय राजनीतिमा यसरी कहिल्यै खुम्चिएको थिएन। कांग्रेसको आन्तरिक जीवनलाई तरंगित गर्ने कुनै अभियान वा कार्यक्रम पार्टीले अघि बढाउन सकेन। राष्ट्रिय राजनीतिमा हलचल ल्याउने एजेन्डा वा नारा पनि कांग्रेसले अघि सार्न सकेन। बजारमा आउने मुद्दा तथा प्रकरणमा सामेल भएर प्रतिपक्षको झारा टार्ने काम मात्र भयो। सशक्त प्रतिपक्षी हुनुको अर्थ सरकारका हरेक कदम र कामलाई विरोधका लागि विरोध गरेर बबन्डर मच्चाउनुपर्छ अनि सडकमा रेलिङ र संसदमा कुर्सी नै भाँच्नुपर्छ भन्ने होइन। विगतमा प्रतिपक्षको यस्तो क्रान्तिकारी चित्र र चरित्र मुलुक देखेभोगेको हो। तर फेरि सालिन र जिम्मेबार प्रतिपक्ष हुनुको अर्थ सिन्को पनि नभाँच्ने लुते अनि मौनतामा रमाउने रमिते विपक्षी हुनु पनि होइन। अहिले कांग्रेस यस्तै भूमिकामा हिड्न खोजिरहेको छ। कमजोर र उदासिन प्रतिपक्ष लोकतन्त्रका लागि खतरा हो। यसै प्रसंगमा पटकपटक मन्त्री भएका एकजना कम्युनिस्ट नेताको टिप्पणी निकै घतलाग्दो छ। चिया गफमा उनले भनेका थिए, यति ज्ञानी र असल प्रतिपक्ष इतिहासमा कसैले पाएका थिएनन्। ओली साच्चिकै भाग्यमानी रहेछन्। शायद इतिहासमा यति 'कमजोर र सद्दे' प्रतिपक्ष कुनै सत्ताले भोग गर्न पाएको थिएन। गजबको प्रतिपक्ष पाएर ओली दंग होलान् यतिबेला। ओलीले पछिल्ला कुनै पनि अभिव्यक्तिमा प्रतिपक्षलाई गाली गरेका छैनन्। बरु पार्टीभित्रैका प्रतिपक्षले उनलाई हैरान गरेका छन्। पार्टीभित्रैबाट चर्को घेराबन्दी र असहयोग भोगेका ओलीलाई यतिबेला प्रतिपक्षको मौन र कमजोर भूमिका ठूलो राहत भएको छ। पार्टी भित्रका विरोधीले दुःख दिदा ओलीले बेलाबेला देउवालाई बालुवाटार बोलाएर भलाकुसारी गर्ने गरेका छन्। ओलीले जहिले बोलाउँदा पनि देउवा 'ज्ञानी' भएर खुरुखुरु बालुवाटार पुग्ने गरेका छन्। बालुवाटारमा देउवाको उठबस् पार्टीभित्रै पनि बहसको विषय हुने गरेको छ। सरकारले गर्ने विवादित निर्णय र गलत कदममा औपचारिक विरोधमा विज्ञप्ती निकाल्ने तथा बोल्ने गरे पनि सरकारलाई नै अप्ठ्यारो पार्ने गरी कांग्रेसले कुनै आन्दोलन तथा अभियान चलाएको छैन। दुई तिहाइको कम्युनिस्ट सरकार लोकप्रिय छैन। पार्टीभित्र कलह चर्किएको छ। थुप्रै कान्ड र कर्तुतहरू सडकमा आएका छन्। तीनलाई क्यास गरेर कांग्रेसले आफ्नो पक्षमा माहोल गर्माउने र जनमत बढाउने गजबको अवसर पनि छ। तर यो अवसरलाई कांग्रेसले खेर फालिरहेको छ। बरु 'सत्ताको सद्दे' बनेर सत्ताको थोरै हिस्सा हासिल गर्ने कोसिसमा छ कांग्रेस छ। भागबन्डाको त्यही लोभमा कांग्रेसको भूमिका अल्झिएको छ। अन्त्यमा, दुइटा कुराले कांग्रेसको महाधिवेशन महत्वपूर्ण हुनसक्छ। एउटा नेतृत्व परिवर्तन अर्को एजेन्डा र अभियानको घोषणा। 'वृद्ध पुस्ता'लाई सम्मानका साथ विदा गरेर अभिभावकीय भूमिका दिने अनि नेतृत्व नयाँ पुस्तालाई हस्तानान्तरण गर्ने काम यो महाधिवेशनले गर्न सक्यो भने त्यो कांग्रेसको जीवनमा एउटा क्रान्ति नै हुनेछ। महाधिवेशनबाट मुलुकलाई तरंगित गर्ने एजेन्डा र समाजमा हलचल ल्याउने अभियानको घोषण आवश्यक छ। किनभने कांग्रेसमाथि लागेको आम आरोप के हो भने उससँग न एजेन्डा छ न त कुनै अभियान। सत्तासँगको निरन्तर संसर्ग र सधैभरीको पदीय झगडाले कांग्रेस वैचारिक शून्यतातिर उन्मुख देखिन्छ।महामानव बीपी कोइरालाको विचार र आदर्शले सिञ्चित भएको कांग्रेसमा यो अवस्था आउनु मुलुककै लागि पनि शुभ संकेत होइन।"
भत्काएर भत्किएनन् छाउगोठ,"सुर्खेत दैलेख : महिनावारी भएपछि आफन्तले घरभित्र बस्न दिएनन्। देउता रिसाउने र अनर्थ हुने भन्दै उनलाई घरदेखि टाढा रहेको गोठमा राखियो। दैलेखको चामुण्डाविन्द्रासैनीस्थित लैनचौरकी १९ वर्षिया तुलसी शाहीको त्यही छाउगोठमै ज्यान गयो। छाउगोठमा सुतेकी उनलाई सर्पले टोकेको थियो। यो २०७४ असार महिनाको घटना हो। आफन्त र परिवारको दबावमा गोठमा सुत्न बाध्य पारिएकी तुलसीको छाउगोठमा सुतेकै कारण ज्यान गुम्यो। सोही वर्ष स्थानीय २४ वर्षिया लालसरा विकको पनि छाउगोठमै मृत्युभयो। उनी पनि महिनावारी भएपछि घरदेखि टाढा रहेको छाउगोठमा सुतेकी थिइन्। आफन्त र परिवारको दबावमा छाउगोठमा सुतेकी उनले पनि आफ्ना ज्यान जोगाउन सकिनन्। अनर्थ हुने र देउता रिसाउँछन् भन्ने अन्धविश्वासका कारण महिनावारीको समयमा घरभित्र बस्न नदिदा उनको प्राण गुम्यो। असुरक्षित छाउगोठमा किशोरी र महिलाको ज्यान जाँदासमेत जिल्लामा छाउगोठमा बस्ने र बसाल्नेक्रम रोकिएको छैन। इन्सेकका अनुसार पछिल्लो २५ बर्षयता दैलेखमा १३ जना महिला तथा किशोरीहरुले छाउगोठमै ज्यान गुमाएका छन्। दैलेखमा मात्र होइन, कर्णालीका अधिकांश जिल्लामा अहिले पनि महिनावारी बार्ने प्रचलन कायमै छ। महिनावारी बार्ने नाममा महिला तथा किशोरीहरुलाई अहिले पनि तिनै मान्छे नै निल्ने अर्थात ज्यानमारा छाउगोठमा राख्ने गरिन्छ। जसकोकारण महिला तथा किशोरीहरुले अकालमै ज्यान गुमाउने गरेका छन्। केहीवर्ष अघि सुर्खेतको गुटुमा स्थानीय निर्मला बर्तौलाको छाउगोठमै ज्यान गयो। महिनावारी भएपछि घरदेखि टाढा रहेको छाप्रोमा सुतेकी उनको मध्यरातको चिसोले कठ्याङग्रीएर ज्यान गएको थियो। माथि उल्लेखित घटनाहरु पछिल्लो समय कर्णालीमा छाउगोठमै ज्यान गुमाएका प्रतिनिधिमुलक घटना हुन्। अधिकांश घटनाको तथ्याकं नराखिएको र गाउँमै लुकाइने भएकाले पनि अधिकांश यस्ता घटनाहरु बाहिर नआउने गरेको महिला अधिकारकर्मीहरु बताउँछन्। केही समय अघिमात्र सुर्खेतको बराहताल गाउँपालिकामा एक किशोरीमाथि सामुहिक बलात्कार भयो। पीडित किशोरी पनि घरदेखि टाढा रहेको छोगोठमा सुतेकी थिइन्। छाउगोठमा सुतकै कारण ज्यान गुमाउने, बलात्कृत हुने, चिसोले कठ्याङग्रीने, जंगली जनावरको आक्रमणमा पर्ने र सर्पले डस्ने लगायतका समस्याबाट यहाँका महिला तथा किशोरीहरु पीडित भइरहेका छन्। जो छाउगोठमै जलिन दैलेखको दुल्लु नगरपालिका६ छिउडीपुसाकोटकी ४६ बर्षिया बिक केहीदिन अघि छाउगोठमै जलिन्। उनी असार ८ गते छाउगोठमै सुतेकाबेला आगोमा जलेकी हुन्। आगोमा जलेको लामो समयपछि मात्रै उक्त घटना सार्वजनिक भएको हो। महिनावारी हुँदा घरदेखि टाढा रहेको गोठमा बसेकी बसन्तीले किरा भगाउन बालेको आगो उनकै शरिरमा सल्किएको हो। पानी परिरहेका कारण गोठभित्र किराहरु आउन थालेपछि भगाउनलाई बालेका आगोले बसन्तीलाई पोलेको हो। गोठमा जलेको २५ दिनपछि मात्र उनलाई अस्पतालमा भर्ना गरिएको हो। हाल उनको कर्णाली प्रदेश अस्पताल सुर्खेतमा उपचार भइरहेको छ। छाउगोठमै जलेकी बसन्तीले भनिन्, भोलीपल्ट होस आएपछि मात्र आफ्नो शरिर जलेको थाहा पाएँ। आगाले जलेपछि बसन्ती तत्कालै अस्पताल जान सकिनन्। आफन्तले उल्टै गाउँमै धामीझाँक्री बोलाएर झारफुक र जडिबुटी गर्नमै समय विताए। हाल कर्णाली प्रदेश अस्पताल सुर्खेतमा उपचार भइरहेको देवर शेरबहादुर विकले बताए। उपचारमा ढिलाइ भएपछि भाउजुको अवस्था जटिल छ, विकले भने, डाक्टरहरुले शरिरको अर्को भागबाट छाला काटेर टाँस्ने प्रक्रिया थाल्नुभएको छ।अस्पतालले औषधीबाहेक सबै सेवा निशुल्क गरिदिएको बसन्तीका छोरा रूपेन्द्रले बताए। कर्णाली प्रदेश अस्पतालका जनरल सर्जन डा निर्मल रसाईलीले बसन्तीको बाँया पाखुरा र छातीतर्फको भाग जलेको बताए। डा रसाईलीका अनुसार ढिलो अस्पताल आउँदा जलेको भागमा किरा परेको छ। फेरि व्यूँतिए छाउगोठ छाउगोठमै महिला तथा किशोरीको ज्यान जान थालेपछि गतवर्षबाट सरकारले छाउगोठ भत्काउने अभियान थाल्यो। सोही अभियान अन्तर्गत कर्णालीमा पनि हजारौं छाउगोठ भत्काइए। सुर्खेतमा मात्र करिब दुई हजार छाउगोठ भत्काइयो। तर यो अभियान सेलाएसँगै गाउँमा फेरि छाउगोठहरु व्यूँतिन थालेका छन्। महिला र किशोरीहरु महिनावारीको समयमा घरभित्र बस्न पाएका छैनन्। बरु छाउगोठहरु भत्किाएपछि कतिपय महिलाहरु महिनावारीको बेलामाअहिले पनि पाँच दिनसम्म अस्थायी रुपमा स्याउला र पातले बारेर घरबाहिरै बस्नेगरेका छन्। यसबाट महिला तथा किशोरीहरु थप असुरक्षित बनेका छन्। सुर्खेतको पञ्चपुरी नगरपालिका र चौकुने गाउँपालिकामा अहिले पनि करिब ६० प्रतिशत महिला तथा किशोरीहरु महिनावारीको सयममा घरभित्र बस्दैनन्। प्रहरीले छाउगोठ भत्काएपछि स्थानीयले अहिले पनि महिला तथा किशोरीलाई महिनावारीको बेलामा घरभित्र बसाल्दैनन्। बरु छाउगोठको ठाउँमा धमाधम छाउघर हरु निर्माण भइरहेका छन्। छाउगोठ भन्दा प्रहरीले भत्काउने त्रासका कारण स्थानीयले घरदेखि अलग्गै छाउघर बनाउन थालेका छन्। घरदेखि टाढा निर्माण गरिएका यस्ता गोठलाई महिला र किशोरीहरुले सामुहिक रुपमा प्रयोग गर्छन्। चौकुने गाउँपालिकास्थित घाटगाउँकी माता विकले भनिन्,अहिले पनि घरभित्र बस्दैनौं, हाम्रो टोलमामहिनावारी हुँदा सबैले प्रयोग गर्नेगरी छाउघर बनाएका छौं। त्यही छाउघरमा महिनावारी भएकाहरु सुत्ने गरेको उनले जनाइन्। जिल्लाको पञ्चपुरी नगरपालिका र चौकुने गाउँपालिकामा यस्ता गोठहरु लुकिछिपी बनाउन थालिएको छ। स्थानीयले छाउघर नाम दिए पनि सुरक्षित भने नभएको महिला अधिकारकर्मीहरुको भनाइ छ। दैलेखमा पनि छाउगोठ त भत्काइए। तर महिलाहरु थप असुरक्षित बनेका छन्। अलग्गै रहेका गोठ भत्काइए पनि महिनावारीको समयमा महिलाहरु अहिले गाईभैसीं बाँध्ने गोठ, बाख्राको खोर, परालको टौवा र कतिपय खुला आकाशमुनी नै बस्न बाध्यछन्। दैलेख ठाँटीकाँधका हिमाल खत्रीले भने,छाउबार्ने चलन हराएको छैन, सबै छाउगोठहरु भत्काएका छैनन्। भत्काएका स्थानमा पनि महिलाहरु छाउ हुँदा खुला आकाशमुनी बस्छन्, अहिले त गाईबाख्राको गोठमा बस्न बाध्य छन्। प्रभावकारी छैनन् अभियान महिला तथा किशोरीलाई महिनावारीको बेलामा पनि घरभित्र बसाल्ने अभियान प्रभावकारी हुन सकेका छैनन्। स्थानीय, प्रदेश र संघ सरकारले मात्र होइन, गैरसरकारी संस्थाहरु पनि छाउगोठ उन्मुलनको अभियानमा छन्। तर ति अभियानहरु प्रभावकारी हुन सकेका छैनन्। दैलेखको दुल्लु नगरपालिकाका मेयर घनश्याम भण्डारीले नगरको लैंगिक समानता तथा सामाजिक समावेशीकरण शाखा मार्फत अभियान्ताहरु परिचालन गर्ने तयारी गरिएको बताए। अघिल्लो बर्ष छाउगोठ भत्काउने अभियान चल्यो, छाउगोठहरु भत्काउने अभियान चलाएर मात्रै हुँदैन, अब ठोस योजना अघि सार्नुपर्छ। नागरिकहरुलाई त्रसाउनेभन्दा पनि मनको डर भगाउने खालका कार्यक्रम आवश्यक रहेको उनको भनाइ छ। छाउगोठ भत्कियो, किशोरी त्रासमै छाउगोठको समाधान खोजौं छाउगोठ ब्यँताउने दुष्प्रयास यस्तै सुर्खेतको पञ्चपुरी नगरपालिकाका मेयर उपेन्द्रबहादुर थापाले अभियान जारी रहेको बताए। उनले भने,महिला समूह र स्वयम्सेविकालाई चेतनामुलक अभियानमा खटाएका छौं, सासु र बुहारीबिच गोलमेच सम्मेलन नै हुन्छ। यो कुप्रथा हटाउन छाउगोठ भएका परिवारलाई सामाजिक सुरक्षा भत्ता र सिफारिसबाट बञ्चित गरेका छौं, पहिलाको जस्तो गोठमै त बस्दैनन्, घरमै रहेको अर्को कोठासम्म बसाल्न थालेका छन्।दाताहरुले सहयोग उपलब्ध गराउने छाडेपछि गैरसरकारी संस्थाहरुले अभियान छाडेका छन् भने स्थानीय तहले पनि नाम मात्रका अभियान संचालन गरिरहेको देखिन्छ। के भन्छन् अभियान्ता ? छाउपडी कुप्रथाविरुद्ध अभियान संचालन गरिरहेकी सामाजिक अभियान्ता राधा पौडेलले अब भाषणले मात्र यो कुप्रथा अन्त्य नहुने बताइन्। गत बर्ष मन्त्रीकै नेतृत्वमा छाउगोठ अन्त्यगरेर मर्यादित महिनावारी प्रर्वद्धन गर्न अभियान थाल्दा संघीय र प्रदेश सरकारले गरेको प्रतिबद्धता चटक्कै बिर्सीए पौडेल भन्छिन्, यो अभियानलाई तीनवटै सरकारले केन्द्रविन्दुमा राख्नुपथ्र्यो, तर अहिले अभियान सेलाएको छ। यो राजनीतिक एजेण्डा नै बन्न सकेन। महिनावारी बार्ने चलन महिलामाथीको हिंसा हो भन्ने कुरा तीनै तहका सरकारले वेवास्ता गरेको उनको भनाइछ। महिला अधिकारको क्षेत्रमा कार्यरत सोसेक नेपालका सहायक निर्देशक दुर्गा गिरीले देउताको डर र सामाजिक दोषारोपणका कारण महिला तथा किशोरीहरु छाउगोठमा बस्न बाध्य भएको बताइन्। घरमा समस्या आउँछ, अनिष्ट हुन्छ भन्ने डरले महिला तथा किशोरीहरु महिनावारी हुँदा छाउगोठमा बस्न बाध्य छन् उनले भनिन्,छाउगोठ भत्काएपनि खुल्ला ठाउँ र गार्ईबस्तु बाँध्ने गोठमा महिला र किशोरीहरु बसिरहेका छन्। महिनावारी नबार्दा परिवार र समाजबाट भोग्नुपर्ने थप हिंसाका कारण पनि महिला तथा किशोरीहरुले छाउगोठ त्याग्न नसकेको उनको भनाइ छ।"
नारायणी अस्पतालका ३५० स्वास्थ्यकर्मी र कर्मचारीद्वारा सामुहिक राजीनामा,"वीरगन्ज : वीरगन्जको नारायणी अस्पतालका स्वास्थ्यकर्मी र कर्मचारीले सामुहिक रुपमा राजीनामा दिएका छन्। सुरक्षाको माग गर्दै अस्पतालका ३ सय ५० भन्दा बढी स्वास्थ्यकर्मी र कर्मचारीले सामुहिक राजीनामा दिएका हुन्। कारोना संक्रमितको उपचारमा २४ सै घण्टा खट्दै आएका चिकित्सक, नर्स र स्वास्थ्यकर्मी र अस्पतालमाथि आक्रमण गर्ने कार्य भएपछि सुरक्षाको माग गर्दै सामुहिक राजीनामा दिन बाध्य भएको अस्पतालका मेसु डाक्टर मदन उपाध्यायले बताए। राजीनामा दिएपनि स्वास्थ्यकर्मीहरुले कोरोना संक्रमितको उपचार सेवा भने दिइरहेको मेसु उपाध्यायले जानकारी दिए। प्रमुख जिल्ला अधिकारीलाइ राजीनामा बुझाएका छौँ, उपाध्यायले भने ,तर राजीनामा स्वीकृत भने भएको छैन, अर्को वैकल्पिक व्यवस्था नभएसम्म स्वास्थ्यकर्मीहरुले सेवा दिइरहेका छन्।' कोरोना विरुद्धको लडाईमा फ्रन्टलाइनमा खटिएका स्वास्थ्यकर्मीको सुरक्षा हुनुपर्ने, अस्पतालमा तोडफोड गर्नेलाई कार्वाही हुनुपर्ने र सरकारबाट थप दक्ष जनशक्तिको व्यवस्था गर्नुपर्ने माग राखेर सामुहिक राजीनामा दिएको मेसु उपाध्यायले बताए। साउन २४ गते वीरगन्ज २ छपकैयाकी २० वर्षिया युवतीको वीरगन्जका आधा दर्जन अस्पताल डुलाउँदा पनि कसैले भर्ना नलिदा उपचार नपाएर उनको मृत्यु भएको थियो। त्यसैको आक्रोशमा मृतकका आफन्त र स्थानीयले साउन २५ गते नारायणी अस्पतालमा प्रदर्शन गर्ने क्रममा अस्पताल भित्र तोडफोड गर्नुका साथै डाक्टर उदय नारायण सिंहको निजी कारको सिसा फुटाएका थिए। उनीहरुले अस्पतालका मेसु उपाध्याय र डाक्टरविरुद्ध नाराबाजी पनि गरेका थिए। घटना भएकै दिन साँझ अस्पतालका स्वास्थ्यकर्मी र कर्मचारीले मेसु उपाध्यायलाई भेटेर काम गर्न सक्ने अवस्था नभएको भन्दै राजीनामा बुझाएका थिए। अस्पतालका ५१ जना स्वास्थ्यकर्मी र कर्मचारी संक्रमित भएकाले उनीहरुले वीरगन्जमा नेपाल सरकारबाट थप जनशक्ति पठाइ दिन पनि माग गरेका थिए। स्वास्थ्यकर्मी र कर्मचारीको राजीनामा साउन २५ गते नै प्रमुख जिल्ला अधिकारीलाई बुझाइएको मेसु उपाध्यायले जानकारी दिए। सरकारलाई दबाब होस् भनेर राजीनामा दिएका हौं , यो हाम्रो सांकेतिक दबाब हो , उपाध्यायले भने ,सरकारले अर्को वैकल्पिक व्यवस्था नगरेसम्म हामी हाम्रो कामबाट रत्तिभर पछाडि हट्दैँनौ।' एक महिनादेखि केन्द्र, प्रदेश र स्थानीय गरी तीन वटै तहको सरकारसँग नारायणी अस्पतालले थप जनशक्ति तथा आवश्यक सुरक्षा सामाग्री उपलब्ध गराउन आग्रह गरेपनि हालसम्म सनुवाइ नभएको अस्पतालका चिकित्सक डाक्टर उदय नारायण सिंहले बताए। उनले भने ,एक त सरकारले हाम्रो पिडा सुनेको छैन उल्टै स्वास्थ्यकर्मी माथि आक्रमण भएको छ, काम गर्ने सुरक्षित वातावरण नभएपछि सामुहिक राजीनामा दिएका हौँ।' साउन २५ गते अस्पतालमा भएको प्रदर्शन र तोडफोडको घटनामा संलग्न रहेको आरोपमा प्रहरीले वडा नम्बर २ का वडा सदस्य मुस्तफा अन्सारीसहित ३ जनालाई नियन्त्रणमा लिएर मुद्धा चलाएको छ। यसैबीच नारायणी अस्पतालका स्वास्थ्यकर्मी र कर्मचारीले सामुहिक राजीनामा दिएको खबर सार्वजनिक भएपछि सामाजिक सन्जालमा यसको चर्को आलोचना भएको छ। कोरोनाको महामारीले वीरगन्ज अक्रान्त भएका बेला अस्पतालका स्वासथ्यकर्मी र कर्मचारीहरु बहाना बनाएर आफ्नो जिम्मेवारीबाट पन्छिन खोजेको आरोप छ।"
"होटल रेस्टुरेन्ट खुले, तर रित्तै","पोखरा : कोभिडको संक्रमण नियन्त्रण गर्न महिनौ बन्द रहेर साउन १५ गतेदेखि होटल तथा रेस्टुरेन्ट सञ्चालनमा आएका छन्। लामो बन्दपछि होटल सञ्चालनमा आए पनि पर्यटक अभावमा सञ्चालन खर्च धान्न सकिने अवस्था नरहेको पर्यटन व्यवसायीले बताएका छन्। घर भाडामा लिएर व्यवसाय सञ्चालन गरेका व्यवसायी पलायन हुने अवस्था छ। भदौ १ गतेदेखि लामो दुरीका सवारी र आन्तरिक तथा वाह्य हवाई उडान सञ्चालन हुने आशमा होटल तथा रेस्टुरेन्ट सञ्चालन तयारी अवस्थामा रहेका होटल तथा रेस्टुरेन्ट व्यवसायी अहिले निराश छन्। कोरोना संक्रमण फैलँदो अवस्थामा रहनु, लामो दुरीका बस, आन्तरिक तथा वाह्य हवाई सेवा सुरु नहुनुको कारण स्वदेशी तथा विदेशी पर्यटक घुम्ने अवस्था छैन। पोखरेली ग्राहकबाट पोखरामा स्वदेशी तथा विदेशी पर्यटकलाई लक्ष्य गरी खुलेका रेस्टुरेन्ट सस्टेन हुने अवस्था नरहेको पोखरा पर्यटन परिषद्का अध्यक्ष चिरञ्जिवी पोखरेलले बताए। कास्की बाहिरबाट स्वदेशी पर्यटक आउने र विदेशी पर्यटक पनि आउने अवस्था नरहेसम्म होटल तथा रेस्टुरेन्ट सस्टेन हुने अवस्था नरहेको पश्चिमाञ्चल होटल संघका अध्यक्ष विकल तुलाचनले सुनाए। लामो दुरीका बस, आन्तरिक तथा बाह्य हवाई सेवा सुरु नभएसम्म होटल तथा रेस्टुरेन्ट सञ्चालनका लागि सञ्चालन गर्नु मात्र रहेको उनले बताए। पोखराका होटलमा एक खर्ब २५ अर्ब लगानी रहेको पश्चिमाञ्चल होटल संघका अध्यक्ष तुलाचनले जानकारी दिए। यहाँ साना ठूला गरेर ७ सय होटल छन्। पश्चिमाञ्चल होटल संघमा आवद्ध होटल चार सय रहेको संघका अध्यक्ष तुलाचनले बताए। पोखरामा ३० हजार बेड संख्या छ भने १५ हजार मजदुरले होटलमा रोजगारी पाएका थिए। व्यवसाय चौपट भएपछि पोखरा लेकसाइडमा होटल भाडामा लिएर सञ्चालन गरेका ७० भन्दा बढी व्यवसायीले घरधनीलाई चाँवी बुझाएर घर फर्केको होटल संघका अध्यक्ष तुलाचनले बताए। कोरोना संक्रमण बढिरहेकाले पनि होटल तथा रेस्टुरेन्टमा ग्राहक आइपुग्ने अवस्था नरहेको र आइहाले पनि कोरोना संक्रमण फैलने जोखिम रहेको पोखरा पर्यटन परिषद्का पूर्वअध्यक्ष गणेशबहादुर भट्टराईले बताए। सञ्चालनमा आएका लेकसाइडका विदेशी पर्यटक लक्षित रेस्टुरेन्ट सुनसान रहेको पोखरा लेकसाइडको चल्तीको रेस्टुरेन्ट मध्येको एक बीजीबीका सञ्चालक योगेश भट्टराईले बताए। रेस्टुरेन्ट सञ्चालनमा आए पनि सञ्चालन खर्च त के बिजुली पानीको बिल तिर्न पनि नपुग्ने अवस्था रहेको उनले सुनाए। कोरोना सुरक्षा प्रोटोकलअनुसार रेस्टुरेन्ट सञ्चालन गर्दा थप महँगो भएको उनले बताए। अहिले रेस्टुरेन्टका ग्राहक भनेका पोखरेली र पोखरामा रहेका केही पर्यटक भएकाले सञ्चालन खर्चभन्दा पनि लामो समय बन्द रहेको रेस्टुरेन्ट सञ्चालन गरेर छिटो कोरोना नियन्त्रणमा आएको अवस्थामा विदेशी पर्यटकलाई पनि स्वागत गर्ने गरी वार्म अप जस्तै रहेको प्याराडाइज स्पोर्ट्स बारका म्यानेजर हरि पौडेलले बताए। लामो समय बन्द रहेको होटल तथा रेस्टुरेन्ट सुरु भए पनि ग्राहक आउने अवस्था नरहेकाले कर्मचारी पनि त्यसै अनुसार व्यवस्थापन गरिएको व्यवसायीले बताए। रेस्टुरेन्टमा सतर्कता पोखराका पर्यटक लक्षित रेस्टुरेन्ट सतर्कता अपनाएर सञ्चालनमा आएका छन्। पोखराको पर्यटकीय केन्द्र लेकसाइडमा रहेका पर्यटकल लक्षित ठूला लगानीका रेस्टुरेन्टमा स्वचालित सेनिटाइजरको व्यवस्था, रेस्टुरेन्ट पस्नुअघि ज्वरो नाप्ने, ग्राहकलाई सेवा दिँदा सुरक्षा सतर्कता अपनाएर सेवा दिइएको पोखरा पर्यटन परिषद्का उपाध्यक्ष गोपी भट्टराईले बताए। ग्राहकले खाना खाएर गएपछि पनि टेबललगायत वरपर सेनिटाइज गर्ने गरेको उनले सुनाए। पर्यटक आगमन ठप्प भएकाले व्यापार भने नभएको उनले बताए। लामो दुरीका बस, आन्तरिक तथा अन्तर्राष्ट्रिय हवाई उडान भएपछि पर्यटक आउने वातावरण बनाउन होटल तथा रेस्टुरेन्ट सञ्चालन गरिएको उनले सुनाए। पोखराको लेकसाइडका करिब ५० प्रतिशत रेस्टुरेन्ट सञ्चालनमा आइसकेको र बिस्तारै रेस्टुरेन्ट सञ्चालनमा आउने क्रम बढेको रेस्टुरेन्ट एन्ड बार एसोसिएसन नेपाल (रेवान) पोखराका प्रथम उपाध्यक्ष लक्ष्मण बरालले बताए। पोखरेली र पोखरामै रहेका विदेशी पर्यटक अहिले रेस्टुरेन्टका ग्राहक हुन्। बिहीरबाट आउने क्रम सुरु नभएसम्म सञ्चालन खर्च पनि नउठ्ने व्यवसायी बताउँछन्। अहिले पोखराको लेकसाइडका बीजीबी, मुनडान्स, प्याराडिजो स्पोटर््स बार, चिल्लीबार, डान्सिङबोट, व्यञ्जन, डुंगा, त्रिसरालगायत रेस्टुरेन्ट सञ्चालनमा आएका छन्। पोखराको लेकसाइडका रेवानसँग आवद्ध पर्यटक लक्षित एक सय रेस्टुरेन्टमा मात्र ४ अर्ब बढी लगानी रहेको रेस्टुरेन्ट एन्ड बार एसोसिएसन नेपाल (रेवान) पोखराका प्रथम उपाध्यक्ष बरालले बताए। कोरोना संक्रमण घट्नुको साटो बढ्दो क्रममा रहेपछि पर्यटन व्यवसायी अन्योलमा छन्।"
अस्पताल घुमाउँदा घुमाउँदै बिरामीको मृत्यु,"झापा : झापाका निजी अस्पतालमा घुमाउँदा घुमाउँदै समयमा उपचार नपाउँदा २ जनाको मृत्यु भएको छ। सामान्य ज्वरो आएका एक बालकको विर्तामोडको विएण्डसी र कन्काई अस्पतालले उपचार गर्न नमानेपछि घर फर्काउने क्रममा मेचीनगर नगरपालिका ५ का ११ वर्षीय बालक सागर तामाङको मृत्यु भएको हो। तामाङलाई उनका मामा डिकबहादुर तामाङले उपचारका लागि सुरुमा बिर्तामोडकै कन्काई अस्पताल पुर्याए। कन्काइ अस्पतालले उपचार सम्भव नभएको भन्दै छेउमा रहेको बिएण्डसी अस्पताल रेफर गरेको थियो। लगत्तै बिएण्डसीको इमरजेन्सीमा राखेर उनको छातीको एक्सरे गरिएको थियो। एक्सरेको रिपोर्ट आएपछि अस्पतालले कोरोनाको पिसिआर रिर्पोट आएपछि मात्र उपचार सम्भव हुने जानकारी दिए। मृतक बालकका मामाले भने, तन्त्कालै कहाँबाट ल्याउनु पिसिआर रिर्पोट ? स्वाब दिएको ४५ दिनमा मात्र रिर्पोट आउँछ भन्ने सुनेका थियौँ। उनले भने, कि भर्ना नै लिन हुँदैनथ्यो भर्ना लिएर एक्सरे गरिसकेपछि अस्पतालले उपचार गर्न नमान्दा भान्जाले ज्यान गुमाए। बिएण्डसी अस्पतालका जनसम्पर्क अधिकृत प्रमिस गिरीले भने उपचारका लागि ल्याइएका बालकलाई निमोनियाले च्यापेको देखिन्थ्यो त्यसकारण पनि रिर्पोट खोजिएको हो।उनले भने, 'सरकारलेनै कोभिडको लक्षण देखिएपछि कोभिड अस्पताल रिफर गर्नुपर्ने भन्दै आएको छ। त्यसैको आधारमा रिर्पोट मागिएको हो।' अर्का कनकाई नगरपालिका ५ का १७ वर्षीय रोशन सुनारको फुटबल खेल्दा बलले छातीमा लागेर घाइते भएका उनलाई झापाका निजी अस्पताल कुदाउँदा कुदाउँदै मृत्यु भएको छ। निजी अस्पतालहरुले घाइतेको पिसिआर रिपोर्ट चाहिने भन्दै भर्ना लिन नमानेको मृतकका आफन्तले बताएका छन्। ४ दिन अघि साथीहरुसँग फुटबल खेल्ने क्रममा सुनारको छातीमा बलले लागेको थियो। छातीमा बलले लागेपछि घरमै आराम गरिरहेका उनको स्वास्थ्य अवस्था बिग्रिँदै गयो। घरमै औषधि खुवाउँदा उनको दुखाई कम नभएपछि सुरुङ्गाको मेरिगोल्ड हस्पिटलमा भर्ना गरिएको थियो। मेरिगोल्ड अस्पतालले उनको अवस्था गम्भीर भएको बताएपछि थप उपचारका लागि विर्तामोडको विर्तासिटी अस्पतालमा आफन्तले लगे। त्यो बेला उनको श्वासप्रश्वासमा समस्या देखिन थालेको थियो। कोरोना भाइरस संक्रमणको शंका गरेर विर्तासिटी अस्पतालले पिसिआर रिपोर्ट माग्यो। पिसिआर रिर्पोट नहुँदा उपचार गर्न नसकिने भन्दै विर्तासिटीले गेटबाटै फर्काएपछि विर्तामोडकै कनकाई अस्पतालमा उपचारका लगिएको मृतकका आफन्त तेजबहादुर मुखियाले बताए। 'कनकाई अस्पतालले पनि पिसिआर रिपोर्ट नभएसम्म उपचार नगर्ने भन्दै फर्कायो।' मृतकका आफन्त मुखियाले भने, अस्पतालले पिसिआर रिपोर्ट नभएको भन्दै उपचार नगरेकै कारण ढिलाई भएर बिरामीले ज्यान गुमाउनु पर्यो। पिसिआर परीक्षणाको साटो एकबाट अर्को अस्पताल लैजानै हतासिएका आफन्तले मंगलबार बिहानको रात करिब २ बजेतिर उनलाई लिएर मेची अस्पताल भद्रपुर पुगे। मेची अस्पताल भद्रपुरले भर्ना गरेर उपचार सुरु गर्दै गर्दा शरिरमा अक्सिजनको मात्रा कम हुँदै गएपछि उनलाई भेन्टिलेटरसहितको सघन उपचारमा लानुपर्ने अस्पतालले जानकारी दियो। मेची अस्पतालमा उक्त सुविधा नभएपछि भेन्टिलेटरका लागि भद्रपुरकै ओम साई पाथिभरा अस्पतालमा सुनारलाई रिफर गरियो। त्यहाँ पनि पिसिआरकै रिपोर्ट मागेपछि अभिभावक फेरि मेची अस्पताल नै पुगे। अन्ततः मेची अस्पतालको इमरजेन्सी कक्षमा उनको मृत्यु भएको मेची अस्पतालका चिकित्सक डा गोविन्द कँडेलले जानकारी दिए। मृतक सुनारमा कोरोना भाइरसको संक्रमण छछैन भनेर परीक्षण गर्नका लागि स्वाब संकलन गरिएको थियो। मेची अस्पतालमा सुरु भएको पिसिआर ल्याबमा टेस्ट गर्दा मृतकको नेगेटिभ रिजल्ट आएको डा कँडेलले बताए। यद्यपि रिर्पोट धरान पनि पठाइएको छ। मृतकको शव मेची अस्पतालमै राखिएको छ।"
सेल्फीको लतमा काइली,चर्चाको शिखरमा रहेकी अमेरिकी मोडल काइली जेनर २३ वर्षमा टेकेकी छन्। मोडल काइली सफल व्यापारिक महिलाका रूपमा पनि परिचित छिन्। उनी २१ वर्षको उमेरमै करोडपति बनेकी थिइन्। काइलीले सोमबार २३औं जन्मदिन मनाइन्। दुई वर्षीया छोरीसँगै जन्मदिन मनाएकी उनले लगाएको पहिरनमा २३ लेखिएको थियो। उनी सफल इन्टरप्रेनर पनि हुन्। रियालिटी टिभी स्टार तथा व्यवसायी काइली विश्वकै कान्छी अरबपति हुन्। उनी कस्मेटिक मेकअपको व्यवसाय सञ्चालन गर्छिन्। लेडी गागालाई रोल मोडेल ठान्ने काइलीले १८ वर्षको हुँदा नै गागासँग भेट गरेकी थिइन्। त्यस बेला गागाले काइलीको तारिफ गरेकी थिइन्। काइलीलाई सेल्फी खिच्ने लत छ। उनी दिनमा सयौं सेल्फी खिच्छिन् र आफूलाई मन परेको फोटो सामाजिक सञ्जालमा अपलोड गर्छिन्। साथै सामाजिक सञ्जालमा आफ्नो व्यवसायको विज्ञापन पनि गरिरहन्छिन्। फोब्र्स म्यागजिनका अनुसार काइलीको व्यापारिक कम्पनी नौ सय मिलियन डलर बराबरको छ। एक बिलियन डलर नाफा गरेको अनुमानका आधारमा उनी २१ वर्षमै अरबपति बनेकी थिइन्।
"गोंगबु हत्या प्रकरण : फेसबुकको प्रेम, हत्यासम्म","काठमाडौं : गोंगबु चोकबाट उत्तरतर्फ नवज्योति मार्गमा आइतबार बिहान एउटा सुटकेस भेटियो। पार्किङ गरेर राखिएको ट्याक्सी र भ्यानको बीचमा थियो, सुटकेस। पानी परिरहेको थियो। सुटकेसबाट रगत बगिरहेकाले त्यसलाई कसैले खोल्ने आँट गरेनन्। त्यसलाई देख्ने स्थानीयले तत्कालै प्रहरीमा खबर गरे। एक जना प्रहरी आएर सुटकेस खोले। तर, त्यसभित्रको दृश्य देखेर सबै आतंकित बन्न पुगे। त्यसमा टाउको र खुट्टा काटिएको मान्छेको शरीर थियो। ती प्रहरीले माथिल्लो निकायलाई खबर गरे। महानगरीय अपराध महाशाखा र काठमाडौं प्रहरी परिसरको टोली घटनास्थल पुग्यो। टोलीले सुटकेस बरामद भएको ठाउँमा सिल गरी अनुसन्धान सुरु गर्यो। तर, प्रहरी सकसमा पर्यो। शरीरको घाँटीभन्दा मुनि र घुँडा माथिको भाग मात्रै छ। प्रहरीले छेउछाउमा खोजी गरे पनि टाउको र खुट्टा भेटिएन। अनुसन्धानमा तालिम प्राप्त कुकुर प्रयोग गरियो। कुकुरले सुँघेर प्रहरीलाई सुटकेस भएभन्दा दुई सय मिटर टाढा स्वर्गद्वारी मार्गमा पुर्यायो। नभन्दै त्यहाँ एउटा जेब्रा झोला फेला पर्यो। झोला खोलेर हेर्दा टाउको र खुट्टा भेटियो। आइतबार दिनभरको प्रयासपछि मृतकको पूरा शरीर भेटियो। तर, शव कसको हो भन्ने पत्ता लागेन। प्रहरीले स्थानीय जनप्रतिनिधि र छरछिमेकसँग सोधीखोजी गर्यो। कसैले पहिचान गर्न सकेनन्। शव सनाखत नभएकाले प्रहरीले मृतकको तस्बिर सामाजिक सञ्जालमा सार्वजनिक गर्यो। मृतकका मामा पर्नेले सोमबार शवको सनाखत गरे। हत्या गरिएका व्यक्ति रहेछन्, कृष्णबहादुर बोहोरा। रोल्पा घर भएका उनी आठ महिनादेखि काठमाडौंकै एक होटलमा बस्दै आएका थिए। वैदेशिक रोजगारीमा गएर आएका उनले खास काम गर्ने गरेको देखिएन। उनी बस्ने होटलका मान्छे र अन्यसँगको सोधपुछबाट उनी कल्पना मुडभरी (पौडेल)को सम्पर्कमा रहेको खुल्यो। मुडभरी काठमाडौंमा फेला परिनन्। उनी चितवन पुगिसकेको पत्ता लाग्यो। चितवन प्रहरीको सहयोगमा पक्राउ गरी उनलाई सोमबार काठमाडौं ल्याइयो। उनको नवज्योति मार्गस्थित कोठामा खानतलासी गर्दा हत्या घटना त्यहीं भएको पत्ता लाग्यो। अभियुक्त मुडभरीले पनि प्रहरीसमक्ष हत्यामा आफ्नो संलग्नता स्वीकार गरिन्। हत्याकाण्डको मुख्य योजनाकारका रूपमा मुडभरीलाई प्रहरीले मंगलबार सार्वजनिक गरेको छ। फेसबुकमा आफ्नो फेक आईडी बनाएर ब्ल्याकमेल गर्न थालेपछि आफूले हत्या गरेको बयान उनले दिएकी छन्। कसरी गरियो हत्या ? बोहोरा र मुडभरीको चिनजान तीनचार वर्षअघि फेसबुकमार्फत भएको रहेछ। मुडभरीको डेरा गोंगबुको नवज्योति मार्गमा थियो। उनीहरूमा चिनजान भएपछि आउजाउ निरन्तरै थियो। मुडभरी एक छोरा र एक छोरीका साथमा बस्दै आएकी थिइन्। बोहोरा भने विदेश गएर आएका तर आठ महिनादेखि एक होटलमा बस्दै आएका थिए। लामो समयदेखि साथी भएकाले उनीहरूबीच नजिकको सम्बन्ध थियो। सँगै खानेबस्ने गरेका थिए। तर, बोहोराले केही समयअघि मुडभरीको तस्बिर प्रयोग गरेर फेसबुकमा फेक आईडी बनाएछन्। त्यही नक्कली फेसबुकबाट बोहोराले गोप्य तस्बिर सार्वजनिक गर्ने धम्की दिने गरेको बयान मुडभरीले प्रहरीलाई दिएकी छन्। धम्क्याउने क्रम चलिरहेपछि त्यसबाट बच्ने उपायको खोजीमा लागेको अनुसन्धानले देखाएको छ। घटना भएको रात बोहोरा सधंैझै होटलबाट मुडभरीको कोठामा आए। उनले होटलबाट आउँदा बा७२प ५६४४ नम्बरको स्कुटर प्रयोग गरेका थिए। अरू बेलाजस्तै खानपिन चल्यो। मुडभरीका दुई सन्तान भने अर्को कोठामा थिए। बोहोरालाई मुडभरीले दहीमा पाँच गोली स्लिपिङ ट्याब्लेट खुवाएर बेहोस बनाइन्। बोहोरा बेहोेस भएपछि मुडभरीले उनको अण्डकोशमा हतौडाले हानिन्। यति गर्दा पनि बोहोरा नमरेको आशंका भयो। त्यसपछि उनले बोहोराको घाँटीमा सलले बेरेर थिचिन्। त्यसपछि मात्र उनलाई बोहोरा मरेको यकिन भयो। अब शव कहाँ फ्याँक्ने ? उनले शव काटेर फ्याँक्ने योजना बनाइन्। कोठामै भएको हतियारले पटकपटक प्रहार गरी उनले टाउको र खुट्टा जेब्रा झोलामा र बाँकी भाग सुटकेसमा हालेको खुलेको छ। उनले शव फ्याँक्न १५ वर्षीया छोरीको सहयोग लिएकी थिइन्। शनिबार राति सुटकेसलाई बोराको नाम्लो लगाएर एक ठाउँमा र अर्को ठाउँमा करिब दुई सय मिटर दूरीमा फ्याँकेर कोठामा आएकी थिइन्। उनले माइत चितवन जाने योजना बनाइन्। एम्बुलेन्सलाई फोन गरिन्। संयोगवश एम्बुलेन्स बिरामी लिएर काठमाडौं आएको थियो। एम्बुलेन्स ड्राइभर चिनेको भएकाले उनलाई जान गाह्रो भएन। उनी आइतबार अपराह्न छोराछोरी लिएर काठमाडौंबाट भागेकी थिइन। तर, प्रहरीले उनलाई चितवनको कालिका नगरपालिकाबाट पक्राउ गर्यो। घटनाको मुख्य योजनाकार मुडभरी नै रहेको पुष्टि भएको काठमाडौं प्रहरी प्रमुख एसएसपी श्यामलाल ज्ञवालीले बताए। हत्या गर्ने मुख्य योजनाकार कल्पना पक्राउ परिसकेकी छन्, एसएसपी ज्ञवालीले भने, यसमा अन्यको संलग्नता भएनभएको थप अनुसन्धान भइरहेको छ। प्रारम्भिक अनुसन्धानबाट मुडभरी नै दोषी भएको प्रमाण भेटिएकाले उनलाई फौजदारी संहिताअनुसार अदालतमा पेस गरिने महानगरीय अपराध महाशाखा प्रमुख एसएसपी दीपक थापाले बताए। काठमाडौं जिल्ला अदालतबाट पाँच दिनको म्याद थप गरी प्रहरीले थप अनुसन्धान थालेको छ। अभियुक्तलाई महानगरीय प्रहरी परिसर टेकुको हिरासतमा राखिएको छ।"
काठमाडौं उपत्यकामा संक्रमण तीव्र,"काठमाडौं : लकडाउन अन्त्यसँगै काठमाडौं उपत्यकामा कोरोना संक्रमण तीव्र देखिएको छ। मंगलबार मात्रै १ सय ३४ संक्रमित थपिएका छन्। आरटी पीसीआर परीक्षण गरेकामध्ये काठमाडौंमा १ सय १०, ललितपुरमा १६ र भक्तपुरमा ८ जनामा पोजिटिभ देखिएको हो। काठमाडौंमा पाँच सयभन्दा बढी संक्रमित रहेको स्वास्थ्य तथा जनसंख्या मन्त्रालयले जनाएको छ। संक्रमितको संख्या दैनिक वृद्धि भइरहेको छ। यस अवस्थामा बढ्दा बेड अभावको स्थिति पनि छ, मन्त्रालयका प्रवक्ता डा जागेश्वर गौतमले भने। उनका अनुसार काठमाडौंसहित पर्सा, रौतहट, महोत्तरीमा पाँच सयभन्दा बढी संक्रमित छन्। साउन ६ गते लकडाउन अन्त्य गरिँदा संक्रमितको कुल संख्या १७ हजार ९ सय ९४ थियो। अहिले बढेर २३ हजार ९ सय ४८ पुगेको छ। जोखिम कायमै रहेका बेला लकडाउन अन्त्यको निर्णयपछि संघीय राजधानी आउने संख्या बढेको थियो। असार २७ गतेदेखि साउन १२ गतेसम्म दैनिक औसत पाँच जना नयाँ संक्रमित पुष्टि भएका थिए। लकडाउन अन्त्यसँगै उपत्यकामा संक्रमितको संख्या बढेको इपिडिमियोलोजी तथा रोग नियन्त्रण महाशाखाले जनाएको छ। फलफूल एवं तरकारी व्यवसायी, नाई, होटल व्यवसायी, ब्युटिपार्लर, स्वास्थ्यकर्मी, सुरक्षाकर्मीलगायतमा संक्रमण देखिएको छ। जनप्रतिनिधि पनि संक्रमित पाइएका छन्। उपत्यकामा साउन १३ गते ५३ जनामा कोरोना पोजिटिभ देखिएको थियो। साउन १५ गते ४८, १८ गते ३१, १९ गते ५१ जना नयाँ संक्रमित पुष्टि भएका थिए। साउन २० मा ६२ जनाको रिपोर्ट पोजिटिभ आएको मन्त्रालयले जनाएको छ। उपत्यकाका तीन जिल्लामध्ये काठमाडौंमा सबैभन्दा धेरै संक्रमित छन्। साउन २१ गते काठमाडौंमा ५७ जना नयाँ संक्रमित फेला परेका थिए। ललितपुरका ५ जनामा संक्रमण देखिएको थियो। संक्रमणदर बढेपछि साउन २२ गते मन्त्रालयले सरकारी, सामुदायिक तथा निजी कार्यालयमा बैठक, गोष्ठी, सेमिनार तथा अन्य जमघट बन्द गर्न अपिल गरेको थियो। नियमित प्रेस ब्रिफिङमा मन्त्रालयका प्रवक्ता डा गौतमले काठमाडौंमा संक्रमण दर बढेको जनाएका थिए। त्यस दिन काठमाडौंका तीनै जिल्लामा गरी ८७ जना संक्रमित भेटिएका थिए। जसमध्ये काठमाडौंका ७६, ललितपुरका १० र भक्तपुरका १ जना थिए। अघिल्लो दिन स्वाब परीक्षणमा दिएका १६ जना मोबाइल स्विच अफ गरी सम्पर्कविहीन भएको महाशाखाका एक अधिकारीले बताए। स्वाब संकलनपछि रिपोर्ट नआउञ्जेल क्वारेन्टाइनमा बस्नु पर्नेमा घुमफिर गरेको पाइयो, उनले भने। वीर अस्पतालको आपत्कालीन कक्षमा कार्यरत चिकित्सकलाई पनि साउन २३ गते कोरोना संक्रमण पुष्टि भएको थियो। त्यही दिन उपत्यकामा १ सय ६ जनामा कोरोना देखिएको थियो। त्यसमा काठमाडौंका ९२, ललितपुरका १० र भक्तपुरका ४ जना थिए। साउन २४ गते ६२ जना संक्रमित थपिए। तीमध्ये काठमाडौंका ५६, ललितपुरका ३ र भक्तपुरका ३ जना थिए। त्यस्तै, साउन २५ गते ९२ जनामा कोरोना पुष्टि भयो, जसमा काठमाडौंका ९०, ललितपुरका २ जना थिए। त्यस्तै साउन २६ गते ४४ जना संक्रमित थपिए, जसमा काठमाडौंका मात्रै ३६ जना थिए। ललितपुर र भक्तपुरमा ४४ जना नयाँ संक्रमित थपिए। औषधि, अक्सिजन, भेन्टिलेटरले सहयोग मात्र गर्ने हो। रोगको उपचार नहुने भएकोले रोग लाग्न नदिनु नै उत्तम उपाय हो, प्रवक्ता डा गौतमले भने, संक्रमण बढ्दै गए अस्पतालले धान्न सक्दैनन्। स्वास्थ्यकर्मी पनि अपुग हुन सक्छन्। अकालमा ज्यान जान सक्छ। बेलैमा सावधानी अपनाए हुन्थ्यो। कसरी बढे संक्रमित ? सरकारले साउन ७ गतेदेखि यातायात सेवामा जोरबिजोर प्रणाली हटाएको थियो। सार्वजनिक सवारी साधनमा स्वास्थ्य सुरक्षा मापदण्ड प्रयोग गरिएको छैन। व्यापार, बैठक, भेटघाट भन्दै काठमाडौं आउनेहरूबाट संक्रमण फैलन पुगेको महाशाखा प्रमुख डा वासुदेव पाण्डेले बताए। उनले भने, सीमावर्ती जिल्लाबाट आएका व्यक्तिमा कोरोना संक्रमण बढी पाइएको छ। लकडाउन अवधिमा पनि पहुँचका भरमा पास बनाएर निजी र सार्वजनिक सवारी साधनबाट काठमाडौं भित्रिनेका कारण पनि संक्रमण बढेको हो। कतिपय एम्बुलेन्सबाट पनि आएका थिए। मन्त्रालयका पूर्वप्रमुख विशेषज्ञ डा सुशीलनाथ प्याकुरेलका अनुसार काठमाडौं भित्रिने नाकाहरूमा होल्डिङ सेन्टर बनाएर परीक्षण नगर्दा उपत्यका जोखिममा परेको हो। होल्डिङ सेन्टरमा राखेर कोरोना पोजिटिभ देखिएकालाई अस्पतालको आइसोलेसन र नेगेटिभ देखिएका व्यक्तिलाई कोठामा जान दिने व्यवस्था गरेको भए यो जोखिम हुने थिएन, उनले भने। काठमाडौं उपत्यकाको प्रमुख प्रवेशद्वार नागढुंगा, साँगा, फर्पिङ नाकाबाट ठूलो संख्यामा यात्रुहरू प्रवेश गरिरहेका छन्। ७२ प्रतिशतले मात्रै लाउँछन् मास्क नेपालमा ७२१ प्रतिशतले मात्र मास्क प्रयोग गर्ने गरेको पाइएको छ। २७१ प्रतिशतले मास्क नलगाएको नेपाल स्वास्थ्य अनुसन्धान परिषद्को अध्ययनमा उल्लेख छ। परिषद्ले व्यक्तिगत रूपमा ४ हजार ५ सय २ जनामा अध्ययन गरेको थियो। यसैगरी सार्वजनिक स्थलमा २ हजार ७ सय ३ जनामा अध्ययन गर्दा २७३४ प्रतिशतले मास्क सही तरिकाले नलगाएको पाइएको छ। उनीहरूले चिउँडोमा राख्ने, हातमा लिने वा मुख मात्र छोप्ने गरी लगाएको पाइएको हो। परिषद्का सदस्यसचिव डा प्रदीप ज्ञवालीले भने, काठमाडौं उपत्यकामा बाहिर हिँडडुल गर्दा पनि मास्क नलगाउने प्रवृत्ति देखिएको छ। मास्क लगाए पनि सही तरिकाले नलगाउने गर्दा जोखिम झन् बढेको छ। संक्रमण बढी देखिएका जिल्लामा जोखिम रहेकाले अलि कडाइ गर्नुपर्ने देखिएको सञ्चार तथा सूचनामन्त्री डा युवराज खतिवडाले बताए। उनका अनुसार कडाइ गर्ने अधिकार स्थानीय तह र जिल्ला प्रशासन कार्यालयलाई दिइएको छ। जोखिम जहाँ बढ्छ। त्यहाँ कडाइका उपाय अपनाइन्छ, मन्त्री खतिवडाले भने। मंगलबार मन्त्रिपरिषद्का निर्णय सार्वजनिक गर्न आयोजित कार्यक्रममा मन्त्री खतिवडाले भने, जोखिम घट्दै गएको स्थानमा खुकुलो हुँदै जाने र जोखिम बढेको ठाउँमा कडाइ बढ्दै जाने क्षेत्रगत नीति हो। मन्त्रालयका प्रवक्ता डा गौतमले कोरोना रोकथाम र नियन्त्रणमा हरेक तहतप्काका व्यक्तिको उत्तिकै जिम्मेवारी भएको बताए।"
"पाल्पामा जीप दुर्घटना : दुई जनाको मृत्यु, ६ घाइते","तानसेन : पाल्पाको निस्दी गाउँपालिका  ५ गल्धाको पटकसरमा लु १ ज २८८७ नम्बरको जीप दुर्घटना हुँदा दुई जनाको मृत्यु भएको छ। दुर्घटनामा निस्दी गाउँपालिका ५ गल्धा गावुडाँडाका ६३ वर्षीय ठाकुर प्रसाद फाल र वडा नं ४ मित्याल काफलका विष्णु माया सारु कालुङको तीन महिने छोरो सिमोन कालुङ मृत्यु भएको हो। ३ महिने बालक कालुङको उपचारको लागि तानसेन ल्याउँदै गर्दा बाटोमा मृत्यु भएको प्रहरीले जनाएको छ। दुर्घटनामा परि घाइते हुनेहरुमा निस्दी ५ गल्धाका पटकसरका ३८ वर्षीया सुमित्रा सारु, ३६ वर्षीया सेरमती सारु , २० वर्षीया लक्ष्मी सारु र ३७ वर्षीया शुसिला सारु, निस्दी ४ मित्याल झ्यालतुङका २५ वर्षीय सृजना गाहा र निस्दी ४ मित्याल काफलका २२ वर्षीया विष्णुमाया सारु रहेको जिल्ला प्रहरी कार्यालय पाल्पाका सूचना अधिकारी एवं प्रहरी नायव उपरीक्षक मदन गिरीले बताए। घाइते ५ जनाको तानसेनको लुम्बिनी मेडिकल कलेज प्रभासमा उपचार भइरहेको छ। सेरमती सारुको बुटवल चौराहा अस्पतालमा उपचार भइरहेको पाल्पा प्रहरीले जनाएको छ। निस्दीको ज्यामिरेबाट गल्धातर्फ आइरहेको जीप सडकबाट अनियन्त्रित भई हिजो बेलुका ७ सय मिटर तलखसेको छ। दुर्घटनापछि फरार रहेका जीपमा चालक सम्पर्कमा आएको प्रहरीले जनाएको छ। जीपमा चालकसहित ९ जना सवार रहेका थिए।"
सरकारको उपेक्षामा जेठो पुस्तकालय,"पाल्पा : राणा शासनको कठिन समय। जनताका छोराछोरीले शिक्षा आर्जन गरेको शासकहरू देखिसहन्नथे। देशको ढुकुटीमाथि राणाहरूको चरम दोहन थियो। यही बेला मानवीय चेतनाको आलोक फिँजाउन १९८३ सालमा पाल्पाली शिक्षासेवी अम्बिकाप्रसाद लाकौलको अगुवाइमा पुस्तक पढ्ने दलानका रूपमा अहिलेको धवल पुस्तकालयको श्रीगणेश गरिएको थियो। सेन वंश होस् या मल्ल वा शाह वंश, पाल्पा जिल्लाको बेग्लै महत्व छ। ऐतिहासिक रूपमा ख्यातिप्राप्त पाल्पा टुक्रे र खण्डे राज्य बनाएर आफू अनुकूलको शासन सञ्चालन गर्न खोज्नेविरुद्ध उभिने विशाल राज्यका रूपमा परिचित थियो। सामूहिक रूपमा पुस्तक पढ्ने र ज्ञान बाँड्ने, बेथितिविरुद्ध एकजुट हुने अभियान सञ्चालन गर्न दलान सुरु गरिएको थियो। यही दलानले २००३ सालदेखि धवल पुस्तकालयको परिचय पायो। लगभग ९४ वर्षको इतिहास बोकेको यो पुस्तकालय नेपालकै जेठो पुस्तकालयका रूपमा आज पनि उभिएको छ। पश्चिम नेपालको शैक्षिक इतिहास बोकेको धवल पुस्तकालय यस क्षेत्रका नागरिकको ज्ञान र चेतना स्तर उठाउन सदैव सहयोगी बन्यो। राजनीतिक, ऐतिहासिक, सामाजिक, सांस्कृतिक चेतना जगाउन अग्रसर अग्रज तथा पुर्खाहरू भेटघाट हुने, छलफल चलाउने ठाउँका रूपमा स्थापित भयो। यही दलानमा पढेर अनेकौं राजनीतिक नेतृत्व केन्द्रीय राजनीतिमा उदाए। धेरै अग्रज र पूर्वजले बौद्धिक शक्तिको स्वाद थाहा पाए। पश्चिम पाल्पाको शैक्षिक इतिहासमा कोशेढुंगाको रूपमा धवल पुस्तकालय रहिरह्यो। धवल पुस्तकालय सम्झँदै अहिलेका परराष्ट्रमन्त्री प्रदीप ज्ञवाली लेख्छन्, पुस्तकालय नभएको भए हामीले कसरी चिन्दा हौं गान्धीलाई, जसले अहिंसा र सत्याग्रहको हतियारद्वारा कहिल्यै घाम नअस्ताउने उपनिवेश भएको बेलायतको आफ्नै घाम डुबाइदिए। पुस्तकालयकै साँघुरो कोठामा अटाएका थिए ती अनेक पुस्तक जसबाट लेनिन, माओका प्रेरक प्रसंग पढ्न पायौं। यही पुस्तकालयले नै हामीलाई अब्राहम लिंकनसँग भेट गराइदियो। लिंकनका कथाबाट नै हामीले प्रजातन्त्र भनेको जनताबाट, जनताको र जनताको निमित्त शासन रहेछ भन्ने थाहा पायौं। यो पुस्तकालयमा शैक्षिक गतिविधि हुने थाहा पाएपछि तत्कालीन शासकको गिद्देदृष्टि लाग्यो। लुकिछिपी पुस्तक संकलन गर्ने, पढ्ने र छलफल गर्ने कार्य रोकियो। २००२ सालमा पद्मशमशेर नेपालको प्रधानमन्त्री भएपछि सरकार र जनताको सम्बन्ध केही खुकुलो भयो। यसपछि पुस्तकालय खोल्न आवाज उठ्न थाल्यो। तानसेनका केही शिक्षित युवाले धवल क्लब स्थापना गरे। यही क्लबको अगुवाइमा २००३ सालमा औपचारिक रूपमा धवल पुस्तकालय खुलेको हो। विसं २००७ मा प्रजातन्त्र उदयपछि नेपालभर पुस्तकालय खोल्ने अभियान चलेको थियो। यसै क्रममा पाल्पा तानसेनमा पनि कैलाश पुस्तकालय, बालसखा पुस्तकालय, ज्ञानोदय पुस्तकालय, सहिद पद्मजंग पुस्तकालय, विजय पुस्तकालय आदि स्थापना गरिए। यी पुस्तकालयले पाल्पावासीको शैक्षिक जागरणमा सहयोग पुर्याइरहे। नियमित रूपमा खोलिने, साहित्यिक शैक्षिक कार्यक्रम सञ्चालन गरिने र पुस्तकालयमा विभिन्न ठाउँबाट पुस्तक प्रदान गरिने हँुदा धेरै किताब संकलन भए। अहिले पनि धेरैजसो पुस्तक जीर्ण अवस्थामा छन्। बुद्धिजीवी तथा लेखक निर्मल श्रेष्ठका अनुसार कामको सिलसिलामा भारत जाने युवाले समेत पुस्तकालयका लागि पुस्तक बोकेर आउँथे। बनारसको गीता प्रेसबाट प्रकाशित हुने धार्मिक किताबहरू नियमित आउँथे। पाल्पाका शिक्षासेवीले पुस्तक दान गर्थे। ४० को दशकमा आइपुग्दा धवल पुस्तकालयमा १५ हजारको हाराहारीमा पुस्तक संकलन भएको थियो। विभिन्न धर्मग्रन्थ, नेपाल भाषा, हिन्दी, संस्कृत, अंग्रेजी, बंगाली र उर्दु भाषाका पुस्तक पनि पर्याप्त थिए। पत्रपत्रिका, साहित्यिक पुस्तक र नियमित अखबार पनि संग्रह गरिएको थियो। शारदा, भारती, गोरखा, साहित्यस्रोत, प्रभात, प्रगतिजस्ता पुराना दुर्लभ पत्रपत्रिका पनि थिए। विट्रानियाको इन्साइकोपेडिया, योगी नरहरिनाथको इतिहास प्रकार, प्रेमचन्दका प्रसिद्ध पुस्तकहरू तथा विभिन्न हस्तलिखित पुस्तक र अभिलेख अभै यहाँ सुरक्षित छन्। यो पुस्तकालयले विभिन्न कालखण्डमा अनेक समस्यासँग जुध्नु पर्यो। कहिले पुस्तकालय व्यवस्थापन र सञ्चालनमा चरम अर्थिक अभाव झेल्नु पर्यो त कहिले भवन भत्किएर पुराना किताब जोगाउन हम्मेहम्मे पर्यो। २००८ सालमा आफ्नै संरचनामा उभिएको पुस्तकालयको भवन २०५३ सालको बर्खायाममा गल्र्यामगुर्लुम ढल्यो। यहाँका पुस्तक केही समय बोरामै थन्किए। केही समय महाबोधी बिहारमा लगेर किताबहरू संरक्षण गरियो। सरकारी स्तरबाट स्थायी रूपमा कुनै पनि आर्थिक स्रोत नपाएको यो पुस्तकालय अभाव, अव्यवस्था र अव्यवस्थापनसँग जुधिरहन पर्यो। जग्गा, भवन, पुस्तक र पत्रपत्रिका जुटाउन निरन्तर खटिरहनपर्ने अवस्था अहिले पनि छ। धवल पुस्तकालय सञ्चालन समितिका अध्यक्ष युवराज पौड्यालका अनुसार सरकारी उपेक्षा, स्थानीयवासीको बेवास्ता र संरक्षण गर्ने मानिसको अभावमा २०५२ सालपछि एक दशक यो पुस्तकालय बन्दप्रायः रह्यो। पौड्याल भन्छन्, युगान्तकारी परिवर्तन बोकेको धवल पुस्तकालय आफ्नै इतिहास अभिलेख गर्न जुटिरहेको छ। नेपाल पत्रकार महांसघको संस्थागत प्रयत्नमा पछिल्लो समय यसको मुहार फेर्ने कोसिस गरिएको छ। नारनथान नजिकैको आफ्नै भवनमा अहिले पुस्तकालय सुरक्षित छ। तर पूर्ण रूपमा व्यवस्थापन गर्न सकिएको छैन। मुठीदान, अनुदान, अग्रज र दाताको सहयोगबाट स्थापित अक्षयकोषबाट अहिले पुस्तकालय बाँचिरहेको छ। यो पुस्तकालय सरकारी संयन्त्रको संरक्षणमा भने पर्न सकेको छैन। अध्यक्ष पौड्यालका अनुसार स्थानीय सरकारले पुस्तकालय सञ्चालनको जिम्मा लिएर समयअनुसार परिवर्तन र परिमार्जन गर्न जरुरी छ।"
पीसीआर परीक्षणको मापदण्ड,"कोभिड १९ को संक्रमण रोक्न लकडाउन गरिएको दिनदेखि नै सर्वसाधारणबाट आउने मुख्य गुनासा एउटै हुन्थ्यो, सरकारले लकडाउन मात्रै गर्यो, पीसीआर परीक्षणको दायरा बढाएन । पहिलोपटक करिब चार महिना पूर्णरूपमा लागू गरिएको मुलुकव्यापी लकडाउन खुकुलो भएको महिना दिन पुगेको छैन; कोभिडको संक्रमण फेरि नसोचेको गतिमा बढिरहेको छ । यसलाई नियन्त्रण गर्न थुपै्र जिल्लामा स्थानीय प्रशासनले पूर्ण र आंशिक लकडाउन जारी गरिसकेका छन् । यी ठाउँमा अहिले पनि सर्वसाधारणको पुरानै चिन्ता छ, पीसीआर परीक्षण नबढाई सरकारले लकडाउन मात्रै गरेर हाम्रो जीवनशैली कठिन बनायो । जनताका गुनासालाई सम्बोधन गर्न नसक्नु सरकारी कमजोरी हो । यतिखेर स्वास्थ्य मन्त्रालय पनि अलमलमै छ, पीसीआर परीक्षण कसको गर्ने ? कसको नगर्ने ? कोभिड १९ भाइरसको संक्रमण भएको आशंकामा सुरुका दिनमा मुलुकभित्र स्वाब संकलन गरेर परीक्षण गर्न हङकङसम्म पुर्याउनुपर्ने बाध्यता थियो । किनकि विश्वमै नितान्त नौलो भएका कारण यो भाइरससँग जुध्ने संरचना मुलुकभित्र बनिसकेको थिएन । नेपालजस्तो आर्थिक अवस्था कमजोर रहेको मुलुकका लागि यो स्वाभाविक पनि हो । संक्रमतिको आशंकामा दैनिक १० हजारसम्म पीसीआर परीक्षण हुने गरेको छ । सुरु र अहिलेको अवस्था विश्लेषण गर्दा पीसीआर परीक्षणमा भएको यो उपलब्धिलाई सन्तोषजनक मान्नुपर्छ । तर पीसीआर परीक्षण कतिजनाको गरियो भन्दा पनि कसको गरियो भन्ने अहिलेको समस्या हो । पीसीआर कसको गर्ने र नगर्ने भन्नेमा स्पष्ट मापदण्ड बनाउनुपर्छ । सर्वसाधारणबाट आउने गुनासालाई सम्बोधन गर्न पनि यो मापदण्ड सहयोगी बन्न सक्छ । जनताको जिज्ञासा मेटाउन सक्नु भनेको उनीहरूलाई खुसी पार्नु पनि हो । यसो गर्न सकिएमा कोभिड नियन्त्रणका लागि सरकारले चलाएको अभियान सकारात्मक साथ र सहयोग पाउन सकिन्छ । अहिले पीसीआर परीक्षण गर्दा प्रतिव्यक्ति पाँच हजार पाँच सय रुपैयाँ लगानी पर्छ । हचुवाका भरमा परीक्षण गरिँदा दैनिक लाखौं रुपैयाँ लगानी खेर गइरहेको छ । किनकि पीसीआर परीक्षण गरिएको कुल व्यक्तिमध्ये १० प्रतिशतमा पोजेटिभ देखियो भने मात्रै त्यसलाई प्रभावकारी मानिन्छ । नेपालमा अहिलेसम्म भएका परीक्षणमा कमै दिन मात्र यस्तो नतिजा आएको छ । यो अवस्था आउनु भनेको पीसीआर परीक्षणमा स्पष्ट मापदण्ड बन्न नसक्नुले हो । लक्षण देखिएका भरमा कमैको मात्र परीक्षण गर्ने गरिएको छ । अधिकांश परीक्षण पहुँचका भरमा गर्ने प्रचलन छ । पीसीआर परीक्षण गरेर सामाजिक सञ्जालमा रिपोर्ट राख्दा इज्जत बढ्छ भन्नेहरू प्रशस्तै छन् । पीसीआर परीक्षणका लागि स्वाब संकलन गरेर प्रयोगशालामा दिएपछि पनि सयौं मान्छेलाई भेट्दै हिँड्ने प्रवृत्ति व्याप्त छ । स्वाब संकलन गरेर प्रयोगशालामा पठाएपछि एकान्तबासमा बस्नुपर्छ भन्ने सामान्य मान्यतालाई सबैले चिन्तन गर्नु जरुरी छ । स्वाब संकलन गरेर फर्किएपछि त्यसको नतिजा नआउँदै बाटोमै कोभिडको संक्रमण सरिसकेको हुन्छ भन्ने यथार्थलाई सबैले मनन गर्नुपर्छ । पहुँच र हचुवाका भरमा गरिने पीसीआर परीक्षणले राज्यकोषको दुरुपयोग त भएको छ । जसका कारण वास्तविक नागरिकले परीक्षण गराउन पाएका छैनन् । विकसित मुलुकमा पनि विशेष लक्षण नदेखी हचुवाका भरमा कुनै पनि नागरिकको पीसीआर परीक्षण गरिँदैन । कि सम्बन्धित बिरामी गम्भीर हुनुपर्यो होइन भने चित्तबुझ्दो मापदण्ड नबनाई पीसीआर गर्ने व्यवस्था अन्त्य हुनुपर्छ । आवश्यकता नै नभएका व्यक्तिलाई हचुवामा पीसीआर परीक्षण गरिँदा भविष्यमा आवश्यकता परेको अवस्थामा मौका नमिल्न पनि सक्छ । यसको मतलब लक्षण नदेखिएका नागरिकको पीसीआर परीक्षण गर्नु नै पर्दैन भन्ने होइन । क्वारेन्टाइनमा बसेकाहरूको मात्रै परीक्षण गर्नुपर्छ भन्ने पनि होइन । कोभिड पोजेटिभ देखिएका व्यक्तिले सम्पर्क गरेकाहरूको त परीक्षण हुनुपर्यो नै; सँगसँगै कुन क्षेत्रमा कति संख्याका नागरिकको परीक्षण गर्ने भन्ने मापदण्ड बन्नुपर्छ । लक्षण नेदेखिए पनि शक्तिको दुरुपयोग गरेर परीक्षण गर्ने प्रवृत्ति अन्त्य हुनुपर्छ । सबै नागरिकलाई राज्यले समान व्यवहार गर्नुपर्छ । व्यक्तिगत पहुँचका भरमा परीक्षण गर्ने पद्धति अन्त्य गर्नुपर्छ । स्वाब संकलन गरेर पनि लामो समयसम्म परीक्षण हुन नसकेकालाई छिटो परीक्षणको व्यवस्था गर्नुपर्छ । एकपटक पीसीआर परीक्षण गर्दैमा कहिल्यै कोभिड सर्दैन भन्ने मानसिकता त्याग्दै व्यक्तिगत सुरक्षामा ध्यान दिनुपर्छ । सकिन्छ भने एकपटक पीसीआर परीक्षण गर्नुभन्दा नियमित साबुनपानीले हात धुने, स्यानिटाइजर प्रयोग गर्नेलगायतका स्वास्थ्य सुरक्षाका मापदण्ड पालना गर्नुपर्छ ।"
कोरोनाको हटस्पट बन्दै विराटनगर,"विराटनगर : प्रदेश १ को राजधानी विराटनगर कोरोना संक्रमणको हटस्पट बनेको छ। साउन पहिलो सातासम्म केही पेसाकर्मी र भारतबाट आएकाहरूमा मात्रै संक्रमण देखिए पनि यात्रा विवरण नभएकाहरूमा समेत कोरोना पुष्टि हुन थालेको छ। विराटनगरका चार जनाले संक्रमणका कारण ज्यान गुमाएका छन्। साउन पहिलो सातासम्ममा यहाँ ३० जना मात्रै संक्रमित थिए। विराटनगर महानगरमा मंगलबारसम्ममा ३ सय ४१ संक्रमित पुगिसकेका छन्। सबै विराटनगरवासी, स्वास्थ्यकर्मी र पेसाकर्मी हुन्। कार्यालय र अस्पतालबाहेक उनीहरूको यात्रा विवरण भेटिएको छैन। अहिले कोरोना समुदायसम्म फैलिएको दाबी गर्दै विराटनगर महानगरका मेयर भीम पराजुली भन्छन्, धमाधम संक्रमित भेटिएका छन्, समुदायसम्म कोराना पुग्यो, पीसीआर परीक्षणको दायरा बढाएका छौं। महानगर र स्वास्थ्यकर्मीले स्वाब परीक्षणको दायरा बढाइरहँदा प्रदेश सरकारले भने अझै संक्रमण समुदायमा नफैलिएको दाबी गरिरहेको छ। यो क्रमलाई समाजमा फैलिएको भन्न मिल्दैन, स्वास्थ्य मापदण्ड र विश्व स्वास्थ्य संगठनको भनाइलाई आधार मान्दा यो समाजमा फैलनु अघिको अवस्था हो, सामाजिक विकासमन्त्री जीवन घिमिरे भन्छन्। संक्रमण रोक्न प्रदेश १ का अन्य तहभन्दा विराटनगर मजबुत हुनुपर्नेमा त्यस्तो देखिँदैन। महानगर र प्रदेश १ को राजधानी रहेको स्थानमा हरेक दिन संक्रमित थपिनु दुःखद् भएको कोसी अस्पताल विराटनगरका मेडिकल सुपरिटेन्डेन चुमनलाल दास बताउँछन्। दुवै सरकार प्रत्यक्ष दौडने ठाउँको हालत यस्तो छ, संक्रमित बढेका बढ्यै छन्, विशेष योजना ल्याएर रोक्नुपथ्यो त्यो छैन, कहाँ चुकेको छ समन्वय, उनले भने। दैनिक ठूलो संख्यामा संक्रमित थपिरहँदा प्रदेशले लकडाउन गर्नेदेखि नियन्त्रणको जिम्मा तहलाई दिएको छ। संक्रमित ह्वातै बढेपछि प्रदेश सरकार जिम्मेवारीबाट पन्छिएको मेयर पराजुलीको आरोप छ। समयमा लकडाउन गर्न प्रदेश सरकारले दिएन, मासमा कोरोना फैलियो, संक्रमित भाग्न थाले अनि बल्ल लकडाउनको अधिकार दियो, उनले भने, प्रदेश सरकारले समयमा काम गर्न नदिएकै हो। पछिल्लो समय विराटनगरका ठूला अस्पतालमा फैलिएको संक्रमणले चिकित्सकसहित स्वास्थ्यकर्मी प्रभावित छन्। प्रहरी र उच्च ओहोदाका कर्मचारीमा संक्रमण देखिएपछि उनीहरूका परिवारमा पनि समस्या देखिन थालेको छ। एउटै डाक्टरले दुईभन्दा बढी अस्पतालमा काम गर्ने भएकाले संक्रमण एउटाबाट अर्कोमा फैलियो, बिरामीबाट समाजमा पुग्यो, पराजुली भन्छन् संक्रमण फैलनुमा चिकित्सकको ठूलो लापरवाही देखिएको छ। स्वास्थ्यकर्मी र सिमानामा खटिएका प्रहरीबाट सर्वसाधारणमा संक्रमण फैलिएको महानगरका जनस्वास्थ्य महाशाखा प्रमुख रमेश कार्की बताउँछन्। लकडाउन खुल्नुअघि नै चिकित्सकसम्म संक्रमण पुगेको उनको ठहर छ। अस्पताल खुल्लै थिए, ठेगाना ढाँटेर पनि सीमा पारिबाट भारतीय आए, अस्पातलमा राम्रो सुरक्षा अपनाइएन, कार्कीले भने ठूला अस्पतालको लापरबाही पनि धेरै भयो। लकडाउन खुल्नासाथ विराटनगर महानगरभित्र सामान्य अवस्थामाझैं हाटबजार लगाउने, भीडभाड हुने, पसल र होटल खुलेकाले अहिले संक्रमण बढेको अनुमान गरिएको छ। लकडाउन खुलेको केही समयपछि महानगरले संक्रमितको यात्रा विवरण खोज्यो। सोही आधारमा आफन्त र परिवारको स्वाब परीक्षण गर्दा धेरै संक्रमित भेटिए। विरानगरमा मंगलबार ५० जना संक्रमित थपिएका सामाजिक विकास मन्त्रालयले जनाएको छ। मंगलबारसम्ममा महानगरले विराटनगरका ४ हजार ४३ जनाको पीसीआर परीक्षण गराइसकेको छ। समुदायस्तरमा संक्रमण फैलिएको निष्कर्ष निकाल्दै महानगरले शनिबारदेखि परीक्षणको दायरा बढाएको हो। दैनिक दुई सय जनाको पीसीआर जाँचका लागि स्वाब संकलन भए पनि प्रयोगशालाको क्षमताका कम भएको मेयर पराजुलीले बताए। आइसोलेसन थप्ने प्रदेशको निर्णय संक्रमितको ठूलो संख्यामा थपिरहेका बेला प्रदेश सरकारले भने आइसोलेसन कक्ष थप्नेबाहेक कुनै निर्णय गरेको छैन। एक घर एक पीसीआर परीक्षण आवश्यक भए पनि यसतर्फ प्रदेशले चासो दिएको छैन। आइतबार मुख्यमन्त्री तथा मन्त्रिपरिषद्को कार्यालयमा बसेको कोभिड १९ क्राइसिस म्यानेजमेन्ट सेन्टर (सीसीएमसी)को प्रादेशिक बैठकले मोरङ, सुनसरी र झापा जिल्लाका एकएक वटा निजी होटल र अस्पताललाई आइसोलेसन केन्द्र बनाउने निर्णय गरेको छ। स्थानीय तहको साझेदारी र सहकार्यमा विराटनगरको मारवाडी सेवा समाज, रंगेली नगरपालिका७ स्थित जनता क्याम्पस र सुनसरीको हरिनगर गाउँपालिका१ स्थित विजेनेरल अस्पताल र बराह क्षेत्र नगरपालिकास्थित कृष्णदास आ श्रममा केन्द्र रहने छन्। बैठकले यी क्षेत्रमा क्रमशः ५०, १ सय, ५० र १ सय बेड क्षमताको आइसोलेसन केन्द्र सञ्चालन गर्ने निर्णय गरेको छ।"
भत्काएर भत्किएनन् छाउगोठ,"सुर्खेत दैलेख : महिनावारी भएपछि आफन्तले घरभित्र बस्न दिएनन्। देउता रिसाउने र अनर्थ हुने भन्दै उनलाई घरदेखि टाढा रहेको गोठमा राखियो। दैलेखको चामुण्डाविन्द्रासैनीस्थित लैनचौरकी १९ वर्षिया तुलसी शाहीको त्यही छाउगोठमै ज्यान गयो। छाउगोठमा सुतेकी उनलाई सर्पले टोकेको थियो। यो २०७४ असार महिनाको घटना हो। आफन्त र परिवारको दबावमा गोठमा सुत्न बाध्य पारिएकी तुलसीको छाउगोठमा सुतेकै कारण ज्यान गुम्यो। सोही वर्ष स्थानीय २४ वर्षिया लालसरा विकको पनि छाउगोठमै मृत्युभयो। उनी पनि महिनावारी भएपछि घरदेखि टाढा रहेको छाउगोठमा सुतेकी थिइन्। आफन्त र परिवारको दबावमा छाउगोठमा सुतेकी उनले पनि आफ्ना ज्यान जोगाउन सकिनन्। अनर्थ हुने र देउता रिसाउँछन् भन्ने अन्धविश्वासका कारण महिनावारीको समयमा घरभित्र बस्न नदिदा उनको प्राण गुम्यो। असुरक्षित छाउगोठमा किशोरी र महिलाको ज्यान जाँदासमेत जिल्लामा छाउगोठमा बस्ने र बसाल्नेक्रम रोकिएको छैन। इन्सेकका अनुसार पछिल्लो २५ बर्षयता दैलेखमा १३ जना महिला तथा किशोरीहरुले छाउगोठमै ज्यान गुमाएका छन्। दैलेखमा मात्र होइन, कर्णालीका अधिकांश जिल्लामा अहिले पनि महिनावारी बार्ने प्रचलन कायमै छ। महिनावारी बार्ने नाममा महिला तथा किशोरीहरुलाई अहिले पनि तिनै मान्छे नै निल्ने अर्थात ज्यानमारा छाउगोठमा राख्ने गरिन्छ। जसकोकारण महिला तथा किशोरीहरुले अकालमै ज्यान गुमाउने गरेका छन्। केहीवर्ष अघि सुर्खेतको गुटुमा स्थानीय निर्मला बर्तौलाको छाउगोठमै ज्यान गयो। महिनावारी भएपछि घरदेखि टाढा रहेको छाप्रोमा सुतेकी उनको मध्यरातको चिसोले कठ्याङग्रीएर ज्यान गएको थियो। माथि उल्लेखित घटनाहरु पछिल्लो समय कर्णालीमा छाउगोठमै ज्यान गुमाएका प्रतिनिधिमुलक घटना हुन्। अधिकांश घटनाको तथ्याकं नराखिएको र गाउँमै लुकाइने भएकाले पनि अधिकांश यस्ता घटनाहरु बाहिर नआउने गरेको महिला अधिकारकर्मीहरु बताउँछन्। केही समय अघिमात्र सुर्खेतको बराहताल गाउँपालिकामा एक किशोरीमाथि सामुहिक बलात्कार भयो। पीडित किशोरी पनि घरदेखि टाढा रहेको छोगोठमा सुतेकी थिइन्। छाउगोठमा सुतकै कारण ज्यान गुमाउने, बलात्कृत हुने, चिसोले कठ्याङग्रीने, जंगली जनावरको आक्रमणमा पर्ने र सर्पले डस्ने लगायतका समस्याबाट यहाँका महिला तथा किशोरीहरु पीडित भइरहेका छन्। जो छाउगोठमै जलिन दैलेखको दुल्लु नगरपालिका६ छिउडीपुसाकोटकी ४६ बर्षिया बिक केहीदिन अघि छाउगोठमै जलिन्। उनी असार ८ गते छाउगोठमै सुतेकाबेला आगोमा जलेकी हुन्। आगोमा जलेको लामो समयपछि मात्रै उक्त घटना सार्वजनिक भएको हो। महिनावारी हुँदा घरदेखि टाढा रहेको गोठमा बसेकी बसन्तीले किरा भगाउन बालेको आगो उनकै शरिरमा सल्किएको हो। पानी परिरहेका कारण गोठभित्र किराहरु आउन थालेपछि भगाउनलाई बालेका आगोले बसन्तीलाई पोलेको हो। गोठमा जलेको २५ दिनपछि मात्र उनलाई अस्पतालमा भर्ना गरिएको हो। हाल उनको कर्णाली प्रदेश अस्पताल सुर्खेतमा उपचार भइरहेको छ। छाउगोठमै जलेकी बसन्तीले भनिन्, भोलीपल्ट होस आएपछि मात्र आफ्नो शरिर जलेको थाहा पाएँ। आगाले जलेपछि बसन्ती तत्कालै अस्पताल जान सकिनन्। आफन्तले उल्टै गाउँमै धामीझाँक्री बोलाएर झारफुक र जडिबुटी गर्नमै समय विताए। हाल कर्णाली प्रदेश अस्पताल सुर्खेतमा उपचार भइरहेको देवर शेरबहादुर विकले बताए। उपचारमा ढिलाइ भएपछि भाउजुको अवस्था जटिल छ, विकले भने, डाक्टरहरुले शरिरको अर्को भागबाट छाला काटेर टाँस्ने प्रक्रिया थाल्नुभएको छ।अस्पतालले औषधीबाहेक सबै सेवा निशुल्क गरिदिएको बसन्तीका छोरा रूपेन्द्रले बताए। कर्णाली प्रदेश अस्पतालका जनरल सर्जन डा निर्मल रसाईलीले बसन्तीको बाँया पाखुरा र छातीतर्फको भाग जलेको बताए। डा रसाईलीका अनुसार ढिलो अस्पताल आउँदा जलेको भागमा किरा परेको छ। फेरि व्यूँतिए छाउगोठ छाउगोठमै महिला तथा किशोरीको ज्यान जान थालेपछि गतवर्षबाट सरकारले छाउगोठ भत्काउने अभियान थाल्यो। सोही अभियान अन्तर्गत कर्णालीमा पनि हजारौं छाउगोठ भत्काइए। सुर्खेतमा मात्र करिब दुई हजार छाउगोठ भत्काइयो। तर यो अभियान सेलाएसँगै गाउँमा फेरि छाउगोठहरु व्यूँतिन थालेका छन्। महिला र किशोरीहरु महिनावारीको समयमा घरभित्र बस्न पाएका छैनन्। बरु छाउगोठहरु भत्किाएपछि कतिपय महिलाहरु महिनावारीको बेलामाअहिले पनि पाँच दिनसम्म अस्थायी रुपमा स्याउला र पातले बारेर घरबाहिरै बस्नेगरेका छन्। यसबाट महिला तथा किशोरीहरु थप असुरक्षित बनेका छन्। सुर्खेतको पञ्चपुरी नगरपालिका र चौकुने गाउँपालिकामा अहिले पनि करिब ६० प्रतिशत महिला तथा किशोरीहरु महिनावारीको सयममा घरभित्र बस्दैनन्। प्रहरीले छाउगोठ भत्काएपछि स्थानीयले अहिले पनि महिला तथा किशोरीलाई महिनावारीको बेलामा घरभित्र बसाल्दैनन्। बरु छाउगोठको ठाउँमा धमाधम छाउघर हरु निर्माण भइरहेका छन्। छाउगोठ भन्दा प्रहरीले भत्काउने त्रासका कारण स्थानीयले घरदेखि अलग्गै छाउघर बनाउन थालेका छन्। घरदेखि टाढा निर्माण गरिएका यस्ता गोठलाई महिला र किशोरीहरुले सामुहिक रुपमा प्रयोग गर्छन्। चौकुने गाउँपालिकास्थित घाटगाउँकी माता विकले भनिन्,अहिले पनि घरभित्र बस्दैनौं, हाम्रो टोलमामहिनावारी हुँदा सबैले प्रयोग गर्नेगरी छाउघर बनाएका छौं। त्यही छाउघरमा महिनावारी भएकाहरु सुत्ने गरेको उनले जनाइन्। जिल्लाको पञ्चपुरी नगरपालिका र चौकुने गाउँपालिकामा यस्ता गोठहरु लुकिछिपी बनाउन थालिएको छ। स्थानीयले छाउघर नाम दिए पनि सुरक्षित भने नभएको महिला अधिकारकर्मीहरुको भनाइ छ। दैलेखमा पनि छाउगोठ त भत्काइए। तर महिलाहरु थप असुरक्षित बनेका छन्। अलग्गै रहेका गोठ भत्काइए पनि महिनावारीको समयमा महिलाहरु अहिले गाईभैसीं बाँध्ने गोठ, बाख्राको खोर, परालको टौवा र कतिपय खुला आकाशमुनी नै बस्न बाध्यछन्। दैलेख ठाँटीकाँधका हिमाल खत्रीले भने,छाउबार्ने चलन हराएको छैन, सबै छाउगोठहरु भत्काएका छैनन्। भत्काएका स्थानमा पनि महिलाहरु छाउ हुँदा खुला आकाशमुनी बस्छन्, अहिले त गाईबाख्राको गोठमा बस्न बाध्य छन्। प्रभावकारी छैनन् अभियान महिला तथा किशोरीलाई महिनावारीको बेलामा पनि घरभित्र बसाल्ने अभियान प्रभावकारी हुन सकेका छैनन्। स्थानीय, प्रदेश र संघ सरकारले मात्र होइन, गैरसरकारी संस्थाहरु पनि छाउगोठ उन्मुलनको अभियानमा छन्। तर ति अभियानहरु प्रभावकारी हुन सकेका छैनन्। दैलेखको दुल्लु नगरपालिकाका मेयर घनश्याम भण्डारीले नगरको लैंगिक समानता तथा सामाजिक समावेशीकरण शाखा मार्फत अभियान्ताहरु परिचालन गर्ने तयारी गरिएको बताए। अघिल्लो बर्ष छाउगोठ भत्काउने अभियान चल्यो, छाउगोठहरु भत्काउने अभियान चलाएर मात्रै हुँदैन, अब ठोस योजना अघि सार्नुपर्छ। नागरिकहरुलाई त्रसाउनेभन्दा पनि मनको डर भगाउने खालका कार्यक्रम आवश्यक रहेको उनको भनाइ छ। यस्तै सुर्खेतको पञ्चपुरी नगरपालिकाका मेयर उपेन्द्रबहादुर थापाले अभियान जारी रहेको बताए। उनले भने,महिला समूह र स्वयम्सेविकालाई चेतनामुलक अभियानमा खटाएका छौं, सासु र बुहारीबिच गोलमेच सम्मेलन नै हुन्छ। यो कुप्रथा हटाउन छाउगोठ भएका परिवारलाई सामाजिक सुरक्षा भत्ता र सिफारिसबाट बञ्चित गरेका छौं, पहिलाको जस्तो गोठमै त बस्दैनन्, घरमै रहेको अर्को कोठासम्म बसाल्न थालेका छन्।दाताहरुले सहयोग उपलब्ध गराउने छाडेपछि गैरसरकारी संस्थाहरुले अभियान छाडेका छन् भने स्थानीय तहले पनि नाम मात्रका अभियान संचालन गरिरहेको देखिन्छ। के भन्छन् अभियान्ता ? छाउपडी कुप्रथाविरुद्ध अभियान संचालन गरिरहेकी सामाजिक अभियान्ता राधा पौडेलले अब भाषणले मात्र यो कुप्रथा अन्त्य नहुने बताइन्। गत बर्ष मन्त्रीकै नेतृत्वमा छाउगोठ अन्त्यगरेर मर्यादित महिनावारी प्रर्वद्धन गर्न अभियान थाल्दा संघीय र प्रदेश सरकारले गरेको प्रतिबद्धता चटक्कै बिर्सीए पौडेल भन्छिन्, यो अभियानलाई तीनवटै सरकारले केन्द्रविन्दुमा राख्नुपथ्र्यो, तर अहिले अभियान सेलाएको छ। यो राजनीतिक एजेण्डा नै बन्न सकेन। महिनावारी बार्ने चलन महिलामाथीको हिंसा हो भन्ने कुरा तीनै तहका सरकारले वेवास्ता गरेको उनको भनाइछ। महिला अधिकारको क्षेत्रमा कार्यरत सोसेक नेपालका सहायक निर्देशक दुर्गा गिरीले देउताको डर र सामाजिक दोषारोपणका कारण महिला तथा किशोरीहरु छाउगोठमा बस्न बाध्य भएको बताइन्। घरमा समस्या आउँछ, अनिष्ट हुन्छ भन्ने डरले महिला तथा किशोरीहरु महिनावारी हुँदा छाउगोठमा बस्न बाध्य छन् उनले भनिन्,छाउगोठ भत्काएपनि खुल्ला ठाउँ र गार्ईबस्तु बाँध्ने गोठमा महिला र किशोरीहरु बसिरहेका छन्। महिनावारी नबार्दा परिवार र समाजबाट भोग्नुपर्ने थप हिंसाका कारण पनि महिला तथा किशोरीहरुले छाउगोठ त्याग्न नसकेको उनको भनाइ छ।"
काठमाडौं उपत्यकामा संक्रमण तीव्र,"काठमाडौं : लकडाउन अन्त्यसँगै काठमाडौं उपत्यकामा कोरोना संक्रमण तीव्र देखिएको छ। मंगलबार मात्रै १ सय ३४ संक्रमित थपिएका छन्। आरटी पीसीआर परीक्षण गरेकामध्ये काठमाडौंमा १ सय १०, ललितपुरमा १६ र भक्तपुरमा ८ जनामा पोजिटिभ देखिएको हो। काठमाडौंमा पाँच सयभन्दा बढी संक्रमित रहेको स्वास्थ्य तथा जनसंख्या मन्त्रालयले जनाएको छ। संक्रमितको संख्या दैनिक वृद्धि भइरहेको छ। यस अवस्थामा बढ्दा बेड अभावको स्थिति पनि छ, मन्त्रालयका प्रवक्ता डा जागेश्वर गौतमले भने। उनका अनुसार काठमाडौंसहित पर्सा, रौतहट, महोत्तरीमा पाँच सयभन्दा बढी संक्रमित छन्। साउन ६ गते लकडाउन अन्त्य गरिँदा संक्रमितको कुल संख्या १७ हजार ९ सय ९४ थियो। अहिले बढेर २३ हजार ९ सय ४८ पुगेको छ। जोखिम कायमै रहेका बेला लकडाउन अन्त्यको निर्णयपछि संघीय राजधानी आउने संख्या बढेको थियो। असार २७ गतेदेखि साउन १२ गतेसम्म दैनिक औसत पाँच जना नयाँ संक्रमित पुष्टि भएका थिए। लकडाउन अन्त्यसँगै उपत्यकामा संक्रमितको संख्या बढेको इपिडिमियोलोजी तथा रोग नियन्त्रण महाशाखाले जनाएको छ। फलफूल एवं तरकारी व्यवसायी, नाई, होटल व्यवसायी, ब्युटिपार्लर, स्वास्थ्यकर्मी, सुरक्षाकर्मीलगायतमा संक्रमण देखिएको छ। जनप्रतिनिधि पनि संक्रमित पाइएका छन्। उपत्यकामा साउन १३ गते ५३ जनामा कोरोना पोजिटिभ देखिएको थियो। साउन १५ गते ४८, १८ गते ३१, १९ गते ५१ जना नयाँ संक्रमित पुष्टि भएका थिए। साउन २० मा ६२ जनाको रिपोर्ट पोजिटिभ आएको मन्त्रालयले जनाएको छ। उपत्यकाका तीन जिल्लामध्ये काठमाडौंमा सबैभन्दा धेरै संक्रमित छन्। साउन २१ गते काठमाडौंमा ५७ जना नयाँ संक्रमित फेला परेका थिए। ललितपुरका ५ जनामा संक्रमण देखिएको थियो। संक्रमणदर बढेपछि साउन २२ गते मन्त्रालयले सरकारी, सामुदायिक तथा निजी कार्यालयमा बैठक, गोष्ठी, सेमिनार तथा अन्य जमघट बन्द गर्न अपिल गरेको थियो। नियमित प्रेस ब्रिफिङमा मन्त्रालयका प्रवक्ता डा गौतमले काठमाडौंमा संक्रमण दर बढेको जनाएका थिए। त्यस दिन काठमाडौंका तीनै जिल्लामा गरी ८७ जना संक्रमित भेटिएका थिए। जसमध्ये काठमाडौंका ७६, ललितपुरका १० र भक्तपुरका १ जना थिए। अघिल्लो दिन स्वाब परीक्षणमा दिएका १६ जना मोबाइल स्विच अफ गरी सम्पर्कविहीन भएको महाशाखाका एक अधिकारीले बताए। स्वाब संकलनपछि रिपोर्ट नआउञ्जेल क्वारेन्टाइनमा बस्नु पर्नेमा घुमफिर गरेको पाइयो, उनले भने। वीर अस्पतालको आपत्कालीन कक्षमा कार्यरत चिकित्सकलाई पनि साउन २३ गते कोरोना संक्रमण पुष्टि भएको थियो। त्यही दिन उपत्यकामा १ सय ६ जनामा कोरोना देखिएको थियो। त्यसमा काठमाडौंका ९२, ललितपुरका १० र भक्तपुरका ४ जना थिए। साउन २४ गते ६२ जना संक्रमित थपिए। तीमध्ये काठमाडौंका ५६, ललितपुरका ३ र भक्तपुरका ३ जना थिए। त्यस्तै, साउन २५ गते ९२ जनामा कोरोना पुष्टि भयो, जसमा काठमाडौंका ९०, ललितपुरका २ जना थिए। त्यस्तै साउन २६ गते ४४ जना संक्रमित थपिए, जसमा काठमाडौंका मात्रै ३६ जना थिए। ललितपुर र भक्तपुरमा ४४ जना नयाँ संक्रमित थपिए। औषधि, अक्सिजन, भेन्टिलेटरले सहयोग मात्र गर्ने हो। रोगको उपचार नहुने भएकोले रोग लाग्न नदिनु नै उत्तम उपाय हो, प्रवक्ता डा गौतमले भने, संक्रमण बढ्दै गए अस्पतालले धान्न सक्दैनन्। स्वास्थ्यकर्मी पनि अपुग हुन सक्छन्। अकालमा ज्यान जान सक्छ। बेलैमा सावधानी अपनाए हुन्थ्यो। कसरी बढे संक्रमित ? सरकारले साउन ७ गतेदेखि यातायात सेवामा जोरबिजोर प्रणाली हटाएको थियो। सार्वजनिक सवारी साधनमा स्वास्थ्य सुरक्षा मापदण्ड प्रयोग गरिएको छैन। व्यापार, बैठक, भेटघाट भन्दै काठमाडौं आउनेहरूबाट संक्रमण फैलन पुगेको महाशाखा प्रमुख डा वासुदेव पाण्डेले बताए। उनले भने, सीमावर्ती जिल्लाबाट आएका व्यक्तिमा कोरोना संक्रमण बढी पाइएको छ। लकडाउन अवधिमा पनि पहुँचका भरमा पास बनाएर निजी र सार्वजनिक सवारी साधनबाट काठमाडौं भित्रिनेका कारण पनि संक्रमण बढेको हो। कतिपय एम्बुलेन्सबाट पनि आएका थिए। मन्त्रालयका पूर्वप्रमुख विशेषज्ञ डा सुशीलनाथ प्याकुरेलका अनुसार काठमाडौं भित्रिने नाकाहरूमा होल्डिङ सेन्टर बनाएर परीक्षण नगर्दा उपत्यका जोखिममा परेको हो। होल्डिङ सेन्टरमा राखेर कोरोना पोजिटिभ देखिएकालाई अस्पतालको आइसोलेसन र नेगेटिभ देखिएका व्यक्तिलाई कोठामा जान दिने व्यवस्था गरेको भए यो जोखिम हुने थिएन, उनले भने। काठमाडौं उपत्यकाको प्रमुख प्रवेशद्वार नागढुंगा, साँगा, फर्पिङ नाकाबाट ठूलो संख्यामा यात्रुहरू प्रवेश गरिरहेका छन्। ७२ प्रतिशतले मात्रै लाउँछन् मास्क नेपालमा ७२१ प्रतिशतले मात्र मास्क प्रयोग गर्ने गरेको पाइएको छ। २७१ प्रतिशतले मास्क नलगाएको नेपाल स्वास्थ्य अनुसन्धान परिषद्को अध्ययनमा उल्लेख छ। परिषद्ले व्यक्तिगत रूपमा ४ हजार ५ सय २ जनामा अध्ययन गरेको थियो। यसैगरी सार्वजनिक स्थलमा २ हजार ७ सय ३ जनामा अध्ययन गर्दा २७३४ प्रतिशतले मास्क सही तरिकाले नलगाएको पाइएको छ। उनीहरूले चिउँडोमा राख्ने, हातमा लिने वा मुख मात्र छोप्ने गरी लगाएको पाइएको हो। परिषद्का सदस्यसचिव डा प्रदीप ज्ञवालीले भने, काठमाडौं उपत्यकामा बाहिर हिँडडुल गर्दा पनि मास्क नलगाउने प्रवृत्ति देखिएको छ। मास्क लगाए पनि सही तरिकाले नलगाउने गर्दा जोखिम झन् बढेको छ। संक्रमण बढी देखिएका जिल्लामा जोखिम रहेकाले अलि कडाइ गर्नुपर्ने देखिएको सञ्चार तथा सूचनामन्त्री डा युवराज खतिवडाले बताए। उनका अनुसार कडाइ गर्ने अधिकार स्थानीय तह र जिल्ला प्रशासन कार्यालयलाई दिइएको छ। जोखिम जहाँ बढ्छ। त्यहाँ कडाइका उपाय अपनाइन्छ, मन्त्री खतिवडाले भने। मंगलबार मन्त्रिपरिषद्का निर्णय सार्वजनिक गर्न आयोजित कार्यक्रममा मन्त्री खतिवडाले भने, जोखिम घट्दै गएको स्थानमा खुकुलो हुँदै जाने र जोखिम बढेको ठाउँमा कडाइ बढ्दै जाने क्षेत्रगत नीति हो। मन्त्रालयका प्रवक्ता डा गौतमले कोरोना रोकथाम र नियन्त्रणमा हरेक तहतप्काका व्यक्तिको उत्तिकै जिम्मेवारी भएको बताए।"
"गोंगबु हत्या प्रकरण : फेसबुकको प्रेम, हत्यासम्म","काठमाडौं : गोंगबु चोकबाट उत्तरतर्फ नवज्योति मार्गमा आइतबार बिहान एउटा सुटकेस भेटियो। पार्किङ गरेर राखिएको ट्याक्सी र भ्यानको बीचमा थियो, सुटकेस। पानी परिरहेको थियो। सुटकेसबाट रगत बगिरहेकाले त्यसलाई कसैले खोल्ने आँट गरेनन्। त्यसलाई देख्ने स्थानीयले तत्कालै प्रहरीमा खबर गरे। एक जना प्रहरी आएर सुटकेस खोले। तर, त्यसभित्रको दृश्य देखेर सबै आतंकित बन्न पुगे। त्यसमा टाउको र खुट्टा काटिएको मान्छेको शरीर थियो। ती प्रहरीले माथिल्लो निकायलाई खबर गरे। महानगरीय अपराध महाशाखा र काठमाडौं प्रहरी परिसरको टोली घटनास्थल पुग्यो। टोलीले सुटकेस बरामद भएको ठाउँमा सिल गरी अनुसन्धान सुरु गर्यो। तर, प्रहरी सकसमा पर्यो। शरीरको घाँटीभन्दा मुनि र घुँडा माथिको भाग मात्रै छ। प्रहरीले छेउछाउमा खोजी गरे पनि टाउको र खुट्टा भेटिएन। अनुसन्धानमा तालिम प्राप्त कुकुर प्रयोग गरियो। कुकुरले सुँघेर प्रहरीलाई सुटकेस भएभन्दा दुई सय मिटर टाढा स्वर्गद्वारी मार्गमा पुर्यायो। नभन्दै त्यहाँ एउटा जेब्रा झोला फेला पर्यो। झोला खोलेर हेर्दा टाउको र खुट्टा भेटियो। आइतबार दिनभरको प्रयासपछि मृतकको पूरा शरीर भेटियो। तर, शव कसको हो भन्ने पत्ता लागेन। प्रहरीले स्थानीय जनप्रतिनिधि र छरछिमेकसँग सोधीखोजी गर्यो। कसैले पहिचान गर्न सकेनन्। शव सनाखत नभएकाले प्रहरीले मृतकको तस्बिर सामाजिक सञ्जालमा सार्वजनिक गर्यो। मृतकका मामा पर्नेले सोमबार शवको सनाखत गरे। हत्या गरिएका व्यक्ति रहेछन्, कृष्णबहादुर बोहोरा। रोल्पा घर भएका उनी आठ महिनादेखि काठमाडौंकै एक होटलमा बस्दै आएका थिए। वैदेशिक रोजगारीमा गएर आएका उनले खास काम गर्ने गरेको देखिएन। उनी बस्ने होटलका मान्छे र अन्यसँगको सोधपुछबाट उनी कल्पना मुडभरी (पौडेल)को सम्पर्कमा रहेको खुल्यो। मुडभरी काठमाडौंमा फेला परिनन्। उनी चितवन पुगिसकेको पत्ता लाग्यो। चितवन प्रहरीको सहयोगमा पक्राउ गरी उनलाई सोमबार काठमाडौं ल्याइयो। उनको नवज्योति मार्गस्थित कोठामा खानतलासी गर्दा हत्या घटना त्यहीं भएको पत्ता लाग्यो। अभियुक्त मुडभरीले पनि प्रहरीसमक्ष हत्यामा आफ्नो संलग्नता स्वीकार गरिन्। हत्याकाण्डको मुख्य योजनाकारका रूपमा मुडभरीलाई प्रहरीले मंगलबार सार्वजनिक गरेको छ। फेसबुकमा आफ्नो फेक आईडी बनाएर ब्ल्याकमेल गर्न थालेपछि आफूले हत्या गरेको बयान उनले दिएकी छन्। कसरी गरियो हत्या ? बोहोरा र मुडभरीको चिनजान तीनचार वर्षअघि फेसबुकमार्फत भएको रहेछ। मुडभरीको डेरा गोंगबुको नवज्योति मार्गमा थियो। उनीहरूमा चिनजान भएपछि आउजाउ निरन्तरै थियो। मुडभरी एक छोरा र एक छोरीका साथमा बस्दै आएकी थिइन्। बोहोरा भने विदेश गएर आएका तर आठ महिनादेखि एक होटलमा बस्दै आएका थिए। लामो समयदेखि साथी भएकाले उनीहरूबीच नजिकको सम्बन्ध थियो। सँगै खानेबस्ने गरेका थिए। तर, बोहोराले केही समयअघि मुडभरीको तस्बिर प्रयोग गरेर फेसबुकमा फेक आईडी बनाएछन्। त्यही नक्कली फेसबुकबाट बोहोराले गोप्य तस्बिर सार्वजनिक गर्ने धम्की दिने गरेको बयान मुडभरीले प्रहरीलाई दिएकी छन्। धम्क्याउने क्रम चलिरहेपछि त्यसबाट बच्ने उपायको खोजीमा लागेको अनुसन्धानले देखाएको छ। घटना भएको रात बोहोरा सधंैझै होटलबाट मुडभरीको कोठामा आए। उनले होटलबाट आउँदा बा७२प ५६४४ नम्बरको स्कुटर प्रयोग गरेका थिए। अरू बेलाजस्तै खानपिन चल्यो। मुडभरीका दुई सन्तान भने अर्को कोठामा थिए। बोहोरालाई मुडभरीले दहीमा पाँच गोली स्लिपिङ ट्याब्लेट खुवाएर बेहोस बनाइन्। बोहोरा बेहोेस भएपछि मुडभरीले उनको अण्डकोशमा हतौडाले हानिन्। यति गर्दा पनि बोहोरा नमरेको आशंका भयो। त्यसपछि उनले बोहोराको घाँटीमा सलले बेरेर थिचिन्। त्यसपछि मात्र उनलाई बोहोरा मरेको यकिन भयो। अब शव कहाँ फ्याँक्ने ? उनले शव काटेर फ्याँक्ने योजना बनाइन्। कोठामै भएको हतियारले पटकपटक प्रहार गरी उनले टाउको र खुट्टा जेब्रा झोलामा र बाँकी भाग सुटकेसमा हालेको खुलेको छ। उनले शव फ्याँक्न १५ वर्षीया छोरीको सहयोग लिएकी थिइन्। शनिबार राति सुटकेसलाई बोराको नाम्लो लगाएर एक ठाउँमा र अर्को ठाउँमा करिब दुई सय मिटर दूरीमा फ्याँकेर कोठामा आएकी थिइन्। उनले माइत चितवन जाने योजना बनाइन्। एम्बुलेन्सलाई फोन गरिन्। संयोगवश एम्बुलेन्स बिरामी लिएर काठमाडौं आएको थियो। एम्बुलेन्स ड्राइभर चिनेको भएकाले उनलाई जान गाह्रो भएन। उनी आइतबार अपराह्न छोराछोरी लिएर काठमाडौंबाट भागेकी थिइन। तर, प्रहरीले उनलाई चितवनको कालिका नगरपालिकाबाट पक्राउ गर्यो। घटनाको मुख्य योजनाकार मुडभरी नै रहेको पुष्टि भएको काठमाडौं प्रहरी प्रमुख एसएसपी श्यामलाल ज्ञवालीले बताए। हत्या गर्ने मुख्य योजनाकार कल्पना पक्राउ परिसकेकी छन्, एसएसपी ज्ञवालीले भने, यसमा अन्यको संलग्नता भएनभएको थप अनुसन्धान भइरहेको छ। प्रारम्भिक अनुसन्धानबाट मुडभरी नै दोषी भएको प्रमाण भेटिएकाले उनलाई फौजदारी संहिताअनुसार अदालतमा पेस गरिने महानगरीय अपराध महाशाखा प्रमुख एसएसपी दीपक थापाले बताए। काठमाडौं जिल्ला अदालतबाट पाँच दिनको म्याद थप गरी प्रहरीले थप अनुसन्धान थालेको छ। अभियुक्तलाई महानगरीय प्रहरी परिसर टेकुको हिरासतमा राखिएको छ।"
कोरोना कहर : जोखिममा रेस्टुराँ,"काठमाडौं : कोरोना भाइरस महामारीबाट आर्थिक रूपमा सबैभन्दा बढी प्रभावितमध्ये पर्यटन क्षेत्र पनि एक हो। त्यसमा सेवामूलक व्यवसाय रेस्टुराँ तथा होटेल अग्रपंक्तिमा छन्। अत्यधिक भीडभाड हुने यो क्षेत्र कोभिड१९ को प्रकोप फैलिएसँगै पूर्णरूपमा प्रभावित छ। लकडाउन हटे पनि विभिन्न कठिनाइका कारण राम्ररी सञ्चालन हुन सकेको छैन। केही व्यवसायीले व्यवसाय खोल्ने जाँगर देखाए पनि ग्राहकको अभाव छ। त्यसले गर्दा सञ्चालन खर्च मात्रै बढेको व्यवसायीको बुझाइ छ। झम्सिखेलमा भिठो थकाली रेस्टुराँ सञ्चालन गर्दै आएका विप्लव भट्टलाई घरभाडा, कामदारको तलब, बैंकको ऋण कसरी व्यवस्थापन गर्ने भनेर चिन्ता छ। त्यसमाथि प्रत्येक दुई वर्षमा घरबहाल वृद्धि गर्ने सम्झौता छ। यो वर्ष घरबहाल वृद्धि गर्ने वर्ष परेको छ। लकडाउनका कारण पहिलेकै भाडा तिर्न धौधौ छ, उनले भने, यस्तो अवस्थामा सम्झौताअनुसार घरभाडा वृद्धि गरेर तिर्न सक्ने अवस्था छैन। ठमेलमा थर्ड आईसहित यिङयाङ थाई रेस्टुरेन्ट, धापासीमा क्याफे त्रिनेत्र र बेकरी नामक रेस्टुरेन्ट सञ्चालन गर्दै आएका तेजेन्द्रलाल श्रेष्ठ पनि तनावमा छन्। लकडाउन हटेपछि जेनतेन गरी व्यवसायलाई निरन्तरता दिएँ। तर, ग्राहककै चर्को अभाव छ, श्रेष्ठले भने, दैनिक सञ्चालन गर्दा कामदार राख्नै पर्यो। भान्छा चलाउनै पर्यो, भान्छाका सामग्री जोहो गर्दा अपरेसन खर्च मात्रै बढेको छ। उनले कोभिडका कारण पछिल्लो ४५ महिनामा १ करोड रुपैयाँभन्दा बढी घाटा व्यहोरेको दाबी गरे। श्रेष्ठलाई पनि कर्मचारीको तलब, घरबहाल र बैंककै ऋणको समस्या छ। दरबारमार्ग क्षेत्रका ब्रान्डेड र अन्तर्राष्ट्रिय चेन रेस्टुरेन्ट पनि सुनसान छन्। उद्धव ढकालको ओपीएम रेस्टुरेन्ट पनि ग्राहकको अभावमा रित्तिएको छ। साझेदारी अवधारणमा ५ वर्षअघि शेर्पा मलमा ४० कर्मचारी राखेर सुरु भएको उक्त रेस्टुराँ कोभिडको महामारीबाट थला पर्यो। ढकालले भने, चार महिनाको बन्दपछि साउन १ गतेदेखि पुनः खोले पनि कारोबार साबिकभन्दा झन्डै ८० प्रतिशत कम भइसकेको छ। दैनिक सञ्चालन लागत अत्यधिक र कमाइ थोरै हुँदा खर्च धान्न कठिन छ। रेस्टुरेन्ट एन्ड बार एसोसियसनका अनुसार मुलुकभर ३ हजार ५ सयभन्दा बढी रेस्टुरेन्ट दर्ता छन्। यसमा करिब ३० अर्ब रुपैयाँ लगानी छ। अहिलेको अवस्थाले यो लगानी जोखिममा परेको छ। करिब ९० हजार जनशक्तिको रोजगारी जोखिममा परेको छ। अर्बांै विदेशी लगानी भित्रिने सम्भावना पनि टरेको छ। अर्थविद् केशव आचार्यका अनुसार उपभोक्ता बाहिर गएर खान सचेत भएकाले तत्कालै रेस्टुराँ व्यवसाय लयमा आउन गाह्रो छ। खर्च कम गर्न अनलाइन सेवा दिने प्रणाली कार्यान्वयनमा ल्याउन उनले सुझाव दिए। आवश्यक सफ्टवेयर खरिद गर्दा सरकारले अनुदान वा भन्सार छुट दिनुपर्ने उनको कथन छ। घरभाडाका विषयमा सरकारले गहन रूपमा ध्यान दिएर मध्यस्थकर्ता बनेर छुटको व्यवस्था गर्न आवश्यक रहेको उनको भनाइ छ। उनका अनुसार अन्य मुलुकमा कोभिड प्रभावित क्षेत्रमा कार्यरत कर्मचारीको तलबको ८० प्रतिशत सरकारले व्यहोरेको छ। नेपालमा पनि सरकारले कोष खडा गरी केही अनुदान दिन सके तलबको समस्या समाधान हुन सक्ने उनको भनाइ छ। ५ प्रतिशत ब्याजमा १ खर्बको पुनर्कर्जासम्बन्धी कार्यविधि र कम ब्याजदर निर्धारण गर्न सकिए बैंकको ऋणसम्बन्धी समस्या पनि बिस्तारै कम हुने उनको सुझाव छ। यसका साथै कम्तीमा एक वर्षका लागि सरकारले आयकरमा छुट दिने व्यवस्था गर्न सके व्यवसायीलाई पुनः अघि बढ्न मद्दत पुग्नेछ। नेपाल राष्ट्र बैंकले रेस्टुराँ व्यवसायलाई अति प्रभावित क्षेत्रमा सूचीकृत गरेको छ। यसकै आधारमा राष्ट्र बैंकले राहत दिने गरी मौद्रिक नीति सार्वजनिक गरेको छ। जसअनुसार अति प्रभावित क्षेत्रमा प्रवाह भएको सक्रिय कर्जाको २०७७ असार मसान्तसम्म भुक्तानी गर्नुपर्ने साँवाको किस्ता र ब्याजको रकमलाई आगामी २०७८ असार मसान्तसम्म भुक्तानी गर्नुपर्ने म्याद थप गरेको छ। यसबाहेक पुनःस्थापित हुन समय लाग्ने भएकाले अति प्रभावित क्षेत्रमा प्रवाह भएको सक्रिय कर्जाको २०७७ असार मसान्तसम्म भुक्तानी गर्नुपर्ने साँवाको किस्ता र ब्याज रकमको भुक्तानीका लागि दुई वर्षसम्मको समय थप प्रदान गर्न सक्ने व्यवस्थासमेत गरेको छ। उद्योग क्षेत्रमा राख्नुपर्छ  अरनिको राजभण्डारी अध्यक्ष, रेस्टुरेन्ट एन्ड बार एसोसिएसन सरकारले पर्यटन वर्ष घोषणा गरेकाले मध्यम र उच्च वर्गका रेस्टुराँले ऋण खोजेर पनि स्तरवृद्धि गरेका थिए। स्वदेशी र विदेशी पाहुनाका लागि विशेष खानपानका लागि विभिन्न मुलुकबाट खाद्य पदार्थ आयात गरी जोहो गरेका थिए। थप दक्ष जनशक्ति र विशेष सेवासुविधाका लागि अतिरिक्त लगानी गरेका थिए। सबै तयारी गरी कमाइ हुने मुख्य समयमै कोभिड १९ को संक्रमण भयो। त्यससपछि लकडाउनको अवस्था र अहिले यो क्षेत्र खुले पनि कोभिडको बढ्दो संक्रमण र उपभोक्ताको चहलपहल नबढेका कारण सञ्चालक चुर्लम्मै डुबेका छन्। जेनतेन गरी खुलेका रेस्टुँरा पनि सुनसान छन्। कोभिड १९ अघि दैनिक करिब १० करोड रुपैयाँसम्म कारोबार गर्ने रेस्टुरेन्टले मासिक १ करोड पनि नाघ्दैन। मासिक करिब ३० अर्ब रुपैयाँ कारोबार हुँदा यस व्यवसायबाट करिब ४० प्रतिशत कृषि उपजमा, १३ प्रतिशत भ्याट, २० प्रतिशत कर्मचारी तलब, १५ प्रतिशत घरबहाल र अन्य विविध खर्चमा खर्चिएर बाँकी रकम व्यवसायीको नाफा हुन्थ्यो। रेस्टुरेन्ट बन्द हुँदा अहिले यस्ता सबै विषय खुम्चिएको छ। ९० प्रतिशत रेस्टुरेन्ट घरभाडामा लिएर सञ्चालन भएकाले व्यवसायीलाई घरभाडाकै समस्या देखिएको छ। कर्मचारीलाई तलब भुक्तानी र ऋणको समस्या अन्य क्षेत्रजस्तै हाम्रोमा पनि समान नै छन्। यसबाहेक दर्ता प्रक्रियामा एकद्वार नीति नहुँदा थप जटिल समस्या भएको छ। सरकारको नीतिअनुसार कुनै रेस्टुरेन्ट नगरपालिकामा र कुनै घरेलु तथा साना उद्योगमा दर्ता भएका छन्। यो क्षेत्रलाई पनि उद्योगअन्तर्गत राखेर व्यवहार गर्नुपर्छ। सरकारले पनि विशिष्ट समस्याको वैज्ञानिक रूपमा समाधान नगरी खोल्न मात्रै निर्देशन दिएका कारण यो क्षेत्र झन् थला पर्न लागेको छ। आर्थिक जोखिम बढी भएका कारण कतिपय रेस्टुरेन्ट सदाका लागि बन्द भएका छन्। यसले गर्दा आ िश्रत श्रमिक र उनीहरूको परिवारको रोजीरोटी खोसिएको छ। यस्तै अवस्था रहिरहने र सरकारले बेवास्ता गर्ने हो भने रेस्टुरेन्ट सदाका लागि बन्द हुने क्रम बढेर बेरोजगारी दर जटिल रूपमा बढ्न सक्छ।"
सबै जिल्लाबाट सवारी पास वितरण बन्द,"काठमाडौं : गृह मन्त्रालयले मुलुकभरका जिल्ला प्रशासन कार्यालयलाई सवारी पास वितरण बन्द गर्न निर्देशन दिएको छ । ७७ जिल्लाका प्रमुख जिल्ला अधिकारीलाई बुधबार परिपत्र गर्दै मन्त्रालयले यही साउन २९ गतेदेखि लागू हुने गरी सवारी पास वितरण नगर्न निर्देशन दिएको हो । कोभिड १९ को जोखिम उच्च भएकाले नेपाल सरकारबाट विभिन्न समयमा भएको निर्णय र मन्त्रालयबाट भएको निर्देशनसमेतका आधारमा उक्त परिपत्र जारी गरिएको हो । हालसम्म जारी हुँदै आएको सवारी पास व्यवस्थालाई अर्को व्यवस्था लागू नभएसम्मका लागि साउन २९ देखि सवारी पास वितरण नगर्नू नगराउनुहुन आदेशानुसार अनुरोध छ, मन्त्रालले बुधबार जारी गरेको सूचनामा उल्लेख छ। यसअघि सरकारले अत्यावश्यक कामका लागि अन्तरजिल्ला जान सवारी पास वितरण गर्दै आएको थियो । पछिल्लो समयमा मुलुकभर कोभिड १९ को संक्रमण बढ्दो छ । काठमाडौँ उपत्यकामा समेत सङ्क्रमण बढिरहेकाले प्रवेशमा कडाइ गरिएको छ । पछिल्लो २४ घण्टामा मात्र कोरोनाले मृत्यु हुनेको संख्या १० पुगेको छ । योसँगै कोरोनाले मृत्यु हुनेको संख्या ९३ पुगेको छ । स्वास्थ्य तथा जनसंख्या मन्त्रालयले भने औपचारिक रुपमा ९१ जनाको मृत्यु भएको पुष्टि गरेको छ ।"
पत्रकार बानियाँको मृत्युमा छानबिन गर्न महासंघको माग,"काठमाडौं : नेपाल पत्रकार महासंघले पत्रकार बलराम बानियाँको मृत्युको छानबिन गर्न सरकारसँग माग गरेको छ। बुधबार विज्ञप्ति सार्वजनिक गर्दै महासंघका महासचिव रमेश विष्टले महासंघका पूर्व केन्द्रीय सदस्यसमेत रहेका बानियाँको मृत्यु रहस्यमय भएको भन्दै सरकारसँग छानबिन गर्न माग गरेका हुन्। पत्रकार बानियाँको दु:खद निधन महासंघ बानियाँको रहस्यमय ढंगले भएको निधनको बारे गहिरो छानबिन गरी सत्यतथ्य सार्वजनिक गर्न सरकारसँग माग गर्दछ, विज्ञप्तिमा भनिएको छ। बानियाँको निधनले महासंघ स्तब्ध भएको विज्ञप्तिमा उल्लेख छ। साउन २६ गते दिउँसोदेखि सम्पर्कबिहीन भएका बानियाँको शव बुधबार बिहान मकवानपुरको सिस्नेस्थित माण्डु जलविद्युत आयोजनामा भेटिएको हो।"
"दुर्घटनामा हजुरबुवा र नातिनीको मृत्यु, आमाछोरी घाइते",राजविराज : बालिकासहित चारजना सवार मोटरसाइकल र पिकअप गाडी ठोक्किएर दुर्घटना हुँदा बुधबार मोटरसाइकल चालक र उनका नातिनीको मृत्यु भएको छ। सप्तरीको खडक नगरपालिका६ स्थित पूर्वपश्चिम राजमार्गमा पूर्वबाट पश्चिम जाँदै गरेको ना४ च ८४८३ नम्बरको पिकअप र विपरीत दिशाबाट आउँदै गरेको स ७ प ८९३२ नम्बरको मोटरसाइकल एक आपसमा ठोक्किदा मोटरसाइकल चालक ४५ वर्षीय कासिम अन्सारी र उनकी नातिनी ३ वर्षीय फरना खातुनको मृत्यु भएको जिल्ला प्रहरी कार्यालय सप्तरीले जनाएको छ। दुर्घटनामा घाइते भएपछि रुपनी गाउँपालिकास्थित युनिक अस्पतालमा उपचारका लागि ल्याउने क्रममा उनीहरुको मृत्यु भएको डिएसपी तिलक भारतीले बताए। मोटरसाईकलमा सवार कासिमकी श्रीमती ४० वर्षीया रोशना खातुन र निजकी छोरी २५ वर्षीया समसुन खातुनसमेत घाइते भएकी छिन्। उनीहरुको युनिक अस्पतालमा उपचार भइरहेको छ। आफन्तको बिहेका लागि नयाँ कपडा किन्न उनीहरु मोटरसाइकलमा बजार गइरहेका थिए। दुर्घटनाग्रस्त पिकअप र मोटरसाईकललाई प्रहरीले नियन्त्रणमा लिएको छ।
बुटवल भदौ ५ गतेसम्म लकडाउन,बुटवल : कोरोना संक्रमित बढेपछि बुटवल लकडाउन गरिएको छ। बिहीबार रातिदेखि भदौ ५ गतेसम्म अत्यावश्यक सेवा बाहेक अरु बन्द हुनेगरी लकडाउन गरिएको हो। बुटवल उपमहानगरमा बसेको बैठकले लकडाउन गर्ने निर्णय गरेको नगर उपप्रमुख गोमादेवी आचार्यले जानकारी दिइन्।बजारमा भीडभाड अत्याधिक भएपछि संक्रमण फैलिन सक्ने भन्दै लकडाउन गर्ने निर्णय गरियो' उनले भनिन्। बुटवलका वडा नम्बर ११ र १३ मा कोरोना संक्रमितका बिरामी देखिएका छन्। एउटा टोल नै परीक्षणको दायरामा आएपछि नगरपालिकालाई लकडाउनको दवाब परेको हो। रुपन्देहीको तिलोत्तमा नगरपालिकाले अत्यावश्यक बाहेकका सेवा प्रवाह रोकेको छ। नगरपालिकाका वडाबाट दिइने सबै सेवाहरु १० दिनका लागि रोकिएको हो।
६ जना वनका कर्मचारी घुससहित पक्राउ,"काठमाडौं : अख्तियार दुरुपयोग अनुसन्धान आयोगले सवडिभिजन वन कार्यालय मैनामैनी उदयपुरका प्रमुख (सहायक वन अधिकृत) शिवनारायण यादवसहित ६ जना अनुसन्धानको लागि नियन्त्रणमा लिएको छ। इलाका प्रहरी कार्यालय रामपुर ठोक्सिलाबाट खटि गएको प्रहरी टोलीले यादव, सवडिभिजन वन कार्यालय लालबजार रामपुर, उदयपुरका प्रमुख सहायक वन अधिकृत बिनोद कुमार साह, फरेष्टर रमेश राई, सव डिभिजन वन कार्यालय मैनामैनी उदयपुरमा कार्यरत फरेष्टर विशेश्वर चौधरी, वन रक्षक द्वय शैलेन्द्र झा, मनोज कुमार राउतलाई १७ हजार घुससहितनियन्त्रणमा लिई आयोगको कार्यालय इटहरीमा बुझाएको छ। उनीहरुलाई नियन्त्रणमा राखी थप अनुसन्धान भइरहेको अख्तियारका प्रवक्ता तारानाथ अधिकारीले जानकारी दिए।"
"प्रदेश १ मा कोरोना कहर : ७ जनाको मृत्यु, १६ सय ११ संक्रमित","विराटनगर : प्रदेश १ मा बुधबार थप ४८ जनामा कोरोना भाइरस संक्रमण पुष्टि भएको छ । यो सँगै प्रदेशमा संक्रमितको संख्या १ हजार ६ सय ११ पुगेको छ । सामाजिक विकास मन्त्रालय प्रदेश १ का अनुसार बुधबार थपिएका संक्रमितहरुमा मोरङका २४, सुनसरीका १४, झापाका ९ र प्रदेश बाहिर ठेगाना भएका एक जना छन् । बुधबार पनि मोरङमा सबैभन्दा धेरै संक्रमित थपिएका हुन् । मोरङको विराटनगरका १२ पुरुष, रंगेलीका ६ पुरुष र ३ महिला, बबियाका १ पुरुष र गुलुमका २ पुरुषमा कोरोना देखिएको छ । उता सुनसरीको धरानका ४ महिला र ५ पुरुष, दुहबीका ३ पुरुष र कोशी गाउँपालिकाका २ पुरुषमा कोरानो देखिएको छ । झापाको मेचीनगरका ३ महिला र ६ पुरुष, भद्रपुरका ३ पुरुष तथा रौतहटका १ पुरुषमा कोरोना पोजेटिभ देखिएको छ। यस्तै बुधबार मोरङको बुढिगंगा २ का कोरोना संक्रमित पुरुषको सुनसरीको धरानस्थित बीपी कोइराला स्वास्थ्य विज्ञान प्रतिष्ठान धरानमा उपचारको क्रममा मृत्यु भएको छ । यो सँगै प्रदेशमा कोरोनाबाट मृत्यु हुनेको संख्या ७ पुगेको छ । मृत्यु हुनेहरु सबै मोरङका हुन् । यस्तै प्रदेश बाहिरका २ जनाको बीपी प्रतिष्ठानमा मृत्यु भएको छ । प्रदेशमा अहिलेसम्म कोरोनामुक्त भएर १ हजार ११८ जना डिस्चार्ज भएका छन् । गएको २४ घण्टामा अहिलेसम्मकै धेरै १ हजार ८७८ जनाको पीसीआर विधिबाट कोरोना परीक्षण भएको मन्त्रालयले जनाएको छ ।"
"उपत्यकामा बढ्यो कोरोनाको ग्राफ, एकैदिन थपिए १३८ जना संक्रमित","काठमाडौं : काठमाडौं उपत्यकामा कोरोना संक्रमण दर दिनप्रतिदिन बढ्दो छ। पछिल्लो २४ घण्टामा थप १३८ जनामा संक्रमण पुष्टि भएको छ। मंगलबार मात्र १३४ जनामा संक्रमण पुष्टि भएको थियो। काठमाडौंका १०७ जना, भक्तपुरका ८ जना र ललितपुरका २३ जनामा कोरोना पुष्टि भएको स्वास्थ्य मन्त्रालयले जनाएको छ। बुधबार थप ४८४ जनामा कोरोना भाइरस (कोभिड१९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या २४ हजार ४ सय ३२ पुगेको हो । मन्त्रालयका अनुसार पछिल्लो २४ घन्टामा ६४ कोरोना जितेर घर फर्किएका छन्। योसहित कोरोना जित्नेको कुल संख्या १६ हजार ७ सय २८ पुगेको छ। यस्तै पछिल्लो २४ घन्टामा १० हजार ४८१ पीसीआर परीक्षण भएका छन्। क्वारेन्टाइनमा रहनेको संख्या १४ हजार ८ सय ४६ पुगेको छ भने आइसोलेसनमा ७ हजार ६ सय १३ जनाको उपचार भइराखेको छ ।"
समुदायमा कोरोना देखिएपछि सिन्धुली सदरमुकाम एक साताका लागि 'लकडाउन',"सिन्धुली : सिन्धुली जिल्ला सदरमुकामस्थित कमलामाई नगरपालिका एक साताका लागि लकडाउन गरिएको छ । समुदाय स्तरमा कोरोना भाइरस (कोभिड१९)को संक्रमण फैलिएको आशंकामा सदरमुकामलगायत नगरका सबै नाका बन्द गर्ने गरी लकडाउन गरिएको हो । कमलामाई नगरपालिकाले गएको मंगलबार राती १२ बजेबाट लकडाउन गराएको हो । सिन्धुली सदरमुकाममा शनिबार र आइतबार हालसम्मकै धेरै ९ जनामा कोरोना संक्रमण पुष्टि भएपछि नगरपालिकामा सोमबार बसेको सर्वपक्षीय बैठकले मंगलबार राती १२ बजेदेखि लकडाउन गरिएको कमलामाई नगरपालिका नगरप्रमुख खड्ग बहादुर खत्रीले बताए । नगर क्षेत्रका मुख्य राजमार्ग बाहेकका सबै सिमानाका सडकहरु पूर्णरुपमा बन्द गरिएको छ ।'विपी राजमार्गमा संचालन हुने अत्यावश्यकीय सवारी साधनमा पनि नगरपालिका क्षेत्रभित्र रोक्न, यात्रु चढाउन र ओराल्नका साथै होटल समेत प्रयोग गर्न रोकलगाइएको छ,' उनले भने । पछिल्लो समय समुदायस्तरमै संक्रमणको जोखिम बढ्नुका साथै अन्य क्षेत्रबाट आउजाउ गर्नेहरुका कारण कोरोना संक्रमण बढ्ने जोखिम बढेपछि लकडाउन गरिएको प्रमुख जिल्ला अधिकारी योगेन्द्र प्रसाद पाण्डेले स्पष्ट पारे । उनले भने, 'जिल्ला सदरमुकाम रहेको नगरपालिका भित्र अत्यावश्यक सेवा बाहेक सबै सेवा बन्द गरी लकडाउन सुरु गरिएको हो ।' नगर क्षेत्र लकडाउन गरिएपछि जिल्ला सदरमुकाम बुधबार बिहानैदेखि सुनसान छ । बजारका मुख्य चोक र सडकमा सशस्त्र प्रहरी, नेपाल प्रहरी र नगर प्रहरी परिचालन गरिएको छ । पैदल यात्रमा समेत कडाइ गरिएको छ भने नगर क्षेत्रभर अत्यावश्यकीय सेवा बाहेक सबै सरकारी गैह्रसरकारी क्षेत्रहरु, भिडभाड हुने बजारहरु, यातायात लगाएतका सबै सेवाहरु बन्द छन् । उता कोरोना संक्रमण बढेपछि सिन्धुली अस्पतालमा इमरजेन्सी र प्रसुती बाहेकका सवै सेवाहरु वन्द गरिएको छ । हालसम्म सिन्धुलीमा १५ सय २२ जनाको पिसिआर परिक्षणमा १९ जनमा कोरोना भाईरस पोजेटिभ देखिएको छ ।"
"डोटीमा बस दुर्घटना : मृतक तीन जनाकै सनाखत, ८ जना गम्भीर","डोटी : डोटीमा बस दुर्घटनामा मृत्यु हुने तीन जनाकै सनाखत भएको छ। मृत्यु हुनेमा अछाम चौरपाटी गाउँपालिका, मार्कु घर भएका ३१ वर्षीय बसका सहचालक टीकाराम बिक, अछाम बान्नीगडी जयगड ३ धामीगाउँका ६० वर्षीय पदम साउँद र अछाम साँफेबगर नगरपालिका २ घर भई हाल कैलाली बस्ने ५५ वर्षीय लक्षिमादेवी बिक रहेका जिल्ला प्रहरी कार्यालयका सूचना अधिकारी एवम् डीएसपी ईन्द्रबहादुर मल्लले जानकारी दिए। धनगढीबाट अछाम जाँदै गरेको कर्णाली रिभर यातायातको ना ६ ख २५२९ नम्बरको बस बुधबार बिहान ६ बजे डोटीको पूर्बीचौकी गाउँपालिका  १ तल्लोफुलौटमा दुर्घटना भएकोहो। कोरोना महामारीका कारण भारतबाट घर फर्कने क्रममा उनीहरु बसमा सवार रहेका थिए। दुर्घटनामा ३३ जना घाइते भएका छन्। बसमा चालकसहित ३७ जना रहेका प्रहरीले जनाएको छ। घाइतेहरुको जिल्ला अस्पताल डोटीमा उपचार भइरहेको छ। ८ जना गम्भीर घाइतेहरुलाई रिफर गरिएको अस्पतालका डाक्टर प्रमोद भट्टले जानकारी दिए। गम्भीर घाइतेहरुलाई नेपालगञ्ज मेडिकल कलेजमा रिफर गरिएको छ। बसमा सवार सबै भारतबाट आएका कारण घाइतेहरु सबैको पिसिआर टेष्टको लागि स्वाब संकलन गरेर डडेल्धुरा अस्पतालको प्रयोगशालामा पठाइसकिएको डाक्टर भट्टले बताए। घाइतेहरुको उपचार गर्दा सबै प्रकारका सुरक्षा अपनाएर स्वास्थ्यकर्मीको टोली परिचालित भएको अस्पताल स्रोतले जनाएको छ। बस सडकबाट एक सय मिटर तल खसेको थियो। चालकको लापरबाहीका कारण बस दुर्घटना भएको र चालक निदाएको हुनसक्ने प्रहरीले जनाएको छ। सडक क्षेत्र राम्रै भएपनि दुर्घटना कसरी भएको हो भन्ने कुरा अनुसन्धान भइरहेको प्रहरीको भनाई छ। अहिले चालक प्रहरीको नियन्त्रणमा रहेका छन्। कोरोनाको महामारी भइरहेका बेला बसमा सवार सबै भारतबाट आएका कारण उद्धारमा खटिएका प्रहरी, स्थानीय लगायतले ग्लोब्स, मास्कको प्रयोग गरेर उद्धार गरेको जिल्ला प्रहरी कार्यालयका प्रमुख प्रहरी उपरीक्षक जनकराज पाण्डेले बताए। उद्धार गर्नु पहिलो कर्तव्य रहेकाले आफुसँग भएका सुरक्षाका सामग्रीको प्रयोग गरेर उद्धारमा खटिएका पाण्डेले जनाए। स्थानीयमा सन्त्रास बस दुर्घटनाबाट स्थानीयमा सन्त्रास फैलिएको छ। बिशेषगरी भारतबाट आएका व्यक्तिहरु दुर्घटनामा परेका कारण त्रास फैलिएको हो। पछिल्लो समय भारतबाट आएका व्यक्तिहरुमा कोरोना संक्रमण देखिएका कारण घाइते तथा मृतकहरुमा पनि कोरोना हुन सक्ने भएकाले स्थानीयमा त्रास फैलिएको हो। उद्धारमा समेत स्थानीय खटिएका कारण झनै त्रास फैलिएको स्थानीय बलबहादुर खड्काले बताए। सामान्य ग्लोब्स तथा मास्क मात्रै प्रयोग गरेर घाइतेहरुको उद्धार भएका कारण कोरोना सरिहाल्छ की भन्ने आशंका समुदायमा फैलिएको खड्काले बताए।"
चितुवाको छाला र चोरीको मोटरसाइकलसहित सात जना पक्राउ,"भक्तपुर : भक्तपुर प्रहरीले प्रतिबन्धित चितुवाको छाला र एउटा चोरीको मोटरसाइकलसहित सातजनालाई नियन्त्रणमा लिएको छ। प्रहरीले जिल्लाको चाँगुनारायण नगरपालिका ८ सुडालबाट चार र सूर्यविनायक नपा ८ सिपाडोलको दार्जिलिङ हाइटबाट तीन गरी सातजनालाई नियन्त्रणमा लिएको हो। स्थानीयको विशेष सूचनाको आधारमा प्रहरीले उक्त समूहलाई नियन्त्रणमा लिन सफल भएको छ। महानगरीय प्रहरी परिसर भक्तपुरका प्रवक्ता प्रहरी नायब उपरीक्षक दीपक गिरीले सुडालस्थित सुरेश कार्कीको घरमा डेराकोठा गरी बस्ने मानिसहरुले जंगली जनावरको छालालगायतका चिजवस्तु अवैध रुपमा राखी खरिद बिक्री तथा ओसारपसार गर्ने गरेका छन् भन्ने विशेष सूचनाको आधारमा खटिएको प्रहरी टोलीले सुरुमा चारजनालाई नियन्त्रणमा लिएको जानकारी दिए। परिसर र महानगरीय प्रहरी अपराध महाशाखा भक्तपुरको संयुक्त अनुसन्धान अधिकृतसहितको टोलीले रामेछापको सुनापाती गाउँपालिका ५ घर भई हाल सुडाल बस्ने १९ वर्षीय कुमार लामा, १७ वर्षीय फुसाङ तामाङ, १८ वर्षीय हिमाल लामा र २१ वर्षीय पासाङ तामाङलाई नियन्त्रणमा लिएको थियो। उक्त टोलीले निजहरुको कोठा खानतलासी गर्दा कालोमा खैरो र सेतो रंगको पाटे चितुवाको सुख्खा छाला एक थान बरामद भएको प्रहरी नायब उपरीक्षक गिरीले जानकारी दिए। नियन्त्रणमा लिएका चारजनासँग प्रारम्भिक सोधपुछ गर्दा दिएको बयानको आधारमा प्रहरीले सिपाडोलस्थित दार्जिलिङ हाइटबाट थप तीनजनालाई प्रहरीले नियन्त्रणमा लिएको थियो। प्रहरीले काभ्रेपलाञ्चोकको तिमाल गाउँपालिका ९ घर भएका २२ वर्षीय सञ्जीव सिंजाली मगर, काभ्रेपलाञ्चोकको रोशी गापा १० घर भएका २४ वर्षीय दीपेश तामाङ र काभ्रेकै रोशी गापा ५ घर भएका २३ वर्षीय मिलन मगरलाई पक्राउ गरेको हो। उनीहरु तीनैजना हाल सिपाडोलको दार्जिलिङमा बस्दै आएका छन्। चितुवाको छाला ओसारपसार तथा बेचबिखनमा संलग्न भएको बयानको आधारमा उनीहरुलाई नियन्त्रणमा लिइएको भक्तपुर प्रहरीले जनाएको छ। खानतलासीकै क्रममा निजहरुले प्रयोग गरेको बा ९० प ६५१० नम्बर २२० सीसीको पल्सर मोटरसाइकलसमेत फेला परेको परिसरका प्रहरी नायब उपरीक्षक गिरी बताउँछन्। जुन मोटरसाइकल चोरीको भएको खुल्न आएको छ। परिसरका अनुसार उक्त मोटरसाइकल भक्तपुर नपा ९ का प्रजु सुवालको चोरी गरी लगिएको थियो। प्रहरीले डेरा कोठामा शंकास्पद रुपमा राखिएको मोटरसाइकलका विभिन्न चार थान नम्बर प्लेट, एकथान मोटरसाइकलको लक, नौ थान मोबाइल फोन सेट, बा ९० प ६५१० नम्बरको सवारी दर्ता किताब र दुइटा सवारी चालक अनुमतिपत्रसमेत बरामद गरेको छ। थप अनुसन्धानको लागि प्रहरीले नियन्त्रणमा लिएका सातैजनालाई डिभिजन वन कार्यालय भक्तपुर पठाइने जनाएको छ।"
प्रहरीमा कोरोना संक्रमण : अपराध अनुसन्धान प्रभावित बन्दै,"जनकपुरधाम : प्रहरीलाई कोरोनो लागेपछि अपराध अनुसन्धान प्रभावित बनेको छ। प्रदेश२ मा कार्यरत ९२ जना प्रहरीमा हालसम्म कोभिड१९ को संक्रमण देखिएको प्रदेश प्रहरी कार्यालय जनकपुरधामका प्रवक्ता अंशु सिंहले जनाए। उनका अनुसार ३९ प्रहरी कोरोना जितेर अस्पतालबाट फर्किएका छन् भने ५३ जना अझै कोरोना अस्पतालको आइसोलेनसनमा उपचार गराइरहेका छन्। साउन ५ गते वीरञ्जस्थित श्रीपुरबाट लागुऔषध सहित ५ जना पक्राउ परेका थिए। उनीहरुमाथि मुद्दा चलाइयो। अदालतमा पेश गर्न कोरोना जाँच गर्दा तिनीहरुमा कोभिड१९ संक्रमण देखियो। त्यसपछि श्रीपुर वडा प्रहरी कार्यालय सिल गरियो। प्रहरी तालिम केन्द्र सप्तरीमा पनि कोरोना संक्रमण देखिएको छ। केही दिन पहिले धनुषास्थित जिल्ला प्रहरी कार्यालयका प्रहरीमा पनि कोरोना संक्रमण पुष्टि भयो। धनुषामा ब्यारेक सिल गरियो । कोरोनाको जोखिम बढ्दै गएपछि अपराध अनुसन्धान गर्न कठिन बन्दै गएको प्रदेश प्रहरी कार्यालयका डीआइजी धिरजप्रताप सिंहले बताए ।अपराधी गाउँमा लुकेका छन्। नेपालमा जघन्य अपराध गरेर भारतमा लुकेका कतिपय अभियुक्त र दोषी बारे पनि हामीलाई विशेष सूचना छ, उनले भने,तर, कोरोनाको संक्रमणले पक्रिन सकिएको छैन। थुन्ने र अनुसन्धान गर्नु पर्ने घटनाका अभियुक्तलाई कोरोनाकै कारण तारिखमा छोड्नु परेको उनले जनाए। गाउँ पुगेर फरार अपराधी खोज्न गाह्रो छ,डीआइजी सिंहले भने।"
विराटनगरमा थप एक कोरोना संक्रमितको मृत्यु,"विराटनगर : कोरोना भाइरसको संक्रमणका कारण विद्युत् प्राधिकरण विराटनगर वितरण केन्द्रका एक कर्मचारीको बुधबार दिउँसो मृत्यु भएको छ। प्राधिकरणका प्राविधिक विराटनगर महानगरपालिका३ घर भएका ५७ वर्षीय पुरुषको मृत्यु भएको हो। कोशी अस्पताल कोभिड१९ उपचार केन्द्रमा उपचाररत प्राधिकरणका इलेक्ट्रिसियनको दिउँसो ४ बजे मृत्यु भएको उपचार केन्द्रका प्रमुख वरिष्ठ फिजिसियन डा दीपक सिग्देलले जानकारी दिए। श्वासप्रश्वासमा समस्या भएपछि उनलाई उपचारका लागि सोमबार कोभिड अस्पतालको आइसोलेसनमा भर्ना गरिएको थियो। उनलाई सोमबार नै कोरोना पोजिटिभ देखिएको थियो। डा सिग्देलकाअनुसार मृतक मधुमेह र दमका पुराना रोगी थिए। उनको शव व्यवस्थापन गर्न नेपाली सेनाको विशेष टोलीलाई जिम्मा लगाउने तयारी भइरहेको अस्पतालले जनाएको छ। स्वास्थ्यमा समस्या थपिँदै गएपछि ती पुरुषलाई सोमबार नै धरानस्थित बीपी कोइराला स्वास्थ्य विज्ञान प्रतिष्ठान पठाउन खोजिएको थियो। तर बेड खाली नभएको भन्दै प्रतिष्ठानले बिरामी लिन अस्वीकार गरेपछि पठाउन सकिएको थिएन। कोशीको कोभिड अस्पतालमा लक्षण नभएका संक्रमितको मात्रै उपचार हुँदै आएको छ। धरानमा भने कडा लक्षण देखिएका संक्रमितको उपचार गर्ने भेन्टिलेटरसहितको लेभल थ्री अस्पताल सञ्चालनमा छ। विद्युत् प्राधिकरणका कर्मचारीको मृत्यु भएसँगै विराटनगर महानगरपालिकामा मात्रै कोरोना भाइरस संक्रमणका कारण ज्यान गुमाउनको संख्या पाँच पुगेको छ। यस अघि कोरोना संक्रमित विराटनगर९ मा दुई, विराटनगर५ र १० का एकएक जना पुरुषको उपचारका क्रममा मृत्यु भइसकेको छ।"
सीमामा कडाई गर्न रिजर्भ गण,"महोत्तरी : कोरोनाको महामारी नियन्त्रण गर्न सशस्त्र प्रहरीले रिजर्भ गणको अवधारण ल्याइएको छ। नेपालभारत सीमा खुकुलो भएपछि प्रदेश२ मा कोरोना संक्रमण फैलिएको छ। हालसम्म प्रदेश २ मा कोरोना संक्रमणले ३१ जनाको मृत्यु भएको समाजिक विकास मन्त्रालयले जनाएको छ। ६ हजार ६८ जना संक्रमित भएका छन्। सीमा नाकाको सुरक्षालाई चुस्त बनाउन, हुलदंगा नियन्त्रण गर्न, विपद्मा राहत तथा उद्धार लगायतका कार्य प्रभावकारी बनाउन सशस्त्र प्रहरी बल प्रधान कार्यालयले रिर्जभ गणको रणनीति अघि सारेको हो। प्रदेश२ को दुई स्थानमा एसपीको नेतृत्वमा रिर्जभ गण कार्यान्वयनमा ल्याइएको हो। सशस्त्र प्रहरी बल नेपाल प्रदेश२ छिन्नमस्ता बाहिनी कार्यालय बर्दिबास महोत्तरीको मातहत एउटा र अर्को बाराको पिलुवास्थित भद्रकाली गणमा सो गण स्थापना गरिएको छ। बर्दिबासमा एसपी सुरेन्द्र बुढाथोकीले रिजर्भ गणको नेतृत्व सम्हालेका छन् भने बारामा एसपी मनोज थापा खटिएका छन्। दुवै गणमा ६२१६२१ जना जनशक्ति छन्। रिजर्भ गणका जनशक्तिलाई हाल सीमा सुरक्षामा खटाइने सशस्त्र प्रहरी बल नेपाल प्रदेश२ छिन्नमस्ता बाहिनी कार्यालय बर्दिबास महोत्तरीका डीआईजी कृष्णभक्त ब्रम्हचार्यले जनाए। लगातार पाँच महिनादेखि सीमा सुरक्षामा खटिएका सुरक्षाकर्मीलाई मध्यनजर गरेर शसस्त्र प्रहरीले रेष्ट एण्ड रिलिफको अवधारणा पनि कार्यान्वयनमा ल्याइएको उनले बताए। ड्युटीमा खटिएका थकित सुरक्षाकर्मीलाई आराम गर्न समय दिने र सो ठाउँमा नयाँ प्रहरी जवानलाई सीमामा खटाउने रणनीति नै रेष्ट एण्ड रिलिफ को अवधारणा हो।पहिले लक्षणबिनाको कोरोना संक्रमण थियो तर अहिले लक्षण देखिएको छ, उनले भने,सीमाबाट अवैधानिक रुपमा हुने आउजाउमा कडाई गरेका छौं।भारतबाट आउनेको व्यवस्थापन सही ढङ्गबाट नहुँदा कोरोना फैलिएको उनको दावी छ।भारतबाट आउनेलाई हामीले स्थानीय तहको जिम्मा लगाएर पठायौं। क्वारेन्टाइनमा राख्छौं भनेर स्थानीय तहले सीमाबाट गाउँ लगे। तर, उहाँहरुलाई होमक्वारेन्टाइनमा राखियो। भारतबाट आउनेले होमक्वारेन्टाइनको महत्व नै बुझेनन्, जहाँ डाक्टरको उपस्थिति र निगरानी पनि भएन। प्रदेश २ का नाकाबाट ३६ हजार ३ सय ५८ जना वैधानिक तरिकाले नेपाल प्रवेश गरेका छन्। उनीहरु कहाँ कहाँ छन् त्यसको ठेगान छैन। प्रदेश२ का ८ वटै जिल्ला सीमासँग जोडिएको छ। प्रदेशभरि ४ सय ६४ किलोमिटरको नेपाली भूभाग भारतसंग जोडिएको छ। आठ जिल्लाबाट भारत प्रवेश गर्ने २ सय ४६ ठूलासाना सीमा नाका छन्। सीमाबाट हुने आवत जाबत बन्द गर्न अहिले ५३ स्थानमा बोर्डर आउट पोस्ट छ। सबै नाका, गल्लीमा सुरक्षाकर्मी रातदिन पहरा दिइरहेका छन्।"
सडकमा मृत भेटिएका पुरुषमा संक्रमण पुष्टि,वीरगन्ज : वीरगन्जको सडकमा मङगलबार मृत अवस्थामा फेला परेका एक युवकमा कोरोना संक्रमण भएको पुष्टि भएको छ। बाराको विश्रामपुर गाउँपालिका५ इटियाही गाउँ घर भएका ३८ वर्षीय पुरुषमा संक्रमण पुष्टि भएको हो। वीरगन्ज महानगरपालिका१६ नगवास्थित सामुदायिक प्रहरी कार्यालय नजिकको सडकमा मङगलवार दिउसो उनि मृत अवस्थामा फेला परेका थिए। शवको स्वाब संकलन गरि नारायणी अस्पतालको प्रयोगशालामा पठाइएको थियो। बुधबार साँझ प्रयोगशालाले दिएको रिपोर्टमा मृतक ती पुरुषको पीसीआर रिपोर्ट पोजिटिभ आएको नारायणी अस्पतालका मेसु डाक्टर मदन उपाध्यायले जानकारी दिए। यसअघि जेठ ३१ गते पनि वीरगन्जको घण्टाघरस्थित पार्क परिसरमा वेवारिसे अवस्थामा मृत भेटिएका एक युवकमा पनि संक्रमण पुष्टि भएको थियो। ती युवकको भने अहिलेसम्म पनि पहिचान खुल्न सकेको छैन्। बुधबार बारा घर भएका मृतक पुरुषमा संक्रमण पुष्टि भएसंगै पर्सामा कोरोना संक्रमणबाट मृत्यु हुनेको संख्या २३ पुगेको छ। साउनमा मात्रै पर्सामा १९ जनाको मृत्यु भएको हो।
पेट्रोल खाँदा १७ महिने बालकको मृत्यु,मुस्ताङ : मुस्ताङको घरपझोङ गाउँपालिका ३ पुथाङ एयरपोर्ट जोमसोममा बुधबार एक १७ महिने बालकले खेल्ने क्रममा पेट्रोल खाँदा मृत्यु भएको जिल्ला प्रहरी कार्यालय मुस्ताङले जनाएको छ । जिल्ला प्रहरी कार्यालयका प्रहरी प्रवक्ता आशिष अघिकारीका अनुसार घरपझोङ३ एयरपोर्ट जोमसोममा रहेको त्रिशुला मोटर साइकल वर्कसपका किरण थापाको १७ महिने छोरा किसान थापाको उपचारका लागि जोमसोम अस्पताल लैजाँदा मृत्यु भएको हो । १७ महिने बालकले घरमै खेल्ने क्रममा नजिकै राखिएको पेट्रोलियम पदार्थ खाँदा पुगेको प्रहरीले जनाएको छ । घटना बारे आवश्यक अनुसन्धान भइरहेको जिल्ला प्रहरी कार्यालय मुस्ताङले जनाएको छ। मुक्तिनाथमा ८२ वर्षीय वृद्ध महिला मृत फेला मुस्ताङको वारागुङ मुक्तिक्षेत्र गाउँपालिका १ मुक्तिनाथस्थित पुराङ गुम्बामा एक्लै बस्दै आइरहेकी ८२ वर्षीया एक वृद्धा फेला परेको जिल्ला प्रहरी कार्यालय मुस्ताङले जनाएको छ । प्रहरीका अनुसार उक्त महिला सोही स्थानकी स्थानीय भुटिक गुरुङ हुन् । मृतक महिला २३ दिनसम्म बाहिर देखा नपरेपछि स्थानीयकै सहयोगमा प्रहरीले खोजतलास गर्दा घरमै मृत अवस्थामा फेला परेको जनाइएको छ । प्रहरीले गत शुक्रबार मृत शव फेला पारेको हो । प्रहरीका अनुसार मृतकको जोमसोम अस्पतालमा पोस्ट मार्टम कार्य सम्पन्नभइ भिसेरा परिक्षणका लागि राष्ट्रिय विधि विज्ञान प्रयोगशाला काठमान्डौं पठाईएको र घटनाबारे आवश्यक अनुसन्धान प्रक्रिया अघि बढेको बताइएको छ ।
लकडाउनपछि जोमसोम विमानस्थल,जोमसोम : जोमसोम विमानस्थलको स्वरुप फेरिएको छ । विश्व व्यापी माहामारीको रुपमा फैलिएको कोरोना भाइरस ( कोभिड१९)का कारण गत चैत्र ११ गतेदेखि बन्द रहेको जोमसोम विमानस्थलको स्वरुप फेरिएको हो। पोखरा देखि मुस्ताङ घुम्न जाने आन्तरिक तथा बाह्य पर्यटकले जोमसोम विमानमा ओर्लिएपछि विमानस्थलको साविक स्वरुप भन्दा नयाँ अनुभूती गर्नसक्ने जोमसोम नागरिक उड्यन कार्यालयका प्रमुख दिपक विकले जानकारी दिए। नेपालको राष्ट्रिय झन्डासहित विभिन्न रंगका ७ वटा झन्डा राखिएको कार्यालय प्रमुख विकले बताए।
कालिकोटमा एकै दिन पाँचजना फरार अभियुक्त पक्राउ,"कालिकोट : जिल्ला प्रहरी कार्यालय कालिकोटले एकै दिन पाँचजना फरार अभियुक्त पक्राउ गरेको छ । विभिन्न मितिमा जिल्ला अदालत कालिकोटबाट फैसला भइ फरार रहेका पाँचजना अभियुक्तलाई बुधबार पक्राउ गरिएको जिल्ला प्रहरी प्रमुख डिएसपी श्यमबाबु ओलीयाले बताए । उनका अनुसार पक्राउ पर्नेमा २०७५ साल जेठ २९ गते जिल्ला अदालत कालिकोटबाट बहुबिबाह मुद्धामा १ वर्ष कैद र ५ हजार जरिवाना फैसला भएका जिल्लाको पलाँता गाउँपालिका ६ बस्ने ३२ वर्षका लंक बुढा, २०७२ साल मंसिर १० गते जिल्ला अदालत कालिकोटबाट सट्टा परीक्षा मुद्धामा ५ हजार जरिवाना फैसला भएका जिल्लाको नरहरीनाथ गाउँपालिका वडा नं १ बस्ने २८ वर्षका बिरेन्द्र बुढा, ०७२ साल माघ ११ गते जिल्ला अदालत कालिकोटबाट सार्वजानिक मुद्धामा ५ सय जरिवाना फैसला भएका जिल्लाको खाँडाचक्र नगरपालिका वडा नं ६ बस्ने २५ वर्षका तुल शाही, २०७४ साल जेठ २१ गते जिल्ला अदालत कालिकोटबाट सवारी ज्यान मुद्धामा २ हजार जरिवाना फैसला भएका जिल्लाको खाँडाचक्र नगरपालिका वडा नं ५ बस्ने २५ वर्षका भिमराज शाही र २०७६ साल असार २२ गते जिल्ला अदालत कालिकोटबाट सहकारी सम्पती अपराधिक उपयोग मुद्धामा ५ हजार जरिवाना फैसला भएका जिल्लाको नरहरीनाथ गाउँपालिका ५ बस्ने ३५ वर्षका पदमबहादुर सहकारी रहेका छन् । उनीहरु सबैलाई जिल्ला अदालत कालिकोटमा पेश गरिएको डिएसपी ओलीयाले बताए । डिएसपी ओलीयाले कालिकोटमा प्रहरीले जिल्ला अदालतको फैसला पछि फरार भएका अभियुक्त पक्राउ गर्ने अभियान थालिएको बताए । उनले फरार अभियुक्त बिरुद्ध प्रहरीले उच्च निगरानी बढाएको बताए । उनका अनुसार अझै प्रहरीमा २०४४ सालदेखीका एक सय जना भन्दा बढी फरार अभियुक्तको लिस्ट छ । उनीहरुको खोजी कार्य तीव्ररुपमा गरिएको छ ।"
"बाह्रबिसे बजार सिल, मृतक परिवारद्वारा स्वाब दिन अस्वीकार","सिन्धुपाल्चोक : बाह्रबिसे नगरपालिकाका एक ८४ वर्षीय खड्गबादुर बस्नेतको मृत्यु पस्चात गरिएको परीक्षणमा कोरोना संक्रमणको पुष्टि भएपछि बाह्रबिसे बजारलाई सिल गरिएको छ। बाह्रबिवसे नगरपालिकाकी उपमेयर शुशीला पाख्रीनद्वारा जारी सूचनामा बाह्रबिसेका विभिन्न ठाउँमा सिल गरिएको जनाइएको छ। जारी सूचनामा भनिएको छ 'नगरपालिकाको पूर्वको वडा नम्बर ४, वडानम्बर २ को कर्थली, बुदेपा, उत्तरमा वडा नम्बर ३ खाक्दल खोला, पश्चिम वडा नम्बर ९ को राम्चे बजार क्षेत्र र दक्षिणतर्फ शारदा मावि क्षेत्र सुनकोशी बजारको सीमानासम्मको चार किल्लाभित्र सिल गरिएको छ।' मानिसहरु आवतजावत गर्न, ट्ठवारी साधन चलाउन पूर्ण रुपमा निषेध गरी व्यापार, व्यवसायलगायत बन्द गरिने नगरपालिकाले जनाएको छ। बाह्रबिसे नगर र आसपासका बासिन्दा त्रसित बनेका छन्। मृत्यु भएको पाँच दिनपछि आएको कोरोना संक्रमण पुष्टिको सूचनाले मृतक वृद्धको मलामी गएका, किरियापुत्री भेट्न गएका र उनीहरुको परिवारका सदस्यसमेत सम्भावित संक्रमणको खतराका कारण त्रसित भएका हुन्। गत २२ गते दुबै मृगौलाले काम गर्न छाडेकाले मृत्यु भएको भन्दै त्रिवि शिक्षण अस्पतालको मनमोहन कारडियो भास्कुलर तथा ट्रान्सप्लान्ट सेन्टरले मृत घोषणा गरेको उनको परिवारले दाबी गरेको छ। मृतकको पाँच दिनपछि मृतकको कोरोना रिपोर्ट पोजिटिभ आएको सार्वजनिक गरेको थियो। खड्गबहादुरको अन्त्येष्टिका क्रममा करिब दुई हजार आफन्त र शुभेच्छुक मलामीका रुपमा उपस्थित थिए। मृत्यु भएको भोलीपल्ट मृतक बस्नेतको इच्छा बमोजिम उनको शवलाई राजधानीबाट बाह्रबिसे ल्याएर अन्त्येष्टि गरिएको परिवारका सदस्यले बताए। मृतकका छोरा पुर्व सूचना तथा सञ्चार मन्त्री मोहनबहादुर बस्नेतले मृत्यु भएको भोलिपल्ट मात्र शव अस्पतालबाट बाहिर निकालिएको सामाजिक सञ्जालमा उल्लेख गरेका छन्। बस्नेतले सामाजिक सञ्जाल फेसबुकमार्फत उपचारमा संलग्न चिकित्सकले अघिल्लै रातमा शव निकाल्न दवाब दिए पनि आफूहरुले भोलिपल्ट मात्र शव निकालेर बाबुको इच्छा अनुसार दाहसंस्कारका लागि बाह्रबिसे ल्याएको उल्लेख गरेका छन्। पुर्वमन्त्री बस्नेत र उनी निकट आफन्तका अनुसार समयमा मृतकको पिसिआर रिपोर्ट उपलव्ध नगराउँदा परिवार, आफन्त र शुभेच्छुकहरुमा त्रास फैलिएको छ। उनले फेसबुकमा मृत्यु भएको छ घण्टामा आउने रिपोर्ट एक सातापछि कोरोना लागेर मृत्यु भएको स्वास्थ्य मन्त्रालयबाट समाचार सम्प्रेषण हुन्छ भने यसमा हाम्रो कुनै कमजोरी नरहेको जानकारी गराउदँछौं लेखेका छन्। यसअघि बस्नेतले घरबाटै समवेदना एवम मृतक बाबुप्रति श्रद्धाञ्जली अर्पण गर्न सुभेच्छुकहरुलाई आग्रह गरेका थिए। प्रमुख जिल्ला अधिकारी उमेशकुमार ढकालले तत्काल मृतकसँग प्रत्यक्ष सम्पर्कमा आएका व्यक्तिहरुको पीसीआर परीक्षणका लागि स्वाब संकलन गर्ने र त्यसको रिपोर्टपछि मात्र अर्को निर्णय लिइने बताए। हाललाई आवत जावत नगर्न स्थानीय तहले आग्रह मात्र गरेको र निशेधाज्ञा जारी नगरिएको प्रष्ट पारे। तर बाह्रबिसेकी उपमेयर पाख्रीनद्वारा जारी सूचनामा भने सिल गरिएको उल्लेख छ। यसैबीच जिल्ला स्वास्थ्य कार्यालयबाट पीसीआर परीक्षणका लागि नमूना संकलनमा आएको टोलीलाई स्वाब दिन मृतक परिवारले अस्वीकार गरेको जिल्ला स्वास्थ्य कार्यालय प्रमुख दुर्गादत्त चापागाईंले जानकारी दिए। मृत्यु संस्कार र अन्य कारणले तत्काल स्वाब दिन नसकिने जानकारी पाएपछि टोली मृतकको घरबाट फर्किएको चापागाईंल बताए।"
१६ किलाे मल लिन १० घण्टा लाइन,"सिन्धुली : धान बालीमा हाल्न युरिया मलको जोहो गर्न सिन्धुलीका किसान ज्यान जोखिममा राखेर लागी परेका छन्। बुधबार साल्ट्रेडिङको युरिया मल सिन्धुली आइपुगेको थाहा पाएपछि सयौं कृषक मल लिन लाइनमा लागेका हुन्। जयबागवानी कृषि सहकारी संस्थाले ४ सय २० बोरा मल बिक्री गरेको थाहा पाएपछि जम्मा भएका कृषकले कोरोनाको प्रवाह नै नगरी भीडमा लाइन बसेका हुन्। सयौंको संख्यामा रहेका कृषकको भीडले ८ देखि १० घण्टासम्म उभिएरै लाइन बस्दा जम्मा १६ किलो मल पाएका छन्। मल लिन तछाडमछाड नै भएपछि केही समय तनावग्रस्त अवस्थासमेत सिर्जना भएको प्रहरी जनाएको छ। मल थोरै आएको तर कृषकको माग धेरै भएपछि ५० केजीको एक बोरा मललाई भाग लगाएर तीन जना किसानलाई बिक्री गरिएको जयबागवानी कृषि सहकारी संस्थका प्रबन्धक सुवर्णराज न्यौपानेले जनाए। झण्डै साढे तीन महिनापछि जिल्लामा मल आएकोले संक्रमणको बेवास्ता गरेर मलको जोहो गर्नु परेको कृषकको गुनासो छ। सरकारले किसानलाई बेवास्था गरेका कारण यस्तो अवस्था आएको उनीहरुको भनाइ छ। कमलामाई नगरपालिका ६ अँधेरीकी ६५ वर्षीया वृद्धा सुन्तली नेपालीले ८ घण्टा उभिएर लाइनमा बस्दा जम्मा १६ किलो मल पाएको गुनासो गरिन्। उनले भनिन्, मल नहाले धान फल्दैनन। धान नफले के खाने के गर्ने हो। मल लिन आयो। यत्रो दुख छ। त्यो पनि पुग्ने गरी पाइएन। तीन महिनादेखि मलको पर्खाइमा बसे पनि पर्याप्त मल नाउँदा धान बालीमा मल हाल्न ढिला भएको भन्दै किसान चिन्तामा छन्। तर, आएको मल पनि पहुँचवालाले मात्र लिएपछि आफूले झगडा गरेर लिएको कमलामाई नगरपालिका ७ रामपुरका किसान शेरबहादुर बलको भनाइ छ। उनले भने, सरकारले किसनाको समस्यालाई कहिलै बुझ्दैन। हरेक वर्ष मलको यस्तै अभाव हुन्छ। यो वर्ष त झन यस्तो कोरोनाको त्रासबिचमा पनि सबै किसानले ज्यान जोखिममा राखेर मल लिनु परेको छ। जिल्ला सदरमुकाममा बुधबारबाट कोरोना भाइरस समुदायस्तरमा फैलिएको आशंका पछि नगरपालिकाले एक साताका लागि लकडाउन गरेको छ। तर, बुधबार बिहानै मल आएको थाहा पाएपछि किसानले सडकमा बसेर मल लिन तछाडमछाड गरेपछि शसस्त्र, नेपाल प्रहरी र नगर प्रहरीले सुरक्षा दिनु परेको बताइएको छ। यो मलले जिल्लामा छोप पनि लागेको छैन। कमलामाई नगरपालिका ४ ढुङ्ग्रेबासकी किसान बेनीकुमारी रायमाझीले भनिन्, आफ्नो खेतमा वर्षेनी डेढबोरा युरिया मल हाल्ने गरे पनि दिनभर झगडा गरेर १६ किलो मल पाएकी छु। यसले छोप पनि लाग्दैन कता हाल्ने कता नहाल्ने हो। सिन्धुलीमा मात्र कुल १५ हजार ३ सय हेक्टरमा वर्षे धानबाली लगाउने गरिएको छ। यो वर्षका लागि मात्र जिल्लामा कम्तीमा १ हजार ५ सय मेक्ट्रिकटन युरिया मल आवश्यक पर्छ। तर, जेठदेखि हालसम्म सरकारी अनुदानको मल ल्याउन नसकिएको कृषि सामाग्री कम्पनी लिमिटेड सिन्धुलीका प्रमुख नवराज महतको भनाइ छ। कम्पनीमा गत चैत्रसम्ममा तीन जिल्लालाई गरी जम्मा १ हजार ८ सय ९४ दशमलव ३५ मेक्ट्रिकटन मात्र युरियामल आएको थियो । त्यस यता कोरोना त्रासका बिच लकडाउन भएपछि नेपालमा मल आयात गर्न सकिएको छैन, महतले भने। भारतबाट ल्याइएको युरिया मलमामा कोरोना संक्रमणको उच्च जोखिम भए पनि किसानको माग भएकाले थोरै भए पनि ल्याएर बिक्री गरेको सहकारीले जनाएको छ। साल्ट्रेडिङको मल प्रतिबोरो ८५० रुपैयाँमा बिक्री गरेको जनाए।"
पत्रकार बानियाँको दु:खद निधन,"काठमाडौं : पत्रकार बलराम बानियाँ मृत अवस्थामा परेका छन्। बानियाँको शव मकवानपुरको सिस्नेरीस्थित माण्डो हाईड्रोपावर क्षेत्रमा फेला परेको हो। कान्तिपुर दैनिकका सहायक सम्पादक बानियाँ सोमबारदेखि हराएका थिए। महानगरीय अपराध महाशाखाका प्रहरी बरिष्ठ उपरीक्षक (एसएसपी) दिपक थापाका अनुसार पत्रकार बानियाँको शव पोष्टमार्टमका लागि हेटौंडा अस्पतालमा लगिएको छ। घट्नाबारे अनुसन्धान भइरहेको उनले बताए। करिब एक सातादेखि उनी घरको सम्पर्कमा नभएपछि परिवारले खोजि गरिदिन महानगरीय अपराध महाशाखामा निवेदन दिएका थिए। बल्खु बगरमा उनको जुत्ता भेटिएपछि बानियाँले बागमती बगरमा चिप्लिएर नदीले बगाएको आशंका गरिएको छ। स्थानीयले गत सोमबार दिउँसो एक पुरुषले बल्खु पुल मुनि चिप्लिएको र उनलाई उद्धारका लागि बाँस र डोरी दिँदा पनि बचाउन नसकिएको बताएका थिए। साढे दुई दसकदेखि पत्रकारिताका सक्रिय बाँनिया 'हक्की स्वभावका रिपोर्टर'का रुपमा चर्चित थिए। राजनीतिक घटनाक्रम, सुशासन तथा आर्थिक चलखेलमा खोजमूलक रिपोर्टिङ गर्दै आएका बाँनियाले केही समय नागरिक दैनिकमा पनि काम गरेका थिए। कान्तिपुर दैनिकमा चिफ रिपोर्टरको रुपमा काम गरिसकेका बाँनिया हाल सहायक सम्पादका रुपमा कार्यरत थिए।"
सिरहाका मेयर बाबुछोराविरुद्ध भ्रष्टाचार मुद्दा,"काठमाडौं : कल्याणपुर नगरपालिका सिरहाका नगर प्रमुख सूर्यनाथ मण्डल धानुकविरुद्ध विशेष आलतमा मुद्दा दायर गरिएको छ । अख्तियार दुरुपयोग अनुसन्धान अयोगले मेयर धानुक र उनको छोरा सन्तकुमार मण्डलविरुद्ध ५ लाख विगो कायम गरी घुस मुद्दा दयार गरेको छ। अख्तियार टोलीले सन्त कुमारलाई ५ लाख घुस लिइरहेको अवस्थामा पक्राउ गरेको थियो । अनुसन्धानको सिलसिलामा नगर प्रमुख धानुक र सन्त कुमारले घुस नदिएमा डीपीआर निर्माण कार्य सम्पन्न गरेको कामको भुक्तानीको लागि काटिएको विभिन्न चेकसमेत नदिइ रोकेका थिए। चेक दिन घुस कमिशन माग गरी सेवाग्राहीले नियमानुसार पाउनुपर्ने भुक्तानीको चेक नियन्त्रणमा राखेर हैरानी दिएका थिए । उनले चेक दिनको घुस कमिसन माग गरी छोरा सन्त कुमार मण्डललाई पठाएर ५ लाख घुस लिएपश्चात नियन्त्रणमा लिई राखेको चेक पनि दिएका थिएनन् । उक्त चेकको सो दिन अन्तिम म्याद भएको हुँदा चेक क्लियरिङ नभई चेकको म्याद नै समाप्त भएर हालसम्म पनि भुक्तानी पाउन नसकेको समेतको अवस्थाबाट नगर प्रमुख धानुकले घुस माग गरी छोरा सन्त कुमारले उक्त रकम बुझिलिएको तथ्य सप्रमाण पुष्टि हुन आएको अख्तियारले जनाएको छ। भ्रष्टाचार निवारण ऐन बमोजिम सजाय हुन मागसहित विशेष अदालत, काठमाडौंमा आरोप पत्र दायर गरिएको अख्तियारका प्रवक्ता तारानाथ अधिकारीले जानकारी दिए।"
सप्तरीमा कोरोनाले थप एक जनाको मृत्यु,राजविराज : कोरोनाबाट सप्तरीमा थप एक जनाको मृत्यु भएको छ। सप्तरीको डाकनेश्वरी नगरपालिका८ घर भई राजविराज नगरपालिका६ सिरहा रोडमा नयाँ घर बनाई बस्दै आएका ७२ वर्षीय पुरुषको कोरोनाको सङ्क्रमणबाट मङ्गलबार राति मृत्यु भएको स्वास्थ्य कार्यालय सप्तरीले जनाएको छ। राजविराजस्थित गजेन्द्रनारायण सिंह अस्पतालको प्रयोगशालाबाट रिपोर्ट आए लगत्तै राजविराजस्थित आइसोलेशन केन्द्र ल्याउने क्रममा उनको मृत्यु भएको अस्पतालका निमित्त मेडिकल सुपरिटेण्डेण्ट डाक्टर रणजितकुमार झाले जानकारी दिए। चार दिन अघि ज्वरो आएपछि उपचारका लागि आएका उनको र राजविराज नगरपालिका२ का ३६ वर्षीय उनका ज्वाईको पीसीआर परीक्षणका लागि स्वाब संकलन गरिएको थियो। दुबै जनाको स्वाब परीक्षणको रिपोर्ट मङ्गलबार साँझ पोजिटिभ आएको छ। रिपोर्ट पोजिटिभ आएपछि ७२ वर्षीय पुरुषलाई एम्बुलेन्समा आइसोलेसन केन्द्र ल्याउने क्रममा बाटोमा मृत्यु भएको डाक्टर झाले बताए। डाक्टर झाका अनुसार लामो समयदेखि उनीसँग उपचार गराइरहेका मृतक मुटु र थाइराइड लगायतको समस्यावाट पीडित थिए। योसँगै सप्तरीमा कोरोनाले मृत्यु हुनेको सङ्ख्या तीन पुगेको छ। यसअघि साउन २० गते राती रुपनी गाउँपालिका ५ धुरगाउँका ४२ बर्षीय पुरुष (बिन्देश्वर साह) को कोरोनाका कारण मृत्यु भएको थियो। ज्वरो र स्वासप्रस्वासमा समस्या बढेपछि राजविराजस्थित गजेन्द्रनारायण सिंह अस्पताल भर्ना गरिएका उनलाई थप उपचारका लागि धरानस्थित विपी कोईराला स्वास्थ्य विज्ञान प्रतिष्ठान लैजाँदै गर्दा बाटोमा मृत्यु भएको थियो। मलेशियाबाट करिब एक महिना अघि आएका उनी घरमा बस्दै आएका थिए। त्यसअघि भारतको दिल्ली र दरभंगाबाट १३ दिन अघि आएर घर बसेका राजविराज नगरपालिका ६ का ७३ वर्षीय व्यापारीको कोरोनाका कारण साउन १ गते मृत्यु भएको थियो। श्वासप्रश्वास लगायतको समस्या देखिएपछि विराटनगर हुँदै धरान पुर्याइएका उनको कोरोनाको रिपोर्ट पोजिटिभ आएको केही घण्टामा मृत्यु भएको थियो। चिकित्सकमा समेत संक्रमण अस्पतालको प्रयोगशालामा गरिएको परीक्षणमा राजविराजका ३२ वर्षीय एक चिकित्सकमा समेत संक्रमण देखिएको छ। चिकित्सक राजविराजस्थित गजेन्द्रनारायण सिंह अस्पताल र छिन्नमस्ता अस्पतालका कन्सल्टेन्ट एनेस्थेसीओलोजिस्ट हुन्। छिन्नमस्ता अस्पतालको शल्यक्रिया कक्षमा कार्यरत सल्यक्रिया सहायक सिरहा नगरपालिका१७ का ३३ वर्षीय पुरुषमा साउन २२ गते कोरोना देखिएको थियो। रिपोर्ट पोजिटिभ आएका मृतकको ज्वाई भने सप्तरी जिल्ला अदालतमा नायव सुब्बा पदमा कार्यरत रहेको स्वास्थ्य कार्यालयले जनाएको छ। स्वास्थ्य कार्यालयका निमित्त प्रमुख यादवका अनुसार मृतकको ट्राभल हिस्ट्री छैन्। मृतकको शव नेपाली सेनाले व्यवस्थापन गरिरहेको यादवले बताए। सप्तरीमा मृतक ३ जनासहित संक्रमित हुनेको सङ्ख्या ५८५ पुगेको छ। कोरोनाबाट कपिलवस्तुका एक जनाको बुटवलमा मृत्यु पाटन अस्पतालमा कोरोनाबाट ३८ वर्षीया महिलाको मृत्यु बुटवलको कोरोना अस्पतालमा दुई जनाको मृत्यु कोरोनाले धरानमा थप एक जनाको मृत्यु ललितपुरमा तीन कोरोना संक्रमितको मृत्यु कोरोनाबाट जनकपुरका पूर्वमेयर गिरीको मृत्यु
मृत्यु भएका धादिङका एक पुरुषमा कोरोना पुष्टि,धादिङ : श्वासप्रश्वासमा समस्या आएपछि काठमाडौंको धुम्वाराहीस्थित ह्याम्स अस्पतालमा उपचार गराउँदा गराउँदै मृत्यु भएका धादिङका एक पुरुषमा मृत्यु पश्चात कोरोना पुष्टि भएको छ। निलकण्ठ नगरपालिका१४ का एक पुरुषको मंगलबार ४ बजे ह्याम्स अस्पतालमा मृत्यु भएको थियो। धादिङवेशी काठमाडौं रुटमा गाडी चलाउने ती व्यक्ति लकडाउन भएर सवारीसाधन नचलेपछि गाउँमा नै रहेका थिए। उनको मंगलवार ४ बजे मृत्यु भएको र मृत्यु पश्चात गरिएको कोरानाको परिक्षण रिपोर्ट पोजिटिभ आएको हो। रिपोर्ट पोजिटिभ देखिएका कारण उनको शव अस्पतालले सेनाको जिम्मा लगाउने तयारी गरेको परिवारले जानकारी दिए। गाउँमै रहँदा निमोनियाको शंका लागेपछि सोमबार विहान उपचार गराउन उनी जिल्ला अस्पताल धादिङवेशी आएका थिए। जिल्ला अस्पताल धादिङवेशीमा प्रारम्भिक उपचार र एक्सरे गर्दा फोक्सोमा गम्भीर समस्या देखिएपछि जिल्ला अस्पताल धादिङवेशीले थप उपचारको लागि काठमाडौं रिफर गरेको थियो।
चार दिनदेखि मोदी गाउँपालिका अन्धकार,"कुश्मा : विद्युत उत्पादन गृहमा जडित ट्रान्सफर्मरमा आएको खराबीका कारण पर्वतको मोदी गाउँपालिका विगत चार दिनदेखि अन्धकारमय बनेको छ। १४८ मेगावाट क्षमताको मोदीखोला जलविद्युत केन्द्रमा जडित स्थानीय स्तरमा वितरण गर्ने ट्रान्सफर्ममा खराबी आएपछि विद्युत सेवा अवरुद्ध बनेको हो। मोदी गाउँपालिकाका ८ वटा वडा र कुश्मा नगरपालिकाको वडा नं १४ आर्थर डाँडाखर्कमा वितरित विद्युत प्रशारण लाईनको ट्रान्सफर्मर जलेका कारण गत आइतवारदेखि विद्युत सेवा ठप्प बनेको छ। स्थानीय स्तरमा वितरण गर्नका लागि उत्पादन गृहमा जडित ३ एमविए क्षमताको ट्रान्सफर्मरमा खराबी आएको मोदीखोला जलविद्युत केन्द्रका प्रमुख पवन बस्नेतले जानकारी दिए। उनका अनुसार ट्रान्सफर्मर पुरानो हुँदा पटक पटक समस्या आउने गरेको छ। बस्नेतका अनुसार १५ एमविए क्षमताका दुई वटा मेन ट्रान्सफर्मर भने नियमित रुपमा सुचारु भएका छन्। केन्द्रीय प्रशारण लाईनमा जडित विद्युतमा कुनै समस्या नभएपनि प्रभावित क्षेत्रका बासिन्दाका लागि वितरण गरिएको ३३११ केविएको प्रशारण लाईमा समस्या आएको बस्नेतले बताए। केन्द्र प्रमुख बस्नेतले भने खराबी आएको ट्रान्सफर्मर मर्मतका लागि आयोजनाकै प्राविधिक र पोखराबाट समेत प्राविधिक मगाएर प्रयास गर्यौ सम्भव नभएपछि नयाँ ट्रान्सफर्मर जडान गर्नका लागि पहल भइरहेको छ। छिमेकी जिल्ला बागलुङ वितरण केन्द्रमा रहेको ३ एमविए क्षमताको ट्रान्सफर्मर ल्याएर जडान गर्ने प्रयास भइरहेको बताउँदै केन्द्र प्रमुख बस्नेतले कम्तीमा बिहीबार बेलुकासम्मबाट विद्युत सेवा सुचारु हुने जानकारी दिए। नयाँ जडान गर्ने ट्रान्सफर्ममा कुनै समस्या नभएमा बिहीवार साँझ सम्म विद्युत लाईन सुचारु हुन्छ, अन्यथा केहि दिन लाग्न सक्छबस्नेतले भने। नेपाल विद्युत प्राधिकरण पर्वत वितरण केन्द्रका प्रमुख ललितनाराण झाले अवरुद्ध विद्युत सेवा सुचारु गर्नका लागि पहल भइरहेको बताए। तीन दिनदेखि विद्युत सेवा अवरुद्ध हुँदा २ हजार ५ सय भन्दा बढि ग्राहकहरु अन्धकारमा बस्न बाध्य भएको बताए। उनले जतिसक्दो छिटो उपभोक्ताहरलाई विद्युत लाईन दिनेगरी नयाँ ट्रान्सफर्मर परिवर्तन गर्नका लागि प्राविधिकहरुलाई परिचालन गरिएको बताए। जलविद्युत केन्द्रको काम भए पनि आफ्ना ग्राहकहरु समस्यामा परेकाले आफै सक्रिय भएर लागेको झाले बताए। जिल्लामै जगेडा ट्रान्सफर्मर नहुँदा समय लागेको बताउँदै उनले बिहीवार सम्म विद्युत सेवा सुचारु हुने दावी गरे। लामो समयसम्म विद्युत सेवा कटौती भएको भन्दै मोदी गाउँपालिकाका बासिन्दाहरु असन्तुष्ट बनेका छन्। उनीहरुले तत्काल मर्मत गर्नसमेत माग गरेका छन्। विद्युत सेवा अवरुद्ध हुँदा दुग्ध डेरी, फर्निचर उद्योग, कुखुरा फार्मलगायत विभिन्न साना उद्योगहरु प्रभावित बनेको मोदी गाउँपालिका६ का अध्यक्ष विमल लामिछानेले जानकारी दिए।"
प्रदेशसभा सदस्य श्रेष्ठलाई कोरोना पुष्टि,विराटनगर : प्रदेश १ मा पहिलोपटक प्रदेशसभा सदस्यमा कोरोना पुष्टि भएको छ ।धनकुटाबाट प्रतिनिधित्व गर्ने प्रदेश १ प्रदेशसभा सदस्य कुशुम श्रेष्ठलाई कोरोना संक्रमण पुष्टि भएको हो । सुनसरीको इटहरीमा बस्दै आएकी नेकपाका सांसद श्रेष्ठमा बुधबार कोरोना संक्रमण पुष्टि भएको सामाजिक विकास मन्त्रालयले जनाएको छ । उनका श्रीमानमा पनि कोरोना संक्रमण देखिएको बताइएको छ । सांसद श्रेष्ठले केही दिन अगाडि ज्वरो आउँदा स्वास्थ्यमा समस्या आएपछि चेकजाँच गर्दा कोरोना पोजिटिभ देखिएको बताइन् ।
कोरोनाको हटस्पट बन्दै विराटनगर,"विराटनगर : प्रदेश १ को राजधानी विराटनगर कोरोना संक्रमणको हटस्पट बनेको छ। साउन पहिलो सातासम्म केही पेसाकर्मी र भारतबाट आएकाहरूमा मात्रै संक्रमण देखिए पनि यात्रा विवरण नभएकाहरूमा समेत कोरोना पुष्टि हुन थालेको छ। विराटनगरका चार जनाले संक्रमणका कारण ज्यान गुमाएका छन्। साउन पहिलो सातासम्ममा यहाँ ३० जना मात्रै संक्रमित थिए। विराटनगर महानगरमा मंगलबारसम्ममा ३ सय ४१ संक्रमित पुगिसकेका छन्। सबै विराटनगरवासी, स्वास्थ्यकर्मी र पेसाकर्मी हुन्। कार्यालय र अस्पतालबाहेक उनीहरूको यात्रा विवरण भेटिएको छैन। अहिले कोरोना समुदायसम्म फैलिएको दाबी गर्दै विराटनगर महानगरका मेयर भीम पराजुली भन्छन्, धमाधम संक्रमित भेटिएका छन्, समुदायसम्म कोराना पुग्यो, पीसीआर परीक्षणको दायरा बढाएका छौं। महानगर र स्वास्थ्यकर्मीले स्वाब परीक्षणको दायरा बढाइरहँदा प्रदेश सरकारले भने अझै संक्रमण समुदायमा नफैलिएको दाबी गरिरहेको छ। यो क्रमलाई समाजमा फैलिएको भन्न मिल्दैन, स्वास्थ्य मापदण्ड र विश्व स्वास्थ्य संगठनको भनाइलाई आधार मान्दा यो समाजमा फैलनु अघिको अवस्था हो, सामाजिक विकासमन्त्री जीवन घिमिरे भन्छन्। संक्रमण रोक्न प्रदेश १ का अन्य तहभन्दा विराटनगर मजबुत हुनुपर्नेमा त्यस्तो देखिँदैन। महानगर र प्रदेश १ को राजधानी रहेको स्थानमा हरेक दिन संक्रमित थपिनु दुःखद् भएको कोसी अस्पताल विराटनगरका मेडिकल सुपरिटेन्डेन चुमनलाल दास बताउँछन्। दुवै सरकार प्रत्यक्ष दौडने ठाउँको हालत यस्तो छ, संक्रमित बढेका बढ्यै छन्, विशेष योजना ल्याएर रोक्नुपथ्यो त्यो छैन, कहाँ चुकेको छ समन्वय, उनले भने। दैनिक ठूलो संख्यामा संक्रमित थपिरहँदा प्रदेशले लकडाउन गर्नेदेखि नियन्त्रणको जिम्मा तहलाई दिएको छ। संक्रमित ह्वातै बढेपछि प्रदेश सरकार जिम्मेवारीबाट पन्छिएको मेयर पराजुलीको आरोप छ। समयमा लकडाउन गर्न प्रदेश सरकारले दिएन, मासमा कोरोना फैलियो, संक्रमित भाग्न थाले अनि बल्ल लकडाउनको अधिकार दियो, उनले भने, प्रदेश सरकारले समयमा काम गर्न नदिएकै हो। पछिल्लो समय विराटनगरका ठूला अस्पतालमा फैलिएको संक्रमणले चिकित्सकसहित स्वास्थ्यकर्मी प्रभावित छन्। प्रहरी र उच्च ओहोदाका कर्मचारीमा संक्रमण देखिएपछि उनीहरूका परिवारमा पनि समस्या देखिन थालेको छ। एउटै डाक्टरले दुईभन्दा बढी अस्पतालमा काम गर्ने भएकाले संक्रमण एउटाबाट अर्कोमा फैलियो, बिरामीबाट समाजमा पुग्यो, पराजुली भन्छन् संक्रमण फैलनुमा चिकित्सकको ठूलो लापरवाही देखिएको छ। स्वास्थ्यकर्मी र सिमानामा खटिएका प्रहरीबाट सर्वसाधारणमा संक्रमण फैलिएको महानगरका जनस्वास्थ्य महाशाखा प्रमुख रमेश कार्की बताउँछन्। लकडाउन खुल्नुअघि नै चिकित्सकसम्म संक्रमण पुगेको उनको ठहर छ। अस्पताल खुल्लै थिए, ठेगाना ढाँटेर पनि सीमा पारिबाट भारतीय आए, अस्पातलमा राम्रो सुरक्षा अपनाइएन, कार्कीले भने ठूला अस्पतालको लापरबाही पनि धेरै भयो। लकडाउन खुल्नासाथ विराटनगर महानगरभित्र सामान्य अवस्थामाझैं हाटबजार लगाउने, भीडभाड हुने, पसल र होटल खुलेकाले अहिले संक्रमण बढेको अनुमान गरिएको छ। लकडाउन खुलेको केही समयपछि महानगरले संक्रमितको यात्रा विवरण खोज्यो। सोही आधारमा आफन्त र परिवारको स्वाब परीक्षण गर्दा धेरै संक्रमित भेटिए। विरानगरमा मंगलबार ५० जना संक्रमित थपिएका सामाजिक विकास मन्त्रालयले जनाएको छ। मंगलबारसम्ममा महानगरले विराटनगरका ४ हजार ४३ जनाको पीसीआर परीक्षण गराइसकेको छ। समुदायस्तरमा संक्रमण फैलिएको निष्कर्ष निकाल्दै महानगरले शनिबारदेखि परीक्षणको दायरा बढाएको हो। दैनिक दुई सय जनाको पीसीआर जाँचका लागि स्वाब संकलन भए पनि प्रयोगशालाको क्षमताका कम भएको मेयर पराजुलीले बताए। आइसोलेसन थप्ने प्रदेशको निर्णय संक्रमितको ठूलो संख्यामा थपिरहेका बेला प्रदेश सरकारले भने आइसोलेसन कक्ष थप्नेबाहेक कुनै निर्णय गरेको छैन। एक घर एक पीसीआर परीक्षण आवश्यक भए पनि यसतर्फ प्रदेशले चासो दिएको छैन। आइतबार मुख्यमन्त्री तथा मन्त्रिपरिषद्को कार्यालयमा बसेको कोभिड १९ क्राइसिस म्यानेजमेन्ट सेन्टर (सीसीएमसी)को प्रादेशिक बैठकले मोरङ, सुनसरी र झापा जिल्लाका एकएक वटा निजी होटल र अस्पताललाई आइसोलेसन केन्द्र बनाउने निर्णय गरेको छ। स्थानीय तहको साझेदारी र सहकार्यमा विराटनगरको मारवाडी सेवा समाज, रंगेली नगरपालिका७ स्थित जनता क्याम्पस र सुनसरीको हरिनगर गाउँपालिका१ स्थित विजेनेरल अस्पताल र बराह क्षेत्र नगरपालिकास्थित कृष्णदास आ श्रममा केन्द्र रहने छन्। बैठकले यी क्षेत्रमा क्रमशः ५०, १ सय, ५० र १ सय बेड क्षमताको आइसोलेसन केन्द्र सञ्चालन गर्ने निर्णय गरेको छ। लापरवाहीले फैलियो कोरोना पीसीआर रिपोर्ट : पहुँच भए आजै, नभए चार दिनमा प्रदेश १ मा ६० हजारको कोरोना परीक्षण"
सीमा क्षेत्रबाट २४ लाख ५० हजार भारतीय रुपैयाँ बरामद,कपिलवस्तु : अवैध रुपमाभारतबाट नेपालतर्फ ल्याउँदै गरेको २४ लाख ५० हजार भारतीय रुपैयाँ सशस्त्र प्रहरीले कृष्णनगर सीमा क्षेत्रमा बरामद गरेको छ । भारतबाट नेपालतर्फ सीमानाकाबाट लुकिछिपी कृष्णनगर प्रवेश गर्न लागेको व्यक्तिलाई शंका लागि खानतलासी गर्न खोज्दा सो भारतीय रुपैयाँ बरामद गरेको सशस्त्र प्रहरी उपरीक्षक ध्रुब कार्कीले बताए । सुरुमा झोलामा सेनेटाइजर र औषधि मात्र छ भनी झुक्याएका ती व्यक्तिलाई चेकजाँच गर्न खोज्दा झोला छोडेर सीमापारी भारततर्फ भागेको सशस्त्र प्रहरीले बताएको छ । झोलामा ५ सय दरका ५९ वटा सयको गड्डी भारतीय रुपैयाँ बरामद भएको छ । सो रकमथप अनुसन्धानका लागि राजश्व अनुसन्धान कार्यालय बुटवल पठाएको सशस्त्र प्रहरी उपरीक्षक ध्रुवकार्कीले बताए । केही दिनअघि मात्रै सशस्त्र प्रहरीले सीमा क्षेत्र चाकर चौडानजिकबाट एक व्यक्तिसहित स्रोत नखुलेको १६ लाख रुपैयाँ नेपाली बरामद गरेको थियो ।
भत्काएर भत्किएनन् छाउगोठ,"सुर्खेत दैलेख : महिनावारी भएपछि आफन्तले घरभित्र बस्न दिएनन्। देउता रिसाउने र अनर्थ हुने भन्दै उनलाई घरदेखि टाढा रहेको गोठमा राखियो। दैलेखको चामुण्डाविन्द्रासैनीस्थित लैनचौरकी १९ वर्षिया तुलसी शाहीको त्यही छाउगोठमै ज्यान गयो। छाउगोठमा सुतेकी उनलाई सर्पले टोकेको थियो। यो २०७४ असार महिनाको घटना हो। आफन्त र परिवारको दबावमा गोठमा सुत्न बाध्य पारिएकी तुलसीको छाउगोठमा सुतेकै कारण ज्यान गुम्यो। सोही वर्ष स्थानीय २४ वर्षिया लालसरा विकको पनि छाउगोठमै मृत्युभयो। उनी पनि महिनावारी भएपछि घरदेखि टाढा रहेको छाउगोठमा सुतेकी थिइन्। आफन्त र परिवारको दबावमा छाउगोठमा सुतेकी उनले पनि आफ्ना ज्यान जोगाउन सकिनन्। अनर्थ हुने र देउता रिसाउँछन् भन्ने अन्धविश्वासका कारण महिनावारीको समयमा घरभित्र बस्न नदिदा उनको प्राण गुम्यो। असुरक्षित छाउगोठमा किशोरी र महिलाको ज्यान जाँदासमेत जिल्लामा छाउगोठमा बस्ने र बसाल्नेक्रम रोकिएको छैन। इन्सेकका अनुसार पछिल्लो २५ बर्षयता दैलेखमा १३ जना महिला तथा किशोरीहरुले छाउगोठमै ज्यान गुमाएका छन्। दैलेखमा मात्र होइन, कर्णालीका अधिकांश जिल्लामा अहिले पनि महिनावारी बार्ने प्रचलन कायमै छ। महिनावारी बार्ने नाममा महिला तथा किशोरीहरुलाई अहिले पनि तिनै मान्छे नै निल्ने अर्थात ज्यानमारा छाउगोठमा राख्ने गरिन्छ। जसकोकारण महिला तथा किशोरीहरुले अकालमै ज्यान गुमाउने गरेका छन्। केहीवर्ष अघि सुर्खेतको गुटुमा स्थानीय निर्मला बर्तौलाको छाउगोठमै ज्यान गयो। महिनावारी भएपछि घरदेखि टाढा रहेको छाप्रोमा सुतेकी उनको मध्यरातको चिसोले कठ्याङग्रीएर ज्यान गएको थियो। माथि उल्लेखित घटनाहरु पछिल्लो समय कर्णालीमा छाउगोठमै ज्यान गुमाएका प्रतिनिधिमुलक घटना हुन्। अधिकांश घटनाको तथ्याकं नराखिएको र गाउँमै लुकाइने भएकाले पनि अधिकांश यस्ता घटनाहरु बाहिर नआउने गरेको महिला अधिकारकर्मीहरु बताउँछन्। केही समय अघिमात्र सुर्खेतको बराहताल गाउँपालिकामा एक किशोरीमाथि सामुहिक बलात्कार भयो। पीडित किशोरी पनि घरदेखि टाढा रहेको छोगोठमा सुतेकी थिइन्। छाउगोठमा सुतकै कारण ज्यान गुमाउने, बलात्कृत हुने, चिसोले कठ्याङग्रीने, जंगली जनावरको आक्रमणमा पर्ने र सर्पले डस्ने लगायतका समस्याबाट यहाँका महिला तथा किशोरीहरु पीडित भइरहेका छन्। जो छाउगोठमै जलिन दैलेखको दुल्लु नगरपालिका६ छिउडीपुसाकोटकी ४६ बर्षिया बिक केहीदिन अघि छाउगोठमै जलिन्। उनी असार ८ गते छाउगोठमै सुतेकाबेला आगोमा जलेकी हुन्। आगोमा जलेको लामो समयपछि मात्रै उक्त घटना सार्वजनिक भएको हो। महिनावारी हुँदा घरदेखि टाढा रहेको गोठमा बसेकी बसन्तीले किरा भगाउन बालेको आगो उनकै शरिरमा सल्किएको हो। पानी परिरहेका कारण गोठभित्र किराहरु आउन थालेपछि भगाउनलाई बालेका आगोले बसन्तीलाई पोलेको हो। गोठमा जलेको २५ दिनपछि मात्र उनलाई अस्पतालमा भर्ना गरिएको हो। हाल उनको कर्णाली प्रदेश अस्पताल सुर्खेतमा उपचार भइरहेको छ। छाउगोठमै जलेकी बसन्तीले भनिन्, भोलीपल्ट होस आएपछि मात्र आफ्नो शरिर जलेको थाहा पाएँ। आगाले जलेपछि बसन्ती तत्कालै अस्पताल जान सकिनन्। आफन्तले उल्टै गाउँमै धामीझाँक्री बोलाएर झारफुक र जडिबुटी गर्नमै समय विताए। हाल कर्णाली प्रदेश अस्पताल सुर्खेतमा उपचार भइरहेको देवर शेरबहादुर विकले बताए। उपचारमा ढिलाइ भएपछि भाउजुको अवस्था जटिल छ, विकले भने, डाक्टरहरुले शरिरको अर्को भागबाट छाला काटेर टाँस्ने प्रक्रिया थाल्नुभएको छ।अस्पतालले औषधीबाहेक सबै सेवा निशुल्क गरिदिएको बसन्तीका छोरा रूपेन्द्रले बताए। कर्णाली प्रदेश अस्पतालका जनरल सर्जन डा निर्मल रसाईलीले बसन्तीको बाँया पाखुरा र छातीतर्फको भाग जलेको बताए। डा रसाईलीका अनुसार ढिलो अस्पताल आउँदा जलेको भागमा किरा परेको छ। फेरि व्यूँतिए छाउगोठ छाउगोठमै महिला तथा किशोरीको ज्यान जान थालेपछि गतवर्षबाट सरकारले छाउगोठ भत्काउने अभियान थाल्यो। सोही अभियान अन्तर्गत कर्णालीमा पनि हजारौं छाउगोठ भत्काइए। सुर्खेतमा मात्र करिब दुई हजार छाउगोठ भत्काइयो। तर यो अभियान सेलाएसँगै गाउँमा फेरि छाउगोठहरु व्यूँतिन थालेका छन्। महिला र किशोरीहरु महिनावारीको समयमा घरभित्र बस्न पाएका छैनन्। बरु छाउगोठहरु भत्किाएपछि कतिपय महिलाहरु महिनावारीको बेलामाअहिले पनि पाँच दिनसम्म अस्थायी रुपमा स्याउला र पातले बारेर घरबाहिरै बस्नेगरेका छन्। यसबाट महिला तथा किशोरीहरु थप असुरक्षित बनेका छन्। सुर्खेतको पञ्चपुरी नगरपालिका र चौकुने गाउँपालिकामा अहिले पनि करिब ६० प्रतिशत महिला तथा किशोरीहरु महिनावारीको सयममा घरभित्र बस्दैनन्। प्रहरीले छाउगोठ भत्काएपछि स्थानीयले अहिले पनि महिला तथा किशोरीलाई महिनावारीको बेलामा घरभित्र बसाल्दैनन्। बरु छाउगोठको ठाउँमा धमाधम छाउघर हरु निर्माण भइरहेका छन्। छाउगोठ भन्दा प्रहरीले भत्काउने त्रासका कारण स्थानीयले घरदेखि अलग्गै छाउघर बनाउन थालेका छन्। घरदेखि टाढा निर्माण गरिएका यस्ता गोठलाई महिला र किशोरीहरुले सामुहिक रुपमा प्रयोग गर्छन्। चौकुने गाउँपालिकास्थित घाटगाउँकी माता विकले भनिन्,अहिले पनि घरभित्र बस्दैनौं, हाम्रो टोलमामहिनावारी हुँदा सबैले प्रयोग गर्नेगरी छाउघर बनाएका छौं। त्यही छाउघरमा महिनावारी भएकाहरु सुत्ने गरेको उनले जनाइन्। जिल्लाको पञ्चपुरी नगरपालिका र चौकुने गाउँपालिकामा यस्ता गोठहरु लुकिछिपी बनाउन थालिएको छ। स्थानीयले छाउघर नाम दिए पनि सुरक्षित भने नभएको महिला अधिकारकर्मीहरुको भनाइ छ। दैलेखमा पनि छाउगोठ त भत्काइए। तर महिलाहरु थप असुरक्षित बनेका छन्। अलग्गै रहेका गोठ भत्काइए पनि महिनावारीको समयमा महिलाहरु अहिले गाईभैसीं बाँध्ने गोठ, बाख्राको खोर, परालको टौवा र कतिपय खुला आकाशमुनी नै बस्न बाध्यछन्। दैलेख ठाँटीकाँधका हिमाल खत्रीले भने,छाउबार्ने चलन हराएको छैन, सबै छाउगोठहरु भत्काएका छैनन्। भत्काएका स्थानमा पनि महिलाहरु छाउ हुँदा खुला आकाशमुनी बस्छन्, अहिले त गाईबाख्राको गोठमा बस्न बाध्य छन्। प्रभावकारी छैनन् अभियान महिला तथा किशोरीलाई महिनावारीको बेलामा पनि घरभित्र बसाल्ने अभियान प्रभावकारी हुन सकेका छैनन्। स्थानीय, प्रदेश र संघ सरकारले मात्र होइन, गैरसरकारी संस्थाहरु पनि छाउगोठ उन्मुलनको अभियानमा छन्। तर ति अभियानहरु प्रभावकारी हुन सकेका छैनन्। दैलेखको दुल्लु नगरपालिकाका मेयर घनश्याम भण्डारीले नगरको लैंगिक समानता तथा सामाजिक समावेशीकरण शाखा मार्फत अभियान्ताहरु परिचालन गर्ने तयारी गरिएको बताए। अघिल्लो बर्ष छाउगोठ भत्काउने अभियान चल्यो, छाउगोठहरु भत्काउने अभियान चलाएर मात्रै हुँदैन, अब ठोस योजना अघि सार्नुपर्छ। नागरिकहरुलाई त्रसाउनेभन्दा पनि मनको डर भगाउने खालका कार्यक्रम आवश्यक रहेको उनको भनाइ छ। छाउगोठ भत्कियो, किशोरी त्रासमै छाउगोठको समाधान खोजौं छाउगोठ ब्यँताउने दुष्प्रयास यस्तै सुर्खेतको पञ्चपुरी नगरपालिकाका मेयर उपेन्द्रबहादुर थापाले अभियान जारी रहेको बताए। उनले भने,महिला समूह र स्वयम्सेविकालाई चेतनामुलक अभियानमा खटाएका छौं, सासु र बुहारीबिच गोलमेच सम्मेलन नै हुन्छ। यो कुप्रथा हटाउन छाउगोठ भएका परिवारलाई सामाजिक सुरक्षा भत्ता र सिफारिसबाट बञ्चित गरेका छौं, पहिलाको जस्तो गोठमै त बस्दैनन्, घरमै रहेको अर्को कोठासम्म बसाल्न थालेका छन्।दाताहरुले सहयोग उपलब्ध गराउने छाडेपछि गैरसरकारी संस्थाहरुले अभियान छाडेका छन् भने स्थानीय तहले पनि नाम मात्रका अभियान संचालन गरिरहेको देखिन्छ। के भन्छन् अभियान्ता ? छाउपडी कुप्रथाविरुद्ध अभियान संचालन गरिरहेकी सामाजिक अभियान्ता राधा पौडेलले अब भाषणले मात्र यो कुप्रथा अन्त्य नहुने बताइन्। गत बर्ष मन्त्रीकै नेतृत्वमा छाउगोठ अन्त्यगरेर मर्यादित महिनावारी प्रर्वद्धन गर्न अभियान थाल्दा संघीय र प्रदेश सरकारले गरेको प्रतिबद्धता चटक्कै बिर्सीए पौडेल भन्छिन्, यो अभियानलाई तीनवटै सरकारले केन्द्रविन्दुमा राख्नुपथ्र्यो, तर अहिले अभियान सेलाएको छ। यो राजनीतिक एजेण्डा नै बन्न सकेन। महिनावारी बार्ने चलन महिलामाथीको हिंसा हो भन्ने कुरा तीनै तहका सरकारले वेवास्ता गरेको उनको भनाइछ। महिला अधिकारको क्षेत्रमा कार्यरत सोसेक नेपालका सहायक निर्देशक दुर्गा गिरीले देउताको डर र सामाजिक दोषारोपणका कारण महिला तथा किशोरीहरु छाउगोठमा बस्न बाध्य भएको बताइन्। घरमा समस्या आउँछ, अनिष्ट हुन्छ भन्ने डरले महिला तथा किशोरीहरु महिनावारी हुँदा छाउगोठमा बस्न बाध्य छन् उनले भनिन्,छाउगोठ भत्काएपनि खुल्ला ठाउँ र गार्ईबस्तु बाँध्ने गोठमा महिला र किशोरीहरु बसिरहेका छन्। महिनावारी नबार्दा परिवार र समाजबाट भोग्नुपर्ने थप हिंसाका कारण पनि महिला तथा किशोरीहरुले छाउगोठ त्याग्न नसकेको उनको भनाइ छ।"
बुटवलको कोरोना अस्पतालमा दुई जनाको मृत्यु,"बुटवल : बुटवलको कोरोना विशेष अस्पतालमा उपचार गराइरहेका दुई जना पुरुषको मृत्यु भएको छ। कपिलवस्तुका दुई पुरुषको भेन्टिलेटरमा उपचार हुँदै गर्दा मृत्यु भएको हो। कोरोना लक्षण देखिएपछि उनीहरु अस्पतालमा भर्ना भएका थिए। ४२ वर्षीय पुरुषको आज बिहान र २५ वर्षीय पुरुषको उपचारका क्रममा मंगलबार राति १२ बजे मृत्यु भएको अस्पतालले जनाएको छ। कपिलवस्तु कृष्णनगरका ४२ वर्षीय पुरुष साउन २५ गते मात्रै अस्पतालमा भर्ना भएका थिए। गम्भीर प्रकृतिको लक्षण देखिएका उनलाई धागो कारखानास्थित अस्पतालको भेन्टिलेटरमा राखिएको थियो। उपचारकै क्रममा उनको मृत्यु भएको लुम्बिनी प्रादेशिक अस्पतालका प्रवक्ता डा विष्णु गौतमले जानकारी दिए। मृतक पुरुषको दाँया फोक्सोमा खराबी, निमोनिया, पिसापमा खराबी देखिएको उनले बताए। अर्का मृतक २५ वर्षीया पुरुष मंगलबार राति मात्रै अस्पतालमा आएका थिए। कोरोना परीक्षणको स्वाब संकलन गरेर सिधै भेन्टिलेटरमा भर्ना गरिए पनि उनको मृत्यु भएको हो। उनी कपिलवस्तु तौलिहवाका हुन्। उनको कोरोना परीक्षण रिपोर्ट प्रतिक्षाकै क्रममा रहेको छ। उनमा किड्नीको समस्या देखिएको, उच्च रक्तचाप रहेको भेटिएको छ। कपिलवस्तु मै उपचार गरिरहेका उनी त्यहाँ उपचार हुन नसकेपछि बुटवल रिफर भएका थिए। प्रदेश ५ मा कोरोनाबाट मृत्यु हुनेको संख्या १५ पुगेको छ। एक जनाको रिपोर्ट आउन बाँकी रहेको छ। बुटवलमा उपचारकै क्रममा दोस्रो व्यक्तिको मृत्यु भएको हो। यसअघि गुल्मीका एक पुरुषको बुटवलमै उपचारका क्रममा मृत्यु भएको थियो।"
बगर बन्यो मार्सी फाँट,"सुर्खेत : जुम्लामा मार्सी धान रोपेका खेतका फाँटहरु बगरमा परिणत भएका छन् । तिला कर्णाली नदीको बहाव बढेसँगै ठाउँठाउँमा गएको बाढीले जुम्लाका दर्जनौ मार्सी फाँट बगरमा परिणत भएका हुन् । बाढीले जुम्लाका तीन स्थानीय तह चन्दननाथ नगरपालिका, तातोपानी र तिला गाउँपालिकामा खेती गरिएको हजार रोपनी मार्सी फाँट डुबानमा परेका छन् । नदी बग्ने क्षेत्र चन्दननाथ नगरपालिकाको खल्लाचौर ज्युलोदेखि कुडारी त्रिवेणी जिउलोसम्मका हजारौं रोपानी मार्सी रोपेका खेत बालुवा र ढुंगाले भरिएका छन् । जेठमा रोपेको मार्सी कार्तिकमा पाक्छ । गोडमेल गरेर फल लाग्ने बेलाको मार्सी धान बाढीले नष्ट गरेपछि कृषक चिन्तित भएका छन् । मार्सी रोपेका खेतभरी बालुवा भरिएपछि यस वर्ष धान उत्पादन घट्ने भएको हो । कतिपय कृषकका सबै खेत डुबानमा परेका छन् । उनीहरु राहतको पर्खाइमा छन् । डुबान पर्नेमा तिला गाउँपालिकाको त्रिबेणी जिउलोका ५० रोपनी, लुम्सेरा जिउलोका ५०, तातोपानी गाउँपालिका १ मा पर्ने चारवटा जिउलोका दुईसय ५०, तातोपानीकै लाछूँ जिउलोका तीनसय, ताँ जिउलोका ६०, टापुका ३०, बाबिराका २० र हाँकु तलिजिउलोका २० रोपनी खेत डुबानमा परेका हुन् । यस्तै चन्दननाथ नगरपालिकाको उम्मगाड जिउलोका ४०, श्रीढुस्का जिउलोका ५० र रानी जिउलोका करिब ७० रोपनी खेत डुबानमा पर्दा मार्सी धान नष्ट भएको कृषकको भनाइ छ । स्थानीय कृषक धन बुढाका अनुसार बाढीले मार्सी धानबाली नष्ट भएका कृषकका परिवारमा भोकमारी हुनसक्ने अनुमान छ । तातोपानी३ का वडाध्यक्ष डिल्ली रावलले बर्सेनि नदी कटान क्षेत्रमा तटबन्ध निर्माण गर्दागर्दै पनि खेतीयोग्य जमिन कटान तथा डुबानमा पर्ने समस्या नरोकिएको बताए । डुबानमा परेका खेतमा मार्सी धान उत्पादनमा गिरावट आउने भएकाले पीडित किसानलाई राहतका लागि पहल गरिने उनको भनाइ छ । किसान लोकबहादुर दमाईले भने, 'नत बालुवा निकालेर अन्य बाली लगाउने स्थीति छ । नत डुबानमा परेका खेतमा मार्सी नै उत्पादन हुने देखिन्छ ।' यता जिल्ला कृषि विकास कार्यालयका प्रमुख बालकराम देवकोटाले किसानलाई नआत्तिन आग्रह गरेका छन् । 'डुबानमा परेका सबै खेतमा मार्सी उत्पादन नहुने भन्ने छैन । स्थीति हेर्नुपर्छ । के कति क्षति भएको छ, उनले भने, 'हामी अवस्था बुझेर किसानलाई जानकारी गराउँछौ ।' उनका अनुसार कृषि विज्ञसहितको टोलीले डुबानमा परेका मार्सी फाँटको अनुगमन गरेर समस्या समाधानका लागि पहल गर्नेछ ।"
संक्रमितको उपचारमा लापरवाही : अस्पतालले भर्ना गरेन,"धरान : धरानमा कोरोना संक्रमितको उपचारमा चरम लापरवाही गरिएको छ। बीपी कोइराला स्वास्थ्य विज्ञान प्रतिष्ठानले संक्रमितलाई भर्ना लिन छाडेपछि धरान उपमहानगरवासी जोखिम मोलेर घरमै बस्न बाध्य छन्। बेड अभावको कारण देखाउँदै प्रतिष्ठानले सोमबार १२ जना संक्रमितलाई भर्ना गरेन। सरकारले कोरोना संक्रमण रोकथाम र उपचारमा करोडौं रकम खर्च गरेको बताए पनि प्रतिष्ठानले लापरवाही गरेको सेवाग्राहीको आरोप छ। संघीय र प्रदेश सरकार यसबारेमा चासो नदेखाएपछि स्थानीय तहका जनप्रतिनिधिले विरोध जनाएका छन्। संक्रमित चिकित्सक नै बिरामीको उपचारमा संलग्न हुनु चरम लापरवाही भएको सेवाग्राहीको तर्क छ। आइतबार नाक, कान, घाँटी विभागका कोरोना संक्रमित चिकित्सक बिरामीको उपचारका लागि शल्यक्रिया विभागमा गएपछि सेवाग्राही असुरक्षित भएका उद्योग वाणिज्य संघ सुनसरीका सदस्य विष्णु बरालले बताए। प्रतिष्ठानले १२ जना संक्रमितलाई घरमै होम आइसोलेसनमा बस्न भन्दै फिर्ता पठाएको धरान उपमहानगरका स्वास्थ्य शाखा प्रमुख उमेश मेहताले बताए। धरानमा पछिल्लो समय भारतीय सेनामा कार्यरत नेपाली, वैदेशिक रोजगारीमा गएकामा संक्रमण देखिएको छ। तीनकुनेस्थित प्रीति भल्भबाट पनि संक्रमण फैलिएको छ। धरानमा संक्रमितको संख्या ५५ पुगेको छ। समुदायस्तरमा संक्रमण फैलिसकेको अवस्थामा बीपी प्रतिष्ठानले उपचार सहज नबनाउँदा जोखिम झनै बढेको धरान उपमहानगरका मेयर तिलक राईले बताए। प्रतिष्ठान उपकुलपति डा ज्ञानेन्द्र गिरीले स्थानीय निकायसँग समन्वय नगरेका उनको आरोप छ। यसबारेमा जानकारी लिन गिरीसँग पटकपटक फोन सम्पर्क गर्दा उनले फोन उठाएनन्। एक सय बेडको कोभिड अस्पताल प्याक भएकाले नयाँ संक्रमितलाई भर्ना लिन नसकिएको प्रतिष्ठानका प्रवक्ता डा निदेश सापकोटाले बताए। संक्रमितलाई व्यवस्थापन गर्न केही समय लाग्ने सुनसरीका प्रमुख जिल्ला अधिकारी फणीन्द्रमणि पोखरेल बताउँछन्। सुनसरीको भुटाहा अस्पतालमा ५० बेडको आइसोलेसन र चतराको कृष्णदास आ श्रममा प्रदेश सरकारले अर्को आइसोलेसन स्थापना गर्ने तयारी गरेको उनले बताए। बीपी प्रतिष्ठानको ओपीडी बन्द कोरोना संक्रमित ओपीडीमा जँचाउन आएपछि प्रतिष्ठानले बुधबारदेखि ओपीडी सेवा बन्द गरेको छ। प्रतिष्ठानका चिकित्सक र नर्स संक्रमित हुन थालेपछि अनिश्चितकालका लागि ओपीडी सेवा बन्द गरिएको प्रतिष्ठानका सहायक निर्देशक डा विकास साहले बताए। प्रतिष्ठानले संक्रमितलाई भर्ना नलिए पछि धरान उपमहानगरले छुट्टै आइसोलेसनको व्यवस्था गरेको छ। धरान उपमहानगरपालिका१९ स्थित हरियाली सामुदायिक वनको भवनमा २२ बेडको आइसोलेसन सेन्टर स्थापना गरिएको मेयर राईले बताए। सेन्टरमा सीसीटीभी जडान गरी बाहिरी सुरक्षाको जिम्मा नेपाली सेनालाई दिइएको छ।"
ललितपुरमा तीन कोरोना संक्रमितको मृत्यु,"ललितपुर : ललितपुरका पाटन, किस्ट र मेडिसीटी अस्पतालमा गरेर तीन जना कोरोना संक्रमितको मृत्यु भएको छ। स्वास्थ्य कार्यालय ललितपुरका प्रमुख खगेस्वर गेलालका अनुसार पाटनमा जनकपुरको ३८ वर्षिया महिला, मेडिसीटीमा ७१ वर्षीय जनकपुरका पुरुषको मृत्यु भएको हो। ती पुरुष पुरानो निमोनियाका बिरामी भएको र गत महिना अस्पताल भर्ना भएका थिए। उनको बुधबार बिहान मृत्यु भएको हो। त्यस्तै किस्ट अस्पतालमा अर्की एक जना महिलाको कोरोनाबाट मृत्यु भएको छ। टेकुबाट रिफर गरेर पाटन अस्पताल पुर्याएकी ७८ वर्षिया महिलामा ज्वरो, झाडाबान्ता भएको थियो। उनलाई २६ गते पाटन अस्पतालले किस्ट पठाएको हो। अस्पताल घुमाउँदा घुमाउँदै बिरामीको मृत्यु डोटीमा बस दुर्घटना : तीन जनाको मृत्यु, ३१ घाइते कोरोनाबाट कपिलवस्तुका एक जनाको बुटवलमा मृत्यु पाटन अस्पतालमा कोरोनाबाट ३८ वर्षीया महिलाको मृत्यु बुटवलको कोरोना अस्पतालमा दुई जनाको मृत्यु कोरोनाले धरानमा थप एक जनाको मृत्यु"
बीपीका डाक्टर अस्पताल बन्द गरेर काठमाडौं हिँडेपछि मेयरले प्रधानमन्त्री गुहारे,"धरान : विश्वव्यापीरुपमा फैलिएको कोरोना भाइरस (कोभिड१९) नियन्त्रणमा जुट्नुपर्ने बेलामा बीपी कोइराला स्वास्थ्य विज्ञान प्रतिष्ठान धरानका विशेषज्ञ चिकित्सक र पदाधिकारी काठमाडौं प्रस्थान गरेका छन्। बुधबारदेखि प्रतिष्ठानको ओपीडी सेवा बन्द गरेर डाक्टर शुक्रबार हुने सिनेट बैठकमा भाग लिन काठमाडौं गएको बताइएको छ । सरकारले भेला, बैठक र सभा सम्मेलन गर्न प्रतिबन्ध लगाएको भएपनि स्वास्थ्यमन्त्री भानुभक्त ढकालको निर्देशनमा प्रतिष्ठानका उपकुलपती डा ज्ञानेन्द्र गिरीले शुक्रबार प्रतिष्ठानको सिनेट बैठक काठमाडौंमा बेलाएका छन् । बैठकमा भाग लिन प्रतिष्ठानका डेड दर्जन चिकित्सक काठमाडौं गएको बुझिएको छ । काठमाडौं जाने चिकित्सकले जिल्ला प्रशासन कार्यालय सुनसरीबाट सवारी पास लिएर काठमाडौं गएको बुझिएको छ । प्रतिष्ठानका चिकित्सक अस्पतालको स्वास्थ्य सेवा बन्द गरेर काठमाडौं गएपछि कोरोना संक्रमित बिरामी र अन्य गम्भीर प्रकृतिका बिरामीको उपचारमा गम्भीर असर पुगेको छ । प्रतिष्ठानले कोरोना संक्रमित बिरामीलाई भर्ना नलिए पश्चात धरानका १८ जना संक्रमित उपचार पाउनबाट बञ्चित भएका छन् । यस्तो बेलामा अस्पताल बन्द गरेर प्रतिष्ठानका पदाधिकारीसहित चिकित्सक काठमाडौं जानु अत्यन्तै गलत र बिरामीको चरम लापरवाही भएको धरान उपमहानगरपालिकाका मेयर तिलक राईले बताए । प्रतिष्ठानको सिनेट सदस्य समेत रहेका मेयर राईले सिनेट बैठक स्थगित गरी कोरोना नियन्त्रणमा लाग्न पटकपटक अनुरोध गर्दा समेत स्वास्थ्यमन्त्री भानुभक्त ढकाल, प्रतिष्ठानका उपकुलपति डा ज्ञानेन्द्र गिरीलगायतका पदाधिकारीले अटेर गरेको बताए । मेयर राईले तीन महिना अगाडि प्रदेश १ का मुख्यमन्त्री शेरधन राईले उद्घाटन गरेको कोभिड अस्पताल संचालन गर्न प्रतिष्ठानका उपकुलपती डा गिरीलगायतका पदाधिकारीले अटेर गरेका कारण १८ जना संक्रमितलाई होम आइसोलेसनमा राख्नु परेको बताए । उनले प्रतिष्ठानका पदाधिकारीले कोभिड अस्पताल संचालन नगरेका कारण धरान उपमहानगरपालिकाले हरियाली सामुदायिक वनको भवनमा २३ बेडको आइसोलेसन सेन्टर स्थापना गरिएको बताए । मेयर राईले प्रतिष्ठानको सिनेट बैठक स्थगित गर्न स्वास्थ्यमन्त्री ढकाललाई लिखित आग्रह गरिएको भएपनि अटेर गरिएको भन्दै तत्काल बैठक स्थगित गरी चिकित्सकलाई बिरामीको सेवामा फर्काउन प्रधानमन्त्रीसमक्ष माग गरेका छन् । यस्तै बीपीका सिनेट सदस्य डा जीपी रौनियारले प्रतिष्ठानमा समेत कोरोना फैलिएको भन्दै शुक्रबार हुने सिनेट बैठक स्थगित गर्न स्वास्थ्यमन्त्रीसमक्ष लिखित माग गरेका छन। धरानमा दैनिक कोरोना संक्रमितको संख्य बढिरहेको भएपनि प्रतिष्ठानले संक्रमितको उपचारमा ध्यान दिएको छैन् । प्रतिष्ठानले कोरोना संक्रमितलाई भर्ना नगरेका कारण धरानका १८ संक्रमित घरमै छन् । यसले समुदायमा अझ संक्रमण फैलाउने त्रास बढेको छ । प्रतिष्ठानका पदाधिकारीहरु उपकुलपती डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रर डा मोहन चन्द्र रेग्मी र निर्देशक गौरी शंकर साहलगायतका डेड दर्जन चिकित्सक काठमाडौं प्रस्थान गरेका छन् । चिकित्सकहरुले ओपीडी सेवा बन्द गरेर काठमाडौं हिँडेपछि प्रतिष्ठान आउने हजारौं सर्बसाधारणको उपचार सेवा प्रभावित भएको छ । उपचारका लागि प्रतिष्ठान आउने बिरामी घर फर्किन बाध्य भएको प्रतिष्ठान उपचार गर्न आएका धरान हरिबहादुर परियारले गुनासो गरे । यस विषयमा प्रतिष्ठानका उपकुलपती डा गिरी र रजिष्ट्रार डा रेग्मीसँग पटकपटक सम्पर्क गर्न खोज्दा दुबैजनाले फोन उठाएनन् । प्रतिष्ठानका प्रवक्ता डा निदेश सापकोटाले पनि सिनेट बैठकमा भाग लिन चिकित्सक काठमाडौं गएको तर यस विषयमा रजिष्ट्रार रेग्मीसँग सबै कुरा बुझ्न आग्रह गरे।"
पर्खाइमा बाँच्न पाउने प्रत्याभूतिको,"यही साउन ७ मा लकडाउन खुलेयता पर्सा जिल्लाका ग्रामीण भेगदेखि महानगरसम्म कोरोनाको कहर अनियन्त्रित रूपमा फैलियो। पर्सामा कोरोनाको रोकथाममा अहोरात्र खटेका चिकित्सक, स्वास्थ्यकर्मी, सुरक्षाकर्मी सेना पत्रकार राजनीतिकर्मी जनप्रतिनिधिलगायत आम जनताको टोलटोल र घरघरमा कोरोना फैलियो। १५ दिनका बीचमा १९ जनाको ज्यान गयो भने आठ सयको हाराहारीमा संक्रमित भइसकेका छन्। वीरगन्जको श्रीपुर, माईस्थान गहवा, राधेमाई, नगवा, छपकैया, विर्त, खल्वाटोला श्रीसया, भवानीपुर, गहवालगायतको प्रायः टोलमा संक्रमण देखिएको छ। पछिलो समय उद्योगी व्यवसायी एवं कामदार मात्र होइन, प्रहरी हिरासतमा रहेका थुनुवा एवं जेलमा कैद सजाय भोगिरहेका कैदी पनि संक्रमित छन्। पर्सामा एक ३४ जनाभन्दा बढी संक्रमित भएका छन्, जसमा ४३ जना त थुनुवा छन्। वीरगन्ज कारागारमा जेलरसहित ४६ जनालाई कोरोना भइसकेको छ। दैनिक सयकडौं संख्यामा संक्रमित थपिँदै जानु र बिरामीमा केही जटिलता देखिनुले पर्साको अवस्था नियन्त्रणबाहिर छ। यसबाट पर्सामा कोरोना समुदायमा फैलिएको पुष्टि गर्छ। पर्सावासीको जीवनरक्षाको खातिर तीन तहको अझ सशक्त भूमिकाको अपरिहार्यता छ। पर्सामा दिनहुँ सयभन्दा बढी कोरोना संक्रमित वृद्धि भइरहेको अवस्थामा यसको व्यवस्थापनमा चुनौती थपिएको छ। यहाँ निशेधाज्ञा तथा लकडाउनबाहेक सरकारले खासै भूमिका निर्वाह गर्न सकेको छैन। हरेक संक्रमितलाई कमसेकम छुट्टै अस्पतालको बेडमा राख्नुुपर्ने राज्यको संवैधानिक दायित्व हो भने संविधानको धारा ३५ ले प्रदान गरेको नागरिकको मौलिक हक हो। तर लगभग दुई सय बेडको दुइटा कोभिड अस्पतालको व्यवस्था गरिएको छ। जसको कारण अधिकांश संक्रमितलाई होम आइसोलेसनमा राखिएको छ, जुन समुदायम फैलिनुपर्ने एउटा प्रमुख कारण हो। संक्रमित घरमा रहेपछि घरपरिवारका व्यक्ति चाहेर पनि सम्पर्कमा नआइरहन सक्दैन। मानव संवेदनशीलताले सावधानी अपनाउन दिँदैन। यसले गर्दा संक्रमण फैलिन ऊर्जा मिल्छ। सुरुमै पर्सामा एकै घरका १७ जना व्यक्तिलाई कोरोना देखियो। महानगरका मेयरले वीरगन्जमा पाँच हजारभन्दा बढी संक्रमित हुन सक्ने अनुमान गरी आफैं पीसीआर मेसिन खरिद गर्ने निर्णय गरे। प्रदेश तथा संघ सरकारले त्यही बेला वीरगन्जको समुदायलाई परीक्षणको दायरा बढाइदिएका भए आज समुदायमा फैलिने थिएन। कोरोनाले व्यापकता लिएको अवस्थामा पर्सावासीको बाँच्न पाउने मौलिक हकको प्रत्याभूतिको पहलकदमी हुन जरुरी छ। स्थानीय सरकारले चाहेर पनि बिरामीको परीक्षण गर्न पाएन। दैनिक पाँच सयजति बिरामीको उपचार गर्ने नारायणी अस्पताललाई कोभिड अस्पतालमा परिणत गर्ने गरी खुम्च्याइयो। निजी अस्पतालहरू पनि संक्रमण फैलिने डरले अन्य बिरामीको उपचारमा सकारात्मक भएनन्। संक्रमणबाट ग्रसित हुनेले पनि समाजमा छिःछिः र दूरदूर हुने र सही उपचार हुन नसक्ने डरले औषधि पसलबाट औषधि खरिद गरी घरमै बसी खाए, खुलारूपमा बाहिर निस्केनन्। जब मानिसको मृत्यु हुन थाल्यो, त्यसपछि मानिसहरू डराएर परीक्षण गराउनेतर्फ अग्रसर भए। त्यतिबेला अवस्था भयावह भइसकेको थियो। सुरुका दिनमा भारतको सीमावर्ती बिहार प्रान्तमा कोरोना नगन्य देखियो तर अन्य प्रान्तमा बढी नै कोरोना संक्रमण देखिएको थियो। त्यतिबेला पर्सावासीमा कोरोनाको त्रास तत्काल भएन। लकडाउन मनोरञ्जनको विषय बन्यो। कहाँसम्म भने वीरगन्जका उद्योगी व्यापारी व्यापार गर्न आन्दोलनतिर लागे। सरकारले पनि लकडाउन खुकुलो मात्र गरायो तर समाजले पूरा खुलेको अवस्था झैं प्रयोग गरे। बजार पूर्णरूपले खुले। वीरगन्जस्थित भारतीय व्यापारी र पेसा व्यवसायीले सीमापारिसँग प्रत्यक्ष वा परोक्षरूपमा काम गर्न थाले। सँगसँगै संक्रमण पनि आयात भयो। यतिखेर पर्सा जिल्लाभर कोरोना फैलिएको छ। पर्सामा सतर्कताको पनि कमी रह्यो। आम जनतालाई कोरोनाबाट बच्न सतर्क गराउने सरकार नै संक्रमित भयो। सुरक्षाकर्मी, चिकित्सक, पत्रकार, महानगर प्रमुख, सेना तथा प्रहरी हिरासतमा रहेका थुनुवा पनि संक्रमित भएबाट सरकारी तवरबाट जस्तो सतर्कता अपनाउनुपर्ने हो, तर अपनाइएको पाइएन। अहिले पनि सतर्कतामा निकै कमजोरी गरिँदै छ। त्यो कमजोरी भनेको बढी सिट भएको छुट्टै कोरोना अस्पतालको व्यवस्था नहुनु, सबै संक्रमितलाई अस्पतालमा नराख्नु, नारायणी अस्पतालाई कोभिड अस्पतालमा परिणत गर्ने प्रयास हुनु, आईसीयू रुम तथा भेन्टिलेटरको पर्याप्त व्यवस्था नहुनु, दर्जनौं अस्पताल रहे पनि नागरिकलाई उपचारको अवसरबाट वञ्चित गर्नु, नागरिकलाई परीक्षणको दायरामा नल्याउनु आदि महामारी भयावह हुनुका कारण हुन्। वीरगन्जजस्तो आर्थिक नगरीमा छुट्टै कोभिड अस्पताल बनाउन नसकिने होइन। राजधानीभन्दा पनि सुविधासम्पन्न अस्पताल यहाँको घना बस्तीभन्दा बाहिर छन्। तर कुनै अस्पतालाई कोभिड अस्पताल बन्न दिने पहल भएन। महानगरले कोरोना अस्पताल निर्माण गर्न चन्दा आह्वान गर्दा नागरिकले सक्दो सहयोग दिएकै छन्। कोरोना अस्पताल बनाउन सरकार, नागरिक समाज, राजनीतिकर्र्मीलगायतबाट सक्त पहलको खाँचो छ। प्रदेश सरकारसँग थोरबहुत बजेट छ। चौधवटा स्थानीय सरकारसँग बजेट छ। संघीय सरकार छ। अन्य क्षेत्रमा निकासा गरिएको बजेटलाई कोरोना रोकथाम एवं नियन्त्रणमा लगाइयो भने कमसेकम संक्रमितले घरमा बस्न बाध्य हुने छैनन्। सरकारले काठमाडौं प्रवेशमा जति कडाइ गयो, त्यसको एकचौथाइ पनि पर्सामा गरेको छैन। पर्साका हकमा समन्वय गरी तत्काल परीक्षणको दायरा बढाउने, बिरामीको संख्या अनुपातमा सिट क्षमतासहितको अस्पताल व्यवस्था मिलाउने, आईसीयू तथा भेन्टिलेटरको पर्याप्त व्यवस्था गर्ने, भेन्टिर तथा आईसीयूमा रहेका बिरामीको उपचारमा अन्तर्राष्ट्रिय जगत्मा प्रयोग हुँदै आएका औषधिको आयात गर्ने, सीमानाकामा सेना खटाई पूर्ण रूपको लकडाउन गर्ने व्यवस्था गर्नुपर्छ। नागरिकलाई राजयविहीनताको अवस्था महसुस भइरहेको छ। सामान्य रोगको उपचारसम्म हुँदैन। अस्पतालको ढोकाअगाडि पाँचजना बिरामीको मृत्यु भइसक्यो, तर न त कोही उपचार गर्न अग्रसर भए न त राज्यले त्यस्तो अस्पताललाई जिम्म्ेवार बनाउन सक्यो। उपचार नपाएर मृत्यु हुनुपर्दा तिनका आफन्तबाट सरकारी अस्पतालसमेत तोडफोड भए। एकातिर चिकित्सकहरू नै संक्रमित भएर आइसोलेसनमा छन्। राज्यले निजी अस्पतालहरूमा पनि बिमा व्यवस्था, स्वास्थ्य सतर्कताका लागि चाहिने सामग्री, औषधि तथा उचित सम्मान प्रोत्साहन, नियमन कारबाही तथा क्षतिपूर्तिसमेतको व्यवस्था गर्न सक्नुपर्छ। तर राज्य पछि परेको छ। यस अवस्थामा पर्सावासीको बाँच्न पाउने मौलिक हकको प्रत्याभूतिको पहलकदमी हुन जरुरी छ। यादव अधिवक्ता हुन्।"
कोरोनाबाट जनकपुरका पूर्वमेयर गिरीको मृत्यु,जनकपुरधाम : जनकपुरधामका पूर्वमेयर कृष्ण गिरीको कोरोना भाइरस संक्रमणका कारण मृत्यु भएको छ। ७३ वर्षीय गिरीको उपचारको क्रममा मंगलबार राति काठमाडौंको नेपाल मेडिसिटी अस्पतालमा मृत्यु भएको हो। १५ दिनअघि कोरोनाभाइरस संक्रमण पुष्टि भएपछि थप उपचारका लागि अस्पतालमा भर्ना भएका गिरीको मंगलबार राति १२ बजेर १० मिनेटमा मृत्यु भएको उनको पारिवारले जनाएको छ। जनकपुरको मिल्स एरियास्थित रामाहोटलका सञ्चालकसमेत रहेका गिरीलाई कोरोना भाइरस संक्रमण पुष्टि भएपछि श्री एयरलायन्सको विमान चार्टर गरेर काठमाडौं लगिएको थियो। मृतक गिरी ०४४०४५ सालमा जनकपुर नगरपालिकाको मेयर भएका थिए। ललितपुरमा तीन कोरोना संक्रमितको मृत्यु
कोरोनाले धरानमा थप एक जनाको मृत्यु,"धरान : वीपी कोइराला स्वास्थ्य विज्ञान प्रतिष्ठान धरानमा कोरोना संक्रमित थप एक जनाको मृत्यु भएको छ। बुढिगंगा गाउँपालिका २ मोरङ घर भएका ५५ वर्षीय पुरुषको उपचारका क्रममा मृत्यु भएको इलाका प्रहरी कार्यालय धरानका डीएसपी ज्ञानेन्द्र बस्नेतले बताए। उनी हप्ता दिन अगाडि प्रतिष्ठानको आइसोलेसन वार्डमा भर्ना भएका थिए। उनको बुधवार बिहान निधन भएको डिएसपी बस्नेतले बताए। मृतकको शव अझै आइसोलेसन वार्डबाट अन्यत्र लगिएको छैन। शव व्यवस्थापन गर्न पहल भइरहेको डिएसपी बस्नेतल जानकारी दिएका छन्। पाल्पामा जीप दुर्घटना : दुई जनाको मृत्यु, ६ घाइते अस्पताल घुमाउँदा घुमाउँदै बिरामीको मृत्यु डोटीमा बस दुर्घटना : तीन जनाको मृत्यु, ३१ घाइते कोरोनाबाट कपिलवस्तुका एक जनाको बुटवलमा मृत्यु पाटन अस्पतालमा कोरोनाबाट ३८ वर्षीया महिलाको मृत्यु बुटवलको कोरोना अस्पतालमा दुई जनाको मृत्यु"
सांसदसहित धरानमा ८ जनालाई कोरोना पोजिटिभ,"धरान : धरानमा गरिएको पीसीआर परीक्षणमा ८ जनामा कोरोना भाइरसको संक्रमण देखिएको छ। धनकुटाबाट नेकपाको समानुपातिक सांसद दम्पत्तीसहित धरानका ६ जना मा कोरोना पोजिटिभ देखिएको हो। कोरोना पोजिटिभ रिपोर्ट आएकी सांसद इटहरी ४ मा बस्दै आएको बताइएको छ। तर महिला सांसदले धरान उपमहानगरपालिका१५ मा स्वाब संकलन हुँदै गर्दा आएर श्रीमानसँगै स्वाब दिएकी थिइन्। उनको र श्रीमान्को पीसीआर रिपोर्ट पोजेटिभ आएको छ भने चालकको नेगेटिभ आएको रिपोर्ट आएको धरान उपमहानगरपालिकाका स्वास्थ्य शाखा प्रमुख उमेश मेहताले बताए। त्यस्तै धरानमा थप संक्रमण भएकोहरुमा वडा नं १५ को ३ जना रहेका छन्। उनीहरु ३३ वर्षको पुरुष, ६९ बर्षको पुरुष र ३७ वर्षकी महिला रहेको मेहताले बताए। वडा नं १६ का २५ वर्षको पुरुष र २१ वर्षको पुरुष पनि संक्रमित भएका छन्। वडा नं ८ को ३८ वर्षको पुरुषमा पनि कोरोना पोजिटिभ देखिएको स्वास्थ्य शाखा प्रमुख मेहताले जानकारी दिए। धरान १८ को ठेगाना लेखाएको व्यक्तिको पनि रिपोर्ट पोजिटिभ आएको छ। तर, उनी वडा नं १८ को नभएको वडाअध्यक्ष प्रविण राईले बताए। ती व्यक्ति वीपी प्रतिष्ठानको कर्मचारी वा कर्मचारीको आफन्त हुन सक्ने उनको भनाई छ। पाल्पामा जीप दुर्घटना : दुई जनाको मृत्यु, ६ घाइते अस्पताल घुमाउँदा घुमाउँदै बिरामीको मृत्यु डोटीमा बस दुर्घटना : तीन जनाको मृत्यु, ३१ घाइते कोरोनाबाट कपिलवस्तुका एक जनाको बुटवलमा मृत्यु बुटवलको कोरोना अस्पतालमा दुई जनाको मृत्यु कोरोनाले धरानमा थप एक जनाको मृत्यु"
"सुनको मूल्यमा भारी गिरावट, तोलामै घट्यो ६ हजार बढी",काठमाडौं : नेपाली बजारमा सुनको मूल्यमा भारी गिरावट आएको छ।मंगलबारको तुलनामा तोलामै ६ हजार २ सय रुपैयाँले घटेर ९५ हजार ४ सय रुपैयाँमा झरेको नेपाल सुन चाँदी व्यवसायी महासंघले जनाएको छ ।महासंघका अनुसार तेजाबी सुनको मूल्य भने तोलाको ९४ हजार ९ सय तोकेको छ । मंगलबार छापावाला सुनको मूल्य प्रतितोला १ लाख १ हजार ६०० र तेजाबी सुनको मूल्य प्रतितोला १ लाख १ हजार पुगेको थियो । मंगलबार पनि सुनको मूल्य प्रतितोला ८०० ले घटेको थियो ।बुधबार चाँदीको मूल्य तोलाको १२ सय १० रुपैयाँ कायम गरिएको छ। अन्तरराष्ट्रिय बजारमा पनि सुनको मूल्यमा गिरावट आएको छ ।प्रतिऔंस दुई हजार डलर नाघेको सुनको मूल्य बुधबार विश्वबजारमा प्रतिऔंस एक हजार ८९०५५ डलरमा झरेको छ । अन्तरराष्ट्रिय बजारमै मूल्य घटेकाले नेपालमा पनि सुनको मूल्य ओरालो लागेको महासंघले जनाएको छ।
"डोटीमा बस दुर्घटना : तीन जनाको मृत्यु, ३१ घाइते","डोटी : डोटीमा बस दुर्घटना हुँदा तीन जनाको मृत्यु भएको छ भने ३१ जना घाइते भएका छन्। धनगढीबाट अछामतर्फ जाँदै गरेको कर्णाली रिभर यातायातको ना ६ ख २५२९ नम्बरको बस दुर्घटना भएको हो। पहलमानसिं स्वार राजमार्ग अन्तर्गत डोटीको पूर्बीचौकी गाउँपालिका १ तल्लोफुलोटमा बुधबार बिहान ६ बजे बस दुर्घटना भएको जिल्ला प्रहरी कार्यालय डोटीका प्रहरी निरीक्षक कर्ण बोहराले जानकारी दिए। बसमा सवार सबै भारतबाट मजदुरी गरेर घर फर्केका थिए। अहिले दुर्घटनास्थलमा प्रहरी लगायत स्थानीयले उद्धार गरिरहेका छन्। केहि घाइतेलाई जिल्ला अस्पताल डोटीमा ल्याइएको बोहराले जानकारी दिए। मृतकको सनाखत हुन बाँकी रहेको छ। पाल्पामा जीप दुर्घटना : दुई जनाको मृत्यु, ६ घाइते"
"पाल्पामा जीप दुर्घटना : दुई जनाको मृत्यु, ६ घाइते","तानसेन : पाल्पाको निस्दी गाउँपालिका  ५ गल्धाको पटकसरमा लु १ ज २८८७ नम्बरको जीप दुर्घटना हुँदा दुई जनाको मृत्यु भएको छ। दुर्घटनामा निस्दी गाउँपालिका ५ गल्धा गावुडाँडाका ६३ वर्षीय ठाकुर प्रसाद फाल र वडा नं ४ मित्याल काफलका विष्णु माया सारु कालुङको तीन महिने छोरो सिमोन कालुङ मृत्यु भएको हो। ३ महिने बालक कालुङको उपचारको लागि तानसेन ल्याउँदै गर्दा बाटोमा मृत्यु भएको प्रहरीले जनाएको छ। दुर्घटनामा परि घाइते हुनेहरुमा निस्दी ५ गल्धाका पटकसरका ३८ वर्षीया सुमित्रा सारु, ३६ वर्षीया सेरमती सारु , २० वर्षीया लक्ष्मी सारु र ३७ वर्षीया शुसिला सारु, निस्दी ४ मित्याल झ्यालतुङका २५ वर्षीय सृजना गाहा र निस्दी ४ मित्याल काफलका २२ वर्षीया विष्णुमाया सारु रहेको जिल्ला प्रहरी कार्यालय पाल्पाका सूचना अधिकारी एवं प्रहरी नायव उपरीक्षक मदन गिरीले बताए। घाइते ५ जनाको तानसेनको लुम्बिनी मेडिकल कलेज प्रभासमा उपचार भइरहेको छ। सेरमती सारुको बुटवल चौराहा अस्पतालमा उपचार भइरहेको पाल्पा प्रहरीले जनाएको छ। निस्दीको ज्यामिरेबाट गल्धातर्फ आइरहेको जीप सडकबाट अनियन्त्रित भई हिजो बेलुका ७ सय मिटर तलखसेको छ। दुर्घटनापछि फरार रहेका जीपमा चालक सम्पर्कमा आएको प्रहरीले जनाएको छ। जीपमा चालकसहित ९ जना सवार रहेका थिए।"
सरकारको उपेक्षामा जेठो पुस्तकालय,"पाल्पा : राणा शासनको कठिन समय। जनताका छोराछोरीले शिक्षा आर्जन गरेको शासकहरू देखिसहन्नथे। देशको ढुकुटीमाथि राणाहरूको चरम दोहन थियो। यही बेला मानवीय चेतनाको आलोक फिँजाउन १९८३ सालमा पाल्पाली शिक्षासेवी अम्बिकाप्रसाद लाकौलको अगुवाइमा पुस्तक पढ्ने दलानका रूपमा अहिलेको धवल पुस्तकालयको श्रीगणेश गरिएको थियो। सेन वंश होस् या मल्ल वा शाह वंश, पाल्पा जिल्लाको बेग्लै महत्व छ। ऐतिहासिक रूपमा ख्यातिप्राप्त पाल्पा टुक्रे र खण्डे राज्य बनाएर आफू अनुकूलको शासन सञ्चालन गर्न खोज्नेविरुद्ध उभिने विशाल राज्यका रूपमा परिचित थियो। सामूहिक रूपमा पुस्तक पढ्ने र ज्ञान बाँड्ने, बेथितिविरुद्ध एकजुट हुने अभियान सञ्चालन गर्न दलान सुरु गरिएको थियो। यही दलानले २००३ सालदेखि धवल पुस्तकालयको परिचय पायो। लगभग ९४ वर्षको इतिहास बोकेको यो पुस्तकालय नेपालकै जेठो पुस्तकालयका रूपमा आज पनि उभिएको छ। पश्चिम नेपालको शैक्षिक इतिहास बोकेको धवल पुस्तकालय यस क्षेत्रका नागरिकको ज्ञान र चेतना स्तर उठाउन सदैव सहयोगी बन्यो। राजनीतिक, ऐतिहासिक, सामाजिक, सांस्कृतिक चेतना जगाउन अग्रसर अग्रज तथा पुर्खाहरू भेटघाट हुने, छलफल चलाउने ठाउँका रूपमा स्थापित भयो। यही दलानमा पढेर अनेकौं राजनीतिक नेतृत्व केन्द्रीय राजनीतिमा उदाए। धेरै अग्रज र पूर्वजले बौद्धिक शक्तिको स्वाद थाहा पाए। पश्चिम पाल्पाको शैक्षिक इतिहासमा कोशेढुंगाको रूपमा धवल पुस्तकालय रहिरह्यो। धवल पुस्तकालय सम्झँदै अहिलेका परराष्ट्रमन्त्री प्रदीप ज्ञवाली लेख्छन्, पुस्तकालय नभएको भए हामीले कसरी चिन्दा हौं गान्धीलाई, जसले अहिंसा र सत्याग्रहको हतियारद्वारा कहिल्यै घाम नअस्ताउने उपनिवेश भएको बेलायतको आफ्नै घाम डुबाइदिए। पुस्तकालयकै साँघुरो कोठामा अटाएका थिए ती अनेक पुस्तक जसबाट लेनिन, माओका प्रेरक प्रसंग पढ्न पायौं। यही पुस्तकालयले नै हामीलाई अब्राहम लिंकनसँग भेट गराइदियो। लिंकनका कथाबाट नै हामीले प्रजातन्त्र भनेको जनताबाट, जनताको र जनताको निमित्त शासन रहेछ भन्ने थाहा पायौं। यो पुस्तकालयमा शैक्षिक गतिविधि हुने थाहा पाएपछि तत्कालीन शासकको गिद्देदृष्टि लाग्यो। लुकिछिपी पुस्तक संकलन गर्ने, पढ्ने र छलफल गर्ने कार्य रोकियो। २००२ सालमा पद्मशमशेर नेपालको प्रधानमन्त्री भएपछि सरकार र जनताको सम्बन्ध केही खुकुलो भयो। यसपछि पुस्तकालय खोल्न आवाज उठ्न थाल्यो। तानसेनका केही शिक्षित युवाले धवल क्लब स्थापना गरे। यही क्लबको अगुवाइमा २००३ सालमा औपचारिक रूपमा धवल पुस्तकालय खुलेको हो। विसं २००७ मा प्रजातन्त्र उदयपछि नेपालभर पुस्तकालय खोल्ने अभियान चलेको थियो। यसै क्रममा पाल्पा तानसेनमा पनि कैलाश पुस्तकालय, बालसखा पुस्तकालय, ज्ञानोदय पुस्तकालय, सहिद पद्मजंग पुस्तकालय, विजय पुस्तकालय आदि स्थापना गरिए। यी पुस्तकालयले पाल्पावासीको शैक्षिक जागरणमा सहयोग पुर्याइरहे। नियमित रूपमा खोलिने, साहित्यिक शैक्षिक कार्यक्रम सञ्चालन गरिने र पुस्तकालयमा विभिन्न ठाउँबाट पुस्तक प्रदान गरिने हँुदा धेरै किताब संकलन भए। अहिले पनि धेरैजसो पुस्तक जीर्ण अवस्थामा छन्। बुद्धिजीवी तथा लेखक निर्मल श्रेष्ठका अनुसार कामको सिलसिलामा भारत जाने युवाले समेत पुस्तकालयका लागि पुस्तक बोकेर आउँथे। बनारसको गीता प्रेसबाट प्रकाशित हुने धार्मिक किताबहरू नियमित आउँथे। पाल्पाका शिक्षासेवीले पुस्तक दान गर्थे। ४० को दशकमा आइपुग्दा धवल पुस्तकालयमा १५ हजारको हाराहारीमा पुस्तक संकलन भएको थियो। विभिन्न धर्मग्रन्थ, नेपाल भाषा, हिन्दी, संस्कृत, अंग्रेजी, बंगाली र उर्दु भाषाका पुस्तक पनि पर्याप्त थिए। पत्रपत्रिका, साहित्यिक पुस्तक र नियमित अखबार पनि संग्रह गरिएको थियो। शारदा, भारती, गोरखा, साहित्यस्रोत, प्रभात, प्रगतिजस्ता पुराना दुर्लभ पत्रपत्रिका पनि थिए। विट्रानियाको इन्साइकोपेडिया, योगी नरहरिनाथको इतिहास प्रकार, प्रेमचन्दका प्रसिद्ध पुस्तकहरू तथा विभिन्न हस्तलिखित पुस्तक र अभिलेख अभै यहाँ सुरक्षित छन्। यो पुस्तकालयले विभिन्न कालखण्डमा अनेक समस्यासँग जुध्नु पर्यो। कहिले पुस्तकालय व्यवस्थापन र सञ्चालनमा चरम अर्थिक अभाव झेल्नु पर्यो त कहिले भवन भत्किएर पुराना किताब जोगाउन हम्मेहम्मे पर्यो। २००८ सालमा आफ्नै संरचनामा उभिएको पुस्तकालयको भवन २०५३ सालको बर्खायाममा गल्र्यामगुर्लुम ढल्यो। यहाँका पुस्तक केही समय बोरामै थन्किए। केही समय महाबोधी बिहारमा लगेर किताबहरू संरक्षण गरियो। सरकारी स्तरबाट स्थायी रूपमा कुनै पनि आर्थिक स्रोत नपाएको यो पुस्तकालय अभाव, अव्यवस्था र अव्यवस्थापनसँग जुधिरहन पर्यो। जग्गा, भवन, पुस्तक र पत्रपत्रिका जुटाउन निरन्तर खटिरहनपर्ने अवस्था अहिले पनि छ। धवल पुस्तकालय सञ्चालन समितिका अध्यक्ष युवराज पौड्यालका अनुसार सरकारी उपेक्षा, स्थानीयवासीको बेवास्ता र संरक्षण गर्ने मानिसको अभावमा २०५२ सालपछि एक दशक यो पुस्तकालय बन्दप्रायः रह्यो। पौड्याल भन्छन्, युगान्तकारी परिवर्तन बोकेको धवल पुस्तकालय आफ्नै इतिहास अभिलेख गर्न जुटिरहेको छ। नेपाल पत्रकार महांसघको संस्थागत प्रयत्नमा पछिल्लो समय यसको मुहार फेर्ने कोसिस गरिएको छ। नारनथान नजिकैको आफ्नै भवनमा अहिले पुस्तकालय सुरक्षित छ। तर पूर्ण रूपमा व्यवस्थापन गर्न सकिएको छैन। मुठीदान, अनुदान, अग्रज र दाताको सहयोगबाट स्थापित अक्षयकोषबाट अहिले पुस्तकालय बाँचिरहेको छ। यो पुस्तकालय सरकारी संयन्त्रको संरक्षणमा भने पर्न सकेको छैन। अध्यक्ष पौड्यालका अनुसार स्थानीय सरकारले पुस्तकालय सञ्चालनको जिम्मा लिएर समयअनुसार परिवर्तन र परिमार्जन गर्न जरुरी छ।"
व्यवस्थित आइसोलेसन नहुँदा संक्रमित समस्यामा,"कपिलवस्तु : जिल्ला सदरमुकाम तौलिहवामा आइसोलेसन वार्डको व्यवस्थापन नगरिँदा संक्रमित समस्यामा पर्न थालेका छन् । दैनिकजसो कोरोना संक्रमितसँग सम्पर्कमा आएकाको पीसीआर टेष्ट गर्दा नयाँ संक्रमितको संख्या बढ्दो छ । पछिल्लो पटक तौलिहवास्थित बालमन्दिर परिसरमा समुदायस्तरमा कोरोना संक्रमणको अवस्था बुझ्न गरिएको कोरोना परीक्षणको रिर्पोट अनुसार करीब २ दर्जन उद्योगी व्यवसायी कोरोना संक्रमित भएका छन् । तर उनीहरुको व्यवस्थापनका लागि कही कतैबाट कुनै पहल नगरिएको उनीहरुले गुनासो गरेका छन् । आफू कोरोना संक्रमित भएपनि आफ्नो अवस्थाबारे कसैले बुझ्न नआएको कपिलवस्तु नगरपालिका १ का एक व्यवसायी विनोद गुप्ताले बताए । म संक्रमित भन्ने थाहा पाएपछि तनाब सुरु भयो, व्यवसायी गुप्ताले भने, 'संयुक्त परिवारमा बस्छु । छुट्टै शौचालन तथा स्नान घर छैन । बजारको घर साँघुरो छ ।' 'सरकारीस्तरबाट कतै आइसोलेसन वार्डको व्यवस्था भए, त्यहीं गएर बस्थे । तर के गर्नु त्यस्तो व्यवस्था रहेनछ,' ? व्यवसायी गुप्ताले गुनासो गरे। संक्रमित व्यवसायी गुप्तासँगै घर किनारकै अर्का संक्रमित व्यवसायीसहित २ जना आफन्तले बनाउँदै गरेको नयाँ घरमा बसेका छन् । घरमा कोरोना संक्रमणबाट बच्न अपनाउनुपर्ने मापदण्ड नपुगेका व्यक्तिका लागि तत्काल आइसोलेसन वार्डको व्यवस्थापन गरिनु पर्ने तौलिहवा उद्योग वाणिज्य संघका अध्यक्ष गयादीन कुर्मीले सरकारसँग माग गरेका छन् । संक्रमितको व्यवस्थापन उति व्यवस्थापन नगरिँदा तौलिहवा बजार क्षेत्रका उद्योगी व्यवसायी तथा आम सर्वसाधारणमा त्रासको अवस्था सृजना भएको तौलिहवा उद्योग वाणिज्य संघले जनाएको छ । जिल्ला सदरमुकाम तौलिहवामा आइसोलेसन वार्ड बनाउन भनेर साविकको महिला तथा बालबालिका कार्यालय भवनलाई खाली गराइएको थियो ।सो भवनमा वेड लगायतको व्यवस्थापन गरिएको भए पनि आइसोलेसन वार्ड भनिएको सो भवनहरु अहिले खाली अवस्थामा छ । ती भवनमा तत्काल आइसोलेसन वार्डको व्यवस्थापन गरिनुपर्ने अधिकारकर्मी रवि ठाकुरले माग गरेका छन् । जिल्लामा हालसम्म ८ सय ७९ जनामा कोरोना संक्रमण पुष्टि भइसकेको छ । जसमध्ये १ जनाको कोरोना संक्रमणबाट मृत्यु भइसकेको छ भने बाँकी ३ जनाको अवस्था बिग्रिएको स्वास्थ्य कार्यालयले जनाएको छ।"
कोरोनाबाट कपिलवस्तुका एक जनाको बुटवलमा मृत्यु,"कपिलवस्तु : कोरोना संक्रमणबाट कपिलवस्तु नगरपालिका२ जमुवार टोलका ४२ वर्षीय कृष्णकुमार अग्रहरीको मृत्यु भएको छ। अधिक ज्वरो, रुघाखोकी र स्वासप्रश्वासमा समस्या हुन थालेपछि थप उपचारका लागि बुटवल धागो कारखानास्थित कोरोना अस्पतालमा उपचाररत अग्रहरीको आज बिहान मृत्यु भएको कपिलवस्तु नगरपालिकाका स्वास्थ्य संयोजक उमेश गुप्ताले जानकारी दिए। मृतक अग्रहरी एक हप्ताअघिदेखि बुटवलस्थित कोरोना अस्पतालमा उपचार हुँदै आएको थियो। जिल्लामा थप ३ जना कोरोना संक्रमणबाट गम्भीर बिरामी परेपछि १ जनाको काठमाडौं र २ जनाको बुटवलमा उपचार भइरहेको छ।"
नारायणी अस्पतालका ३५० स्वास्थ्यकर्मी र कर्मचारीद्वारा सामुहिक राजीनामा,"वीरगन्ज : वीरगन्जको नारायणी अस्पतालका स्वास्थ्यकर्मी र कर्मचारीले सामुहिक रुपमा राजीनामा दिएका छन्। सुरक्षाको माग गर्दै अस्पतालका ३ सय ५० भन्दा बढी स्वास्थ्यकर्मी र कर्मचारीले सामुहिक राजीनामा दिएका हुन्। कारोना संक्रमितको उपचारमा २४ सै घण्टा खट्दै आएका चिकित्सक, नर्स र स्वास्थ्यकर्मी र अस्पतालमाथि आक्रमण गर्ने कार्य भएपछि सुरक्षाको माग गर्दै सामुहिक राजीनामा दिन बाध्य भएको अस्पतालका मेसु डाक्टर मदन उपाध्यायले बताए। राजीनामा दिएपनि स्वास्थ्यकर्मीहरुले कोरोना संक्रमितको उपचार सेवा भने दिइरहेको मेसु उपाध्यायले जानकारी दिए। प्रमुख जिल्ला अधिकारीलाइ राजीनामा बुझाएका छौँ, उपाध्यायले भने ,तर राजीनामा स्वीकृत भने भएको छैन, अर्को वैकल्पिक व्यवस्था नभएसम्म स्वास्थ्यकर्मीहरुले सेवा दिइरहेका छन्।' कोरोना विरुद्धको लडाईमा फ्रन्टलाइनमा खटिएका स्वास्थ्यकर्मीको सुरक्षा हुनुपर्ने, अस्पतालमा तोडफोड गर्नेलाई कार्वाही हुनुपर्ने र सरकारबाट थप दक्ष जनशक्तिको व्यवस्था गर्नुपर्ने माग राखेर सामुहिक राजीनामा दिएको मेसु उपाध्यायले बताए। साउन २४ गते वीरगन्ज २ छपकैयाकी २० वर्षिया युवतीको वीरगन्जका आधा दर्जन अस्पताल डुलाउँदा पनि कसैले भर्ना नलिदा उपचार नपाएर उनको मृत्यु भएको थियो। त्यसैको आक्रोशमा मृतकका आफन्त र स्थानीयले साउन २५ गते नारायणी अस्पतालमा प्रदर्शन गर्ने क्रममा अस्पताल भित्र तोडफोड गर्नुका साथै डाक्टर उदय नारायण सिंहको निजी कारको सिसा फुटाएका थिए। उनीहरुले अस्पतालका मेसु उपाध्याय र डाक्टरविरुद्ध नाराबाजी पनि गरेका थिए। घटना भएकै दिन साँझ अस्पतालका स्वास्थ्यकर्मी र कर्मचारीले मेसु उपाध्यायलाई भेटेर काम गर्न सक्ने अवस्था नभएको भन्दै राजीनामा बुझाएका थिए। अस्पतालका ५१ जना स्वास्थ्यकर्मी र कर्मचारी संक्रमित भएकाले उनीहरुले वीरगन्जमा नेपाल सरकारबाट थप जनशक्ति पठाइ दिन पनि माग गरेका थिए। स्वास्थ्यकर्मी र कर्मचारीको राजीनामा साउन २५ गते नै प्रमुख जिल्ला अधिकारीलाई बुझाइएको मेसु उपाध्यायले जानकारी दिए। सरकारलाई दबाब होस् भनेर राजीनामा दिएका हौं , यो हाम्रो सांकेतिक दबाब हो , उपाध्यायले भने ,सरकारले अर्को वैकल्पिक व्यवस्था नगरेसम्म हामी हाम्रो कामबाट रत्तिभर पछाडि हट्दैँनौ।' एक महिनादेखि केन्द्र, प्रदेश र स्थानीय गरी तीन वटै तहको सरकारसँग नारायणी अस्पतालले थप जनशक्ति तथा आवश्यक सुरक्षा सामाग्री उपलब्ध गराउन आग्रह गरेपनि हालसम्म सनुवाइ नभएको अस्पतालका चिकित्सक डाक्टर उदय नारायण सिंहले बताए। उनले भने ,एक त सरकारले हाम्रो पिडा सुनेको छैन उल्टै स्वास्थ्यकर्मी माथि आक्रमण भएको छ, काम गर्ने सुरक्षित वातावरण नभएपछि सामुहिक राजीनामा दिएका हौँ।' साउन २५ गते अस्पतालमा भएको प्रदर्शन र तोडफोडको घटनामा संलग्न रहेको आरोपमा प्रहरीले वडा नम्बर २ का वडा सदस्य मुस्तफा अन्सारीसहित ३ जनालाई नियन्त्रणमा लिएर मुद्धा चलाएको छ। यसैबीच नारायणी अस्पतालका स्वास्थ्यकर्मी र कर्मचारीले सामुहिक राजीनामा दिएको खबर सार्वजनिक भएपछि सामाजिक सन्जालमा यसको चर्को आलोचना भएको छ। कोरोनाको महामारीले वीरगन्ज अक्रान्त भएका बेला अस्पतालका स्वासथ्यकर्मी र कर्मचारीहरु बहाना बनाएर आफ्नो जिम्मेवारीबाट पन्छिन खोजेको आरोप छ।"
अस्पताल घुमाउँदा घुमाउँदै बिरामीको मृत्यु,"झापा : झापाका निजी अस्पतालमा घुमाउँदा घुमाउँदै समयमा उपचार नपाउँदा २ जनाको मृत्यु भएको छ। सामान्य ज्वरो आएका एक बालकको विर्तामोडको विएण्डसी र कन्काई अस्पतालले उपचार गर्न नमानेपछि घर फर्काउने क्रममा मेचीनगर नगरपालिका ५ का ११ वर्षीय बालक सागर तामाङको मृत्यु भएको हो। तामाङलाई उनका मामा डिकबहादुर तामाङले उपचारका लागि सुरुमा बिर्तामोडकै कन्काई अस्पताल पुर्याए। कन्काइ अस्पतालले उपचार सम्भव नभएको भन्दै छेउमा रहेको बिएण्डसी अस्पताल रेफर गरेको थियो। लगत्तै बिएण्डसीको इमरजेन्सीमा राखेर उनको छातीको एक्सरे गरिएको थियो। एक्सरेको रिपोर्ट आएपछि अस्पतालले कोरोनाको पिसिआर रिर्पोट आएपछि मात्र उपचार सम्भव हुने जानकारी दिए। मृतक बालकका मामाले भने, तन्त्कालै कहाँबाट ल्याउनु पिसिआर रिर्पोट ? स्वाब दिएको ४५ दिनमा मात्र रिर्पोट आउँछ भन्ने सुनेका थियौँ। उनले भने, कि भर्ना नै लिन हुँदैनथ्यो भर्ना लिएर एक्सरे गरिसकेपछि अस्पतालले उपचार गर्न नमान्दा भान्जाले ज्यान गुमाए। बिएण्डसी अस्पतालका जनसम्पर्क अधिकृत प्रमिस गिरीले भने उपचारका लागि ल्याइएका बालकलाई निमोनियाले च्यापेको देखिन्थ्यो त्यसकारण पनि रिर्पोट खोजिएको हो।उनले भने, 'सरकारलेनै कोभिडको लक्षण देखिएपछि कोभिड अस्पताल रिफर गर्नुपर्ने भन्दै आएको छ। त्यसैको आधारमा रिर्पोट मागिएको हो।' अर्का कनकाई नगरपालिका ५ का १७ वर्षीय रोशन सुनारको फुटबल खेल्दा बलले छातीमा लागेर घाइते भएका उनलाई झापाका निजी अस्पताल कुदाउँदा कुदाउँदै मृत्यु भएको छ। निजी अस्पतालहरुले घाइतेको पिसिआर रिपोर्ट चाहिने भन्दै भर्ना लिन नमानेको मृतकका आफन्तले बताएका छन्। ४ दिन अघि साथीहरुसँग फुटबल खेल्ने क्रममा सुनारको छातीमा बलले लागेको थियो। छातीमा बलले लागेपछि घरमै आराम गरिरहेका उनको स्वास्थ्य अवस्था बिग्रिँदै गयो। घरमै औषधि खुवाउँदा उनको दुखाई कम नभएपछि सुरुङ्गाको मेरिगोल्ड हस्पिटलमा भर्ना गरिएको थियो। मेरिगोल्ड अस्पतालले उनको अवस्था गम्भीर भएको बताएपछि थप उपचारका लागि विर्तामोडको विर्तासिटी अस्पतालमा आफन्तले लगे। त्यो बेला उनको श्वासप्रश्वासमा समस्या देखिन थालेको थियो। कोरोना भाइरस संक्रमणको शंका गरेर विर्तासिटी अस्पतालले पिसिआर रिपोर्ट माग्यो। पिसिआर रिर्पोट नहुँदा उपचार गर्न नसकिने भन्दै विर्तासिटीले गेटबाटै फर्काएपछि विर्तामोडकै कनकाई अस्पतालमा उपचारका लगिएको मृतकका आफन्त तेजबहादुर मुखियाले बताए। 'कनकाई अस्पतालले पनि पिसिआर रिपोर्ट नभएसम्म उपचार नगर्ने भन्दै फर्कायो।' मृतकका आफन्त मुखियाले भने, अस्पतालले पिसिआर रिपोर्ट नभएको भन्दै उपचार नगरेकै कारण ढिलाई भएर बिरामीले ज्यान गुमाउनु पर्यो। पिसिआर परीक्षणाको साटो एकबाट अर्को अस्पताल लैजानै हतासिएका आफन्तले मंगलबार बिहानको रात करिब २ बजेतिर उनलाई लिएर मेची अस्पताल भद्रपुर पुगे। मेची अस्पताल भद्रपुरले भर्ना गरेर उपचार सुरु गर्दै गर्दा शरिरमा अक्सिजनको मात्रा कम हुँदै गएपछि उनलाई भेन्टिलेटरसहितको सघन उपचारमा लानुपर्ने अस्पतालले जानकारी दियो। मेची अस्पतालमा उक्त सुविधा नभएपछि भेन्टिलेटरका लागि भद्रपुरकै ओम साई पाथिभरा अस्पतालमा सुनारलाई रिफर गरियो। त्यहाँ पनि पिसिआरकै रिपोर्ट मागेपछि अभिभावक फेरि मेची अस्पताल नै पुगे। अन्ततः मेची अस्पतालको इमरजेन्सी कक्षमा उनको मृत्यु भएको मेची अस्पतालका चिकित्सक डा गोविन्द कँडेलले जानकारी दिए। मृतक सुनारमा कोरोना भाइरसको संक्रमण छछैन भनेर परीक्षण गर्नका लागि स्वाब संकलन गरिएको थियो। मेची अस्पतालमा सुरु भएको पिसिआर ल्याबमा टेस्ट गर्दा मृतकको नेगेटिभ रिजल्ट आएको डा कँडेलले बताए। यद्यपि रिर्पोट धरान पनि पठाइएको छ। मृतकको शव मेची अस्पतालमै राखिएको छ।"
"गोंगबु हत्या प्रकरण : फेसबुकको प्रेम, हत्यासम्म","काठमाडौं : गोंगबु चोकबाट उत्तरतर्फ नवज्योति मार्गमा आइतबार बिहान एउटा सुटकेस भेटियो। पार्किङ गरेर राखिएको ट्याक्सी र भ्यानको बीचमा थियो, सुटकेस। पानी परिरहेको थियो। सुटकेसबाट रगत बगिरहेकाले त्यसलाई कसैले खोल्ने आँट गरेनन्। त्यसलाई देख्ने स्थानीयले तत्कालै प्रहरीमा खबर गरे। एक जना प्रहरी आएर सुटकेस खोले। तर, त्यसभित्रको दृश्य देखेर सबै आतंकित बन्न पुगे। त्यसमा टाउको र खुट्टा काटिएको मान्छेको शरीर थियो। ती प्रहरीले माथिल्लो निकायलाई खबर गरे। महानगरीय अपराध महाशाखा र काठमाडौं प्रहरी परिसरको टोली घटनास्थल पुग्यो। टोलीले सुटकेस बरामद भएको ठाउँमा सिल गरी अनुसन्धान सुरु गर्यो। तर, प्रहरी सकसमा पर्यो। शरीरको घाँटीभन्दा मुनि र घुँडा माथिको भाग मात्रै छ। प्रहरीले छेउछाउमा खोजी गरे पनि टाउको र खुट्टा भेटिएन। अनुसन्धानमा तालिम प्राप्त कुकुर प्रयोग गरियो। कुकुरले सुँघेर प्रहरीलाई सुटकेस भएभन्दा दुई सय मिटर टाढा स्वर्गद्वारी मार्गमा पुर्यायो। नभन्दै त्यहाँ एउटा जेब्रा झोला फेला पर्यो। झोला खोलेर हेर्दा टाउको र खुट्टा भेटियो। आइतबार दिनभरको प्रयासपछि मृतकको पूरा शरीर भेटियो। तर, शव कसको हो भन्ने पत्ता लागेन। प्रहरीले स्थानीय जनप्रतिनिधि र छरछिमेकसँग सोधीखोजी गर्यो। कसैले पहिचान गर्न सकेनन्। शव सनाखत नभएकाले प्रहरीले मृतकको तस्बिर सामाजिक सञ्जालमा सार्वजनिक गर्यो। मृतकका मामा पर्नेले सोमबार शवको सनाखत गरे। हत्या गरिएका व्यक्ति रहेछन्, कृष्णबहादुर बोहोरा। रोल्पा घर भएका उनी आठ महिनादेखि काठमाडौंकै एक होटलमा बस्दै आएका थिए। वैदेशिक रोजगारीमा गएर आएका उनले खास काम गर्ने गरेको देखिएन। उनी बस्ने होटलका मान्छे र अन्यसँगको सोधपुछबाट उनी कल्पना मुडभरी (पौडेल)को सम्पर्कमा रहेको खुल्यो। मुडभरी काठमाडौंमा फेला परिनन्। उनी चितवन पुगिसकेको पत्ता लाग्यो। चितवन प्रहरीको सहयोगमा पक्राउ गरी उनलाई सोमबार काठमाडौं ल्याइयो। उनको नवज्योति मार्गस्थित कोठामा खानतलासी गर्दा हत्या घटना त्यहीं भएको पत्ता लाग्यो। अभियुक्त मुडभरीले पनि प्रहरीसमक्ष हत्यामा आफ्नो संलग्नता स्वीकार गरिन्। हत्याकाण्डको मुख्य योजनाकारका रूपमा मुडभरीलाई प्रहरीले मंगलबार सार्वजनिक गरेको छ। फेसबुकमा आफ्नो फेक आईडी बनाएर ब्ल्याकमेल गर्न थालेपछि आफूले हत्या गरेको बयान उनले दिएकी छन्। कसरी गरियो हत्या ? बोहोरा र मुडभरीको चिनजान तीनचार वर्षअघि फेसबुकमार्फत भएको रहेछ। मुडभरीको डेरा गोंगबुको नवज्योति मार्गमा थियो। उनीहरूमा चिनजान भएपछि आउजाउ निरन्तरै थियो। मुडभरी एक छोरा र एक छोरीका साथमा बस्दै आएकी थिइन्। बोहोरा भने विदेश गएर आएका तर आठ महिनादेखि एक होटलमा बस्दै आएका थिए। लामो समयदेखि साथी भएकाले उनीहरूबीच नजिकको सम्बन्ध थियो। सँगै खानेबस्ने गरेका थिए। तर, बोहोराले केही समयअघि मुडभरीको तस्बिर प्रयोग गरेर फेसबुकमा फेक आईडी बनाएछन्। त्यही नक्कली फेसबुकबाट बोहोराले गोप्य तस्बिर सार्वजनिक गर्ने धम्की दिने गरेको बयान मुडभरीले प्रहरीलाई दिएकी छन्। धम्क्याउने क्रम चलिरहेपछि त्यसबाट बच्ने उपायको खोजीमा लागेको अनुसन्धानले देखाएको छ। घटना भएको रात बोहोरा सधंैझै होटलबाट मुडभरीको कोठामा आए। उनले होटलबाट आउँदा बा७२प ५६४४ नम्बरको स्कुटर प्रयोग गरेका थिए। अरू बेलाजस्तै खानपिन चल्यो। मुडभरीका दुई सन्तान भने अर्को कोठामा थिए। बोहोरालाई मुडभरीले दहीमा पाँच गोली स्लिपिङ ट्याब्लेट खुवाएर बेहोस बनाइन्। बोहोरा बेहोेस भएपछि मुडभरीले उनको अण्डकोशमा हतौडाले हानिन्। यति गर्दा पनि बोहोरा नमरेको आशंका भयो। त्यसपछि उनले बोहोराको घाँटीमा सलले बेरेर थिचिन्। त्यसपछि मात्र उनलाई बोहोरा मरेको यकिन भयो। अब शव कहाँ फ्याँक्ने ? उनले शव काटेर फ्याँक्ने योजना बनाइन्। कोठामै भएको हतियारले पटकपटक प्रहार गरी उनले टाउको र खुट्टा जेब्रा झोलामा र बाँकी भाग सुटकेसमा हालेको खुलेको छ। उनले शव फ्याँक्न १५ वर्षीया छोरीको सहयोग लिएकी थिइन्। शनिबार राति सुटकेसलाई बोराको नाम्लो लगाएर एक ठाउँमा र अर्को ठाउँमा करिब दुई सय मिटर दूरीमा फ्याँकेर कोठामा आएकी थिइन्। उनले माइत चितवन जाने योजना बनाइन्। एम्बुलेन्सलाई फोन गरिन्। संयोगवश एम्बुलेन्स बिरामी लिएर काठमाडौं आएको थियो। एम्बुलेन्स ड्राइभर चिनेको भएकाले उनलाई जान गाह्रो भएन। उनी आइतबार अपराह्न छोराछोरी लिएर काठमाडौंबाट भागेकी थिइन। तर, प्रहरीले उनलाई चितवनको कालिका नगरपालिकाबाट पक्राउ गर्यो। घटनाको मुख्य योजनाकार मुडभरी नै रहेको पुष्टि भएको काठमाडौं प्रहरी प्रमुख एसएसपी श्यामलाल ज्ञवालीले बताए। हत्या गर्ने मुख्य योजनाकार कल्पना पक्राउ परिसकेकी छन्, एसएसपी ज्ञवालीले भने, यसमा अन्यको संलग्नता भएनभएको थप अनुसन्धान भइरहेको छ। प्रारम्भिक अनुसन्धानबाट मुडभरी नै दोषी भएको प्रमाण भेटिएकाले उनलाई फौजदारी संहिताअनुसार अदालतमा पेस गरिने महानगरीय अपराध महाशाखा प्रमुख एसएसपी दीपक थापाले बताए। काठमाडौं जिल्ला अदालतबाट पाँच दिनको म्याद थप गरी प्रहरीले थप अनुसन्धान थालेको छ। अभियुक्तलाई महानगरीय प्रहरी परिसर टेकुको हिरासतमा राखिएको छ।"
