शीर्षक,विवरण
चल्मलाए चलचित्रकर्मी,"काठमाडौं : काठमाडौं कोभिड१९ को महामारीका कारण चार महिनादखि ठप्प मनोरञ्जन उद्योग तत्काल पूर्ववत् अवस्थामा फर्कने सम्भावना छैन। सरकारले लकडाउन केही खुकुलो पारेपछि अन्य क्षेत्रमा केही चहलपहल देखिए पनि चलचित्र उद्योग भने गति पक्रने दिशामा छैन। सुटिङमा कसरी जाने ? , कुन मोडलमा हल खुलाउने ?,हल खुलिहाले पनि कसले फिल्म चलाउनेलगायतका विषयमा खासै बहस भएको छैन। न त सरकारसमक्ष आफ्ना समस्या प्रस्ट रूपमा प्रस्तुत नै गरिएको छ। यसैबीच, सरकारले केही सर्तसहित शुक्रबारदेखि सार्वजनिक यातायात सञ्चालनमा ल्याउने निर्णय गरेपछि केही चलचित्रकर्मी भने आफ्नो उद्योगलाई पनि चलायमान बनाउनुपर्छ भनेर चल्मलाएका छन्। अहिले धेरै चलचित्रकर्मी व्यक्तिगत टीकाटिप्पणीमा अल्झेर समय बिताइरहेका बेला सरकारको सार्वजनिक यातायात सञ्चालन गर्ने निर्णयले उनीहरूको ध्यान मोडिदिएको छ। चलचित्र प्रदर्शकहरूको छाता संस्था नेपाल चलचित्र संघका पूर्वअध्यक्ष तथा निर्माता प्रदीपकुमार उदय चलचित्रकर्मीले दबाब दिन नसकेर सरकारले फिल्म उद्योगलाई बेवास्ता गरेको बताउँछन्। भन्छन्, व्यवसायीहरूको दबाबले पसलहरू खुले, बंैक खुले, यातायात व्यवसायीहरूको दबाबले यातायात खुले तर चलचित्र क्षेत्र कहिले खुल्ने हो निश्चित छैन। नेपालको सरकार दबाबले मात्र काम गर्छ। बजारमा हुलका हुल मान्छेहरूको गतिविधिले कोरोना नसर्ने, कार्यालयहरूको भीडले कोरोना नसर्ने, यातायातमा छोटो दूरीमा सवारीमा हुइँकिँदा कोरोना नसर्ने तर चलचित्र भवनमा चलचित्र हेर्न जाँदा मात्र सर्ने हो कि? भन्ने प्रश्न गर्दै उदय भन्छन्, कि हामीले दबाबको वातावरण नबनाएर हो ? हुन त हामी चलचित्रकर्मीहरू अत्यन्तै सहनशील छौं। चलचित्र घरमा ५० प्रतिशत दर्शक मात्र राखेर, कोरोनाबाट बच्ने सबै सुरक्षित उपाय अपनाएर पनि प्रदर्शन गर्न सकिन्छ। कोरोना महामारीमा चलचित्र क्षेत्र सबैभन्दा बढी प्रभावित क्षेत्रमध्ये पर्दछ तर सरकारले बजेटमा अति प्रभावित मानेन। सरकारले चलचित्र क्षेत्रलाई सम्बोधन गर्न नसक्नुलाई उनी आफूहरूकै कमजोरी मान्छन्। यो सबै हाम्रै कारणले पनि भएको हो। दोषमुक्त हामी पनि छैनांै। हामी चलचित्रकर्मी र समग्र चलचित्र क्षेत्र कहिले एकताबद्ध हुन सकेनांै र गम्भीर पनि हुन सकेनौं। झन् कोरोना संकटको यो महामारीमा चलचित्रकर्मीले नै ल्याएको अनावश्यक विवाद र हल्काफुल्का टिप्पणीले हामी समाजमा झन् हल्का हुन पुग्यौं, उनले भने। चलचित्रलाई कसरी चलायमान बनाउन सकिन्छ भनेर गम्भीर बहस गर्ने बेला हो यो। एकपटक सोचौं यही क्षेत्रमा अगाडि बढ्ने कि पलायन हुने ? प्रश्न छ त समाधान पनि पक्कै होला, उनले भने। यसमा निर्माता अशोक शर्मा अलि फरक मत राख्छन्। यातायात र हामीमा फरक छ, खुलेपछि सडकमा कुदिहाल्छ तर हल खोल्न चलचित्र चाहिन्छ त्यसको व्यवस्था नगरी उपाय हँुदैन। त्यतातिर चाहिँ सबैले सोच्यो भने राम्रो होला, शर्मा भन्छन्, भद्र दबाब दिइरहेका छौं, गाइड लाइन बनाएर दिएका छौं। सुनुवाइ होला। ए मेरो हजुरको पछिल्लो सिरिज लिएर फ्लोरमा गएका निर्माता सुनीलकुमार थापा लकडाउनपछि त्यसै थन्किएका थिए। उनको फिल्म पूरा भएको छैन। र कसरी र कहिले पूरा हुन्छ भन्न सक्ने अवस्थामा पनि छैनन्। अब सबै चलचित्रकर्मी एक जुट भएर एउटा ठोस कदम चाल्नु आवश्यक छ, थापाले भने। आन्दोलन र दबाबभन्दा पनि अहिले हलमा रिलिज गर्ने चलचित्र नै हुनुपर्यो। हल खुलिहाले पनि निर्माताहरू यो अवस्थामा आफ्ना चलचित्र रिलिज गर्न तयार हुनुपर्यो। रिलिज मात्रै गरेर हुँदैन हलमा दर्शक पनि आउनुपर्यो। कलाकारहरू सुटिङमा जान तयार हुनुपर्यो। प्राविधिकहरू काममा फर्कने वातावरण तय हुनुपर्यो। यसका लागि चलचित्रकर्मीले काम गर्नु पहिलो प्राथमिकता हो। पहिलेको जस्तो सहज अवस्था छैन, हतार गरेर हुँदैन। विस्तारै माहोल बनाउँदै जानुपर्छ, नायक तथा निर्माता भुवन केसीको राय छ। लामो समयदेखि चलचित्र क्षेत्रमा कुनै गतिविधि नहुँदा हजारौं बेरोजगार भएका छन्। हल बन्द हुँदा हल सञ्चालक मारमा परेका छन् भने निर्माण भइसकेका फिल्म प्रदर्शन हुन नसक्दा निर्माताको करोडौंको लगानी जोखिममा परेको छ। अमेरिका, चीन, भारतलगायत ठूलो चलचित्र उद्योग भएका मुलुकले निर्देशिका तय गरेर चलचित्र उद्योग सञ्चालनको वातावरण बनाए पनि हामीकहाँ यस दिशामा केही काम भएको छैन। चलचित्र विकास बोर्डका अध्यक्ष दयाराम दाहाल फिल्म क्षेत्र सञ्चालनका लागि प्याकेजमा काम गरिरहेको बताउँछन्। तर त्यो प्याकेज बाहिर आएको छैन। उता चलचित्र निर्माता संघले चलचित्र विकास बोर्डलाई बुझाएको कोरोनाबाट प्रभावित फिल्मको विवरण पनि विवादमा तानिएको छ। बोर्डले कोरोनाले असर पारेका फिल्मलाई राहत दिन निर्माता संघसँग प्रभावित फिल्मको विवरण मागेको थियो। तर, निर्माता संघले निर्माण नै नभएका फिल्मको नामसमेत बोर्डमा पठाएको केही निर्माताको आरोप छ। निर्माता संघले कोरोनाबाट प्रभावित भन्दै ६४ फिल्मको सूची बोर्डमा बुझाएको थियो। यसमा निर्माता संघका महासचिव रोज राणाले नै असहमति जनाएका छन्।"
फेक न्यूज र भारतीय मिडिया,"साहिल बुरडे । सन् २०१६ मा सम्पन्न अमेरिकी राष्ट्रपति चुनावको अर्को वर्ष सन् २०१७ मा कोलिन्स अंग्रेजी शब्दकोषले फेक न्यूजलाई त्यो वर्षको शब्द घोषणा गयो। राष्ट्रपति पदका उम्मेदवारद्वय हिलारी क्लिन्टन र डोनाल्ड ट्रम्पले चुनावी अभियानका क्रममा मतदातालाई प्रभावमा पार्न अमेरिकाभर विभिन्न अफवा फैलाएका थिए। यस्तो अपवाह कुनै एक उम्मेदवारले मात्र नभई दुबै पक्षबाट भएका थिए। भ्रम फैलाउने र मतदातालाई रिझाउन ट्रम्प सफल भए। कतिपय व्यक्तिले त यतिसम्म भनेका छन् कि अमेरिकाको राष्ट्रपति पदमा डोनाल्ड ट्रम्पले जित्नुको प्रमुख कारण भनेकै फेक न्यूज हो। अमेरिकी राष्ट्रपति चुनावकै सिको गरे, भारतीय सञ्चारमाध्यमहरुले अघिल्लो वर्ष सम्पन्न आम निर्वाचनमा। अफवाह फैलाएर मतदातालाई प्रभाव पार्ने अमेरिकी शैलीलाई पछ्याउँदै भारतमा फेक न्यूजलाई व्यापक रुपमा फैलाइयो। यसमा सामाजिक सञ्जालको मात्र प्रयोग गरिएन, मूलधारका स्थापित सञ्चारमाध्यमहरु नै फेक न्यूजलाई महत्वका साथ प्रचार गरिरहेका थिए। भारतमा चुनावका बेलामा फेक न्यूजलाई व्यापक बनाउन व्हाट्स एप र फेसबुकलाई सजिलो माध्यमका रुपमा प्रयोग गरिएको थियो भने राजनीतिक दलहरुले आफ्नै छुट्टै साइवर सेल नै बनाएका थिए। साइबर सेलमार्फत् धेरैभन्दा धेरै फेक न्यूज प्रचार गर्नु र आफ्ना पक्षमा मतदातालाई प्रभावित पार्नु उनीहरुको प्रमुख ध्येय थियो। एउटा व्यक्तिले कुनै समाचार, भिडियो, तस्विरलगायतका सामग्री पाउने वित्तिकै सामाजिक सञ्जालमार्फत त्यसलाई धेरै भन्दा धेरै व्यक्तिकहाँ पुर्याउन सक्रिय हुन्थे। तर उनीहरुले समाचारको सत्यता र त्यसको विश्वसनीयतालाई ख्यालै नगरी झुटा र अफवाहपूर्ण समाचारलाई प्रचार गरेको पाइयो। आमसर्वसाधारणले व्यक्तिले सामाजिक सञ्जालमा सेयर गरेका समाचार सामग्रीहरु, सूचनाहरु अधिकांश गलत थिए। तिनिहरुमा तथ्यमा आधारित थिएनन्। फेक न्यूजलाई भाइरल बनाइएका धेरै उदाहरण छन् भारतमा। त्यसमध्ये केही साँच्चिकै भाइरल बनाइएको फेक न्यूजहरुका बारेमा चर्चा गरौं। सन् २०१६ मा मोदी सरकारले आकस्मिक रुपमा लागू गरेको डिमनिटाइजेशन ठूलो मजाक बन्नुका साथै यो भारतमा फेक न्यूज भाइरल भएको पछिल्लो ठूलो उदाहरण हो। सरकारको दावी थियो कि डिमनिटाइजेशन ले कालो धन फिर्ता आउने र भ्रष्टाचारीलाई कानुनी कठघरामा ल्याउँने छ र कारोबारलाई पारदर्शी बनाउने छ। त्यतिबेला कतिसम्म भ्रम फैलाइयो भने प्रचलनमा ल्याइएको नयाँ नोटमा जिपिएससहितको सानो चीप जडान गरिएको छ, जसले भारतीय रुपैयाँ गलत कारोबारमा प्रयोग भएको थाहा पाइनेछ। यो समाचार सामाजिक सञ्जालमा मात्र होइन, त्यहाँका मूलधारका टेलिभिजन च्यालनहरुले उत्तिकै प्राथमिकताका साथ प्रकाशन प्रकाशरण गरे। जुन फेक न्यूजको यो भन्दा अर्काे भद्धा मजाक अरु हुनै सक्दैन। भारतभर नै भाइरल बनेको थियो। भारतको चर्चित टेलिभिजन च्यानल जी न्यूजमा भारतका चिनिएका पत्रकार सुधीर चौधरीले उनको प्राइम टाइम सो : डिएनए मा नयाँ नोटमा विद्युतीय उपकरण जडान गरिएकोबारे सनसनीपूर्ण खवर प्रकाशित गरे। र आज बास्तविकता के हो भन्ने कुरा जगजाहेर छ। न त्यहाँ कुनै चिप्स प्रयोग गरिएको थियो न त्यो पैसा गलत काममा प्रयोग भए नभएकोबारे थाहा पाइयो। अर्काे कुरा डिमनिटाइजेस भारतको अर्थतन्त्रमा पछिल्लो समयमै खराव प्रयास थियो जसको परिणाम त्यहाँको अर्थतन्त्रलाई आजका दिनसम्म पनि माथि उकास्न सकस भइरहेको छ। यसले अर्काे कुरा के पनि प्रमाणित गर्छ भने भारतीय मिडियाले कस्ता समाचारलाई प्रसारण गरिरहेका छन् जसले उनीहरुलाई नै गिज्याइरहेको छ। रोचक कुरा त के छ भने भारतीय मिडियाले डिमनिटाइजेसनले पनि डिजिटल कारोबार र इ बैंकिङ प्रणालीलाई संस्थागत गर्ने दावी गरेका थिए, जुन अफवाहबाहेक अरु केही भएन। भारतमा अपवाह र भ्रमपूर्ण खवरहरुलाई सनसनीपूर्ण रुपमा प्रसारण गर्ने टेलिभिजन च्यानलमध्ये जी न्यूज एक हो। एकपटक यो टेलिभिजनको इतिहास तथ्यसहित जाँच गरौं, हेरौं जुन कुरा इन्टरनेटमार्फत तपाइहरुले पनि गर्न सक्नुहुन्छ। जी न्यूज च्यानल इस्सेल ग्रुपअन्तर्गत सञ्चालित छ, जुन १९९२ देखि जी टिभी हुँदै सञ्चालनमा आएको हो। सुरुमा इस्सेल ग्रुपको अध्यक्ष सुभाषचन्द्र गोयन्का थिए। ईस्सेल ग्रुपले विभिन्न टेलिभिजन च्यानल प्रसारण ल्यायो। जी न्यूज यो ग्रुपकै महत्वपूर्ण समाचार च्यानल हो। जी न्यूजको लोकप्रीयता बढेसँगे गोयन्काले आफ्नै नाममा दि सुभाष चन्द्र सो कार्यक्रम सञ्चालन गरे। जी न्यूजको प्राइट टाइम कार्यक्रम थियो त्यो। त्यो कार्यक्रम पनि अत्यन्तै लोकप्रीय बन्यो र आमजनताले रुचाएको कार्यक्रम बन्न सफल भयो। भारतीय समकालीन टेलिभिजन इतिहासमा लामो समयसम्म सबैभन्दा बढी हेरिने कार्यक्रम बन्न सफल भयो। एकातिर टेलिभिजन भारतमा लोकप्रीय बन्दै थियो भने अर्काेतर्फ गोयन्काको सो पनि निकै रुचाइरहेका बेला उनले सन् २०१६ मे २४ मा अध्यक्ष पदबाट राजीनामा दिए। र, उनी भारतको संसदको माथिल्लो सदन राज्यसभामा हरियाणा राज्यबाटबाट निर्वाचित भए, भारतीय जनता दलको उम्मेदवार बनेर। अब तपाई भन्नूस्, गोयन्कालाई के भनेर चिन्ने ? पत्रकार वा सांसद ? सत्य के हो भने यी दुबै होइन। विकिपिडियाले गोयन्कालाई अवरपति मिडिया टाइकुन भनेको छ। एउटा अवरपति मिडिया उद्यमी घरवारविहीन र गरिवहरुका समस्याहरु उजागर गर्न खोजिरहेको छ, यो आफैमा आश्चर्यको विषय हो। त्यसकारण उनको जीवनको उतावचढावहरुलाई जोडेर हेर्ने हो भने एउटा कुरा प्रष्ट हुन सकिन्छ कि उनले कस्ता समाचारहरु आफ्नो कार्यक्रममा प्रस्तुत गर्थे। जुन कुरा अहिले सुधीर चौधरीले पछ्याइरहेका छन्। यिनिहरु त भारतीय मिडियाका दिग्गज नै हुन्। अब केही फेक समाचारलाई बढावा दिने केही पात्रबारे चर्चा गरौं। भारतको चर्चित टेलिभिजन च्यानल रिपब्लिक टिभी सन् २०१७ मे ६ मा प्रसारणमा आएको हो। धेरै व्यक्तिहरुको संयुक्त लगानीमा सञ्चालनमा आएको यो टेलिभिजनका महत्वपूर्ण सेयर भने राजीव चन्द्रशेखरको थियो। को हुन् राजीव चन्द्रशेखर ? राजीव भारतको संसदको राज्य सभा सदस्य हुन्। उनी भारतीय जनता पार्टीकातर्फबाट केरलाबाट निर्वाचित हुन्। र उनी सन् २०१८ देखि भारतीय जनता पार्टी नेतृत्वको नेसनल डेमोक्रेटिक एलायन्स (एनडिए) का केरला राज्य उपाध्यक्ष हुन्। व्यापक आलोचना भएपछि उनले आफ्नो सबै सेयर पत्रकार अर्णब गोश्वामीलाई बेचे। गोश्वामी झनै आलोचित छन्, राजीव चन्द्रशेखर भन्दा पनि। पत्रकारिता क्षेत्रका विख्यात व्यक्तिहरुले गोश्वामीको पत्रकारितामा दलीय पक्षधरता हावी भएको दावी गरेका छन्। माथि उल्लेखित उदाहरण दिएर कुनै निश्चित पार्टी वा न्यूज च्यानललाई इंगित गर्न खोजिएको होइन। भारतमा धेरै टेलिभिजन च्यानल छन्, जुन विभिन्न दलहरुसँग जोडिएका छन्। टिभी च्यानलहरुको दलीय संलग्नता र पक्षधरतालाई हेर्नुस्। दलीय पक्षधरता भएका टेलिभिजनले दिने समाचार हुन् वा सूचना सामग्री, यसले जनतालाई पनि प्रभावित पार्ने काम गरेको छ। अहिले टेलिभिजन च्यानलका समाचारवाचकहरु केवल समाचार मात्र भन्दैनन्। उनीहरु त्यो भन्दा बढी कुनै खेलको कमेन्टेटरजस्ता देखिन्छन्। उनीहरु समाचारसँगै आफ्ना दृष्टिकोणहरु राख्छन्, जु सत्य हुँदैनन्। उनीहरु सरकारका कमजोरीलाई ढाकछोप गर्न खोजिरहेका हुन्छन् र धेरैजसो बहसहरु राष्ट्रियतासँग जोडेर गर्छन्, त्यसमा पनि पाकिस्तानसँग सम्बन्धित विषयहरु भारतीय च्यानलका प्रमुख विषयबस्तु बन्छन्। घरेलु मुद्धामा पत्रकारहरु सरकारले गरिरहेका सकारात्मक नीतिगत कामबारे बढी चर्चा गर्छन्। राम्रा कामको जस वर्तमान सरकारलाई दिन्छन् भने गलत कामको अपजस विपक्षी पार्टीका नाममा थोपर्छन्। उनीहरु स्व पण्डित जवाहरलाल नेहरुसम्मलाई गाली गर्न पछि पर्दैनन्। यहाँ भारतीय च्यानलले प्राइम टाइममा गर्ने बहसका शीर्षकबारे उल्लेख गरिएको छ। अफिसियल पिङ ह्युमानले सन् २०१९ अक्टुवर १९ मा फेसबुक पेजमा सेयर गरेको तथ्यांक यस्तो छ : जी न्यूज पछिल्ला ५० बहसमध्ये पाकिस्तान आक्रमणबारे १२, विपक्षी पार्टी (नेहरुसहित) १९, मोदी र आरएसएसका पक्षमा १३, राममन्दिरबारे ४, पिएमसी बैंक प्रकरणबारे १ र बिहार बाढीबारे जम्मा १ पटक मात्र बहस गरियो। जीन्यूजभन्दा फरक चित्र छैन अरु च्यानलको। पिएमसी बैंक प्रकरण र बिहार बाढीको विषय आमजनताको जीवनसँग जोडिएको थियो पाकिस्तान आक्रमण भन्दा। यसरी हेर्दा च्यानलको मुख्य ध्येय भनेको सत्य तथ्य समाचार दिने भन्दा टिआरपी बढाउनु भएको प्रष्ट हुन्छ। उनीहरु विपक्षी दलहरुमाथि खनिन्छन्। जसले गर्दा भारतीय मिडियालाई गोदी मिडिया, ह्वाट्स एप विश्वविविद्यालय आदिको उपमा दिइएको छ। तर दुखको कुरा के हो भने यिनै च्यानलका बढी फलोअर्स छन्। यसले पनि के पुष्टि गर्छ भने मान्छेहरु बास्तविक र तथ्यपरक समाचारभन्दा होहल्ला र सनसनीपूर्ण बहस रुचाउँछन्। त्यसकारण अहिले भारतमा ठूलो प्रश्न के हो भने बास्तविक जनताका समाचार र सत्यतथ्य समाचारहरु कहाँ जान्छन् ? म व्यक्तिगत रुपमा समाचारका लागि दुई वटा वेव समाचार एजेन्सीको नाम लिन चाहन्छु जुन स्वतन्त्ररुपमा काम गरिरहेका छन्। तर कतिपय मान्छेहरुको आरोप छ कि स्वतन्त्र भनिएका मिडियाहरु अल्पसंख्ययक र गरिवहरुप्रति दया राखेर सत्ताप्रति आक्रोश व्यक्त गर्छन्। साथै केही मान्छेहरु उनीहरुलाई राष्ट्रघाती, शहरी नक्सलवादीको आरोप पनि लगाउन पछि पर्दैनन्। त्यसले उत्तम उपाय भनेको तपाईले समाचार र सूचनाको स्रोत रोज्नुस् तर त्यसलाई बुद्धिमतापूर्वक चयन गर्नूस्। र तपाईले सुनेको र पढेको समाचार र सूचनाको बास्तविकता जाँच गर्नूस्। साथै तपाईलाई शंका लागेको समाचारबारे विभिन्न साइटमा खोजी गरेर पनि सत्य जाँच गर्न सक्नुहुनेछ। (दी टाइम्स अफ इन्डियामा अप्रिल १२, २०२० मा प्रकाशित। अनुवाद : खगेन्द्र भण्डारी)"
देश र पार्टी दुर्घटनाबाट जोगाउन अन्तिम समयसम्म पहल गर्छु : प्रचण्ड,"चितवन : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले देश वा पार्टीलाई दुर्घटनाबाट जोगाउन आफूले अन्तिम समयसम्म पहल गर्ने बताएका छन्। शनिबार चितवन आएका प्रचण्डले माडीमा आयोजित पार्टी कार्यकर्ता भेटघाट कार्यक्रममा बोल्दै उनले यस्तो बताएका हुन्। हतारमा केही कुरा गरेर भोलि फुर्सदमा पछुताउनु पर्ने अवस्था नआओस् भन्नेमा हामी सतर्क छौँ। मैले देश दुर्घटनामा जाने वा पार्टी दुर्घटनामा जाने कुनै गतिविधि हुन नदिनको निम्ति अन्तिम समयसम्म धैर्यपूर्वक पहल गर्ने विश्वास दिलाउँछु, प्रचण्डले भने। प्रचण्डले कार्यककर्तालाई विचलित नहुनसमेत आग्रह गरेका छन्। देशलाई राजनीतिक स्थायित्व दिने, कम्युनिस्ट पार्टी नेतृत्वमा विकास र समृद्धिको नयाँ यात्रा तयार गर्ने, समाजवादको आधार स्थापित गर्ने लक्ष्यका साथ पार्टी एकता गरेका हौँ। एकता प्रक्रिया अगाडि लाने प्रतिवद्धता संकल्पनसहित साझ उम्मेदवार र साझा घोषणापत्रसहित चुनाव लड्यौँ, प्रचण्डले भने, पार्टी एकता गरिछाड्छौँ भनेर तपाईंहरुका अगाडि उभिएर बोलेका थियौँ। त्यसैको कारण जनताले विश्वास गरेर दुई तिहाइको बहुमतसहित सरकार र विकासको नेतृत्व गर्ने अवसर दिए। देशलाई कही कसैले कुनै बहानामा कमजोर पार्नु हुँदैन भन्नेमा दृढ छौँ। उनले सकारात्मक सोचले मात्र पार्टीले लडाईं जित्ने प्रष्ट पारे। सकारात्मक सोचका साथ समाजलाई अग्रगामी सहजता दिन सक्छौँ भन्ने बुझिदिनुभयो भने परिवर्तनको लडाईं सहज हुन्छ, उनले भने, सकारात्मक सोचले मात्र जितिन्छ र पार्टीलाई एकता गर्न सकिन्छ। उनले आफूले निर्णय गर्न हतार गर्दा देश वा पार्टी दुर्घटनामा पर्न सक्ने भएकाले हतार नगरेको उल्लेख गरे। पार्टीको आन्तरिक विवादबारे पहिलो पटक सार्वजनिक कार्यक्रममा बोल्दै प्रचण्डले यस्तो बताएका हुन्। म पार्टीको एउटा अध्यक्ष। मैले देश दुर्घटनामा जाने वा पार्टी जाने गतिविधि हुन नदिन अन्तिम समसयसम्म पहल गर्ने विश्वास दिलाउन चाहन्छु, प्रचण्डले भने, मैले हतार गर्न खोजेको भए दुर्घटना हुन्थ्यो वा के हुन्थ्यो भन्न सक्दिनँ। उनले कोरोना संकटको समयमा पार्टीभित्र खेल्ने काम भएको आरोप लगाए। एकातिर प्रधानमन्त्री केपी ओलीलाई छोड्नु हुन्न भन्ने र अर्कोतिर प्रचण्डलाई छोड्नु हुन्न भन्नेले पार्टीभित्र खेलेको आरोप उनको छ। प्रतिक्रियावादीले यसरी खेलेको बताए पनि ति प्रतिक्रियावादी को हुन् भनेर उनले खुलाएनन्। यो समयमा पार्टीभित्रको विवाद चर्काएर केही केपी ओलीलाई छोड्नु हुन्न भनिरहेका छन्। अर्कोतिर प्रचण्डलाई छोड्नु हुन्न भन्ने पनि देखिएको छ, प्रचण्डले भने, तपाईंहरु त्यस्तोमा नलागिदिनुहोस्। हामी जित्छौँ । प्रचण्डले प्रधानमन्त्री एवम् अर्का अध्यक्ष ओलीसँगको पछिल्लो भेट सकारात्मक भएको भन्दै छिट्टै समस्या समाधान हुने बताए। उनले सकडकका गतिविधि अनावश्यक भएको बताए। शनिबार प्रचण्डले भरपुर महानगरपालिका २७ र २८ को सीमाक्षेत्रमा शुक्रबार बाढीले भत्काएको बाँधको अवलोकनसमेत गरे । प्रचण्डले बाढी प्रभावित क्षेत्रको अवस्थाबारे प्रधानमन्त्री र गृहमन्त्रीलाई जानकारी गराउने आश्वासन स्थानीय र बाढी पीडितलाई दिएका छन्। सँगै उनले चितवन आउनुअघि प्रधानमन्त्री केपी ओलीसँग बाढी र पहिरोले क्षति पुर्याएका ठाउँमा राहत र उद्दार कसरी गर्ने भन्ने विषयमा छलफल भएको र फेरि काठमाडौं फर्किएपछि छलफल हुने बताएका थिए। उनले नारायणी नदीको कटान रोक्नका लागि आवश्यक काम भइरहेकाले बताएका छन्। शुक्रबार नारायणीले कटान गरेको क्षेत्रको निरीक्षण गर्दै उनले तत्काल अस्थायी समाधानको काम भइरहेको बताएका हुन्। प्रचण्डले आफू निर्वाचित भएपछि नै राप्ती र नारायणीमा तटबन्धसहितको चक्रपथको काम अघि बढेको र अहिले विस्तृत परियोजना प्रतिवेदन (डीपीआर) तयार भएको बताए। उनले डीपीआर र वातावरणीय प्रभाव मूल्यांकनको कार्य भइरहेको प्रष्ट पारे। बजेटका लागि अर्थमन्त्रालयसँग कुरा भइरहेको उनको भनाइ छ। प्रचण्ड त्यहाँको बाढी प्रभावित क्षेत्रको अवलोकन गरेर माडीको कार्यक्रममा सहभागी भएका हुन्। उनले माडी क्षेत्रको विकासका लागि काम भएकोसमेत बताएका छन्। नेकपा अध्यक्ष प्रचण्ड र अर्का अध्यक्षसमेत रहेका प्रधानमन्त्रीसँगको द्वन्द्व चर्किदै गएपछि नेकपाले साउन २ गतेसम्मका लागि स्थायी समिति बैठक स्थगित गरेर बाढी पहिरो प्रभावित क्षेत्रमा उद्दार र राहतमा लाग्न समग्र पार्टी पंक्तिलाई अनुरोध गरेको छ।"
"बाढीपहिरोले २३ को मृत्यु, ३६ बेपत्ता","काठमाडौं : बाढीपहिरोले देशका विभिन्न भागमा ठूलो धनजनको क्षति पुर्याउन थालेको छ। बिहीबार राति २३ जनाले ज्यान गुमाउनुका साथै ३६ जना बेपत्ता भएको गृह मन्त्रालयले जनाएको छ। मन्त्रालयअन्तर्गतको राष्ट्रिय आपत्कालीन कार्य सञ्चालन केन्द्रका अनुसार २६ जना घाइते छन्। केन्द्रको शुक्रबार साँझ ५ बजेसम्मको तथ्यांकअनुसार कास्कीको पोखरा महानगरपालिका र जाजरकोटको बारेकोट गाउँपालिकामा ७७, म्याग्दीका धौलागिरि र मालिका गाउँपालिका अनि लमजुङको बेसीसहर नगरपालिकामा ३३, रुकुम पश्चिमको आठबिसकोट नगरपालिकामा २ र गुल्मीको कालीगण्डकी गाउँपालिकामा एक जनाको मृत्यु भएको हो। म्याग्दीमा ३१ र जाजरकोटमा पाँच जना बेपत्ता छन्। कास्कीमा १७, रुकुम पश्चिममा १, जाजरकोटमा ५, लमजुङमा ३ जना घाइते छन्। पछिल्लो २४ घण्टामा प्राकृतिक प्रकोपबाट प्रभावित जिल्ला आठवटा रहेको केन्द्रको मनसुनजन्य घटना विवरणमा उल्लेख छ। यीमध्ये दोलखामा पहिरो र तनहुँमा बाढी गए पनि क्षति नभएको केन्द्रले जनाएको छ। ६ जिल्लामा पहिरो गएको विवरणमा जनाइएको छ। बुधबार मध्यरात बाढीले सिन्धुपाल्चोकका बाह्रबिसे नगरपालिका र भोटेकोसी गाउँपालिकामा बाढीले दुईवटा बजारै तहसनहस पार्दा २ जनाको ज्यान गएको थियो। २२ जना बेपत्ता भएका थिए। केन्द्रका उपसचिव मुरारी वस्तीले तनहुँमा बाढी बस्तीमा पसेको र दोलखामा पहिरोले पसल बगाएको जानकारी आएको सुनाए। म्याग्दी र सिन्धुपाल्चोकमा ठूलो संख्यामा बेपत्ता छन्। प्रतिकूल मौसमका कारण खोज उद्धारमा कठिनाइ छ, उपसचिव वस्तीले भने, कोही व्यक्ति भेटिए विवरण अपडेट हुन्छ।"
सहकारीमा तरलता बढ्यो,"काठमाडौं : विश्वव्यापी महामारीका कारण सहकारी क्षेत्रमा तरलता बढे पनि लगानी हुन सकेको छैन। महामारीमा आर्थिक गतिविधि चलायमान हुन नसक्दा सहकारीमा पैसा थुप्रिएको हो। कोभिड १९ ले सहकारी क्षेत्रमा पारेको प्रभावको संक्षिप्त अध्ययन गर्दै सहकारी विभागले अन्य समयको तुलनामा यसबेला ८ दशमलव ६३ प्रतिशतले बचत बढेको जनाएको छ। तर, तरलता भने २ दशमलव ७५ प्रतिशत मात्रै बढेको देखिएको छ। लगानीमा दुई प्रतिशतले कमी आएसँगै सहकारीमा बचत थुप्रिँदै गएको हो। यस समयमा सहकारीमा चार प्रतिशतले सम्पत्ति बढेकोे छ। ऋण बचतको अनुपात ७५ प्रतिशत मात्र देखिन आएको अध्ययनले देखाएको छ। सहकारी विभागका रजिस्ट्रार डा टोकराज पाण्डेले तुलनात्मकरूपमा सहकारीमा बढी ब्याजको आशाले बचत रकम बढेको बताए। लकडाउनले लगानीको वातावरण बिग्रेको, निर्माण तथा सेवा क्षेत्र सुस्ताएको र आयात निर्यातमा पनि कमी आई समग्र आपूर्ति सञ्जालमा प्रतिकुल प्रभाव परेको विभागको दावी छ। सहकारीको रकम प्रभावकारी रूपमा परिचालन गर्न अहिले टड्कारो आवश्यकता देखिएको रजिस्ट्रार पाण्डेले बताए। विभागको अध्ययनअनुसार विशेष गरी काठमाडौं उपत्यकाभित्र रहेका बचत तथा ऋणको मुख्य कारोबार गर्ने सहकारी संस्था लकडाउनले बढी प्रभावित छन्। असार १ गते लकडाउन खुकुलो भएपश्चात त्यस प्रकारका संस्थामा लगानीका लागि स्रोतको कमी देखिएको छ। तरलता अभाव हुने देखिएकाले राष्ट्रिय स्तरमा जोखिम तथा तरलता व्यवस्थापन कोषको खाँचो देखिएको अध्ययनले देखाएको छ। यस्तो कोष प्रदेशस्तर र स्थानीय तहमा पनि राख्नुपर्ने देखिन्छ। सहकारी ऐनले ८ वटा कोषको व्यवस्था गरे पनि यस्तो कोषको अवधारणा ल्याएको छैन। विभागले उपरजिस्ट्रारको संयोजकत्वमा समिति बनाएर केन्द्रीय संघको कारोबार, बचत तथा ऋण, बहुउद्देश्यीय सहकारी र कृषि तथा दूग्ध क्षेत्र विषय छुट्याएर अध्ययन गरेको थियो। अध्ययनका क्रममा १७ बचत सहकारीमध्ये १२ संस्थाको कुल सम्पत्ति र १५ संस्थाको बचत बढेको देखिएको थियो। चारवटा बहुउद्देश्यीय सहकारीको बचत बढे पनि सबै संस्थाको लगानी घटेको पाइएको थियो। केन्द्रीय संघको तरलता ८ प्रतिशतले बढेको देखिएको छ। त्यस्तै कुल सम्पत्ति झण्डै १३ प्रतिशतले बढेको अध्ययनले देखाउँछ। केन्द्रीय संघमा बचत करिब १५ प्रतिशतले बढेको पाइए पनि ऋण तथा बचतको अनुपात भने १० प्रतिशले घटेको देखिएको छ। ऋण लगानीमा ३ प्रतिशतले संकुचन आएको देखिएको थियो। विभागको अध्ययनले सहकारीको वित्तीय कारोबारमा उतारचढाव देखिए पनि कृषि तथा दूग्धजन्य पदार्थको कारोबार बढेको देखिएको छ। दुग्ध पदार्थ बिक्रीमा लकडाउनले कुनै असर गरेको देखिएन। दुग्ध संकलन अर्थात खरिद र बिक्री दुवै कारोबार बढेको पाइएको रजिस्ट्रार पाण्डेले बताए। दुग्ध पदार्थको खरिद (परिमाणगत) २३ प्रतिशतले र बिक्री २४९ प्रतिशतले बढेको देखिएको छ। मूल्यगत रूपमा हेर्दा खरिद २३६ प्रतिशतले बढ्दा बिक्री २५३ प्रतिशतले बढेको देखिन्छ। रजिस्ट्रार पाण्डेका अनुसार कोरोनाका कारण सहकारीमा असर परेको भन्दै सरकारले नीतिगत निर्णय वा आदेश जारी गर्दा सहकारीलाई समेट्नुपर्ने अवस्था देखिएको बताए। सदस्य केन्द्रित नभएका संस्थामा तरलताको अभाव हुने, ऋण असुलीमा समस्या देखिन सक्ने भएकाले नियामक निकायले अनुगमनमा कडाई गर्नुपर्ने आवश्यकता औल्याएको छ। राष्ट्रिय अर्थतन्त्रमा सहकारीलाई महत्वपूर्ण अंगको रूपमा मानिएकाले सहकारी क्षेत्र एक किसिमले बेवारिसे जस्तो देखिएको भन्दै विभागले चिन्ता व्यक्त गरेको छ। सहकारी क्षेत्रको नियमनअनुगमन गरी राज्यको मूल प्रवाहमा हिँडाउन ७ वटै प्रदेशमा संघीय सरकार मातहत रहने गरी सहकारी प्रदेश कार्यालय स्थापना गर्नुपर्नेे विभागले जनाएको छ। सहकारी क्षेत्रमा उपयुक्त लगानीको अवसर नभई थुप्रिएको बचत संकलनलाई सरकारले आन्तरिक ऋणको नयाँ स्रोत बनाउन सक्ने सम्भावना देखिएको विभागले सुझाएको छ। आवश्यक कानूनी तथा नीतिगत निर्णय गरी सहकारी संस्थामार्फत पनि स्थानीय तहमा कारोबार गर्न सकिने कानुनी व्यवस्था गर्नुपर्ने विभागले सुझाव दिएको छ। यसैबीच विभागले उक्त अध्ययन प्रतिवेदन सहकारी विभागले अर्थमन्त्री डा युवराज खतिवडा र भूमि, व्यवस्था, सहकारी तथा गरिबी निवारणमन्त्री पद्माकुमारी अर्याललाई बुझाएको थियो। विभागले चैत १० गतेदेखि असार मसान्तसम्म दुई केन्द्रीय संघसहित २८ वटा सहकारीमा अध्ययन गरेको थियो।"
भारतीय मिडियाका झुटकारिता,"भारतीय मिडियामा झुट सामग्रीका स्याक्न्डल नौला होइनन्। यस्ता स्क्यान्डलले पीत पत्रकारिता बढिरहेको भन्दै त्यहाँको सर्वोच्च अदालतले गत वर्ष कडा ध्यानाकर्षण गराएको थियो। त्यसले पेसा, सम्बन्धित संस्था र सर्वसाधारण तीनै पक्षलाई हानि पुग्ने अदालतको ठहर थियो। फैसलामा भनिएको थियो प्रेस स्वतन्त्रता सर्वोच्च त हो, तर त्यो एकतर्फी हुनु हुँदैन। द वायर न्युज पोर्टलले गरेको अपिलमा न्यायाधीशहरू अरुण मि श्र, एमआर शाह र बीआर गवाईको इजलासले उक्त फैसला सुनाएको थियो। द वायर का पत्रकारलाई गृहमन्त्री अमित शाहका छोरा जे शाहले मानहानीको मुद्दा हालेका थिए। बीजेपीले सरकारको नेतृत्व गर्न थालेपछि शाहको कम्पनीको कारोबारमा अत्यधिक वृद्धि हुन थालेको भन्ने समाचारमा उनको घोर आपत्ति थियो। शाह मात्र होइनन्, उनी जस्ता कैयौं हाई प्रोफाइल व्यक्तिका निजी जीवनलाई लिएर पनि भारतीय मिडियाले धेरै स्क्यान्डल फैलाएको पाइन्छ। जसमध्ये शिना बोराको हत्याकाण्ड एक हो। यी युवतीको हत्या आरोप उनकै आमा इन्द्रणी मुखर्जीलाई लाग्यो। इन्द्रणी स्टार टीभीका प्रमुख पिटर मुखर्जीकी पत्नी थिइन्। मुखर्जीको पारिवारिक सम्बन्ध एकदमै जेलिएको थियो। इन्द्रणीले आफ्नो पहिलो पतिबाट छोरी विधि भएको बताएकी थिइन्। विधिको बहिनी शिना र भाइ मिखायल पनि छन् भन्ने थाहा दिइनन्। शिना पिटरको पहिलो पत्नीको छोरा राहुलसँग प्रेम सम्वन्धमा रहेकाले घुमफिरमा जान थालिन्। शिनाले एक दिन पिटरलाई आफू इन्द्रणीको बहिनी नभई छोरी भएको बताइन्। त्यस दिनदेखि उनी गायब भइन्। त्यसपछि भारतीय मिडियाले उनको मर्डर मिस्ट्री का कहानी आफू अनुकूल प्रसारण गर्न थाले। टेलिभिजनहरूले निकै आक्रामक ढंगमा मनगढन्ते समाचार प्रस्तुत गरे। रिपोर्टरले उनीहरूका आफन्त, छिमेकी, पूर्वपति, पत्नी, साथीलगायतकालाई धेरै पछ्याउन थाले। आरोपितको अनुहार बारम्बार देखाइयो। पीडितको व्यक्तिगत परिवारको विवरणमा बारम्बार छलफल चलाइयोे। फरेन्सिक विज्ञलाई स्टुडियोमा बोलाएर प्रश्न सोधियो। पूर्वप्रहरी अधिकारीहरूलाई पनि बोलाएर घटनाको विवरण मागियो। तथ्यमा आधारित रहनुभन्दा मानिसले गरेका कुराकानी र अनुमानलाई समाचारको विषय बनाइयो। सन् २०१७ मा भारतको रिपब्लिक टीभीले जामा मस्जिदका प्रमुख इमाम बुखारीसँग सुविधासम्पन्न गाडीहरू किन्न पैसा भएको तर, मस्जिदको विद्युत् शुल्क तिर्ने पैसा नभएको भन्दै समाचार प्रसारण गरेको थियो। त्यसैगरी अर्को च्यानल आजतकले साउदी अरबका पुरुषलाई अत्यधिक भोक लागेमा आफ्नै पत्नीलाई नै खान पाउने व्यवस्था लागू भएको भन्दै सनसनी मच्चाएको थियो। वर्षको सुरुआतमै जी न्युजले प्रसारण गरेको एक समाचारले पनि सबैलाई चकित तुल्याएको थियो। मुम्बई आक्रमणका मास्टरमाइन्ड दाउद इब्राहिमको १५ हजार करोडको सम्पत्ति दुबईमा जफत गरिएको उक्त समाचारमा जनाइएको थियो। समाचार प्रसारण भएको दुई सातापछि दुबईका अधिकारीहरूले समाचारलाई आधिकारिक रूपमा खण्डन गरेका थिए। रामनाथ कोभिन्ड भारतको १४औं राष्ट्रपति बनेपछि एकै मिनेटमा ट्विटरमा उनका ३२ लाख ५० हजार फलोअर भएको समाचार पनि जी न्युजले नै देखाएको थियो। रिपब्लिक टीभीले भने एक घण्टामा कोभिन्डले ३० लाख फलोअर कमाएका समाचार प्रसारण गर्यो। ती तथ्यांक झुटा थिए। जब कि टाइम्स अफ इन्डिया, इकोनोमिक टाइम्स, फाइनान्सियल एक्सप्रेसलगायतले तिनै काल्पनिक समाचारलाई पछ्याएका थिए। भारतमा कोरोना महामारीकै अवस्थामा पनि यस्ता थुप्रै सनसनीपूर्ण र भ्रामक समाचारहरू प्रचारप्रसारमा आए। प्रमाणित नै नभएका घरेलु उपचार विधिहरू, नक्कली सरसल्लाह, षड्यन्त्र सिद्धान्तहरूबारे नक्कली समाचार फैलिन थाले। मार्च ७, २०२० मा प्रधानमन्त्री नरेन्द्र मोदीले महामारीसँग सम्बन्धित कुनै पनि अफवाहलाई विश्वास नगर्न अपिलै गर्नु परेको थियो। त्यसैगरी प्रेस सूचना ब्युरोले मार्च २४ मा भारतमा लगाइएको आर्थिक आपत्कालसम्बन्धी समाचारहरू नक्कली रहेको तथ्य जाँचपछि बाहिर आएको थियो। विकृत पत्रकारिता रिपोर्टिङले झुटा आशा र अनावश्यक डर पैदा गर्न सक्छन् उत्तर क्यारोलिना विश्वविद्यालयका डेभिड एफ रन्सोहफ र क्लिभल्यान्ड क्लिनिक फाउन्डेसनका रिचार्ड एम रन्मोहफले आफ्नो एक अनुसन्धान प्रस्तुतिमा उल्लेख गरेका छन्। करिब एक दशक अगाडि दक्षिण भारतीय अंग्रेजी पत्रिका डेक्कन क्रोनिकलले हिन्दु धार्मिक नेताहरूविरुद्ध सार्वजनिक घृणाको अभियान नै चलायो। करिब ११ लाख पाठकमाझ पुग्ने उक्त पत्रिकाकै कारणले कानुनको स्वतन्त्र व्याख्या गर्दै सीआईडीले गैरकानुनी रूपमा धार्मिक गुरु परमहंश नित्यानन्दलाई बिनापुर्जी पक्राउ गरेको थियो। पत्रिकाले हिन्दु आध्यात्मिक नेताहरू विरुद्ध सार्वजनिक घृणा उत्पन्न गराउन नित्यानन्दलाई झुटो बलात्कारको आरोप लगाइएको थियो। कुनै पनि मिडियाको प्रभावमा न्याय प्रणालीकै घोर दुरुपयोग हुन सक्छ भन्ने यो एउटा उदाहरण हो। अदालतले पीडित अर्थात् बलात्कृतलाई उपस्थित हुन आदेश दियो। तर, त्यहाँ कुनै पीडित अगाडि आएनन्। किनभने उक्त मुद्दा नै नक्कली थियो। उनलाई अवैध रूपमा ५३ दिनसम्म कारागारमा राखियो र अदालतको आदेशपछि निर्दोष भन्दै छाडियो। पीत पत्रकारिताको प्रयास विश्वमा लामो समयदेखि हुँदै आएको पाइन्छ। सामान्य समाचारलाई सनसनीपूर्ण बनाउने होडबाजीसँगै भारतमा यसको थालनी विगत एकदुई दशक यता भएको पाइन्छ। देशमा स्वतन्त्रता आउनु अगाडिसम्म भारतीय मिडियाले मिसन पत्रकारिता गर्थे। राजनीतिक कार्यकर्ताहरू, सामाजिक कार्यकर्ताहरू र समाचारपत्रका सम्पादकहरू प्रायःले मिडियालाई सार्वजनिक सेवाको रूपमा लिन्थे। देश स्वतन्त्र भएपछि यसलाई पेसाको रूपमा व्यवहार गर्न थालियो। बढ्दो पाठकहरूसँगै रेडियो र टेलिभिजनको लोकप्रियता पनि बढ्यो। यस्ता मिडियामा केही व्यावसायिक तत्व थपिँदै गयो। उनीहरूले आफ्नो फाइदाका लागि सम्पादकको सार्वभौमिकतामा कटौती गर्न थाले। प्रतिस्पर्धी समूहहरूबीचको प्रतिस्पर्धा, नाफा कमाउने दबाब, बढ्दो कर्पोरेट राजनीतिक गठबन्धन आदिले गुणस्तरीय पत्रकारितालाई बिगार्नेे मात्र होइन, धेरै खतरनाक परिणामहरू पनि ल्याउन थाल्यो। खोजी पत्रकारिताको नाममा यस प्रकारका तुच्छ, आधारहीन, न्यून अनुसन्धान भएका नयाँ कथाहरू बुनिन थाले। खराब समाचार राम्रो समाचार हो र शुभ समाचार कुनै समाचार होइन यसैलाई नारा बनाए जस्तो गरी भारतीय मिडियाबीच होडबाजी चल्न थाल्यो। नाफा कमाउनुलाई नै प्राथमिकता दिँदा पैसा लिएर समाचार बनाउने समस्या पनि हाबी हुँदै गयो। मिडिया स्वतन्त्रताको नाममा मिडियामार्फत् प्रहार गर्ने भ्रष्टाचारको अर्को रूप फैलाउँदै गयो। भारतीय मिडियाको बढ्दो पीत पत्रकारिताको ट्रेन्डलाई अन्तर्राष्ट्रिय जगत्ले पनि अध्ययन गरिरहेको पाइन्छ। रोयटर्स इन्स्टिच्युट फर स्टडी अफ जर्नालिजमका निर्देशक रासमस क्लेइस निलसेनले भारतजस्तो समाजमा गलत सूचनाको समस्या पश्चिमी मुलुकमाभन्दा बढी र चुनौतीपूर्ण रहेको धारणा राखेका छन्। भारतीय मिडिया अनुसन्धान एजेन्सी सीएमएसका अनुसार नक्कली खबर फैलनुको कारण भारतमा प्रमाणित गर्न मिडिया नीतिको अभाव हुनु हो। भारतमा विशेषगरी भारतीय जनता पार्टी र यो समर्थित मिडिया आउटलेटले मिलेर नक्कली समाचार फैलाएको बताइन्छ। भारतमा सन् २०१९ मा सम्पन्न निर्वाचनमा पनि गलत समाचारको बाढी नै लागेको थियो। उक्त निर्वाचनलाई पहिलो भारतीय ह्वाट्सएप निर्वाचन पनि भनियो। विभिन्न पार्टीले गलत समाचारलाई नै आफ्नो हतियार बनाएको पाइयो। ईयू डिसइन्फोल्याब नामक एक संस्थाले केही समय अगाडि गरेको अध्ययनमा विश्वभरका ६५ देशमा रहेका २६५ वटा स्थानीय समाचार पोर्टलहरूलाई भारतीय सञ्जालले व्यवस्थापन गरेको छ। यसको मुख्य उद्देश्य अन्तर्राष्ट्रिय संघसंस्थाका साथै निर्वाचित जनप्रतिनिधिहरूलाई प्रभाव पार्नु रहेको पाइयो। (एजेन्सीको सहयोगमा)"
"सास भेटिने आस मर्यो, लास भेटे हुन्थ्यो","सिन्धुपाल्चोक : दुई दिनअघि घरमा सकुशल छाडेकी आमालाई मध्यरातमा आएको बाढीले बेपत्ता बनाउला भन्ने बाह्रबिसे नगरपालिका५ जम्बुका दावा तामाङले कल्पना पनि गरेका थिएनन्। मजदुरी गरेर आमालाई खुसी बनाउन घरनजिकै गाउँको विद्यालय निर्माणको काममा गएका दावा मध्यरातमा आएको ठूलो आवाजसँगै बेपत्ता भएकी आमालाई खोज्न बाढीले बगाएको आफ्नो घरआसपास घुमिरहेका छन्। साँझ मात्रै आमासँग फोनमा गफ गरेर आफू केही दिनपछि मात्र घर आउने बताएका दावाको आमासँगको अन्तिम संवाद नै त्यही बन्यो। आफू बसेको गाउँबाटै बुधबार मध्यरातमा ठूलो आवाज आएको सुनेर दौडिएर आएका दावाले न आमा भेटे न भूकम्पपछि पुनर्निर्माण गरेको घर नै। बिहानसम्म आमा कतै भेटिने आशामा रहेका दावा दिन ढल्दै जाँदा पनि सम्पर्कमा नआएपछि जीवित भेटिने आशा मार्न थालेका छन्। आमाको श्वास भेटिने आशा त मर्यो कम्तिमा लास भेटे पनि मनमा सन्तोष त हुन्थ्यो, दावाले टेलिफोनमा भने, बुधबार रातको पानी हाम्रो लागि अभिशाप बनेर आएको रहेछ। दावा मात्र हैन, बेपत्ता भएकाको परिवारका सदस्य अहिले यही भन्न थालेका छन्। अविरल वर्षाले राजमार्गमा पर्ने जम्बु बजार माथिबाट आउने याल्मो खोलामा लेदो सहितको बाढी आएर बस्तीमा पस्दा झन्डै १५ घर बगाएको थियो। बाढीमा परेर दुईजनाको मृत्यु भयो भने १८ जना अझै बेपत्ता छन्। बाढीमा परेका सहकर्मी इन्जिनियर आकाश केसी भेटिने आशामा शुक्रबार राजधानीबाट यमन भुषाल बाह्रबिसे आएका छन्। राजधानी आउँदा आफ्नैमा बस्ने केसी अझै भेटिन्छ कि भन्ने उनलाई आशा छ। दाङको तुलसीपुरमा रहेका आकाशका बाबुआमालाई ऊ सम्पर्कविहीन मात्र भएको खबर पठाइएको छ। राति बजारमा बाढी आएपछि भाग्ने क्रममा बेपत्ता भएका आकाशसँगै जाइका परियोजनाअन्तर्गत पुनर्निर्माण कार्यमा खटिएका इन्जिनियर सुशिल पन्थीले बताए। जम्बुस्थित बाढीले बगाएको बस्ती हेर्दै सर्वसाधारण । फोटो : युवराज पुरी ठूलो आवाजसहित बाढी बस्तीमा पसेपछि भाग्ने प्रयास गर्दा आकाश हरायो, पन्थीले भने, ऊ हराउनु अघिसम्म हामी सातैजना सँगै थियौं। पन्थीका अनुसार सबैजना भाग्न खोज्दा सडकमै बाढी आएपछि सबै पुनः घरभित्र पसे तर आकाश आएनन्। बाहिर निस्केर ठूलो आवाजमा कराउँदासमेत आकाश नआएपछि बिहान भेटिने आशामा बाँकी ६ जना सुरक्षित स्थानतर्फ लागे। तर, बिहान मात्र होइन, सिंगो दिन बित्दासमेत आकाश सम्पर्कमा आएनन्, पन्थीले भने। बुधबार राति जम्बु र बुल्कोटमा आएको बाढीले बेपत्ता बनाएका २२ जना कोही पनि शुक्रबार साँझसम्म नभेटिएको स्थानीय प्रशासनले जनाएको छ। बाह्रबिसेदेखि नै बाढीस्थलसम्म पुग्ने अरनिको राजमार्ग ठाउँठाउँमा अवरुद्ध भएकाले बेपत्ता खोजी तथा पीडितलाई राहत पुर्याउन समस्या भएको हो। निरन्तरको वर्षाका कारण सडक सुचारु गराउन नसक्दा राहत पुर्याउन र बेपत्ताको खोजी गर्न ढिलाइ भएको प्रमुख जिल्ला अधिकारी उमेशकुमार ढकालले बताए। बाढीले मानवीय क्षति पुर्याएको जम्बु पुग्नुभन्दा करिब तीन किलोमिटर ओरैको खागदल खोलामा गएको पहिरोले अरनिको राजमार्ग अवरुद्ध बनाएकाले बेपत्ताको खोजीका लागि स्काभेटर पठाउन कठिन भएको ढकालले बताए। घटनास्थलसम्म पुग्न स्काभेटरलाई सडकको ट्रयाक खोल्ने काममा लगाएका छौं, प्रजिअ ढकालले भने, जति सक्दो छिटो सडकको ट्रयाक खोलेर स्काभेटर बेपत्ताको खोजीका लागि घटनास्थल पठाउने प्रयास गरिरहेका छौं।"
उद्धारमा गएका फर्किएनन्,"बेनी : घरछेउको खोल्सामा बाढी र माख्लाको भीरबाट पहिरो खस्न थालेपछि बिहीबार राति १ बजे प्रकाश केसी छिमेकी परदेवी पुनकहाँ पुगे। केसीकी आमा ताजिमा र साथी सविन पुन भने घरमै सुतिरहेका थिए। पहिरोसँगै धार खोलामा बाढी आउन थालेपछि बिहान ५ बजेतिर आमा र साथीलाई उद्धार गर्न गएका केसी फर्किएनन्। मामा (प्रकाश)ले राति १ बजे आएर हामीलाई उठाउनुभयो। बिहानै उपल्लो कल्लेनी जाने भनेर बसेका थियौं, परदेवीले भनिन्, बिहान ५ बजेतिर उज्यालो हुन लागेपछि खोला कत्रो आयो हेर्छु, सविन र आमालाई उठाएर ल्याउँछु भनेर २० पाइला अगाडि नबढ्दै आएको पहिरोले कहाँ पुर्यायो पत्तै भएन। पहिरोमा भाग्ने क्रममा परदेवीको खुट्टामा चोट लागेको छ। उनका श्रीमानलाई पहिरोले हुत्याएर निगालोको झ्याङमा पुर्यायो र बाँचे। भागेर केही पर पुगेकी परदेवीलाई उनका छोरा प्रेम र साथी उमेशले पहिरोबाट निकाले। धवलागिरि गाउँपालिका६ कल्लेनीका १८ वर्षीय केसीको शव शुक्रबार दिउँसो प्रहरी र स्थानीयले भेटाए पनि निकाल्दै गर्दा पहिरो आएपछि भागाभाग भयो। प्रकाशका भाइ निकेश भने दिदीको घरमा गएकाले जोगिए। पहिरोले परदेवी र ताजिमाको घर बगाएको छ। वरिपरि पहिरोले घेरेकाले गाउँका सबै जना एकै ठाउँमा जम्मा भएर बसेको कल्लेनीका रत्नबहादुर पुनले बताए। पहिरोले गाउँबाट बाहिर जाने सबै बाटो बगाएको छ, पुनले भने, रातिदेखि निरन्तर पहिरो खसिरहेको छ। गाउँ नै लैजालाजस्तो छ। वनजति सबै बगायो। पहिरोले धवलागिरि गाउँपालिका मराङ र त्यससितै सिमाना जोडिएको मालिका गाउँपालिका७ बिममा ३१ जना बेपत्ता भएका छन्। मराङमा पहिरोले पुरिएका दुई र ठाडाखानीमा बाढीले बगाएका एक जनाको शव भेटिएको डीएसपी किरणजंग कुँवरले बताए। रघुगंगा नदीले भत्काएको राहुघाटको बेलिब्रिज । तस्बिर : सन्तोष गौतम मराङका वडाध्यक्ष राजाराम सुवेदीले ठूलो गाउँका ६२ वर्षीय तुलबहादुर केसीको पनि शव भेटिएको बताए। उनका अनुसार भराम्चेको नामरुकमा दुई परिवारका १०, रिखामा दुई परिवारका सात, ठूलो गाउँमा एक र कुम्रीमा एक जना बेपत्ता भएका छन्। निरन्तरको भीषण वर्षा, पहिरोले बाटो बगाएको र छरिएको भूगोल भएकाले पहिरो गएको सबै ठाउँमा पुग्नै सकिएको छैन, वडाध्यक्ष सुवेदीले भने, घन्टीबाङ र कल्लेनीका बासिन्दालाई उद्धार गर्नुपर्ने भएको छ। घण्टीबाङका १३ परिवार पहिरोले विस्थापित भएका छन्। त्यसभन्दा मुनि रिखामा ६ घरको बसोबास थियो। दुई घर पुरिएको छ। चार घर विस्थापित भएका छन्। मालिका७ बिमको दुलेमा पहिरोले पुरिँदा विष्णु शर्मा र इच्छा शर्मा बेपत्ता भएका छन्। वडाध्यक्ष रेशम जुग्जालीका अनुसार नौरुकी एलिसा शर्मा पनि पहिरोमा बेपत्ता भएकी छन्। बिम तल्लो गाउँका पूर्ण नेपाली र वीरबहादुर नेपालीको घर पुरिँदा पाँच जना बेपत्ता भएका छन्। जताततै पहिरै पहिरो छ, वडाध्यक्ष जुग्जालीले भने, घाइतेको उद्धार, उपचार र बेपत्ताको खोजीका साथै जोखिममा रहेका घरका बासिन्दालाई सुरक्षित ठाउँमा सार्न जुटेका छांै। नौमानेको शिव आधारभूत विद्यालय भवनमा क्षति पुगेको छ। रघुगंगा गाउँपालिका६ ठाडाखानीको लापु खोलाले बगाएर ५० वर्षीय नलीलाल छन्त्यालको मृत्यु भएको छ। गाईभैंसीलाई घाँस दिन घरबाट गोठमा जाने क्रममा खोलाले बगाएका छन्त्यालको शव फेला परेको प्रहरीले जनाएको छ। मालिका६ को दुखु खोलाले बगाएर स्थानीय ४० वर्षीय गीता रोकालाई बेपत्ता बनाएको छ। खोला तर्ने क्रममा बगेकी रोकाको खोजी जारी छ।बिमको भारबाङस्थित शिवरात्रि खोलामा रहेको ट्रस पुल बाढीले बगाएको छ। धवलागिरि७ ताकमको रत्नेगैरामा रहेको ताकम माविको पुस्तकालय भवन बाढीले बगाएको छ। ताकम स्वास्थ्य चौकीको पुरानो भवन भत्किएको छ। पाखोको भल पसेर किमचौर फाँटमा भर्खरै रोपिएको धान नष्ट भएको छ। ताकमकै देउबुजामा ६ घर पहिरोको जोखिममा परेका स्थानीय गोपाल आचार्यले बताए। रघुगंगा गाउँपालिका८ दुवाडीका मनबहादुर र नीलप्रसाद छन्त्यालको घर पहिरोले लगेको छ। १० घर जोखिममा रहेका वडाध्यक्ष गमान छन्त्यालले बताए। म्याग्दी नदीले बगाएर ल्याएको दाउरा छोप्ने क्रममा खोलामा पसेका बेनी४ सिंगा तातोपानीका दुई जनालाई उद्धार गरिएको छ। मंगला३ का २४ वर्षीय दलबहादुर घर्ती (मिलन) र ४८ वर्षीय सूर्य थापा दाउरा छोप्ने क्रममा खोलामा एक्कासि बाढी आएपछि फसेका थिए। प्रहरी र नेपाली सेनाको टोलीले दुवै जनालाई सकुशल उद्धार गरेको प्रहरी निरीक्षक धु्रवप्रसाद शर्माले बताए। बेनीजोमसोम सडक अवरुद्ध रघुगंगा नदीको बाढीले राहुघाटको बेलिब्रिज बगाएपछि म्याग्दीको रघुगंगा र अन्नपूर्ण गाउँपालिका हुँदै मुस्ताङ जोड्ने बेनीजोमसोम सडक अवरुद्ध भएको छ। नदीको कटानका कारण बेलिब्रिजको राहुघाटतर्फको जिप भत्काएर बगाएको रघुगंगा गाउँपालिका अध्यक्ष भवबहादुर भण्डारीले बताए। त्यसपछि म्याग्दीका रघुगंगा, अन्नपूर्ण गाउँपालिका र मुस्ताङ जिल्ला सीधा यातायात सम्पर्कविच्छेद भएको छ। नदी कटानको उच्च जोखिममा रहेको रघुगंगा३ मा राहुघाटका ३० घरपरिवारलाई गलेश्वर र गायत्री मन्दिरमा राखिएको छ। म्याग्दी नदीमा आएको बाढीले भत्काएको मंगलाघाट प्रहरी बिटको भवन । सन्तोष गौतम गलेश्वरका दीपक कार्की बिखर्चीले ठेकेदारले पक्की पुल बनाउन ढिला गर्दा त्यसको असर बेलिब्रिजमा परेको बताए। बेलिब्रिजको छेउमा पक्की पुल निर्माणको क्रममा छ। तीन वर्षअघि सुरु भएको पक्की पुलका दुईतर्फ पिलर मात्र ठडाएको छ। मालिका र धवलागिरि गाउँपालिकाको सिमाना दाङ खोलाको अस्थायी पुल पनि बाढीले बगाएको छ। पुल बगाएपछि धवलागिरि गाउँपालिका सिधा यातायात सम्पर्कबाट विच्छेद भएको छ। बेनी नगरपालिका७ मंगलाघाटमा रहेको प्रहरी बिटको भवन म्याग्दी नदीको कटानले भत्किएको छ। नदी किनारमा लगाइएको पर्खाल कटान भएपछि भवनको एउटा कोठा भत्किएको हो। चौकीका सामान बेनी बजारस्थित जिल्ला प्रहरी कार्यालयमा सारिएको छ। सुरक्षाकर्मी घटनास्थल पुग्न ढिला पहिरोग्रस्त क्षेत्रमा सेना, सशस्त्र र नेपाल प्रहरीको टोली परिचालन गरिएको प्रमुख जिल्ला अधिकारी (सीडीओ) ज्ञाननाथ ढकालले बताए। घाइतेहरूको उद्धार र बेपत्ताको खोजीका लागि सेनाको हेलिकप्टरबाट थप सुरक्षाकर्मी घटनास्थल पठाएका छौं, सीडीओ ढकालले भने, हिँडेर पुग्न ढिला हुने भएकाले हेलिकप्टर मगाएका हांै। तर, हेलिकप्टर अवतरण गर्न नसकेर त्यत्तिकै फर्किएको जनाइएको छ। पहिरोले क्षति गरेको खबर बिहानै आए पनि दिउँसो मात्र सबै ठाउँमा प्रहरी पुगेका थिए। सुरक्षाकर्मी लिएर दिउँसो ३ बजे पोखराबाट सेनाको हेलिकप्टर घटनास्थलतर्फ गएको थियो। वर्षा भइरहेको र ठाउँठाउँमा पहिरोले सडक तथा पैदलमार्ग अवरुद्ध भएकाले सुरक्षाकर्मीलाई तत्कालै घटनास्थल पुग्न कठिनाइ भएको डीएसपी कुँवरले बताए। प्रहरी टोली घटनास्थल पुगेर बेपत्ताको पहिचान, खोजी र उद्धारको काममा जुटेको उनको भनाइ छ। बिहीबार रातिदेखिको अविरल वर्षासँगै माथिल्लो क्षेत्रमा पहिरो जाँदा रघुगंगा, म्याग्दी र कालीगण्डकी नदीमा बाढीको सतह यो वर्षमा हालसम्मकै माथि पुगेको थियो। भू तथा जलाधार संरक्षण कार्यालय सम्पर्क इकाइ म्याग्दीका प्रमुख शम्भुकुमार मिश्रले सीमित ठाउँमा भएको अत्यधिक वर्षा, कमजोर भूगोल र अव्यवस्थित सडक निर्माणले पहिरोको जोखिम बढेको बताए। म्याग्दीको भू बनोट एकदमै कमजोर छ। पछिल्लो समय सडक खन्न डोजर प्रयोग गर्दा जमिन झनै जोखिमयुक्त भएको छ, मि श्रले भने, निश्चित ठाउँमा ठूलो वर्षा हुँदा म्याग्दीको माथिल्लो क्षेत्रमा पहिरो र तटीय क्षेत्रमा कटानको जोखिम हुन्छ। अधिकांश भिरालो भूगोल भएको म्याग्दीमा वातावरणीय असरको ख्यालै नगरी जथाभावी सडक खन्ने क्रमसँगै कटान र पहिरोको जोखिम बढेको छ। जिल्लाका १ हजारभन्दा बढी घर पहिरोको जोखिममा छन्। धवलागिरि२ लमसुङ, खोरिया, मालिकाको ओखरबोट, मंगलाको अर्मन, रघुगंगाको कुइनेमंगले, बेनीका पात्लेखेत र तोराखेत पहिरोको उच्च जोखिमयुक्त ठाउँ हुन्। मराङ र बिमको पहिरो नयाँ हो। रिखाबाहेकका ठाउँमा गत हिउँदमा सडक निर्माण र विस्तारको काम भएको थियो। म्याग्दी, कालीगण्डकी र रघुगंगा नदीमा बाढीको आयतन बढ्ने तथा थुनिने गर्दा किनारमा रहेको सदरमुकाम बेनी, गलेश्वर, पोखरेबगर, तिप्ल्याङ, तातोपानी, बाबियाचौर, दरबाङ बजार कटानको जोखिममा छन्। बेनी बजारस्थित म्याग्दी र कालीगण्डकी नदी किनारमा रुपाताल एकीकृत विकास परियोजनाले पक्की, मेसिनरी र ग्याबियन पर्खाल लगाएपछि जोखिम घटेको छ। अन्य बस्ती संरक्षणका लागि दिगो र प्रभावकारी काम हुन सकेको छैन। हिउँदमा करोडौ खर्चेर नदी किनारमा निर्माण गरिने तटबन्ध बर्खे भेलसँगै बग्ने गरेको छ। हिउँदमा बनाउने र बर्खामा बाढीले बगाउने गर्दा तटीय क्षेत्रका बासिन्दा असुरक्षित महसुस गरेका छन्।"
जनसंख्याको व्यवस्थापन सरकारको प्राथमिकता : मन्त्री ढकाल,"काठमाडौं : स्वास्थ्य तथा जनसंख्यामन्त्री भानुभक्त ढकालले जनसंख्याको व्यवस्थापनलाई सरकारले प्राथमिकतामा राखेको बताएका छन्। २५ औँ विश्व जनसंख्या दिवसको अवसरमा आज शुभकामना सन्देश दिँदै उनले जनसंख्या वृद्धिमा सन्तुलन, प्रजनन स्वास्थ्यमा सुधार, प्रजनन अधिकारको पृष्ठपोषण, बालविवाहमा कमी, सुरक्षित मातृत्वलगायतका क्षेत्रमा प्रगति गरिसकेको समेत बताए। मन्त्री ढकालले जनसंख्या विकासको मूल आधार मात्र नभई देशको अस्तित्व स्थापना गर्ने एक मूल मापक रहेको उल्लेख गर्दै जनसंख्या र विकाससँग जोडिएका महत्वपूर्ण बहुआयामिक क्षेत्रहरुको नीति, निर्माण र कार्यक्रम सञ्चालन गर्ने सरकारको प्राथमिकता रहेको बताए। उनले जनसंख्याका क्षेत्रमा राम्रा काम गरे पनि केही सुधार गर्नुपर्ने बताए। 'सन्तुलित जनसंख्याको वितरण र प्रभावकारी जनसंख्या व्यवस्थापनको मार्गमा जनसंख्याका खासखास सूचकहरुमा सुधार गर्नुपर्ने अवस्था छ', उनले भने, 'सेवासुविधाकै अभावका कारण नागरिकले जन्मथलो छाडेर अन्यत्र बसाइँसराइ गर्नुपर्ने बाध्यताको अन्त्य गर्नका लागि सबै ठाउँमा आवश्यक पूर्वाधारहरुको निर्माण गरी व्यवस्थित बसोबासलाई मिलाएर अव्यवस्थित शहरीकरण रोक्नेतर्फ सरकारले ध्यान दिइरहेको छ।' देशको आधा हिस्साभन्दा बढी सङ्ख्यामा रहेका महिलाको स्वास्थ्य, शिक्षा, लैङ्गिक समानता, रोजगारीजस्ता विषयहरुमा राज्यले विशेषरूपमा ध्यान दिन सकेमा मुलुकको विकासमा यसले ठूलो योगदान पुर्याउन सकिने उनको भनाइ थियो। विश्वभरि नै मनाउन थालिएको दिवसको नारा कोभिड१९ सङ्क्रमणको पूर्ण अन्त्य गरौँ, महिला र किशोरीहरुको स्वास्थ्य र अधिकार सुरक्षित गरौँ रहेको छ। सन् १९८७ मा विश्वको जनसंख्या पाँच अर्ब पुगेको स्मरण गर्र्दै सन् १९८९ मा नेपालसहित १७९ सदस्य राष्ट्रहरुले यो दिवस मनाउन थालेका हुन्। नेपालको जनसंख्या तीन करोड पुगेको छ। त्यसमध्ये शहरमा २१४ प्रतिशत रहेको मन्त्रालयका जनसंख्या महाशाखा प्रमुख शैलेजा रेग्मीले जानकारी दिइन्। यसैगरी नेपाल विश्वको जनसंख्याको ४९ औँ स्थानमा रहेको छ। नेपालको औसत आयु ७१७४ रहेको छ। प्रतिहजारमा २३४ जना शिशु मृत्युदर रहेको छ।"
देश र पार्टी दुर्घटनाबाट जोगाउन अन्तिम समयसम्म पहल गर्छु : प्रचण्ड,"चितवन : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले देश वा पार्टीलाई दुर्घटनाबाट जोगाउन आफूले अन्तिम समयसम्म पहल गर्ने बताएका छन्। शनिबार चितवन आएका प्रचण्डले माडीमा आयोजित पार्टी कार्यकर्ता भेटघाट कार्यक्रममा बोल्दै उनले यस्तो बताएका हुन्। हतारमा केही कुरा गरेर भोलि फुर्सदमा पछुताउनु पर्ने अवस्था नआओस् भन्नेमा हामी सतर्क छौँ। मैले देश दुर्घटनामा जाने वा पार्टी दुर्घटनामा जाने कुनै गतिविधि हुन नदिनको निम्ति अन्तिम समयसम्म धैर्यपूर्वक पहल गर्ने विश्वास दिलाउँछु, प्रचण्डले भने। प्रचण्डले कार्यककर्तालाई विचलित नहुनसमेत आग्रह गरेका छन्। देशलाई राजनीतिक स्थायित्व दिने, कम्युनिस्ट पार्टी नेतृत्वमा विकास र समृद्धिको नयाँ यात्रा तयार गर्ने, समाजवादको आधार स्थापित गर्ने लक्ष्यका साथ पार्टी एकता गरेका हौँ। एकता प्रक्रिया अगाडि लाने प्रतिवद्धता संकल्पनसहित साझ उम्मेदवार र साझा घोषणापत्रसहित चुनाव लड्यौँ, प्रचण्डले भने, पार्टी एकता गरिछाड्छौँ भनेर तपाईंहरुका अगाडि उभिएर बोलेका थियौँ। त्यसैको कारण जनताले विश्वास गरेर दुई तिहाइको बहुमतसहित सरकार र विकासको नेतृत्व गर्ने अवसर दिए। देशलाई कही कसैले कुनै बहानामा कमजोर पार्नु हुँदैन भन्नेमा दृढ छौँ। उनले सकारात्मक सोचले मात्र पार्टीले लडाईं जित्ने प्रष्ट पारे। सकारात्मक सोचका साथ समाजलाई अग्रगामी सहजता दिन सक्छौँ भन्ने बुझिदिनुभयो भने परिवर्तनको लडाईं सहज हुन्छ, उनले भने, सकारात्मक सोचले मात्र जितिन्छ र पार्टीलाई एकता गर्न सकिन्छ। उनले आफूले निर्णय गर्न हतार गर्दा देश वा पार्टी दुर्घटनामा पर्न सक्ने भएकाले हतार नगरेको उल्लेख गरे। पार्टीको आन्तरिक विवादबारे पहिलो पटक सार्वजनिक कार्यक्रममा बोल्दै प्रचण्डले यस्तो बताएका हुन्। म पार्टीको एउटा अध्यक्ष। मैले देश दुर्घटनामा जाने वा पार्टी जाने गतिविधि हुन नदिन अन्तिम समसयसम्म पहल गर्ने विश्वास दिलाउन चाहन्छु, प्रचण्डले भने, मैले हतार गर्न खोजेको भए दुर्घटना हुन्थ्यो वा के हुन्थ्यो भन्न सक्दिनँ। उनले कोरोना संकटको समयमा पार्टीभित्र खेल्ने काम भएको आरोप लगाए। एकातिर प्रधानमन्त्री केपी ओलीलाई छोड्नु हुन्न भन्ने र अर्कोतिर प्रचण्डलाई छोड्नु हुन्न भन्नेले पार्टीभित्र खेलेको आरोप उनको छ। प्रतिक्रियावादीले यसरी खेलेको बताए पनि ति प्रतिक्रियावादी को हुन् भनेर उनले खुलाएनन्। यो समयमा पार्टीभित्रको विवाद चर्काएर केही केपी ओलीलाई छोड्नु हुन्न भनिरहेका छन्। अर्कोतिर प्रचण्डलाई छोड्नु हुन्न भन्ने पनि देखिएको छ, प्रचण्डले भने, तपाईंहरु त्यस्तोमा नलागिदिनुहोस्। हामी जित्छौँ । प्रचण्डले प्रधानमन्त्री एवम् अर्का अध्यक्ष ओलीसँगको पछिल्लो भेट सकारात्मक भएको भन्दै छिट्टै समस्या समाधान हुने बताए। उनले सकडकका गतिविधि अनावश्यक भएको बताए। शनिबार प्रचण्डले भरपुर महानगरपालिका २७ र २८ को सीमाक्षेत्रमा शुक्रबार बाढीले भत्काएको बाँधको अवलोकनसमेत गरे । प्रचण्डले बाढी प्रभावित क्षेत्रको अवस्थाबारे प्रधानमन्त्री र गृहमन्त्रीलाई जानकारी गराउने आश्वासन स्थानीय र बाढी पीडितलाई दिएका छन्। सँगै उनले चितवन आउनुअघि प्रधानमन्त्री केपी ओलीसँग बाढी र पहिरोले क्षति पुर्याएका ठाउँमा राहत र उद्दार कसरी गर्ने भन्ने विषयमा छलफल भएको र फेरि काठमाडौं फर्किएपछि छलफल हुने बताएका थिए। उनले नारायणी नदीको कटान रोक्नका लागि आवश्यक काम भइरहेकाले बताएका छन्। शुक्रबार नारायणीले कटान गरेको क्षेत्रको निरीक्षण गर्दै उनले तत्काल अस्थायी समाधानको काम भइरहेको बताएका हुन्। प्रचण्डले आफू निर्वाचित भएपछि नै राप्ती र नारायणीमा तटबन्धसहितको चक्रपथको काम अघि बढेको र अहिले विस्तृत परियोजना प्रतिवेदन (डीपीआर) तयार भएको बताए। उनले डीपीआर र वातावरणीय प्रभाव मूल्यांकनको कार्य भइरहेको प्रष्ट पारे। बजेटका लागि अर्थमन्त्रालयसँग कुरा भइरहेको उनको भनाइ छ। प्रचण्ड त्यहाँको बाढी प्रभावित क्षेत्रको अवलोकन गरेर माडीको कार्यक्रममा सहभागी भएका हुन्। उनले माडी क्षेत्रको विकासका लागि काम भएकोसमेत बताएका छन्। नेकपा अध्यक्ष प्रचण्ड र अर्का अध्यक्षसमेत रहेका प्रधानमन्त्रीसँगको द्वन्द्व चर्किदै गएपछि नेकपाले साउन २ गतेसम्मका लागि स्थायी समिति बैठक स्थगित गरेर बाढी पहिरो प्रभावित क्षेत्रमा उद्दार र राहतमा लाग्न समग्र पार्टी पंक्तिलाई अनुरोध गरेको छ।"
प्राकृतिक विपत्ति र कोरोनासँग जुध्न राजनीतिक पूर्वाग्रहभन्दा माथि उठौं : जोशी,"काठमाडौं : नेपाली कांग्रेसका केन्द्रीय सदस्य तथा पूर्व उद्योग मन्त्री नविन्द्रराज जोशीले विपतको घडीमा राजनीतिक आग्रह र पूर्वाग्रहभन्दा माथि उठ्नुपर्नेमा जोड दिएका छन्। उनले मुलुक अकल्पनीय विपत्तिको सामना गरिरहेको उल्लेख गर्दै सबै राजनीतिक दल र आमनागरिक अहिलेको चुनौतीसँग जुध्न एक ठाउँमा उभिनुपर्ने उल्लेख गरे। शनिबार सामुदायिक सेवा मञ्च, स्वयम्भूको १८ औं वार्षिक साधरणसभा उद्घाटन गर्दै जोशीले विपत्तिसँग सामना गर्न सबै एकतावद्ध हुने वातावरण निर्माण गर्न सरकारलाई आग्रह गरे। 'आज कोभिड १९ को विपत्तिसँग मुलुक जुधिरहेका बेला प्राकृत्तिक विपत्तिको सामना गर्नुपर्ने अर्को चुनौति हाम्रा सामू छ' उनले भने 'यसका लागि सरकारसँग सबै राजनीतिक दल र नागकि समाज एक ढिक्का भएर मुलकले भोगिरहेको विपत्तिसँग लड्नुपर्ने बेला आएको छ। उनले कोभिड १९ को रोकथाम नियन्त्रणमा सरकारले गरेको खर्चको पारदर्शीमा प्रश्न उठाए। 'कोरोना नियन्त्रणमा सरकारले गरेको खर्चमाथि प्रश्न उठेको छ' उनले थपे 'सरकारले नागरिक अगुवाहरुको संलग्नतामा लेखा परिक्षण गर्न समिति गठन गर्नुपर्छ।सामाजिक दूरी कायम गर्दै आयोजना गरिएको मञ्चको वार्षिक साधरणसभाले राजु खरेलको नेतृत्वमा समिति गठन गरेको छ।"
बाढीपहिरोको अवस्था बुझ्न प्रचण्ड चितवनमा : काठमाडौं फर्किएपछि प्रधानमन्त्रीसँग संवाद,"चितवन : नेपाल कम्युनिस्ट पार्टी (नेकपा) अध्यक्ष अध्यक्ष पुष्पकमल दाहाल प्रचण्ड चितवन आएका छन्। प्रचण्डले भरपुर महानगरपालिका २७ र २८ को सीमाक्षेत्रमा शुक्रबार बाढीले भत्काएको बाँधको अवलोकन गरेका छन्। प्रचण्डले बाढी प्रभावित क्षेत्रको अवस्थाबारे प्रधानमन्त्री र गृहमन्त्रीलाई जानकारी गराउने आश्वासन स्थानीय र बाढी पीडितलाई दिएका छन्। सँगै प्रचण्डले चितवन आउनुअघि प्रधानमन्त्री केपी ओलीसँग बाढी र पहिरोले क्षति पुर्याएका ठाउँमा राहत र उद्दार कसरी गर्ने भन्ने विषयमा छलफल भएको र फेरि काठमाडौं फर्किएपछि छलफल हुने बताएका छन्। म चितवन आउँनु अगाडि म प्रधानमन्त्रीसँग सल्लाह गर्ने कार्यक्रम थियो। अब चितवनबाट फर्किएपछि संवाद हुन्छ, प्रचण्डले पत्रकारसँग कुरा गर्दै भने। बाढी प्रभावित चितवन क्षेत्र नम्बर ३ प्रचण्डको निर्वाचन क्षेत्र हो। प्रचण्डले नारायणी नदीको कटान रोक्नका लागि आवश्यक काम भइरहेकाले बताएका छन् । शुक्रबार नारायणीले कटान गरेको क्षेत्रको शनिबार निरीक्षण गर्दै उनले तत्काल अस्थायी समाधानको काम भइरहेको बताएका हुन् । प्रचण्डले आफू निर्वाचितपछि नै राप्ती र नारायणीमा तटबन्धसहितको चक्रपथको काम अघि बढेको र अहिले विस्तृत परियोजना प्रतिवेदन (डीपीआर) तयार भएको बताए । उनले डीपीआर र वातावरणीय प्रभाव मूल्यांकनको कार्य भइरहेको प्रष्ट पारे । बजेका लागि अर्थमन्त्रालयसँग कुरा भइरहेको उनको भनाइ छ । प्रचण्ड त्यहाँको बाढी प्रभावित क्षेत्रको अवलोकन गरेर अहिले माडीतर्फ लागेका छन्। प्रचण्डले पार्टीभित्र देखिएको आन्तरिक द्वन्द्वको विषय समाधान हुनेतर्फ कुरा अघि बढेको बताएका छन्। पार्टी अध्यक्षसमेत रहेका प्रधानमन्त्रीसँगको द्वन्द्व चर्किदै गएपछि नेकपाले साउन २ गतेसम्मका लागि स्थायी समिति बैठक स्थगित गरेर बाढी पहिरो प्रभावित क्षेत्रमा उद्दार र राहतमा लाग्न समग्र पार्टी पंक्तिलाई अनुरोध गरेको छ।"
नदी कटान रोक्न आवश्यक काम भइरहेको छ : प्रचण्ड,"चितवन : नेपाल कम्युनिष्ट पार्टी (नेकपा)का अध्यक्ष पुष्पकमल दाहाल प्रचण्डले नारायणी नदीको कटान रोक्नका लागि आवश्यक काम भइरहेकाले डर मान्नुपर्ने अवस्था नरहेको बताएका छन्। भरतपुर महानगरपालिका वडा नं २७ र २८ को सीमाक्षेत्र न्यूरेचोकमा नारायणीले कटान गरेको क्षेत्रको आज निरीक्षण गर्नुहुँदै उहाँले तत्कालका लागि अस्थायी समाधानको काम नेपाली सेना, सशस्त्र प्रहरी, नेपाल प्रहरी र स्थानीयवासीले गरिरहेको बताए। यस क्षेत्रबाट प्रतिनिधिसभामा निर्वाचित सांसदसमेत रहनुभएका दाहालले प्रधानमन्त्रीसँगको आजको संवादलाई छाडेर आफू निरीक्षणमा आएको बताए। पार्टीका अर्का अध्यक्ष एवं प्रधानमन्त्रीसँग परामर्श गरेर आफू निरीक्षणमा आएको अध्यक्ष दाहालले जानकारी दिए। दाहालले आफू निर्वाचित भएदेखि नै राप्ती र नारायणीमा तटबन्धसहितको चक्रपथ अघि वढाएको बताउनुभयो। विस्तृत परियोजना प्रतिवेदन र वातावरणीय प्रभाव मूल्याङ्कन कार्य भइसकेको र बजेटका लागि अर्थ मन्त्रालयमा कुरा भईरहेको दाहालले जानकारी दिए। उनले सरकार सकारात्मक रहेकाले सो काम सम्पन्न हुने विश्वास दिलाए। पानीपरेपछि शुक्रबारबाट सो क्षेत्रमा नारायणीले कटान गर्न शुरु गरेको हो। दाहाललाई यस क्षेत्रका प्रदेशसभा सदस्य कृष्ण भुर्तेल र भरतपुर महानगरपालिका प्रमुख रेनु दाहालले नदी कटानका बारेमा जानकारी गराएका थिए। दाहालले आजै माडी नगरपालिकाको बाढी प्रभावित विभिन्न क्षेत्रको पनि निरीक्षण गर्दै छन्।"
"विपदमा परेकाको उद्धार, राहत र पुनर्स्थापन प्रभावकारी बनाउन प्रधानमन्त्रीको निर्देशन","काठमाडौं : प्रधानमन्त्री केपी शर्मा ओलीले मुलुकमा प्राकृतिक विपदमा परेका व्यक्तिको उद्धार, राहत, तथा पुनर्स्थापनलाई प्रभावकारी बनाउन निर्देशन दिएका छन्। प्रधानमन्त्री निवास बालुवाटारमा शनिबार बसेको विपद् जोखिम न्यूनीकरण तथा व्यवस्थापन राष्ट्रिय परिषद्को चौथो बैठकलाई सम्बोधन गर्दै प्रधानमन्त्री ओलीले पूर्वसूचना प्रणालीलाई प्रभावकारी बनाउँदै विपद्जन्य घटनाबाट क्षति न्यूनीकरण गर्ने भरपर्दो उपाय अवलम्बन गर्नसमेत सम्बद्ध निकायलाई आग्रह गरे। परिषद्का अध्यक्षसमेत रहनुभएका प्रधानमन्त्री ओलीले राहत सामग्रीलाई व्यवस्थित गर्दै प्रभावितसम्म पुर्याउन र उद्धारकको मनोबल बढाउने गरी काम गर्न परिषद्का सदस्यहरुलाई निर्देशन दिनुभएको परिषद्का सदस्यसचिव तथा राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रमुख कार्यकारी अधिकृत अनिल पोखरेलले जानकारी दिए। उनका अनुसार बैठकमा प्रधानमन्त्री ओलीले अविरल वर्षापछि आएको बाढी र पहिराका कारण मुलुकका विभिन्न क्षेत्र प्रभावित भएको र नागरिकले समस्या भोगिरहेका तर्फ ध्यानाकर्षण गराउँदै राहत र उद्धार कार्य चुस्त बनाउन निर्देश दिएका छन्। प्रधानमन्त्री ओलीले घटना भएको समयमा तत्कालै हेलिकप्टर नपुग्नसक्नेतर्फ इङ्कित गर्दै पहिले नै सम्भावित जोखिम क्षेत्रको नजीक राहत सामग्री भण्डारण गर्नुपर्ने आवश्यकता औँल्याए। 'राहत तथा उद्धारमा कुनै कमजोरी नहोस्, सामग्रीहरु जिल्लामा थुप्रिने अवस्था नरहोस्, तत्काल प्रभावितहरुले प्राप्त गर्न सकून्' प्रधानमन्त्रीको भनाइ उद्धृत गर्दै पोखरेलले भने। विपद्को राहत, उद्धार तथा आवश्यक व्यवस्थापकीय कार्यमा सरकारले आर्थिक अभाव हुन नदिने विश्वास दिलाउँदै प्रधानमन्त्री ओलीले आवश्यक आर्थिक व्यवस्थापनमा कमी हुन नदिन अर्थमन्त्री डा युवराज खतिवडालाई निर्देशन दिए। उनले बाढीपहिराका कारण अवागमनमा समस्या परेको क्षेत्रमा वैकल्पिक मार्ग वा बेलिब्रिज निर्माण गरी सञ्चालन गर्न सम्बद्ध निकायलाई निर्देशन दिएको पोखरेलले बताए। बैठकमा सहभागी प्रमुख प्रतिपक्षी दल नेपाली काँग्रेसका सभापति शेरबहादुर देउवाले विपद् व्यवस्थापनमा हाल भइरहेको कामको सराहना गर्दै जोखिम न्यूनीकरण तथा नागरिकको जीउधनको सुरक्षाका लागि दीर्घकालीन रणनीति निर्माण गरी लागू गर्न सुझाव दिए। उनले प्रभावित व्यक्तिहरुको उद्धार, राहत तथा आश्रयस्थलको व्यवस्थापन चुस्त पार्नसमेत आग्रह गरेको पोखरेलले जानकारी दिए। बैठकमा प्राधिकरणका प्रमुख कार्यकारी अधिकृत पोखरेलले विपद् व्यवस्थापन कार्यअन्तर्गत हालसम भए गरेका गतिविधि र जोखिम क्षेत्रको अवस्थाबारे प्रस्तुतीकरण गरेका थिए भने गृहसचिव महेश्वर न्यौपानेले हाल मनसुनजन्य विपद्पछि गृहमन्त्रालयले राहत तथा खोज उद्धारमा गरिएका कामकारवाहीका बारेमा जानकारी गराएका थिए। प्रधानमन्त्रीको अध्यक्षता रहने उक्त परिषद्मा नेपाल सरकारका सबै मन्त्रीहरु, प्रतिनिधिसभाका विपक्षी दलका नेता, प्रदेशका मुख्यमन्त्री, राष्ट्रिय योजना आयोगका उपाध्यक्ष, मुख्यसचिव, प्रधानसेनापति र मन्त्रालयका सचिव, तीनजना मनोनीत व्यक्ति सदस्य रहने प्रावधान छ। प्राधिकरणका प्रमुख भने परिषद्को सदस्यसचिव हुनुहुन्छ। आजको बैठकमा आमन्त्रित रुपमा नेपाल प्रहरी, सशस्त्र प्रहरी र राष्ट्रिय अनुसन्धान विभागका प्रमुख तथा ऊर्जा, जलस्रोत तथा सिँचाइ र भौतिक पूर्वाधार तथा यातायात मन्त्रालयका सचिवको समेत सहभागिता थियो। गत बिहीबारदेखिको अविरल वर्षापछि आएको बाढीपहिरामा परेर मुलुकका विभिन्न जिल्लामा ठूलो धनजनको क्षति भएको छ। अहिले सरकारले राहत तथा उद्धार कार्य जारी राखेको छ। बेपत्ता भएका व्यक्तिको खोजीमा सबै सुरक्षा अङ्ग परिचालन गरिएको छ। राष्ट्रिय आपत्कालीन कार्य सञ्चालन केन्द्रका प्रमुख मुरारी बस्तीका अनुसार बिहीबार र शुक्रबार मुलुकका विभिन्न क्षेत्रमा गएको बाढीपहिरामा परेर ४४ जनाको मृत्यु भएको र ३६ भन्दा बढी अझै बेपत्ता छन्।"
जाजरकोट पहिरोमा घाइते भएकालाई हेलिकप्टरबाट उद्दार : उपचारका लागि सुर्खेत लगियो,"जाजरकोट : गत शुक्रबार जाजरकोटको बारेकोटमा बाढीपहिरोमा परी गम्भीर घाइते भएका दुई जनालाई हेलिकप्टरबाट उद्दार गरिएको छ। पहिरोमा परी घाइते बारेकोट ४ का ५६ वर्षीय लालबहादुर नेपाली र बारेकोट ६ धुमाखोलामा आएको बाढीले बगाउँदा घाइते भएका सात वर्षीय रामचन्द्र चलाउनेलाई नेपाली सेनाको हेलिकप्टरले उद्दार गरेको जिल्ला प्रहरी प्रमुख डिएस्पी किशोर श्रेष्ठले जानकारी दिए। बिहीबार राती आएको पहिरोले बारेकोट ४ सार्कीटोलका दुई घर बगाउँदा सात जनाको मृत्यु भएको थियो। पाँच जना बेपत्ता छन्। प्रहरी, सेना र स्थानीयले बेपत्ताको खोजी कार्य शनिबार बिहानैदेखि गरिरहेको भए पनि बेपत्ता भेटिन नसकेको डिएस्पी श्रेष्ठले बताए। नेपाली सेनाको उद्दार टोली घटना स्थल पुगेर पहिरोमा पुरिएकाको खोजी गरिरहेको छ। खराब मौसमका कारण उद्दारमा कठिनाइ भएको बारेकोट गाँउपालिकाका अध्यक्ष महेन्द्र शाहले बताए। बारेकोट १ कोट्ली, बारेकोट ५ तोल्खान, कालाखोली, भैलोखान, वडा नं ४ गोठगाउँ, जिरी, मैना लगायतका बस्ती पहिरोको उच्च जोखिममा रहेकाले स्थानीय विद्यालयमा राखिएको उनले बताए। ती गाँउका करिब दुई सय घरधुरी पहिरोको जोखिममा परेको अध्यक्ष शाहले बताए। पानी परिरहेकोले स्थानीय त्रसित छन्।"
वर्षा सुरु भएसँगै अजिङ्गर फेला,राजविराज : वर्षा सुरु भएसँगै सप्तरीमा आठ किलो बराबरको तीन मिटर लामो अजिङ्गर फेला परेको छ। हनुमाननगर कंकालिनी नगरपालिका४ अर्जी टोलका रामनारायण सदाको खेतबारीमा सर्प प्रजातीको वन्यजन्तु अजिङ्गर फेला परेको जिल्ला प्रहरी कार्यालय सप्तरीले जनाएको छ। स्थानीयले सदाको बारीमा अजिङ्गर देखेपछि नजिकैको ईलाका प्रहरी कार्यालय भारदहलाई खबर गरेका थिए। प्रहरीले अजिङ्गर नियन्त्रणमा लिएको छ। फेला परेको अजिङ्गर डिभिजन वन कार्यालय सप्तरीको जिम्मा लगाइने इन्स्पेक्टर सन्तोष खडकाले बताए। अजिङ्गरलाई वन कार्यालयले कोशी टपु वन्य जन्तु आरक्षको जिम्मा लगाइने बताइएको छ। उक्त अजिङ्गर वर्षाको समयमा आसपासको जंगलबाट नदी खोला हुँदै पानीले बगाएर ल्याएको हुन सक्ने अनुमान गरिएको छ। गत कात्तिकमा तिलाठी कोइलाडी गाउँपालिका१ तिलाठीस्थित खाँडो खोला र हनुमाननगर कंकालिनी नगरपालिका१२ स्थित कोशी बाँधमा क्रमशः १५ र १२ किलो तौलको अजिङ्गर फेला परेको थियो।
"सिन्धुपाल्चोकमा बेपत्ताको खोजी जारी, एकको जीवितै उद्धार","चौतारा : सिन्धुपाल्चोकको बाह्रबिसे नगरपालिका५ जम्बुमा बुधबार राति गएको बाढीपहिरोले बेपत्ता भएका २० जनाको खोजी जारी रहे पनि लगातारको वर्षाले सडक अवरुद्धका कारण कठिनाइ उत्पन्न भएको छ। शनिबार पनि बेपत्ताको खोजी राजधानीबाट आएका २५ जनाको उद्धारटोलीसहितका सुरक्षाकर्मीबाट भइरहेको प्रमुख जिल्ला अधिकारी उमेशकुमार ढकालले बताउनुभयो। लगातारको वर्षाले आएको बाढीपहिरोबाट जिल्लामा हालसम्म ५२ घरमा क्षति पुगेको छ। जम्बुका विस्थापित ३० परिवारका लागि स्थानीय पालिकासँग समन्वय गरी जिल्ला विपद् व्यवस्थापन समितिबाट ३० थान त्रिपाल, म्याट्रेस, भाँडाकुँडा र लत्ताकपडा पठाइसकेको प्रजिअ ढकालले जानकारी दिए। यसैबीच शुक्रबार बिहान आएको बाढीपहिरोबाट भोटेकोशी गाउँपालिकाको लार्चामा बेपत्ता भएका एक व्यक्ति स्थानीय ४० वर्षीय नाङचे मगरको जीवितै उद्धार गरिएको रहेको प्रहरी नायब उपरीक्षक माधवप्रसाद काफलेले जानकारी दिए। उनको स्थानीय स्वास्थ्यचौकीमा उपचार भइरहेको छ। उक्त घटनामा दुई सामान्य घाइते भएका थिए। जिल्लामा बेपत्ताको सङ्ख्यामा २१ पुगेको प्रहरीले जनाएको छ। जुरे सडक खोल्ने प्रयास लगातारको वर्षाले बुधबार राति आएको सुनकोशी नदीको बाढीले कटान गरेको अरनिको राजमार्गको जुरेमा सडक खुलाउने काम भइरहेको छ। बाढीले सम्पूर्ण भाग कटान गरेको करिब १५० मिटर सडक भित्ताको कडा चट्टान काटेर डाइभर्ट गरी निर्माणकार्य भइरहेकाले आज बेलुकासम्म सम्पन्न गरिने सडक डिभिजन कार्यालय दोलखाका डिभीजन इञ्जीनियर विजयकुमार महतोले जानकारी दिए। हिजो अपराह्नदेखि शुरु भएको उक्त काम आज बिहानैदेखि पुनः शुरु गरिएको छ। उक्त सडक सञ्चालन भएपछि बाह्रबिसेसम्मको आवागमन सहज हुनेछ। भोटेकोशीको कटान र पहिरोबाट खोर्सानीबारीदेखि माथिका विभिन्न ठाउँमा सडक अवरुद्ध भएकाले आवतजावतमा कठिनाइ उत्पन्न भएको छ। बाढीले बाह्रबिसेको खागदलखोला र भोटेकोशी गाउँपालिका५ को बुलकोटेमा पक्की पुल बगाएकाले दुई बेलिब्रिज राख्ने विषयमा विभागमा पहल भइरहेको डिई महतोले बताए।"
पहिरोले अवरुद्ध बिपी र मध्यपहाडी सडक खुल्यो,"सिन्धुली : लगातारको वर्षापछि आएको बाढी र पहिरोका कारण अवरुद्ध बिपी र मध्यपहाडी लोकमार्ग खुलेको छ। दुवै राजमार्गको सिन्धुलीखण्डमा अवरुद्ध सडक शनिबार दिउँसोपछि खुलेको हो। सिन्धुलीको गोलन्जोर गाउँपालिका१ कुडुलेमा र फिक्कल गाउँपालिका२ मा पहिरो खसेपछि अवरुद्ध मध्यपहाडी लोकमार्ग संचालनमा आएको जिल्ला प्रहरी कार्यालय सिन्धुलीका प्रवक्ता श्यामकुमार खत्रीले जानकारी दिए। सडकमा खसेको पहिरो जेबीसी लगाएर हटाएपछि शनिबार दिउँसोबाट दुबैतर्फी संचालनमा आएको छ, उनले भने। सडक खुलेसँगै अलपत्र परेका सवारीसाधन र यात्रु गन्तव्यतर्फ गएका छन्। मध्येपहाडी लोकमार्ग अवरुद्ध हुँदा सिन्धुली, उदयपुर, खोटाङ, ओखलढुङ्गा, सोलुखुम्बुलगायतका पहाडी जिल्लाबाट काठमाडौं जाने र आउने सयौं सवारी साधन तथा पैदलयात्रु अलपत्र परेका थिए। यसैबीच बिपी राजमार्ग अन्तरगत सिन्धुलीको सुनकोशी गाउँपालिका१ कमारेफाट र वडा नम्बर ६ को कानढुंग्रीमा लेदो खस्दा अवरुद्ध बिपी राजमार्ग सन्ञ्चालनमा आएको छ। सडकमा आएको पहिरो र लेदो हटाइएपछि उक्त राजमार्ग पनि संचालनमा आएको छ। अहिले सवारी साधन निर्वाध रुपमा सञ्चालन भएका छन्।"
म्याग्दीको पहिरोमा बेपत्ता २० जनाको शव भेटियो,"बेनी : म्याग्दीको धवलागिरी, मालिका र रघुगंगा गाउँपालिकामा शुक्रबार गएको पहिरोमा बेपत्ता भएका २० जनाको शव भेटिएको छ। बेपत्ताको खोजीमा परिचालन भएको नेपाल प्रहरी, नेपाली सेना, शसस्त्र प्रहरी, जनप्रतिनिधि र स्थानीयबासीले पहिरोले पुरिएकाको शनिबार दिउँसो शव फेला पारेका हुन् । हालसम्म धवलागिरी६ मराङका ११, मालिका७ बिमका ८ र रघुगंगा६ ठाडाखानीका १ जनाको शव भेटिएको प्रहरी निरीक्षक डाक्टर चौधरीले बताए। उनका अनुसार धवलागिरी६ कल्लेनीका १८ वर्षीय प्रकाश केसी, राम्चेका सुकना लामगादे, आशिष दामगादे, आयुष लामगादे, आयुषा लामगादे, रेश्मा सुनार, मनबहादुर श्रीपाली, कमला श्रीपाली, सुरक्षा श्रीपाली र सुरज श्रीपालीको शव भेटिएको छ। यसअघि शुक्रबार पहिरोले पुरिएका मराङको ठूलोगाउँका ६२ वर्षीय तुलबहादुर केसीको शव भेटिएको थियो। बिमकी बिष्णु शर्मा, इच्छा केसी, गौदेवी नेपाली, विशेष नेपाली, बिरबहादुर नेपाली, उनका ३ महिनाका छोरा, बिष्णु नेपाली, सन्दिप नेपालीको शव भेटिएको प्रहरी निरीक्षक चौधरीले जानकारी दिए। लापु खोलाले बगाएर रघुगंगा६ ठाडाखानीका ५० वर्षीय नलीमान छन्त्यालको मृत्यु भएको थियो। मराङको रिखको पहिरोमा ४० वर्षीय धनबहादुर जुग्जाली, ३३ वर्षीय रितुकुमारी जुग्जाली, १० वर्षीया करिस्मा जुग्जाली, ८ वर्षीय कञ्चन जुग्जाली, ५ वर्षीय अर्जुन जुग्जाली, ५५ वर्षीया गौशरा जुग्जाली, २१ वर्षीया दिमा जुग्जाली, ३ वर्षीय दिप्ती जुग्जाली र १ वर्षीय दिवन जुग्जाली बेपत्ता छन्। कल्लेनीका ५१ वर्षीय जनिमा केसी र १६ वर्षीय सबिन पुनको खोजी भइरहेको छ। दुखुखोलाले बगाएर बेपत्ता भएकी मालिका६ की ४० वर्षीया गिता रोकाको अवस्था पनि अज्ञात छ। बेपत्ताको खोजी र उद्धारका लागि शनिबार बिहान सुरक्षाकर्मी घटनास्थल पुगेका हुन्। भौगोलिक बिकटता र प्रतिकुल मौसमका कारण २४ घण्टापछि मात्रै सुरक्षाकर्मी पुगेका हुन्। पहिरोमा परेर घाइते भएका मराङका २ र बिमका १ जनाको ओमकुमारी शान्ति कोष र जिसी ग्रुपको समन्वयमा प्रभु एयरको हेलीकप्टरबाट उद्धार गरिएको छ। मराङकी २२ वर्षीया मञ्जिता श्रीपाली र ७ वर्षका सफल श्रीपालीलाई मणिपाल शिक्षण अस्पताल पोखरा रिफर गरिएको छ। बिमका ४० वर्षीय पूर्ण परियारको बेनी अस्पतालमा उपचार भैरहेको छ। ताकममा २, कल्लेनीमा २ र राम्चेमा २ जना घाइतेको उद्दार गर्न बाँकी छ।"
झोलुंगे पुलमाथि पानी !,"बाजुरा : लगातारको वर्षाले बुढीगंगा र कर्णाली नदीमा रहेका पुल उच्च जोखिममा परेका छन् । बुढीगंगा नदीले बाजुराको ताप्रीसेरा, तिपाडा, रापक अछामको साँफे, बुढाबगरलगायत ठाउँका दर्जनौ पुल उच्च जोखिममा रहेका हुन् । त्यस्तै कर्णाली नदीको पिलुचौर जुकोट पुल उच्च जोखिममा छ । बुढीगंगा नदीको ताप्रीसेरामा रहेको झोलुंगे पुलभन्दा माथि पानी बग्न थालेपछि स्थानीय जोखिमपूर्ण यात्रा गरिरहेका छन् । स्थानीय धनराज जैशीले पुल पनि जीर्ण बन्दै गएकाले आवतजावत बन्द भएको बताए । त्यस्तै कर्णालीको पिलिचौरमा रहेको झोलुंगे पुल वर्षाको समयमा जोखिम बन्ने गरेको छ । पुलको दुबैतिर रहेको पर्खालसमेत भत्किन थालेको छ । कर्णाली नदीमा रहेका आधा दर्जन पुल जोखिममा रहेको स्थानीयको भनाइ छ । वाई वाधु जोड्ने पुल, गोत्री साप्पाटा पुल, रुगिन मुगु बाजुरा हुम्ला जोड्ने आधा दर्जन पुल जोखिममा रहेका हिमाली गाउँपालिका अध्यक्ष गोविन्द्र बहादुर मल्लले जानकारी दिए । लगातारको पानीले पुल भन्दा माथि कर्णाली नदीको बहाव बढेपछि बाजुराका कर्णाली पारीको स्वामीकार्तिक खापर गाउँपालिकामा आवतजावत गर्न समस्या भएको स्वामीकार्तिक खापर गाउँपालिकाका सुब्वा कुबेर शाहीले बताए । जिल्ला समन्वय समितिको तथ्याङ्कमा जिल्लामा ६५ वटा झोलुंगे पुल छन् । पुराना र थोत्रा रहेका झोलुंगे पुल वर्षातको समयमा बाढी र पहिरोको जोखिममा रहेको जिल्ला समन्वय समिति बाजुराले जनाएको छ । चार वर्ष पहिले नै केन्द्रबाट विज्ञहरुको टोली आएर यहाँका पुल जोखिममा रहेको भन्दै पुलमा खतराको संकेत समेत लगाएर गएका छन् ।"
जाजरकोट पहिरोमा बेपत्ता थप दुईजनाको शव फेला : मृतकको संख्या नौ पुग्यो,"जाजरकोट : जाजरकोटको बारेकोट गाँउपालिका ४ सार्कीटोलमा गएको पहिरोमा परी बेपत्ता भएका थप दुई जनाको शव फेला परेको छ। योसमेत मृतकको संख्या नौ पुगेको छ। पहिरोले दुई घर बगाउँदा पाहुन आएका २ जनासहित १२ जना बेपत्ता भएका थिए। पहिरोमा परी बेपत्ता ३८ वर्षीय कलु सार्की र उनका ६ वर्षीय छोरा सभास सार्कीको शव फेला परेको हो। यसअघि शव फेला परेर पनि पहिचान हुन नसकेका कुशे ९ चौराटाका १४ वर्षीया गौरी सार्की, १६ वर्षीया कविता सार्कीको पहिचान भएको जिल्ला प्रहरी प्रमुख डिएस्पी किशोर श्रेष्ठले बताए। उनीहरु दिदीको घरमा पाहुन आएका थिए। पहिरोमा बारेकोट ४ का ५२ वर्षीय गोपाल सार्की र उनका ११ वर्षका छोरा अर्जुन सार्की र त्यस्तै कलु सार्की (दिदी) को घरमा पाहुना आएका कुशे ९ चौताराका २० वर्षीय डिल्ली सार्की, १८ वर्षका विरेन्द्र सार्की र कलु सार्कीकी १४ वर्षीया छोरी तिर्सा सार्कीको पनि शव पहिचान भइसकेको थियो। उक्त पहिरोमा पुरिएर अझै तीन जना हराइरहेका छन्। पहिरोले गाँउ नै बगाउन थालेपछि बारेकोटका विभिन्न गाँउका दुई सय बढी परिवार विस्थापित भएका छन्। घाइते दुई जनालाई शनिबार हेलिकोप्टरले उद्दार गरेर उपचारका लागि सुर्खेत लगिएको छ।"
क्वारेन्टाइनमा रहेका बिरामीको उपचारको क्रममा मृत्यु,"दमौली : भानु नगरपालिका२ को शारदा कलेजस्थित क्वारेन्टाइनमा रहेका एक व्यक्तिको उपचारका क्रममा ज्यान गएको छ। भारतबाट चार दिन अघि आएका भानु६ मैबल निवासी ६६ वर्षीय पुरुषको शनिबार मृत्यु भएको हो । शनिबार विहान बिरामी परेपछि उनलाई उपचारका लागि पोखरा स्वास्थ्य विज्ञान प्रतिष्ठान पठाइएको थियो। प्रहरी नायब उपरीक्षक युवराज तिमिल्सेनाका अनुसार उनको उपचारका लागि लाने क्रममा बाटोमै ज्यान गएको हो । भानु नगरपालिकाका स्वास्थ्य एकाई प्रमुख ऐश्वर्यचन्द्र भट्टराईका अनुसार आउनासाथ नै उच्च रक्तचाप, दम र सुगरका बिरामी उनको अवस्था कमजोर थियो। विहान सास फेर्न गाह्रो भएपछि एम्बुलेन्सको सहायतामा पोखरा पठाइएको थियो, उनले भने,तर अस्पताल नपुग्दै बाटोमै निधन भएको खबर आयो। भारतबाटै बिरामी अवस्थामा आएका उनी सुरुदेखि नै अप्ठेरो अवस्थामा रहेको बताइएको छ। क्वारेन्टाइनमा आएकै चार दिन मात्र भएकाले यस अघि उनको पीसीआर परीक्षण गरिएको थिएन। तर निधन भए पछि पोखरा स्वास्थ्य विज्ञान प्रतिष्ठानमा उनको पीसीआरका लागि स्वाब नमूना परीक्षण गर्न पठाइएको भट्टराईले जानकारी दिए। स्वाब परीक्षणका लागि पठाइएको सूचना पाएको छु, उनले भने,तर नतिजा आएको खबर छैन।"
"दुर्घटनामा चालकको मृत्यु, एक घाइते",नुवाकोट : नुवाकोटको माझीटारमा भएको दुर्घटनामा ट्याक्सी चालकको ज्यान गएको छ भने एक जना घाइते भएक छन्। शनिवार विदुर नगरपालिका५ माझीटारमा भएको ट्याक्सी दुर्घटनामा चालकको मृत्यु भएको जिल्ला प्रहरी कार्यालय नुवाकोट जनाएको छ। पासाङ ल्हामु मार्गमा विदुरबाट गल्छीतर्फ गइरहेको बा२ज ५२३३ नम्वरको ट्याक्सी अनियन्त्रित भई सडकको बाँयातर्फ किनारामा रहेको ड्रेनमा (पानी बग्ने नहर) खस्न गई दुर्घटना हुँदा धादिङको धुनिबेसी नगरपालिका७ का ५२ वर्षीय चालक नवराज खत्रीको मृत्यु भएको प्रहरी नायव उपरिक्षक राजेश थापाले जानकारी दिए। थापाका अनुसार घाइते खत्रीलाई उपचारको लागी अस्पताल लैजाने क्रममा वाटैमा मृत्यु भएको प्रहरीले जनाएको छ। सोही गाडिमा सवार नुवाकोटको तादी गाउँपालिका२ का ५१ वर्षीय ज्ञानेन्द्र सिलवाल घाइते भएको नुवाकोट प्रहरीले जनाएको छ। खत्रीको शव नुवाकोट जिल्ला अस्पताल त्रिशुलीमा राखिएको छ।
चन्दा आतंक मच्चाएको आरोपमा विप्लव कार्यकर्ता पक्राउ,"बैतडी : प्रतिबन्धित समूह नेत्रविक्रम चन्द विप्लवका एक कार्यकर्तालाई बैतडीमा प्रहरीले पक्राउ गरेको छ। जिल्लाको दोगडाकेदार गाउँपालिका ६ सित्तडका ३२ वर्षीय करन ऐरी (कर्णाली)लाई प्रहरीले पक्राउ गरेको हो। पक्राउ परेका ऐरी विप्लव समूहका गाउँकमिटि सदस्य रहेका बैतडीका प्रहरी प्रवक्ता, प्रहरी निरीक्षक गौरीप्रसाद जैसीले जानकारी दिए। डराई धम्काई चन्दा असुली गरिरहेको भन्ने गोप्य सूचनाको आधारमा ऐरीलाई पक्राउ गरिएको उनले बताए। ऐरीलाई डिलाशैनी गाउँपालिका६ कटौज भन्नेस्थानबाट पक्राउ गरिएको हो। उनले भने डिलाशैनी क्षेत्रमो चन्दा आतंक मच्चाएको भन्ने जनगुनासो आएपछि गोकुलेश्वर प्रहरी चौकीका प्रहरी नायव निरीक्षक मनोज साउँद नेतृत्वको टोलीले ऐरीलाई पक्राउ गरेको हो। पक्राउ परेका ऐरीमाथि अनुसन्धान जारी छ। पक्राउ परेका ऐरीलाई थप अनुसन्धानका लागि इलाका प्रहरी कार्यालय पाटनको हिरासतमा राखिएको छ। यसैबीच ऐरीसंगै रहेका विप्लव समूहका दार्चुला जिल्ला इञ्चार्ज रामसिंह कुँवर भने फरार रहेका र उनको खोजी कार्य जारी रहेको बैतडीका प्रहरी प्रमुख प्रहरी नायव उपरिक्षक नारायणप्रसाद अधिकारी जानकारी दिए।"
"मनसुनपछिको विपद् : २९ दिनमा ८८ को मृत्यु, ३२ बेपत्ता","काठमाडौं : मनसुन सक्रिय भए पछिको २९ दिनमा मुलुकले ठूलो जनधनको क्षति बेहोर्नुपरेको छ। सबैभन्दा बढीपहिराले क्षति पुर्याएको छ। प्राप्त विवरणअनुसार मुलुकका विभिन्न १९ जिल्ला धेरै प्रभावित भएको छ। मनसुन सक्रिय भएपछिको २९ दिनमा ती जिल्लामा बाढी र पहिरोबाट ८८ जनाले ज्यान गुमाएका छन्। अझै ३२ जना बेपत्ता छन्। बेपत्ताहरुको खोजी र राहत तथा पुनस्र्थापनको काम जारी रहेको गृहमन्त्रालयले जनाएको छ। प्राप्त विवरणअनुसार मुख्यगरी म्याग्दी, सिन्धुपाल्चोक, पर्वत, बझाङ, कास्की, जाजरकोट, पाल्पा, लम्जुङ र गुल्मी जिल्लामा बढी मानवीय क्षति भएको छ। विपद्बाट मानवीय क्षति बेहोर्ने अन्य जिल्लामा झापा, चितवन, सल्यान, कालीकोट, सुर्खेत, गोरखा, स्याङ्जा, बाग्लुङ, डोटी र दार्चुला रहेको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ। सबैभन्दा बढी म्याग्दीमा पहिरोमा परेर २७ जनाले ज्यान गुमाएका छन् भने सबैभन्दा बढी पहिरोमा परेर सिन्धुपाल्चोकमा २० जना हराइरहेका छन्। तराईका विभिन्न जिल्ला भने डुबान र कटानको समस्याबाट प्रभावित भएको छ। मनसुन सक्रिय भएको दिन जेठ ३१ गते पर्वतको कुश्मा नगरपालिका३ दुर्लुङमा अकल्पनीय रुपमा पहिरो जाँदा नौ जनाले ज्यान गुमाएका थिए। जङ्गलमाथिबाट भेलपहिरो खसेको थियो। असार ८ गते पाल्पाको तानसेन नगरपालिकास्थित सम्मोबारीमा फेरि अर्को विपद्को घटना दोहोरिँदा चार जनाले ज्यान गुमाए। बझाङमा असार २० गते त्यसैगरी पहिरो खस्दा सात जनाले ज्यान गुमाएका छन्। त्यहाँ अझै एकजना बेपत्ता रहेको प्राधिकरणले जनाएको छ। बझाङ र पर्वतको भेलपहिरो अकल्पनीय रहेकाले त्यहाँको पहिरो अध्ययन गर्न प्राविधिक समूह नै पठाइएको प्राधिकरणका प्रमुख कार्यकारी अधिकृत अनिल पोखरेल बताउँछन्। उनका अनुसार यसपटकको अपत्यारिलो ठाउँको पहिराले कहालिलाग्दो क्षति पुर्याएको छ। त्यसपछि बिहीबार र शुक्रबार मुलुकका विभिन्न स्थानमा पहिरो खस्दा धेरै जनधनको क्षति भयो। म्याग्दीमा २७ को मृत्यु म्याग्दीका प्रमुख जिल्ला अधिकारी ज्ञाननाथ ढकालले दिएको विवरणअनुसार जिल्लाको धवलागिरि, मालिका, रघुगङ्गा गाउँपालिकामा गरी पहिरामा परेर २७ जनाको मृत्यु भएको छ। अझै चारजना बेपत्ता छन्। बेपत्ता भनिएका तीनजना सम्पर्कमा आएको ढकालले जानकारी दिए। अहिलेसम्म प्रभावित ८९६ जनालाई सुरक्षित स्थानमा सारिएको छ। राहत सामग्री, त्रिपाल, खाद्यान्न, लत्ताकपडा, कम्बल आवश्यक मात्रामा हेलिकप्टरबाट पुर्याइसकिएको छ, हराइरहेकाको खोजी जारी छ, प्रजिअ ढकालले भने। उनका अनुसार ५० बोरा चामल, आवश्यक मात्रामा नुन, तेल, मसला, चाउचाउ, पाल, कम्बल ब्ल्याङ्केट सबै पुर्याइसकिएको छ। म्याग्दीमा घाइते भएका १२ जनाको हेलिकप्टरबाट उद्दा गरी केहीलाई काठमाडौँ र पोखरा पठाइएको र सात जनाको बेनीमा उपचार भइरहेको छ। सिन्धुपाल्चोकमा अझै २० बेपत्ता सिन्धुपाल्चोकको बाह्रबिसे नगरपालिकास्थित जम्बुबजार र भोटेकोसी गाउँपालिकामा बाढी र पहिरोका कारण तीन जनाको मृत्यु भएको र अझै २० जना बेपत्ता भएको प्रजिअ उमेशकुमार ढकालले जानकारी दिए। उनका अनुसार प्रारम्भिक विवरणमा ५२ घर बाढी र पहिरोले क्षति पुर्याएको छ। यहाँको प्रभावित क्षेत्रमा ६५ घर परिवारलाई पुग्ने राहत सामग्री तथा लत्ताकपडा जिल्लाबाट पठाइएको र खाद्यान्न भने स्थानीय पालिकाले व्यवस्थापन गरेको उनको भनाइ छ। अहिले पनि सबै सुरक्षाकर्मीले त्यहाँ उद्धार जारी राखेका छन्। काठमाडौँबाट समेत उद्धार टोली पुगेर जम्बुबजारमा हराइरहेकाको खोजी जारी छ। हराएका भनिएका एक जना भने सम्पर्कमा आएको उनले जानकारी दिए। कास्कीमा सातको मृत्यु, १३ घाइते कास्कीको सराङकोट, हेम्जा र पैतेडाँडामा शुक्रबार पहिरोले जनधनको क्षति पुर्याएको थियो। कास्कीमा सातको मृत्यु भएको र १३ जना घाइते रहेको प्रजिअ ज्ञानप्रसाद ढकालले जानकारी दिए। उनका अनुसार सराङ्कोटमा पाँच, हेम्जामा एक र पैतेडाँडामा एक जनाको मृत्यु भएको थियो। जाजरकोट नौ जनाको मृत्यु जाजरकोटबाट प्राप्त विवरणअनुसार नौ जनाको मृत्यु भएको छ। प्रजिअ जनकराज पन्तका अनुसार त्यहाँको बारेकोट गाउँपालिका४ लगायत स्थानमा पहिरो जाँदा नौ जनाको मृत्यु भएको हो। अझै छ जना बेपत्ता नै छन्। उनीहरुको खोजी जारी रहेको र राहत तथा पुनस्र्थापनको काम चलिरहेको छ। अन्य जिल्लामा पनि मानवीय क्षति प्राधिकरणबाट प्राप्त विवरणअनुसार विपद्मा परेर गुल्मीमा पाँचको मृत्यु भएको छ भने एकजना बेपत्ता छन्। यस्तै लम्जुङ्मा चारको मृत्यु भएको छ। रुकुम पश्चिम र दार्चुलामा दुईदुई जनाको मृत्यु भएको छ। बाढीपहिरोमा परेर गोरखा, स्याङ्जा, बाग्लुङ, डोटी, सल्यान, कालीकोट, सुर्खेत, झापा र चितवनमा एकएक जनाको मृत्यु भएको प्राधिकरणले जनाएको छ। म्याग्दीमा चार, बझाङ्मा एक, जाजरकोटमा छ, गुल्मीमा एक, सिन्धुपाल्चोकमा २० जना अझै बेपत्ता रहेको सम्बन्धित जिल्लाका प्रजिअले जानकारी दिए। रासस नारायण ढुङ्गाना"
मुगुको रातपानीमा भारत सरकारले बनाइदियो क्याम्पस,"काठमाडौँ : नेपालभारत मैत्री विकास सहकार्य कार्यक्रम अन्तर्गत ३५११ लाख लागतमा मुगु जिल्लास्थित रातापानीमा निर्माण गरिएको महादेव मस्त चतुर्देव क्याम्पसको निर्माण कार्य सम्पन्न भएको छ । प्रशासनिक तथा शैक्षिक भवनको औपचारिक उद्घाटन गाउँ विकास परिषद्, विद्यालय व्यवस्थापन समिति र काठमाडौंस्थित भारतीय राजदूतावासका प्रतिनिधिहरुले आइतबार भिडियो कन्फरेन्स मार्फत गरेका छन् । सन् २००७ मा स्थापना भएको यस क्याम्पस समुदायको स्वामित्वको शैक्षिक संस्थान हो । विश्वविद्यालय अनुदान आयोग (युजिसी) बाट स्वीकृति प्राप्त सो क्याम्पस त्रिभुवन विश्वविद्यालयसँग आबद्घ रहेको छ । क्याम्पसले चार वर्षे स्नातक तहको पठनपाठन सञ्चालन गरेको छ । हुम्ला र बाजुरा लगायत २४ भन्दा बढी गाउँका विद्यार्थीहरु अध्ययनरत यस क्याम्पसमा योग्य विद्यार्थीहरुका लागि विविध छात्रवृत्तिको व्यवस्था पनि छ । नयाँ प्रशासकीय तथा शैक्षिक भवन निर्माणको कार्यान्वयन जिल्ला समन्वय समितिले गरेको हो । यस नवनिर्मित संरचनाले विद्यार्थीहरुको सिकाई वातावरणलाई अभिवृद्धि गर्ने अपेक्षा गरिएको छ ।"
म्याग्दीमा पहिरोले २७ को मृत्यु,"म्याग्दी : म्याग्दीको धवलागिरी, मालिका र रघुगंगा गाउँपालिकामा शुक्रबारको पहिरोमा पुरिएर मृत्यु हुनेको संख्या २७ जना पुगेको छ। प्रहरीका अनुसार बेपत्ता तीनजना जीवितै सम्पर्कमा आएका छन्। चारजना अझै बेपत्ता छन्। धवलागिरी६ मराङका १८, मालिका७ बिमका ८ र रघुगंगा६ ठाडाखानीका १ जनाको शव भेटिएको डीएसपी किरणजंग कुँवरले जानकारी दिए। उनका अनुसार धवलागिरी६ मराङ्गका तुलबहादुर क्षेत्री, सुकना लामगादे, आशिस लामगादे, आयुष लामगादे, आयुषा लामगादे, रेश्मा सुनार, मन सुनार, कमला श्रीपाली, सुरक्षा श्रीपाली, सुरज श्रीपाली, प्रकाश केसी, हिरा मति जुग्जाली, करिश्मा जुग्जाली, कञ्चन जुग्जाली, गौशरा जुग्जाली, दिमा जुग्जाली, दिप्ती जुग्जाली र दिवान जुग्जालीको मृत्यु भएको छ। मालिका७ विमकी विष्णु पौडेल, इच्छा पौडेल, गौदेवी नेपाली, विशेष नेपाली, वीरबहादुर नेपाली, निशा नेपाली, विष्णु नेपाली, सन्दीप नेपालीको पनि पहिरोमा पुरिएर मृत्यु भएको छ। लापु खोलाले बगाएर रघुगंगा६ ठाडाखानीका ५० वर्षीय नलीमान छन्त्यालको मृत्यु भएको थियो। मराङको रिखको पहिरोमा बेपत्ता भएका ४० वर्षीय धनबहादुर जुग्जाली, ३३ वर्षीय रितुकुमारी जुग्जाली, अर्जुन जुग्जाली जीवितै सम्पर्कमा आएका छन्। पहिरोले पुरिएका मालिका७ बिमकी एलिसा केसी, धवलागिरी६ कल्लेनीकी जनीमा केसी, सविन पुन र दुखुखोलामा बेपत्ता भएकी मालिका६ की गीता रोका भेटिएका छैनन्। प्रहरीका अनुसार पहिरोको जोखिममा रहेका धवलागिरी गाउँपालिकाका ५९०, मालिकाका १९६, रघुगंगाका ८५ र बेनी नगरपालिकाका २५ जनालाई सुरक्षित ठाउँमा सारिएको छ। पहिरोमा घाइते भएका १२ जनाको हेलिकप्टरबाट उद्दार गरिएकोमा ७ जनाको बेनी अस्पताल, १ जनाको काठमाडौं र ४ जनाको मणिपाल शिक्षण अस्पताल पोखरामा उपचार भैरहेको छ।"
पाकिस्तानमा मन्दिर निर्माणमा रोक लगाएको विरोधमा वीरगन्जमा प्रदर्शन,"वीरगन्ज : पाकिस्तानका प्रधानमन्त्री इमरान खानको विरोधमा नेपाल विश्व हिन्दु महासंघले शनिबार वीरगन्जमा प्रदर्शन गरेको छ। पाकिस्तानको इस्लामावादमा पहिलो ऐतिहासिक मन्दिर निर्माणमा त्यहाँको अदालतले रोक लगाएको भन्दै त्यसैको विरोधमा शनिबार वीरगन्जमा नेपाल विश्व हिन्दु महासंघले प्रदर्शन गरेको हो। प्रदर्शनमा सहभागी हिन्दु धर्म समर्थकले पाकिस्तानी प्रधानमन्त्री इमरान खानको विरोधमा नाराबाजी गर्दै उनको पुत्ला पनि जलाएका थिए। त्यसअघि वीरगन्जको श्रीपुरबाट विश्व हिन्दु महासंघ पर्साले निकालेको विरोध जुलुश नगर परिक्रमा गर्दै घण्टाघर चोकमा पुगेर कोणसभामा परिणत भएको थियो। कोणसभालाई सम्बोधन गर्ने हिन्दु धर्मका अगुवाले पाकिस्तानका प्रधानमन्त्री खान आफैँले आदेश दिएपछि इस्लामावादमा मन्दिर निर्माणको काम थालिएको तर पछि त्यहाँको राजनीतिक दवाबमा मन्दिर निर्माणमा रोक लगाएर हिन्दु धर्मावलम्बीमाथि अन्याय गरेको बताए। नेपालका प्रधानमन्त्रीले पाकिस्तानी प्रधानमन्त्रीसँग कुटनीतिक सम्वाद गरेर मन्दिर निर्माणको काम सुचारु नगराए नेपालकै प्रधानमन्त्रीको पनि पुत्ला जलाउन आफूहरु बाध्य हुने चेतावनी उनीहरुले दिए। कोणसभालाई सम्बोधन गर्दै नेपाल विश्व हिन्दु महासंघ राष्ट्रिय उपाध्यक्ष विजय प्रकाश बिनले ८४ प्रतिशत हिन्दु रहेको नेपालमा राष्ट्रिय मुस्लिम आयोग जस्तै राष्ट्रिय हिन्दु आयोग पनि सरकारले गठन गर्नु पर्ने माग गरे। 'यदि राष्ट्रिय हिन्दु आयोग सरकारले गठन गर्दैन भने मुस्लिम आयोग पनि खारेज हुनुपर्छ', उनले भने,नेपालको पहिचान हिन्दु राष्ट्र नै हो, यो कायम गर्नुपर्छ। अन्यथा हिन्दु राष्ट्रका लागि नेपालका हिन्दु एकजुट भएर सडकमा उत्रिन्छन्।' नेपाल विश्व हिन्दु महासंघ राष्ट्रिय सचिव अभिषेक तिवारीले पाकिस्तानमा हिन्दुमाथि भइरहेको ज्यादतीको नेपालका मुस्लिम समुदायले पनि विरोध जनाउनु पर्ने आग्रह गरे। नेपालमा पनि हिन्दु धर्म र हिन्दु धर्मावलम्बीमाथि धावा बोल्ने काम भइरहेको भन्दै तिवारीले विदेशी डलरको प्रभावमा परेर नेपाललाई धर्मनिरपेक्ष राष्ट्र बनाइएको आरोप लगाए। उनले भने,क्रिश्चियन हावी हुँदै गइरहेका छन्। यदि सरकारले बेलैमा सोचेन भने देशभरिका हिन्दु आफ्नो धर्म र धार्मिक पहिचान जोगाउनका लागि सडकमा आउन तयार छन्।' नेपाल विश्व हिन्दु महासंघ पर्साका उपाध्यक्ष राम अयोध्या महत्तोको अध्यक्षतामा भएको विरोध प्रदर्शनमा नगर अध्यक्ष अनुराग झाको पनि सहभागिता थियो।"
मिर्गौला प्रत्यारोपणमा संलग्न चिकित्सकसहित चार पक्राउ,"भरतपुर : कलेज अफ मेडिकल साइन्सेज भरतपुरका प्रमुख कार्यकारी निर्देशकसहित चारजना पक्राउ परेका छन्। उनीहरुलाई नेपाल प्रहरीको मानव बेचबिखन तथा अनुसन्धान ब्यूरोले शनिबार साँझ पक्राउ गरेको हो। कलेजका निर्देशक मनोहर प्रधानका अनुसार एक वर्षअघि गरिएको मिर्गौला प्रत्यारोपणका विषयमा प्रमुख कार्यकारी निर्देशक डा सुप्रभात श्रेष्ठ, डा बालकृष्ण कालाखेती, जिल्ला प्रशासन कार्यालय चितवनका प्रशासकीय अधिकृत रामचन्द्र ढकाल र कानूनी सल्लाहकार रमेश काफ्लेलाई सोधपुछका लागि ब्यूरोले नियन्त्रणमा लिएको छ। कलेजको मानव अङ्ग प्रत्यारोपण समितिमा पाँचजना सदस्य रहेका छन्। उनीहरुबाहेक समितिका सदस्य सर्जन डा राकेश बर्मा भने शनिबार फेला नपरेको प्रहरी स्रोतले जनाएको छ। प्रधानका अनुसार एक वर्षअघि काठमाडौँका एक पुरुषको मिर्गौला प्रत्यारोपणको विषयलाई लिएर उनीहरुलाई अनुसन्धान गर्ने भन्दै नियन्त्रणमा लिइएको हो। प्रत्यारोपण भएका व्यक्ति नेपाली भएको र सरकारका सबै मापदण्ड पूरा गरेर प्रत्यारोपण गरिएको भए पनि के कति कारणले नियन्त्रणमा लिइएको हो भन्ने प्रस्ट नभएको बताए। हालसम्म सो मेडिकल कलेजले चार जनाको मिर्गौला प्रत्यारोपण गरेको जनाएको छ। रासस"
कर्णाली राजमार्गको दुरदशा : वर्षा भो कि सास्ती सुरु,"कालिकोट : वर्षायाम सुरु भएसँगै कर्णाली राजमार्गमा सास्ती सुरु भएको छ। एक हप्ता अगाडी कर्णाली राजमार्गस्थित कर्णाली राजमार्गको गल्लीमा पहिरो गयो। एक दिन सडक अवरुद्ध भयो। दैलेखको जाक्सी खोला नजिकै पहिरो गयो तीन दिन राजमार्ग अवरुद्ध भयो। दही खोलामा पहिरो गयो। एक दिन सडक अवरुद्ध भयो। एक्मुलेन्ससमेत रोकिए। नीजि गाडीमा सवार यात्रुहरु पनि बीच बाटोमै अलपत्र परे। वर्षेनी बिग्रीदै गएको सडकको स्तोरोन्नती नहुँदा यात्रुहरुले बर्षायाम सुभएसँगै सास्ती खेप्दै आएका छन्। जिल्ला ट्राफिक कार्यालयका अनुसार कर्णाली राजमार्गको कालिकोट खण्डका दर्जनौँ ठाँउहरुमा पहिरोले समस्या गरेको छ। जिल्लाको सिमाना दहीखोलादेखी गगने खोला, काले खोला, जिते, सुनार खोला, गल्लीलगायतका ठाँउउमा वर्षायाम सूरु भएपछि वर्षा हुँदा पहिरो खस्ने समस्या छ। बेला बेला आउने पहिरोका कारण सडक खुल्ने अवरुद्ध हुने गरेको छ। जसका कारण कर्णाली राजमार्गमा सञ्चालन हुने यात्रुबाहक तथा मालबाहक सवारी साधन र यात्रुहरुले निकै सास्ती खेप्नु परेको छ। जिल्लाको सेरीघाट, झाम्ला मोड, छेडा, सिम्लेगाड, पिली, राचुली लगायतका ठाँउहरुमा पनि ससाना पहिरो खस्ने समस्या छ। सुर्खेत कालिकोट ट्रक चालक सन्दीप खड्काले सुर्खेतबाट दैनिक उपभोग्य सामान तथा निर्माण सामाग्री ल्याएर कालिकोट हिड्दा गन्तव्यमा पुग्ने मुस्कील हुने गरेको बताए। उनले हिउदको समयमा एकै दिन सुर्खेतबाट कालिकोट पुग्ने भएपनि वर्षायाम लागेपछि त्यही सडकमा चार दिनसम्म लाग्ने गरेको बताए। उनले भने, कर्णाली राजमार्ग राज्मार्गजस्तै छैन्। छ पाँग्रे गाडीलाई साईड दिन नपुग्ने सडकमा १० पाँग्रे गाडी पनि आउछन्। सडक पुरै खाल्डाखुल्डी र हिलाम्मे छ। कति ठाँउमा गाडी फस्ता उकास्नै दिन लाग्छ। गाडीको पनि बिजोग हुन्छ। प्रमुख जिल्ला अधिकारी चन्द्रप्रसाद गैरेले कर्णाली राजमार्गमा सकेसम्म धेरै दिन पहिरोका कारण सडक अवरुद्ध हुन नदिन सडक डिभिजन कार्यालय जुम्लाबाट एक्साभेटरको व्यवस्था गरिएको बताए। उनले भने, कर्णाली राजमार्गका ठाँउ ठाँउमा वर्षासगै पहिरो खस्ने समस्या छ। पहिरो खसेपछि तत्काल पंन्छाउनका लागि सहज होस भनेर एक्साभेटर स्टेनमा राखेका छौँ। राजमार्ग दिन प्रतिदिन बिग्रिदै गएको छ। यसको सुधारका लागि सम्बन्धित निकायमा पहल पनि गरिरहेका छौँ। सडक डिभिजन कार्यालय जुम्लाका इन्जिनियर निलाबहादुर भण्डारीले कर्णाली राजमार्गको स्तोरोन्नतीको काम भइरहेको बताए। उनले सडकले बनाउदै गरेको सडक स्थानीय तहले शाखा सडकहरु खनेर मुख्य राजमार्ग बिगारी दिदा थप समस्या भएको बताए। उनले भने, राजमार्गको स्तोरोन्नतीको काम भईरहेको छ। ठाँउ ठाँउमा स्थानिय तहले शाखा सडक खन्दा मुख्य राजमार्ग अबरुद्ध पारिदिएका छन्। हामीले पटक पटक आग्रह गर्यौँ। तर उहाँहरुले सुन्नुभएन्। जिल्ला सदरमुकाम समेत रहेको खाँडाचक्र नगरपालिकाको मेयर खोला, सुनार खोला, ताडी, दाँहाँ लगायतका ठाँउमा नगरपालिकाले सडक खन्दा मुख्य राजमार्ग बिगारेको छ। राजमार्गको संरक्षणका लागि सबै निकायले ध्यान दिनुपर्छ। गगने खोला, सुनार खोला लगायतका बिभिन्न ठाँउमा आउने पहिरोको रोकथामका लागि ठेक्का भईसकेको छ। राजमार्गका बिभिन्न ठाँउमा आउने ससाना पहिरो पन्छाउन डोजरको व्यवस्था गरेका छौँ।"
शनिबार १६ अन्तर्राष्ट्रिय उडानः १४१४ नेपाली फर्किए,"काठमाडौं : त्रिभुवन अन्तर्राष्ट्रिय विमानस्थलमा शनिबार एकै दिन १६ अन्तर्राष्ट्रिय चार्टर्ड उडान भएका छन्। यी उडानमार्फत एक हजार ४१४ नेपाली स्वदेश फर्किएको विमानस्थल कार्यालयले जनाएको छ। नेपाल वायुसेवा निगम (नेपाल एयरलाइन्स) ले दोहाबाट २६२, दुबईबाट १४९ यात्रु काठमाडौँ ल्याएको छ। त्यस्तै हिमालय एयरलाइन्सले दमामबाट १५३, अबुधाबीबाट १५१ यात्रु ल्याएको छ। थप नेपालीको उद्धार उडानका लागि नेपाल एयरलाइन्स बहराइन र नारिता प्रस्थान गरेको छ भने हिमालय एयरलाइन्स दमाम, क्वालालम्पुर र फिलिपिन्सको मनिलाबाट यात्रु ल्याउन गन्तव्यतर्फ उडेको विमानस्थलले जनाएको छ। त्यसैगरी फ्लाई दुबईले दुबईबाट १७२, एयर अरेबियाले सारजाहाबाट १६१, जजिरा एयरले कुवेतबाट १६०, इतिहाद एयरले अबुधाबीबाट १४० र टर्किस एयरलाइन्सले इस्तान्बुलबाट ३३ यात्रु काठमाडौँ ल्याएको विमानस्थलले जारी गरेको विज्ञप्तिमा उल्लेख छ। आइतबार पनि नेपाल एयरलाइन्स र हिमालय एयरलाइन्सले छ उडानमार्फत बहराइन, नारिता, दममाम, मनिला, क्वालालम्पुर र दुबईबाट नेपाली ल्याउने विमानस्थलको कार्यतालिका छ। आज आन्तरिकतर्फ विभिन्न एयरलाइन्सले १० चार्टर्ड उडान गरेका छन्। मनाङ एयरले लुक्लामा एक उडान, सिम्रिक एयरले बुटवलमा दुई उडान, एयर डाइनेष्टीले धादिङमा दुई उडान, कैलशा हेलिकप्टरले तातोपानीमा दुई उडान र प्रभु हेलिकप्टरले पोखरामा दुई चार्टर्ड उडान गरेका छन्।"
चितुवा पीडित किसानलाई एक वर्षपछि राहत,"ओखलढुंगा : चितुवाबाट पीडित ओखलढुंगाका १६ जना किसानले एक वर्षपछि राहत पाएका छन्। चितुवाले घरपालुवा जनावरलाई पुर्याएको क्षति बापतको रकम मकालु वरुण राष्ट्रिय निकुञ्ज कार्यालय संखुवासभाले उपलब्ध गराएको हो। गत वर्ष १६ जना किसानका खसी बाख्रा मार्नुका साथै पाँच जना मान्छेलाई घाइते बनाएको थियो। उनीहरुलाई निकुञ्जले उपलब्ध गराएको रकम डिभिजन वन कार्यालय ओखलढुंगाले वितरण गरेको हो। वन्यजन्तुबाट हुने क्षतिको राहत सहयोग निर्देशिका २०६९ (तेस्रो संशोधन २०७५) को दफा ६ बमोजिम क्षतिको प्रकृति हेरी राहत समितिको सिफारिशको आधारमा उपलब्ध गराउने कानुनी व्यवस्था छ। ओखलढुंगा मकालु वरुण राष्ट्रिय निकुञ्ज कार्यालय संखुवासभा अन्तर्गत पर्ने भएकाले राहत उपलब्ध गराउन ढिलाइ भएको कार्यालयले जनाएको छ। मकालु वरुण राष्ट्रिय निकुञ्ज कार्यालयबाट प्राप्त २ लाख ९३ हजार १ सय ६४ रुपैयाँ राहत किसानलाई उपलब्ध गराएको डिभिजन वन कार्यालयका डिभिजन वन अधिकृत भरतबाबु श्रेष्ठले बताए। वन्यजन्तुपीडित किसानले २ हजार ७ सय ५९ देखि ७५ हजार रुपैयाँसम्म राहत पाएका छन्। राहत पाउने किसानहरू १५ जना चम्पादेवीको पलापुका रहेका छन्। जहाँ गएको साउनमा चितुवाले आतंक मच्चाएर दर्जनौं खसीबोका मारेको थियो। अर्का एक किसान भने मानेभञ्ज्याङ गाउँपालिकाका रहेका छन्। उनका पनि बाख्रा चितुवाले खाएको थियो। कुकुर र बाँदर पीडितले पाएनन् यस्तै सिद्धिचरण नगरपालिकामा एक दर्जन किसानका खसी बाख्रा जंगली कुकुरले मारेको थियो। ती किसानले भने राहत पाएका छैनन्। एक जनाको १० ओटासम्म मारेको थियो, सिद्धिचरणका मेयर मोहन श्रेष्ठले भने, उनीहरुलाई नगरपालिकाले कसरी सम्बोधन गर्ने भनेर छलफल गरिरहेको छ। ऐनमा जंगली कुकुर तथा बाँदरको क्षतिबारे उल्लेख नभएकाले किसानले राहत पाउन नसकेको डिभिजन वन अधिकृत श्रेष्ठको भनाइ छ। कुकुर पीडित किसानले भने क्षतिपूर्ति माग गर्दै आए पनि सुनुवाइ भएको छैन। त्यस्तै बाँदरले अन्नबाली क्षति गरेको धेरै उजुरी आए पनि पीडित किसानको गुनासो सम्बोधन नभएको राष्ट्रिय कृषक समुह महासंघका जिल्ला अध्यक्ष हेमकुमार घिमिरेले बताए। उनले स्थानीय सरकार यस्ता सवालमा संवेदनशील हुनुपर्नेमा जोड दिए।"
बाढी पहिरोबाट १७ खर्बको क्षति,"काठमाडौं : कोरोनाको कहरसंगै मुलुक बाढी र पहिरोको चपेटामा परेको छ। वर्षामा पहाड र हिमाली क्षेत्रमा पहिरो जाने र तराईमा बाढी र डुबानका कारण बर्षेनी अर्बौको धनजनको क्षति भइरहेको छ। राष्टिय विपत् जोखिम न्युनीकरण तथा व्यवस्थापन समितिका अनुसार बाढी र पहिरोबाट १० वर्ष यता १७ खर्ब बढीको धनजनको क्षति भएको छ। समितिका अनुसार पहिरोबाट विगत १० वर्षमा ९ सय ४ जनाको ज्यान गएको छ भने २ सय ३३ बेपत्ता छन। यस बीचका पहिरोका १ हजार ६ सय ३३ घटनामा १ अर्ब ६६ करोड ७० लाख क्षति भएको छ। पहिरोबाट ६ हजार ७ सय ९६ परिवार प्रभावित भएका छन। विपतको पूर्व तयारी र प्रतिकार्य तयारी सम्वन्धी समितिले प्रतिवेदन तयार गरि संसदको राज्य व्यवस्था समितिमा पठाएको छ। विपत् व्यवस्थापन समितिका अनुसार गत वर्ष मात्र पहिरोका कारण ८३ जनाको ज्यान गएको थियो। पहिरोले धनजनको क्षतिसंगै सडक र लोकमार्गमाहरु अवरुद्ध गरेर सामाजिक जीवनका आयामहरुमा पनि असर गरिरहेको छ। समितिको प्रतिवेदनमा बाढीले विगत ९ वर्षमा १६ अर्ब ६५ करोड नोक्सानी पुगेको छ। बाढीबाट ७ सय ७६ को ज्यान गएको छ भने ५ सय ९ जना बेपत्ता छन। बाढीबाट ६४ हजार ४ सय २२ परिवार प्रभावित भएका छन। 'विपत् व्यवस्थापनको पूर्वतयारी र प्रतिकार्यको तयारीबारे सरकारको योजना माग गरेका थियौं, राज्य व्यवस्था समिति सभापति शशि श्रेष्ठले अन्नपूर्णसँग भनिन, सरकारको योजनाबारे छलफल गर्छाै र आवश्यक निर्देशन दिन्छौ।' बाढी पहिरो र मौसमबारे जानकारी दिदैं जनतालाई पूर्व सतर्कता अपाउन सरकारले आग्रह गरिरहेपनि विपत्को पूर्व तयारी र प्रतिकार्यको तयारी भने सन्तोषजनक नभएको सभापति श्रेष्ठले बताईन। विपत्पछि उद्धार कार्यमा त सरकारको सक्रियता राम्रै छ, श्रेष्ठले भनिन, विपत्संगै राहत, र पुनस्र्थापनामा के के भइरहेको छ भनेर समितिले अनुगमन गर्ने तयारी गरिरहेको छ।) केन्द्रिय विपत् व्यवस्थापन कोषमा यस वर्ष १ अर्ब ५३ करोड ७० लाख ३८ हजार रुपैया केन्द्रिय कोषमा मौज्दात छ। आवश्यक परेको बेलामा कोषबाट रकम खर्च गर्न सकिने समितिले जनाएको छ। सरकारका विभिन्न मन्त्रालय र निकायबीच समन्वय गरेर मनुसन तयारी तथा प्रतिकार्य योजना तयार पारिएको छ। उक्त योजनामा विपत् सम्वन्धी सूचना संकलन तथा दैनिक प्रतिवेदन तयार पार्न राष्टिय आपतकालीन कार्यसञ्चालन केन्द्रलाई २४ सै घण्टा संचालन गरिने उल्लेख छ। विपदको अवस्थामा छिटो खोज तथा उद्धार कार्यका लागि नेपाली सेनाले ईटहरी,भरतपुर, काठमाडौ, पोखरा र सुर्खेत गरि ५ स्थानमा हेलिकप्टर तयारी अवस्थामा राख्ने कार्ययोजनामा उल्लेख छ। बाढी र पहिरोको नियन्त्रण, रोकथाम र पूर्व तयारीका लागि मन्त्रालयहरुलाई विषयगत जिम्मेवारी तोकिएको कार्ययोजनामा छ। पहिरो प्रभावित परिवारका लागि सुरक्षित स्थानमा स्थानान्तरण गर्ने र पहिरोको जोखिममा परेका वस्तीहरुलाई सुरक्षित रुपमा स्थानान्तरण गर्ने कार्यहरुको जिम्मेवारी शहरी विकास मन्त्रालयलाई तोकिएको छ। स्थानीय र प्रदेश सरकारसंगको समन्वयमा पहिरोले भत्किएका संरचना तत्काल निर्माण गर्ने कार्यको जिम्मा ऊर्जा र जल श्रोत मन्त्रालयलाई दिइएको छ। बाढी पहिरोबाट अवरुद्ध सडक, पुल पुलेसाहरु तत्काल मर्मत गरि सञ्चालनमा ल्याउन भौतिक पूर्वाधार र महामारीको रोकथाम, नियन्त्रण र उपचार गर्ने कामको जिम्मेवारी स्वास्थ्य मन्त्रालयलाई तोकिएको कार्ययोजनामा छ।"
कतारबाट फर्किएका केहीमा कोरोना आशंका : १४९ यात्रुलाई खरिपाटी क्वारेन्टाइनमा राखियो,"भक्तपुर : कोरोना भाइरस सङ्क्रमणको आशङ्का भएपछि शुक्रबार कतारबाट फर्किएकालाई होल्डिङ सेन्टरमा नलगी भक्तपुरको चाँगुनारायण नगरपालिका७ खरिपाटीस्थित क्वारेन्टिनमा लगिएको छ । कतार एयरवेयजबाट त्रिभुवन अन्तर्राष्ट्रिय विमानस्थल विमानस्थल ओर्लिएकामध्ये केहीलाई कोरोना सङ्क्रमणको आशङ्का भएपछि विमानस्थलबाट नौवटा गाडीमा राखेर एक बालिका, छ महिलासहित १४९ जनालाई सिधै खरिपाटीस्थित क्वारेन्टाइमा लगिएको प्रमुख जिल्ला अधिकारी हुमकला पाण्डेले जानकारी दिइन् । एउटै विमानमा आएका केहीलाई कोरोनाको आशङ्का भएपछि सबै यात्रुलाई नियमानुसार होल्डिङ सेन्टरमा लगेपछि प्रक्रिया पूरा गरी सम्बन्धित जिल्लामा पठाउने गरिएपनि उनीहरुलाई भने सिधै क्वारेन्टाइनमा लगिएको हो । क्वारेन्टाइनमा लगेर पिसिआर परीक्षणको तयारी गरिएको उनले जानकारी दिए ।"
"बारेकोट पहिरो : ४० घर विस्थापित, बेपत्ताको खोजी जारी","जाजरकोट : पहिरोले गाँउ बगाउन थालेपछि जाजरकोटको बारेकोटमा ४० घरपरिवार विस्थापित भएका छन् । घर नजिकैबाट पहिरो जान थालेपछि बारेकोट४ जिरीका ३२ र गोठगाँउका ८ घर विस्थापित भएको प्रहरीले जनाएको छ । उनीहरुलाई स्थानीय दुई विद्यालयमा राखिएको जिल्ला प्रहरी प्रमुख डिएस्पी किशोर श्रेष्ठले जानकारी दिए । पानी नरोकिएकाले अहिले पनि धेरै घर जोखिममा छन् । बिहीबार राति आएको पहिरोले बारेकोट ४ सार्कीटोलका दुई घर बगाउँदा ७ जनाको मृत्यु भएको छ । पाँच जना बेपत्ता छन् । बेपत्ताको खोजी कार्य शनिबार बिहानैदेखि जारी रहेको डिएएपी श्रेष्ठले जानकारी दिए । नेपाली सेनाको उद्धारटोली घटनास्थल पुगेर खोजी गरिरहेको छ । खराब मौसमका कारण उद्धारमा कठिनाई भएको बारेकोट गाँउपालिकाका अध्यक्ष महेन्द्र शाहले बताए । बारेकोट५ तोल्खान, कालाखोली, भैलोखान, वडा नं ४ गोठगाँउ, जिरी, मैना लगायतका बस्ती पहिरोको उच्च जोखिममा रहेकाले स्थानीय विद्यालयमा बस्न आग्रह गरिएको उनले बताए । अध्यक्ष शाहका अनुसार ती गाँउका करीब ६० घरधुरी पहिरोको जोखिममा परेका छन् । पानी परिरहेकोले स्थानीय त्रसित भएका छन् ।त्यस्तै बारेकोट ६ धुमाका २० वर्षीय शान्तबहादुर चलाउने र १० वर्षीय प्रचण्ड चलाउनेलाई स्थानीय एक खोलाले बेपत्ता बनाएको छ । रामचन्द्र चलाउने र विज्ञान बोहरालाई स्थानीयले खोलामा आएको बाढीबाट उद्धार गरेका छन् । रामचन्द्र गम्भीर घाइते भएको गाँउपालिकाका प्रमुख प्रशासकीय अधिकृत गोविन्द सिँहले जानकारी दिए । जिल्लाको जुनीचाँदेमा खोलामा एक जना वेपत्ता भएका छन् । भीरबाट लडेर खोलामा परेका जुनीचाँदे ११ का डिल्लीबहादुर चनारा सानाखोलामा बेपत्ता भएका हुन । त्यस्तै बारेकोट ४ का लालबहादुर नेपाली पहिरोमा परी गम्भीर घाइते भएका छन् । पहिरोले घर भत्काएको र भाग्ने क्रममा उनी घाइते भएका थिए । घाइते दुई जनाको उद्धारका लागि सुर्खेतबाट हेलिकोप्टर आउने भनिए पनि खराब मौसमका कारण आउन सकेको छैन । घाइते घरमै उपचार अभावमा छट्पटाइरहेको गाँउपालिका अध्यक्ष शाहले बताए । घटनास्थल बारेकोट सदरमुकाम खलंगादेखि दुई दिन पैदल दूरीमा २५ कोष उत्तरपूर्वमा पर्छ।"
पहिरोमा मृत्यु भएका परिवारलाई ३ लाख राहत,"बेंसीसहर : बिहीबार राति पहिरोमा परी मृत्यु भएका ३ जनाको परिवारलाई विपद व्यवस्थापन समिति लमजुङले ३ लाख रुपैयाँ सहयोग प्रदान गरेको छ। भीषण वर्षासँगै बेसीसहर७ सातविसेमा घर माथिबाट आएको पहिरोले पुरिँदा बेंसीसहर नगरपालिका१०, खाँचेका ३३ वर्षीय दीपक तामाङ, उनकी श्रीमती २७ वर्षीया भीममाया र छोरा १० वर्षको छेवाङको घटनास्थलमै मृत्यु भएको थियो। मृतक प्रतिव्यक्ति ११ लाख रुपैयाँका दरले राहत दिइएको प्रमुख जिल्ला अधिकारी कृष्णप्रसाद शर्माले बताए। घटना भएको १५ घण्टाभित्रै प्रजिअ शर्माले मृतक दीपकका बुबा हर्कबहादुरलाई ३ लाख रुपैयाँ हस्तान्तरण गरेका हुन्। विपद्मा परेर मृत्यु भएमा सरकारले जनही १ लाख रुपैयाँ राहत दिने व्यवस्था छ। राहत वितरणमा प्रजिअ शर्मासहित डीएसपी गंगाबहादुर थापा, सशस्त्र डीएसपी रमेशकुमार गुरुङलगायतको टोली हर्कबहादुर बसेको छोरी सावित्रीको घरमा पुगेको थियो। बिहीबार राति पौने ११ बजेतिर पहिरो गएपछि नेपाल प्रहरी र सशस्त्र प्रहरी साथै स्थानीयले उद्धार गरी शव निकालेका थिए। बिहान पौने तीन बजेसम्म शव निकाल्न समय लागेको डीएसपी थापाले बताए।"
"सास भेटिने आस मर्यो, लास भेटे हुन्थ्यो","सिन्धुपाल्चोक : दुई दिनअघि घरमा सकुशल छाडेकी आमालाई मध्यरातमा आएको बाढीले बेपत्ता बनाउला भन्ने बाह्रबिसे नगरपालिका५ जम्बुका दावा तामाङले कल्पना पनि गरेका थिएनन्। मजदुरी गरेर आमालाई खुसी बनाउन घरनजिकै गाउँको विद्यालय निर्माणको काममा गएका दावा मध्यरातमा आएको ठूलो आवाजसँगै बेपत्ता भएकी आमालाई खोज्न बाढीले बगाएको आफ्नो घरआसपास घुमिरहेका छन्। साँझ मात्रै आमासँग फोनमा गफ गरेर आफू केही दिनपछि मात्र घर आउने बताएका दावाको आमासँगको अन्तिम संवाद नै त्यही बन्यो। आफू बसेको गाउँबाटै बुधबार मध्यरातमा ठूलो आवाज आएको सुनेर दौडिएर आएका दावाले न आमा भेटे न भूकम्पपछि पुनर्निर्माण गरेको घर नै। बिहानसम्म आमा कतै भेटिने आशामा रहेका दावा दिन ढल्दै जाँदा पनि सम्पर्कमा नआएपछि जीवित भेटिने आशा मार्न थालेका छन्। आमाको श्वास भेटिने आशा त मर्यो कम्तिमा लास भेटे पनि मनमा सन्तोष त हुन्थ्यो, दावाले टेलिफोनमा भने, बुधबार रातको पानी हाम्रो लागि अभिशाप बनेर आएको रहेछ। दावा मात्र हैन, बेपत्ता भएकाको परिवारका सदस्य अहिले यही भन्न थालेका छन्। अविरल वर्षाले राजमार्गमा पर्ने जम्बु बजार माथिबाट आउने याल्मो खोलामा लेदो सहितको बाढी आएर बस्तीमा पस्दा झन्डै १५ घर बगाएको थियो। बाढीमा परेर दुईजनाको मृत्यु भयो भने १८ जना अझै बेपत्ता छन्। बाढीमा परेका सहकर्मी इन्जिनियर आकाश केसी भेटिने आशामा शुक्रबार राजधानीबाट यमन भुषाल बाह्रबिसे आएका छन्। राजधानी आउँदा आफ्नैमा बस्ने केसी अझै भेटिन्छ कि भन्ने उनलाई आशा छ। दाङको तुलसीपुरमा रहेका आकाशका बाबुआमालाई ऊ सम्पर्कविहीन मात्र भएको खबर पठाइएको छ। राति बजारमा बाढी आएपछि भाग्ने क्रममा बेपत्ता भएका आकाशसँगै जाइका परियोजनाअन्तर्गत पुनर्निर्माण कार्यमा खटिएका इन्जिनियर सुशिल पन्थीले बताए। जम्बुस्थित बाढीले बगाएको बस्ती हेर्दै सर्वसाधारण । फोटो : युवराज पुरी ठूलो आवाजसहित बाढी बस्तीमा पसेपछि भाग्ने प्रयास गर्दा आकाश हरायो, पन्थीले भने, ऊ हराउनु अघिसम्म हामी सातैजना सँगै थियौं। पन्थीका अनुसार सबैजना भाग्न खोज्दा सडकमै बाढी आएपछि सबै पुनः घरभित्र पसे तर आकाश आएनन्। बाहिर निस्केर ठूलो आवाजमा कराउँदासमेत आकाश नआएपछि बिहान भेटिने आशामा बाँकी ६ जना सुरक्षित स्थानतर्फ लागे। तर, बिहान मात्र होइन, सिंगो दिन बित्दासमेत आकाश सम्पर्कमा आएनन्, पन्थीले भने। बुधबार राति जम्बु र बुल्कोटमा आएको बाढीले बेपत्ता बनाएका २२ जना कोही पनि शुक्रबार साँझसम्म नभेटिएको स्थानीय प्रशासनले जनाएको छ। बाह्रबिसेदेखि नै बाढीस्थलसम्म पुग्ने अरनिको राजमार्ग ठाउँठाउँमा अवरुद्ध भएकाले बेपत्ता खोजी तथा पीडितलाई राहत पुर्याउन समस्या भएको हो। निरन्तरको वर्षाका कारण सडक सुचारु गराउन नसक्दा राहत पुर्याउन र बेपत्ताको खोजी गर्न ढिलाइ भएको प्रमुख जिल्ला अधिकारी उमेशकुमार ढकालले बताए। बाढीले मानवीय क्षति पुर्याएको जम्बु पुग्नुभन्दा करिब तीन किलोमिटर ओरैको खागदल खोलामा गएको पहिरोले अरनिको राजमार्ग अवरुद्ध बनाएकाले बेपत्ताको खोजीका लागि स्काभेटर पठाउन कठिन भएको ढकालले बताए। घटनास्थलसम्म पुग्न स्काभेटरलाई सडकको ट्रयाक खोल्ने काममा लगाएका छौं, प्रजिअ ढकालले भने, जति सक्दो छिटो सडकको ट्रयाक खोलेर स्काभेटर बेपत्ताको खोजीका लागि घटनास्थल पठाउने प्रयास गरिरहेका छौं।"
डडेल्धुरामा खानेपानीको विषयमा झगडा हुँदा बालकको मृत्यु,डडेल्धुरा : डडेल्धुरामा खानेपानीको विषयमा विवाद हुँदा भएको झडपमा परेर एक बालकको मृत्यु भएको छ। आलिताल गाउँपालिका  ६ मा खानेपानीको विषयमा विवाद हुँदा झडपमा परेर घाइते भएका बालकको मृत्यु भएको जिल्ला प्रहरी कार्यालय डडेल्धुराले जनाएको छ। आलिताल गाउँपालिका ६ का गणेश महराका ८ बर्षीय छोरा हिमान्सु महरा (सिद्धार्थ) को मृत्यु भएको जिल्ला प्रहरी कार्यालयका प्रमुख प्रहरी नायब उपरीक्षक दधीराम न्यौपानेले जानकारी दिए। गम्भीर घाइते भएका हिमान्सुको धनगढीस्थित सारथी अस्पतालमा उपचारका क्रममा मृत्यु भएको हो। गएराती करिब ९ बजे भएको झडपमा बालक घाइते भएपछि उपचारको लागि राती नै धनगढी लगिएको थियो। घाइते बालकको आज बिहान उपचारका क्रममा धनगढीमा मुत्यु भएको हो। खानेपानीको विवादले उग्ररुप लिएपछि मादक पदार्थ सेवन गरेका भौना र झरकाडा गाउँका ४ जना बीच भएको कुटाकुटमा बालकको मुत्यु भएको डडेल्धुरा प्रहरीले जनाएको छ। घटनामा संलग्न रहेका चारजनालाई पक्राउ गरी अनुसन्धान थालिएको प्रहरी नायब उपरीक्षक न्यौपानेले बताए।
"कालीगण्डकीमा बाढी, विश्वकै ठूलो शालीग्राम शिला डुब्यो","कुश्मा : लगातारको अविरल वर्षाका कारण कालीगण्डकी नदिको बहाब बढेपछि विश्वकै ठूलो शालीग्राम शिला डुबानमा परेको छ । पर्वत, स्याङजा र गुल्मीको सिमानामा पर्ने पर्वतको विहादी गाउँपालिका वडा नं ६ सेतीवेणीमा रहेको विश्वकैठूलो शालीग्राम शिला डुबानमा परेको हो । कालीगण्डकीमा पानीको सतह २७ वर्ष यताकै उच्च विन्दुमा पुगेपछि शिला पूर्णरुपमा डुबानमा परेको स्थानीय तीलक पराजुलीले जानकारी दिए । शिला डुबानमा परेसँगै उक्त क्षेत्रमा रहेका पुजारी तथा पण्डितहरु विस्थापित बनेका छन् । पवित्र शालीग्राम शिला र शालिग्राम क्षेत्रका सत्तललगायतका सबै संरचना डुबाएको छ पराजुलीले भने । बर्सेनी सेतीवेणीका नागरिकहरु जोखिममा पर्दा समेत संरक्षणका लागि उचित ध्यान कुनै निकायबाट पनि पुग्न नसकेको भन्दै स्थानीय आक्रोशित बनेका छन् । शिला संरक्षणका लागि बनाएको तटबन्ध र ग्याबियन समेत पानीले पुरिएपछि शिलामा दर्शन गर्न जाने पूर्वाधारमा पनि पूर्णरुपमा क्षति पुगेको उनले बताए । पानीको सतह बढेर बजारसँग जोडिएको संस्कृति विद्यालय र मन्दिरसम्म आइपुगेको छ । बहाब ह्वात्तै बढेपछि स्थानीयले रातभर जाग्राम बसेका छन् । घरसम्मै आएर डुवाउने हो भन्ने चिन्ताले रातभर जाग्राम बस्नुपरेको स्थानीय शिक्षक अशोकसिंह पाण्डेले बताए । मुलुककै सबैभन्दा ठूलो कालीगण्डएकी ए जलबिद्युत आयोजनाको बाँधका कारण बाढी आउँदा पर्वत, स्याङ्गजा र गुल्मी जिल्लाको सिमानामा पर्ने सेतीबेणीबजार डुबानको खतरामा पर्ने गरेको हो । सेतीबेणीबजार डुबानको खतरा बढेपछि पर्वतमा पर्ने बजार क्षेत्र र स्याङ्जातर्फको बजार क्षेत्रका व्यापारी तथा सर्वसाधरण त्रसित छन् । विगत १० वर्षअघि कालीगण्डकी र सेतीखोला उर्लेर आउँदा तीन दर्जन घरपरिवार बिस्थापित बनेका थिए । २०६६ असोज २१ मा बजार क्षेत्र नै डुबानमा परेको घटनाले उनीहरुमा सधैंभर त्रास थप्ने गरेको स्थानीय व्यावसायी विष्णु न्यौपाने बताउछन्। कालीगण्डकीमा पानीको सतह बढेपछि कालीगण्डकी 'ए' को बाँधका सबै ढोका खोल्न लगाइएको प्रमुख जिल्ला अधिकारी शम्भुप्रसाद रेग्मीले जानकारी दिए । पानीको सतह उच्च भएपनि अहिलेसम्म कुनै क्षति नपुगेको रेग्मीले बताए । स्थानीय प्रहरी चौकीका अनुसार शुक्रबार दिउँसोसम्म पानीको बहाब उच्च बढेको थियो । बजार क्षेत्रसँगै जोडिएको मन्दिरको सत्तलसम्म बहाब आइपुगे पनि कालीगण्डकी 'ए' को बाँधका सबै ढोका खोलेपछि घट्दै गएको प्रहरीले जनाएको छ । बजार क्षेत्रमा अहिलेसम्म कुनै क्षति नपुगेको इलाका प्रहरी चौकी हुवासले जनाएको छ ।"
गुणस्तरहीन निर्माण सामाग्री : ओखलढुंगामा नौ महिनामै उप्कियो कालोपत्रे,"ओखलढुंगा : ओखलढुंगारुम्जाटार सडकको कालोपत्रे निर्माण सकिएको ९ महिना नबित्दै उप्किएको छ। गुणस्तरहीन निर्माण सामाग्री प्रयोग हुँदा सडक निर्माण नसकिँदै भत्किन थालेको थियो। सडकमा बिछ्याइएको डीबीएसटी कालोपत्रे उप्किएर खाल्डैखाल्डा परेपछि गाडी फस्न थालेका छन्। हिलो माटो र पानी जमेर मोटरसाइक पार गराउनै समस्या हुने गरेको स्थानीयको गुनासो छ। मापदण्डअनुसार सामग्री प्रयोग नगरेको, चिसो समयमा गरिएको पिच ६ महिना बित्दा पुरै भत्किएर खोलाजस्तो बनेको स्थानीय पासाङ शेर्पाले बताए। उनले भने, एक वर्षपछि यो बाटोमा बलेरो पनि चल्न सक्दैन। यो सडक कालोपत्रेको काम तीन पटक म्याद थपेर सकिएको थियो। २०७४ जेठमा १८ महिनामा सक्नेगरि राष्ट्रिय पुनः निर्माण प्राधिकरण, जिल्ला आयोजना कार्यन्वयन ईकाइमार्फत विदेशीदाताको सहयोगमा निर्माण थालिएको थियो। वेश निर्माण गर्दै लापरवाही भएकाले सडकको काम नसक्दै भत्किन थालेको रुम्जाटारओखलढुंगा सडकमा सवारी चलाउने चालक नुण्डु शेर्पाले बताए। उनले अनुगमन नहुने, ठेकेदारले लापरवाही गरेकाले सडक भत्केको बताए। राष्ट्रिय पुनर्निर्माण प्राधिकरण, केन्द्रीय आयोजना कार्यान्वयन इकाई र ठेकेदार कम्पनी तामाङ कुमार जेभीबीच २०७४ जेठमा १८ महिनाभित्र सम्पन्न गर्ने गरि ठेक्का सम्झौता भएको थियो। सम्झौतापछि लामो समय काम नगरी बसेको ठेकेदारले चिसो मौसममा अलकत्रा हालेका कारण सडक निर्माण नसकिँदै भत्किएको थियो। १११ किलोमिटर लामो उक्त सडकमा कालोपत्रे विछ्याउनका लागि ठेकेदार कम्पनीले मुआब्जा विवाद, बिटुमिन, अलकत्रा अभावलगायतका समस्या देखाउँदै काममा ढिलासुस्ती गरेको थियो। उक्त सडकको एसियाली विकास बैंक र स्वीस सरकारको सहयोगमा २० करोड ६८ लाख लागत रहेको छ। यो सडकको केही अफ्ठ्यारा भागमा अझैपनि कालोपत्रे गरिएको छैन। कालोपत्रे गरिएको भनिएको सडकका केही भागमा हिलैहिलो जमेको भेटिन्छ। राष्ट्रिय पुनर्निर्माण प्राधिकरण, केन्द्रीय आयोजना कार्यान्वयन इकाइ ओखलढुंगाले सडकको कालोपत्रे उप्किएपछि २ किलोमिटरभन्दा बढी क्षेत्रमा पुनः कालोपत्रे गर्न ठेकेदारलाई दबाब दिएको कार्यालयका इन्जिनियर सरोज केसी बताउँछन। कालोपत्रे उप्किएपछि कार्यालयले कुल लागतको ९ प्रतिशत रकम भुक्तानी नगरेको उनले दावी गरे। समयमा प्रभावकारी अनुगमन नहुने, ठेकेदारले कमसल सामग्री प्रयोग गर्ने चिसो मौसममा कालोपत्रे बिछ्याएका कारण भत्किएको प्रभाविकहरु बताउँछन्।"
"आँधीखोला किनारमा शव भेटियो, पहिचान खुल्न सकेन","स्याङ्जा : गल्याङमा एक पुरुषको शव फेला परेको छ । गल्याङ् नगरपालिका४ स्थित आँधीखोला किनारमा शुक्रबार साँझ एक पुरुष शव फेला परेको प्रहरीले जनाएको छ । खोलाको किनारमा अन्दाजी ५०५५ वर्षका देखिने परिचल हालसम्म खुल्न नसकेको नसकेको प्रहरी नायब उपरीक्षक राजेन्द्र अधिकारीले जानकारी दिए । शवको प्रकृति हेर्दा दुईतीन दिनअघिको जस्तो देखिने र शवलाई वालिङ प्राथमिक स्वास्थ्य केन्द्रमा राखिएको प्रहरी प्रवक्तासमेत रहेका अधिकारीले बताए । घटनाबारे प्रहरीले थप अनुसन्धान गरिरहेको जनाएको छ । बाढी, पहिरो र भेलसहितको उर्लेको आँधीखोलाले बगाउदै ल्याएर खोला किनारमा शव हुत्ताएको स्थानीयले देखेपछि प्रहरीलाई खबर गरेका थिए ।"
"स्याङ्जामा तीन जनाले कोरोना जिते, तीन संक्रमित थपिए","स्याङ्जा : स्याङ्जामा शनिवार ३ जनाले कोरोना जिते भने ३ जनामा कोरोना संक्रमण पुष्टि भएको छ। भीरकोटस्थित कालिका सामुदायिक अस्पतालको आइसोलेसनमा उपचाररत ३ जनाले कोरोना जितेका हुन्। असार ८ गते र १३ गतेदेखि आइसोलेसनमा राखिएका उनीहरुको पिसिआर रिपोर्ट नेगेटिभ आएपछि अस्पतालले घर पठाएको हो। कोरोना जितेर घर जानेमा अर्जुनचौपारी गाउँपालिकाका २ जना र गल्याङ नगरपालिकाका एक जना हुन। उनीहरु क्रमश : ३१, २० र २६ वर्षका पुरुष हुन्। यसैगरी, वालिङ र चापाकोट नगरपालिका र कालीगण्डकी गाउँपालिकाका एकएक जनामा कोरोना संक्रमण पुष्टि भएको छ। सम्बन्धित पालिकाको क्वारेन्टाइनमा बसेका उनीहरुका पिसिआर टेष्ट शनिवार पोजिटिभ देखिएको गण्डकी प्रदेश स्वास्थ्य निर्देशक डा बिनोदबिन्दु शर्माले जानकारी दिए। क्षयरोग केन्द्र पोखरामा गरीएको परीक्षणमा वालिङका २० वर्षीय, चापाकोटका २९ वर्षीय र कालीगण्डकीका १९ वर्षीय पुरुष हुन्। योसँगै जिल्लामा कोरोना संक्रमितको संख्या १ सय ९१ पुगेको छ। ती मध्ये २ जनाको मृत्यु भएको छ भने १ सय ३१ ले कोरोना जितेर घर फर्केका छन्। बाँकी संक्रमित भीरकोटस्थित कालिका अस्पतालमा, वालिङस्थित कुँवर समाज भवनमा, गल्याङस्थित गल्याङ अस्पताल र पुतलीबजार स्थित करेण्डाँडा स्वास्थ्य चौकीको आइसोलेसनमा उपचाररत छन्।"
"प्रदेश ५, सुदूरपश्चिम र कर्णाली प्रदेशमा भारी वर्षा","काठमाडौं : मनसुनी न्युन चापिय रेखा नेपालको तराई भूभाग नजिक रहेको जल तथा मौसम विज्ञान विभागले जनाएको छ। शनिबार बिहान जारी गरिएको मौसम पूर्वानुमान बुलेटिन देशभरदेशभर सामान्य बदली रही सबै प्रदेशका केहि स्थानहरूमा अहिले वर्षा भइरहेको उल्लेख छ। आज दिउँसो देशभर सामान्यदेखि पूर्ण बदली रही सातै प्रदेशका धेरैजसो स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, प्रदेश २, बागमती प्रदेश र गण्डकी प्रदेशका थोरै स्थानहरुमा र प्रदेश ५, सुदूरपश्चिम प्रदेश र कर्णाली प्रदेशको एकदुई स्थानहरुमा भारी वर्षाको सम्भावना रहेको छ। राती देशभर सामान्यदेखि पूर्ण बदली रही सातै प्रदेशका धेरैजसो स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, प्रदेश २ र गण्डकी प्रदेशका थोरै स्थानहरुमा साथै बागमती प्रदेश, प्रदेश ५, कर्णाली प्रदेश र सुदूरपश्चिम प्रदेशको एकदुई स्थानहरुमा भारी वर्षाको सम्भावना रहेको मौसम पूर्वानुमान महाशाखाले जनाएको छ। आइतबार देशभर सामान्यदेखि पूर्ण बदली रही धेरै जसो स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, बागमती प्रदेश र गण्डकी प्रदेशका थोरै स्थानहरुमा तथा प्रदेश २, प्रदेश ५ का एकदुई स्थानहरुमा भारी वर्षाको समेत सम्भावना रहेको छ। सोमबार देशभर सामान्यदेखि पूर्ण बदली रही धेरै जसो स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १ र प्रदेश न २ का केही स्थानहरुमा तथा बाग्मती, गण्डकी र प्रदेश ५ का एकदुई स्थानहरुमा भारी वर्षाको समेत सम्भावना रहेको बुलेटिनमा उल्लेख छ। बुलेटिनमा भनिएको छ, 'देशका धेरैजसो स्थानहरुमा मेघगर्जनचट्याङ्गसहित मध्यम वर्षाको सम्भावना र सबै प्रदेशका थोरै स्थानहरुमा भारी वर्षाको सम्भावना रहेको हुँदा नदीहरुमा पानीको बहाव बढ्ने, पहाडी क्षेत्रमा भूक्षय हुने, पहिरो जाने, सडक तथा हवाई यातायात प्रभावित हुने तथा ढलपानीको राम्रो निकास नभएको ठाउँमा डुबानसमेत हुन सक्ने भएकोले आवश्यक सतर्कता अपनाउन हुन अनुरोध छ।'"
उद्धारमा गएका फर्किएनन्,"बेनी : घरछेउको खोल्सामा बाढी र माख्लाको भीरबाट पहिरो खस्न थालेपछि बिहीबार राति १ बजे प्रकाश केसी छिमेकी परदेवी पुनकहाँ पुगे। केसीकी आमा ताजिमा र साथी सविन पुन भने घरमै सुतिरहेका थिए। पहिरोसँगै धार खोलामा बाढी आउन थालेपछि बिहान ५ बजेतिर आमा र साथीलाई उद्धार गर्न गएका केसी फर्किएनन्। मामा (प्रकाश)ले राति १ बजे आएर हामीलाई उठाउनुभयो। बिहानै उपल्लो कल्लेनी जाने भनेर बसेका थियौं, परदेवीले भनिन्, बिहान ५ बजेतिर उज्यालो हुन लागेपछि खोला कत्रो आयो हेर्छु, सविन र आमालाई उठाएर ल्याउँछु भनेर २० पाइला अगाडि नबढ्दै आएको पहिरोले कहाँ पुर्यायो पत्तै भएन। पहिरोमा भाग्ने क्रममा परदेवीको खुट्टामा चोट लागेको छ। उनका श्रीमानलाई पहिरोले हुत्याएर निगालोको झ्याङमा पुर्यायो र बाँचे। भागेर केही पर पुगेकी परदेवीलाई उनका छोरा प्रेम र साथी उमेशले पहिरोबाट निकाले। धवलागिरि गाउँपालिका६ कल्लेनीका १८ वर्षीय केसीको शव शुक्रबार दिउँसो प्रहरी र स्थानीयले भेटाए पनि निकाल्दै गर्दा पहिरो आएपछि भागाभाग भयो। प्रकाशका भाइ निकेश भने दिदीको घरमा गएकाले जोगिए। पहिरोले परदेवी र ताजिमाको घर बगाएको छ। वरिपरि पहिरोले घेरेकाले गाउँका सबै जना एकै ठाउँमा जम्मा भएर बसेको कल्लेनीका रत्नबहादुर पुनले बताए। पहिरोले गाउँबाट बाहिर जाने सबै बाटो बगाएको छ, पुनले भने, रातिदेखि निरन्तर पहिरो खसिरहेको छ। गाउँ नै लैजालाजस्तो छ। वनजति सबै बगायो। पहिरोले धवलागिरि गाउँपालिका मराङ र त्यससितै सिमाना जोडिएको मालिका गाउँपालिका७ बिममा ३१ जना बेपत्ता भएका छन्। मराङमा पहिरोले पुरिएका दुई र ठाडाखानीमा बाढीले बगाएका एक जनाको शव भेटिएको डीएसपी किरणजंग कुँवरले बताए। रघुगंगा नदीले भत्काएको राहुघाटको बेलिब्रिज । तस्बिर : सन्तोष गौतम मराङका वडाध्यक्ष राजाराम सुवेदीले ठूलो गाउँका ६२ वर्षीय तुलबहादुर केसीको पनि शव भेटिएको बताए। उनका अनुसार भराम्चेको नामरुकमा दुई परिवारका १०, रिखामा दुई परिवारका सात, ठूलो गाउँमा एक र कुम्रीमा एक जना बेपत्ता भएका छन्। निरन्तरको भीषण वर्षा, पहिरोले बाटो बगाएको र छरिएको भूगोल भएकाले पहिरो गएको सबै ठाउँमा पुग्नै सकिएको छैन, वडाध्यक्ष सुवेदीले भने, घन्टीबाङ र कल्लेनीका बासिन्दालाई उद्धार गर्नुपर्ने भएको छ। घण्टीबाङका १३ परिवार पहिरोले विस्थापित भएका छन्। त्यसभन्दा मुनि रिखामा ६ घरको बसोबास थियो। दुई घर पुरिएको छ। चार घर विस्थापित भएका छन्। मालिका७ बिमको दुलेमा पहिरोले पुरिँदा विष्णु शर्मा र इच्छा शर्मा बेपत्ता भएका छन्। वडाध्यक्ष रेशम जुग्जालीका अनुसार नौरुकी एलिसा शर्मा पनि पहिरोमा बेपत्ता भएकी छन्। बिम तल्लो गाउँका पूर्ण नेपाली र वीरबहादुर नेपालीको घर पुरिँदा पाँच जना बेपत्ता भएका छन्। जताततै पहिरै पहिरो छ, वडाध्यक्ष जुग्जालीले भने, घाइतेको उद्धार, उपचार र बेपत्ताको खोजीका साथै जोखिममा रहेका घरका बासिन्दालाई सुरक्षित ठाउँमा सार्न जुटेका छांै। नौमानेको शिव आधारभूत विद्यालय भवनमा क्षति पुगेको छ। रघुगंगा गाउँपालिका६ ठाडाखानीको लापु खोलाले बगाएर ५० वर्षीय नलीलाल छन्त्यालको मृत्यु भएको छ। गाईभैंसीलाई घाँस दिन घरबाट गोठमा जाने क्रममा खोलाले बगाएका छन्त्यालको शव फेला परेको प्रहरीले जनाएको छ। मालिका६ को दुखु खोलाले बगाएर स्थानीय ४० वर्षीय गीता रोकालाई बेपत्ता बनाएको छ। खोला तर्ने क्रममा बगेकी रोकाको खोजी जारी छ।बिमको भारबाङस्थित शिवरात्रि खोलामा रहेको ट्रस पुल बाढीले बगाएको छ। धवलागिरि७ ताकमको रत्नेगैरामा रहेको ताकम माविको पुस्तकालय भवन बाढीले बगाएको छ। ताकम स्वास्थ्य चौकीको पुरानो भवन भत्किएको छ। पाखोको भल पसेर किमचौर फाँटमा भर्खरै रोपिएको धान नष्ट भएको छ। ताकमकै देउबुजामा ६ घर पहिरोको जोखिममा परेका स्थानीय गोपाल आचार्यले बताए। रघुगंगा गाउँपालिका८ दुवाडीका मनबहादुर र नीलप्रसाद छन्त्यालको घर पहिरोले लगेको छ। १० घर जोखिममा रहेका वडाध्यक्ष गमान छन्त्यालले बताए। म्याग्दी नदीले बगाएर ल्याएको दाउरा छोप्ने क्रममा खोलामा पसेका बेनी४ सिंगा तातोपानीका दुई जनालाई उद्धार गरिएको छ। मंगला३ का २४ वर्षीय दलबहादुर घर्ती (मिलन) र ४८ वर्षीय सूर्य थापा दाउरा छोप्ने क्रममा खोलामा एक्कासि बाढी आएपछि फसेका थिए। प्रहरी र नेपाली सेनाको टोलीले दुवै जनालाई सकुशल उद्धार गरेको प्रहरी निरीक्षक धु्रवप्रसाद शर्माले बताए। बेनीजोमसोम सडक अवरुद्ध रघुगंगा नदीको बाढीले राहुघाटको बेलिब्रिज बगाएपछि म्याग्दीको रघुगंगा र अन्नपूर्ण गाउँपालिका हुँदै मुस्ताङ जोड्ने बेनीजोमसोम सडक अवरुद्ध भएको छ। नदीको कटानका कारण बेलिब्रिजको राहुघाटतर्फको जिप भत्काएर बगाएको रघुगंगा गाउँपालिका अध्यक्ष भवबहादुर भण्डारीले बताए। त्यसपछि म्याग्दीका रघुगंगा, अन्नपूर्ण गाउँपालिका र मुस्ताङ जिल्ला सीधा यातायात सम्पर्कविच्छेद भएको छ। नदी कटानको उच्च जोखिममा रहेको रघुगंगा३ मा राहुघाटका ३० घरपरिवारलाई गलेश्वर र गायत्री मन्दिरमा राखिएको छ। म्याग्दी नदीमा आएको बाढीले भत्काएको मंगलाघाट प्रहरी बिटको भवन । सन्तोष गौतम गलेश्वरका दीपक कार्की बिखर्चीले ठेकेदारले पक्की पुल बनाउन ढिला गर्दा त्यसको असर बेलिब्रिजमा परेको बताए। बेलिब्रिजको छेउमा पक्की पुल निर्माणको क्रममा छ। तीन वर्षअघि सुरु भएको पक्की पुलका दुईतर्फ पिलर मात्र ठडाएको छ। मालिका र धवलागिरि गाउँपालिकाको सिमाना दाङ खोलाको अस्थायी पुल पनि बाढीले बगाएको छ। पुल बगाएपछि धवलागिरि गाउँपालिका सिधा यातायात सम्पर्कबाट विच्छेद भएको छ। बेनी नगरपालिका७ मंगलाघाटमा रहेको प्रहरी बिटको भवन म्याग्दी नदीको कटानले भत्किएको छ। नदी किनारमा लगाइएको पर्खाल कटान भएपछि भवनको एउटा कोठा भत्किएको हो। चौकीका सामान बेनी बजारस्थित जिल्ला प्रहरी कार्यालयमा सारिएको छ। सुरक्षाकर्मी घटनास्थल पुग्न ढिला पहिरोग्रस्त क्षेत्रमा सेना, सशस्त्र र नेपाल प्रहरीको टोली परिचालन गरिएको प्रमुख जिल्ला अधिकारी (सीडीओ) ज्ञाननाथ ढकालले बताए। घाइतेहरूको उद्धार र बेपत्ताको खोजीका लागि सेनाको हेलिकप्टरबाट थप सुरक्षाकर्मी घटनास्थल पठाएका छौं, सीडीओ ढकालले भने, हिँडेर पुग्न ढिला हुने भएकाले हेलिकप्टर मगाएका हांै। तर, हेलिकप्टर अवतरण गर्न नसकेर त्यत्तिकै फर्किएको जनाइएको छ। पहिरोले क्षति गरेको खबर बिहानै आए पनि दिउँसो मात्र सबै ठाउँमा प्रहरी पुगेका थिए। सुरक्षाकर्मी लिएर दिउँसो ३ बजे पोखराबाट सेनाको हेलिकप्टर घटनास्थलतर्फ गएको थियो। वर्षा भइरहेको र ठाउँठाउँमा पहिरोले सडक तथा पैदलमार्ग अवरुद्ध भएकाले सुरक्षाकर्मीलाई तत्कालै घटनास्थल पुग्न कठिनाइ भएको डीएसपी कुँवरले बताए। प्रहरी टोली घटनास्थल पुगेर बेपत्ताको पहिचान, खोजी र उद्धारको काममा जुटेको उनको भनाइ छ। बिहीबार रातिदेखिको अविरल वर्षासँगै माथिल्लो क्षेत्रमा पहिरो जाँदा रघुगंगा, म्याग्दी र कालीगण्डकी नदीमा बाढीको सतह यो वर्षमा हालसम्मकै माथि पुगेको थियो। भू तथा जलाधार संरक्षण कार्यालय सम्पर्क इकाइ म्याग्दीका प्रमुख शम्भुकुमार मिश्रले सीमित ठाउँमा भएको अत्यधिक वर्षा, कमजोर भूगोल र अव्यवस्थित सडक निर्माणले पहिरोको जोखिम बढेको बताए। म्याग्दीको भू बनोट एकदमै कमजोर छ। पछिल्लो समय सडक खन्न डोजर प्रयोग गर्दा जमिन झनै जोखिमयुक्त भएको छ, मि श्रले भने, निश्चित ठाउँमा ठूलो वर्षा हुँदा म्याग्दीको माथिल्लो क्षेत्रमा पहिरो र तटीय क्षेत्रमा कटानको जोखिम हुन्छ। अधिकांश भिरालो भूगोल भएको म्याग्दीमा वातावरणीय असरको ख्यालै नगरी जथाभावी सडक खन्ने क्रमसँगै कटान र पहिरोको जोखिम बढेको छ। जिल्लाका १ हजारभन्दा बढी घर पहिरोको जोखिममा छन्। धवलागिरि२ लमसुङ, खोरिया, मालिकाको ओखरबोट, मंगलाको अर्मन, रघुगंगाको कुइनेमंगले, बेनीका पात्लेखेत र तोराखेत पहिरोको उच्च जोखिमयुक्त ठाउँ हुन्। मराङ र बिमको पहिरो नयाँ हो। रिखाबाहेकका ठाउँमा गत हिउँदमा सडक निर्माण र विस्तारको काम भएको थियो। म्याग्दी, कालीगण्डकी र रघुगंगा नदीमा बाढीको आयतन बढ्ने तथा थुनिने गर्दा किनारमा रहेको सदरमुकाम बेनी, गलेश्वर, पोखरेबगर, तिप्ल्याङ, तातोपानी, बाबियाचौर, दरबाङ बजार कटानको जोखिममा छन्। बेनी बजारस्थित म्याग्दी र कालीगण्डकी नदी किनारमा रुपाताल एकीकृत विकास परियोजनाले पक्की, मेसिनरी र ग्याबियन पर्खाल लगाएपछि जोखिम घटेको छ। अन्य बस्ती संरक्षणका लागि दिगो र प्रभावकारी काम हुन सकेको छैन। हिउँदमा करोडौ खर्चेर नदी किनारमा निर्माण गरिने तटबन्ध बर्खे भेलसँगै बग्ने गरेको छ। हिउँदमा बनाउने र बर्खामा बाढीले बगाउने गर्दा तटीय क्षेत्रका बासिन्दा असुरक्षित महसुस गरेका छन्।"
"खहरेले डाइभर्सन भत्कायो, पूर्वपश्चिम राजमार्ग अवरुद्ध",चितवन : अविरल वर्षापछिको बाढीका कारण पूर्वपश्चिम राजमार्ग अवरुद्ध भएको छ । बाढीले नवलपुरको गैंडाकोट नगरपालिका९ स्थित थुम्सिमा सडकको डाइभर्सन भत्काउँदा सडक अवरुद्ध बनेको हो । शनिबार बिहान चार बजेदेखि सडक अवरुद्ध छ । नारायणगढबुटवल सडक खण्ड अन्तर्गतको उक्त स्थानमा कल्भट बनाउन लागिएको छ । खहरे खोला डाइभर्सन भत्काएपछि सवारी अवरुद्ध भएको इलाका प्रहरी कार्यालय गैंडाकोटका प्रहरी निरीक्षक चन्द्र बहादुर थापाले जानकारी दिए । सडक सुचारु गर्न अर्को डाइभर्सन बनाउन लागिएको उनले बताए । चिनियाँ कम्पनी चाइना स्टेट कन्स्ट्रक्सनले सडक विस्तारको काम गरिरहेको छ । गैंडाकोटदेखि दाउन्नेसम्मको ६४४ किलोमिटर सडकखण्ड विस्तारको काम भइरहेको छ ।
म्याग्दीको पहिरो प्रभावित ठाउँमा हेलिकोप्टरबाट सुरक्षाकर्मी लगिँदै,"बेनी : स्थलमार्गबाट सुरक्षाकर्मी पुग्न नसकेपछि शुक्रबार बिहान पहिरो गएको म्याग्दीको धवलागिरी६ मराङ र मालिका७ बिममा शनिबार हेलिकोप्टरबाट सुरक्षाकर्मी लैजाने तयारी भएको छ । भौगोलिक विकटता र प्रतिकूल मौसमका कारण पहिरोमा बेपत्ता भएकाहरुको २४ घण्टासम्म पनि सुरक्षाकर्मी पुगेर खोजी सुरु हुन सकेको छैन । पहिरोमा फसेकाहरु उद्धारको पर्खाइमा छन् । स्थलमार्गबाट जान सम्भव नभएपछि सेनाको हेलीकप्टरबाट सुरक्षाकर्मीलाई पहिरो प्रभावित ठाउँमा पुर्याउने तयारी भएको सिडिओ ज्ञाननाथ ढकालले बताए । शुक्रबार दुई पटक गएको हेलिकोप्टर मौसमको खराबीका कारण भिजिबिलिटि नभएर फिर्ता भयो, उनले भने दरवाङ पुगेको सुरक्षाकर्मीको टोली स्थलमार्ग र अर्थुङ्गे ब्यारेकबाट शनिबार बिहान हेलिकोप्टरबाट सुरक्षाकर्मी पठाउन लागिएको छ । गण्डकी प्रदेशका मुख्यमन्त्री पृथ्वीसुब्बा गुरुङको टोलीसमेत शनिबार पहिरो प्रभावित क्षेत्रमा जाने कार्यक्रम छ । गएराति वर्षा नभएको र बिहानसम्म बादल लागेको स्थानीयबासीले बताएका छन् । मराङका वडा अध्यक्ष राजाराम सुवेदीले जनप्रतिनिधि, स्थानीयबासी, युवा क्लब र आमा समूहका प्रतिनिधिले पहिरोमा फसेकाको उद्धार र बेपत्ताको खोजी गरिरहेको बताए । चारैतिर पहिरोले घेरिएको कल्लेनीका ५० जनाभन्दा बढीलाई गाउँपालिकाको अगुवाइमा उद्धार गरेर धारापानी र ताकम लगिएको छ । घण्टीवाङका पहिरोपीडित १३ परिवार आरवाङको जनविकास आधारभूत विद्यालयको भवनमा बसेका छन् । पहिरोमा पुरिएर मराङको कल्लेनीमा ३, राम्चेमा १०, रिखमा ७, ठूलोगाउँमा १ र कुम्रिमा १ जना बेपत्ता भएका थिए । कल्लेनीका १८ वर्षीय प्रकाश केसी र ठूलोगाउँका ६२ वर्षीय तुलबहादुर केसीको शव भेटिएको स्थानीयले जानकारी गराएका वडा अध्यक्ष सुवेदीले बताए । बिमको तल्लोगाउँका ५, दुलेका २ र नौरुका १ जनाको खोजी भइरहेको छ । स्थानीयसँग उद्धार सामग्रीको अभाव छ । रघुगंगा गाउपालिका६ ठाडाखानीको लापु खोलाले बगाएर ५० वर्षीय नलीमान छन्त्यालको मृत्यु भएको छ । मालिका गाउपालिका६ को दुखु खोलाले बगाएर स्थानीय ४० वर्षीय गिता रोकालाई बेपत्ता बनाएको छ । खोला तर्ने क्रममा बेपत्ता भएकी रोकाको खोजी जारी छ । पहिरो र बाढीले धवलागिरी र मालिका गाउँपालिका जोड्ने दाङखोलाको अस्थिाई मोटरेबल पुल, बेनीजोमसोम सडकको राहुघाट बेलिब्रिज, बिमको शिवरात्री स्थित ट्रस पुल बगाएको छ । ताकम स्वास्थ्य चौकीको पुरानो भवन, मंगलाघाट प्रहरी बिटको भवन, नौमानेको शिव आधारभूत र ताकम माविको भवन भत्किएको छ । रघुगंगा३ राहुघाटका करिब २५ घर विस्थापित भएका छन् । पहिरोको जोखिममा परेका धवलागिरी गाउपालिका७ काफलडाडाका ६ परिवारलाई सुरक्षित स्थानमा सारिएको स्थानीय लोकेश गर्बुजाले बताए । मालिका५ देविस्थानका पहिरोको जोखिमयुक्त ठाउँका बासिन्दालाई पनि स्थानान्तरण गरिएको छ । राहुघाटमा पाइप बगाएपछि सदरमुकाम बेनी बजारमा पुम्दीखोलाको पानी आपूर्ति बन्द भएको छ । यसैगरी सदरमुकाम बेनीदेखि ग्रामिण क्षेत्र जोड्ने सबै सडक र पश्चिमी क्षेत्रमा विद्युत सेवा अवरुद्ध भएको छ ।"
"बाढीपहिरोले २३ को मृत्यु, ३६ बेपत्ता","काठमाडौं : बाढीपहिरोले देशका विभिन्न भागमा ठूलो धनजनको क्षति पुर्याउन थालेको छ। बिहीबार राति २३ जनाले ज्यान गुमाउनुका साथै ३६ जना बेपत्ता भएको गृह मन्त्रालयले जनाएको छ। मन्त्रालयअन्तर्गतको राष्ट्रिय आपत्कालीन कार्य सञ्चालन केन्द्रका अनुसार २६ जना घाइते छन्। केन्द्रको शुक्रबार साँझ ५ बजेसम्मको तथ्यांकअनुसार कास्कीको पोखरा महानगरपालिका र जाजरकोटको बारेकोट गाउँपालिकामा ७७, म्याग्दीका धौलागिरि र मालिका गाउँपालिका अनि लमजुङको बेसीसहर नगरपालिकामा ३३, रुकुम पश्चिमको आठबिसकोट नगरपालिकामा २ र गुल्मीको कालीगण्डकी गाउँपालिकामा एक जनाको मृत्यु भएको हो। म्याग्दीमा ३१ र जाजरकोटमा पाँच जना बेपत्ता छन्। कास्कीमा १७, रुकुम पश्चिममा १, जाजरकोटमा ५, लमजुङमा ३ जना घाइते छन्। पछिल्लो २४ घण्टामा प्राकृतिक प्रकोपबाट प्रभावित जिल्ला आठवटा रहेको केन्द्रको मनसुनजन्य घटना विवरणमा उल्लेख छ। यीमध्ये दोलखामा पहिरो र तनहुँमा बाढी गए पनि क्षति नभएको केन्द्रले जनाएको छ। ६ जिल्लामा पहिरो गएको विवरणमा जनाइएको छ। बुधबार मध्यरात बाढीले सिन्धुपाल्चोकका बाह्रबिसे नगरपालिका र भोटेकोसी गाउँपालिकामा बाढीले दुईवटा बजारै तहसनहस पार्दा २ जनाको ज्यान गएको थियो। २२ जना बेपत्ता भएका थिए। केन्द्रका उपसचिव मुरारी वस्तीले तनहुँमा बाढी बस्तीमा पसेको र दोलखामा पहिरोले पसल बगाएको जानकारी आएको सुनाए। म्याग्दी र सिन्धुपाल्चोकमा ठूलो संख्यामा बेपत्ता छन्। प्रतिकूल मौसमका कारण खोज उद्धारमा कठिनाइ छ, उपसचिव वस्तीले भने, कोही व्यक्ति भेटिए विवरण अपडेट हुन्छ।"
पहिरोको जोखिम : वालिङका ७ परिवारलाई सुरक्षित ठाउँमा सारियो,"स्याङ्जा : जताततै बाढी पहिरोले धनजनमा क्षति पुगेका बेला वालिङ नगरपालिकाले पहिरोको उच्च जोखिममा रहेको बस्तीलाई सुरक्षित स्थानमा स्थानान्तरण गरेको छ । बाढी पहिरोको उच्च जोखिममा रहेका वालिङ ८ को दमाईडाँडाका ७ घरपरिवारका ३० सदस्यलाई सुरक्षित स्थानमा सारिएको नगर प्रमुख दिलीपप्रताप खाँणले जानकारी दिए । तत्काल क्षति नपुगोस् भन्ने उदेश्यले उनीहरुलाई अमिलीथुम आधारभूत विद्यालयको भवनमा राखिएको छ, प्रमुख खाँणले भने, उपयुक्त जग्गा पाउनासाथ उनीहरुलाई उतै सार्नेछौं । दीर्घकालीन बसोबासको ब्यवस्थापनका लागि नगरपालिका जग्गाको खोजीमा जुटेको उनले बताए । वालिङले बाढी पहिरो तथा भूक्षय जान सक्ने संभावित बस्तीको पहिचान गरी उच्च सतर्कता अपाउन र सुरक्षित स्थानमा स्थानान्तरण गर्ने नीति राखेको छ । पानी परेको बेला बस्तीका सबै जाग्राम हुन्थ्यौं । राम्रोसँग निदाउन र बस्न सक्ने अवस्था थिएन , विद्यालयमा आश्रय लिएका प्रकाश परियारले भने । यसैगरी, वालिङ नगरपालिका १३ को कुसुण्डेमा पनि ३२ घरधुरी पहिरोको उच्च जोखिममा रहेकाले उनीहरुलाई पनि सुरक्षित स्थानमा सार्ने तयारी भइरहेको उपप्रमुख कल्पना तिवारीले बताइन् । बस्ती स्थानान्तरणका लागि उपयुक्त जग्गाको खोजी कार्य भैरहेको नगरपालिकाले जनाएको छ ।"
"म्याग्दी पहिरो अपडेट : १० जनाको शव भेटियो, ९३ घर विस्थापित","बेनी : म्याग्दीको धवलागिरी गाउँपालिका६ मराङको विभिन्न ठाउँमा गएको पहिरोमा परेर बेपत्ता भएका २१ जना मध्ये ९ जनाको शव भेटिएको छ। वडा अध्यक्ष राजाराम सुवेदीले कल्लेनीमा १, ठूलोगाउँमा १ र राम्चेमा ७ जनाको शव भेटिएको बताए। मालिका गाउँपालिका७ बिमको तल्लोगाउँ, नौरु र दुलेमा वेपत्ता ८ जनाको खोजीमा शनिबार बिहान आएका सेना, शसस्त्र र प्रहरीको टोलीले काम सुरु गरेका वडा अध्यक्ष रेशम जुग्जालीले बताए। नेपाली सेनाको हेलिकप्टर मार्फत वेपत्ताको खोजी र उद्धारका लागि शनिबार बिहान सुरक्षाकर्मी घटनास्थल पुगेका हुन्। भौगोलिक विकटता र प्रतिकूल मौसमका कारण शुक्रबार बिहान पहिरो गएको ठाउँमा २४ घण्टापछि मात्रै सुरक्षाकर्मी पुगेका हुन्। रघुगंगा६ ठाडाखानीमा बाढीले बगाएर बेपत्ता भएका नलिमान छन्त्यालको शुक्रबारनै शव भेटिएको थियो। दुखुखोलाले बगाएर वेपत्ता भएकी मालिका६ की गिता रोका अझै फेला परेकी छैनन्। मराङको राम्चेमा पहिरोमा परेर घाइते भएका चार जनाको हेलिकप्टरले उद्धार गरेर बेनी अस्पतालमा ल्याएको छ। एक जना गर्भवतीसमेत छिन्। ९३ घर परिवार विस्थापित म्याग्दीको मालिका गाउँपालिका५ देविस्थान र धवलागिरी गाउँपालिका७ काफलडाँडामा पहिरोका कारण ९३ घर परिवार विस्थापित भएका छन्। केही दिनदेखिको निरन्तरको वर्षासँगै पहिरो खसेर जोखिम बढेपछि जनप्रतिनिधि, युवा क्लव र आमा समूहको पहलमा सुरक्षित ठाउँमा भएका घर र सामुदायिक भवनमा सारिएको छ। देविस्थानको ताम्ला, गर्जरा, दारिम्बोट, घोर्लटे, दि र पारिभित्ताका ५३ घरको सामानसहित स्थानीयबासीलाई रुन्मामा सारिएको सुर्यमुखी युवा क्लवका अध्यक्ष भकबहादुर घर्तिले बताए। जुग्जाका १०, पन्थोकका ९, घरिथोकका ४ र मगरदाङका १ परिवारलाई सुरक्षित स्थानमा सारिएको छ। रुन्माको नवसिर्जना युवा क्लवको भवन पुरिएको छ। ३० किलोवाट क्षमताको मगरदाङ लघुजलविद्युत परियोजनाको नहर, बाँध र विद्युतगृह पहिरोले बगाएको छ। म्याग्दीको देविस्थानमा पहिरोको जोखिम भएको ठाउँका घरका सामान सारिदै। तस्बिर सौजन्य : डिलबहादुर पुन गौडाखोला लघुजलविद्युत परियोजनाको संरचनामा क्षति पुगेको छ। देउताभिर जाने पदमार्ग र खारवाङखोलाको झोलुङ्गे पुल बगाएको छ। थप क्षति हुन नदिनका लागि जोखिमयुक्त बस्तीका बासिन्दालाई सुरक्षित ठाउँमा स्थानान्तरण गरिएको देविस्थानका वडा सदस्य डिलबहादुर पुनले बताए। यसैगरी धवलागिरी गाउँपालिकाको काफलडाँडास्थित रानीबनबाट पहिरो खस्न थालेपछि ६ परिवार विस्थापित भएका छन्। मनप्रसाद मगर र डण्डपानी जैसीको घरमा पहिरोले क्षति पुर्याएको देवी देउराली युवा क्लवका लोकेश गर्बुजाले बताए। मगर, जैसी, हेमनाथ पौडेल, तेजबहादुर विक, खुमबहादुर मगर, रामबहादुर मगर र चित्रबहादुर मगरका परिवारलाई सुरक्षित ठाउँमा सारिएको उनले जानकारी दिए। धेरै ठाउँमा पहिरो गएकाले ३९ घरधुरीको बसोबास भएको काफलडाँडा गाउँनै जोखिममा परेको गर्बुजाले बताए। पहिरो र स्थानीय खोलामा आएको बाढीले सुन्तला बगैचा, धान खेत, कोदो र मकै बारी पुरिएर क्षति भएको छ।"
३३ किलो सुन प्रकरण : यूएईमा पक्राउ परेका आरोपितलाई काठमाडौं ल्याइयो,काठमाडौं : ३३ किलो सुन प्रकरणमा संलग्न भएको आरोप लागेका हरिशरण खड्कालाई काठमाडौं ल्याइएको छ। इन्टरपोलमा रेडकर्नर नोटिस जारी भएपछि संयुक्त अरब इमिरेट्स (यूएई)मा पक्राउ परेका खड्कालाई शनिबार काठमाडौं ल्याइएको महानगरीय प्रहरी विमानस्थल सुरक्षा गार्डका प्रमुख एसएसपी रामकृपाल शाहले जानकारी दिए। खड्कालाई त्रिभुवन अन्तर्राष्ट्रिय विमानस्थलबाट सिधै गौशाला वृत्तमा लगिएको छ। खड्का २०७५ साल माघमा यूएईमा पक्राउ परेका थिए। ३३ किलो सुन प्रकरणमा संलग्न खड्कासहित १२ जनाविरुद्ध इन्टरपोलमा रेड नोटिस जारी भएको थियो। काभ्रे घर भएर यूएईमा एक दशकदेखि बस्दै आएका खड्का ३३ किलो सुन प्रकरण मुछिएका हुन्। नेपाल प्रहरीको केन्द्रीय अनुसन्धान ब्यूरो (सीआईबी) ले २०७३ पुस २१ गते ३३ किलो सुन बरामद गरेको थियो। उक्त प्रकरणमा नेपालका सुन व्यवसायी र सुन तस्करको गिरोह नै संलग्न भएको प्रहरी अनुसन्धानबाट खुलेको थियो।
