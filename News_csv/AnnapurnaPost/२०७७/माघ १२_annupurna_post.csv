शीर्षक,विवरण
कहालीलाग्दो वैदेशिक रोजगार,"स्वदेशमा रोजगार पाइएन; कुनै पनि उद्यम गर्न सकिएन वा सफल भइएन भने धेरैका मनमा तत्काल सजिलो उपाय फुर्छ वैदेशिक रोजगार। मुलुकमा जीवन निर्वाह गर्ने अवसर नभेटेपछि मनले नमान्दा पनि वैदेशिक रोजगारलाई अन्तिम विकल्प मान्नुपर्ने अवस्था छ। आफन्त र प्रियजनबाट टाढिनुपर्ने बाध्यात्मक परिस्थिति त छँदै छ; रोजगारका क्रममा उतै निधन भएपछि बाकसभित्र बेरिएर आउनुपर्ने वियोगान्त घटनाले गरिबको पीडामाथि पीडा थपिइरहेको छ। धन लिन बिदेसिएकाहरू प्राण उतै त्यागेर धरतीबाटै विलय भइरहेको घटना दैनिक घटिरहेका छन्। पीडितका आफन्त र प्रियजनलाई आँसुको आहालमा डुबाइरहेको यस्ता घटनाले सरकारलाई भने पटक्कै छोएको छैन नै; राजनीतिक दलले त बुझ्ने कोसिससमेत गरेका छैनन्। मलेसियामा रोजगारका क्रममा निधन भएका नेपालीका १८ वटा शव शनिबार एकैपटक काठमाडौं आइपुग्यो। विमानस्थलमा ती शवको पर्खाइमा रहेकाहरूले आफ्ना प्रियजनको निधन कसरी भयो भनेर सोध्नसमेत पाएनन्। उनीहरूका लागि महिनौं कुरेर भए पनि निधन भइसकेको अनुहार हेर्न पाउनु नै सबैभन्दा ठूलो उपलब्धि हुने गरेको छ। त्यसबाहेक उनीहरूले सोच्नसमेत सकेका छैनन्। आफ्ना मान्छेको निधनको कारण के होला ? उसले विदेशमा बिरामी भएपछि पर्याप्त उपचार पायो कि पाएन ? काम गर्ने कम्पनी वा अरू कसैले पिटेर पो मारिदियो कि जस्ता विषयमा भरपर्दो जानकारी लिनसमेत नसक्ने अवस्था छ। धन कमाउन साहुसँग ऋण काढेर बिदेसिएको व्यक्ति नै परलोक भएपछि पीडामा छटपटिएका परिवारलाई मलम लगाइदिने निकायको अभाव छ यतिखेर। मुलुकको अर्थतन्त्रको त्राण शरीरलाई हत्केलामा राखेर विदेशी भूमिमा हाड खियाइरहेका नागरिकले पठाएको रेमिट्यान्सले धानिरहेको छ। तिनै नागरिकले पठाएको पैसामा मोजमस्ती गरिरहेका प्रधानमन्त्रीदेखि मन्त्रीसम्म र सरकारका प्रशासकहरूले समेत यस्ता घटना किन बारम्बार दोहोरिइरहन्छ र यसलाई सुरक्षित बनाउन के गर्न सकिन्छ भन्ने विषयमा गम्भीर नहुनु ज्यादै दुःखद हो। सत्ता प्राप्तिका लागि मुलुकमा हिजोआज दैनिकजसो सभासम्मेलन हुने गरेको छ। नेताका कोठे बैठकको गन्ती गरिसाध्य छैन। तर यस्ता सम्मेलन वा बैठकमा घामपानी वा हर प्रकारका वाधाको प्रवाह नगरी हाड खियाइरहेका दाजुभाइलाई यो बाध्यात्मक अवस्थाबाट मुक्ति दिने विषयमा मन्थन भएको पाइँदैन। बरु विदेशमा दस नंग्रा खियाइरहेकाबाट आर्थिक संकलन गर्ने र कसरी चुनाव वा सत्ता आरोहणका लागि भर्याङ बनाउने भन्ने ध्याउन्नमा नेताहरू केन्द्रित भएको पाइन्छ। योभन्दा लाजमर्दो अवस्था अरू केही हुन सक्दैन। चुनावी घोषणापत्र र भाषणमा ठूलाठूला नारा लगाउने तर कार्यान्वयनमा चासो नदिने दलीय प्रवृत्तिले मुलुकमा रोजगारको अवस्था सिर्जना हुन सकेको छैन। वैदेशिक रोजगारमा गएका नेपालीमध्ये सबैभन्दा मलेसियामा धेरैको निधन हुने गरेको छ। गत वर्ष मात्रै यसरी रोजगारमा गएकामध्ये २५० भन्दा बढीको मृत्यु भएको छ। विविध प्रकारका रोग, आत्महत्या, सडक दुर्घटना तथा लुटेराको आक्रमण अकालमै ज्यान जाने मुख्य कारण बनेका छन्। नेपालीलाई स्वदेशमै काम गर्न सक्ने वातावरण निर्माणतर्फ सबैको ध्यान केन्द्रित हुनुपर्छ। रोजगारमा गए पनि काम गर्ने वातावरण सुरक्षित भएको सुनिश्चित हुनुपर्छ। नेपाली कामदारले भोग्नुपरेका समस्याबारेमा सम्बन्धित मुलुकमा रहेका दूतावास तथा कूटनीतिक नियोगबाट गुनासो सुन्ने प्रभावकारी व्यवस्था हुनुपर्छ। अदक्ष कामदारलाई वैदेशिक रोजगारमा जानुअघि सीपमूलक तालिम अनिवार्य गरिनुपर्छ, ताकि उनीहरूले त्यहाँ जोमिखयुक्त काम गर्न नपरोस्। रोजगारमा गएर निधन भएका व्यक्तिको परिवारलाई क्षतिपूर्ति तथा राहतको भरपर्दो व्यवस्था हुनुपर्छ।"
घट्यो प्रहरीमा आकर्षण,"काठमाडौं : प्रहरीमा जवानदेखि निरीक्षकसम्म भर्नाका बेला एकै प्रश्न सोधिन्छ तपाईंले प्रहरी पेसा नै किन रोज्नुभयो ? केहीले देशको शान्तिसुरक्षा गर्न पाउनु गौरवको विषय भएको जवाफ दिन्छन्। केहीले इज्जत र प्रतिष्ठासँग जोड्छन् त केहीले संयुक्त राष्ट्रसंघीय मिसनसँग जोडेर आर्थिक समस्या टार्ने कुरा उठाउँछन्। प्रहरी जनशक्ति शान्तिसुरक्षामा खटिएकै छन्। मिसनमा गएकै छन्। तर, सरकारले बेलाबेला खुलाइरहेको भर्ना प्रक्रियामा आवेदन संख्या हेर्दा आकर्षण भने घट्दो देखिन्छ। प्रहरी प्रधान कार्यालयले २०७४ देखि २०७६ सम्म जवानका लागि तीन पटक भर्ना खुलायो। २०७४ साउन ३१ गते ७ सय ६७ जना जवान माग गरिएकामा ४४ हजार ३ सय ५५ जनाको आवेदन पयो। २०७५ असोज १५ मा ६ हजार २ सय ४४ जना माग गरिएकामा ४१ हजार ८ सय ७१ जनाले आवेदन दिए। तुलनात्मक रूपमा धेरै पदमा भर्ना खोल्दा आवेदन उत्तिकै बढ्नुपर्ने प्रहरी मुख्यालयको बुझाइ रहे पनि त्यसअनुरूप हुन सकेन। जवानकै लागि २०७६ भदौ ६ गते ३ हजार ५ सय ९६ जनाको भर्ना खुलाइएको थियो। तर, ३९ हजार ७ सय ३४ जनाले मात्रै आवेदन दिए। सहायक निरीक्षक (असई) भर्नामा पनि अपेक्षाअनुरूप आवेदन आएन। २०७३ देखि २०७५ सम्म तीन पटक क्रमशः ५ सय ५१, ३ सय १४ र ५ सय २४ जना भर्नाका लागि आवेदन मागिएको थियो। २०७३ मा १८ हजार ९ सय ६५, २०७४ मा १६ हजार ६ सय ६३ र २४ हजार १५ जनाले आवेदन दिए। तुलनात्मक रूपमा यो संख्या पनि कम भएको बुझाइ मुख्यालयको छ। प्रहरी निरीक्षक भर्नामा पनि उस्तै देखिन्छ। २०७३ जेठमा ८६ जना माग गरिएकामा २ हजार ८ सय ४५, २०७४ साउनमा ९१ जना माग गरिएकामा २ हजार ५ सय ३९ जनाले मात्रै आवेदन दिए। २०७५ असोजमा पुनः प्रहरी निरीक्षक माग भयो। १ सय ८ जना माग हुँदा धेरै आवेदन आउने अनुमान मुख्यालयको थियो। तर, ठीक उल्टो भयो। जम्मा २ हजार ६ सय ८१ जनाले आवेदन दिए। बढ्दो बेरोजगारीमा पनि युवाहरू किन प्रहरी जागिरमा आकर्षित भएनन् ? पूर्वप्रहरी अतिरिक्त महानिरीक्षक (एआईजी) राजेन्द्रसिंह भण्डारी प्रहरीमा आकर्षण कम हुनुलाई दुई पाटोबाट हेर्नुपर्ने बताउँछन्। व्यक्तिले जागिर दुईवटा उद्देश्य राखेर खान्छ, कि माम त कि दाम, भण्डारी भन्छन्, अहिले यी दुवै प्रहरीमा सहज छैन। खालि कामको बोझ मात्रै छ। भण्डारीका अनुसार प्रहरीले निष्पक्ष सेवा गर्न पाएँ भन्ने अवस्था छैन। राजनीतिक नेतृत्वले प्रहरीलाई आफूखुसी उपयोग गर्न थाले। चेन अफ कमान्डमा चल्ने संस्थामा यो डरलाग्दो कुरा हो। यसले शान्ति सुरक्षाको अवस्थालाई गम्भीर दीघकालीन असर गर्छ, उनी भन्छन्। विगतमा द्वन्द्वका कारण प्रहरीमा जागिर लगाउन जबर्जस्ती भर्ना लिनुपर्ने बाध्यता रहेको उनी सुनाउँछन्। अहिलेका युवा पंक्तिको सोच अलि फराकिलो छ। उसले काम गरेको समयलाई पैसासँग जोड्छ, उनी भन्छन्, प्रहरीमा अहिले लगाइने कामको अवधि र उसले पाउने तलबको असमानता पनि कम आकर्षणको मुख्य कारण हो। प्रहरी संगठनलाई कानुनभन्दा पनि व्यक्तिको आदेशमा चल्नुपर्ने बनाएपछि स्वाभिमानी व्यक्ति प्रहरीमा भर्ना हुन नजाने केही पूर्वप्रहरी अधिकारी बताउँछन्। पूर्वप्रहरी नायब महानिरीक्षक (डीआईजी) रमेशप्रसाद खरेल नेपाल प्रहरीलाई नेताहरूले आफ्नो भ्रातृ संगठनका रूपमा प्रयोग गरेको बताउँछन्। राजनीतिक दबाबका कारण नेपाल प्रहरीले कानुनअनुसार काम गर्न पाइरहेको छैन। नेताहरूले यो संगठन मेरो पार्टीको भ्रातृ संगठन हो, मैले जे भने पनि मान्नुपर्छ भनेर निमोठिरहेका छन्, खरेल भन्छन्, कानुनको आदेश हैन व्यक्तिको आदेशका भरमा संगठन चल्न ुपरेपछि यो पेसामा आकर्षण कम हुनु स्वाभाविक हो। प्रहरी पेसा आफैंमा स्वाभिमानी भए पनि परिवर्तित समयमा जीवनयापनमै कठिनाइ भएपछि सर्वसाधारणले अरू पेसा रोज्ने गरेको ठम्याइँ खरेलको छ। भन्छन्, हो हिजो आर्थिक स्वतन्त्रताजस्तो संयुक्त राष्ट्रसंघीय मिसनमा जान सजिलो थियो। म पाँच वर्ष मिसनमा बसें। त्यो ह्वाइट मनी थियो। यसले मेरो जीवन आर्थिक रूपमा सजिलै चलेको छ। अहिले त्यो अवस्था छैन। प्रहरी प्रवक्ता एसएसपी वसन्तबहादुर कुँवर प्रहरीमा आकर्षण घटेको भनेर अहिल्यै विश्लेषण गर्ने बेला नभएको बताउँछन्। प्रहरीका आफ्नै बाध्यता पनि छन्। जिम्मेवारी धेरै छन्। कामको चाप धेरै भयो भन्ने गुनासा पनि छन्, प्रवक्ता कुँवर भन्छन्, बढ्दो आकांक्षा राखेर प्रहरीमा भन्दा धेरै तलब पाइने मनसायले पनि जागिर छाडेका होलान्।राजीनामाको लहरएकातिर भर्ना आकर्षक कम हुनु र अर्कोतिर राजीनामाको लहर चल्नुले शान्तिसुरक्षामा गम्भीर असर पर्ने चिन्ता प्रहरी मुख्यालयको छ। २०७४०७५ मा २ हजार ५ सय ६४ जनाले राजीनामा दिए। त्यसैगरी २०७५०७६ मा ३ हजार ७३ जनाले र २०७६०७७ मा २ हजार ७७ जनाले राजीनामा दिए। दर्जागत रूपमा हेर्दा राजीनामा दिनेमा सई, असई, हबल्दार र जवानको संख्या ठूलो छ। प्रहरीको यही जनशक्ति फिल्डमा बढी खटिनेमा पर्छ। प्रहरीको कुल संख्याको ७० प्रतिशतभन्दा बढी संख्या यिनै दर्जाको छ। पूर्वएआईजी राजेन्द्र सिंह भण्डारी यो दर्जाका धेरैले राजीनामा दिनुको पछाडि आर्थिक पाटो नै मुख्य रहेको बताउँछन्। अहिले मिसन पनि छैन। महँगीअनुसार प्रहरीको रासनभत्ता र तलबमा असमानता छ। प्रहरीमा कामको बोझ धेरै छ, भण्डारी भन्छन्, त्यति नै समय अन्य काममा खटिँदा पैसा धेरै कमाउने देखिएपछि जागिर छाड्छन्। उनका अनुसार जवान, असई र प्रहरी निरीक्षकलाई भर्नादेखि तालिम र कार्यालयमा दरबन्दी कायम गर्दासम्म ठूलो धनराशि खर्च हुन्छ। मुख्यालयका अनुसार प्रहरी निरीक्षकलाई तयारी अवस्थामा काममा लगाउँदासम्म १२ देखि १४ लाख रुपैयाँ खर्च हुन्छ। त्यस्तै, असईको सातदेखि आठ लाख र जवानको पाँचदेखि ६ लाख रुपैयाँ खर्च हुने मुख्यालयले जनाएको छ।"
पुँजीगत खर्च न्यून,"काठमाडौं : सरकारले कोरोना महामारीका बेला व्यापक मात्रामा अनुदान बाँडेर चालू खर्च शीर्षकमा पैसा खर्च गरे पनि जनताको जीवनयापनलाई सजिलो पार्ने विकास निर्माणको काम भने प्रभावकारी रूपमा अघि बढ्न नसकेको देखिएको छ। अर्थ मन्त्रालयले आइतबार सार्वजनिक गरेको चालू आर्थिक वर्ष २०७७०७८ को बजेटको अर्धवार्षिक समीक्षामा यस्तो देखिएको हो। अर्थमन्त्री विष्णुप्रसाद पौडेलले साउनदेखि पुससम्ममा पुँजीगत खर्च ५० अर्ब ८२ करोड रुपैयाँमात्रै भएको बताए। बजेटमा यो वर्ष ३ खर्ब ५३ अर्ब रकम यो शीर्षकमा खर्चने उल्लेख थियो। सडक, रेलमार्ग, सुरुङमार्गजस्ता पूर्वाधार निर्माणदेखि मेसिनरी र कार्यालय प्रयोजनमा चाहिने कम्प्युटर, फर्निचर किन्नमा खर्चने पैसालाई बजेटमा पुँजीगत खर्च भनिएको हुन्छ। सरकारले यस किसिमको खर्च बढाउँदा एकातिर राज्यको भौतिक पूर्वाधार विकास हुने, जनताले पहिलेभन्दा ज्यादा सुविधा पाउने हुन्छन् भने सँगसँगै सरकारी स्तरबाट नयाँ रोजगारी सिर्जना हुन्छ। निर्माण सामग्री उत्पादन र आयात गर्ने कम्पनी, श्रमिक व्यवस्थापन गर्ने ठेकेदार र निर्माण कार्यमा लाग्ने व्यवसायीले काम पाउँछन्। निर्माण क्षेत्रमा हुने चलहपहलले स्थानीय व्यापार प्रवद्र्धन भएर कुनाकन्दराका मान्छेले पनि धन कमाउने मौका पाउँछन्। तर सरकारले विकास भौतिक विकासका लागि छुट्ट्याएको बजेट खर्चन नसक्दा यस्ता अवसर खुम्चिएको छ। आर्थिक गतिविधि चलायमान हुन सकेको छैन। यो वर्ष पुँजीगत शीर्षकमा सरकारले छुट्ट्याएको पैसामध्ये ६ महिना बितिसक्दा १४४ प्रतिशतमात्रै खर्च भएको मन्त्री पौडेलले जानकारी दिएका छन्। थोरै बजेट छुट्ट्याउँदासमेत पोहोर साल योभन्दा २० प्रतिशत बढी खर्च भएको थियो। सरकारी कर्मचारीको तलबभत्ता, भाडा, अनुदान, संघसंस्थालाई सहयोगदेखि उच्चपदस्थको भ्रमण र चियानास्तासम्ममा हुने खर्चभने तुलनात्मक रूपमा बढी देखिएको छ। चालू खर्च भनिने यस्तो शीर्षकमा सरकारले यो वर्षका लागि करिब ९ खर्ब ४९ अर्ब पैसा छुट्ट्याएको थियो। पुस मसान्तसम्म त्यसमध्ये ३ खर्ब ४२ अर्ब रुपैयाँ (३६ प्रतिशत) खर्च भएको छ। सरकारले ऋण तिर्नमा पनि कञ्जुस्याइँ गरेको छ। खर्चमात्रै होइन, सरकारको आम्दानी पनि यसबीचमा कमी भएको छ। नेपालमा आयातमा निर्भर अर्थतन्त्र भएकाले सरकारले विकास निर्माणमा खर्च बढाएको अवस्थामा मात्रै आयात व्यापार पनि चुलिने गर्छ। यसरी वस्तुको आयात बढेपछि आयातकर्तादेखि उपभोक्तासम्मबाट सरकारले विभिन्न नाममा राजस्व लिने गर्छ। तर सरकारी खर्च बढ्न नसकेको र निजी लगानी पनि प्रवद्र्धन नभएका कारण यो वर्ष सरकारको राजस्व आम्दानीसमेत खुम्चिएको छ। आर्थिक वर्षको ६ महिना बितिसक्दासम्म अनुमान गरेभन्दा एक तिहाइमात्रै राजस्व संकलन गर्न सकिएको छ। यो वर्ष आउँछ भन्ने आशा गरिएको वैदेशिक अनुदान र वैदेशिक ऋण पनि ६ महिनामा १० प्रतिशत हाराहारीमात्रै प्राप्त हुन सकेको अर्थ मन्त्रालयले बताएको छ। धेरैजसो ऋण र अनुदान पनि सरकारको खर्च गर्ने क्षमतामा निर्भर हुने भएकाले यस्तो भएको हो। अर्थमन्त्री पौडेलले कोभिड१९ को महामारीका बेला पनि स्वास्थ्य सुरक्षाका मापदण्ड अपनाएर विकास निर्माणमा सरकारी खर्च बढाउन आफूले सहजीकरण गरेको बताएका छन्। उनले विकास निर्माणमा काम गर्ने (विकासे) मन्त्रालय र अरू सरकारी निकायको क्रियाशीलता कमी भएकाले पनि खर्च बढाउन नसकेको बताए। अर्थ मन्त्रालयले बजेटमा समावेश नै नगरिएका आयोजनालाई पैसा माग्ने, बजेटमा छुट्ट्याएभन्दा बढी पैसा माग्न दबाब दिने, एउटा शीर्षकमा छुट्ट्याएको पैसा अर्को काममा खर्च गर्न खोज्नेजस्ता विकृतिले पनि बजेट खर्च बढाउन कठिन भएको बताएको छ। आकस्मिक खर्चको दबाब, संगठन संरचना र दरबन्दी विस्तार गर्ने होडबाजी, आयोजना वर्गीकरणसम्बन्धी मापदण्डको उल्लंघन, राष्ट्रिय महŒवका कार्यक्रमर आयोजनाबाट रकमान्तर प्रस्तावलगायत पनि बजेट कार्यान्वयनका लागि चुनौतीे छ, अर्थ मन्त्रलयद्वारा जारी विज्ञप्तिमा उल्लेख छ।"
अन्नको विकल्पमा फलफूल,"उदयपुर : पुस्तौंदेखि मकै र कोदो खेती गरेर गुजारा गर्दै आएका उदयपुरको पहाडी भेगका किसान नगदे बालीतर्फ आकर्षित भएका छन्। परम्परागत खेतीबाट दुई छाक टार्न मुस्किल परेपछि किसान आधुनिक खेती सुन्तला, कागती, तेजपत्तालगायत जडीबुटी तथा फलफूल खेतीमा आकर्षित भएका हुन्। जति मेहनत र परिश्रम गरे पनि वर्षभरि खान धौधौ परेपछि वैकल्पिक खेतीमा किसानको आकर्षण बढेको रौतामाई गाउँपालिकाका अध्यक्ष गजेन्द्रबहादुर खड्काले बताए। उनले भने, बिक्रीमा सहज र कम मेहनतमा राम्रो उपलब्धि देखिएपछि किसानको मोह बढेको हो। फलफूलका बोट फुल्न नपाउँदै व्यापारी बगैंचामा पुग्छन् र ठेक्का लिन्छन्, अध्यक्ष खड्काले भने, उत्पादन गर्न सक्ने हो भने बिक्रीका लागि समस्या छैन। व्यापारी घरमै आउँछन्, सहर लगे अझ हारालुछ र आकर्षक मूल्य पाइन्छ। कृषि क्षेत्रमा केन्द्र, प्रदेश र स्थानीय सरकारको लगानी, अनुदान, औजार उपकरण, बजार व्यवस्थापनमा सहयोग भएकै कारण किसान नगदे बालीतर्फ आकर्षित भएको ताप्ली गाउँपालिकाका अध्यक्ष उद्धवसिंह थापा बताउँछन्। खासगरी ग्रामीण भेग रूपाटार, ओख्ले, पोखरी, आँपटार, रौता, ताल्लिछा, बारहा, लेखानीलगायत क्षेत्रका किसानले पछिल्लो समय व्यावसायिक रूपमै फलफूल खेती गर्न सुरु गरेको जिल्ला समन्वय समितिका प्रमुख खड्गबहादुर परियार बताउँछन्। भिरालो जमिनमा मकै र कोदो खेतीसमेत मुस्किल भएपछि परिवारको भरणपोषण र छोराछोरीको शैक्षिक भविष्यका लागि सुन्तला, कागती, नासपाती, स्याउलगायत खेती सुरु गरेको रौतामाई४ पोखरीका किसान टेकबहादुर पाठक बताउँछन्। गाउँको बाटो भएर खोटाङ हिँडेका पदमबहादुर दाहालले एक दशकअघि स्याउ रोप्नू भनेर दिएको एक बोट स्याउको बिरुवा हुर्केर प्रशस्त फल दिएपछि यस्तो ज्ञान हासिल गरेको उनको भनाइ छ। उनले भने, बटुवाले दिएको बिरुवाबाट त यति धेरै फल फल्यो भने आफूले किन नरोप्ने भनेर मकै र कोदोको विकल्पमा स्याउ र सुन्तला खेती गर्न थालेको हुँ। पाठकको नर्सरीमा अहिले स्याउ, सुन्तला, नासपाती र कागतीका २० हजारभन्दा बढी बिरुवा हुर्किएका छन्। तीमध्ये एक हजार सुन्तलाले उत्पादन दिन थालेको किसान पाठकले बताए। पोखरीमा सुन्तला र स्याउ खेती गर्न सुरु गर्ने अगुवा किसानका रूपमा चिनिने पाठकले व्यावसायिक खेती सुरु गरेपछि अहिले त्यस क्षेत्रका अन्य किसानसमेत आकर्षित हुन थालेका छन्। पाठकसँगै ललितबहादुर खत्री, धनबहादुर राई, हस्तकुमार राई, चन्द्रबहादुर कार्कीलगायत करिब दुई दर्जन किसानले सुन्तला र स्याउको व्यावसायिक खेती सुरु गरेका छन्। मकै र कोदो मात्र रोप्दा खान नपुग्ने समस्या थियो, किसान चन्द्रबहादुर कार्कीले भने, तर व्यावसायिक रूपमै फलफूल खेती गर्न सुरु गरेपछि समस्या हुँदैन भन्ने आश लागेको छ। कार्कीले रोपेको बिरुवाले अहिले उत्पादन दिएको छैन। तर पनि व्यावसायिक रूपमा खेती गरेकाले राम्रै आम्दानी हुनेमा उनी आशावादी छन्। रौतामाई६ का रामबहादुर कार्कीले आफ्नो १० रोपनी जग्गामा सुन्तला, कागती र तेजपत्ता खेती लगाएको बताए। कोदो र मकै रोप्न हैरान गयो उत्पादन हुने बेला विभिन्न कारणले कम हुन्छ। त्यसैले हटाएर यो व्यवसाय सुरु गरेको हुँ, उनले भने। त्यस्तै ओख्लेका अगुवा किसान तोपबहादुर ठकुरीले आफ्नो २५ रोपनी जग्गाको पूरै क्षेत्रफलमा कागती, सुन्तला, निबुवा, नासपाती, तेजपत्ता लगाएका छन्। प्रतिबन्धित गाँजा खेती लगाउने क्रममा पटकपटक प्रहरीले नष्ट गरेपछि गाँजाको विकल्पमा फलफूल खेती सुरु गरेको उनको भनाइ छ। जिल्ला सदरमुकाम गाईघाटदेखि १२ कोस उत्तरपश्चिममा पर्ने पोखरीमा सुन्तला र स्याउ खेती गर्न किसान उत्सुक देखिन्छन्। सरकारले नै कृषि क्षेत्रमा लगानी बढाउने गरी बजेट सुनिश्चित गरेपछि किसानको संख्या बढेको हो। जिल्लाका सबै स्थानीय तहले कृषि क्षेत्रमा होमिएका किसानलाई विशेष प्याकेज नै बनाएर अनुदान, छुट, कृषि औजार उपकरण सहशुल्कमा उपलब्ध गराउँदै आएका छन्।"
लोकतान्त्रिक योद्धालाई सम्मान गरिने,"काठमाडौं : सरकारले सबै प्रकारका जनआन्दोलन, माओवादी युद्धका योद्धा, सहिद तथा बेपत्ताका परिवारलाई सम्मान गर्ने भएको छ। मन्त्रिपरिषद्को आइतबार साँझ बसेको बैठकले त्यस्ता योद्धा तथा बलिदान गरेको सहिद तथा बेपत्ता परिवारका सदस्यलाई लोकतान्त्रिक योद्धाको परिचयपत्र वितरण गर्दै सम्मान गर्ने निर्णय गरेको हो। एक मन्त्रीका अनुसार जनआन्दोलन तथा माओवादी आन्दोलनका योद्धाको सम्मानको मोडालिटी तयार पार्न परराष्ट्रमन्त्री प्रदीप ज्ञवालीको संयोजकत्वमा तीन सदस्यीय उच्चस्तरीय समितिसमेत गठन गर्ने निर्णय बैठकले गरेको छ। उक्त समितिमा खानेपानी तथा सरसफाइमन्त्री मणि थापा र भूमि व्यवस्था तथा गरिबी निवारणमन्त्री डा शिवमाया तुम्बाहाङ्फे सदस्य छन्। यो समितिले सहिद, बेपत्ताका परिवार, अपांगता भएका घाइते तथा अन्य पीडितको लगत संकलन गर्नेछ। उनीहरूको सम्मानका लागि के कस्तो मोडालिटी बनाउने भन्ने विषयमा अवधारणा तय गरी सरकारलाई सिफारिस गर्ने गरी कार्यादेश तोकिएको ती मन्त्रीले बताए। उनका अनुसार समितिले बनाउने कार्यविधिका आधारमा सरकारले सम्मानका लागि थप निर्णय लिनेछ। प्रधानमन्त्री केपी शर्मा ओलीले शनिबार पूर्वजनमुक्ति सेनाका योद्धालाई आफूले पुष्पकमल दाहालले झैँ धोका नदिने र उचित सम्मान गर्ने बताएका थिए। प्रधानमन्त्री कार्यालयकै ठाडो प्रस्तावमा सरकारले उच्चस्तरीय समिति गठनको निर्णय लिएको हो। समितिलाई अर्को बैठकमा कार्यविधि प्रस्तुत गर्ने गरी समय दिइएको छ। समितिले अबको एक साताभित्रै यससम्बन्धी मोडालिटी बनाएर प्रस्तुत गर्ने एक मन्त्रीले बताए। खानेपानीमन्त्री थापाले पनि समिति गठन भएको र त्यसले जनआन्दोलन र सशस्त्र आन्दोलनका सहिद परिवार, बेपत्ता, अंगभंग भएका, पूर्वजनमुक्ति सेनाका व्यवस्थापन र सम्मानमा राज्यका तर्फबाट के गर्न सकिन्छ भन्ने ढंगले सबै पक्षमा सुझाव दिन उच्चस्तरीय समिति गठन भएको जानकारी दिए। आन्दोलनका योद्धाहरूले परिचयपत्र दिनुपर्ने माग उठाउँदै आउनुभएको थियो। औषधोपचार, जीविकोपार्जनको व्यवस्थापन, सम्मानलगायत विषय उठाउँदै आउनुभएको थियो, मन्त्री थापाले अन्नपूर्ण पोस्ट्सँग भने, त्यही आधारमा समग्र उनीहरूलाई सम्मान गर्ने र जीवन जिउने आधार बनाउने गरी सुझाव दिने गरी समिति बनाइएको हो।"
खुल्यो सरुवाको बाटो,"काठमाडौं : समायोजन भएका कर्मचारीको अन्तरप्रदेश र स्थानीय तहबीच सरुवाको बाटो खुलेको छ। सरकारले कर्मचारी समायोजनमिलानसम्बन्धी मापदण्ड जारी गरेपछि एक अर्को तहमा सरुवा हुन बाटो खुलेको हो। समायोजनसम्बन्धी गुनासो आएपछि सरकारले गत भदौ १ मा नीतिगत निर्णय गरेको थियो। सोही निर्णय कार्यान्वयनलाई थप व्यवस्थित, सहज, सरल र प्रभावकारी बनाउन संघीय ममिला तथा सामान्य प्रशासन मन्त्रालयले मापदण्ड बनाएको छ। कर्मचारीको दोहोरो सहमतिका आधारमा संघबाट प्रदेश वा स्थानीय तह, एक प्रदेशबाट अर्को प्रदेशमा सरुवा हुनेछ। नयाँ मापदण्डअनुसार प्रदेशबाट स्थानीय तहमा र एक स्थानीय तहबाट अर्को स्थानीय तहमा सरुवा हुने सक्नेछ। मापदण्डमा सरुवा उल्लेख नगरेर समायोजनमिलान भनिएको छ। एक प्रदेशबाट अर्को प्रदेश, प्रदेशबाट स्थानीय तह र एक स्थानीय तहबाट अर्को स्थानीय तहमा समायोजनमिलान गर्न सम्बन्धित प्रदेश र स्थानीय तहको सहमति प्राप्त गर्नुपर्ने मापदण्डमा उल्लेख छ। संघबाट प्रदेश वा स्थानीय तहमा समायोजनमिलान गर्न गत भदौ १ सम्ममा न्यूनतम सेवा अवधि तीन वर्ष बाँकी भएको हुनुपर्नेछ। सम्बन्धित प्रदेश वा स्थानीय तहको स्वीकृति संगठन संरचना र दरबन्दीमा उल्लेखित स्थायी पदहरूमा मात्रै समायोजनमिलान हुने आधार मापदण्डमा तय गरिएको छ। समायोजनमिलान हुँदा प्रदेश वा स्थानीय तहको सेवा प्रवाहमा असर नपर्ने सुनिश्चिततासहितको सहमतिपत्र अनिवार्य गरिएको छ। यस्तो पत्रमा प्रदेशको हकमा मुख्यमन्त्री तथा मन्त्रिपरिषद्को कार्यालयका आधिकारिक पदाधिकारीको हस्ताक्षर हुनुपर्नेछ। स्थानीय तहको हकमा सम्बन्धित स्थानीय तह प्रमुखअध्यक्ष र प्रमुख प्रशासकीय अधिकृतको संयुक्त दस्तखत हुनुपर्ने बताइएको छ। संघबाट प्रदेश वा स्थानीय तहमा समायोजनमिलान भएर जाँदा संघमा रिक्त हुने पदमा सम्बन्धित सेवा समूह सञ्चालन गर्ने निकायले पदपूर्ति गर्नुपूर्व अनिवार्य मन्त्रालयको सहमति लिनुपर्ने व्यवस्था गरिएको छ। अब साविकका घरेलु वा साना उद्योग विकास समिति र दुर्गम क्षेत्र विकास समितिका कर्मचारी जिल्लाका पद मिल्दो स्थानीय तहमा समायोजनमिलान हुन सक्नेछन्। साविक जिल्ला विकास समिति, गाउँ विकास समिति र नगरपालिकाका कर्मचारी एकै जिल्लाका स्थानीय तहमा समायोजनमिलान हुन सक्ने व्यवस्था गरिएको छ। अदालतमा मुद्दा परेर मन्त्रालयबाट समायोजनका विषयमा भएको निर्णय कार्यान्वयन नगर्ननगराउन आदेश भएका कर्मचारीको हकमा अदालतबाट अन्तिम फैसला भएबमोजिम सेवा समूह सञ्चालन हुनेछ। दुई पटक समायोजन संशोधन भइसकेका कर्मचारीको हकमा भने समायोजनमिलान हुन नसक्ने व्यवस्था नयाँ मापदण्डमा गरिएको छ। स्वास्थ्य सेवातर्फको समायोजनमिलानसम्बन्धी कार्य यही मापदण्डको आधारमा नै स्वास्थ्य तथा जनसंख्या मन्त्रालयले गर्नेछ। समायोजनमिलानको सहजीकरणका लागि समिति बनाउने बताइएको छ। मन्त्रालयको संगठन विकास शाखाका प्रमुख संयोजक रहने समितिले सहजीकरण गर्ने व्यवस्था गरिएको छ। समितिले समायोजनमिलानका लागि सरुवा बोर्डमा पेस गरेका निवेदनका सम्बन्धमा बोर्डले गरेको सिफारिसबमोजिम संघीय मन्त्रालयले गर्ने व्यवस्था पनि गरिएको छ।"
नेपालचीन व्यापारमा अवरोध,"काठमाडौं : २०७२ वैशाखको भूकम्पपछि पटकपटक अवरुद्ध तातोपानी र रसुवा नाका अझै सहज रूपमा सञ्चालनमा आउन सकेका छैनन्। चीनले पछिल्लो समय अन्य मुलुकसँग अर्बौंको आयातनिर्यात व्यापार गरिरहे पनि नेपालको हकमा शून्य कोभिडको नीति अवलम्बन गरेको छ। त्यसको प्रत्यक्ष असर नेपालचीन व्यापारमा परेको छ भने करोडौं लगानी गरेका व्यवसायी बिचल्लीमा परेका छन्। नेपाल राष्ट्रिय व्यवसायी महासंघ, नेपाल हिमालय सीमापार वाणिज्य संघलगायतले चीनले पछिल्लो समय द्विपक्षीय व्यापारमा नेपालसँग अघोषित नाकाबन्दी लगाएको आरोप लगाएका छन्। यस्तो अवस्थाका कारण गार्मेन्ट, जुत्ताचप्पल, मोबाइल एसोसरिज, इलेक्ट्रोनिक्स सामान र उपकरण, विभिन्न प्रकारका कच्चापदार्थलगायत सामान चीनतिरै अड्केको व्यवसायीको भनाइ छ। महासंघका अध्यक्ष नरेश कटुवालले १५ महिनादेखि चीनले कुनै न कुनै बहानामा तातोपानी र रसुवा नाकामार्फत हुने आयातनिर्यात व्यापारमा अवरोध पुयाएको बताए। हामीले यो अवरोधलाई अघोषित नाकाबन्दीका रूपमा बुझ्नुपर्छ, अध्यक्ष कटुवालले भने, चीनको नीतिका कारण हामी व्यवसायी सडकमा आइपुग्यौँ। करोडौं घाटा व्यहोरिसक्यौँ। विभिन्न दलका नेता, अर्थ मन्त्रालय, उद्योग, वाणिज्य तथा आपूर्ति मन्त्रालय, भन्सार विभाग, परराष्ट्र मन्त्रालयलाई पटकपटक ध्यानाकर्षण गराए पनि समस्या समाधान नभएको व्यवसायीको गुनासो छ। कटुवालका भूकम्पमा क्षतिग्रस्त बनेको मितेरी पुलको पुनर्निर्माण सम्पन्न भएपछि आंशिक रूपमा खोलिएको तातोपानी नाका विभिन्न बहानामा दर्जनौं पटक अवरुद्ध पारिएको छ। दैनिक सय कन्टेनर आउने उक्त नाका पुनः खुले पनि १० भन्दा बढी संख्यामा कन्टेनर नआएको व्यवसायीको भनाइ छ। तातोपानी नाका पटकपटक अवरुद्ध भएका कारण व्यवसायीले वैकल्पिक मार्गका रूपमा केरुङरसुवागढी नाका प्रयोग गर्न थालेका हुन्। तर, पछिल्लो समय केरुङरसुवागढी नाका पनि व्यवसायीका लागि अभिशाप नै बन्यो, नेपाल हिमालय सीमापार वाणिज्य संघका अध्यक्ष बच्चु पौडेलले भने, नेपाली व्यवसायीको हकमा तातोपानी र रसुवा दुवै नाका अवरुद्ध पारियो। भूकम्पका कारण मितेरी पुल र भौतिक पूर्वाधार भत्केको भन्दै चीनले झन्डै ४ वर्षपछि ०७६ जेठ १५ गतेदेखि पुनर्निर्माणपश्चात् तातोपानी नाका खुला गरेको थियो। त्यसपछि पनि केही समय खुल्ने र केही समय बन्द भइराख्ने उक्त नाका कोभिड १९ को संक्रमणका नाममा अघिल्लो माघदेखि बन्द गरियो। त्यसपछि कात्तिक १५ गतेदेखि सामान्य रूपमा खुलाइएकामा मितेरी पुल मर्मतका नाममा जनवरी २१ देखि फेब्रुअरी ८ सम्म बन्द गरिएको छ। कोभिड १९ को संक्रमणको बहानामा नेपाली कन्टेनर र व्यवसायीलाई चीनको खासा बजारसम्म जान पनि रोक लगाइएको छ। त्यसअघि नेपाली व्यवसायी र कन्टेनर सोझै खासासम्म जान पाउने व्यवस्था थियो। तर, पछिल्लो समय सामान बोकेको चिनियाँ कन्टेनर तातोपानी बन्दरगाहसम्म आइपुग्छ, पौडेलले भने, नेपाली व्यवसायीले तातोपानी वन्दरगाहबाट अर्को कन्टेनरमा सामान लोड गरेर काठमाडौंसम्म आउनुपर्ने व्यवस्था बनाइयो। पौडेलका अनुसार तातोपानी नाकाबाट पहिले दैनिक ५० करोड मूल्यबराबरको सामान भित्रिन्थ्यो। तर, पछिल्लो समय दैनिक १० करोडको सामान भित्र्याउन पनि हम्मे परेको उनले सुनाए। तातोपानीको विकल्प रसुवा नाका बने पनि त्यहाँबाट दैनिक २३ करोडको मात्रै सामान भित्रिन्छ, उनले भने, चीनको यो नीतिका कारण हाम्रो व्यापार व्यवसाय पूर्णरूपमा धराशयी बन्यो। तातोपानीस्थित भन्सार कार्यालय प्रमुख लालबहादुर खत्रीले मितेरी पुल मर्मत सम्भारका लागि उक्त नाका करिब २० दिनका लागि चीनले बन्द गरेको जानकारी दिए। मितेरी पुलमुनि बाढी र पहिरोका कारण कटान धेरै भएकाले मर्मत सम्भारका लागि नाका तत्कालका लागि बन्द गरिएको खत्रीले बताए। चीनसँगको द्विपक्षीय व्यापारका विषयमा उद्योग, वाणिज्य तथा आपूर्ति मन्त्रालय दिक्क देखिएको छ। पटकपटकको छलफलपछि पनि अवस्थामा सुधार नआएपछि विभागीय मन्त्री लेखराज भट्टले असन्तुष्टि व्यक्त गरेका छन्। मन्त्री भट्टले गत मंगलबार नेपाल इन्टरमोडल यातायात विकास समितिको २४ औं वार्षिकोत्सवलाई सम्बोधन गर्दै चीनको व्यवहारका कारण उक्त मुलुकसँगको व्यापारको विषयमा पुनर्विचार गर्नुपर्ने अवस्था आएको बताएका थिए। छिमेकी मुलुक भएर पनि चीनले नेपालसँगको व्यापारमा गैरजिम्मेवारपूर्ण व्यवहार देखाएको आरोप उनले लगाएका थिए। मन्त्री भट्टले आइतबार अन्नपूर्ण पोस्ट्सँग चीनले कोभिडको समस्या देखाएर नेपालतर्फको द्विपक्षीय व्यापारमा अवरोध सिर्जना गरे पनि अन्य मुलुकसँग भने राम्रै आयातनिर्यात कारोबार गरिरहेको जानकारी दिए। समस्या समाधानका लागि परराष्ट्र मन्त्रालयका साथै हाम्रै मन्त्रालयको विभिन्न स्तरबाट पहल र छलफल भइरहेको छ, मन्त्री भट्टले भने, आशा गरौं निकट समयमै समस्या समाधान हुनेछ। रसुवागढी झनै महँगोतातोपानी नाका लामो समय अवरुद्ध हुँदा व्यवसायीले रसुवागढी नाका रोजेका थिए। तर, उक्त नाका पनि फलदायी सावित नभएको व्यवसायीको भनाइ छ। नेपाल राष्ट्रिय व्यवसायी महासंघका वरिष्ठ उपाध्यक्ष कुमार कार्कीका अनुसार कोभिड १९ को संक्रमणअघि दैनिक करिब सय वटा कन्टेनर उक्त नाकाबाट आउँथे। तर, पछिल्लो समय दैनिक ५६ वटा भित्र्याउन पनि समस्या छ। अहिले नयाँ सामान बोकेर कन्टेनर नआउने उनको भनाइ छ। गत वर्षकै सामान बोकेर बसेको करिब ४५ सय कन्टेनरमध्ये ५६ वटा आउने गरेको उनले सुनाए। नेपाली व्यवसायी र कन्टेनरलाई केरुङसम्म जान दिइएको छैन। केरुङबाट सामानसहित हिँडेको कन्टेनर रसुवा नाकासम्म आइपुग्छ। त्यहाँबाट अर्को कन्टेनरमा सामान लोड गरी काठमाडौंसम्म भित्र्याउने गरिन्छ। उता जान पनि दिएको छैन, नयाँ सामान पनि लिन दिएको छैन, कार्कीले भने, यसले गर्दा गत वर्ष खरिद गरेको र थन्केर बसेको थोत्रो सामान हामीले थोरथोरै परिमाणमा भित्र्याइरहेका छौं। केरुङ पोर्टबाट रसुवागढी नाकासम्म २६ किमि दूरीलाई करिब ६० हजार आरएमबी (१० लाख ८१ हजार रुपैयाँ) असुल गर्न थालिएपछि व्यवसायी झनै मारमा परेका छन्। कोभिडअघि केरुङबाट रसुवा नाकासम्मको भाडा दर १६ हजार आरएमबी (२ लाख ८८ हजार रूपैयाँ) थियो। उक्त दूरीमा भाडा दर ७ लाख ९३ हजार रुपैयाँ वृद्धि गर्दा लागत खर्च बढेर धान्नै नसक्ने अवस्था बनेको कार्कीले बताए।  निर्विवाद रूपमा आयातनिर्यात हुनुपर्छ प्रकाश दाहाल, सहसचिव, द्विपक्षीय तथा क्षेत्रीय व्यापार महाशाखा, उद्योग वाणिज्य तथा आपूर्ति मन्त्रालय सहसचिवस्तरीय द्विपक्षीय संयन्त्रको बैठक सेप्टेम्बर २८ मा सम्पन्न भयो। हामीले तातोपानी र रसुवा नाका निर्विवाद र सहज रूपमा सञ्चालन हुनुपर्ने विषयलाई बैठकमा मूल एजेन्डाका रूपमा उठाएका थियौं। त्यसपछि स्थानीयस्तरमा पनि पटकपटक बैठक र छलफल भए। यसबाहेक चिनियाँ दूतावासमा पनि पत्राचार गरी ध्यानाकर्षण गराउने काम भएको छ। ल्हासास्थित महावाणिज्य दूतावासले पनि उताका व्यापारीसँग २३ पटक बैठक बसेर छलफल गरेको छ। महावाणिज्य दूतावासले फेब्रुअरी दोस्रो सातातिर उतातर्फको व्यापारिक मार्ग र बजारको विषयमा स्थलगत अध्ययन गर्ने भएको छ। तर, कोभिड १९ का कारण अनुमति भने पाएको अवस्था छैन। हामीले स्थलगत भ्रमण पनि गरेका छौं। अहिले तातोपानीको हकमा मितेरी पुल मर्मत गर्न फेब्रुअरी ८ सम्म बन्द गरिएको छ। हाम्रो अनुरोधमा उतापट्टि अध्ययन गर्दा तातोपानी नाकातर्फ चिनियाँ भूभागमा नेपाली ट्रक कन्टेनर आउन बाँकी छैन भनेर जवाफ आएको छ। रसुवागढीको हकमा भने व्यवसायीसँग धेरै पटक कन्टेनर र ट्रक चीनको केरुङमा अलपत्र परेको विषयमा तथ्यांक माग गरेको छु। तर, हालसम्म प्राप्त भएको छैन। मालसामानसहितको कतिवटा कन्टेनर र ट्रक कहाँ कहाँ कुन अवस्थामा अलपत्र छन्, त्यो विषयमा विवरण माग गरेअनुसार हालसम्म तथ्यगत जानकारी आएको छैन। हाम्रो महावाणिज्य दूतावासले पारिका व्यापारी र दुई यातायात व्यवसायीसँग कुराकानी गर्दा मोटामोटी ५०६० वटा गाडी उता बाँकी छन् भनेर जवाफ आएको छ। तर, नेपाली व्यवसायीले करिब हजार संख्यामा सामानसहितको कन्टेनर उता रहेको जानकारी दिएका छन्। धेरै समयसम्म त्यहाँ रोकिएका कन्टेनर डाइभर्ट भएर विभिन्न रुट प्रयोग गरी भारत हुँदै नेपाल आएको जानकारी पनि प्राप्त भएको छ। अहिले त एकतर्फी सामान चीनबाट मात्रै आइरहेको छ। हाम्रो भनाइचाहिँ उताबाट आयात हुँदा यताबाट निर्यात पनि हुनुपयो भन्ने हो। अब आयातनिर्यात दुवै निर्विवाद रूपमा खोल्नुपर्छ। उनीहरूचाहिँ जिरो कोभिड पोलिसी नीति लागू गरेको भन्छन्। कोभिडको भाइरस एक अर्कोमा नसर्ने समस्या समाधान भए पनि आयातनिर्यात सहज रूपमा खोल्छौं भनेर उनीहरू विभिन्न बैठक र छलफलमा भन्दै आएका छन्।"
नेकपाका दुवै समूहले पाएनन् मान्यता,"काठमाडौं : निर्वाचन आयोगले नेकपा विभाजनलाई मान्यता दिन अस्वीकार गरेको छ। आयोगको आइतबार बसेको बैठकले साविककै विवरण कायम हुने भन्दै नेकपाका अध्यक्षद्वय केपी शर्मा ओली र पुष्पकमल दाहाललाई जानकारी दिने निर्णय गरेको हो। ओली समूह र दाहालनेपाल दुवै समूहले गरेको छुट्टाछुट्टै मागदाबीलाई आयोगले अस्वीकार गरेको छ। नेकपाको विवरणमा परिवर्तन, संशोधन र हेरफेर हुन सक्ने देखिएन, आयोगका प्रवक्ता राजकुमार श्रेष्ठले भने। प्रवक्ता श्रेष्ठले साविककै विवरण कायम हुने जानकारी दुवै अध्यक्षलाई दिने निर्णय आयोग बैठकले गरेको जानकारी दिए। दुवै समूहको दाबी नपुगेको निष्कर्ष आयोगले निकालेको छ। प्रधानमन्त्री ओली तथा अर्का अध्यक्ष दाहाल र माधवकुमार नेपाल पक्षले अलगअलग ढंगले पार्टीमा लिएका निर्णय दलको विधानसम्मत नभएको आयोगको निष्कर्ष हो। प्रमुख निर्वाचन आयुक्त दिनेशकुमार थपलिया, आयुक्तद्वय नरेन्द्र दाहाल र ईश्वरीप्रसाद पौडेलको उपस्थितिमा बैठक बसेको थियो। प्रधानमन्त्री ओलीले पुस ५ गते प्रतिनिधिसभा विघटन गरेपछि सत्तारुढ दल नेकपामा विभाजन आएको थियो। एक समूहको नेतृत्व दाहाल र नेपालले गरेका छन् भने अर्को समूहको नेतृत्व प्रधानमन्त्री ओलीले। तर, आयोगले विभाजनको आधिकारिकता नदिएपछि अब दुवै विधिवत् रूपमा नेकपा एउटै रहेको छ। दुई दल नेकपा (एमाले) र माओवादी केन्द्र एकीकरण भएर २०७५ जेठ ३ गते नेकपा बनेको थियो। नेकपाका अध्यक्षद्वय ओली र दाहाल दुवै जना कायम रहनेछन्। महासचिव विष्णु पौडेल नै हुनेछन्। पार्टीको संरचना र पदाधिकारीमा कुनै पनि फेरबदल नहुने भएको छ। ओली समूहले पहिला १ हजार १ सय ९९ र पछि थप गरी १ हजार ५ सय १ सदस्यीय बनाएको केन्द्रीय समितिले मान्यता नपाउने भएको छ। दाहाल समूहले बनाएका अध्यक्ष नेपालले पनि मान्यता नपाउने भएका छन्। साविकबमोजिम नेपाल नेकपाका वरिष्ठ नेता नै रहनेछन्। नेकपाको केन्द्रीय समिति ४ सय ४१ सदस्यीय कायम रहनेछ। ओली पक्षले पार्टीको विधान संशोधन गरेर केन्द्रीय समिति विस्तार गरेको, अर्का अध्यक्ष दाहालको कार्यकारी अधिकार खोसेको, पार्टीको औपचारिक पत्राचारमा एउटै अध्यक्षको हस्ताक्षर हुनेजस्ता निर्णय गरेको छ। त्यस्तै, उक्त समूहले पार्टी प्रवक्ता नारायणकाजी श्रेष्ठलाई हटाएर प्रदीप ज्ञवालीलाई बनाएकोे छ। दाहाल समूहले पुस ७ र ९ गते केन्द्रीय समिति बैठक बसेर ओलीलाई अनुशासनको कारबाही गर्दै अध्यक्ष पदबाट हटाएको, उनको स्थानमा नेपाललाई अध्यक्ष बनाउने निर्णय गरेको जानकारी आयोगलाई दिएको थियो। उक्त समूहले आइतबार ओलीलाई साधारण सदस्यबाटै हटाउने निर्णयसमेत गरेको छ। आयोगले दुवै पक्षलाई पुस ५ पछि गरेका निर्णय विधानसम्मत नभएको निर्णय गरेपछि दुवै पक्षका पछिल्ला निर्णय खारेज भएका छन्।"
अन्तर्राष्ट्रिय उडान ५० प्रतिशत घट्यो,"काठमाडौं : नेपालमा हुने अन्तर्राष्ट्रिय उडान झन्डै ५० प्रतिशत घटेको छ। सन् २०१९ को तुलनामा सन् २०२० मा यो परिमाणमा उडान घटेको हो। कोभिड१९ को महामारीका कारण सन् २०२० को सुरुआती समयदेखि विभिन्न मुलुकले क्रमिक रूपमा अन्तर्राष्ट्रिय उडानमा प्रतिबन्ध लगाउन सुरु गरेका थिए। लगत्तै नेपालले पनि मार्च अन्तिम सातादेखि आन्तरिक तथा अन्तर्राष्ट्रिय उडानमा प्रतिबन्ध लगाएको थियो। अन्य मुलुकसहित नेपालले पनि बाह्य उडानमा प्रतिबन्ध लगाएका कारण उडानमा कमी आएको नेपाल नागरिक उड्डयन प्राधिकरणले जनाएको छ। प्राधिकरणको तथ्यांकअनुसार सन् २०२० मा अघिल्लो वर्षको तुलनामा झन्डै ५० प्रतिशतले उडानमा कमी आएको थियो। सन् २०१९ मा १८ हजार ६ सय ६ वटा अन्तर्राष्ट्रिय उडान हुँदा सन् २०२० मा ९ हजार ९७ वटा मात्रै उडान भएको थियो। सन् २०२० को सुरुआती समयदेखि कोभिड१९ को समस्याले उडानमा लगाइएको प्रतिबन्धका कारण अन्तर्राष्ट्रिय उडान प्रभावित बनेकाप्राधिकरणका प्रवक्ता राजकुमार क्षेत्रीले बताए। अन्तर्राष्ट्रिय उडान संख्यामा आएको कमीसँगै हवाई यात्रुको संख्या पनि त्यतिकै घटेको छ। सन् २०१९ मा ४१ लाख ३८ हजार ५ सय ६३ जना यात्रुले हवाईमार्गबाट ओहोरदोहोर गरेका थिए। सन्् २०२० मा १० लाख २९ हजार ९ सय ३४ जनाले यात्रा गरेका थिए। सन् २०२० मा करिब ५ लाख ४४ हजार ६ सय ३६ नेपालबाट बाहिरिएका छन्।करिब४ लाख ८५ हजार २ सय ९८ जना नेपाल भित्रिएका छन्। सन् २०१९ मा नेपाल बाहिरिने र भित्रिने संख्या क्रमशः करिब २२ लाख ४५ हजार १ सय ३७ र १८ लाख ९३ हजार ४ सय २६ रहेको प्राधिकरणको तथ्यांक छ। सामान्य समयमा नेपाली ध्वजाबाहक नेपाल वायुसेवा निगम तथा निजी क्षेत्रको कम्पनी हिमालय एयरलाइन्स र बुद्ध एयर गरी कुल ३० एयरलाइन्स कम्पनीले अन्तर्राष्ट्रिय उडान भर्दै आएका छन्। नेपालमा अन्तर्राष्ट्रिय उडान भर्ने बाह्य वायुसेवामा एयर अरेबिया, एयर इन्डिया, विमान बंगलादेश एयरलाइन्स, बुद्ध एयरलाइन्स, भुटान एयरलाइन्स, एयर चाइना, चाइना इस्टर्न र सिचुवान एयरलाइन्स छन्। यसैगरी चाइना साउर्थन एयरलाइन्स, ड्रुक एयरलाइन्स, इत्तिहाद एयरवेज, फ्लाइ दुबई, क्याथे ड्रागन, इन्डिगो एयर, जजिरा एयरवेज, कोरियन एयर, मलेसियन एयरलाइन्स, मालिन्दो एयर, ओमन एयर, कतार एयरवेज, सिल्क, मध्या एयरवेस, तिब्बत एयरलाइन्स, थाई एयरलाइन्स, टर्किस एयरलाइन्स र थाईएयरलाइन्स छन्। कोभिड१९ को महामारी रोक्न सरकारले २०२० को मार्च अन्तिमसाताबाट लकडाउन गरी सबै उडानमा प्रतिबन्ध लगाएको थियो। कोभिड१९ को समस्या समाधान नहुँदा तालिका उडान भर्दै आएका सबै बाह्य वायुसेवाले नेपालमा उडान भने भर्न पाएका छैनन्। सन् २०२० को डिसेम्बरको उडान तालिकाअनुसार नेपाल एयरलाइन्स, हिमालय,एयर अरेयिबा, एयर इन्डिया, एयर अरेबिया आबुधाबी, विमान बंगलादेश, टासी भुटान एयरलाइन्स, एयर चाइना, चाइना साउर्थन एयरलाइन्स, फ्लाई दुबई, डुक एयरलाइन्स, इन्डिगो एयर, जजिरा एयरवेज, मालिन्दो एयर, सलाम एयर, सिल्क, टर्किस र श्री एयरलाइन्सले अन्तर्राष्ट्रिय उडान भर्दै आएका छन्। सन् २०२१ को मध्यबाट मात्रै नेपालमा हुने अन्तर्राष्ट्रिय उडानले गति लिने प्राधिकरणको अपेक्षा छ। प्रवक्ता क्षेत्रीले भने, सरकारले कोभिडको समयमा अपनाएको उडानसम्बन्धी सुरक्षा मापदण्डको नीति विस्तारै परिमार्जन गर्दै जाने र यसले वर्षको मध्यबाट अन्तर्राष्ट्रिय उडान पुरानै लयमा फर्किने विश्वास छ। प्राधिकरणको आम्दानी प्रभावितअन्तर्राष्ट्रिय उडानमा कमीसँगै नागरिक उड्डयन प्राधिकरणको आम्दानीमा पनि असर परेको छ। प्राधिकरणको मुख्य आम्दानीको स्रोत मानिएको एयरपोर्ट ट्याक्स हो। यो प्रत्येक यात्रुबाट उठाउने गरिन्छ। अन्तर्राष्ट्रिय पर्यटक नेपाल आउँदा करिब ११ सय रुपैयाँ एयरपोर्ट ट्याक्स र विमानस्थल विकास शुल्कबापत एक हजार रुपैयाँ उठाउने गरिन्छ। पार्किङबापतको शुल्क एक हजार किलोको एक डलर तिर्नुपर्छ। यो ६ घण्टाको अवधिका लागि हुने र आन्तरिक तथा बाह्य दुवै जहाजको हकमा लागूहुन्छ। अन्तर्राष्ट्रिय जहाज ७७ हजार किलोग्रामभन्दा बढी तौलको हुन्छ। जहाजको आगमनमा कमी आउँदा यस्ता शीर्षकमा उठ्ने शुल्कमा पनि कमी आएको छ। यसले गर्दा सन् २०२० मा प्राधिकरणको घाटा करिब ६ अर्बको हाराहारीमा पुगेको छ।"
कोरोना महामारी : १४ गतेदेखि खोप अभियान थालिने,"काठमाडौं : सरकारले कोरोना भाइरसविरुद्धको खोप अभियान माघ १४ गते बिहान १० बजे सुरु गर्ने भएको छ। प्रधानमन्त्री केपी ओलीले अभियान शुभारम्भ गर्ने स्वास्थ्य तथा जनसंख्या मन्त्रालयले जनाएको छ। स्वास्थ्यमन्त्री हृदयेश त्रिपाठीले सातै प्रदेशका ६२ अस्पताल र १ सय २० भन्दा बढी खोप केन्द्रबाट अभियान शुभारम्भ गरिने जानकारी दिए। सो समय प्रदेशमा रहेका अस्पताल तथा काठमाडौंका प्रमुख अस्पताल भर्चुअल विधिबाट प्रत्यक्ष जोडिनेछन्। करिब ४ लाख ३० हजार जनालाई खोप लगाउने लक्ष्य राखी कार्य तीव्र रूपमा अघि बढाइएको मन्त्री त्रिपाठीले बताए। ७७ वटै जिल्लाका ३ सय खोप केन्द्रमार्फत माघ १८ गतेभित्र खोप प्रदान गरिने भएको छ। यो खोप निर्धक्क भएर लगाउन हुन अनुरोध गर्न चाहन्छु, खोप अभियानबारे जानकारी दिन आइतबार आयोजित कार्यक्रममा मन्त्री त्रिपाठीले भने। उनले सरकारको अथक परिश्रम र भारत सरकारको सद्भावले प्राप्त खोप खेर जान नदिन मन्त्रालयले निर्देशनसमेत दिएको बताए। पहिलो चरणको खोप लगाउन सुरु गरेको १० दिनभित्र अभियान सम्पन्न गरिनेछ। ० ६२ अस्पताल र १२० खोप केन्द्रबाट शुभारम्भ गरिँदै० पहिलो चरण १० दिनसम्म सञ्चालन गरिने ० निर्धक्क भएर लगाउन स्वास्थ्यमन्त्रीको आग्रह सरकारले ७२ प्रतिशत जनसंख्यालाई खोप निःशुल्क उपलब्ध गराउने घोषणा गरेको छ। सोहीअनुसार भारतले नेपाललाई १० लाख डोज अनुदानमा उपलब्ध गराएको छ। पहिलो चरणमा फोहोरमैला व्यवस्थापनमा खटिने फोहोर संकलक तथा चालकहरू, एम्बुलेन्स तथा शववाहन चालक तथा सहचालकहरू, प्रत्यक्ष उपचार सेवा दिने तथा खोप व्यवस्थापनमा खटिने स्वास्थ्यकर्मी, खोप केन्द्रमा खटिने सुरक्षाकर्मी तथा स्वयंसेवक, शव व्यवस्थापनमा प्रत्यक्ष खटिने व्यक्तिहरूले खोप लगाउनेछन्। त्यस्तै, स्वास्थ्य स्वयंसेविका, अन्तर्राष्ट्रिय प्रवेश विन्दुमा कार्यरत स्वास्थ्यकर्मी तथा अन्य कर्मचारी, वृद्धाश्रममा रहेका व्यक्ति, हेरचाह तथा व्यवस्थापनमा खटिने कर्मचारी तथा जेलमा रहेका केही कैदी तथा सुरक्षाकर्मीलाई खोप सेवामा सहभागी गराइनेछ। लक्षित व्यक्तिको सूची प्रकाशन गर्ने व्यवस्था मिलाइएको मन्त्रालयले जनाएको छ। खोप केन्द्र रहेको संस्था प्रमुख र स्वास्थ्य कार्यालय प्रमुखले सोको सुनिश्चितता गर्नुपर्नेछ। यसको अनुगमन जिल्ला खोप समन्वय समितिले गर्नेछ। यस चरणको सफल कार्यान्वयनले दोस्रो चरणको खोप कार्यक्रमलाई पुग्ने अपेक्षा लिइएको मन्त्रालयले जनाएको छ। भारतमा रहेको सेरम इन्स्टिच्युटले अक्सफोर्ड युनिभर्सिटी र एस्ट्राजेनेसँग मिलेर उत्पादन गरेको यो खोपले तेस्रो चरणको ट्रायलसमेत पार गरिसकेको छ। मन्त्री त्रिपाठीले जनताको जीवन जोगाउने र जनजीवन चलाउने एक मात्र प्राथमिकता रहेको उल्लेख गर्दै आगामी दिनमा पनि खोप अभियानको निरन्तरता रहने बताए। कसैले शंका नगरे हुन्छ, सरकार त्यसमा प्रतिबद्ध भएर लागेको छ, उनले भने, यो प्रथम चरणको खोप सक्नुभन्दा अघि हामी नयाँ खेपको खोप अभियान सुरु गरिसक्ने विश्वास दिलाउन चाहन्छौं। उनले अभियान सफल पार्न नेता, कार्यकर्ता, सामाजिक अभियन्ता, सबै संघसंस्थाका अगुवा, युवा, विद्यार्थी, किसान, मजदुर, उद्योगी व्यवसायीलाई अनुरोध गरे। दक्षिण एसियाली कतिपय देश र दक्षिण अमेरिकाको कतिपय मुलुकमा पनि यही खोप अभियान जारी छ। मन्त्रालयका प्रवक्ता डा जागेश्वर गौतमले कोरोना संक्रमणको जोखिम कायम रहेको उल्लेख गर्दै भौतिक दूरी कायम गरे र सरसफाइमा ध्यान दिए कोरानाको साथै सरुवा रोगबाट समेत जोगिन सक्ने बताए। ९८ प्रतिशत निकोनेपालमा कोरोना संक्रमणबाट निको हुने दर ९८ प्रतिशत पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार हालसम्म २ लाख ६४ हजार १ सय ३७ जना संक्रमणमुक्त भएका छन्। हालसम्म २ लाख ६९ हजार ४ सय ५० जनामा कोरोना संक्रमण पुष्टि भएको छ। कोरोना संक्रमितमध्ये ६५०२ प्रतिशत पुरुष छन्। महिला भने ३४०८ प्रतिशत संक्रमित भएको मन्त्रालयले जनाएको छ। कोरोनाबाट संक्रमणबाट झन्डै एक वर्ष अवधिमा २ हजार १ जनाको निधन भएको छ। मुलुकभर सक्रिय संक्रमितको संख्या ३ हजार ३ सय १२ छ। २३ जना भेन्टिलेटरमा, १ सय ३९ जना आईसीयूमा उपचाररत छन्। १ सय ४५ जना क्वारेन्टाइनमा रहेको मन्त्रालयले जनाएको छ। संस्थागत आइसोलेसनमा रहनेको संख्या ७ सय ७५ छ। होम आइसोलेसनमा २ हजार ५ सय ३७ जना छन्। मुलुकभरका प्रयोगशालामा २० लाख ४३ हजार २ सय ५५ पीसीआर परीक्षण गरिएको छ।"
डिजिटल नेपाल फ्रेमवर्कलाई सफल बनाउनुको विकल्प छैन : सञ्चारमन्त्री गुरुङ,"काठमाडौं : सञ्चार तथा सूचना प्रविधिमन्त्री पार्वत गुरुङले डिजिटल नेपाल फ्रेमवर्कलाई सफल र प्रभावकारी ढंगले कार्यान्वयनमा लैजाने प्रतिवद्धता व्यक्त गरेका छन्। सरकारका प्रवक्ता समेत रहेका मन्त्री गुरुङले नेपाललाई विकसित र शक्तिशाली राष्ट्रसँग प्रतिस्पर्धा गरेर अघि बढाउनुपर्ने भएकाले पनि डिजिटल नेपाल फ्रेमवर्कलाई सफल र प्रभावकारी ढंगले अघि बढाउनुको विकल्प नरहेको पनि स्पष्ट पारे। उनले डिजिटल नेपाल फ्रेमवर्क रुपान्तरणकारी कार्यक्रम भएको उल्लेख गर्दै त्यसलाई सफल बनाउने गरी सरकारलाई सहयोग गर्न सरोकारवाला निकायलाई आग्रह गरे। सूचना र प्रविधिको क्षेत्रमा पनि विकसित र शक्तिशाली राष्ट्रहरुसँग प्रतिस्पर्धा गरेर अघि बढनुको विकल्प छैन' सोमबार मन्त्रालयले आयोजना गरेको डिजिटल नेपाल फ्रेमवर्क सम्बन्धि अन्तरक्रिया कार्यक्रममा बोल्दै मन्त्री गुरुङले भने, 'सूचना र प्रविधिको विकासका लागि सरकारलाई सहयोग गर्न सरोकारवाला सबैलाई आग्रह गर्दछु। उनले डिजिटल नेपाल फ्रेमवर्कलाई सफल बनाउन सरोकारवाला निकायसँगको सहकार्यमा जोड दिने नीतिलिएको पनि स्पष्ट पारेको गुरुङका प्रेस संयोजक सन्तोष खड्काले जानकारी दिए। मन्त्री गुरुङले एप लञ्च गर्ने नाममा बजेट मात्रै खर्च गर्ने पक्षमा सरकार नरहेको पनि पटक पटक दोहोर्याए। उनले विज्ञहरुको राय, सुझावलाई ग्रहण गरेर सूचना प्रविधिको विकासको कामलाई तीव्रता दिन मन्त्रालयले विज्ञहरुको रोष्टर बनाउने कामलाई अन्तिम चरणमा पुर्याएको पनि स्मरण गराए। कार्यक्रममा मन्त्रालयका सचिव हरिप्रसाद बस्यालले डिजिटल नेपाल फ्रेमवर्कको कार्यान्वयको कामलाई प्रभावकारी बनाउन सरोकारवाला निकायसँग सहकार्य गरेर अघि बढन मन्त्रालय तयार रहेको बताए। विज्ञहरुले सूचना प्रविधिको विकासका लागि कानुनी, नीतिगत र लगानी मैंत्री वातावरण निर्माण गरिदिन मन्त्री गुरुङको ध्यानाकर्षण गराए।"
कांग्रेसले भन्यो: ओलीका उत्तेजक अभिव्यक्तिले प्रधानमन्त्रीको गरिमा धुलिसात बनाउँदैछ,"काठमाडौँ: संसद विघटनको मुद्दालाई लिएर प्रधानमन्त्री केपी ओलीले दिएको अभिव्यक्तिबारे कांग्रेसले आपत्ति जनाएको छ । 'संसद विघटनको विरोध गर्नेहरू देश विरोधी हुन् भनेर प्रधानमन्त्री केपी शर्मा ओलीले दिएको अभिव्यक्ति अत्यन्तै आपत्तिजनक छ । फरक मत राख्न, आफ्नो विचार र विरोध प्रकट गर्न संविधानले प्रत्याभूत गरेको हकको प्रयोग गर्नु हरकोहीको नैसर्गिक अधिकार हो,' नेता शर्माले जारी गरेको विज्ञप्तिमा उल्लेख छ। विज्ञप्तिमार्फत प्रधानमन्त्रीको यस अभिव्यक्तिलाई अलोकतान्त्रिक र अधिनायक आकांक्षा भन्दै टिप्पणी गरिएको छ । सर्वोच्च अदालतमा भइरहेको बहसलाई तमासा को संज्ञा दिएका प्रधानमन्त्रीको उक्त अभिव्यक्तिले अदालतको स्वतन्त्र विवेकलाई कुण्ठित गर्ने प्रयत्न गरेको पनि उक्त विज्ञप्तिमा छ । यस्तै सम्मानित र पाका अधिवक्ताको अपमान गरेकोमा पनि कांग्रेसले प्रधानमन्त्रीको आलोचना गरेको छ । 'आलोचक पत्रकारलाई नर्क जान्छन् भन्नू, प्रेस स्वतन्त्रता विरोधी अभिव्यक्ति हो भने पूर्व प्रधानन्यायाधीशहरुलाई अजासु भनेर टिप्पणी गर्नु अभिव्यक्ति स्वतन्त्रता विरुद्धको बर्बराहट हो । प्रधानमन्त्रीका पछिल्ला कयौं अभिव्यक्तिले प्रधानमन्त्री पदको गरिमालाई धुलिसात बनाउँदै लगेका छन्,' विज्ञप्तिमा उल्लेख छ। विज्ञप्तिमा अघि लेखिएको छ, 'उहाँको यो प्रवृत्ति दुःखद मात्रै होइन, लज्जास्पद पनि छ । संसद विघटनको असंवैधानिक कदम विरुद्ध देशव्यापी रूपमा उठेका विरोधका स्वरहरुलाई देश विरोधी, देशद्रोही भनेर गैह्र जिम्मेवार ढंगले लान्छित नगर्न र समाजको कुनै पनि वर्ग, पेशा, समुदायलाई लान्छित र अपमानित गर्ने ढंगले अभिव्यक्ति नदिन प्रधानमन्त्रीजीलाई नेपाली कांग्रेस कडा चेतावनी दिन चाहन्छ ।'"
१६ जना डीएसपीको एसपीमा बढुवा (सूचीसहित),काठमाडौं : नेपाल प्रहरीका १६ जना प्रहरी नायव उपरीक्षक (डीएसपी)को प्रहरी उपरीक्षक (एसपी) मा बढुवा गर्न सिफारिस गरिएको छ। सोमबार सिंहदरबारस्थित गृह मन्त्रालयमा बसेको बढुवा समितिको बैठकपछि जनपथ प्रहरी समूहका उनीहरुलाई बढुवा सिफारिस गरिएको प्रहरी अतिरिक्त महानिरीक्षक एवम् बढुवा समिति सदस्य सचिव निरज बहादुर शाहीले जानकारी दिए। हेर्नुस् को को हुँदैछन् बढुवा ?
ओलीको आक्रोश : मैले राजनीति सिकाएकाहरूले मलाई निकाल्ने ?,"दाङ: प्रधानमन्त्री तथा नेकपा ओली समूहका अध्यक्ष केपी शर्मा ओलीले आफुहरुले सुमधुर धुन बजाउँदा दाहालनेपाल समूह धामी नाच नाचिरहेको टिप्पणी गरेका छन् । 'राजनीति स्वस्थ राजनीति हुनुपर्छ भन्ने हो तर उनीहरु अस्थिरता खोज्ने जनताको राम्रो भन्दा पनि आफनो स्वार्थमा रहेर धामी नाच नाचेका छन्,' ओलीले भने । यस्तै निर्वाचन हारेकाहरुले रेष्टुरेन्ट र चौतारीमा बसेर आफुलाई कारवाहीको नाटक गरेको पनि उनको टिप्पणी छ । उनले भनेका छन्, 'मैले राजनीति सिकाएकाहरुले मलाई नै पार्टी अध्यक्ष र साधाराण सदस्य समेत नरहने गरी कारवाही गरे रे ! पार्टीको बैठकमा नआउने २४ जनाले रेष्टुरेन्टमा बसेर कारवाही गरे भन्दैमा कारवाही हुन्छ ?' दाङको देउखुरीमा सोमवार नेकपाले गरेको वृहत जनसभालाई सम्वोधन गर्दै ओलीले यस्तो बताएका हुन् । उनले अहिलेसम्म पार्टी एकजुट भएको भन्दै गल्ती महशुस गरेर आए स्वागत गरिने पनि बताए । राजनीतिक अस्थिरता ल्याउने र देशलाई बन्दी बनाउने तत्वहरुलाई ठेगान लगाउन निर्वाचन घोषणा गरिएको समेत ओलीले बताएका थिए । प्रचण्ड र नेपाललाई लक्षित गर्दै उनले लडाइँमा सिङ फुक्लिएको साँढे जसरी (भाँचिएको) फुक्लिएको सिङ लिएर हिँडिरहेको समेत आरोप लगाए । 'धेरै फाँफु गरिरहेका छन् । यीनीहरुको फाँफुले केही हुने वाला छैन,' उनले भने । तीखे गोरुको कथा सुनाउँदै ओलीले नाम उच्चारण नगरेरै प्रचण्ड र नेपाल सहूहलाई भने, अहिले उनीहरु फुक्लिएको सिङ बोकेर हिँडेको टिप्पणी गरे ।"
प्रचण्डले शिलान्यास गरेको पुलको प्रधानमन्त्री ओलीले गरे उद्घाटन,दाङ : लुम्बिनी प्रदेशको राजधानी दाङको देउखुरीमा रहेको राप्ती नदीमा बनेको देशकै दोस्रो लामो पुलको उद्घाटन भएको छ । जिल्लाका राप्ती र गढवा गाउँपालिका जोड्ने राप्ती नदीमा बनेको पुलको प्रधानमन्त्री केपी शर्मा ओलीले सोमबार एक समारोहका बीच उद्घाटन गरेका हुन् । राप्ती नदीमा एक वर्ष पहिले निर्माण पूरा भएको उक्त पुलको सोमबार प्रधानमन्त्री ओलीले उदघाटतन गरेरसँगै पुलले औपचारिकता पाएको छ । पुलको शिलान्यास तत्कालिन प्रधानमन्त्री पुष्पकमल दाहाल प्रचण्डले २०७३ मंसिर २२ गते शिलान्यास गरेका थिए । राप्ती गाउँपालिकाको छोट्की सिसहनियाँ र गढवा गाउँपालिकाको महदेवा जोड्ने उक्त पुल करिब एक अर्ब रुपैयाको लागतमा पुल विभाग सेक्टर नेपालगञ्जले निर्माण गरेको हो । पुलको लम्बाई ८६० मिटर छ भने चौडाइ साढे १० मिटर रहेको पुलको एएनके लुम्बिनी वाइपी जेभी कम्पनीले निमार्ण पुरा गरेको छ । निर्माण समय भन्दा चार महिना पहिले नै पुलको निर्माण पुरा गरेको कम्पनीले बताएको छ । सोही कम्पनीले यसअघि नेपालकै सबैभन्दा लामो एक हजार १५ मिटरको पुल निर्माण गरेको थियो । जुन बर्दियामा पर्ने गेरुवाको पुल हो । पुलको उद्घाटन गर्दै प्रधानमन्त्री ओलीले देश अघि बढिसकेको र अब त्यो गतिलाई कसैले पनि रोक्न नसक्ने बताएका छन । उद्घाटन पछि संक्षिप्त मन्तव्य व्यक्त गरेका प्रधानमन्त्री ओलीले देशलाई प्रक्रिया र प्रणालीमा लैजान खोज्दा समस्या भएको भन्दै देशको गति नरोकिने बताए । उनले सुशासन र विकासको प्रत्याभूति दिलाउने गरी सरकारले विकास निर्माणका कामहरु गरिरहेको बताए ।
विभाजनसम्बन्धी आयोगको निर्णयले पार्टी एकतामा बल पुग्छ : वामदेव,"काठमाडौं : नेपाल कम्युनिष्ट पार्टी (नेकपा) का उपाध्यक्ष वामदेव गौतमले पार्टी विभाजनसम्बन्धी आइतबार निर्वाचन आयोगले गरेको निर्णयले पार्टी एकता राष्ट्रिय अभियानलाई बल पुगेको बताएका छन्। पत्रकारसँग कुरा गर्दै सोमबार उनले भने, आयोगको निर्णयले पनि पार्टी फुट्नु हुन्न भन्ने सन्देश दिएको छ, यसले अब पार्टी एकतामा सहयोग गर्दछ। उनले एकता अभियान सर्वोच्च अदालतको निर्णयपछि झन सशक्त हुने भन्दै त्यसका लागि प्रतिनिधिसभा पुनःस्थापना आवश्यक रहेको बताए। गौतमले तत्कालीन नेकपा (एमाले) र नेकपा (माओवादी केन्द्र) लाई पनि आफूले एक गराएको भन्दै पुनः अहिले फुट्न थालेको पार्टीलाई पनि एक बनाउने प्रतिबद्धता व्यक्त गरे। त्यति बेला नै मैले एमाले र माओवादी केन्द्रलाई एक बनाइ नेकपा बनाएको थिए, उनले भने, 'अब पनि एकता अभियानबाट म दुवै समूहलाई एकतामा ल्याउँछु। उनले ओली र दाहालनेपाल समूह दुवैको जित हुने गरी अबको एकता हुने बताए। नेता गौतमले दुवै समूहलाई एकतामा ल्याउनका लागि यही माघ १४ गतेदेखि पार्टी एकता राष्ट्रिय अभियान घोषणा गर्दैछन्। एकता अभियानका संयोजकमा गौतम, सहसंयोजकमा हरि पराजुली र सचिवमा बाबुराम थापा रहेका छन्। एकता अभियानसँगै नेता गौतमले लेखेको जनताको बहुदलीय जनवाद (तुलनात्मक अध्ययन), २१ औं शताब्दीको कम्युनिष्ट पार्टी, नेपाली जनताको समृद्धिको कार्यक्रम र बहुदलीय समाजवाद नामक तीन पुस्तक सार्वजनिक गर्ने कार्यक्रम रहेको छ। अभियान घोषणाको दिन ५१ केन्द्रीय सदस्य र १७५ कार्यसम्पादन समिति घोषणा गरिनेछ। उनले आफ्नो दुवै पक्षका ठूला नेताको साथ आफूलाई नभए पनि साना नेता भने साथ रहेको स्पष्ट पारे। उपाध्यक्ष गौतमले नेकपाको अन्तरिम विधानमा पनि सहमतिमै पार्टी चल्ने भएकाले कसैको इच्छा लाग्दैमा पार्टी फुटाउन नपाइने बताए। दुवै अध्यक्ष सहमत भए मात्र पार्टी फुट्ने उनको भनाइ छ। उनले प्रधानमन्त्री तथा पार्टी अध्यक्ष केपी शर्मा ओली र दाहालनेपाल समूहका अध्यक्ष पुष्पकमल दाहाल प्रचण्ड र माधवकुमार नेपाल पक्षले आफ्नो समूहमा आउन बोलाइरहेको बताए। उनले आफू जता गए पार्टी एकता हुन्छ त्यतै जाने बताए। म कुनै समूहमा जानका लागि अभियान चलाएको होइन, उनले भने, जुन समूहले मलाई अध्यक्ष दिन्छन्, त्यही समूहमा गएर अध्यक्ष हुन्छु र पार्टी एकता गर्दछु। उपाध्यक्ष गौतमले आफूले पार्टीमा गुटबन्दी नगरेकाले आफ्नो पक्षमा कोही नभएको बताए। मैले पार्टीमा गुटबन्दी नगरेकाले मसँग कोही पनि केन्द्रीय सदस्य छैनन्, मसँग अहिले हरि पराजुलीभन्दा कोही छैनन्, उनले भने।"
अभियोगपत्र फिर्ता लिएर निर्वाचनमा सहभागी भए पार्टी एकता हुन्छ : उपप्रधानमन्त्री पोखरेल,"काठमाडौं : उपप्रधानमन्त्री एवम् नेपाल कम्युनिष्ट पार्टी(नेकपा)का नेता ईश्वर पोखरेलले दुई सर्तमा पार्टी एकता हुन सक्ने दाबी गरेका छन् । बागमती प्रदेश संगठन कमिटीको आयोजनामा माघ २३ गते काठमाडौंमा हुने जनसभाको जानकारी दिन सोमबार आयोजित पत्रकार सम्मेलनमा उपप्रधानमन्त्री पोखरेले अहिलेपनि अराजकता सिर्जना गरिएको र जनताका भावनामा चोट पुर्याउन खोज्नु खेदजनक भएकोले दुई सर्त माने एकता हुने दाबी गरेका हुन्। उनले नेपाल कम्युनिष्ट पार्टी(नेकपा) कानूनी रुपमा फुट्न नमिल्ने निर्वाचन आयोगले गरेको निर्णय सकारात्मक रहेको टिप्पणी समेत गरे। आयोगको निर्णयले केपी ओली नेतृत्वको नेकपालाई बल पुगेको उनको बुझाइ छ। निर्वाचन आयोगले प्रचण्डमाधव पक्षको नेकपाले गरेको निर्णयलाई मान्यता नदिएको पोखरेलको दाबी थियो। रत्नपार्कमा हुने जनसभालाई व्यवस्थित गर्न नेकपाका नेता एवम् शिक्षा, विज्ञान तथा प्रविधि मन्त्री कृष्ण गोपाल श्रेष्ठको संयोजकत्वमा ११११ सदस्य रहेको जनसभा परिचालन कमिटी गठन गरिएको बागमती प्रदेश कमिटी अध्यक्ष आनन्दप्रसाद पोखरेलले जानकारी दिए। प्रधानमन्त्री केपी शर्मा ओलीले प्रचण्डमाधव पक्षले शुक्रबार काठमाडौंमा गरेको शक्ति प्रदर्शनलाई 'सामान्य' भन्दै २३ गते वास्तविक जनप्रदर्शन हुने दावी गरेका थिए। जनसभा परिचालन कार्यकमको सचिवालय नेपाल कम्युनिष्ट पार्टी (नेकपा) बागमती प्रदेश संगठन कमिटीको कार्यालय बालकमारी ललितपुरमा रहने भएको छ। बागमती प्रदेश संगठन कमिटीका अध्यक्ष पोखरेलको अध्यक्षतामा २५ सदस्य सचिवालय गठनसमेत गरेको छ।"
नेकपा ओली पक्षले माघ २३ गते काठमाडौंमा जनसभा गर्ने,"काठमाडौं : नेपाल कम्युनिष्ट पार्टी (नेकपा) ओली पक्षले माघ २३ गते काठमाडौंमा जनसभा गर्ने भएको छ। पार्टी कार्यालय धुम्बाराहीमा सोमबार बागमती प्रदेश संगठन कमिटीले आयोजना गरेको पत्रकार सम्मेलनमा पार्टीका २१ वटै जनवर्गीय संगठनले आआफ्नो पहिचानसहित र्यालीमा सहभागी हुने जानकारी गराएको हो। रत्नपार्कमा हुने जनसभालाई व्यवस्थित गर्न नेकपाका नेता एवम् शिक्षा, विज्ञान तथा प्रविधि मन्त्री कृष्ण गोपाल श्रेष्ठको संयोजकत्वमा ११११ सदस्य रहेको जनसभा परिचालन कमिटी गठन गरिएको बागमती प्रदेश कमिटी अध्यक्ष आनन्दप्रसाद पोखरेलले जानकारी दिए। जनसभा सफल बनाउन प्रदेश, जिल्ला, नगर र वडासम्म जनसभा परिचालन कमिटी बनाउने र सहभागीता व्यापक बनाउने उनले बताए । प्रधानमन्त्री एवम् अध्यक्ष केपी शर्मा ओलीले जनताको आकांक्षा र चाहनालाई मूर्तरुप दिन सरकार गठन गरेदेखि नै निरन्तर प्रयत्न गरेपनि पार्टीभित्रका षड्यन्त्रकारीले जनअपेक्षा सम्बोधन गर्न गराउनभन्दा सरकार र पार्टीविरोधी गतिविधि गर्दै प्रधानमन्त्रीलाई घेराबन्दी गर्न र असफल बनाउन षड्यन्त गरेको पोखरेलले आरोप लगाए । उनले भने, पार्टी कब्जा गर्ने निहीत उद्देश्यका साथ पार्टी र प्रधानमन्त्रीलाई थाहा नै नदिई राष्ट्रपतिसमक्ष समावेदन गर्न प्रयत्न गर्न संसदीय दललाई छल्दै र संसद सचिवालयमा अवैध तरिकाबाट किर्ते हस्ताक्षर प्रयोग गरी अविश्वासको प्रस्ताव दर्ता गर्ने प्रयत्न गर्नेजस्ता घृणित कार्य पार्टीभित्रैबाट भएका कारण संसदीय मुल्य मान्यता कायम गर्न नयाँ जनादेशमा जाने उद्देश्यका साथ पौष २०७७ का दिन संसद विघटन गरी २०७४ बैशाख १७ र २७ गते मध्यावधी निर्वाचनको घोषणा भएको छ। पत्रकार सम्मेलनमा जारी विज्ञप्तिमा प्रचण्डमाधव नेपाल समूहले मुलुक व्यापी अराजक, अस्थिरता र हिंसात्मक प्रर्दशन गर्ने चेतावनी दिएकाले चुप लागेर बस्न नहुने उल्लेख गरिएको छ। वर्तमान राष्ट्रिय राजनीतिक परिस्थितिको बारेमा जनतालाई जानकारी दिनु कर्तव्य र दायित्व भएकाले जनसभाको आयोजना गरिएको पोखरेल बताए। संविधानमा भएको व्यवस्था अनुसार विघटन भएको प्रतिनिधि सभालाई पुनस्थापनाको माग गर्दै प्रचण्डमाधव नेपाल समूहले मुलुक व्यापी अराजक, अस्थिरता र हिंसात्मक प्रर्दशन गर्ने चेतावनीसहित सडक संघर्ष गरिरहेका छन्।पत्रकार सम्भेलनमा पोखरेलद्वारा जारी विज्ञप्तिमा भनिएको छ,प्रमुख प्रतिपक्ष नेपाली काग्रेंसले सरकारको विरोध गर्नु र आन्दोलन गर्नु उसको धर्म हो। संविधानविरोधी दक्षिणपन्थीहरुले मौकाको फाइदा उठाउँदै मुलुकलाई अस्थिरितातिर जान खोजेको वर्तमान अवस्थामा नेकपा चुप लागेर बस्नु हुँदैन र बस्दैन। यतिबेर नेपाल कम्युनिष्ट पार्टी (नेकपा)ले वर्तमान राष्ट्रिय राजनीतिक परिस्थितिको बारेमा वास्तविकता जनतालाई जानकारी दिनु हाम्रो कर्तव्य र दायित्व दुबै भएको छ। पोखरेलले माघ २१ गते १० हजार मोटरसाइकल र्याली गरिनसमेत बताए। विज्ञप्तिमा सकेसम्म सभास्थललाई फोहोर नबनाउन अपिल गरिएको छ। फोहोर भइहालेमा कार्यक्रमको समापनपछि स्वयमसेवकले त्यसलाई सफा गर्ने पोखरेलको दाबी छ। प्रधानमन्त्री केपी शर्मा ओलीले प्रचण्डमाधव पक्षले शुक्रबार काठमाडौंमा गरेको शक्ति प्रदर्शनलाई 'सामान्य' भन्दै २३ गते वास्तविक जनप्रदर्शन हुने दावी गरेका थिए। जनसभा परिचालन कार्यकमको सचिवालय नेपाल कम्युनिष्ट पार्टी (नेकपा) बागमती प्रदेश संगठन कमिटीको कार्यालय बालकमारी ललितपुरमा रहने भएको छ। बागमती प्रदेश संगठन कमिटीका अध्यक्ष पोखरेलको अध्यक्षतामा २५ सदस्य सचिवालय गठनसमेत गरेको छ।"
बालुवाटार प्रदर्शनमा प्रहरी धरपकड (तस्बिरसहित),"काठमाडौ : प्रतिनिधिसभा विघटनविरुद्ध प्रदर्शनमा नागरिकमाथि प्रहरीले हस्तक्षेप गरेको छ। बालुवाटारमा सोमबार भएको नागरिक समाजको प्रदर्शनमा प्रहरीले पानीका फोहरा र लाठीचार्ज गरेको हो। प्रधानमन्त्री केपी ओलीले असंवैधानिक ढंगले प्रतिनिधिसभा विघटन गरेको, अदालतलाई प्रभाव पार्न खोजिएको र आपत्तिजनक अभिव्यक्ति दिएको भन्दै बालुवाटार अगाडि प्रदर्शन गरिएको हो। प्रदर्शनकारीले निषेधित क्षेत्रमा नाराबाजी र प्रदर्शन गरेकाले पानीको फोहोराले हानिएको प्रहरीले जनाएको छ। पुस ५ गते प्रधानमन्त्री केपी ओलीले संसद विघटन गरेपछि त्यसको चौतर्फी विरोध भइरहेको छ। अन्नपूर्णकर्मी उमा विष्टले कैद गरेका तस्बिरहरु :"
प्रतिनिधिसभा विघटन प्रकरण : ४३ कानून व्यवसायीले गरे बहस,"काठमाडौं : प्रतिनिधिसभा विघटनविरुद्ध परेको रिट निवेदन संवैधानिक इजलासमा भएको आठौँ दिन सुनुवाइ हुँदाहुँदै समयाभावका कारण हेर्दाहेर्दैमा मङ्गलबारका लागि तय भएको छ। प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसीको संवैधानिक इजलासले यही माघ ४ गतेदेखि संवैधानिक इजलासमै विषय केन्द्रित बहस गरिएको आठौँ दिनमा आज वरिष्ठ अधिवक्ता शम्भु थापा र अधिवक्ता मेघराज पोखरेलले बहस गरे। वरिष्ठ अधिवक्ता थापाले नेपालको संविधानमा विघटन गर्ने व्यवस्था नभएको तर्क प्रस्तुत गरे। विघटित प्रतिनिधिसभाका सांसद देवप्रसाद गुरुङ, कृष्णभक्त पोखरेल, रामकुमारी झाँक्री र शशी श्रेष्ठका तर्फबाट बहस गर्दै वरिष्ठ अधिवक्ता थापाले प्रतिनिधिसभा विघटनको घोषणा संविधान विपरीत भएको तर्क पेश गरे। अधिवक्ता मेघराज पोखरेलले संविधान विपरीत प्रतिनिधिसभा विघटन गर्ने कार्य गरेको हुँदा विघटन गर्ने संवैधानिक आधार नभएको जिकिर गरे। आजसम्म रिट निवेदकका तर्फबाट ४३ कानून व्यवसायीले बहस गरे। इजलासले समयमा निकै कडाइ गरेको छ। प्रधानन्यायाधीश राणाले समयलाई ध्यान दिन आग्रह गर्दै बहस गर्ने अधिवक्तालाई समय निर्धारण गर्दै आएका छन्। गत पुस ११ गतेदेखि सर्वोच्च अदालतको संवैधानिक इजलासमा सुनुवाइ शुरु भई क्षेत्राधिकार विवादमा बहस भएपछि संवैधानिक इजलासमै सुनुवाइ गरिने भनी यही माघ २ गते आदेश भएको थियो। उक्त विवादमा संवैधानिक इजलास वा बृहत् पूर्ण इजलासमा सुनुवाइ गर्ने भनेर गत पुस २२ र २९ गते हुँदै यही माघ २ गते संवैधानिक इजलासमै सुनुवाइ गर्ने तय भएको हो। रिट निवेदक १३ जनामध्ये ११ जनाले उक्त विषय बृहत् पूर्ण इजलासमा सुनुवाइ गर्नुपर्ने माग गर्दै पूरक निवेदन दिएकाले क्षेत्राधिकारका विषयमा लामै बहस र छलफल भयो। गत १० पुस गते संवैधानिक इजलासले प्रतिनिधिसभा विघटन गर्नुपर्ने कारणसहित लिखित जवाफ पेश गर्न सरकारका नाममा आदेश जारी गरेको थियो। आदेशानुसार राष्ट्रपति एवं प्रधानमन्त्री तथा मन्त्रिपरिषद्को कार्यालय र सभामुखले गत पुस १९ गते महान्यायाधिवक्ता कार्यालयमार्फत लिखित जवाफ पेश गरेका छन्। अदालतले प्रतिनिधिसभा विघटनसम्बन्धी सिफारिस र निर्णयको सक्कलप्रति राष्ट्रपति एवं प्रधानमन्त्री तथा मन्त्रिपरिषद्को कार्यालयबाट झिकाउने तथा प्रतिनिधिसभामा अविश्वासको प्रस्ताव दर्ता भएको खुल्ने गरी सक्कल रजिष्टरसमेतका कागजात सङ्घीय सचिवालयबाट झिकाउने आदेश जारी गरेको थियो। अदालतका सहयोगी (एमिकस क्युरी) मा वरिष्ठ अधिवक्ता बद्रीबहादुर कार्की, सतिशकृष्ण खरेल, विजयकान्त मैनाली, पूर्णमान शाक्य र गीता पाठक रहेका छन्। प्रधानमन्त्रीको सिफारिसमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय, सभामुख लगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दायर गरेका थिए। रिट निवेदनमा निवर्तमान सांसदले प्रधानमन्त्रीको सिफारिसमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको ५ वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ। त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गर्नुभएको थियो। कानून व्यवसायीले दायर गरेको रिट निवेदनमा प्रधानमन्त्रीले गरेको सिफारिस र सो सिफारिसका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारबाही तथा सो सिफारिसका आधारमा भएगरेका सम्पूर्ण कार्य नेपालको संविधानको धारा, १३३ को उपधारा, २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ।  रासस"
लुम्बिनीमा निर्वाचन तयारी,"लक्ष्मण पोखरेलबुटवल, यादव आचार्यगुलरिया वैशाख १७ र २७ गते प्रतिनिधिसभाको निर्वाचन मिति तोकिएपछि जिल्लामा तयारी सुरु भएको छ। निर्वाचन हुनेनहुने आशंकाका बीच लुम्बिनी प्रदेशका १२ वटै जिल्ला निर्वाचन कार्यालयले निर्वाचनको तयारी थालेका हुन्। निर्वाचन कार्यालयले पहिलो चरणमा मतदाता नामावली अद्यावधिक सुरु गरेका छन्। रूपन्देही, कपिलवस्तु, गुल्मी, बर्दियाका निर्वाचन कार्यालयले दलहरूसँग छलफल गर्दै पालिकाअनुसारको मतदाता नामावली अद्यावधिकका लागि प्रकाशन गरेका छन्। राजनीतिक दलहरूले पनि मतदाता नामावलीलाई रुजु गर्न थालेका छन्। सत्तारूढ नेकपा (ओली) समूहको रूपन्देही जिल्ला कमिटीको बैठकले सबै पालिका कमिटीलाई अद्यावधिकका लागि निर्देशन नै दिएको छ। अन्य दलले निर्वाचन हुन नसक्ने जिकिर गर्दै आन्दोलनमा गए पनि कार्यकर्ताको नामावली मतादाता सूचीमा भए, नभएको विवरण हेर्न थालेका छन्। रूपन्देहीमा माघ १५ देखि २४ गतेसम्म नामावली उपर दाबी विरोध गर्न समय तोकिएको छ। गुल्मी निर्वाचन कार्यालयले माघ १६ गतेदेखि २१ गतेसम्म मतदाता नामावली अद्यावधिक गर्दै छ। निर्वाचन अधिकारी श्याम पाण्डेले मतदान केन्द्र निर्धारणका विषयमा छलफल भइरहेको बताए। पालिका प्रमुखहरूसँग मतदान केन्द्रका विषयमा छलफल गरिरहेका छौं, उनले भने। कपिलवस्तु निर्वाचन कार्यालयले माघ १५ गते सबै पालिकामा मतदाता नामावली टाँस्ने तयारी गरेको छ। माघ २० गतेसम्म दाबी विरोधको समयावधि तोकिएको निर्वाचन अधिकारी ज्ञानुराम पन्थीले जानकारी दिए। मृत्यु भएका, बसाइँसराइँ गरी गएकाहरूको नाम हटाइनेछ। पालिकाहरूमा जनप्रतिनिधि तथा दलहरूले अद्यावधिक गर्नेछन्। निर्वाचन कार्यालयले प्रमुख जिल्ला अधिकारीको अध्यक्षतामा बैठक बसी राजनीतिक दलसँग छलफल गरेका हुन्। सबै जिल्लामा मतदाता नामावली अद्यावधिक हुन थालेपछि निर्वाचनको माहोल बन्दै गएको छ। निर्वाचन कार्यालय बर्दियाले राजनीतिक दललगायत सरोकारवालासँग अन्तक्र्रिया गर्दै स्थानीय पालिकाअनुसारको मतदाता नामावली अद्यावधिक कार्य सुरु भएको छ। निर्वाचन आयोगले २०७७ माघ १५ गतेदेखि २१ गतेसम्म देशभरका सबै स्थानीय तहका केन्द्रमा दाबी विरोधसहितको मतदाता नामावली अद्यावधिक गर्दैछ। माघ १६ गतेदेखि १८ गतेसम्म मतदाता नामावलीमा रहेको नाम वा विवरणमा रहेको त्रुटि सच्याउन, दोहोरो नाम हटाउन तथा मृत्यु भएका वा नागरिकता त्याग गरेका मतदाताको नाम हटाउन सूचना दिन सकिने जिल्ला निर्वाचन कार्यालय बर्दियाका सूचना अधिकारी नायब सुब्बा राजेशकुमार यादवले बताए। कसैको झुटो विवरण भए माघ १६, १७ गतेसम्म उजुरी दिन सकिन्छ। बर्दियामा पुस ५ गतेसम्म १८ वर्ष उमेर पुगेका महिला, पुरुष तथा तेस्रोलिंगी गरी २ लाख ९५ हजार ५ सय ६ जना अब कायम हुने अनुमानित मतदाता छन्। २०७४ सालको निर्वाचनमा बर्दियामा २ लाख ७२ हजार ४ सय ७७ मतदाता कायम थिए। जिल्लामा सबैभन्दा बढी बर्दिया नगरपालिकामा २३ हजार ८ सय ७९ महिला, २३ हजार १ सय १२ पुरुष र १ जना तेस्रोलिंगी गरी ४६ हजार ९ सय ९२ मतदाता कायम हुने अनुमान गरिएको छ।"
अदालतले फैसला ढिलो गरे निर्वाचन पनि सर्न सक्छ : गृहमन्त्री थापा,"कालिकोट : नेपाल कम्युनिस्ट पार्टी (नेकपा)का सचिवालय सदस्य तथा गृहमन्त्री रामबहादुर थापा 'बादल' ले सरकारद्वारा प्रतिवन्धित विप्लव समूह पनि राजनीतिक मुलप्रवाहमा आउने बताएका छन् । प्रधानमन्त्री केपी ओली नेतृत्वमा रहेको नेकपा कालिकोटले आयोजना गरेको आमसभामा सहभागी हुन कालिकोट आएका गृहमन्त्री बादलले प्रेस संगठनले आयोजना गरेको पत्रकार सम्मेलनमा यस्तो बताएका हुन् । उनले विप्लव समूहलाई राजनीतिक तथा प्रशासनिक रुपमा नियन्त्रण गर्न सरकारको नीति यथावथ नै रहेको बताउँदै छिट्टै विप्लव समूह पनि राजनीतिक मुल प्रवाहमा ल्याउने प्रयास भइरहेको बताए । जसका लागि सरकारले ठोस कदम चालिसकेको उनले बताए । उनले भने, 'विगत जनयुद्धमा घाइते भएका, घरबास गुमाएका तथा पूर्व लडाकुलाई विभिन्न तवरले राहत प्याकेज ल्याउन सरकारले पहल थालेको बताउँदै उनीहरुको जीविकोपार्जनमा पनि सरकारले सहयोग गर्छ। ' वैशाखमा निर्वाचन हुन्छ गृहमन्त्री थापाले सरकारले वैशाखमै चुनाव गर्ने गरी व्यापक तयारी थालेको बताए । उनले निर्वाचनका लागि अदालतले छिटो फैसला गरे सरकार, निर्वाचन आयोग र सुरक्षानिकाय तयारीमा जुट्ने बताए । गृहमन्त्रीबादलले भने,' निर्वाचन वैशाखमा हुने नहुने विषयमा अदालतको फैसलाले निर्धारण गर्छ । अदालतले छिटो फैसला गरे वैशाखमा ढिलो फैसला गरे केही मिति पर सर्ने सम्भावना पनि रहेको बताए । उनले अदालतमा अहिले भइरहेको बहसले फैसला ढिलो हुने सम्भावना पनि रहेको बताउँदै निर्वाचनको दिशामा मुलुक होमिसकेको बताए । कालिकोटमा आयोजितपत्रकार सम्मेलनमा गृहमन्त्री रामबहादुर थापाबादल । तस्बिर : बिस्नप्रसाद न्यौपाने फुटको पक्षमा लागिएन गृहमन्त्री थापाले प्रचण्डनेपाल समूह पार्टी फुटाउने खेलमा लागेकाले उनीहरुको साथमा नलागेको बताए । पत्रकारको जिज्ञासाको जबाफ दिँदै उनले भने, 'आफू पार्टी फुटाउनेहरुका विपक्षमा र एकताको पक्षमा उभिएको हुँ। ' 'नेकपाका अर्का अध्यक्ष पुष्पकमल दाहाल 'प्रचण्ड' र वरिष्ट नेता माधव नेपाल समूहले पार्टीका अध्यक्ष एवं प्रधानमन्त्री केपी ओलीविरुद्धमा गुट निर्माण गरी फुटतिर जानुभयो । म त्यो गुटबादी पक्षमा उभिन सकिन । त्यसैले प्रचण्डको साथ छोडेको हो,'उनले भने,' आफू अहिले पनि पार्टी एकताको पक्षमा उभिएको छु।' उनले आफू संस्थापन पार्टीमै लागेको बताए । फरक प्रशंगमा गृहमन्त्री थापाले निर्मलाको बलात्कार पछि हत्या गर्ने अपराधी ढिलोचाँडो कानुनी दायरामा आउने बताए । उनले भने, 'नेपाल प्रहरी झण्डै ९५ प्रतिशत अपराध अनुसन्धानमा सफल भएको छ । कतिपय घटनाहरु अनुसन्धानमा समय लाग्छ । निर्मलाको हत्यारा खोजी गर्न समय लागेको हो ।'"
ओली समूहले गर्ने सभा 'पञ्चे र्याली' जस्तै हो : प्रचण्ड,"काठमाडौं : नेपाल कम्युनिस्ट पार्टी (नेकपा) प्रचण्डनेपाल पक्षका अध्यक्ष पुष्पकमल दाहाल 'प्रचण्ड' ले ओली समूहले गर्ने भएको शक्ति प्रदर्शनलाई 'पञ्चे र्याली'को संज्ञा दिएका छन्। सोमबार प्रदेश२ का नेता तथा कार्यकर्ता भेलालाई सम्बोधन गर्दै अध्यक्ष प्रचण्डले यस्तो बताएका हुन्। 'हामीले जनताको पक्षमा, संविधानको पक्षमा, गणतन्त्रको पक्षमा विशाल सभा गरेर शक्ति प्रदर्शन गर्यौ प्रचण्डले भने, तर ओलीले गर्ने शक्ति प्रदर्शन भनेको पञ्चे र्याली हो । हिजो राजाहरुले आफू ढल्नुअघि र्याली गर्थे। त्यो र्यालीको केही महत्व छैन। हाम्रो सानो भएपनि ठूलो भएपनि जनताको र्याली हो। जनताको प्रदर्शन हो।' प्रधानमन्त्री ओली संविधानमा हुँदै नभएको अधिकार प्रयोग गरी संसद विघटन गरेर इतिहासमा कलंकको टिका लगाएको उनले आरोप लगाए। 'त्यो ठूलो भए पनि के, त्यो सानो भए पनि त्यो के। जब त्यो प्रगतिमन भइसकेपछि ठूलो र सानोको के अर्थ भयो र । प्रतिक्रान्तिकारी भइसके केपी ओली। नेपालको कम्युनिस्ट आन्दोलनमामा प्रदेश २ ले एेतिहासिक भूमिका खेलेको भन्दै अध्यक्ष प्रचण्डले फेरि एकपटक पहलकर्ता र अग्रणी भूमिका खेल्न आग्रह गरे।"
"प्रचण्ड नेपाल पक्षको तेस्रो चरणको आन्दोलन घोषणा, काठमाडौंमा फेरि शक्ति प्रदर्शन गर्ने","काठमाडौं : नेपाल कम्युनिस्ट पार्टी (नेकपा) प्रचण्ड नेपाल पक्षले तेस्रो चरणको आन्दोलन घोषणा गरेको छ । संघर्ष समितिले सोमबार पत्रकार सम्मेलन गरी माघ १३ देखि २८ गतेसम्म आन्दोलनका कार्यक्रम सार्वजनिक गरेको हो । घोषित कार्यक्रमअनुसार १३ गते सिटी जुलुस, १४ गतेदेखि २१ गतेसम्म माइतीघर मण्डलामा धर्ना, १६ गते जुलुससहित सहिदलाई श्रद्धाञ्ली दिने, २२ गते काठमाडौंमा युवा र्याली , २६ गते मशाल जुलुस र २८ गते काठमाडौंमा वृहत विरोध प्रदर्शनलगायत छन् । यसैगरी तेस्रो चरणको संघर्षका कार्यक्रमअन्तर्गत प्रचण्डनेपाल पक्षले माघ १५ मा बुटवलमा, माघ १६ मा विराटनगरमा, १७ मा धनगढीमा विरोध प्रदर्शन तथा सभा गर्ने भएको छ । यसअघि सो समूहले संसद विघटनविरुद्ध काठमाडौंमा वृहत शक्ति प्रदर्शन गरेको थियो। पुस ५ गते प्रधानमन्त्री केपी ओलीले संसद विघटन गरेपछि नेपाल दुई समूहमा विभाजन भएको छ। एक समूहको नेतृत्व प्रचण्डनेपालले लिएका छन् भने अर्को समूहको प्रधानमन्त्री केपी ओलीले लिएका छन्। विघटनविरुद्ध मुद्दाको सर्वोच्च अदालतको संवैधानिक इजलासमा बहस जारी छ।"
प्रधानमन्त्री ओलीले गरे पशुपतिमा पूजा,"काठमाडौं : प्रधानमन्त्री केपी ओलीले पशुपति मन्दिरको दर्शन र पूजा गरेका छन् । पत्नी राधिकासहित सल्लाहकार राजन भट्टराई, संस्कृति, पर्यटन तथा नागरिक उड्यनमन्त्री भानुभक्त ढकाल र काठमाडौं प्रमुख जिल्ला अधिकारीसहित सोमबार बिहानै पशुपति पुगेका ओलीले दर्शन र पूजा गरेका हुन् । पशुपति क्षेत्र विकास कोषका कोषाध्यक्ष डा मिलनकुमार थापाले प्रधानमन्त्री ओलीले विशेष पूजा र सवा लाख दीप प्रज्ज्वलन गरेको जानकारी दिए । उनका अनुसार प्रधानमन्त्रीले विश्व शान्ति र राष्ट्र कल्याणको कामना गर्दै विशेष पूजा गरेका हुन् । पशुपति क्षेत्रमा प्रधानमन्त्री ओलीलाई कोषका सदस्य सचिव ढकाल, कोषाध्यक्ष डा मिलनकुमार थापा र कोष सञ्चालक परिषद्का सदस्यलगायत कर्मचारीले स्वागत गरेका थिए। विशेषपूजापछि पशुपतिका मूल भट्ट रावल गणेश भट्टले प्रसाद लगाइ दिएका थिए। मूलसहित चारैजना भट्ट विशेष पूजामा सहभागी भएको कोषले जनाएको छ ।"
मन्त्री थप्न सकस,"धनगढी : सुदूरपश्चिम प्रदेशमा खाली भएका दुई मन्त्रालयमा अझै नयाँ मन्त्री नियुक्त भएका छैनन्। संघीय संसद् भंग भएपछि नयाँ मन्त्री थप्न मुख्यमन्त्री त्रिलोचन भट्टलाई सकस परेको छ। भौतिक पूर्वाधारमन्त्री पठानसिंह बोहरा नेकपा ओली समूहमा लागेका भन्दै मुख्यमन्त्री भट्टले उनलाई पुस १४ गते पदमुक्त गरेका थिए। पुस २२ गते आर्थिक मामिला तथा योजनामन्त्री झपटबहादुर बोहराले पदबाट राजीनामा दिएका थिए। नेकपा दुई खेमामा विभाजित भएपछि अहिलेसम्म दुवै मन्त्रालय खाली छन्। भौतिक पूर्वाधार मन्त्रालय प्रदेशको सबैभन्दा बढी विकास बजेट भएको मन्त्रालय हो। सो मन्त्रालयको जिम्मेवारी मुख्यमन्त्री भट्ट आफैंले लिएका छन्। मन्त्री बोहरालाई पदमुक्त गरेको भोलिपल्ट मन्त्रालय पुगेर उनले यो मन्त्रालय आफू मातहतमा रहेको भन्दै कर्मचारीलाई ब्रिफिङ गरेका थिए। किन भएन मन्त्रिमण्डल विस्तार ?संविधानअनुसार मन्त्रिमण्डलको विस्तार, पुनर्गठनको अधिकार मुख्यमन्त्रीलाई हुन्छ। मन्त्री बन्ने आकांक्षी धेरै भएपछि मुख्यमन्त्री भट्ट निर्णयमा पुग्न सकेका छैनन्। अहिले ६ जना प्रदेशसभा सदस्यले मन्त्रीका लागि दाबी पेस गरिरहेका छन्। पार्टीका प्रमुख सचेतक तारा लामा तामाङ, सचेतक अक्कल रावल, दार्चुलाका मानबहादुर धामी, डोटीका पूर्णा जोशी, कैलालीका वीरमान चौधरी र पूर्वसामाजिक विकास मन्त्री दीर्घ सोडारी मन्त्री दाबेदार हुन्। ५३ सदस्यीय प्रदेशसभामा तत्कालीन नेकपाबाट ३९ जनाले चुनाव जितेका थिए। त्यसमध्ये अहिले दाहालनेपाल समूहमा ३० जना प्रदेशसभा सदस्य छन्। ७ जना ओली समूहमा खुलेका छन्। बझाङका अर्जुनबहादुर थापा र दार्चुलाका निर्मला जोशी क्रमश सभामुख र उपसभामुख छन्। मन्त्रिमण्डल विस्तार हुनेबित्तिकै सांसदहरूको खेमा हेरफेर हुन सक्ने ओली समूहका सांसद लीलाधर भट्ट बताउँछन्। केही प्रदेशसभा सदस्य मन्त्री हुन पाउने आसमा अहिले उता देखिएका छन्। मन्त्री नबनेपछि उनीहरूले समूह फेर्ने सम्भावना छ। मुख्यमन्त्री भट्ट र पार्टी इन्चार्ज भीम रावल मन्त्रिमण्डल विस्तारमा अझै ढिलाइ गर्ने पक्षमा छन्। यसबारेमा पार्टीमा छलफल चलेको तर अदालत, निर्वाचन आयोगको निर्णयलगायतका विषय पर्खन सुझाव आएको दाहालनेपाल समूहका वीरमान चौधरीले बताए। मन्त्री बन्ने आकांक्षी धेरै भएपछि अहिलेका केही मन्त्रालय फुटाएर मिलाउने तयारी भइरहेको बताइएको छ। मुख्यमन्त्रीका स्वकीयसचिव शिवसिंह ओलीले पनि मन्त्रालय विभाजन र संसदीय समिति थप्नेबारे छलफल चलिरहेको बताए।"
मुख्य न्यायाधीश नियुक्ति :को को परे सिफारिसमा ?,"काठमाडौं : न्यायापरिषद्ले उच्च अदालतका लागि तीनजना मुख्य न्यायाधीशको टुंगो लगाएको छ। आइतबार साँझ बसेको बैठकले तीनजनाको नाम नियुक्तिका लागि सिफारिस गरेको हो। प्रधानन्यायाधीश नेतृत्वको न्यायापरिषद्को निर्णयअनुसार जनकपुर उच्च अदालतका कामु मुख्य न्यायाधीश प्रकाशचन्द्र गजुरेल, उच्च अदालत तुलसीपुरका कामु मुख्य न्यायाधीश निता गौतम दिक्षित र सर्वोच्च अदालतका मुख्य रजिष्ट्रार नृपध्वज निरौला मुख्य न्यायधीशमा नियुक्तिका लागि सिफारिस भएका छन्। प्रशासनबाट सिधै मुख्यन्यायधीश हुने निरौला पहिलो व्यक्ति हुन्। मुख्य न्यायाधीशका रुपमा पाँच वर्ष काम गरेपछि सर्वोच्चमा आउने बाटो सहज हुन्छ। यसैगरी परिषद् निर्णयअनुसार सर्वोच्चका पूर्व वरिष्ठ न्यायाधीश वैधनाथ उपाध्यायलाई राष्ट्रिय न्यायिक प्रतिष्ठानको कार्यकारी निर्देशकमा नियुक्तिका लागि सिफारिस गरिएको छ। यसअघिका कार्यकारी निर्देशक तपबहादुर मगर राष्ट्रिय मानवअधिकार आयोगको अध्यक्षमा सिफारिस भएपछि उक्त पद रिक्त थियो।"
"सरकारविरुद्ध बालुवाटारमा प्रदर्शन, दुई दर्जन बढी मानवअधिकारकर्मी पक्राउ (फोटोफिचर)","काठमाडौ : प्रतिनिधिसभा विघटनविरुद्ध मानव अधिकार तथा शान्ति समाजले काठमाडौमा प्रदशर्न गरेको छ। प्रधानमन्त्री निवास बालुवाटार अगाडि गरिएको प्रदर्शनमा प्रहरीले धरपकड गरेको छ। प्रदर्शनका क्रममा मानव अधिकार तथा शान्ति समाजका संस्थापक सभापति कृष्ण पहाडीसहित दुई दर्जन बढी अधिकारकर्मी पक्राउ परेका छन् । अहिले उनीहरुलाई नेपाल पुलिस क्लबमा राखिएको छ। प्रधानमन्त्री ओलीले असंवैधानिक ढंगले प्रतिनिधिसभा विघटन गरेको, अदालतलाई प्रभाव पार्न खोजिएको, राज्य संयन्त्रको दुरुपयोग गरेको र आपत्तिजनक अभिव्यक्ति दिएको भन्दै समाजले सोमबार बालुवाटार अगाडि प्रदर्शन गरेको हो । पुस ५ गते प्रधानमन्त्री केपी ओलीले संसद विघटन गरेपछि त्यसको चौतर्फी विरोध भइरहेको छ।"
सानेपा बैठकअघि शशांक निवासमा भेला : आन्दोलन चर्काउने कि फैसला पर्खिने ?,"काठमाडौं : नेपाली काँग्रेसको केन्द्रीय समिति बैठक मंगलबार बस्दैछ। संसद् विघटन गर्ने प्रधानमन्त्री केपी ओलीको कदमको विरोध गर्दै आएको कांग्रेसले आन्दोलनको समीक्षा तथा नयाँ रणनीतिबारे छलफल गर्न बैठक बोलाएको हो। केन्द्रीय समितिको बैठकअघि वरिष्ठ नेता रामचन्द्र पौडेलसहितका नेताहरू महामन्त्री शशांक कोइरालाको निवासमा सोमबार भेला भएका छन्। संसद् विघटन गर्ने प्रधानमन्त्री केपी ओलीको कदमविरुद्ध ठोस् निर्णय लिन सभापति शेरबहादुर देउवाले अलमल गरेकोले उनलाई दबाब दिन संस्थापन इतरका नेताहरू जम्मा भएको एक सहभागीले बताए। उनका अनुसार मंगलबार बैठकका संभावित एजेन्डा र रणनीतिबारे छलफल भइरहेको छ। ओली पुस ५ गते संसद विघटन गरेपछि पुस ७ गतेदेखि कांग्रेसको बैठक बस्दै आए पनि अहिलेसम्म ठोस् निर्णय केही गरेको छैन। आन्दोलनलाई निरन्तरता दिँदै अदालतको निर्णय कांग्रेसले पर्खेको छ। यसबीचमा पटकपटक बैठक बोलाए पनि स्थगित हुँदै आएको छ। कांग्रेसले संसद विघटन असंवैधानिक र अलोकतान्त्रिक कदम भन्दै आए पनि पुनर्स्थापनाका पक्षमा संस्थागत निर्णय अहिलेसम्म भएको छैन। कांग्रेस 'पर्ख र हेर' को रणनीतिबाट अघि बढेको देखिन्छ। नयाँ राजनीतिक घटनाक्रमपछि पार्टीभित्रैबाट दुईथरी विचार आएका छन्। एउटा पक्ष पुनर्स्थापनालाई बटमलाइन बनाएर अहिले नै सडक आन्दोलन चर्काउनुपर्ने पक्षमा छ भने अर्को पक्ष अदालतको निर्णय कुर्नुपर्ने पक्षमा देखिन्छ। रामचन्द्र पौडेल पक्ष आन्दोलन चर्काउने पक्षमा भए पनि सभापति शेरबहादुर देउवा आन्दोलन चर्काउने मुडमा छैनन्। अदालतको निर्णय स्वीकार्य हुने र चुनावका लागि पनि कांग्रेस तयार रहेको सभापति देउवालगायतका पार्टीका नेताहरूले बताउँदै आएका छन्। संसद विघटनविरुद्ध नेपाली कांग्रेसले माघ ३ गते शनिबार देशभर नै प्रदर्शन गरेको थियो।७५३ वटा पालिकाका ६,७४३ वडामा एकसाथ विरोध प्रदर्शन भएको छ । प्रदर्शनसँगै आयोजित सभालाई विभिन्न नेताहरुले सम्बोधन गरेका थिए। यसअघि कांग्रेसले पुस १३ गते १ सय ६५ वटै प्रतिनिधिसभा निर्वाचन क्षेत्र र पुस २५ गते ३ सय ३० प्रदेशसभा निर्वाचन क्षेत्रमा विरोध प्रदर्शन गरेको थियो। पछिल्ला दिनमा अदालतभित्र र बाहिर पनि पुनर्स्थापनाको पक्षमा माहोल बलियो बन्दै गएको कांग्रेसको आन्तरिक विश्लेषण छ। यसका पछाडि केही खास कारण छन्। अदालतमा भइरहेको बहस सुनुवाइ र त्यसमा इजलासबाट ओइरिएका प्रश्न एवं प्रतिक्रिया, सरकारी पक्षले विघटनको निर्णयलाई वैधानिकता दिन गरेका विवादित (किर्ते) कामहरू, अदालतलाई प्रभावित गर्ने गरी प्रधानमन्त्रीबाट आइरहेका उत्तेजक अभिव्यक्ति, नागरिकस्तरमा भइरहेको विघटनको विरोध, विघटनको विपक्षमा बौद्धिक तथा पेसागत समुदायबाट भइरहेको खबरदारीलगायतका कारणले पुनर्स्थापनाको पक्षमा माहोल बलियो बन्दै गएको हो। नेकपाका दुवै पक्षले कांग्रेससँग सहकार्यको प्रस्ताव राखेका छन्। पटकपटक सम्वाद पनि भइसकेको छ। सभापति शेरबहादुर देउवासहितको टिम ओली पक्षसँग अलि बढी निकट देखिएको छ र पटकपटक भेटवार्ता पनि भएको छ। त्यसैगरी प्रचण्ड र माधव नेपाल पक्ष भने वरिष्ठ नेता रामचन्द्र पौडेलसहितको असन्तुष्ट समूहसँग सामिप्य र संवाद बढाएको छ। पुस ५ मा संसद विघटन हुनुअघि पनि दुवै पक्षले कांग्रेसलाई सहकार्यका लागि अफर गरेका थिए। चुनावकै पक्षमा सकारात्मक देखिएका र मौन बसेका देउवा पनि पछिल्ला दिनमा पुनर्स्थापनाको पक्षमा अलि खुल्न थालेका छन्। चुनावको बाहना देखाएर सत्ता लम्ब्याउने ओलीको डिजाइनमा नफस्न पार्टीभित्रैबाट देउवालाई ठूलो दबाब छ। कोरोना लगायतका कारणले तत्काल चुनाव संभव नभएको र संसद पुनर्स्थापना नभए अस्थिरता र संक्रमणको डरलाग्दो शृखंला सुरु हुने र त्यसको जिम्मेबारी कांग्रेसले पनि लिनुपर्ने बताउँदै पार्टीका युवा नेताहरूले बालुवाटारको ललिपपमा नलोभिन कांग्रेस नेतृत्वलाई सचेत गराउँदै आएका छन्।"
पुल उद्घाटन गर्न प्रधानमन्त्री ओली दाङमा,"लुम्बिनी : प्रधानमन्त्री केपी शर्मा ओलीले लुम्बिनी प्रदेशको राजधानी राप्ती उपत्यकाको राप्ती नदीमा निर्माण भएको पुलको उद्घाटन गरेका छन् । प्रधानमन्त्री ओली नेपाली सेनाको हेलिकोप्टरबाट पुल उद्घाटनका लागि राप्ती उपत्यकाको सिसहनिया पुगेका हुन्। उनलाई लुम्बिनी प्रदेशका मुख्यमन्त्री शङ्कर पोखरेल, मन्त्री, प्रदेशसभाका सदस्य र प्रमुख जिल्ला अधिकारी जयनारायण आचार्य तथा सुरक्षा निकायका उच्च अधिकारीले स्वागत गरेका थिए। पुल उद्घाटनपछि उनले राप्ती गाउँपालिका२ लालमटियामा आयोजित जनसभालाई सम्बोधन गर्ने कार्यक्रम छ । प्रधानमन्त्री ओलीले राप्ती नदीमा निर्मित पुलको अवलोकनसमेत गरेका छन्। राप्ती गाउँपालिकाको सिसहनिया र गढवा गाउँपालिकाको महदेवा जोड्ने गरी नेपालकै दोस्रो लामो पक्की पुल हो । पूर्वनिर्धारित समयभन्दा चार महिना अगाडि नै निर्माण भएको पुलको लम्बाइ ८६० मिटर र चौडाइ साढे १० मिटर छ । करीब रु एक अर्ब लागतको सो पुल चार वर्षभित्र बनाइसक्ने सम्झौता भएको थियो । पुल निर्माणपछि देउखरी क्षेत्रका सिसहनियामहदेवा वारिपारि गर्न सहज भएको छ । यसअघि वर्षायाममा उर्लिएको भेलमा जोखिमपूर्ण तरिकाले राप्ती नदीमा डुङ्गाबाट वारपार गर्नुपर्ने बाध्यता थियो । पुल निर्माण भएसँगै देउखुरीबासीलाई यात्रा गर्न सहज हुने छ । पुल निर्माणबाट साविकको गोबरडिहा गाविस र साविकको सिसहनियाँ क्षेत्रका बासिन्दा लाभान्वित भएका छन् । पछिल्लो समय पुल पर्यटकीय गन्तव्यका रुपमा विकास भएको छ । दाङ जिल्लाका मात्रै नभएर बाहिरी जिल्लाबाट समेत आन्तरिक पर्यटक यहाँ आउने गरेका छन् । अहिले गढवा गाउँपालिकाअन्तर्गत पर्ने राप्तीपारिको क्षेत्रबाट आउँदा कालाकाटेभालुवाङ हुँदै करीब डेढ घण्टाको सवारी साधनबाट यात्रा गर्नुपर्ने अवस्था छ । पुल निर्माणसँगै १५ मिनेटभित्रै वारपार गर्न सकिने भएको छ । बर्दियाको गेरुवा नदीमा पुल बनाएकै कम्पनी द एएनके लुम्बिनी वाइपी जेभीले देउखुरीको राप्ती नदीको पुल बनाउने जिम्मा पाएको थियो । तत्कालीन प्रधानमन्त्री पुष्पकमल दाहाल प्रचण्डले २०७३ मङ्सिर २२ गते पुल शिलान्यास गरेका थिए।"
निकुञ्जले गर्यो ठूलो परिमाणमा हतियार बरामद,"डोल्पा : शेफोक्सुण्डो राष्ट्रिय निकुञ्जले ठूलो परिमाणमा हतियार बरामद गरेको छ। निकुञ्ज क्षेत्रबाट ३३ थान भरुवा बन्दुक र दुई नालसहित ८ जना पक्राउ गरेको हो। निकुञ्जले मध्यवर्ति क्षेत्रमा पर्ने जगदुल्ला गाँउपालिकाको काईगाँउ,हुरिकोट,माझगाँउ,झयाकोट, तथाछाँचुबाट ठुलो परिनाममा भरुवा बन्दुक बरामद गरेको शेफोक्सुण्डो राष्ट्रिय निकुञ्जका निमित्त प्रमुख संरक्षण अधिकृत सरोजमणि पौडेलले जानकारी दिए। पौडेलकाअनुसार निकुञ्जको गस्तिमा रहेको टोलीले अबैधरुपमा कस्तुरीको चोरी सिकारी गर्ने ८ जना पक्राउ गरी हिरासतमा राखेर अनुसन्धान भै रहेको बताए। चोरी सिकार गर्नेहरुले अबैध रुपमा लुकाएर राखेका भरुवा बन्दुक निकुञ्जलाई बुझाउन स्थानीय र जनप्रतिनिधिले निकै ठूलो सहयोग गरेको भन्दै पौडेलले धन्यवाद प्रकट गरे। निकुञ्जको संरक्षण क्षेत्रमा पनि स्थानीय केहि व्यक्तिले लुकीछीपी कस्तुरी लगायत अन्य वन्यजन्तुको सिकारी गर्ने गरेको सुचनाको आधारमा उनीहरुलाई पक्राउ गरेको र कारवाहीको लागि निकुञ्जको हिरासतमा राखेर अनुसन्धान भै रहेको निकुञ्जले जनाएको छ। यस अगाडि निकुञ्जले ३७ थान भरुवा बन्दुक,एक कटुवा पेस्तोल,१० वटा ईन्सास राइफलको गोली बरामद गरेको थियो। हालसम्म निकुञ्जले विभिन्न मितिमा ७० वटा भरुवा बन्दुक बरामद गरी सकेको छ। निकुञ्जले घरमा राखिएका हतियार बुझाउन सार्वजानिक सुचना जारी गर्दा पनि नबुझाएपछि निकुञ्जले गस्तिबाट सुचनाका आधारमा विभिन्न स्थानबाट भरुवा बन्दुक बरामद गरेको दाबी गरेको छ। पछिल्लो समय निकुञ्जले संरक्षण क्षेत्रमा गस्ति बढाएपछि अबैध रुपमा चोरी सिकार गर्नेहरु भागाभाग भएका छन। निकुञ्जमा मध्यवर्ति क्षेत्र,सामुदायिक बन,चोरी सिकारी नियन्त्रण ईकाइ भएपनि स्थानीय केहि व्यक्तिले भने चोरी सिकार गरिरहेका छन्। स्थानीयको नागरिकको सुचना,स्थानीय सरकारको सहकार्य तथा प्रहरी र अन्य निकायको सहकार्यमा निकुञ्जले चोरी सिकार गर्नेहरु पक्राउ गर्नुका साथै हतियारसमेत बरामद गरेको छ।"
रहेनन् चर्चित गीत मिर्मिरे आँखाका गायक धनबहादुर,"पोखरा : यो दाजुको मिर्मिरे आँखा, बेली र चमेलीलगायत चर्चित लोकगीतका संकलक धनबहादुर गायकको निधन भएको छ । २०२१ साल वैशाख ६ गते पोखराको बाटुलेचौरमा जन्मिएका गायकको सोमबार मणिपाल अस्पतालमा निधन भएको हो । उच्च रक्तचापका बिरामी उनलाई ३ दिनअघि अस्पताल भर्ना गरिएको थियो । राष्ट्रिय लोकबाजार सारंगी संरक्षण पाठशाला प्रतिष्ठानका अध्यक्ष समेत रहेका उनी पोखरा महानगरपालिकाले गठन गर्न लागेको प्रज्ञा प्रतिष्ठानमा उनलाई गन्धर्व सिफारिस भएका भएका थिए । तर प्रतिष्ठानमा नियुक्ति हुनुअघि नै उनको निधन भएको छ । पछिल्लो समय धनबहादुर नयाँ पुस्तालाई सारंगी सिकाउन व्यस्त थिए ।"
'अझै एक साता पानी पर्ने संभावना छैन',"काठमाडौं : यस वर्ष हिउँदयाममा पानी नपर्दा हिउँदे बालीनालीका उत्पादनमा असर पुग्ने भएको छ । गत वर्षको मङ्सिर, पुस र माघमा वर्षा भएको थियो । यस वर्ष एकपटक पनि पानी परेको छैन । पश्चिमका केही स्थानमा हल्का पानी परेको भए पनि अन्य ठाउँमा तीन महिनादेखि पानी नपरेको मौसमविद् विभूति पोखरेलले जानकारी दिए । 'हाल कायम रहेको पश्चिमी वायुको प्रभावले पानी पर्ने सम्भावना कमै रहेको छ,' उनले भने। वर्षा हुनका लागि पश्चिमी वायु सक्रिय भई प्राप्त मात्रामा जलवाष्पयुक्त हावा बहनु पर्दछ । अझै एक साता वर्षा हुने सम्भावना नरहेको मौसमविद्को अनुमान छ । पानी पार्ने उल्लेखनीय मौसमी प्रणाली देशभर नै नरहेको जल तथा मौसम विज्ञान विभागले जनाएको छ । हिउँदयाममा पानी नपरेकाले गहुँ, तोरी, फापरलागयतका बालीमा सुख्खा लागेकाले ५० देखि ७० प्रतिशत उत्पादन घट्ने सम्भावना रहेको वरिष्ठ कृषि विज्ञ डा केदार बूढाथोकीले बताए। 'माघ महिनाभित्र पानी परे केही राहत मिल्छ । धेरै नोक्सानी हुँदैन,' उनले भने। हिउँदे बालीलाई कात्तिक र मङ्सिरमा पानी पर्दा हिउँदे बालीको उत्पादन वृद्धि हुने जनाइएको छ । रासस"
शव लुकाउन खोज्दा श्रीमानसहित दुई जना पक्राउ,"काठमाडौं : पत्नीको शव लुकाउन खोज्दा बारा श्रीपुरका रवि चौधरी पक्राउ परेका छन्। कुटपिटबाट मृत्यु भएकी बबिता चौधरीको शव जलाउन नसकेपछि खाल्टो खनेर पुर्न खोज्दा सोमबार रवि पक्राउ परेका हुन्। महानगरीय प्रहरी वृत्त गौशालाले रवि र उनीसँगै गौशालाकी अनु थापालाई पक्राउ गरेको छ। वृत्तका प्रहरी निरीक्षक जनक ढुंगानाका अनुसार गत शुक्रबार बबिताले अनुको मोबाइल चोरी गरेकी थिइन्। रवि र बबिता पशुपतिस्थित राममन्दिर नजिकैको सत्तलमा बस्दै आएका थिए। चोरी भएको मोबाइल रंगेहात फेला पारेपछि अनुले केही साथीको सहयोगमा बबितालाई कुटपिट गरेकी थिइन्। कुटपिटबाट बबिताको आँखा र टाउकोमा गम्भीर चोट लागेको प्रहरी निरीक्षक ढुंगानाले जानकारी दिए। उनले भने,बबिताको कुटपिटबाट मृत्यु भएको देखिन्छ। घटना भएपछि बबिताका श्रीमान रविले प्रहरीमा खबर गर्नुको साटो ढाकछोप गरेर लुकाउन खोजेपछि पक्राउ गरेका हौं। रविले अनुकै सल्लाहमा सुरुमा बबिताको शव जलाउन खोजेका थिए। जलाउन सम्भव नभएपछि खाल्डो खनेर गाड्न लागेको आशंका प्रहरीले गरेको छ। प्रहरीले घटनास्थल नजिकै बबिताको शव लुकाउन खोजिएको खाल्डोसमेत फेलापरेको छ। हाम्रो चासो रविले किन प्रहरीमा उजुरी गरेनन् भन्ने हो, प्रहरी निरीक्षक ढुंगानाले भने,बबिताको शव पोष्टमार्टमका लागि त्रिभुवन शिक्षण अस्पताल महाराजगंजमा पठाएका छौं । रवि र अनुमाथि थप अनुसन्धान भइरहेको छ। पन्ध्र महिना अघि रवि र बबिताबीच विवाह भएको थियो। रविलाई बबिताको माइतिघरसमेत थाहा छैन। राममन्दिरस्थित सत्तलमा बस्दै आएका उनीहरु ज्यामीको काम गर्दै आएको प्रहरी अनुसन्धानबाट खुलेको छ।"
शिक्षकको तलब गायब,"विराटनगर : विराटनगर१३ मा सञ्चालित ताजुल इस्लाम नमुना आधारभूत विद्यालय (मदरसा) का शिक्षकशिक्षिकाले दुई वर्षदेखि तलब पाएका छैनन्। तलब नपाएपछि उनीहरूलाई घर खर्च चलाउन समस्या भएको छ। सो मदरसाकी शिक्षिका गायत्री ठाकुरले भनिन्, दुई वर्ष भयो तलब पाएको छैन। तलब नपाउँदा कोठा भाडा तिर्न र खानै समस्या भएको छ। शारीरिक रूपमा अशक्त ठाकुर तलव पाउने वातावरण बनाउन आग्रह गर्दै पटकपटक विराटनगर महानगरपालिका, जिल्ला प्रशासन कार्यालय धाएकी छिन्। तर, गुनासो कतैबाट सम्बोधन भएको छैन। निम्न माध्यमिक तहको दरबन्दीको खबर पाएर अध्यापन गर्न आएकी मोरङको बूढीगंगा गाउँपालिका७ की यादवले नियुक्ति भने निजी स्रोतको पाइन्। चार वर्षमा उनले ९० हजार रुपैयाँ मात्र पाएकी छन्। मदरसामा विवाद बढेपछि सो विद्यालयका १२ जना शिक्षकशिक्षिकाले दुई वर्षदेखि तलब पाएका छैनन्। व्यवस्थापन समितिबाट बर्खास्त गरिएका अध्यक्ष हैदर अलीले अनुदान रकम बैंक खाताबाट हिनामिना गरेपछि शिक्षकहरूको बिचल्ली भएको हो। गत वर्षको मंसिरमा भएको अभिभावकको भेलाले हैदरलाई व्यवस्थापन समिति अध्यक्ष चयन गरेका थिए। विद्यालयको कुनै बैठकमा सहभागी नभएपछि शिक्षा नियमावलीअनुसार अभिभावकले उनलाई माघ २८ गते अध्यक्षबाट बर्खास्त गरेका थिए। हैदरले दोहोरो नागरिकता भएका मोरङको इस्लामपुरका शिक्षक जावेदलाई प्रधानाध्यापक बनाएर रकम हिनामिना गरेका वर्तमान प्रअ मौलहाना समसुल हकले बताए। हक सो मदरसा स्थापनाकालदेखिका प्रअ हुन्। हैदर र जावेदले रकम हिनामिना गरेको पुष्टि भएपछि प्रमुख जिल्ला अधिकारीको रोहवरमा रकम फिर्ता गर्ने सहमति भएको थियो। तर, रकम अझै फिर्ता नहुँदा आफूहरू आर्थिक समस्या परेको शिक्षक बताउँछन्। शिक्षा निर्देशनालय धनकुटाले पठाएको ४ लाख ९३ हजार ५ सयसहित मदरसाको नाममा रहेको करिब नौ लाख रुपैयाँ बैंकबाट हिनामिना भएको प्रअ हकले बताए।"
भक्तपुरका ६ वटा मतदानस्थल परिवर्तन,"भक्तपुर : भक्तपुरका ६ वटा मतदानस्थल परिवर्तन गरिएको छ। मतदाताको संख्याको आधारमा साँघुरो र अपायक परेको भन्दै भक्तपुर नगर क्षेत्रका ३, मध्यपुर थिमि नगर क्षेत्रका २ र सूर्यविनायक नगर क्षेत्रको एउटा मतदान स्थल परिवर्तन गरिएको हो। जिल्ला मतदानस्थल तथा मतदान केन्द्रका संयोजक प्रमुख जिल्ला अधिकारी प्रेमप्रसाद भट्टराईको अध्यक्षतामा भएको बैठकले ती मतदानस्थल परिवर्तन गर्न निर्वाचन आयोगसमक्ष सिफारिस गरेको छ। जिल्ला निर्वाचन कार्यालय भक्तपुरका सूचना अधिकारी भीमबहादुर बीसीका अनुसार बैठकले भक्तपुर नगरपालिका ६ मा रहेका दुइटा मतदानस्थलमध्ये साविक ५ नम्बर वडा कार्यालय भोलाछें र साविक वडा नं ९ चोछेंस्थित बालबोध शान्ति विद्यालयलाई परिवर्तन गरी ख्वप कलेज कायम गर्ने निर्णय गरिएको छ। भक्तपुर नगरपालिकाको साविक वडा नं ५ र ९ समायोजन गरी हाल वडा नम्बर ६ भएको छ। जसले गर्दा साँघुरो रहेको ती दुई मतदान स्थललाई मतदाताको लागि पायक पर्ने गरी भक्तपुर नगरपालिका६ देकोचास्थित ख्वप कलेजलाई नयाँ मतदान स्थल कायम गर्ने निर्णय गरिएको उनले जानकारी दिए। त्यस्तै भक्तपुर नगरपालिकाकै वडा नं २ स्थित शारदा मावि यालाछेंको मतदान स्थल साँघुरो भएको हुँदा हाल भक्तपुर नगरपालिकाको भवन रहेको भक्तपुर नगरपालिका २ सानोव्यासीलाई नयाँ मतदान स्थल कायम गर्ने निर्णय गरिएको छ।भक्तपुर नगरपालिका ५ भगवतीस्थानस्थित वरदायणी प्राविको भवन परिसर पनि साँघुरो भएको हुँदा सोही वडाको आदर्श आजाद मावि भेलुखेललाई नयाँ मतदान स्थलको रुपमा कायम गर्ने निर्णय गरिएको छ, सूचना अधिकारी बीसीले थपे, त्यस्तै सूर्यविनायक नगरपालिका५ कटुञ्जेस्थित महेन्द्र माविको मतदानस्थल भवन साँघुरो भएको हुँदा सोही वडामा रहेको कटुञ्जे आधारभूत विद्यालयमा परिवर्तन गरिएको छ। उनका अनुसार मध्यपुर थिमि नगरपालिका ९ स्थित बोडे हेल्थपोष्टको मतदानस्थललाई परिवर्तन गरेर सोही वडामा रहेको कृषि विकास बैंकको तालिम केन्द्रलाई नयाँ मतदान स्थलको कायम गर्ने निर्णय भएको छ। मध्यपुर थिमि नगरपालिकाकै ३ को कौशलटारस्थित जनप्रेमी आधारभूत विद्यालयमा रहेको मतदानस्थललाई सोही वडामा रहेको आदर्श जनप्रेमी कलेजमा परिवर्तन गरिएको छ। यस निर्णयसँगै भक्तपुरमा एउटा मतदानस्थल घटेको छ। अब भक्तपुरमा ७७ वटा मतदानस्थलमा २ सय १५ वटा मतदान केन्द्र निर्धारण हुने सूचना अधिकारी बीसीले जानकारी दिए। उनका अनुसार भक्तपुरमा ७ हजार ४ सय ९२ जना मतदाता बढेका छन्। अघिल्लो निर्वाचनको लागि भक्तपुरमा एक लाख ७८ हजार ९९ जना मतदाता रहेका थिए। जुन अहिले बढेर एक लाख ८५ हजार ५ सय ९१ पुगेको निर्वाचन कार्यालयले जनाएको छ। कार्यालयका अनुसार बैठकमा चाँगुनारायण नगरपालिकाका प्रमुख सोमप्रसाद मिश्र, भक्तपुर नगरपालिकाकी उपप्रमुख रजनी जोशी र सूर्यविनायक नगरपालिकाकी उपप्रमुख जूना बस्नेतसँगै जिल्लास्थित क्रियाशील राजनीतिक दलका प्रमुख तथा प्रतिनिधि र सुरक्षा निकायका प्रमुखहरुको उपस्थिति रहेको थियो।"
दोलखामा ७० हजार घर पुनर्निर्माण,"दोलखा : २०७२ सालको विनाशकारी भूकम्पले ध्वस्त पारेको दोलखाका ७० हजार निजी आवास पुनर्निर्माण भएको छ। दोलखामा आर्थिक वर्ष २०७७०७८ को पुस मसान्तसम्ममा उक्त घर पुनर्निर्माण सम्पन्न भएको राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाइले जनाएको छ। कुल ७३ हजार ५ सय ६३ लाभग्राही कायम भएको दोलखामा ६९ हजार ९ सय ५४ ओटा घरको निर्माण सम्पन्न भएको छ भने ३६ सय ९ जना लाभग्राहीले अझै सम्झौता नै नगरेको इकाइ प्रमुख रामप्रसाद पोखरेलले जानकारी दिए। यद्यपि, तेस्रो किस्ता लिएर घर पुनर्निर्माण सम्पन्न गर्ने जिल्लाहरूको सूचीमा दोलखा पहिलो भएको तथ्यांकले देखाएको छ। कुल लाभग्राही सूचीमा कायम भएका ७३ हजार ५ सय ६३ मध्ये ६९ हजार ९ सय ५४ लाभग्राहीले अनुदान सम्झौता गरेको प्राधिकरण चरीकोटले जनाएको छ। पुनर्निर्माण प्राधिकरण दोलखाका प्रमुख पोखरेलले अनेकौं कठिनाइका बाबजुद दोलखाको निजी आवास पुनर्निर्माण अन्तिम चरणमा रहेको बताए। पुनर्निर्माण तथा प्रबलीकरण लाभग्राही सूचीमा परेकाहरूले सम्झौता गर्ने म्याद मंसिर मसान्तमै गुज्रिसकेको प्रमुख पोखरेलले बताए। भूकम्प प्रतिरोधी मापदण्डअनुसार डीपीसी तहसम्मको निर्माण सम्पन्न गरेका दोलखाका ६४ हजार २४ लाभग्राहीले दोस्रो किस्ता प्राप्त गरिसकेका छन्। घर निर्माण सम्पन्न गरी वा छाना छाउने तहसम्म पुर्याएका लाभग्राहीले तेस्रो (अन्तिम) किस्ता भुक्तानी पाउने गरेका छन्। सम्झौता गरेर पहिलो किस्ता लिएका ६९ हजार ३ सय ८७ रहेका छन्। प्रबलीकरणतर्फको सूचीमा परेका २ हजार ४८ लाभग्राहीमध्ये आठ जनाले मात्र दोस्रो किस्ता लिएका छन्। ८ हजार ५ सय ४ जना गैरलाभग्राही रहेका दोलखामा ४ हजार १९ जनाले लाभग्राही कायम हुन पाउँ भनी मुद्दा दर्ता गराएको कार्यालयको तथ्यांक छ। दोलखा जिल्लाको निजी आवास पुनर्निर्माणका लागि हालसम्ममा रु १८ अर्ब ७१ करोड १२ लाख भुक्तानी भइसकेको प्रमुख पोखरेलले जानकारी दिए। प्राधिकरणले सम्पूर्ण पुनर्निर्माण तथा प्रबलीकरण लाभग्राहीहरूले तेस्रो तथा अन्तिम किस्ता लिनका लागि २०७८ वैशाख मसान्तको समय सीमा तोकेको छ।"
मुस्ताङको आकाशमा प्रकृतिको अनौठो र डरलाग्दो स्वरुप,जोमसोम: आइतबार मध्यान्हपछि मुस्ताङको सन्घ्याकालीन आकाशमा अनौठो प्रकारको डरलाग्दो प्राकृतिक स्वरुप देखियो । मुस्ताङका स्थानीयले साँझ देखिएको प्राकृतिक स्वरुपमा नियालेर आश्चार्य व्यक्त गरे । यसअघि मुस्ताङको आकाशमा यस्तो प्राकृतिक स्वरुप कहिल्यै नदेखिएको स्थानीय बताउँछन् । मुस्ताङमा आइतबार दिनभर बेजोडले हावाहुरी चलेको थियो । बेजोडको हावाहुरी चल्नु अनौठो नभए पनि हावा रोकिएपछिको सन्घ्याकालीन साँझ भने प्रकृतिको स्वरुपले अनौठो रुपमा धारणा गर्यो । स्थानीयहरुले केही शुभसंकेत हो वा विनाशको संकेत हो भन्दै उक्त दृश्यलाई कैद गरी सामाजिक सञ्जालमा छ्यापछ्याप्ती बनाए । जलवायु परिवर्तनका कारण मुस्ताङमा यो सिजन हिउँ पर्न सकेको छैन । कतिपयले यसलाई हिउँ पर्ने संकेत पनि भनेका छन् । यसैबीच मुस्ताङको आकाशमा २ वटा उल्का देखियो । जुन जमिनको धरातलबाट नियाल्दा केही ठूलो र अर्को सानो थियो । यस्तै दक्षिणपूर्वतर्फको धवलागिरी हिमालको आसपासमा सेतो बादलभित्र पहेलो लेपन लगाइएको जस्तो बादलको मुस्लो फैलिरहेको देखिन्थ्यो । त्यो फैलिएको पहेलो रङ्ग मिश्रित आपसमा अलग अलग हुँदा समेत सेतो बादलमा पहेलो रङ्ग छुट्टिन सकेको थिएन । यस्तै निलगिरी हिमालको आसापासमा कालो बादलको डरलाग्दो स्वरुप देखियो । एकातिर पूर्वतर्फ कालो मुस्लो बादल मडारिएको छ भने अर्कोतर्फ दक्षिण पश्चिममा पहेलो सुनले लेपन लगाए जस्तै बादलको अनौठो स्वरुप । यसअघि पनि मुस्ताङको आकाशमा अनौठा दृश्य देखिने गरे पनि यस्तै स्वरुपको दृश्य यसअघि कहिल्यै नदेखिएको स्थानीयहरु बताउँछन् ।
चट्टानी पहाड छिचोलेर सडक निर्माण,"दैलेख : दैलेखको भैरवी गाउँपालिका र कालिकोटको शुभकालिका गाउँपालिका सडक संजालले जोडिएका छन्। चट्टानी पहाडहरू छिचोलेर कच्ची सडक निर्माण भएपछि दैलेख र कालिकोट जिल्लालाई उत्तरदक्षिण सडक सञ्जालले जोडेको हो। कर्णालीको राजधानी वीरेन्द्रनगर सुर्खेतदेखि दैलेखको माथिल्लो डुङ्गेश्वर, बैक, मालिका, दुल्लु डाँडामाडी, सिलंगीबजार, कुसापानी, ब्याउलीको लेक, कालिकोट, जुम्ला, मुगुहुँदै तिब्बत जोड्ने सडक अन्तरगर्त भैरवी र शुभकालिका गाउँपालिका सिमा क्षेत्रमा ट्रयाक खोलिएको हो। कर्णाली राजमार्गको उत्तरदक्षिण वैकल्पिक राजमार्गको रुपमा हेरिएको उक्त सडकखण्ड अन्तरगर्त कालिकोटको सिमा क्षेत्रमा कच्ची सडक पुगेको हो। दैलेखको भैरवी गाउँपालिका७ बतासेदेखि कालिकोटको शुभकालिका गाउँपालिका६ भोटेगढीसम्म ट्रयाक खोलिएको छ। सडकको ट्रयाक खोल्न झण्डै पाँच करोड रुपैयाँ खर्च भएको भैरवी गाउँपालिकाका इन्जिनियर हिरासिंह थापाले जानकारी दिए। उक्त सडक स्तरोन्नतीका लागि कर्णाली प्रदेश सरकारले बहुवर्षीय योजना अन्तरगत २९ करोड रुपैयाँ विनियोजन गरिसकेको इन्जिनियर थापाले बताए। सडकखण्ड स्तरोन्नती भएर मुगुसम्म जोडिएपछि यो सडकखण्ड नै कर्णाली प्रदेशका लागि आर्थिक केन्द्र बन्छ, उनले भने। गाउँपालिकाका अध्यक्ष प्रेमबहादुर बुढाले सडक कालिकोट जिल्लाको शुभकालिका गाउँपालिका६ दहचौर हुँदै पानतडीबाट कर्णाली राजमार्गको सेरावाडामा जोडिने बताए। यो सडक कर्णाली राजमार्गमा जोडिपछि अहिलेको कर्णाली राजमार्ग दुरीभन्दा ६८ किलोमिटर सडक छोटो पर्छ, अध्यक्ष बुढाले भने यो सडकखण्डबाट मुगु, जुम्ला र कालिकोटको पूर्वी क्षेत्रका नागरिकहरुका लाग आवतजावतमा सहज हुनेछ। दैलेखको पञ्चकोशी तिर्थस्थल अवलोकन गर्दै रारा जाने पर्यटकहरुका लागि उक्त सडकखण्ड नै पर्यटकीय मार्ग बन्ने र सडकले पर्यटन व्यवसायलाई बढवा दिने अध्यक्ष बुढाको भनाई छ। गाउँपालिकाका प्रमुख प्रशासकीय अधिकृत भलाराम पंगालीले विकासको मुल पूर्वाधार सडक भएकाले उक्त सडकलाई स्तरोनन्तीका लागि पहल गर्ने बताए। कुनै समय पैदल हिड्नसमेत हम्मेहम्मे पर्ने उक्त क्षेत्रमा सडक पुगेपछि स्थानीय खुसी भएका छन्। भीरपाखा र जंगलैजंगल रहेको गाउँमा सडक आउँला भन्ने सोचेकै थिएनौँ, दैलेख र कालिकोटको सिमा क्षेत्रमा बसोबास गर्ने स्थानीय बासिन्दाहरु भन्छन् राज्यको आँखा यहाँसम्म पुग्यो, सडक आउँदा खुसी लागेको छ। निर्माण भएको सडक साँघुरो भएका कारण दुईतर्फी गाडी गुड्ने सम्भावना भने छैन।"
'काला पहाड' बन्दै हिमाल,"रुकुमपूर्व : समयमा हिउँ नपर्दा यस वर्ष रुकुम (पूर्व) का हिमालको सौन्दर्य झल्किन पाएको छैन । केही वर्ष पहिलेसम्म बाह्रैमहिना हिउँ रहिरहने हिमालमा पछिल्लो समय हिउँ पर्न छोडेपछि सौन्दर्यको रुपमा देखापर्ने हिमाल टल्कन छोडेका हुन् । पहिले कात्तिकको अन्तिम र पुस महिनाबाट हिउँ पर्ने गरेको भए पनि यस वर्ष भने माघको दोस्रो साता लाग्दा पनि हिउँ परेको छैन भने तल्लो क्षेत्रमा वर्षासमेत भएको छैन् । हिउँ पर्ने मौसममै हिमालमा हिउँ नभएपछि हिमाली क्षेत्र उजाड देखिन थालेका छन् । हिमालको प्राकृतिक सौन्दर्यता नै हराउँदै गएको रुकुम ९पश्चिम० बाफिकोट गाउँपालिका हिमाल आरोही मनबहादुर खत्री बताउनुहुन्छ । हिमाली क्षेत्रमा देखिएको यो समस्याले सिङ्गो पर्यटकीय क्षेत्र नै धरापमा पर्ने अवस्था देखिएको उनको भनाइ छ । दर्जन हिमालको आरोहण गरिसकेका खत्रीले विगतका वर्ष र अहिलेको वर्षमा सिस्ने हिमालमा धेरै परिवर्तन आएको बताए । चारपाँच वर्ष अघिसम्म बाह्रै महिना हिउँ टल्कने हिमाललाई अहिले नियाल्दा चट्टान मात्र देखिने गरेको उनको भनाइ छ । रुकुम (पूर्व) मा पाँच हजार ८४० मिटरदेखि सात हजार २४६ मिटर उचाइ भएका पाँच वटा हिमाल रहेका छन् भने अन्य साना थुप्रै हिमाल र हिमताल छन् । जिल्ला प्रशासन कार्यालय रुकुम (पूर्व)को आधिकारिक वेबसाइटमा राखिएको जानकारीअनुसार जिल्लाकै सबैभन्दा अग्लो हिमाल पुथाको सात हजार २४६ मिटर उचाइ रहेको छ । यस्तै दोगारी हिमालको उचाइ छ हजार ५३६ मिटर रहेको छ भने सामजाङ्ग हिमालको उचाइ पाँच हजार ९२४ मिटर छ । यस्तै सिस्ने हिमालको उचाइ पाँच हजार ९११ मिटर उचाइ रहेको छ भने निम्कु हिमालको उचाइ पाँच हजार ८४० मिटर रहेको छ । यी हिमालमा पुग्नको लागि ट्रेकिङ रुट निर्माणको काम भइसकेको छ । अहिलेसम्म सिस्ने र पुथालगायत त्यस आसपासका हिमालमा जाने रुट तयार भइसकेको हिमाल ओरोही खत्रीले बताए । पुथा हिमाल जाने रुट छ वर्षअघि तयार भइसकेको छ भने सिस्ने हिमाल जानको लागि भने भर्खरै मात्र तीनवटा रुट पत्ता लगाइएको छ । लुम्बिनी प्रदेशको रुकुम (पूर्व) तथा कर्णाली प्रदेशमा पर्ने रुकुम (पश्चिम) को तीन स्थानीय तहको भूभाग छुने र डोल्पाका मनमोहक दृश्यावलोकनसमेत गर्ने गरी नयाँ ट्रेकिङ रुटसिस्ने राउण्ड को अन्वेषण पूरा भएको हो । यो गन्तव्य अन्वेषण भइसकेपछि लाङ्टाङ भन्दा पनि राम्रो ट्रेकिङ रुट बन्ने पर्वतारोहीसमेत संलग्न अन्वेषण टिमले जनाएको छ । यो अन्वेषणको नेतृत्व सिस्ने आरोही खत्रीले नै गरेका छन् । खत्रीको नेतृत्वमा भइरहेको अन्वेषणमा रुकुम ९पूर्व० को सिस्ने गाउँपालिकासहित रुकुम ९पश्चिम० को आठबीसकोट नगरपालिका र बाफिकोट गाउँपालिकाले सहयोग गर्दैछन् । सरकार संस्था र व्यक्तिको त्रिपक्षीय साझेदारीमा भइरहेको गन्तव्य अन्वेषणमा संस्कृति तथा पर्यटन विकास केन्द्र पनि लागिरहेको छ । गत जेठदेखि गन्तव्य पहिचान शुरु गरिएको थियो । पहिलेका कतिपय तथ्याङ्कसमेत प्रयोग गर्दै अन्वेषण टोलीले ट्रेक गर्दै रुट पहिचानको आधारभूत काम सम्पन्न गरेको छ । प्रारम्भिक अध्ययनबाट यहाँ १४ दिनको ट्रेक बन्दैछ । यो ट्रेकको विकास गर्ने हो भने थुप्रै विदेशी पर्यटक भित्रयाउन सकिने अन्वेषण टोलीको निष्कर्ष छ । देशका सबै ट्रेकिङमा पथप्रर्दशन गरेका खत्रीले सिस्ने हिमालको पछाडिपट्टिको भागबाट काञ्जिरोवाका २८ हिमाल देख्न सकिने बताए। यस्तै त्यहाँबाट सानीभेरी, ठूलीभेरी दुबैको मनोरम दृश्य देख्न सकिन्छ । उनी भन्छन्, 'सिस्ने राउण्ड लागाउनु भनेको श्रीपेचको वरिपरि घुमे जस्तै हो ।' तत्काललाई जाने बाटोमा व्यवस्थित आवास र खानपानको व्यवस्था नभएकाले सिस्ने राउण्डको लागि रु एक लाख वा त्यो भन्दा बढी खर्च लाग्ने गर्दछ । यसलाई व्यवस्थित बनाउने हो भने १४ दिनमा रु १४ हजार खर्चले सिस्ने राउण्ड लागाउन सकिन्छ, उनले भने। अब पोखरा र भैरहवामा अन्तर्राष्ट्रिय विमानस्थल बनेपछि भने सजिलै आन्तरिक पर्यटक भित्र्याउन सकिने छ । सिस्ने चक्रियको मार्ग तालिका ती हिमालको मनोरम दृष्यका लागि निर्माण गरिएको ट्रेकिङ रुटलाई सिस्ने राउण्ड नामाकरण गरी १४ दिनको तालीका बनाइएको छ । तालीकाअनुसार राडी आठबीसकोटबञ्चरेबाट शुरु भएको सिस्ने राउण्डको ट्रेकिङ यात्रा बञ्चरेजलजला, जलजलाडम्माना, डम्मानाकोल्टी, कोल्टीखाल्टी, खाल्टीगुप्तदह, गुप्तदहनिगालटाटा, निगालटाटासिस्ने बेस क्याम्प, सिस्ने बेस क्याम्पसिस्ने हाइ क्याम्प, सिस्ने हाइक्याम्पनौ दह (सानो कैलाश), नौ दह (सानो) कैलाशदेउतीपाटन, देउतीपाटनखोलापाटन, खोलापाटनहोलीकाँडा, होलीलीकाँडागोतामकोटराडी आठबीसकोट पुगेर टुङ्गिने छ । यस्तै उक्त अन्वेषण टोलीले सिस्नेदेखि पुथा हिमालसम्म पुग्नको लागि सिस्ने पुथा ट्राभर्स निर्माणको काम पनि गरिरहेको छ, भने पुथाबाट चुरेन हुँदै धौलागिरिसम्म जोड्ने काम भइरहेको खत्रीले बताए । 'पुथा हिमाल डोल्पाबाट सजिलै जान सकिन्छ र अहिले मानिस पनि डोल्पाबाटै पुथा जाने गरेका छन्, 'उनले भने , 'सहज बाटो नभएको कारण रुकुमपूर्वबाट भने पुथा हिमालसम्म पुग्न कठिन हुने गरेको छ ।' अब भने ट्रेकिङको रुट निर्माणको ७५ प्रतिशत काम सम्पन्न भएको अन्वेषण टोलीले जनाएको छ । अब यहाँका स्थानीय, प्रदेश र सङ्घ सरकारले ठाउँठाउँमा घरवास पर्यटन९होमस्टे० सञ्चालन गर्नुपर्नेदेखि लिएर डोल्पा जोड्ने सडक निर्माण गर्ने र एकीकृत पर्यटन प्याकेज लिएर काम गर्नुपर्ने अन्वेषक खत्रीको सुझाव छ । सिस्ने हिमालमा भने अहिले हिउँ नभएकै कारण आरोहणमा समस्या भइरहेको अन्वेषण टोलीले जनाएको छ । जलवायु परिवर्तनलगायतका कारणले समयमै हिउँ पानी नपर्दा समस्या देखिएको हुनसक्ने भूमे गाउँपालिकाका अध्यक्ष रामसुर बुढामगरको भनाइ छ ।रासस"
सांसद विकास कोषको बजेट स्थानीय तहमा निकासा,"जोमसोम : स्थानीय पूर्वाधार विकास साझेदारी कार्यक्रम अर्थात संघीय सांसद विकास कोष (संञ्चालन कार्यविधि ) नियमावली २०७७ को चालु वर्ष विनियोजित बजेट मुलुकभरका स्थानीय तहमा निकासा गरेको छ। संघीय मामिला तथा सामान्य प्रशासन मन्त्रालयले सोमबार महानगरउपमहानगर र गाउँपालिकालाई निकासा हुने गरी मन्त्रालयको बजेट सूचना प्रणालीमा ईन्ट्री गराएको हो। प्रधानमन्त्री केपी शर्मा ओलीले गरेको संसद विघटन र विघटनविरुद्ध अदालतमा परेको विचाराधीन मुद्धाको किनारा नलाग्दै मन्त्रालयले सफ्टवेयरमार्फत बजेट सूचना प्रणालीमा ईन्ट्री गराएको हो। यसअघि संसद विघटनसँगै संघीय सांसदले खर्च गर्न पाउने स्थानीय पूर्वाधार साझेदारी कार्यक्रमको विनियोजित बजेट खारेज हुनसक्ने अन्योल रहँदै गर्दा मन्त्रालयले बजेट निकास गरेको अनलाइन सूचना प्रणालीमार्फत जानकारी गराएको हो। मन्त्रालयले संम्वन्धित जिसस कार्यालयमार्फत मन्त्रालयमा पठाएको विवरणको आधारमा स्थानीय तहलाई स्वीकृत गरिएको कार्यक्रम संञ्चालन तथा कार्यान्वयन गर्नका लागि बजेट निकासा गरेको हो। स्थानीय पूर्वाधार विकास साझेदारीको विकास बजेट स्थानीय तहलाई हस्तान्तरण भएसँगै ७ सय ५३ वटै स्थानीय तहमा विकास पूर्वाधारको योजना संञ्चालन हुने पक्का भएको हो। मुस्ताङका निर्वतमान संघीय सांसद प्रेमप्रसाद तुलाचनले संसद विघटन हुनु पूर्व घोषणा गरिएको पूर्वाधार विकास साझेदारीको विकास निकासा हुन स्वागतयोग्य भएको बताए। उनले यसअघि स्थानीय तहबाट सिफारिस गरिएको पूर्वाधारका कार्यक्रमले तीब्रता पाउने उल्लेख गरे। विश्वव्यापी माहामारीको रुपमा फैलिएको कोभिड१९ को कारण संघीय सांसदले आफ्नो निर्वाचन क्षेत्रमा खर्च गर्न पाउने विकास बजेट ६ करोडबाट ४ करोडमा कटौती गरिएको थियो।जसअन्र्तगत ५ स्थानीय तह रहेको हिमाली जिल्ला मुस्ताङको थासाङलाई ९१ लाख ,घरपझोङलाई ८० लाख ,वारागुङ मुक्तिक्षेत्रलाई ८४ लाख ,लोघेकर दामोदरकुण्डलाई ७२ लाख र लोमान्थाङ गाउपालिकालाई ६८ लाख बजेट पारित गरिएको थियो। मन्त्रालयले साझेदारी विकास बजेट उपलब्ध गराएसँगै फागुनबाट पूर्वाधारको काम सुरु गर्ने घरपझोङ गाउँपालिकाका अध्यक्ष आशबहादुर थकालीले बताए। सांसद विकास कोषबाट प्राप्त हुने बजेट मुस्ताङका स्थानीय तहहरुले समाज घर निर्माण, विद्युत तार भुमिगत गर्ने, धार्मिक मठमन्दिर र गुम्बा पुननिर्माण,सहकारी भवन निर्माण, तटबन्ध निर्माण, स्वागत गेट निर्माण, खेलमैदान, स्वास्थ्य पूर्वाधार, सडक निर्माण र सांस्कृतिक लगायतका पूर्वाधारमा खर्च गर्ने जनाएका छन्।"
बन्दै छ वेदव्यासको मूर्ति,"दमौली : दमौलीमा व्यासको १ सय ८ फिट अग्लो मूर्ति बनाउन टेन्डर प्रक्रिया अघि बढाइएको छ। ४ वेद, १८ पुराण र महाभारतका रचयिता वेदव्यास जन्मिएको व्यास गुफा क्षेत्रमा उनको विश्वकै ठूलो मूर्ति बनाउन लागिएको छ। व्यास क्षेत्र शिव पाञ्चायन विकास कोषले निर्माण गर्न लागेको मूर्तिका लागि व्यास नगरपालिकामार्फत टेन्डर प्रक्रिया अघि बढाउने तयारी गरिएको छ। कोषका अध्यक्ष अशोककुमार श्रेष्ठले भने, अब काम अघि बढाउन तत्काल ईबिडिङमार्फत प्रक्रिया अघि बढाइएको छ। मूर्तिको काम अघि बढाउन प्रारम्भिक चरणमा स्थानीय स्रोतबाट ४ करोड रुपैयाँ जुटेको छ। व्यास नगरपालिकामार्फत टेन्डर प्रक्रियाका लागि कोषले महायज्ञबाट संकलन गरेको डेढ करोड रुपैयाँ व्यास नगरपालिकाको खातामा पठाउनेछ। यसैगरी कोषले थप ५० लाख सहयोग संकलन गर्नेछ। प्रदेश सरकारबाट आउने प्रतिबद्धता आएको ५० लाख तथा व्यास नगरपालिकाले दिने प्रतिबद्धता जनाएको डेढ करोड रुपैयाँसमेत गरेर तत्कालका लागि चार करोडमा बहुवर्षीय निर्माणका लागि टेन्डर आह्वान गरिने अध्यक्ष श्रेष्ठले बताए। कोषका सदस्य दिनेशकुमार श्रेष्ठले टेन्डर आह्वानपूर्व नै कोषको खातामा रहेको रकम नगरपालिकाको खातामा जम्मा गरिने जानकारी दिए। यसबारे व्यास नगरपालिकाले कोष, प्राविधिक तथा जनप्रतिनिधिबीच छलफल गरेको थियो। नगरप्रमुख बैकुण्ठ न्यौपानेको अध्यक्षतामा बसेको बैठकले नगरपालिकमार्फत टेन्डर प्रक्रिया अघि बढाउने निर्णय गरेको थियो। तर, निर्माणको अनुगमन र अरू काममा भने कोषको पनि भूमिका रहनेछ। कोषले यसका लागि परामर्शदाता छनोटसमेत गर्ने तयारी गरेको छ। व्यासको मूर्तिसहित पौराणिक तथा ऐतिहासिक सम्पदा तयार पार्न झन्डै ६३ करोड रुपैयाँ लागत अनुमान गरिएको छ।"
