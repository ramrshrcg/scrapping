शीर्षक,विवरण
बीपी प्रतिष्ठानमा बदमासी,"सरकारी लगानी रहने सबै प्रकृतिका संस्थाको आर्थिक तथा प्रशासनिक गतिविधि प्रचलित मापदण्डअनुसार सञ्चालित हुनुपर्छ। कर्मचारी छनौट, भौतिक संरचना निर्माणलगायत नगद र जिन्सीसँग सम्बन्धित हरेक क्रियाकलाप तोकिएको सर्त र मापदण्डका अधीनमा हुनुपर्छ। धरानस्थित बीपी कोइराला स्वास्थ्य विज्ञान प्रतिष्ठानले यी सबै प्रक्रियाको धज्जी उडाउँदै खरिदप्रक्रिया अघि बढाएको छ, आफूखुसी कर्मचारी भर्ती गरेको छ। व्यक्तिगत स्वार्थ पूरा गर्न पल्केका पदाधिकारी तथा कर्मचारीका कारण प्रतिष्ठान आर्थिकरूपमा जर्जर छ। कार्यालय सुधार उनीहरूको वहाना मात्रै बनेको छ। संस्थाका लागि घातकसिद्ध गतिविधिबारे छानबिन गरेर दोषीलाई तत्काल कारबाहीको दायरामा ल्याउनुपर्छ। राज्यको अर्बौ लगानी रहेको संस्थालाई कमाइ खाने अड्डा बन्न दिनुहुन्न। प्रजातन्त्र स्थापनामा विश्वेश्वरप्रसाद कोइरालाले पुर्याएको योगदानको कदर गर्दै उनको नाममा प्रतिष्ठान स्थापना गरिएको थियो। संस्था स्थापनाको मुख्य ध्येय पूर्व क्षेत्र र आसपासका नागरिकलाई सहज र सस्तो शुल्कमा मेडिकल शिक्षाको पढाइ र स्वास्थ्यसेवा उपलब्ध गराउनु हो। तर वर्षौंदेखि यही संस्थाको नाम भजाएर व्यक्तिगत स्वार्थ पूरा गर्ने काम मात्रै भइरहे पदाधिकारी र कर्मचारीबाट। संस्थाभित्र पारदर्शिता र सुशासनको आवाज उठाउनेलाई एक्ल्याउने, धम्क्याउने तथा प्रलोभनमा पारेर आफ्ना कर्तुत सार्वजनिक नगर्न दबाब दिनेसम्मका हर्कत हुन थाले। पछिल्लो समय प्रतिष्ठान नेतृत्वबाट अनियमित तरिकाबाट कोभिड अस्पतालका लागि आवश्यक स्वास्थ्य सामग्री खरिदको ठेक्का दिइएको छ। विगतमा पनि अस्पताललाई प्रत्यक्ष आर्थिक क्षति पुग्नेगरी महंँगोमा सामान बेचेको आरोपमा अख्तियार दुरुपयोग अनुसन्धान आयोगबाट मुद्दा चलाइएका चेतन अग्रवाल अहिले पनि सामान आपूर्तिका लागि छानिएका छन्, विनाप्रतिस्पर्धा अस्पतालका निर्देशक र प्रतिष्ठानका उपकुलपतिको मात्रै निर्णयबाट। सामान खरिदका लागि सार्वजनिक टेन्डर गरिएको छैन। कतिसम्म भने सामान आपूर्तिका लागि छनौटमा परेका अग्रवालको मुद्दा विशेष अदालतमा विचाराधीन छ। उनी अदालतलाई दश लाख धरौटी बुझाएर मुक्त भएका व्यक्ति हुन्। कोभिड अस्पताललाई सामान खरिद गर्दा कोभिड मूल्यांकन समितिको सिफारिस लिनुपर्ने प्रावधानलाई समेत लत्याएर पटकपटक विवादित व्यक्ति नै पदाधिकारीको रोजाइमा पर्नुले थप संशय जन्माएको छ। यस्तै गतिविधिका कारण प्रतिष्ठानमा हरेक नेतृत्व आउँदा दाग मात्रै लागेर निस्कनुपरेको तीतो इतिहास छ। अधिकांश पूर्वपदाधिकारी आर्थिक अनियमितताकै कारण विगतमा केही निलम्बनमा परे। केहीले राजीनामा दिए भने कसैले अझै पनि मुद्दा खेपिरहेका छन्। प्रतिष्ठानमा छिर्नेबित्तिकै सबैजसो नेतृत्व चोखो रहन नसक्ने घातक इतिहासले प्रतिष्ठानकै साख गिराएको छ। यो वास्तविकताको पछाडि केकस्ता कारण छन् भन्ने विषयमा तत्काल अध्ययन गरेर प्रतिष्ठानको गुम्दै गरेको इज्जत जोगाउनेतर्फ लाग्नुपर्छ। विगतमा नै अख्तियारले डामिसकेको व्यक्ति फेरि पनि सामान खरिदकर्ता छनोट हुनुको कारण खोजी गर्नुपर्छ। गैरकाुननी तरिकाबाट भएका निर्णय तत्काल रद्द गर्नुपर्छ र खुला प्रतिस्पर्धाबाट सामग्री खरिद प्रक्रिया अबलम्बन गरिनुपर्छ। प्रतिष्ठानमा राजनीतिक आस्थाका आधारमा पदाधिकारी नियुक्तिको पद्धति अन्त्य हुनुपर्छ। एकाएक उकासिएको पदाधिकारीको आर्थिक हैसियतमाथि छानबिन हुनुपर्छ। उनीहरूको आम्दानीको स्रोत खोजिनुपर्छ। कोभिडको मारमा परेका नागरिकलाई उपचारका लागि छुट्याइएको रकममा गिद्धे नजर लगाउने जोकोहीलाई पनि कानुनी दायरामा ल्याउनुपर्छ। लाखौं नागरिकको भरोसा रहेको सार्वजनिक संस्थालाई मागिखाने भाँडो बनाउने गलत अभ्यास अन्त्य हुनुपर्छ।"
बीपी प्रतिष्ठानमाथि मन्त्रीको छानबिन,"धरान : स्वास्थ्य तथा जनसंख्यामन्त्री हृदयेश त्रिपाठीले बीपी कोइराला स्वास्थ्य विज्ञान प्रतिष्ठान, धरानमा भएको आर्थिक अनियमिततालाई मन्त्रालयले गम्भीर रूपमा लिएको बताएका छन्। अन्नपूर्ण पोस्ट्मा सोमबार बीपी प्रतिष्ठान भ्रष्टाचारको अखडा शीर्षक समाचार प्रकाशन भएपछि मन्त्री त्रिपाठीले छानबिन प्रक्रिया अगाडि बढाएका छन्। स्वास्थ्य क्षेत्रमा हुने अनियमितता कदापि मान्य हँुदैन। अन्नपूर्ण पोस्ट्मा प्रकाशित समाचारलाई हामीले गम्भीर रूपमा लिएका छौं, मन्त्री त्रिपाठीले भने, उचित छानबिन हुनेछ। आफूले यसअघि सम्हालेका मन्त्रालयमा पनि व्यापक सुधार गरेको स्मरण गर्दै उनले स्वास्थ्य क्षेत्रमा आमूल परिवर्तन गरी सर्वसाधारणको ज्यान सुरक्षित गर्ने अभियानमा आफू लागिपरेको बताए। यसैबीच, मन्त्री त्रिपाठीले प्रतिष्ठानमा भएको अनियमितताबारे उपकुलपति डा ज्ञानेन्द्र गिरी र रजिस्ट्रार मोहनचन्द्र रेग्मीलाई फोन गरी स्पष्टीकरण सोधेका छन्। उनले नियमविपरीत गरेका क्रियाकलाप तत्काल बन्द गर्नसमेत निर्देशन दिएको प्रतिष्ठान स्रोतले बताएको छ। स्रोतका अनुसार मन्त्री त्रिपाठीले गिरी र रेग्मीलाई लिखित जवाफसमेत मागेका छन्। प्रतिष्ठानका चिकित्सिक, कर्मचारीले पनि अनियमिततामा आँखा चिम्लिन नहुने माग राखेका छन्। कर्मचारी कल्याण समाजका अध्यक्ष उमेश थापाले प्रतिष्ठानमा भएको अनियमितताको छानबिन गरी दोषीमाथि कारबाही गर्न सरकारसँग माग गरेका छन्। उनले अवैध तरिकाले प्रतिष्ठान पदाधिकारीहरूले लिएको सुविधा कटौती गर्न र स्वास्थ्य सेवा सुधार गर्नसमेत माग राखेका छन्। प्रतिष्ठानको मेडिकल तथा डेन्टल फ्याकल्टी कल्याण समाजका अध्यक्ष डा विष्णु पोखरेलले प्रतिष्ठानमा सधैँ हुने अनियमितताका घटनाले चिकित्सकको शिर निहुरेको बताए। उनले प्रतिष्ठानलाई धराशयी बनाई अवैध बाटोबाट आर्थिक अनियमितता गर्ने पदाधिकारीलाई बर्खास्त नगरेसम्म प्रतिष्ठानको अवस्था सुधार हुन नसक्ने उल्लेख गरे।"
चक्रपथमा सेनाको बख्तरबन्द अभ्यास यसरी भयो (फोटो फिचर),काठमाडौं : नेपाली सेनाका हतियार जडित (बख्तरबन्द) गाडीले सोमबार राति चक्रपथ परिक्रमा गरेका छन्। राति दश बजेपछि सेनाका दर्जन जति बख्तरबन्द गाडीहरू एकसाथ सडकमा निस्केका थिए। सेनाले यसलाई आफ्नो नियमित अभ्यास भनेको छ। सैनिक प्रवक्ता सहायकरथी सन्तोषबल्लभ पौडेल सैन्य अभ्यासअन्तर्गत पहिले नै निर्धारित गतिविधि भएको बताएका छन्। पौडेलले आइतबार एक ट्वीट गर्दै नेपाली सेनाको नियमित अभ्यास योजना अनुसार बख्तरबन्द गाडी एकसाथ सडकमा निस्कन लागेको जानकारी गराएका थिए। बख्तरबन्द गाडीहरू राति दश बजेपछि सितापाइलस्थित ब्यारेकबाट एकसाथ निस्केर चक्रपथको चक्कर लगाएका थिए। सार्वजनिक सवारीमा अवरोध नहोस् भनेर सेनाले राति अभ्यास गर्न लागेको जनाएको छ। यसका लागि ट्राफिक प्रहरीसँग सेनाले समन्वय गरेको थियो। त्यसैगरी ८ वटै पृतना अन्तर्गतका मेकनाईज्ड युनिटहरूबाट माघ २१ गते देशका विभिन्न स्थानहरुमा बख्तरबन्द गाडीहरुको अभ्यास गर्ने योजना रहेको छ। माघ २१ गते पनि बख्तरबन्द गाडीहरू सितापाइलाबाट बिहान सातादोबाटो कोटेश्वर हुँदै पाँचखाल जाने कार्यक्रम छ। ती राति फर्किनेछन्। अन्नपूर्णकर्मी सुनिता डंगोलले सोमबार राति भएको सो सैनिक अभ्यासलाई खिचेकी थिइन्।
ढल्केबर सबस्टेसन सञ्चालन,"सुनिता कार्कीकाठमाडौं, गोबिन्द महतोजनकपुरधाम प्रधानमन्त्री केपी शर्मा ओलीले देशकै सबैभन्दा ठूलो र पहिलो ४०० केभी क्षमताको ढल्केबर सबस्टेसन सोमबारदेखि सञ्चालनमा ल्याएका छन्। प्रधानमन्त्री ओलीले सोमबार उद्घाटन गरेपछि औपचारिक रुपमा उक्त सवस्टेसन सञ्चालनमा आएको हो। धनुषाको मिथिला नगरपालिका७ ढल्केबरमा निर्माण भएको उक्त सबस्टेसनको गत कात्तिक २६ गते चार्ज गरिएको थियो। नेपालमा विद्युत् उत्पादनको एक शताब्दीपछि पहिलोपटक ४०० केभी सबस्टेसन निर्माण सम्पन्न भएर ढल्केवरमुजफ्फरपुर लाइन सञ्चालन भएको हो। १३ बिघा १४ कठ्ठा जमिनमा फैलिएको ४००२२० केभीको ढल्केबर सबस्टेसन ४०० केभी प्रणालीमा आधारित नेपालकै पहिलो स्वचालित सबस्टेसन हो। यसमा सरकार र विद्युत् प्राधिकरणको करिब २ अर्ब २० करोड रुपैयाँ लगानी छ। नेपाल विद्युत् प्राधिकरणका कार्यकारी निर्देशक हितेश शाक्यका अनुसार मुलुकभित्र पूर्वपश्चिम विद्युत् आपूर्ति र भारतसँग विद्युत् व्यापारका लागि ग्यास इन्सुलेटेड सबस्टेसन (जीआईएस) प्रविधियुक्त स्वचालित ढल्कबेर मुलुककै ठूलो विद्युत् हब बनेको छ। ४००२२० केभी ढल्केबर सबस्टेसनमा ३ सय १५ एमभीए क्षमताका ३ वटा गरी ९ सय ४५ एमभीए क्षमताका पावर ट्रान्सफर्मर छन्। यसले करिब ९ सय मेगावाट विद्युत् प्रसारण गर्न सक्छ। यस्तै २२०१३२ केभी सबस्टेसनमा तीन वटा ट्रान्सफर्मर क्षमता ६ सय ३५ एमभीए छ भने अर्को ३ सय १५ एमभीए जडान भइरहेको छ। सबस्टेसन सञ्चालनमा आएसँगै नेपाल र भारतबीचको ढल्केबरमुजफ्फपुर पहिलो ४०० केभी क्रसबोर्डर प्रसारण लाइनमार्फत दुई मुलुकबीच करिब १ हजार मेगावाटसम्म विद्युत् आदानप्रदान गर्न सकिनेछ। हेटौंडाढल्केबरइनरुवा ४०० केभी प्रसारण लाइनको निर्माण सकिएपछि करिब दुईदुई सय मेगावाट विद्युत् ढल्केबर सबस्टेसनबाट हेटौडा र इनरुवातर्फ पठाउन सकिने शाक्यले जानकारी दिए। दोलखामा निर्माणाधीन ४५६ मेगावाटको माथिल्लो तामाकोसी जलविद्युत् आयोजनाको विद्युत् गोंगरखिम्तीढल्केबर २२० केभी प्रसारण लाइनमार्फत ढल्केबर सबस्टेसम्म ल्याएर खपतका लागि पूर्वपश्चिम पठाउन सकिनेछ। हेटौडाढल्केबरइनरुवा ४०० केभी प्रसारण लाइन निर्माण सम्पन्न नभएसम्म अहिले रहेको १३२ केभी प्रसारण लाइनमार्फत करिब तीन सय मेगावाट विद्युत् पूर्वपश्चिम पठाउन सकिनेछ। आन्तरिक खपत गरेर बढी भएको विद्युत्लाई सबस्टेसनमार्फत भारत निर्यात गर्न सकिनेछ। जीआईएस प्रविधियुक्त स्वचालित अत्याधुनिक सबस्टेसनलाई भविश्यमा थप विस्तार गर्दै जान मिल्ने गरी बनाइएको छ। भारतीय कम्पनी सतलजले निर्माण गरिरहेको ९ सय मेगावाटको अरुण तेस्रो जलविद्युत् आयोजनाबाट नेपालले पाउने निःशुल्क ऊर्जा पनि यही ढल्केबर सबस्टेसनमा प्राप्त हुनेछ। चार सय केभी सबस्टेसन निर्माणका लागि २२ माघ २०७४ मा ठेक्का सम्झौता भएको थियो। कहिले तराईको डुबान कहिले शीतलहर त कहिले विश्वव्यापी रुपमा फैलिएको कोभिड१९ को कहरले सबस्टेसनको निर्माण कार्य प्रभावित बनेको थियो। आयोजनाको परामर्शदाताको काम नेपाली कम्पनी एनईए इन्जिनियिरिङले गरेको थियो। नेपाल सरकार तथा प्राधिकरणको लगानी र विश्व बैंकको नेपालभारत विद्युत् प्रसारण तथा व्यापार आयोजनाअन्तर्गत २२०१३२ केभी क्षमताको सबस्टेसनको निर्माण भएको हो। उत्पादित विद्युत्को आन्तरिक खपत एवं द्विपक्षीय तथा क्षेत्रीय विद्युत् व्यापार प्रवद्र्धनका लागि आन्तरिक प्रसारण एवं वितरण र अन्तरदेशीय प्रसारण प्रणालीको विस्तार तथा सदृढीकरण गरिएको हो। प्रधानमन्त्री ओलीले धनुषाको ढल्केबरमा सरकारको लागानीमा देशकै ४ सय केभीको सबस्टेसन उद्घाटनका क्रममा देशको समृद्धिको लागि लागिरहेको बताए। ढल्केबरबाट जनकपुरधामसम्म पुग्न अढाई घण्टा आफैले खर्चिनु परेको उनले बताएका थिए। अहिले बाटो राम्रो भएको दाबी गरे। सुनकोशी डाइभर्सनबाट २८ मेगावाट विद्युत् उत्पादन र तराईको सिँचाइका साथै कृषि क्षेत्रको उत्पादनमा असाधारण मद्दतका लागि लागिरहेको बताए। कृषि आधुनिकीकरणअन्तर्गत वनलाई वागवाणी बनाउनुस्, जहाँ पुतली उडोस् मगमग वातावरण होस् त्यस्तो वातावरण बनाउनुस्। पूर्वपश्चिम रेल छिट्टै चलाउने दाबी गर्दै प्रधानमन्त्री ओलीले भने, तपाईहरू हेर्दै जानुस् अर्को दिन यहाँ रेल चलाउन आउँछौं। प्रचण्डमाधव समूहतर्फ इंगित गर्दै प्रधानमन्त्री ओलीले भने, पार्टीमा उपद्रो गरिरहेका थिए, टेलिभिजनमा उफ्रियो, सरकारलाई गाली गर्यो, यसरी चल्छ पार्टी ? पशुपतिमा १ सय ५१ किलोको सुनको जलप हालिदिन्छु भने परम्परा बिग्रियो भनेर केही पत्रकार र मिडियाले लेखे। उनले भने, किसानको छोरो तपाईहरू किन पत्रकारिता गर्नुभो, प्रोफेसर किन बन्नुभो, किसानको छोरा किसान भए भैहाल्थ्यो नि, अनि पो परम्परा बाच्थ्यो। मेरो बुवा प्रधानमन्त्री त थिएनन् तर म प्रधानमन्त्री भएँ, नयाँ कामको लागि पुरानो परम्परा भत्काउनुपर्छ।"
"छाउगोठ : सरकार भत्काउने, स्थानीय ठड्याउने","दैलेख : ६ वर्षअघि दैलेख पश्चिममा छाउगोठ भत्काउने अभियान जोडतोडका साथ चल्यो। गैरसरकारी संघसंस्थाको अगुवाईमा सरकारी निकायका साथै स्वंम समुदाय पनि अभियानमा सरिक भए। त्यसबेला जिल्लाका सात गाविस छाउगोठमुक्त घोषणा गरिए। तै पनि जिल्लाका महिलाहरू छाउगोठमा बस्न छाडेनन्। अभियान सकियो। गोठहरू फेरि ठडिन थाले। अलग्गै बस्ने, सार्वजनिक पधेंरा प्रयोग गर्न नपाउने, दूध खान नपाउने, फलफूलका विरुवा छोइए हप्कीदप्की सहनुपर्ने अवस्था उस्तै रह्यो। महिनावारीको समयमा घरमा बस्दा देवीदेउता रिसाउने त्रास अझै हट्न सकेको छैन। फलस्वरुप महिनावारी बार्न छाउगोठ बसेकी चामुण्डाविन्द्रासैनी नगरपालिकाकी लालसरा विकलाई ०७४ जेठ ८ गते सर्पले टोक्यो। सर्पले टोकेको भोलिपल्टै लालसराको ज्यान गयो। त्यसको एक महिना नबित्दै सोही नगरपालिकाकी तुलसी शाहीले छाउगोठमै ज्यान गुमाइन्। छाउगोठ बसेका बेला उनलाई ०७४ असार २२ गते सर्पले टोकेको थियो। आफन्त र परिवारको दबाबामा गोठमा सुत्न बाध्य पारिएकी लालसरा र तुलसीले छाउगोठमा सुतेकै कारण ज्यान गुमाइन्। मृत्यु भएका घटना चर्चामा आए पनि छाउगोठ बस्दा महिलाले भोग्नुपरेका थुपै्र शारीरिक र मानसिक पीडाका खबर प्रायः सहन बाध्य छन्। दुई महिनाको अवधिमा भएका यी दुई घटनाले छाउ बार्ने परिवारमा सन्नाटामात्र छाएन्, छाउपडी न्यूनीकरणमा क्रियाशील सरोकारवालाहरूको भूमिकामाथि नै प्रश्न उब्जाइदियो। यी दुई घटनाको दुई वर्षपछि सरकारले कर्णाली र सुदूरपश्चिममा छाउगोठ भत्काउने अभियान सञ्चालन गर्यो। गृहमन्त्रालयको निर्देशनमा जनप्रतिनिधिको अगुवाई र स्थानीय प्रशासनको समन्वयमा छाउगोठ भत्काउने अभियान थालिएको थियो। त्यसबेला दैलेखमा झण्डै एक हजार बढि छाउगोठ भत्काईएको छ। कतिपयले स्वेच्छाले र कतिपयले जबरजस्ती छाउगोठ भत्काए। स्थानीय सरकारदेखि प्रशासन र प्रहरीले छाउगोठ भत्काइए पनि मनभित्रको त्रासबाट भने यहाँका महिलाले अझै मुक्ति पाउन सकेका छैनन्। अभियान सुस्ताएसँगै अहिले महिलाहरू महिनावारी हुँदा छाउगोठमै बस्न थालेका छन्। कतिपय महिलाहरू महिनावारी भएको बेला ओडार, बारीमा त्रिपाल हालेर वा खुला आकाशमुनि तथा गाईबस्तुसँगै रात कटाउन बाध्य छन्। छाउ हुँदा घरमा बस्न नहुने भन्ने मान्यताकै कारण ग्रामीण महिलाहरूले सभ्य समाज देख्न नसकेको अधिकारकर्मी दुर्गा गिरी बताउँछिन्। आधुनिक समाजमा मानिस र चौपाया एकै गोठमा सुत्नु अनौठो र अकल्पनीय अवस्था हो, उनले भनिन्। ठाटीकाँध गाउँपालिकामा शतप्रतिशत छाउगोठ रहेको गिरीको भनाइ छ। ठाटीकाँधमा छाउगोठ नभएको कुनै घर छैन्, किशोरीहरू महिनावारी हुँदा विद्यालयको माथिल्लो तलासम्म पनि जान दिइँदैन्, उनले भनिन्। महिलाहरू देवीदेउताको भयले गोठमा बस्न बाध्य भएको तर्क गर्छन्। नछुने भएको बेला छुटै गोठ नभए पनि घरको मुनि वा गाई गोरु भैसी बाँध्ने एक छेउतिर बस्ने गर्छौं, ठाटीकाँधकी विमला विक भन्छिन्, छुई नबारिकन क्या अन्र्या, देउता रिसाउँछन्, घरमा विसञ्चो हुन्छ, घरमा कोही बिरामी पर्दा धामी झाँक्री छुई हुँदा लसपस भयो भन्छन्, छुई बार्नै त पर्यो। स्थानीय सरकारले छाउपडी प्रथा न्यूनीकरणका लागि बजेट विनियोजन गरे पनि कार्यान्वयनबारे बेखबर रहेको ठाटीकाँध गाउँपालिका२ की मनसरा विष्ट बताउँछिन्। छाउ हुँदा गोठमा बस्नु परम्पराजस्तै भइसक्यो, मनसरा भन्छिन् यस्तो कुरिति अन्त्य नहुनुमा धामीझाँक्री र घरमूली नै बढी जिम्मेवार छन्।"
शक्तिशाली प्रधानमन्त्रीले विघटन गर्न पाउँछ,"काठमाडौं : महान्यायाधिवक्ता अग्नि खरेलले संविधानको धारा ७६ (१) अनुरूप गठित सरकारको शक्तिशाली प्रधानमन्त्री खुम्चिएर बस्न नसक्ने जिकिर संवैधानिक इजलाससमक्ष गरेका छन्। प्रतिनिधिसभा विघटन गर्न पाउने दाबी सोमबार महान्यायाधिवक्ता खरेलले गरेका हुन्। खरेलले संसदीय व्यवस्थामा प्रधानमन्त्री नै शक्तिशाली हुने भएकाले ऊसँग विघटनको विशेषाधिकार हुने बताएका हुन्। प्रधानमन्त्री केपी शर्मा ओलीको प्रतिरक्षामा सर्वोच्च अदालतको संवैधानिक इजलासमा सोमबार बहस गर्दै खरेलले यस्तो भनाइ राखेका हुन्। कमजोरले विघटन गर्न सक्छ, बलियोले गर्न सक्दैन, तिमीले बहुमत पायौ, त्यसैले खुम्चिएर बस भन्न मिल्छ ?, खरेलले इजलासको जिज्ञासा मेटाउने क्रममा भने। सरकारका तर्फबाट सोमबार सुरु भएको बहसमा खरेललाई इजलासबाट प्रधानन्यायाधीश र न्यायाधीशहरूले विघटनको वैधानिकताका विषयमा अनेक कोणबाट प्रश्न सोधेका थिए। इजलासबाट सुरुमा बहुमतको प्रधानमन्त्रीलाई संसद् विघटन गर्ने अधिकार कहाँ छ त ? भन्दै प्रश्न गरिएको थियो। जवाफमा खरेलले रिट निवेदकले नै प्रतिनिधिसभा विघटन हुनै सक्दैन भन्ने दाबी नगरेको स्पष्ट पारे। उनले संविधानको धारा ८५ मा संविधानबमोजिम अगावै विघटन हुन सक्ने परिकल्पना गरिएको जिकिर गरेका थिए। संविधानका धेरै धारा अन्तरसम्बन्धित रहेकाले सोहीबमोजिम व्याख्या हुनुपर्ने भनाइ खरेलको थियो। संविधानको धारा ९१ को उपधारा ६ (क) र धारा २७३ को उपधारा (८) मा समेत प्रतिनिधिसभा विघटनको गुञ्जायस रहेको उनको भनाइ थियो। प्रधानन्यायाधीश चोलेन्द्रशमशेर राणाले प्रधानमन्त्रीसँग बहुमत रहेको अवस्थामा विश्वासको मत लिन पर्नेनपर्ने विषयमा जिज्ञासा राखेका थिए। जवाफमा खरेलले प्रधानमन्त्रीले विश्वासको मत लिनुपर्ने अवस्था नरहेको अवस्था दर्शाए। विश्वासको मत खण्डित भएको छैन। खण्डित भएको भए देखाउनुपर्यो, उनले भने। प्रधानन्यायाधीश राणाले ०५१ र ०५२ सालमा भएको संसद् विघटनजस्तो प्रधानमन्त्रीले सजिलै विघटन गर्न नपाउने भन्ने प्रश्नमा स्पष्ट पार्न भनेका थिए। राणाले चुनावमा जनताले मत दललाई दिएको स्थितिमा दलको नेतालाई दिएको भन्न मिल्ने वा नमिल्ने विषयमा पनि प्रश्न गरेका थिए। इजलासबाट न्यायाधीश विश्वम्भरप्रसाद श्रेष्ठ, अनिल सिन्हा र सपना मल्ल प्रधानले पनि प्रधानमन्त्रीलाई संविधानले तोकेको अधिकार, जिम्मेवारी, औचित्यको वैधानिक सीमाबारे जिज्ञासा राखेका थिए। जवाफमा खरेलले संसद्ले एमसीसी सम्झौता, सभामुख संवैधानिक परिषद् बैठकमा नगएको, सत्तारुढ नेकपाकै सांसदले सरकारलाई असहयोग गरेको अवस्था दर्शाउँदै विघटनको औचित्य पुष्टि हुने कारण र आधार पेस गरेका थिए। एक प्रश्नको जवाफमा उनले विघटनको परिणाम चुनावमार्फत ताजा जनादेश भएको बताए। लोकसेवासम्बन्धी कानुन पास गर्नुपर्ने, शान्ति सुव्यवस्था कायम गर्न विकास र समृद्धिसँग जोडिएका प्रस्ताव संसद्बाट पारित हुने वातावरण चाहिने जिकिर खरेलको थियो। बहुमतको सरकारले ल्याएका प्रस्ताव अघि बढ्दैनन् भने दिगो शान्ति र सुशासन कायम कसरी हुन सक्छ ?, खरेलले प्रतिप्रश्न गर्दै भने, त्यसैले प्रधानमन्त्रीले आफ्नो जवाफमा पनि सरकार बहुमतमा थियो, छ, अर्को सरकार बन्ने स्थिति छैन, विकासको काममा अघि बढ्न दिइएन, जनताले यो कुरा थाहा पाउनुपर्छ। जसले चुनेर पठाएको थियो, त्यहीँ जाने भन्नुभएको छ। उनले २०५१ सालमा तत्कालीन प्रधानमन्त्री गिरिजाप्रसाद कोइरालाले संसद् विघटन गरेको प्रसंग उप्काए। नीति तथा कार्यक्रम र धन्यवाद प्रस्ताव संसद्ले पारित नगर्दा विकल्पविहीन अवस्थामा कोइरालाको संसद् विघटन गरेको उनले बताए। उनले विगतमा आफूले दिएको अभिव्यक्तिका विषयमा पनि स्पष्ट पारे। त्यो विधायिकाको मनसाय होइन, विधायकको मनसाय मात्र हो, उनले भने। महान्यायाधिवक्ता खरेलले मंगलबार पनि बहसलाई निरन्तरता दिनेछन्।"
डोटीमा १० प्रतिशत मतदाता वृद्धि,"डोटी : प्रधानमन्त्री केपी ओलीको सिफारिसमा राष्ट्रपति विद्यादेवी भण्डारीले आगामी वैशाख १७ र २७ मा निर्वाचनको मिति तोकेपछि निर्वाचन आयोगले तयारी थालेको छ । डोटीमा पनि निर्वाचन सम्बन्धि गतिविधिहरु अघि बढेको जिल्ला निर्वाचन कार्यालय डोटीले जनाएको छ । निर्वाचनको तयारीका विषयमा जिल्ला निर्वाचन कार्यालयले सरोकारवालासँग चरणवद्ध छलफल गरिरहेको छ । जिल्ला निर्वाचन कार्यालय प्रमुख दलबहादुर मलासीका अनुसार २०७४ सालमा भएको निर्वाचनभन्दा यस निर्वाचनमा १० प्रतिशत बढी मतदाता थपिएका छन् । २०७४ सालमा भएको प्रतिनिधिसभाको निर्वाचनमा ५७ हजार चार सय महिला र ४९ हजार एक सय ४३ पुरुष गरि एक लाख ६ हजार पाँच सय ४३ मतदाता रहेका थिए । उक्त निर्वाचनमा संघीय प्रतिनिधि सभाका लागि प्रत्येक्षतर्फ ६९ हजार ३२ अर्थात् ६४७९ प्रतिशत मत खसेको थियो । यस्तै समानुपातिकतर्फ ६९ हजार एक सय ४९ मत खसेको मलासीले जानकारी दिए । खसेका मतमध्ये प्रत्येक्षतर्फ तीन हजार नौ सय १० र समानुपातिकतर्फ सात हजार चार सय १६ मत बदर भएको निर्वाचन कार्यालयको तथ्याङ्कले देखाउँछ । अहिले कुल मतदाता संख्या एक लाख १७ हजार ६ सय १७ छ निर्वाचन कार्यालय प्रमुख मलासीले भने जसमा महिला ६२ हजार तीन सय ४१ र पुरुष ५५ हजार दुई सय ७६ मतदाता रहेका छन् । १५ गतेदेखि २१ गतेसम्म दावी बिरोधको समय तोकिएको समेत उनले जानकारी दिए । उनले माघ १५ देखि २१ सम्म नौ वटै स्थानीय तहको कार्यालयमा दावी बिरोधको समय राखिएको वताए । त्यो अवधीमा मतदाता नामावलीमा भएको नाम सच्याउने, नाम हटाउने, केन्द्र सच्याउने जस्ता काम हुने मलासीले बताए । आठ केन्द्र बढ्न सक्ने जिल्ला निर्वाचन कार्यालय, डोटीका प्रमुख मलासीले जिल्लामा मतदान आठ केन्द्र बढ्न सक्ने सम्भावना रहेको बताए । निर्वाचन स्थल त बढ्दैनन् तर मतदाता संख्याको आधारमा आठ जति मतदान केन्द्र बढ्न सक्छन्, 'उनले भने, त्यो पनि २१ गतेपछि मतदाताको अन्तिम नामावली तयार भएपछि थाह हुन्छ ।' २०७४ को निर्वाचनमा जिल्लाका एक सय १५ स्थानहरुमा एक सय ५७ मतदान केन्द्र रहेका थिए । अब एक सय ६४ वा ६५ हुने सम्भावना रहेको वताए । उनले मतदान स्थलहरु थप्नु पर्ने भन्दै बिभिन्न क्षेत्रबाट माग आएको भएपपिन व्यवस्थापन गर्न समस्या हुने बताए । आयोगको निर्देशन अनुसार कार्यालयले निर्वाचन सम्वन्धी कार्यक्रमहरु अघि वढाईरहेको मलासीले बताए । निर्वाचन तयारीमा जुट्यो सुदूरपश्चिम प्रदेश प्रहरी सरकारले गते पुष ५ गते प्रतिनिधि सभा बिघटन गरि आगामी बैशाख १७ र २७ गते निर्वाचनको मिति तोकेपछि निर्वाचन आयोगले निर्वाचनको तयारी थालेको छ । आयोगको तयारीसंगै सुदूरपश्चिम प्रदेश प्रहरी कार्यालयले पनि निर्वाचन सुरक्षाको तयारी थालेको छ । सुदूरपश्चिम प्रदेश प्रहरी कार्यालय दिपायलका प्रवक्ता प्रहरी बरिष्ठ उपरीक्षक मुकेशकुमार सिंहले प्रहरी निर्वाचन सुरक्षाको तयारीमा जुटेको जानकारी दिए । प्रदेशस्तरमा प्रहरी बरिष्ठ उपरीक्षक मोहन आचार्यको नेतृत्वमा प्रदेश निर्वाचन सेल गठन भएको छ,' प्रवक्ता सिंहले भने, 'प्रदेशभित्र पर्ने दुई तराईका जिल्लाहरु कैलाली र कञ्चनपुरमा प्रहरी नायव उपरीक्षक र अन्य सात जिल्लामा प्रहरी निरीक्षकको नेतृत्वमा जिल्ला निर्वाचन सेल गठन भइसकेका छन् । प्रदेश र जिल्ला सेलहरुले निर्वाचन सुरक्षाका लागि चाहिने जनशक्ति र आवश्यक सामग्रीहरुको अध्ययन भइरहेको प्रवक्ता सिंहले बताए । उनले भने ,'निर्वाचन सुरक्षाका लागि कति जनशक्ति आवश्यक हुन्छ र हामीसँग कति उपलव्ध छ भन्ने विषयमा जिल्ला र प्रदेश सेलहरुले अध्ययन गरिरहेका छन् ।' अपुग हुने सामग्री र जनशक्ति एकिन भएपछि सो को व्यवस्थापन गरिने सिंहले जानकारी दिए । सिंहका अनुसार सुदूरपश्चिम प्रदेशमा २०७४ को निर्वाचनमा एक हजार एक सय नौ मतदान स्थल र एक हजार एक सय ८४ मतदान केन्द्र रहेका थिए । 'प्रत्येक जिल्लामा प्रमुख जिल्ला अधिकारी ज्यूको संयोजकत्वमा मतदान स्थल र केन्द्र पुनरावलोकन समिति छ, सिंहले भने उक्त समितिले थपघट गर्यो भने मतदानस्थल र केन्द्रहरु केही बढ्न सक्छन् । निर्वाचन सुरक्षाको तयारीमा जुट्नका लागि केन्द्रबाट आएको निर्देशन अनुसार प्रदेश प्रहरी कार्यालयले तयारी गरिरहेको सिंहको भनाइ छ ।"
कांग्रेसको विरोधसभा: आन्दोलनबाटै संसद पुनर्स्थापना गर्ने चेतावनी,"विराटनगर: संसद विघटन विरुद्ध विराटनगरमा मंगलबार आयोजित विरोधसभाका वक्ताहरुले सडक आन्दोलनको बलमा संसद पुनर्स्थापना गर्ने दावी गरेका छन् । नेपाली कांग्रेस संयुक्त भ्रातृ संघको आयोजनामा आयोजित विरोधसभाका वक्ताहरुले लामो संघर्षले स्थापना भएको संघीय लोकतान्त्रिक गणतन्त्रलाई जोगाउन सडक आन्दोलन गर्नुपर्ने बताए । कांग्रेसको नेतृत्वमा जारी संविधानको मर्म र भावना विपरीत नेकपाका अध्यक्ष प्रधानमन्त्री ओलीले सनकको भरमा प्रतिनिधिसभा विघटन गरेको भन्दै त्यसको विरोध गर्नुपर्ने उनीहरुले चेतावनी दिए । सभामा कांग्रेसका केन्द्रीय सदस्य प्रदीप पौडेलले जनतासँग सहकार्य गरेर सडक आन्दोलनको भरमा संसद पुनर्स्थापना गर्ने चेतावनी दिए । अदालत भन्दामाथि मुलुकको संविधान रहेकोले संविधानको मर्म र भावना अनुसार संसद पुनर्स्थापना हुनेमा आफू आशावादी रहेको नेता पौडेलले बताए । फैसला संविधानको मर्म अनुसार हुनुपर्छ, परम्परा अनुसार हुँदैन,' नेता पौडेलले बताए । यस्तै ओली मुलुकमा समस्या सिर्जना गरेर भ्रष्टार गर्न उद्दत भएको पनि बताए । अर्का वक्ता कांग्रेसकै केन्द्रीय सदस्य अमृत अर्यालले कांग्रेसले मुलुक निर्माण गर्न बनाएको संरचनाहरुलाई नेकपाले तीन वर्षमा भत्काएको आरोप लगाए । विरोधसभामा मुस्लिम संघका मोरङ अध्यक्ष आजाद आलम, कांग्रेस नेता भक्ति नाथ माझी, शान्ता पौडेल, राजीव विक्रम साह, हसन अन्सारी लगायत वक्ताहरुले संसद पुनर्स्थापनाका लागि संघर्ष गर्नुपर्नेमा जोड दिएका थिए ।"
२२ उपसचिवको बढुवा सिफारिस (सूचीसहित),"काठमाडौं : २२ उपसचिवलाई सहसचिवमा बढुवका लागि सिफारिस गरिएको छ । संघीय मामिला तथा सामान्य प्रशासन मन्त्रालयले बढुवा सिफारिस गरेको हो । कार्यक्षमता मूल्यांकनका आधारमा उनीहरुलाई माघ १९ को बढुवा सिफारिस समिति बैठकले सह सचिवमा बढूवा सिफारिसको निर्णय गरेको हो । बढुवा सिफारिस हुनेमा मनोजकुमार आचार्य, थनप्रसाद पंज्ञानी, गोविन्द्रप्रसाद सुवेदी, अच्युतप्रसाद शिवाकोटी, होमप्रसाद लुइटेल, विश्वप्रकाश अर्याल, प्रदीपकुमार निरौला, शिवराम गेलाल, भोजराज खतिवडा, शिवराज चौलागाई, गणेश अर्याल, राजेन्द्रदेव पाण्डे, टेकबहादुर केसी, सुनिल खनाल, कृष्णप्रसाद सापकोटा, किरण थापा, भगवान अर्याल, भरतकुमार शर्मा, प्रेमलाल लामिछाने, जनार्दन गौतम, कमलराज ढकाल, तुलसीनाथ गौतम रहेका छन् ।"
प्रतिनिधिसभा विघटनविरुद्ध नागरिक आन्दोलन : इतिहासदेखि नै प्रतिगमन,"काठमाडौं : इतिहास झेली छ। इतिहास आफैंमा विभेदकारी छ। इतिहासदेखि नै प्रतिगमन भएको छ। जबसम्म सत्ता र शक्तिसँग तिनीहरूको आफ्नै इतिहास लेखिदिने इतिहासकारहरू हुनेछन् तबसम्म पीडितहरूको हैन, पीडकको इतिहास लेखिनेछ। यो देशको इतिहासमा जनजातीको इतिहास लेखिएन, राममाया च्यामीनी जस्ता दलितहरूको इतिहास लेखिएन, मधेसको इतिहास लेखिएन। यसैले हामीले पढ्दै आएको इतिहास नै अपुरो छ। इतिहास लेखनमै प्रतिगमन छ। सामाजिक अभियान्ता तथा प्राध्यापक सन्तोष शाहले हामीले पढ्ने गरेको इतिहासमा नै प्रतिगमन भएको बताउँदै इतिहास पुर्नलेखन र पुर्नभाषित गर्नुपर्नेमा जोड दिएका छन्। प्रधानमन्त्री केपी ओलीले गत पुस ५ गते प्रतिनिधिसभा विघटन गरेर प्रतिगमन सुरु गरेको भन्दै निरन्तर शान्तिपूर्ण आन्दोलनमा उत्रिएको नागरिक समूहले मंगलबार शोभाभगवती परिसरमा विरोध कार्यक्रम गरेको छ। सहिद सप्ताहको अवसर पारेर बृहत नागरिक आन्दोलन समूहले राणाशासन अन्त्यको लागि जीवन आहुति दिएका सहिदको सम्झनार्मा विभिन्न कार्यक्रम गर्दै आएको छ। सहिद गङालाल श्रेष्ठ र दशरथ चन्द ठकुरीलाई विसं १९९७ सालमा गोली हानेर मृत्युदण्ड दिइएको स्थान शोभाभगवतीमा परिसरमा मंगलबार विरोध कार्यक्रम गरिएको थियो। गंगालाल श्रेष्ठ र दशरथ चन्दको शालिक भएको स्थान परिसरमा सम्वोधन गर्दैै लेखक राजेन्द्र मर्हजन भन्छन्, शासकको विरोध गर्दा काटिने ठाउँ हो यो। शासकको अत्याचारको विषयमा बोल्दा, विद्रोह गर्दा सजाय दिने ठाउँ हो यो। यसकै आसपासमा रहेको होचाखुसि नामक नदीको स्मरण गर्दै उनले अन्तरजातीय प्रेम गर्ने जोडीहरूलाई प्रेम गरेबापत सजाय दिएर मार्ने र नदीमा बगाइदिने गरेको इतिहास सम्झाएका थिए। प्रतिरोधको चरम दमन गर्ने ठाउँ हो यो, उनले भने। कार्यक्रममा अर्जुनदेव जोशी, कैलाश राई, नारायण वाग्ले, सन्तोष परियार लगायतले प्रतिनिधिसभा विघटन गरेर प्रधानमन्त्रीले तानासाह लादेको र यसको शशक्त प्रतिरोध गर्नुपर्नेमा जोड दिएका थिए। सत्तामा बस्नेहरूमा सधैभरी प्रतिगमनको गन्ध आउने बताउँदै यसको अन्त्यको लागि तेस्रो नागरिक आन्दोलन सुरु भइरसकेको बताएका छन्। कार्यक्रममा विभिन्न भाषाका गीत, कविता पनि प्रदर्शन भए। गायक प्रदीप देवानले पनि गीत गाउँदै प्रतिगमनको विरोध गरे। यसको साथै शिल्पी थिएटरका कलाकारहरूले कलात्मक नाटक मञ्चन गरेका थिए। सेता लुगा लगाएका एक हुल युवतीहरू मञ्चमा नारा लागउदै उक्लिएका थिए। उनीहरू भन्दै थिए अत्याचार बढ्यो बढ्यो बढ्यो तानासाही शासकको। ढाल्नुछ सत्ता अब तानाशाही शासकको। हात बाँधिएका र आँखामा कालो पट्टि लगाएका गङालाल श्रेष्ठ र दशरथ चन्दलाई मञ्चमा उपस्थित गराइएको थियो। शासक नरशमसेरले उनीहरूलाई पानी खान पनि नदिनको लागि उर्दि जारी गरिएको थियो। एक आपसमा बोल्न पनि नमिल्ने गरी कोचेर राख्ने आदेश गर्दै नरसमसेरले उनीहरूलाई देशद्रोहीको उपमा दिएको थियो। बहुत कारुणीक इतिहासलाई कलाकारको अभिनयले न्याय गरेको थियो। कलाकारहरूले दशरथ चन्द र धर्मभक्तको भूमिकामा अभिनय गरेका थिए। देशका लागि ज्यान दिने वीरले छातीमा गोली थापेर मर्न तयार भएका दृष्यले उपस्थितहरू पनि स्तब्ध बनेका थिए। नाटक हेर्दै गर्दा यस्तो लाग्थो दशरथ र गङालालको शालिक अगाडि बसेर अर्को तानाशाह शासक सत्ताको विरोध गर्ने युवालाई गोली हानिरहेछ। राज्यद्रोहको नाममा अर्को राणाशासन लादिरहेछ।"
"प्रतिनिधिसभा विघटन गर्ने कुरा ठाउँठाउँमा छ, तर प्रष्ट लेखिएको छैन","काठमाडौं : प्रतिनिधिसभा विघटनविरुद्ध परेको रिट निवेदनमाथि सर्वोच्च अदालतको संवैधानिक इजलासमा सुनुवाइ जारी छ। मंगलबार महान्यायाधिवक्ता अग्निप्रसाद खरेलपछि प्रधानमन्त्रीका तर्फबाट वरिष्ठ अधिवक्ता सुशील पन्तले बहस सुरु गरेका हुन्। वरिष्ठ अधिवक्ता पन्तले संविधानमा स्पष्टरुपमा लेखिएको कुरालाई त्यहीरुपमा मान्नुपर्ने र स्पष्टरुपमा नभएको विषयलाई संसदीय अभ्यासको रुपमा हेर्नुपर्ने तर्क राखे। संविधानमा प्रतिनिधिसभा विघटन गर्ने भन्ने कुरा ठाउँठाउँमा छ, तर प्रष्ट रुपमा लेखिएको छैन, उनले भने, संविधानमा स्पष्टरुपमा नलेखिएका कुरा संसदीय मूल्य मान्यता र अभ्यास हो, प्रधानमन्त्रीले त्यो कुरा लिखित जवाफमा पनि लेख्नुभएको छ। वरिष्ठ अधिवक्ता पन्तले संविधानको धारा १०० मा विश्वास र अविश्वासको मतका बारेमा प्रष्टरुपमा लेखिएको तर विघटनका कुरा धेरै धारामा भएको तर प्रष्टरुपमा नभएको हुँदा संसदीय मूल्य मान्यताअनुसार अदालतले फैसला गर्नुपर्ने धारणा राखे। नेपालको संविधानको धारा ७४ अनुसार संसदीय शासन प्रणालीअनुसार हेरिनुपर्ने र अदालतले कुन पार्टीले बाहिर के भने वा संविधान निर्माताले भनेको कुरा अदालतले नसुनी संविधानमा लेखिएको कुराको र संसदीय व्यवस्थाको व्याख्या गर्नुपर्ने विषयमा इजलास समक्ष आग्रह गरे। महान्यायाधिवक्ता खरेलले प्रतिनिधिसभा संविधानसम्मत विघटन गरेको र विसं २०५१ मा पनि बहुमतको सरकार हुँदाहुँदै विघटन गर्नुपरेको स्मरण गराए । वर्तमान सरकारको पनि पाँच वर्षको कार्यकाल भएको तर सो कार्यकाल पूरा गर्न नपाउँदा निर्वाचनमा जानुपरेको प्रधानमन्त्रीको लिखित जवाफमा उल्लेख भएको तर्क राखे। बुधबार प्रधानमन्त्रीका पक्षबाट वरिष्ठ अधिवक्ता पन्तको सुनुवाइ बाँकी छ। उनकै निरन्तरता हुनेछ। रिट निवेदकका तर्फबाट आइतबार बहस सकिएपछि सोमबारदेखि सरकारपक्षको बहस सुरु भएको हो। प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसीको संवैधानिक इजलासमा सुनुवाइ भइरहेको छ। यही माघ ४ गते आइतबारदेखि संवैधानिक इजलासमै विषयकेन्द्रित बहस सुरु गरिएको हो। गत पुस ११ गतेदेखि सर्वोच्च अदालतको संवैधानिक इजलासमा सुनुवाइ सुरु भई क्षेत्राधिकार विवादमा बहस भएपछि संवैधानिक इजलासमै सुनुवाइ गरिने भनी यही माघ २ गते आदेश भएको थियो। उक्त विवादमा संवैधानिक इजलास वा बृहत् पूर्ण इजलासमा सुनुवाइ गर्ने भनेर गत पुस २२, २९ गते हुँदै यही माघ २ गते संवैधानिक इजलासमै सुनुवाइ गर्ने तय भएको हो। रिट निवेदक १३ जनामध्ये ११ जनाले उक्त विषय बृहत् पूर्ण इजलासमा सुनुवाइ गर्नुपर्ने माग गर्दै पूरक निवेदन दिएकाले क्षेत्राधिकारका विषयमा लामै बहस र छलफल भयो। गत १० पुसमा संवैधानिक इजलासले प्रतिनिधिसभा विघटन गर्नुपर्ने कारणसहित लिखित जवाफ पेश गर्न सरकारका नाममा आदेश जारी गरेको थियो। आदेशानुसार राष्ट्रपति एवं प्रधानमन्त्री तथा मन्त्रिपरिषद्को कार्यालय र सभामुखले गत पुस १९ गते महान्यायाधिवक्ता कार्यालयमार्फत लिखित जवाफ पेश गरिसकेका छन्। अदालतले प्रतिनिधिसभा विघटनसम्बन्धी सिफारिस र निर्णयको सक्कलप्रति राष्ट्रपति एवं प्रधानमन्त्री तथा मन्त्रिपरिषद्को कार्यालयबाट झिकाउने तथा प्रतिनिधिसभामा अविश्वासको प्रस्ताव दर्ता भएको खुल्ने गरी सक्कल रजिष्ट्रारसमेतका कागजात सङ्घीय सचिवालयबाट झिकाउने आदेश जारी गरेको थियो। अदालतका सहयोगी (एमिकस क्युरी) मा वरिष्ठ अधिवक्ता बद्रीबहादुर कार्की, सतिशकृष्ण खरेल, विजयकान्त मैनाली, पूर्णमान शाक्य र गीता पाठक रहेका छन्। प्रधानमन्त्रीको सिफारिसमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय र सभामुखलगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशी श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दायर गरेका हुन्। रिट निवेदनमा निवर्तमान सांसदले प्रधानमन्त्रीको सिफारिसमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ। त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका हुन्। कानून व्यवसायीले दायर गरेको रिट निवेदनमा प्रधानमन्त्रीले गरेको सिफारिस र सो सिफारिसका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारवाही तथा सो सिफारिसका आधारमा भए गरेका सम्पूर्ण कार्य नेपालको संविधानको धारा, १३३ को उपधारा २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ।रासस"
महान्यायाधिवक्ता खरेलको तर्क  प्रतिनिधिसभा व्युतिने अवस्था नै छैन,"काठमाडौं : महान्यायाधिवक्ता अग्निप्रसाद खरेलले प्रतिनिधिसभा बाध्यताले विघटन गर्नुपरेको भएता पनि संविधानसम्मत भएको तर्क राखेका छन्। प्रतिनिधिसभा विघटनविरूद्वको रिट निवेदनमाथि पन्ध्रौं दिनको सुनुवाइमा सरकारको प्रतिरक्षा गर्दै महान्यायाधिवक्ता खरेलले विघटन संविधानसम्मत भएको धारणा राखे। महान्यायाधिवक्ता खरेलले २०५१ सालमा पनि बहुमतको सरकार हुँदाहुँदै विघटन गर्नुपरेको स्मरण गराउँदै वर्तमान सरकारले पनि पाँच वर्षको कार्यकालका लागि निर्वाचन भएपनि कार्यकाल पूरा गर्न नपाउँदा निर्वाचनमा जानुपरेको स्पष्ट पारे। सरकारका प्रमुख कानुनी सल्लाहकारले जनमतको सौदाबाजी गर्नुभन्दा पुनः जनमतमै जानु न्यायोचित हुने ठहर गरिएको जनाए। पहिलो र दोस्रो पटकको प्रतिनिधिसभा विघटन पनि मन्त्रिपरिषद्को निर्णयबाटै भएको स्मरण गराउँदै उनले अहिले पनि मन्त्रिपरिषद्कै निर्णयबाट विघटन भएको बताए। 'रिट निवेदनमा राष्ट्रपतिको भूमिका असंवैधानिक भएको भन्ने प्रश्न उठाइए पनि जनतामा जाने राष्ट्रपति नभइ प्रधानमन्त्री नै हो' ' उनले भने, 'विघटन भएको प्रतिनिधिसभा फेरि ब्यँतिने अवस्था छैन, प्रतिनिधिसभा मरेको नभइ निर्वाचनमा जान मात्र विघटन गरिएको हो । ' उनले बनेको सरकारलाई काम गर्न नदिइ प्रधानमन्त्रीको खुट्टा बाँधिदिएपछि कसरी काम गर्ने भन्ने प्रश्न गर्दै यस्तो अवस्थामा विघटनको विकल्प नभएको तर्क राखे। रिट निवेदकका तर्फबाट आइतबार बहस सकिएपछि सोमबारदेखि सरकारी पक्षबाट बहस सुरू भएसँगै महान्यायाधिवक्ता खरेलले बहस सुरू गरेका थिए। सोमबार दिनभरि बहस गरेर नसकिएपछि उनको बहसलाई मंगलबार पनि निरन्तरता दिइएको थियो । महान्यायाधिवक्ता खरेलको बहस सकिएको र अब सरकारी पक्षकै तर्फबाट सहन्यायाधिवक्ता पदमप्रसाद पाण्डेले गर्ने जनाइएको छ। रासस"
"वैशाख १७ र २७ मा चुनाव, जेठ १५ मा बजेट : प्रधानमन्त्री ओली","काठमाडौं : प्रधानमन्त्री केपी ओलीले आगामी वैशाख १७ र २७ गते निर्वाचन सम्पन्न हुने र जेठ १५ गते बजेट ल्याउने घोषणा गरेका छन्। राष्ट्रिय खेलकुद परिषद्ले राजधानीमा आयोजना गरेको 'प्रधानमन्त्रीसँग खेलकुद कार्यक्रममा बोल्दै प्रधानमन्त्री ओलीले यस्तो बताएका हुन्। जेठमा आउने बजेटमा खेलकुद क्षेत्रका लागि पर्याप्त मात्रामा बजेट छु्ट्याउने समेत प्रधानमन्त्री ओलीले आश्वासन दिए। उनले भने,' वैशाख १७ र २७ मा चुनाव सकिन्छ, जेठ १५ मा बजेट आउँछ। खेलकुद क्षेत्रलाई समेट्ने गरी पर्याप्त मात्रामा बजेट छुट्याइन्छ।' उनले नेपालको इतिहासमा नेपालीले कहिल्यै नहारेकाले खेलकुदमा पनि हार सम्भव नभएको बताए। प्रधानमन्त्री ओलीले स्वर्ण पदक आफूलाई र काश्य र रजत पदक अरुलाई पार्नेगरी खेलकुदमा लाग्न खेलाडीलाई सुझाव दिए। खेलकूदले शारीरिक मात्र नभइ स्मरण शक्ति बढाउने भन्दै प्रधानमन्त्री ओलीले बालबालिकाहरुलाई यस क्षेत्रमा लाग्न पनि सल्लाह दिए। उनले प्रशिक्षक र खेलाडी छनोट गर्दा विशेष ध्यान दिनुपर्ने बताए। 'सेलेक्सनमा भेदभाव गर्नुहुँदैन। सबै कुरा हेर्नुपर्छ,' उनले भने। खेलकुद क्षेत्रको विकास सम्पूर्ण क्षेत्रमा गर्नमा सरकार सकारात्मक रहेको उनले विश्वास दिलाए। सम्बोधनका क्रममा प्रधानमन्त्री ओलीले खेलकूद क्षेत्रमा सरकार सहयोगीको भूमिकामा रहने समेत बताए। उनले भने,खेलकूद क्षेत्रमा सरकार सहयोगीको भूमिकामा रहन्छ,कामकै लागि बजेट छु्ट्यान्छ।' प्रधानमन्त्री ओलीले खुलकूदमा हार र जीतको ठुलो महत्व हुने समेत बताए। उनले फरक प्रसंगमा चुनावमा हारिने डरले प्रचण्डनेपाल समूह प्रतिनिधिसभा पुनरस्थापित हुनुपर्छ भनेर लागिपरेको समेत आरोप लगाए।"
अख्तियारको प्रवक्तामा सहसचिव रिसाल,"काठमाडौं : अख्तियार दुरुपयोग अनुसन्धान आयोगको प्रवक्ताको जिम्मेवारी सहसचिव नारायण प्रसाद रिसाललाई दिइएको छ। मंगलबारदेखि लागू हुनेगरी सहसचिव रिसाललाई प्रवक्ताको जिम्मेवारी दिइएको अख्तियारले जनाएको छ। 'आजैका मितिदेखि लागू हुने गरी अख्तियार दुरुपयोग अनुसन्धान आयोगको प्रवक्तामा सहसचिव नारायण प्रसाद रिसाललाई तोकिएको छ,'अख्तियारले विज्ञप्तिमा जनाएको छ ।"
"बालुवाटार सानो टुक्रा हो, वास्तविक आधिकारिक हामी नै हौं : झलनाथ खनाल","काठमाडौं : नेपाल कम्युनिस्ट पार्टी (नेकपा) प्रचण्ड नेपाल पक्षका वरिष्ठ नेता झलनाथ खनालले पार्टीभित्रको विवाद निरुपण नभएसम्म चुनाव नहुने दावी गरेका छन्। निर्वाचन आयोगमा मंगलबार आधिकारिकता दावीको पत्र बुझाएपछि सञ्चारकर्मीसँग कुरा गर्दै नेता खनालले यस्तो प्रतिक्रिया दिएका हुन्। दल ऐन, तथ्य र प्रमाण हेरेर आयोगले आफूहरुलाई आधिकारिकता दिनेमा शतप्रतिशत विश्वस्त रहेको समेत उनले बताए। नेकपाको केन्द्रीय समितिमा रहेका ४४१ जनामध्ये अत्यधिक बहुमत झन्डै ७० प्रतिशत प्रचण्डनेपाल समूहमा रहेको दावी गरे। उनले भने,' नेकपाको केन्द्रीय समितिमा रहेका ४४१ जनामध्ये अत्यधिक बहुमत झन्डै ७० प्रतिशत प्रचण्डनेपाल समूहमा रहेको कुरा दुईवटा केन्द्रीय कमिटी बैठकबाट प्रमाणित गरिसेका छौं। केन्द्रीय कमिटको तेस्रो र चौथो बैठकमा पनि सोही संख्यामा उपस्थित भएर हामीले निर्णय गरेका छौं।' उनले पुष्पकमल दाहाल ' प्रचण्ड' र माधवकुमार नेपाल दुईवटा अध्यक्ष रहेको पार्टी नै आधिकारिक नेकपा भएको दावी गरे। उनले दलहरु नै निर्वाचनका खेलाडी भएकाले खेलाडीलाई तयारी नगरिकन निर्वाचन नहुने उनको भनाइ छ। राजनीतिक रुपमा नेकपा दुई खेमा भएको तर कानुनीरुपमा नफुटेको उनको भनाइ छ। नेता खनालले प्रधानमन्त्री ओली समूहलाई पार्टीको एक टुक्राको संज्ञा दिँदै उक्त समूहले आधिकारिकता माग गरे पनि सो विषयको निर्क्यौल निर्वाचन आयोगले गर्ने बताए। 'सानै समूह वैधानिकता प्राप्त गर्न नसक्ने समूह भएपनि बालुवाटार पनि एउटा सानो टुक्रा हो। आधिकारिकताको दाबी उसले पनि गर्न पाउँछ। तर अब वास्तविक आधिकारिक को हो त ? दल ऐनमा टेकेर निर्वाचन आयोगले निरुपण गर्नुपर्छ, तथ्यहरुका आधारमा । त्यो समय आइपुगेको छ।'"
संसद् पुनर्स्थापना नभए सत्याग्रह गर्ने गोविन्द केसीको चेतावनी,"काठमाडौँ: डा गोविन्द केसीले तीन सातामा आफ्ना माग पूरा नभए फेरि अनशनमा बस्ने चेतावनी दिएका छन् । केसीले संसद विघटनविरुद्ध संविधानको रक्षा र संवैधानिक नियुक्ति रद्ध गर्नुपर्ने शर्त अघि सारेका छन् । यी माग पूरा नगरे आगामी फागुन १२ गतेदेखि २१औं अनशनमा बस्ने चेतावनी दिएका हुन् । मंगलबार विज्ञप्ति सार्वजनिक गर्दै डा केसीले यस्तो चेतावनी दिएका हुन् । 'हामी एक दशकदेखि देशको स्वास्थ्य र मेडिकल शिक्षामा सुधार तथा सुशासनका पक्षमा निरन्तर संघर्षरत छौं । हाम्रा कति मागहरु अहिलेसम्म पूरा भएका छैनन् । र हामीसित भएका धेरै सम्झौता कार्यान्वयनमा गएका छैनन् । चिकित्सा शिक्षा ऐन जारी भएर चिकित्सा शिक्षा आयोग बने पनि ऐनमा सुधार गर्नुपर्ने कुरा धेरै छन् । चिकित्सा शिक्षा नियमावली बनाउँदा विसं २०८५ देखि मेडिकल शिक्षालाई गैरनाफामूलक बनाउने भन्ने ऐनका प्रावधानहरु समेटिएका छैनन् । ऐन अनुसार सार्वजनिक संस्थाका रुपमा ७५ प्रतिशत छात्रवृत्ति दिनुपर्ने कुम्स र नेपाली सेनाको मेडिकल कलेजले अझै त्यति छात्रवृत्ति दिएका छैनन् । यी सबै एजेण्डाका लागि हामी निरन्तर लडिरहनेमा कसैले शंका नगरे हुन्छ,' डा केसीको विज्ञप्तिमा उल्लेख छ । देशमा उत्पन्न संवैधानिक संकटप्रति पनि डा केसीले चिन्ता व्यक्त गरेका छन् । शान्तिपूर्ण रुपमा हस्तक्षेप गर्ने उपयुक्त समय यही भएको पनि उनको भनाइ थियो । विज्ञप्तिमा भनिएको छ, 'आगामी कैयौं पुस्ताका नेपालीहरुको भविष्य अन्धकार हुने गरी हाम्रो संविधान नकुल्चियोस् भन्नका लागि हामीले नागरिक प्रतिरोधको सर्वोच्च अस्त्र सत्याग्रह शुरु गर्ने निर्णय गरेका छौं । आगामी तीन सातामा हाम्रा मागहरु पूरा नभएमा २०७७ फागुन १२ गतेदेखि सत्याग्रह शुरु गर्ने घोषणा गर्दर्छौं ।' केसीका माग:  प्रधानमन्त्री केपी ओलीले असंवैधानिक रुपमा संसद विघटन गरेकोमा संविधानको रक्षा गरियोस् । विधि र प्रक्रिया मिचेर अवैध रुपमा गरिएका संवैधानिक निकायहरुमा नियुक्तिका सिफारिस तत्काल रद्द गरियोस् । विज्ञप्ति देश अहिले गम्भीर राजनैतिक संकटमा छ । तर त्योभन्दा ठूलो संवैधानिक संकट अहिले हाम्रासामू छ । झण्डै आठ दशकसम्म नागरिकहरुले रगतपसिना बगाएर ल्याएको लोकतान्त्रिक व्यवस्था जोखिममा छ । संविधानको मर्म मारेर एक व्यक्ति सर्वेसर्वा हुने र राज्यका सबै संस्थाले उसको स्वार्थअनुसार काम गर्ने अधिनायकवादी व्यवस्था संस्थागत गर्ने प्रयास अहिले भइरहेको छ । अहिलेको नेपालमा हामी नागरिक सार्वभौम हौं । त्यसैले हामीसँग बोल्न, लेख्न पाउने र सम्मानजक जीविका आर्जन गर्ने अधिकार मात्रै हैन लोकतान्त्रिक अधिकार र स्वतन्त्रताहरुको रक्षा गर्ने जिम्मेवारी पनि छ । यस अगाडि राज्यका जुनसुकै र जतिसुकै शक्तिशाली व्यक्तिहरुले हाम्रो स्वतन्त्रता र अधिकारहरु हनन गर्न खोज्दा नागरिकहरुले तिनलाई परास्त गरेको इतिहास छ । हामी एक दशकदेखि देशको स्वास्थ्य र मेडिकल शिक्षामा सुधार तथा सुशासनका पक्षमा निरन्तर संघर्षरत छौं । हाम्रा कति मागहरु अहिलेसम्म पूरा भएका छैनन् र हामीसित भएका धेरै सम्झौता कार्यान्वयनमा गएका छैनन् । चिकित्सा शिक्षा ऐन जारी भएर चिकित्सा शिक्षा आयोग बने पनि ऐनमा सुधार गर्नुपर्ने कुराहरु धेरै छन् । चिकित्सा शिक्षा नियमावली बनाउँदा विसं २०८५ देखि मेडिकल शिक्षालाई गैरनाफामूलक बनाउने भन्ने ऐनका प्रावधानहरु समेटिएका छैनन् । ऐन अनुसार सार्वजनिक संस्थाका रुपमा ७५ प्रतिशत छात्रवृत्ति दिनुपर्ने कुम्स र नेपाली सेनाको मेडिकल कलेजले अझै त्यति छात्रवृत्ति दिएका छैनन् । यी सबै एजेण्डाका लागि हामी निरन्तर लडिरहनेमा कसैले शंका नगरे हुन्छ। तर अहिले देशमा जुन संवैधानिक संकट छ, जसरी एक व्यक्तिले सिंगो राज्य संयन्त्र कब्जा गर्ने कुटिल प्रपञ्च चलिरहेको छ, यो पूर्ण रुपमा सफल भयो भने भविष्यमा हामीलाई सुधार र सुशासनका लागि लड्ने धरातल नै बाँकी रहने छैन । केपी ओली देशको प्रधानमन्त्री रहेसम्म हाम्रो संविधान मात्रै नभई सिंगो देशको स्वार्थ र सुरक्षासमेत खतरामा रहनेछ । अहिलेकै रफ्तारमा प्रतिगमन हुने हो भने निषेध, हिंसा र मुठभेडको राजनीतिले टाउको उठाउने सम्भावना प्रचुर छ । त्यसैले हामीलाई के लाग्छ भने नागरिकका हैसियतले हामीले शान्तिपूर्ण रुपमा हस्तक्षेप गर्ने उपयुक्त समय यही हो । यो मौका हामीले गुमायौं र देशमा अधिनायकवाद संस्थागत भयो भने हाम्रा सन्ततिले हामीलाई कहिल्यै माफी गर्ने छैनन् । अर्कोतिर हामी नागरिकले हाम्रो नैतिक बलमा टेकेर अहिंसात्मक संघर्ष गयौं भने हाम्रा लोकतान्त्रिक अधिकारहरु हरण गर्ने सबै प्रपञ्चहरु असफल हुनेछन् । देशमा फेरि अर्को हिंसात्मक संघर्षको औचित्य नै रहने छैन । न्यायालयको स्वतन्त्रता र न्यायिक सुशासनका लागि हाम्रो सचेत प्रयास उत्तिकै आवश्यक छ । हाल संविधान विघटनको विषयमा सर्वोच्च अदालतमा चलिरहेको न्यायिक प्रक्रियालाई हामी सबै नागरिकहरुले निकटतापूर्वक निगरानी गरिरहेका छौं । देशको सर्वोच्च न्यायालयले संविधानको रक्षा गर्नेछ भन्ने सबै नागरिकको अपेक्षा छ । बाँकी संवैधानिक निकायहरुको कार्य सम्पादनमा पनि हाम्रो त्यस्तै चासो र निगरानी छ । अख्तियारलगायतका संवैधानिक निकायहरुलाई निष्पक्ष रुपमा सबै भ्रष्ट व्यक्तिहरुमाथि आवश्यक छानविन र कारवाही गरी आफ्नो संवैधानिक दायित्व निभाउन आग्रह गर्दै कुनै व्यक्ति विशेषको प्रतिशोध साँध्ने हतियार नबन्न खबरदारी पनि गर्न चाहन्छौं । यो अवस्थामा आगामी कैयौं पुस्ताका नेपालीहरुको भविष्य अन्धकार हुने गरी हाम्रो संविधान नकुल्चियोस् भन्नका लागि हामीले नागरिक प्रतिरोधको सर्वोच्च अस्त्र सत्याग्रह शुरु गर्ने निर्णय गरेका छौं । आगामी तीन सातामा हाम्रा मागहरु पूरा नभएमा २०७७ फागुन १२ गतेदेखि सत्याग्रह शुरु गर्ने घोषणा गर्दर्छौं । २०औं सत्याग्रहका मागहरु१) प्रधानमन्त्री केपी ओलीले असंवैधानिक रुपमा संसद विघटन गरेकोमा संविधानको रक्षा गरियोस् ।२) विधि र प्रक्रिया मिचेर अवैध रुपमा गरिएका संवैधानिक निकायहरुमा नियुक्तिका सिफारिस तत्काल रद्द गरियोस् । डा गोविन्द केसी२०७७ माघ २०"
आधिकारिकता दावी गर्दै प्रचण्डनेपाल पक्ष निर्वाचन आयोगमा,काठमाडौं : नेपाल कम्युनिस्ट पार्टी (नेकपा) प्रचण्डनेपाल पक्ष आधिकारिकताको माग दावी गर्दै निर्वाचन आयोग पुगेका छन्। अध्यक्षद्वय पुष्पकमल दाहाल 'प्रचण्ड' र माधवकुमार नेपालसहितका नेताहरु मंगलबार आयोगको कार्यालय पुगेका हुन्। यो समूहले आफूहरूलाई आधिकारिकता दिन माग गर्दै निर्वाचन आयोगमा पत्र बुझाएको छ । अध्यक्षद्वय दाहाल र नेपालसहितका नेताहरू मंगलबार बिहान आयोग कार्यालय पुगेर आधिकारिकता माग गर्दै पत्र बुझाएका हुन् । यसअघि निर्वाचन आयोगले दुवै पक्षको दाबी अस्वीकार गरेको थियो । राजधानीमा सोमबार बसेको प्रचण्डनेपाल पक्षको चौथो केन्द्रीय कमिटी बैठकले आयोगले पार्टीलाई लेखेको पत्रको जवाफसहित आधिकारिकता दावी गर्दै आयोगलाई पत्र लेख्ने निर्णय गरेको थियो। गत पुस पहिलो साता बसेको नेकपाको तेस्रो केन्द्रीय समिति बैठकले प्रधानमन्त्री केपी शर्मा ओलीलाई पार्टी अध्यक्षबाट पदमुक्त गरी सो स्थानमा वरिष्ठ नेता माधवकुमार नेपाललाई चयन गरेको थियो। नेकपाले अध्यक्षमा नेपाललाई चयन गरेपछि दलसम्बन्धी विवरण अद्यावधिक गर्न आयोगलाई पत्र लेखेको थियो। प्रधानमन्त्री ओलीले नेतृत्व गरेको नेकपाले पनि केन्द्रीय समिति विस्तार गरेर आयोगमा विवरण अद्यावधिक गर्न निवेदन दिएको थियो। आयोगले दुवै पक्षले पठाएको विवरण कानुनसम्मत नभएको जनाई विवरण अद्यावधिक गर्न अस्वीकार गरेको थियो। बहुमत केन्द्रीय सदस्यहरु आफूसँगै रहेको भन्दै प्रचण्डमाधव समूहले आफूहरु नै आधिकारिक नेकपा भएको दावी गर्दै आएको छ। गत पुस ५ गते मन्त्रिपरिषद बैठकको सिफारिसमा राष्ट्रपति विध्यादेवी भण्डारीले प्रतिनिधिसभा भंग गरेपछि नेकपा दुई खेमा भएको छ। एक पक्षको नेतृत्व प्रचण्ड र माधव नेपालले गरेको छ भने अर्को पक्षको नेतृत्व प्रधानमन्त्री केपी ओलीले गरेका छन्। दुवै पक्ष आफू आधाकारिक नेकपा भएको दावी गर्दै आएको छन्।
संवैधानिक परिषद् बैठक स्थगित,"काठमाडौं : प्रधानमन्त्री केपी ओलीले बोलाएको संवैधानिक परिषद् बैठक स्थगित भएको छ । बुधबारका लागि बोलाइएको परिषद् बैठक स्थगित भएको स्रोतले जनाएको छ। यसअघि प्रधानमन्त्री ओलीले मंगलबार साँझ बस्ने गरी बैठक डाकेका थिए। एक दिन पर सारेको बैठक स्थगित गरिएको बताइएको छ। विविध विषयमा छलफल गर्न बैठक बोलाइएको जनाइएको छ। यसअघि बालुवाटारमा बसेको परिषद बैठकले संवैधानिक अंगहरुमा गरिएका नियुक्ति सिफारिस प्रतिनिधिसभाका सभामुख अग्निप्रसाद सापकोटाले फिर्ता गरिदिएका छन्। यसअघि प्रधानमन्त्री ओलीले संवैधानिक परिषदसम्बन्धी अध्यादेश जारी गरी परिषदका बहुमत सदस्यबाट निर्णय गर्न सक्ने व्यवस्था गरेको छ। संवैधानिक परिषद्मा पहिला गणपूरक संख्याका लागि अध्यक्ष र अन्य चारजना उपस्थित हुनुपर्ने कानुनी प्रावधान थियो। तर ओलीले तत्काल कायम रहेका सदस्यको बहुमतबाट निर्णय हुनसक्ने प्रावधान राखेर अध्यादेश जारी गराएका थिए। अध्यादेशअनुसार अब संवैधानिक परिषदको बैठक बस्नका लागि गणपुरक संख्या तीनजना मात्रै भए पनि हुनेछ। प्रमुख प्रतिपक्षी नेपाली कांग्रेसका सभापति शेरबहादुर देउवा र सभामुख सापकोटाले बैठक बहिस्कार गरेपछि गत मंसिर ३० गते बहुमतकै आधारमा विभिन्न संवैधानिक आयोगमा नियुक्तिको सिफारिस गरिएको थियो । संसद विघटन भइसकेको अवस्थामा सिफारिस गरिएका पदाधिकारी तथा सदस्यको सुनुवाइ हुन नसक्ने भन्दै सभामुख सापकोटाले फाइल फिर्ता पठाइदिएका थिए । संवैधानिक परिषदले संवैधानिक निकायहरुमा गरेका नियुक्तिको सिफारिस सभामुख अग्निप्रसाद सापकोटाले आइतबार फिर्ता पठाइदिएका थिए। अख्तियार दुरुपयोग अनुसन्धान आयोग, निर्वाचन आयोग, मानव अधिकार आयोग लगायत संवैधानिक आयोगमा विवादास्पद रुपमा प्रधानमन्त्रीले गरेका नियुक्ति सापकोटाले फिर्ता पठाएका हुन्।"
प्रधानमन्त्री ओलीले बोलाए संवैधानिक परिषद बैठक,"काठमाडौं : प्रधानमन्त्री केपी ओलीले संवैधानिक परिषद् बैठक बोलाएका छन् । बैठक मंगलबार बेलुका पाँच बजे बस्ने बालुवाटार स्रोतले जनाएको छ विविध विषयमा छलफल गर्न बैठक बोलाइएको जनाइएको छ। यसअघि बालुवाटारमा बसेको परिषद बैठकले संवैधानिक अंगहरुमा गरिएका नियुक्ति सिफारिस प्रतिनिधिसभाका सभामुख अग्निप्रसाद सापकोटाले फिर्ता गरिदिएका छन्। यसअघि प्रधानमन्त्री ओलीले संवैधानिक परिषदसम्बन्धी अध्यादेश जारी गरी परिषदका बहुमत सदस्यबाट निर्णय गर्न सक्ने व्यवस्था गरेको छ। संवैधानिक परिषद्मा पहिला गणपूरक संख्याका लागि अध्यक्ष र अन्य चारजना उपस्थित हुनुपर्ने कानुनी प्रावधान थियो। तर ओलीले तत्काल कायम रहेका सदस्यको बहुमतबाट निर्णय हुनसक्ने प्रावधान राखेर अध्यादेश जारी गराएका थिए। अध्यादेशअनुसार अब संवैधानिक परिषदको बैठक बस्नका लागि गणपुरक संख्या तीनजना मात्रै भए पनि हुनेछ। प्रमुख प्रतिपक्षी नेपाली कांग्रेसका सभापति शेरबहादुर देउवा र सभामुख सापकोटाले बैठक बहिस्कार गरेपछि गत मंसिर ३० गते बहुमतकै आधारमा विभिन्न संवैधानिक आयोगमा नियुक्तिको सिफारिस गरिएको थियो । संसद विघटन भइसकेको अवस्थामा सिफारिस गरिएका पदाधिकारी तथा सदस्यको सुनुवाइ हुन नसक्ने भन्दै सभामुख सापकोटाले फाइल फिर्ता पठाइदिएका थिए । संवैधानिक परिषदले संवैधानिक निकायहरुमा गरेका नियुक्तिको सिफारिस सभामुख अग्निप्रसाद सापकोटाले आइतबार फिर्ता पठाइदिएका थिए। अख्तियार दुरुपयोग अनुसन्धान आयोग, निर्वाचन आयोग, मानव अधिकार आयोग लगायत संवैधानिक आयोगमा विवादास्पद रुपमा प्रधानमन्त्रीले गरेका नियुक्ति सापकोटाले फिर्ता पठाएका हुन्।"
म्यानमारमा विकसित घटनाक्रमलाई नजिकबाट नियाल्दै नेपाल,"काठमाडौं : नेपालले म्यानमारमा विकसित पछिल्लो घटनाक्रमलाई नजिकबाट हेरिरहेको जनाएको छ। परराष्ट्र मन्त्रालयले सोमबार प्रेस विज्ञप्ति निकाली म्यानमारमा त्यहाँको सेनाले सत्ता नियन्त्रणमा लिएको घटनाक्रमबारे धारणा सार्वजनिक गरेको हो। पक्राउ परेका राष्ट्रपति मिन्ट र स्टेट काउन्सिलर सुकीलाई तत्काल रिहाइ गर, विज्ञप्तिमा भनिएको छ। नेपालले त्यहाँका राष्ट्रपति र स्टेट काउन्सिलरको सुरक्षा अवस्थाबारे चासो राखेको छ। म्यानमारका राजनीतिक दल र जनताको अपेक्षाअनुसार नै प्रजातान्त्रिक र संवैधानिक प्रक्रिया पुनःस्थापित हुने विश्वास नेपाल सरकारले लिएको विज्ञप्तिमा उल्लेख छ। म्यानमारमा सेनाले सोमबार बिहान सत्ता कब्जा गरेपछि राष्ट्रपति यु विन मिन्ट र प्रजातन्त्रवादी नेत्री आङ सान सुुकीलाई नियन्त्रणमा लिएको छ।"
शक्तिशाली प्रधानमन्त्रीले विघटन गर्न पाउँछ,"काठमाडौं : महान्यायाधिवक्ता अग्नि खरेलले संविधानको धारा ७६ (१) अनुरूप गठित सरकारको शक्तिशाली प्रधानमन्त्री खुम्चिएर बस्न नसक्ने जिकिर संवैधानिक इजलाससमक्ष गरेका छन्। प्रतिनिधिसभा विघटन गर्न पाउने दाबी सोमबार महान्यायाधिवक्ता खरेलले गरेका हुन्। खरेलले संसदीय व्यवस्थामा प्रधानमन्त्री नै शक्तिशाली हुने भएकाले ऊसँग विघटनको विशेषाधिकार हुने बताएका हुन्। प्रधानमन्त्री केपी शर्मा ओलीको प्रतिरक्षामा सर्वोच्च अदालतको संवैधानिक इजलासमा सोमबार बहस गर्दै खरेलले यस्तो भनाइ राखेका हुन्। कमजोरले विघटन गर्न सक्छ, बलियोले गर्न सक्दैन, तिमीले बहुमत पायौ, त्यसैले खुम्चिएर बस भन्न मिल्छ ?, खरेलले इजलासको जिज्ञासा मेटाउने क्रममा भने। सरकारका तर्फबाट सोमबार सुरु भएको बहसमा खरेललाई इजलासबाट प्रधानन्यायाधीश र न्यायाधीशहरूले विघटनको वैधानिकताका विषयमा अनेक कोणबाट प्रश्न सोधेका थिए। इजलासबाट सुरुमा बहुमतको प्रधानमन्त्रीलाई संसद् विघटन गर्ने अधिकार कहाँ छ त ? भन्दै प्रश्न गरिएको थियो। जवाफमा खरेलले रिट निवेदकले नै प्रतिनिधिसभा विघटन हुनै सक्दैन भन्ने दाबी नगरेको स्पष्ट पारे। उनले संविधानको धारा ८५ मा संविधानबमोजिम अगावै विघटन हुन सक्ने परिकल्पना गरिएको जिकिर गरेका थिए। संविधानका धेरै धारा अन्तरसम्बन्धित रहेकाले सोहीबमोजिम व्याख्या हुनुपर्ने भनाइ खरेलको थियो। संविधानको धारा ९१ को उपधारा ६ (क) र धारा २७३ को उपधारा (८) मा समेत प्रतिनिधिसभा विघटनको गुञ्जायस रहेको उनको भनाइ थियो। प्रधानन्यायाधीश चोलेन्द्रशमशेर राणाले प्रधानमन्त्रीसँग बहुमत रहेको अवस्थामा विश्वासको मत लिन पर्नेनपर्ने विषयमा जिज्ञासा राखेका थिए। जवाफमा खरेलले प्रधानमन्त्रीले विश्वासको मत लिनुपर्ने अवस्था नरहेको अवस्था दर्शाए। विश्वासको मत खण्डित भएको छैन। खण्डित भएको भए देखाउनुपर्यो, उनले भने। प्रधानन्यायाधीश राणाले ०५१ र ०५२ सालमा भएको संसद् विघटनजस्तो प्रधानमन्त्रीले सजिलै विघटन गर्न नपाउने भन्ने प्रश्नमा स्पष्ट पार्न भनेका थिए। राणाले चुनावमा जनताले मत दललाई दिएको स्थितिमा दलको नेतालाई दिएको भन्न मिल्ने वा नमिल्ने विषयमा पनि प्रश्न गरेका थिए। इजलासबाट न्यायाधीश विश्वम्भरप्रसाद श्रेष्ठ, अनिल सिन्हा र सपना मल्ल प्रधानले पनि प्रधानमन्त्रीलाई संविधानले तोकेको अधिकार, जिम्मेवारी, औचित्यको वैधानिक सीमाबारे जिज्ञासा राखेका थिए। जवाफमा खरेलले संसद्ले एमसीसी सम्झौता, सभामुख संवैधानिक परिषद् बैठकमा नगएको, सत्तारुढ नेकपाकै सांसदले सरकारलाई असहयोग गरेको अवस्था दर्शाउँदै विघटनको औचित्य पुष्टि हुने कारण र आधार पेस गरेका थिए। एक प्रश्नको जवाफमा उनले विघटनको परिणाम चुनावमार्फत ताजा जनादेश भएको बताए। लोकसेवासम्बन्धी कानुन पास गर्नुपर्ने, शान्ति सुव्यवस्था कायम गर्न विकास र समृद्धिसँग जोडिएका प्रस्ताव संसद्बाट पारित हुने वातावरण चाहिने जिकिर खरेलको थियो। बहुमतको सरकारले ल्याएका प्रस्ताव अघि बढ्दैनन् भने दिगो शान्ति र सुशासन कायम कसरी हुन सक्छ ?, खरेलले प्रतिप्रश्न गर्दै भने, त्यसैले प्रधानमन्त्रीले आफ्नो जवाफमा पनि सरकार बहुमतमा थियो, छ, अर्को सरकार बन्ने स्थिति छैन, विकासको काममा अघि बढ्न दिइएन, जनताले यो कुरा थाहा पाउनुपर्छ। जसले चुनेर पठाएको थियो, त्यहीँ जाने भन्नुभएको छ। उनले २०५१ सालमा तत्कालीन प्रधानमन्त्री गिरिजाप्रसाद कोइरालाले संसद् विघटन गरेको प्रसंग उप्काए। नीति तथा कार्यक्रम र धन्यवाद प्रस्ताव संसद्ले पारित नगर्दा विकल्पविहीन अवस्थामा कोइरालाको संसद् विघटन गरेको उनले बताए। उनले विगतमा आफूले दिएको अभिव्यक्तिका विषयमा पनि स्पष्ट पारे। त्यो विधायिकाको मनसाय होइन, विधायकको मनसाय मात्र हो, उनले भने। महान्यायाधिवक्ता खरेलले मंगलबार पनि बहसलाई निरन्तरता दिनेछन्।"
आधिकारिकता माग्दै दाहालनेपाल पक्ष,"काठमाडौं : नेकपाको दाहालनेपाल समूहले पार्टी नाम र चुनाव चिह्नको आधिकारिकताका लागि निर्वाचन आयोगमा दाबी गर्ने भएको छ। गत माघ ११ गते निर्वाचन आयोगले नेकपाका दुवै पक्षलाई आधिकारिकता नदिएपछि दाहालनेपाल पक्ष राजनीतिक दलसम्बन्धी ऐनको दफा ४३ लाई आधार बनाउँदै निर्वाचन आयोग जाने निष्कर्ष मा पुगेको हो। आयोगले नेकपाका दुवै पक्षले पुस ५ गतेयता गरेका छुट्टाछुट्टै बैठक र निर्णयलाई अवैधानिक ठहर गरी विधान बमोजिम नमिलेको निष्कर्ष निकाल्दै दुवै पक्षलाई पत्र पठाएको थियो। राजनीतिक दल दर्तासम्बन्धी किताबको अध्यावधिक विवरण हेरफेरका लागि गरेको दुवै पक्षको आग्रहलाई अस्वीकार गर्दै आयोगले नेकपामा प्रधानमन्त्रीसमेत रहेका केपी ओली र पुष्पकमल दाहाल नै अध्यक्ष रहेको र केन्द्रीय समिति ४ सय ४१ सदस्यीय आधिकारिक रहेको उल्लेख गरी जवाफ पठाएको थियो। दाहालनेपाल पक्ष आयोगको त्यस्तो निर्णय त्रुटिपूर्ण रहेको र बहुमत सदस्यको सनाखत लिन नचाहेर कुर्तक मात्र गरेको निष्कर्ष निकाल्दै अब राजनीतिक दलसम्बन्धी ऐनको दफा ४३ मा टेकेरै आधिकारिकता दाबी गर्ने निर्णयमा पुगेको हो। सोमबार आफूपक्षीय केन्द्रीय समितिको आकस्मिक बैठक बोलाएर यो पक्षले यस्तो निर्णय लिएको हो। पार्टी प्रवक्ता नारायणकाजी श्रेष्ठका अनुसार पार्टीको आधिकारिकताको दाबी गर्दै निर्वाचन आयोगलाई पत्र लेख्ने निर्णय बैठकले गरेको हो। उनले भने, पार्टीको विधानअनुसार पार्टीका बैठक गरेर पार्टीको पदाधिकारीको सन्दर्भमा फेरबदल गरिएको निर्णयसहित पार्टीका तर्फबाट जवाफसहितपार्टीको आधिकारिकताको दाबी गर्दै निर्वाचन आयोगलाई पत्र लेख्ने निर्णय बैठकले लिएको छ।"
मन्टुविरुद्ध १७ मुद्दा : पुर्पक्षका लागि कारागार चलान,"विराटनगर : ठगी र अपराधिक लाभ लिएको कसुरमा मुद्दा चलाइएका विराटनगरका मिटरब्याजी गिरोहका नाइके ४५ वर्षीय मन्टु भनिने सञ्जयप्रसाद रौनीयार कारागार चलान भएका छन्। विराटनगर महानगरपालिका९ घोघापुल चोकका उनीविरुद्ध अलगअलग जाहेरीका आधारमा १७ वटा मुद्दा दर्ता भएको थियो। न्यायाधीश ईश्वर पराजुलीको इजलासले १७ वटामध्ये १३ वटा मुद्दामा भने पूर्पक्षका लागि थुनामा राख्न आदेश दिएको छ। जिल्ला अदालत मोरङका श्रेस्तेदार राजकुमार दाहालका अनुसार पछि ठहरे बमोजिम हुने गरी तत्काल प्राप्त प्रमाणका आधारमा १३ थान मुद्दामा मन्टुलाई थुनामा राख्न आदेश भएको हो। वादी नेपाल सरकार र प्रतिवादी मन्टु पक्षका कानुन व्यवसायीको बहस सकिएपछि चार थान मुद्दामा भने धरौटीवापत अदालतले रकम माग गरेको छ। दाहालले चार थान मुद्दामा पाँच लाख ८० हजार रुपैयाँ धरौटी अदालतले तोकेको जानकारी दिए। धरौटी रकम नबुझाएका उनी अदालतको आदेश अनुसार १३ थान मुद्दामा भने सोमबार कारागार चलान भएको दाहालले बताए। उनका अनुसार जाहेरवाला ममतादेवी मण्डल वादी भएको मुद्दामा २० हजार, जाहेरवाला मो सरिद मियाँ वादी भएको मुद्दामा दुई लाख, वादी राजेन्द्र चौधरी भएको मुद्दामा ४० हजार, जहेरवाला देवी खातुन वादी भएको मुद्दामा तीन लाख २० हजार रुपैयाँ धरौटी बुझाउन अदालतले आदेश दिएको छ। मिटरब्याजमा लगानी गरी मन्टुले मोरङका १७ जना सर्वसाधारणसँग करोडौँ रुपैयाँ असुली गरेको अनुसन्धानबाट खुलेको थियो। १७ जनाको छुटाछुट्टै जाहेरीका आधारमा प्रहरीले अनुसन्धान सकेर मिसिल बुझाएपछि जिल्ला सरकारी वकिल कार्यालयले अभियोगपत्र तयार पार्दै उनीविरुद्ध माघ १२ गते ठगी र अपराधिक लाभ लिएको कसूरमा अदालतमा मुद्दा दर्ता गरेको हो। वर्षौंदेखि सर्वसाधारणको घरजग्गा धितो पास गराएर नक्कली कपाली तमसुक बनाएर मनमौजी चर्को ब्याज लिइरहेका मन्टुले सबैसँग ९२ लाख ८८ हजार रुपैयाँ कर्जा दिएर सात करोड ७० लाख ३१ हजार रुपैयाँ असुली गरेको अनुसन्धानबाट खुलेको छ। मिटरब्याजमा ऋण दिएकोभन्दा अत्याधिक धेरै रकम असुली गरिसक्दा पनि पीडितहरुसँग अझै एक करोड ३८ लाख ९८ हजार चार सय रुपैयाँ माग गरेको पाइएको मोरङ प्रहरी प्रमुख एसपी सन्तोष खड्काले जानकारी दिए। उनका अनुसार मिटरब्याजमा लगानी गर्ने मन्टुले सर्वसाधारणको घर जग्गा राजीनामा पास गराएर किर्ते कपाली तमसुक बनाउँदै ऋण दिने गरेका थिए। मन्टुले आफ्नो नाममा ४३ र श्रीमती ज्योतिको नाममा ३३ वटा कित्ता सर्वसाधारणको जग्गा अवैध रुपमा पास गराएको फेला परेको छ। लगानी गर्दा १० प्रतिशतभन्दा बढी ब्याज लिन नपाउने कानुनी प्रावधान छ। तर, मन्टुले ऋण दिएपछि सर्वसाधरणसँग ६६ महिनाभित्र तिरेमा सयकडा तीन अर्थात् वार्षिक ३६ प्रतिशत ब्याज लिने र यदि ६ महिनाभन्दा बढी लगाएमा प्रत्येक ६६ महिनामा ब्याज साँवामा जोडी सयकडा पाँच अर्थात् वार्षिक ५६ प्रतिशत गर्दै बढाउने गरेको अदालतमा दायर भएको अभियोगपत्रमा उल्लेख छ। १७ वटा अलगअलग मुद्दाको अभियोगपत्रमार्फत मिटरब्याजी मन्टुविरुद्ध एक करोड ९२ लाख ८५ हजार रुपैयाँ क्षतिपूर्तिसमेत माग दाबी गरिएको छ। सर्वसाधारणलाई ठगी गरिरहेको आरोपमा प्रहरीले पक्राउ गरेर अनुसन्धान थाल्दा उनले चलाइरहेको मिटरब्याजको धन्दा पत्ता लागेको हो। अवैध मानिएको मिटरब्याजमा थोरै पैसा लगानी गरेर चर्को ब्याजसहित धेरै रकम असुल्ने गिरोहका नाइके मन्टु रहेको अनुसन्धानबाट खुलेको एसपी खड्काले बताए। उनका अनुसार मिटरब्याजका नाममा सर्वसाधारणलाई टाट पल्टाउने मन्टुले करोडौँ रुपैयाँ असुलेका हुन्। उनलाई सुरुमा प्रहरीले मंसिर २९ गते पक्राउ गरेर अभद्र व्यवहार मुद्दामा अनुसन्धान थालेको थियो। त्यो मुद्दामा धरौटीमा छुटेका उनीविरुद्ध मिटरब्याजका नाममा ठगीमा परेका सर्वसाधारणले जाहेरी दिएपछि पुनः प्रहरीले पुस १६ गते पक्राउ गरेर ठगी र अपराधिक लाभ सम्बन्धी मुद्दामा म्याद थप गरेर अनुसन्धान थालेको थियो। मन्टुबाट विराटनगरसहित मोरङको धनपालथान, जहदा, रंगेली, रतुवामाई लगायतका स्थानमा बसोबास गर्ने सर्वसाधारण पीडित भएको प्रहरीले जनाएको छ। एसपी खड्काले पीडितको जाहेरीका आधारमा धाकधम्की दिँदै अकुत ब्याज असुलेर अपराधिक गिरोह चलाइरहेका मन्टुविरुद्ध सम्पत्ति शुद्धिकरण सम्बन्धी मुद्दा पनि चलाइने बताए। सम्पत्ति शुद्धिकरण विभागमा कारबाहीका लागि बुझाउनलाई उनले प्रयोग गर्ने बैंक खाता जुटाउँदै जम्मा रहेको रकमका बारेमा बुझ्ने र मालपोत कार्यालयमार्फत जग्गाको थप विवरण माग्ने काम भइरहेको जानकारी उनले दिए।"
१९ वर्षपछि फरार अभियुक्त पक्राउ,"जाजरकोट: जिल्ला अदालत जाजरकोटले दोषी ठहर गरेका नलगाड नगरपालिका३ का बहादुर थापा १९ वर्षपछि पक्राउ परेका छन् । जिल्ला अदालतको फैसलाको १९ वर्षपछि थापालाई जिल्ला प्रहरी कार्यालयबाट खटिएर गएको प्रहरी टोलीले पक्राउ गरेको हो । जिल्ला प्रहरी कार्यालयबाट गएको प्रहरी टोलीले ५० वर्षीय थापालाई पक्राउ गरी आइतबार जिल्ला अदालतको आदेशमा जेल चलान गरिएको प्रहरी नायव उपरीक्षक मधुकुमार थापाले जानकारी दिएका छन् । जिल्ला अदालत जाजरकोटले १८ असार २०५८ को फैसलाले पुरातात्विक वस्तु ओसारपसार मुद्दामा प्रतिवादी थापालाई एक वर्ष कैद र ५ हजार जरिवाना तोकेको थियो । दोषी थापा हालसम्म फरार थिए । जिल्ला अदालतले गरेको निर्देशन अनुसार थापालाई कारागारमा राखिएको जिल्ला प्रहरी कार्यालय, जाजरकोटले जनाएको छ ।"
डोटीमा आठ सय ७७ जनाले लगाए कोरोना खोप,"डोटी : डोटीमा कोभिड खोप लगाउने स्वास्थ्यकर्मी तथा महिला स्वास्थ्य स्वयं सेविकाको उपस्थिति उत्साहजन रहेको स्वास्थ्य कार्यालय डोटीले जनाएको छ । डोटीमा सोमबारसम्म आठ सय ७७ जनाले कोभिड खोप लगाएका छन् । खोप लागाउनेमा पुरुषभन्दा महिलाको संख्या बढी रहेको बताइएको छ । जसमा महिला पाँच सय ३२ रहेका छन् भने पुरुषहरु तीन सय ४५ रहेका छन् । बुधबारदेखि सुरु भएको कोभिड खोप अभियानमा जिल्लाभरीबाट आउने स्वास्थ्यकर्मीलाई स्थानीय तह अनुसार पालैपालो आइरहेका स्वास्थ्य कार्यालयका प्रमुख रमेश मलासीले जानकारी दिए । खोप अभियान जिल्ला अस्पताल परिसरमा संचालन भइरहेको छ । डोटीमा जम्मा १६ सय २० डोज भ्याक्सीन आएको मलासीले बताए । सरकारले निर्धारण गरेको पहिलो चरणमा लगाइने स्वास्थ्यकर्मी, स्वास्थ्य संस्थामा कार्यरत अन्य कर्मचारी, महिला स्वास्थ्य स्वयं सेविका, सरसफाइकर्मी, एम्बुन्लेस चालक लगायत जिल्लामा जम्मा १५ सय २६ जनालाई खोप लगाउने लक्ष्य लिएको मलासीले जनाए । सोमबारसम्म खोप लगाउने निर्णय भएपनि त्यो समय बढाएर माघ २२ गतेसम्म राखिएको छ । खोप लगाउन अझै केहि संख्यामा बाँकी रहेकाले कोभिड खोप व्यवस्थापन तथा अनुगमन समितिको निर्णय अनुसार केही दिन समय बढाएको मलासीले बताए । ३३ जनामा असर डोटीमा कोभिड खोप लगाउनेहरुमा ३३ जनालाई सामान्य केहि असर देखिएको मलासीले जानकारी दिए ।खोप लगाउने जम्मा आठ सय ७७ जनामध्ये ३३ जनालाई असर देखिएको हो । उनीहरुलाई सामान्य ज्वरो आउने, चक्कर लाग्ने, बान्ता र पखाला लाग्ने लगायतका समस्या देखिएको बताइएको छ । केही समयमात्रै सामान्य असर देखिएकाले उनीहरु सबै आआफ्नो नियमित काममा फर्किसकिएको पाइएको छ ।"
चिसो प्रभावितलाई प्रहरीको राहत,"विराटनगर : केही दिनयता बढेको अत्याधिक चिसोबाट प्रभावित बनेका परिवारलाई लक्षित गर्दै प्रदेश १ मा प्रहरीले धमाधम न्यानो कपडा र खाद्यान्न वितरण गर्न थालेको छ । जाडो अत्याधिक बढेपछि आर्थिक अवस्था कमजोर भएका, न्यानो लुगा किनेर लगाउन नसक्ने, व्यवस्थापनको उचित व्यवस्था नभएका, बालबालिका, वृद्धवृद्धा र गर्भवती, बढी प्रभावितलाई न्यानो कपडा र खाद्यान्न वितरण गरिएको हो । प्रदेश १ का प्रहरी प्रमुख डीआईजी ईश्वरबाबु कार्कीले न्यानो कपडा एवं उपभोग्य वस्तु वितरण कार्यक्रममा तराई तथा पहाडी क्षेत्रका चिसो प्रभावितलाई समेटिएको जानकारी दिए । डीआईजी कार्कीले विभिन्न संघ संस्थाको समन्वय एवं सहयोगमा कार्यक्रमलाई थप विस्तार र व्यवस्थित गरेर लैजाने योजना रहेको जानकारी दिए । प्रदेश प्रहरी श्रीमती संघको आयोजनामा आइतबार मात्रै झापाको गौरीगञ्ज गाउँपालिका६ का विपन्न ३५ परिवारलाई न्यानो कपडा र खाद्यान्न वितरण गरियो । गौरीगञ्ज भगवती विद्यालयमा आयोजित कार्यक्रममा प्रदेश प्रहरी श्रीमती संघकी अध्यक्ष सिर्जना थापा कार्कीले ब्लयाङ्केट र खाद्य सामग्री प्रदान गरिन् । कार्यक्रममा स्थानीय जनप्रतिनिधि र अगुवा उपस्थित थिए । समुदायप्रहरी साझेदारी कार्यक्रम अन्तर्गत झापाको झापा गाउँपालिका१ स्थित मिलन बस्तीमा प्रशासनको समन्वयमा गत शनिबार ८० परिवारलाई न्यानो कपडा वितरण भएको थियो । प्रशासन, स्थानीय तह, सशस्त्र र नेपाल प्रहरीको समन्वयमा कपडा वितरण गरिएको झापा प्रहरी प्रमुख एसपी कृष्ण कोइरालाले जानकारी दिए । प्रहरीले तराई तथा पहाडका विभिन्न ठाउँमा विपन्न परिवारलाई चामल, नुन, तेल, दाल, साबुन, मैदा लगायतका दैनिक उपभोग्य वस्तु पनि वितरण गरिरहेको डीआईजी कार्कीले बताए ।"
सहिदको सम्झना गर्दै प्रतिनिधिसभा विघटनको विरोध (फोटो फिचर),"काठमाडौं : प्रजातन्त्र स्थापनाका लागि सहिद बनेका दशरथ चन्द र गंगालाल श्रेष्ठले सहादत पाएको स्थानमा मंगलबार बृहत् नागरिक आन्दोलन समूहले नाटक प्रस्तुत गरेको छ । सहिद पार्कमा पुगेर उनीहरुको सम्झना गर्दै नागरिक समाजले नाटकमार्फत प्रतिनिधिसभा विघटनको विरोध गरेको हो । कविता वाचन, नाटक मञ्चनसहित विभिन्न सांस्कृतिक कार्यक्रम गरी उनीहरुले सांकेतिक रुपमा सरकारको विरोध गरेका हुन् । संसद विघटनविरुद्ध निरन्तर रुपमा विरोध प्रदर्शन गर्दैआएका नागरिक अगुवाले काठमाडौँका विभिन्न स्थानमा हरेक दिन विभिन्न कार्यक्रम गरिरहेका छन् । कवि, पत्रकार, कलाकार, संस्कृतिकर्मी, राजनीतिज्ञ लगायत अधिकारकर्मीले प्रधानमन्त्री केपी ओलीको पछिल्लो कदमको विरोध गर्दै विभिन्न कार्यक्रम गरेका हुन् । मंगलबार सोभा भगवतीस्थित सहिदहरुले सहादत पाएको स्थानमा उभिएर सांकेतिक तथा अन्य विरोध कार्यक्रम गरेका हुन् । तस्बिर : उमा विष्ट"
अविवाहित महिला र एकल पुरुषले पनि भत्ता पाउने,"दैलेख : दैलेखको डुङ्गेश्वर गाउँपालिकाका एकल पुरुषले पनि भत्ता पाउने भएका छन्। गाउँपालिकामा रहेका एकल पुरुषले पटकपटक भत्ता पाउने माग राखेपछि आर्थिक वर्ष २०७६७७ मा कार्यविधि निर्माण गरी बजेट विनियोजन गरिएको हो। गाउँपालिकाले ५५ वर्षमाथिका एकल पुरुषलाई भत्ता दिने निर्णय गरेपछि भत्ता पाउने भएका हुन्। उनीहरलाई मासिक रु ५०० भत्ता दिने निर्णय भएको गाउँपालिकाले जनाएको छ। गाउँपालिकाले ऐन निर्माण गरी गाउँपालिका क्षेत्रभित्र बसोबास गर्ने ५५ वर्षमाथिका एकल पुरुषलाई माघदेखि भत्ता दिने निर्णय गरेको अध्यक्ष नगेन्द्रबहादुर मल्लले जानकारी दिए। 'भत्ता ६६ महिनामा वितरण गरिनेछ', अध्यक्षले भने। त्यसैगरी विवाह नगरी बसेकी महिलालाई पनि भत्ता दिने निर्णय भएको अध्यक्ष मल्लले बताए। तर महिलाको उमेर हदबारे भने छलफल भइरहेको र एकल पुरुष र अविवाहित महिलाहरूको लगत सङ्कलन गर्ने काम भइरहेको छ।"
राष्ट्र बैंकले ल्याएको सहुलियत कर्जा नपाएको गुनासो,"काठमाडौं : नेपाल राष्ट्र बैंकले ल्याएको सहुलियत कर्जा व्यवसायीले नपाएको गुनासो गरेका छन् । कोरोना महामारी पीडित सर्वपक्षीय पेशा व्यवसाय समितिले मंगलबार बालुवाटारमा धर्ना तथा कोणसभा गर्दै रोजगारी सुनिश्चित गर्ने मध्यम तथा निम्न मध्यम वर्गीय व्यवासायले नै राष्ट्र बैंकले ल्याएको सहुलियत कर्जा नपाउँदा व्यवसाय बन्द हुने अवस्थामा पुगेको बताएका हुन् । कार्यक्रममा सङ्घर्ष समितिका संयोजक कर्णबहादुर शाहीले मुलुकको मौद्रिक नीति कार्यान्वयन नहुँदा अधिकांश पेशा व्यवसाय बन्द हुने अवस्थामा पुगेको बताए। सरकारले मध्यम तथा साना व्यवसायीको पीडा नसुनेको उहाँको भनाइ थियो । सरकारले पुर्नकर्जा, थप कर्जा तथा सहुलियत कर्जा भनेर रु डेढ खर्ब ४८ अर्ब वितरण गर्ने भने पनि अधिकांश मध्यम तथा निम्न मध्यम वर्गीय व्यवसायीको पहुँचमा नपुग्दा सडक आन्दोलन गर्न बाध्य भएको व्यवसायीले बताएका छन् । टुरिष्ट बस एशोसिएशन अफ नेपाल (टिवान)का अध्यक्ष ईश्वर शर्माले मौद्रिक नीतिमा साना व्यवसायीलाई नसमेटिएको तथा बैंकको अन्याय अत्याचार बढेका कारण आन्दोलनमा आउनुपरेको बताए । बैंकले दिएको सहुलियत कर्जा केही व्यवसायीको पहुँचमा मात्र भएको उनको भनाइ थियो । धर्ना कार्यक्रममा विभिन्न ४३ वटा छाता सङ्गठनका प्रतिनिधिको सहभागिता रहेको थियो । सरकारका निकायलाई चरणबद्धरुपमा आफ्ना मागबारे प्रस्ताव गर्दा पनि केही नभएपछि व्यवसाय नै छोडेर आन्दोलन गर्न बाध्य भएको समितिले जनाएको छ । रासस"
ल्होसारमा तीन दिन सार्वजनिक बिदा,"बनेपा : तामाङ समुदायको सांस्कृतिक पर्व सोनाम ल्होसारको अवसरमा काभ्रेपलाञ्चोकको नमोबुद्ध नगरपालिकाले तीन दिन सार्वजनिक बिदा दिने निर्णय गरेको हो। सोमबार बसेको नगर कार्यपालिकाको बैठकले २८५७औं सोनाम ल्होसारको अवसरमा नगरपालिका कार्यालय र त्यसअन्तर्गतका सरकारी कार्यालयमा तीन दिन सार्वजनिक बिदा दिने निर्णय गरेको छ। त्यसैगरी तेमाल गाउँपालिकाले पनि ल्होसारको अवसरमा तीन दिन सार्वजनिक बिदा दिने निर्णय यसअघि नै गरिसकेको छ। गाउँपालिकाले ल्होसार पर्व मनाउनको लागि आगामी माघ २८, २९ र ३० गते गाउँपालिकाअन्तर्गत सम्पूर्ण कार्यालय र शैक्षिक संस्थासमेत बिदा दिने निर्णय गरेको गाउँपालिकाले जनाएको छ। तामाङ समुदायले ल्होसारलाई सांस्कृतिक तथा धार्मिक पर्वको रुपमा मनाउने गर्दछ। तामाङ भाषामा ल्हो को अर्थ वर्ष र सार को अर्थ नयाँ भन्ने जनाउँछ। त्यसैले ल्होसारको अर्थ नयाँ वर्ष भन्ने हुन्छ। चन्द्रमास पात्रोअनुसार माघ शुक्ल प्रतिपदाको दिनलाई ल्होसार अर्थात नयाँ वर्ष मान्ने गरिन्छ। ल्होसारमा १२ वटा जीवजन्तुको नामबाट ल्हो खोर्लो अर्थात वर्ष चक्रको आधारमा हरेक वर्ष पुरानो वर्षलाई बिदाई र नयाँ वर्षलाई स्वागत गरी धार्मिक र सांस्कृतिक विधिअनुसार पर्व मनाउने गरिन्छ।"
चक्रपथमा सेनाको बख्तरबन्द अभ्यास यसरी भयो (फोटो फिचर),काठमाडौं : नेपाली सेनाका हतियार जडित (बख्तरबन्द) गाडीले सोमबार राति चक्रपथ परिक्रमा गरेका छन्। राति दश बजेपछि सेनाका दर्जन जति बख्तरबन्द गाडीहरू एकसाथ सडकमा निस्केका थिए। सेनाले यसलाई आफ्नो नियमित अभ्यास भनेको छ। सैनिक प्रवक्ता सहायकरथी सन्तोषबल्लभ पौडेल सैन्य अभ्यासअन्तर्गत पहिले नै निर्धारित गतिविधि भएको बताएका छन्। पौडेलले आइतबार एक ट्वीट गर्दै नेपाली सेनाको नियमित अभ्यास योजना अनुसार बख्तरबन्द गाडी एकसाथ सडकमा निस्कन लागेको जानकारी गराएका थिए। बख्तरबन्द गाडीहरू राति दश बजेपछि सितापाइलस्थित ब्यारेकबाट एकसाथ निस्केर चक्रपथको चक्कर लगाएका थिए। सार्वजनिक सवारीमा अवरोध नहोस् भनेर सेनाले राति अभ्यास गर्न लागेको जनाएको छ। यसका लागि ट्राफिक प्रहरीसँग सेनाले समन्वय गरेको थियो। त्यसैगरी ८ वटै पृतना अन्तर्गतका मेकनाईज्ड युनिटहरूबाट माघ २१ गते देशका विभिन्न स्थानहरुमा बख्तरबन्द गाडीहरुको अभ्यास गर्ने योजना रहेको छ। माघ २१ गते पनि बख्तरबन्द गाडीहरू सितापाइलाबाट बिहान सातादोबाटो कोटेश्वर हुँदै पाँचखाल जाने कार्यक्रम छ। ती राति फर्किनेछन्। अन्नपूर्णकर्मी सुनिता डंगोलले सोमबार राति भएको सो सैनिक अभ्यासलाई खिचेकी थिइन्। आज राति चक्रपथमा सेनाको बख्तरबन्द अभ्यास : संयोगले जन्माएको संशय ! चक्रपथमा सेनाको बख्तरबन्द अभ्यास यसरी भयो (फोटो फिचर)
"दोलखाबाट काठमाडौं आउँदै गरेको बस दुर्घटना, १५ जना घाइते","दोलखा : दोलखाको कालिञ्चोक गाउँपालिका  ६ लापिलाङबाट काठमाडौं जाँदै गरेको रोल्वालिङ यातायातको बा३ख २७८९ नम्बरको बस सुनकोशी गाउँपालिका ७, थुम्पाखरमा मंगलबार मध्यान्हमा दुर्घटना भएको छ । दुर्घटनामा परी १५ जनाभन्दा बढी घाइते भएको सोही बसका यात्रु कुमार बस्नेतले जानकारी दिए । बस्नेतका अनुसार तीव्र गतिमा हुँइकिरहेको बस अचानक अनियन्त्रित भइ सडक छेउमा पल्टिएको हो । चालक फरार रहेको यात्रुहरूले बताएका छन् । प्रहरी घटनास्थलमा पुगिसकेको छ। बसमा करिब २७ जना यात्रु रहेको बताइएको छ । घटनाको थप विवरण आउन बाँकी छ।"
"छाउगोठ : सरकार भत्काउने, स्थानीय ठड्याउने","दैलेख : ६ वर्षअघि दैलेख पश्चिममा छाउगोठ भत्काउने अभियान जोडतोडका साथ चल्यो। गैरसरकारी संघसंस्थाको अगुवाईमा सरकारी निकायका साथै स्वंम समुदाय पनि अभियानमा सरिक भए। त्यसबेला जिल्लाका सात गाविस छाउगोठमुक्त घोषणा गरिए। तै पनि जिल्लाका महिलाहरू छाउगोठमा बस्न छाडेनन्। अभियान सकियो। गोठहरू फेरि ठडिन थाले। अलग्गै बस्ने, सार्वजनिक पधेंरा प्रयोग गर्न नपाउने, दूध खान नपाउने, फलफूलका विरुवा छोइए हप्कीदप्की सहनुपर्ने अवस्था उस्तै रह्यो। महिनावारीको समयमा घरमा बस्दा देवीदेउता रिसाउने त्रास अझै हट्न सकेको छैन। फलस्वरुप महिनावारी बार्न छाउगोठ बसेकी चामुण्डाविन्द्रासैनी नगरपालिकाकी लालसरा विकलाई ०७४ जेठ ८ गते सर्पले टोक्यो। सर्पले टोकेको भोलिपल्टै लालसराको ज्यान गयो। त्यसको एक महिना नबित्दै सोही नगरपालिकाकी तुलसी शाहीले छाउगोठमै ज्यान गुमाइन्। छाउगोठ बसेका बेला उनलाई ०७४ असार २२ गते सर्पले टोकेको थियो। आफन्त र परिवारको दबाबामा गोठमा सुत्न बाध्य पारिएकी लालसरा र तुलसीले छाउगोठमा सुतेकै कारण ज्यान गुमाइन्। मृत्यु भएका घटना चर्चामा आए पनि छाउगोठ बस्दा महिलाले भोग्नुपरेका थुपै्र शारीरिक र मानसिक पीडाका खबर प्रायः सहन बाध्य छन्। दुई महिनाको अवधिमा भएका यी दुई घटनाले छाउ बार्ने परिवारमा सन्नाटामात्र छाएन्, छाउपडी न्यूनीकरणमा क्रियाशील सरोकारवालाहरूको भूमिकामाथि नै प्रश्न उब्जाइदियो। यी दुई घटनाको दुई वर्षपछि सरकारले कर्णाली र सुदूरपश्चिममा छाउगोठ भत्काउने अभियान सञ्चालन गर्यो। गृहमन्त्रालयको निर्देशनमा जनप्रतिनिधिको अगुवाई र स्थानीय प्रशासनको समन्वयमा छाउगोठ भत्काउने अभियान थालिएको थियो। त्यसबेला दैलेखमा झण्डै एक हजार बढि छाउगोठ भत्काईएको छ। कतिपयले स्वेच्छाले र कतिपयले जबरजस्ती छाउगोठ भत्काए। स्थानीय सरकारदेखि प्रशासन र प्रहरीले छाउगोठ भत्काइए पनि मनभित्रको त्रासबाट भने यहाँका महिलाले अझै मुक्ति पाउन सकेका छैनन्। अभियान सुस्ताएसँगै अहिले महिलाहरू महिनावारी हुँदा छाउगोठमै बस्न थालेका छन्। कतिपय महिलाहरू महिनावारी भएको बेला ओडार, बारीमा त्रिपाल हालेर वा खुला आकाशमुनि तथा गाईबस्तुसँगै रात कटाउन बाध्य छन्। छाउ हुँदा घरमा बस्न नहुने भन्ने मान्यताकै कारण ग्रामीण महिलाहरूले सभ्य समाज देख्न नसकेको अधिकारकर्मी दुर्गा गिरी बताउँछिन्। आधुनिक समाजमा मानिस र चौपाया एकै गोठमा सुत्नु अनौठो र अकल्पनीय अवस्था हो, उनले भनिन्। ठाटीकाँध गाउँपालिकामा शतप्रतिशत छाउगोठ रहेको गिरीको भनाइ छ। ठाटीकाँधमा छाउगोठ नभएको कुनै घर छैन्, किशोरीहरू महिनावारी हुँदा विद्यालयको माथिल्लो तलासम्म पनि जान दिइँदैन्, उनले भनिन्। महिलाहरू देवीदेउताको भयले गोठमा बस्न बाध्य भएको तर्क गर्छन्। नछुने भएको बेला छुटै गोठ नभए पनि घरको मुनि वा गाई गोरु भैसी बाँध्ने एक छेउतिर बस्ने गर्छौं, ठाटीकाँधकी विमला विक भन्छिन्, छुई नबारिकन क्या अन्र्या, देउता रिसाउँछन्, घरमा विसञ्चो हुन्छ, घरमा कोही बिरामी पर्दा धामी झाँक्री छुई हुँदा लसपस भयो भन्छन्, छुई बार्नै त पर्यो। स्थानीय सरकारले छाउपडी प्रथा न्यूनीकरणका लागि बजेट विनियोजन गरे पनि कार्यान्वयनबारे बेखबर रहेको ठाटीकाँध गाउँपालिका२ की मनसरा विष्ट बताउँछिन्। छाउ हुँदा गोठमा बस्नु परम्पराजस्तै भइसक्यो, मनसरा भन्छिन् यस्तो कुरिति अन्त्य नहुनुमा धामीझाँक्री र घरमूली नै बढी जिम्मेवार छन्।"
बिहीबारदेखि शनिबारसम्म वर्षा र हिमपातको सम्भावना,"काठमाडौं : आगामी बिहीबारदेखि शनिबारसम्म देशभर मौसम बदली भइ देशको अधिकांश स्थानमा वर्षा हुने भएको छ। बिहीबारदेखि पश्चिमी वायु सक्रिय हुने भएकाले देशको अधिकांश स्थानमा हल्का वर्षाका साथै उच्च पहाडी तथा हिमाली भूभागमा हिमपातको सम्भावना रहेको मौसमविद् शान्ति कँडेलले बताए। मौसमविद्का अनुसार यो प्रणाली बाहिरिएपछि तापक्रम वृद्धि भइ गर्मी सुरु हुनेछ। हाल देशका पहाडी भूभागमा आशिंक बदली रही बाँकी भूभागमा मौसम सामान्यतया सफा रहेको छ। दिउँसो पहाडी भूभागमा आंशिक बदली रही प्रदेश नं १, सुदूरपश्चिम र गण्डकी प्रदेशको उच्च पहाडी तथा हिमाली भूभागका एक वा दुई स्थानमा हल्का हिमपातको सम्भावना रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाको पछिल्लो विवरणअनुसार मंगलबार काठमाडौं उपत्यकाको न्यूनतम तापक्रम दुई दशमलव सात डिग्री र अधिकतम तापक्रम १८ दशमलव आठ डिग्री सेल्सियस रहेको छ। त्यस्तै मंगलबार सबैभन्दा कम जुम्लाको न्यूनतम तापक्रम माइनस चार दशमलव पाँच डिग्री र सबैभन्दा धेरै वीरेन्द्रनगरको न्यूनतम तापक्रम आठ दशमलव दुई डिग्री सेल्सियस रहेको छ।"
ताप्लेजुङमा आगलागी हुँदा पाँच घर जले,"ताप्लेजुङ : ताप्लेजुङको सिरिजंघा गाउँपालिका१ सिनाममा मंगलबार दिउँसो आगलागी भएको छ । आगलागीबाट ५ घर जलेका छन् । स्थानयि दीपेन्द्र गिरी, टेकनाथ गिरी, शान्तिराम गिरी र दीपक गिरीका घर जलेको स्थानीयले बताएका छन् । स्थानीय भीम थेबेका अनुसार दिउँसो करिब साढे तीन बजे आगलागी सुरु भएको थियो । नेपाल प्रहरी, सशस्त्र प्रहरी र स्थानीयबासीको सक्रियतामा दुई घण्टापछि मात्र आगो नियन्त्रणमा आएको थियो । आगलागीबाट मानवीय क्षति भने नभएको सिनाम बहुमुखी क्याम्पसका प्रमुख महेन्द्र गौतमले जानकारि दिए । पीडित परिवार आगलागी भएको क्षेत्रमा पाल टाँगेर बसेका छन् । इलाका प्रहरी कार्यालय तेल्लोकका प्रमुख अर्जुन पोख्रेलका अनुसार बच्चाले भान्सामा आगो फुक्ने क्रममा आगो सल्किएको हो। आगलागीबाट ५६ लाख ७८ हजार रुपैयाँ बराबरको क्षति भएको प्रारम्भिक अनुमान गरिएको पोख्रेलको भनाइ छ ।"
