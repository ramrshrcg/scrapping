शीर्षक,विवरण
बधाई बाइडेन,"विश्व महाशक्ति संयुक्त राज्य अमेरिकाको राष्ट्रपतिमा जो बाइडेन निर्वाचित भएका छन्। मत गणना जारी छ। औपचारिक घोषणा भएकै छैन। तर पनि निर्वाचित हुन आवश्यक २ सय ७० इलेक्ट्रोल भोट उनले नघाइसकेका छन् । र, उनका समर्थक विजयोत्सवमा लागिसकेका छन्। नेपाललगायत मित्र राष्ट्रहरूले बधाई दिइसेका छन् । ४६ औं राष्ट्रपतिमा निर्वाचित बाइडेनलाई हाम्रो पनि हार्दिक बधाई। अमेरिकामा बाइडेनको विजयसँगै विश्व राजनीतिमा फरक बसन्त उदाएको अनुभूति दिलाएको छ । गैरराजनीतिक पृष्ठभूमिका डोनाल्ड ट्रम्पको ४ वर्षे शासनकाल विश्वकै लागि पट्यारलाग्दो र अत्यासलाग्दो थियो । अमेरिकामा लोकतन्त्र, मानवअधिकार र प्रेस स्वतन्त्रता कुण्ठित पारिएका थिए । उनका अनुदारवादी, रंगभेदी, जातिवादी र श्वेत राष्ट्रवादी स्वभावका कारण अमेरिकी उदार लोकतन्त्र उपहास बन्दै गएको थियो। अघिल्ला राष्ट्रपति बाराक ओबामाका लोकप्रिय कार्यक्रममा उनले कैंची चलाए । संसारका दीनदुःखीलाई दिइने सहयोग कटौती गरेर महाशक्तिशाली देशलाई सर्वशक्तिवादीमा रूपान्तरण गराए। अमेरिकी लोकतान्त्रिक संरचना र विश्वव्यापी मैत्रीलाई ४ वर्ष पहिलाको अवस्थामा फर्काउनु बाइडनेको प्रमुख चुनौती बन्नेछ। यसले समकालीन विश्व राजनीतिसँग पूर्णपरिचित बनाउन उनलाई थप सहयोग मिलेको थियो । उनको यो दख्खलबाट विश्व समुदायले लाभ हासिल गर्न सकोस् ।कोरोना भाइरसको महामारीबाट विश्व आक्रान्त छ। अर्थतन्त्र घाइते छ । अमेरिकाको जीडीपी वृद्धिदर माइनस ४ भन्दा तल झर्ने प्रक्षेपण छ । फरक अहम्का कारण राष्ट्रपति ट्रम्पले विश्व स्वास्थ्य संगठनलाई अमेरिकाले दिँदै आएको सहयोग खारेज गरेका छन् । विश्वका विपन्नको स्वास्थ्यमा भरथेग गर्ने अमेरिकी दायित्व पुनः सुचारु गर्नुछ । शक्तिराष्ट्रहरूसँगको ट्रम्पकै कारण बढ्दो राजनीतिकआर्थिक दूरी घटाउनुछ । डाइभरर्सिटी भिसालगायत प्रावधानबाट संसारभरिका नागरिकलाई हार्दिकतापूर्वक स्वागत गर्ने विश्वको घर अमेरिका ट्रम्पकालमा विभेदयुक्त बन्दै गएको थियो । उनले बनाएको आदिवासी र आप्रवासीबीचको खाडल पुर्नुपर्ने चुनौती छँदैछ । जलवायु परिवर्तनको विश्वव्यापी असर अनियन्त्रित बन्दै गएको छ । त्यसमा ट्रम्प नीति आलोच्य बन्यो । त्यसलाई अमेरिकाले सच्याउनुछ । बाइडनलाई यी र यस्ता दायित्वमा पनि सफलता मिलोस् । राष्ट्रपति ट्रम्पको अलोकप्रियता बाइडनको विजयको कारक रहेको भने उनले भुल्न नहुने तथ्य हो । अदूरदर्शी विदेशनीति, सञ्चार माध्यमप्रति अनुदारपूर्ण आक्रमण, जातीय र रंगभेदी अभिव्यक्तिजस्ता विषयमा ट्रम्पले गरेका गल्तिका फाइदा निर्वाचनमा बाइडेनलाई पुग्यो । त्यसलै ट्रम्पका कमजोरी सच्याउनु उनका लागि पहिलो बोझ बन्नेछ । समकालीन विश्व घटनाक्रम र विदेशनीतिका विषयमा निकै सर्तक र टतस्थ रहन रुचाउने बाइडेनका अधिकांश नीति मध्यमार्गी हुने गरेका छन् । त्यसैले आफ्नै पार्टीका थुप्रै युवा उनको विचारलाई रुचाउँदैनन् । तर, बाइडन र उनकी उपराष्ट्रपति ह्यारिस लोकतन्त्र, कुनै पनि प्रकारको विभेद, जातीय संकीर्णता, धार्मिक असहिष्णुताजस्ता विषयमा भने निकै संवेदनशील छन् । ती विशेषता बाइडेनका सफलताका पूर्वसंकेत हुन्  राष्ट्रपतिमा बाइडेनको विजय एसियाली भूगोलका लागिसमेत अर्थपूर्ण छ । विश्वशक्ति बन्ने होडमा रहेको चीनसँग राष्ट्रपति ट्रम्पको सँधै तिक्ततापूर्ण सम्बन्ध रह्यो । बाइडनको चीन नीति उस्तैउस्तै रहे पनि सम्बन्ध केही सुध्रिने अपेक्षा देखिन्छ । उपराष्ट्रपति कमला ह्यारिसकी आमा भारतीय हुन् । दक्षिण एसियाको शक्तिशाली राष्ट्र भारतले त्यही कारण पनि ह्यारिसलाई भावनात्मक रुपमा नजिक मानेको छ । यस्ता तथ्यले एसियासँग अमेरिकाको मैत्री बढाउन मद्दत गर्ने अपेक्षा राख्न सकिन्छ । ठूलो संख्यामा नेपाली अमेरिकामा बस्छन् । तिनको उचित अभिभावकत्व अपेक्षित छ । सँगसँगै नेपालअमेरिका मैत्रीपूर्ण दौत्य सम्बन्ध अझ प्रगाढ बनाउनुछ । त्यसमा बाइडेनह्यारिसको कार्यकाल सफल बन्न सकोस् । हार्दिक शुभकामना ।"
सीमामा छेकिएन तस्करी,"जनकपुरधाम : महोत्तरीको जलेश्वर भएर बखरी जाने बाटो बिहान ४ बजेदेखि नै व्यस्त हुन्छ। १२ देखि १५ वर्ष उमेरका बालबालिका र केही वयस्क साइकलमा केराउको बोरा लिएर घाम नउदाउँदै यही बाटो भएर सीमापारि भारतीय बजार पुग्छन्। अवैध रूपमा केराउ ओसारपसार गर्छन्। उक्त बाटोबाट हुने तस्करीबारे स्थानीय सबैलाई थाहा छ। तर, प्रहरीले अवैध ओसारपसार रोक्न कुनै चासो दिएको छैन। सीमा क्षेत्रबाट खाद्यान्न, लत्ताकपडा, मेसिनरीलगायत नुनदेखि सुनसम्म दिनहुँ तस्करी भइरहँदा पनि प्रहरी मूकदर्शक बनेको आरोप स्थानीय लगाउँछन्। प्रहरीले कहिलेकाहीँ थोरै मात्रामा सामान बरामद गर्ने गरे पनि मुख्य तस्कर खासै समातिएका छैनन्। केही प्रहरी कर्मचारीकै मिलेमतोमा प्रदेश २ मा बढ्दो तस्करी नियन्त्रणबाहिर देखिएको छ। तस्करहरू प्रहरी अधिकारीसँग लाइन मिलाएर निर्धक भई अवैध कारोबार गर्छन्। जिल्लामा नयाँ प्रहरी अधिकारी आए भने केही समय तस्करीका सामान नियन्त्रणमा लिने वा छापा हान्ने पनि गरिन्छ। तर, यस्तो बेला तस्करसामु प्रहरी नै निरीह बनेका थुप्रै उदाहरण प्रदेश २ मा छन्। जिल्ला प्रहरी कार्यालय धनुषाका डीएसपी मकेन्द्र मिश्रको कमान्डमा ११ प्रहरीको टोलीले भदौ १२ गते नेपालभारत सीमामा पर्ने दुहबी नाकाका तस्कर राजीव महासेठको घरमा छापा हान्यो। महासेठले अवैध सामान ट्रकमा ल्याएर घरकै गोदाममा भण्डारण गरेको सुराकीका आधारमा प्रदेश प्रहरी कार्यालय र जिल्ला प्रहरी कार्यालय धनुषाको संयुक्त टोली खटिएको थियो। आसपासमा खोजतलास चलिरहेकै बेला सीमावर्ती भारतीय गाउँबाट ५ सयभन्दा बढी मानिस आएर प्रहरीमाथि ढुंगामुढा गरे। प्रहरीले एक राउन्ड हवाई फायर गरी तत्कालै पछि हटेको थियो। राजविराज नगरपालिका१३ मुसहर्नियास्थित नहरमा प्रहरी र तस्कर समूहबीच झडप भयो। तस्करी गर्न लागेको सामान लिएर रातको समयमा खेतमा बसेको समूहले प्रहरीलाई घेरा हालेर आक्रमण गरेको थियो। त्यस क्रममा प्रहरी हवल्दार ३६ वर्षीय कमलदेव यादव र २७ वर्षीय दीपेन्द्र साह घाइते भएका थिए। अवैध सामान बरामद गर्न खोज्दा उनीहरूले होहल्ला गरेपछि २०२५ स्थानीय धारिलो हतियार लिएर आक्रमणमा उत्रिएका थिए। प्रहरीले बचावमा चार राउन्ड हवाई फायर पनि गयो। तस्करहरू प्रहरी हवल्दार यादवको साढे आठ हजार नगद र मोबाइल पनि लुटेर भागेका थिए। लकडाउनको मौका छोपेर काठ तस्करी गर्न लागेकाहरूले सप्तरीको अग्निसाइर कृष्णसवरण गाउँपालिका १ महुली र अमसोत खोलामा प्रहरीसँग झडप गरे। गस्ती टोलीले बरामद गरेको काठ तस्करले लुट्ने प्रयास गरेपछि टोलीले आत्मरक्षामा दुई राउन्ड हवाई फायर गर्नुपरेको थियो। तस्करहरू हतियारसहित वन क्षेत्रमा प्रवेश गर्न थालेपछि डिभिजन वन कार्यालय सप्तरीले द्वन्द्वकालमा बुझाएको १० थान बन्दुक र गोलीगठ्ठा जिल्ला प्रशासन कार्यालयबाट फिर्ता लिएको छ। तस्करी नियन्त्रणकै लागि प्रदेश २ मा सशस्त्र प्रहरीले ५७ वटा बोर्डर आउट पोस्ट र ६३ वटा चेकपोस्ट स्थापना गरेको छ। सीमा सुरक्षा र तस्करी रोक्न ३५ सयभन्दा बढी सशस्त्र प्रहरी २४ सै घण्टा सीमामा तैनाथ छन्। तापनि तस्करहरू प्रहरीलाई छल्दै निरन्तर अवैध सामान ओसारपसार गर्छन्। तस्करी रोक्न खोज्ने सुरक्षाकर्मी उल्टै निसानामा पर्छन्। तस्करले नयाँनयाँ हत्कण्डा अपनाएर तस्करी गर्ने गरेको सशस्त्र प्रहरी बल नेपाल प्रदेश २ का डीआईजी कृष्णभक्त ब्रह्मचार्यको अनुभव छ। अहिले महिला र बालबालिका प्रयोग गरी तस्करी गर्छन्, डीआईजी ब्रह्मचार्यले भने, हामीले बढी कडाइका साथ नियन्त्रण गर्न खोज्याँै भने हामीमाथि आइलाग्छन्। उनका अनुसार तस्करको प्रतिकार गर्न प्रहरीलाई समूहमा ड्युटी खटाउने गरिएको छ। मोबाइल टोली, साइकल टोली वा गस्तीमा जाँदा १० जनाजतिको समूहमै जाने गरेको उनले बताए। नेपाल प्रहरी प्रदेश २ का डीआईजी धीरजप्रताप सिंहले सीमाबाट हुने तस्करीमा नेपाल र भारत दुवैतर्फका बासिन्दाको संलग्नता रहेको बताए। प्रायःजसो भारतीय पक्षबाटै प्रहरीमाथि आक्रमण हुने गरेको डीआईजी सिंहको भनाइ छ। तस्करहरू देखेर होइन लुकेर काम गर्छन्। कहिलेकाहीँ प्रहरीभन्दा तस्करको संख्या बढी भयो भने उनीहरू आक्रामक भएर आउँछन्, डीआईजी सिंहले भने, तस्करको पिछा गर्न सिभिलमा एकदुई जना प्रहरी खटाइयो भने पनि ब्याकपमा फोर्स राखेर मात्रै काम गरिरहेका छौं। यसले तस्करसँग सामना गर्न सहज हुन्छ। नेपाल प्रहरीसँग सीमामा पर्याप्त जनशक्ति नभएका कारण पनि तस्करले मौकाको फाइदा उठाउने गरेको उनको ठम्याइ छ।"
धकेलिँदै विमानस्थल निर्माण,"काठमाडौं : राष्ट्रिय गौरवका आयोजनाअन्तर्गत निर्माणाधीन पोखरा क्षेत्रीय अन्तर्राष्ट्रिय विमानस्थल र गौतमबुद्ध अन्तर्राष्ट्रिय विमानस्थल निर्माणको काम कोरोनाका कारण पछि धकेलिएको छ। लकडाउनका बीचमा पनि सञ्चित सामग्री तथा मानव संसाधन प्रयोग गरी दुवै विमानस्थल निर्माणको कामलाई निरन्तरता दिइएको भए पनि निर्माण सम्पन्न हुने समयसीमा भने पछि धकेलिएको नेपाल नागरिक उड्डयन प्राधिकरणका प्रवक्ता राजकुमार क्षेत्रीले जानकारी दिए। आवश्यक केही सामग्री तथा मानव संसाधनको कमीका कारण आयोजना निर्माणमा ढिलाइ हुने भएको क्षेत्रीले अन्नपूर्ण पोस्ट्लाई बताए। चालू आर्थिक वर्षभित्रमा निर्माण सम्पन्न गर्ने लक्ष्य लिइएको भैरहवास्थित गौतमबुद्ध विमानस्थलको भौतिक निर्माणको काम लगभग सकिएको छ। करिब ९३ प्रतिशत निर्माणको काम सम्पन्न भएको छ। केही विद्युतीय उपकरण कन्भे बेल्टलगायत अन्य मेकानिकल सामग्री आई नपुगेकाले करिब ७ प्रतिशत काम पूरा हुन बाँकी रहेको प्रवक्ता क्षेत्रीले बताए। विमानस्थलमा उपकरण जडान र फिनिसिङलगायत केही प्राविधिक काम मात्रै बाँकी छन्। यही कारण भैरहवा विमानस्थल निर्माणको काम सम्पन्न भएर सञ्चालनमा आउन अझै करिब ६ महिना लाग्ने अनुमान क्षेत्रीको छ। करिब तीन महिना निर्माण सम्पन्न हुन लाग्छ भने बाँकीको समय विमानस्थल सञ्चालनका लागि आवश्यक स्वीकृतिका प्रक्रिया गरी सञ्चालनपूर्वका तयारीमा लाग्न सक्छ। त्यसैले अझै ६ महिना लाग्ने अनुमान लगाउन सकिन्छ। क्षेत्री भन्छन्। निर्माणाधीन गौतमबुद्ध अन्तर्राष्ट्रिय विमानस्थलको दोस्रो टर्मिनल भवन निर्माणको प्रक्रिया पनि अघि बढेको छ। चिनियाँ कम्पनी नर्थ वेस्ट सिभिल एभिएसनले ६ अर्ब २२ करोड रुपैयाँ लागतमा सन् २०१४ को नोभेम्बरबाट गौतमबुद्ध विमानस्थल निर्माणको काम सुरु गरेको होे। हालसम्म पाँच अर्ब रुपैयाँभन्दा बढी रकम खर्च भइसकेको बताइएको छ। नेपाल सरकारको ३७४ प्रतिशत र एसियाली विकास बैंकको ६२६ प्रतिशत अनुदान तथा ऋण सहायतामा आयोजना निर्माणको काम सुरु गरिएको हो। चाइनिज कम्पनीलाई ठेक्का दिइएको आयोजनामा नेपाली तथा चिनियाँ कामदार कार्यरत छन्। सन् २०१७ डिसेम्बरसम्म निर्माण सम्पन्न गर्नुपर्ने सुरुको सम्झौता थियो। म्याद थप्ने र समयसीमामा काम सम्पन्न हुन नसक्ने परम्परामा गौतमबुद्ध विमानस्थल पनि परेको छ। यता, अर्को बहुप्रतीक्षित कास्कीस्थित पोखरा क्षेत्रीय अन्तर्राष्ट्रिय विमानस्थल निर्माणको कामले निरन्तरता पाए पनि कोरोनाका कारण यो आयोजना पनि प्रभावित भएको छ। आर्थिक वर्ष २०७४०७५ बाट निर्माण सुरु गरी २०७८०७९ मा सम्पन्न गर्ने लक्ष्यसहित निर्माण भइरहेको आयोजनाको हालसम्म ६६ प्रतिशत भौतिक निर्माणको काम सकिएको छ। निर्माण लागत करिब २२ अर्ब रहेकोमा हालसम्म ११ अर्ब रुपैयाँभन्दा बढी खर्चको भएको प्राधिकरणले जानकारी दिएको छ। नेपाल सरकार तथा एक्सपोर्ट इम्पोर्ट बैंक अफ चाइनाको संयुक्त लागानीमा निर्माणाधीन विमानस्थल अत्याधुनिक फोर डी डिजाइनमा निर्माण गरिँदै छ। अहिले आयोजनाको भौतिक निर्माणको काम सकिएको छ भने आवश्यक इन्टेरियर डेकोरेसन सामग्री, स्यानिटरी फिटिङस्, एयरफिल्ड ग्राउन्ड लाइट्स, ट्रान्सफर्मरलगायत आवश्यक कामहरू भइरहेको प्रवक्ता क्षेत्रीले बताए। तोकिएको समयभित्रै आयोजना सम्पन्न गर्ने लक्ष्य लिइएको छ। निर्धारित समयभन्दा ६ महिनाअघि नै काम सम्पन्न गर्ने लक्ष्य भए पनि कोरोना महामारी र लकडाउनका कारण लागि चिनियाँ कामदार रोकिएकाले काममा अवरोध सिर्जना भएको थियो। विमानस्थलमा अहिले करिब एक सय चिनियाँ र केही नेपाली कामदार कार्यरत रहेका छन्। कोरोनाको डरले चिनियाँ कामदारले नेपाली कामदार लिन नमानिरहेको हुँदा आयोजना प्रमुखले नेपाली कामदारलाई काममा लगाउन पहल गर्ने बताइएको छ।"
कांग्रेसमा समझदारी : विभागमा पौडेल पक्ष लचिलो,"काठमाडौं : प्रमुख प्रतिपक्षी नेपाली कांग्रेसमा लामो समयदेखिको असमझदारी हटेको छ। वरिष्ठ नेता रामचन्द्र पौडेल पक्षको मागका विषयमा आइतबार सहमति जुटेको हो। हामी पाँच दिनदेखि निरन्तर छलफलमा थियौं। वरिष्ठ नेता रामचन्द्र पौडेल समूहले राखेका मागमा मिहिन रूपमा छलफल भयो, पौडेलनिकट केन्द्रीय सदस्य चन्द्र भण्डारीले भने, सभापतिज्यूले राम्रोसँग छलफल गराउनुभयो। हरेक एजेन्डामा सबै नेतालाई कुरा राख्न दिनुभयो। अन्ततः आपसी द्वन्द्व समाधान गर्न सफल भएका छौं। उनले असमझदारी हटाउँदै महाधिवेशनलाई निष्पक्ष रूपमा सम्पन्न गर्न नेताबीच सहमति भएको बताए। पदाधिकारी, पूर्वपदाधिकारीसहित केन्द्रीय सदस्यबीच एक सातादेखि अनौपचारिक छलफल चल्दै आएको थियो। सभापति शेरबहादुर देउवा निवास बूढानीलकण्ठमा पछिल्ला तीन दिन लगातार छलफल भएको थियो। त्यही छलफलका आधारमा महामन्त्री पूर्णबहादुर खड्काले केन्द्रीय कार्यसमिति बैठकमा प्रस्ताव पेस गर्ने सहमति भएको छ। वरिष्ठ नेता पौडेल समूहले २७ केन्द्रीय सदस्यको हस्ताक्षरसहित असोज १२ गते केन्द्रीय कार्यालयमा नेतृत्वले विधानविपरीत निर्णय गरेको भन्दै १६ बुँदे विरोधपत्र बुझाएको थियो। केन्द्रीय कार्यसमिति बैठकअघि नै आफ्ना मागको सम्बोधन गर्नुपर्ने दबाब पौडेल समूहको थियो। कांग्रेस सहमहामन्त्री डा प्रकाशशरण महतले नेताबीच कायम अविश्वास हटाउँदै एकढिक्का भएर महाधिवेशनमा जुट्ने समझदारी भएको बताए। मुख्य कुरा त नेताबीच जुन आशंका र अविश्वास थियो त्यसलाई चिर्ने काम भएको छ, सहमहामन्त्री डा महतले भने, अब समझदारीमै अगाडि बढ्ने कुरा भएको छ। र, एकताका साथ महाधिवेशनमा जुट्ने समझदारी भएको छ। पौडेल समूहले क्रियाशील सदस्यता वितरण र विभाग गठनमा चर्काे असन्तुष्टि जनाउँदै आएको थियो। राजनीतिक दल समायोजनका नाममा केन्द्रबाट मनोमानी रूपमा क्रियाशील सदस्यता वितरण गरिएको आरोप पौडेल समूहको थियो। त्यस्तै विधानविपरीत विभाग गठन गरिएकाले खारेज गर्नुपर्ने माग उनीहरूको थियो। विभाग गठन भइसकेकाले खारेज गर्न नसकिने सभापति देउवाको अडानपछि पौडेल समूह पनि लचिलो बनेको हो। क्रियाशील सदस्यतालाई लिएर उहाँहरूमा आशंका थियो। दल समायोजनका नाममा सदस्यता वितरणमा जथाभावी हुने हो कि भन्ने आशंका थियो। त्यसलाई स्पष्ट पार्ने काम भएको छ, सहमहामन्त्री महतले भने, पार्टीको स्थानीय संयन्त्रसँग समन्वय गरेर सदस्यता वितरण गर्ने कुरा भयो। उहाँहरू यसमा स्पष्ट हुनुभएको छ। केन्द्रीय सदस्य भण्डारीले पनि पार्टीभित्र उठेका आशंका मेटाउन अनौपचारिक बैठक सफल भएको दाबी गरे। महाधिवेशनलाई प्रभावित पार्ने मुख्य विषय भनेको क्रियाशील सदस्यता नै हो। यसमा विधानको व्यवस्थाअनुसार अगाडि बढ्ने समझदारी भएको छ, उनले भने। कांग्रेस नेताबीच फागुन ७ देखि १० गतेसम्म काठमाडौंमा गर्ने गरी तोकिएको १४ औं महाधिवेशनको कार्यतालिकाबारे पनि बैठकमा छलफल भएको थियो। कोरोना संक्रमणका कारण कार्यतालिका अनुसार काम नभएकाले तोकिएको मितिमा महाधिवेशन गर्न नसकिनेमा सबै शीर्ष नेता एकमत देखिएका छन्। तर, नयाँ मिति तोक्नुअघि क्रियाशील सदस्यतालाई चाँडो टुंगो लगाउने समझदारी भएको छ। त्यस्तै, पार्टीको क्रियाशील सदस्यता छानबिन समितिका संयोजक केन्द्रीय सदस्य रमेश लेखकलाई बनाउने अनौपचारिक सहमतिसमेत भएको स्रोतले जनाएको छ। लेखक १३ औं महाधिवेशनमा गठित सदस्यता छानबिन समिति सदस्य थिए। उनी सभापति देउवानिकट भए पनि पार्टीमा सबै पक्षले स्विकार्ने नेताका रूपमा चिनिन्छन्।फेरि सर्यो बैठक कांग्रेस केन्द्रीय कार्यसमिति बैठक चौथो पटक सरेको छ। पार्टीको आसन्न महाधिवेशनको कार्यतालिका संशोधनबारे छलफल गर्न सोमबारका लागि बैठक बोलाइएको थियो। उक्त बैठक बिहीबारसम्मका लागि स्थगन गरिएको कांग्रेस केन्द्रीय कार्यालयका मुख्यसचिव कृष्णप्रसाद पौडेलले बताए। यसअघि शुक्रबार बोलाइएको बैठक नबसी सोमबारसम्मका लागि सरेको थियो। सोमबारका लागि बोलाइएको केन्द्रीय कार्यसमिति बैठक नेताबीचकै समझदारीमा सरेको हो, मुख्यसचिव पौडेलले भने, उपसभापति विमलेन्द्र निधि र पूर्वमहामन्त्री कृष्णप्रसाद सिटौला आइसोलेसनमा हुनुहुन्छ। बाँकी दर्जन नेता पनि कोभिड संक्रमित भएकाले बैठक सारिएको हो। उनले महामन्त्री खड्कालाई सहमतिको प्रस्ताव ल्याउने जिम्मेवारी दिइएकाले त्यसको तयारीका लागि पनि बैठक केही दिन पर सारिएको जनाए।"
अस्थिर कर्मचारीतन्त्र,"काठमाडौं : वर्षौंपछि मुलुकले स्थिर सरकार पाए पनि सरकारका नीति र कार्यक्रम कार्यान्वयन गर्ने कर्मचारीतन्त्र भने अस्थिर छ। ५ वर्षे कार्यकालमा सचिव दर्जनौं पटक सरुवा हुन्छन्। अधिकांशको ३४ महिनामै सरुवा भएको छ। फागुनयता मात्रै सचिवद्वय यादवप्रसाद कोइराला र केदार न्यौपानेको तीन पटक सरुवा भइरहेको छ। कोइरालाको २०७६ फागुन १८ मा संघीय मामिला तथा सामान्य प्रशासन मन्त्रालयबाट स्वास्थ्य तथा जनसंख्या मन्त्रालयमा सरुवा भएको थियो। गृह मन्त्रालयमा सरुवाको प्रयास असफल भएपछि उनी स्वास्थ्यमा गएका थिए। पूर्वसचिव भरत थापा छिटोछिटो सचिव सरुवा गर्दा स्थायी सरकारको कामकारबाही प्रभावकारी नहुने बताउँछन्। यो त स्थिर सरकारको लज्जास्पद काम हो, उनले भने, यसरी ३ देखि ६ महिनामा सचिव सरुवा गर्दा राज्यलाई नोक्सानी हुन्छ। रुचि, योग्यता, क्षमता र विज्ञताका आधारमा सचिवको पदस्थापना गर्नुपर्ने थापाको सुझाव छ। कोभिड१९ महामारीका बेला विवादमा तानिएपछि गत जेठ दोस्रो साता सचिव कोइरालालाई प्रधानमन्त्री तथा मन्त्रिपरिषद्को कार्यालयमा तानियो। संस्कृति पर्यटन, नागरिक उड्डयन मन्त्रालयमा उहाँको सरुवा भएको छ। कोइरालाको २०७६ वैशाख २ मा काठमाडौं महानगरपालिकाबाट संघीय मामिलामा सरुवा भएको थियो। सचिव केदार न्यौपानेको ८ महिनामा ३ पटक सरुवामा भएको छ। फागुन १८ मा काठमाडौं महानगरपालिकाबाट भूमि व्यवस्था, सहकारी तथा गरिबी निवारण मन्त्रालयमा सरुवा भएका उनको प्रधानमन्त्री तथा मन्त्रिपरिषद्को कार्यालय हुँदै उपराष्ट्रपतिको कार्यालयमा सरुवा भएको छ। भूमि व्यवस्थाबाट साउन ५ गते उनलाई अतिरिक्त समूहमा ल्याइएको थियो। भूमि व्यवस्थामा छँदा विवादमा तानिएपछि न्यौपानेलाई डेढ महिना जगेडामा समेत राखिएको थियो। सचिव सूर्यप्रसाद गौतमको पनि एक वर्षमा तीन पटक सरुवा भएको छ। २०७६ भदौ २ मा महालेखा नियन्त्रक रहेका उनको भूमि व्यवस्था, सहकारी तथा गरिबी निवारण मन्त्रालयमा सरुवा भयो। फागुन १८ मा गौतमको सरुवा सङ्घीय मामिला मन्त्रालयमा भएको थियो। त्यसैगरी अर्का सचिव एकनारायण अर्यालको संघीय मामिला तथा सामान्य प्रशासन मन्त्रालयमा सरुवा भएको छ। काठमाडौं महानगरपालिकाको प्रमुख प्रशासकीय अधिकृतबाट ७ महिनामा उनको सरुवा भएको छ। अर्याल गत फागुनमा सचिवमा बढुवा भएका थिए । २०७६ भदौ २ मा शिक्षा मन्त्रालयबाट खगराज बरालको स्वास्थ्य तथा जनसंख्या मन्त्रालयमा सरुवा भएको थियो। स्वास्थ्यबाट फागुन १८ मा उनको सरुवा उपराष्ट्रपति कार्यालयमा भएको थियो।बरालको सरुवा उपराष्ट्रपति कार्यालयबाट प्रधानमन्त्री तथा मन्त्रिपरिषद्को कार्यालयमा भएको छ। एक वर्षमा उनको तीन पटक सरुवा भएको छ। त्यसैगरी अर्का सचिव देवेन्द्र कार्कीको नेपाल ट्रस्टको कार्यालयमा सरुवा गरिएको छ। जल तथा ऊर्जा आयोगबाट भौतिक तथा पूर्वाधार मन्त्रालय हुँदै उनी ट्रस्टमा पुगेका हुन्। सहरी विकास मन्त्रालयका सचिव मधुसूदन अधिकारीलाई ऊर्जा, जलस्रोत तथा सिँचाइ मन्त्रालयमा सरुवा गरिएको छ। भौतिक पूर्वाधार, ऊर्जा आयोग हुँदै उनको सरुवा सहरी विकासमा भएको थियो। ऊर्जा आयोगका सचिव रमेशकुमार सिंहलाई सहरी विकास मन्त्रालयमा सरुवा गरिएको छ। उनी यसअघि पनि सहरी विकासमै थिए। सचिव रामप्रसाद थपलियाले १ वर्ष युवा तथा खेलकुद मन्त्रालयमा बिताएका छन्। उनको सार्वजनिक खरिद कार्यालयमा सरुवा भएको छ। २०७६ भदौ २ मा स्वास्थ्य मन्त्रालयबाट थपलियाको खेलकुदमा सरुवा भएको थियो। ऊर्जा मन्त्रालयमा कार्यरत रवीन्द्रनाथ श्रेष्ठलाई भौतिक पूर्वाधार तथा यातायात मन्त्रालयका सचिवको जिम्मेवारी दिइएको छ। नेपाल ट्रस्टका सचिव सागरकुमार राईलाई जल तथा ऊर्जा आयोगको सचिवालयमा लगिएको छ। धेरै सरुवा हुने सचिवमा उद्योग, वाणिज्य तथा आपूर्ति सचिव चन्द्रप्रसाद घिमिरे पनि हुन्। विगतमा उनको ३३ महिनामै सरुवा भएको थियो। स्वतः मुख्य सचिव हुने अवसरबाट घिमिरेलाई वञ्चित गरिएको छ। मन्त्रीका मुख्य सल्लाहकारलाई छिटोछिटो हेरफेर गर्दा सरकारले जनअपेक्षाअनुसार काम गर्न नसकेको पूर्वसचिव थापाको ठहर छ। उनका अनुसार एउटा सचिवलाई मन्त्रालय बुझ्न ५६ महिना र राम्रोसँग काम गर्न १ वर्ष लाग्छ। थापा भन्छन्, सचिवको सरुवामा सरकार मात्रै जिम्मेवार छैन, सचिवको स्वार्थ पनि कारक छ। अर्का पूर्वसचिव कृष्णहरि बाँस्कोटा सचिव सरुवामा प्रधानमन्त्री र मन्त्रालयको मात्रै दोष नभएको बताउँछन्। म मन्त्रीभन्दा जान्ने हुँ भन्ने सचिवहरूको मनोविज्ञान पनि हावी रहेको बताउँदै उनले भने, भ्रष्टाचार र स्वार्थ पनि सचिव सरुवाका कारण हुन्। मन्त्री मात्र होइन, सचिव पनि भ्रष्टाचार र स्वार्थमा कम छैनन्।"
जनताको लगानीमा २५ मेगावाट विद्युत्,"बुटवल : सहकारी मोडलमा रकम संकलन गरी जनस्तरबाट २५ मेगावाट विद्युत् उत्पादन थालिएको छ। रूपन्देही र कास्कीका सर्वसाधारणको १ अर्ब ५० करोड सेयर पुँजीबाट विद्युत् उत्पादन गृह निर्माण थालिएको हो। उत्पादित विद्युत् अबको २० महिनाभित्र राष्ट्रिय प्रसारण लाइनमै जोड्ने योजना छ। कास्कीको माछापुच्छ्रे गाउँपालिकामा २५ मेगावाट क्षमताको सेतीनदी जलविद्युत् आयोजना निर्माण थालिएको हो। रूपन्देहीका करिब ५ सय र कास्कीका ६ सय सर्वसाधारणको ससाना पुँजी प्रयोग गरेर विद्युत्गृह बन्दै छ। बुटवलमा रहेको भिजन लुम्बिनी कम्पनी लिमिटेडले आयोजना निर्माण थालेको छ। यो कम्पनीमा १ लाख २५ हजारदेखि ५ लाखसम्म लगानी गर्ने सेयर सदस्य छन्। सहकारी मोडलमा रकम संकलन गरी कम्पनी बनाइएको हो। विद्युत् गृह निर्माणको काम करिब १५ प्रतिशत सकिएको कम्पनीका कार्यकारी अध्यक्ष जगत पोख्रेलले जानकारी दिए। ५ अर्ब लागत अनुमान गरिएको विद्युत् गृह निर्माणमा सर्बसाधारणको डेढ अर्ब लगानी हुनेछ। अन्य बाँकी रकम बैंक तथा वित्तीय संस्थाले ऋण लगानी गर्नेछन्। आयोजनाका लागि एनएमबी बैंकले २ अर्ब २० करोड, कर्मचारी सञ्चय कोषले ८० करोड र कृषि विकास बैंकले ५० करोड रुपैयाँ लगानी गर्ने सम्झौता भएको अध्यक्ष पोख्रेलले बताए। यो विद्युत् उत्पादनमा बुटवलसहित माछापुच्छ्रे गाउँपालिकाका सर्वसाधारण र काठमाडौं, चितवन, पोखराका व्यक्तिको लगानी छ। विद्युत उत्पादन गृह क्षेत्रका स्थानीयले प्रवद्र्धकको लगानीमध्येको १० प्रतिशत अर्थात १५ करोड लगानी गर्नेछन्। सो रकम सहकारीमार्फत संकलन भइरहेको अध्यक्ष पोख्रेलले बताए। सर्वसाधारणको ससाना पुँजी लगानीबाट हाइड्रो क्षेत्रमा काम हुन सक्छ भन्ने उदाहरण दिँदै राज्यलाई सहयोग गर्ने लक्ष्य रहेको छ, उनले भने। आयोजनाको लागत ५ अर्ब अनुमान गरिए पनि सवा चार अर्बमै सक्ने योजना रहेको कम्पनीका सञ्चालक ज्ञानेन्द्र कसजूले बताए। प्रतिसेकेन्ड १८ घनमिटर पानी बहने सेती नदीबाट बाह्रैमहिना विद्युत् उत्पादन हुनेछ। आयोजनाबाट प्रतिघण्टा १ सय ४८ गिगावाट विद्युत् उत्पादन हुने कम्पनीका सञ्चालक विनोद ज्ञवालीले बताए। सो आयोजनाबाट उत्पादित विद्युत् कास्कीकै लाहाचोक सबस्टेसनमा राष्ट्रिय प्रसारणमा जोडिने बताइएको छ।"
"नेकपा विवाद : अल्टिमेटम आज सकिँदै, ६ युवा नेताको सक्रियता","काठमाडौं : नेपाल कम्युनिष्ट पार्टी (नेकपा)की शीर्ष तहमा आन्तरिक विवाद चर्किँदै गएपछि सहमति जुटाउनका लागि छ युवा नेताहरू विशेष रुपमा सक्रिय भएका छन्। भदौं २५ मा युद्धविराम गराउन सफल भएका विघटित कार्यदलका ६ जना नेताहरू अध्यक्षद्वय प्रधानमन्त्री केपी ओली र पुष्पकमल दाहाल प्रचण्डलगायत अन्य शीर्ष नेताहरूलाई भेटेर सहमति जुटाउने प्रयास थालेका छन्। पार्टीभित्रको विवाद समाधानका लागि सुझाव दिन गत साउन ३० गते महासचिव विष्णु पौडेलको नेतृत्वमा भीम रावल, सुरेन्द्र पाण्डे, जनार्दन शर्मा, शंकर पोखरेल र पम्फा भुसाल रहेको कार्यदल गठन भएको थियो। छ युवा नेताहरूले प्रधानमन्त्री ओलीसँग सोमबार भेट गर्दैछन्। उनीहरूले पार्टीलाई दुर्घटनाबाट जोगाउनका लागि विशेष पहल गर्न आग्रह गर्ने बताइएको छ। सचिवालय बैठक बोलाउन बहुमत सदस्यहरुले ओलीलाई दिएको अल्टिमेटम सोमबार सकिँदैछ।शुक्रबार प्रचण्ड, माधव नेपाल, झलनाथ खनाल, वामदेव गौतम र नारायणकाजी श्रेष्ठसहितका सचिवालयका बहुमत सदस्यहरूले ओलीलाई भेटेर बैठक बोलाउन लिखित पत्र बुझाएका थिए। ओलीले दबाबमा बैठक नबोलाउने अडान राख्दै आएका छन्। कार्यदलले ओली र दाहालबीच गत वर्ष मंसिर ४ गते भएको कार्यविभाजन सम्बन्धी सहमतिलाई पुर्नव्याख्या गर्दै ओलीले पुर्णरुपमा सरकार चलाउने र प्रचण्डले पुर्णरुपमा पार्टी चलाउने तर एकअर्कासँग समन्वय गर्नुपर्ने प्रस्तावसहितको प्रतिवेदन दिएको थियो।विघटित कार्यदलले दिएको प्रतिवेदनका आधारमा भदौं २५ मा १५ बुँदे युद्धविराम भएको थियो। पार्टीको निर्णय र सहमतिको उलंघन गर्दै प्रधानमन्त्री ओलीले आफूखुसी राजदूतहरु नियुक्त गरेको, मन्त्रिपरिषद् पुनर्गठनमा पार्टीभित्र कुनै परामर्श नगरेको, कर्णालीका मुख्यमन्त्री महेन्द्रबहादुर शाहीबिरुद्ध अविश्वासको प्रस्ताव दर्ता गर्न उक्साएको, सीमा लगायत विषयमा संवाद ठप्प भएका बेला भारतको गुप्तर संस्था रअ प्रमुख सामन्तकुमार गोयललाई भेटेर त्यसलाई उपलब्धीका रुपमा प्रचार गरेको र पर्सामा पूर्वमाओवादी पृष्ठभूमिका मुकेश चौरसियाको हत्या हुँदा दोषीलाई कारबाही नगर्न दबाब दिएको आरोप लगाउँदै प्रचण्डनेपाल पक्ष यतिबेला ओली टिमसँग रुष्ट भएको छ।"
नेपाल फकाउँदै ओली,"काठमाडौं : प्रधानमन्त्री एवं नेकपा अध्यक्ष केपी शर्मा ओलीले अर्का अध्यक्ष पुष्पकमल दाहालसँगको सम्बन्ध बिग्रिएपछि वरिष्ठ नेता माधवकुमार नेपालसँग हिमचिम बढाउन खोजेका छन्। त्यही क्रममा प्रधानमन्त्री ओलीले वरिष्ठ नेता नेपाललाई आइतबार दिउँसो बालुवाटारमा बोलाएर छलफल गरेका छन्। नेपाल शनिबार मात्रै अध्यक्ष दाहालसहितका नेतासँगै पार्टी बैठक बोलाउन माग गर्दै प्रधानमन्त्री निवास पुगेका थिए। ओलीले त्यसबेला दाहालसँग भनाभन गरे पनि तत्कालीन एमाले धारका नेपाल, झलनाथ खनाल र वामदेव गौतमसँग भने कुनै सवालजवाफ गरेका थिएनन्। बरु माओवादी पृष्ठभूमिकै प्रवक्ता नारायणकाजी श्रेष्ठलाई पदीय जिम्मेवारीबाहिर जान खोजेको भन्दै प्रधानमन्त्रीले जवाफ फर्काएका थिए। प्रधानमन्त्री ओलीले आफूलाई छलफलमा बोलाएपछि नेपालले त्यसबारे दाहाललाई टेलिफोनमा जानकारी गराएका थिए। उनले स्थायी समितिका आफूपक्षीय नेता भीम रावल, सुरेन्द्र पाण्डे र रघुजी पन्तलाई साथै लगेका थिए। पार्टीभित्र देखापरेको पछिल्लो विवादपछि ओलीकै निम्तोमा नेपाल बालुवाटार यसरी पुगेको यो तेस्रो पटक हो। ओलीले कात्तिक ४ मा र कात्तिक ११ मा पनि नेपाललाई बोलाएर मिलेर जानुपर्ने प्रस्ताव गरेका थिए। आइतबारको भेटमा ओलीले नेपालसँग आफ्नो स्वास्थ्य अवस्थाबाट कुरा सुरु गरेका थिए। म अहिले पूरै स्वस्थ भएको छु। दोस्रो पटकको मिर्गौला प्रत्यारोपण गरिसकेपछि त अहिले हाछ्यँु पनि आएको छैन। ज्वरो पनि आएको छैन, अहिलेसम्म एकपटक पनि। सेता जुँगा पनि कालोकालो भएर झन् झन् आउन थाल्यो। म स्वस्थ देखिन्छु। स्फूर्ति पो देखिन्छु। स्वास्थ्यमा अहिले कुनै समस्या छैन, प्रधानमन्त्रीले नेपालसहितका नेताहरूलाई सुनाए। त्यसपछि भने उनले लामै फेहरिस्त राखे। पार्टीभित्रका समस्या र त्यसमा अर्का अध्यक्ष दाहालको भूमिकाप्रति उनले चर्काे असन्तुष्टि पोखे। कर्णालीमा देखिएको विवाद, पर्सा बर्दिवासमा भएको पार्टी जिल्ला सदस्यको हत्या, मन्त्रिमण्डल पुनर्गठनलगायत विषयमा अर्का अध्यक्षबाट जहिल्यै बखेडा मात्र झिकिएको उनको गुनासो थियो। उनले आफूसँग एउटा र अन्य नेतासँग अर्को कुरा गरेर दाहालले दोहोरो चाल चलिरहेको आरोप लगाए। उनले पार्टीकै कार्यकारी अध्यक्ष नै बैठक बोलाउन माग गर्दै पत्र बोकेर आएकामा पनि असन्तुष्टि पोखे। पार्टी बैठक बोलाउन माग गरेर पत्र नै लेखेर यसरी किन ल्याउनुपथ्र्याे ? यसरी लेखेर ल्याउनुपर्ने थिएन। यसले सन्देश अर्काे जाने खालको मात्र भयो, एक नेताले ओलीको भनाइ उद्धृत गर्दै अन्नपूर्णसँग भने, नेताहरूका आआफ्ना जिम्मेवारी छन्। जिम्मेवारीअनुसार काम गरेको भए यसरी पत्रै कोरेर आउनुपर्ने अवस्था नै होइन। यो त मौखिक पनि भन्न सकिन्थ्यो। प्रचण्डजीसँग बैठकका विषयमा छलफल भइरहेकै थियो। यसरी पत्र बोकेर आउनु यो जिम्मेवारीबाट पन्छिएजस्तो देखियो। त्यसपछि भने ओलीले नेपालसँग भने, पार्टी संकटमा छ। विभाजनको डिलमा छ। तपाईं हामी मिलेर पार्टी जोगाउनुपयो। मलाई सहयोग भएन। ओलीको यस्तो प्रस्तावपछि भने नेपालले पार्टी एकता बचाउने प्रधानमन्त्रीको प्रस्ताव के हो भनी सोधेका थिए। तपाईं सधैँ यस्तै कुरा गर्नुहुन्छ ? अहिलेको संकट कसरी समाधान गर्ने, तपाईं पार्टीको अध्यक्ष, प्रधानमन्त्री पनि। त्यो कुरा ल्याउनु न। यहाँ गफ गर्दा पनि कुनै ठोस प्रस्ताव आएन। बैठक राख्नुहोस्, त्यहाँ ल्याउनुहोस्, तपाईंको प्रस्ताव। कहाँबाट समस्या उत्पन्न भयो, कहाँबाट जाने ? त्यो कुरा गर्न बैठक गरौं। त्यहीँ ल्याउनुहोस् तपाईंको प्रस्ताव, नेपालले ओलीसँग भने। नेपालले बैठक छिटो बोलाउन आग्रह गरे। तर, ओलीले पहिले बैठकका इस्यु टुंगो लाग्नुपर्ने बताएका थिए। नेपालले भने बैठक बसेपछि त्यही इस्यु (एजेन्डा) टुंगो लाग्ने बताए। प्रधानमन्त्रीले बैठक बस्ने कुरा दुई अध्यक्षको परामर्शमा महासचिवले बोलाउने विषय भएको बताएको स्थायी समिति सदस्य सुरेन्द्र पाण्डेले बताए। विभिन्न घटना, समयमा कसले के भन्यो, के भयो भन्नेमै धेरै समय गयो। हामीले यस्ता विषयमा गलफत्ती नगरौं, यो कुनै समस्या समाधान गर्ने विधि होइन। यसले केही गर्दैन। यो पार्टी र सरकारलाई अगाडि लानका लागि तपाईंसँग ठोस प्रस्ताव के छ, त्यो ल्याउनुहोस्। बैठक डाक्नुहोस्, त्यहाँ ठोस प्रस्ताव ल्याउनुहोस्। त्यसले समस्या समाधान गर्छ। यस्ता कुरा गरेर यसको उसको टिप्पणी गरेर वा पार्सियल कुरा गरेर केही हुँदैन भन्यौं, पाण्डेले अन्नपूर्णसँग भने, ठोस कुरै केही भएन। हामीले बैठक डाक्नुहोस् भन्दा प्रधानमन्त्रीज्यूले दुई अध्यक्ष र महासचिव भएर गर्ने विषय हो त्यो भन्नुभयो। त्यसमा पनि कुनै प्रगति भएन। नेपालले भने ओलीसँग प्रधानमन्त्री ओलीको कार्यशैली र सोच पहिले परिवर्तन हुनुपर्ने धारणा छलफलका क्रममा राखेका थिए। तपाईं (प्रधानमन्त्री) सधैँ यस्तै कुरा गर्नुहुन्छ। मैले नै सबै जानेको छु, मैले नै बुझेको छु। पार्टी नै महिले चलाएको छु। मजति जान्ने कोही छैन भन्ने गरी सर्वाेसर्वा ठान्नुहुन्छ ? पहिलो कुरा तपार्इंले यो तरिका, कार्यशैली, व्यक्तिवादी सोच, प्रवृत्ति सच्याउनुहोस्, नेपालले प्रधानमन्त्रीसँग भने, आफ्नो अनुहार ऐनामा हेर्नुहुन्न ? एकलौटी ढंगले चल्नुभएको छ। एकलौटी पार्टी चलाएको भएकाले समस्या आएको हो। त्यसलाई सच्याउनुहोस्। ओलीले भने नेपालसँग आफूलाई अहिले सहयोग गर्न नै नेपालसँग आग्रह गरिरहे। म प्रधानमन्त्री प्रतिनिधिसभाको अबको चुनावपछि हुन्न। महाधिवेशन पछि म पार्टी अध्यक्ष पनि हुन्न। अहिले पार्टी जोगाउनुपयो। मलाई सहयोग गर्नुस् नेपालसामु ओलीको प्रस्ताव थियो। स्थायी समितिका अर्का सदस्य भीम रावलले पनि दुई नेताबीच भएको भेटवार्ता कुनै सहमति र निष्कर्षमा पुगन नसकेको बताए। भेटघाटमा यसबीचका घटनाक्रमबारे विवरणात्मक विचारको आदानप्रदान भयो। त्यहाँ कुनै ठोस प्रस्तावमाथि छलफल गरेर सहमति या निर्णय केही पनि भएन, रावलले अन्नपूर्णसँग भने, बैठकका विषयमा हामीले पहिलेदेखि जे भन्दै आएका छौं, बैठक बोलाउन नेताहरूले लेखेर दिनुभएको छ। म सरसल्लाह गर्दै छु, त्यसपछि बोलाउँछु। तर, यो दुई अध्यक्ष र महासचिव छलफल गरेपछि राखिने विषय हो। भन्नुभयो। मितिको कुरा गर्नुभएन। दाहाल नेपाल सहितका सचिवालयका ५ नेताले भने शनिबार ओलीसँगको छलफलमा सोमबारसम्मको मौखिक समय सीमा दिएर पार्टी बैठक बोलाउन ओलीसँग आग्रह गरेका थिए। तर, प्रधानमन्त्रीले अर्का अध्यक्ष र पार्टी सचिवालयका अन्य नेतासँग पनि छलफल गरेपछि मात्र बैठकबारे टुंगो लाग्ने बताएका थिए। हामीले समस्याको समाधान भनेको सामूहिक प्रयत्नबाट, बैठकबाट पार्टीका विधि र प्रणालीबाटै खोज्नुपर्छ भन्ने कुरा भेटका क्रममा फेरि दोहोयाएर राख्यौं। तर, प्रधानमन्त्रीले नेताहरूसँग सल्लाह गरेर बैठक बोलाउँछु मात्र भन्नुभयो। थप केही भन्नु भएन, रावलले भने। पूर्वएमाले धारका नेताहरूलाई एकढिक्का बनाउने प्रयासमा ओलीको नेपालसँगको भेटवार्ता हो। उपप्रधानमन्त्री ईश्वर पोखरेलले शनिबार मात्रै काठमाडौं जिल्ला समितिमा रहेका झण्डै ६५ जना नेतालाई जम्मा पारी बसुन्धरामा जबजको बहस चलाएका थिए। नेपालले बालुवाटारमा ओलीसँग झण्डै तीन घण्टा छलफल गरेपछि उक्त छलफलबारे अध्यक्ष दाहालसहित सचिवालयका अन्य थप २ नेतालाई पनि ब्रिफिङ गरेका छन्।"
अस्थिर कर्मचारीतन्त्र,"काठमाडौं : वर्षौंपछि मुलुकले स्थिर सरकार पाए पनि सरकारका नीति र कार्यक्रम कार्यान्वयन गर्ने कर्मचारीतन्त्र भने अस्थिर छ। ५ वर्षे कार्यकालमा सचिव दर्जनौं पटक सरुवा हुन्छन्। मन्त्री र सचिवको स्वार्थ नमिल्दा मन्त्रालय र मातहतका निकायको कामकाज प्रभावित हुन्छ। हालै सरकारले १० जना सचिव हेरफेर गरेको छ। अधिकांशको ३४ महिनामै सरुवा भएको छ। फागुनयता मात्रै सचिवद्वय यादवप्रसाद कोइराला र केदार न्यौपानेको तीन पटक सरुवा भइरहेको छ। कोइरालाको २०७६ फागुन १८ मा संघीय मामिला तथा सामान्य प्रशासन मन्त्रालयबाट स्वास्थ्य तथा जनसंख्या मन्त्रालयमा सरुवा भएको थियो। गृह मन्त्रालयमा सरुवाको प्रयास असफल भएपछि उनी स्वास्थ्यमा गएका थिए। पूर्वसचिव भरत थापा छिटोछिटो सचिव सरुवा गर्दा स्थायी सरकारको कामकारबाही प्रभावकारी नहुने बताउँछन्। यो त स्थिर सरकारको लज्जास्पद काम हो, उनले भने, यसरी ३ देखि ६ महिनामा सचिव सरुवा गर्दा राज्यलाई नोक्सानी हुन्छ। रुचि, योग्यता, क्षमता र विज्ञताका आधारमा सचिवको पदस्थापना गर्नुपर्ने थापाको सुझाव छ। कोभिड१९ महामारीका बेला विवादमा तानिएपछि गत जेठ दोस्रो साता सचिव कोइरालालाई प्रधानमन्त्री तथा मन्त्रिपरिषद्को कार्यालयमा तानियो। संस्कृति पर्यटन, नागरिक उड्डयन मन्त्रालयमा उहाँको सरुवा भएको छ। कोइरालाको २०७६ वैशाख २ मा काठमाडौं महानगरपालिकाबाट संघीय मामिलामा सरुवा भएको थियो। सचिव केदार न्यौपानेको ८ महिनामा ३ पटक सरुवामा भएको छ। फागुन १८ मा काठमाडौं महानगरपालिकाबाट भूमि व्यवस्था, सहकारी तथा गरिबी निवारण मन्त्रालयमा सरुवा भएका उनको प्रधानमन्त्री तथा मन्त्रिपरिषद्को कार्यालय हुँदै उपराष्ट्रपतिको कार्यालयमा सरुवा भएको छ। भूमि व्यवस्थाबाट साउन ५ गते उनलाई अतिरिक्त समूहमा ल्याइएको थियो। भूमि व्यवस्थामा छँदा विवादमा तानिएपछि न्यौपानेलाई डेढ महिना जगेडामा समेत राखिएको थियो। सचिव सूर्यप्रसाद गौतमको पनि एक वर्षमा तीन पटक सरुवा भएको छ। २०७६ भदौ २ मा महालेखा नियन्त्रक रहेका उनको भूमि व्यवस्था, सहकारी तथा गरिबी निवारण मन्त्रालयमा सरुवा भयो। फागुन १८ मा गौतमको सरुवा सङ्घीय मामिला मन्त्रालयमा भएको थियो। त्यसैगरी अर्का सचिव एकनारायण अर्यालको संघीय मामिला तथा सामान्य प्रशासन मन्त्रालयमा सरुवा भएको छ। काठमाडौं महानगरपालिकाको प्रमुख प्रशासकीय अधिकृतबाट ७ महिनामा उनको सरुवा भएको छ। अर्याल गत फागुनमा सचिवमा बढुवा भएका थिए । २०७६ भदौ २ मा शिक्षा मन्त्रालयबाट खगराज बरालको स्वास्थ्य तथा जनसंख्या मन्त्रालयमा सरुवा भएको थियो। स्वास्थ्यबाट फागुन १८ मा उनको सरुवा उपराष्ट्रपति कार्यालयमा भएको थियो। बरालको सरुवा उपराष्ट्रपति कार्यालयबाट प्रधानमन्त्री तथा मन्त्रिपरिषद्को कार्यालयमा भएको छ। एक वर्षमा उनको तीन पटक सरुवा भएको छ। त्यसैगरी अर्का सचिव देवेन्द्र कार्कीको नेपाल ट्रस्टको कार्यालयमा सरुवा गरिएको छ। जल तथा ऊर्जा आयोगबाट भौतिक तथा पूर्वाधार मन्त्रालय हुँदै उनी ट्रस्टमा पुगेका हुन्। सहरी विकास मन्त्रालयका सचिव मधुसूदन अधिकारीलाई ऊर्जा, जलस्रोत तथा सिँचाइ मन्त्रालयमा सरुवा गरिएको छ। भौतिक पूर्वाधार, ऊर्जा आयोग हुँदै उनको सरुवा सहरी विकासमा भएको थियो। ऊर्जा आयोगका सचिव रमेशकुमार सिंहलाई सहरी विकास मन्त्रालयमा सरुवा गरिएको छ। उनी यसअघि पनि सहरी विकासमै थिए। सचिव रामप्रसाद थपलियाले १ वर्ष युवा तथा खेलकुद मन्त्रालयमा बिताएका छन्। उनको सार्वजनिक खरिद कार्यालयमा सरुवा भएको छ। २०७६ भदौ २ मा स्वास्थ्य मन्त्रालयबाट थपलियाको खेलकुदमा सरुवा भएको थियो। ऊर्जा मन्त्रालयमा कार्यरत रवीन्द्रनाथ श्रेष्ठलाई भौतिक पूर्वाधार तथा यातायात मन्त्रालयका सचिवको जिम्मेवारी दिइएको छ। नेपाल ट्रस्टका सचिव सागरकुमार राईलाई जल तथा ऊर्जा आयोगको सचिवालयमा लगिएको छ। धेरै सरुवा हुने सचिवमा उद्योग, वाणिज्य तथा आपूर्ति सचिव चन्द्रप्रसाद घिमिरे पनि हुन्। विगतमा उनको ३३ महिनामै सरुवा भएको थियो। स्वतः मुख्य सचिव हुने अवसरबाट घिमिरेलाई वञ्चित गरिएको छ। मन्त्रीका मुख्य सल्लाहकारलाई छिटोछिटो हेरफेर गर्दा सरकारले जनअपेक्षाअनुसार काम गर्न नसकेको पूर्वसचिव थापाको ठहर छ। उनका अनुसार एउटा सचिवलाई मन्त्रालय बुझ्न ५६ महिना र राम्रोसँग काम गर्न १ वर्ष लाग्छ। थापा भन्छन्, सचिवको सरुवामा सरकार मात्रै जिम्मेवार छैन, सचिवको स्वार्थ पनि कारक छ। अर्का पूर्वसचिव कृष्णहरि बाँस्कोटा सचिव सरुवामा प्रधानमन्त्री र मन्त्रालयको मात्रै दोष नभएको बताउँछन्। म मन्त्रीभन्दा जान्ने हुँ भन्ने सचिवहरूको मनोविज्ञान पनि हावी रहेको बताउँदै उनले भने, भ्रष्टाचार र स्वार्थ पनि सचिव सरुवाका कारण हुन्। मन्त्री मात्र होइन, सचिव पनि भ्रष्टाचार र स्वार्थमा कम छैनन्।"
अंग्रेजलाई हराएको ऐतिहासिक गढीमा झण्डा फहराउँदै विजयोत्सव (फोटोफिचर),"सिन्धुलीगढी : नेपाली वीर गोरखालीहरुले साम्राज्यवादी बेलायती सेनासँग भएको ऐतिहासिक युद्धमा विजय प्राप्त गरेको स्मरणमा सिन्धुलीगढीमा २५३ औं विजयोत्सव धुमधाम साथ मनाइएको छ । गोरखाली फौजले साम्राज्यवादी बेलायती सेनालाई परास्त गराएको स्मरणमा सोमबार राष्ट्रिय झण्डा झण्डोत्तोलन गर्दै विजयोत्सव मनाइएको हो । कमलामाई नगरपालिका सिन्धुलीको आयोजनामा यसअघि राष्ट्रियस्तरका विशिष्ट व्यक्तिहरुको उपस्थितिमा विभिन्न कार्यक्रमको आयोजना गर्दै भव्य रुपमा कार्यक्रम गर्ने गरिएको थियो । तर, यस वर्ष कोरोना भाइरसको महामारीका कारण सिन्धुलीगढीमा औपचारिक रुपमा झण्डोत्तोलन तथा नेपाली सेनाले सलामी दिएर विजयोत्सव मनाइएको हो । सिन्धुलीगढी किल्ला नेपाली वीर गोरखालीहरुको फौजको नेतृत्व गर्ने श्रीहर्ष पन्त, बंशराज पाण्डे र बंशु गुरुङले विस १८२४ कात्तिक २४ गतेका दिन साम्राज्यबादी बेलायती अंग्रेज फौजलाई परास्त गर्दै नेपालको सार्भभौम र अखण्डता जोगाएको ऐतिहासिक स्थल हो । यस ऐतिहासिक अवसरमा सोमबार कमलामाई नगरपालिका सिन्धुलीका मेयर खड्गबहादुर खत्रीले ठूलोगढीमा नेपाली झण्डा झन्डोत्तोलन गर्नुका साथै नेपाली सेनाको बर्दबहादुर गणले सलामी अर्पण गरेका थिए । विजय उत्सवमा नगर प्रमुख खत्रीले आफु निर्वाचित भएदेखि नै सिन्धुलीगढीको पुनर्निर्माण, संरक्षण र सम्बद्र्धनमा उच्च प्राथमिकतामा राखेर काम गरेको बताए । साथै पछिल्लो समय गढीलाई विश्वसामु चिनाउने अभियानमा लागेको उनको भनाइ छ । भग्नावशेष गढी क्षेत्रको विकासमा स्थानीय सरका प्राथमिकता दिएको छ । आगामी दुई वर्षभित्र गढीको धेरै निर्माण कार्य सकिन्छ । ऐतिहासिक स्थलको विकास सँगै यसको सामरिक महत्वबारे विश्वसामु चिनाउने अभियानमा छौँ, प्रमुख खत्रीले भने । कार्यक्रममा प्रमुख जिल्ला अधिकारी योगेन्द्र प्रसाद पाण्डेले बहादुर गोर्खाली फौजका कारण नेपाललाई नै व्रिटिसहरुको उपनिवेश हुनबाट जोगाएको ऐतिहासिक क्षणको स्मरण गर्दै यसको महत्वलाई जोगाइराख्न विजयोत्सवको आयोजना गर्नुपरेको बताए । कार्यक्रममा नगरपालिकाकी उपप्रमुख मन्जु देवकोटाले स्वागत गर्दै यसअघि भव्यरुपमा कार्यक्रमहरु गर्ने गरिए पनि यस वर्ष कोरोनाका कारण स्वास्थ्य सुरक्षा र सामाजिक दूरी कायम गर्दै सामान्य हिसावले विजयोत्सवको आयोजना गर्नु परेको बताइन् ।"
दुई तिहाइ बहुमतको सरकार आफै अस्थिरता निम्त्याउँदैछ : सिंह,"काठमाडौं : नेपाली कांग्रेसका नेता प्रकाशमान सिंहले केपी ओली नेतृत्वको वर्तमान सरकारले अस्थीरता र भ्रष्टाचारबाहेक केही दिन नसकेको आरोप लगाएका छन् । कोरोना संक्रमणको महामारीको बेला पनि औषधि उपकरण खरिदमा भ्रष्टाचार गरेको र लकडाउनका कारण समस्यामा परेकाहरुलाई निःशुल्क खाना खुवाउँदा पनि अवरोध पुर्याएको भन्दै उनले सरकारको आलोचना गरे । गणेशमान सिंहको १०६ औं जन्मजयन्तीको अवसरमा आज बिहान काठमाडौंमा भएको कार्यक्रममा नेता सिंहले भने, दुई तिहाइको बहुमत पाएको नेपाल कम्युनिष्ट पार्टीको सरकारले अस्थीरताबाहेक के दिन सकेको छ ? पहिले संविधान जारी गर्ने म्यान्डेड दिँदा संविधानसभा भंग गर्यो । अहिले पनि संघीयता, लोकतन्त्र र गणतन्त्रलाई संस्थागत गर्ने म्यान्डेडअनुसार नेकपा अगाडि बढिरहेको छैन । बालुवाटार जग्गा काण्ड, सेक्युरिटी प्रिन्टिङ प्रेसको काण्ड, यस्ता भ्रष्टाचारै भ्रष्टाचार गरिरहेको छ । प्रधानमन्त्रीले भ्रष्टाचारीको मुख हेर्दिनँ भन्नुहुन्छ तर उहाँहरुकै पार्टीका नेताहरु संलग्न भएको घोटालामा उहाँले के गर्नु भएको छ ? उनले प्रश्न गरे, हामीले स्थीर सरकार दिन्छौं भन्नु भएको थियो, अहिले ११, १२ पटकसम्म मन्त्रिपरिषद हेरफेर भयो, के स्थिरता यही हो ? उनले थपे, त्यतिमात्र होइन कोरोनाको महामारी छ, सरकार न्यूनतम काम समेत हामी गर्न सक्दैनौं भनेर पछि हट्दै गइरहेको छ । यो संकटको समयमा न्यूनतम कामसमेत सरकारले नगर्दा जनता अत्यन्त दुःखी भएका छन् । काठमाडौं क्षेत्र नम्बर १ बाट निर्वाचित प्रतिनिधिसभा सदस्यसमेत रहेका नेता सिंहले आजै बिहान ललितपुरको महालक्ष्मीस्थानमा अवस्थित गणेशमान सिंह अस्पताल पुगेर आफ्नो एक महिना बराबरको तलब अस्पताललाई दिएका छन्। हस्पिटल ले आजै बाट कोरना उपचार तथा परिक्षण सुरु गरेको छ"
गणेशमानको १०६ औं जन्म जयन्ती मनाइँदै,काठमाडौं : प्रजातन्त्र पुनःस्थापनाका लागि विसं २०४६ मा भएको जनआन्दोलनका सर्वोच्च कमाण्डर गणेशमान सिंहको १०६ औँ जन्म जयन्ती आज विभिन्न कार्यक्रम आयोजना गरी मनाइँदै छ। नेपाली राजनीतिमा त्याग र साहसको उच्च उदाहरणका रूपमा रहेका सिंह सबैको निष्ठाको केन्द्र बन्न सफल थिए। विसं २०४६ को जनआन्दोलन सफल भएपछि तत्कालीन राजा वीरेन्द्रले प्रधानमन्त्री बन्न गरेको आग्रहमा उनले आफ्ना समकक्षी नेता कृष्णप्रसाद भट्टराईलाई अघि सार्दै नेपाली राजनीतिमा त्यागको उच्च नमूना प्रस्तुत गरे। विसं १९७२ कात्तिक २४ गते काठमाडौंको क्षेत्रपाटीमा जन्मिएका नेता सिंहको २०५४ साल असोज २ गते निधन भएको हो। काठमाडौंको खानदानी परिवारमा जन्मिएका सिंहले १९९७ सालमा स्थापना भएको नेपालको पहिलो राजनीतिक पार्टी प्रजा परिषद्को सदस्य भई राणा शासन हटाउने अभियानमा आफूलाई सक्रिय बनाएका थिए। राणा शासन अन्त्य गर्ने अभियानमा लागेपछि उनीलगायत नेतालाई तत्कालीन सरकारले जेल हाल्यो। विसं २००७ अघि नै भद्रगोल जेल फोरेर भाग्न सफल हुनुभएका जोशिला तन्नेरी गणेशमान प्रवास जानुअघि नै तत्कालीन राणा हटाऊ आन्दोलनमा सक्रिय थिए। जेलबाट भागेर भारतमा पुगी अर्का नेता बिपी कोइरालासँग राजनीतिक सम्बन्ध विकसित गरे। केही सहयोगीका साथ २००३ सालमा स्थापित नेपाली राष्ट्रिय कांग्रेसलाई आजीवन जुझारू नेतृत्व दिन पनि गणेशमानको उल्लेखनीय भूमिका छ। प्रजातन्त्र स्थापनाका लागि भएको २००७ सालको क्रान्तिका एक अगुवाका रूपमा उनले वीरगञ्ज मोर्चामा सशस्त्र सङ्घर्ष गरे। देशमा प्रजातन्त्र बहाली र पुनर्बहालीका लागि समर्पित सिंह सैद्धान्तिक हिसाबले बिपीका अनुयायी र सबैभन्दा ठूला समर्थकका रूपमा रहे। नेपाली कांग्रेसलाई लोकप्रिय बनाउन सदा क्रियाशील थिए। विसं २०१५ सालमा पहिलो निर्वाचन भएपछि बनेको सरकारमा वरिष्ठ मन्त्री भएका गणेशमानले २०१७ सालमा प्रजातन्त्र अपहरण भएपछि आठ वर्ष निरन्तर पहिले सिंहदरबार र त्यसपछि सुन्दरीजल बन्दीगृहमा कारावास जीवन बिताए। विसं २०२५ मा बिपीसँगै सुन्दरीजल बन्दीगृहबाट रिहा भएपछि प्रवासमा राजनीतिक सङ्गठन विस्तार गरे। विसं २०३३ मा बिपीसँगै राष्ट्रिय एकता तथा मेलमिलापको नीति लिई स्वदेश फर्केर तत्कालीन पञ्चायती व्यवस्थाका विरूद्ध सक्रिय रहे। नेता सिंहलाई विसं २०१७ पुस १ गतेको शाही कूपछि २०२५ सालसम्म बिपी कोइरालासँगै सुन्दरीजल बन्दीगृहमा थुनिएको थियो। विसं २०२५ मा जेलमुक्त भएपछि बिपीसँगै भारत निर्वासनमा गएका नेताहरुलाई २०३३ साल पुस १६ गते राष्ट्रिय एकता तथा मेलमिलापको नीति लिएर नेपाल फर्किएपछि त्रिभुवन अन्तर्राष्ट्रिय विमानस्थलबाटै गिरफ्तार गरी सुन्दरीजल बन्दीगृहमा दोस्रोपटक थुनियो। विसं २०६१ भदौ २४ गते बन्दीगृहलाई बिपी सङ्ग्रहालयमा रूपान्तरण गरिएको थियो। तत्कालीन पञ्चायती सरकारले बिपीसँगै मृत्युदण्डको माग गरिएका आठवटा मुद्दामा विशेष अदालतबाट सफाइ पाउनुभयो। गणेशमानले २०३६ सालको विद्यार्थी आन्दोलन र जनमत सङ्ग्रहमा उत्तिकै नेतृत्वदायी भूमिका निर्वाह गरे। बिपीको निधनपछि कांग्रेसका सर्वोच्च नेताका रूपमा गणेशमानले २०४२ सालको सत्याग्रह आन्दोलनको नेतृत्व गरे। विसं १९९७ देखि अनवरत राजनीतिमा समर्पित कडा स्वभाव र जुझारू व्यक्तित्वका सर्वप्रिय नेता गणेशमानको महत्वपूर्ण योगदान २०४६ सालमा रह्यो। जनआन्दोलनका लागि कम्युनिष्टसँग मिलेर पञ्चायतविरुद्ध आन्दोलनको घोषणा गर्ने सिंह उक्त आन्दोलनका सर्वोच्च कमाण्डर भई सबैको प्रिय बनेका हुन्। यस वर्ष कोरोना भाइरसको सङक्रमण फैलिएकाले गणेशमान जयन्तीका अवसरमा आज गणेशमान सिंह अध्ययन प्रतिष्ठानले उनको जन्मस्थान भएको क्षेत्र काठमाडौँ८ मा अक्सिमिटरलगायत स्वास्थ्य सामग्री वितरणसँगै जनचेतनामूलक अभियान शुरु गर्ने अध्यक्ष नवीन्द्रराज जोशीले जानकारी दिए। कांग्रेस र यसका भ्रातृ एवं शुभेच्छुक सङ्घ संस्थाले जुम प्रविधिबाट विभिन्न कार्यक्रम आयोजना गरी गणेशमान जयन्ती मनाउने जनाइएको छ।
गणेशमानको १०६ औं जन्मजयन्ती : शालिकमा माल्यार्पण गरी मनाइयो,"काठमाडौं : नेपाली कांग्रेसका नेता एवं २०४६ सालको जनआन्दोलनका कमाण्डर गणेशमान सिंहको आज १०६ औं जन्मजयन्ती विविध कार्यक्रम गरी मनाइँदै छ। स्वर्गीय नेता सिंहको जन्मजयन्तीका अवसरमा गणेशमान सिंह फाउण्डेसनले आज बिहान काठमाडौंको शोभाभगवतीमा एक कार्यक्रमका बीच उनको शालिकमा माल्यार्पण गरेको हो। कांग्रेस नेता प्रकाशमान सिंहले नेपालको राजनीतिमा गणेशमान सिंहको योगदानको चर्चा गरे। माल्यार्पण कार्यक्रममा काग्रेस नेता नविन्द्रराज जोशी लगायत सहभागी थिए। त्यस्तै गणेशमान सिंह तथा जन आन्दोलन सहीद स्मृति प्रतिष्ठानले आज बिहान काठमाडौंको शान्ति वाटिकामा पनि कार्यक्रम गरी सिंहको जन्मजयन्ती मनाइएको छ। कार्यक्रममा सीमाविद् बुद्धिनारायण श्रेष्ठलाई शान्ति स्वर्ण पदकबाट विभूषित गरिएको प्रतिष्ठानका अध्यक्ष एवं सांसद भीमसेनदास प्रधानले जानकारी दिए। नेपाली राजनीतिमा सर्वमान्य नेता, लौहपुरुषका नामले स्वर्गीय गणेशमान सिंहलाई चिनिन्छ। साथै उनलाई त्यागी नेताका रुपम समेत सबैले सम्मान गर्दै आएका छन्। २०४६ सालको राजनीतिक परिवर्तनपछि तत्कालीन राजा विरेन्द्रले गणेशमानलाई प्रधानमन्त्री बन्न आग्रह गरेपनि उनले कृष्णप्रसाद भट्टराईको नाम सिफारिस गरेका थिए। गणेशमानको १०६ औं जन्म जयन्ती मनाइँदै गणेशमानको त्यो रोचक भ्रमण"
"'नेपाल नै पर्याप्त छ, संघीय लोकतान्त्रिक गणतन्त्र जोड्न पर्दैन'","काठमाडौं : परराष्ट्रमन्त्री प्रदीप ज्ञवालीले 'नेपाल' आफैमा पर्याप्त भएकोले देशको नाम अगाडि फेरि 'संघीय लोकतान्त्रिक गणतन्त्र' जस्ता विशेषण जोड्न आवश्यक नरहेको बताएका छन्। संसदको राज्य व्यवस्था समितिको छलफलमा सहभागी हुँदै सोमबार परराष्ट्रमन्त्री ज्ञवालीले मुलुकको नाममा कुनै विशेषण जोड्न जरुरी नभएको स्पष्ट पारेका हुन्। परराष्ट्रमन्त्री ज्ञवाली भने, 'नेपाल नै पर्याप्त छ, संघीय लोकतान्त्रिक गणतन्त्र जोड्द पर्दैन।' उनले नयाँ संविधान जारी गर्दा पनि देशको नाम संघीय लोकतान्त्रिक गणतन्त्र नेपाल लेख्ने औपचारिक निर्णय नभएको दाबी गरे। कहिले संघीय लोकतान्त्रिक गणतन्त्र नेपाल, कहिले नेपाल मात्र लेख्ने गर्दा अलमल भएकोले एकरुपता ल्याउन सरकारले नेपाल मात्र लेख्ने निर्णय गर्नु परेको उनको भनाइ थियो। केही दिनअघि मन्त्रिपरिषद्को बैठकले मुलुकको नाम लेख्दा संघीय लोकतान्त्रिक गणतन्त्र नेपालको साटो नेपाल मात्र लेख्ने निर्णय गरेपछि यसको आलोचना तथा विरोध भएको थियो। उनले यसलाई राजनीतिक परिवर्तन तथा बदलिएको शासकीय प्रणालीसँग जोड्न आवश्यक नरहेको बताए। उनले भने, यो देशको नामको सन्दर्भमा गरिएको निर्णय हो। हाम्रो शासन प्रणालीका सम्बन्धमा प्रश्न उठाउनु गलत हो। संघीयता लोकतान्त्रिक गणतन्त्रप्रतिको निष्ठामा कमी आउन खोजेको हो कि भन्ने अर्थ लगाउनु अनुचित हुन्छ ।"
नेपालको नामबाट 'संघीय लोकतान्त्रिक गणतन्त्र' हटाउने निर्णय कार्यान्वयन नगर्न निर्देशन,काठमाडौं : प्रतिनिधिसभा अन्तर्गत राज्य व्यवस्था समितिले नेपालको आधिकारिक नामबाट 'संघीय लोकतान्त्रिक गणतन्त्र' हटाउने मन्त्रिपरिषद्को निर्णय कार्यान्वयन नगर्न सरकारलाई निर्देशन दिएको छ। सोमबार बसेको बैठकले यस्तो निर्देशन दिएको हो। असोज ११ गते बसेको मन्त्रिपरिषद् बैठकले 'संघीय लोकतान्त्रिक गणतन्त्र नेपाल'बाट 'संघीय लोकतान्त्रिक गणतन्त्र' हटाएर 'नेपाल' मात्र बनाउने निर्णय गरेको थियो। सरकारले मन्त्रिपरिषद्को उक्त निर्णयलाई गोप्य राखेको थियो। समितिले उक्त निर्णय संविधानको मर्म विपरीत भएको भन्दै कार्यान्वयन नगर्न निर्देशन दिएको छ।
"नेपालसँग सम्बन्ध सुधार्न भारतको विशेष पहल, यसै महिना विदेश सचिवको भ्रमण","नयाँदिल्ली : पछिल्लो समय चिसिएको नेपालभारत सम्बन्ध सुधारका लागि भारतले महत्वपूर्ण प्रयास गरेको छ । भारतीय सेना प्रमुख नेपाल भ्रमण गरी फर्किएको एक सातापछि नै विदेश सचिव हर्ष वर्धन श्रींग्ला नेपाल भ्रमणमा आउने कार्यक्रम तय भएको छ । उनी यही नोभेम्बरको अन्त्यमा काठमाडौँ आइपुग्ने बताइएको छ । विशेष गरी नेपालसँग पछिल्लो समय चिसिएको सम्बन्ध सुधारका लागि उनको भ्रमण हुन लागेको बुझिएको छ । नेपालसँगको सम्बन्ध सामान्य बनाउन भारतले ठूलो कदम चालेको भन्दै हिन्दुस्तान टाइम्सले एक समाचार प्रकाशित गरेको छ । भारतीय सेना प्रमुख एमएम नारावणेले नेपाली सेनाबाट मानार्थ महारथीको दज्र्यानी चिन्ह प्राप्त गरेर स्वदेश फर्किएको केही दिनमै भारत सरकारले विदेश सचिव हर्ष वर्धनलाई नेपाल पठाउन लागेको हो । नारावणेले नेपालस्थित प्रधानमन्त्री केपी ओलीसँग समेत भेट गरेका थिए । त्यस क्रममा दुई देशबीच संवादबाट समस्या समाधान गर्ने कुरा भएको बताइएको थियो । कालापानी, लिपुलेक र लिम्पियाधुराको क्षेत्रलाई समेट्दै नेपाल सरकारले आफ्नो देशको नक्सा जारी गरेसँगै भारतका विभिन्न उच्च ओहदाका अधिकारीहरुले नेपालबारे टिप्पणी गरेका थिए । भारतीय सेनाप्रमुख नारावणेसहित भाजपाका उच्चस्तरीय नेताले नै नेपालबारे टिप्पणी गरेका थिए । तिक्तताका बावजुद नेपालभारत सम्बन्ध सुधार्ने पहल भएको विज्ञहरु बताउँछन् । हिन्दुस्तान टाइम्सका अनुसार भारतीय विदेश सचिव श्रींग्ला नोभेम्बर २६ देखि २७ का लागि नेपाल आउनेछन् । नेपाल भ्रमणको अवसरमा श्रींग्लाले नेपालस्थित प्रधानमन्त्री केपी ओलीसहित राष्ट्रपति विद्यादेवी भण्डारी, परराष्ट्रमन्त्री प्रदीप ज्ञवालीलाई पनि भेट गर्नेछन् । श्रींग्लाको यस भ्रमणमा संयुक्त प्राविधिक स्तरीय सीमा समितिको बैठकको मिति समेत तय गरिने बताइएको छ । भारतीय कुटनीतिज्ञहरुको हवाला दिँदै हिन्दुस्तान टाइम्समा जनाइएको छ कि, उक्त भ्रमणमा एक भन्दा धेरै एजेन्डामा छलफल हुनेछ ।"
कांग्रेसमा समझदारी : विभागमा पौडेल पक्ष लचिलो,"काठमाडौं : प्रमुख प्रतिपक्षी नेपाली कांग्रेसमा लामो समयदेखिको असमझदारी हटेको छ। वरिष्ठ नेता रामचन्द्र पौडेल पक्षको मागका विषयमा आइतबार सहमति जुटेको हो। हामी पाँच दिनदेखि निरन्तर छलफलमा थियौं। वरिष्ठ नेता रामचन्द्र पौडेल समूहले राखेका मागमा मिहिन रूपमा छलफल भयो, पौडेलनिकट केन्द्रीय सदस्य चन्द्र भण्डारीले भने, सभापतिज्यूले राम्रोसँग छलफल गराउनुभयो। हरेक एजेन्डामा सबै नेतालाई कुरा राख्न दिनुभयो। अन्ततः आपसी द्वन्द्व समाधान गर्न सफल भएका छौं। उनले असमझदारी हटाउँदै महाधिवेशनलाई निष्पक्ष रूपमा सम्पन्न गर्न नेताबीच सहमति भएको बताए। पदाधिकारी, पूर्वपदाधिकारीसहित केन्द्रीय सदस्यबीच एक सातादेखि अनौपचारिक छलफल चल्दै आएको थियो। सभापति शेरबहादुर देउवा निवास बूढानीलकण्ठमा पछिल्ला तीन दिन लगातार छलफल भएको थियो। त्यही छलफलका आधारमा महामन्त्री पूर्णबहादुर खड्काले केन्द्रीय कार्यसमिति बैठकमा प्रस्ताव पेस गर्ने सहमति भएको छ। महामन्त्रीले सभापति र वरिष्ठ नेतासँग समन्वय गरेर अहिले उठेका सबै विषयमा प्रस्ताव ल्याउनुहुन्छ, केन्द्रीय सदस्य भण्डारीले अन्नपूर्णसँग भने, अब केन्द्रीय कार्यसमिति बैठक बसेर हामी छलफल गर्छाैं। सबैले आआफ्ना कमजोरी सच्याएर अगाडि बढ्ने प्रतिबद्धता जनाएका छन्। वरिष्ठ नेता पौडेल समूहले २७ केन्द्रीय सदस्यको हस्ताक्षरसहित असोज १२ गते केन्द्रीय कार्यालयमा नेतृत्वले विधानविपरीत निर्णय गरेको भन्दै १६ बुँदे विरोधपत्र बुझाएको थियो। केन्द्रीय कार्यसमिति बैठकअघि नै आफ्ना मागको सम्बोधन गर्नुपर्ने दबाब पौडेल समूहको थियो। कांग्रेस सहमहामन्त्री डा प्रकाशशरण महतले नेताबीच कायम अविश्वास हटाउँदै एकढिक्का भएर महाधिवेशनमा जुट्ने समझदारी भएको बताए। मुख्य कुरा त नेताबीच जुन आशंका र अविश्वास थियो त्यसलाई चिर्ने काम भएको छ, सहमहामन्त्री डा महतले भने, अब समझदारीमै अगाडि बढ्ने कुरा भएको छ। र, एकताका साथ महाधिवेशनमा जुट्ने समझदारी भएको छ। पौडेल समूहले क्रियाशील सदस्यता वितरण र विभाग गठनमा चर्काे असन्तुष्टि जनाउँदै आएको थियो। राजनीतिक दल समायोजनका नाममा केन्द्रबाट मनोमानी रूपमा क्रियाशील सदस्यता वितरण गरिएको आरोप पौडेल समूहको थियो। त्यस्तै विधानविपरीत विभाग गठन गरिएकाले खारेज गर्नुपर्ने माग उनीहरूको थियो। विभाग गठन भइसकेकाले खारेज गर्न नसकिने सभापति देउवाको अडानपछि पौडेल समूह पनि लचिलो बनेको हो। क्रियाशील सदस्यतालाई लिएर उहाँहरूमा आशंका थियो। दल समायोजनका नाममा सदस्यता वितरणमा जथाभावी हुने हो कि भन्ने आशंका थियो। त्यसलाई स्पष्ट पार्ने काम भएको छ, सहमहामन्त्री महतले भने, पार्टीको स्थानीय संयन्त्रसँग समन्वय गरेर सदस्यता वितरण गर्ने कुरा भयो। उहाँहरू यसमा स्पष्ट हुनुभएको छ। केन्द्रीय सदस्य भण्डारीले पनि पार्टीभित्र उठेका आशंका मेटाउन अनौपचारिक बैठक सफल भएको दाबी गरे। महाधिवेशनलाई प्रभावित पार्ने मुख्य विषय भनेको क्रियाशील सदस्यता नै हो। यसमा विधानको व्यवस्थाअनुसार अगाडि बढ्ने समझदारी भएको छ, उनले भने। कांग्रेस नेताबीच फागुन ७ देखि १० गतेसम्म काठमाडौंमा गर्ने गरी तोकिएको १४ औं महाधिवेशनको कार्यतालिकाबारे पनि बैठकमा छलफल भएको थियो। कोरोना संक्रमणका कारण कार्यतालिका अनुसार काम नभएकाले तोकिएको मितिमा महाधिवेशन गर्न नसकिनेमा सबै शीर्ष नेता एकमत देखिएका छन्। तर, नयाँ मिति तोक्नुअघि क्रियाशील सदस्यतालाई चाँडो टुंगो लगाउने समझदारी भएको छ। त्यस्तै, पार्टीको क्रियाशील सदस्यता छानबिन समितिका संयोजक केन्द्रीय सदस्य रमेश लेखकलाई बनाउने अनौपचारिक सहमतिसमेत भएको स्रोतले जनाएको छ। लेखक १३ औं महाधिवेशनमा गठित सदस्यता छानबिन समिति सदस्य थिए। उनी सभापति देउवानिकट भए पनि पार्टीमा सबै पक्षले स्विकार्ने नेताका रूपमा चिनिन्छन्। फेरि सर्यो बैठक कांग्रेस केन्द्रीय कार्यसमिति बैठक चौथो पटक सरेको छ। पार्टीको आसन्न महाधिवेशनको कार्यतालिका संशोधनबारे छलफल गर्न सोमबारका लागि बैठक बोलाइएको थियो। उक्त बैठक बिहीबारसम्मका लागि स्थगन गरिएको कांग्रेस केन्द्रीय कार्यालयका मुख्यसचिव कृष्णप्रसाद पौडेलले बताए। यसअघि शुक्रबार बोलाइएको बैठक नबसी सोमबारसम्मका लागि सरेको थियो। सोमबारका लागि बोलाइएको केन्द्रीय कार्यसमिति बैठक नेताबीचकै समझदारीमा सरेको हो, मुख्यसचिव पौडेलले भने, उपसभापति विमलेन्द्र निधि र पूर्वमहामन्त्री कृष्णप्रसाद सिटौला आइसोलेसनमा हुनुहुन्छ। बाँकी दर्जन नेता पनि कोभिड संक्रमित भएकाले बैठक सारिएको हो। उनले महामन्त्री खड्कालाई सहमतिको प्रस्ताव ल्याउने जिम्मेवारी दिइएकाले त्यसको तयारीका लागि पनि बैठक केही दिन पर सारिएको जनाए।"
आमाका सन्तान अनागरिक,"काठमाडौं : महोत्तरीका ३२ वर्षीय अर्जुन शाहलाई ०७४ सालमा सर्वोच्च अदालतले आमाको नामबाट नागरिकता दिन आदेश दिएको थियो। तर, शाहले अझै नागरिकता पाउन सकेका छैनन् । जिल्ला प्रशासन कार्यालयमा अदालतको आदेश लिएर पटकपटक जाँदा पनि नागरिकता नपाएको उनी बताउँछन्। जति पटक जान्छु, कानुन नबनेसम्म दिन सकिँदैन भनेर फर्काउँछन्, उनी भन्छन्, २०६९ मा मुद्दा हालें, २०७४ मा नागरिकता दिनू भनेर सर्वोच्चले फैसला गर्यो। तर, अहिलेसम्म मैले नागरिकता पाएको छैन। आमाको नामबाट नागरिकता नपाउँदा शाहजस्तै धेरै युवायुवती मानसिक तनावमा छन्। यस्तै समस्या झेल्दै आएका बाँकेका एक युवाले आत्महत्या गरेका छन्। सुनसरीका एक युवाले पनि वडा कार्यालयले नागरिकताको सिफारिस नदिएपछि आत्महत्या गरेका थिए। शाहका अनुसार नागरिकता नहुँदा राज्यबाट आउने आधारभूत सुविधादेखि शिक्षादीक्षामा प्रत्यक्ष प्रभाव परिरहेको छ। सिमकार्ड लिन, बंैक खाता खोल्न, प्यान लिनदेखि प्रत्येक काममा नागरिकता आवश्यक पर्छ। अदालतले आदेश दिँदा पनि धेरै युवाले नागरिकता पाइरहेका छैनन्। कोभिड महामारीका बेला पाउने राहत र बिमा सुविधाबाट पनि वञ्चित हुनुपरेको शाह बताउँछन्। सरकारले बाँडेको राहत आफू र परिवारले नपाएको उनको भनाइ छ। कोभिडको बिमा पनि गर्न सकेको छैन। सरकारी राहत पनि नागरिकता नहुँदा दिएनन्, उनको गुनासो छ, सर्वोच्चले दिनूभन्दा पनि दिएनन्। के म अब संयुक्त राष्ट्रसंघ जाऊँ ? के उसले भनेर देलान् त ? पोखराका ३२ वर्षीय सुरज हजारे दाहाल पनि नागरिकता नहुँदा आफ्नो शिक्षामा ठूलो असर परेको बताउँछन्। कक्षा १२ मा म जिल्लाकै उत्कृष्ट विद्यार्थी थिएँ। तर, ब्याचलरको पढाइ नागरिकताकै कारण बिग्रियो, दाहालको गुनासो छ, मानसिक तनावले मेरो पढाइमा असर परेको हो। उनका बाबु भारतीय र आमा नेपाली हुन्। आफूले नेपालमै शिक्षादीक्षा लिएको उनको भनाइ छ। काठमाडौंका २७ वर्षीय राजन प्रधान (नाम परिवर्तन)लाई नागरिकता नहुँदा उच्च शिक्षा हासिल गर्न विदेश जान सकस परेको छ। होटल म्यानेजमेन्टतर्फ स्नातकोत्तर गर्न जानका लागि नागरिकताको पर्खाइमा रहेको उनको भनाइ छ। नागरिकतासम्बन्धी विधेयक चाँडै पारित नभए आफ्नो पढाइमा ठूलो धक्का लाग्ने उनी बताउँछन्। जिल्ला प्रशासन कार्यालय जाँदा कानुन बनेपछि मात्रै नागरिकता बनाइदिने भन्दै फकाउने गरेको उनको गुनासो छ। उनी पनि विदेशी बाबु र नेपाली आमाका सन्तान हुन्। ललितपुरकी विष्णु नकर्मी (नाम परिवर्तन)लाई नागरिकता नभएकै कारण आफू हरेक स्थानमा हेपिएको महसुस गर्छिन्। नागरिकता नहुँदा स्नातकको प्रमाणपत्रसमेत नपाएको उनको गुनासो छ। दुई वर्षअघि आमाको मृत्यु भएपछि उनी हजुरआमासँग बस्दै आएकी छन्। उनी जन्मिएका बेला आमालाई अस्पतालमा छाडेर उनका बुवा बेपत्ता भएपछि हालसम्म सम्पर्कमा छैनन्। निजी संस्थामा जागिर गर्ने उनले अन्य सहकर्मीको कोभिड बिमा हुँदा आफ्नो नहँुदा सबैभन्दा नराम्रो लागेको उनी सुनाउँछिन्। अफिसका अरू सबैको बिमा भयो तर मेरो भएन, उनी भन्छिन्, के म गैरनागरिक हो ? यहीँ जन्में, हुर्कें, पढें। गृह मन्त्रालयका प्रवक्ता चक्रबहादुर बुढाले आमाको नाममा वंशजको नागरिकता लिन समस्या नभएको बताए। बाबु विदेशी भएको हकमा भने बाबुको देशमा नागरिकता नभएको प्रमाण पेस गर्नुपर्ने विद्यमान कानुनी व्यवस्थाअनुसार हुने गरेको प्रवक्ता बुढाको भनाइ छ। आमाको नाममा वंशजको नागरिकता पाउन समस्या छैन। तर, बाबु विदेशी भए त्यो देशमा नागरिकता नभएको प्रमाण पेस गर्नुपर्ने विद्यमान कानुनी व्यवस्था छ, त्यहीअनुसार भइरहेको छ, उनले भने। उनले बाबुको ठेगान भएको हकमा नागरिकता दिने अधिकारीले कागजात प्रमाणका आधारमा दिने गरेको बताए। कर्मचारीले आफू विश्वस्त नहुँदासम्म जोखिम लिन सक्दैन। यसकारण कतिपय समस्या आएका छन्, उनले भने। बुढाले अदालतको आदेशपछि नागरिकता दिइएको जानकारी दिए। कतिपय ठाउँमा कागजात नपुर्याउँदा समस्या भएको हुन सक्ने उनले सुनाए। नयाँ कानुन नबनेकाले पुरानै कानुनअनुसार नागरिकता वितरण भइरहेको उनको भनाइ छ। आमाको नाममा नागरिकता कति जनाले पाए भन्ने तथ्यांक छैन। तर, सर्वोच्च अदालतबाट सयभन्दा बढीले मुद्दा लडेर नागरिकता पाएको देखिन्छ। अझै १५ वटा मुद्दा सर्वोच्चमै विचाराधीन छन्। बाँकेमा मात्रै उच्च अदालत तुलसीपुरअन्तर्गत नेपालगन्ज इजलासले ३८ जनालाई आमाको नाममा नागरिकता दिनका लागि आदेश दिएकामा ८ जनाले मात्रै पाएका छन्। नपाएका ३० मध्ये एक जनाले आत्महत्या गरेका हुन्। संसद्मै अड्कियो नागरिकता विधेयक नेपाल नागरिकता ऐन, २०६३ लाई संशोधन गर्न बनेको विधेयक संसद्मै विचाराधीन छ। सरकारले यो विधेयक २०७५ साउन २२ गते संसद्मा दर्ता गरेको थियो। उपप्रधानमन्त्री ईश्वर पोखरेलले संसद्मा पेस गरेको विधेयक राष्ट्रियसभामा पुगेर अड्किएको छ। प्रतिनिधिसभाका सदस्य महेश्वर गहतराजले नागरिकता विधेयक रोकिँदा जनताको भाग्य र भविष्य नै अवरोध भइरहेको बताए। यो विधेयक प्रतिनिधिसभाबाट राष्ट्रियसभामा गइसकेकाले आउँदो हिउँदे अधिवेशनमा पारित हुने उनको भनाइ छ। अधिवक्ता सविन श्रेष्ठले छिटो विधेयक पास गरेर आमाको नामबाट नागरिकता दिने बाटो खोल्नुपर्ने धारणा व्यक्त गरे। उनका अनुसार यो विधेयकले आमाको नाममा नागरिकता पाउने व्यवस्था गरेको छ। विदेशी बाबु र नेपाली आमाबाट जन्मेका सन्तानले आमाको नामबाट नागरिकता पाउने व्यवस्था विधेयकले गरेको हो। विधेयकले पूर्ण विभेद अन्त्य नगरेको भए पनि सकारात्मक रहेको उनको तर्क छ। वैवाहिक अंगीकृत विषयमा छिनोफानो नभए त्यसलाई थाती राखेर विधेयक पास गर्नुपर्ने सुझाव उनी दिन्छन्। ०७८ मा हुने राष्ट्रिय जनगणनामा नागरिकता भएनभएको तथ्यांक संकलन गर्नुपर्ने उनको भनाइ छ। यस्तो छ संवैधानिक व्यवस्था संविधानको धारा १० मा कुनै पनि नेपाली नागरिकलाई नागरिकता प्राप्त गर्ने हकबाट वञ्चित गरिने छैन भन्ने व्यवस्था छ। तर, नागरिकता भने नेपालको नागरिकता ऐन २०६३ अनुसार वितरण भइरहेको छ। संविधानले नागरिक मानेकाले पनि कानुन नयाँ नबन्दा नागरिकता पाएका छैनन्। संविधानको धारा ११ ले नेपालको नागरिक ठहर्ने व्यवस्था गरेको छ। यही धारामा नेपालको नागरिक आमाबाट नेपालमा जन्म भई नेपालमै बसोबास गरेको र बाबुको पहिचान हुन नसकेको व्यक्तिलाई वंशजको आधारमा नेपालको नागरिकता प्रदान गरिनेछ भन्ने व्यवस्था गरेको छ। तर, बाबु विदेशी नागरिक भएको ठहरेमा त्यस्तो व्यक्तिको नागरिकता संघीय कानुनबमोजिम अंगीकृत नागरिकतामा परिणत हुने उल्लेख छ। धारा १२ मा यो संविधानबमोजिम वंशजको आधारमा नेपालको नागरिकता प्राप्त गर्ने व्यक्तिले निजको आमा वा बाबुको नामबाट लैंगिक पहिचानसहितको नेपालको नागरिकताको प्रमाणपत्र पाउन सक्नेछ भन्ने व्यवस्था छ। धारा ३०४ मा यो संविधान प्रारम्भ हुँदाका बखत कायम रहेका नेपाल कानुन खारेज वा संशोधन नभएसम्म लागू रहने उल्लेख छ। तर, यो संविधानसँग बाझिएको कानुन यो संविधान बमोजिमको संघीय संसद्को पहिलो अधिवेशन बसेको मितिले एक वर्षपछि बाझिएको हदसम्म स्वतः अमान्य हुने जनाइएको छ। कांग्रेस बैठकमा भनाभन : नागरिकतामा देउवाको लाइन खारेज ! नागरिकता विधेयकको विरोधमा नागरिक समाज आन्दोलित नागरिकताबाट पतिको नाम हटाउने प्रस्ताव नागरिकता ऐन संशोधनमा सर्वोच्चको कारण देखाउ आदेश विधेयक पारित नहुँदा ६३ लाख नेपालीले पाएनन् नागरिकता"
चितुवाको आक्रमणबाट बैतडीमा एकको मृत्यु,बैतडी : चितुवाको आक्रमणबाट बैतडीमा एक किशोरीको ज्यान गएको छ । शिवनाथ गाउँपालिका ४ बगारकी अन्दाजी १८ वर्षीया माया महताको चितुवाको आक्रमणबाट मृत्यु भएको हो । घाँस काट्न छिमेकी जिल्ला डडेल्धुराको भागेश्वर गाउँपालिका १ मर्मागाड पुगेकी किशोरीको सोमबार दिउँसो साढे २ बजेतिर आक्रमण गर्दा मृत्यु भएको शिवनाथ गाउँपालिकाका अध्यक्ष कर्णसिंह साउँदले जानकारी दिए । गत आइतबार मात्रै भागेश्वरमा चितुवाले १२ वर्षीय बालकको ज्यान लिएको थियो । घटनास्थल बैतडीको शिवनाथ गाउँपालिकासँग जोडिएको डडेल्धुराको भागेश्वर गाउँपालिका १ मा पर्ने बैतडीले प्रहरीले जनाएको छ । घटनाका बारेमा थप बुझ्नका लागि जिल्ला प्रहरी कार्यालय डडेल्धुराबाट प्रहरी टोली खटिसकिएको जिल्ला प्रहरी कार्यालय डडेल्धुराले जनाएको छ । बैतडीको सीमासम्म बैतडीबाट पनि प्रहरी खटिएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए । नरभक्षी चितुवाको आक्रमणबाट तल्लोसोराड क्षेत्रमा अहिलेसम्म २७ जनाको ज्यान गइसकेको छ । चितुवाले केही दिन शिवनाथसँग सीमा जोडिएको भारतको तमोलीमा पनि मान्छे ज्यान लिएको र सोही चितुवा नेपाल भित्रिएको हुनसक्ने शिवनाथ गाउँपालिकाका अध्यक्ष साउँदले जानकारी दिए ।
झुक्याएर भारत लैजाँदै गरिएका १२ युवतीको उद्धार,"काठमाडौं : विभिन्न बहाना र प्रलोभनमा लुकिछिपी भारतीय सीमासम्म पुर्याइएका १२ नेपाली युवतीको उद्धार भएको छ। कोराना महामारीको विषमस्थिति र बेरोजगारीको फाइदा उठाएर मानव बेचबिखनका लागि भारत लान लागिएको सूचनाका आधारमा ती युवतीको आफन्त नेपाल संस्थाको पहल र जिल्ला प्रहरी कार्यालय, पर्साको सहयोगमा उद्धार गरिएको हो। हाल उनीहरु सोही संस्थाको संरक्षणमा छन्। सिराहा र सर्लाहीमा स्टेज कार्यक्रममा नाच प्रदर्शन गर्ने भनी विभिन्न जिल्लाबाट पर्साको वैकल्पिक नाका हुँदै भारतसम्म पुर्याइएका ती युवतीको उद्धार गरिएको बताइएको छ। ती युवतीलाई स्टेज कार्यक्रममा नाच देखाउने र दैनिक रु दुई हजारका दरले रकम दिने भनी काठमाडौंको बालाजुबाट लगिएको थियो। पथलैयाको जङ्गलमा पुगेपछि उनीहरुलाई समूह विभाजन गरी नेपाल भारत सिमानामा पुर्याइएको थियो। सीमा कटाउने क्रममा चार जनालाई सीमा नाकाबाट र अन्य सात जनालाई भारतबाट उद्धार गरिएको हो। ती युवतीसँगै रहेका युवक पक्राउ परेका छन्। आफन्त नेपालका निर्देशक ईन्द्रराज भट्टराईले बेरोजगारीको चपेटामा परेर दैनिकी गुजार्न समस्या परेकाबाट फाइदा लुट्न मानव तस्करहरु सक्रिय भइरहेका बेला आफूहरुले उद्धारमा काम गर्न पाएकामा खुशी व्यक्त गरे।"
हुण्डीको १६ लाख रकम सहित भारतीय नागरिक पक्राउ,वीरगन्ज : हुण्डी (अवैध वित्तीय कारोबार) को कारोबारी रहेको भन्दै एक भारतीय नागरिकलाई प्रहरीले वीरगन्जबाट १६ लाख रकम सहित पक्राउ गरेको छ। पक्राउ पर्नेमा भारत बिहारको रक्सौल घर भएका ५० वर्षीय कृष्णकुमार जैन रहेका छन्। उनको साथबाट प्रहरीले श्रोत खुल्न नसकेको नेपाली १६ लाख रुपैयाँ बरामद गरेको छ। अवैध वित्तीय कारोवार (हुण्डी) भइएरहेको छ भन्ने विशेष सुचनाको आधारमा जिल्ला प्रहरी कार्यालयबाट खटिएको प्रहरी टोलीले जैनलाई वीरगन्जको माइस्थानबाट पक्राउ गरेको हो। प्रहरीको टोलीले माइस्थान चोकमा चेकजाच गर्ने क्रममा जैन सवार रहेको ना ६४ प ९०५६ नम्बरको मोटरसाइकलमा श्रोत खुल्न नसकेको १६ लाख रुपैयाँ बरामद भएपछि नियन्त्रणमा लिइएको पर्साकी प्रहरी उपरीक्षक गंगा पन्तले जानकारी दिइन्। नगद र मोटरसाइकल सहित पक्राउ गरिएका जैनलाई जिल्ला प्रहरी कार्यालयमा राखी बैंक तथा वित्तीय ऐन सम्बन्धी कसुर शीर्षकमा म्याद थप गरी अनुसन्धान कार्य भइरहेको प्रहरी उपरीक्षक पन्तले बताइन् ।
फूलैफूलको पर्व तिहार (फोटो फिचर),"काठमाडौं : तिहारलाई फूलैफूलको पर्व भनिन्छ। तिहारमा फूलको प्रयोग र माग अत्याधिक हुने गर्छ । विशेषगरी तिहारको लागि सयपत्री, मखमली, गोदावरी जस्ता फूलको माग बढी हुन्छ । तिहारका लागि भनेर घरघरमा पनि फूल फूलाइन्छ भने बेचबिखनका लागि पनि किसानहरूले सयपत्री, मखमली, गोदावरी फूल लगाउने गर्छन् । ढकमक्क फुलेको सयपत्री र मखमली हेर्दा छुट्टै आनन्द हुन्छ। यसले घर अफिस सबैतिर सुन्दरता थप्छ। तिहारमा घर सजाउनका लागि तथा काग, कुकुर, गाई र दाजुभाइ पूजा गर्न, सयपत्रीमखमली फूल सबैका लागि मन पर्छ। काग तिहारमा कागलाई खाना खुवाउन, भोलिपल्ट कुकुर पूजा, पर्सिपल्ट गाई हुँदै गोवर्द्धन पूजा र भाइटीकामा सयपत्री र मखमली प्रयोग हुन्छ। तिहारको रौननसँगै राजधानीका विभिन्न स्थानमा फूल विक्रिका लागि राखिएको छन्। राजधानीका विभिन्न स्थानमा किसानहरूले सयपत्री, मखमली, गोदावरी फूल टिप्दै गरेका केही दृश्यहरू सुनिता डंगोलले कैद गरेकी छिन्।"
अंग्रेजलाई हराएको ऐतिहासिक गढीमा झण्डा फहराउँदै विजयोत्सव (फोटोफिचर),"सिन्धुलीगढी : नेपाली वीर गोरखालीहरुले साम्राज्यवादी बेलायती सेनासँग भएको ऐतिहासिक युद्धमा विजय प्राप्त गरेको स्मरणमा सिन्धुलीगढीमा २५३ औं विजयोत्सव धुमधाम साथ मनाइएको छ । गोरखाली फौजले साम्राज्यवादी बेलायती सेनालाई परास्त गराएको स्मरणमा सोमबार राष्ट्रिय झण्डा झण्डोत्तोलन गर्दै विजयोत्सव मनाइएको हो । कमलामाई नगरपालिका सिन्धुलीको आयोजनामा यसअघि राष्ट्रियस्तरका विशिष्ट व्यक्तिहरुको उपस्थितिमा विभिन्न कार्यक्रमको आयोजना गर्दै भव्य रुपमा कार्यक्रम गर्ने गरिएको थियो । तर, यस वर्ष कोरोना भाइरसको महामारीका कारण सिन्धुलीगढीमा औपचारिक रुपमा झण्डोत्तोलन तथा नेपाली सेनाले सलामी दिएर विजयोत्सव मनाइएको हो । सिन्धुलीगढी किल्ला नेपाली वीर गोरखालीहरुको फौजको नेतृत्व गर्ने श्रीहर्ष पन्त, बंशराज पाण्डे र बंशु गुरुङले विस १८२४ कात्तिक २४ गतेका दिन साम्राज्यबादी बेलायती अंग्रेज फौजलाई परास्त गर्दै नेपालको सार्भभौम र अखण्डता जोगाएको ऐतिहासिक स्थल हो । यस ऐतिहासिक अवसरमा सोमबार कमलामाई नगरपालिका सिन्धुलीका मेयर खड्गबहादुर खत्रीले ठूलोगढीमा नेपाली झण्डा झन्डोत्तोलन गर्नुका साथै नेपाली सेनाको बर्दबहादुर गणले सलामी अर्पण गरेका थिए । विजय उत्सवमा नगर प्रमुख खत्रीले आफु निर्वाचित भएदेखि नै सिन्धुलीगढीको पुनर्निर्माण, संरक्षण र सम्बद्र्धनमा उच्च प्राथमिकतामा राखेर काम गरेको बताए । साथै पछिल्लो समय गढीलाई विश्वसामु चिनाउने अभियानमा लागेको उनको भनाइ छ । भग्नावशेष गढी क्षेत्रको विकासमा स्थानीय सरका प्राथमिकता दिएको छ । आगामी दुई वर्षभित्र गढीको धेरै निर्माण कार्य सकिन्छ । ऐतिहासिक स्थलको विकास सँगै यसको सामरिक महत्वबारे विश्वसामु चिनाउने अभियानमा छौँ, प्रमुख खत्रीले भने । कार्यक्रममा प्रमुख जिल्ला अधिकारी योगेन्द्र प्रसाद पाण्डेले बहादुर गोर्खाली फौजका कारण नेपाललाई नै व्रिटिसहरुको उपनिवेश हुनबाट जोगाएको ऐतिहासिक क्षणको स्मरण गर्दै यसको महत्वलाई जोगाइराख्न विजयोत्सवको आयोजना गर्नुपरेको बताए । कार्यक्रममा नगरपालिकाकी उपप्रमुख मन्जु देवकोटाले स्वागत गर्दै यसअघि भव्यरुपमा कार्यक्रमहरु गर्ने गरिए पनि यस वर्ष कोरोनाका कारण स्वास्थ्य सुरक्षा र सामाजिक दूरी कायम गर्दै सामान्य हिसावले विजयोत्सवको आयोजना गर्नु परेको बताइन् ।"
विश्वभर कोरोना संक्रमितको संख्या पाँच करोड नाघ्यो,काठमाडौं : चीनबाट गत वर्षको डिसेम्बरमा शुरु भएको कोरोना भाइरसबाट हालसम्म ५ करोड भन्दा बढी व्यक्ति सङ्क्रमित भइसकेका छन्। यस कोरोना भाइरसबाट हालसम्म ५ करोड ४ लाख २ हजार ५५८ सङ्क्रमित हुनुको साथै १२ लाख ५६ हजार २५४ जनाको मृत्यु भएको जोन्स हप्किङ विश्वविद्यायलले सोमबार जानकारी दिएको छ। यसैबीच तीमध्ये ३ करोड ५५ लाख भन्दा बढी कोरोना मुक्त भएका छन्। संयुक्त राज्य अमेरिका सबैभन्दा बढी प्रभावित देश हो। अमेरिकामा कोरोना भाइरसबाट २ लाख ३७ हजार ११३ जनको मृत्यु भएको छ। अमोरिकामा ९९ लाख ७१ हजार ६५१ व्यक्ति कोरोना भाइरस सङ्क्रमित भएका छन् । अमेरिकापछि ब्राजिलमा १ लाख ६२ हजार ३९७ जनाको कोरोना भाइरसको कारण मृत्यु भएको छ। ब्राजिलमा ५६ लाख ६४ हजार ११५ कोरोना भाइरस सङ्क्रमित रहेका छन्। भारतमा १ लाख २६ हजार ६११ जनाको कोरोना भाइरस सङ्क्रमणको कारण मृत्यु भएको छ । यहाँ ८५ लाख ५३ हजार ६५७ कोरोना भाइरस सङ्क्रमित भएका छन् । मेक्सिकोमा यस भाइरसका कारण ९५ हजार २७ जनाको मृत्यु भएको छ भने ९ लाख ६७ हजार ८२५ जना सङ्क्रमित भएका छन् ।बेलायतमा ४९ हजार १३४ जनाको मृत्यु भएको छ भने ११ लाख ९५ हजार ३५० जनाको कोरोना भाइरस संक्रमित भएका छन् । चीनमा कोरोना भाइरसबाट ९१ हजार भन्दा बढी व्यक्ति सङ्क्रमित भए भने ४ हजार ७४१ जनाको यस भाइरसको कारण मृत्यु भएको थियो । राससएएफपी
अछूत दृष्टिकोण,"दुईजना गोठाला जंगलछेउको पीपलको रूखमुनि बसेर संवाद गरिरहेका थिए। खोल्सापारितिर पनि चारपाँचजना गोठाला केटोकटी खेलिरहेका थिए। संवाद गरिरहेकामध्ये एकजनाले ती केटाकेटी देखाउँदै भने ए साथी, पारिपट्टि खेलिरहेका केटाकेटी हेर त, तिनीहरू सबै अछूतका सन्तान हुन्। कालो देखिने कामी, सेतो देखिने दमाइ। होचो देखिने सार्की र अग्लो देखिने पोडेका छोरा हुन्। यिनका बाउआमा अछूत नै हुन्। तिनै गुण छोराछोरीमा पनि देखिँदो रहेछ। चरित्र र व्यवहार हेर्दा उनीहरू अछूत नै हुन् भनेर जोकोहीले चिन्न सक्छ। उनीहरूका कुरा सुन्न भनेर गएका देवर्षि नारद पनि त्यहीं पुगेका थिए। हिँड्दैहिँड्दै थाकियो एकछिन सुस्ताउँछु भन्दै उनी त्यही रूखमुनि गएर बसे। नारदले ती मानिसलाई सोधेछन् तपाईंका कतिजना छोराछोरी छन् ? चारजना। ती चारजना छोराछोरीलाई आजदेखि तिमीहरू कामी, दमाईं, सार्की र पोडेका छोराछोरी भयौ भन्न सक्नुहुन्छ ? कहाँ सक्नु ? अरूले भन्दा त चित्त दुख्छ, आफ्नै मनले त त्यस्तो गर्न ज्यान जाला मान्ला र ? तपाईंले आफू र आफूवरिपरि जेजति प्राणी र वनस्पति देख्नुभएको छ, ती सबै ईश्वरका सन्तान हुन्। जस्तो कमिला, हात्ती, मानिस, बाघ, भालु, यो पीपलको रूख, यी ससाना बिरुवा आदि। यी सबै उनै ईश्वरका सन्तान हुन्। हामीले हेर्दा तिनीहरू फरक देखिन्छन्, तर ईश्वरका दृष्टिमा उनीहरूमा कत्ति पनि फरक छैन। कमिला र मानिस अनि हात्ती र भुसुना समान छन्। तपाईंले ती बालकलाई अछूत भन्नुभयो, जबकि उनीहरू ईश्वरका सन्तान हुन्। ईश्वरले आफ्ना सन्तानलाई पोडे, च्यामे, दमाई, सार्की, बाहुन, क्षेत्री भनेर कहिल्यै छुट्ट्याउँदैनन्। यिनलाई अछूत भन्ने त धेरै पहिलेका हाम्रा राजामहाराजा हुन्। उनीहरूले क्षणिक सत्ता स्वार्थका लागि यिनका पुर्खाहरूलाई अछूत भनेर तोकिदिएका थिए। आज पनि हामी उनीहरूलाई अछूत नै भनिरहेका छौं। वास्तवमा उनीहरू अछूत होइनन्, हाम्रो दृष्टिकोण अछूत हो। अछूत दृष्टिकोण हटेको दिन ती बालक दलित हुँदैनन्, समान हुनेछन्।"
सीमामा छेकिएन तस्करी,"जनकपुरधाम : महोत्तरीको जलेश्वर भएर बखरी जाने बाटो बिहान ४ बजेदेखि नै व्यस्त हुन्छ। १२ देखि १५ वर्ष उमेरका बालबालिका र केही वयस्क साइकलमा केराउको बोरा लिएर घाम नउदाउँदै यही बाटो भएर सीमापारि भारतीय बजार पुग्छन्। अवैध रूपमा केराउ ओसारपसार गर्छन्। उक्त बाटोबाट हुने तस्करीबारे स्थानीय सबैलाई थाहा छ। तर, प्रहरीले अवैध ओसारपसार रोक्न कुनै चासो दिएको छैन। सीमा क्षेत्रबाट खाद्यान्न, लत्ताकपडा, मेसिनरीलगायत नुनदेखि सुनसम्म दिनहुँ तस्करी भइरहँदा पनि प्रहरी मूकदर्शक बनेको आरोप स्थानीय लगाउँछन्। प्रहरीले कहिलेकाहीँ थोरै मात्रामा सामान बरामद गर्ने गरे पनि मुख्य तस्कर खासै समातिएका छैनन्। केही प्रहरी कर्मचारीकै मिलेमतोमा प्रदेश २ मा बढ्दो तस्करी नियन्त्रणबाहिर देखिएको छ। तस्करहरू प्रहरी अधिकारीसँग लाइन मिलाएर निर्धक भई अवैध कारोबार गर्छन्। जिल्लामा नयाँ प्रहरी अधिकारी आए भने केही समय तस्करीका सामान नियन्त्रणमा लिने वा छापा हान्ने पनि गरिन्छ। तर, यस्तो बेला तस्करसामु प्रहरी नै निरीह बनेका थुप्रै उदाहरण प्रदेश २ मा छन्। धनुषाको मुखियापट्टी मुसहर्निया गाउँपालिका१ स्थित नेपालभारत सीमानजिकै गस्तीमा रहेको प्रहरी र भारततर्फ रक्सी तस्करी गर्ने समूहबीच वैशाख १८ गते झडप भयो। तस्करले प्रहरीका असइ प्रमोदकुमार साहको साथमा रहेको एक थान पेस्तोल लुटे। उक्त हतियार सोही साँझ दशगजानजिकै नेपालतर्फ खरबारीमा भेटिएको थियो। जिल्ला प्रहरी कार्यालय धनुषाका डीएसपी मकेन्द्र मिश्रको कमान्डमा ११ प्रहरीको टोलीले भदौ १२ गते नेपालभारत सीमामा पर्ने दुहबी नाकाका तस्कर राजीव महासेठको घरमा छापा हान्यो। महासेठले अवैध सामान ट्रकमा ल्याएर घरकै गोदाममा भण्डारण गरेको सुराकीका आधारमा प्रदेश प्रहरी कार्यालय र जिल्ला प्रहरी कार्यालय धनुषाको संयुक्त टोली खटिएको थियो। आसपासमा खोजतलास चलिरहेकै बेला सीमावर्ती भारतीय गाउँबाट ५ सयभन्दा बढी मानिस आएर प्रहरीमाथि ढुंगामुढा गरे। प्रहरीले एक राउन्ड हवाई फायर गरी तत्कालै पछि हटेको थियो। राजविराज नगरपालिका१३ मुसहर्नियास्थित नहरमा प्रहरी र तस्कर समूहबीच झडप भयो। तस्करी गर्न लागेको सामान लिएर रातको समयमा खेतमा बसेको समूहले प्रहरीलाई घेरा हालेर आक्रमण गरेको थियो। त्यस क्रममा प्रहरी हवल्दार ३६ वर्षीय कमलदेव यादव र २७ वर्षीय दीपेन्द्र साह घाइते भएका थिए। अवैध सामान बरामद गर्न खोज्दा उनीहरूले होहल्ला गरेपछि २०२५ स्थानीय धारिलो हतियार लिएर आक्रमणमा उत्रिएका थिए। प्रहरीले बचावमा चार राउन्ड हवाई फायर पनि गयो। तस्करहरू प्रहरी हवल्दार यादवको साढे आठ हजार नगद र मोबाइल पनि लुटेर भागेका थिए। लकडाउनको मौका छोपेर काठ तस्करी गर्न लागेकाहरूले सप्तरीको अग्निसाइर कृष्णसवरण गाउँपालिका १ महुली र अमसोत खोलामा प्रहरीसँग झडप गरे। गस्ती टोलीले बरामद गरेको काठ तस्करले लुट्ने प्रयास गरेपछि टोलीले आत्मरक्षामा दुई राउन्ड हवाई फायर गर्नुपरेको थियो। तस्करहरू हतियारसहित वन क्षेत्रमा प्रवेश गर्न थालेपछि डिभिजन वन कार्यालय सप्तरीले द्वन्द्वकालमा बुझाएको १० थान बन्दुक र गोलीगठ्ठा जिल्ला प्रशासन कार्यालयबाट फिर्ता लिएको छ। तस्करी नियन्त्रणकै लागि प्रदेश २ मा सशस्त्र प्रहरीले ५७ वटा बोर्डर आउट पोस्ट र ६३ वटा चेकपोस्ट स्थापना गरेको छ। सीमा सुरक्षा र तस्करी रोक्न ३५ सयभन्दा बढी सशस्त्र प्रहरी २४ सै घण्टा सीमामा तैनाथ छन्। तापनि तस्करहरू प्रहरीलाई छल्दै निरन्तर अवैध सामान ओसारपसार गर्छन्। तस्करी रोक्न खोज्ने सुरक्षाकर्मी उल्टै निसानामा पर्छन्। तस्करले नयाँनयाँ हत्कण्डा अपनाएर तस्करी गर्ने गरेको सशस्त्र प्रहरी बल नेपाल प्रदेश २ का डीआईजी कृष्णभक्त ब्रह्मचार्यको अनुभव छ। अहिले महिला र बालबालिका प्रयोग गरी तस्करी गर्छन्, डीआईजी ब्रह्मचार्यले भने, हामीले बढी कडाइका साथ नियन्त्रण गर्न खोज्याँै भने हामीमाथि आइलाग्छन्। उनका अनुसार तस्करको प्रतिकार गर्न प्रहरीलाई समूहमा ड्युटी खटाउने गरिएको छ। मोबाइल टोली, साइकल टोली वा गस्तीमा जाँदा १० जनाजतिको समूहमै जाने गरेको उनले बताए। नेपाल प्रहरी प्रदेश २ का डीआईजी धीरजप्रताप सिंहले सीमाबाट हुने तस्करीमा नेपाल र भारत दुवैतर्फका बासिन्दाको संलग्नता रहेको बताए। प्रायःजसो भारतीय पक्षबाटै प्रहरीमाथि आक्रमण हुने गरेको डीआईजी सिंहको भनाइ छ। तस्करहरू देखेर होइन लुकेर काम गर्छन्। कहिलेकाहीँ प्रहरीभन्दा तस्करको संख्या बढी भयो भने उनीहरू आक्रामक भएर आउँछन्, डीआईजी सिंहले भने, तस्करको पिछा गर्न सिभिलमा एकदुई जना प्रहरी खटाइयो भने पनि ब्याकपमा फोर्स राखेर मात्रै काम गरिरहेका छौं। यसले तस्करसँग सामना गर्न सहज हुन्छ। नेपाल प्रहरीसँग सीमामा पर्याप्त जनशक्ति नभएका कारण पनि तस्करले मौकाको फाइदा उठाउने गरेको उनको ठम्याइ छ।"
मोरङमा तीन कोरोना संक्रमितको मृत्यु,"विराटनगर : मोरङका कोभिड अस्पतालमा उपचाररत कोरोना भाइरस संक्रमित एक वृद्धासहित तीन जनाको मृत्यु भएको छ। दुई जनाको सोमबार बिहान र एक जनाको आइतबार राति मृत्यु भएको हो। उदयपुरको त्रियुगा नगरपालिका११ की ६५ वर्षीया वृद्धा महिलाको मोरङको बूढीगंगास्थित विराट शिक्षण अस्पतालमा सोमबार बिहान मृत्यु भएको छ। कोरोना पुष्टि भएपछि वृद्धालाई उपचारका लागि शनिबार अस्पताल भर्ना गरिएको थियो। अस्पतालका आइसोलेसन इन्चार्ज सुनिल देवका अनुसार उपचारकै क्रममा सोमबार बिहान ६ बजेतिर वृद्धाको मृत्यु भएको हो। त्यस्तै झापाको दमक नगरपालिका१ का ४२ वर्षीय पुरुषको विराट नर्सिङ होम एवं विराटनगर अस्पतालमा बिहान ७ बजेतिर मृत्यु भएको छ। अस्पतालका अनुसार कोरोना पुष्टि भएपछि पुरुषलाई उपचारका लागि कात्तिक ९ गते अस्पताल भर्ना गरिएको थियो। त्यस्तै सिरहाका ६५ वर्षीय वृद्ध पुरुषको उपचारका क्रममा नोबेल शिक्षण अस्पतालमा मृत्यु भएको छ। अस्पताल प्रबन्धक नारायण दाहालका अनुसार पीसीआर परीक्षण गराउँदा कोरोना पुष्टि भएपछि वृद्धलाई उपचारका लागि कात्तिक १२ गते आइसोलेसनमा भर्ना गरिएको थियो। उपचारका क्रममा उनको आइतबार राति १० बजे मृत्यु भएको जानकारी दाहालले दिए। मृत्यु भएकाहरुमा श्वासप्रश्वास, ज्वरो, निमोनिया, मधुमेह, उच्च रक्तचाप लगायतको समस्या रहेको अस्पतालहरुले जनाएका छन्।"
समयमा काम पूरा नगर्ने ठेकेदारलाई जरिवाना,"वीरगञ्ज : बारा जिल्लाको पथलैयादेखि वीरगञ्जको आइसिपीसम्म ६ लेन सडक खण्डको ठेक्का लिएर समयमा काम नगर्ने ठेकेदार कम्पनी युनाइटेड बिल्डर्सलाई रु एक करोड ६८ लाख जरिवाना गरेको व्यापारिक मार्ग विस्तार योजना कार्यालय पथलैयाले जनाएको छ। तीन वर्षभित्र सम्पन्न गर्ने लक्ष्यसहित २०६९ सालमा निर्माण थालिएको वीरगञ्ज पथलैया २६ किलोमिटर सो सडक खण्डको निर्माण कार्यको ठेक्का लिएर समयमा काम सम्पन्न नगरेकाले युनाइटेड विल्डर्सलाई कारवाही स्वरुप उक्त रकम जरिवाना गरिएको कार्यालयका सूचना अधिकारी तथा इन्जिनीयर विवेक झाले बताए। पथलैया वीरगञ्ज व्यापारिक मार्ग नामाकरण गरी दुई वर्षमा सम्पन्न गर्ने गरी निर्माण थालेको थियो। सङ्घीय सरकारको साढे ५ अर्बको लगानीमा सो सडक खण्डको ठेक्का लिएका युनाइटेड विल्डर्सले भुक्तानीसमेत लिएर समयमा काम नगरेकाले उक्त कारवाही गरिएको सूचना अधिकारी झाको भनाइ छ। ठेक्का सम्झौता भइ समयमा निर्माण कार्य सम्पन्न नभएपछि चारचार पटक पुनः म्याद थपिए पनि तोकिएको समयमा काम सम्पन्न नगरेकाले बाध्य भएर सरकारले कारवाही प्रक्रिया अघि बढाएको अर्का इन्जिनियर सम्पतलाल दासले बताए। सो व्यापारिक मार्ग ४ वर्ष अघि नै सम्पन्न हुनुपर्नेमा हालसम्म सम्पन्न हुन नसक्दा वीरगञ्ज पथलैया औद्योगिक करिडोरका उद्योगी व्यवसायी प्रभावित हुँदै आएका छन्। यता वीरगञ्ज पथलैया सडक खण्डको परवानीपुरसम्म सडक बनाउने ठेक्का पाएका पप्पु कन्स्ट्रक्सनले ठेक्का नम्बर १ अन्तर्गतको काम सम्पन्न नगरी अटेर गरेकाले कारवाही प्रक्रिया अघि बढाएको सो कार्यालयले जनाएको छ। कारवाही प्रक्रिया रोक्नका लागि पप्पुले उच्च अदालत जनकपुरको अस्थायी इजलास वीरगञ्जमा मुद्दा हालेको सो कार्यालयले जनाएको छ। 'कालोसूचीमा रहेका पप्पु कन्स्ट्रक्सनले आफू पनि काम नगर्ने र अरुलाई पनि काम गर्न दिंदैन। राजनीति आढमा बाधा अवरोध खडा गर्ने गरेको छ', कार्यालयका कर्मचारीको भनाइ छ। सो सडकको निर्माण गर्ने ठेक्का पाएका अन्य ठेकेदार कम्पनीमध्ये केहीले बाटोमा खाल्डाखुल्डी बनाएर अलपत्र छाडेपछि सो सडकमा मालबाहक गाडीलाई आवतजावत गर्नमा कठिनाइ हुनुका साथै धुलो उड्दा यात्रुहरुको स्वास्थ्यमा गम्भीर असर पर्ने गरेको छ। समग्रमा सो व्यापारिक मार्गको निर्माण कार्य ६५ प्रतिशत सम्पन्न भए पनि बाँकी काम असार मसान्तसम्ममा पूरा नगरे ठेक्का पाएका अन्य ठेकेदार कम्पनीलाई कालोसूचीमा राखी कारवाही प्रक्रिया अगाडि बढाउने योजना प्रमुख मनिषकुमार साहले बताए। बढ्दो सवारी चापलाई मध्यनजर गर्दै उक्त दुई लेन सडकको विस्तार गरी ६ लेनको सडक निर्माण गर्न थालिएको छ। यस क्षेत्रमा सबैभन्दा बढी सवारी चाप रहेकाले सो सडकको निर्माण भएपछि औद्योगिक करिडोरमा सवारी साधनको चाप घट्ने तथा उद्योगी व्यापारीलाई आफ्नो सामान ओसारपसार गर्न सजिलो हुने छन्। पथलैयादेखि आइसिपीसम्म दुई खण्डमा निर्माण भइरहेको सो व्यापारिक सडकमा तीन वटा पुल निर्माण भइरहेको छ। सो सडक निर्माणकार्य समयमा सम्पन्न नहुँदा सवारी साधनको चापले दुर्घटना हुने, बाटो हिँडने यात्रुलाई स्वास्थ्यमा प्रतिकूल असर परी श्वासप्रश्वास रोगको शिकार हुने, सडक वारपार गर्न समस्या हुने भएकाले समयमै सडक निर्माण गर्न यस क्षेत्रका बासिन्दाको माग छ।"
सडक अलपत्र,"बेनी : नेपाली कांग्रेसका नेता जिपछिरिङ लामा सञ्चालक रहेको लामासमानान्तर जेभीले ठेक्का लिएको म्याग्दीको बेनीदरवाङ सडक आयोजना अलपत्र परेको छ। सम्झौताको म्याद सकिँदा सडकको भौतिक प्रगति आधा मात्रै भएको छ। लामा दोलखाका कांग्रेस नेता हुन्। अच्युत खरेल सञ्चालक रहेको समानान्तर र लामा निर्माण कम्पनीले २०७४ असोज ४ गते बेनीदेखि १२ किलोमिटर ५०० मिटर दूरीको सडक कालोपत्रेसहित स्तरोन्नति गर्ने ठेक्का लिएको थियो। ११ मिटर फराकिलो र सात मिटर चौडाइमा कालोपत्रे गर्ने लक्ष्य छ। जिल्लाका कतिपय विकास आयोजनाले लकडाउनमा पनि निर्माणको कामलाई निरन्तरता दिएका थिए। रोकिएका धेरै आयोजनाका ठेकेदार काममा फर्किएका छन्। तर, बेनीदरवाङ सडकका ठेकेदार सम्पर्कविहीन भएपछि अलपत्र परेको छ। हालसम्म २२ करोड ३५ लाख रुपैयाँ भुक्तानी लगेको ठेकेदारले पर्याप्त मजदुर र उपकरण परिचालन तथा सामग्री जुटाउन नसक्दा ढिलाइ भएको प्राविधिक बताउँछन्। २०७६ माघ ४ गते सकिनुपर्ने यो आयोजनाको ठेक्का सम्झौताको गत असोज २३ गतेसम्मका लागि थपिएको थियो। पूर्वाधार विकास कार्यालय, म्याग्दीका प्रमुख नवराज पौडेलले म्याद थपसँगै ठेकेदारलाई काममा फर्काउन ताकेता गरिएको बताए। काममा फर्किन ठेकेदारलाई चार वटा पत्र पठाए पनि रेस्पोन्स पाएनौं, उनले भने, कार्यालय, ठेकेदार, जनप्रतिनिधि र प्रशासनबीच छलफल गरेर गति दिन पहल गरेका छौ। ठेकेदारलाई काममा लगाउन नसके धरौटी जफत गर्न, कालोसूचीमा राख्न र ठेक्का तोड्न कार्यालयलाई दबाब परेको छ। मंगला, मालिका र धवलागिरि गाँउपालिकालाई सदरमुकाम बेनीसँग जोड्ने २०६३ मा ट्याक खुलेको बेनीदरवाङ सडकलाई म्याग्दीको लाइफ लाइन भनिन्छ। बर्खामा बाढी र पहिरोले दैनिकजसो अवरुद्ध हुने यो सडक हिउँदमा धुलाम्मे हुने सवारी चालक ओमप्रकाश विकले बताए। साँधुरो र ग्रेड नमिलेको सडकमा नाली छैन। बर्खामा खसेको पहिरोले हिलो जम्ने सडक हिउँदसँगै धुलाम्मे बनेको छ। जोखिम र सास्तीपूर्ण यात्रा गर्नुपर्ने सवारी चालक जीवन थापाले बताए। सजिलो हुने हो भने ३० मिनेटमा यात्रा गर्न सकिने हो, उनले भने जीर्ण सडकका कारण बेनीदेखि दरवाङ पुग्न साढे २ घण्टा लाग्छ। डोजर चलाएर भत्काइएको पाखो त्यसै छोड्दा सडक आसपासका बस्तीमा पहिरोको जोखिम बढेको बेनी६ डम्मराकी लक्ष्मी थापाले बताइन्। तत्कालीन सडक डिभिजन कार्यालय बागलुङले ठेक्का लगाएको यो आयोजना २०७५ पुसमा प्रदेश सरकारलाई हस्तान्तरण भएको थियो।"
अत्यधिक चिसोले हुम्लामा पानीको धारामा बरफ जम्न थाल्यो,"हुम्ला : हुम्लाको उत्तरी नाम्खा गाउँपालिकाको हिल्सामा चिसोले पानीको धारामा बरफ जम्न थालेको छ। कात्तिक महिनाको दोस्रो सातादेखि हुम्लामा चिसो बढ्न थालेपछि हिल्सामा जम्मा गरेर राखेको पानी बरफ हुन थालेको हो। रातिको समयमा अत्यधिक चिसो हुने भएकाले धारामा बिहानको समयमा बरफ जम्न थालेको छ। बाल्टिनलगायत अन्य सामग्रीमा जम्मा गरेर राखेको पानीसमेत जमेर बरफ हुनथालेको सीमा सुरक्षामा खटिएका सशस्त्र प्रहरी बल हुम्लाका प्रहरी निरीक्षक तथा बिओपी हिल्साका प्रमुख सुरज केसीले जानकारी दिए। यहाँको तापक्रम माइनसमा झरेकाले खानेपानीका धारामै बरफ जमेको छ। दिउँसो घाम लागेपछि मात्रै जमेको पानी बिलाउने गरेको हो। हिल्सामा होटल व्यवसायी कोही नभए पनि सीमा सुरक्षाका लागि सशस्त्र प्रहरी बल र नेपाल प्रहरीका सुरक्षाकर्मी रहँदै आएको केसीले जानकारी दिए। चिसो बढ्दै गएपछि हिल्सा प्रहरी चौकीले मङ्सिर पहिलो सातातिर सिमकोट सर्ने तयारी गरिरहेको उनले जानकारी दिए। उनका अनुसार नेपाल प्रहरीको टोली जिल्ला फिर्ता भए पनि सशस्त्र प्रहरी हिउँदको समयमा पनि हिल्सामै रहने छ। मङ्सिर लागेसँगै हिल्सा, लिमीलगायतका उच्च क्षेत्रमा रहेका प्रहरी चौकी जिल्ला सदरमुकामतिर सर्ने गरेका छन्। हिल्सामा बिओपी स्थापना भएसँगै यो वर्षदेखि सशस्त्र प्रहरी बल बाह्रै महिना सीमा सुरक्षामा खटिने भएको छ। पुस र माघ दुई महिना हुम्लामा अतधिक हिमपात हुनुका साथै तापक्रम माइनस १५ डिग्रीभन्दा बढी हुने गर्दछ। तापक्रम माइनसमा झरेसँगै चिसो बढेकाले पानीका धारामै बरफ जम्न थालेको हो।"
यसपालि खल्लो तिहार,"जनकपुरधाम : महोत्तरीको मनरासिसवा नगरपालिका १० का बुधन झा ६ महिनादेखि गाउँमै बेरोजगार बसेका छन्। भारतको गुजरातमा मजदुरी गरेर पाँच जनाको परिवार पाल्दै आएका बुधनको जागिर कोरोनाले खोस्यो। महामारी तीव्र गतिमा फैलिन थालेपछि गाउँ फर्किएका उनी न फेरि गुजरात जान सकेका छन् न त उनलाई गाउँमै कुनै काम छ। बेरोजगारी र आर्थिक अभावले उनको यसपालिको तिहार निकै खल्लो हुने भएको छ। परिवारलाई के खुवाउने कसरी बाँच्ने भन्ने उपाय छैन बुधनले भने, यस वर्षको चाडबाड, खुसी, उमंग सबै यस रोगले नै खायो। बुधनजस्तै विदेशमा कमाएर परिवार पाल्दै आएका थिए जनकपुरका विजय मण्डल। भारतकै सुरतमा एउटा होटलमा भान्सेको काम गरेर नेपालमा आमाबुवासहित चार जना भाइबहिनीको खर्च चलाइरहेका मण्डल पनि कोरोना महामारीका बेला घर फर्किएपछि फेरि काममा जान सकेका छैनन्। काम गर्दै आएको होटलमा अर्कै कुक राखेछन्, मण्डलले भने, म फेरि आऊँ भनेर सोध्दा पर्दैन यहाँ काम छैन भन्छन् अब यता केही नयाँ काम गरुँ भन्दा पाइराखेको छैन। काम अभावमा चिन्ता र आर्थिक कष्टमै यसपालिको तिहार बित्ने उनी बताउँछन्। कोरोना कालमा खोसिएको रोजगारी र स्वदेशमा आयआर्जनको कुनै विकल्प नभेट्दा गाउँघरमा अति विपन्नता छाएको छ। यस्तोमा यस वर्षको पर्व त्योहार पनि खल्लो भएको हो। गोजीमा पैसा भयो भने न दीपावली र तिहार मनाउने यहाँ त भात खाने उपाय छैन तिहार र छठ कसरी मनाउने, अर्को चिन्ता छ, मजदुरी गर्दै आएका शिवचन्द्र साहले भने, यो रोग होइन हामी गरिबलाई सखाप पार्ने व्यवस्था हो। सर्वसाधारणमा आर्थिक अभावकै कारण बजारमा पनि चहलपहल निकै कम रहेको जनकपुरका व्यापारी सञ्जीव साह बताउँछन्। बजारमा खासै सामान पनि छैन, हामीले पुरानै सामान बेच्नुपरेको छ र त्यसमाथि पहिलेजस्तो खरिद गर्न आउने ग्राहक पनि छैनन् साहले भने, अन्य वर्षमा दसैंतिहार र छठ नै व्यापारीका लागि मुख्य कमाइ गर्ने अवसर हुन्थ्यो, यो वर्ष त्यो पनि छैन। प्रदेश २ का अधिकांश जनशक्ति तेस्रो मुलुक र छिमेकी मुलुक भारतमा रोजगारी गरेर घरपरिवार पाल्दै आएका छन्। तर, कोभिड१९ महामारीले गर्दा धेरैले रोजगारी गुमाउनुपरेको अवस्था छ। हालसम्म रोजगारी गुमाएर कति जना फर्कनुपयो भन्ने तथ्यांक कुनै निकायसँग नरहे पनि गाउँघरमा अधिकांशको घरमा कमाउने जनशक्ति बेकाम्मे भएर बसेका छन्। महामारीबाट जोगिन स्वदेश फर्किएकाहरूलाई आफ्नै जन्मथलोमा कसरी स्वरोजगार बनाउने वा रोजगारी दिने भन्ने विषयमा तीनै तहका सरकारले ठोस योजना ल्याउनुपर्ने अर्थविद् सुरेन्द्रलाभ बताउँछन्।"
एक लाख बढी मूल्यको अवैध बिँडी बरामद,"बैतडी : भारतको झुलाघाट नाका भएर अवैध रुपमा नेपाल भित्र्याएको बिँडी सशस्त्र प्रहरीको गस्ती टोली बरामद गरेको छ । भारतबाट किनेर महाकाली नदीमा ट्युब मार्फत नेपाल ल्याएको बिँडी दशरथचन्द नगरपालिका ६ सुकुट्टीबाट बरामद गरिएको सशस्त्र प्रहरी बल नेपाल नम्बर ५१ गुल्म बैतडीका सशस्त्र प्रहरी नायव उपरीक्षक गणेश शाहले जानकारी दिए । सीमा नाका झुलाघाटमा रहेको सशस्त्र प्रहरीको बीओपीबाट खटिएको गस्ती टोलीले शनिबार राती १ लाख ३२ हजार बराबरको ६ पेटी बिँडी बरामद गरेको हो । बिँडी ल्याउने मान्छे भने सशस्त्रको टोली देख्ने बित्तिकै भागेको जनाइएको छ । उनले भने, 'हामीले शनिबार राती गस्तीको क्रममा अवैध रुपमा नेपाल भित्र्याएको बिँडी बरामद गरेका थियौं । बिँडी ल्याउने मान्छे भने गस्ती टोली देख्ने बित्तिकै भागेर गइहाले ।' बरामद गरिएको बिँडी आइतबार महाकाली भन्सार कार्यालय झुलाघाटलाई बुझाइएको सशस्त्र प्रहरी नायव उपरीक्षक शाहले जानकारी दिए । भारतसँग सीमा जोडिएको झुलाघाट नाका बन्द हुँदा महाकाली नदीमा ट्युबमार्फत अवैध सामान ल्याउने क्रम रोकिएको छैन् । पछिल्लो समयमा सीमामा सशस्त्र प्रहरीको बीओपी स्थापना भएपछि अवैध रुपमा भित्र्याएको सामग्री बरामद हुन थालेको छ । सीमा क्षेत्रमा सशस्त्रले गस्ती बढाएको र अवैध रुपमा ल्याउने सामग्री रोक लगाउने गरेको सशस्त्र प्रहरी नायव उपरीक्षक शाहले जानकारी दिए ।"
१२ वर्षमै किरियापुत्री,"मुगु : एक वर्षअघि बुवाको मृत्यु भयो। त्यही वर्ष हजुरआमालाई गुमाए। केही दिनअघि मात्र बाजेको पनि मृत्यु भयो। घरका अभिभावकको मृत्यु भएको र परिवारमा कोही नभएपछि छायानाथ रारा नगरपालिका११ का युवराज कुमाल किरिया बसेका छन्। उनी उमेरले १२ वर्षका भए। तैपनि, परिवारमा अरू किरिया बस्ने मान्छे नभएपछि उनी आफैं किरियापुत्री बसेका हुन्। ज्याला मजदुरी गरेर जीविकोपार्जन गर्दै आएका आठ जनाको परिवारमा गत वर्ष मात्र उनका बुवा र हजुरआमाको मृत्यु भएको थियो। यसपालि बाजेको मृत्यु भयो। तर, बाजेको किरियापुत्री बस्ने परिवारमा कोही नभएपछि आफंै बस्न बाध्य भएको युवराजले बताए। घरमा कमाइ गर्ने बुवा र हजुरबुवाको मृत्यु भएपछि युवराजसहित उनका तीन भाइबहिनीको जिम्मेवारी उनकी आमाको काँधमा आएको छ। सम्पत्तिको नाममा भत्किन लागेको घर छ। २५ वर्षीया उनकी आमा सौमती कुमालले मजदुरी गरेर युवराजसहित अन्य तीन छोराछोरीलाई पालनपोषण गर्दै आएकी छन्। किरिया बस्दा खाने खानेकुरासमेत घरमा छैन। छिमेकीले जेनतेन पुयाए पनि यो परिवारको बिचल्ली रहेको मामा जेठबहादुर विकले बताए। परिवारलाई खानाको मात्रै समस्या होइन। चिसो छल्ने कपडासमेत छैन। घर भत्किनै लागेको छ। युवराजका मामा जेठबहादुरले बालबच्चाको शिक्षा र पालनपोषणमा सहयोग गरिदिन आग्रह गरे। छरछिमेकी र मामाघरकाले दैनिक मानापाथी सहयोग गर्दै नौ वर्षीया छोरी झरना, सात वर्षे छोरा विराज र काखे छोरालाई युवराजकी आमा सौमतीले पालनपोषण गर्दै आएकी छन्।"
घरमा लुकाइ राखेको बन्दुकसहित गुरुङ पक्राउ,"स्याङजा : बिरुवा गाउँपालिकाका २३ वर्षीय भीमबहादुर गुरुङलाई भरुवा बन्दुकसहित पक्राउ परेका छन्। इजाजत बिनाको एक नाले भरुवा बन्दुक एउटा, भरुवा बन्दुकको नाल २ वटा, फलाम र सिसाको जस्तो देखिने छर्रा १२ वटा, फलामको टुक्रा सानो ठूलोगरी २३ वटा र बारुद ५५ ग्राम फेला परेको प्रहरी नायब उपरीक्षक राजेन्द्र अधिकारीले जानकारी दिए। इजाजतपत्र बिनाको हातहतियार राखेको भन्ने सूचनाका आधारमा उनको घरमा खोजतलास गर्दा गोठमा रहेको काठको खलिया माथि घाँस र मकैको सुकेको डाठभित्र लुकाइ राखेको अवस्थामा भेटिएको प्रहरीले जनाएको छ। हतियारसहित गुरुङलाई अदालतले आइतबार दिउँसो ७ दिनको म्याद थपगरी अनुसन्धान कार्य भइरहेको प्रहरी कार्यालय स्याङ्जाले जनाएको छ।"
रोकिएन वन्यजन्तु तस्करी,"सुर्खेत : कर्णालीमा बर्सेनि वन्यजन्तुको तस्करी बढ्न थालेको छ। कर्णाली प्रदेश प्रहरी कार्यालयका अनुसार पछिल्लो तीन वर्षमा वन्यजन्तुको अंगसहित २७ तस्कर पक्राउ परेका छन्। यो अवधिमा चितुवाको हड्डी ६२ थान, चौरीगाईको पुच्छर ६५ थान, कस्तुरीको बिना ६० थान नियन्त्रणमा लिइएको छ। यही अवधिमा बाघको हड्डी ९५ थान, रेडपाण्डा १३ थान, डाँफे एक थान र नौ थान चितुवाको छाला बरामद भएको छ। तस्करको मुख्य निशानामा चितुवा र रेडपाण्डा छन्। हालसम्म पक्राउ परेकाहरूबाट बरामद गरिएको वन्यजन्तुको छाला र हड्डी हेर्दा पनि तस्करको मुख्य ध्यान रेडपाण्डा र चितुवामा देखिएको प्रहरीले जनाएको छ। कर्णाली प्रदेश प्रहरी कार्यालयका सहप्रवक्ता एसपी माधवप्रसाद श्रेष्ठका अनुसार आर्थिक वर्ष २०७४०७५ मा चौरीगाईको ४३ थान सेतो पुच्छर ४३, कालो १३ थान र पाँच थान कस्तुरीको बिना बरामद भएको छ। त्यस्तै, आर्थिक वर्ष २०७५०७६ मा चितुवाको चार थान छाला र पाँच थान रेडपाण्डा नियन्त्रणमा लिएको छ। त्यसैगरी आर्थिक वर्ष २०७६०७७ मा रेडपाण्डाको छाला दुई थान, चितुवाको छाला एक थान, कस्तुरीको बिना ५५ ग्राम, बाघको छाला एक थान, ९५ वटा हड्डी नियन्त्रणमा लिएको थियो।"
विद्युत् प्राधिकरणको निमित्त कार्यकारी निर्देशकमा शाक्य,"काठमाडौं : सरकारले नेपाल विद्युत् प्राधिकरणका निमित्त कार्यकारी निर्देशकको जिम्मेवारी उपकार्यकारी निर्देशक हितेन्द्रदेव शाक्यलाई दिएको छ। ऊर्जा, जलस्रोत तथा सिँचाइमन्त्री वर्षमान पुनले मन्त्रिस्तरीय निर्णय गरी प्राधिकरणका वरिष्ठ उपकार्यकारी निर्देशक शाक्यलाई उक्त जिम्मेवारी दिएका हुन् । शुक्रबार बसेको प्राधिकरण सञ्चालक समितिको बैठकले एनइए इञ्जिनीयरिङ कम्पनीमा प्रबन्ध सञ्चालक र शाक्यको काज फिर्ता गर्ने निर्णय गरेको थियो । सोही निर्णयका आधारमा मन्त्री पुनले आइतबार अबेर शाक्यलाई अर्को व्यवस्था नभएसम्मका लागि निमित्त कार्यकारी निर्देशकका रुपमा काम गर्ने गरी जिम्मेवारी तोकेका हुन् । मन्त्री पुन प्राधिकरण सञ्चालक समितिका अध्यक्षसमेत हुन् । निमित्त कार्यकारी निर्देशकको जिम्मेवारी पाएका शाक्यले आजै प्राधिकरणको केन्द्रीय कार्यालय रत्नपार्कमा पुगेर आफ्नो पदबहाली गरेका छन्। उनी तीन वर्षदेखि प्राधिकरणको सहायक कम्पनी एनइए इञ्जिनीयरिङ कम्पनीको प्रबन्ध सञ्चालकका रुपमा कार्यरत थिए । प्राधिकरणका पूर्वकार्यकारी निर्देशक कुलमान घिसिङले अध्ययन तथा अनुसन्धानका क्षेत्रमा खर्च हुने पैसा विदेशिनबाट रोक्ने ध्येयका साथ उक्त कम्पनी स्थापना गरेका थिए। गत भदौ २९ गतेदेखि घिसिङको चारवर्षे कार्यावधि सकिएपछि मन्त्रालयले उपकार्यकारी निर्देशक लेखनाथ कोइरालालाई निमित्त कार्यकारी निर्देशकको जिम्मेवारी दिएको थियो । पदबहालीपछि निमित्त कार्यकारी निर्देशक शाक्यले तत्कालका लागि बत्तीको पर्वसमेत मानिएको तिहारमा विद्युत् पुगेका सबै नेपालीका घरमा सहजरुपमा विद्युत् सेवा उपलब्ध गराउन आफू र आफ्नो टोली लागिपर्ने बताए ।"
बाघको आक्रमणबाट बालकको मृत्यु,डडेल्धुरा : डडेल्धुरामा बाघको आक्रमणबाट एक बालकको मृत्यु भएको छ। आइतबार साँझ जिल्लाको भागेश्वर गाउँपालिका१ रुपालमा बाघको आक्रमणबाट बालकको मृत्यु भएको जिल्ला प्रहरी कार्यालय डडेल्धुराले जनाएको छ। मृत्यु हुनेमा १२ वर्षीय बालक दिलबहादुर साउद रहेका जिल्ला प्रहरी कार्यालय डडेल्धुराका प्रवक्ता राजेन्द्रबहादुर चन्दले जानकारी दिए। उनका अनुसार बालकलाई घर नजिकै खेलिरहेका बेला बाघले आक्रमण गर्दा उनको मृत्यु भएको हो।
कोरोना संक्रमित महिलाको हेलिकोप्टरबाट उद्धार,"बागलुङ : धौलागिरी अस्पताल बागलुङमा उपचाररत एक कोरोना संक्रमितलाई थप उपचारका लागि काठमाडौं लगिएको छ । बागलुङ नगरपालिका४ कि ५४ वर्षीया महिलालाई स्वासप्रश्वासमा समस्या देखिएपछि सोमबार बिहान हेलिकोप्टरमार्फत काठमाडौं लगिएको हो । उनलाई गत शुक्रबार कोरोना संक्रमण पुष्टि भएको थियो । त्यसयता धौलागिरी अस्पतालको आइसोलेसनमा उपचार भइरहेको थियो। उनलाई अस्पतालमा अक्सिजन दिँइदै आइएको थियो । तर, समस्या थप जटिल बन्न सक्ने भन्दै परिवारले काठमाडौंको हेम्स अस्पताल लगिएको धौलागिरी अस्पतालका सूचना अधिकारी तिर्थराज गौतमले जानकारी दिए ।"
बागलुङमा नयाँ पदमार्ग खोज्दै युवा,"बागलुङ : कोरोना कहरका बीच जिल्लाका केही युवाले आकर्षक पर्यटकीयस्थल र पदमार्ग पहिचानको अभियान थालेका छन् । युवा टोलीले बेलढुंगादेखि ढोरपाटनसम्म पुग्ने नयाँ पदमार्गको पहिचान गरेको छ । यस पदमार्गलाई युवाहरुले मगर सामुदायिक पदमार्गको नाम दिएका छन् । जिल्लामा पर्यटनमैत्री पूर्वाधार, पदमार्ग र गन्तव्यको पहिचानमा समस्या देखेकाले स्वतस्फुर्त रुपमा नयाँ पदमार्गको पहिचानमा लागेको फोटोग्राफर आर के अदिप्त बताउँछन् । यो पदमार्गमा यात्राका क्रममा मगर संस्कार, संस्कृति, स्वागत, आतिथ्यता, अर्गानिक खानाका विविध स्वाद विशेष भएकाले मगर सामुदायिक पदमार्ग नामबाट यसलाई विकास गर्नुपर्ने उनको भनाइ छ । घुम्नमा सौखिन गिरी अन्य जिल्लामा पदमार्गको राम्रो सम्भावना भए पनि पहिचान, पूर्वाधार निर्माण र प्रर्वद्धनमा निराशाजनक अवस्था देखिएकाले आफूहरुले कदम चालेको बताउँछन् । काठेखोला गाउँपालिका ३ धम्जा र म्याग्दीको बेनी नगरपालिका ३ भकिम्लीको सिमानामा रहेको बेलढुंगाबाट नेपालकै एक मात्र शिकार आरक्ष ढोरपाटन सम्म पुग्न ६ दिनको पैदल यात्रा गर्नुपर्नेछ । पहिलो दिन बागलुङ सदरमुकाम या सर्वसिद्धिधाम पञ्चकोट, संसारकोटबाट बेलढुंगा होम स्टेमा पुग्न सकिनेछ । भोलीपल्ट विहानै बेलढुंगाबाट सुर्योदयसहित आकर्षक हिमश्रृंखला, बागलुङ म्याग्दीका प्राकृतिक मनोरम दृश्य, गाउँबस्ती अवलोकन गरे पछि दोस्रो दिन ताराखोला गाउँपालिकाको अर्गलस्थित किकल्टा होम स्टे या हिल गाउँ होम स्टेमा पुग्न सकिन्छ । तेस्रो दिन ताराखोलाका आकर्षक ढुंगाका घर, पृथक जीवनशैली लगायत बुझ्दै डुडेलेकको फेद नजिकै रहेको ठुलो हिले गाउँको होम स्टेमा बस्न सकिन्छ । ठूलो हिले गाउँ घना जंगलको छेउमा छ । यहाँ ताराखोला गाउँपालिकाले साइकल ल्याण्ड पनि बनाउँदैछ । चौथो दिन यस स्थानबाट ३५ सय ५० मिटरको उचाइमा रहेको डुडेलेक चढ्न सकिन्छ । यो ठाउँबाट मन लोभिने अनगिन्ती आकर्षक मनोरम दृश्य देखिन्छ । टेण्ट, खानपानको व्यवस्थापन गर्न सकेमा एक रात यही सेरोफेरोमा बस्न सके विहानको सुर्योदयसँग स्वर्गिय आनन्दको अनुभूति गर्ने अवसर मिल्नेछ । यदी लेकमै बस्न नसक्ने विकल्पमा ढोरपाटन नगरपालिकाको खुंगा हुँदै तमानखोला गाउँपालिकाको केन्द्र बोंगादोभान या तमान गाउँमा पुग्न सकिन्छ । पाँचौ दिन बोंगादोभानबाट कटेरी हुँदै २६ सय ५० मिटरको उचाईमा रहेको आकर्षक बराह तालमा पुगिन्छ । जहाँ भेडिगोठहरु पनि प्रशस्त छन् । यो तालमा पानीको मुहान पनि देखिन्न । हिउँद याममा समेत पानी घट्दैन, बढी भएर माथिबाट पनि नजाने स्थानीय बताउँछन् । यो तालमा हरेक वर्षको बैशाख १ मा हजारौको जमघट सहित पुजाआजा हुने गर्दछ । पाँचौ दिन बराह तालबाट अग्ला धुरी छिचोल्दै म्याग्दीको नर्जाघाट पुग्न सकिन्छ । नर्जाघाट पनि ढोरपाटन उपत्यका सेरोफेरो भित्रै पर्दछ । छैठौ दिन यहाँबाट घुम्दै फिर्दै ढोरपाटन उपत्यकाका सबै भाग घुम्न सकिन्छ । यहाँ सामुदायिक लजदेखि पाखाथर होम स्टे र थुप्रै होटलहरु समेत अहिले सञ्चालनमा छन् । छिमेकी जिल्ला म्याग्दी, मुस्ताङमा प्रयाप्त पदमार्ग भएर वर्षेनी हजारौ पर्यटक आउँदा पनि बागलुङमा पर्यटकीय पदमार्ग शून्य प्रायः भएकाले नयाँ गन्तव्य र पदमार्गको खोजी थालिएको घुमन्ते टोलीका सदस्य खिमबहादुर क्षत्री बताउँछन् । उनले कोरोना संकटकै बीच जिल्लामा घुम्ने संस्कृतिलाई बढावा दिन पहिले गृह जिल्ला अनि मात्र स्वदेशका चार किल्ला अभियान चलाएका छन् । कोरोना कहरकै बीचमा युवाहरुले जैमिनी नगरपालिकाको हाँडिकोट, बागलुङ नगरपालिकाको बुद्ध हिल लगायतका स्थानलाई आकर्षक गन्तव्य बनाउन पहल थालेका छन् । टोलीले नयाँ पर्यटकीय सम्भावना सहित स्थानीय र स्थानीय सरकारलाई पर्यटन र प्रकृतिमैत्री संरचना निर्माण गर्न पनि सुझाएको क्षत्री बताउँछन् । युवाहरुको स्वंयम्सेवी अभियानले आफूहरुलाई पनि थप ध्यानाकर्षण गराएको ताराखोला गाउँपालिकाका अध्यक्ष प्रकाश घर्ती बताउँछन् । हामीले गाउँपालिकालाई के कसरी पर्यटन सँग जोड्ने भनेर सोचिरहेका छौं, ताराखोला भ्रमण वर्ष मनाउने तयारी पनि गरेका थियौ, अध्यक्ष घर्तिले भने, तर कोरोनाका कारण सबै योजना कार्यक्रम प्रभावित भएको छ, यद्यपी नयाँ पदमार्गको विकास, प्रर्वद्धनमा अब हामी अपनत्व लिएर लाग्छौ । तमानखोला गाउँपालिकाका अध्यक्ष जोकलाल बुढाले पनि अन्य मार्ग भएर छिटफुट ढोरपाटन पुग्ने पर्यटक आए पनि अहिलेको पदमार्ग भएर आउने पहिलो भएको बताए । यो राम्रो सम्भावना भएको पदमार्ग हो, हामीले अन्य केही रुट बनाएर प्रदेश सरकार समक्ष योजनाका लागि माग गरेका पनि छौं, अध्यक्ष बुढा थप्छन्,पर्यटनमा प्रयाप्त पूर्वाधारहरु निर्माण गर्न सके यो ट्रेल बाह्य पर्यटकका लागि पनि रोजाइको गन्तव्य बन्न सक्छ, तत्कालै हामी सम्भाव्य पहल र प्रयास थाल्छौं ।"
मंगलबार पहाडी क्षेत्रमा हल्का वर्षाको सम्भावना,"काठमाडौं : जल तथा मौसम विज्ञान विभागको मौसम पूर्वानुमान महाशाखाले उल्लेखनीय मौसमी प्रणाली नभएको जनाएको छ। महाशाखाका अनुसार सोमबार दिउँसो देशभर सामान्यतय सफा रहेता पनि अपरान्हपछि पहाडी भूभागमा आंशिक बदली रहनेछ। राती देशको पहाडी भूभागमा आंशिक बदली रही अन्य भूभागमा मौसम सामान्यतया सफा रहने जनाएको छ। मंगलबार दिउँसो सुदूरपश्चिम प्रदेश र कर्णाली प्रदेशमा आंशिकदेखि सामान्य बदली तथा प्रदेश १, बागमती प्रदेश, गण्डकी प्रदेश र लुम्विनी प्रदेशका पहाडी भूभागमा आंशिक बदली रही अन्य भूभागमा मौसम सामान्यतया सफा रहनेछ। सुदूरपश्चिम प्रदेश र कर्णाली प्रदेशका पहाडी भुभागका एक दुई स्थानमा हल्का वर्षाको सम्भावना रहेको महाशाखाले जारी गरेको बुलेटिनमा उल्लेख छ। राती देशको पहाडी भूभागमा आंशिक बदली रही अन्य भूभागमा मौसम सामान्यतया सफा रहनेछ। बुधबार देशको पहाडी भूभागमा आंशिक बदली रही अन्य भूभागमा मौसम सामान्यतया सफा रहनेछ।"
