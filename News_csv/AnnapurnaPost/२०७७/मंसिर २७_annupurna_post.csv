शीर्षक,विवरण
बढ्यो निको हुने दर,"काठमाडौं : कोरोना संक्रमणको दर घट्दै जाँदा निको हुने संक्रमितको संख्या बढेको छ। अहिले नेपालमा कोरोना संक्रमणबाट निको हुने दर ९४ दशमलव ४ प्रतिशत रहेको छ। स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी)का निर्देशक डा वासुदेव पाण्डेले संक्रमणबाट निको हुने दर बढ्दै गएको बताए। उनले भने, अहिले गाइडलाइन्स (निर्देशिका) पनि परिवर्तन भएको छ। त्यसकारण पनि निको हुने दर बढी देखिएको हो। यसअघिको निर्देशिकामा निको भएका व्यक्तिको पुष्टि हुन पीसीआर परीक्षणमा नेगेटिभ रिपोर्ट अनिवार्य थियो। तर अहिलेको नयाँ निर्देशिकाअनुसार, एक पटक संक्रमित भइसकेपछि पुनः पीसीआर गर्नु पर्दैन। १४ दिन पुगिसकेपछि निको भएको सूचीमा राखिन्छ। कुनै समस्या छैन भने निको भएकोमा गणना गरिन्छ , डा पाण्डेले भने। नेपालको निको हुने दर सार्क मुलुकका अन्य राष्ट्रभन्दा राम्रो देखिएको छ। निको हुने मुलुकमध्ये सबैभन्दा राम्रो भारतमा देखिएको छ। त्यसपछि नेपालको निको हुने दर उच्च देखिएको छ। भारतको निको हुने दर ९४ दशमलव ७ प्रतिशत रहेको छ। नेपालको निको हुने दर ९४ दशमलव ३ प्रतिशत रहेको छ। नेपाल र मालदिभ्समा कोरोना संक्रमितको निको हुने दर उस्तै छ। सार्क मुलुकमध्ये श्रीलंकामा निको हुने दर ७२ दशमलव ५ प्रतिशत छ। त्यसपछि अफगानिस्तान ७८ दशमलव ६, बंगलादेश ८३ दशमलव ९ र पाकिस्तान ८७ दशमलव २ प्रतिशत निको हुने दर रहेको छ। भुटानमा ९१ दशमलव २ प्रतिशत रहेको छ। महिलाको संख्या कम छ। अनुपात हेर्दा महिलाभन्दा पुरुष नै बढी निको भएको देखिएको छ। कोरोना संक्रमणबाट हालसम्म २ लाख ३२ हजार ८ सय ७२ जनालाई निको भएको छ। हालसम्म २ लाख ४६ हजार ६ सय ९४ जनालाई कोरोना पोजेटिभ पुष्टि भएको स्वास्थ्य तथा जनसंख्या मन्त्रालयले जनाएको छ। संक्रमितमध्ये ६६ दशमलव ५ प्रतिशत पुरुष छन्। संक्रमित महिला भने ३४ दशमलव ५ प्रतिशत छन्। सरकारले कात्तिक महिनायता दैनिक पीसीआर परीक्षण दरसमेत घटाएको छ। पछिल्लो चौबिस घण्टामा ७ हजार ४ सय १४ जनामा पीसीआर परीक्षण गरिएको थियो। शुक्रबार १ हजार ४४ जना नयाँ संक्रमित थपिएको स्वास्थ्य मन्त्रालयले जनाएको छ। पछिल्लो चौबिस घण्टामा १ हजार २ सय ७१ जना निको भएका छन्। सरकारले परीक्षणको दायरा साँघुरो बनाएका कारण संक्रमण दर घट्दो देखिएको विज्ञहरूको भनाइ छ। जनस्वास्थ्यविज्ञ डा बाबुराम मरासिनी भन्छन्, परीक्षणको दायरा बढाएको भए संक्रमण दर पनि बढी देखिन्थ्यो। संक्रमण दर न्यून हुनेबित्तिकै निको हुने दर पनि स्वतः बढी हुन पुग्यो। अहिले पीसीआर परीक्षणमध्ये संक्रमण दर १३ दशमलव ५ प्रतिशत रहेको छ। पोजेटिभमध्ये मृत्युदर शून्य दशमलव ६७ प्रतिशत रहेको स्वास्थ्य मन्त्रालयले जनाएको छ। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारीका अनुसार, पछिल्लो समय संक्रमितमा जाँच गराउने प्रवृत्तिमा पनि कमी आएको छ। नयाँ संक्रमितको संख्यामा कमी आएको छ। १४, १५ दिनअघि भर्ना भएका बिरामी निको हुँदै गएका छन्। जसले गर्दा पनि निको हुने दर बढेको हो। डा राजभण्डारीले भने, नयाँ संक्रमित थोरै देखिएका छन्। त्यसले गर्दा निको हुने दर बढी देखिएको हो। संक्रमितको रोग प्रतिरोधात्मक क्षमता र समयमै उपचार पाएका कारण पनि निको हुने दर बढी देखिएको हो। डा राजभण्डारीका अनुसार दीर्घ बिरामीलाई जटिल बनाए पनि अन्य उमेरसमूहका व्यक्तिको निको हुने दर बढी देखिएको हो। अहिले होम आइसोलेसनमा ७ हजार ३ सय ४१ जना रहेका छन्। आईसीयूमा ३ सय १० जना उपचाररत छन्। भेन्टिलेटरमा ५० जना रहेका छन्।"
बलात्कार मिलापत्रमा ६ पक्राउ,"विराटनगर : बलात्कार घटनामा मिलापत्र गराउन संलग्न रहेको आरोपमा प्रहरीले ६ जनालाई पक्राउ गरेको छ। मोरङको धनपालथान गाउँपालिका५ की २१ वर्षीया युवती भदौ २४ गते बलात्कृत भएको भन्दै असोज २५ गते इलाका प्रहरी कार्यालय रंगेलीमा किटानी जाहेरी परेको थियो। त्यही जाहेरीका आधारमा प्रहरीले मिलापत्र गराउनेमध्येका गाउँलेलाई बिहीबार साँझ नियन्त्रणमा लिएको हो। पक्राउ पर्नेमा धनपालथान५ का ६५ वर्षीय धनेशु खवास, ५३ वर्षीय सुधारसिंह खवास, ६२ वर्षीय मागन खवास, ६२ वर्षीय कलकनु खवास, रंगेली१ का ६७ वर्षीय जगतनारायण खवास र बेलबारी८ का ५३ वर्षीय मथालु खवास छन्। तर, मिलापत्र गराउन भूमिका रहेका धनपालथान५ की वडा सदस्य नेपालदेवी खवास र बेलबारी८ का वडा सदस्य प्रवीणकुमार खवास पक्राउ परेका छैनन्। मोरङ जिल्ला प्रहरी प्रवक्ता डीएसपी मानबहादुर राईले बलात्कार घटनामा भेला भई गाउँलेको भेला (पञ्चायती) बसेर मिलापत्र गराउनेमध्येका ६ जनालाई नियन्त्रणमा लिइएको जानकारी दिए। मिलापत्रमा जनप्रतिनिधिसहित अरू पनि मुछिएका छन्, डीएसपी राईले भने, तर, फरार रहेका कारण खोजी जारी छ। पक्राउ परेकाविरुद्ध जघन्य अपराधलाई ढाकछोप गरेको कसुरमा शुक्रबार म्याद थप गरी अनुसन्धान थालिएको राईले बताए। बेलबारी८ का ३३ वर्षीय सुरेशकुमार खवासले धान खेतमा युरिया मल लगाउन साथी भन्दै लिएर गएका युवतीलाई धनपालथान५ स्थित नहरमा बलात्कार गरेको आरोप छ। प्रहरीले अभियुक्त खवासलाई यही मंसिर १९ गते रंगेली७ बाट पक्राउ गरेको थियो। उनीविरुद्ध जबर्जस्ती करणी मुद्दा चलाउन म्याद थप गरेर प्रहरीले अनुसन्धान गरिरहेको छ। यसरी भएको थियो मिलापत्रखेतमा मल हाल्न साथी भन्दै बेलबारी८ का सुरेशकुमारले ती युवतीलाई लिएर गए। खेतमा पुर्याएपछि बलात्कार गरेको स्थानीयले देखे। घटनापछि पीडित युवतीको परिवारले प्रहरीमा जाने तयारी गर्यो। तर, भोलिपल्ट बिहान जनप्रतिनिधिसहित बसेको पञ्चायतीले युवतीलाई कानुनी उपचार खोज्नबाट रोक्यो। ५ लाख रुपैयाँ दिने सर्त राखेर मिलापत्र गरायो। आर्थिक अवस्था कमजोर भएका कारण र सबैबाट दबाब परेपछि पीडित परिवारले तत्काल न्यायका लागि जान नपाएको स्थानीयको भनाइ छ। तर, पीडक भनिएको पक्ष सर्तअनुसार पैसा दिन तयार भएन। विवाद बढ्दै गएपछि उक्त घटनाबारे असोज २५ गते प्रहरीले थाहा पायो। बलात्कार भएको खुलेपछि प्रहरीले पीडित युवतीलाई जाहेरी दिन लगाएर घटनाको अनुसन्धान थाल्यो। पीडितका मामाले समाज (पञ्चायती)ले निर्णय गरेर जान नदिएका कारण समयमै प्रहरी कार्यालय पुग्न नपाइएको बताए। पञ्चायतीमा बसेका सबै जना पैसा दिएर घटना मिलाउने पक्षमा देखिएपछि त्यतिबेला आफ्नो पक्षमा बोलिदिने कोही नभएको उनको भनाइ छ। उनका अनुसार छलफलका क्रममा दुई जनाको बिहे गराउने कुरा पनि चल्यो। तर, सुरेशकुमारले बिहे गरिसकेका कारण परिवारले नमान्दा त्यो सम्भव भएन। अन्ततः युवतीलाई क्षतिपूर्ति र बिहे खर्चबापत ५ लाख रुपैयाँ दिने कागज बनाएर घटनालाई मिलापत्रमा टुंग्याइयो। असोज ९ गतेभित्र उक्त पैसा दिने सर्त राखेर कागज बनाइयो। तर, पीडित पक्षले पैसा नपाएपछि फेरि वडा सदस्य नेपालदेवीको घरमा अर्को छलफल बोलाइयो।"
भारतको खोप सस्तो पर्ने,"काठमाडौं : सरकारले कोरोना भाइरसविरुद्ध भारतमा बन्दै गरेका खोप किन्न सस्तो पर्नेे प्रारम्भिक अनुमान गरेको छ। भारतमा खोप निर्माणमा लागेका कम्पनीले प्रतिगोटा ८ डलरसम्म उपलब्ध गराउन सकिने जानकारी सरकारलाई दिएका छन्। भारतमा अक्सफोर्ड, बायोएनटेकलगायत कम्पनी खोप निर्माणमा जुटेका छन्। अरू देशमा उत्पादित खोपको मूल्य १० देखि १५ डलरसम्म पर्ने अनुमान सरकारको छ। कोभिड१९ संकट व्यवस्थापन केन्द्र (सीसीएमसी) निर्देशक समितिका संयोजक उपप्रधानमन्त्री ईश्वर पोखरेलले खोप किन्नेबारे भइरहेका प्रगतिबारे शुक्रबार सामूहिक छलफल गरेका थिए। जनतालाई समयमै निःशुल्क खोप उपलब्ध गराउनेबारे सीसीएमसीमा आबद्ध मन्त्रीहरूसँग सरकारका पछिल्ला निर्णय र त्यसमा भइरहेको प्रगतिबारे छलफल भएको हो, उपप्रधानमन्त्री पोखरेलले भने, समयमै जनतालाई निःशुल्क खोप उपलब्ध गराउने सन्दर्भमा छलफल भयो। त्यसबाहेक कतिपय निर्णय कार्यान्वयनका सन्दर्भमा पनि अनौपचारिक छलफल गर्यौं। उक्त छलफलमा गृह, अर्थ, परराष्ट्र, संघीय मामिला तथा सामान्य प्रशासन, स्वास्थ्य तथा जनसंख्या, पर्यटनमन्त्रीसहित मुख्यसचिव र सचिवहरू सहभागी थिए। त्यस क्रममा विभिन्न देशले निर्माण गरिरहेका खोपको मूल्य, उपलब्धता र सहजताबारे छलफल भएको थियो। सरकारले अमेरिका, बेलायत, रुस, चीन, अस्ट्रेलिया, भारतलगायत देशमा उत्पादित खोपको मूल्य र उपलब्धताबारे अध्ययन गरिरहेको छ। भारतमा अक्सफोर्डले निर्माण गर्दै गरेको खोप सस्तो पर्ने देखिएको एक मन्त्रीले जानकारी दिए। यद्यपि, यो खोपले मान्यता भने पाइसकेको छैन। सरकारले विभिन्न देशमा बन्दै गरेका भ्याक्सिन (खोप)को मूल्य के कति पर्ने रहेछ ? ल्याउँदा के कस्तो उपकरण र सावधानी अपनाउनुपर्ने रहेछ ? ककसले भ्याक्सिन दिन सक्ने रहेछन् भनेर गहन अध्ययन गरिरहेको छ, एक मन्त्रीले भने, हालको अवस्था हेर्दा भारतबाट किन्दा सस्तो पर्ने देखिएको छ। भोलि कुनै देशले निःशुल्क दिने भनेर पनि भन्न सक्छन्। सरकारले ७२ प्रतिशत जनसंख्यालाई पुग्ने गरी खोप किन्ने तयारी गरेको छ। तीन करोड जनसंख्यालाई आधार मान्ने हो भने २ करोडभन्दा बढी भ्याक्सिन किन्नुपर्ने अवस्था छ, एक मन्त्रीले अन्नपूर्ण पोस्ट्सँग भने। सरकारले किनेर ल्याउने खोप सर्वसाधारणलाई निःशुल्क वितरण गर्नुपर्छ। विश्व स्वास्थ्य संगठन (डब्लुएचओ)ले कुनै पनि देशले खोपमा नागरिकबाट कुनै पनि रकम लिन नमिल्ने बताइसकेको छ। खोप ७ डलरमा किन्न पाइए ५० अर्ब रकम आवश्यक पर्ने देखिएको छ। अर्थमन्त्री विष्णु पौडेलले उक्त रकमको जोहो मन्त्रालयले नै गर्ने बचन दिएको स्रोतले बतायो। विज्ञहरूका अनुसार विश्वमा १ सय २० भन्दा बढी कम्पनीले खोप निर्माणको तयारी गरिरहेका छन्। स्वास्थ्य मन्त्रालयले खोप ल्याउन डा श्यामराज उप्रेतीको संयोजकत्वमा समिति गठन गरेको थियो। खोप ल्याउन सरकारले अध्यादेश जारी गरेर कानुनी बाटो खोलिसकेको छ।"
संवैधानिक नियुक्ति कहिले ?,"काठमाडौं : राष्ट्रिय मानवधिकार आयोग पदाधिकारीविहीन भएको दुई महिना पुग्न लागेको छ। अध्यक्ष अनुपराज शर्मासहित पाँचै पदाधिकारीको पदावधि कात्तिक ३ गते सकिएको थियो। यस्ता निकाय खाली हुन नदिन संवैधानिक परिषद्ले पद रिक्त हुनुभन्दा एक महिनाअगावै नियुक्तिका लागि सिफारिस गर्नुपथ्र्यो। तर, पदाधिकारी नभएपछि सचिव वेद भट्टराईले आयोगको ०७६७७ को वार्षिक प्रतिवेदन हालै राष्ट्रपतिसमक्ष पेस गरेका थिए। मानवअधिकार आयोग खाली राख्नु हुँदैनथ्यो। हामी हुँदै नियुक्ति प्रक्रिया थाल्नुपथ्र्यो। संवैधानिक आयोग खाली हुँदा लोकतन्त्र नै कमजोर हुन्छ। मानवअधिकार आयोग भनेको लोकतन्त्रको वाचडग पनि हो। यो शक्तिशाली आयोग पनि हो। यहाँ अत्यन्तै योग्य, सक्षम व्यक्ति नियुक्त गर्नुपर्छ। जो लोकतन्त्र, मानवअधिकारप्रति प्रतिबद्ध छ यस्तो व्यक्ति आयोगमा आउनुपर्छ। राजनीतिक कार्यकर्तालाई ल्याउनु हुँदैन, निवर्तमान अध्यक्ष शर्मा भन्छन्, नागरिकको मौलिक हकको रक्षा गर्ने दायित्व नै संविधानको मर्म र भावनाअनुरूप संवैधानिक आयोगमा हुन्छ। यो आयोग समावेशी पनि हुनुपर्छ। यसमा दलित, मधेसीको सहभागिता चाहिन्छ। मानवअधिकार आयोग त पछिल्लो उदाहरण मात्र हो। अर्को महत्त्वपूर्ण निकाय अख्तियार दुरुपयोग अनुसन्धान आयोगमै प्रमुख आयुक्त नियुक्ति हुन सकेको छैन। प्रमुख आयुक्त नवीनकुमार घिमिरे उमेरहदका कारण भदौ २९ गतेदेखि अवकाशमा गएका थिए। त्यससँगै अख्तियारमा तीन आयुक्त पद रिक्त छन्। तत्कालीन प्रमुख आयुक्त दीपकुमार बस्न्यातको अवकाश र घुस प्रकरणमा आयुक्त राजनारायण पाठक राजीनामापछि दुवै पद रिक्त रहँदै आएको थियो। बस्न्यात ०७४ माघ २९ गते अवकाश भएका थिए। पाठकले ०७५ फागुन ३ मा राजीनामा दिएका थिए। अख्तियारमा डा गणेशराज जोशी कार्यवाहक प्रमुखको जिम्मेवारीमा छन् भने डा सावित्रा गुरुङ थापा आयुक्त। मृत्यु भई वा राजीनामा दिई पद रिक्त भएको अवस्थामा एक महिनाभित्र पदपूर्ति हुने गरी नियुक्तिका लागि सिफारिस गर्न सक्ने संवैधानिक व्यवस्था छ। यस्तै, निर्वाचन आयोगमा दुर्ई आयुक्त पद १५ महिनादेखि रिक्त छन्। इला शर्मा र सुधीरकुमार शाहको अवकाशपछि नयाँ नियुक्ति नभएको हो। शर्मा ०७५ चैत ११ मा र शाह ०७५ चैत २८ मा अवकाशमा गएका थिए। यस्ता १३ संवैधानिक आयोगमध्ये ११ वटामा लामो समयदेखि ४५ पद रिक्त छन्। लोकसेवा आयोग र महालेखापरीक्षकबाहेक निकायमा पदाधिकारी नियुक्ति हुन नसकेको हो। संवैधानिक निकायमा एक प्रमुख र चार सदस्य रहने व्यवस्था संविधानले गरेको छ। सत्तारुढ दल नेकपाका संसदीय दलका उपनेता सुवास नेम्बाङ प्रधानमन्त्री केपी शर्मा ओलीले चाहँदाचाहँदै पनि संवैधानिक निकायमा पदपूर्ति हुन नसकेको बताउँछन्। धेरै समयदेखि संवैधानिक निकाय रिक्त छन्। वास्तवमा धेरै कारण र अप्ठ्याराले संवैधानिक परिषद्का बैठक बस्न दिएका थिएनन्। प्रधानमन्त्रीले चाहँदा चाहँदै पनि संवैधानिक निकायमा पदपूर्ति हुन सकेको थिएन, नेता नेम्बाङ भन्छन्, यसपटक फेरि प्रधानमन्त्रीले प्रयास गर्नुभएको छ। प्रमुख प्रतिपक्ष र आफूभित्रका नेतासँग घनीभूत छलफल गरिरहनुभएको छ। सम्भवतः यसपटक संवैधानिक निकायको पदपूर्ति हुन्छ होला। प्रमुख प्रतिपक्षी कांग्रेस संवैधानिक निकाय खाली राख्नुहुन्न भन्ने पक्षमा रहेको नेता रमेश लेखक बताउँछन्। ७५ प्रतिशत संवैधानिक निकाय लामो समयदेखि रिक्त छन्। नियुक्तिका लागि ढिला भइसक्यो। छिटो संवैधानिक निकायमा पदपूर्ति गर्नुपर्छ। त्यसरी खाली राख्नु हुँदैन् भन्ने कांग्रेसको धारणा छ, नेता लेखक भन्छन्, परिषद्को बैठक बस्दै छ। त्यही घनीभूत रूपमा छलफल भएर पदपूर्ति गर्नुपर्छ। प्रधानमन्त्री केपी शर्मा ओलीले यही मंसिर २८ गते परिषद्को बैठक बोलाएका छन्। आइतबार बिहान ९ बजे बालुवाटारमा परिषद् बैठक बस्ने तयारी छ। परिषद्को बैठक बस्न ४८ घण्टाअगावै सदस्यहरूलाई जानकारी गराउने प्रचलन छ। सोहीअनुसार बैठकको मिति तय गरी सदस्यहरूलाई बैठकका लागि सूचना पठाएको जनाइएको छ। संवैधानिक निकायका प्रमुख र पदाधिकारीको नियुक्ति बैठकको एजेन्डामा उल्लेख छ। परिषद्मा प्रधानमन्त्री अध्यक्ष, प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रतिनिधिसभाका विपक्षी दलका नेता र प्रतिनिधिसभाका उपसभामुख सदस्य रहन्छन्। हाल उपसभामुख पद रिक्त छ। अख्तियारका पूर्वप्रमुख आयुक्त सूर्यनाथ उपाध्याय परिषद्को बैठक बस्न लागेकामा आशावादी देखिएका छन्। धेरै संवैधानिक निकाय खाली छन्। मानवअधिकार आयोगको त अध्यक्षदेखि सबै खाली भएको छ। अरू आयोग पनि खाली छन्, पूर्वप्रमुख आयुक्त उपाध्याय भन्छन्, संवैधानिक परिषद्को बैठक बस्ने भएछ। आयोगमा नियुक्ति गर्छ नै होला। यसका लागि मुख्यसचिवको संयोजकत्वको सचिवालय छ। त्यसले नै हो सम्भावित नामको सूची तयार गर्ने। सचिवालयले उनीहरूको विगतको गहिराइमा पुगेको अध्ययन, अनुसन्धान गरेर नियुक्त गर्नुपर्छ। उपाध्याय अख्तियारमा नियुक्ति गर्दा शाखा अधिकृतदेखि केकस्ता काम गरेका थिए, विवाद र भ्रष्टाचारमा परेका थिए कि थिएनन्, एकएक केलाउन सुझाव दिन्छन्। कानुन व्यवसायीबाट नियुक्त गर्ने भए कस्ता मुद्दा हेरेका थिए, कुनै राजनीतिक दलमा आबद्ध छन् कि छैनन्, सबै हेर्नुपर्छ। विवादित कुनै काण्डमा मुछिएका व्यक्तिलाई नियुक्त गर्नु हँुदैन, उनी भन्छन्, मानवअधिकार आयोग अध्यक्षमा पूर्वप्रधानन्यायाधीश, न्यायाधीशबाट नियुक्ति हुने हो। त्यसकारण उनीहरूले गरेका फैसला कस्ता थिए, नजिर बस्ने, नमुना बन्ने फैसला थिए, विवादित फैसला थिए, त्यो सबै हेर्नुपर्छ। ०५८ मा स्थापना भई ०७२ को संविधानले संवैधानिक निकायको मान्यता दिएका राष्ट्रिय महिला आयोग र राष्ट्रिय दलित आयोग पनि पदाधिकारीविहीन छन्। दुई निकायमा १० पद नै रिक्त छन्। राष्ट्रिय प्राकृतिक स्रोत तथा वित्त आयोग, राष्ट्रिय समावेशी आयोग, आदिवासी जनजाति आयोग, मुस्लिम आयोग, मधेसी आयोग र थारू आयोगको अवस्था पनि त्यस्तै छ। राष्ट्रिय प्राकृतिक स्रोत तथा वित्त आयोगमा अध्यक्ष बालानन्द पौडेल मात्र छन्। बाँकी चार पदमा नियुक्ति भएको छैन। मुस्लिम आयोगका अध्यक्षमा सलिम मियाँ अन्सारी नियुक्त भएका छन्। चार सदस्यमा नियुक्ति बाँकी छ। राष्ट्रिय समावेशी आयोग अध्यक्षमा शान्तराज सुवेदी र सदस्यमा विष्णुमाया ओझा नियुक्त भएका थिए। अध्यक्ष सुवेदीले राजीनामा दिइसकेका छन्। यो आयोगमा अध्यक्ष र तीन सदस्य पद रिक्त छन्। थारू र मधेसी आयोगमा एकएक जना अध्यक्ष मात्र छन्। बाँकी चारचार सदस्य पद रिक्त छन्। थारू आयोगका अध्यक्षमा विष्णुप्रसाद चौधरी र मधेसी आयोगका अध्यक्ष मात्रै विजयकुमार दत्त नियुक्त भएका छन्। ओली नेतृत्वको सरकार गठनपछि पहिलो पटक ०७५ चैतमा पाँच आयोगमा अध्यक्ष नियुक्त भएका थिए। वित्त आयोगमा बालानन्द पौडेल, समावेशीमा डा शान्तराज सुवेदी, मधेसीमा विजयकुमार दत्त, थारूमा विष्णुकुमार चौधरी र मुस्लिममा समिम मियाँ अन्सारीलाई नियुक्त गरिएको थियो। सुवेदीले नियुक्ति भएको केही समयमै राजीनामा दिए। प्रमुख निर्वाचन आयुक्तमा दिनेशकुमार थपलिया नियुक्त भएका थिए। परिषद्को सिफारिसमै प्रधानन्यायाधीशमा चोलेन्द्रशमशेर राणाको नियुक्ति भयो। आयोगमा एकलौटी नियुक्ति भएको भन्दै परिषद्का सदस्य शेरबहादुर देउवाले असन्तुष्टि जनाएका थिए। नेकपाकै अर्का अध्यक्ष पुष्पकमल दाहाल र वरिष्ठ नेता माधवकुमार नेपाल पनि संवैधानिक निकायमा आफूनिकट नियुक्ति दिलाउन लागिरहे। नेकपाको किचलो, भागबण्डालगायत कारण पनि संवैधानिक नियुक्तमा ढिलाइ भइरहेको छ। परिषद्को सिफारिसमा संसदीय सुनुवाइ समितिले अनुमोदन गरेपछि राष्ट्रपतिले नियुक्त गर्ने संवैधानिक व्यवस्था छ। यसैबीच शुक्रबार प्रधानमन्त्री ओली र प्रमुख विपक्षी कांग्रेसका सभापति शेरबहादुर देउवाबीच भेट भएको छ। प्रधानमन्त्री निवास बालुवाटारमा भएको भेटमा संवैधानिक परिषद् बैठकका सम्बन्धमा छलफल भएको कांग्रेस नेता रमेश लेखकले बताए।यसैबीच शुक्रबार प्रधानमन्त्री ओली र प्रमुख विपक्षी कांग्रेसका सभापति शेरबहादुर देउवाबीच भेट भएको छ। प्रधानमन्त्री निवास बालुवाटारमा भएको भेटमा संवैधानिक परिषद् बैठकका सम्बन्धमा छलफल भएको कांग्रेस नेता रमेश लेखकले बताए।"
कांग्रेसले श्रेष्ठको शोकमा पार्टीको झण्डा तीन दिन आधा झुकाउने,"काठमाडौं : नेपाली कांग्रेसले पार्टीका पूर्वकेन्द्रीय सदस्य एवं प्रजातन्त्र सेनानी श्यामलाल श्रेष्ठको निधनप्रति दुःख व्यक्त गर्दै उनको शोकमा तीन दिनसम्म पार्टीको झण्डा आधा झुकाउने जनाएको छ। श्रेष्ठको शुक्रबार ८० वर्षको उमेरमा निधन भएको थियो। सभापति शेरबहादुर देउवाको अध्यक्षतामा शनिबार बसेको कांग्रेस केन्द्रीय कार्यसमितिको आकस्मिक बैठकले यही मङ्सिर २६, २७ र २८ गते तीन दिनसम्म पार्टीको केन्द्रीय कार्यालय र सबै जिल्ला कार्यालयमा पार्टीको झण्डा आधा झुकाउने निर्णय गरेको हो। बैठकले मङ्सिर २८ गते केन्द्र तथा जिल्लाका सबै कार्यालय बन्द गर्ने र स्वर्गारोहणको १३औँ दिनसम्म केन्द्रीय कार्यालय र सबै जिल्ला कार्यालयमा शोक पुस्तिका राख्ने निर्णयसमेत गरेको कांग्रेस केन्द्रीय कार्यालयका मुख्य सचिव कृष्णप्रसाद पौडेलले जानकारी दिए। यसैगरी स्वर्गारोहणको १३औँ दिनमा सम्बन्धित जिल्ला काठमाडौंले भौतिक (सामाजिक) दूरी कायम गर्दै शोक सभाको आयोजना गर्ने पार्टी कार्यालयले जनाएको छ। बैठकमा श्रेष्ठको निधनप्रति दुःख व्यक्त गर्दै उनीप्रति सम्मान प्रकट गर्न र भावपूर्ण श्रद्धाञ्जलि अर्पण गर्न एक मिनेट मौनधारण गरिएको थियो। बैठकले उनको आत्माको चिरशान्तिको कामना गर्दै शोकसन्तप्त परिवारजनमा समवेदना प्रकट गरेको छ। विसं २०१८ मा निरङ्कुश पञ्चायती व्यवस्थाको विरोध गर्दै भएको क्रान्तिका क्रममा बमकाण्डमा पक्राउ परेका स्व श्रेष्ठले पटकपटक गरी १७ वर्षभन्दा लामो समयसम्म बन्दी जेलजीवन बिताएका थिए। नेपालको प्रजातान्त्रिक आन्दोलनमा नेतृत्वदायी भूमिका निर्वाह गरेका नेता श्रेष्ठ लोकतान्त्रिक मूल्य पद्धतिप्रति अविचलित आस्था, सादगीपूर्ण जीवन र निष्ठाको राजनीतिको प्रतिमूर्तिका रुपमा समेत परिचित थिए। विसं २०५१ को मध्यावधि निर्वाचनमा काठमाडौं निर्वाचन क्षेत्र नं ५ बाट पार्टीका तर्फबाट उम्मेदवार र २०५६ सालमा कांग्रेस जिल्ला कार्यसमिति, काठमाडौंको सभापति, विसं २०७२ मा जननायक बिपी कोइराला स्मृति ट्रष्टद्वारा बिपी सेनानी सम्मानबाट विभूषित स्व श्रेष्ठले नेपालको प्रजातान्त्रिक आन्दोलनसङ्घर्ष र पार्टी सङ्गठनमा पुर्याएका योगदान पार्टीको इतिहासमा सदा स्मरणीय रहने कांग्रेसले उल्लेख गरेको छ।"
२९ गतेको देशव्यापी प्रदर्शनका लागि कांग्रेसको तयारी तिब्र,"काठमाडौं : प्रमुख प्रतिपक्षी दल नेपाली कांग्रेसले सरकार विरोधी प्रदर्शनको तयारी तिब्र पारेको छ । मंसिर २९ गते देशव्यापी रुपमा गर्ने भनेको प्रदर्शनका लागि नारा तय गरेको कांग्रेसले शनिबार भिडियोमार्फत नै प्रदर्शनमा सहभागी हुन आह्वान गरेको छ । शनिबार कांग्रेसका प्रवक्ता विश्वप्रकाश शर्माले भिडियो सन्देशमा यस्तो आह्वान गरेका छन् । शुक्रबार कांग्रेसले विज्ञप्ति जारी गर्दै १० बुँदे नारा सार्वजनिक गरेको थियो। कांग्रेसले तनहुँमा वरिष्ठ नेता रामचन्द्र पौडेललाई पक्राउ गरिएको, महिला हिंसा, भ्रष्टाचार, अनियमितता, कोभिड संकट लगायत घटनामा सरकार उदासीन बनेको भन्दै देशभर प्रदर्शन गर्न लागेको हो । जागौं_जनता_जय_नेपाल !    शर्मा ()  ,"
पूर्वमा विप्लव समूहप्रति निर्मम बन्दै गृह प्रशासन,"किशोर बुढाथोकीहिमाल दाहाल इटहरी : शिक्षक राजेन्द्रकुमार श्रेष्ठको हत्यापछि मोरङको मिक्लाजुङ१ र आसपासका क्षेत्रमा नेपाल तथा सशस्त्र प्रहरीको संयुक्त टोलीले घटनामा संलग्नको खोजी तिव्र पारेको छ । विशेष सर्च अभियान सञ्चालन गर्न मंगलबार रातिदेखि नै मोरङ प्रहरी प्रमुख एसपी सन्तोष खड्काको नेतृत्वमा प्रहरी खटिएको छ । सबै नाका सिल गर्दै जंगल र ग्रामीण क्षेत्रमा विशेष अप्रेसन जारी राखिएको उनले बताए । संलग्नको पहिचानका लागि विगतमा विप्लव समूहबाट बरामद भएका दस्तावेज र विभिन्न कागजपत्रको पनि अध्ययन सुरु गरिएको छ । प्रदेश १ प्रहरी प्रमुख डीआईजी ईश्वरबाबु कार्कीका अनुसार सबै सुरक्षा निकायसँग समन्वय गरेर सर्च जारी राखिएको हो । प्रहरी सशक्त रुपमा अघि बढ्ने बताउँदै उनले भने, विप्लव समूहविरुद्धको कारबाहीमा प्रहरी चुप लागेर बस्दैन । पछिल्लो घटनाले थप हिंसा बढाएर लैजानसक्ने विश्लेषण प्रहरीको छ । सर्चका क्रममा समूहसँग दोहोरो भिडन्त हुनसक्ने सम्भावनासमेत रहेको प्रहरी स्रोतको भनाइ छ । विशेष सर्च अप्रेसनमा मोरङ प्रहरी प्रमुख एसपी सन्तोष खड्का आफै खटिएका छन् । अहिलेसम्म घटनामा संलग्न कोही पक्राउ भने परेका छैनन् । एसपी खड्काले घटनाको प्रभावकारी ढंगले अनुसन्धान थालिएको र संलग्नलाई पक्राउ गरेर चाँडै निष्कर्षमा पुग्ने केही आधार फेला परेको बताए । विप्लव समूहबाट मारिएका शिक्षकको अन्तिम बिदाइः पीडितले न्याए नपाए आन्दोलनको चेतावनी शिक्षक हत्या प्रकरण : प्रहरीले अझै भेटेन हत्यारा निर्मम बन्दै गृह प्रशासन गृह मन्त्रालयका प्रवक्ता चक्रबहादुर बुढाले घटना दुःखद् र अमानवीय रहेकोभन्दै सरकारले थप निर्णय लिन बाँकी रहेको बताए । यता प्रदेशका आन्तरिक मामिला तथा कानुनमन्त्री हिक्मतकुमार कार्कीले घटनाको प्रभावकारी अनुसन्धान गर्न सुरक्षा निकायलाई निर्देशन दिएका छन् भने प्रहरीलाई सहयोग गर्नसमेत सर्वसाधारणसँग अनुरोध गरेका छन् । नेपाल प्रहरीका प्रवक्ता बसन्त कुँवरले पछिल्लो घटनाबाट उत्पन्न उपस्थितिलाई विश्लेषण गर्दै नियन्त्रणमा लिन त्यही हिसाबको सुरक्षा तैनाथी मिलाएर रणनीति तयार पारिएको जानकारी दिए । बम विष्फोट, आगजनी लगायत हिंसात्मक गतिविधि गर्न थालेको भन्दै सरकारले २०७५ फागुन २८ मा प्रतिबन्ध लगाएको उक्त समूहप्रति सरकार र सुरक्षा निकाय आक्रामक बनेको थियो । विशेष अप्रेशनपछि देशभरबाट संगठनका प्रभावशाली नेता पक्राउ परेका थिए । तर पक्राउ गर्ने वित्तिकै राज्यविरुद्धको कसुरमा मुद्दा चलाउने र प्रमाणित गर्ने आधार नहुँदा नेता, कार्यकर्ताहरु छुट्ने गरेका थिए । पूर्वी पहाडमा विप्लव समूहको रजगज मिक्लाजुङ१ वडाध्यक्ष नरबहादुर राईका अनुसार वडा कार्यालय रहेको स्थानबाट पैदल हिँडेर जाँदा घटनास्थल अढाई घण्टा बढी समय लाग्छ । जहाँ लामो समयदेखि प्रहरीको उपस्थिति शून्य छ । स्थानीय बासिन्दाले पटकपटक सशस्त्र र नेपाल प्रहरीको युनिट राखिदिनुपर्ने माग गरे पनि सुनुवाइ नभएको गुनासो गरेका छन् । उर्लाबारी र मधुमल्लाबाट घटनास्थलमा पुग्न प्रहरीलाई ८ घण्टा बढी समय लागेको थियो । दुर्गम र सुरक्षाकर्मीको पहुँच नपुगेको फाइदा उठाउँदै मिक्लाजुङको उत्तरी क्षेत्रमा विप्लव समूहले लामो समयदेखि संगठनात्मक गतिविधि सञ्चालन गर्दै आएको थियो । स्थानीय बासिन्दाले पनि विप्लव समूहले बारम्बार परेड खेल्ने गरेको बताएका छन् । सूचनाकै आधारमा प्रहरीले त्यस क्षेत्रमा पटकपटक स्वीप अप्रेसन चलाइसकेको छ । केही दिनअघि मात्र पनि प्रहरीले मिक्लाजुङबाट विप्लव समूहका दुई नेतालाई पक्राउ गरेको थियो । त्यही बेला सुराकी दिएको आरोपमा समूहले प्रअ श्रेष्ठको हत्या गरेको अनुमान गरिएको छ । मिक्लाजुङ मात्र होइन, पूर्वी पहाडका सोही सेरोफेरोका ठाउँलाई विप्लव माओवादीले आधार बनाएको बताइएको छ । २०७६ साल असार २५ गते भोजपुर सदुरमुकाममा गोली हानाहान हुँदा प्रहरी जवान सञ्जीव राई र विप्लव समूहको ओखलढुंगा इन्चार्ज निरकुमार राईले ज्यान गुमाएका थिए । एक प्रहरी अधिकारीका अनुसार सरकारले प्रतिबन्ध लगाए पनि भूमिगत रुपमा विप्लव समूहले आफूलाई सशक्त र मजवुत बनाउँदै लगेको सूचना सुरक्षा निकायमा छ । प्रदेशमा मात्रै दुई सय पक्राउ प्रहरीकाअनुसार प्रतिबन्ध लगाएयता हालसम्म मुलुकभर एक हजार नौ सय ४७ जना पक्राउ परेका छन् । तीमध्ये अधिकांश एक हजार छ सय ७८ जना छुटेका छन् । एक सय ४३ जनालाई मात्रै अदालतले पूर्पक्षका लागि थुनामा पठाउने आदेश दिएको छ । प्रदेश १ प्रहरी कार्यालय विराटनगरका प्रवक्ता डीएसपी कविन्द्रकुमार कार्कीकाअनुसार प्रदेश १ बाट विभिन्न समयमा हालसम्म विप्लव समूहका दुई सय चारजना पक्राउ परेको छन् । अदालतको आदेशाअनुसार हाल २९ जना कारागारमा कैद भुक्तान गरिरहेका छन् भने सात जना अनुसन्धानका क्रममा रहेका छन् । अन्य एक सय ६८ जनामध्ये कैयौंले कैद भुक्तान गरिसकेको र केही तत्कालै थुनामुक्त भएको कार्कीले बताए । समूहका कार्यकर्ताबाट हतियारसमेत बरामद हुने गरेको छ । २०७५ साल फागुनमा विप्लवका एक कार्यकर्ता सुनसरीको धरानमा नेपाली सेनाले प्रयोग गर्ने एलएमजी र एम १६ हतियारसहित समातिएका थिए । पूर्वमाओवादी जनसेनाका कम्पनी कमाण्ड रहेका देवकुमार लिम्बूबाट उक्त हतियार बरामद हुनुले अझैपनि माओवादीले द्वन्दकालमा भेला पारेका हतियार सुरक्षित तरिकाले लुकाएर राखेको र सैन्य तयारी गरेको पुष्टि गर्ने कतिपय विश्लेषकको दाबी छ । हत्या गरिएका शिक्षकलाई सहिद घोषणा गर्न माग गाउँमा विकास प्रेमी र शैक्षिक उन्नयनकर्ता भनेर चिनिने श्रेष्ठको हत्यापछि गाउँ शोकमा डुबेको वडा अध्यक्ष नरबहादुर राईले बताएका छन् । घटनापछि विभिन्न संघ संगठनले विज्ञप्ति जारी गर्दै विरोध जनाएका छन् । श्रेष्ठको बिहीबार बिहान बक्राहा घाटमा अन्त्येष्टि गरिएको छ । शिक्षक संघ संगठन, मानव अधिकारवादी संस्था, राजनीति दल, स्थानीय संघ संस्था, नागरिक समाजसमेतले विज्ञप्ति जारी गरेर निर्दोष मानिसलाई क्रुरतापूर्वक हत्या गरिएको भन्दै राजनीतिका नाममा हुने यस्ता घटना क्षम्य हुन नसक्ने उल्लेख गरेका छन् । विज्ञप्तिमार्फत दोषीमाथि अविलम्ब कारबाहीको माग गरिएको छ । श्रेष्ठलाई सहिद घोषणा गर्नुपर्नेसमेत माग गरिएको छ । गाउँपालिका अध्यक्ष देवीप्रसाद आचार्यका अनुसार घटनापछि परिवारका सदस्य र आफन्त भावविह्वल भएका छन् । कोही पनि सम्हालिन सक्ने अवस्थामा नरहेको र हत्याको घटनाले सबैलाई स्तब्ध एवं त्रसित बनाएको उनको भनाइ छ ।"
संवैधानिक परिषदको बैठकमा देउवा उपस्थित नहुने,काठमाडौँ : प्रमुख प्रतिपक्षी दल नेपाली कांग्रेसका सभापति शेरबहादुर देउवा संवैधानिक परिषदको बैठकमा उपस्थित नहुने भएका छन् । प्रधानमन्त्री केपी ओली अध्यक्ष हुने उक्त परिषदको बैठक आइतबारका लागि बोलाइएको छ । २९ गतेका लागि आन्दोलनको तयारी गरिरहेको कांग्रेसले भने सभापति बैठकमा उपस्थित हुन नसक्ने जानकारी दिएको हो । कांग्रेसका प्रवक्ता विश्वप्रकास शर्माले आफूहरुले आन्दोलनको घोषणा गरिसकेको अवस्थामा संवैधानिक परिषदको बैठक तय गरिनु जायज नभएको बताए । साथै उनले बैठक स्थगित गर्नका लागि आग्रह गरे । यसअघि प्रधानमन्त्री ओली र देउवाबीच भएको छलफलमा संवैधानिक निकायमा नियुक्ति गर्ने विषयमा छलफल भएको थियो । तर यसबीचमा कांग्रेसले आन्दोलन घोषणा गरिसकेकाले परिषदको बैठकमा उपस्थित हुन नसकेको कांग्रेस नेता रमेश लेखकले बताए । यसवाहेक सत्तारुढ दल नेकपाको समेत स्थायी समितिको बैठक २८ गते नै तय गरिएको छ । कांग्रेसको आन्दोलन र नेकपाकै बैठकका बीच परिषदको बैठक बोलाइनुमा नियत सफा नदेखिने कांग्रेसका प्रवक्ता विश्वप्रकास शर्माले बताए । नेपाली कांग्रेसका केही नेताहरुले भने प्रधानमन्त्री ओलीले पार्टीकै स्थायी समितिको बैठक छल्नका लागि परिषदको बैठक बोलाएको अभिव्यक्ति दिएका छन् । संवैधानिक परिषदको बैठकमा विपक्षी दलको नेता अनिवार्य उपस्थित हुनुपर्ने व्यवस्था छ ।
खेताला खोजेर विरोध गर्न थालियो : पूर्वमन्त्री बाँस्कोटा,"काठमाडौं : पूर्वमन्त्री गोकुलप्रसाद बाँस्कोटाले नेपाल कम्युनिष्ट पार्टी(नेकपा) भित्रैका नेताले अर्का पार्टीका खेतालाखोजेर विरोधमा लगाउने काम सुरु भएको दाबी गरेका छन्। बनेपा नगरपालिका३ स्थित नेकपाका जिल्ला नेता स्व प्रेमप्रसाद सिग्देलको श्रद्धाञ्जलिसभालाई शनिबार सम्वोधन गर्दै उनले आफ्नै पार्टीका नेताद्वारा विरोधमा लगाइएको प्रमाण फेला परेकोसमेत बताए। 'कार्यक्रममा जाँदा पार्टीभित्रैका नेताले अर्को पार्टीको खेताला खोजेर विरोधमा लगाउने काम सुरु भएको प्रमाणसहित फेलापरेका छन्', नेकपाका केन्द्रीय सदस्यसमेत रहनुभएका बाँस्कोटाले भने, 'यसो भएपछि बाहिर एकताको हल्ला चलाएरभित्र विभिजनको तयारी गर्नुको कुनै तुक छैन, यदि त्यस्तो हो भने सिधै भन्नुपर्छ अब मिल्न सकिएन।' आफूहरु जोखिममा जान नचाहेकाले व्यक्तिगत लाभहानिमा पार्टी विभाजन गर्न नहुने उनको तर्क थियो। कार्यक्रममा पूर्वसांसद विदुर सापकोटा, नेकपाका वाग्मती प्रदेश कमिटी सहइञ्चार्ज हितमान शाक्य, जिल्लाअध्यक्ष रुकु चौलागाईं जिल्ला सचिव टोकबहादुर वाइबालगायतले स्व सिग्देलप्रति श्रद्धाञ्जलि व्यक्त गरेका थिए।"
कोभिडसँग जोगिँदै दिनचर्या सुरु गरौं,"गुलरिया : लुम्बिनी प्रदेशका आन्तरिक मामिला तथा कानुनमन्त्री कुलप्रसाद केसीले कोभिड १९ ले समाजमा पारेको नकारात्मक असर अनुसन्धान गर्दै र जोगिँदै दिनचर्या सुरु गर्नुपर्ने बताएका छन् । बर्दियाको गुलरियास्थित जिल्ला प्रशासन कार्यालयमा आयोजित जिल्ला स्तरीय सुरक्षा गोष्ठीमा आएका मन्त्रीले कोभिडका कारण तिनै तहका सरकारको विकास निर्माणमा प्रभाव पारेको प्रष्ट पारे । कोभिडले रोकेका स्थानीय, प्रदेश सरकारका परियोजना कसरी सञ्चालन गर्ने सम्वन्धमा प्रदेश सरकारले अनुसन्धान गरिरहेको छ । कोभिडबाट सिर्जना भएको परिस्थितिमा जनलाई कसरी सहयोग उपलब्ध गराउन सकिन्छ भन्ने बारेमा छलफल भइरहेको छ । स्वास्थ्य महामारीका बेला सजग भएर दैनिक दिनचर्या सुरु गर्नुपर्नेमा उनले जोड दिए । बर्दिया जिल्ला जलसम्पदा, जैविकविविधता एवम् पर्यटकीय गन्तव्य सहितको उर्वरभूमी भएकाले यसको विकासमा प्रदेश सरकारले दीर्घकालिन विकासको अवधारणा बनाइरहेको बताए । कर्णाली र सुदूरपश्चिम प्रदेशलाई जोड्ने हुलाकी एवम् राजमार्ग दुवै बर्दियामा रहेकाले प्रदेश मुकाम नजिकिएपछि थप समृद्धिको मार्ग प्रशस्त हुने मन्त्री केसीको जिकिर छ । प्रदेशकै सुरक्षा व्यवस्था बलियो बनाउन जिल्लामा गरिएको गोष्ठी कोशेढुंगा सावित हुने बताए । लुम्बिनी प्रदेश अन्र्तगत आन्तरिक मामिला तथा कानुन मन्त्रालयको आयोजनामा बर्दियामा जिल्ला स्तरीय सुरक्षा गोष्ठी गरिएको छ । कार्यक्रममा बर्दियाका प्रमुख जिल्ला अधिकारी, प्रदेश मन्त्रालयका सचिव तथा उपसचिव लगायत सरोकारवालाहरु सहभागी थिए ।"
नेकपा फुटे गणतन्त्र खतरामा पर्छ : रायमाझी,"सन्धिखर्क : नेकपाका नेता तथा पूर्वउपप्रधानमन्त्री टोपबहादुर रायमाझीले नेकपा फुटेमा १० वर्षे जनक्रान्ती र १९ दिने जनआन्दोलनबाट प्राप्त उपलब्धि गुम्ने खतरा बढेको बताएका छन्। यो सरकार ढल्यो भने न नेकपाको हातमा, न नेपाली कांग्रेसको हातमा हुने खतरा रहेको उनको भनाइ छ। उनले नेकपाबाट नेपाली कांग्रेसमा सरकार गए पनि प्राप्त गरेका उपलब्धि सुरक्षित नहुने बताए। उनले नेपाली जनताले दिएको म्यान्डेट अनुसार चल्न नसकेमा नेकपासंगै सयौँ वर्ष लडेर ल्याएको गणतन्त्रसमेत धरापमा पर्ने बताउँदै गणतन्त्र र संघीयताको रक्षाको लागि पनि नेकपा एक ढिक्का भएर अगाडि बढ्नु पर्ने बताए। अर्घाखाँचीको छत्रदेव गाउँपालिका २ र ४ मा लालपुर्जा वितरण गर्दै नेकपाका नेता रायमाझीले १२ बुँदे समझदारी गराउने नायक गिरीजा बाबुलाई राष्ट्रपति र प्रचण्ड प्रधानमन्त्री बनाएको भए शान्ति प्रकृयाका धेरै काम टुंगोमा पुग्ने नेता रायमाझीको भनाइ छ । तर त्यो बेला माओवादी भित्र दम्भ पलाएका कारण गिरीजा राष्ट्रपति नबनेपछि शान्ति प्रकृयाका काम पनि अधुरो रहेको बताए। उनले नेपाली कांग्रेसले आफ्नै सरकार आफै ढाले जस्तै नेकपाले पनि त्यही गर्न खोजिरहेको बताए। प्रतिपक्ष भन्दा पनि सरकार ढाल्न नेकपाका नेता लागि परेको उनको भनाइ छ। नेपाली कांग्रेसकी नेता तथा संसदीय दलकी सचेतक पुष्पा भुसालले वर्तमान सरकारले जनतालाई झट आश्वासन मात्र बाँडिरहेको बताउदै नेताहरु कुर्ची र सत्तामा रोमलिएको उनको आरोप छ। वर्तमान सरकार भ्रष्टाचारमा रोमलिएको बताउदै युवालाई स्वरोजगार सिर्जना गर्न र उत्पादन वृद्धि गर्ने खालका कार्यक्रम ल्याउन नसकेका कारण देश झन्पछि झन्पछि धकेलिएको बताएकी छन्।"
संवैधानिक नियुक्ति कहिले ?,"काठमाडौं : राष्ट्रिय मानवधिकार आयोग पदाधिकारीविहीन भएको दुई महिना पुग्न लागेको छ। अध्यक्ष अनुपराज शर्मासहित पाँचै पदाधिकारीको पदावधि कात्तिक ३ गते सकिएको थियो। यस्ता निकाय खाली हुन नदिन संवैधानिक परिषद्ले पद रिक्त हुनुभन्दा एक महिनाअगावै नियुक्तिका लागि सिफारिस गर्नुपथ्र्यो। तर, पदाधिकारी नभएपछि सचिव वेद भट्टराईले आयोगको ०७६७७ को वार्षिक प्रतिवेदन हालै राष्ट्रपतिसमक्ष पेस गरेका थिए। मानवअधिकार आयोग खाली राख्नु हुँदैनथ्यो। हामी हुँदै नियुक्ति प्रक्रिया थाल्नुपथ्र्यो। संवैधानिक आयोग खाली हुँदा लोकतन्त्र नै कमजोर हुन्छ। मानवअधिकार आयोग भनेको लोकतन्त्रको वाचडग पनि हो। यो शक्तिशाली आयोग पनि हो। यहाँ अत्यन्तै योग्य, सक्षम व्यक्ति नियुक्त गर्नुपर्छ। जो लोकतन्त्र, मानवअधिकारप्रति प्रतिबद्ध छ यस्तो व्यक्ति आयोगमा आउनुपर्छ। राजनीतिक कार्यकर्तालाई ल्याउनु हुँदैन, निवर्तमान अध्यक्ष शर्मा भन्छन्, नागरिकको मौलिक हकको रक्षा गर्ने दायित्व नै संविधानको मर्म र भावनाअनुरूप संवैधानिक आयोगमा हुन्छ। यो आयोग समावेशी पनि हुनुपर्छ। यसमा दलित, मधेसीको सहभागिता चाहिन्छ। मानवअधिकार आयोग त पछिल्लो उदाहरण मात्र हो। अर्को महत्त्वपूर्ण निकाय अख्तियार दुरुपयोग अनुसन्धान आयोगमै प्रमुख आयुक्त नियुक्ति हुन सकेको छैन। प्रमुख आयुक्त नवीनकुमार घिमिरे उमेरहदका कारण भदौ २९ गतेदेखि अवकाशमा गएका थिए। त्यससँगै अख्तियारमा तीन आयुक्त पद रिक्त छन्। तत्कालीन प्रमुख आयुक्त दीपकुमार बस्न्यातको अवकाश र घुस प्रकरणमा आयुक्त राजनारायण पाठक राजीनामापछि दुवै पद रिक्त रहँदै आएको थियो। बस्न्यात ०७४ माघ २९ गते अवकाश भएका थिए। पाठकले ०७५ फागुन ३ मा राजीनामा दिएका थिए। अख्तियारमा डा गणेशराज जोशी कार्यवाहक प्रमुखको जिम्मेवारीमा छन् भने डा सावित्रा गुरुङ थापा आयुक्त। मृत्यु भई वा राजीनामा दिई पद रिक्त भएको अवस्थामा एक महिनाभित्र पदपूर्ति हुने गरी नियुक्तिका लागि सिफारिस गर्न सक्ने संवैधानिक व्यवस्था छ। यस्तै, निर्वाचन आयोगमा दुर्ई आयुक्त पद १५ महिनादेखि रिक्त छन्। इला शर्मा र सुधीरकुमार शाहको अवकाशपछि नयाँ नियुक्ति नभएको हो। शर्मा ०७५ चैत ११ मा र शाह ०७५ चैत २८ मा अवकाशमा गएका थिए। यस्ता १३ संवैधानिक आयोगमध्ये ११ वटामा लामो समयदेखि ४५ पद रिक्त छन्। लोकसेवा आयोग र महालेखापरीक्षकबाहेक निकायमा पदाधिकारी नियुक्ति हुन नसकेको हो। संवैधानिक निकायमा एक प्रमुख र चार सदस्य रहने व्यवस्था संविधानले गरेको छ। सत्तारुढ दल नेकपाका संसदीय दलका उपनेता सुवास नेम्बाङ प्रधानमन्त्री केपी शर्मा ओलीले चाहँदाचाहँदै पनि संवैधानिक निकायमा पदपूर्ति हुन नसकेको बताउँछन्। धेरै समयदेखि संवैधानिक निकाय रिक्त छन्। वास्तवमा धेरै कारण र अप्ठ्याराले संवैधानिक परिषद्का बैठक बस्न दिएका थिएनन्। प्रधानमन्त्रीले चाहँदा चाहँदै पनि संवैधानिक निकायमा पदपूर्ति हुन सकेको थिएन, नेता नेम्बाङ भन्छन्, यसपटक फेरि प्रधानमन्त्रीले प्रयास गर्नुभएको छ। प्रमुख प्रतिपक्ष र आफूभित्रका नेतासँग घनीभूत छलफल गरिरहनुभएको छ। सम्भवतः यसपटक संवैधानिक निकायको पदपूर्ति हुन्छ होला। प्रमुख प्रतिपक्षी कांग्रेस संवैधानिक निकाय खाली राख्नुहुन्न भन्ने पक्षमा रहेको नेता रमेश लेखक बताउँछन्। ७५ प्रतिशत संवैधानिक निकाय लामो समयदेखि रिक्त छन्। नियुक्तिका लागि ढिला भइसक्यो। छिटो संवैधानिक निकायमा पदपूर्ति गर्नुपर्छ। त्यसरी खाली राख्नु हुँदैन् भन्ने कांग्रेसको धारणा छ, नेता लेखक भन्छन्, परिषद्को बैठक बस्दै छ। त्यही घनीभूत रूपमा छलफल भएर पदपूर्ति गर्नुपर्छ। प्रधानमन्त्री केपी शर्मा ओलीले यही मंसिर २८ गते परिषद्को बैठक बोलाएका छन्। आइतबार बिहान ९ बजे बालुवाटारमा परिषद् बैठक बस्ने तयारी छ। परिषद्को बैठक बस्न ४८ घण्टाअगावै सदस्यहरूलाई जानकारी गराउने प्रचलन छ। सोहीअनुसार बैठकको मिति तय गरी सदस्यहरूलाई बैठकका लागि सूचना पठाएको जनाइएको छ। संवैधानिक निकायका प्रमुख र पदाधिकारीको नियुक्ति बैठकको एजेन्डामा उल्लेख छ। परिषद्मा प्रधानमन्त्री अध्यक्ष, प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रतिनिधिसभाका विपक्षी दलका नेता र प्रतिनिधिसभाका उपसभामुख सदस्य रहन्छन्। हाल उपसभामुख पद रिक्त छ। अख्तियारका पूर्वप्रमुख आयुक्त सूर्यनाथ उपाध्याय परिषद्को बैठक बस्न लागेकामा आशावादी देखिएका छन्। धेरै संवैधानिक निकाय खाली छन्। मानवअधिकार आयोगको त अध्यक्षदेखि सबै खाली भएको छ। अरू आयोग पनि खाली छन्, पूर्वप्रमुख आयुक्त उपाध्याय भन्छन्, संवैधानिक परिषद्को बैठक बस्ने भएछ। आयोगमा नियुक्ति गर्छ नै होला। यसका लागि मुख्यसचिवको संयोजकत्वको सचिवालय छ। त्यसले नै हो सम्भावित नामको सूची तयार गर्ने। सचिवालयले उनीहरूको विगतको गहिराइमा पुगेको अध्ययन, अनुसन्धान गरेर नियुक्त गर्नुपर्छ। उपाध्याय अख्तियारमा नियुक्ति गर्दा शाखा अधिकृतदेखि केकस्ता काम गरेका थिए, विवाद र भ्रष्टाचारमा परेका थिए कि थिएनन्, एकएक केलाउन सुझाव दिन्छन्। कानुन व्यवसायीबाट नियुक्त गर्ने भए कस्ता मुद्दा हेरेका थिए, कुनै राजनीतिक दलमा आबद्ध छन् कि छैनन्, सबै हेर्नुपर्छ। विवादित कुनै काण्डमा मुछिएका व्यक्तिलाई नियुक्त गर्नु हँुदैन, उनी भन्छन्, मानवअधिकार आयोग अध्यक्षमा पूर्वप्रधानन्यायाधीश, न्यायाधीशबाट नियुक्ति हुने हो। त्यसकारण उनीहरूले गरेका फैसला कस्ता थिए, नजिर बस्ने, नमुना बन्ने फैसला थिए, विवादित फैसला थिए, त्यो सबै हेर्नुपर्छ। ०५८ मा स्थापना भई ०७२ को संविधानले संवैधानिक निकायको मान्यता दिएका राष्ट्रिय महिला आयोग र राष्ट्रिय दलित आयोग पनि पदाधिकारीविहीन छन्। दुई निकायमा १० पद नै रिक्त छन्। राष्ट्रिय प्राकृतिक स्रोत तथा वित्त आयोग, राष्ट्रिय समावेशी आयोग, आदिवासी जनजाति आयोग, मुस्लिम आयोग, मधेसी आयोग र थारू आयोगको अवस्था पनि त्यस्तै छ। राष्ट्रिय प्राकृतिक स्रोत तथा वित्त आयोगमा अध्यक्ष बालानन्द पौडेल मात्र छन्। बाँकी चार पदमा नियुक्ति भएको छैन। मुस्लिम आयोगका अध्यक्षमा सलिम मियाँ अन्सारी नियुक्त भएका छन्। चार सदस्यमा नियुक्ति बाँकी छ। राष्ट्रिय समावेशी आयोग अध्यक्षमा शान्तराज सुवेदी र सदस्यमा विष्णुमाया ओझा नियुक्त भएका थिए। अध्यक्ष सुवेदीले राजीनामा दिइसकेका छन्। यो आयोगमा अध्यक्ष र तीन सदस्य पद रिक्त छन्। थारू र मधेसी आयोगमा एकएक जना अध्यक्ष मात्र छन्। बाँकी चारचार सदस्य पद रिक्त छन्। थारू आयोगका अध्यक्षमा विष्णुप्रसाद चौधरी र मधेसी आयोगका अध्यक्ष मात्रै विजयकुमार दत्त नियुक्त भएका छन्। ओली नेतृत्वको सरकार गठनपछि पहिलो पटक ०७५ चैतमा पाँच आयोगमा अध्यक्ष नियुक्त भएका थिए। वित्त आयोगमा बालानन्द पौडेल, समावेशीमा डा शान्तराज सुवेदी, मधेसीमा विजयकुमार दत्त, थारूमा विष्णुकुमार चौधरी र मुस्लिममा समिम मियाँ अन्सारीलाई नियुक्त गरिएको थियो। सुवेदीले नियुक्ति भएको केही समयमै राजीनामा दिए। प्रमुख निर्वाचन आयुक्तमा दिनेशकुमार थपलिया नियुक्त भएका थिए। परिषद्को सिफारिसमै प्रधानन्यायाधीशमा चोलेन्द्रशमशेर राणाको नियुक्ति भयो। आयोगमा एकलौटी नियुक्ति भएको भन्दै परिषद्का सदस्य शेरबहादुर देउवाले असन्तुष्टि जनाएका थिए। नेकपाकै अर्का अध्यक्ष पुष्पकमल दाहाल र वरिष्ठ नेता माधवकुमार नेपाल पनि संवैधानिक निकायमा आफूनिकट नियुक्ति दिलाउन लागिरहे। नेकपाको किचलो, भागबण्डालगायत कारण पनि संवैधानिक नियुक्तमा ढिलाइ भइरहेको छ। परिषद्को सिफारिसमा संसदीय सुनुवाइ समितिले अनुमोदन गरेपछि राष्ट्रपतिले नियुक्त गर्ने संवैधानिक व्यवस्था छ। यसैबीच शुक्रबार प्रधानमन्त्री ओली र प्रमुख विपक्षी कांग्रेसका सभापति शेरबहादुर देउवाबीच भेट भएको छ। प्रधानमन्त्री निवास बालुवाटारमा भएको भेटमा संवैधानिक परिषद् बैठकका सम्बन्धमा छलफल भएको कांग्रेस नेता रमेश लेखकले बताए।यसैबीच शुक्रबार प्रधानमन्त्री ओली र प्रमुख विपक्षी कांग्रेसका सभापति शेरबहादुर देउवाबीच भेट भएको छ। प्रधानमन्त्री निवास बालुवाटारमा भएको भेटमा संवैधानिक परिषद् बैठकका सम्बन्धमा छलफल भएको कांग्रेस नेता रमेश लेखकले बताए।"
समाजवादी राज्य निर्माणको जिम्मेवारी कम्युनिस्टको काँधमा छ : प्रचण्ड,"काठमाडौं : सत्तारुढ नेपाल कम्युनिस्ट पार्टी (नेकपा) कार्यकारी अध्यक्ष पुष्पकमल दाहाल प्रचण्डले समाजवाद उन्मुख राज्य निर्माणको मुख्य जिम्मेवारी र दायित्व कम्युनिस्ट पार्टी कै काँधमा भएको बताएका छन्। नेपाली कांग्रेस परित्याग गरी नेकपा प्रवेश गरेकी नेतृ कौसर शाहसहित १ सय ९ जना नेता तथा कार्यकर्तालाई पार्टी केन्द्रीय कार्यालय धुम्बाराहीमा स्वागत गर्दै उनले यस्तो बताएका हुन् । हाम्रो पार्टी भित्र चल्ने बहस र छलफल त्यही समाजवाद तिरको यात्राका लागि हुन्, प्रचण्डले भने, समाजवाद तिरको यात्रामा अगाडि बढ्ने सन्दर्भमा हाम्रो कस्तो आर्थिक नीति हुने, कस्ता राजनीतिक मान्यताहरुलाई अवलम्बन गर्दै जाने, कस्तो आचारसंहिता हामीले पालना गर्ने, कस्तो विधि विधान र पद्दति स्थापित गर्ने भन्ने नै हाम्रा बहसका विषयहरु हुन् । पूर्वप्रधानमन्त्रीसमेत रहेका प्रचण्डले संघीय लोकतान्त्रिक गणतन्त्रलाई फलाउने, फुलाउने र यस प्रणालीमार्फत देशमा आर्थिक विकासको नयाँ यात्रा तिर आफूहरु अगाडि बढेको बताए । यो बेला पक्कै पनि चुनौतिहरु आउँछन् । ती समस्या र चुनौतिको पनि सामना गर्न सक्ने तागत कम्युनिस्ट पार्टी भित्रै छ , उनले थपे, कम्युनिस्ट पार्टीले आफैं भित्रबाट त्यो तागत पैदा गरेर हामीले समाजवाद तिर लाग्नेछौं । नवआगन्तुकलाई स्वागत गर्दै पार्टीमा योग्यता, क्षमता र अनुभवका आधारमा उचित जिम्मेवारी दिइने र एक भएर उक्त जिम्मेवारी पुरा गर्ने विश्वास व्यक्त गरे । कार्यक्रममा वरिष्ठ नेता तथा पूर्वप्रधानमन्त्री माधवकुमार नेपालले संविधानसभा सदस्य रही सकेकी शाहलाई विगतदेखि नै आफ्नै पार्टीको नेता ठान्ने गरेको बताए । मन मिल्नेहरु एउटै ठाउँमा आउँदा रहेछन्, नेता नेपालले भने, मानिसहरुको बानी व्यहोरा र चिन्तन प्रणालीले एक ठाउँमा ल्याउने सहेछ । पार्टीमा प्रवेश गर्दै नेतृ शाहले नेपाली कांग्रेसमा गुण्डा पाराले पार्टी भित्र हैकम चलाएकाले आफूले सो पार्टी परित्याग गरेको बताए । उनले देशमा आएको जाति, लिंग र समुदायमा आएको परिवर्तन कम्युनिस्ट पार्टीले नै ल्याएको दाबी गरे । काठमाडौं महानगरपालिकाको नेपाली कांग्रेसको नगर सदस्य रहेकी उनी विगतमा नेपाल विद्यार्थी सङ्घ पद्यकन्या क्याम्पसमा नेविसङ्घमा आवद्ध थिइन । २०६२र०६३ सालको आन्दोलनमा चार पटक हिरासत पुगेकी उनी दोस्रो संविधानसभाको निर्वाचनमा संविधानसभा सदस्य बनेकी हुन् ।"
नेकपा फुट्यो भने गणतन्त्र खतरामा पर्छ : नेता रायमाझी,"सन्धिखर्क: नेकपाका नेता तथा पूर्व उपप्रधानमन्त्री टोपबहादुर रायमाझीले नेकपा फुटेमा १० वर्षे जनक्रान्ति र १९ दिने जन आन्दोलनबाट प्राप्त उपलब्धीहरु गुम्ने खतरा बढेको बताएका छन् । यो सरकार ढल्यो भने न नेकपाको हातमा, न नेपाली कांग्रेसको हातमा हुने खतरा रहेको उनको भनाइ छ । 'नेकपाबाट नेपाली कांग्रेसमा सरकार गए पनि प्राप्त गरेका उपलब्धीहरु सुरक्षित रहने थिए । तर त्यो पनि हुन नसक्ने खतरा देखियो,' नेता रायमाझीले भने । नेपाली जनताले दिएको म्यान्डेट अनुसार चल्न नसकेमा नेकपासँगै सयौँ वर्ष लडेर ल्याएको गणतन्त्र समेत धरापमा पर्ने उनको तर्क थियो । यसैले पनि गणतन्त्र र संघियताको रक्षाको लागि पनि नेकपा एक ढिक्का भएर अगाडि बढ्नु पर्ने उनले बताए । अर्घाखाँचीको छत्रदेव गाउँपालिका २ र ४ मा लालपुर्जा बितरण गर्दै नेकपाका नेता रायमाझीले यस्तो अभिव्यक्ति दिएका हुन् । नेपाली कांग्रेसकी नेत्री तथा संसदीय दलकी सचेतक पुष्पा भुसालले वर्तमान सरकारले जनतालाई झट्ठा आश्वासन मात्र बाँडिरहेको भन्दै नेताहरु कुर्ची र सत्तामा रुमलिएको बताइन् । बहुमत प्राप्त दल भए पनि नेकपाले जनताको पक्षमा केही काम गर्न नसकेको उनको आरोप छ । युवाहरुलाई स्वरोजगार सिर्जना गर्न र उत्पादन बृद्धि गर्ने खालका कार्यक्रम ल्याउन नसकेका कारण देश झन् पछि धकेलिएको उनको तर्क छ । द्धन्द्धको समयमा नक्साबिहीन भएको अर्घाखाँची जिल्लाका ३१ वडामा जग्गाधनी प्रमाण पुर्जा वितरण गर्न सुरु गरिएको विशेष नापी कार्यलय अर्घाखाँचीका प्रमुख नापी अधिकृत खिम रानाले बताए । उनले डिजीटल प्रविधीबाट निर्माण गरिएको लालपुर्जा जिल्लाका सबै वडामा निर्माण गरिने जानकारी दिए । कार्यक्रममा राष्ट्रियसभा सदस्य चन्द्रबहादुर खड्का, लुम्बिनी प्रदेशका सांसद चेतनारायण आचार्य, निर्मला क्षेत्री, जिल्ला समन्वय समितिका प्रमुख पिताम्वर शर्मा, सन्धिखर्क नगरपालिका नगर प्रमुख कमल प्रसाद भुसाल, छबदेव गाउँपालिकाका अध्यक्ष लेखनाथ पोख्रेल, प्रमुख जिल्ला अधिकारी विष्णु प्रसाद पौडेल लगायतले मन्तव्य राखेका थिए ।"
अपरिचित व्यक्तिद्वारा पिकअपमा आगजनी,"राजविराज : सप्तरीको विष्णुपुर गाउँपालिका ६ गोरगमाका बेचन मुखियाको पिकअप भ्यानमा शनिबार बिहान अपरिचित व्यक्तिले आगजनी गरेको छ। आफ्नै घरअगाडि राखिएको स १ च १७२५ नम्बरको पिकअप भ्यानमा आगजनी भएको मुखियाले बताएका छन्। प्रहरीका अनुसार आगजनीबाट २४ लाख बढीको क्षति भएको छ । शनिबार बिहान करिब १ बजेतिर घर अगाडि राखिएको पिकअपमा पेट्रोल छर्केर आगजनी गरेको पीडित मुखियाले बताए। आगो स्थानियबासी, प्रहरी तथा राजविराजबाट आएको बारुण यन्त्रको सहयोगमा नियन्त्रणमा आएको जिल्ला प्रहरी कार्यालय सप्तरीले जनाएको छ। व्यक्तिगत राजनीतिक रिसीभीका कारण पिकअपमा आगजनी गरिएको हुन सक्ने प्रहरीले बताएको छ। यसबारे थप आवश्यक अनुसन्धान कार्य भइरहेको प्रहरीले जनाएको छ।"
डोटीमा भूकम्पको धक्का,डोटी : सुदूरपश्चिम प्रदेशका पहाडी जिल्ला डोटीमा ३७ रेक्टर स्केलको भूकम्प गएको छ । भूकम्प मापन केन्द्र सुर्खेतले दिएको जानकारीअनुसार आज दिउँसो १ बजेर ३५ मिनेटमा सुदूरपश्चिमको पहाडी डोटी र बझाङ जिल्लाको सीमा क्षेत्रमा केन्द्रविन्दु बनाएर भूकम्प गएको हो । भूकम्पले घर निकै हल्लाएको दिपायलका स्थानीयवासी कर्णबहादुर द्वारियाले जानकारी दिए । भूकम्पले डोटीसहित सुदूरपश्चिम प्रदेशका विभिन्न स्थानमा धक्का महसुस गराएको बताइएको छ । भूकम्पको धक्काले निकै हल्लाएपछि डोटीको दिपायल तथा सिलगढीका नागरिक कोलाहल गर्दै घर बाहिर निस्किएका थिए । भूकम्पका कारण अहिलेसम्म कुनै पनि ठाउँमा क्षति भएको खबर प्राप्त नभएको प्रमुख जिल्ला अधिकारी भीमप्रसाद भट्टराईले जानकारी दिए । रासस
कलंकीमा ट्रक दुर्घटना : थप दुईको मृत्यु,"काठमाडौं : काठमाडौंको कलङ्कीमा शुक्रबार साँझ भएको ट्रक दुर्घटनामा परेका थप दुईको शनिबार मृत्यु भएको छ। घटनास्थलबाट ट्रक निकाल्ने क्रममा आज बिहान ट्रकमा च्यापिएको अवस्थामा एक जनाको शव फेला परेको र अर्का एक जनाको उपचारका क्रममा मृत्यु भएको महानगरीय प्रहरी परिसर काठमाडौंले जनाएको छ। ट्रक अनियन्त्रित भई दुर्घटना हुँदा मृत्यु हुनेमा धादिङको थाँक्रेका ४२ वर्षीय राजु पौडेल र अर्का रञ्जितकुमार चौधरी रहेको परिसरका प्रमुख प्रहरी वरिष्ठ उपरीक्षक अशोक सिंहले जानकारी दिए। चौधरीको उपचारका क्रममा मृत्यु भएको हो। यसअघि घटनास्थलमै ओखलढुङ्गा घर भइ सडकमा मागी हिंड्ने शङ्कर परियारको मृत्यु भएको थियो। उक्त घटनामा घाइते भएका रामचन्द्र सिंखडा, सुमन मानन्धर, विशाल श्रेष्ठ, गणेश शर्मा, साजन खत्री, सन्ध्या थिङ र रामबहादुर खरालको उपचार जारी छ। हेटौंडाबाट सिमेन्ट बोकेर आउँदै गरेको प्रदेश २०३००१ ख १४२० नम्बरको ट्रक अनियन्त्रित भइ कलङ्कीस्थित कालिका पेट्रोलपम्प नजिक ओरालोबाट पर्खाल भत्काउँदै घरमा ठोक्किन पुगेको थियो। परिसरका प्रवक्ता प्रमेश विष्टका अनुसार ब्रेक फेल भएर ट्रक दुर्घटना भएको अनुमान छ। उक्त ट्रकले अन्य स्कुटर, साइकल, मोटरसाइकल, ट्याक्सी र गाडीमा समेत क्षति पुर्याएको प्रहरीले जनाएको छ। घरभित्रसमेत क्षति पुर्याएको विष्टले जानकारी दिए।"
सुनसरीमा बीओपी,"धरान : सुनसरीको सीमावर्ती क्षेत्र भोक्राहा नर्सिङ गाउँपालिकाको उल्टी भन्ने स्थानमा सशस्त्र प्रहरीको बोर्डर आउट पोस्ट (बीओपी) स्थापना गरिएको छ। चोरी, तस्करी, अवैध हातहतियारको कारोबार, हत्या, अपहरणजस्ता आपराधिक क्रियाकलाप भइरहने उक्त स्थानमा सरकारी स्वामित्वको ७ कट्ठा जमिनमा पक्की भवन निर्माण गरी बीओपीको स्थापना गरिएको हो। सरकारले सीमा क्षेत्रको सुरक्षा मजबुत बनाउने उद्देश्यले स्थापना गरेको बीओपी कार्यालयको सशस्त्र प्रहरी अतिरिक्त महानिरीक्षक रामशरण पौडेलले उद्घाटन गरे। पौडेलले सरकारको नीतिअनुसार सीमा क्षेत्रको सुरक्षा व्यवस्था मजबुत बनाई चोरी तस्करी, अवैध हतियारको कारोबार बन्द गर्न र सीमा क्षेत्रको सुरक्षा बढाउन बीओपी स्थापना गरिएको बताए। उनले आर्थिक प्रलोभनमा नपरी नेपाली भूमिको रक्षा गर्न र सीमा क्षेत्रका बासिन्दालाई शान्ति सुरक्षाको प्रत्याभूति दिलाउन मातहतका प्रहरीलाई निर्देशन दिए। उल्टीमा बीओपी स्थापना भएसँगै सशस्त्र प्रहरीले सीमा क्षेत्रमा दैनिक गस्ती र निगरानी बढाएको सशस्त्र प्रहरी गण ४ नम्बर सुनसरीका प्रमुख प्रहरी उपरीक्षक माधवप्रसाद पौडेलले बताए। उनले सुनसरीमा १०औं बीओपी स्थापना भएसँगै उक्त क्षेत्रको शान्ति सुरक्षा मजबुत हुने विश्वास व्यक्त गरे। सुनसरीमा हुने चोरी तस्करी, अवैध हतियारको कारोबार, लागूऔषधको कारोबार, हत्या, अपहरणजस्ता जघन्य आपराधिक गतिविधि नियन्त्रणमा थप मद्दत पुग्ने सप्रउ पौडेलको भनाइ छ। बीओपीमा सशस्त्र प्रहरी निरीक्षकको नेतृत्वमा २६ जना सशस्त्र प्रहरी परिचालन गरिएको छ। उल्टीमा बीओपी स्थापना भएसंगै स्थानीयले शान्ति सुरक्षा मजबुत हुने विश्वास लिएका छन्।"
शून्य बेरुजुअभियानमा गाउँपालिका,"ओखलढुंगाः महालेखा परिक्षकको कार्यालयले हरेक वर्ष दिने लेखा परिक्षण प्रतिवेदनमा वर्षेनी बेरुजु बढेपछि ओखलढुङ्गाको चिशंखुगढी गाउँपालिकाले बेरुजु शुन्य अभियान थालेको छ। बेरुजु बढ्ने तर, फर्छ्यौट नहुने हुँदा बेरुजुको अंक बढे पनि स्थानीय तहले बेरुजु कम गर्ने कुनै योजना नल्याएको अवस्थामा चिशंखुगढी गाउँपालिकाले भने बेरुजु शून्य अभियान थालेको हो। गाउँपालिकाले चालु आर्थिक वर्षमा हुने अन्तिम लेखा परीक्षणमा यस अघिका योजना तथा व्यक्तिका नाममा रहेको बेरुजु नियमित गर्न अभियान थालेको हो। चालु तथा पूजिगत तर्फका विभिन्न शीर्षकमा भएको बेरुजु फर्छ्यौट गर्न वडा तथा सम्बन्धित सरोकारवालालाई परिपत्र गरिएको गाउँपालिकाका प्रमुख प्रशासकीय अधिकृत ओमबहादुर दर्जीले बताए। गाउँपालिकाले वडा कार्यालयलाई समेत बेरुजु शून्य अभियान सहजीकरण गर्न लिखित आग्रह गरेको छ। संघीय मामिला तथा सामान्य प्रशासन मन्त्रालयले यही मंसिर १५ गते परिपत्र गर्दै गत आर्थिक वर्षको बेरुजु समेत फर्छ्यौट गर्न सबै स्थानीय तहलाई ताकेता गरेको थियो। यही परिपत्रका आधारमा गाउँपालिकाले खरिदसँग सम्बन्धित बेरुजु मंसिर मशान्त भित्र फर्छ्यौट गर्न सरोकारवालाहरुलाई पत्र लेखेरै ताकेता गरेको हो। बेरुजु फर्छ्यौटसँगै गाउँपालिकाले आर्थिक वर्ष २०७६०७७ को अन्तिम लेखा परीक्षणको तयारी समेत थालेको छ। आर्थिक अनुशासन र शून्य बेरुजु कायम गर्न गाउँपालिकाले पहल थालेको अध्यक्ष निशान्त शर्माले जानकारी दिए। शून्य बेरुजुले आर्थिक अनुशासनको अवस्था झल्काउने भएकाले गाउँपालिकाले प्रथामिकता दिएको शर्माको भनाइ छ। बेरुजु फर्छ्यौट गर्न अभियान सुरु गर्ने चिंशंखुगढी गाउँपालिका ओखलढुंगाको पहिलो स्थानीय तह हो। चिशंखुगढीको बेरुजु आर्थिक वर्ष ०७४०७५ १ करोड १६ लाख २६ हजार, आर्थिक वर्ष ०७५०७६ मा २ करोड ७ लाख ६ हजार र गत आर्थिक वर्षमा २ करोड १४ लाख ६५ हजार रहेको छ। वर्षेनी बेरुजुको अंक बढ्दै गएपछि स्थानीय तहमा सुशासन कमजोर रहेको भन्दै सरोकारवालाहरुले आलोचना गर्दै आएका थिए। गत वर्ष मात्रै ओखलढुंगाका ८ स्थानीय तहको १५ करोड ४५ लाख ८४ हजार बेरुजु रहेको महालेखको लेखा परीक्षण प्रतिवेदनमा उल्लेख छ।"
नौ महिनापछि भाटेकोशीको बञ्जी सञ्चालनमा,सिन्धुपाल्चोक : कोरोना भाइरसका कारण चैतदेखि बन्द भएको सिन्धुपाल्चोकको भोटेकोशीको बञ्जी जम्प नौ महिनापछि पुनः सञ्चालनमा आएको छ। स्वास्थ्य सुरक्षाको मापदण्ड अपनाइ सञ्चालनमा ल्याइएको बञ्जी जम्पमा हाल दैनिक चारदेखि १५ जनासम्मले बञ्जी गर्ने दी लास्ट रिसोर्ट एडभेन्चर प्रालिका व्यवस्थापक कुमार राउतले बताए। विसं २०५६ देखि सञ्चालित १६० मिटरको उक्त बञ्जी जम्प रोमाञ्चकका दृष्टिकोणले उत्कृष्ट मानिन्छ। देशमा बन्दाबन्दी लागू हुनुअघि स्वदेशी र विदेशीसहित दैनिक १०० जनासम्म आउने गरेकामा भर्खरमात्र सञ्चालनमा आएकाले क्रमशः पर्यटकहरु आउने अपेक्षा गरिएको व्यवस्थापक राउतले स्पष्ट गरे। बञ्जीका लागि युवायुवती बढी आकर्षित हुने र प्रहरी अधिकृत तालीममा सहभागीलाई पनि अनिवार्य रुपमा समावेश गरिएको बताइएको छ। बञ्जीका लागि स्वदेशीलाई रु छ हजार र विदेशीलाई नौ हजार २०० दस्तुर लिने गरिएको छ। बञ्जीका साथै रोमाञ्चक सुइङ पनि सञ्चालनमा आएको छ। चीनसँगको प्रमुख व्यापारिक तातोपानी नाका निरन्तररुपमा सञ्चालनमा आए तिब्बतको मानसरोवर जाने भारतीय तीर्थ यात्री नाका हुँदै जाने भएकाले बाह्य र आन्तरिक पर्यटकको सङ्ख्यामा वृद्धि हुने प्रचुर सम्भावना रहेको छ। नेपालका राष्ट्रिय विभूति वास्तुविद् अरनिको १३औँ शताब्दिमा चीन जाँदा बञ्जीभन्दा माथि रहेको भोटेकोशी गाउँपालिका५ स्थित त्याङथलीमा बास बसेका थिए। तामाङ जातिको बाहुल्यता रहेको उक्त गाउँमा बास बसेपछि त्याङथली नाम राखेको थिए। तामाङ भाषामा त्याङथलीको अर्थ चोटा हुने र भोटेकोशीमाथि पर्ने हुँदा त्याङथली नाम राखेको स्थानीयवासीको भनाइ रहेको छ। अरनिको बास बसेको उक्त ऐतिहासिक स्थानको भौगोलिक तथा पर्यटकीय सम्भावनाका बारेमा निजीस्तरमा अनुसन्धानमा लागिपरेको अरनिको पाहुना घरको प्रबन्धकसमेत रहेको राउतले जानकारी दिए।
पश्चिमी वायुको प्रभावले वर्षा र हिमपातको सम्भावना,"काठमाडौं : शनिबार देशभर आंशिकदेखि सामान्य बदली रही केही स्थानमा हल्का वर्षा र हिमपात हुने भएको छ। जल तथा मौसम विज्ञान विभागले शनिबार एक बुलेटिन प्रकाशित गरी पश्चिमी वायुको प्रभावसँगै दक्षिणपूर्वी अरवियन सागरबाट जलवाष्पयुक्त हावा नेपाल प्रवेश गरिरहेकाले सुदूरपश्चिम, गण्डकी र कर्णाली प्रदेशको उच्च हिमाली भूभागका केही स्थानमा हल्का वर्षा र हिमपात हुने जनाएको छ। साथै पहाडी भूभागका एक वा दुई स्थानमा हल्का वर्षाको सम्भावना रहेको विभागल जनाएको छ। हाल देशभर आंशिकदेखि सामान्य बदली रहेको छ। राति प्रदेश नं १, दुई, वाग्मती र सुदूरपश्चिम प्रदेशका पहाडी भूभागमा आंशिकदेखि सामान्य बदली रही हिमाली भूभागमा हल्कादेखि माध्यम हिमपातको सम्भावना रहेको मौसम पूर्वानुमान महाशाखाले जनाएको छ। महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम ९ दशमलव ३ डिग्री र अधिकतम तापक्रम २० दशमलव शून्य डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम माइनस १ दशमलव ५ डिग्री र सबैभन्दा धेरै जनकपुरको न्यूनतम तापक्रम १५ दशमलव ४ डिग्री सेल्सियस रहेको छ।"
"सिन्धुलीका १४२ सामुदायिक विद्यालयमा शिक्षक दरबन्दी शुन्य, पठनपाठन प्रभावित","सिन्धुली : सिन्धुलीका ३९ माध्यमिक विद्यालय सहित १ सय ४२ वटा सामुदायिक विद्यालयमा शिक्षकको दरबन्दी शुन्य रहेको पाइएको छ । यहाँका ३९ माध्यमिक, ८२ वटा निम्नमाध्यमिक र २१ वटा प्राथमिक गरी कुल १ सय ४२ वटा विद्यालयमा कुनै पनि तहका शिक्षक दरबन्दीको नभएको पाइएको हो । सरकारले माध्यमिक तहमा कम्तीमा ७, निम्नमाध्यमिक तहमा चार र प्राथमिक तहमा ३ जना शिक्षकको दरबन्दीको तोकेको छ । एउटै कक्षामा विद्यार्थी संख्याका आधारमा ४५ जनाभन्दा बढी विद्यार्थी भए थप शिक्षकको व्यवस्था गर्ने नीति छ । तर यहाँ आधारभुत तहकै २१ वटा विद्यालय शिक्षक दरबन्दी बिहिन हुँदा पठनपाठनमा समस्या हुने गरेको शिक्षा विकास तथा समन्वय इकाई सिन्धुलीका प्रमुख नेत्रप्रसाद गजुरेलले बताए । जिल्लामा प्राथमिक तहका ३ सय ६६, निम्नमाध्यमिक तहको ८१ र माध्यमिक तहको १ सय २० वटा गरी जम्मा ५ सय ६७ वटा सामुदायिक विद्यालयहरु रहेका छन् । तीमध्ये १ सय ४२ ओटा सामुदायिक विद्यालयमा स्थापनाकालदेखिनै राहत, अस्थायी र स्थायी कुनैपनि किसिमको दरबन्दी व्यवस्थापन हुनै सकेको छैन, गजुरेलले भने । यस्ता विद्यालयहरुमा झण्डै २५ हजार छात्र तथा छात्राहरु अध्ययन गर्दै आएका छन् । उनीहरुलाई तल्लो तह वा निजी श्रोतमा राखिएका शिक्षकहरुले पठनपाठन गराउने गरेका छन् । सरकारले तोकेअनसारको शिक्षक दरबन्दी दिन नसकेपछि अभिभावहरुले निजी श्रोतमा राखिएका शिक्षक र तल्लो तहका शिक्षकहरुले माथिल्लो कक्षामा पढाउनु पर्ने बाध्यता रहेको छ, उनले थपे । जिल्लामा कक्षा १ देखि १२ सम्म ७९ हजार १ सय ३३ जना विद्यार्थीहरु अध्ययनरत छन् । विद्यार्थी संख्याका आधारमा जिल्लामा प्राथमिक तहमा शिक्षक विद्यार्थी अनुपात २४ प्रतिसत मात्र रहेको छ । निमाविमा ६८ र माविमा ४५ प्रतिस रहेको छ । दरबन्दी शिक्षक नभएका विद्यालयमा निजी स्तरमा राखिएका शिक्षकहरुका साथै प्रावितहकाले निमाविसम्म र निमावि तहकाले कक्षा १२ सम्मका विद्यार्थीहरु पठनपाढन गराउनु पर्ने बाध्यता रहेको गजुरेलेको भनाइ छ । कतिपय स्थानीय तहले अनुदान दिएर पनि विद्यालय संचालन गर्नु परेको छ । पछिल्लो समय विद्यार्थी संख्या कम भएका विद्यालयहरु मर्जगर्दा समेत दरबन्दीको व्यवस्थापन हुन सकेको छैन । जिल्लामा हाल राहत समेतगरी १ हजार ६ सय ३२ जना प्रावि, ३ सय २६ जना निमावि, २ सय ६७ जना मावि र साविक उच्चमाविका अनुदान समेत गरी १ सय २८ जनाको दरबन्दी रहेको छ ।"
शक्तिपीठ स्थापना,"भोजपुर : भोजपुर जिल्लाको षडानन्द नगरपालिका१, मृगस्थलीमा ॐकार शक्तिपीठ स्थापना गरिएको छ। पीठमा हिन्दू, किराँत र बौद्ध धर्मावलम्बी एकै ठाउँमा बसेर आआफ्ना आराध्यहरूको पूजा आराधना गर्न पाउने भएका छन्। ओमकार परिवार एकै थलोमा पूजाआराधना गर्न पाउने संरचना नेपालमै यो पहिलो हो। ॐकार शक्तिपीठमा हिन्दू, किराँत, बौद्ध तथा अन्य ॐकार परिवार एकै ठाउँमा अटाएका यस अभियानका गुरु बालमुकुन्द गौतमले जानकारी दिए। सबै जातजातिका पूर्वजहरूले सनातनदेखि मानिआएका धर्महरूलाई ॐकार परिवारभित्र समेटी एकआपसमा सहिष्णुता, जातीय सद्भाव कायम गर्दै धार्मिक आस्थाका साथ विद्यमान कुरीतिलाई हटाई शक्तिपीठमा सात्विक विधिबाट पूजा आराधना थालिएको हो, उनले भने। २०७५ साल मंसिर १७ गते जिल्ला प्रशासन कार्यालय भोजपुरमा दर्ता गरिएको यो शक्तिपीठमा चेतनाथ गौतम र जीवन थापा अध्यक्ष छन्। शक्तिपीठमा योगसाधना, ध्यान, तपस्या तथा अन्य आध्यात्मिक ज्ञान लिन इच्छुक जुनसुकै धर्मावलम्बी भए पनि खुला रहने व्यवस्था छ। ३५ रोपनी जग्गा भएको शक्तिपीठमा शिवशक्ति मन्दिर, काली भगवती मन्दिर, पञ्चकन्या भगवतीसहित सुम्निमा भगवती मन्दिर, यम्सुमा भगवती, नागराज कुण्ड, चार सय भक्तजन अटाउने हल र साधना कुटी निर्माण भइसकेको छ। २०५५ सालतिर शक्तिपीठका अध्यक्ष गौतमले सपनामा त्यस स्थानमा शिवको बास भएको देखे र मन्दिर बनाएपछि यो अवधारणा अघि बढेको हो। अभियानका गुरु बालमुकुन्दले अब बनाइने तीनवटा १०८ सिँढीमा क्रमशः बुद्ध, सुम्निमापारुहाङ र शिवपार्वतीका ससाना मूर्ति रहने जानकारी दिए। उनका अनुसार सांसद सुदन किराँतीले सरकारी तवरबाट गराएको डीपीआरले संरचना पूर्ण गर्न करिब आठ करोड रुपैयाँ लाग्ने देखाएको छ। यसका लागि १० वर्ष समय लाग्नेछ। किराँतीले वार्षिक ३० लाखका दरले रकम उपलब्ध गराउने मौखिक आश्वासन दिएको उनले बताए।"
बलात्कार मिलापत्रमा ६ पक्राउ,"विराटनगर : बलात्कार घटनामा मिलापत्र गराउन संलग्न रहेको आरोपमा प्रहरीले ६ जनालाई पक्राउ गरेको छ। मोरङको धनपालथान गाउँपालिका५ की २१ वर्षीया युवती भदौ २४ गते बलात्कृत भएको भन्दै असोज २५ गते इलाका प्रहरी कार्यालय रंगेलीमा किटानी जाहेरी परेको थियो। त्यही जाहेरीका आधारमा प्रहरीले मिलापत्र गराउनेमध्येका गाउँलेलाई बिहीबार साँझ नियन्त्रणमा लिएको हो। पक्राउ पर्नेमा धनपालथान५ का ६५ वर्षीय धनेशु खवास, ५३ वर्षीय सुधारसिंह खवास, ६२ वर्षीय मागन खवास, ६२ वर्षीय कलकनु खवास, रंगेली१ का ६७ वर्षीय जगतनारायण खवास र बेलबारी८ का ५३ वर्षीय मथालु खवास छन्। तर, मिलापत्र गराउन भूमिका रहेका धनपालथान५ की वडा सदस्य नेपालदेवी खवास र बेलबारी८ का वडा सदस्य प्रवीणकुमार खवास पक्राउ परेका छैनन्। मोरङ जिल्ला प्रहरी प्रवक्ता डीएसपी मानबहादुर राईले बलात्कार घटनामा भेला भई गाउँलेको भेला (पञ्चायती) बसेर मिलापत्र गराउनेमध्येका ६ जनालाई नियन्त्रणमा लिइएको जानकारी दिए। मिलापत्रमा जनप्रतिनिधिसहित अरू पनि मुछिएका छन्, डीएसपी राईले भने, तर, फरार रहेका कारण खोजी जारी छ। पक्राउ परेकाविरुद्ध जघन्य अपराधलाई ढाकछोप गरेको कसुरमा शुक्रबार म्याद थप गरी अनुसन्धान थालिएको राईले बताए। बेलबारी८ का ३३ वर्षीय सुरेशकुमार खवासले धान खेतमा युरिया मल लगाउन साथी भन्दै लिएर गएका युवतीलाई धनपालथान५ स्थित नहरमा बलात्कार गरेको आरोप छ। प्रहरीले अभियुक्त खवासलाई यही मंसिर १९ गते रंगेली७ बाट पक्राउ गरेको थियो। उनीविरुद्ध जबर्जस्ती करणी मुद्दा चलाउन म्याद थप गरेर प्रहरीले अनुसन्धान गरिरहेको छ। यसरी भएको थियो मिलापत्र खेतमा मल हाल्न साथी भन्दै बेलबारी८ का सुरेशकुमारले ती युवतीलाई लिएर गए। खेतमा पुर्याएपछि बलात्कार गरेको स्थानीयले देखे। घटनापछि पीडित युवतीको परिवारले प्रहरीमा जाने तयारी गर्यो। तर, भोलिपल्ट बिहान जनप्रतिनिधिसहित बसेको पञ्चायतीले युवतीलाई कानुनी उपचार खोज्नबाट रोक्यो। ५ लाख रुपैयाँ दिने सर्त राखेर मिलापत्र गरायो। आर्थिक अवस्था कमजोर भएका कारण र सबैबाट दबाब परेपछि पीडित परिवारले तत्काल न्यायका लागि जान नपाएको स्थानीयको भनाइ छ। तर, पीडक भनिएको पक्ष सर्तअनुसार पैसा दिन तयार भएन। विवाद बढ्दै गएपछि उक्त घटनाबारे असोज २५ गते प्रहरीले थाहा पायो। बलात्कार भएको खुलेपछि प्रहरीले पीडित युवतीलाई जाहेरी दिन लगाएर घटनाको अनुसन्धान थाल्यो। पीडितका मामाले समाज (पञ्चायती)ले निर्णय गरेर जान नदिएका कारण समयमै प्रहरी कार्यालय पुग्न नपाइएको बताए। पञ्चायतीमा बसेका सबै जना पैसा दिएर घटना मिलाउने पक्षमा देखिएपछि त्यतिबेला आफ्नो पक्षमा बोलिदिने कोही नभएको उनको भनाइ छ। उनका अनुसार छलफलका क्रममा दुई जनाको बिहे गराउने कुरा पनि चल्यो। तर, सुरेशकुमारले बिहे गरिसकेका कारण परिवारले नमान्दा त्यो सम्भव भएन। अन्ततः युवतीलाई क्षतिपूर्ति र बिहे खर्चबापत ५ लाख रुपैयाँ दिने कागज बनाएर घटनालाई मिलापत्रमा टुंग्याइयो। असोज ९ गतेभित्र उक्त पैसा दिने सर्त राखेर कागज बनाइयो। तर, पीडित पक्षले पैसा नपाएपछि फेरि वडा सदस्य नेपालदेवीको घरमा अर्को छलफल बोलाइयो।"
प्रहरी कार्यालयबाट हराएको सात दिनपछि युवकको शव भेटियो ! प्रहरीमाथि नै परिवारको शंका,"दमौली : गत शनिबार साँझ घिरिङ ४ सिप्लुङका बलसिं राना नेपाल आइपुगे। साँझ दमौली आइपुगेका उनी यतै बास बस्ने निधो गरे। व्यास२ वागबजारस्थित एक रेष्टुरेन्टमा खाजा खान पसेका उनले मादक पदार्थ सेवन गरेर होहल्ला गरेको गुनासोपछि प्रहरीले उनलाई नियन्त्रणमा लियो। त्यसक्रममा आफूमाथि ढुंगा प्रहारसमेत गरेको प्रहरीको दाबी छ। एक रात नियन्त्रणमा रहे पछि भोलिपल्ट प्रहरीले प्रशासन कार्यालय पुयाएर कागज गरेपछि उनलाई छाडेको बतायो। तर उनी घटनाको भोलिपल्टबाट बेपत्ता भए। उनै रानाको शव शनिबार सेतीमादी नदीमा भेटिएको छ। नदीको बीच भागमा अड्किएको उनको शव नेपाली सेनाको कालीभञ्जन गणका सैनिकले डोरीले तानेर झिकेको छ। प्रहरी नियन्त्रणबाट फरार कि रिहा ? आफन्तले प्रहरीले परिवारलाई नबुझाइकनै उनी बेपत्ता भएकाले यसको जिम्मेवारी प्रहरीले लिनुपर्ने माग गरेका छन्। हामीलाई भोलिपल्ट भेट्न जाँदा गैसक्यो भनियो, उनका दाइ बमबहादुरले भने,पछि साँझ रिहा गरेको भनियो। परिवारको जिम्मा नै नलगाई कसरी रिहा हुन्छ ? झोला लिन आएका थिएः प्रहरी उनले प्रहरीबाट आफन्तले नबुझिकन नै उनी बेपत्ता भएकाले घटनाबारे सत्यतथ्य अनुसन्धान हुनुपर्ने माग गरे। तर प्रहरी उपरीक्षक अरुण पौडेल भने प्रशासन कार्यालयमा लगेर बुझाए पछि प्रशासनकै आदेशमा रिहा भएको बताउँछन्। प्रशासनबाटै उनी रिहा भैसकेका हुन्, उनले भने,झोला र सामान लिन आएका हुन्। तर पिसाब फेर्न भनि निस्केपछि नआएकाले खोजी थालेका थियौं। उनले प्रशासनले नै रिहा गरेकाले उनी रिहा भैसके पनि सामान लिन पर्ने भनेकाले आएको दाबी गरे। रिहा भैसकेकाले हामीले उनी आउलान् भन्ने ठानेका थियौं, उनले भने,तर नआए पछि निरन्तर खोजी गरिरहेका थियौं। तर दाजु बमबहादुरले परिवारका सदस्य भेट्न जाँदा नभएको भनिनु र पछि साँझ निस्केको भनिनुले आफूहरुले घटनालाई शंकास्पद मानेको बताए। यसको निष्पक्ष छानबिन हुनु जरुरी छ, उनले भने।"
