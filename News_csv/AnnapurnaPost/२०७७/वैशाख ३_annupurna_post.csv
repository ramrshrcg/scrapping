शीर्षक,विवरण
मध्यरातको चलखेल,"मन्त्रिपरिषद्को निर्णयविपरीत स्वास्थ्य मन्त्रालयले ४० करोड २२ लाख ९७ हजार १ सय ४५ रुपैयाँको स्वास्थ्य सामग्री खरिदसम्बन्धी प्रक्रिया अघि बढाएको छ। स्वास्थ्य सेवा विभागमार्फत् हुन लागेको खरिदमा विद्यमान ऐनकानुनको ठाडो उल्लंघन भएको छ। सबैभन्दा ठूलो कुरा त राज्यको अत्यावश्यक अवस्थाको बाध्यताभन्दा कमाउने धन्दाका रूपमा यो प्रकरण देखा परेको छ। एउटा बदमासीलाई छोप्ने नाममा जानाजान अर्को बदमासी भएको छ। ओम्नी बिजनेस कर्पोरेसन इन्टरनेसनल (ओब्की) सँगको स्वास्थ्य सामग्री खरिद सम्झौता आफैंमा बदनियतपूर्ण थियो। मन्त्रिपरिषद्ले त्यसलाई भंग गर्दै नेपाली सेनामार्फत जीटुजी विधिबाट खरिद गर्ने निर्णय लियो। ओम्नीको जालोमा घेरिएको स्वास्थ्य मन्त्रालय र उच्च सरकारी अधिकारीले उसैलाई फाइदा पुग्ने गरी नयाँ नाटक मञ्चन गरे। अर्थात्, नेपाली सेनाले ल्याउने टुंगो लागेको सामानको १५ प्रतिशत विभागमार्फत किन्ने, ओम्नी समूहकै कुनै कम्पनीलाई टेन्डर पार्ने, ओम्नीले ल्याएका जुनसुकै हालतगुणस्तरका सरसामान प्रयोग गर्ने र अप्रत्यक्ष रूपमा भुक्तानी दिने खेल तयार भयो। यही प्रकरणमा विभागबाट गरिने खरिद गैरकानुनी हुने राय दिएका विभागका प्रमुख लेखा नियन्त्रक केशवप्रसाद प्रसाईंलाई रातारात सरुवा गरियो। चैत २४ गते राति ८:४५ मा उनको राय माग्दै पत्राचार भयो। राति ११:०५ मा उनले नमिल्ने कानुनी आधारसहित टिप्पणी पठाए। त्यसलाई वास्तै नगरी मध्यराति निर्णय भयो। र, सबै कुरा ढाकछोप गर्न उज्यालो हुन नपाउँदै उनको सरुवा भयो। प्रसाईंले सार्जजनिक खरिद ऐनको उल्लंघन हुने र मन्त्रिपरिषद्ले जीटुजी विधिबाट किन्ने निर्णय गरेकाले अन्य बाटोबाट खरिद गर्न नमिल्ने किटेरै राय दिएका थिए। सार्वजनिक खरिद ऐन, २०६३ को दफा ४ (१) मा सार्वजनिक निकायले मालसामान, निर्माण कार्य वा सेवा खरिद गर्नुअघि त्यससम्बन्धी स्पेसिफिकेसन, योजना, नक्सा, डिजाइन, विशेष आवश्यकता वा अन्य विवरणहरू तयार गर्नुपर्ने व्यवस्था छ। त्यस्तै दफा ५ (१) मा भनिएको छ, सार्वजनिक निकायले कुनै पनि खरिदका लागि तोकिएबमोजिम लागत अनुमान तयार गर्नुपर्छ। यस प्रकरणमा स्पेसिफिकेसन र लागत अनुमान केही तयार पारिएको छैन। कानुनी प्रावधानमा आँखा चिम्लिएर राति अबेला हचुवाका भरमा निर्णय लिइएको छ। ओम्नीलाई खरिद जिम्मा दिँदा जुन त्रुटि भएको थियो, विभागमार्फत गराउँदा त्यही दोहोरिएको छ। अझ यो त मन्त्रिपरिषद्कै निर्णयको बर्खिलाप भएको छ। त्यसको राज्यका निकायहरूबाट गहनतापूर्वक छानबिन हुनुर्पेमा सरकारी तहबाट उल्टै ढाकछोप भएको देखिन्छ। नियोजित रूपमा मिलोमतोमा यस्तो काम भएको प्रस्टै झल्किन्छ। यसले राज्यपको जवाफदेहितामा प्रश्न उब्जाएको छ। यस्ता घटनाको निरन्तरताले आमसर्वसाधारणमा निराशा फैलाउँछ। किनभने, यस प्रकरणमा घुमीफिरी ओम्नी जोडिन आउँछ। मन्त्रिपरिषद्ले निर्णय गरेर सरकारले अवगत गराए पनि ओम्नीबाट धरौटी जफत गरिएको भनिएको ६ करोड रुपैयाँ सरकारी कोषमा अझै दाखिला गरिएको छैन। ओम्नीलाई कालो सूचीमा राख्ने भनिए पनि राखिएको छैन। कानुनले सम्झौता रद्दपछि सरकारी हानिनोक्सानीको असुलउपर गर्नु भन्छ। तर, त्यो पनि भएन। सरकारले, खासगरी प्रधानमन्त्री स्वयंले यसलाई गहनतापूर्वक लिनुपर्छ। र, यसमा जोडिएका पात्रलाई कडा कारबाहीको दायरामा ल्याउनुपर्छ। नत्र यसले सकारको बदनाम मात्र गर्दैन, विपत्मा भरोसासमेत टुटाउँछ।"
ब्याजदर घटाउँदा बैंकलाई डेढ अर्बभन्दा बढी नाफा,"काठमाडौं : सरकारी आग्रह अनुसार १ प्रतिशत विन्दुले ब्याजदर घटाउने निर्णय गरेका बैंकहरूलाई भने यो निर्णयले ठूलो रकम नाफा हुने भएको छ। यसबाट २७ वटा वाणिज्य बैंकलाई मात्रै डेढ अर्ब रुपैयाँभन्दा बढी अतिरिक्त नाफा हुने भएको हो। कोरोना भाइरस संक्रमणका कारण शिथिल अर्थतन्त्रलाई टेवा दिन राष्ट्र बैंकले ब्याजदर घटाउने नीति अघि सारेको थियो। नेपाल बैंकर्स संघका अनुसार गत पुस मसान्तमा २७ वाणिज्य बैंकसँग ३० खर्ब ६२ अर्ब रुपैयाँ निक्षेप थियो। त्यसमध्ये झण्डै आधा अर्थात् ४९ प्रतिशत मुद्दति निक्षेप थियो। नेपाली बैंकहरूले औसत ३ महिना अवधिको मुद्दति निक्षेप बढी लिएका छन्। जसका कारण सुरुको महिना करिब २० प्रतिशत मुद्दति निक्षेप परिपक्व हुने बैंकर्स बताउँछन्। बैंकर्सका अनुसार नयाँ ब्याजदर नीतिले कुल निक्षेपको ६० प्रतिशत रकममा अब बैंकहरूले १ प्रतिशत कम ब्याज तिरे पुग्छ। त्यसबाट वाणिज्य बैंकहरूलाई मात्रै वैशाखमा १ अर्ब ५८ करोड रुपैयाँ अतिरिक्त नाफा प्राप्त हुनेछ। बैंकर्सले कर्जाको ब्याज भने जेठ १ गतेबाट मात्रै घटाउने भनेका छन्। निक्षेपकर्तालाई तिर्नुपर्ने ब्याजदर वैशाखबाट घट्ने, ऋणीसँग लिने ब्याज जेठमा मात्रै घट्ने हुँदा बैंकहरूलाई यति ठूलो नाफा पुगेको हो। विकास बैंक र वित्त कम्पनीले पनि यसरी नै नाफा आर्जन गर्नेछन्। तर, बैंकर्सले राष्ट्र बैंकको ब्याजदरसम्बन्धी नीतिका कारण यस्तो देखिएको बताए। नेपाल राष्ट्र बैंकले कर्जाको ब्याजदर घटबढ गर्दा आधारदर गणना गरेरमात्रै गर्नुपर्ने व्यवस्था गरेको छ। हामीले वैशाखमा निक्षेपको ब्याजदर घटाउँदा वैशाख मसान्तमा मात्रै आधार दर कति घट्यो भन्ने तथ्यांक निकाल्न सक्छौं, नेपाल बैंकर्स संघका अध्यक्ष भुवन दाहालले भने, त्यसपछिमात्रै ऋणको ब्याजदर घटाउन पाइने भएकाले एक महिनाको अन्तर पर्न गएको हो। उनले निक्षेपको ब्याजदर घटाएकै दिनबाट कर्जाको ब्याज पनि घटाउने गरी राष्ट्र बैंकले बाटो खोलिदिए आफूहरू त्यसो गर्न तयार रहेको बताए। तर, त्यसका लागि राष्ट्र बैंकले आधारदर अनुसार ऋणको ब्याजदर निर्धारण गर्नुपर्ने व्यवस्था संशोधन हुनुपर्छ,उनले भने। सानिमा बैंकका प्रमुख कार्यकारी अधिकृत रहेका दाहालले अर्को पटक ब्याजदर बढाउनुपर्दा यसरी नै बैंकलाई घाटा पर्ने जानकारी दिए। भोलि बैंकमा पैसा अभाव भएर ब्याजदर बढाउनुपर्ने अवस्था आयो भने फेरि बैंकलाई यसरी नै एक महिनाको अतिरिक्त ब्याज घाटा हुन्छ, दाहालले भने, त्यसबेला समायोजन हुने भएकाले अहिलेको बचतलाई नाफा भन्न मिल्दैन। तर राष्ट्र बैंकका अधिकारी भने विगतमा बैंकहरूले पहिले ऋणको ब्याज बढाएर पछिमात्रै निक्षेपको ब्याज बढाएको बताउँछन्। अब के गर्छन् थाहा छैन, तर यसअघि ब्याजदर बढ्दो क्रममा हुँदा पनि बैंकहरूले सुरुमा कर्जाको ब्याजदर बढाएर यसरी नै अतिरिक्त नाफा कमाएका थिए, राष्ट्र बैंकका एक निर्देशक भन्छन्। दाहाल भने यो संकटको समयमा बैंकहरूले संस्थागत सामाजिक उत्तरदायित्वलाई बढाइरहेको र ग्राहकलाई राहत दिन अग्रसर रहेको बताए। उनले आफूहरू होटेल, उड्डयनजस्ता कोरोना संकटबाट अतिप्रभावित क्षेत्रका ऋणीलाई आधारदरमै कर्जा दिनेबारे छलफल सुरु गरेको जानकारी दिए। यस्तो बेला हामीले आफ्ना ग्राहकलाई शून्य नाफामा ऋण दिनुपर्छ भनेर छलफल सुरु गरेका छौं, उनले भने।"
वायु सेवा निगमको कार्यकारी अध्यक्षमा घिमिरे नियुक्त,"काठमाडौं : सरकारले नेपाल वायु सेवा निगमको कार्यकारी अध्यक्षमा पूर्वसचिव सुशील घिमिरेलाई नियुक्त गरेको छ। मन्त्रिपरिषद्को मङ्गलबार बसेको बैठकले संस्कृति, पर्यटन तथा नागरिक उड्डयन मन्त्रालयका पूर्वसचिव घिमिरेलाई निगमका अध्यक्षमा नियुक्त गरेको उच्च स्रोतले जानकारी दिएको छ। तत्कालीन कार्यकारी अध्यक्ष मदन खरेलले राजीनामा दिएपछि तीन महिनादेखि निगमको कार्यकारी अध्यक्ष पद रिक्त थियो। नवनियुक्त घिमिरे यसअघि पनि पर्यटन सचिवको जिम्मेवारीमा रहँदा निगम सञ्चालक समिति अध्यक्ष बनेका थिए। पर्यटनमन्त्री योगेशकुमार भट्टराईले नेतृत्व सम्हालेपछि निगमको व्यवस्थापन सुधारका लागि पूर्वसचिव घिमिरेकै नेतृत्वमा गत साउन २२ गते पाँच सदस्यीय निगम सुधार कार्यदल गठन गरेका थिए। उक्त कार्यदलले असोज १ गते निगम सुधारका लागि विस्तृत प्रतिवेदन मन्त्रालयलाई बुझाइसकेको छ। कार्यदलको प्रतिवेदनमा निगम सुधारका लागि रणनीतिक साझेदार भित्र्याउनेदेखि निगमलाई पब्लिक कम्पनीमा लैजान र सर्वसाधारणदेखि विभिन्न संस्था, निकायलाई पनि शेयर जारी गर्न सुझाएको थियो। त्यस्तै लेखा प्रणालीमा सुधार वित्तीय पुनर्संरचना सुधार, रणनीतिक साझेदार तुरुन्तै ल्याउन, गन्तव्य विस्तारलगायत १३ वटा तत्कालीन रणनीतिको सुझाव दिएको थियो। घिमिरेले यसअघि सञ्चार मन्त्रालयमा रहँदा नेपालको दूरसञ्चार प्राधिकरणलाई निजी क्षेत्रमा लैजान पनि भूमिका निर्वाह गरेका थिए।"
निर्वाचन पूर्वाधारको रकम कोरोना कोषमा,"काठमाडौं : सांसदको सिफारिसमा प्रत्येक निर्वाचन क्षेत्रमा खर्च हुने गरेको निर्वाचन पूर्वाधार विकास कार्यक्रममा बचेको रकम केन्द्रीय कोरोना नियन्त्रण कोषमा पठाइने भएको छ। प्रतिनिधिसभाको कार्यव्यवस्था परामर्श समितिको सुझाव र सभामुख अग्नि सापकोटाले सातवटै प्रदेशका सभामुखसँग मंगलबार गरेको छलफलपछि पूर्वाधार विकास कार्यक्रमको रकम कोरोना भाइरस कोषमा पठाइने निर्णय भएको संसद्का प्रवक्ता डारोजनाथ पाण्डेले बताए। आर्थिक वर्षको अन्तिम लागेकाले निर्वाचन पूर्वाधार विकास कोषको बाँकी रकम खर्च हुने स्थिति नरहेको भन्दै कोरोना कोषमा पठाउन लागिएको हो। सभामुख सापकोटाले बोलाएको कार्यव्यवस्था परामर्श समितिको बैठकमा नेताहरूले लकडाउनका कारण पूर्वाधार विकास कार्यक्रमको रकम खर्च हुने स्थिति नरहेको भन्दै कोरोना रोकथाम र नियन्त्रणमा खर्च गर्न सकिने सुझाव दिएका थिए। केन्द्र र प्रदेशका सांसदकोे सिफारिसमा निर्वाचन क्षेत्रमा योजना छनोट र कार्यान्वयन गर्न पूर्वाधार विकास कार्यक्रम लागू गरिएको हो। पूर्वाधार विकासको रकम सरकारसँग नै छ, कांग्रेस सचेतक पुष्पा भुसालले भनिन्, सरकारले चाहेको जुनसुकै बेला बचेको रकम खर्च गर्नसक्छ। कोरोना नियन्त्रण र रोकथाम अहिलेको मुख्य समस्या हो। पूर्वाधार विकास कार्यक्रममा योजना छनोट र खर्चमा पारदर्शीता, मितव्ययिता र निष्पक्षतामाथि भने प्रश्न उठ्दै आएका छन्। (सम्माननीय सभामुखज्यूले सातवटै प्रदेशका माननीय सभामुख र माननीय उपसभामुखहरूसँग गर्नुभएको छलफल तथा कार्यव्यवस्था परामर्श समितिका माननीय सदस्यहरूबाट प्राप्त सुझावहरूको कार्यान्वयन गर्न नोभल कोरोना रोग रोकथाम तथा नियन्त्रण उच्चस्तरीय समिति मार्फत नेपाल सरकारलाई उपलब्ध गराउने निर्णय भयो, प्रवक्ता पाण्डेद्वारा जारी विज्ञप्तिमा उल्लेख छ। राष्ट्रियसभा अध्यक्ष गणेश तिमिल्सेनाले राष्ट्रियसभामा दलका नेता, सचेतक र समिति सभापतिसँग सोमबार गरेको (भर्चुअल) छलफलमा पनि निर्वाचन पूर्वाधार विकास कार्यक्रमको रकम कोरोना कोषमा राख्नुपर्ने सुझाव आएको थियो। अध्यक्ष तिमिल्सेनाले पूर्वाधार विकास कार्यक्रमको रकमबाट सातवटै प्रदेशमा संक्रमण रोकथाम सम्बन्धी सुविधासम्पन्न अस्पताल निर्माणमा खर्च गर्न सकिने बताए। अर्थमन्त्री डा युवराज खतिवडाले आगामी आर्थिक वर्षको बजेटमा पूर्वाधार विकास कार्यक्रम समावेश नगर्ने जनाउ दिइसकेका छन्। तर, सांसदहरूले भने पूर्वाधार विकास कार्यक्रम र एक निर्वाचन क्षेत्र एक रणनीतिक सडकको अवधारणालाई निरन्तरता दिन अर्थमन्त्री खतिवडालाई दबाब दिइरहेको स्रोतले बतायो। लकडाउनबीच सभामुख सापकोटाले बोलाएको कार्यव्यवस्था परामर्श समिति बैठकमा कोरोना भाइरस कोभिड१९ को प्रकोपबाट सिर्जित विषम् परिस्थिति, संघ, प्रदेश र स्थानीय सरकारबाट भइरहेका कामकारबाही र संसद्को भूमिकाबारे छलफल भएको थियो। कार्यव्यवस्था परामर्श समितिको बैठकमा संघ, प्रदेश र स्थानीय तहसँग समन्वय गर्ने संयन्त्र तय गर्नुपर्ने, न्यून आय भएका दैनिक ज्यालादारीमा काम गर्ने मजदुरहरूको समस्यालाई तत्काल सम्बोधन गर्नुपर्ने, सरकारले विगतमा गरिएका भिडियो कन्फरेन्स सफल अभ्यास जस्ता भर्चुअल माध्यमबाट संसद्का गतिविधिहरू सञ्चालन गर्न इपार्लियामेन्टको अभ्यासलाई अघि बढाउनु पर्नेमा नेताहरूले सुझाव दिएका थिए। कोरोना रोग रोकथाम तथा नियन्त्रण उच्चस्तरीय समितिमा स्वास्थ्य र सुरक्षा क्षेत्रमा सक्रिय संस्था र विशेषज्ञहरूको प्रतिनिधित्व हुनुपर्ने, निजी, सहकारी र सरकारी अस्पतालहरूलाई कोरोना उपचार र अन्य रोगहरूको उपचारमा पनि सक्रिय सहभागी गराउनुपर्ने, राहत वितरणलाई एकद्वार प्रणालीबाट लक्षित समूहसम्म पुर्याउनुपर्ने, लकडाउनको समयावधि बढाउँदा अवधि तोकेर केकस्ता रणनीतिक कार्यक्रमहरू कार्यान्वयन गर्ने हो सरकारलाई घोषणा गर्न अनुरोध गर्नुपर्ने, हरेक परिवारबाट नमुना छनौट गरी कोरोनाको परीक्षण गर्नुपर्ने, स्वास्थ्य सामग्रीहरूको भण्डारणलाई तत्काल प्राथमिकतामा राखी व्यवस्थापन गर्नुपर्ने सुझावहरू आएको प्रवक्ता पाण्डेले जानकारी दिए। सभामुख सापकोटाले दलका नेताहरूले दिएका सुझावहरू आफुले प्रधानमन्त्री केपी ओलीलाई जानकारी गराउने बताए।"
राप्रपा प्रदेश सांसदले दिए कोरोना कोषलाई १५ दिनको तलब,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) रोगको संक्रमण नियन्त्रणका लागि बनेको कोरोना भाइरस संक्रमण, रोकथाम, नियन्त्रण तथा उपचार कोषमा राष्ट्रिय प्रजातन्त्र पार्टीका प्रदेश सांसदले १५ दिनको तलब दिने भएका छन्। राष्ट्रिय प्रजातन्त्र पार्टीको तर्फबाट बागमती प्रदेशमा रिता माझी, रिना गुरुङ्ग, प्रदेश नम्बर १ का इन्दिरा राई र कर्णाली प्रदेशका सोशीला शाही रहेका छन्। प्रदेशसभा सदस्यले आआफ्नो प्रदेश अन्तर्गत खुलेको कोरोना कोषमा रकम जम्मा गर्ने राप्रपा केन्द्रीय सचिवालय सदस्य राजाराम बर्तौलाले जानकारी दिए।"
सरकारलाई कांग्रेसको पाँच बुँदे अपील : दक्षता र गति नबढाए लकडाउनले कोरोना रोक्न सकिन्न,"काठमाडौं : प्रमुख प्रतिपक्षी दल नेपाली कांग्रेसले लकडाउनले मात्र कोरोनालाई परास्त गर्न नसकिने बताएको छ। त्यसका लागि सरकारले कोरोनासँग जुध्ने गति र सर्तकता बढाउनुपर्ने सुझाव कांग्रेसको छ। कोरोना संक्रमणको जोखिम बढेकोस्थिति दृष्टिगत गरेर सरकारले लकडाउनको समयावधि थप गर्नुलाई हामीले स्वभाविक रूपमा लिएका छौं, कांग्रेसले एक अपील सार्वजनिक गर्दै भनेको छ, लकडाउनको समय थप्ने तर कोरोनासँग जुध्ने गति र सतर्कताको मात्रा थप्न नसक्ने हो भने लकडाउन गरेर मात्रै कोरोनालाई परास्त गर्न सकिन्न। पाँच बुँदामा समेटिएको कांग्रेस प्रवक्ता विश्वप्रकाश शर्माले हस्ताक्षर गरेको अपीलमा कोरोनाविरुद्ध लड्न सरकारलाई विभिन्न सुझाव दिइएको छ। थप भएको लकडाउनमा अघिल्लो चरणका कमजोरी अन्त्य गर्दै सतर्कता अपनाउन कांग्रेसले माग गरेको छ। कांग्रेसको अपील जस्ताको तस्तै : घुम्ती परिक्षण शिविर शुरु गरौं ! कोरोना संक्रमणको जोखिम बढेकोस्थिति दृष्टिगत गरेर सरकारले लक डाउनको समयावधि थप गर्नुलाई हामीले स्वभाविक रूपमा लिएका छौं। लक डाउनको समय थप्ने तर कोरोनासँग जुध्ने गति र सतर्कताको मात्रा थप्न नसक्ने हो भने लक डाउन गरेर मात्रै कोरोनालाई परास्त गर्न सकिन्न। (लक डाउनका बावजुद कयौं देश कोरोनाको चपेटामा परेको अनुभवबाट शिक्षा लिंदै, थपिएको पछिल्लो अवधिमा अघिल्लो चरणका कमजोरी अन्त्य गरेर सतर्कताको स्थितिलाई मजबुत तुल्याउन नेपाली कांग्रेस सरकार समक्ष अपील गर्दछ)। आजको यो वक्तव्य यस सम्बन्धि अन्य समग्र बिषयमा नगएर केवल मेडिकल सामग्रीको आयात एवं परिक्षणको दायरा बिस्तारमा थप गति र यस सम्बन्धि थप सतर्कताका लागि सरकार र समुदायको ध्यानाकर्षण गराउन र परिस्थितिको गम्भीरता बमोजिम गति बढाऔं भन्ने आग्रहमा केन्द्रित रहेको छ। (१) अत्यावश्यक मेडिकल सामग्री खरिद गर्ने या निश्चित मुलुकबाट मानवीय सहयोगका रूपमा आयात गर्ने कार्यमा अझैपनि ढिलाइ भइरहेको बिषयलाई नेपाली कांग्रेसले गम्भीरता पूर्वक लिएको छ। पारदर्शी ढंगले कुन प्रक्रिया र कुन माध्यमबाट ल्याउने त्यो सरकारको अधिकार क्षेत्रको बिषय हो। तर कोरोनाबाट संक्रमितको संख्या बढ्दै गएको आजको मितिमा सामग्रीको पर्याप्त बन्दोबस्त गर्न अब रत्तिभर ढिलाइ नगर्न हामी आग्रह गर्दछौं। (२) परिक्षण गर्ने केन्द्रहरु बिस्तार गरिनु सकारात्मक छ। तर यापिड टेस्टको परिणाम भने विश्वब्यापी रुपमै विश्वसनीय र भरपर्दो नदेखिएको स्थितिमा हामीले पिसिआर विधिको ब्यापकता बढाउन जरुरी छ। सोही बमोजिमको क्षमता अभिवृद्धि गर्ने कार्यमा तदारुकताको अपील गर्दछौं। (३) नियमित उपचारमा प्रयोगमा रहेका अस्पतालहरुमै कोरोना परिक्षण र उपचार गर्ने कार्य अत्यधिक जोखिमपूर्ण रहेकोे र त्यसबाट संक्रमणले ब्यापकता पाउन सक्ने कतिपय देशको अनुभव देखिएको छ। बाह्य अनुभवलाई गम्भीरतापूर्वक लिएर आवश्यक वैकल्पिक बन्दोबस्त गर्न युद्धस्तरमा तयारी गर्नुपर्ने विकल्पको अर्को कुनै विकल्प सोचिनु हुन्न। (४) राजधानीको पेप्सिकोला स्थित सनसिटी अपार्टमेण्टका एक परिवारका दुई सदस्यमा कोरोनाको संक्रमण पुष्टि भएको घटनाले उब्जाएका प्रश्नहरुलाई गम्भीरता साथ लिन नेपाली कांग्रेस अनुरोध गर्दछ। (क) बेलायतबाट आएको २८ दिनपछि परिक्षण नेगेटिभ देखिनु तर नेगेटिभ देखिएका ब्यक्तिहरुमा बाह्य लक्षण नदेखिनु, हाम्रा सन्दर्भमा बिशेष रुपले गम्भीर बिषय हो। संक्रमित रहेका कतिपय मानिसमा बाहिर कुनै लक्षण नदेखिने तर संसर्गमा आएका कयौंलाई उसले भाइरस सार्न सक्ने चेतावनी विश्व स्वास्थ संगठनले केही अघिनै दिएको तथ्यलाई यहाँ गम्भीरता साथ स्मरण गर्न जरुरी छ। (ख) लक डाउन शुरु हुनुभन्दा अघिल्लो हप्ता देशका विभिन्न नाकाबाट करिब २ लाख नेपाली अव्यवस्थित ढंगले प्रवेश गरेका थिए। प्रवेश गरेका मध्ये १५ प्रतिशत भन्दा कम मात्रै क्वारेन्टाइनमा बसे। बिदेशबाट आएको २८ दिनमा सनसिटी अपार्टमेण्टमा बसेकामा संक्रमण देखिएको स्थिति झैं बाहिरबाट आएर गाउँमा छरिएका कोहि कसैमा लक्षण नदेखिने  रहेछ भने त्यसले भयावह स्थिति निर्माण गर्न सक्दछ। (जस्तो कि धादिङमा संक्रमण देखिएका युवा ४० दिन अघि कोरियाबाट फर्किएको विवरण आएको छ )। अतः परिक्षणको दायरा अब निश्चित केन्द्रबाट घुम्ती स्वास्थ शिविर को शैलीमा समुदाय समक्ष पुयाउन अनिवार्य भएको छ। अतः नेपाली कांग्रेस गाउँ तहसम्म घुम्ती परिक्षण शिविर चलाउने तयारी तत्काल शुरु गर्न तिनै तहको सरकारलाई युद्धस्तरमा समन्वय साथ कार्य गर्न अपील गर्दछ। (५) रौतहटमा संक्रमण देखिएका युवक लक डाउनको बेला पैदल हिंडेर नेपाल प्रवेश गरेको पुष्टि भएको छ। सरकारलेनै ब्यवस्थित तरिकाले निश्चित ठाउँबाट प्रवेश गराएर क्वारेन्टाइनमा राख्ने बिषय बाहेक अब थप गम्भीरता नाकामा जरुरी भएको छ। लक डाउनको समयमा पनि कोहि लुकिछिपी प्रवेश गरेका या गर्न सक्ने नाका चाहे सुदुरपश्चिम कंचनपुरको महाकाली नगरपालिकासंग जोडिएका बनवासा, चक्रपुर या खटेमा होस् या सूदुरपूर्व मेची नगरपालिकाको नकलबन्दा, पाटापुर या सतिघट्टा होस् अथवा तराईमधेस या हिमालपहाडको कुनैपनि नाका, नेपाल र नेपालीको रक्षाका लागि अब चौबीसै घण्टा विशेष सावधानीको अपिल नेपाली कांग्रेस गर्दछ। जय नेपाल ! विश्वप्रकाश शर्मा प्रवक्ता एवं प्रमुख सूचना, संचार तथा प्रचार विभाग नेपाली कांग्रेस"
भक्तपुर छिर्ने सवारीसाधन डिसइन्फेक्सन गरिने,"भक्तपुर : कोरोना भाइरस संक्रमण नियन्त्रण गर्न भक्तपुर प्रवेश गर्ने सवारीसाधन डिसइन्फेक्सन गरिने भएको छ। भक्तपुर प्रवेश गर्ने मुख्य चारवटा नाकाबाट छिर्ने सवारीसाधनको बिहीबारदेखि डिसइन्फेक्सन गरिने भएको हो। भक्तपुरकी प्रमुख जिल्ला अधिकारी हुमकला पाण्डेको अध्यक्षतामा बुधबार बसेको जिल्ला विपद् व्यवस्थापन समितिको बैठकले उक्त निर्णय गरेको हो। जसअनुसार भक्तपुर प्रवेश गर्ने प्रमुख नाकामा अरनिको राजमार्ग सडकअन्तर्गत काभ्रेको साँगा र काठमाडौंको जडिबुटी नाका, अरनिको राजमार्गकै बैकल्पिक बाटोअन्तर्गत भक्तपुरच्याम्हासिंहनाला सडकको काभ्रेकै नाला तथा भक्तपुरकाठमाडौं पुरानो बाटोको पेप्सीकोला नाका भएर भक्तपुर प्रवेश गर्ने सवारीसाधनलाई डिसइन्फेक्सन गरिने प्रमुख जिल्ला अधिकारी पाण्डेले जानकारी दिइन्। उनका अनुसार ती नाकामा सम्बन्धित नगरपालिकाले डिसइन्फेक्सन गर्ने व्यवस्था गर्नेछन्। बैठकले लकडाउनलाई थप प्रभावकारी बनाउनेसमेत निर्णय गरेको उनले बताइन्। १० हजारलाई पुग्ने फुड बैंक स्थापना त्यस्तै भक्तपुरमा करिब दस हजारजनालाई पुग्ने खाद्यान्न भण्डार (फुड बैंक) समेत स्थापना गरिने भएको छ। कोरोना भाइरस संक्रमण नियन्त्रण तथा व्यवस्थापन गर्न सरकारले घोषणा गरेको लकडाउन लामो समय जाने सम्भावनालाई ध्यानमा राखेर उक्त फुड बैंक स्थापना गर्न लागिएको हो। भक्तपुरकी प्रमुख जिल्ला अधिकारी पाण्डेका अनुसार उक्त फुड बैंकमा यहाँ चारवटै नगरपालिकाहरुले बराबर योगदान दिने भएका छन्। बुधबार भएको जिल्ला विपद् व्यवस्थापन समितिको बैठकमा उपस्थित यहाँका चारवटै नपाका प्रमुखहरुले उक्त फुड बैंकमा दामासाहीले बराबर योगदान गर्ने वचन दिएको प्रमुख जिल्ला अधिकारी पाण्डेले बताइन्। उनका अनुसार जिल्लाको मध्यपुर थिमि नगरपालिका ९ राधेराधेमा खाली रहेको १४ तले भवनमा उक्त फुड बैंक स्थापना गरिनेछ। भक्तपुरका चारवटै नपाले दामासाहीले फुड बैंकमा योगदान गर्ने सहमति गरेका छन्, प्रजिअ पाण्डेले भनिन्, करिब १० हजार जनालाई पुग्ने उक्त फुड बैंकको व्यवस्थापन तथा सञ्चालन नेपाली सेनाले गर्नेछ। फुड बैंक स्थापनाको लागि नेपाली सेनाले उक्त ठाउँमा आवश्यक व्यवस्थापन गरिरहेको छ। हाल नगरपालिकाहरुले वडा तहमा दैनिक ज्याला गरी खानुपर्ने गरिब तथा विपन्न मजदुर परिवारलाई आवश्यक खाद्यान्न राहत वितरण गर्दै आएका छन्। राहत वितरण वडा कार्यालयमार्फत एकद्वार प्रणालीमा निरन्तरता दिनेसमेत बैठकले निर्णय गरेको छ। पहिलोपटक चार नगरपालिकाका प्रमुख एकठाउँ भक्तपुरमा पहिलोपटक यहाँका चारवटा नपाका चार प्रमुख एकठाउँ उभिएका छन्। स्थानीय तहको निर्वाचन भएर करिब तीन वर्ष बित्न लाग्दा पनि यहाँका चार नगर प्रमुख एकठाउँ उपस्थित भएका छैनन्। यहाँका चारनपामध्ये भक्तपुरमा नेमकिपाको तर्फबाट सुनिल प्रजापति प्रमुखमा निर्वाचित भएका थिए। बाँकी तीन नपाहरु चाँगुनारायण, सूर्यविनायक र मध्यपुरमा नेकपाको तर्फबाट क्रमशः सोमप्रसाद मिश्र, वासुदेव थापा र मदनसुन्दर श्रेष्ठ निर्वाचित भएका थिए। त्यस्तै जिल्ला समन्वय समितिका नेकपाको तर्फबाट नवराज गेलाल निर्वाचित भएका थिए। यसरी नेकपाबाट निर्वाचित तीन प्रमुख एकठाउँ भए पनि नेमकिपाको तर्फबाट निर्वाचित नगर प्रमुख प्रजापति अरु नपाका प्रमुखहरु हुने कार्यक्रममा हत्तपत्ती जाने गर्दैन थिए। जसले गर्दा हालसम्म उनी जिल्ला समन्वय समितिको बैठकमा सहभागी भएको रेकर्ड छैन। त्यस्तै उनी प्रमुख जिल्ला अधिकारीको नेतृत्वमा हुने बैठकमा समेत उपस्थित हुने गर्दैन थिए। तर देशमा कोरोना भाइरसको महामारी नियन्त्रण सम्बन्धमा बुधबार प्रमुख जिल्ला अधिकारी पाण्डेले बोलाएको जिल्ला विपद् व्यवस्थापन समितिको बैठकमा भक्तपुर नगरका प्रमुख प्रजापति उपस्थित भए। जिल्ला विपद् व्यवस्थापन समितिमा प्रमुख प्रजापतिको उपस्थितिलाई भक्तपुरमा कोरोना भाइरसको संक्रमण नियन्त्रण तथा व्यवस्थापनमा उल्लेखनीय उपलब्धि भएको समितिका अन्य सदस्यहरुले बताएका छन्। भक्तपुरका अन्य नपाका प्रमुखहरु उपस्थित भएको बैठकमा भक्तपुर नगर प्रमुख प्रजापतिको उपस्थिति कोरोना भाइरस संक्रमण नियन्त्रण तथा व्यवस्थापनमा महत्वपूर्ण उपलब्धि हो, ती सदस्यले भने। बुधबारको बैठकमा चारवटै नगर प्रमुखहरुको उपस्थिति भक्तपुरमा कोरोना भाइरसको संक्रमण नियन्त्रण तथा व्यवस्थापन गर्न सबै उत्तिकै सचेत, जिम्मेवार र उत्तरदायी छन् भन्ने पुष्टि हुने उनको भनाइ थियो।"
रुकुमपश्चिमका दुई जनामा कोरोनाको आंशका,"सुर्खेत : रुकुमपश्चिमका दुई जनामा कोरोना संक्रमणको आशंका गरिएको छ। केही साताअघि भारतबाट आएका उनीहरुको नमुना थप परीक्षणका लागि काठमाडौं पठाइएको छ। कैलालीको आरटीपीसीआर प्रयोगशालामा नमुना परीक्षण गर्दा रिपोर्ट शंकास्पद आएको हो। कर्णाली प्रदेश स्वास्थ्य सेवा निर्देशनालयका निर्देशक रिता भण्डारीका अनुसार रिपोर्ट शंकास्पद आएपछि थप परीक्षणका लागि केन्द्रिय प्रयोगशाला काठमाडौं पठाइएको छ। आरटीपीसीआर परीक्षण गर्दा रिपोर्टशंकास्पद देखिएको छ सामाजिक विकास मन्त्री दल रावलले भने,यही रिपोर्टलाई अन्तिम मान्न सकिन्न, हामीले थप परीक्षणका लागि नमूना केन्द्रीय प्रयोगशालामा काठमाडौं पठाएका छौँ। केन्द्रीय प्रयोगशालाको रिपोर्ट आएपछि मात्रै उनीहरुमा कोरोना भएनभएको पुष्टि हुने सामाजिक विकास मन्त्रालयलको भनाइ छ। शंकास्पद रिपोर्ट देखिएका दुवैजना केही समयअघि भारतबाट फर्केका हुन्। उनीहरुलाई रुकुमपश्चिमको चौरजहारी सामुदायिक अस्पतालमा रहेको आइसोलेसनमा राख्ने तयारी भइरहेको छ। सुर्खेतमा स्थापना भएको प्रयोगशालाको कोरोना परीक्षण गर्ने क्षमता न्यून भएपछि गत सोमबार कर्णालीका ९९ नमुना परीक्षणका लागि कैलालीमा रहेको प्रयोगशालामा पठाइएको थियो।"
संक्रमितको सम्पर्कमा आएका महानगरका ३९ जनाको रिपोर्ट नेगेटिभ,"काठमाडौं : सनसिटी अपार्टमेन्टमा बस्ने कोरोना संक्रमित महानगरपालिका५ को वाडा कार्यालयका प्रतिनिधिसँग सम्पर्कमा पुगेको जानकारीसँगै त्यहाँका ३९ जनाको र्यापिड टेष्ट भएको छ । टेष्ट परीक्षणमा सबैको रिपोर्ट नेगेटिभ देखिएको महानगरपालिकाका प्रवक्ता ईश्वरमान डंगोलले जानकारी दिए । बुधबार ३९ जनाको र्यापिड टेष्ट भएको छ, उनले भने, तर अहिलेसम्म कसैमा पनि पोजेटिभ देखिएन । टेष्ट गरेका ३९ मध्ये २२ जना वडाका कर्मचारी, पाँच जना जनप्रतिनिधि र बाँकी राहत बाँडन खटिएका स्वयंसेवक रहेको प्रवक्ता डंगोलले जानकारी दिए । संक्रमित व्यक्ति गएको चैत ९ गते वडा कार्यालयमा जन्मदर्ताको काम लिएर पुगेका थिए ।"
बझाङमा आरडीटी किट अभाव,"बझाङ : कोभिड १९ विपद व्यवस्थापन सेन्टर बझाङले जिल्लामा मौजुदा र्यापिड डाइगोनोटिक्स टेष्ट किट अभाव भएपछि पाँच सय थान उपलव्ध गराउनु प्रदेश सरकारलाई माग गरेको छ । जिल्लामा बुधबार बसेको समितिको बैठकले जिल्लामा नयाँ मान्छे आएमा वा खाद्यान्न ढुवानीका गाडीमा काम गर्ने चालक सहचालकको स्वास्थ्य परीक्षण गर्न अनिवार्य किटको आवश्यक भएकाले यसको उपलब्ध गराउन सुदूरपश्चिम प्रदेश सरकारलाई माग गरेको हो । बैठकमा कोरोना रोकथाम तथा नियन्त्रणका लागि भएका प्रयास देखिएका समस्या र लकडाउन सम्बन्धमा पनि समीक्षा गरिएको थियो । लकडाउनलाई थप प्रभाकारी बनाउने सहमति भएको छ । साथै क्वारेन्टाइनमा बसेकालाई पनि थप एक साता घरमा होम क्वारेन्टाइममा बस्ने सहमति गरेर मात्र घर छोड्ने र्निणय भएको प्रमुख जिल्ला अधिकारी उमेश पाण्डेले बताए। उनले भने,र्यापिड डाइग्नोटिक्स टेष्ट किट जतिबेला पनि आवश्यक पर्ने भएकाले माग गरेका छौं।' लामो समय लकडाउन हुँदा यसले गरिब निमुखा सीमान्तकृत ज्याला मजदुरी गरी खाने वर्गलाई खाद्यान्नमा समस्या परेको छ। खाद्यान्न ढुवानीका लागि उद्योग बाणिज्यसँग पनि समन्वयन गर्ने समितिले र्निणय गरेको छ। बैठकमा प्रमुख जिल्ला अधिकारीसहित सुरक्षा निकायका प्रमुख जिल्ला समन्वय समिति प्रमुख र स्वास्थय कार्यालय प्रमुख रहेका थिए । बझाङमा हालसम्म कोरोना भाइरसको शंका गरिएकाहरुको स्वास्थ्य परीक्षण गर्दा रिपोर्ट नेगेटिभ देखिएको छ ।"
सुब्बाको दुई करोड अकुत!,"काठमाडौं : त्रिभुवन विमानस्थल भन्सार कार्यालय काठमाडौंका एक्सरे टेक्निसियन (नासु) राजकुमार ढकालविरुद्ध दुई करोड अकुत सम्पति आर्जनको मुद्दा दायर भएको छ। अख्तियार दुरुपयोग अनुसन्धान आयोगले उनीविरुद्ध दुई करोड दुई हजार ८८६ विगो कायम गरिएको छ। त्यसैगरी उनीविरुद्ध दुई वर्ष कैद तथा आर्जन गरेको सम्पति जफतको माग दाबी गरिएको छ।ढकालले स्रोत नखुलेको सम्पत्ति आर्जन गरेको भन्ने उजुरी सम्बन्धमा अनुसन्धान हुँदा परीक्षण अवधिमा कुल आय भन्दा व्याय बढी भएको देखिएको अख्तियारले जनाएको छ। उनले पेश गरेको सम्पत्ति विवरण आर्थिक हैसियत भन्दा अस्वभाविक र अमिल्दो रहेको, निजको जीवनयापन स्तर आयस्रोतभन्दा उच्च देखिएको छ। ढकालको नाममा रहेको विभिन्न खाताबाट अस्वभाविक रुपमा आयस्रोतभन्दा बढी रकम चेकमार्फत सापटी दिएको देखिएको हुनाले उनको सम्पत्तिको वैद्य स्रोत खुल्न नसकेको देखिएको छ। उनले गैरकानुनी रुपमा सम्पत्ति आर्जन गरी आफ्नो, श्रीमती निरजरा घिमिरे र राममणि लामिछानेको नाममा चलअचल सम्पत्ति लुकाई राखेको पुष्टि हुन आएको अख्तियारका प्रवक्ता प्रदिपकुमार कोइरालाले जानकारी दिए। ढकालले भ्रष्टाचार निवारण ऐन बमोजिमको कसुर गरेको देखिंदा बिगो बमोजिम जरिवाना र कैद सजाय हुनसमेत मागदाबी गरिएको बताए। जाँच अवधिमा आर्जन गरेको श्रोत नखुलेको सम्पत्ति तथा लगानी एवं घर निर्माण लागत लगायत गैरकानुनी रुपमा आर्जन गरेको बिगो बराबरको एकाघर श्रीमती निरजरा घिमिरे, राममणि लामिछाने र आफ्नै नाममा राखिएको सम्पत्ति रोक्का राखी सो सम्पत्तिबाट असूल उपर जफत गरी पाउन र नपुग बिगोका हकमा प्रचलित कानुनबमोजिम ढकालबाटै असुल उपर गरी जफत गरी पाउन समेत मागदाबी लिइएको छ। ढकालले आफ्नो श्रीमतीको नाममासमेत घर जग्गा खरिद, बैंक खातामा रकम मौज्दात राखेको र लगानी तथा खर्च गरेको पाइएको आरोप पत्रमा उल्लेख छ। ढकालले सार्वजनिक सेवाको पदमा रहेर आफ्नो पदको दुरुपयोग गरी भ्रष्टाचारजन्य कार्य गरी गैरकानुनी रुपमा आर्जन गरेको श्रोत नखुल्ने सम्पत्ति आफूलगायत श्रीमती निरजराको नाममा राखेको हुँदा स्रोत पुष्टि हुन नसकेको सम्पत्ति तथा खर्च एवं लगानीको लागत मूल्य बिगो बराबरको सम्पत्ति जफत गर्ने प्रयोजनार्थ मात्र श्रीमती निरजरालाई प्रतिवादी कायम गरिएको कोइरालाले जानकारी दिए। ढकालले आफ्नो नाममा रहेको जग्गा लुकाउने छिपाउने उद्देश्यले र लामिछानेको नाममा राखेकोमा अनुसन्धानको क्रममा यथार्थ व्यहोरा खुलाई सहयोग गरेको हुँदा मतियार कायम गरी सजायको मागदाबी लिन न्यायोचित नदेखिएकोले अख्तियारले जनाएको छ। लामिछानेलाई भ्रष्टाचार सजायतर्फ पूर्ण रूपमा छुट दिएको छ। तथापि आरोपी ढकालले गैर कानुनी सम्पत्ति लामिछानेको नाममा राखेको जग्गा र घर जफत गरी पाउने प्रयोजनको लागि मात्र प्रतिवादी कायम गरिएको छ। लामिछानेविरुद्ध ढकालले राखेको घर र सम्पत्ति जफत गरिपाउन समेत मागसहित विशेष अदालत, काठमाडौंमा आरोपपत्र दायर गरिएको छ।"
कोरोना असर : मजदुर र निजी क्षेत्रबीच समान धारणा बनाइँदै,"कोभिड१९ महामारीका कारण विश्वमा उत्पन्न विषय परिस्थितिबाट नेपाल पनि प्रभावित भएको वर्तमान अवस्थामा निजी क्षेत्रलाई कसरी बचाइराख्ने र त्यहाँ काम गर्ने लाखौँ श्रमिकका समस्याको हल कसरी गर्ने भन्ने विषयमा उद्योगी र व्यावसायीहरु छलफलमा जुटेका छन् । निजी क्षेत्रको छाता संस्था नेपाल उद्योग वाणिज्य महासंघले यस विषयमा नेतृत्व गर्नुपर्ने र मजदुरको तलबको विषयमा के गर्ने भन्ने बारेमा महासंघको नेतृत्वमा निर्णय हुनुपर्ने छलफलमा सहभागीको मत थियो । देशका उद्योगधन्दा कलकारखाना सबै बन्द रहेको र यो क्रम अझै कति समयसम्म जान्छ भन्ने कुनै निश्चित नरहेकाले, विप्रेषण, पर्यटन, आयातनिर्यात तथा देशको समग्र निजी क्षेत्र नै मर्कामा परिरहेको सो छलफलका सहभागीले बताए । नेपाल आर्थिक पत्रकार समाज (सेजन)ले आज आयोजना गरेको श्रव्य दृश्य (जुम) छलफलमा नेपाल उद्योग परिसंघका अध्यक्ष सतिस मोरले श्रमिक तथा कर्मचारीलाई तलब सुविधा दिने विषयमा आगामी एक साता भित्र निष्कर्षमा पुगिने जानकारी दिए । उनले भने , 'व्यावसायिक संघसंस्था, कर्मचारी तथा यूनियन तथा सम्वद्ध निकायसँग छलफल गरेर आवश्यक निर्णयमा पुग्छौं । त्यसमा आवश्यक तयारी भइरहेको छ ।' बैठकमा सहभागीले रोजगारदाताले ३३, सरकारले ३३ प्रतिशत व्यहोरिदिनुपर्ने र कामदार स्वयमले पनि ३३ प्रतिशत व्यहोर्नुपर्ने सुझाव आएको थियो । मुलुकका उद्योग प्रतिष्ठानमा काम गर्ने लाखौँ मजदुरको तलब, बैकिङ क्षेत्र तथा बैंकबाट ऋण लिएर सञ्चालनमा रहेका उद्योग प्रतिष्ठान एवं साना उद्योगको अवस्थाका साथै देशको समग्र व्यवसाय क्षेत्रलाई अहिलेको आर्थिक मन्दीको अवस्थाबाट कसरी बचाउन सकिन्छ र यस्तो अवस्थामा राज्यको भूमिका के रहन्छ भन्ने विषयमा पनि व्यावसायीबीच छलफल हो । रोजगारदाता परिषद्को संयोजकत्वमा भएको सो बैठकमा महासंघ, परिसंघ, नेपाल च्याम्बर अफ कमर्स, होटल एसोसिएसन अफ नेपाल, नाटालगायत संस्थाका अध्यक्ष तथा पदाधिकारीको सहभागिता थियो । रासस"
"कागेश्वरीमा ८६ जनाको कोरोना परीक्षण, अपार्टमेन्टका दुईजनाबाहेक सबैको रिपोर्ट नेगेटिभ","काठमाडौं : कागेश्वरी मनोहरा नगरपालिकामा ८६ को कोरोना परीक्षण गर्दा दुईजनामा कोरोना पुष्टि भएको हो। नगरपालिका९ पेप्सिकोलास्थित सनसिटी अपार्टमेन्टमा बस्ने एकै परिवारका दुईजनामा कोरोना भाइस भएको पुष्टि स्वास्थ्य मन्त्रालयले गरेको हो। बुधबार नियमित पत्रकार सम्मेलनमा जानकारी दिँदै मन्त्रालयका प्रवक्ता डा विकास देवकोटाले दुईजनामा कोरोना भाइस देखिएको र एकजनामा नदेखिएको पुष्टि गरेका हुन्। उनले भने,आरडीटी प्रविधिबाट परीक्षण गराउँदा तीनैजनामा पोजिटिभ देखिएको तर पीसीआर प्रविधिबाट परीक्षण गराउँदा दुईजनामा मात्र कोरोना भाइरस देखिएको हो। कागेश्वरी मनोहरा नगरपालिकाको सहयोगमा स्वास्थ्य मन्त्रालयको टोलीले आरडीटी विधिबाट परीक्षण गर्दा एकै परिवारका तीनजनामा कोरोना भाइरस संक्रमण देखिएको थियो। संक्रमित दुईजना पाटन अस्पतालमा उपचार भइरहेको र उनीहरुको स्वास्थ्य अवस्था सामान्य रहेको मन्त्रालयले जनाएको छ।संक्रमितमा ८१ वर्षीय महिला र ५८ वर्षीय पुरुष रहेका छन्। अपार्टमेन्टमा कोरोना संक्रमित देखिएपछि त्यहाँ बस्नेहरुको कोरोना परीक्षण सुरु गरिएको छ। बुधबार २९८ जनाको कोरोना परीक्षण गरिएको छ।परीक्षण गराएका सबैको कोरोना रिपोर्ट नेगेटिभ आएको नगर प्रमुख कृष्णहरी थापाले जानकारी दिए। नगर प्रमुख थापाका अनुसार बाँकी रहेकाहरुको बिहीबार परीक्षण गरिने भएको छ।बुधबारबाटै सनसिटीमा विशेष सरफाइ सुरु गरेको छ। कोरोना संक्रमित देखिएपछि सनसिटी शिल गरिएको छ।कोरोना प्रभावित क्षेत्रमा कडाइ थालिएको छ।सनसिटी वरपर क्षेत्रमा नेपाल प्रहरी र नगर प्रहरी परिचालन गरिएको कागेश्वरी मनोहरा नगरपालिकाले जनाएको छ। यस्तै नगरपालिकाले लकडाउन कार्यान्यवनमा थप कडाइ गरेको छ। नगरपालिकाले नगरबासीलाई सामाजिक दूरी कायम राख्न, अतिआवश्यक कामबाहेक घरबाहिर ननिस्कन र टोल टोलमा भीडभाड नगर्न अनुरोध गरेको छ।"
"लकडाउनमा पोखरा : खुला हिमाल, सुनसान सहर (फोटो फिचर)","पोखरा : विश्वभर फैलिएको कोरोना भाइरस (कोभिड१९) लाई नियन्त्रण गर्न चैत ११ गते देखि नेपाल लकडाउनमा छ। पोखराका मुख्य बजार सुनसान छन्। अतिआवश्यक सवारी साधन बाहेक अन्य सवारी साधन ठप्पछन्। तरकारी, खाद्यन्न, औषधि किन्न बजारमा जानेबाहेक पछिल्लो समयमा बिना काम बाहिर निस्कने कम हुँदै गएको छ। गण्डकी प्रदेशको राजधानी पोखरा पर्यटकीय सहरको पनि राजधानी मानिन्छ। पर्यटक अन्नपूर्ण, धौलागिरी, मनास्लु हिमाल क्षेत्रको पदयात्रा गर्न वर्षेनी ठूलो संख्यामा आउने गर्दछन्। पोखराबाट देखिने अन्नपूर्ण, माछापुच्छ्रे , धौलागिरी, हिमचुली लगायतका हिमालका कारण पोखरा विश्व पर्यटन बजारमा प्रख्यात छ। फेवातालमा देखिने अन्नपूर्ण हिमश्रृखला, धवलागिरी हिमालको प्रतिबिम्म भएको पोष्टर र पोष्टकार्ड नेपालकै सर्वाधिक बिक्री हुने मध्येमा पर्दछ। पोखरा मंगलबार राति परेको हावाहुरीसहितको पानीपछि बुधबार बिहानैदेखि मध्यान्हसम्म हिमाल मुस्कुराए। माछपुच्र्छे, अन्नपूर्ण र धौलागिरी हिमालको फेवातालमा प्रतिबिम्ब निकै सुन्दर देखिएको थियो। लकडाउनको कारण पोखरामै रोकिएका चारजना जापानी पर्यटक सुन्दर हिमालको अवलोकन गर्दै मुस्कुराए। घर जान नपाए पनि यहाँको प्राकृतिक सुन्दरताको अवलोकन गरेर यहाँको मनकारी नेपालीको आतिथ्यका कारण घरमै बसेको अनुभव भएको जापानका २९ वर्षीय आकी हारानागाले बताए। पोखराको फेवाताल किनारबाट बुधबार माछापुच्छ्रे हिमालको अवलोकन गर्दै जापानका पर्यटक। जापान सरकारले जहाज चार्टड गरेर आफ्नो नागरिक लगे पनि महंगा भाडाका कारण घर फर्कन नसकेको जापानी पर्यटकले बताए। कोरोना भइरसको कारण अन्तर्राष्ट्रिय उडान रोकिएपछि पर्यटक अझै पोखरामा दुई सय बढी छन्। पोखरामा मंगलबार राति पानी परेपछि खुलेको माछापुच्छ्रे हिमाल। पोखराको बाग्लुङ बसपार्क हुँदै बुधबार गन्तव्य तर्फ जाँदै पैदल यात्रु। पोखराको चिप्लेढुङ्गाको सडक पेटीमा तरकारी बिक्री गर्न बसेका व्यवसायी। पोखराको न्यूरोडबाट बुधबार देखिएको अन्नपूर्ण हिमाल र गन्तव्य तर्फ जाँदै स्थानीय। पोखरा महानगरपालिका वडा नम्बर ९ को वडा कार्यालयले बुधबार वितरण गरेको राहात सामाग्री लिनेको लाइन। सडकमा हिँडेका युवाको ज्वरो नाप्दै सशस्त्र प्रहरी बल मालेपाटनका स्वास्थ्यकर्मी। पोखराको लेकसाइडमा बस्ने पर्यटक सुपरमार्केटमा सामान किनेर होटल तर्फ जाँदै। तस्बिर : कृष्णमणि बराल"
लकडाउनमा गुपचुप देवी ज्ञवालीको अध्यक्षतामा भूमि आयोग गठन,"काठमाडौं : सरकारले लकडाउनका बेला गुपचुपमा भूमि सम्बन्धी समस्या समाधान आयोग गठन गरेको छ। रेणु दाहालसँग चितवनको भरतपुर महानगरको मेयरमा पराजित देवीप्रसाद ज्ञवालीको अध्यक्षतामा आयोग गठन गरिएको छ। आयोगको सदस्यमा भूमिअधिकारकर्मी जगत देउजा ( सिन्धुपाल्चोक), संविधानसभा सदस्य दिनेशचन्द्र यादव (बाँके), भीमबहादुर कार्की,(कास्की), मञ्जली शाक्य (ललितपुर) छन्। आयोगको सदस्य सचिवमा भूमि व्यवस्था, सहकारी तथा गरिबी निवारण मन्त्रालयका सहसचिव रहनेछन्। सात प्रदेश सरकारले तोकेका एकएक जना सदस्य रहनेछन्। मन्त्रालयका प्रवक्ता एवं सहसचिव जनकराज जोशीका अनुसार आयोगले भूमिहिन सुकुम्बासीलाई जग्गा वितरण गर्ने तथा अव्यवस्थित बसोबासीलाई व्यवस्थित गर्ने जिम्मेवारी पाएको छ। यसअघिका सुकुम्बासी समस्या समाधान आयोगका बेला सदस्यादेखि एका, अपुरो, अधुरो रहेका समस्या समाधान गर्ने पनि कार्यदेश पाएको छ। २०४७ साल यता १२ वटा सुकुम्बासी आयोग र एक अव्यथित बसोबास आयोग गठन गरेपनि समस्या समाधान हुन सकेको छैन। सरकारले लकडाउन भन्दा पहिले यो आयोग गठन गरी गुपचुप राखेको भूमि व्यवस्था मन्त्री पद्माकुमारी अर्याल स्रोतले जनाएको छ। मन्त्री निकट स्रोतले भन्यो, गठन त लकडाउन भन्दा पहिले नै भएको हो तर यो बेला सार्वजनिक गर्ने भन्ने थिएन, कसरी बाहिर आयो।"
सरकारको निर्णयपछि मात्रै भारतीय क्वारेन्टाइनका मजदुरलाई स्वदेश ल्याइने,बैतडी : बैतडीसँग सीमा जोडिएको भारतको झुलाघाट बजारका विभिन्न क्वारेन्टाइनमा बसीरहेका नेपाली मजदुरले छिटो स्वदेश फर्कन पाउनुपर्ने माग गरिरहेका बेला नेपाल सरकारले निर्णय गरेपछि मात्रै उनीलाई स्वदेश ल्याउने तयारी भएको छ। कोरोना संक्रमण रोकथाम तथा नियन्त्रण सम्बन्धी जिल्ला स्तरीय संयन्त्रको बैठकले भारतमा रहेका नेपाली मजदुरलाई सरकारले निर्णय गरेपछि मात्रै स्वदेश फर्काउने निर्णय गरेको प्रमुख जिल्ला अधिकारी आनन्द पौडेलले बताए। त्यतिबेलासम्म नेपाल सरकारको क्वारेन्टाइन कार्यविधि २०७६ बमोजिम जिल्ला स्तरीय क्वारेन्टाइन निर्माण गरिसक्ने निर्णय भएको उनले सुनाए। हामीले सीमावर्ती भारतमा रहेका मजदुरलाई नेपाल सरकारले निर्णय गरेपछि मात्रै स्वदेश ल्याउन सक्छौं। त्यसका लागि पूर्वतयारी स्वरुप हामीले जिल्लास्तरीय क्वारेन्टाइन निर्माणको निर्णय गरेका छौं। सरकारी मापदण्ड अनुसारको क्वारेन्टाइन निर्माणको निर्णय भएको छ। सीमा पारी रहेका मजदुरलाई स्वदेश फर्काउने कुरा ध्यानमा राखेर आवश्यकता अनुसार गुणस्तरीय क्वारेन्टाइन निर्माण गरिने प्रमुख जिल्ला अधिकारी पौडेलले बताए। प्रदेशसभा सदस्य प्रेमप्रकाश भट्टको समेत उपस्थिती रहेको बैठकले बजार क्षेत्रमा किटनाशक औषधि छर्कने कार्यलाई निरन्तरता दिने निर्णय पनि गरेको प्रमुख जिल्ला अधिकारी पौडेलले जानकारी दिए। बैठकका जिल्लाका १० स्थानीय तहका प्रमुख तथा उपप्रमुख र प्रमुख प्रशासकीय अधिकृतको समेत सहभागिता रहेको थियो। बैठकमा भारतीय क्वारेन्टाइनमा रहेका नेपालीलाई स्वदेश फर्काउने विषयमा घनीभूत छलफल भएको बैठकमा सहभागी स्वास्थ्य कार्यालयका प्रमुख योगेशप्रसाद भट्टले बताए। भारतीय क्वारेन्टाइनमा धेरै समस्या झेलिरहेको बैतडीको दोगडाकेदारका कृष्णानन्द भट्टले बताए। भारतको झुलाघाटमा अढाई सय बढी र धार्चुलामा हजार बढी मजदुर भारतीय क्वारेन्टाइनमा छन्।
गोरखामा सय जनाको आरडिटी टेष्ट : शंकास्पद रिपोर्ट छैन,"गोरखा : बुधबार गोरखाका तीन स्थानीय तहका एकसय जनाको एण्टिबडी परीक्षण गरिएको छ । स्वास्थ्य कार्यालय तथा स्थानीय तहको स्वास्थ्य शाखाको समन्वयमा र्यापिड डाइग्नोस्टिक टेस्ट(आरडिटी) प्रविधिमार्फत एण्टिबडी परीक्षण गरिएको स्वास्थ्य कार्यालयका कोरोना फोकल पर्सन नारायण अर्यालले जानकारी दिए । अर्यालका अनुुसार धार्चे गाउँपालिकाका ३५ जनाको, अजीरकोट गाउँपालिकाका ३४ जनाको र सिरानचोक गाउँपालिकाका ३१ जनाको एण्टिबडी परीक्षण गरिएको थियो । उनीहरु सबैको रेकर्ड सामान्य रहेको अर्यालले बताए । शंकास्पद नदेखिएकाले स्वाब परीक्षणका लागि पठाउन नपरेको उनले बताए । बिहिबार पालुङटार नगरपालिकाको दुई वटा केन्द्रमा परीक्षण गरिने कार्यालयले जनाएको छ ।"
असिनापानीले बर्खे बाली नष्ट,"डडेल्धुरा : डडेल्धुरा गन्यापधुरामा मंगलबार बेलुकी परेको असिनापानीका कारण लाखौं मुल्य बराबरको तरकारीसहित गँहु बालीमा क्षती पुगेको छ । गन्यापधुरा गाउँपालिका १ को लेकाली क्षेत्रमा रहेका साहुखर्क, तिक्तर, डुङरखोली, हिट्पारी,हम्कडालगायतका आधा दर्जन गाउँमा परेको असिना पानीका कारण लाखौं मुल्य बराबरको तरकारी,फलफूलसहित गहुँवालीमा क्षति भएको छ । असिनाका कारण खेतबारीमा लगाएको आलुका साथै ,टमाटर, प्याज ,यसैगरी फलफूल र गहुँबालीमा क्षति भएको स्थानीय नरबहादुर देउवाले बताए । '१७ वर्ष यताकै सबैभन्दा बढी असिना पर्यो,जस्ले खेतबारीमा लगाएको बर्खे आलुका साथै फलफूल, पाक्न लागेकै गहुँ पूर्ण रुपमा क्षति भएको छ, देउवाले भने, 'अब के खाने भन्ने पीरले सताएको छ।' असिनाले आलुमा सबैभन्दा बढी क्षति भएको छ । असिनाले हिउँ परेजस्तै खेतबारी सेताम्मे भए।। आलुका लागि पकेट क्षेत्रका रुपमा रहेको यी क्षेत्रमा परेको असिनाले आलु खेतिमा क्षति पुगेपछि बिउसम्म पनि नआउने भन्दै किसान चिन्तित बनेका छन् ।"
सनसिटीमा कोरोना परीक्षण सुरु,काठमाडौं : कागेश्वरी मनोहरा नगरपालिका ९ पेप्सीकोलास्थित सनसिटी अपार्टमेन्टमा कोरोना भाइरस परीक्षण सुरु भएको छ। बुधबार बिहान ९ बजेदेखि र्यापिड डाइग्नोसिस किट(आरडीटी) विधिबाट परीक्षण सुरु भएको कागेश्वरी मनोहरा नगरपालिकाका प्रमुख कृष्णहरी थापाले जानकारी दिए। स्वास्थ्य मन्त्रालयको १५ जनाको टोलीले आरडीटी प्रविधिमार्फत परीक्षण गरिरहेको नगर प्रमुख थापाले बताए। नगर प्रमुख थापाका अनुसार बुधबार ब्लक 'ए' का २४२ जनाको परीक्षण गर्न लागिएको हो।तीनवटा टेबुलबाट परीक्षण सुरु भएको प्रमुख थापाले जानकारी दिए। परीक्षण गर्न बाँकी रहेकाहरुको भोली परीक्षण गरिने पनि थापाले बताए। अर्पाटमेन्टमा ५ सय परिवारका करिब १२ सय जना बस्दै आएका छन् ।उक्त अपार्टमेन्टमा बस्ने एकै परिवारका दुई जनमा कोरोना संक्रमण पुष्टि भएपछि त्यहाँ बस्ने सबैको कोरोना परीक्षण गर्न लागिएको हो। मंगलबार अपार्टमेन्टमा बस्ने एकै परिवारका ८१ वर्षीया महिला र ५८ पुरुषमा कोरोना पुष्टि भएको थियो। उनीहरुको पाटन अस्पताको आइसोलेसनमा उपचार भइरहेको छ। सोमबार आरटीडी टेस्टबाट परीक्षण गर्दा तीनजनाको कोरोना रिपोर्ट पोजिटिभ आएको थियो। पुन: परीक्षण गराउँदा दुईजनामा कोरोना संक्रमण पुष्टि भएको हो। काठमाडौंका तीन जनामा कोरोना र्यापिड टेस्ट पोजिटिभ : सनसिटी अपार्टमेन्ट लकडाउन
'कोरोना पुष्टि' भन्दै फेसबुकमा लेख्ने धर्मराज पक्राउ,"सुर्खेत : सामाजिक सञ्जाल फेसबुकमा कोरोना भाइरसबारे भ्रम फैलाउने एक जनालाई प्रहरीले पक्राउ गरेको छ । वीरेन्द्रनगर८ कालुञ्चोक बस्ने धर्मराज आचार्यलाई जिल्ला प्रहरी कार्यालय सुर्खेतले मङ्गलबार साँझ पक्राउ गरेको हो । प्रहरीले आचार्यलाई फेसबुकमा सुर्खेतमा पनि कोरोना देखियो, पुष्टि हुन बाँकी भन्ने स्टाटस लेखेकाले पक्राउ गरेको हो । जिल्ला प्रहरी कार्यालयका सूचना अधिकारी गोपाल रायमाझीले आचार्यलाई कारवाही गर्न अनुसन्धान प्रक्रिया अघि बढाइएको बताए । प्रहरीले लेकबेँसी नगरपालिका वडा नं १ मा एक जनामा कोरोना देखियो भनेर फेसबुकमा पोष्ट गर्ने पे्रम विवश नामक प्रयोगकर्तालाई पनि खोजी गरिरहेको छ । प्रदेश स्वास्थ्य निर्देशनालय सुर्खेतका ल्याब इञ्चार्ज ओम आचार्यले कर्णाली प्रदेशमा हालसम्म कोरोना सङ्क्रमण फेला नपरेको जानकारी दिए। रासस"
"सीमामा रोकिएका नेपाली भन्छन्, सरकार, निकै दु:ख पायौं, स्वदेशकै क्वारेन्टाइनमा बस्न चाहन्छौं","बैतडी : भारतको झुलाघाट र धार्चुलाका विभिन्न क्वारेन्टाइनमा बसेका नेपाली नागरिकले स्वदेश फर्कन पाउनुपर्ने माग गरेका छन् । आफूहरुलाई क्वारेन्टाइनमा बसेको १४ दिन पूरा भइसकेको र आफूहरुलाई कुनै स्वास्थ्य समस्या समेत नभएकाले स्वदेश फर्काउन उनीहरुले माग गरेका हुन् । भारतीय क्वारेन्टाइनमा बसेको दुई हप्ता बढी भइसकेको र खानबस्न समेत समस्या भएको बैतडीको दोगडाकेदार गाउँपालिकाका कृष्णानन्द भट्टले जानकारी दिए । 'हामी एउटै विद्यालयमा ८० जनाभन्दा बढी एकै ठाउँमा बसेका छौं । खानपीनको समस्या छ । सुत्नका लागि धेरै अप्ठ्यारो भएको छ, उनले अन्नपूर्णसँग भने, 'हामीलाई क्वारेन्टाइनमा बसेको १६ दिन भइसकेको छ । आधा किलोमिटर टाढाबाट पानी ल्याएर खाना बनाउनुपर्ने बाध्यता छ । हामी स्वदेशकै क्वारेन्टाइनमा बस्न चहान्छौं।' 'क्वारेन्टाइनमा बसेको १६ दिन भइसक्यो । ३४ सय जना एकै ठाउँमा छौं । भारत सरकारले खानाको व्यवस्था गरेको भएपनि बसोबासको निकै समस्या भएको छ , बैतडीको पुर्चौंडीका उत्तम बोहराले धार्चुलाबाट अन्नपूर्णसँग फोनमा भने, 'क्वारेन्टाइनको बसाई निकै असहज छ । नुहाउन नपाएको दुई साता भयो। हामी आफ्नै देशको क्वारेन्टाइनमा बस्न तयार छौं ।' क्वारेन्टाइनमा एकै कोठामा धेरैजना मिलेर बस्नुपर्ने, ओछ्याउने र ओढ्ने व्यवस्था समेत नहुँदा आफूलाई निकै समस्या भएको पुर्चौंडी ८ का दीर्घराज जोशीले बताए । उनले सरकारसँग स्वदेश फिर्ता गरिदिन माग गरेका छन्। शौचालयको समेत समस्या रहेको मजदुरले बताएका छन् । पुर्चौंडीका केशव पाठकले भने, 'पैसा कमाउन भारत आएका हाम्रो यस्तो बिजोग भयो।' भारतको झुलाघाटमा अढाई सय बढी र धारचुलामा एक हजार बढी नेपाली मजदुर क्वारेन्टाइनमा छन् । मजदुर ल्याउने तयारीमा स्थानीय प्रशासन भारतीय क्वारेन्टाइनमा बसेको नेपाली मजदुरलाई स्थानीय प्रशासनको स्वदेश फर्काउने तयारी छ । भारतीय क्वारेन्टाइनमा बसेका मजदुरलाई स्वदेश फर्काउन भारतीय पक्षले पनि ताकेता गरिरहेकाले स्थानीय प्रशासनले फर्काउने तयारी गरिरहेको हो । सीमा क्षेत्रमा रहेका मजदुरको लगत संकलन गरेर सबै जिल्लाको समन्वयमा केही दिनमा मजदुरलाई फर्काउने तयारी रहेक सहायक प्रमुख जिल्ला अधिकारी लोकेन्द्रसिंह नेगीले बताए। उनले दुवै ठाउँमा बैतडीका मात्रै ९ सय जना छन् । तिनीहरुलाई ल्याएर क्वारेन्टाइनमा राख्नका लागि सम्बन्धित पालिकालाई क्वारेन्टाइन निर्माण गर्न निर्देशन दिइसकेको बताए। मजदुरलाई स्वदेश फर्काउनु अघि उनीहरुको स्वास्थ्य चेकजाँच गरेर मात्रै ल्याइने सहायक प्रमुख जिल्ला अधिकारी नेगीले बताए । उनले भने, 'नेपालीलाई दुई हप्ता क्वारेन्टाइनमा राख्ने तयारी गरेर फर्काउने तयारी गरेको छौं । जुनजुन जिल्लाका मजदुर त्यहाँ फसेका छन् । ति जिल्लासँग समन्वय भइरहेको छ ।'"
चट्याङ लागेर ७ वर्षीय बालिकाको मृत्यु,दार्चुला : दार्चुलामा चट्याङ लागेर एक बालिकाको मृत्यु भएको छ । शैल्यशिखर नगरपालिका६ तिखाधार बस्ने भद्र सिंह खातीकी ७ वर्षीया छोरी लक्ष्मी खातीको मंगलबार राती चट्याङ लागेर मृत्यु भएको छ भने अन्य पाँचजना घाइते भएको जिल्ला प्रहरी कार्यालय दार्चुलाका प्रहरी निरीक्षक सुरेन्द्र प्रसाद जोशीले जानकारी दिए । उनका अनुसार खातीको घरमा मंगलबार राती साढे ८ बजेतिर चट्याङ लागेर खातीकी श्रीमती सिता खाती र छोरा राजेन्द्र खाती सामान्य घाइते भएका छन् । चट्याङले घर पूर्ण रुपमा क्षति हुनुका साथै गोठमा रहेका दुहुनो गाई र गोरु समेत मरेको प्रहरी निरीक्षक जोशी बताए ।
राहत माग्न निवेदनको चाङ,"गुलरिया : स्थानीयतहमा राहत माग्न निवेदनको चाङ लाग्न थालेको छ । बर्दियाको सदरमुकाम स्थित गुलरिया नगरपालिकाले गाइडलाइन बनाएर राहतको लागि वडामार्फत आवेदन आह्वान गरेपछि राहत माग्ने निवेदनको चाङ लागेको हो । वडा स्तरबाट राहत वितरणका लागि निवेदन संकलन गर्ने कार्य सुरु गरिएपछि राहत माग गर्नेहरुको संख्या अनावस्यक रूपमा बढेको बर्दिया सदरमुकाम गुलरिया नगरपालिकाका नगरप्रमुख मुक्तिनाथ यादवले बताए । हुनेखाने पनि वडावडामा राहत माग गर्दै निवेदन दिन थालेपछि नगरको राहत वितरण प्रकृया अलमलमा पर्दा राहत वितरणमा ढिलाइ भएको छ । गुलरिया नगरपालिकाका केही वडाहरुले मापदण्ड अनुसारको राहत वितरण गरिसकेका छन् । कोही वितरण गर्ने तयारीमा छन् । 'नगरमा बसोबास गर्ने कुनै पनि मजदुरलाई भोकै मर्न दिंदैनौं', नगरप्रमुख यादवले भने, 'नगरपालिकाले राहत दिनको लागि दैनिक ज्याला मजदुरी गर्नेहरुको नाम संकलन गर्न वडाहरुलाई जिम्मेवारी दिएका छौं । तर धेरै जनाको नाम वडाबाट ल्याइएपछि काटछाट गरेका छौं । राहत निवेदनको संख्या अनियन्त्रित भएपछि केही वडालाई पुनः सुधार गर्न लगाएका छौं । यस्तो अवस्थामा वडाकै आधारमा राहत वितरण गर्दा सरकारको लक्ष्य विपरित हुने भएकाले हामीले कडाई गरेका हौं ।' एउटै वडाबाट ६७ सयको संख्यामा निवेदनहरु संकलन गरिएका थिए । गुलरिया नगरपालिकामा १२ वटा वार्ड छन् । सबै वडामा फारम भर्नको लागि वडा समितिलाई जिम्मेवारी सुम्पिएको अवस्था छ । वडामा ज्याला मजदुरी गर्नेहरुसँगै हुनेखानेहरुले पनि राहत मागको आवेदन आएकाले निवेदनहरु छनौट गर्दा राहत वितरणमा ढिलाइ भएको नगरप्रमुख यादवले प्रष्ट्याउँदै भने, 'वास्तविक मजदुरहरु छनौट गर्ने कार्य सकिएको छ अब गुलरियामा छिट्टै राहत वितरण सुरु गर्छौं । महामारीमा बाडिने राहत बाढीपीडितलाई बाँडे जस्तो भद्रगोल हुनु हुँदैन ।' जिल्ला प्रशासन कार्यालले सोमबार उपलब्ध गराएको तथ्यांक अनुसार बर्दियाका गुलरिया, मधुवन, राजापुर, ठाकुरबाबा, बारबर्दिया, बाँसगढी नगरपालिका तथा बढैयाताल गाउँपालिकाले ६ हजार ५ सय ५१ जना दैनिक ज्यालादारी मजदुरलाई मापदण्ड अनुसारको राहत उपलब्ध गराएको छ । प्रति परिवार २५ किलो चामल, २ किलो दाल, १ किलो नून, २ लिटर खाने तेल र २ वटा सावुन वितरण गरिएको हो । गुलरिया ३६३, मधुवन १६३०, राजापुर १९०६, ठाकुरबाबा ५५८ बारबर्दिया ५८९, बाँसगढी नगरपालिकामा ५९६ र बढैयाताल गाउँपालिकामा ९३० जनालाई मापदण्ड अनुसार खाद्यान्न राहत वितरण भैसकेको छ । नगरपालिकाले वडालाई राहत दिने मजदुरको नामावली संकलन गर्न जिम्मेवारी दिएपछि टोल समितिको सिफारिसका आधारमा नामहरु छनोट गरिएको गुलरिया नगरपालिका ७ की वडाध्यक्ष गीता बस्नेतले बताइन् । 'टोलबाट हुनेखानेको नामसमेत सिफारिस भएपछि हामीहरु समस्यामा छौं', उनले भनिन्, 'नगरपालिकाको छानविनपछि आउने नामावलीको आधारमा राहत वितरण गर्छौं, तथ्यांक लिई सक्यौं ।'"
सामुदायिक वनबाट ४ जना सिकारी पक्राउ,"कपिलवस्तु : वन क्षेत्रमा वन्यजन्तु सिकारका लागि निस्केका ४ जनालाई सब डिभिजन वन कार्यालय पिपराको टोलीले बुधबार बिहान पक्राउ गरेको छ । रुपन्देही जिल्ला कंचन गाउँपालिका वडा नं ५ भैसाहिका ६९ वर्षीय बान्छु थारु, ५० वर्षीय सुकइ थारु, २८ वर्षीय प्रभु थारु र ३० वर्षीय राजकुमार थारुलाई वन सुरक्षाकर्मीहरुले पक्राउ गरेका हुन् । उनीहरुलाई ११ थान जंगली जनावरलाई पासो थाप्ने जालसहित कपिलवस्तुको वाणगंगा नगरपालिका वडा नं १० वनकट्टीबाट पक्राउ गरिएको सब डिभिजन कार्यालय पिपराका सहायक वन अधिकृत खिलबहादुर तामाङ्गले बताए । सामुदायिक वन क्षेत्रमा शंकास्पद गतिविधि गरिरहेको बेला उनीहरुलाई पक्राउ गरिएको हो', सहायक वन अधिकृत तामाङ्गले भने, 'पक्राउ परेका यी ४ जना सब डिभिजन पिपराको नियन्त्रणमा छन्, उनीहरुको थप अनुसन्धान भइरहेको छ ।' पक्राउ परेका ४ जना उपर राष्ट्यि निकुन्ज तथा वन्यजन्तु संरक्षण ऐन २०२९ अनुसार वन्य जन्तु सिकार सम्वन्धी मुद्दा चलाइने र सोही ऐनअनुसार कारवाही प्रक्रिया अघि बढ्ने कार्यालयले जनाएको छ ।"
सनसिटी संक्रमित परिवारको महिलामा कोरोना नभएको पुष्टि,काठमाडौं : कागेश्वरी मनोहरा नगरपालिका ९ पेम्सीकोलास्थित सनसिटी अपार्टमेन्टमा संक्रमित परिवारकी महिलाको कोरोना रिपोर्ट नेगेटिभ पुष्टि भएको छ। र्यापिड डाइग्नोसिस टेस्ट (आरडीटी ) परीक्षणमा पोजिटिभ देखिएपछि पीसीआर प्रविधिबाट परीक्षण गराउँदा ती महिलाको कोरोना रिपोर्ट नेगेटिभ आएको स्वास्थ्य मन्त्रालयले पुष्टि गरेको हो। उक्त अपार्टमेन्टमा बस्ने एकै परिवारका ३ जनामा आरडीटी परीक्षणमा पोजेटिभ देखिएको थियो। तर पीसीर प्रविधिबाट नमूना परीक्षण गर्दा दुईजनाको पोजिटिभ र एकको नेगेटिभ रिपोर्ट आएको स्वास्थ्य तथा जनसंख्या मन्त्रालयका प्रवक्ता डा विकास देवकोटाले जनाएका छन्। संक्रमित दुईजनाको पाटन अस्पतालको आइसोलेसनमा उपचार भइरहेको छ। संक्रमित हुनेमा ८१ वर्षीया महिला र ५८ वर्षीय पुरुष रहेको मन्त्रालयले पुष्टि गरेको छ। बुधबार सनसिटी अपार्टमेन्टमा बस्नेहरुको कोरोना परीक्षण गरिएको छ। परीक्षण गरिका २९८ जनाको कोरोना रिपोर्ट नेगेटिभ आएको छ। परीक्षण गर्न बाँकी रहेकाहरुको बिहीबार गरिने भएको छ। अहिलेसम्म नेपालमा पीसीआर र आरडीटी विधिबाट १५ हजार ८ सयमा कोरोना परीक्षण भइसकेको छ। जसमध्ये १६ जनामा कोरोना पुष्टि भएको छ। एकजना निको भएर डिस्चार्ज भएका छन् भने अन्य १५ जनाको विभिन्न अस्पतालमा उपचार भइराखेको छ। काठमाडौंका तीन जनामा कोरोना र्यापिड टेस्ट पोजिटिभ : सनसिटी अपार्टमेन्ट लकडाउन सनसिटीमा कोरोना परीक्षण सुरु कोरोना संक्रमण देखिएको सनसिटी क्षेत्रमा नगरको कडा निगरानी
लकडाउनमा जीतबहादुरको दैनिकी : गिटी कुट्नेदेखि भारी ओसार्नेसम्म,"भोजपुर : सदाजस्तो होहल्लाको माहोल छैन। मानिसको आउजाउ शून्यजस्तै।यतिखेर के सहर, के गाउँ सबैतिर एउटै सन्त्रास छ, कोरोना भाइरस। यो भाइरस नियन्त्रण तथा रोकथान गर्न सरकारले देशमा लकडाउन लागू गरेको छ।लकडाउनले जताततै सुनसान बनेको छ। भाइसबाट बच्न मास्क लगाउने, बारम्बार साबुन पानीले हात धुने र ह्याछ्युँ गर्दा मुख छोप्ने गर्नुपर्छ। तर, सदरमुकाम नजिकै मध्यान्हको चर्को घाममा एक वृद्ध दम्पती गिटी कुटिरहेका भेटिन्छन्।यो दम्पतीलाई रोगभन्दा भोगको चिन्ता छ।त्यसैले उनीहरु कुनै कुराको प्रवाह नगरी रातदिन काममा खटिरहेका हुन्छन्। काम नगरी छाक टार्न धौधौ पर्ने उनीहरुलाई गिटी कुट्न फुर्सद छैन। खोटाङको मझुवागढी गाउँपालिका लामाखुका ६१ वर्षीय जीतबहादुर राई र उनकी श्रीमतीको गिटी कुट्नु, सामान ओसारपसार गर्नु, मजदुरीका लागि भौतिरिनु दैनिकीजस्तै बनेको छ। बिहानदेखि बेलुकी अबेरसम्म गिटी कुटेर आएको ज्यालाले यो जोडि छाक टर्ने गर्छ । साँझ बिहान गिटी नकुटी उनीहरुको चुलो बल्दैन। तर लकडाउनका कारण भने उनको दैनिकीमा समस्या थपिएको छ । नगरपालिकाले एक बोरा चामल दिए पनि नुन तेल किन्ने पैसा नहुँदा समस्या भएको छ।उनीहरुलाई कोठाभाडा तिर्न नसक्दा थप मारमा परेका छन्। गरेर पनि बिहानबेलुकीको छाक टार्न गाह्रो भएका बेला लकडाउनले थप समस्या भएको उनीहरु बताउँछन्। 'हातमुख जोड्नै गाह्रो भइसक्यो, कोठाभाडा कसरी तिर्ने,' जीतबहादुरले भने, 'बन्दमा पनि साहुको गिटी कुटिन्छ, नत्र पछि ज्याला नपाइएला भन्ने पीर छ।' अरुबेला मालिङ्गोको चोयाबाट घरेलु नाङलो, डालो र डोका बनाएर बेच्ने उनी लकडाउनले बजार ठप्प बनेपछि उनको यो व्यापार पनि बन्द भएको उनले गुनासो सनाए । कोरोना संक्रमणको रोकथाम गर्न लगाएको लकडाउनले एकछाक हातमुख जोड्ने जीतबहादुरजस्ता कयौँ गरिब मजदुरको दैनिकी चलाउन समस्या थपिदिएको छ । दैनिक रोजीरोटीका लागि दिनभर पसिना बगाउने मजदुरलाई लकडाउनले छाक टार्नै सास्ती दिएको छ । ज्याला मजदुरीको शिलशिलामा भोजपुर छिरेका अर्का ४० वर्षीय सन्तोष राईको पनि उस्तै हविगत छ । लकडाउनले काम ठप्प भएपछि श्रीमती र छोरालाई के खुवाउने पीरलो थपिएको उनले सुनाए। उनले भने, 'लकडाउनले हैरान थपिदियो, न काम छ न छाक टार्ने विकल्प, अलिअलि काम गरेर आएको पैसाले जेनतेन चलेको थ्यो, अब सकिँदैछ के गरेर टार्ने,' उनले स्थानीय सरकार र स्थानीय प्रशासनबाट कुनै पनि रहात पाएको छैन।' लकडाउनले ससाना मजदुरी र व्यपार व्यवसाय गर्ने निमुखाको जीवनयापनमा गम्भीर धक्क पुगेको छ । लकडाउनले व्यापार पुरै ठप्प भएपछि घर जान पनि नसकिएको सर्लाही ईश्वरपुरका रोशन साह गुनासो गर्छन् । चटपटे बेचेर परिवारको गुजारा गर्ने उनलाई घर जाने वातावरणसम्म नमिलेको उनले सुनाए । व्यापार नभएपछि कोठाभाडा तिर्न पनि समस्या भएको उनले बताए। यस्तै करिब ९ वर्षअघि संखुवासभाको चेपुवाबाट जडिबुटी बेच्दै आएकी पिम्बा शेर्पा पनि लकडाउनले घर फर्किन पाइनन् । सदरमुकामको हटिया र सहिदपार्कको फुटपाथमा जडिबुटी बेच्दै आएकी उनलाई बन्दले न व्यापार गर्न दियो न घरपरिवारसँग भेट्न नै । अहिले उनी कोठाभाडामा बसिरहेको सुनाइन् । लकडाउनले दैनिक श्रम गरेर छाक टार्ने उनीहरुका लागि सास्ती थपिएको छ। खाद्यान्न संकट नहुने जिल्लामा खाद्यान्न अभाव हुन नदिन स्थानीय तह र जिल्ला प्रशासनले लगत संकलन गरेको छ । उद्योग वाणिज्य संघको समन्वयमा स्थानीय प्रशासनले लकडाउन थपिएसँगै सदरमुकाम, घोरेटार र दिङ्लाबजार जस्ता मुख्य व्यापारीक केन्द्रमा लगत संकलन गरेको छ । कुल तथ्याङ्क अनुरुप नै तीन महिनाको अवधिसम्म खाद्यान्न संकट नहुने प्रमुख जिल्ला अधिकारी बसन्तराज पुरीले बताए । जिल्लामा ६१ दशमलब ६५ टन चामल, ७ दशमलब ३५ टन चिनी, २९ दशमलब दुईसय ५५ टन नुन, एक दशमलब आठसय ७५ टन दाल र ३३ हजार लिटर खानेतेल तत्काललाई सञ्चित गरिएको छ ।"
कोरोना संक्रमित महानगरको वडा कार्यालय पुगेको खुलेपछि,"काठमाडौं : सनसिटी अपार्टमेन्टमा बस्ने कोरोन संक्रमित मध्ये ५८ वर्षीय पुरुष चैत ९ गते काठमाडौं महानगरपालिका वडा नम्बर ५ को कार्यालयमा पुगेको खुलेको छ। उनी वडा कार्यलयमा जन्मदर्ता लगायतका काम लिएर पुगेको वडा सदस्य मिना सिंहले जानकारी दिइन्। सनसिटीमा संक्रमित मध्ये एकजना चैत ९ गते हाम्रो वडा कार्यलयमा आउनु भएको थियो, उनले भनिन्, कार्यलयमा जन्मदर्ताको काम लिएर आउनु भएको थियो। महानगरको वडा कार्यलयले मंगलबार सूचना निकालेर वडा कार्यलयका प्रतिनिधि र कर्मचारीको र्यापीड टेस्टबाट कोरोना परीक्षण गर्ने बताएको थियो। दिल्लीको निजामुद्दीनबाट आएका दुईमा र्यापिड टेस्ट रिपोर्ट पोजिटिभ कोरोना प्रभाव : जिल्लाको अवस्था बुझ्न मुख्यमन्त्री स्याङजामा सर्लाहीमा ५२ जनाको र्यापिड टेस्ट : सबैको रिपोर्ट निगेटिभ तनहुँमा कोरोना परीक्षण गरिएका सबैको नतिजा नेगेटिभ सोही सूचनाका आधारमा बुधबार वडा कार्यालयका जनप्रतिनिधिको धमाधम टेष्ट भइरहेको सदस्य सिंहले जानकारी दिइन्। अहिले यो प्रत्यक्ष सम्पर्कमा आएका हामी सबैको टेष्ट हुँदैछ, उनले भनिन्, अहिलेसम्म कसैमा देखिएको छैन। महानगरले विदेशबाट आएर बस्ने अन्य कोही भएमा वडामा तुरुन्त जानकारी गराउनसमेत सूचना गरेको छ।"
कोरोना प्रभाव : जिल्लाको अवस्था बुझ्न मुख्यमन्त्री स्याङजामा,"स्याङजा : गण्डकी प्रदेशका मुख्यमन्त्री पृथ्वीसुब्बा गुरुङले लकडाउनमा 'कम्प्रोमाइज' नगर्न निर्देशन दिएका छन्। स्याङजामा आयोजित विपद व्यवस्थापन समितिको बैठकलाई मंगलबार सम्बोधन गर्दै मुख्यमन्त्री गुरुङले लकडाउनको कार्यान्वयनमा कडाका साथ पालना गरी जनतालाई जोगाउनुपर्नेमा जोड दिए । सुरक्षा प्रमुखसहित सम्पूर्ण संयन्त्र र कर्मचारीले तोकिएको आआफना जिम्मेवारी पूरा गर्न उनले निर्देशन दिए । 'चौध दिनको क्वारेन्टाइन अवधि पनि प्रयाप्त देखिएन, उनले थपे, ' सैतीसौं दिनपछि पनि संक्रमित भेटिँदा हामीसबैले थप सतर्कता अपनाउनै पर्छ । लकडाउनको पूर्ण पालना गर्न अनुशासित बन्नैपर्छ ।' अत्यावश्यक सेवा दिनका लागि सरकार तयार रहेको जनाउँदै मानव स्वास्थ्यभन्दा ठूलो अरु केही नभएको उनले बताए। कोरोना भाइरसको संक्रमण बढेसँगै जिल्लाको अवस्था बुझ्ने उदेश्यले उनी स्याङजा आएका हुन्। मुख्यमन्त्री गुरुङ मंगलबार दिनभर स्याङजामै बिताए । प्रदेशसभा सदस्य मीनप्रसाद गुरुङ र प्रमुख सचिव हरि वश्यालसहित उनीसँगै आएको टोलीले सिद्धार्थ राजमार्ग अन्र्तगतका एक गाउँपालिकासहित ४ नगरपालिकामा बनाइएका क्वारेन्टाइन तथा आइसोलेसन भवन र सीमा नाकाको पनि अनुगमन तथा निरीक्षण गरे । फेदिखोला गाउँपालिका र पुतलीबजार, भीरकोट, वालिङ, गल्याङ नगरपालिकाका क्वारेन्टाइन र आइसोलेसनको निरीक्षण गरेका हुन् । कोरोना भाइरस संक्रमण बढेसँगै जिल्लाको अवस्था बुझ्न आएका मुख्यमन्त्री गुरुङले जिल्ला अस्पताल स्याङजा, फेदिखोलाको सिद्धार्थ मावि, पुतलीबजारको त्रिभुवन आदर्श क्याम्पस, भीरकोटको कालिका सामुदायिक अस्पताल, वालिङको तमु समाज भवन र नेपाल आदर्श मावि र गल्याङमा बनाइएका क्वारेन्टाईन तथा आइसोलेशन वेडका अध्ययन, अनुगमन तथा निरीक्षण गर्दे राम्रो भएकोमा खुशी व्यक्त गरे । गण्डकी प्रदेश र प्रदेश ५ को सिमास्थत स्याङजा र पाल्पाको संगमस्थल राम्दी नाकामा पुगेर निरीक्षण गर्दै सुरक्षाकर्मी र गल्याङ नगरपालिकालाई विशेष निर्देशन दिँदै मानवीय सुरक्षामा ध्यान दिनुपर्ने सुझाव दिए । सरकारले पुनः १२ दिन लकडाउन बढाएर राम्रो काम गरेको उनको भनाई छ ।स्याङजाको अवस्था तथा सीमा नाकाबारे बुझ्न मुख्यमन्त्री स्याङजा आएका हुन्।"
चिउराभुजा मागेर जीवन धान्न बाध्य,"राजविराज : सप्तरीको विष्णुपुर गाउँपालिका ६ सुभकलाल सदा कामकाज छोडेर घरमा बस्न बाध्य छन् । ज्याला मजदुरी गरेर जीविकोपार्जन गर्दै आएका सदा लकडाउन भएदेखि कामको अभावमा घरमा बस्दै आएका हुन् । काम गर्ने उद्योग बन्द भएपछि सदाको दैनिकी कष्टकर बन्दै गएको छ । दिनभरि कमाएर ल्याएको पैसाबाट गुजारा गर्दै आएका सदालाई अहिले बालबच्चा र वृद्ध बुबालाई के खुवाउने भन्ने चिन्ताले सताउन थालेको छ । घरमा थोरै जोहो गरेर राखेको चामल दाल सकिएपछि थप चिन्तित बनेका छन् । विगत एक सातादेखि छिमेकीहरुसँग चिउराभूजा मागेर आफू तथा बालबच्चाहरुको दिन कटाउँदै आएको उनको दुःखेसो छ । घरका खानेकुराहरु सकिएको र बजारबाट किनेर ल्याउन पैसा नभएको विष्णुपुर गाउँपलिक ६ का बालसुधी सदा बताउँछन्। गाउँपालिकाबाट अहिलेसम्म मास्क र साबुन मात्र पाएका छौं । राहत अहिलेसम्म पाएका छैनौं । काम बन्द भएपछि परिवार पाल्ने चिन्ता लाग्न थालेको छ, उनी भन्छन् , एकबोरा चालम किन्न १५ सय रुपैयाँ चाहिन्छ । आफूसंग त्यो पनि छैन। सप्तरीमा मुसहर जातिमध्ये २३ दशमलव ७ प्रतिशतसँग मात्रै आफ्नो जमीन रहेकाले अधिकांशले ज्याला मजदुरी गरेरै गरिबी र अभावग्रस्त रुपमा परिवार चलाउँदै आएका मुसहर समुदायको जनजीवन अति नै कष्टकर बनेको छ । यद्यपी, जनजीवन सहज पार्नेतर्फ स्थानीय सरकारको ध्यान नपुगेको उनीहरुले गुनासो गरेका छन् । सप्तरीमा मुसहर जातिमध्ये २३ दशमलव ७ प्रतिशतसँग मात्रै आफ्नो जमीन रहेकाले अधिकांशले ज्याला मजदुरी गरेरै गरिबी र अभावग्रस्त तरिकाले परिवार चलाउँदै आएका छन् । मुसहर समुदायको जनजीवन अति नै कष्टकर बनेको छ । यद्यपी, जनजीवन सहज पार्नेतर्फ स्थानीय सरकारको ध्यान नपुगेको उनीहरुले गुनासो गरेका छन् ।"
सनसिटी अपार्टमेन्टका दुई सय ९८ जनाको कोरोना रिपोर्ट 'नेगेटिभ',"काठमाडौं : कागेश्वरी मनोहरा नगरपालिका९ पेप्सीकोलास्थित सनसिटी अपार्टमेन्टमा परीक्षण गराएका दुई सय ९८ जनाको कोरोना रिपोर्ट नेगेटिभ आएको छ। र्यापिड डाइग्नोस्टिक टेष्टमार्फत बुधबार परीक्षण गराएका तीन सय जनाको रिपोर्ट नेगेटिभ आएको कागेश्वरी नगरपालिकाका मेयर कृष्णहरि थापाले जानकारी दिए। बुधबार बिहानदेखि स्वास्थ्य सेवा विभाग इपिडिमोलोजी महाशाखाबाट डा अमृत पोखरेल, महेन्द्र अधिकारी र कागेश्वरी मनोहरा नगरपालिकाको सहयोगमा १५ जना स्वास्थ्यकर्मीको टोलीले सनसिटी अपार्टमेन्टको ब्लक (ए) मा रहेकाको कोरोना परीक्षण गरेको थियो। परीक्षणसँगै अपार्टमेन्टमा सरसफाइको काम भइरहेको छ। नगरपालिकाले गाडीबाट क्लोरिन छर्कने काम भइरहेको नगरप्रमुख थापाले जानकारी दिए। अपार्टमेन्टमा आजको परीक्षण सकेर स्वास्थ्यकर्मीको टोली काठमाडौं महानगरपालिकाको ५ नम्बर वडा कार्यालयका प्रतिनिधि र कर्मचारीको कोरोना परीक्षण गर्न गएको छ। संक्रमित मध्ये ५८ वर्षीय पुरुष कामविशेषले महानगरपालिकाको ५ नम्बर वडा गएको बुझिएको नगर प्रमुख थापाले बताए। मेयर थापाका अनुसार अपार्टमेन्टमा बस्ने अन्यको परीक्षण बिहीबार हुनेछ। मंगलबार सनसिटी अपार्टमेन्टमा बस्दै आएका दुई जनामा कोरोना संक्रमण देखिएपछि त्यहाँ बस्ने सबैको कोरोना परीक्षण सुरु भएको हो। स्वास्थ्य मन्त्रालयको १५ जनाको टोलीले आरडीटी प्रविधिमार्फत परीक्षण गरेको हो। बुधबार तीनवटा टेबुलबाट परीक्षण भएको हो। अर्पाटमेन्टमा ५ सय परिवारका करिब १२ सय जना बस्दै आएका छन्। उक्त अपार्टमेन्टमा बस्ने एकै परिवारका दुई जनामा कोरोना संक्रमण पुष्टि भएपछि त्यहाँ बस्ने सबैको कोरोना परीक्षण सुरु भएको हो। मंगलबार एक ८१ वर्षीया महिला र ५८ वर्षीय पुरुषमा कोरोना संक्रमणको पुष्टि भएको थियो। नगरपालिकाले अपार्टमेन्ट आसपासका क्षेत्रमा कडाइ गरेको छ। कोरोना जोखिम बढेपछि उक्त क्षेत्रमा नेपाल प्रहरी र नगर प्रहरी परिचालन गरिएको कागेश्वरी मनोहरा नगरपालिकाले जनाएको छ। वडाले एक सूचना जारी गर्दै खाद्यान्न, तरकारी र डेरी पसल बिहान ४ बजेदेखि ८ बजेसम्म मात्र संचालन गर्न अनुरोध गरेको छ। मासु पसल, मदिरा पसल, घुम्ती ठेलागाडा, फुटपाथ अर्को सूचना प्रकाशित नभएसम्म खोल्न नपाइने वडा कार्यालयले जनाएको छ। नगरपालिकाले अत्यावश्यक कामबाहेक घरबाहिर ननिस्कन पनि नगरबासीलाई अनुरोध गरेको छ। पासबिना सवारी चलाएको पाएमा कारबाही हुने नगर प्रमुख थापाले बताए। नगरभित्र कोरोना परीक्षणमा तीव्रता सनसिटी अपार्टमेन्टका दुईजनामा कोरोना भाइरस संक्रमण देखिएपछि नगरपालिकारले उच्च सतर्कता अपनाएको छ। नगरभित्र रहेका विदेशबाट आएकाको कोरोना परीक्षणलाई तीव्रता दिएको हो। मंगलबार मात्रै २ र ५ नम्बर वडामा कोरोना परीक्षण गरेको छ। ६ नम्बर वडामा परी परीक्षण भइसकेको छ। विदेशबाट आएका तर होम क्वारेन्टाइनमा बसेका ५० जनाको र्यापिड टेष्टबाट परीक्षण गरेको कागेश्वरी मनोहरा नगरपालिकाकी उपमेयर बिन्दु पुडासैनीले जानकारी दिइन्। नगरपालिकाभित्र कोरोना जोखिम सम्भावनालाई मध्यनजर गर्दै भाइरस संक्रमणबारे माइकिङमार्फत सचेतना बढाएको छ। नगरबासीलाई सही ढंगले मास्क प्रयोग गर्न, पटकपटक साबुन पानीले हात धुन,अतिआवश्यक कामबाहेक घर बाहिर ननिस्कन, छरछिमेक र टोलमा भीडभाड नगर्न अनुरोध गरेको छ। नगरले लकडाउन सफल पार्न सबै नगरबासीलाई अनुरोध गरेको छ। नगरपालिकाले मास्क वितरण गर्नुका साथै नगरभित्र रहेका मजदुरलाई खाद्यान्न वितरण गरेको छ।"
सर्लाहीमा ५२ जनाको र्यापिड टेस्ट : सबैको रिपोर्ट निगेटिभ,"मलंगवा :भारत तथा तेस्रो मुलुकबाट आएर सर्लाहीका विभिन्न क्वारेन्टाइनमा राखिएका ५२ जनाको र्यापिड टेस्ट गरिएको छ । जिल्लाका विभिन्न स्थानीय तहका क्वारेन्टाइनमा रहेका ५२ जनाको र्यापिड टेस्ट गरिएको विपद् व्यवस्थापन समितिका संयोजक तथा प्रमुख जिल्ला अधिकारी मोहनबहादुर जिसीले जानकारी दिएका छन् । टेस्ट गरिएका सबैजनाको रिपोर्ट निगेटिभ रहेको प्रजिअ जिसीले बताए । चन्द्रनगर गाउँपालिकाको क्वारेन्टाइनमा रहेका ५० जना र हरिपुर नगरपालिकाको क्वारेन्टाइनमा रहेका २ जना गरि ५२ जनाको र्यापिड टेस्ट गरिएको छ, प्रजिअ जिसीले भने, सबैजनाको रिपोर्ट निगेटिभ आएको छ । सोमबार दिउँसो मात्र र्यापिड टेस्ट गर्ने किट जिल्ला ल्याइएको जिसीले बताए । प्राप्त किटबाट सोमबार र मंगलबार हरिपुर नगरपालिकास्थित क्वारेन्टाइनमा रहेका दुईजना र चन्द्रनगर गाउँपालिकास्थित क्वारेन्टाइनमा रहेका ५० जनाको कोरोना संक्रमण टेस्ट गरिएको हो । जिल्लाका अन्य क्वारेन्टाइनमा रहेका सबैको क्रमश कोरोना परीक्षण गरिनेछ । सर्लाहीमा भारत तथा तेस्रो मुलुकबाट फर्किएकालाई क्वारेन्टाइनमा राखिएको छ । कोरोना संक्रमणको सम्भावित जोखिमलाई मध्यनजर गरी जिल्लाको २० स्थानीय तहले ३७ स्थानमा तीन सय ८३ बेड क्षमताको क्वारेन्टाइन निर्माण गरिएको छ । मलंगवास्थित जिल्ला अस्पतालमा १५ शैयाको आसोलेटेड बेडसमेत तयारी गरि राखिएको प्रजिअले जिसीले बताए ।"
डोटीमा कार दुर्घटना : ६ जना घाइते,"डडेल्धुरा : डडेल्धुराबाट धनगढीतर्फ गइरहेको से १ च २३८८ नम्बरको कार भीमदत्त राजमार्ग अन्तरगत डोटीको जोरायल गाउँपालिका १ घण्टेश्वरको घोरेडीमा दुर्घटना हुँदा ६ जना घाइते भएका छन्। बुधबार डडेल्धुरादेखि धनगढीतर्फ गइरहेको से १ च २३८८ नम्बरको कार दुर्घटनामा परेको घण्टेश्वर प्रहरी चौकी गैराका प्रहरी हवल्दार शम्भुसिं धामीले जानकारी दिए। कार सडकदेखि झण्डै तीन सय मिटर तल खसेको जनाइएको छ । प्रहरीका अनुसार कारमा सवार चालक सहित ६ जना सबै घाइते भएका छन्। चालक मानबहादुर थापाको खुट्टाको रड निकाल्न धनगढी गइरहेको कारमा चालकसहित ४ जनाको जिल्ला प्रशासन कार्यालय डडेल्धुराबाट सवारी पास दिइएको पाइएको प्रहरीले जनाएको छ। कारमा दुई साना बालबालिका सवार रहेको र दुई जनाको सवारी पास नखुलाइएको प्रहरीले जानकारी दियो । घटनामा परी घाइते हुनेमा चालक मानबहादुर थापासहित डडेल्धुराकै रामचन्द्र अवस्थी, रतन भण्डारी, आरनबहादुर थापा, एलिजा थापा र मान्धरी थापा रहेको जनाइएको छ। प्रहरीका अनुसार एलिजा र मान्धरीको अवस्था गम्भीर रहेको छ। उनीहरूको उद्दार गरी पद्मा अस्पताल कैलालीमा उपचारका लागि पठाउने तयारी भइरहेको छ। दुर्घटनाको कारण भने खुलेको छैन ।"
कोरोना संक्रमण देखिएको सनसिटी क्षेत्रमा नगरको कडा निगरानी,"काठमाडौं : कागेश्वरी मनोहरा नगरपालिका९ स्थित पेप्सीकोलास्थित सनसिटी अपार्टमेन्टमा दुई जनामा कोरोना संक्रमण देखिएपछि नगरपालिकाले आसपासका क्षेत्रमा कडाइ सुरु गरेको छ। कोरोना जोखिम बढेपछि उक्त क्षेत्रमा नेपाल प्रहरी र नगर प्रहरी परिचालन गरिएको कागेश्वरी मनोहरा नगरपालिकाले जनाएको छ। वडाले एक सूचना जारी गर्दै खाद्यान्न, तरकारी र डेरी पसल बिहान ४ बजेदेखि ८ बजेसम्म मात्र संचालन गर्न अनुरोध गरेको छ। मासु पसल, मदिरा पसल, घुम्ती ठेलागाडा, फुटपाथ अर्को सूचना प्रकाशित नभएसम्म खोल्न नपाइने वडा कार्यालयले जनाएको छ। यस्तै नगर प्रमुख कृष्णहरी थापाले लकडाउन उलंघन गर्ने जोकसैलाई पनि कारबाही गरिने बताएका छन्। उनले अत्यावश्यक कामबाहेक घरबाहिर ननिस्कन पनि नगरबासीलाई अनुरोध गरेका छन्। पासबिना सवारी चलाएको पाएमा कारबाही हुने नगर प्रमुख थापाले बताएका छन्। सनसिटीमा कोरोना परीक्षण सुरु कोरोना भाइरस संक्रमण पुष्टि भएको सनसिटी अपार्टमेन्टमा र्यापिट डाइग्नोसिस टेस्ट(आरडीटी) सुरु गरिएको छ। बुधबार बिहान ९ बजेदेखि कागेश्वरी मनोहरा नगरपालिका९ पेप्सीकोलास्थित सनसिटी अपार्टमेन्टमा कोरोना भाइरस परीक्षण सुरु भएको नगरपालिकाका प्रमुख थापाले जानकारी दिए। स्वास्थ्य मन्त्रालयको १५ जनाको टोलीले आरडीटी प्रविधिमार्फत परीक्षण गरिरहेको नगर प्रमुख थापाले बताए। उनकाअनुसार बुधबार ब्लक 'ए' का २४२ जनाको परीक्षण गर्न लागिएको हो।तीनवटा टेबुलबाट परीक्षण सुरु भएको प्रमुख थापाले जानकारी दिए। अर्पाटमेन्टमा ५ सय परिवारका करिब १२ सय जना बस्दै आएका छन् । उक्त अपार्टमेन्टमा बस्ने एकै परिवारका दुई जनामा कोरोना संक्रमण पुष्टि भएपछि त्यहाँ बस्ने सबैको कोरोना परीक्षण गर्न लागिएको हो। मंगलबार एक ८१ वर्षीया महिला र ५८ पुरुषमा कोरोना संक्रमणको पुष्टि भएको थियो। कोरोना परीक्षणमा तीव्रता सोमबार सनसिटी अपार्टमेन्टमा कोरोना भाइरस संक्रमण देखिएपछि नगरपालिकारले उच्च सतर्कता अपनाएको छ। नगरभित्र रहेका विदेशबाट आएकाहरुको कोरोना परीक्षणलाई तीव्रता दिएको छ। मंगलबार मात्रै २ र ५ नम्बर वडामा कोरोना परीक्षण गरेको छ। वैशाख १ गते वडा न ६ मा कोरोना परीक्षण भइसकेको छ। विदेशबाट आएका तर होम क्वारेन्टाइनमा बसेका ५० जनाको र्यापिड टेस्टबाट परीक्षण गरेको कागेश्वरी मनोहरा नगरपालिकाकी उपमेयर बिन्दु पुडासैनीले जानकारी दिइन्। उपमेयर पुडासैनीका अनुसार परीक्षण गरिएका सबैजनाको कोरोना रिपोर्ट नेगेटिभ आएको छ। बाँकी रहेकाहरुलाई आह्वान गर्दै छिट्टै कोरोना संक्रमण परीक्षण गरिने उपमेयर पुडासैनीले बताइन्। माइकिङमार्फत सचेतना नगरपालिकाभित्र कोरोना जोखिम सम्भावनालाई मध्यनजर गर्दै भाइरस संक्रमणबारे माइकिङमार्फत सचेतना बढाएको छ। नगरबासीलाई सही ढंगले मास्क प्रयोग गर्न, पटकपटक साबुन पानीले हात धुन,अतिआवश्यक कामबाहेक घर बाहिर ननिस्कन, छरछिमेक र टोलमा भीडभाड नगर्न अनुरोध गरेको छ। नगरले लकडाउन सफल पार्न सबै नगरबासीलाई अनुरोध गरेको छ। नगरपालिकाले मास्क वितरण गर्नुका साथै नगरभित्र रहेका मजदुरलाई खाद्यान्न वितरण गरेको छ।"
लकडाउनमा पैदलयात्रु कम नभएपछि काभ्रे जिल्ला प्रवेशमा रोक,"काभ्रे : विश्वव्यापी रुपमा फैलिएको कोरोना भाइरस (कोभिड १९)को जोखिम न्यूनिकरणका लागि नेपाल सरकारले गरेको लकडाउनको म्याद थपसँगै काभ्रे जिल्लामा सडकमा पैदल यात्रु कम नभएपछि जिल्ला प्रवेशमा रोक लगाइएको छ । वैशाख २ गतेदेखि १५ गतेसम्मको जिल्ला प्रशासन कार्यालयले सूचना निकालेर काभ्रे जिल्ला प्रवेशमा रोक लगाएको हो । उपत्यकाबाट पूर्व पैदल हिँड्ने यात्रुहरुलाई बुधबारबाट काभ्रेको नाका साँगामै रोक लगाएको हो । सरकारले पटकपटक लकडाउनको अवधि बढाएपछि पनि काभ्रे हुँदै पैदलमार्फत इटहरी, जनकपुर, सप्तरी, ओखलढुङ्गा सिराहा, रामेछाप, उदयपुर लगायतका गन्तब्यमा हिँड्ने यात्रुको चाप कम भएको थिएन । दिन दिनै सायौंको संख्यमा काभ्रे जिल्ला हुँदै हिँडेर घर जानेको संख्य बढिरहेको थियो । जिल्ला प्रशासन कार्यालयले पैदल हिँडेरै जानेको संख्य दिन दिनै बढिहरेको भन्दै सूचना निकालेर बैशाख ३ गतेदेखि बाटोमा हिँड्ने यात्रुहरूको लागि जिल्ला प्रवेशद्वारा साँगामै रोक लगाएको छ । बुधबार बिहानैदेखि उपत्यकाबाट काभ्रे हुँदै पूर्व पैदलमार्फत हिँड्न थालेका यात्रुहरुलाई साँगामा रोक लगाएको हो । पैदल यात्रुहरुको कारणले पनि जिल्लामा जोखिम पुर्याउने आशंकाले बैशाख २ गतेदेखि १५ गतेसम्मको लागि पैदल यात्रुहरुलाई जिल्ला प्रवेशमा पूर्ण रुपमा रोक लगाइएको प्रमुख जिल्ला अधिकारी श्रवणकुमार तिमिल्सिनाले जानकारी दिए । उपत्यका हुँदै पूर्व जाने मुख्य नाका साँगामा जिल्लाभित्र अनावश्यक रुपमा हिँडडुल गर्नेलाई सोही स्थानबाट प्रहरीले नियन्त्रणमा लिने प्रमुख जिल्ला अधिकारी तिमिल्सिनाले बताए । यसका साथै अत्यावश्यक सेवाबाहेकका सवारी पास नलिएका सवारी साधन सञ्चालनमा पूर्णमा रुपमा रोक लगाइएको प्रमुख जिल्ला अधिकारी तिमिल्सिनाले बताए । जिल्ला प्रशासन कार्यालय काभ्रेले सूचना नै निकालेर बाटोमा हिँड्ने यात्रुहरुको लागि रोक लगाएपछि साँगामा पैदल पूर्व जान हिँडेका धेरै काभ्रेबाटै फर्केका छन् । लकडाउन लम्भिँदै गए पनि बाटोमा पैदल हिँडेर जानेको संख्या कम हुन सेकको छैन । कोरोना संक्रमणको अवस्थालाई मध्यनजर गरेर जिल्ला प्रशासन कार्यालयले बैशाख २ गतेदेखि बाटोमा नहिँड्नको लागि अनुरोध गरेसँगै धेरै यात्रुहरु साँगामा अलपत्र परेका छन् ।"
कोरोना संक्रमितको व्यक्तिगत विवरण नदिनू : स्वास्थ्य मन्त्रालय,"काठमाडौं : स्वास्थ्य तथा जनसंख्या मन्त्रालयले कोरोना भाइरस (कोभिड१९) संक्रमितको व्यक्तिगत विवरण प्रकाशन र प्रशारण नगर्न सञ्चार माध्यमलाई अनुरोध गरेको छ। नियमित पत्रकार सम्मेलनमा बोल्दै बुधबार मन्त्रालयका प्रवक्ता डा विकास देवकोटाले केही सञ्चार माध्यमले संक्रमितको व्यक्तिगत विवरण प्रकाशन र प्रशारण गरेकोप्रति ध्यानाकर्षण भएको भन्दै यस्तो अनुरोध गरेका हुन्। सञ्चार मध्ययममा कोभिड१९ का विरामीको व्यक्तिगत विवरण (नाम) प्रकाशित हुन आएकोमा मन्त्रालयको ध्यानाकर्षण भएको छ, पत्रकार सम्मेलनमा बोल्दै प्रवक्ता देवकोटाले भने, विरामीको यस्तो विवरण निजको अनुमति बिना प्रकाश र प्रशारण गर्न नपाइने भएकाले यसो नगर्नुहुन मन्त्रालय अनुरोध गर्दछ। प्रवक्ता देवकोटाले जनस्वास्थ्यको दृष्टिकोणबाट सार्वजनिक गर्नुपर्ने विवरण मन्त्रालयले आफैं सार्वजनिक गर्नेसमेत प्रष्ट पारेका छन्। जनस्वास्थ्यको दृष्टिकोणबाट सार्वजनिक गर्नुपर्ने विवरण मन्त्रालयले आफ्नो लाइभ र अन्य माध्यमबाट प्रशारण गर्ने नै छ, प्रवक्ता देवकोटाले भने। अहिलेसम्म नेपालमा पीसीआर र आरडीटी विधिबाट १५ हजार ८ सयमा कोरोना परीक्षण भइसकेको छ। जसमध्ये १६ जनामा कोरोना पुष्टि भएको छ। एकजना निको भएर डिस्चार्ज भएका छन् भने अन्य १५ जनाको विभिन्न अस्पतालमा उपचार भइराखेको छ। संक्रमितमध्ये पाँचजनाको कैलालीको धनगढीस्थित सेती प्रादेशिक अस्पतालमा उपचार भइराखेको छ भने चारजनाको वीरगन्जस्थित नारायणी अस्पतालमा उपचार भइराखेको छ। अन्य ६ जनाको भने शुक्रराज ट्रपिकल तथा सरुवारोग अस्पताल, टेकु, पाटन अस्पताल, लगनखेल र धौलागिरी अस्पताल, बागलुङमा दुईदुई जनाको उपचार हुँदैछ। पछिल्लो २४ घण्टामा दुई हजार ८९४ जनामा कोरोना परीक्षण भएको छ। अहिलेसम्म सबै प्रदेशका अधिकांश जिल्लामा र्यापिड किटबाट कोरोना परीक्षण सुरु भएको छ।"
डोल्पामा राहत वितरण सुरु,"डोल्पा : डोल्पामा राहत वितरणको काम सुरु गरिएको छ । ठुलीभेरी नगरपालिकाका विभिन्न वडामा राहत वितरण सुरु गरिएको हो । नगरपालिकाको वडा नम्बर ६ मा १३० विपन्न घरपरिवारलाई राहत वितरण गरेको वडा अध्यक्ष धर्मलाल बुढाले जानकारी दिए । अध्यक्ष बुढाका अनुसार प्रतिघरपरिवार ३० केजि चामल, एक पोका तेल र दुई पोका नुन विपन्न तथा दलित घरपरिवालाई वितरण गरिएको बताए । विद्यालयको प्राङ्गणमा सामाजिक दुरी कायम गर्दै एकमुष्ट रुपमा वितरण गरिएको वडा सदस्य मानबहादुर बुढाले जानकारी दिए । उनले भने, 'दलित परिवार धेरै छन् जो दैनिक ज्यालामजदुरी गरेर छाक टार्छन् त्यसैले सबैभन्दा धेरै समस्यामा दलित परिवारहरु रहेका छन् ।' नेपाल सरकारले अनुदानमा दिने खाद्यान्नको चामल वडाले खरिद गरेर विपन्न तथा दलित घरपरिवारलाई वितरण गरेको वडा अध्यक्ष धर्मलाल बुढाले जानकारी दिए । उनका अनुसार नगरकार्य पालिकको बैठकले पारित गरेको राहत वितरण तथा ब्यवस्थापन कार्यबिधि अनुसार नगरपालिका भित्रका सबै वडामा राहत वितरण भइरहेको छ। हालसम्म ठुलीभेरी नगरपालिकाका वडा नम्बर ५,६,७,८ र ९ मा मात्रै राहत वितरण भएको वडाअध्यक्ष बिरमलकुमार भण्डारीले जानकारी दिए । भण्डारीका अनुसार अन्य वडामा पनि अध्यक्षहरु लागिरहेको तर केही ढिला भने भएको बताए । उनले भने, 'वडा भित्रको कुनै पनि नागरिक भोकै बस्ने अवस्था आउने छैन नगरपालिका लागिरहेको छ ।' त्यसैगरि काईके गाँउपालिका,जगदुल्ला गाँउपालिका,मुड्केचुला गाँउपालिकाले समेत राहत वितरण थालेका छन् । खाद्यान्नको चामल, नुन, तेला र साबुन राहतका प्राथमिकता हुन् ।"
"गाउँ, सहरबाट टाढाको दैनिकी, गोठालालाई कोरोनाको पीर छैन","बेनी ः विश्वब्यापी महामारीको रुपमा फैलिएको कोभिड१९ (कोरना) भाइरसको त्रास र रोकथामका लागि चैत ११ गतेदेखि गरिएको लकडाउनका कारण सहरबजार ठप्प छन्। पहाडी क्षेत्रका कृषकहरु लकडाउनको असहज अवस्थाकाबीच सावधानी अपनाउदै गहुँ, जौ, तोरी, भित्र्याउने, खेतबारीमा मल हाल्ने, सुन्तला, स्याउ, किबीका बगैँचा सरसफाई गर्ने, मकै, सिमी, चैते धान लगाउने गरिरहेका छन्। गाँउ र सहरबाट टाढा जंगलमा फिरन्ते शैलीमा भेडाबाख्रा र गाईभैसी पाल्दै आएका गोठालाहरुको दैनिकिमा लकडाउन र कोरोनाको त्रासले कुनै असर गरेको छैन। गोठालाहरुको दैनिकी यथावत छ। भेडागोठमै जीवन बित्यो ५३ वर्षदेखि भेडाबाख्रा पाल्दै आएका रघुगंगा गाउपालिका२ भगवतीका ६५ वर्षीय जगतबहादुर भण्डारीले छोरा गोपालका साथ भेडा गोठमै बस्छन् । उनिहरुको गोठ अहिले रघुगंगा गाउपालिकाको रुइसे भेडिओडारमा छ । हामीलाई कोरोनाको त्रास र लकडाउनको चिन्ता छैन, गोपालले भने गाउँका मान्छेसँग सम्पर्क नहुने भएकाले ढुक्क छौँ । जंगलमा भेडाबाख्रा चराउन रोकिएको छैन । उनीहरुसँग ३५० भन्दा बढी भेडाबाख्रा छन् । भेडा बाख्रा चराउने उनीहरु हिउँदमा बेंसीका फाँट गर्मीयाममा हिमालको काखका बुकीमा पुग्छन् । चाडपर्व, झरी, बादल, हिमपात जस्तो अवस्थामा पनि उनीहरु भेडाबाख्राकै साथमा हुन्छन् । रुइसे, भेडीओढार, दग्नाम, भुजेलगडी, वाखेत, देउराली, भकुण्डे, फलामेडाडा, हम्पाल, धौलागिरि हिमालको फेदीका बुकी हुँदै मुस्ताङ लेतेको सिमानामा पर्ने कालीदह म्म भेडाबाख्रा चराउन लैजान्छन् उनीहरु। वरपरका जंगलमा घास सकिएपछि गोठ सार्छन् । भकारी र त्रिपालले छाएको गोठ बनाएर बस्छन् । उनीहरुका लागि घरबाट आफन्तले एकदुई महिना पुग्ने खाद्यान्न पुयाइदिन्छन् । भेडाको दूध, मकैको आटो, ढिडो, जंगलमा पाइने च्याउ, निगालाका टुसा, निउरोको तरकारी उनीहरुको भोजन हो । भेडाको ऊनले बुनेको काम्लो ओड्ने र ओछ्याउने गर्छन् । दिनभरको थकानका कारण बिस्तारा अप्ठ्यारो भएपनि सहजै निन्द्रा पर्ने उनहिरु बताउछन्। न्यानो बनाउन ठूला मुडा जोडेर कोठमा आगो बाल्छन् । छिटो छिटो सार्नु पर्ने भएकाले गोठ व्वस्थित हुँदैन् । एक ठाउमा दश दिनसम्म बस्छन् । पानी नजिकै भएको फराकिलो ठाउँमा गोठ राखिन्छ । दिनभर चरनमा जाने भेडाबाख्रा साँझ खर्कमा जम्ममा हुन्छन् । आहराको खोजीमा पाँच किलोमिटर टाढाको जंगलसम्म भेडाबाख्रा पुग्छन्। कुकुरको सुरक्षा भगवतीकै ६३ वर्षीय नन्दबहादुर भण्डारीका परिवारले चार पुस्तादेखि भेडापालन गर्दै आएका छन् । बाजे महावीरले सुरु गरेको भेडापालनलाई नन्दबहादुरका छोरा रामकृष्णले पनि निरन्तरता दिएका छन्। उनीहरुका गोठमा ३०० भन्दा बढी भेडाबाख्रा छन् । दुःख भएपनि आम्दानी राम्रो हुने भएकाले पेशालाई निरन्तरता दिएको नन्दबहादुर बताउछन् । कालीगण्डकी भेडापालन स्रोत केन्द्रका अध्यक्ष समेत रहेका उनले चरन क्षेत्रमा घाँसको कमी र वन्यजन्तुको आतंक चुनौति रहेको गुनासो गरे। भेडाबाख्रालाई जंगली जनावरको आक्रमणबाट जोगाउन सुरक्षाका लागि चारवटा भोटे जातका कुकुर पालेको छु, उनले भने दुई वटाले गोठ कुर्छन र दुई वटा जंगलमा भेडासँगै जान्छन्। बलिया र अग्ला हुने भोटेकुकुर भेडा गोठालाका सुरक्षा सहयोगी हुन् । जंगली जनावर वरपर आएपछि कुकुरले भुकेर संकेत गर्छन् । कुकुरले चितुवा, स्याल र भालुलाई भगाउन सहयोग गर्ने गोठाला धनबहादुर विश्वकर्माले बताए। आकर्षक आम्दानी परम्परागत भेडा पालनलाई व्यवसायिक बनाएर कृषकले आकर्षक आम्दानी गर्ने गरेका छन्। एक सय वटा भेडा पाल्दा वार्षिक चारदेखि पाँच लाख रुपैयाँसम्म आम्दानी गर्न सकिन्छ । पुजाआजामा प्रयोग हुने एक वर्ष पालेको भेडाको साँढको मूल्य पन्ध्र हजार रुपैयाँसम्म पर्छ । जनैपुर्णिमा, भूमे पुजा, कुल पुजा, दशैतिहार लगायत अन्य चाडपर्वमा ग्राहकहरु भेडा किन्न गोठमै आउने अन्नपूर्ण गाउपालिका५ पाउद्धारका भेडापालक सुकबहादुर तिलीजाले बताए । तिलीजाले वर्षमा ४० वटासम्म साढँ बिक्री गर्छन्। भेटेरीनरी अस्पताल तथा पशु सेवा विज्ञ केन्द्रका अनुसार शिख, नारच्याङ, दाना, दोवा, भुरुङ तातोपानी, बेग, भगवती, चिमखोला, कुइनेमंगले, मल्कवाङ, पाखापानी, मुदी, लुलाङ, गुर्जामा १९३ जनाले व्यवसायिक रुपमा भेडापालन गरेका छन् । एउटा गोठमा कम्तिमा दुई जनाले रोजगारी पाएका छन्। जिल्लाभर बरुवाल र भ्याङलुङ जातका १४ हजार भेडा पालिएको केन्द्रका प्रमुख नारायण कुशुम बताउछन् । कृषकलाई समूहमा संगठित गरी आन्तरिक तथा बाह्य परजीवि विरुद्धका औषधि र उन काट्ने मेसीन लगायतका सामाग्री सहयोग गरिएको उनले बताए । व्यवसायिक सिपको अभिवृद्धी गराउने, चरन क्षेत्रमा बहुबर्खे भुई तथा डालेघाँस खेती विस्तार गर्ने र बजारीकरणमा जोड दिनुपर्ने माग गुर्जाका कृषक रेशम छन्त्यालको छ।"
"राहत वितरणको निहुँमा झडप, दुई प्रहरी घाइते",मलंगवा : सर्लाहीको ईश्वरपुर नगरपालिका१५ गौरीशंकरमा राहत वितरणको विषयमा झडप भएको छ। झडपमा परी दुई प्रहरी घाइते समेत भएका छन् । राहत वितरणको विषयमा वडाअध्यक्ष सहित जनप्रतिनिधि र स्थानीयको एक समूहबीच झडप भएको जिल्ला प्रहरी कार्यालय सर्लाहीले जनाएको छ। झडपमा परी दुई प्रहरी घाइते भएको प्रहरी नायब उपरीक्षक मदन कुँवरले जानकारी दिए। झडपल नियन्त्रणका लागि प्रहरीले दुई सेल अश्रँग्यास समेत प्रहार गर्नु परेको प्रहरी नायब उपरीक्षक कुँवरले बताए । १५० जनाको समूहले आफूहरुको नाम राहत पाउने लिष्टमा नभएको भन्दै वडाध्यक्षसहित जनप्रतिनिधि र कर्मचारीमाथि हातपात गरेपछि विवाद उत्पन्न भएको प्रहरीले जनाएको छ। प्रहरीका अनुसार विवाद गर्न आएका व्यक्तिलाई सम्झाउन खोज्दा प्रहरीमाथि ढुगाँमुढा प्रहार गरिएको थियो। भीड आक्रमक बन्न थालेपछि तितरवितर पार्नका लागि दुई सेल अश्रुग्याँस प्रहार गरिएको प्रहरी नायब उपरीक्षक कुवँरले बताए। उनका अनुसार ढुुंगाले लागेर प्रहरी सहायक निरीक्षक विरेन्द्र यादव तथा प्रहरी जवान भागेश्वर यादव सामान्य घाइते भएका छन्। फेरी पनि झडप हुन सक्ने भएकाले उक्त वडामा सुरक्षा व्यवस्था अत्यन्त कडा पारिएको र हाल स्थिति शान्तिपूर्ण रहेको कुवँरले जानकारी दिए ।
"क्युआर ६४४ : कहाँ छन् ४ भुटानी, १ पाकिस्तानीसहित १५० यात्रु ?","काठमाडौं : कोरोना भाइरस (कोभिड१९) को संक्रमण देखिएका एकै परिवारका सदस्यहरू फागुन ५ गते बेलायत गएका थिए। एक महिनाको बेलायत बसाइपछि उनीहरू चैत्र ५ (मार्च१८) गते बिहान कतार एयरको क्युआर ६४४ नम्बरको उडानबाट काठमाडौं आएका हुन्। यो जहाजबाट नेपाल फर्किएका दुई जनामा कोरोना भाइरसको संक्रमण देखिएपछि अन्य यात्रुहरूको खोजी सुरु भएको छ। बेलायतबाट फर्किएका मध्ये २ जनामा कोरोना भाइरसको संक्रमण देखिएको छ। अन्य एकजनामा कोरोना भाइरसको संक्रमण नदेखिएको स्वास्थ्य मन्त्रालयले जनाएको छ। उनीहरू एकै परिवारका सदस्य हुन्। र्यापिड टेस्ट किटबाट गरिएको परीक्षणमा सोमबार तीनजनामा नै कोरोना भाइरसको संक्रमण देखिएको थियो। त्यसलगत्तै तीनैजनालाई थप परीक्षणका लागि पाटन अस्पताल लगिएको थियो। पाटन अस्पतालमा उनीहरूको थ्रोट स्वाब परीक्षण गर्दा ८१ वर्षीया बृद्धा र ५८ वर्षीय पुरुषमा कोरोना संक्रमण पुष्टी भएको छ। उनीहरू कतार एयरमा इकोनोमी क्लासको २६ डी, २६ इ र २६ एफ नम्बरको सीटमा बसेका थिए। उडानमा सम्मिलित सदस्यबाहेक उक्त जहाजमा १ सय ५३ जना यात्रु थिए। जसमा ४ जना भुटानका र १ जना पकिस्तानी नागरिक थिए। बाँकी १ सय ४८ जना नेपाली नागरिक सवार थिए। कतार एयरमा सवार भुटान र पाकिस्तानका नागरिकहरू खोज्न हम्मे पर्ने देखिएको छ। अन्य १ सय ४८ जना नेपालीहरू समेत तितरवितर भइसकेका छन्। सो जहाजका यात्रु सबै ५ गते बिहान साढे १ बजे त्रिभुवन अन्तर्राष्ट्रिय विमानस्थलबाट बाहिरिएका थिए। ललितपुरको पाटन अस्पतालमा उपचार गराइरहेका एक बृद्धा र अर्का एक पुरुषलाई कोरोना भाइरसको संक्रमण भएको स्वास्थ्य मन्त्रालयले पुष्टी गरिसकेको छ। उनीहरू आमाछोरा भएको बताइएको छ। अर्की एक महिलामा कोरोना भाइरसको संक्रमण पुष्टी भएको छैन। कतार एयरको क्युआर ६४४ बाट काठमाडांै आएका दुईजनामा कोरोना संक्रमण देखिएपछि उक्त जहाजमा सवार अन्य यात्रुको अवस्था के छ भन्ने चिन्ता छाएको छ। पर्यटक भिसामा उनीहरू बेलायत गएका थिए। काठमाडौं आउने क्रममा नै उनीहरू सामान्य ज्वरो र खोकीबाट संक्रमित भएको स्रोतले बताएको छ। बेलायतबाट फर्किएपछि पेप्सीकोलास्थित सनसीटी अपार्टमेन्टमा बस्दै आएका उनीहरूको सोमबार कोरोना भाइरस संक्रमणको परीक्षण गरिएको थियो। उक्त विमानमा सवार अन्य यात्रुसमेत शंकाको घेरामा तानिएका छन्। सो विमानमा सवार अन्य सबै यात्रुको पहिचान गरेर स्वास्थ्य परीक्षण गर्नुपर्छ, एक चिकित्सकले अन्नपूर्णसँग भने, सो जहाजबाट फर्किएकाहरूलाई नखोज्ने हो भने भयावह अवस्था आउनसक्छ। ती सबैलाई क्वारेन्टाइमा राख्नुपर्ने हुनसक्छ। यात्रुको नाम र ठेगानाका आधारमा स्थानीय तहमा तत्काल उनीहरूको विवरण जानकारी गराउनु पर्ने देखिएको छ। क्युआर ६ सय ४४ नम्बरको उडानबाट फर्किकाहरू आफन्त र साथीभाइसँग घुलमिल भइसकेका छन्। सनसीटी अपार्टमेन्टका बासिन्दाहरूको मात्र नभइ उक्त जहाजबाट नेपाल आउने र उनीहरूको अन्य कनेक्सनमा रहेका व्यक्तिको पहिचान गर्नु पर्ने देखिएको छ।"
'बेलायतबाट फर्किएकालाई साताअघि मात्रै भेट्यौं',"ललितपुर : बेलायतबाट फर्किएर कागेश्वरी मनोहरा नगरपालिका९ स्थित सनसिटी अपार्टमेन्टमा बस्दै आएकाहरूबारे सातापहिले मात्र जानकारी मिलेको वडा कार्यालयले जनाएको छ। नगरपालिकाको स्वास्थ्य शाखाले विदेशबाट आएकाहरूको खोजी गरेपछि उनीहरूबारे जानकारी आएको वडा नं ९का वडाध्यक्ष कुन्दन खड्काले बताए। सनसिटी अपार्टमेन्ट सोसाइटीसँग सम्पर्क गर्दा पाँच जना विदेशबाट आएको जानकारी मिलेको बताउँदै उनले भने, उहाँहरू आएदेखि कसैको सम्पर्कमा नरहेको र क्वारेन्टाइनमा बसेको बताउनुभएको छ, तर सातापहिले भएको सनसिटी सोसाइटीको चुनावमा भाग लिएको देखिएको छ। विदेशबाट फर्किएपछि उनीहरूले प्रहरी तथा वडा कार्यालय कतै जानकारी नगराएको पाइएको खड्काले जानकारी दिए। यसअघि वडाले १ र २ गते र्यापिड टेस्ट गर्ने बेलामा उनीहरू आफैं सवारी चलाएर मूलपानी स्वास्थ्य केन्द्र पुगेका थिए। बैशाख १ गते उक्त केन्द्रमा ३६ जनाको स्वास्थ्य परीक्षण भएको थियो। तीमध्ये तीन जनाको रिपोर्ट पोजेटिभ आउने बित्तिकै पाटन अस्पताल पुर्याइएको खड्काले बताए। कोरोना परीक्षण गर्दा ८१ वर्षीया वृद्धा र ५८ वर्षका पुरुषको रिपोर्ट पोजेटिभ आएको स्वास्थ्य मन्त्रालयले जनाएको छ। सँगै आएकी अर्की महिलाको रिपोर्ट भने सामान्य छ। उक्त वडामा विदेशबाट आएका अन्य दुई जनाको रिपोर्ट पनि सामान्य रहेको खड्काले जानकारी दिए। पाटन अस्पतालका निर्देशक डा विष्णु शर्माका अनुसार अहिले तीनै जनाको अवस्था सामान्य छ। कोरोना लाग्यो भन्दैमा एकदम सिकिस्तै हुन्छ भन्ने हुँदैन, उहाँहरू सामान्य अवस्थामा हुनुहुन्छ, उनले भने। उनीहरूलाई आफन्तले सुत्केरीका बेला बेलायत झिकाएको बुझिएको महानगरीय प्रहरी परिसर ललितपुरका प्रमुख टेकप्रसाद राईले बताए। उनीहरू बेलायतमा एक महिना बसेर चैत ५ गते कतार एयरवेज हुँदै नेपाल आएका थिए। तर, नेपाल आएको २६ दिनपछि मात्र कोरोना संक्रमण देखिएको छ। उनीहरू बस्ने अपार्टमेन्टमा दुई जना सहयोगी र एउटा कुकुर पनि रहेको खबर प्राप्त भएको वडाध्यक्ष खड्काले बताए।"
कर्णालीका तीन सय वडा स्वास्थ्यसंस्थाविहीन,"सुर्खेत : कर्णालीमा हाल तीन सयभन्दा बढी वडा स्वास्थ्यसंस्थाविहीन छन्। अधिकांश वडामा स्वास्थ्य संस्था नै नहुँदा क्वारेन्टाइन स्थापना भएका छैनन्। हाल डोल्पाका ४१, सल्यानका ३५, सुर्खेतका २०, मुगुमा १५, हुम्ला १९, कालिकोटमा ३७, दैलेखमा २८, जुम्लामा ३१ वडामा स्वास्थ्य संस्था छैनन्। स्वास्थ्यसंस्था र स्वास्थ्यकर्मी नै नहुँदा क्वारेन्टाइन स्थापना गर्न र बाहिरबाट आएकालाई राख्न नसकिएको हो। कर्णालीका दुर्गम जिल्लामा रहेका अधिकांश वडामा स्वास्थ्यसंस्था नै छैनन्। यसको असर क्वारेन्टाइन निर्माण र कोरोना रोकथाममा परेको हो। हिमाली जिल्ला डोल्पाको सेफोक्सुण्डो गाउँपालिकामा ९ वटा वडा छन्। तीमध्ये चारवटा वडामा स्वास्थ्यसंस्था नै छैनन्। स्वास्थ्यकर्मी र स्वास्थ्यसंस्था नै नभएपछि यो गाउँपालिकाले हालसम्म क्वारेन्टाइन नै स्थापना गर्न सकेको छैन। स्वास्थ्यकर्मीको अभावमा कोरोना रोकथाममा कठिनाइ भइरहेको गाउँपालिकाका प्रशासकीयअधिकृत नारायणप्रसाद अधिकारीले बताए। डोल्पाकै डोल्पोबुद्ध गाउँपालिकामा ६ वटा वडा छन्। तर त्यहाँ दुईवटा मात्र स्वास्थ्यचौकी छन्। गाउँपालिकासँग एउटा पनि ज्वरो नाप्न प्रयोग हुने थर्मल गन छैन। जिल्लाको काइके गाउँपालिकाका ६ वडामध्ये दुईवटा वडामा मात्रै स्वास्थ्य संस्था छन्। जनशक्ति नहुँदा सबै वडाबाट स्वास्थ्य सेवा प्रवाह गर्न नसकिएको गाउँपालिकाले जनाएको छ। डोल्पामा मात्र होइन, कर्णालीका जाजरकोट, कालिकोट, मुगु र जुम्लामा यस्तै समस्या छ। भौगोलिक रुपमा विकट रहेका वडाहरुमा यस्तो समस्या देखिएको हो। जहाँ हालसम्म क्वारेन्टाइन निर्माण हुन सकेको छैन। कर्णालीका १० जिल्लामध्ये जाजरकोटमा सबैभन्दा बढी अर्थात् ५१ वटा वडामा स्वास्थ्य संस्था छैनन्। कर्णाली प्रदेश सामाजिक विकास मन्त्रालयको तथ्याङ्कअनुसार रुकुमपश्चिमका ४६ वडामा स्वास्थ्य संस्था छैनन्। स्वास्थ्यसंस्था नभएका वडामा विदेशबाट आएकाहरुको तथ्याङ्क संकलन र स्वास्थ्य चेकजाँच गर्नसमेत समस्या भएको हो। स्वास्थ्यकर्मी अभावकै कारण कतिपय स्थानीय तहले वडासम्म क्वारेन्टाइन बनाउन नसकिएको जनाएका छन्। प्रदेश सरकारले स्थानीय तहले नै क्वारेन्टाइन बनाउने र बाहिरबाट आएकालाई अनिवार्य क्वारेन्टाइनमा राख्ने जनाएको छ। तर स्थानीय तहमा पनि स्वास्थ्य संस्था र स्वास्थ्यकर्मी नहुँदा क्वारेन्टाइन निर्माणको काम नै हुन सकेको छैन। यसले ग्रामीण क्षेत्रमा थप कोरोना संक्रमणको त्रास बढेको छ। संघीय र प्रदेश सरकारले सबै स्थानीय तहमा १५ शैयाको अस्पताल बनाउने लक्ष्य लिइरहँदा कर्णालीका तीन सय वडा हाल स्वास्थ्यसंस्थाविहीन छन्। विरामीलाई स्वास्थ्य संस्था भएको वडासम्म पुग्न घन्टौं लगाएर पैदल हिँड्नुपर्ने बाध्यता छ। गाउँमै स्वास्थ्य संस्था नहुँदाको सास्ती सबैभन्दा बढी गर्भवती र सुत्केरी महिलाले बेर्होदै आएका छन्। टाढा रहेका स्वास्थ्य संस्थामा उपचारका लागि पुग्ने बिरामीको ज्यान बीच बाटोमै जाने गरेको छ। सामान्य रोगको औषधि र उपचार नै पाउँदैनन् स्थानीय बासिन्दा। कर्णाली प्रदेशमा २५ नगरपालिका र ५४ वटा गाउँपालिकामा गरी सात सय २९ वटा वडा छन्। सामान्य उपचारका लागि स्वास्थ्य संस्थामा पुग्न बिरामीलाई कम्तिमा दुईदेखि तीन घण्टासम्म पैदल हिँड्नुपर्ने अवस्था छ। यस्तो अवस्थामा कोरोना महामारीको रोकथामका लागि कठिन भइरहेको दुर्गमका स्थानीय तहको भनाइ छ।"
डडेल्धुरामा संकलन गरिएका नमूनामध्ये ९७ को कोरोना रिपोर्ट 'नेगेटिभ',"डडेल्धुरा : कोरोना भाइरस परीक्षणका लागि डडेल्धुराका १९९ जनाको नमूना संकलन गरिएको छ। संकलन गरिएका थ्रोट स्वाबमा ९७ जनाको कोरोना रिपोर्ट 'नेगेटिभ' आएको छ। शुक्रराज ट्रपिकल तथा सरुवा रोग अस्पताल टेकु काठमाडौंमा गरिएको परीक्षणबाट ९७ जनाको रिपोर्ट नेगेटिभ आएको हो। अन्य १०२ जनाको रिपोर्ट आउन बाँकी छ। डडेल्धुरा का विभिन्न क्वारेन्टाइनमा बसेका मानिसको गत चैत २७ गते 'थ्रोट स्वाब' संकलन गरिएको थियो। सोही दिन नमूना काठमाडौं पठाइएको थियो। डडेल्धुराका तीन स्थानबाट 'थ्रोट स्वाब' संकलन गरिरहेको थियो। डडेल्धुरा सदरमुकाम नजिकै रहेको डडेल्धुरा बहुमुखी क्याम्पस, परशुराम नगरपालिकास्थित त्रिवेणी बहुमुखी क्याम्पस र शिवशंकर मावि सादनीबाट कोरोना परीक्षणका लागि 'थ्रोट स्वाब' संकलन गरिएको थियो। डडेल्धुरा बहुमुखी क्याम्पसमा ८१ जना, त्रिवेणी बहुमुखी क्याम्पस र शिवशंकर माविमा ११८ जना गरी एक सय ९९ जनाको 'थ्रोट स्वाब' नमुना संकलन गरिएको थियो। जसमा ९७ जनामा कोरोना भाइरस परीक्षण रिपोर्ट 'नेगेटिभ'आएको स्वास्थ्य कार्यालयका भेक्टरकन्ट्रोलर सुपरभाइजर एंव कोभिड १९ डडेल्धुराका सम्पर्क व्यक्ति हरिप्रसाद भट्टले जानकारी दिए। कोभिड १९ डडेल्धुराका सम्पर्क व्यक्ति भट्टका अनुसार जिल्लाको भित्री मधेसमा रहेका आलिताल गाउँपालिका र परशुराम नगरपालिकाका विभिन्न क्वारेन्टाइन तथा होम क्वारेन्टाइनमा रहेका व्यक्तिहरूको रिपोर्ट नेगेटिभ आएको हो। भित्रीमधेसबाट ११८ जनाको स्वाब संकलन गरिएको थियो। जसमा ९७ जनाको रिपोर्ट आएको छ भने भित्रीमधेसकै अझैं २१ जनाको आउन बाँकी छ। आलिताल गाउँपालिका र परशुराम नगरपालिकाका विभिन्न क्वारेन्टाइन तथा होम क्वारेन्टाइनमा रहेका व्यक्तिहरूको त्रिवेणी बहुमुखी क्याम्पस र सादनीबाट 'थ्रोट स्वाब' संकलन गरिएको थियो। अमरगढी नगरपालिका, अजयमेरु गाउँपालिका, नवदुर्गा गाउँपालिका, भागेश्वर गाउँपालिका र गन्यापधुरा गाउँपालिकाको क्वारेन्टाइन तथा होम क्वारेन्टाइनमा बसेकाहरूको डडेल्धुरा बहुमुखी क्याम्पसबाट नमूना संकलन गरिएको थियो।"
"राजधानीमा थप कडाइ, दुई घण्टामा दुई हजार समातिए","काठमाडौं : काठमाडौंमा समेत कोरोना संक्रमित देखिएपछि सरकारले लकडाउनको कार्यान्वयनमा थप कडाइ गरेको छ। जरुरी कामबिना सडकमा निस्कने र लक डाउन आदेशको उलंघन गर्नेलाई सम्बन्धित स्थलमै नियन्त्रणमा लिने र होल्ड गर्ने अभियानलाई तीव्र बनाइएको छ। राजधानी प्रवेश गर्ने सबै संभावित नाकामा सुरक्षा जाँच र गस्तीलाई थप कडा तुल्याइएको छ। लकडाउन कार्यान्वयनलाई थप प्रभावकारी बनाउन गस्ती र सुरक्षा जाँच बढाइएको महानगरीय प्रहरी कार्यालयका प्रमुख डिआईजी बिश्वराज पोखरेलले अन्नपूर्ण अनलाइनलाई बताए। 'सुरक्षाकर्मीको सदासयताको दुरुपयोग गर्दै लकडाउन उलंघन गर्ने प्रवृत्ति बढेकोले त्यसलाई निरुत्साहन गर्न सुरक्षा जाँच र गस्तीलाई थप कडा बनाइएको हो,' डिआइजी पोखरेलले भने। बुधबार बिहान मात्र लकडाउनको पालना नगर्ने २ हजार ३८ जनालाई कारवाहीस्वरूप ३ घण्टा बाटोमै होल्ड गरिएको छ । खासगरी बिहान बेलुका तरकारी किन्न तथा फ्रेश हुन भन्दै मानिसहरु सडकमा आउने प्रवृत्ति बढेपछि प्रहरीले यस्तो अभियान थालेको हो। महानगरीय प्रहरी कार्यालयका प्रमुख डिआईजी बिश्वराज पोखरेलले बुधबार बिहान दुईघण्टामै लकडाउन उलंघन गर्ने दुई हजारलाई नियन्त्रणमा लिएर होल्ड गरिएको जानकारी दिए। उपत्यकाका मुख्यमुख्य चोक कोटेश्वर, जडिबुटी, जगाती, बल्खु, बानेश्वर , कालिमाटी , कलंकी , गौशाला , चाबहिल लगायतबाट लकडाउन उलंघन गर्ने समातिएका हुन्। अन्य दिनमा दिनभरमा हजारदेखि १५ सय समातिने गरेका थिए। उपत्यकामा अहिले तिनवटै सुरक्षा निकायका १५ हजार बढी सुरक्षाकर्मी परिचालन भएका छन्।"
डीडीसीले नकिनेपछि गेटमै पोखियो दूध,"नेपालगन्ज : डीडीसीले दूध नकिनेपछि बाँकेका एकजना किसानले गेटमै दूध पोखाइ दिएका छन् । नियमितरुपमा दूध खरिद गर्ने डीडीसीले किन छिटो ल्याएको भन्दै दूध खरिद नगरेपछि कोहलपुर ८ पिपरीको प्रकृति गाईपालन केन्द्रका किसान विष्णु पोखरेलले मंगलबार साँझ डीडीसीको गेटमै ४० लिटर दूध पोखेका हुन् । 'मलाई ७ बजेतिर आउन भनिएको थियो । म ६ बजे नै दूध लिएर गएँ । एक्कासी दूध खरिद गर्न मिल्दैन भनेर गेटभित्र पस्न दिएनन् । मेरो घरमा दूध चिस्यान गर्ने व्यवस्था नहुँदा विरोधमा दूध पोखेको हुँ,' पोखरेलले दुःखेसो पोखे, 'अरुको दूध लिएर मेरो दूध मात्र लिएनन् । नियमित दिने ठाउँमा किन यस्तो व्यवहार भयो ? निकै दुःख लागेको छ ।' पोखरेलले डीडीसीलाई प्रति लिटर ३८ देखि ४० रुपैयाँमा दूध बिक्री गर्थे । डीडीसीको नेपालगन्ज दुग्ध वितरण आयोजनाका प्रमुख योगेन्द्र साहले पनि ढिलो ल्याएमा पोखरेलको दूध खरिद गर्ने बताएको स्वीकारे । उनले भने, 'उहाँको फार्मको दूध हो भनेर मैले बन्दको बेलामा पनि लिने गरेको थिए । अरुले नदेख्ने गरी ल्याउनुस् । लिन्छु भनेकै छु तर अरुको दूध नलिएर उज्यालोमै उहाँको दूध मात्र लिँदा मलाई अरु मान्छेले घेर्दैन ?' प्रमुख साहले दूध पोखिएको बारे संवाददातासँग समाचार नलेख्न आग्रह गर्दै अरुको दूध नलिएर भए पनि पोखरेलको दूध किनिदिने आश्वासन दिएका थिए । 'भोलिदेखि तपाईको दूध मैले मिलाइदिन्छु, हाकिम साबले भन्नुभएको छ, भनिदिनुस् । कुन टाइममा लाँदा सजिलो हुन्छ । उहाँले पनि बचेर काम गर्नुपर्छ, उनले भनें, 'मिलाएर भनिदिनु न । तर समाचार भने नबनाइदिनु होला । मेरो अनुरोध त्यही हो ।' उनले मंगलबार र बुधबारको दूध संकलन नगरेको पनि दाबी गरे । डीडीसीले बाँके, बर्दिया, दाङ र सुर्खेतमा गरी दैनिक १२ हजार लिटर दूध संकलन गर्ने गरेको थियो । लकडाउनका बेलामा भने ६ हजार लिटर मात्र संकलन गरिरहेको जनाएको छ ।"
बागलुङेसँग किन झस्कन्छन् अरू ?,"दिल शिरीषबागलुङ कसैले घर कहाँ हो भनेर सोध्दा बागलुङ भन्दा पनि अरू जिल्लाका मानिस झस्कन पो थालिसकेछन्। जागिरको क्रममा पोखरा रहेका दीपक थापाले फेसबुकमा लेखे, लौ जिल्लावासी हो, कोरोनाबाट सजग बनौँ, केहीलाई संक्रमण देखिनासाथ बागलुङ घर भन्न पनि कठिन हुन लाइसक्यो। सामान्य संवादमा मात्र होइन, पहिलो कोरोना संक्रमण पुष्टि भएको केही समयमै अत्यावश्यकीय सेवा र यात्रासमेत अवरुद्ध हुने गरी म्याग्दी जिल्लाले त बागलुङेलाई जिल्ला प्रवेशमा निषेध गर्यो। प्रवेशमा रोक मात्र लगाएन, दुई जिल्ला जोड्ने रत्नेचौर र कुँडुले सिमानामा ठूला रूख नै ढालेर सडक अवरुद्ध गरायो। बागलुङमा पहिलो कोरोना संक्रमण पुष्टि भएको केही समयमै म्याग्दी जिल्लाले बागलुङेलाई जिल्ला प्रवेशमा निषेध गर्यो। उसले दुई जिल्ला जोड्ने रत्नेचौर र कुँडुले सिमानामा ठूला रूख ढालेर सडक अवरुद्ध गरायो। बागलुङमा अहिले दुई जना कोरोना संक्रमित छन्। नेपालको पाँचौँ संक्रमितको रूपमा बागलुङ नगरपालिका४, कुँडुलेकी १९ वर्षीया युवती र छैटाैँ संक्रमितका रूपमा गौँडाकोटकी ६५ वर्षीया महिला भेटिएकी थिइन्। उनीहरू दुवै विदेशमा परिवारिक भेटघाट गरेर सँगै फर्किएका हुन्। युवती आफ्नी आमा र वृद्धा आफ्नी कान्छी छोरी भेट्न बेल्जियम पुगेका थिए। युवती साढे दुई महिना त्यहाँ आमासँगै बसिन् भने प्रौढ महिला कोरोनाको त्रास बढेपछि भ्रमण छोट्याएर दुई सातामै नेपाल फर्किएकी हुन्। बेल्जियमबाट कतार ट्रान्जिट हुँदै उनीहरू काठमाडाँैसम्म मात्रै होइन, काठमाडाँैदेखि यति एयरको विमानबाट पोखरा, पोखरा विमानस्थलबाट जिरो किमीसम्म ट्याक्सी र जिरो किमीबाट सीधा बागलुङ स्कार्पियो गाडीमा आएका थिए। खै, कहाँ, कसरी संक्रमण भयो ? हामीलाई केही थाहा नै भएन, संक्रमित युवतीले भनिन्, कोरोनाको हल्ला चाहिँ विदेश हुँदै सुनेकी थिएँ। यहाँ आएको दुई सातापछि कोरोना भएको भनेर समाचार पढेँ, हेरेँ। सुरुमा विश्वासै लागेन, तर पछि घरमै लिन गएपछि पत्याउन करै लाग्यो। संक्रमितको अवस्था सामान्य दुवै संक्रमितको धौलागिरी अञ्चल अस्पताल बागलुङको आइसोलेसन कक्षमा उपचार भइरहेको छ। अस्पतालका मेडिकल सुपरिटेन्डेन्ट डा शैलेन्द्र बी पोखरेलका अनुसार दुवैको अवस्था सामान्य छ। युवतीमा कुनै त्यस्तो समस्या छैन, डा पोखरेलले भने, ६५ वर्षीया महिलालाई दम र प्रेसरको पुरानो समस्या रहेछ। केही दिनअघि प्रेसर बढेको थियो। औषधि चलाएपछि अहिले सामान्य छ। दुवैको मनोबल उच्च छ। उनीहरू एक्लै रहँदा बस्दा हुन सक्ने सकस र सम्भावित समस्यालाई ध्यानमा राखेर मनोचिकित्सिकसमेत लिएर काउन्सिलिङ गर्ने तयारीमा रहेको डा पोखरेलले बताए। संक्रमित यसरी बिताउँछन् दिन १९ वर्षीया संक्रमित युवती बिहान ६ बज्नुअगावै उठ्छिन्। मनतातो पानीबाट उनको दिनको सुरुवात हुन्छ। पानी अलि धेरै पिउन स्वास्थ्यकर्मीको सुझाव छ। त्यसैले पानी तताउने सामानको व्यवस्था अस्पतालले छुट्टै गरिदिएको छ। केही समय मोबाइलमा मन बहलाउँछिन्। आफन्तजन, घरपरिवारसँग कुरा गर्छु, उनले भनिन्, आराम गर्यो, सुत्यो, उठ्यो, यसै गरी दिन बितिरहेका छन्। बुबासँग दिनहुँ, घण्टौँ कुराकानी हुन्छ, उनले थपिन्, बेल्जियमबाट आमाले उत्तिकै फोन गर्नुहुन्छ। आफन्तजन, देशका ठूलठूला मानिसले पनि फोन गर्न थाल्नुभएको छ। बिहीबार मात्रै मुख्यमन्त्री पृथ्वी सुब्बा गुरुङले समेत फोन गरेर उच्च मनोबल राख्दै खानपानमा ध्यान दिन अनुरोध गर्नुभयो। ६५ वर्षीया महिलाको दिनचर्या पनि उस्तै छ। परिवारका सदस्य, आफन्तसँग दिनमा एकदुई चोटि फोनमा कुरा गर्छिन्। आराम गरेर दिन बिताउँछिन्। सबेरै उठ्छु, भगवान् पुकार्छु, घरपरिवार, आफन्तसँग मोबाइलमा कुरा गर्छु, उनले भनिन्, यस्तो बेलामा सबैको साथ, सहयोग र हौसला चाहिने रहेछ। सबै सचेत हुनु राम्रो कुरा हो। तर, भयभीत हुनु हुन्न। रोग लागेकाहरूलाई छिःछिः दूरदूर गर्न नहुने उनले बताइन्। संक्रमित निको भएपछि समाजमा राम्ररी बाँच्न सक्ने वातावरण बनाउनुपर्छ, उनले भनिन्। उनलाई आफूभन्दा परिवारका सदस्यलाई संक्रमण सर्यो कि भन्ने पिरलो थियो। परिवारका सबै सदस्यको रिपोर्ट नेगेटिभ आएपछि खुशी मनले दिन काटिरहेको बताइन्। बलियो आत्मविश्वास भयो भने जस्तै रोग जित्न सकिन्छ भन्नेमा दुवै संक्रमित सहमत छन्। दुवैको आत्मविश्वास उस्तै बलियो देखिन्छ। दुवै जना कोरोनाबाट पार पाउनेमा आशावादी छन्। जिल्लामा यस्तो छ सजगता दुई जना संक्रमित भएको पुष्टि भएपछि बागलुङ उच्च जोखिममा छ। जिल्लामा सरोकारवाला र स्थानीय तहले पनि वडा तहसम्म सचेतना र कोरोना जोखिम रोक्न नयाँनयाँ योजना र पहल गरिरहेका छन्। लकडाउनमा कडाइ छ। गाउँगाउँ, नाकानाकामा आवतजावत रोक लगाएर जरिवानासमेत घोषणा गरिएको छ। गरिब, विपन्न, श्रमिकमजदुरका लागि जिल्लाका १० स्थानीय तहमै १० लाखदेखि ५० लाख रुपैयाँसम्मको कोष स्थापना गरिएको छ। बाह्य जिल्लाबाट विभिन्न योजनाआयोजनामा काम गर्न आएर अलपत्र परेका मजदुरको राहतका लागि बागलुङ बजारमा फुड बैंक स्थापना गरिएको छ। कोरोना संक्रमितको उपचार केन्द्रको रूपमा धौलागिरी अस्पताललाई विकास गर्न लागिएको डा पोखरेलले बताए। यहाँ आईसीयू नभएकाले संक्रमितको उपचारका लागि समस्या थियो, उनले भने, अहिले तीन वटा भेन्टिलेटर जडान गरिएका छन्। आईसीयू निर्माण कार्य पनि थालनी गरिएको छ। चार वटा मात्र आइसोलेसन रहेकोमा बढाएर १६ सम्म पुर्याउने तयारी गरिरहेको डा पोखरेलले बताए। त्यसका लागि आवश्यक पूर्वाधार, उपकरण र जनशक्तिको माग गरिएको उनले बताए। अहिले जिल्लामा ठूलो समस्या शंकास्पद र संक्रमितलाई अस्पताल, क्वारेन्टिनमा ल्याउनु रहेको बागलुङका प्रहरी प्रमुख नवराज भट्टले बताए। कोरोना रोकथामको यस्तोउस्तो तयारी भनेर फेसबुकमा हाल्ने अनि सस्तो प्रचार गर्ने प्रवृत्ति बढेको छ, उनले भने, तर, जिल्लादेखि स्थानीय तहसम्मको तयारी फितलो छ। एकदुई संक्रमित देखिँदा सबै पन्छिएको घटनाले त्यो प्रष्ट हुन्छ। अब हामी रेडक्रस, गाउँपालिका, नगरपालिकाका एम्बुलेन्स चालक कसैको भर पर्दैनौँ। हाम्रै प्रहरी निरीक्षकको कमान्डमा एक टोली बनाएर शंकास्पद तथा उद्धारका लागि परिचालन गर्छौं।"
पढ्न स्कुलै जानुपर्छ भन्ने छैन,"लकडाउनले असर पुर्याएको एउटा महत्त्वपूर्ण क्षेत्र हो, शिक्षा। शिक्षाक्षेत्रमा अबका दिनमा हामीसँग दुई वटा उपाय छन्। पहिलो, आक्रामक ढंगले काम गर्ने।दोस्रो, यस्तै भयो भनेर बिजोग हेरेर बस्ने। अहिले यो क्षेत्रमा यिनै दुइटा कुराको लडाइँ चलिरहेको छ। तत्काल शिक्षा क्षेत्रमा छ वटा काम एकसाथ गर्नु अत्यावश्यक छ। पहिलो, शिक्षाका लागि विभिन्न प्याकेज बनाउनुपर्छ। जसको पहुँचमा रेडियो, टेलिभिजन, मोबाइल र इन्टरनेट छैन, त्यस्ता समूहका लागि विशेष प्याकेज चाहिन्छ। त्यो प्याकेज बनाएर उनीहरूलाई पढ्न प्रेरित गर्नुपर्छ। त्यस्तो प्याकेज पहिला कागजमा,त्यसपछि रेडियोमा, त्यसपछि टेलिभिजनमा र चौथोमा अनलाइनमा जाने होस्। दोस्रो, प्याकेज बनेपछि त्यसलाई डेलिभरी पनि गर्नुपर्छ।साधन उपलब्ध नभएको पालिका, जहाँका विद्यार्थी गरिब छन्, त्यहाँ एउटा सेन्टर बनाइदिनुपर्छ।किताब, टेलिभिजन, रेडियो, इन्टरनेट जे राख्न सकिन्छ, राख्नुपर्छ। र, विद्यार्थीलाई पालोपालो तीनचारजनाको दरले टाढाटाढा दूरी कायम गरेर पढ्ने व्यवस्था मिलाउनुपर्छ। तेस्रो, यसका लागि शिक्षकहरूलाई अभिमुखीकरण गर्नुपर्छ। उनीहरूमा अहिलेसम्मकिताब समातेर पढाउनेबानी छ। शिक्षकलाई मेसिन समातेर कसरी पढाउने? भन्ने हुन सक्छ। त्यसको निमित्त उनीहरूलाई व्यापक अभिमुखीकरण आवश्यक हुन्छ। चौथो, लगानी। कसले लगानी गर्ने? प्रश्न उब्जिन सक्छ। किनभने, एनजीओ थोरै काम गर्छन्, धेरै हल्ला गर्छन्। त्यसरी हुँदैन। एनजीओले कति पैसा हाल्ने र सरकारले कति पैसा हाल्ने?गाउँपालिका वा नगरपालिकाले कति पैसा हाल्ने र प्रदेशले कति पैसा हाल्ने ? भनेर सोध्नुपर्छ। यसरी लगानी टुंगो लगाउन सकिन्छ। घरमै पनि स्कुलमा भन्दा राम्ररी पढ्न सकिन्छ। १० कक्षाको जाँच दिन यति आत्तिनुपर्दैन। उस्तै परे ११ कक्षा पढ्दापढ्दै १० कक्षाको जाँच दिए पनि हुन्छ। यहाँ कोही पनि फेल हुँदैन। पाँचौँ, अर्को अभिमुखीकरण गर्नुपर्ने समुदाय हो, अभिभावक। किनभने, अहिले अभिभावकलाई आफ्ना छोराछोरीलाई कसरी पढाउने भन्ने चिन्ता छ। पहिला भए छोराछोरीलाई स्कुल पठाइदिए पुग्थ्यो। अहिले सबै घरमै छन्। तिनलाई के गर्ने? भन्ने हुन्छ। उनीहरूलाई रेडियो, टेलिभिजन र इन्टरनेटबाट पनि छोराछोरीलाई पढाउन सकिन्छ भनेर सचेत गराउनुपर्छ। छैटौँ, विद्यार्थीलाई पनि अभिमुखीकरण गर्नुपर्छ। उनीहरूले पनि पढ्ने भनेको स्कुलमा गएर मात्र हो भनेर बुझेका हुन्छन्। उनीहरूले योबाहेक फरक खालको तौरतरिका सिकेका हुँदैनन्। यस्ता विद्यार्थीलाई टेलिभिजन, रेडियो र इन्टरनेटबाट कसरी पढ्न सकिन्छ भनेर सिकाउनुपर्छ। अनि, स्थानीय सरकारलाई पनि यसमा जिम्मेवार बनाउनुपर्छ। आर्थिक र व्यवस्थापन पक्षमा उनीहरूलाई लगाउन सकिन्छ। यति सकियो भने भोलिका दिनमा शिक्षकहरूको संख्या ह्वातै घट्छ।यहाँ गुणस्तरीय शिक्षक छैनन्। हामीले बेकारमा गुणस्तरहीन शिक्षक पालिरहेका छौँ। यसको विकल्पमा मान्छेभन्दा मेसिन पाल्नु सजिलो हो। जसले न खाना माग्छ, न लगाउन। इन्टरनेट एकदमै सजिलो छ। जसको सदुपयोग भइरहेको छैन। माथि उल्लिखित कुरा मात्र गर्न सक्यौँ भने विद्यार्थीको जाँच पनि रोकिँदैन। रेडियोबाट दिनेले इन्टरएक्टिभ डिजाइनबाट जाँच दिन्छन्। टेलिभिजनबाट क्लोज्ड सर्किट डिजाइनबाट जाँच दिन सक्छन्। अनलाइन त झन् सजिलो माध्यम भइहाल्यो। यी कुरा यत्तिकै लागू गर्न सकिँदैन। यसमा केही चुनौती छन्। प्रमुख चुनौती शिक्षक हुन्। किनभने, शिक्षक यसमा अभ्यस्त छैनन्। उनीहरूलाई बानी नपरेको हुनाले प्रयोगमा ल्याउन गाह्रो हुन्छ। विद्यार्थीका लागि पनि यो डिजाइन केही अप्ठ्यारो छ। टेलिभिजन र इन्टरनेटमा रमाइलो गर्न उनीहरूले जानेका छन्। तर, रमाइलोसँगै त्यहाँ पढाइ पनि गर्न सकिन्छ भन्ने कुरा उनीहरूलाई थाहा छैन। कार्टुन हेर्दा एनिमेसनका हजार तरिका थाहा हुन्छ। कार्टुन हेर्ने केटाकेटी एनिमेसनमा खप्पिस हुनुपर्ने हो। त्यसमा विज्ञ हुनुपर्ने हो। तर, उनीहरूले त्यहाँ रमाइलो मात्र देख्छन्।त्यसबाट कति धेरै एनिमेसन सिक्न सकिन्छ भनेर हेर्दैनन्। त्यसले के सिकाउन खोजेको छ भनेर त्यसको अर्थ खोज्दैनन्। त्यसैले, बालबालिकालाई पनि परिवर्तन गर्न चुनौती छ। त्यस्तै, पालिकाका व्यक्तिको नेतृत्व क्षमताको पुनः अभिमुखीकरण पनि अर्को पाटो हो।सबैभन्दा ठूलो समस्या नेतृत्वलाई परिवर्तन गर्न गाह्रो छ। किनभने, पैसा उनीहरूसँगै हुन्छ। निर्णय उनैले गर्ने हो। घरबाटै एसईई दिए हुन्छ एसईईलाई लिएर धेरै हल्लाखल्ला भइरहेको छ।यत्रो हल्लाखल्ला गर्नुपर्ने विषय नै होइन।उनीहरूलाईघरैबाट जाँच दिन लगाए हुन्छ। एसईईको जाँच संघीय सरकारले लिनैपर्दैन। किनभने, यो प्रदेश सरकारको जिम्मेवारी हो। एसईई भनेको १० कक्षा हो। टर्मिनेटिङ जाँच होइन। माध्यमिक विद्यालय भनेको कक्षा १२ हो। त्यस्तै, आधारभूत भनेको कक्षा ८ हो। कक्षा ८ र १२ को जाँच टर्मिनेटिङ जाँच हो। तैपनि, अहिले कोही फेल हुँदैन, कोही पास हुँदैन। सबै विद्यार्थी गेटबाट बाहिर निस्किने मात्र हुन्। त्यसैले केके न भयो भनेर यत्रो हल्ला गर्नआवश्यक छैन। बरु, घरबाटै जाँच दिन सकिनेडिजाइन तयार पार्न सकिन्छ। त्यही प्रश्नपत्रलाई घरमै बसेर जाँच दिने डिजाइनमा रिमोडलिङ गर्यो भने विद्यार्थीले घरबाटै जाँच दिन्छन्। अब पनि परम्परागत बुद्धिभन्दा माथि जान सकेनौँ भने हामी धेरै पछि पर्छौं। बुद्धि लगाउने हो भनेधेरै चिन्ता गरिरहनुपर्दैन। तर, नेतृत्वलाई त्यो बुद्धि र आँट हुनुपर्छ।नेतृत्वमा बसेकाले नै विभिन्न वैकल्पिक बाटो अपनाउनुपर्छ। पढ्न स्कुल नै जानुपर्छ भन्ने छैन। घरमै पनि स्कुलमा भन्दा राम्ररी पढ्न सकिन्छ। १० कक्षाको जाँच दिन यति आत्तिनुपर्दैन। उस्तै परे११ कक्षा पढ्दापढ्दै १० कक्षाको जाँच दिए पनि हुन्छ। यहाँ कोही पनि फेल हुँदैन। कसैको ए आउँछ, कसैको ई, फरक यति मात्र हो। ई आउने सम्भावना बोकेकाले ११ कक्षामा पढ्ने आँट गर्दैनन्। ए, बी, सी आउने पढ्न जान्छन्। यही ढंगले गइयो भनेअबको १० वर्षपछि स्कुल पनि बनाइराख्नुपर्दैन। एउटा सानो ठाउँमा बसेर छलफल गरेर पढाइ र सिकाइ हुन सक्छ।विद्यार्थीको सबैभन्दा राम्रो सिकाइ घरमै हुन्छ। यसलाई हामीले उपयोग गर्न मात्रै नजानेका हौँ। (शिक्षाविद् विद्यानाथ कोइरालासँग सृजना खड्काले गरेको कुराकानीमा आधारित)"
सीमानामा चौबिस घण्टा पहरा,"धनगढी : कैलालीका चार र कञ्चनपुरका एक गरी पाँचजना कोरोना संक्रमित भेटिएपछि सुदूरपश्चिममा कोरोनाको जोखिम बढेको छ। तेस्रो मुलुकबाट आउने सम्भावना न्यून रहे पनि सुदूरपश्चिमका लागि भारतसँगको खुला सीमाना चुनौती देखिएको छ। अहिलेसम्म तेस्रो मुलुकबाट आएका एकजना, उनले सारेका उनकै परिवारका एकजना र बाँकी दुईजना भारतबाट आएका व्यक्तिमा कोरोना पोजेटिभ देखिएको छ। लकडाउन पछिको केही दिन, भारतबाट लुकीछिपी आउनेलाई रोक्न नसक्नुले पनि सुदूरपश्चिम जोखिममा परेको छ। दार्चुला र बैतडीबाट सयौं मानिस महाकालीमा पौडी खेलेर नेपाल भित्रिए भने सयौं मानिस ट्युबमा तरेर पनि नेपाल भित्रिएका छन्। खुला सीमानाका कारण जोखिम बढेको छ, त्यसलाई नै नियन्त्रण कसरी गर्ने भन्ने बारेमा दैनिकजसो भिडियो कन्फेरेन्सबाट प्रमुख जिल्ला अधिकारी सहितका सुरक्षा अधिकारीसँग कुराकानी भइरहेको मुख्यमन्त्री त्रिलोचन भट्टले बताए। मंगलबार मात्रै भारतसँग सीमा जोडिएका जिल्लाका प्रमुख जिल्ला अधिकारीसँग कुराकानी भएको छ। हरेक जिल्ला सदरमुकाममा व्यवस्थित क्वारेन्टाइन बनाउन र सीमानाका कडाईका साथ शिल गर्न पनि भनिएको छ, भट्टले भने। उनले यापिड टेस्ट गर्नुपर्ने स्थानको पहिचान गर्न पनि स्थानीय प्रशासनलाई अनुरोध गरिएको बताए। बाहिरबाट आउनेलाई कडाईका साथ क्वारेन्टाइन गर्न र अब भारतबाट फर्किनेलाई पनि अनिवार्य क्वारेन्टाइन गर्नका लागि पनि भनिएको उनले बताए। चौबिसै घण्टा सीमामा सशस्त्र सुदूरपश्चिममा कोरोना भाइरसका बिरामीको संख्या बढ्न थालेपछि भारतसँग जोडिएको सीमानामा चौबिसै घण्टा पहरा दिने गरी ३९ वटा सशस्त्र प्रहरीका अस्थायी पोष्टहरु थपिएका छन्। यसअघि १५ वटा मात्रै स्थायी पोष्टहरु थिए। सीमामा अब त्यो संख्या ५४ पुगेको छ। सशस्त्र प्रहरी वैद्यनाथ बाहिनी अत्तरियाले त्यसले पनि नपुगेपछि एक दुई दिनमा थप ९ वटा पोष्ट राख्ने तयारी भएको जानकारी दिएको छ। सीमानामा कडाई गर्नु भन्ने निर्देशन भएको छ, पहाडको जनशक्ति तराई झिकाएर पनि सीमानामा खटाउन थालिएको छ, सशस्त्र प्रहरी प्रवक्ता प्रविण श्रेष्ठले भने। उनले अहिले भारतमा पनि कोरोनाका बिरामी बढिरहेकाले सुदूरपश्चिम बढी खतरामा रहेकाले चौबिसै घण्टा पहरा दिने गरी सशस्त्र प्रहरी पोष्ट राखिएको बताए। खतरा सीमा क्षेत्रबाट देखिएकाले कुनै पनि स्थान नछोड्ने गरी पोष्ट थपेका छौं प्रवक्ता श्रेष्ठले भने। सुदूरपश्चिम प्रदेशमा कैलालीको खक्रौलादेखि दार्चुलाको तिंकरसम्म ५३३ किलोमिटरको खुला सीमाना छ। सुदूरपश्चिमका ९ जिल्लामध्ये दार्चुला, डडेल्धुरा, बैतडी, कैलाली र कञ्चनपुर गरी पाँच जिल्ला भारतसँग जोडिएका छन्। अझ कैलाली र कञ्चनपुरमा त झण्डै दुई सय ३० किलोमिटरको खुला सीमाना छ। कञ्चनपुरको केही भाग भएर दार्चुलासम्मका जिल्लामा महाकाली नदीले सीमाना छुट्याएको छ।सशस्त्र प्रहरीले महाकाली नदी सीमाना भएका तर तर्न लायकका घाटहरुमा पनि प्रहरीको पोष्ट राखिएको जनाएको छ। बैतडीका प्रमुख जिल्ला अधिकारी आनन्द पौडेलले बैतडीका सम्भावित घाटहरुमा पनि सशस्त्रको अस्थायी पोष्ट राखिएको बताए। बैतडीका ६ ठाउँ, शिवनाथको कुस्मौद घाट, पञ्चेश्वरको रोलघाट, पञ्चेश्वरको विनायक घाट, पञ्चेश्वर गाउँपालिकाको रोडीदेवल, दशरथचन्द नगरपालिकाको वडा नं १० बाराकोट र दशरथचन्द नगरपालिका वडा नं ६ को सेरामा सशस्त्र प्रहरी खटाइएको छ। यसअघि भारतको चम्पावतबाट लुकेर कञ्चनपुरको ब्रम्हदेवको बाटो आएका बेदकोटका ४१ वर्षका व्यक्तिमा कोरोना संक्रमण देखिएको थियो। सशस्त्र प्रहरीले तराईका दुई जिल्ला कैलाली र कञ्चनपुरमा मात्रै ३४ वटा अस्थायी पोष्ट थपेको छ। खुला सीमाना भएको स्थानबाट कोही पनि लुकेर प्रवेश नगरोस् भन्न कम्तिमा पनि दुई सय मिटरदेखि एक किलोमिटरसम्मको दूरीमा अस्थायी पोष्टहरु राखिएका छन्। एउटा पोष्टबाट पनि थप दुई तीन जनाको ग्रुप बनाएर चौबिसै घण्टा ड्यूटी लगाइएको सशस्त्र प्रहरीले जनाएको छ। दार्चुला पारीका २१२ नेपाली पिथौरागढ सरुवा दिन दिनै नारा जुलुस र प्रहरीसँग रिसाउने गरेको भन्दै दार्चुलाको पारी धार्चुलामा रहेका २१२ जना नेपालीलाई भारतीय प्रहरीले पिथौरागढ लगेको छ। उनीहरुले नेपाल जान पाउनुपर्छ भन्दै भारतीय प्रहरीसँग झगडा गर्न थालेको भन्दै उनीहरुलाई पिथौरागढ लगिएको बताइएको छ। तर सशस्त्र प्रहरी ५० नम्बर गुल्मका गुल्मपति डम्बरबहादुर बिष्टले भने खान बस्न धार्चुलामा अप्ठेरो भएकाले उनीहरुलाई पिथौरागढ लगिएको भारतीय प्रशासनले जानकारी दिएको बताए। उनीहरुलाई पिथौरागढको लक्ष्मणसिंह महाविद्यालयमा बनाइएको क्वारेन्टाइनमा राखिएको छ, सशस्त्र प्रहरी नायव उपरीक्षक बिष्टले भने। लकडाउनपछि नेपाल आउन नपाएका १०५७ जना नेपाली, धार्चुलाका विभिन्न क्वारेन्टाइनमा बस्दै आएका थिए। तीमध्ये २१२ जनालाई मंगलबार नै पिथौरागढ लगिएको हो। कोरोना कहर : सीमामा फसेका नेपाली भन्छन् भोकै बस्दाको पीडा बुझिदिने कोही भएन सीमामा खटिएका प्रहरी जवान आइसोलेसनमा भर्ना लकडाउन प्रभावकारी बनाउन सीमा क्षेत्रमा सशस्त्र परिचालन लकडाउनमा सीमा निगरानी (फोटोफिचर) सीमाबाट जोखिम, कहाँ छन् ५२ हजार ?"
गाउँ छिरे १० हजार जरिवाना,"सुर्खेतमुगु : कोरोनाबाट जोगिन कर्णालीको अधिकांश गाउँका स्थानीयले नयाँ मान्छे प्रवेशमा रोक लगाएका छन्। त्यसमाथि मुगुको मुगुम कार्मारोङका लामा समुदायले त अनुमतिबिना गाउँ छिर्नेलाई १० हजार रुपैयाँ जरिवाना तोकेका छन्। यससँगै नौवटै वडाका जोकोही पनि अनुमतिबिना अर्को गाउँमा जान नपाउने भएका छन्। त्यसरी आउजाउ गरे स्थानीयले नै क्वारेन्टाइनमा राख्नुका साथै नगद जरिवाना तोक्ने निर्णय गरिएको वडा नम्बर ८ का अध्यक्ष धोर्वा तामाङले बताए। उनका अनुसार गाउँ छिर्ने सबै मूलबाटा बार लगाएर बन्द गरिएका छन्। बार लगाइएको ठाउँमा आलोपालो गरी स्थानीय चौकीदार बस्ने गरेका छन्। स्थानीयको निर्णयमा वडापालिका र गाउँपालिकाले समर्थन जनाएका छन्। गाउँपालिकाले कोरोना सचेतना फैलाउने र लकडाउन कार्यान्वयनबारे अनुगमन गरिरहेको गाउँपालिका अध्यक्ष छिरिङ क्याप्ने लामाले बताए। उनका अनुसार खाद्यान्न पर्याप्त रहेकाले खाद्य संस्थान र व्यापारीलाई तत्काल ढुवानी रोक्न जिल्ला प्रशासनलाई अपिल गरिएको छ। पाहुनालाई बन्देज सुर्खेतको वीरेन्द्रनगर नगरपालिका१० काक्रेबिहार टोलवासीले पाहुना आउजाउमा रोक लगाएका छन्। यस टोलमा कुनै पनि व्यक्ति कोरोना संक्रमित नभेटिएकाले पाहुना आउँदा वा जाँदा संक्रमण हुन सक्ने भन्दै उनीहरूले सावधानी अपनाएका हुन्। लकडाउनको पालना गर्दै हामी घरभित्रै बसेका छौं। यो संक्रमणकालीन समयमा पाहुना जान र आउन उपयुक्त छैन, स्थानीय विमला पाण्डेले भनिन्, आफू बच्न र अरूलाई बचाउन टोलमा नयाँ मान्छे भित्रिन नदिने निधो गरेका हौं। कोरोना संक्रमण त्रासका कारण जुम्ला चन्दननाथ६ का स्थानीयले काँडेतार लगाएर बन्द गरेको गाउँ छिर्ने बाटो। तस्बिर : अन्नपूर्ण स्थानीयवासी अत्यावश्यक कामबाहेक घरबाहिर निस्किएका छैनन्। टोलमा कोही नयाँ मान्छे देखे उसको सम्पर्कमा पनि जाँदैनन्। स्थानीय मणिकृष्ण डाँगीले भारतसहित अन्य देशबाट भित्रिएका व्यक्तिलाई क्वारेन्टाइनमा राख्न सम्बन्धित निकायमा खबर गर्ने अभियान चलाइएको बताए। यस्तो महामारीमा आफू बाँच्न र अरूलाई बचाउन सकियो भने पाहुना जाउजाउ गर्ने दिन छँदै छन्, स्थानीय विमल वलीले भने, यो समय टोलमा पाहुना आउजाउ गरेकै कारण कोरोना संक्रमणले ग्रस्त बनाउन सक्छ। त्यसैले सचेत भएका हौ ं। मूलबाटा बन्द जुम्लाको चन्दननाथ नगरपालिका६ सहित दर्जनौं गाउँ छिर्ने बाटो बन्द गरिएका छन्। जिल्ला सदरमुकाम खलंगासँगै जोडिएको छिनामा जथाभावी प्रवेश गर्न थालेपछि स्थानीयले स्वस्फूर्त मूलबाटो बन्द गरेको भक्ति रावलले बताए। उनका अनुसार यसको ध्येय भनेको गाउँमा नयाँ मान्छे सहजै आउन नपाऊन् भन्ने हो। काँडेतारको बार लगाएर गाउँ छिर्ने मूलबाटो बन्द गरेका छौं। गाउँमै बसिरहेकाबाहेक अन्य कसैलाई पनि गाउँ छिर्न अनुमति छैन, स्थानीय अनुप थापाले भने, नजिकैका छिमेकी गाउँमा भारत तथा अन्य देशबाट आएकाहरू धेरै छन्। त्यसैले उनीहरुको प्रत्यक्ष सम्पर्कबाट टाढा रहन गाउँलेहरु मिलेर मूलबाटो बन्द गरेका हौं। जुम्लामा ७ सयभन्दा बढी व्यक्ति भारतबाट भित्रिएको अनुमान छ।"
१२ दिनमै क्वारेन्टाइनबाट छाडिएको थियो संक्रमित महिलालाई,"टीकापुर : कैलालीको लम्की चुहा नगरपालिका भुरुवाकी ५३ वर्षीया कोरोना संक्रमित महिलाको परिवारलाई १२ दिनमै क्वारेन्टाइनबाट छोडिएको खुलेको छ। चैत्र १७ गते पर्साको वीरगञ्जबाट बसमा आएका संक्रमिति र उनका आफन्तहरु, चैत्र १८ गते दिउँसो मात्रै कैलालीको लम्की बहुमुखी क्याम्पसको क्वारेन्टाइनमा पुगेका थिए। तर उनीहरुलाई, क्वारेन्टाइन बसेको १२ दिनमै चैत २९ गते नै छाडिएको खुलेको छ। मन्त्रिपरिषदले पारित गरेको कोरोना भाइरस सम्बन्धी क्वारेन्टाइन सञ्चालन तथा व्यवस्थापन गर्न बनेको मापदण्ड २०७६ मा क्वारेन्टाइनमा कम्तीमा १४ दिन राख्नुपर्ने उल्लेख छ। लम्की चुहा नगरपालिका र स्वास्थ्य शाखाले, क्वारेन्टाइनमा गरेको लापरवाहीको आलोचना समेत भएको छ। मन्त्रिपरिषदले पारित गरेको मापदण्ड विपरित क्वारेन्टाइनबाट संक्रमित महिलासहित उनको परिवार १७ जनालाई १२ दिनमै क्वारेन्टाइनबाट छोडिएछि त्यो क्षेत्र अझ जोखिममा परेको छ।संक्रमित महिलाका छिमेकी भुरुवाका स्थानीय एक व्यक्तिले पनि उनीहरु, चैतको १८ गते दिउँसो क्वारेन्टाइनमा गएको बताए। चैत्र १८ गते उनीहरु शुरुमा छिमेकमै रहेका आफन्तकोमा आएका थिए, हामीले पटकपटक आग्रह गरेपछि मात्रै उनीहरुलाई क्वारेन्टाइन लगिएको थियो ती छिमेकीले भने। चैत्र २९ गते नै उनीहरुलाई क्वारेन्टाइनबाट छोडेर स्थानीयको जीवनमाथि खेलवाड गरियो। कोरोना संक्रमित पुष्टि भएपछि स्थानीयहरु त्रासमा छन्। संक्रमित महिलाका छोरा कृष्णले पनि आफूहरु चैत्र १७ गते वीरगञ्जबाट बसमा आएको र आएर १८ गतेमात्रै क्वारेन्टाइनमा बसेको बताए। उनले भने चैत्र १८ गते क्वारेन्टाइन आएका हौं, २९ गते हामीलाई घर पठाइ दियो। लम्की चुहा नगरपालिकाका स्वास्थ्य शाखा प्रमुख जयन्ती बिसीले भने संक्रमित महिलाको परिवार चैत्र १६ गते वीरगञ्जबाट हिँडेर चैत्र १७ गते क्वारेन्टाइनमा बसेको दाबी गरिन्। हामीसँग सबै रेकर्ड छ, उनीहरु चैत्र १७ गते क्वारेन्टाइनमा आएका हुन्, २९ गते घर पठाइएको हो बीसीले भनिन्। वीरगञ्जबाट आएको मितिदेखि गणना गर्दा १४ दिन पुगेर हामीले घर पठाएका हौं। मापदण्डमा क्वारेन्टाइनमा बसेको मितिदेखि कम्तीमा १४ दिनसम्म अलग्गै बस्नुपर्ने व्यवस्था छ। स्वास्थ्य शाखा प्रमुख बिसीको भनाईलाई आधार मान्ने हो भने पनि चैत १७ गतेदेखि २९ गतेसम्म १३ दिनमात्रै हुन आउँछ। उनको परिवारलाई १२ दिनमै क्वारेन्टाइनबाट छोडेपछि स्थानीयहरुले जनप्रतिनिधिलाई पुनः खबरदारी गरेका थिए। लम्कीचुहा नगरपालिका वडा नं १ का अध्यक्ष जनकबहादुर बमले पहिलो र्यापिड टेष्ट रिपोर्ट नेगेटिभ आएपछि चैत्र २९ गते नै घर पठाइएको स्वीकारे। संक्रमित महिला क्वारेन्टाइनबाट घर फर्किएपछि कोरोना पोजेटिभ भएको रिपोर्ट आएको थियो। संक्रमित परिवारका १६ जना र ती महिलाको सम्पर्कमा रहेका ३६ जना गरी ५२ जनालाई सोमवारदेखि पुनः क्वारेन्टाइनमा राखिएको छ।"
