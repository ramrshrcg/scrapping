शीर्षक,विवरण
नेपाल आइडल सिजन३ को उपाधि सज्जा चौलागाईंलाई,"काठमाडौं : नेपाल आइडल सिजन३ को उपाधि सज्जा चौलागाईंले उचालेकी छन् । शुक्रबार नेपाल आइडलको स्टुडियोमा भएको ग्राण्ड फिनालेमा सज्जाले उपाधि उचाल्दा फस्ट रनरअप प्रवीण बेडुवाल बने भने सेकेन्ड रनरअपको उपाधि किरणकुमार भुजेलले उचाले । दर्शकले विश्वभरबाट दिएको भोट र निर्णायकको मूल्यांकनका आधारमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले नेपाल आइडलको विजेता घोषणा गरेका हुन्। एपी वान एचडी टेलिभिजनबाट हरेक हप्ता बिहीबार र शुक्रबार प्रसारण हुँदै आएको रियालिटी सो नेपाल आइडल नेपाली सांगीतिक इतिहासको सर्वाधिक रुचाइएको कार्यक्रम हो। प्रतिस्पर्धाको उत्कृष्ट ३ मा सज्जा, प्रवीण र किरणकुमार पुगेका थिए। नेपाल आइडल३ को उपाधिसहित विजेता सज्जाले ५० लाख रुपैयाँ पुरस्कार प्राप्त गरेकी छन् । यसैगरी फस्ट रनरअपले १० लाख र सेकेन्ड रनरअपले पाँच लाख नगद प्राप्त गरेका छन्। आइडलको फिनालेमा सीमित मानिस र दर्शकको उपस्थितिमा विजेता घोषणा गरिएको हो । आइडल प्रोजेक्ट हेड सुरेश पौडेल हुन् । उनका अनुसार कोभिड१९ का कारण ग्रान्ड फिनाले सामान्य तवरमै सञ्चालन गरिएको हो कार्यक्रमको निर्णायक मण्डलमा इन्दिरा जोशी, न्ह्यु वज्राचार्य र कालीप्रसाद बाँस्कोटा रहेका छन्। आइडल टिमकै एक जनामा शुक्रबार कोरोना भाइरस (कोभिड१९) संक्रमण पुष्टि भएपछि आइडल टिमको उपस्थितिमा मात्र कार्यक्रम सम्पन्न भएको हो । मोरङ पथरीकी सज्जा नेपाल आइडलमा छनोट भएसँगै उनको रक पप र भर्सटायल गायकीको चर्चा हुन थालेको थियो । उनको प्रस्तुति र बोल्ड स्वरको हरेक कार्यक्रममा प्रशंसा हुने गर्छ। कक्षा ८ मा पढ्दा स्कुलमा भएको गायन प्रतियोगितामा उनले पहिलो स्थान प्राप्त गरिन्। बाबा मोरङमा र आमा साइप्रसमा भएकी सज्जा आफ्नो भाइसँगै हुर्किएकी हुन्। ठमेल, दरबारमार्ग तथा कमलपोखरी क्षेत्रमा रहेका लाउन्जहरूमा उनी लाइभ गीत गाउने गर्थिन्। उनको दी लोडिङ नामक ब्यान्ड थियो। कलेज पढ्दै, लाइभ गीत गाउँदै उनको दैनिकी चलिरहेको थियो। लाउन्जहरूमा हिन्दी, रक र अंग्रेजी गीत बढी गाउनुपथ्र्यो। तीनदेखि चार घण्टा निरन्तर गीत गाउनुपथ्र्यो। पहिलो पटक उनले फ्लेवर्स रेस्टुरेन्ट तारागाउँमा गाएकी थिइन्। गाएर कमाएको पहिलो कमाइ पाँच सय रपैयाँ थियो। उनका आमाबुवाले गाउन सधैं सहयोग गर्छन्। ब्याचलर्सकी विद्यार्थी सज्जा नेपाल आइडल सिजन३ को अडिसनले यता तानिएकी हुन्। सुरुमा उनले डिजाइनर बन्ने सपना बोकेकी थिइन् तर गीतले उनलाई पछ्याइरह्यो। गायनमै अगाडि बढ्छु भन्ने त थिएन तर लाइभ गायन र नेपाल आइडलले उनलाई गायनबाट अलग हुन नसक्ने बनायो। नेपाल आइडलमा अरूले गाएको सुन्दा यत्तिको त म पनि गाउन सक्छु भन्ने लाग्थ्यो उनलाई। गायक सविन राईकी फ्यान सज्जा नेपाल आइडलले आफूलाई संगीतसँग अझ नजिक बनाएको बताउँछिन्। फस्ट रनरअप प्रवीण बेडुवाल बर्दिया राजापुरका प्रवीण नेपाल आइडल सिजन३ का फस्ट रनरअप बने। शास्त्रीय संगीतका विद्यार्थी बेडुवाल जब नेपाल आइडलको स्टेजमा उत्रन्थे गायन अवधिभर गीतमै डुब्थे। हरेक इपिसोडमा अब्बल गाउने प्रवीण शान्त स्वभावका छन्। उनी भारतको तमिलनाडुमा हुर्किएका हुन्। इन्डियन आर्मीमा आबद्ध उनका बुवाले गायनका लागि उनलाई कहिल्यै सहयोग गरेनन्। उनका बुवाले प्रवीण पनि आर्मीमै जागिर खाउन भन्ने सोच्थे। बुवाले भनेपछि कसैले पनि नाइँ भन्न सक्दैनथे। प्रवीण गाउन नछाड्ने, उनका बुवाले गीत गाएको सुन्न नसक्ने। बुवाले एक दिन प्रवीण सामु एउटा प्रस्ताव राखे। प्रवीण कि गाउन छाडिदे कि घर ? प्रवीणले घर नै छाडिदिए। त्यसपछि हजुरआमासँग बसे। उनका हजुरबुवा सानोमै भारत पसेका थिए। उतै व्यापार गरे। छोराछोरी उतै हुर्काए। तर पनि उनलाई भनिरहन्थे, यो हाम्रो ठाउँ होइन है। नेपालमै फर्कनुपर्छ, केही गर्नुपर्छ। नेपालमै सरकारी जागिर खानुपर्छ भन्ने सोच थियो। हजुरबुवा आफ्नै देशमा काम गर्न उक्साउँथे। यसैले पनि प्रवीणमा नेपालमै केही गनुपर्छ भन्ने भावना जागेको थियो। प्रयाग संगीत विश्वविद्यालय इलाहाबादबाट शास्त्रीय संगीतमा उनले ब्याचलर्स गरेका छन्। संगीतलाई अगाडि बढाउने भन्दै उनी नेपाल पनि आएका थिए तर यहाँको वातावरण राम्रो लागेन उनलाई। उनी तमिलनाडु नै फर्किए। त्यहाँ गएपछि पनि उनी गीतसंगीतमै निरन्तर लागिरहे। उनलाई परिपक्व गायक बन्नु थियो। बुटवल अडिसन हुँदा उनी चितवनमा थिए। नेपाली गीतसंगीत सुनेर हुर्किएका प्रवीण नेपाली भाषाका गीत पनि उत्तिकै राम्रो गाउँथे। उनका नेपाली साथीले नेपाल आइडलमा जाने सल्लाह दिए। उनी पहिलो टेकमै छनोट भए। सेकेन्ड रनरअप किरणकुमार भुजेल महोत्तरी बर्दिबासका किरणकुमार भुजेल सेकेन्ड रनरअप बने। उनी वाइल्ड कार्ड इन्ट्रीमार्फत नेपाल आइडलमा पुनः भित्रिएका हुन्। उनले सबै कार्यक्रममा दमदार प्रस्तुति दिएका छन्। उनी केही वर्षदेखि नेपाली संगीतमा संघर्ष गरिरहेका थिए। सामान्य किसान परिवारमा हुर्किएका किरणलाई संगीत सिक्ने रहरले संघर्ष र अभावको बाटोमा लामै हिँडाएको छ। नेपाल आइडल आउनुअघि नै उनले केही गीत सार्वजनिक गरिसकेका थिए। कुशल गायक बन्ने सपनाले उनलाई अभावको बाटो पार गर्न हौसला दियो। गाउँमा भैंसी चराउन जाँदा होस् या धान रोप्न खेत पस्दा होस् उनले दाजु सुमनसँगै गीत गाउने अभ्यास गर्थे। इन्डियन च्यानलमा आउने सांगीतिक रियालिटी सो हेरेर उनले नेपालमा पनि यस्तै स्टेज होस् भन्ने कल्पना गर्थे। नेपाल आइडललाई सुरुआतदेखि नै पछ्याएका भुजेल पहिलो सिजनमा थिएटर राउन्डसम्म पुगेर बाहिरिएका थिए। पिठ्यूँमा स्याउलाको भारी बोलको कर्णप्रिय गीत गाउँदै सिजन३ को अडिसनमा छनोट भएका थिए।"
विप्लवका बागलुङ जिल्ला सदस्य चैतन्य पक्राउ,बागलुङ : नेत्रविक्रम चन्द विप्लव नेतृत्वको नेकपा बागलुङका जिल्ला सदस्य केशव न्युरे चैतन्यलाई प्रहरीले पक्राउ गरेको छ। पार्टीको ताराखोला गाउँ जनपरिषद प्रमुख समेत रहेका निउरेलाई बिहीबार राति उनकै घरबाट प्रहरीले पक्राउ गरेको परिवारले जनाएको छ। निउरेको घर ताराखोला गाउँपालिका वडा नम्बर ५ मदमडाँडा हो। पार्टी जिल्ला सदस्य तथा गाउँ परिषद प्रमुख भए पनि पछिल्लो समय न्युरे पार्टी गतिविधिमा सक्रिय नभएको चर्चा थियो। बेलुका खाना खाएर घरमै बसेका बेला प्रहरी पोशाक बिना आएको प्रहरिले राती ८ बजे पक्रेर लगेको उनकी श्रीमती सरस्वती कंडेल न्युरेले जानकारी दिइन्। उनले आफ्ना श्रीमान कुनै प्रतिबन्धित गतिविधिमा नलागेको र राजनीतिक आस्था राखेकै आधारमा प्रहरी प्रशासनले दुख दिएको भन्दै तत्काल रिहाई गर्ने वातावरण मिलाईदिन प्रशासन तथा अधिकारकर्मीसँग माग गरेकी छन्। जिल्ला प्रहरी कार्यालयका डिएसपी राजेन्द्र रेग्मीले पनि पक्राउ गरेको पुष्टि गरे। विप्लव नेतृत्वको नेकपाको चन्दा संकलनमा सम्लग्न रहेको उजुरीका आधारमा पक्राउ गरिएको र अनुसन्धान जारी रहेको उनले बताए।
न्युजिल्याण्डकी प्रधानमन्त्रीले आफ्नो लागि आफैँ बनाइन् मास्क,न्युजिल्याण्ड : न्युजिल्याण्डकी प्रधानमन्त्री जकिन्दा अर्डेनले आफ्नो लागि आफैँ मास्क तयार गरेको बताएकी छन् । आगामी सातादेखि देशभर मास्क अनिवार्य गरिएसँगै उनले आफ्ना लागि आफैँ मास्क तयार गरेको बताएकी हुन् । विश्वभर कोरोनाभाइरसको महामारीले विकराल रुप लिइरहँदा ५० लाख जनसंख्या भएको न्युजिल्याण्डमा भने समुदायमा अझै फैलन पाएको छैन । प्रधानमन्त्री अर्डेनले फेसबुक मार्फत पनि कोरोनाभाइरसको संक्रमण रोक्न आफ्नो लागि मास्क बनाएको बताएकी थिइन् । हामीले कुरा गरेकोमध्ये एउटा कुरा अनुहार छोप्ने थियो । र कसरी आफ्नै घरमा बनाउने ? अर्डेनले भनिन् । उनले आफ्नै घरमा बनाएको भनिएको घरेलु मास्क रातो रंगको छ । जुन उनले पहिलो पटक बुनेको बताएकी छन् । यही शुक्रबार मात्र्र न्युजिल्याण्डमा जम्मा पाँच जना नयाँ कोरोना संक्रमित थपिएका छन् । साथै विदेशबाट आएका सात क्वारेन्टाइनमा पठाइए । देशभर हालसम्म १ हजा र ४ सय जनामा कोरोना संक्रमण पुष्टि भएको छ । साथै २२ जनाको मृत्यु भएको छ । कोरोनालाई व्यवस्थित रुपमा नियन्त्रण गर्न सकिएको देशमध्ये न्युजिल्याण्ड एक हो ।
नेपाल आइडल सिजन ३ को फाइनल (लाइभ),"काठमाडौं : देशले आज तेस्रो नेपाल आइडल प्राप्त गर्दैछ। शुक्रबार स्टुडियोमा आयोजना हुने गायन रियालिलिटी सो नेपाल आइडल३ को ग्रान्ड फिनालेमा यसको विजेता घोषणा गरिने छ। विभिन्न इलिमिनेसन राउन्ड पार गर्दै उत्कृष्ट ३ मा पुगेकामध्येबाट तेस्रो नेपाल आइडल घोषणा हुन लागेको हो। एपी वान एचडीबाट हरेक हप्ता बिहीबार र शुक्रबार प्रसारण हुँदै आएको यो रियालिटी सो नेपाली सांगीतिक इतिहासको सर्वाधिक रुचाइएको कार्यक्रम हो। प्रतिस्पर्धाको उत्कृष्ट ३ मा सज्जा चौलागाईं, प्रवीण बेडुवाल र किरणकुमार भुजेल पुगेका छन्। हजारौंबाट छानिएर उत्कृष्ट ३ मा पर्न सफल भएका उनीहरूले पाएको भोटको आधारमा विजेता चयन हुनेछ। विजेताले नेपाल आइडल३ को उपाधिसहित ५० लाख रुपैयाँ पुरस्कार प्राप्त गर्नेछ। यसैगरी फस्ट रनरअपले १० लाख र सेकेन्ड रनरअपले पाँच लाख नगद प्राप्त गर्नेछन्। अन्य हप्ताको कार्यक्रम जस्तै शुक्रबारको कार्यक्रममा सीमित मानिस र दर्शकको उपस्थितिमा नेपाल आइडल३ को विजेता घोषणा गरिने प्रोजेक्ट हेड सुरेश पौडेलले जानकारी दिए। पौडेलका अनुसार कोभिड१९ का कारण ग्रान्ड फिनाले सामान्य तवरमै सञ्चालन गर्न लागिएको हो। लकडाउन भएको थिएन भने गत चैतमै कार्यक्रम सम्पन्न भइसक्थ्यो। कोरोनाका कारण रोकिएको कार्यक्रम करिब तीन साताअघि पुनः सुरु भएको थियो। कार्यक्रमको निर्णायक मण्डलमा इन्दिरा जोशी, न्ह्यु वज्राचार्य र कालीप्रसाद बाँस्कोटा रहेका छन्। नेपाल आइडल यस्तो एउटा मञ्च हो जसले हर कोहीलाई अवसर दिन्छ। यसले दूरदराजमा लुकेर रहेका प्रतिभालाई अगाडि बढ्न समान अवसर दिन्छ। नेपाली सांगीतिक इतिहासमा बेग्लै उचाइ कायम गरेको नेपाल आइडल हरेकको सपना हो। यसअघि बुद्ध लामा र रवि ओडले यो उपाधि चुमिसकेका छन्। उत्कृष्ट तीन प्रतिस्पर्धी सज्जा चौलागाईं मोरङ पथरीकी सज्जा चौलागाई नेपाल आइडलकी उत्कृष्ट प्रतियोगी हुन्। नेपाल आइडलमा छनोट भएसँगै उनको रक पप र भर्सटायल गायकीको चर्चा हुन थाल्यो। उनको प्रस्तुति र बोल्ड स्वरको हरेक कार्यक्रममा प्रशंसा हुने गर्छ। कक्षा ८ मा पढ्दा स्कुलमा भएको गायन प्रतियोगितामा उनले पहिलो स्थान प्राप्त गरिन्। बाबा मोरङमा र आमा साइप्रसमा भएकी सज्जा आफ्नो भाइसँगै हुर्किएकी हुन्। ठमेल, दरबारमार्ग तथा कमलपोखरी क्षेत्रमा रहेका लाउन्जहरूमा उनी लाइभ गीत गाउने गर्थिन्। उनको दी लोडिङ नामक ब्यान्ड थियो। कलेज पढ्दै, लाइभ गीत गाउँदै उनको दैनिकी चलिरहेको थियो। लाउन्जहरूमा हिन्दी, रक र अंग्रेजी गीत बढी गाउनुपथ्र्यो। तीनदेखि चार घण्टा निरन्तर गीत गाउनुपथ्र्यो। प्हिलो पटक उनले फ्लेवर्स रेस्टुरेन्ट तारागाउँमा गाएकी थिइन्। गाएर कमाएको पहिलो कमाइ पाँच सय रपैयाँ थियो। उनका आमाबुवाले गाउन सधैं सहयोग गर्छन्। ब्याचलर्सकी विद्यार्थी सज्जा नेपाल आइडल सिजन३ को अडिसनले यता तानिएकी हुन्। सुरुमा उनले डिजाइनर बन्ने सपना बोकेकी थिइन् तर गीतले उनलाई पछ्याइरह्यो। गायनमै अगाडि बढ्छु भन्ने त थिएन तर लाइभ गायन र नेपाल आइडलले उनलाई गायनबाट अलग हुन नसक्ने बनायो। नेपाल आइडलमा अरूले गाएको सुन्दा यत्तिको त म पनि गाउन सक्छु भन्ने लाग्थ्यो उनलाई। गायक सविन राईकी फ्यान सज्जा नेपाल आइडलले आफूलाई संगीतसँग अझ नजिक बनाएको बताउँछिन्। हरेक प्रतियोगी एकसे एक भएकाले आफू नै विजेता बन्नेमा ढुक्क भने छैनन् उनी। टप फाइभमा पुग्नु पनि ठूलो उपलब्धि हो, उनले सुनाइन्। प्रवीण बेडुवाल बर्दिया राजापुरका प्रवीण नेपाल आइडल सिजन३ का अब्बल प्रतियोगी हुन्। कार्यक्रममा उनको स्वर र प्रस्तुतिले निर्णायक तथा दर्शकको मन जितेको छ। शास्त्रीय संगीतका विद्यार्थी बेडुवाल जब नेपाल आइडलको स्टेजमा उत्रन्छन् उनी आफूलाई नै बिर्सन्छन्। गायन अवधिभर गीतमै डुब्छन्। हरेक इपिसोडमा अब्बल गाउने प्रवीण शान्त स्वभावका छन्। उनी भारतको तमिलनाडुमा हुर्किएका हुन्। इन्डियन आर्मीमा आबद्ध उनका बुवाले गायनका लागि उनलाई कहिल्यै सहयोग गरेनन्। उनका बुवाले प्रवीण पनि आर्मीमै जागिर खाओस् भन्ने सोच्थे। बुवाले भनेपछि कसैले पनि नाइँ भन्न सक्दैनथे। प्रवीण गाउन नछाड्ने, उनका बुवाले गीत गाएको सुन्न नसक्ने। बुवाले एक दिन प्रवीण सामु एउटा प्रस्ताव राखे। प्रवीण कि गाउन छाडिदे कि घर ? प्रवीणले घर नै छाडिदिए। त्यसपछि हजुरआमासँग बसे। उनका हजुरबुवा सानोमै भारत पसेका थिए। उतै व्यापार गरे। छोराछोरी उतै हुर्काए। तर पनि उनलाई भनिरहन्थे, यो हाम्रो ठाउँ होइन है। नेपालमै फर्कनुपर्छ, केही गर्नुपर्छ। नेपालमै सरकारी जागिर खानुपर्छ भन्ने सोच थियो। हजुरबुवा आफ्नै देशमा काम गर्न उक्साउँथे। यसैले पनि प्रवीणमा नेपालमै केही गनुपर्छ भन्ने भावना जागेको थियो। प्रयाग संगीत विश्वविद्यालय इलाहाबादबाट शास्त्रीय संगीतमा उनले ब्याचलर्स गरेका छन्। संगीतलाई अगाडि बढाउने भन्दै उनी नेपाल पनि आएका थिए तर यहाँको वातावरण राम्रो लागेन उनलाई। उनी तमिलनाडु नै फर्किए। त्यहाँ गएपछि पनि उनी गीतसंगीतमै निरन्तर लागिरहे। उनलाई परिपक्व गायक बन्नु थियो। नेपाल आइडल सिजन३ को अडिसन चलिरहेको थियो। बुटवल अडिसन हुँदा उनी चितवनमा थिए। नेपाली गीतसंगीत सुनेर हुर्किएका प्रवीण नेपाली भाषाका गीत पनि उत्तिकै राम्रो गाउँथे। उनका नेपाली साथीले नेपाल आइडलमा जाने सल्लाह दिए। उनी पहिलो टेकमै छनोट भए। काँचो फलफूल बजारमा लग्यो भने कसैले किन्दैन भन्ने विचार राख्ने प्रवीण परिपक्व बनेर मात्रै संगीतमा आउनपर्छ भन्ने सोच राख्थे। यसैले पनि निकै मेहनत गरिरहेका छन्। त्यसैले त उनका हरेक प्रस्तुति अब्बल हुने गर्छन्। उनलाई जित्नै पर्छ भन्ने लाग्दैन। नेपाल आइडल एउटा उचित प्लेटफर्म भएकाले यहाँसम्म पुग्नु नै आफ्ना लागि विशेष उपलब्धि भएको ठान्छन् उनी। किरणकुमार भुजेल महोत्तरी बर्दिबासका हुन्, किरणकुमार भुजेल। उनी वाइल्ड कार्ड इन्ट्रीमार्फत नेपाल आइडलमा पुनः भित्रिएका हुन्। पुनरागमसँगै उनले कार्यक्रममा तहल्का पिटिरहेका छन्। उनले सबै कार्यक्रममा दमदार प्रस्तुति दिएका छन्। उनी केही वर्षदेखि नेपाली संगीतमा संघर्ष गरिरहेका थिए। सामान्य किसान परिवारमा हुर्किएका किरणलाई संगीत सिक्ने रहरले संघर्ष र अभावको बाटोमा लामै हिँडएको छ। नेपाल आइडल आउनुअघि नै उनले केही गीत सार्वजनिक गरिसकेका थिए। कुशल गायक बन्ने सपनाले उनलाई अभावको बाटो पार गर्न हौसला दियो। गाउँमा भैंसी चराउन जाँदा होस् या धान रोप्न खेत पस्दा होस् उनले दाजु सुमनसँगै गीत गाउने अभ्यास गर्थे। इन्डियन च्यानलमा आउने सांगीतिक रियालिटी सो हेरेर उनले नेपालमा पनि यस्तै स्टेज होस् भन्ने कल्पना गर्थे। आज उनको त्यो सपाना नेपाल आइडलले साकार पारिदिएको छ। नेपाल आइडललाई सुरुआतदेखि नै पछ्याएका भुजेल पहिलो सिजनमा थिएटर राउन्डसम्म पुगेर बाहिरिएका थिए। पिठ्यूँमा स्याउलाको भारी बोलको कर्णप्रिय गीत गाउँदै सिजन ३ को अडिसनमा छनोट भएका थिए उनी।"
देशभर ७१ पत्रकारमा कोरोना सङ्क्रमण,"काठमाडौं : नेपालमा शुक्रबारसम्म ७१ जना पत्रकारमा कोरोना सङ्क्रमण पुष्टि भएको छ। सुदूरपश्चिमबाहेक बाँकी ६ प्रदेशका ७१ जना पत्रकारमा कोरोना सङ्क्रमण पुष्टि भएको नेपाल पत्रकार महासङ्घले जनाएको छ। प्रदेश नं १ मा १३ जना पत्रकार कोरोना सङ्क्रमित भएका छन्। तीमध्ये मोरङका १२ र उदयपुरका एक जना रहेका छन्। त्यस्तै प्रदेश नं २ मा २७ जना पत्रकार सङ्क्रमित भएका छन्। तीमध्ये पर्साका १३, बाराका चार, धनुषाका दुई, सप्तरीका तीन, सर्लाहीका तीन, महोत्तरीका एक र रौतहटका एक जना रहेका छन्। बागमती प्रदेशमा ११ जना पत्रकार सङ्क्रमित भएका छन्। तीमध्ये काठमाडौँका ९ र ललितपुरका दुई जना रहेका छन्। यसैगरी गण्डकी प्रदेशमा आठजना पत्रकार सङ्क्रमित भएका छन्। तीमध्ये कास्कीका एक र नवलपुरका सात जना रहेका छन्। प्रदेश नं ५ मा ११ जना पत्रकार सङ्क्रमति भएका छन्। तीमध्ये बाँकेका दुई, बर्दियाका एक, कपिलवस्तुका छ र रुपन्देहीका दुई जना रहेका छन्। त्यस्तै कर्णाली प्रदेशको दैलेखमा एकजना पत्रकार सङ्क्रमित भएको महासङ्घका महासचिव रमेश विष्टले जानकारी दिए। उनले सङ्क्रमितमध्ये केही निको भइसकेका छन् भने केही उपचाररत अवस्थामा रहेको जानकारी दिए। कार्यस्थलमा गई खटिने पत्रकार, फोटो पत्रकार सङ्क्रमणको उच्च जोखिममा रहेका छन्। महासङ्घले सङ्क्रमणको उच्च जोखिमका बीच फिल्डमा खटिने सञ्चारकर्मीहरुको निःशुल्क पिसीआर परीक्षणको व्यवस्थाका साथै उपचाररत सबै पत्रकारहरुको उपचारको सहज व्यवस्था गर्न सरकारसँग माग गरेको उनको भनाइ छ। महासङ्घले महामारीको विषम परिस्थितिमा आफ्नो पेशागत धर्म निर्वाहका क्रममा संवेदनशील भई पूर्वसतर्कताका सम्पूर्ण स्वास्थ्य सुरक्षाका उपायहरु अवलम्बन गर्दै स्वास्थ्य सुरक्षालाई उच्च प्राथमिकतामा राखेर मात्रै काम गर्न समेत अपील गरेको छ। रासस"
हिरो मोटोकर्पको सुपर स्प्लेन्डर बजारमा,"काठमाडौं : हिरो मोटोकर्पले थप सुरक्षासहितको परिष्कृत सुपर स्प्लेन्डर नेपाली बजारमा ल्याएको छ । नयाँ सुपर स्प्लेन्डर थप सुरक्षित र एकीकृत ब्रेक प्रणाली(आईबीएस) सहितको छ। आईबीएस एक परिष्कृत सुरक्षा विशेषता हो, जसले पछाडिको ब्रेक लगाउँदा अगाडि र पछाडिको ब्रेकका बीचमा ब्रेक लगाउन सक्षम बनाउँछ। यो बाइक देशभरिका हिरो मोटरसाइकलको आधिकारिक शोरुममा पाइने कम्पनीले जनाएको छ । कम्पनीले यो बाइकको मूल्य १ लाख ९८ हजार रुपैयाँ तोकेको छ । यो बाइकमा सेल्फ ड्रम एलोय ह्वील छ।सुपर स्प्लेन्डर भारतको जयपुरस्थित हिरो मोटोकर्पको अत्याधुनिक अनुसन्धान तथा विकास केन्द्र (आरएन्डडी केन्द्र) इनोभेसन एन्ड टेक्नोलोजी केन्द्रमा डिजाइन र विकसित गरिएको कम्पनीले जनाएको छ । हिरो मोटोकर्पको ग्लोबल बिजनेसका प्रमुख रजत भार्गवले भने,नेपालमा हाम्रा ग्राहकका लागि आईबीएसको साथ सुपर स्प्लेन्डर बजारमा ल्याउन पाउँदा हामीलाई खुसी लागेको छ। सुपर स्प्लेन्डर देशको सबैभन्दा लोकप्रिय मोटरसाइकलमध्ये एक हो। यो भावना र ब्रान्ड प्रतिको विश्वास अझै बढ्नेछ । यो बाइकमा एयर कुल्ड, फोरस्ट्रोक एकल सिलिन्डर र १२४७ सीसी इन्जिन छ। यो बाइकले ७०० आरपीएममा ६७२ केडब्लू (९० बीएचपी)को अधिकतम पावर आउटपुट उत्पादन गर्छ भने ४००० आरपीएममा १०३५ एनएमको अधिकतम टर्क उत्पादन गर्छ। कम्पनीका अनुसार बाइक ९० किलोमिटर प्रतिघण्टा अधिकतम गति दिन्छ । बाइकमा साइड स्ट्यान्ड इन्डिकेटर, १८ इन्च चौडा एलोय व्हील्स, आरामदायक सीट प्रोफाइल, १३ लिटरको इन्धन ट्यांकी र ट्यांकी मुनि अतिरिक्त भण्डारणका लागि युटिलिटी बक्ससमेत छ । यो बाइक पाँच विभिन्न रंगमा उपलब्ध रहेको कम्पनीले जनाएको छ ।"
सालो अपहरण गरेर १० लाख फिरौती माग्ने भिनाजु पक्राउ,"नेपालगन्ज : आफ्नै सहोदर सालो अपहरण गरेर १० लाख रुपैयाँ फिरौती माग्ने एक जनालाई बाँके प्रहरीले पक्राउ गरेको छ भने अपहरणको ३ दिनपछि बालकको सकुशल उद्दार गरेको छ। जिल्ला प्रहरी कार्यालय बाँकेका प्रमुख एसपी ओमबहादुर रानाका अनुसार बाँके जिल्ला खजुरा गाउँपालिका ५ रजनवा गाउँका १३ वर्षका बालक इसहाक जाकिर भन्ने इन्तजार खाँलाई उनका भिनाजु नेपालगन्ज उपमहानगरपालिका १६ जयसपुरका २७ वर्षका कल्लु भन्ने कलिम खाँले ९ भदौमा अपहरण गरेका थिए। खजुरा५ को रजनवा गाउँमा मोहर्रमको रमाइलो हेर्न गएको बेला बालकलाई अपहरण गरी जयसपुरस्थित आफ्नै घरमा बन्धक बनाएर फिरौती मागेको एसपी रानाले प्रष्ट पारे। बालकलाई बन्धक बनाएर हिन्दी भाषा प्रयोग गरी पीडितकोे परिवारसँग १० लाख रुपैयाँ फिरौती मागेको खबर पाएपछि हामीले खजुरा गाउँपालिकाको धनौलीबाट अभियुक्तलाई पक्राउ गर्न सफल भयौं। ११ भदौमा जानकी गाउँपालिका५ बुढिया गाउँमा पीडित बालकको फुपुको घरमा लगेर छोडेको अवस्थामा फेला पारेर उद्दार गर्यौं। प्रहरीले अभियुक्त खाँबाट अपहरण गर्न प्रयोग भएको भे ४ प २३४४ नम्बरको सुजुकी कम्पनीको मोटरसाइकल एउटा र फिरौती माग्न प्रयोग भएको मोबाइल एक थान बरामद गरेको जनाएको छ। पीडित बालकको परिवारले १० भदौमा जग्गा किन्नका लागि ४ लाख ८५ हजार रुपैयाँ जम्मा गरेको थाहा पाएपछि पैंसाकै लागि अपहरण गरेको देखिन्छ, एसपी रानाले भने, बालक अपहरणका २४ घण्टापछि मात्र प्रहरीमा खबर आयो। प्रहरीले खोजतलास जारी राखेको थाहा पाएपछि बालकलाई फुपुको घरमा लगेर छोडेको प्रहरीले जनाएको छ।"
सबै स्थानीय तहमा अस्पताल बन्ने : उपकरण खरिदका लागि ६४ करोड निकासा,"काठमाडौं : सबै स्थानीय तहमा अस्पताल बन्ने भएका छन्। शुक्रबार स्वास्थ्य तथा जनसंख्या मन्त्रालयले सबै स्थानीय तहमा अस्पताल सेवा प्रारम्भ गर्ने निर्णय गरेको हो। स्वास्थ्यमन्त्री भानुभक्त ढकालका अनुसार अस्पताल नभएका ६४९ तहमा पाँच शैय्याको अस्पताल तत्काल सुरु हुनेछ। मन्त्रालयले तत्काल अस्पताल सञ्चालन गर्न आवश्यक पर्ने औजार र उपकारण खरिदका लागि शुत्रबार मात्र ६४ करोड निकासा गरेको छ। यसरी सञ्चालन हुने अस्पतालमा तत्काल कम्तिमा एक एमबीबीएस चिकित्सक, दुई नर्स र अन्य स्वास्थ्यकर्मी रहनेछन्। चिकित्सक, नर्स र स्वास्थ्यकर्मीको व्यवस्थापन स्थानीय तहले गर्नेछ। मन्त्रालयले अस्पताल कहाँ सञ्चालन गर्ने भन्ने निर्णय गर्ने अधिकारसमेत स्थानीय तहलाई नै दिएको छ। त्यसैगरी सरकारले निजी अस्पताललाई कोभिड१९ अस्पतालको रुपमा व्यवस्थापर्ने गर्ने नीतिगत निर्णयसमेत गरेको छ। निजी तथा सामुदायिक अस्पताललाई कोभिड अस्पतालको रूपमा व्यवस्थापन गर्ने गरी स्वास्थ्य तथा जनसंख्या मन्त्री भानुभक्त ढकालले नीतिगत निर्णय गर्नुभएको छ, स्वास्थ्यमन्त्री ढकालका प्रेस संयोजक माधव तिवारीले भने।"
प्रदेश १ मा ७४ संक्रमित थपिए : विराटनगरमा साउन यताकै कम संक्रमित,"विराटनगर : प्रदेश १ मा शुक्रबार कोरोना भाइरस (कोभिड१९) ७४ संक्रमित थपिएका छन्। विराटनगरमा भने साउन महिनायताकै सबैभन्दा कममा संक्रमण पुष्टि भएको छ। एक हजार तीन सय २७ जनाको पीसीआर परीक्षण गर्दा २१ महिला र ५३ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ। एक हजार दुई सय ५३ जनाको रिपोर्ट नेगेटिभ आएको छ। प्रदेशमा सबैभन्दा बढी कोरोनाबाट प्रभावित बनेको विराटनगर महानगरपालिकामा साउनयताकै कम संक्रमित भेटिएका छन्। प्रदेशको राजधानी र मोरङको सदरमुकामसमेत रहेको विराटनगरमा शुक्रबार दुई महिला र पाँच पुरुष गरेर सात जनामा मात्रै संक्रमण पुष्टि भयो। यसअघि विराटनगरमा दैनिक २५ देखि ९६ जनासम्म संक्रमित भेटिने गरेका थिए। विराटनगरमा हालसम्म संक्रमितको संख्या नौ सय ४५ पुगेको महानगरले जनाएको छ। शुक्रबार नयाँ थपिएका संक्रमितमा सबैभन्दा बढी सुनसरीका ४१ छन्। मोरङ र झापामा १४१४, संखुवासभामा दुई, पाँचथरमा एक र प्रदेश १ बाहिरका दुई रहेको जानकारी मन्त्रालयले दिएको छ। मन्त्रालयका अनुसार सुनसरीको इनरुवामा छ महिला, १४ पुरुष, धरानमा पाँच महिला, चार पुरुष, इटहरीमा पाँच पुरुष, देवानगञ्जमा दुई महिला, दुई पुरुष र कोशी गाउँपालिकामा तीन पुरुषको रिपोर्ट पोजेटिभ आएको छ। विराटनगरबाहेक मोरङको, लेटाङमा एक महिला, एक पुरुष, सुन्दरहरैँचा र रंगेलीमा दुईदुई जना पुरुषमा संक्रमण पुष्टि भएको छ। झापाको कमलगाउँपालिकामा दुई महिला, सात पुरुष, मेचीनगरमा तीन पुरुष, हल्दीबारीमा एक पुरुष, शिवसताक्षीमा एक महिलामा कोरोना देखिएको छ। संखुवासभाको पाँचखपनमा एक पुरुष, खाँदबारीमा एक महिला, पाँचथरको फाल्गुनन्दमा एक पुरुष र प्रदेश १ बाहिरका एक महिला र एक पुरुषको रिपोर्ट पोजिटिभ आएको मन्त्रालयले जनाएको छ। प्रदेश १ मा कोरोना संक्रमितको संख्या हालसम्म तीन हजार एक सय चार पुगेको छ। मन्त्रालयका अनुसार हालसम्म ८५ हजार दुई सय दुई जनाको पीसीआर परीक्षण भएकोमा ८५ हजार ९८ जनाको रिपोर्ट नेगेटिभ आएको छ। प्रदेश १ मा थप तीन जना कोरोना संक्रमितको मृत्यु भएको छ। झापाको कमल गाउँपालिकाका एक वृद्ध पुरुष, मोरङको बेलबारीकी एक महिला र सिरहाको लहान घर भई विराटनगरमा बस्दै आएकी एक महिलाको बिहीबार मृत्यु भएको हो। प्रदेश १ मा प्रदेशभित्र र बाहिरका गरेर मृत्यु हुनेको संख्या २८ पुगेको छ। मृत्यु हुनेमध्ये प्रदेश १ स्थायी ठेगाना भएका २० र अन्य आठ जना रहेको जानकारी मन्त्रालयले दिएको छ। प्रदेश १ मा शुक्रबार २० जना उपचारपछि कोरोना जित्दै डिस्चार्ज भएका छन्। कोशी अस्पताल कोभिड१९ उपचार केन्द्र विराटनगरबाट १६, बीपी कोइराला स्वास्थ्य विज्ञान प्रतिष्ठान धरानबाट दुई र विराट शिक्षण अस्पताल आइसोलेसन केन्द्रबाट दुई डिस्चार्ज भएका छन्। प्रदेश १ मा हालसम्म एक हजार पाँच सय १६ जना डिस्चार्ज भइसकेका छन्।"
"८४ वर्षे हट हजुरबा, जो अझै युवतीसँगै र्याम्पमा हिँड्छन् !","बेइजिङ : ८४ वर्षीय वृद्धको दैनिकी कस्तो हुनसक्छ ? बिहान ढिला उठ्नु, बगैँचामा डुल्नु, छतमा टहल्नु, दिउसो सुत्नु आदि । तर वाङ डेसुन नामका चिनियाँ कलाकारको तन्दुरुस्ती लोभलाग्दो छ । खासमा उनी एक आम कलाकार थिए, तर कठिन मेहनत गरेर उनले ८० वर्षको उमेरमा आफूलाई एक चर्चित फेशन मोडेलको रुपमा स्थापित गरे । यतिसम्म कि, ८४ वर्षको उमेरमा पनि हरेक दिन ३ घण्टासम्म फिटनेसको लागि समय दिन्छन् । रोचक त के भने, उनले अघिल्लो वर्ष मात्रै भर्खरका युवा युवतीहरुसँगै र्याम्पमा क्याटवक गर्न भ्याए । वाङ जतिबेला ८० वर्षको थिए, चाइना फेशन वीक२०१५मा उनी एक आकर्षक प्रतिष्पर्धी बनेका थिए । सेतो र लामो कपाल उनको नांगो काँध पछाडिबाट हावामा फैलिएको भिन्न दृश्यले साँच्चिकै उनलाई हेर्नेको भीड नै लाग्यो । त्यसपछि तै वाङ रातारात चर्चामा आएका थिए । मौलिक कपडाबाट बनेको सुरुवालमा उनले सुगठित अर्धनग्न शरीर प्रदर्शन गर्दा उनको उपमा नै बन्यो, हटेस्ट ग्रान्डपा । त्यसो त, चिनियाँ अब्बल फेशन डिजाइनरमध्ये कसैले पनि यी हजुरबाको बारेमा केही सोचेका थिएनन् । तर हु शेगुआङले जब वाङलाई एक तस्बिरमा देखे, त्यसपछि नै उनले फेशन शो मा उतार्ने प्रयास गरेका थिए । वाङ उत्तरपूर्वी चिनियाँ सहर शेन्याङमा १९३६ मा जन्मिएका थिए । युवावस्थासँगै उनले रंगमञ्चमा काम गर्न थाले । उनी बिस्तारै मार्सल आर्ट्सतिर पनि सक्रिय हुन थाले । साथै फर्बिडन किंगडम सहितका केही हलिउड फिल्ममा पनि । वाङ ५० वर्षको उमेरमा मात्रै जीम जान थालेका थिए । खासमा उनी अभिनयका लागि शरीरको आकार बढाउने सोचमा सुरुमा जीम गर्न थालेका थिए । मान्छेहरु मजस्तो वृद्धले पनि मसल बनाउन सक्छ भन्ने देख्दा अचम्म मान्छन्, वाङले २०१५ मा नै सिएनएनसँग भनेका थिए, ३० वर्षदेखि हरेक दिन मैले कहिल्यै तालिम रोकेको छैन । रोचक त के भने, उनले ४० वर्षको उमेरमा अंग्रेजी सिके । ६५ वर्षको उमेरमा घोडचढी र ७८ वर्षको उमेरमा मोटर बाइक सिके । सामान्यतः ५० देखि ६० वर्षको उमेरमा मानिसहरु रिटायर्ड हुन्छन् । तर वाङको सवालमा यो करिअर सुरु गर्ने समय जस्तै भयो । अहिले पनि सक्रिय उनी अधिकांश युवाका लागि प्रेरणाको पात्र बन्ने गरेका छन् ।"
"भक्तपुरमा मृत्युपछि कोरोना पुष्टि, मृतकको संख्या ५ पुग्यो",भक्तपुर : भक्तपुरमा शुक्रबार पुनः एकजनामा मृत्युपछि कोरोना भाइरस संक्रमण पुष्टि भएको छ। भक्तपुर नगरपालिका ३ मंगलाछें निवासी ८२ वर्षीय वृद्धको मृत्युपछि कोरोना भाइरस संक्रमण पुष्टि भएको हो। निमोनिया भएका उनलाई उपचारको लागि बिहीबार भक्तपुर अस्पताल लगिएको थियो। उपचारकै क्रममा बिहीबार उनको मृत्यु भएको भक्तपुर अस्पतालकी मेडिकल सुपरिटेन्डेन्ट डा सुमित्रा गौतमले जानकारी दिइन्। मृत्युपछि गरिएको कोरोना भाइरस परीक्षणको शुक्रबार आएको रिपोर्टमा पोजिटिभ आएको उनले बताइन्। मृतक वृद्धको कोरोना रिपोर्ट पोजेटिभ आएसँगै उनको सम्पर्कमा आएका चिकित्सकसहित ६ जनालाई क्वारेन्टाइनमा राखिएको मेसु डा गौतमले जानकारी दिइन्। उनका अनुसार उनीहरुको कोरोना परीक्षणको लागि स्वाबसमेत संकलन गरिएको छ। यससँगै भक्तपुरमा कोरोना भाइरस संक्रमणको कारण मृत्यु हुनको संख्या ५ पुगेको छ। यसअघि शुक्रबार नै मध्यपुर थिमि नपा ३ गट्ठाघर निवासी ६४ वर्षीया महिलामा पनि मृत्युपछि कोरोना भाइरस संक्रमण पुष्टि भएको थियो। घरमै बेहोस भएपछि तत्काल उपचारको लागि मध्यपुर थिमि नपा ३ गट्ठाघरस्थित नागरिक अस्पताल लगिएकोमा उनको बाटैमा मृत्यु भएको थियो। अस्पतालमा ल्याइपुयाइँदा नै मृत्यु भएकाले शंका लागी परीक्षण गराउँदा कोरोना भाइरस संक्रमण पुष्टि भएको अस्पतालका नायब मेडिकल निर्देशक डाअशोक राईले जानकारी दिए। यसअघि सूर्यविनायक नपाका दुई महिला र एक पुरुष गरी ३ जनाको कोरोना भाइरस संक्रमणका कारण मृत्यु भइसकेको छ। सूर्यविनायक नपा १ की ६१ वर्षीया महिलाको उपचारको क्रममा पाटन अस्पतालमा मृत्यु भएको थियो। सूर्यविनायक नपा ८ का ७३ वर्षीय संक्रमित पुरुषको काठमाडौंको मेडिकेयर अस्पतालमा र ५३ वर्षीया महिलाको काभ्रेको धुलिखेल अस्पतालमा उपचारकै क्रममा मृत्यु भएको थियो। शुक्रबारसम्म भक्तपुरमा कोरोना भाइरस संक्रमितको संख्या ४ सय २९ पुगेको छ। त्यस्तै बिहीबारसम्म ७२ जना कोरोना भाइरस संक्रमणलाई जितेर डिस्चार्ज भएको स्वास्थ्य कार्यालय भक्तपुरले जनाएको छ। बिहीबार भक्तपुर अस्पतालबाट चारजना र खरिपाटीस्थित आइसोलेसन सेन्टरबाट ८ जना गरी १२ जना डिस्चार्ज भएका थिए।
"पाकिस्तानको कराँचीमा बाढीले २३ को मृत्यु, ८९ वर्षपछिकै ठूलो वर्षा","कराँची : पाकिस्तानको वित्तीय राजधानी मानिने कराँची सहरमा बाढीका कारण २३ जनाको मृत्यु भइसकेको छ । अविरल वर्षासँगै आएको बाढी र डुबानले गर्दा शुक्रबारसम्म २३ जनाको मृत्यु भएको हो । शुक्रबार सहरको जनजीवन थप प्रभावित बनेको छ । यहाँ बिजुलीको लाइन काटिनुका साथै टेलिफोन सेवा समेत अवरुद्ध बनेको छ । कराँची प्रहरी प्रमुख घुलाम नबी मेमनका अनुसार महिला र बालबालिका सहित कम्तिमा २३ मानिसको मृत्यु भएको छ । बाढीसँगै पर्खाल भत्किनुका साथै विभिन्न दुर्घटनाबाट पनि मृत्यु भएको हो । यससँगै सिन्ध प्रान्तका मुख्यमन्त्री मुराद अली शाहले बाढीबाट विस्थापित बनेका परिवारलाई बसोबासका लागि स्कुल खुला गरिदिन आदेश दिएका छन् । त्यसो त, बाढीका कारण ठूलो संख्यामा मानिसहरु विस्थापित बनेका छन् । सरकारी अधिकारीहरुका अनुसार कराँचीमा अगस्ट महिनामा भएको वर्षा ८९ वर्षपछिकै ठूलो हो ।"
उपप्रधान तथा रक्षा र गृहमन्त्री होम आइसोलेसनमा,"काठमाडौं : कोभिड१९ संकट व्यवस्थापन सेन्टर (सीसीएमसी) कार्यालयका एक कर्मचारीमा कोरोना संक्रमण देखिएपछि उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापा बादल होम आइसोलेसनमा बसेका छन् । सीसीएमसी बैठकमा काम गर्ने कर्मचारीमा बिहीबार कोरोना संक्रमण पुष्टि भएपछि नेपाल कम्युनिस्ट पार्टी (नेकपा) सचिवालय सदस्यसमेत रहेका उपप्रधान तथा रक्षामन्त्री पोखरेल र गृहमन्त्री थापा होम आइसोलेसनमा बसेका हुन् । उपप्रधान तथा रक्षामन्त्री पोखरेलको निजी सचिवालय स्रोतका अनुसार पोखरेल निवासमै आइसोलेसनमा बसेका छन् । एक साताअघि बसेको सीसीएमसी बैठकमा भित्रबाहिर गर्ने कर्मचारीको स्वाबको पीसीआर रिपोर्ट पोजिटिभ आएपछि उहाँ होम आइसोलेसनमा हुनुहुन्छ, सचिवालय स्रोतले भन्यो । यता गृहमन्त्री बादल भने स्वास्थ्य सुरक्षा मापदण्ड अपनाएर निवासमै बसेको उनको निजी सचिवालयले जनाएको छ । सीसीएमसी सचिवालयका कर्मचारीको रिपोर्ट पोजिटिभ आएपछि गृहमन्त्री निवासमै स्वास्थ्य सुरक्षा मापदण्ड अपनाएर बस्नु भएको छ, गृहमन्त्री सचिवालय स्रोतले भन्यो, उहाँ कन्ट्याक्ट ट्रेसिङमा पर्नु भएपनि जोखिमको न्युन सम्भावना देखिएको आकलन गरिएको छ । सचिवालयका दुई सदस्य कन्ट्याक्ट ट्रेसिङमा परेपछि शनिबारका लागि बोलाइएको नेकपा सचिवालय बैठक भदौ १८ गते बस्ने स्थगित भएको छ।"
स्वास्थ्यकर्मीले पाउने सुविधामा विभेद हुँदैन : मन्त्री ढकाल,"काठमाडौं : स्वास्थ्य तथा जनसङ्ख्या मन्त्री भानुभक्त ढकालले स्वास्थ्यकर्मीले पाउने भत्ता तथा सुविधाका विषयमा आएका गुनासो सम्बोधन गरिने जनाउँदै रोकथाममा काम गर्ने कुनै पनि कर्मचारीलाई प्रोत्साहन भत्ता र बीमामा विभेद नगरिने बताएका छन्। कोरोना रोकथाम तथा नियन्त्रणको काम थप प्रभावकारी बनाउने विषयमा शुक्रबार विभिन्न संस्थाका प्रतिनिधिसँग मन्त्रालयमा छलफल गर्दै उनले काम गर्ने क्रममा केही कमजोरी भएका भए त्यसलाई सुधार गरेर अघि बढ्न सकिने उल्लेख गरे। उनले कतिपय अवस्थामा बनिसकेको कार्यविधि वा निर्देशिकामा पनि त्रुटि रहेको र त्यस्ता विषय सच्चाइने जनाए। मन्त्री ढकालले चिकित्सक, नर्स, स्वास्थ्यकर्मी, सुरक्षाकर्मी सबैको मनोबल उच्च बनाउन आफ्नो ठाउँबाट योगदान गर्नुपर्ने बताउँदै यसअघि नै मन्त्रिपरिषद्ले जोखिमको अवस्था हेरी एक सय प्रतिशत, पचहत्तर प्रतिशत र पचास प्रतिशत भत्ता र रु २५ लाखको बीमाको व्यवस्था गरिसकेको जानकारी दिए। उनले शुक्रबार नेपाल चिकित्सक सङ्घ, नेपाल स्काउट, उच्च माध्यामिक विद्यालय सङ्घ (हिसान), नर्सिङ एसोशियसन, राष्ट्रिय स्वास्थ्यकर्मी सङ्घ, स्वास्थ्य प्राविधिक सङ्घ, स्वास्थ्य प्रयोगशालाकर्मी सङ्घलगायत संस्थाका प्रतनिधिसँग छलफल गरेका थिए। छलफलमा चिकित्सक सङ्घका अध्यक्ष डा लोचन कार्कीले चिकित्सक र स्वास्थ्यकर्मीको मनस्थिति कमजोर भयो भने महामारीविरुद्धको लडाइँ कठिन हुने बताए। राष्ट्रिय खेलकुद परिषद्का सदस्यसचिव एवं (हिसान)का अध्यक्ष रमेश सिलवालले सरकारको अभियानमा आवश्यक सहयोग गरिने बताए।"
"काभ्रेमा थप २९ जनामा कोरोना पुष्टि, संक्रमितको संख्या २ सय २२ पुग्यो","काभ्रे : शुक्रबार थप २९ जनामा कोरोना देखिएको छ । बनेपामा रहेको स्पाइनल इन्जुरी अस्पतालमा कार्यरत २० जना पुरुष र ७ जना महिलामा कोरोना देखिएको हो । त्यसैगरी बनेपामै रहेको शीरमेमोरियल अस्पतालमा एक पुरुष र भुम्लु गाउँपालिका बस्ने एक पुरुषमा कोरोना देखिएको जिल्ला स्वास्थ्य कार्यालयले जनाएको छ । जिल्लामा शुक्रबार थप २९ जनामा कोरोना देखिएसँगै कोरोना संक्रमितको संख्या २ सय २२ पुगेको छ । कोरोना संक्रमणकै कारण जिल्लामा दुईजनाको मृत्यु भएको थियो । कोरोना संक्रमण देखिएका व्यक्तिहरु प्रायजो होम आइसोलेसनमै रहेको जिल्ला स्वास्थ्य कार्यालयले जनाएको छ । जिल्लामा संक्रमितमध्ये ८१ जना व्यक्तिहरु उपचारपछि घर फर्किसकेका छन् । अन्य संक्रमितको विभिन्न अस्पतालको आईसोलेसन र केही होम आइसोलेसनमा रहेको जिल्ला स्वास्थ्य कार्यालयल प्रमुख डा नरेन्द्र कुमार झाले जानकारी दिए । काभ्रेमा जनप्रतिनिधि, प्रहरी, स्वास्थ्यकर्मी, वकिल, पत्रकार र समुदायमा कोरोना देखिएको छ ।"
कोरोनाबाट गोरखामा एक जनाको मृत्यु,गोरखा : गोरखामा एक जना कोरोना संक्रमितको मृत्यु भएको छ। गोरखा नगरपालिका१३ रामशाह टोलका ३८ वर्षका एक पुरुषको मृत्यु भएको नगरपालिकाका मेयर राजनराज पन्तले जानकारी दिए। चितवनको भरतपुर अस्पतालमा उपचाररत उनको शुक्रबार दिउसो मृत्यु भएको उनले बताए। उच्च ज्वारो आएपछि आँबुखैरेनीको छिम्केश्वरी अस्पतालमा उपचारका लागि गएका उनी थप उपचारका लागि भरतपुर अस्पताल गएका थिए। अस्पतालले मंगलबार उनलाई कोरोना संक्रमण पुष्टि गरेको थियो। उनी शहीद लखन गाउँपालिकाको नयाँपुलमा रेष्टुरेण्ट सञ्चाल गर्थे। यो सँगै गोरखामा कोरोनाका कारण मृत्यू हुनेको संख्या दुई पुगेको छ। यसअघि गत असार १९ गते पालुङटार नगरपालिका ७ का ४१ बर्षीय एक पुरुषको पनि कोरोनाका कारण मृत्यू भएको थियो।
उपचार गर्न जादाँ प्रहरीको घेराबन्दीमा डा केसी,"सुर्खेत : कर्णालीका दुर्गम क्षेत्रमा निःशुल्क उपचार गर्दै हिँडेका प्रा डा गोविन्द केसीलाई प्रहरीले होटलमा नियन्त्रणमा राखेको छ। साउनदेखि जुम्लाका दुर्गम बस्तीमा उपचार नपाइरहेका नागरिकको सेवामा जुटेका डा केसीलाई प्रहरीले बिहीबारदेखि होटलमै घेराबन्दीमा राखेको हो। युवाहरु डाकेसीका माग पूरा गर्न माग गर्दै आन्दोलित भएका छन्। शान्तिपूर्ण आन्दोलनमार्फत् सरकारसँग लड्न तयार भएको केसी समर्थक अनुप थापाले बताए। डा केसीलाई बिहीबारदेखि उपचारका लागि स्वास्थ्य केन्द्रसम्म जान दिइएको छैन। बाटोमा हिँड्न पनि दिइएको छैन। बाटो हिँड्दा पनि प्रहरीले घेराबन्दी गरेको छ। जुम्ली युवाहरुले यसको विरोध गर्दै सामाजिक सञ्जालमा डा केसीको सर्मथन गर्न थालेका छन्। डा केसी बसेको जुम्लाको होटल रोयल गार्डेन नै प्रहरीले नियन्त्रणमा लिएको छ। बिहीबार डा केसीलाई होटलबाट निस्कन नदिनुका साथै अस्पताल जान पनि दिइएको छैन। डा केसीले दुई वर्षअघि जुम्लामै अनशन बसेका थिए। अनशन तोड्दै सरकारले जुम्लामा कर्णाली स्वास्थ्य विज्ञान प्रतिष्ठान स्थापना गर्ने, एमबीबीएस र डिग्रीको पढाइ सुरू गर्ने सम्झौता गरेको थियो। दुई वर्षको बीचमा जुम्लामा तीन सय बेडको अस्पताल बने पनि सरकारले डा केसीसँगको सम्झौता पूर्ण पालना नगरेपछि केसीले बिहीबारदेखि सत्याग्रह थाल्ने तयारी गरेका थिए। डा केसीसँगको सम्झौता सरकारले पूर्ण पालना नगरेपछि प्रतिष्ठानमा एमबीबीएस र डिग्री अझै सुरु भएको छैन। डा केसीले साउन ११ गतेबाटै सत्याग्रह थाल्न खोजे पनि देशभर कोरोना महामारीको संकट बढ्दै गएकाले सत्याग्रहको समय पछि सारेका थिए। जुम्ला पुगेरै पनि उनले आफूसँग गरेका माग पूरा गर्न सरकारलाई पटकपटक अल्टिमेटम दिइरहेका छन्। तर सरकारले कुनै चासो नदिएपछि उनी फेरि जुम्लामै अनशन बस्ने तयारीमा छन्। यता जिल्ला प्रशासन कार्यालय जुम्लाले भने निषेधाज्ञाका समयमा अनशन बस्न खोजेकाले रोक्नुपरेको जनाएको छ। कर्णाली स्वास्थ्य विज्ञान प्रतिष्ठानमा एमबीबीएस लगायत कार्यक्रम सञ्चालन र स्नातकोत्तर तहको अनुमति, गेटा मेडिकल कलेज र राप्ती स्वास्थ्य विज्ञान प्रतिष्ठानमा पठनपाठन थाल्ने लगायत डा केसीका माग हुन्। प्रदेश नम्बर दुई र गण्डकी प्रदेश तथा डोटी वा डडेलधुरा, उदयपुर र इलाम वा पाँचथरमा सरकारी मेडिकल कलेज खोल्ने प्रक्रिया थाल्न पनि उनले माग राख्दै आएका छन्। चिकित्साशास्त्र अध्ययन संस्थानमा वरिष्ठता मिचेर भएको नियुक्ति सच्याउँदै वरिष्ठताका आधारमा नियुक्ति गर्न, विश्वविद्यालय, काउन्सिल र प्रतिष्ठानमा पदाधिकारी नियुक्तिका लागि पदाधिकारी मापदण्ड निर्धारण समितिले दिएको सुझावअनुरूप गर्ने लगायत माग पनि उनले राखेका छन्।"
"पोखरामा निषेधाज्ञा सकियो, सवारीमा जोरबिजोर प्रणाली","पोखरा : कास्की जिल्लाभर १२ भदौ शुक्रबारसम्मलाई लागू गरिएको निषेधाज्ञा नलम्बिने भएको छ । तर कास्की प्रशासनले सवारी साधनमा जोरबिजोर प्रणाली लागू गर्ने भएको छ । २० गतेसम्मका लागि भनेर प्रशासनले शुक्रबार सूचना जारी गरेको छ । जसमा जोरबिजोर प्रणाली लागू गर्ने उल्लेख छ । पोखरा महानगरपालिकाको आग्रहमा जिल्ला प्रशासनले भदौ ३ गतेदेखि जिल्लाभर निषेधाज्ञा जारी गरेको थियो । पहिलोपटक ७ गतेसम्मलाई लागु भएको निषेधाज्ञा १२ गतेसम्मलाई थपिएको थियो । निषेधाज्ञा सकिने दिन प्रशासनले अर्को आदेश जारी गरेको हो । यात्रुबाहक सार्वजनिक सवारी साधनहरु (बस, माइक्रोबस) सञ्चालन नगर्न प्रशासनले आदेश गरेको छ । ट्याक्सी र निजी गाडी भने जोर गते जोर नम्बरका र बिजोर गते बिजोर नम्बरका मात्रै चलाउन भनेको छ । 'ती साधनहरु बिहान ६:०० बजे देखि साँझ ८: ०० बजेसम्म सञ्चालन गर्न सकिने, 'प्रशासनको आदेशमा भनिएको छ । जिल्ला संकट व्यवस्थापन समितिको शुक्रबार बसेको बैठकपछि प्रमुख जिल्ला अधिकारी (सीडीओ) ज्ञानप्रसाद ढकालले यो आदेश जारी गरेका हुन् । जारी आदेशमा मानिसहरु भेला हुन, भीडभाड गर्न, सभा जुलुस गर्न, जात्रा, महोत्सव गर्न तथा सबै धर्म, संस्कृति, प्रचलन सम्बद्ध सामाजिक तथा सांस्कृतिक कार्यक्रमहरु तथा क्रियाकलापहरु आयोजना गर्न तथा सहभागी हुन प्रतिबन्ध लगाइएको छ । विश्वविद्यालय, क्याम्पस, विद्यालयलगायत सबै प्रकारका शैक्षिक संस्था, तालिम तथा प्रशिक्षण केन्द्रहरु, सिनेमा हल, पार्टी प्यालेस, फनपार्क, रंगाशाला, फुटसल, खेलकुद स्थल, जिमखाना फिटनेस सेन्टर, स्पा, स्विमिङ पुल, ब्युटी पार्लर, सैलुन लगायत सेवा तथा स्थलहरु नखोल्न पनि आदेशमा भनिएको छ । सरकारी तथा गैरसरकारी कार्यालयहरु एवं बैंक तथा वित्तीय संस्था तथा सहकारीहरु सञ्चालन गर्न सकिने सूचनामा उल्लेख छ । तर सामाजिक दुरी कायम गरी भिडभाड नहुने गरी सञ्चालन गर्नुपर्ने भनिएको छ । कामदार तथा सेवाप्रवाहलाई सुरक्षित बनाई सबै प्रकारका निर्माण कार्य तथा उद्योगहरु सञ्चालन गर्न सकिने, आदेशमा भनिएको छ । होटल तथा रेस्टुरेन्टहरु सञ्चालनको हकमा टेक अवे सेवा मात्र साँझ ७ः०० बजेसम्म सञ्चालन गर्न सकिने भएको छ । प्रशासनले अत्यावश्यक कामका लागि घर बाहिर निस्कँदा अनिवार्य रुपमा मास्कको प्रयोग गर्न, दुई मिटरको भौतिक दुरी कायम गर्न, पटकपटक साबुन पानीले हात धुन तथा स्यानिटाइजरको प्रयोग गर्न पनि भनेको छ । 'उल्लेखित प्रावधानहरुको अवज्ञा गरी सेवा तथा कार्य सञ्चालन गरे गराइएको पाइए कारबाही हुने व्यहोरा समेत सूचित गरिन्छ,' आदेशमा भनिएको छ ।"
वामदेव गौतमको गीत यो बुद्ध भूमी सार्वजनिक (भिडियो),"काठमाडौं : नेपाल कम्युनिस्ट पार्टी (नेकपा) उपाध्यक्ष वामदेव गौतमको गीत यो बुद्ध भूमी सार्वजनिक भएको छ। यसअघि दर्जनौ गीत सार्वजनिक गरेका गौतमले नयाँ गीत बुद्ध भूमी सामाजिक सञ्चालबाट सार्वजनिक भएको हो। गीतमा राष्ट्रभक्ति प्रस्तुत गरिएको छ। सार्वजनिक गीतमा नेपालको प्राकृतिक सुन्दरता, शान्तिका दूत गौतम बुद्ध र नेपाली कला संस्कृतिको बारेमा वर्णन गरिएको छ। गाैतमका शब्दमा शम्भुजित बाँस्कोटाले संगीत भनेका छन् भने एरेन्जमा मनोहर सुनामको मेहनत रहेको छ। गीतका प्रस्तुतकर्ता हरिशदेव गौतम हुन्। गीतमा रोशनराज गुरुङ ,माण्डवी त्रिपाठी र अंजना गुरुङलगायतको स्वर रहेको छ। दीर्घ गुरुङले खिचेको गीतलाई जीवन थापाले सम्पादन गरेका छन्। गीतकार गौतमले आफ्ना ४३ गीतलाई गीति संग्रह प्रकाशनमा समेत ल्याएका छन्। संग्रहमा सार्वजनिक भएका र सार्वजनिक हुन बाँकी सबै गीत समावेश गरिएको छ। लोकतन्त्र आएपछि नयाँ राष्ट्रिय गीतको खोजी भएपछि गौतमले गीत लेख्न थालेका हुन्। उक्त समयमा गौतमले प्राण प्यारो देश नेपाल बोलको गीत सिर्जना गरेका थिए। उक्त गीत छनोट भने भएको थिएन्। विद्यालयस्तरदेखिनै गीत संगीत र कवितामा रुची राखेको बताउने गौतमले जीवनको उत्तरार्धमा आफ्नो चाहना पुरा भएको बताएका छन्। छन्द कविता र गीति लेखन मेरो जीवनको प्रारम्भकालीन रुचीका विषय थिए, गौतम भन्छन्, विद्यालय जीवनदेखि नै म कविता प्रेमी हुँ।"
उपत्यकामा ४१५ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप ४१५ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा थप ४१५जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। सोमबार २२४ जना र मंगलबार २३२ र बुधबार ३०१ र बिहीबार ३७७ जनामा कोरोना संक्रमण पुष्टि भएको थियो। एकैदिन काठमाडौंका ३५० जना, भक्तपुरका ५४ जना र ललितपुरका ११ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा ९२७ जनामा कोरोना भाइरस (कोभिड१९) संक्रमण पुष्टि भएको छ। योसहित संक्रमितको संख्या ३६ हजार ४५६ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। शुक्रबार संक्रमित हुनेमा ३३४ महिला र ५९३ पुरुष छन्। बिहीबार मात्र ११ सय ११ जनामा कोरोना देखिएको थियो। मन्त्रालयका अनुसार १६ हजार १९ जना सक्रिय संक्रमित छन्। संस्थागत आइसोलेसनमा ९ हजार ५७३ जना छन् भने आइसोलेसनमा बस्नेको संख्या होम ६ हजार ४४६ पुगेको छ। क्वारेन्टाइनमा ८ हजार ९३९ रहेका छन्। २४ घन्टामा १० हजार २२९ जनाको पीसीआर परीक्षण भएको छ। पछिल्लो २४ घण्टामा १९९ जना कोरोना जितेर डिस्चार्ज भएका छन्। यो सहित २० हजार २४१ जना निको भएर घर फर्किएका छन्।"
सामसुङले ग्यालेक्सी नोट २० र नोट २० अल्ट्राको प्रिबूकिङ अवधी थप्यो,"काठमाडौँ : सामसुङले ग्यालक्सी नोट २० र ग्यालक्सी नोट २० अल्ट्रामा प्रिबुक विस्तार गर्ने घोषणा गरेको छ। ग्राहकहरुले अब यो मोबाइलको प्रिबुकिङ भाद्र १९ सम्म गर्न सक्नेछन् । ग्यालेक्सी नोट २० को प्रिबुकिङ गर्ने ग्राहकहरुले अतिरिक्त फाइदा समेत प्राप्त गर्न सक्नेछन् । देशका अधिकांश भागहरूमा कोभिड१९ द्वारा प्रभावित भएका अवस्थाका कारण कम्पनीले प्रिबुक अवधि भाद्र १९ सम्म विस्तार गर्ने निर्णय गरेको हो । अब ग्राहकहरूले सबै रोमाञ्चक प्रीबुक अफरहरु विस्तारित अवधि सम्म लिन सक्नेछन् । ग्यालक्सी नोट २० को नेपाली बजारमा रु १,०९,९९९ रहेको छ भने ग्यालक्सी नोट २० अल्ट्रा को बजार मूल्य रु १,३९,९९९ तोकिएको छ ।"
अबैध काठसहित दुई जना पक्राउ,"बर्दिबास : महोत्तरीको बर्दिबासको दुई फर्निचर उद्योगमा डिभिजन वन कार्यालयले छापा मारेर काठसहित दुई जनालाई पक्राउ गरेको छ। पक्राउ पर्नेमा बर्दिबास१ का सोमबहादुर बलम्पाकी र भिमबहादुर पूर्वछाने रहेको डिभिजन वन कार्यालय महोत्तरीका प्रमुख हेमन्त प्रसाद साहले जानकारी दिए। बर्दिबास नगरपालिका१ र ३ नम्बर वडाको दुई फर्निचर उद्योगमा वन कार्यालयले छापा मारेर तयारी झ्याल, डोकाको चोक्स र चिराना गरिएको सालको काठसहित ५८ क्वीफिट काठ बरामद गरिएको हो। बर्दिबास नगरपालिका१ स्थित गोपाल फर्निचरमा वनका कर्मचारीले तयारी झ्याल तथा डोका किन्ने भन्दै ग्राहकको भेषमा पुगेका थिए। त्यसपछि त्यहाँबाट दुई जनालाई २७ क्वी काठ र काठ चिर्ने मेसिन सहित दुई जनालाई पक्राउ गरिएको थियो। त्यस लगतै बर्दिबास३ गौरीडाँडास्थित पिपल बोटेको फर्निचर उद्योगमा गोप्य सूचनाको आधारमा वन सुरक्षाकर्मी टोलीले छापा मारेका थिए। वनको टोलीलाई देखेपछि फर्निचर सञ्चालक रामजी रम्तेल र मिनबहादुर भुजेल फरार भएको वन कार्यालयले जनाएको छ। उनको फर्निचरबाट चिरानका काठ र तयारी झ्याल तथा डोकाको चोकटसहित ३१ क्वीफिट सालको काठ बरामद भएको छ। फरार भएका फर्निचर संचालक रम्तेल र भुजेलको खोजी कार्य भइरहेको छ। लकडाउन खुलेसँगै सुस्ताएको अबैध काठ तस्करी तथा बिक्री वितरण बन्दाबन्दी फेरि बढेपछि तस्करी बढेको हो।"
कोरोनाबाट गोरखामा एकजनाको मृत्यु,गोरखा : गोरखामा एकजना कोरोना संक्रमितको मृत्यु भएको छ । गोरखा नगरपालिका १३ रामशाह टोलका ३८ वर्षीय एक पुरुषको मृत्यु भएको नगरपालिकाका मेयर राजनराज पन्तले जानकारी दिए । चितवनको भरतपुर अस्पतालमा उपचाररत उनको शुक्रबार दिउँसो मृत्यु भएको उनले बताए । उच्च ज्वारो आएपछि आँबुखैरेनीको छिम्केश्वरी अस्पतालमा उपचारका लागि गएका उनी थप उपचारका लागि भरतपुर अस्पताल गएका थिए । अस्पतालले मंगलबार उनलाई कोरोना संक्रमण पुष्टि गरेको थियो । उनी रेष्टुरेन्ट सञ्चालक हुन्।
"कसेनीमा 'ग्याङ फाइट' : एकको मृत्यु, चार घाइते","विराटनगर : मोरङको बेलबारी नगरपालिका५ कसेनीस्थित लोहन्द्र पुलमा शुक्रबार दिउँसो भएको ग्याङ फाइट मा एक जनाको मृत्यु भएको छ। घटनामा चार जना घाइते भएका छन्। ग्याङ फाइटमा परेर ४० वर्षीय चन्द्रकुमार राईको मृत्यु भएको मोरङ प्रहरीका प्रवक्ता डीएसपी मानबहादुर राईले बताए। उनका अनुसार घटनामा घाइते भएका राईको उपचारका क्रममा मोरङको बूढीगंगास्थित विराट शिक्षण अस्पतालमा दिउँसो ३ बजे मृत्यु भएको हो। डीएसपी राईका अनुसार स्थानीय ३२ वर्षीय जितेन चौधरी, २५ वर्षीय दिनेश श्रेष्ठ, ३२ वर्षीय सन्तोष मगर र विक्रम राईको समूह र ४० वर्षीय चन्द्रकुमार राई, ४२ वर्षीय सईकुमार राई, ३२ को समुन्द्र राई र १६ को गौरव राईको समूहबीच झडप भएको हो। झडप गर्ने दुवै पक्ष एकआपसका छिमेकी हुन्। सुरुमा चौधरीको समूहले खुकुरी र बन्चरोलगायतका हतियारले प्रहार गरेपछि दोहोरो झडप भएको प्रहरीले जनाएको छ। मादक पदार्थ सेवन गरेका दुई पक्षबीच बिहीबार बेलुकैदेखि सामान्य विवाद रहेको र त्यही विवाद शुक्रबार दिउँसो १ बजे झडपमा परिणत भएको डीएसपी राईले बताए। अघिल्लो दिनको रिसईबीका कारण भएको ग्याङ फाइटमा एक जनाले ज्यान गुमाएको प्रहरीको भनाइ छ। उनीहरुबीचमा बिहीबार के विषयमा विवाद भएको थियो भन्ने खुल्न बाँकी रहेको राईले बताए। डीएसपी राई आफै अहिले प्रहरीको विशेष टोली लिएर घटनास्थलमा पुगेका छन्। घटनामा परेर सईकुमार, समुन्द्र र गौरव गम्भीर घाइते भएका छन्। उनीहरुको विराटमै उपचार भइरहेको जानकारी डीएसपी राईले दिए। अर्को समूहका पनि चौधरी घाइते भएका छन्। सामान्य अवस्थाका उनको बेलबारीस्थित नोबेल अस्पतालमा उपचार भइरहेको प्रहरीले जनाएको छ। घटनामा संलग्न दिनेश श्रेष्ठ, सन्तोष मगर र विक्रम राई फरार रहेकाले खोजी भइरहेको डीएसपी राईको भनाइ छ।"
२४ घण्टामा ९२७ जनामा कोरोना संक्रमण : १२ को मृत्यु,काठमाडौं : पछिल्लो २४ घण्टामा ९२७ जनामा कोरोना भाइरस (कोभिड१९) संक्रमण पुष्टि भएको छ। ३३४ महिला र ५९३ पुरुष गरेर २४ घण्टामा ९२७ जनामा संक्रमण पुष्टि भएको हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार १० हजार २२९ जनाको पीसीआर परीक्षण गर्दा ९२७ जनामा कोरोना पुष्टि भएको हो। योसँगै नेपालमा कुल संक्रमितको संख्या ३६ हजार ४५६ पुगेको छ। मन्त्रालयका अनुसार २४ घण्टामा १६९ जना डिस्चार्ज भएका छन्। योसँगै कोरोना जित्नेको संख्या २० हजार २४२ पुगेको छ। नेपालमा पीसीआर परीक्षणको कुल संख्या ६ लाख ५८ हजार ११० पुगेको छ। अहिले क्वारेन्टाइनमा ८ हजार ९४९ जना रहेका छन्। २४ घण्टामा नेपालमा कोरोना संक्रमणबाट १२ जनाको ज्यान गएको छ । योसँगै कोरोनाले मृत्यु हुनेको संख्या १९५ पुगेको मन्त्रालयले जनाएको छ ।
अनेरास्ववियूले बुझायो शिक्षामन्त्रीलाई २१ बुँदे ज्ञापनपत्र,"काठमाडौं : सत्तारूढ नेकपा निकट अनेरास्ववियूले शुक्रबार शिक्षामन्त्री गिरिराजमणी पोखरेललाई २१ सुत्रीय माग सहितको ज्ञापनपत्र वुझाएको छ । ज्ञापनपत्रमा विद्यालय शिक्षासँग सम्बन्धित ११ वटा र विश्वविद्यालय शिक्षासँग सम्बन्धित १० वटा माग प्रस्तुत गरिएको छ। कोरोना संकट र निषेधाज्ञाका कारणले शिक्षामन्त्री पोखरेलसँगको टेलिफोन संवादपछि इमेलबाट ज्ञापनपत्र पठाइएको र उक्त ज्ञापनपत्र मन्त्री पोखरेलले ग्रहण गरिसकेको अनेरास्ववियूका सहसंयोजक रञ्जित तामाङले बताए। ज्ञापनपत्रमा अनेरास्ववियूले शैक्षिकसत्र कुनै हरहालतमा खेर जान नदिन , वैकल्पिक माध्यमबाट परीक्षा लिन र सिकाई सहजिकरण निर्देशिका ०७७ को समीक्षा र अनुगमन गरि त्यसलाई शैक्षिक सत्रकै अङ्ग बनाउन माग गरेको छ। त्यसैगरी कक्षा ११ मा भर्ना हुनुका लागि यस वर्ष तय गरिएको  ग्रेडिङ मापदण्डलाई स्थगित गरी गतवर्षको मापदण्ड अनुसार नै भर्ना गर्ने अनेरास्ववियूले माग गरेको छ। अनेरास्ववियूले विद्यालय तहका विद्यार्थीको भर्ना अभिलेख राख्न र कक्षान्नोत्ति गर्न तथा होम सेन्टरको ब्यवस्था गरि कक्षा १२ को परीक्षा चाँडोभन्दा चाँडो गर्न माग गरेको छ। त्यसैगरी शैक्षिक वातावरण बनाउन आइसोलेसन र क्वारेन्टाइन रहेका विद्यालयहरुमा डिइन्फेक्शन गर्न र क्वारेन्टाइनको बैकल्पिक व्यवस्था गर्न समेत माग गरिएको छ। विश्वविद्यालय तर्फ अनलाइन तथा बैकल्पिक कक्षा र परीक्षा प्रणालीको तयारी र सञ्चालन गर्ने अधिकार सम्बन्धित विभाग तथा डिन कार्यालयला२ प्रदान गर्न माग गरिएको छ। सेमेस्टर प्रणालीमा चलेका कक्षाहरुको हकमा स्वत: सेमेस्टर अपग्रेड गर्ने र सहज भएको समयमा क्रमसः बाँकी रहेका सबै समेस्टरहरुको परीक्षा गराउन माग गरिएको छ। यसैगरी अनेरास्ववियूले विद्यार्थीलाई लक्षित गरेर सबै शिक्षण संस्थाहरुमा वाइफाइ तथा विद्यार्थीहरुलाई सुपथ रुपमा एनटिसि तथा एनसेल डाटा प्याकको व्यवस्था गर्न सरकारसँग विशेष माग गरेको छ। त्यसैगरी रिक्त रहेका विश्वविद्यालयहरुमा यथासिघ्र पदाधिकारी नियुक्ति गर्न माग गरिएको छ। यसैगरी नेपाल मेडिकल काउन्सिल, नर्सिङ काउन्सिल, फार्मेसी काउन्सिललगायत सम्पूर्ण व्यवसायिक परिषदबाट लिइने लाइसेन्स परीक्षाहरु बैकल्पिक प्रणालीद्वारा सञ्चालनको व्यवस्था गर्न समेत माग गरिएको अनेरास्ववियू नेता सुरेन्द्र बस्नेतले बताए।"
कोरोनाले मृत्यु हुनेको संख्या १९५ पुग्यो,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या १९५ पुगेको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २४ घण्टामा १२ जनाले कोरोनाकै कारण ज्यान गुमाएसँगै मृत्यु हुनेको संख्या १९५ पुगेको हो। मन्त्रालयका अनुसार २४ घण्टामा चार महिला र आठ पुरुष गरेर १२ जनाको मृत्यु भएको हो । पछिल्लो २४ घण्टामा काठमाडौंका ३५०, भक्तपुरका ५४ र ललितपुरका ११ गरेर उपत्यकाका ४१५ जनामा कोरोना संक्रमण पुष्टि भएको मन्त्रालयले प्रवक्ता गौतमले जानकारी दिए। ३३४ महिला र ५९३ पुरुष गरेर २४ घण्टामा ९२७ जनामा संक्रमण पुष्टि भएको हो। मन्त्रालयका प्रवक्ता गौतमका अनुसार १० हजार २२९ जनाको पीसीआर परीक्षण गर्दा ९२७ जनामा कोरोना पुष्टि भएको हो। योसँगै नेपालमा कुल संक्रमितको संख्या ३६ हजार ४५६ पुगेको छ। कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ९२७ जनामा कोरोना संक्रमण : १२ को मृत्यु उपत्यकामा ४१५ जनामा कोरोना संक्रमण मन्त्रालयका अनुसार २४ घण्टामा १६९ जना डिस्चार्ज भएका छन्। योसँगै कोरोना जित्नेको संख्या २० हजार २४२ पुगेको छ। नेपालमा पीसीआर परीक्षणको कुल संख्या ६ लाख ५८ हजार ११० पुगेको छ। अहिले क्वारेन्टाइनमा ८ हजार ९४९ जना रहेका छन्।"
खोला तर्न तीन सय !,"कञ्चनपुर : कञ्चनपुरको बेदकोट नगरपालिकाको दैजीमा पर्ने बल्मा नदीमा पुल निर्माणको कार्य समयमै नसकिँदा दक्षिणी क्षेत्रका तीन स्थानीय तहका बासिन्दाले शुल्क तिरेर खोला तर्नुपर्ने अवस्था रहेको छ। बर्खामा खोला बढेपछि दक्षिणी क्षेत्रका बासिन्दा जोखिम मोलेर खोला तर्न बाध्य भएका छन्। पुनर्वास नगरपालिका, बेलौरी नगरपालिका र बेल्डाँडी गाउँपालिकाका बासिन्दा बल्मा नदीमा दैनिकरुपमा आवतजावत गर्दै आएका छन्। दैजीबाट शुक्लाफाँटा राष्ट्रिय निकुञ्ज हुँदै दक्षिणी क्षेत्र जान यो बाटो छोटो दूरीको छ। अहिले यस क्षेत्रमा हुलाकी राजगमार्ग निर्माण भइरहेको छ। बल्मा खोलामा चार वर्षअघि पुल निर्माणका लागि ठेक्का भए पनि अहिलेसम्म निर्माण सकिएको छैन। खोला बढेर तर्न नसकेपछि अहिले सर्वसाधारणले शुल्क तिरी खोला वारपार गर्दै आएका छन्। मानिस, सवारीसाधन र सामान तार्न रु १०० देखि रु ३०० सम्म तिर्नुपर्ने अवस्था छ। बेलडाँडीका स्थानीय बासिन्दा जगत चौधरीले खोला तर्न पनि शुल्क तिर्नुपर्ने बाध्यता अझै हट्न नसकेको बताए। लामो दूरी तय गरेर खोलासम्म पुग्दा बाढीको पानी नघट्दा घर फिर्ता हुनुपर्ने अवस्थासमेत व्यहोरेको अर्का स्थानीय सियाराम रानाले बताए। चार वर्षअघि एमएसकेएस एडभेञ्चर नन्देगडा जेभीले सडक डिभिजन कार्यालयसँग २०७४ पुस २६ गतेभित्र पुल निर्माण सम्पन्न गर्ने सम्झौता गरेको थियो। त्यसपछि दुई वर्ष म्याद थप गरिए पनि पूरा भएको छैन। महेन्द्रनगरबाट दक्षिण क्षेत्र जाने सवारीसाधन पनि बाढीको समयमा किनारमा थन्किएर बस्ने गरेका छन्। ती सवारी पानीको सतह घटेपछि मात्रै गन्तव्यतर्फ जाने गरेका छन्। कूल ९७ मिटर लम्बाइ र ११ मिटर चौडाइको पुल निर्माणका लागि रु छ करोड ८० लाखमा ठेक्का दिइएको छ। बल्मा खोलाले बेदकोट र शुक्लाफाँटा राष्ट्रिय निकुञ्जलाई छुट्याएको छ।"
थप तीन अस्पताल कोभिड अस्पतालमा सूचिकृत,"काठमाडौं : स्वास्थ्य तथा जनसंख्या मन्त्रालय थप तीन अस्पताल कोभिड १९ अस्पतालमा सूचिकृत गरेको छ। वीरगन्जको नेसनल मेडिकेल कलेज टिचिङ अस्पतल, काठमाडौंको कान्तिपुर अस्पताल र जनमैत्री अस्पताल कोभिड १९ अस्पतालमा सुचिकृत गरेको स्वास्थ्य तथा जनसंख्या मन्त्रालयले जनाएको छ। यस्तै स्वास्थ्य तथा जनसंख्या मन्त्रालयले केन्द्रीय अस्पतालमा १ हजार बेड थप गरेको छ। प्रदेश अस्पतालमा १ हजार ९ सय ७५ बेड र स्थानीय पालिकामा २ सय ४५ बेड थप गरेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। पछिल्लो २४ घण्टामा ९२७ जनामा कोरोना भाइरस (कोभिड१९) संक्रमण पुष्टि भएको छ। शुक्रबार संक्रमित हुनेमा ३३४ महिला र ५९३ पुरुष छन्। योसँगै नेपालमा कुल संक्रमितको संख्या ३६ हजार ४५६ पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार १० हजार २२९ जनाको पीसीआर परीक्षण गएको छ। मन्त्रालयका अनुसार २४ घण्टामा १६९ जना डिस्चार्ज भएका छन्। योसँगै कोरोना जित्नेको संख्या २० हजार २४२ पुगेको छ। नेपालमा पीसीआर परीक्षणको कुल संख्या ६ लाख ५८ हजार ११० पुगेको छ। अहिले क्वारेन्टाइनमा ८ हजार ९४९ जना रहेका छन्। २४ घण्टामा नेपालमा कोरोना संक्रमणबाट १२ जनाको ज्यान गएको छ । योसँगै कोरोनाले मृत्यु हुनेको संख्या १९५ पुगेको मन्त्रालयले जनाएको छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।
अमेरिकाले २४ चिनियाँ कम्पनीमाथि प्रतिबन्ध लगायो,"वासिङटन : साउथ चाइना सी क्षेत्रमा बेइजिङको क्षेत्रीय दावी बढाउन सहयोग गर्ने २४ चिनियाँ कम्पनीहरुमाथि अमेरिकाले प्रतिबन्ध लगाएको छ । विवादित समुद्री क्षेत्रमाथि अमेरिकाको यो पहिलो कारवाही हो । जसले गर्दा दुई देशबीच तनाब झन् बढाउने अपेक्षा गरिएको छ । बुधबार अमेरिकी वाणिज्य विभागले विज्ञप्ति निकाल्दै चाइना कम्युनिकेशन्स कन्स्ट्रक्सन कम्पनी, सीसीसीसी सहित २४ चिनियाँ कम्पनीमाथि प्रतिबन्ध लगाएको जनाएको छ । ती कम्पनीहरुले साउथ चाइना सी क्षेत्रमा अन्तर्राष्ट्रिय रुपमा निषेधित कृत्रिम टापुमा सैन्यकरणको कार्यमा सहयोगी भूमिका निर्वाह गर्ने बताइन्छ । दक्षिण चीन सागरमा समुद्री मार्गलाई लिएर पछिल्लो समय चीन र अमेरिकाबीच तनाब बढ्दै गएको छ ।"
"कागेश्वरी मनोहराका स्वास्थ्यकर्मीमा कोरोना पुष्टि, डाँछी स्वास्थ्य चौकी सिल",काठमाडौं : कागेश्वरी मनोहरा नगरपालिकामा एक स्वास्थ्यकर्मीमा कोरोना भाइरस (कोभिड१९) संक्रमण पुष्टि भएको छ। नगरपालिका ५ स्थित डाँछी स्वास्थ्य चौकी थलीमा कार्यरत स्वास्थ्यकर्मीमा कोरोना देखिएपछि स्वास्थ्य चौकी सिल गरिएको छ। यस्तै नगरपालिकाका अर्का एकजना कर्मचारीमा पनि कोरोना संक्रमण देखिएको छ। शुक्रबार संक्रमित हुनेमा एक महिला र एक पुरुष हुन्। हाल कोरोना देखिएका कर्मचारी नगर अस्पतालमा र अन्य कर्मचारीहरु होम आइसोलेसनमा रहेको नगरपालिकाले जनाएको छ। स्वास्थ्यकर्मीको पीसीआर परीक्षण गर्दा रिपोर्ट पोजिटिभ देखिएपछि स्वास्थ्य चौकी सिल गरिएको नगर प्रवक्ता राजाराम पुडासैनीले जानकारी दिए। स्वास्थ्य चौकीबाट हुँदै आएको बर्थिङ सम्बन्धि सेवा आलापोट स्वास्थ्य चौकीबाट दिने र अन्य सेवा वडा न ४ मा रहेको सहरी स्वास्थ्य केन्द्रबाट हुने समेत उनले बताए। डिस इन्फेक्सन गरेपछि स्वास्थ्य चौकी पुन: संचालनमा ल्याइने नगरपालिका स्वास्थ्य शाखाकी फोकल पर्सन लक्ष्मी कोइरालाले जानकारी दिइन्। उनले अब जगेडामा कर्मचारी राखेर स्वास्थ्य चौकीबाट दिँदै आएको सेवा प्रवाहा गर्ने बताइन्। नगरपालिकामा शुक्रबार थपिएका २ जनासहित संक्रमितको संख्या १०५ पुगेको छ। कागेश्वरमा समुदायस्तरमा कोरोना देखिएको छ। ७ र ९ नम्बर वडामा सबैभन्दा बढी कोरोना संक्रमण देखिएको छ।
"पोखरामा कोरोनाबाट थप एकको मृत्यु, गण्डकीमा मृतकको संख्या १० पुग्यो",पोखरा : पश्चिमाञ्चल क्षेत्रीय अस्पतालमा कोरोना संक्रमित एकजना बिरामीको शुक्रबार मृत्यु भएको छ । पोखरा १६ लामाचौरका ५२ वर्षीय पुरुषको मृत्यु भएको अस्पतालका निर्देशक डा अर्जुन आचार्यले विज्ञप्तिमार्फत जानकारी दिएका छन् । यो सँगै गण्डकी प्रदेशमा कोरोनाबाट मृत्यु हुनेको संख्या १० पुगेको छ। उक्त अस्पतालमा ती बिरामी शुक्रबारै भर्ना भएका थिए । श्वासप्रश्वासमा समस्या भएपछि उनी अस्पताल गएका थिए । क्षेत्रीय अस्पताल आउनुअघि उनी अर्कै निजी अस्पतालमा २ दिन उपचार गराएका थिए । निजी अस्पतालले रेफर गरेपछि क्षेत्रीय अस्पताल गएका हुन्। ती बिरामीमा कोरोना पुष्टि शुक्रबारमात्रै भएको हो । क्षेत्रीय अस्पतालमा कोरोना संक्रमित मृत्यु भएकाको संख्या ६ पुगेको छ । पोखराका मात्रै ४ जनाको मृत्यु भइसकेको छ । यसअघि स्याङ्जाका २ जनाको पनि यहाँ मृत्यु भएको थियो । बिहीबार यही अस्पतालमा ३२ वर्षीया महिलाको पनि मृत्यु भएको थियो । पोखरामा अहिलेसम्म २८४ जनामा कोरोना संक्रमण पुष्टि भएको छ । तीमध्ये १७४ जना निको भएका छन् । गण्डकी प्रदेशमा संक्रमितको संख्या २ हजार ३६ पुगेको छ।
नेकपा सचिवालय बैठक सर्यो,काठमाडौं : नेपाल कम्युनिस्ट पार्टी (नेकपा) सचिवालय बैठक स्थगित भएको छ। विश्वव्यापी महामारीको रुपमा फैलिएको कोरोना भाइरस (कोभिड१९) को संक्रमण बढ्दै गएपछि शनिबारका लागि बोलाइएको सचिवालय बैठक स्थगित भएको हो। अध्यक्ष पुष्कमल दाहाल प्रचण्डका प्रेस संयोजक विष्णु सापकोटाका अनुसार भदौ १८ गते बस्ने गरी शनिबारका लागि बोलाइएको बैठक स्थगित भएको हो। सचिवालय सदस्यसमेत रहेका केही नेताका सहयोगीमा कोरोना संक्रमण पुष्टि भएपछि नेताहरु आइसोलेसनमा छन्। पार्टीको विवाद समाधानका लागि महासचिव विष्णु पौडेल संयोजक रहेको कार्यदलले बुझाएको प्रतिवेदन लगायतका विषयमा छलफल गर्ने तयारीसहित बैठक बोलाइएको थियो। कोभिड१९ संकट व्यवस्थापन सेन्टर (सीसीएमसी)को कार्यालयका एक कर्मचारीमा संक्रमण देखिएपछि दुई सचिवालय सदस्य आइसोलेसनमा छन्। सीसीएमसीका संयोजकसमेत रहेका उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापा बादलआइसोलेसनमा बस्नुपर्ने भएपछि बैठक स्थगित भएको एक सचिवालय सदस्यले जानकारी दिए।
भारतमा एकैदिन ७७ हजार कोराेना संक्रमित थपिए,भारतमा एकैदिन अहिलेसम्मकै धेरै कोराेना संक्रमित थपिएका छन् । सरकारी अधिकारीहरुले शुक्रबार दिएको जानकारीअनुसार भारतमा पछिल्लो २४ घण्टामा ७७ हजार २६६ जना संक्रमित भएका हुन् । केन्द्रिय स्वास्थ्य तथा परिवार कल्याण मन्त्रालयले सोही अवधिमा एक हजार ५७ जनाको कोरोनाका कारण मृत्यु भएको जनाएको छ । भारतमा अहिलेसम्म कोरोनाका कारण मृत्यु भएकाहरुको संख्या ६१ हजार ५२९ पुगेको मन्त्रालयका अधिकारीहरुले जनाएका छन् । विश्वभरी महामारीको रुपमा फैलिएको कोरोना भाइरसबाट भारतमा अहिलेसम्म झण्डै ३४ लाख मानिस संक्रमित भएका छन्। मन्त्रालयको तथ्यांकअनुसार देशभरी अहिलेसम्म ३३ लाख ८७ हजार ५०१ जना संक्रमित भएका हुन् । कुल संक्रमित मध्ये सात लाख ४२ हजार २३ जना अझै पनि संक्रमित अवस्थामै रहेका छन् भने अरु २५ लाख ८३ हजार ९४८ जना संक्रमणमुक्त भएका छन् । सवैभन्दा धेरै संक्रमितहरु रहेको महाराष्ट्र प्रदेशमा संक्रमितहरुको संख्या एक लाख ७८ हजार ५६१ पुगेको छ । त्यस्तै दोस्रो धेरै प्रभावित रहेको आन्ध्र प्रदेशमा अहिले ९४ हजार २०९ जना संक्रमित भएको मन्त्रालयले जनाएको छ ।
गोदरेजद्वारा ट्राफिक प्रहरीलाई फेस सिल्ड हस्तान्तरण,"काठमाडौँ : गोदरेज कंज्युमर प्रोडक्टस लिमिटेड (जीसीपीएल) नेपालले ट्राफिक प्रहरीलाई १ हजार ५० थान फेस सिल्ड सहयोग गरेको छ । यस कोरानाको महामारीकोबिच ट्राफिक प्रहरीहरुको स्वास्थ्य सुरक्षालाई मध्यनजर गर्दै विहीबार कम्पनिले उक्त फेस सिल्ड हस्तान्तरण गरेको हो । गोदरेज नेपाल, समाज र देशप्रति सधैँ उत्तरदायी भएको र कोभिड १९ मात्र नभएर राष्ट्रमा परि आउने जुनसुकै विषम परिस्थितिमा पनि सधैँ साथ रहिरहने प्रतिवद्धता रहेको कम्पनीका प्रतिनिधि ले बताए । जनस्वास्थ्यको ख्याल राख्दै गोदरेजले यसअघि पनि काठमार्डौका विभिन्न ४४ अस्पतालहरु र ४७ प्रहरी कार्यलयहरुमा विभिन्न स्वास्थ्य सामग्रीहरुको पनि वितरण गरेका थियो । त्यस्तै ३ हजार ८ सय २० गोदरेज नं १ साबुन र २ हजार ७ सय ५० गुडनाइट अक्टा कोइल काठमाडौँका विभिन्न समुदायहरुमा वितरण गरेको थियो ।"
पहिरोसँगै उजाडियो रुप्सेको सौन्दर्य,"बेनी : म्याग्दीको अन्नपूर्ण गाउँपालिका३ मा रहेको प्रसिद्ध पर्यटकीयस्थल रुप्से उजाडिएको छ। रुप्सेखोलामा गत महिना आएको बाढीले सुन्दर झरनालाई उजाड बनाएको हो । पर्यटन विकासका लागि निर्माण भएका भौतिक संरचना क्षत विक्षत भएको छ । अग्लो पहाडबाट छङछङ झर्ने रुप्से झरनाको वरपर बाढी र पहिरोले छियाछिया बनाएको छ । रुप्सेको प्राकृतिक सौन्दर्य बाढीले खोसेको छ । बाढी पछि झरनामा धमिलो पानी खसेको छ । सफा पानी आउँदा सुन्दर देखिने रुप्सेको संरचना फेरिएको छ । मनमोहक रुप्सेलाई बाढीले बिरक्त बनाएको स्थानीयबासी रिता बरुवालले बताइन् । झरना परिसरको मन्दिर बाढीले बगाएको छ । बेनीजोमसोम सडक अन्तरगत पर्ने रुप्से मुस्ताङ जाने र आउनेहरुका लागि आकर्षक गन्तव्य थियो । दैनिक सयौं मानिसहरु रुप्सेको सौन्दर्यमा रमाउथे । सडक देखि झरनाको माथिल्लो फेदीसम्म पुग्न निर्माण भएको पदमार्ग समेत बगाएको छ । रुप्से परिसरमा बेनीका ब्यवसायी सुवर्ण खत्रीले डेढ वर्षदेखि सञ्चालन गरेको वाटरगड रिसोर्टको नामनिशान छैन् । भ्यू प्वाइन्ट, रुप्से देखि अन्धगल्छी जाने बाटो पनि पहिरोसँगै बगेको छ रुप्सेस्थित निर्माणाधिन र चालु अवस्थाको मोटरेबल पुल बाढीले बगाएको छ । रुप्से क्षेत्रमा करिब तीन सय मिटर सडक पहिरो र बाढीले बगाएको छ । रुप्सेको प्राकृतिक स्वरुप पुरानै अवस्थामा आउन दुई तीन वर्ष लाग्ने वडा सदस्य हस्त पुनले बताए । उनका अनुसार ५० को दशकको सुरुवातमा पनि बाढीले रुप्सेलाई अहिलेको जस्तै कुरुप बनाएको थियो । करिब एक महिनासम्म अवरुद्ध भएको सडक गत हप्तादेखि खोलिएको थियो । रुप्से झरना भन्दा माथिको जंगलमा पहिरो गएका कारण आएको बाढीले तितर, भुरुङ्ग तातोपानी लगायतका तटीय क्षेत्रमा समेत क्षति गरेको छ ।"
सामान्य बन्दै स्याङजा : संक्रमित निको भएसँगै खाली हुँदै आइसोलेसन कक्ष,"स्याङजा : कोरोना संक्रमणको उच्च जोखिममा रहेको स्याङ्जा अहिले सामान्य बन्दै गएको छ । संक्रमित उपचारपछि निको भएर घर फर्केने क्रम बढेसँगै भरिभराउ आइसोलेसन कक्षहरु खाली भएका छन् । कुनै बेला ६२ जनासम्म आइसोलेसनमा राखेर उपचार गरेको कालिका सामुदायिक अस्पतालमा अहिले कोरोना संक्रमित छैनन् । भीरकोटस्थित सो अस्पतालमा बुधबार साँझदेखि कोरोना संक्रमित बिरामीको संख्या शून्य रहेको भीरकोट नगरप्रमुख छाँयाराम खनालले जानकारी दिए । कोरोना संक्रमित बढ्न थालेपछि जेठको दोश्रो साता कालिका सामुदायिक अस्पतालमा ६० शैयाको आइसोलेसन कक्ष तयार पारिएको हो । गण्डकी प्रदेश सरकार र स्थानीय पालिकाको समन्वयमा आइसोलेसन कक्ष बनाइएको थियो। पहिलो पटक जेठ १६ गते ४ जना संक्रमितको उपचारमा संलग्न अस्पतालले असारको १३ गते ६२ जना संक्रमितको उपचार गरेको जनाएको छ । अस्पतालका कार्यकारी अधिकृत छाँयादत्त रेग्मीले भने, 'पछिल्लो पटक साउन ९ मा अस्पतालमा उपचाररत संक्रमित १० जनाले कोरोना जितेर घर फर्केसँगै अस्पतालमा अहिले संक्रमित कोही छैनन् ।' पछिल्लो पटक घर फर्किनेमा पुतलीबजार १३ का समुदायका ८ जना, प्रहरी एकजना र हरिनासका एक युवा हुन् । ती मध्ये ६ महिला र ४ पुरुष छन् । कोरोना संक्रमित दिनदिनै बढेसँगै कालिका सामुदायिक अस्पतालको आइसोलेसनमा भरिभराउ थियो । आइसोलेसनमा राखिएका संक्रमित १ सय ७१ जनालाई नै निको बनाएर घर फर्काउन पाउनु सुखद क्षण रहेको अधिकृत रेग्मीको भनाइ छ । आजसम्म जिल्लामा ३ सय १० जनामा कोरोना संक्रमण पुष्टि भएको छ । ती मध्ये ३ सय ३ जना निेको भएर घर फर्केका छन् । अब, ५ जना मात्र आइसोलेसनमा छन् । पोखरामा उपचारका क्रममा कोरोनाका कारण २ जनाको मृत्यु भएको छ । पुतलीबजारको करेण्डाँडा स्वास्थ्य चौकीमा ३ जना र वालिङ्मा २ जना संक्रमित उपचाररत रहेको जिल्ला स्वास्थ्य कार्यालय प्रमुख यामप्रसाद शर्माले जानकारी दिए ।"
'संक्रमितलाई विभेद नगरौं',"विराटनगर : प्रदेश १ का प्रमुख सोमनाथ अधिकारी 'प्यासी'ले कोरोना भाइरसबाट संक्रमितलाई कुनै पनि खालको विभेद नगर्न आग्रह गरेका छन् । प्रदेश प्रमुख 'प्यासी'ले एक अपील जारी गर्दै छरछिमेकी, इष्टमित्र, आफन्त संक्रमित भएमा सामाजिक विभेद नगर्न र आआफ्नो स्थानबाट सहयोग पुर्याउन आग्रह गरेका हुन् । 'यो समय धैर्य गरी सावधानी अपनाउने बेला हो, 'उनले अपीलमा भनेका छन्, 'संक्रमितलाई सरसहयोग र हार्दिकता प्रकट गर्ने कुरामा कुनै पनि कमी आउन दिन हुँदैन ।' कोरोना संक्रमित सबैलाई आवश्यक पर्ने गाँस, बास, लत्ता कपडा, आवश्यक औषधिको व्यवस्थापनमा एकजुट भइ सहयोग गर्न सम्बन्धित निकाय र आम जनसमुदायलाई 'प्यासी 'ले अपिल गरेका छन् । कोरोना भाइरसका विरुद्ध पहिलो लाइनमा उभिएर लडिरहेका स्वस्थ्यकर्मी र सीमा सुरक्षामा खटिरहेका सुरक्षाकर्मीको बसोबास, खानपान र पोशाकमा सरोकार पक्षको ध्यान पुग्नु जरुरी देखिएको उनले उल्लेख गरेका छन् । प्रदेश प्रमुख प्यासीले उद्योगी, व्यवसायी, बुद्धिजिवी, समाजसेवी, राष्ट्रसेवक कर्मचारी, जनप्रतिनिधिहरु सबैलाई संयमीत एवं सुरक्षित भएर जिम्मेवारी बहन गर्दै कोरोनाका बिरुद्ध निरन्तर जुटिरहन अपील पनि गरेका छन् । संक्रमण सामुदाय स्तरमा फैलिएको वर्तमान अवस्थामा सबैलाई सुरक्षित ढंगले घरमा बस्न र नेपाल सरकारका विभिन्न निकायले सुरक्षाका लागि गरेका अपीलहरुलाई हार्दिकताका साथ पालना गर्न उनले आग्रह गरेका छन् । संक्रमणबाट बच्न अपनाइने उपायहरुलाई अवलम्बन गर्दै जोखिममुक्त रहने प्रयासमा लाग्नुपर्ने भएकोले नेपाल सरकार, प्रदेश सरकार र स्थानीय सरकारले सुरक्षाका लागि गरेको आग्रहलाई आत्मसाथ गरी कोरोना भाइरसको रोकथाममा देखिएका चुनौतीलाई सामना गर्न सबैमा हार्दिक अपील गर्दछु,' उनले भनेका छन् । महामारीमा अग्रपंत्तीमा रहेर जनताको जीवन रक्षाका लागि अहोरात्र खटिने स्वस्थ्यकर्मी र सुरक्षाकर्मीप्रति उच्च सम्मान व्यक्त गर्दै 'प्यासी'ले उनीहरुप्रति उच्च सम्मान व्यक्त गर्न सबैमा अनुरोध पनि गरेका छन् ।"
पाकिस्तानमा बाढीका कारण १९ को मृत्यु,इस्लामाबाद : पाकिस्तानका विभिन्न स्थानमा बाढीका कारण कम्तिमा १९ जनाको मृत्यु भएको छ । तीन दिनको भीषण र लगातारको वर्षाँसँगै आएको बाढीले पाकिस्तानका विभिन्न सहरको जनजीवन प्रभावित बनेको छ । सरकारी अधिकारीहरुका अनुसार यही महिना मात्रै वर्षाको तह ४८४ एमएम अर्थात् १९ इन्च रह्यो । उनीहरुका अनुसार यसअघिका कुनै पनि अगस्टमा यति ठूलो मात्रामा पानी परेको थिएन । वर्षाबाट अत्याधिक प्रभावित हुने सहरमध्ये कराँची पनि एक हो । पछिल्लो १२ घण्टामा सबैभन्दा धेरै पानी यही सहरमा परेको स्थानीय मिडियाले जनाएका छन् । लगातारको वर्षाले उद्धारकार्य समेत कठिनाइ भएको बताइएको छ । जहाँ दर्जनौँ मानिस बाढीको बीचमै थुनिएका पनि थिए । बाढीबाट दशौँ हजारको संख्यामा मानिसहरु विस्थापित हुनुका साथै ठूला भौतिक संरचनामा पनि क्षति पुगेको छ । छिमेकी अफगानिस्तानमा पनि झरी र बाढीले गर्दा ठूलो जनधनको क्षति भएको छ ।
"तीन साता हुँदा पनि भेटिएनन् राजन, परिवार विक्षिप्त","स्याङजा : हराएको तीनसाता बित्न लाग्यो। तर, वालिङ्का १८ वर्षे राजन पौडेलको अवस्था पत्ता लागेको छैन। साथीसँगै खेल्न गएका उनको १९ दिनदेखि वेखबर छन्। वालिङ नगरपालिका१० भकुण्डे निवासी राजनकी आमा कमला पौडेल छोरा वेखबर रहेदेखि अर्धचेतमा छन्। छिनछिनमै उनी मूर्छिन हुन्छिन्। परिवार विक्षिप्त बनेको छ। कयौं दिन भो घरमा चुल्हो बलेको छैन्। वैदेशिक रोजगारीका लागि दुबई पुगेका उनका बुवा ईश्वरी पौडेल पनि अहिले घर फर्केका छन्। वालिङकै आदर्श माध्यमिक बिद्यालयमा कक्षा १२ मा अध्ययरत राजनकी एक दिदी छिन्। राजनको परिवार मात्र होइन, पाइनिजाय टोल नै शोकमा डुबेको छ। प्रहरी प्रशासनले छिटो भन्दा छिटो राजनको खोजी गरी वास्तविकता पत्ता लगाओस् भनेर स्थानीयले माग गरिरहेका छन्। उनीसँगै खेल्न गएका अरु २ जना साथीहरु प्रहरी नियन्त्रणमा छन्। करिब १७ र १८ वर्षका उनीहरु १० दिनदेखि वडा प्रहरी कार्यालय वालिङ्मा छन्। प्रहरीले ज्यान सम्बन्धी मुद्धा दर्ता गरी थपअनुसन्धान अघि बढाएको जनाएको छ। प्रारम्भिक अनुसन्धानबाट राजनसहित उनका ३ जना साथीहरु मिलेर आँधीखोलामा पौडी खेल्न गएको देखएिको प्रहरीले जनाएको छ। साउन २६ गतेदेखि राजनकोे अवस्था अज्ञात छ। राजनले लगाएको कपडा र मोबाइल भीरकोट नगरपालिकाको ओडारेस्थित आँधीखोला किनारमा भेटिएको छ वडा कार्यालय वालिङका प्रमुख हरि पौडेलले भने कपडा भेटिएको ठाउँभन्दा झन्डै एक किलोमिटर पर फुटेको अवस्थामा मोबाइल भेटिएको छ। २७ गते नै परिवारले खोजतलासका लागि माग सहितको निवेदन प्रहरीमा दर्ता गरेको राजनकी आमा कमलाले बताइन्।तत्कालीन वडा कार्यालय प्रमुख एवं प्रहरी निरीक्षक निरञ्जन घिमिरेको सक्रियतामा पोखराबाट ल्याइएको गोताखोरले २ दिनसम्म खोलामा खोजी गरेको थियो। उनको सरुवा भएपछि अहिले सोही ठाउँमा प्रनि हरि पौडेल आएका छन्। उनीसँगै गएका दुवैजना साथीले पर्सीपल्ट मात्रै राजन खोलामा पोडी खेल्न जाँदा हराएको भन्ने सूचना दिएको राजनको परिवारले जनाएको छ। राजनको अवस्थाका बारे जानकारी दिनुपर्ने भन्दै वालिङ्वासीले कार्यालय घेराउ गर्दे नारावाजी गरेका थिए।"
जापानका ६५ वर्षीय प्रधानमन्त्री स्वास्थ्य समस्याका कारण राजीनामा दिँदै,टोकियो : जापानका प्रधानमन्त्री सिन्जो आबेले स्वास्थ्य समस्याका कारण राजीनामा दिने भएका छन् । प्रधानमन्त्री पदको कार्यकाल सकिन एक वर्ष बाँकी नै छँदा आबेले राजीनामा दिने भएका हुन् । जापानी मिडियाका अनुसार उनले शुक्रबार साँझ नै राष्ट्रका नाममा सम्बोधन गर्नेछन् । ६५ वर्षीय प्रधानमन्त्री पछिल्लो केही समयदेखि नै बिरामी हुँदैआएका थिए । दुई साता उनलाई दोस्रो पटक अस्पताल नै भर्ना हुनुपर्ने अवस्था आएको थियो । जापानी मिडियाले विभिन्न स्रोतको हवाला दिँदै सिन्जोले आफ्नो स्वास्थ्यका कारण सरकारको नियमित काममा असर नपरोस् भनेर राजीनामा दिन लागेको जनाएका छन् । आबे जापानमा सबैभन्दा लामो समय लगातार प्रधानमन्त्री हुने पहिलो नेता हुन्।
कोरोनाबाट उदयपुरका शिक्षकको काठमाडौंमा मृत्यु,उदयपुर : त्रिवि शिक्षण अस्पताल महाराजगंज काठमाडौंमा मृत्यु भएका उदयपुरका शिक्षकको शुक्रबार कोरोना भाइरस संक्रमण पुष्टि भएको छ । अस्पतालका कोभिड कमिटीका सञ्चार संयोजक माधबप्रसाद घिमिरेले त्रियुगा नगरपालिका ४ का ५२ वर्षीय शिक्षकको मृत्युपछि कोरोना भाइरस संक्रमण पुष्टि गरे । यो उदयपुरका लागि पहिलो घटना हो । यधपि जिल्ला भित्रै हो वा काठमाडौंमा उपचारका क्रममा कोरोना संक्रमण सरको पुष्टि हुन बाँकी रहेको जिल्ला स्वास्थ्य कार्यालय प्रमुख मोहन सुवेदीले बताए । सुवेदीका अनुसार उनको पीसीआर उदयपुरमा नगरिएकाले काठमाडौंमै तथ्यांक रहने बताए । निमोनियाको आशंकामा गत मंगलबार (भदौ ९ गते) राती ११ बजे हस्पिटल पुर्याए लगत्तै उनलाई चिकित्सकले मृत्यु घोषणा गरेका थिए । ज्वरो आउने र श्वासप्रश्वासमा समस्या देखिएका उनी साउन २८ गतेदेखि बिरामी रहेको परिवारका सदस्यले बताएका छन् । ज्वरोको लक्षण देखापरेपछि भदौ २ गते जिल्ला अस्पताल बोक्सेमा पुगेका उनी सामान्य उपचार पछि घर फर्किएका थिए । अस्पतालको औषधिले पनि ठिक नभएपछि निमोनियाको आशंकामा त्रियुगा नगरपालिका ३ स्थित राजेश हेल्थकेयर सेन्टर प्रालीमोतिगडामा उनले भदौ ४ गते रगत परीक्षणका लागि रगत दिएको र ६ गते भर्ना भई उपचार गरेको परिवारले जनाएको छ । तीन दिनसम्म पनि उपचार गर्दा ठिक नभएपछि परिवारले भदौ ८ गते राती डिस्र्चाज लिई काठमाण्डौँ लगेका थिए । लकडाउनकै विचमा लिम्चुङ्गबुङ्ग गाउँपालिका १ स्थित आधारभूत प्राथामिक विद्यालय बाँस्बोटेबाट सरुवा भई आएका उनी साउन २७ गते त्रियुगा नपा ७ स्थित आधारभूत विद्यालय कौवाईमा हाजिर भएका थिए । यता प्रहरीले उनले उपचार गरेको हेल्थकेयरमा सिल गरिसकेको छ । प्रमुख जिल्ला अधिकारी चक्रपाणी पाण्डेले अब कन्ट्याक्ट ट्रेसिङ गरिने बताए । उनले पहिलोचरणमा संक्रमण कहाँबाट सर्यो भन्ने एकिन पछि उनीसँग सम्र्पक रहेका व्यक्तिको खोजी गरिने बताए ।
उद्योगपति तथा सांसद विनोद चौधरीलाई कोरोना,"काठमाडौं : उद्योगपति तथा राष्ट्रिय सभा सांसद विनोद चौधरीलाई कोरोना संक्रमण देखिएको छ । चौधरीले आफैँले शुक्रबार मध्यान्हमा ट्विट गरी यसबारे जानकारी दिएका छन् । आज बिहान गरिएको पीसीआर परीक्षणमा पोजेटिभ रिपोर्ट देखिएको उनले जानकारी दिएका छन्। चिकित्सकको सल्लाहअनुसार आफू स्वयं आसोलेट भएर बसेको र अहिलेसम्म कुनै पनि लक्षण नदेखिएको उनले बताएका छन् । आफ्नो सम्पर्कमा आएका सबैलाई सम्पर्कमा आउन र सावधानी अपनाउन चौधरीले आग्रह गरेका छन् ।                  !     ,       ,                   !    ()  ,"
कोरोना संक्रमित लाहानकी महिलाको विराटनगरमा मृत्यु,विराटनगर : कोरोना भाइरसबाट संक्रमित सिरहाको लाहानकी एक महिलाको उपचारका क्रममा विराटनगरमा शुक्रबार बिहान मृत्यु भएको छ । कोशी अस्पताल कोभिड१९ उपचार केन्द्रमा ६५ वर्षीया महिलाको बिहान १०:४५ बजे मृत्यु भएको हो । केन्द्रका प्रमुख एवं वरिष्ठ फिजिसियन डा दीपक सिग्देलका अनुसार महिलालाई उपचारका लागि बिहीबार राति १० बजे कोभिडमा भर्ना गरिएको थियो । बिहान ७ बजेबाट स्वास्थ्य अवस्था गम्भीर बनेपछि भेन्टिलेटरमा राखेर उपचार थालिए पनि बचाउन नसकिएको सिग्देलले बताए । श्वासप्रश्वासमा समस्या भएसँगै उनलाई साँझ कोशी अस्पताल लगिएको थियो । अस्पतालको आइसोलेसनमा भर्ना गरेर उपचार थाल्दै कोरोनाको आशंकामा प्रयोगशालामा स्वाबको परीक्षण गराउँदा केही बेरमै रिपोर्ट पोजिटिभ आएपछि राति थप उपचारका लागि कोभिड१९ उपचार केन्द्रमा लगिएको डा सिग्देलको भनाइ छ । उनका अनुसार मृतकमा दम सम्बन्धी पुरानै समस्या रहेको पाइएको छ । प्रहरीले भने मृतक महिला लाहान घर भई विराटनगर१० मा डेरा बस्दै आएको जनाएको छ । डा सिग्देलले महिलाको शव व्यवस्थापनको पहल भइरहेको जानकारी दिए ।
"व्यासमा बजार खोल्ने, यातायात सेवा बन्द","दमौली : व्यास नगरपालिकाले बजार खुलाउने तर साना सवारी नचलाउने निर्णले गरेको छ। नगरपालिकाको विपद् व्यवस्थापन समितिको बैठकले यस्तो निर्णय गरेको हो । यसअघिको निषेधाज्ञाको म्याद शुक्रबार सकिएपछि अब थप गर्ने कि नगर्ने भन्ने विषयमा बैठकमा छलफल भएको थियो । 'छलफलमा सहभागी धेरै व्यापारीले बजार खुलाउन माग गरेपछि जोखिम कम गर्दै खुलाउने सहमति भएको छ, 'छलफलमा सहभागी तनहुँ उद्योग वाणिज्य संघ दमौली बजार एकाई समितिका सभापति राजकुमार श्रेष्ठ राकुले भने । बैठकमा एक साताका लागि बजार बिहान ८ देखि साँझ ६ बजेसम्म खुलाउने निर्णय भएको छ । आसपासका क्षेत्र र बजारभित्रै पनि संक्रमित भेटिने क्रम नघटेकाले अब बजार खुलाउँदा विशेष सावधानी अपनाउने निर्णय गरिएको उनले बताए । 'बजारमा ग्राहकलाई अनिवार्य मास्क लगाएर आए मात्र सामान बिक्री गर्ने अनि आफूले पनि मास्क र स्यानिटाइजरको व्यवस्था गर्ने सहमति भएको छ,' उनले भने । व्यासमा हालसम्म ४१ जनामा संक्रमण देखिएको छ । व्यासमा बस्ने भानु र म्याग्देका अरु दुईजनामा पनि संक्रमण देखिएको थियो । छिमेकका तहबाट संक्रमित बढी आउन थालेकाले बजारको केही तप्काबाट अझ बजार बन्द गराउनुपर्ने माग आए पनि सटर भाडामा बस्ने अधिकांशले भने यसमा बिमति जनाएका थिए ।"
जापानी प्रधानमन्त्रीले 'ड्यूटी' पूरा गर्न नसकेकोमा माफी माग्दै राजीनामा दिए,"टोकियो : जापानका प्रधानमन्त्री सिन्जो आबेले स्वास्थ्य समस्याको कारण देखाउँदै राजीनामा घोषणा गरेका छन् । जपानको इतिहासमै सर्वाधिक लामो अवधि प्रधानमन्त्री बनेका ६५ वर्षीय नेता सिन्जो पछिल्लो समय स्वास्थ्य समस्यासँग जुधिरहेका थिए । स्वास्थ्य समस्याका कारण उनी पछिल्लो दुई साताअघि मात्रै दोस्रो पटक अस्पताल भर्ना भएका थिए । मेरो कार्यकालको एक वर्ष अवधि हुँदा हुँदै पनि मैले राजीनामा दिने निर्णय गरेको छु, आबेले शुक्रबार पत्रकार सम्मेलनको क्रममा भनेका छन् । यस्तै उनले जिम्मेवारी पूरा गर्न नसकेकोमा जापानी जनतासँग माफी माग्न चाहेको समेत बताएका छन् । आबे पछिल्लो समय कोलाइटिसको स्वास्थ्य समस्यासँग जुध्दैआएका छन् । २००७ मा पनि आबेले यसै गरी स्वास्थ्य समस्या देखाउँदै राजीनामा दिएका थिए । तर २०१२ मा फेरि निर्वाचिन भएका हुन् । कोरोना महामारीसँग जुध्नुपर्ने कठिन समयमा अचानक आबेले दिएको राजीनामालाई चासोका साथ हेरिएको छ । यद्यपि उनी सफल प्रधानमन्त्रीको रुपमा चिनिन्छन् ।"
गुल्मी ल्याइएको पीसीआर मेसिन काठमाडौं लगियो,"गुल्मी : प्राविधिकहरुको व्यस्तता र थप उपकरण जडानका लागि गुल्मी ल्याइएको पीसीआर मेसिन काठमाडौं लगिएको छ । मेसिनका लागि आवश्यक पर्ने थप उपकरण जिल्लामै जडान गर्न सम्भव नदेखिएपछि काठमाडौं लगिएको गुल्मी अस्पतालका प्रमुख डाउत्तम पाच्याले जानकारी दिए । मेसिन केही दिनभित्रै उपकरण जडान सकाएर जिल्ला ल्याइने उनले बताए । 'मेसिन नचलाउने गरी फिर्ता पठाइएको होइन्,'पाच्याले भने, 'अपुग भएका उपकरण जडानका लागि मात्र पठाएका हौँ।' उनले मेसिन जडानका लागि काठमाडौंबाट प्राविधिकहरुको टोली आएपनि थप उपकरण नहुँदा सहज जडानका लागि पठाइएको बताए । केही समय ढिला भएपनि जिल्लामै पीसीआर परीक्षण हुनेमा विश्वस्त रहन उनले जिल्लावासीलाई आग्रह समेत गरे । परराष्ट्र मन्त्री एवं गुल्मी क्षेत्र नम्वर १ का प्रतिनिधिसभा सदस्य प्रदिप ज्ञवालीको पहलमा गत साउन ३ गते पीसीआर मेसिन गुल्मी ल्याइएको थियो । मन्त्री ज्ञवाली नै उपस्थित भएर रेसुंगा नगरपालिकालाई उक्त मेसिन हस्तान्तरण गरेका हुन् । मेसिन संचालनका लागि जिल्लाका सबै स्थानीय तहले आर्थिक सहयोग जुटाउने सहमति भएको छ । रेसुंगा नगरपालिकाका सूचना अधिकारी शंकरप्रसाद गौतमले पीसीआर मेसिन संचालनका लागि भौतिक संरचना निर्माणको काम तीव्ररुपमा अघि बढिरहेको बताए । उपल्लो तम्घासमा रहेको साविकको महिला तथा बालवालिका कार्यालयको भवनलाई आइसोलेसन बनाइएको छ । आइसोलेसनलाई चिदीचौरमा रहेको महेन्द्र मावीमा स्थानान्तरण गरी सोही भवनमा पीसीआर मेसिन राख्ने तयारी भइरहेको समेत गौतमले बताए । पीसीआर मेसिन खरिद बाहेक अन्य उपकरण खरिद गर्न करिब ४० लाख रुपैयाँ खर्च लाग्ने उनको भनाइ छ । जिल्लाबासीको सेवाका लागि ल्याइएको मेसिन संचालन भएरै छाड्ने परराष्ट्रमन्त्री प्रदिप ज्ञवालीका प्रमुख स्वकीय सचिव जंग नेपालीले बताए । 'मेसिन जडान गर्न काठमाडौंबाट प्राविधिकसहितको टोली लिएर गृह जिल्ला आएको थिए,उनले भने, 'जडान गर्ने क्रममा सफ्टवेयरमा समस्या देखिएपछि प्राविधिकको सल्लाहमा काठमाडौं लैजानुपर्ने अवस्था आएको हो ।' केही दिनमै जडानको काम सकेर जिल्लामा मेसिन लैजाने उनले बताए । जिल्लामै पीसीआर परीक्षण भएपछि गुल्मीसहित छिमेकी जिल्ला अर्घाखाँची, बाग्लुङ, प्यूठान र स्याङजाका नागरीक लाभान्वित हुनेछन् । हाल पीसीआर परीक्षणका लागि जिल्लाबाट प्रादेशिक जनस्वास्थ्य प्रयोगशाला भैरहवामा स्वाब पठाउने गरिएको छ ।"
पठनपाठन सञ्चालनको तयारीमा प्रदेश १ सरकार,"विराटनगर : कोरोना भाइरस संक्रमणका कारण लामो समयदेखि शैक्षिक संस्था बन्द हुँदा ठप्प रहेको पठनपाठन सञ्चालनको तयारीमा प्रदेश १ सरकार लागेको छ । विश्वभर महामारीका रुपमा फैलिएको कोरोना संक्रमणका काराण पाँच महिनादेखि शैक्षिक संस्था ठप्प छन् । विद्यालयमा सिकाइ सञ्चालनका लागि सामाजिक विकास मन्त्रालयले प्रक्रिया अघि बढाएको छ । मन्त्री जीवन घिमिरेले स्थानीय तहका प्रमुखउपप्रमुख तथा शिक्षा क्षेत्रका विज्ञसँग परामर्श गरेर विद्यालयमा सिकाइ सञ्चालनको मार्गनिर्देशन तयार गर्न मन्त्रालयको शैक्षिक महाशाखालाई निर्देशन दिएका थिए । त्यसपछि महाशाखाले सबै पक्षसँग छलफल र परामर्श गर्दै बन्द रहेका विद्यालय खोल्न तथा पठनापाठन सञ्चालनका लागि अपनाउनु पर्ने उपाय एवं सावधानीका बारेमा सुझाव लिएको छ । प्राप्त भएको सुझावका आधारमा चाँडै बैठक बसेर निस्कर्षमा पुगिने मन्त्रालयले जनाएको छ । मन्त्री घिमिरेले विद्यालयमा सिकाई सञ्चालनका लागि संघीय शिक्षा, विज्ञान तथा प्रविधि मन्त्रालयसँग समन्वय गरेर अघि बढ्ने योजनाअनुरुप काम थालिएको जानकारी दिए । सामाजिक विकास मन्त्रालयले स्थानीय तहका प्रमुखउपप्रमुख, शिक्षा विकास तथा समन्वय ईकाई प्रमुख, शिक्षक महासंघ, प्याब्सन, एनप्याब्सन, अभिभावक संघसँग छलफल गरी लिइएको सुझाव शिक्षा मन्त्रालयमा पेस गरेको छ । शिक्षा मन्त्रालयले विद्यालयमा असोजदेखि सिकाइ सञ्चालन गर्न सकिने र त्यसका लागि तयारीमा लाग्न सुझाव दिएको मन्त्री घिमिरेको भनाइ छ । भदौ भित्रमा विद्यार्थीको अभिलेखीकरण गरिसक्नुपर्ने, विद्यालयमा रहेका क्वारेन्टाइन, आइसोलेसन र होल्डिङ सेन्टर हटाउनुपर्ने सुझाव पनि मन्त्रालयबाट प्राप्त भएको उनको भनाइ छ । कक्षा सञ्चालन पूर्व विद्यालयमा निर्मलिकरण गर्नुपर्ने र निषेधाज्ञा रहेकाले विद्यालयसम्म शिक्षकलाई पुग्न सहज वातावरण बनाउनु पर्ने कुरामा विशेष ध्यान दिइएको घिमिरेको भनाइ छ । सामाजिक विकास मन्त्रालयले बिहान र दिउँसो दुई चरणमा विद्यालय सञ्चालन गर्न सकिने सुझाव शिक्षा मन्त्रालयमा पेस छ । उसले विद्यार्थीको रोल नम्बरका आधारमा जोर बिजोर कक्षा सञ्चालन गर्न सकिने जनाएको छ । स्थानीय तहमा प्रत्येक विद्यालयको शिक्षक सदस्य रहने गरी 'कोभिड टाक्स टिम' तयार गर्ने र टिमको सुझाव अनुसार विद्यालय सञ्चालन गर्न सकिने अवस्था रहेको घिमिरेको भनाइ छ । सामाजिक विकास मन्त्रालयले कक्षा ११ को आन्तरिक मूल्याँकन गरेर १२ कक्षा अबिलम्व सञ्चालनका लागि मार्गनिर्देश गर्न शिक्षा मन्त्रालयलाई आग्रह गरेको छ । शैक्षिक क्षेत्रबाट कोरोना संक्रमण फैलन नदिन जोखिम कम गर्नलाई निर्मलिकरण गरेर छिटो भन्दा छिटो विद्यालय सञ्चालन र कम विद्यार्थी भएका विद्यालयबाट पठन पाठन सुरु गर्ने कुरामा आफूहरु लागिरहेको मन्त्री घिमिरेले बताए । प्रदेश १ का एक सय ३५ विद्यालय र छ वटा क्याम्पसमा अहिले पनि क्वारेन्टाइन रहेको सामाजिक विकास मन्त्रालयले जनाएको छ । मन्त्रालयका अनुसार दुईवटा विद्यालयमा होल्डिङ सेन्टर, तीन वटा विद्यालय र एउटा क्याम्पसमा आइसोलेसन केन्द्र सञ्चालनमा छन् । प्रदेश १ का सात हजार एक सय ३७ विद्यालयमा करिब १२ लाख ४० हजार विद्यार्थी अध्ययनरत रहेको मन्त्रालयले जनाएको छ ।"
'मन्त्रालयले पठाएको पीपीई सीडीओले नै दिएनन्',"परासी : पश्चिम नवलपरासीका एम्बुलेन्स चालकका लागि पठाएको पीपीइ सीडीओले नदिएको गुनासो चालकले गरेका छन् । संयुक्त एम्बुलेन्स चालक संघको आग्रहमा प्रदेश ५ को सामाजिक विकास मन्त्रालयले प्रदेशका १२ वटै जिल्लामा रहेका एम्बुलेन्स चालकलाई पीपीइ सेट र गम्बुटलगायतका स्वास्थ्य सामग्री उपलब्ध गराएको थियो । मन्त्रालयले सबै जिल्लाका चालकका लागि पीपीइ पठाएको जनाए पनि चालकहरुले भने नपाएको गुनासो गरेका हुन् । लकडाउन सुरु भएपछिको बैशाखको पहिलो सातामा प्रदेशका सबै जिल्ला प्रशासन कार्यालय मार्फत् चालकहरुका लागि उक्त सामग्री पठाइएको मन्त्रालयले जनाएको छ । 'मुख्यमन्त्रीज्यूको कार्यकक्षमा बैठक बसेर सबै जिल्लामा पीपीइ पठाउने निर्णय भएअनुसार नवलपरासी जिल्ला प्रशासनमा पनि सोही समयमा पठाइ सकिएको हो । कसरी चालकहरुले पाएनन् उतै बुझ्नु पर्ला मन्त्रालयका प्रदेश स्वास्थ्य आपूर्ति व्यवस्थापन केन्द्रका निर्देशक दिनेश चापागाईले अन्नपूर्णसँग भने । संयुक्त एम्बुलेन्स चालक संघ नेपालका केन्द्रीय महासचिव मुक्ति काफ्लेले मन्त्रालयमा भएको बैठकमा हरेक जिल्लामा २० वटा पीपीइ पठाउने निर्णय भएपनि जिल्लाका चालकहरुले भने ८ देखि १० भन्दा बढी नपाएको बताए । हरेक जिल्ला प्रशासन कार्यालयमा कम्तीमा १५ वटा पीपीई नघट्ने गरी पठाइएको निर्देशक चापागाईले बताए । 'पठाउन १५ वटा भन्दा कम पठाइएको छैन तर जिल्लाले अरु कसैलाई दिएर घटेको हुन सक्ला,' चापागाईले भने । प्रशासनमा पठाइएको पीपीई माग्न जाँदा तत्कालीन सीडीओले आलटाल गरेर नदिएको संयुक्त एम्बुलेन्स चालक संघ नवलपरासीका जिल्ला अध्यक्ष कृष्ण सहानीले बताए । 'पीपीई पठाउँदा तत्कालीन सीडीओ बासुदेव दाहाल थिए, 'तत्कालीन सीडीओ साहेब दाहालहसँग मन्त्रालयले पठाएको पीपीई पटकपटक माग्न गयौं । २४ दिनमा दिन्छु भन्दै आलटाल गर्दै दिनु भएन । त्यसपछि माग्नै छाड्यौं,'सहानीले भने । सुनवल नगरपालिकाले स्थानीयस्तरमा उत्पादन गरेका केही सेट पीपीई बाहेक सरकारबाट अहिलेसम्म सामान्य मास्क र पञ्जा समेत नपाएको अवस्थामा मन्त्रालयले पठाएको पीपीई समेत पाउन नसकिएको सहानीले गुनासो गरे । प्रमुख जिल्ला अधिकारी सागरमणि पाठकले आफू सरुवा भइ आउनुभन्दा पहिलाको कुरा भएको बताए ।'म आउनुभन्दा पहिलेको कुरा रहेछ । कार्यालयमा बुझ्दा उक्त पीपीई आएको भन्ने कतै पाइएन । कस्ले बुझ्यो ? खोजी गरौला, 'उनले भने ।"
जापानका प्रधानमन्त्री आबेले राजिनामा दिने,"टोकियो: जापानका प्रधानमन्त्री सिन्जो आबेले राजिनामा दिन सम्भावना रहेको जापानी सञ्चारमाध्यम एनएचकेले जनाएको छ। स्वास्थ्यमा आएको समस्याका कारण उनले शुक्रबार राजिनामा दिन सक्ने समाचारमा उल्लेख छ। प्रधानमन्त्रधी आबेले शुक्रबार साँझ आफ्नो स्वास्थ्य स्थितिका बारे पत्रकार सम्मेलन मार्फत् जानकारी दिने अन्तर्राष्ट्रिय सञ्चारमाध्यमले जनाएका छन्। सम्मेलन साँझ ५ बजे सुरु हुने बताइएको छ। उनले भर्खरै दुई हप्तामा दुईपटक अस्पतालमा आफ्नो स्वास्थ्य परीक्षण गरेपछि त्यसबारे जानकारी दिन पत्रकार सम्मेलन गर्न लागेका हुन्। आफ्नो स्वास्थ्यका कारण प्रधानमन्त्री आबेले सरकारको काममा बाधा पुर्याउन नचाहेको एनएचकेले उल्लेख गरेको छ। सत्तारुढ दलले भने प्रधानमन्त्री आबेको स्वास्थ्य राम्रै रहेको बताएका छ। तर अस्पताल भ्रमणपछि उनले अर्को वर्षदेखि साढे ७ घण्टा भन्दा बढी काम गर्न नसक्ने जस्ता अफबाह फैलाइएको जनाएको छ। सही सूचनाको अभावले रिक्तता पैदा गरेको छ, लेखक टोबिआस ह्यारिसले भने, यसले आम मानिसले अनुमानमै भर पर्नु परेको छ। प्रधानमन्त्री आबेले जापानमा सबभन्दा लामो समयसम्म सरकारको नेतृत्व गर्ने नेताको रेकर्ड पनि कायम गरेका छन्। उनले सोमबार आफ्नै बडाबा एइसाकु सातोको रेकर्ड तोड्दै नयाँ रेकर्ड कायम गरेका हुन्।"
बिरामीलाई फलफूल वितरण,"कालिकोट : जिल्ला अस्पताल कालिकोटमा भर्ना भएका बिरामीलाई फलफूल वितरण गरिएको छ । नेपाल कम्यूनिष्ट पार्टी (नेकपा) कालिकोटका सचिव नगिन्द्र शाही नेशनलले आफ्नो जन्मदिनको अवसरमा जिल्ला अस्पतालमा बिरामीलाई फलफूल वितरण गरेका हुन् । नेकपाका कर्णाली प्रदेश कमिटिका सदस्य समेत रहेका युवा नेता शाहीले जन्मदिनको अवसरमा जिल्ला अस्पतालमा पुगेर बिरामीको स्वास्थ्यलाभको कामनासहित स्याउ, केरा र फ्रुटी वितरण गरेका छन् । उनले जन्मदिनको अवसरमा गरिने फजुल खर्च कटाएर जिल्ला अस्पतालमा उपचार गराइरहेका बिरामीलाई फलफूल वितरण गरिएको बताए । प्रायजसो मानिसहले आफ्नो जन्मदिन ठूला ठूला होटलमा गएर भव्य खर्च गरेर मनाउने गर्छन् । तर, नेकपा नेता शाहीले आफ्नो जन्मदिनमा बिरामीलाई फलफूल वितरण गरी मनाए । उनले आफ्नो जन्मदिनको दिन बिरामीहरुको सेवा गर्ने उद्देश्यले अस्पतालमा मनाएको बताए । आफ्नो जन्मदिन बिरामीको सेवा गरेर मनाउँदा निकै खुसी लागेको बताए । फलफूल वितरण कार्यक्रममा जिल्ला अस्पतालमा कार्यरत स्वास्थ्यकर्मी र बिरामीले नेता शाहीलाई जन्मदिनको शुभकामना सहित धन्यवाद दिएका थिए ।"
बर्दिबासमा कोरोना परीक्षण सुरु,"बर्दिबास : महोत्तरीको बर्दिबासमा कोरोना परिक्षण सुरु भएको छ । बर्दिबास नगरपालिकाले आफ्नै लगानीमा कोभिड१९ परीक्षण गर्ने मेसिन खरिद गरेर परीक्षण थालेको हो ।बर्दिबास अस्पतालको प्याथोलोजी ल्याबमा कोरोना परिक्षण गर्ने पीसीआर मेसिन सेटप गरिएको छ । 'समुदायस्तरमै कोरोना फलियो। संक्रमणलाई नियन्त्रणमा लिन सबै खाले प्रयास थालेका छौं,'बर्दिबास नगरपालिका मेयर विदुर कुमार कार्कीले भने, 'आज संकलन गरिएको स्वाबको रिपोर्ट भोली नै आउँछ ।' स्थानीय स्तरमा कोरोना परीक्षण गर्ने व्यवस्था नहुँदा प्रदेशिक प्रयोगशाला जनकपुरधाम पठाउनु परेको बताउँदै मेयर कार्कीले भने,'कोरोना परीक्षणको रिर्पोट आउन १५ दिनसम्म लाग्थ्यो । अब त्यो झण्झटिलो प्रक्रियाको अन्त भयो ।' बर्दिबास नगरपालिकालाई कोरोनामुक्त बनाउन 'एक घर, एक व्यक्तिको कोरोना परीक्षण' अभियना सुरु गरिएको छ । संक्रमितको सम्पर्कमा आएका व्यक्तिको कोरोना परिक्षणलाई पहिलो प्राथमिकता राखिएको छ । माइक्रोब्यालोजिष्ट अनिल कुमार साहको टोली कोरोना परीक्षण ल्याबमा खटिएका छन् । दैनिक ८ सय जनाको कोरोना परीक्षण गर्ने क्षमता रहेको पीसीआर मेसिन खरिद गर्न बर्दिबास नगरपालिकाले गत जेठ ५ गते निर्णय गरेको थियो ।"
सीमावर्ती सहरमा कोरोना जोखिम उच्च,"पछिल्लो समय कोरोना संक्रमण दर र मृतकको संख्या पनि उच्च बनेको छ। पहाडका केही जिल्लालाई छाडेर हेर्ने हो भने अधिकांश संक्रमित तराईका जिल्लाका छन्। भारतसँग सिमाना जोडिएका जिल्लामा संक्रमण तीव्र गतिमा फैलिएको छ। सर्वसाधारणमा मात्र नभइ स्वाथ्यकर्मी, सुरक्षा कर्मी, सञ्चारकर्मी, उद्यमी व्यवसायीलगायतमा कोरोना संक्रमण भइसकेको छ। भारतबाट आएका व्यक्तिलाई सीमामा होल्डिङ नगरी सीधै घरमा पठाइनु, समाजमा सचेतना नअपनाइ भीडभाड गर्नु, नियन्त्रका लागि सरकारकाले प्रभावकारी कदम चाल्न नसक्नु लगायत कारण नै कारोना समुदायमा फैलिएको विज्ञ बताउँछन्। मोरङ, पर्सा, कपिलवस्तु र कैलाली पनि संक्रमण दर उच्च भएका जिल्ला हुन्। पर्सामा सबैभन्दा बढी अर्थात् २ हजार २२,मोरङमा १ हजार ५ सय १७,कैलालीमा १ हजार ५ सय ६७ र कपिलवस्तुमा १ हजार ७८ जना संक्रमित छन्। होल्डिङ सेन्टर नहुँदा संक्रमण तीव्र भारतबाट आएका व्यक्तिलाई होल्डिङ नगरी होम आइसोलेसन र होम क्वारेन्टिन विधि लागू गर्दा सुदूरपश्चिममा कोरोना संक्रमण उच्च बनेको छ । सुदूरपश्चिममा बिहीबारसम्म ५५ सय १० जनामा कोरोना संक्रमण पुष्टि भएको छ। कैलालीमा मात्रै कारोना संक्रमितको संख्या १५ सय ६७ पुगेको छ। डोटी र अछाममा पनि संक्रमित बढेका छन्। डोटीमा ८ सय ९६ जना र अछाममा ८ सय ७३ जनामा कोरोना पुष्टि भएको छ । दुबईबाट आएका धनगढी उपमहानगरपालिका ५ हसनपुरका ३४ वर्षीय पुरुषमा चैतको १४ गते पहिलो कोरोना देखिएको थियो। त्यसपछि उनकै परिवारका एक जना महिला सदस्यमा संक्रमण देखिएको थियो। लम्की चुहाकी एक महिला गरी चैतमा मात्रै कैलालीमा कोरोनाका तीन जना बिरामी थिए । जिल्ला स्वास्थ्य कार्यालयको तथ्यांक हेर्ने हो भने चैतमा कैलालीमा ३ जना मात्रै कोरोनाका संक्रमित थिए। चैत ७ गते देशैभर लकडाउन भयो। वैशाखमा एक जनामा पनि कोरोना पुष्टि नभएको कैलालीमा जेठमा ७६ जना, असारमा ७ सय ४५ जना, साउनमा ४ सय ५ जना र भदौको १० गतेसम्म ३ सय ३८ जना गरी १५ सय ६७ मा कोरोना पुष्टि भएको छ । स्थानीय तहअनुसार भन्ने हो भने कैलालीमा सबैभन्दा बढी धनगढी उपमहानगरपालिकासँगै जोडिएको गोदावरी नगरपालिकामा ४ सय ५९ जनामा कोरोना पुष्टि भएको छ। कैलालीमा १३ स्थानीय तह छन्। तीमध्ये लम्कीचुहा नगरपालिकामा २ सय ५१ जना, धनगढी उपमहानगरपालिकामा २ सय १९ जना, गौरीगंगा नगरपालिकामा १ सय ८६ जना, टीकापुर नगरपालिकामा १ सय ४५ जना, घोडाघोडी नगरपालिकामा ७५ जनामा कोरोना पुष्टि भएको छ । यस्तै बर्दगोरिया गाउँपालिकामा ५७ जना, भजनी नगरपालिकामा ५१ जना, जानकी गाउँपालिकामा ४४ जना, कैलारी गाउँपालिकामा ४२ जना, चुरे र जोशीपुर गाउँपालिकामा १५१५ जना र मोहन्याल गाउँपालिकामा ८ जना गरी १५ सय ६७ जनामा कोरोना पुष्टि भएको छ । नाका व्यवस्थापनमा त्रुटि कैलालीमा कोरोनाका बिरामी बढ्नुमा पहिलो कारण सीमा नाकाको व्यवस्थापनमा त्रुटि देखिएको छ। भारतबाट आएकाको सीमाबाटै व्यवस्थापन हुन नसक्दा संक्रमण फैलिएको अनुमान छ। वरिष्ठ फिजिसियन डा शुभेषराज कायस्थ भन्छन्, सीमा नाकामै व्यवस्थापन हुनुपर्ने हो तर भएन, त्यसपछि क्वारेन्टिन पनि अस्तव्यस्त भए। क्वारेन्टिनमा स्वाब लिएकालाई पनि रिपोर्ट आउँदासम्म होल्ड गर्न सकिएन। त्यसैले अहिले घरघरमा कोरोना पुगिरहेको छ । सुदूरपश्चिममा चैतदेखि अहिलेसम्म भारतबाट २ लाख ८४ हजार मानिस स्वदेश फर्किसकेका छन्। डा कायस्थ भन्छन्, अहिलेको अवस्था स्थानीय संक्रमणको पहिलो चरण हो। अहिले भारतबाट फर्किरहेका थोरै संख्याका व्यक्तिलाई अझै व्यवस्थापन गर्न सकिन्छ । उनले सरकारले ल्याएको होम आइसोलेसन र होम क्वारेन्टिन नीति आत्मघाती भएको बताए। उनले भने, यो निर्णय तुरुन्त परिवर्तन हुनुपर्छ । भारत अहिले दैनिक करिब ७० हजार मानिसमा कोरोना पुष्टि भइरहेको छ। भारतबाट नेपाल फर्कने क्रम पनि रोकिएको छैन । सुदूरपश्चिमका लागि अबको अवस्था अझ खतरापूर्ण रहेको डाकायस्थको अनुमान छ। उनी अझै पनि सीमा नाकाबाट आउने सबैलाई होल्डिङ मा राख्नुपर्ने सुझाव दिन्छन्। सुदूरपश्चिमको स्वास्थ्य निर्देशनालयले प्रदेश सरकारलाई सीमा क्षेत्रमा होल्डिङ क्षेत्र बनाउन सुझाव दिएका दुई महिना भयो तर अझै हुन सकेको छैन । प्रदेशका स्वास्थ्य निर्देशक डा गुणराज अवस्थी भन्छन्, मैले मुख्यमन्त्री, सामाजिक विकासमन्त्रीसहित प्रदेशको महामारी नियन्त्रण समितिमा यो सुझाव दिएको दुई महिना भइसक्यो । तर अहिले सामुदायिक विद्यालयमा बनाइएका क्वारेन्टिन हटाइएका छन् भने सीमा क्षेत्रमा आएका आआफ्नो घर गइरहेका छन् । पर्सामा संक्रमित २ हजार नाघे कोरोना भाइरस संक्रमणको हटस्पट बनेको पर्सा जिल्लामा संक्रमितको संख्या २ हजार नाघेको छ। बुधबार राति थप २४ जनामा संक्रमण पुष्टि भएसँगै संक्रमित २ हजार २२ पुगेको जिल्ला प्रशासन कार्यालय पर्साले जनाएको छ। वीरगन्जस्थित नारायणी अस्पतालको प्रयोगशालामा बुधबार राति ५ सय १० जनाको स्वाब नमुना परीक्षण गर्दा पर्साका २४ जनामा संक्रमण पुष्टि भएको अस्पतालका प्रवक्ता डा अतुलेश चौरसियाले जानकारी दिए। उनका अनुसार, जिल्ला स्वास्थ्य कार्यालय पर्साका स्वास्थ्य निरीक्षक, उनकी श्रीमती र छोरामा पनि संक्रमण भेटिएको छ । यस्तै पर्साको सखुवाप्रसौनी गापामा ७ र कालिकामाई गापा५ विरन्चीवार्वाका ५ जनामा बुधबार राति कोरोना संक्रमण पुष्टि भएको चौरसियाले जानकारी दिए। वीरगन्ज महानगरपालिका११ का २ जना, ८, १०, १३, १४ र २६ का ११ जनामा संक्रमण भेटिएको उनले बताए। २ जना सशस्त्र प्रहरीमा पनि संक्रमण पुष्टि भएको जानकारी उनले दिए । पर्सामा साउनयता मात्रै १ हजार ८ सय ६१ जनामा संक्रमित थपिएका छन्। जिल्ला प्रशासन कार्यालय पर्साका अनुसार, असार मसान्तसम्म पर्सामा १ सय ६१ जनामा मात्र संक्रमण भेटिएको थियो। तीमध्ये १ सय ५९ जना निको भई घर फर्किएपछि असार अन्तिममा वीरगन्जस्थित कोभिड अस्पतालको आइसोलेसनमा २ जना मात्र संक्रमित उपचाररत थिए। तर, साउन महिना सुरु भएपछि परीक्षणको दायरा बढाइएका कारण त्यसयता दिनहुँ अत्यधिक संख्यामा संक्रमित थपिँदै गएका छन् । समुदायस्तरमै पुगेर स्वाब संकलन गर्नुका साथै संक्रमितहरूको कन्ट्याक्ट ट्रेसिङ र सःशुल्क परीक्षण पनि थालिएकाले संक्रमितहरूको संख्या बढ्दै गएको हो। जिल्ला प्रशासन कार्यालयका प्रशासकीय अधिकृत विनय श्रीवास्तवका अनुसार, पर्सामा १ सय ३२ स्वास्थ्यकर्मी, ८७ सुरक्षाकर्मी, १३ पत्रकार, ९८ थुनुवा, ४९ अस्पताल सफाइकर्मी र ३ एम्बुलेन्स चालक पनि संक्रमित भएका छन् । संक्रमणको चेन ब्रेक संघीय सरकारले गरेको लकडाउन खुला हुनु अघिसम्म सामान्य अवस्थामा रहेको मोरङ अहिले कोरोना संक्रमणको हट स्पट बनेको छ। संक्रमित थपिने संख्या मात्रै होइन मृतकको संख्या पनि बढेको छ । बिहीबार सम्मको तथ्यांकअनुसार मोरङमा एक हजार पाँच सय १७ संक्रमित छन्। मृतकको संख्या १५ पुगेको छ। दैनिक थपिने संक्रमित पनि प्रदेश १ का अन्य जिल्लाको तुलनामा मोरङमै बढी रहेको समाजिक विकास मन्त्रालय प्रदेश १ ले जनाएको छ। प्रदेश १ मा मृत्यु हुने सबै मोरङका हुन्। खुल्ला सिमाना, उद्योग कलकारखानाका भारतीय मजदुर, लकडाउन खुलेपछि बढेको भीडभाड र स्वास्थ्य सचेतना नअपनाउँदा संक्रमण बढेको बताउँछन् स्थानीय तहका जनप्रतिनिधि । विराटनगर महानगरपालिकाका मेयर भीम पराजुली भन्छन्, ८ किलोमिटर खुला सिमाना छ। त्यहाँबाट भित्रिनेको संख्या नरोकिएकाले संक्रमण उच्च भएको हो । मोरङका १७ स्थानीय तहमध्ये आधाभन्दा बढीले भारतीय सीमा छोएका छन्। भारतीय सिमानामा भएका बजारमा जाने र यस्ता सीमा क्षेत्रबाट सामान लिएर नेपाल प्रवेश गर्दा संक्रमण भित्रिएको पराजुलीको ठहर छ। सीमा हेर्ने जिम्मा संघीय सरकारको हो, प्रदेश सरकारले समन्वय गर्न सकेन। संक्रमणको मुख्य कुरानै यही हो, उनले भने । विराटनगरको एकीकृत जाँच चौकी (आईसीपी) हुँदै दैनिक एक सयको हाराहारीमा मालवाहक ट्रक नेपाल भित्रिन्छन्। ती सवारीमा एक सय ५० देखि दुई सय यातायात कर्मचारी दैनिक नेपाल आवतजावत गर्छन्। तर, उनीहरुको न त स्वास्थ्य जाँच हुन्छ न त लेखा जोखा नै । जिल्ला सुरक्षा समितिको बैठकले विराटनगर महानगरपालिकासहित मोरङका १७ वटै स्थानीय तहमा १६ गतेसम्म निषेधाज्ञा लगाउने निर्णय गरेको छ। यसअघि विभिन्न स्थानीय तहले आफ्नै हिसाबमा लकडाउन गरेका थिए। तर समुदायस्तरमा फैलिएको संक्रमणको चेन ब्रेक हुन नसक्दा मोडालिटी परिवर्तन गरी केही खुकुलो प्रावधानसहित जिल्लाभर निषेधाज्ञा लगाइएको प्रशासनले जनाएको छ । असावधानीले फलियो कोरोना बुटवलको धागो कारखानास्थित कोरोना विशेष अस्पतालमा कपिलवस्तु नगरपालिकाका ५० वर्षीय पुरुषको बिहीबार मृत्यु भएको छ। यससँगै कपिलवस्तुमा कोरोना संक्रमितको संख्या तीन पुगेको छ । कपिलवस्तु प्रदेश ५ कै सबैभन्दा धेरै संक्रमित भएको जिल्ला हो। प्रदेशका १२ जिल्लामा संक्रमितको संख्या करिब ६ हजार पुगेकोमा कपिलवस्तुका १ हजार ७८ जनामा संक्रमण पुष्टि भएको छ। यो संख्या प्रदेशभरको १८ प्रतिशत हो। कपिलवस्तुमा केही समयअघि संक्रमण क्वारेन्टाइनमा मात्रै सीमित थियो। यसअघि लकडाउन खुलेपछि भीडभाड बढ्दा संक्रमण अहिले समुदायस्तरमा फैलिएको छ । भारतबाट लुकीछिपी घर फर्किने र क्वारेन्टाइनमा नबस्दा संक्रमण जोखिम बढेको छ। लकडाउन खुकुलो भएका बेला सावधानी नअपनाउँदा संक्रमण बढेको स्वास्थ्य कार्यालय कपिलवस्तुका कोरोना फोकल पर्सन कुमार थापा बताउँछन्। अहिले कलस्टरकलस्टरमा संक्रमण देखिएको छ, बजार क्षेत्र बढी प्रभावित छन्, उनले भने, बाह्य यात्रा विवरण नभएकामा पनि संक्रमण बढ्दो छ। उनीहरू लक्षणसहितका छन् । पहिलो चरणको लकडाउन खुकुलो भएसँगै बैंक वित्तीय संस्था, सुपरमार्केट र हाट बजार संक्रमण एक व्यक्तिबाट अन्यमा फैलिएको उनको ठहर छ । थापा भन्छन्, स्वास्थ्य मापदण्ड पालना गरिएन, एउटै बैंकमा सयडेढ सयको लाम लाग्यो, बजारमा पनि उस्तै भीड भयो। यही कारणले कोरोना फैलिँदै गयो । अहिलेको संक्रमण तौलिहवा, कृष्णनगर, बहादुरगन्जजस्ता सहरी क्षेत्रमा बढेको छ। सबैभन्दा बढी संक्रमित कपिलवस्तु नगर क्षेत्रमा छन्। मापदण्डविपरीतका क्वारेन्टाइन र आरडीटी परीक्षणको भर पर्दा कपिलवस्तुमा संक्रमण बढेको हो। भारतबाट भित्रिएका हजारौंलाई राख्ने ठाउँ अभाव र समयमा पीसीआर परीक्षण नहुँदा अहिले समस्या बढिरहेको छ । स्थानीय तहले क्वारेन्टाइन र आइसोलेसन व्यवस्थापनमा अझै ध्यान दिएका छैनन्। भारतबाट आउनेहरू सोझै घर पुग्छन्। भारतसँग ९३ किलोमिटर खुला सीमा नाका भएकाले प्रशासनले सबै ठाउँमा निगरानी बढाउन सकेको छैन। लुकीछिपी आएर घरमा पुग्नेलाई नियन्त्रण गर्न कठिन भएको कपिलवस्तुका प्रमुख जिल्ला अधिकारी दीर्घनारायण पौडेल बताउँछन्। सुरक्षाकर्मीको निगरानी हुँदा हुँदै लामो सिमाना भएकाले लुकीछिपी भित्रिने धेरै छन्, उनी भन्छन्, झाडी र धानखेतमा लुकेर आउनेलाई रोक्न सकिएको छैन । यस्तै व्यक्तिबाट संक्रमण फैलिएको उनको बुझाइ छ । कपिलवस्तुमा अहिले सक्रिय संक्रमितको संख्या १ सय ९६ छ। तीमध्ये ३५ जना मात्रै सामुदायिक आइसोलेसनमा छन्। अन्य होम आइसोलेसनमा छन्। संक्रमण नियन्त्रणमा राजनीतिक दलको सहयोग कमजोर भएको सरोकारवाला बताउँछन्। सचेतना र अनुगमनमा राजनीतिक दलको भूमिका महत्वपूर्ण हुने उनीहरूको ठहर छ। संक्रमित बढेसँगै सुस्ताएका स्थानीय तहलाई सक्रिय बनाउन थालिएको प्रमुख जिल्ला अधिकारी पौडेलले बताए। नागरिक आफैं सतर्क हुनु नै यसको रोकथाम हो। पालिकासहित सबै निकाय कोरोनाविरुद्ध लाग्नैपर्छ, उनले भने। समुदायमा र्यान्डम स्वाब परीक्षण र कन्ट्याक ट्रेसिङलाई जोड दिइएको पौडेलको भनाइ छ । (क्रान्ति शाहवीरगन्ज, शिवराज भट्ट। धनगढी रविन भट्टराई, किशोर बुढाथोकी विराटनगर, लक्ष्मण पोखरेलबुटवल )"
उपचार पाउँदैनन् बिरामी,"जनकपुरधाम : भदौ २ गते मृगौलासम्बन्धि रोगबाट पिडीत प्रमोद महतो डायलाइसिसका लागि प्रादेशिक अस्पताल पुगे। तर, धनुषाको सबैला नगरपालिका२ का महतोको पीसीआर रिपोर्ट नहुँदा बेड खाली नभएको भन्दै चिकित्सकले उपचार गर्न मानेनन्। बृद्ध आमाबुवासँगै उपचारमा आएका महतो दिउँसो चार बजे नै अस्पतालमा पुगे पनि सात बजेसम्म उपचार पाएनन्। धेरै अस्पताल चहारेपछि अन्त्यमा उनले बिना उपचार घर फर्कनु पर्यो। त्यसको भोलिपल्टै उपचारको अभावमा उनको मृत्यु भयो। असारको पहिलो साता धनुषाको हंसपुर नगरपालिका७ का राजु सदाको क्वारेन्टाइन र आईसोलेशनको हेलचक्राइका कारण मृत्यु भयो। आरडीटी रिपोर्ट पोजेटिभ देखिएका सदाको क्वारेन्टाइनमा झाडापखालाले सिकिस्त हुँदा पनि पीसीआर रिपोर्ट नआएको भन्दै चिकित्सक नजिकसम्म परेनन्। उनको पनि उपचार अभावकै कारण अनाहकमा ज्यान गयो। यी दुवै घटना प्रतिनिधि मात्र हुन्। कोरोना प्रकोपसँगै अस्पतालहरूले सेवा प्रवाहलाई थप जिम्मेवार र सबल बनाउनु पर्नेमा प्रादेशिक अस्पताल जनकपुर झनै गैरजिम्मेवार देखिएको छ। अस्पतालमा उपचारका लागि आएका बिरामीले भर्ना नपाएर फर्कनु पर्ने बाध्यता छ। यो अवधिमा प्रादेशिक अस्पतालमा भर्ना हुने बिरामीलाई समेत नीजि वा अन्य सरकारी अस्पतालमा रिफर गर्ने गरिएको विरामीका आफन्तको आरोप छ। प्रादेशिक अस्पतालमा उपचार नपाएरै आफ्नो छोराको ज्यान गएको आरोप राजुका बुवा असे सदाले लगाए। उनले भने, यतिबेला सरकारी अस्पताल गैरजिम्मेबार बनेका छन्। अधिकांश अस्पताल र चिकित्सकहरूले आफ्नो पेशागत कर्तव्यलाई पैसाको तराजुमा तौलने गरेका छन्। स्कुल अफ डेमोक्रेसीका सदस्य राकेश विक्रम साह पनि अस्पताल र चिकित्सकहरूले आफ्नो कर्तब्य भुलेको बताउँछन्। सरकारी अस्पतालका चिकित्सकहरू नीजि अस्पतालमा काम गर्न पल्किएका छन्। उनीहरू राम्रो सेवा दिन्छन्। तर, अहिले कोरोनाको संकटमा बिरामीलाई छुन समेत डराउँछन्, साह भन्छन्, सर्वसाधारणको स्वास्थ्यमा खेलवाड गर्ने निजी वा सरकारी अस्पतालका चिकिस्कलाई सरकारले कारवाही गर्नुपर्छ। कोरोना संक्रमण : खोइ हाम्रो तयारी ? कोरोनाले धरानमा तीन जनाको मृत्यु अस्पतालको ढोकाबाटै फर्काइन्छ बिरामी सीमावर्ती सहरमा कोरोना जोखिम उच्च स्वास्थ्यको हक खोइ ? जनकपुरमा सामान्य दिनमा पाइने एम्बुलेन्ससमेत महामारीको बेला पाउन हम्मेहम्मे परेको उनी बताउँछन्। बिरामीलाई रिफर गर्न एम्बुलेन्ससमेत पाइँदैन। पाए पनि दोब्बर पैसा माग्छन्। सीडीयोलाई भन्यो भने कुरा सुनेर गर्छु भन्छन् तर, समस्या भने जस्ताको त्यस्तै, उनी गुनासो गर्छन्। जनकपुरधाम उपमहानगरपालिका८ का विजय यादवका बुवा ७० वर्षीय प्रेम यादव दम र खोकीका बिरामी हुन्। उपचारका लागि प्रादेशिक अस्पतालमा लग्दा उनलाई चिकित्सकले बेड अभाव भएको कारण देखाउँदै नीजि अस्पतालमा लैजाउ भनेर फर्काए। प्रादेशिक अस्पतालका चिकित्सकले कोभिड अस्पताल बन्न लागेको भन्दै यहाँ कोरोना सर्छ भन्ने त्रास देखाउँदै अन्यत्र लैजान भने, उनले दुःखेसो पोखे, निजी अस्पतालले पनि उपचार गर्नै मानेनन्। सरकारीमा ल्याए कोरोनाको त्रास देखाएर पन्छिन खोज्छन्। अहिले बुबालाई घरमै राखेको छु। धनुषाका प्रमुख जिल्ला अधिकारी प्रेमप्रसाद भट्टराई भने सेवा दिन आनाकानी गर्ने सरकारी तथा निजी अस्पताललाई कारबाही गरिने बताउँछन्। हामीले निजी अस्पतालको सेवा र बिरामीलाई गरिने व्यवहारका बारेमा निरन्तर अनुगमन गरिरहेका छौं, उनले भने, बिरामीले उपचार नपाएको गुनासो आएमा त्यस्ता अस्पताललाई तत्काल कारबाही गर्छौं। सुनसान अस्पताल राजविराजस्थित गजेन्द्रनारायण सिंह अस्पतालको अवस्था पनि फरक छैन। जनशक्ति अभावबीच अग्रपँक्तिमा खटिएका चिकित्सक र स्वास्थ्यकर्मीलाई नै कोरोना देखिन थालेपछि अस्पतालको सेवा प्रभावित बनेको छ। ५० शैयाका लागि उपलब्ध जनशक्तिले एक सय २४ शैयाको अस्पताल धान्नु पर्ने अवस्था छ। हाल एक सय ७८ शैयाको आईसोलेशन र पीसीआर परीक्षण प्रयोगशालासमेत सञ्चालन गर्नु पर्दा समस्या झनै थपिएको छ। त्यसमाथि स्वास्थ्यकर्मी समेत संक्रमित बन्ने क्रम बढ्दो छ। अस्पतालको आकस्मिक कक्षमा उपचार लिन आएका विरामीको सेवामा जुटेका आठ जना अहेव (पारामेडिक) संक्रमित भइसकेका छन्। छिन्नमस्ता अस्पतालमा समेत चिकित्सक, नर्स र स्विपर संक्रमित बनेका छन्। प्राथमिक स्वास्थ्य केन्द्र र स्वास्थ्य चौकीका स्वास्थ्यकर्मीहरू समेत संक्रमणमा परेका छन्। जसका कारण अन्य रोगका विरामीलाई बढी समस्या भइरहेको अस्पतालका निमित्त मेडिकल सुपरिटेन्डेन्ट डा रणजीतकुमार झा स्वीकार्छन्। कोरोनाको त्रासका कारण चिकित्सक नजिक नपर्ने र जटिल अवस्था बाहेक विरामी अस्पताल नआउनाले अस्पताल सुनसान बनेको औषधी पसले राजेश मण्डलले बताउँछन्। सप्तरीमा वैशाख २९ गते पहिलो संक्रमित व्यक्ति फेला परेका थिए। त्यसयता हालसम्म अस्पतालले ५३ महिलासहित पाँच सय दुईजनालाई निको बनाएर घर फर्काइसकेको छ। पछिल्लो समय संक्रमणको दर उच्च बनेको सप्तरीमा सात सय ५० बढी संक्रमित पुगेको प्रदेश २ को सामाजिक विकास मन्त्रालयले जनाएको छ। मृत्यु हुनेको संख्या भने पाँच पुगेको छ। साउन १ गते तीन सय ४४ जना संक्रमित रहेकोमा त्यसयता चार सय बढी संक्रमित थपिएका छन्। भौतिक संरचना र जनशक्तिको अभावबीच सञ्चालित आइसोलेशन र प्रयोगशाला सञ्चालनमा नै अस्पतालले अधिकांश समय दिनु पर्दा अन्य सेवा प्रभावित हुनुलाई स्वास्थ्यकर्मीहरू स्वभाविक ठान्छन्। आईसोलेसनका लागि एक सिफ्टमा दुई डाक्टरसहित १५ जनाको टोली परिचालन भइरहेको र आधा जनशक्तिलाई क्वारेन्टाइनमा राख्नु परेको अवस्था छ। लक्षण भएका विरामी थपिँदै गएको जानकारी दिँदै अस्पतालका निमित्त मेडिकल सुपरिटेन्डेन्ट डाक्टर झाले भेन्टिलेटर र सघन उपचार कक्षको अभावमा गम्भिर बिरामीलाई रिफर गर्नु बाहेक अन्य विकल्प नभएको बताउँछन्। निजी अस्पतालमा भएका थोरै आईसीयू पनि जनशक्तिको अभावमा सञ्चालनमा आउन सकेका छैनन्। युवाहरूको अनुकरणीय कार्य वीरगन्जमा अस्पतालहरूले भर्ना लिन नमानेका कारण उपचार नपाएर दिनहुँ बिरामीको मृत्यु हुन थालेपछि साउन २६ गते स्थानीय युवाको सक्रियतामा कोभिड एक्सन टिम (क्याट) गठन गरिएको छ। गठन भएकै दिन क्याटका पदाधिकारी र सदस्यहरूले कोभिड वा अन्य कुनै पनि रोगका बिरामीको उपचारमा सहायता चाहिए सम्पर्क गर्न आग्रह गर्दै आआफ्नो मोबाइल नम्बर फेसबुकमा सार्वजनिक गरेका छन्। क्याटका सदस्यहरूको सक्रियताका कारण साउन २६ गते यता वीरगन्जमा उपचारको अभावमा कसैले पनि ज्यान गुमाउनु परेको छैन। कारण, कुनै पनि अस्पतालले बिरामीलाई भर्ना लिन आनाकानी गरेको खबर पाए लगत्तै क्याटका सदस्य बिरामी भएको ठाँउमा पुग्छन्। त्यसपछि अस्पतालका चिकित्सक र सञ्चालकसँग समन्वय गरेर उपचारको व्यवस्था मिलाउँछन्। क्याटका सदस्य एंव जसपाका युवा नेता तबरेज अहमद भन्छन्, अस्पतालले भर्ना लिन मानेनन् भने बिरामीका आफन्तले हामीलाई फोन गरेर खबर गर्छन्। त्यसपछि हामी त्यहाँ पुगेर चिकित्सकसँग कुरा गरी बिरामीको उपचारको व्यवस्था मिलाउँछौं। साउन २६ मा क्याट गठन भए यता वीरगन्जमा कुनै पनि बिरामीले उपचारको अभावमा ज्यान गुमाउनु नपरेको उनी बताउँछन्। अहमद भन्छन्, अहिले एम्बुलेन्स पाउन पनि गाह्रो छ। क्याटले एम्बुलेन्सका लागि पनि सहजीकरण गर्दै आएको छ। साउन २६ यता ८३ जना बिरामीको उपचारमा क्याटले सहायता र समन्वय गरिसकेको अहमद बताउँछन्। कोरोना महमारीमा बिरामीको उपचारमा सहायत गर्ने मुख्य उदेश्य राखेर क्याट गठन गरिएको जानकारी क्याटका सदस्य एंव नेपाली काँग्रेस पर्साका सचिव श्याम पटेलले दिए। कोरोना महामारीमा बिरामीको उपचारमा सहायता गर्न युवाहरूले थालेको यो प्रयासको अवधारणा सम्भवत नेपालमै पहिलो भएको पटेल बताउँछन्। क्याटका संयोजक नेक महम्मद अन्सारीका अनुसार क्याटले कोरोना संक्रमणका कारण मृत्यु भएकाहरूको शव व्यवस्थापनमा पनि सहजीकरण गर्दै आएको छ। बिरामीको उपचारमा सहायता प्रदान गर्दै आएको क्याटले पछिल्लो समय अस्पतालका बिरामी र निषेधाज्ञाका कारण समस्यामा परेकाहरूलाई खाना खुवाउने काम पनि थालेको छ। अस्पतालमा भर्ना भएका बिरामी, तीनका कुरुवा र निषेधाज्ञाका कारण कामधन्दा गर्न नपाएर समस्यामा परेका मजदुरहरूलाई निःशुल्क खाना खुवाउन थालेको क्याटका सदस्य अहमदले बताए। (जनकपुरबाट गोविन्द महतो, सप्तरीबाट मनोहर पोखरेल र पर्साबाट क्रान्ती साहको सहयोगमा।)"
जाडो यामसँगै कोरोना संक्रमण तीव्र हुन सक्छ: विश्व स्वास्थ्य संगठन,"कोपनहेगन: जाडो याममा कोरोना भाइरस संक्रमण अझ तीव्र हुन सक्ने विश्व स्वास्थ्य संगठन (डब्लूएचओ) ले चेतावनी दिएको छ। डब्लूएचओका युरोप क्षेत्रीय निर्देशक डा हान्स क्लगले विशेषगरी साना उमेरका व्यक्तिमा संक्रमण बढ्न सक्ने बताएका हुन्। निर्देशक डा क्लगले युरोपमा जाडो यामसँगै कोरोनाबाट युवा जमात् बढी संक्रमित हुने सम्भावना रहेको बताएका हुन्। उनले युवाहरू जाडो याममा पाका मानिससँग नजिक सम्पर्क आउन सक्ने जसका कारण संक्रमणको स्थिति झन जटिल तथा भयावह हुन सक्ने बताएका छन्। हामी अनावश्यक भविष्यवाणी गर्न त चाहँदैनौँ, निर्देशक डा क्लगले भने, तर जाडो याममा पक्कै बढी मानिस अस्पताल भर्ना हुने र मृत्युदर बढ्ने सम्भावना रहेको छ। उनले मृत्युदर वृद्ध उमेरमा बढी देखिएका युवालाई नआत्तिन तर सचेत रहन आग्रह गरेका छन्। यसबाट वयस्क मानिसको ज्यान जाने अवस्था छ भन्ने चाहिँ होइन, उनले भने, तर यो टोर्नाडो जस्तै र बहुअंग भएको रोग हो। जाडो याममा कोरोना संक्रमण वृद्धि किन हुन्छ ? केही समयअघि विज्ञहरूले गरेको शोधअनुसार जाडो याममा कोरोना संक्रमण फैलिने जोखिम बढी हुने निष्कर्ष निकालेका छन्। सिड्नी स्कूल अफ भेटरीनरी साइन्सका प्राध्यापक माइकल वार्डले गरेको अध्ययनले जाडो याममा कोरोना संक्रमणको जोखिम बढी हुने देखाएको हो। तापक्रम (आर्द्रता) कोभिड१९ फैलिन एक प्रमुख कारक हो, प्रध्यापक वार्डले भने। त्यसैले न्यून आर्द्रतामा कोरोना भाइरस फैलिने दर बढी हुने बताइएको छ। प्राध्यापक वार्डको उक्त शोध ट्रान्स्बाउन्ड्री एन्ड इमर्जिङ डिजिज जर्नलमा प्रकाशित भएको थियो।"
रुपन्देहीका कोरोना संक्रमित पुरुषको बुटवलमा मृत्यु,बुटवल : कोरोना विशेष अस्पतालमा उपचाररत एक पुरूषको मृत्यु भएको छ । रूपन्देहीका ६० वर्षीय पुरूषको मृत्यु भएको हो । प्रादेशिक अस्पताल बुटवलका सूचना अधिकारी डा विष्णु गौतमका अनुसार मृतक तिलोत्तमा नगरपालिका ४ का ती बिरामीको शुक्रबार बिहान मृत्यु भएको हो। स्वास्थ्यमा जटिलता भएपछि उनको भेन्टिलेटरमा उपचार भइरहेको थियो । कोरोना संक्रमण पुष्टि भएपछि पाँच दिनअघि अस्पताल भर्ना भएका उनमा उच्च रक्तचापको समस्या थियो ।
पर्सामा ४२ जना संक्रमित थपिदा १०३ डिस्चार्ज,"वीरगन्ज : पर्सामा थप ४२ जनामा कोरोना भाइरस संक्रमण पुष्टि भएको छ ।वीरगन्जस्थित नारायणी अस्पतालको प्रयोगशालामा बिहीबार राती गरिएको परीक्षणमा पर्साका थप ४२ जनामा संक्रमण पुष्टि भएको अस्पतालका प्रवक्ता डाक्टर अतुलेश चौरसीयाले जानकारी दिए । प्रयोगशालामा बिहीबार राती ३ सय ८ जनाको स्वाबको नमूना परीक्षण गर्दा पर्साका ४२, बाराका १२, रौतहटका २ र सर्लाहीका १ जनामा संक्रमण पुष्टि भएको चौरसीयाले बताए । बिहीबार राती पर्सामा थपिएका ४२ जनामध्ये वीरगन्ज महानगरपालिकाको वडा नम्बर नमबर ११, १२, १३, २१, र २७ का गरि ३९ जना रहेका छन् । यस्तै पर्साको कालिकामाइ गाउँपालिका २ भेडिहारीका २ जना र पर्सागढी नगरपालिका ८ हरपुरमा एकजनामा संक्रमण भेटिएको प्रवक्ता चौरसीयाले जानकारी दिए । बिहीबार ४२ जना थपिएसँगै पर्सामा संक्रमितको संख्या २ हजार ६४ पुगेको जिल्ला प्रशासन कार्यालय पर्साले जनाएको छ । एकै दिन १०३ जना डिस्चार्ज यसैबीच पर्सामा एकैदिन १ सय ३ जना संक्रमित निको भएर अस्पतालबाट डिस्चार्ज भइ घर फर्किएका छन् । वीरगन्जस्थित २ वटा कोभिड अस्पताल र पोखरीया अस्पतालको आइसोलेसन गरी बिहीबार साँझ १ सय ३ जना संक्रमित निको भइ डिस्चार्ज भएर घर फर्किएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए । यस्तै बुधबार साँझ पनि ६६ जना निको भइ घर फर्किएका थिए । पर्सामा अहिले सम्म ५४७ जना निको भइ अस्पतालबाट डिस्चार्ज भइसकेको जिल्ला प्रशासन कार्यालय पर्साले जनाएको छ । श्रीवास्तवका अनुसार , वीरगन्ज स्थित दुईवटा कोभिड अस्पतालमा अहिले १३१ जना मात्रै संक्रमित उपचाररत छन् । यस्तै होम आइसोलेसनमा ८०४ जना संक्रमित छन् । विभिन्न अस्पतालका आइसोलेसन, धर्मशाला, होटल र विद्यालयका सेमी आइसोलेसनमा ३८३ जना संक्रमितलाइ राखेर उपचार भइरहेको जिल्ला प्रशासन कार्यालय पर्साले जनाएको छ"
पुजारी हत्या प्रकरण : हिन्दु महासंघद्वारा जवाफ माग,काठमाडौं : पुजारी श्रीराम साह हत्याको छानबिन र दोषीलाई कारबाहीको माग गर्ने समूहलाई नै पक्रेर कारबाही गर्ने गरी गृह मन्त्रालयले प्रहरी र स्थानीय प्रशासनलाई पत्राचार गरेको घटनाप्रति विश्व हिन्दु महासंघले विरोध जनाएको छ। महासंघले बिहीबार विज्ञप्ति जारी गरी घटनाका दोषीलाई तत्काल सार्वजनिक गरी कारबाही गर्न र पीडितलाई क्षतिपूर्ति उपलब्ध गराउन सरकारसँग माग गरेको छ। मन्त्रालयको भदौ ७ गतेको पत्रमा घटनाको विरोध गर्ने समूहलाई नै कारबाही गर्न सबै प्रमुख जिल्ला अधिकारी र प्रहरी महानिरीक्षकलाई स्पष्ट निर्देशनसहित पत्राचार गरेको महासंघले दाबी गरेको छ। मन्त्रालयको यो निर्णयले सम्पूर्ण धर्मावलम्बीको भावनामाथि नै कुठाराघात भएको महासंघ महासचिव अस्मिता भण्डारीले जारी गरेको विज्ञप्तिमा उल्लेख छ। धार्मिक सहिष्णुता र सामाजिक सद्भाव बिथोल्ने गरी भएको यस्तो निर्णयप्रति महासंघले गृह मन्त्रालयसँग जवाफसमेत मागेको छ। रौतहटमा मन्दिरका पुजारीको गोली हानी हत्या निरीह पुजारीको निर्मम हत्या पुजारी हत्याको विरोधमा हुने प्रदर्शन रोक्न गृहको गोप्य सर्कुलर
सुरक्षाका हातमा असुरक्षा,"चितवनको राप्ती नगरपालिका २, मिलनटोलका २४ वर्षीय राजकुमार चेपाङलाई चितवन राष्ट्रिय निकुञ्जबाट खटिएका सुरक्षाकर्मीले नियन्त्रणमा लिएर निर्मम तरिकाले कुटपिट गर्दा उपचारका क्रममा उनको मृत्यु भयो। चितवनकै माडी नगरपालिका ९, कुसुम खोला जंगलमा बसोबास गर्दै आएका चेपाङ बस्तीमा निकुञ्जबाट खटिएका सुरक्षाकर्मीको टोलीले बस्तीमा आगजनी गरेर उठिबास पारे। धनुषाको सबैला नगरपालिका १२, भरकुरुवाका २३ वर्षीय शम्भु सदा प्रहरी हिरासतमा मारिए। साउन १ गते राजकुमार चेपाङसहित दुई महिला र तीन पुरुष घुँगी टिप्न र माछा मार्न निकुञ्जमा छिरेका थिए। निकुञ्जको सुरक्षार्थ खटिएका सैनिक टोलीले पाँचैजनालाई कुटपिट गरेका थिए। तर, राजकुमारको स्वास्थ्य अवस्था बिग्रेपछि थप उपचारका लागि ७ साउनमा उनलाई भरतपुर अस्पताल ल्याएका थिए। उपचारका क्रममा राजकुमार चेपाङको मृत्यु भयो। शव परीक्षणका लागि काठमाडौंको त्रिवि शिक्षण अस्पताल लगे। परिवारले शव लिन मानेको थिएन। चौतर्फी आलोचना र दबाबपछि सरकारले कुटपिट गर्ने सैनिकलाई कानुनी कारबाही र पीडित परिवारको भरणपोषणका लागि १० लाख रुपैयाँ दिनेलगायतका सहमति भएपछि परिवारले लास बुझेर चेपाङ जातिको गड्यौली संस्कारअनुसार अन्त्येष्टि गरे। साउन ३ गते कुसुम खोलाको जंगलमा २५ वर्षदेखि बसोबास गर्दै आएका चेपाङ बस्तीमा निकुञ्जका अधिकारीले सुरक्षाकर्मी र हात्तीको टोली लिएर पुगे। चेपाङ बस्तीमा पूर्वसूचना र वैकल्पिक व्यवस्थाबिना आगजनी गरेर उठिबास पारे। हात्ती लगाएर खेतको बालीनालीसमेत नष्ट पारे। पीडित विरु चेपाङ भन्छन् घरमा आगो लगाएपछि घरभित्र रहेका खाद्यान्न, नगद र नागरिकतालगायतका सरसामानसमेत जले। वाडा अध्यक्ष शिवहरि सुवेदी भन्छन्, ०५२ सालदेखि चेपाङहरू कुसुम खोलाको जंगलमा बसोबास गर्दै आएका छन्। दुई सय घर चेपाङहरू थिए। सबैको व्यवस्थापन भइसकेको छ। १० घरको व्यवस्थापन गर्न मात्र बाँकी थियो। हामीलाई थाहै नभई घटना भएको छ। उहाँहरूकै व्यवस्थापनमा जुटेको छु, उनले थपे। प्रहरी हिरासतमा मारिएका शम्भु सदा ट्र्याक्टर चालक थिए। नौ महिनादेखि मासिक १६ हजार रुपैयाँमा सञ्जय साहको ट्र्याक्टर चलाउँदै आएका थिए। शम्भुले काम गरेको तलब र उनको लाइसेन्स पनि परिवारले फिर्ता पाएको छैन। १२ गते साँझ गोविन्द साहकी पत्नी ५० वर्षीया सुमित्रा साहको ठक्करबाट मृत्यु भएको थियो। ट्र्याक्टरको ठक्करबाट मृत्यु भएपछि उनी जेठ १२ मै आफ्नो चालक लाइसेन्स लिएर प्रहरी चौकीमा हाजिर भए। त्यसपछि प्रहरीले शम्भुलाई थुनामा राखे। थुनामा प्रहरीले प्रत्येक दिन अमानवीय यातना दिइरहेका थिए। शम्भुलाई थुनामा भेट्न आमा सियालीदेवी पटकपटक जान्थिन्, तर प्रहरीले छोरासँग भेट्न दिँदैनथे। शम्भुको १७ दिन थुनामा बसाइका क्रममा प्रहरीसँग सियालीले धेरैपटक अनुनयविनय गरेपछि उनले चारपटकसम्म छोरासँग भेट्न पाएकी थिइन्। त्यो भेटका क्रममा शम्भुले प्रहरीको डरले आमालाई धेरै कुरा बताउन चाहँदैन्थे। आमाले केही कुरा सोधियो कि उनी आँसु मात्र बगाउँथे। शम्भुले आमासँगको अन्तिम भेटमा भनेका थिए माई हमरा जल्दिसे पैसा तिरके थुनासे निकाल, नईतें पुलिस सब महरा माइर देतौ। ( आमा, मलाई पैसा तिरेर चाँडै थुनाबाट निकाल्नुस्, नत्र प्रहरीले मलाई मार्छ)। यो कुरा सियालीले सम्झेपछि उनका आँखाबाट आँसुका अ श्रुधारा बग्न थाल्छन्। जेठ २७ गते दुई बजे राति ट्र्याक्टर मालिक सञ्जय साह एकजना प्रहरीसँग शम्भुका घरमा पुगेका थिए। थुनामा शम्भु धेरै रोएकाले राति नै जान आग्रह गरेपछि सियालीदेवी सात महिनाकी नातिनी काखमा बोकेर बुहारीसँगै प्रहरी चौकी पुगे। त्यतिबेला बिहानको ३४ बजिसकेको थियो। प्रहरी चौकी पुगेपछि सियालीलाई थुनाछेउमा रहेको ट्वाइलेटतिर लगे। ट्वाइलेटमा शम्भु झुन्डिएको दृश्य देखेपछि सासूबुहारी मुर्छित भए। सियालीदेवी भन्छिन्, त्यसपछि हामीलाई केही थाहा भएन। काखमा बोकेकी सात महिनाकी नातिनी कहाँ उछिटिए त्यो पनि थाहा भएन। शम्भुको बुबा श्याम सदा घरमा थिएनन्। उनी मजदुरी गर्न भारतको मद्रासमा थिए। घटनाको खबर पाएपछि घर फर्केका थिए। सियालीले ट्र्याक्टर मालिकलाई दुर्घटनाको पैसा तिरेर शम्भुलाई छुटाएर ल्याउन पटकपटक आग्रह गरेका थिए। ट्र्याक्टर मालिक सञ्जय साहले तिम्रो छोरा छुटाउन आठ लाख तिरेको छु, छिटै छुटाएर ल्याउँछु, धेरै होहल्ला नगर भन्थे। सियाली छोरा शम्भुलाई भेट्न थुनामा पुग्दा प्रहरीले छोरालाई छुटाउन कति पैसा खर्च गरेको भन्थे रे। म त गरिब सुकुम्बासी छु। यति धेरै पैसा कसरी तिर्नु ? ट्र्याक्टर मालिकले तिर्छु भनेको छ। तर, ट्र्याक्टर मालिकले तिर्यो कि तिरेन थाहा छैन। दलित मुसहरको छोरो हो जसरी गाडीले मान्छे मारे त्यसरी नै मुसहरलाई थुनामै कुटीकुटी मार्नुपर्छ। हमर बेटाके साँझमे पुलिससब दारुपिके बहुत मारपिट करै छेलै। माइरपिटके ओजहसे मैर गेलै त ट्वाइलेटमे जाके लटका देलकै। ( साँझतिर प्रहरीहरू रक्सी खाएर आउँथे। छोरालाई सधैं कुटपिट गर्थे। कुटाइबाट मृत्यु भएपछि ट्वाइलेटमा गएर झुन्डिएको हो, सियालीले थपिन्। नागरिककै करबाट मुलुकको तीन तहको सुरक्षा निकाय पालिएको छ। तर, तीनै सुरक्षा निकायको नागरिकप्रति जिम्मेवारी छैन। लकडाउनको अवधिमा राज्यको सुरक्षा निकायबाट भएका यी प्रतिनिधिमूलक घटना मात्र हुन्। यसअघि विभिन्न कालखण्ड र समयमा यस्ता थुप्रै घटना राज्यको सुरक्षा निकायबाटै भएका छन्। जुन घटना सम्झँदा अहिले पनि हृदयविदारक लाग्छ। कोरोना महामारीको समयमा चितवन र धनुषाका तीनवटा हृदयविदारक घटनाले नेपालको सुरक्षा निकायमाथि ठूलो प्रश्नचिह्न खडा भएको छ। लोकतन्त्र र मानवअधिकारप्रति खिल्ली उडेको छ। मान्छे मार्ने अनि मरि त हाले, अब फर्केर आउँदैन भनेर गल्ती महसुस गर्ने, मान्छेको जीवनलाई सामान्यकरण गर्ने, मृत्युमाथि राजनीति गर्ने, पैसा र पावरमा निर्धनहरूको लास र न्याय किनबेच हुने प्रवृत्ति बढेको छ। यसबाट आपराधिक मनोबल बढ्दै गएको छ। त्यसैले यसखाले घटना दिनानुदिन बढ्दै गएको छ। मुलुकको समग्र सुरक्षाको जिम्मेवारी हातमा लिएर ड्युटीमा बसेका राज्यको सुरक्षा निकायबाटै नागरिकले समेत असुरक्षाको महसुस हुनु र भोग्नु दुर्भाग्यपूर्ण छ। नागरिककै करबाट मुलुकको तीन तहको सुरक्षा निकाय पालिएको छ। तर, तीनै सुरक्षा निकायको नागरिकप्रति जिम्मेवारी छैन। आफ्नो निजी स्वार्थका खातिर नागरिकको भविष्यमाथि खेलबाड गर्छन्। शासकहरूको चाकरी र चाप्लुसी गर्छन्। देश र जनताको सेवामा आफ्नो पद र फुलीको सदुपयोग गर्नुभन्दा शासकहरूका सेवामा रनभुल्ल हुँदा नागरिकको न्यायको गरिमामाथि प्रश्नचिह्न खडा भएको छ। राज्यको जेलनेल, हिरासत र प्रशासनिक घेरा भनेको सुधार गृह वा पाठशाला हो। तर, त्यही पाठशालामा दिनानुदिन नागरिकको मृत्यु, हत्या र बलात्कारका घटना सुनिनुपर्दा देशको सुरक्षा निकायमाथि अविश्वास बढ्दै गएको छ। सुरक्षा निकायले प्रहरी मेरो साथी लगायतका यस्ता थुप्रै नागरिकको मन र भावना तान्ने गरी कार्यक्रम सञ्चालन गरे। तर, ती सबै नारा राजनीतिक दलको नाराजस्तै सीमित हुन पुगे। यसबाट जनता कसलाई विश्वासमा लिने भने दोधार छन् ? प्रहरी हिरासत र कारागारमा पनि ठूलाठूला आपराधिक क्रियाकलाप हुन्छ र सञ्चालन गरिन्छ। सुरक्षा घेरामै मान्छे मार्ने र मर्ने क्रम रोकिएको छैन्। तीन वर्ष जेल जीवन बिताएर आएका अरुण साह भन्छन्, कारागारको एउटा नायक बन्ने लाखौंको चलखेल हुन्छ। कारागारभित्र पनि पहुँचका आधारमा व्यवहार हुन्छ। सोहीअनुसारको सुविधा भेट्छ। त्यहाँ पनि वर्ग विभेद छ। कारागारजस्तो छैन कारागार। एउटा सामान्य मुद्दामा प्रहरीले पद र पैसाका लागि यति ठूलो झूटो प्रतिवेदन तयार पार्छन् कि एउटा सामान्य नागरिकलाई जीवनभर हम्मेहम्मे पर्छ। कानुन व्यवसायी कमल यादव भन्छन्, संविधान र कानुनका घेराहरू अझै पनि जटिल छन्। पुरातन खालको छ। दोहोरो चरित्रको छ। प्रहरीलाई कानुनी अधिकार दिएपछि र राज्यको कानुन विखण्डित रूपमा प्रयोग गर्न दिएपछि सर्वसाधारण नागरिकको जीवन बाँच्न कुनैबेला निकै समस्या पर्छ। जसले गर्दा कैदीहरू आत्महत्यासमेत गर्न पुग्छन्। प्रशासनिक क्रियाकलाप हेर्दा कुनै बेला राज्यका तीन तहको सुरक्षाकर्मीको कुनै आवश्यकताको महसुस हुँदैन। राज्यले सबै नागरिकलाई सुरक्षा तालिम र कानुनी ज्ञानबाट सुसज्जित पार्नुपर्छ। कि त राज्यले नागरिकको सुरक्षाको व्यावहारिक प्रत्याभूति गराउनुपर्छ। यसमा अन्तरविरोध देखिँदै आएको छ। यसले मुलुक बनाउँदैन, व्यक्ति बनाउन सक्छ। यसखाले सुरक्षा व्यवस्थाभित्र एउटा व्यक्तिले सुरक्षा लिन सक्छ, तर समग्र नागरिकले सुरक्षा लिन सक्दैन। त्यसैले राज्यको सुरक्षा घेराभित्र कुनै पनि बहानामा मान्छेलाई यातना दिने र मार्ने काम गर्नु हुँदैन। अनाहकमा मान्छेलाई फसाउने र उम्काउने काम पनि गर्नु हँुदैन। आत्मसमानका साथ मान्छेलाई मान्छे भएर बाँच्न पाउने अधिकारको ग्यारेन्टी गर्नुपर्छ। पशुतुल्य व्यवहार बन्द गर्नुपर्छ। राज्यको सुरक्षा निकायबाट मारिएका राजकुमार चेपाङ र शम्भु सदाहरू फेरि पनि मारिनु र मर्नु हुँदैन भनेर ठोस प्रतिबद्धता जाहेर गर्नुपर्छ।"
"अमेरिकामा आँधीका कारण ४ को मृत्यु, लाखौँ मानिस प्रभावित",वासिङटन : अमेरिकाको लुसिआना राज्यमा लउरा आँधीका कारण बिहीबार ४ जनाको ज्यान गएको छ। तीव्र गतिमा चलेको हावाले रुख ढाल्दा किचिएर १४ वर्षीया किशोरीसहित ४ जनाको ज्यान गएको बीबीसीले उल्लेख गरेको छ। आँधी २४० किलोमिटर प्रतिघण्टाको वेगमा चलेको बताइएको छ। यसले थुप्रै क्षति पुयाएको छ। आँधीले करिब ५ लाख घरमा क्षति पयाउनुका साथै औद्योगिक प्लान्टहरूमा आगो लागेको अन्तर्राष्ट्रिय सञ्चारमाध्यमले जनाएका छन्। बिहीबार साँझ भने आँधीको वेग घटेको जनाइएको छ। पछिल्लो समय ८५ किलोमिटर प्रतिघण्टाको वेगमा अर्कान्सस क्षेत्रतिर बतास अधिकारीले जानकारी दिएका छन्। प्रभावितहरूको उद्दार भइरहेको गभर्नर जोन बेल इडवार्डसले प्रेस ब्रिफिङ गर्दै बताएका छन्।
"भक्तपुरमा पहिलोपटक मृत्युपछि कोरोना पुष्टि, मृतकको संख्या ४ पुग्यो","भक्तपुर : भक्तपुरमा पहिलोपटक मृत्युपछि कोरोना भाइरस संक्रमण पुष्टि भएको छ । मध्यपुर थिमि नगरपालिका ३ गट्ठाघर निवासी ६४ वर्षीया महिलामा मृत्युपछि कोरोना भाइरस संक्रमण पुष्टि भएको हो । घरमै बेहोस भएपछि उनलाई बिहीबार तत्काल उपचारको लागि मध्यपुर थिमि नपा ३ गट्ठाघरस्थित नागरिक अस्पताल लगिएको थियो । तर अस्पताल ल्याइपुर्याउँदा नै ती महिलाको मृत्यु भइसकेको अस्पतालले जनाएको छ । अस्पताल पुर्याइदा नै मृत्यु भएकाले घरपरिवारसँग बुझ्दा उनमा कोरोना भाइरस संक्रमणसँग मिल्दोजुल्दो लक्षण पाइएको र सोहीअनुसार परीक्षण गराउँदा कोरोना भाइरस संक्रमण पुष्टि भएको अस्पतालका नायब मेडिकल निर्देशक डाअशोक राईले जानकारी दिए । उनका अनुसार घरपरिवारले जानकारी दिएअनुसार महिलालाई एक दुई दिनदेखि श्वास फेर्न गाह्रो भइरहेको थियो । खोकी पनि थियो । त्यस्तै ५६ दिनदेखि केही नखाएको समेत घरपरिवारले जानकारी दिएको डा राईले बताए । 'अस्पताल पुग्दा नै मृत्यु भइसकेकाले हामीले बिरामीको हिस्ट्री सोध्दा कोरोना भाइरस संक्रमणसँग मिल्दोजुल्दो लक्षण पायौं, उनले भने, 'त्यसैले शंका लागेर कोरोना भाइरस संक्रमण परीक्षण गर्दा रिपोर्ट पनि पोजिटिभ आयो ।' घरपरिवारले जानकारी दिएअनुसार ती महिला दम र उच्च रक्तचापका बिरामी रहेको डा राईले जानकारी दिए ।मृतक महिलामा कोरोना भाइरस पुष्टि भएपछि उनको सम्पर्कमा आएका अस्पतालको आकस्मिक कक्ष र बहिरंग सेवाका चिकित्सक र नर्स गरी पाँचजना स्वास्थ्यकर्मी क्वारेन्टाइनमा बसेको नायब मेडिकल निर्देशक डा राईले जानकारी दिए । त्यस्तै अस्पतालको आकस्मिक र बहिरंग सेवा हाललाई बन्द गरिएको अस्पतालका सञ्चालक निर्देशक जीतेन्द्र श्रेष्ठले जानकारी दिए । उनले अस्पताल निर्मलीकरण गरेर मात्रै बन्द भएका सेवा सूचारु गरिने स्पष्ट पारे । मृतक महिलामा कोरोना भाइरस संक्रमण पुष्टि भएपछि उनको घरपरिवारका पाँचजना सदस्यको पनि कोरोना भाइरस परीक्षणको लागि स्वाब संकलन गरिएको मध्यपुर थिमि नपा ३ का वडा अध्यक्ष प्रेम कुटुले जानकारी दिए । उनले मृतक महिलाको शव व्यवस्थापन गर्न भक्तपुरको सूर्यविनायकस्थित नेपाली सेनाको वीरदल गणले काठमाडौंको पशुपतिस्थित विद्युतीय शव दाहगृह लगेको बताए । यससँगै भक्तपुरमा कोरोना भाइरस संक्रमणको कारण मृत्यु हुनेको संख्या चार पुगेको छ । यसअघि सूर्यविनायक नपाका दुई महिला र एक पुरुष गरी ३ जनाको कोरोना भाइरस संक्रमणका कारण मृत्यु भइसकेको छ । सूर्यविनायक नपा १ की ६१ वर्षीया महिलाको उपचारको क्रममा पाटन अस्पतालमा मृत्यु भएको थियो । सूर्यविनायक नपा ८ का ७३ वर्षीय संक्रमित पुरुषको काठमाडौंको मेडिकेयर अस्पतालमा र ५३ वर्षीया महिलाको काभ्रेको धुलिखेल अस्पतालमा उपचारकै क्रममा मृत्यु भएको थियो । बिहीबारसम्म भक्तपुरमा कोरोना भाइरस संक्रमितको संख्या ३ सय ७५ पुगेको छ ।"
पोग्बालाई कोरोना संक्रमण,"पेरु : सेप्टेम्बरमा खेल्न लागेको फ्रान्सको फुटबल टोलीमा रहेका पउल पोग्बालाई कोरोना भाइरस संक्रमण पुष्टि भएको छ। उनलाई बुधबार संक्रमण पुष्टि भएको फ्रान्सका प्रमुख प्रशिक्षक डाडियर डेस्च्याम्प्सले बताएका छन्। यससँगै उनले स्वीडेन र क्रोएसियासँगको खेल गुमाउने भएका छन्। पोग्बालाई संक्रमण भएसँगै उनका ठाउँमा युवा खेलाडीलाई ल्याइने प्रशिक्षक डाडियरले बताएका छन्। उनले १७ वर्षीय एडुआर्डो कामाभिन्गालाई पोग्बाको ठाउँमा ल्याउन लागिएको बताएका छन्। मैले खेलाडीको सूची अन्तिम समयमा परिवर्तन गर्नैपर्यो, प्रशिक्षक डाडियरले भने, पउल पोग्बा यो सूचीमा रहने निधो भइसकेको थियो तर दुर्भाग्यवश उनलाई कोरोना संक्रमण भएको छ। त्यसैले उनलाई एडुआर्डो कामाभिन्गाले प्रतिस्थापन गर्नेछन्। पोग्बाले कम्तिमा १० दिन सेल्फ आइसोलेसन मा रहनुपर्ने छ। त्यसपछि उनको पीसीआर नेगेटिभ आएमा उनी फुटबल प्रशिक्षणमा फर्किन सक्नेछन्।"
कोरोनाले धरानमा तीन जनाको मृत्यु,"धरान : कोरोना भाइरसका कारण बीपी कोइराला स्वास्थ्य विज्ञान प्रतिष्ठानमा तीन जनाको मृत्यु भएको छ। मृत्यु हुनेमा दुई पुरुष र एक महिला रहेको प्रतिष्ठानका प्रवक्ता डा निदेश सापकोटाले बताए। प्रतिष्ठानको कोभिड अस्पतालमा उपचारका क्रममा प्रदेश १ को मोरङ बेलवारीकी ५६ वर्षीया महिला, झापाको दमक नगरपालिकाका ८३ वर्षीय पुरुषको शुक्रबार बिहान मृत्यु भएको प्रवक्ता सापकोटाले जानकारी दिए । त्यस्तै प्रदेश २ को सिराहा जिल्लाको सिराहा नगरपालिकाका २ का ५५ वर्षीय पुरुषको बिहीबार बेलुका मृत्यु भएको हो। मृत्यु हुने दुबै पुरुष मुटु, उच्च रक्तश्राप र मधुमेहको दिर्घरोगी भएको पनि सापकोटाले बताए। मृतक दुबै पुरुषका परिवार सम्पर्कमा आएपनि महिलाका परिवार सम्पर्कमा आएका छैनन्। तीनै जनाको शव व्यवस्थापनका लागि आवश्यक पहल भइरहेको इलाका प्रहरी कार्यालय धरानका डिएसपी ज्ञानेन्द्र बस्नेतले जानकारी दिए।"
कांग्रेसको पुस्तान्तरण,"पुरानो मन नपराउनु र नयाँ मन पराउनु वा पुरानो मन पराउनु र नयाँ मन नपराउनु स्वाभाविक मानवीय चरित्र हो। विशेषतः राजनीतिक क्षेत्रमा पुराना र नयाँ भन्ने शब्दलाई सर्वाधिक बहसको विषय बनाउने गरिएको छ। र, केवल नयाँ र पुरानो भन्ने एक्ला शब्द होइनन्, तिनका साथ गाँसिएर आउने पुस्ताशब्दमाथि निकै बहस चल्ने गरेको छ। देशका राजनीतिक पार्टीहरूमा अधिकांशतः पुराना पुस्ताको आधिपत्य छ। र, त्यो पुस्ता अभै पनि दाबी गरिरहेछ, हामीबिना पार्टी चल्दैन। जब पार्टी चल्दैन भने देशमा राजनीति कसले गर्छ ? शासनसत्ता कसले हाँक्छ ? केही वर्षअघि नै ७० नाघिसकेका शेरबहादुर देउवाले त मुख खोलेरै भनेका थिए, कसले भन्यो म बूढा भएँ भनेर ? भर्खर त ७० पुगें। मानौं, पार्टी चलाउन मात्रै होइन, राजनीति गर्नका लागि केश नै फुल्नुपर्ने क्राइटेरिया पूरा गर्नुपर्छ। त्यसका अलावा वर्षाैंवर्ष जेलको सजाय काटेकै हुनुपर्ने खालको विसंगतपूर्ण विशेषता (? ) लाई पार्टीहरूले अवलम्बन गर्ने गरेका छन्। तर जबजब पार्टीको महाधिवेशनको समय आउँछ, तब बहस सुरु हुन्छ। बहस मात्रै होइन, आरोप नै लगाउन थालिन्छ कि बूढा पुस्ताले पार्टी हाँक्न सकेन। यस्तो स्थितिमा त्यसको विकल्प के त ? जवाफ सहजै आइहाल्छ नयाँ पुस्ता। नयाँ पुस्ताका कुरा उठ्नासाथ वर्तमान परिप्रेक्षमा नेपाली कांग्रेसका गगन थापा, विश्वप्रकाश शर्मा, धनराज गुरुङ, प्रदीप पौडेल; नेकपाका घनश्याम भुसाल, योगेश भट्टराई, भानुभक्त ढकाल, रामकुमारी झाँक्री; राप्रपाकाका राजेन्द्र लिङ्देल, साझा पार्टीका रवीन्द्र मि श्रलगायत गैरराजनीतिक क्षेत्रबाट राष्ट्रियस्तरका मुद्दा उठाउने टेलिभिजनका सशक्त प्रस्तोता रवि लामिछाने, भ्रष्टाचारविरुद्धका अभियन्ता ज्ञानेन्द्र शाही, अर्का राष्ट्रवादी स्वरका धनी स्वागत नेपाल, म सचेत नेपालीका पुण्यप्रसाद प्रसाईंजस्ता नयाँ पुस्ताका युवाहरूको अनुहार स्वभावतः अगाडि आइपुग्छ। यहाँनिर युवाको अर्थ उमेरसँग सम्बन्धित छ। उमेरका हिसाबले युवा भन्नेबित्तिकै तन्दरुस्त, अर्थात् शारीरिक शक्तिले समेत बूढापुस्ताभन्दा निपुण हुन्छ भन्ने बुझ्नुपर्छ। तर त्यही बुझाइभित्र एउटा गहन प्रश्न भने उठ्न सक्छ, युवा हुँदैमा मानसिक रूपले समेत ऊ योग्य हुन सक्छ ? सोचौँ त, आजको राजनीतिक सन्दर्भमा कुनै युवाले सातसाले राजनीतिक सोच राख्यो भने के होला ? कांग्रेसको कुरा गर्दा, पार्टीका कुनै युवाले बीपीको समाजवादी नीतिअन्तर्गतको एउटा बस्ने छाप्रो, एउटा दुहुना गाई र घेरो नफाटेको टोपी को कल्पना गर्ने हो भने आजको सन्दर्भमा कति हास्यास्पद मानिएला ! यस दृष्टिकोणले, उसको त्यस्तो सोचाइलाई समसामयिक नमानिने कारण त्यस्तो युवालाई पक्कै पनि बूढो भनिनेछ। तर अर्कातर्प, यही कल्पनालाई कदाचित बूढा पुस्ताकै कुनै कांग्रेसीले विम्बका रूपमा लिएर नयाँ चिन्तनका साथ व्याख्या गरे भने ? जस्तो कि, बीपीको त्यो कल्पनामुताबिकको एउटा बस्ने छाप्रो भनेको एउटा आधुनिक घर हो, दुहुना गाई भनेको आपू र आफ्नो परिवारलाई मज्जासँग पाल्न सकिने कमाइ हो र घेरो नफाटेको टोपी भनेको लाज ढाक्ने वस्त्र मात्रै नभई समयअनुसारका आवश्यक लत्ताकपडा को व्यवस्थापन हो भन्ने अर्थमा तिनले बुझाउन सके भने तिनलाई कुन पुस्ताका रूपमा बुझ्ने ? यस अर्थमा, पुस्ताका विषयमा बहस गर्दा केवल मान्छेको उमेरलाई मात्रै ध्यान दिनु गलत हुन जान्छ। जब कि वृद्ध उमेरका मान्छेले पनि नयाँ सोच राख्न सक्छ। यसलाई एकैछिन मानेर हेर्दा, एउटा जिज्ञासा भने पैदा हुन्छ, त्यसो भए के आजको नेपाली राजनीतिक पार्टीहरूका पुराना पुस्ताका नेताहरूमा नयाँ सोच छ होला त ? कांग्रेसको आजको यही अवस्थामा पुस्ता हस्तान्तरणको रट लगाएर र कदाचित नयाँ पुस्ताका हातमा पार्टी आइहाल्यो भने पनि आखिर हुन्छचाहिँ के ? परिवर्तन के हुन्छ ? नयाँ रोडम्याप के छ ? केही छ भने कुन युवा कांग्रेससँग छ ? कांग्रेसकै कुरा गरौं। एकातिर, बीपीको विचारधारा भनिएको छ, तर नियालेर हेर्ने हो भने उनको विचारधाराको धरातल रसातलमा पुगिसकेको देखिन्छ। बीपी जयन्तीका नाममा उनको फोटोमा माल्यार्पण गर्नुबाहेक उनको सिद्धान्त, उनको दूरदर्शितालाई आजका कांग्रेसले पोलेको कलिलो मकै बनाएर दारिसकेका छन्। स्पष्ट छ उनका धारणाहरू केवल शाब्दिक रूपमा मात्रै बुझेका छन् उनीहरूले, तिनका अन्तर्य बुझ्न सकेका छैनन्। वास्तवमा बीपीका हरेक शब्दहरूको मर्म केलाएर तिनलाई नयाँ रूपमा परिभाषित गर्न सक्ने क्षमता कसैमा हुँदो हो त आज कांग्रेसको हालत पक्कै पनि यति दयनीय हुँदैनथ्यो। यसो हेर्ने हो भने, साँच्चै बीपी नहुँदा थिए त कांग्रेसको जन्म नै पो हुँदैनथ्यो कि ! सुवर्णशमशेरको तत्कालीन राष्ट्रिय कांग्रेससँग प्रजातान्त्रिक कांग्रेसले गठबन्धन गरेर सिंगो एउटा ठूलो कांग्रेस पार्टी बनाउने बीपीको प्रस्तावलाई गणेशमानजीले त ठाडै विरोध गर्दै प्रस्टसँग भनेकै थिए, जुन राणाका कारण एक सय चार वर्षसम्म नेपालीले शोषण र अत्याचारमा बाँच्नुपर्यो, त्यही राणाका सन्तानसँग मिल्ने ? यो त आकाश र धरती मिल्नेजत्तिकै कुरा हो। हुँदैन, यसो गर्नु कदापि हुँदै हुँदैन। तर भयो। कांग्रेस एक भयो। गणेशमानकिसुनजीको सहमतिमै बीपीले नेपाली कांग्रेसको स्थापना गरे। तर आज कांग्रेसले आफ्नो त्यो गौरवमय इतिहास बिर्सेको छ। कतिसम्म भने बीपीको त्यो व्यक्तिगत विरासतसमेत लागूपदार्थ सेवन गरेर ढुलमुलिएको अवस्थामा छ। दिवंगत गिरिजाप्रसादले केही हदसम्म सम्हाल्न खोजेका हुन्, तर पछिल्लो पुस्ताका सुजाता, शेखर, शशांकमा बीपीको कुनै प्रतिबिम्ब झल्किने अलिकति पनि संकेत देखिएन। बीपीको इतिहासमा लेखिने उनको वंशको यो एउटा दुःखद पक्ष हो। तर समय भट्किसकेको छैन। प्रदीप गिरिजस्ता थिंकट्यांकर कांग्रेसभित्र छन्। तर यतिचाहिँ भन्नैपर्छ कांग्रेसको अहिलेको अवस्था नाजुक छ। सही शब्द चयन गर्नुपर्दा, हारेको जुवाडे हो अहिलेको अवस्थाको कांग्रेस। त्यसैले प्रश्न पक्कै छ कांग्रेसको आजको यही अवस्थामा पुस्ता हस्तान्तरणको रट लगाएर र कदाचित नयाँ पुस्ताका हातमा पार्टी आइहाल्यो भने पनि आखिर हुन्छचाहिँ के ? परिवर्तन के हुन्छ ? नयाँ रोडम्याप के छ ? केही छ भने कुन युवा कांग्रेससँग छ ? अन्यथा, केवल चाउरी परेका अनुहारका ठाउँमा केही सफाचट अनुहारहरूका पदार्पण होला ? अरू हुन्छ के ? तर यसको आशय यो होइन कि पार्टी सधैं बूढापाकाकै हैकममा चल्नुपर्छ। मित्र विनोद न्यौपानेले यही पृष्ठमा केही दिनअघि लेखेका प्राइभेट कम्पनी होइन पार्टी। कुरो यो पनि होइन कि सधैं शेरबहादुर र रामचन्द्रबीच जुँगा लडाइँ चलेर जगहँसाइ भइरहनु हुन्न। साँच्चै कांग्रेसलाई अब बचाउने नै हो भने व्यक्तिको उमेरले कतै केही रोक्दैन। इतिहास पनि हेरिरहनु परेन, वर्तमानमै हेरौं, साढे सात दशक उमेरका डोनाल्ड ट्रम्पले महाशक्ति राष्ट्र अमेरिका हाँकिरहेका छन्। केवल आवश्यकता छ साहस र प्रतिबद्धताको। यति हो, व्यक्तिगत लाभ र स्वार्थ त्यागेर देश बनाउने संकल्प गर्न भने जरुरी छ। र, यहाँनिर एउटा बुँदाचाहिँ ख्याल राख्नैपर्छ आपूमा परिवर्तन नगरेसम्म अरूलाई परिवर्तन गर्न सकिन्न। त्यसैले भन्ने गरिएकै छ पहिले आफैंबाट सुधारको थालनी गर्नुपर्छ। बस्, यति भनिसकेपछि अब ढुक्कले यसो भन्न सकिन्छ शंकै छैन, यस्तो संकल्पित यात्रामा उक्लिँदै गरेको बाटो पनि स्वयं ओरालो लाग्छ।"
अस्पतालको ढोकाबाटै फर्काइन्छ बिरामी,"चितवन हेटौंडा : उपचारका लागि निजी अस्पताल पुगेका बिरामीले सेवा नपाएको विषयमा प्रमुख जिल्ला अधिकारी नारायणप्रसाद भट्टराईलाई फोन आइरहन्थ्यो। धेरैले अस्पतालको ढोकामा पुगेर फर्किनु परेको गुनासो गर्थे। तर केही दिनयता भने उनको मोबाइलमा यस्तो समस्या बताएर फोन गर्ने घटेका छन् । अस्पतालको ढोकैबाट फर्किनु परेको गुनासो गरेर कतिपयले फोन गर्थे, प्रजिअ भट्टराई भन्छन्, निजी अस्पताललाई पनि मनोबल उच्च बनाएर आवश्यक सतर्कता अपनाउँदै सेवाप्रवाहका लागि सहजिकरण गरेका छौं । जिल्ला प्रशासन कार्यालयमा बुधबार बैठक राखेर कडाइका साथ अस्पताललाई बिरामी नफर्काउन निर्देशन दिइएको उनले बताए। कोरोना त्रासका कारण अहिले पनि हत्तपत्त बिरामी भर्ना गर्न अस्पतालहरु मान्दैनन्। कतिपय अस्पतालले बिरामीलाई उपचारअघि पीसीआर परीक्षण रिपोर्ट ल्याउन भन्ने गरेकोसमेत पाइएको छ । पहिले अवस्था जे भए पनि अहिले अस्पताल सकारात्मक रेको जिल्ला स्वास्थ्य कार्यालयका प्रमुख दिपक तिवारीले बताए। पहिला छुट्टै कोभिड अस्पताल हुनुपर्ने धारणा राखेका निजी अस्पताल संचालक सरकारको निर्णय पालनामा सहमत छन्। सबै किसिमका अस्पतालले कोरोना संक्रमित बिरामीलाई सेवा दिनुपर्ने सरकारको निर्णय भने निजी अस्पतालले अझै कार्यान्वयन गरिसकेका छैनन् । निजी अस्पतालमा पर्याप्त साधन स्रोतको अभावमा चाहेर पनि काम गर्न नसकिएको निजी अस्पताल समन्वय समिति चितवनका सचिव विक्रम अधिकारीले बताउँदै भने। सरकारीमा काम गर्नेलाई सबै साधन स्रोत, भत्ताको सुविधा छ, हाम्रोमा त्यो छैन। स्वास्थ्यकर्मीको मनोबल उठाउन आवश्यक छ । अस्पताल सुनसान, घरमै गयो बिरामीको ज्यान मकवानपुरको बागमती गाउँपालिका९ की संगीता लामा तामाङले सामान्य ज्वरोका कारण मृत्युवरण गरिन्। तीन सन्तानकी आमा ३४ वर्षीया तामाङ स्थानीय एक विद्यालयमा सहयोगीको रुपमा कार्यतर थिइन्। गाउँपालिकाको दुर्गम क्षेत्रको कुर्लेमा घर भएकी उनी महिला स्वास्थ्य स्वयं सेविकासमेत हुन्। घरमा सिटामोल थियो, ज्वरो त हो नि भनेर त्यही खाइन्, संगिताबारे सम्झँदै उनका श्रीमानले भने, भोलिपल्टै त्यस्तो होला भनेर के थाहा? परिवारले दिएको जानकारी अनुसार उनलाई अघिल्लो दिन सामान्य ज्वरो आएको थियो। संगीताका दाजु भीमले भने, कोरोना त्रासले हामी अस्पताल गएनौं। मेरी बहिनीको अकालमै ज्यान गयो । बकैया गाउँपालिका१० मन्थलीका एक युवकले पनि सामान्य ज्वरोकै कारण ज्यान गुमाउनु पर्यो। स्थानीय एक विद्यालयमा सहयोगीको रुपमा कार्यरत उनी सामान्य ज्वरो सम्झेर मेडिकल जान चाहेनन्। परिवार पनि उनकै कुरामा सहमत भए। ज्वरो आएको भनेर घरमै सामान्य उपचार गराइरहँदा ख्यालख्यालैमा उनको निधन भएको परिवारले बताएको छ। दुई सन्तानका बुवा ३७ वर्षीय ती युवकलाई सामान्य ज्वरोबाट बचाउन नसक्दा उनका परिवार तथा आफन्त पछुतो मानिरहेका छन् । जिल्लाको दुर्गम क्षेत्रमा रहेका यी बस्तीमा अस्पताल छैनन्। नजिकको मेडिकल पुग्न पनि हिँडेर कम्तीमा दुई घण्टा लाग्छ । संक्रमणको डरले बिरामी आफैं पनि सकेसम्म स्वास्थ्य केन्द्र जान चाहँदैनन्। जारी निषेधाज्ञाका कारण सवारी साधन अवरुद्ध हुँदा अस्पताल जान चाहनेलाई समेत समस्या छ। ज्वरोका बिरामी भनेपछि एम्बुलेन्सले समेत बोक्नै नमान्ने गुनासो जनस्तरबाट आउने गरेको छ । मकवानपुरमा पछिल्लो समय कोरोना संक्रमितको संख्या तीव्र गतिमा थपिँदै जाँदा समुदायमा त्रास फैलिएको छ। संक्रमण जोखिम कम गर्न गत साउन अन्तिम सातादेखि जिल्ला प्रशासन कार्यालय मकवानपुरले जोखिमयुक्त क्षेत्रमा निषेधाज्ञा जारी गरेको छ। अन्य स्थानीय तहले पनि अत्यावश्यक बाहेकका सेवा बन्द गरेका छन् । अहिले हेटौंडाका अस्पतालमा अन्य समयको तुलनामा १० देखि २० प्रतिशत मात्र बिरामी आउने गरेको अस्पतालका बालरोग विशेषज्ञ हरिबहादुर खड्काले बताए। प्रायः बिरामीको चाप रहने हेटौंडा अस्पतालमा अहिले दैनिक १०१५ जनामात्र बिरामी आउने गरेको तथ्यांक छ। सामान्य समस्या भएका बिरामीलाई अस्पताल नआउन, सकेसम्म घरमै बसेर डाक्टरको सल्लाह लिन र समस्या अनुसार समय मिलाएर अस्पताल आउन अस्पतालले सूचना गरेको छ । स्वास्थ्यकर्मीका अनुसार कोरोना त्रासका कारण मानिसहरु सामान्य समस्या लिएर अस्पतालसम्म आउँदैनन्। सामाजिक सञ्जालमा जोडिएका सेवाग्राहीको सहजताका लागि फेसबुकमा आफ्नो सम्पर्क नम्बर राखिदिएको र धेरैले फोनबाटै सल्लाह लिने गरेको बालरोग विशेषज्ञ डा खड्काले बताए। सामाजिक सञ्जालमा जोडिएका, सञ्चारको पहुँच भएका र आर्थिक रुपमा सम्पन्न मानिसलाई केही सहज भए पनि निषेधाज्ञाका कारण जिल्लाको दुर्गम क्षेत्रका विपन्न नागरिक स्वास्थ्य समस्या भोग्न बाध्य छन् ।"
क्षेत्रीय अस्पतालमा घटे सेवाग्राही,"पोखरा : मिर्गाैला डायलसिसका लागि पोखरा२० का रेवतीविलास पौडेल हप्ताको दुई पटक पोखरा स्वास्थ्य विज्ञान प्रतिष्ठान (पश्चिमाञ्चल क्षेत्रीय अस्पताल) पुग्छन्। कोरोना संक्रमण बढेसँगै उनी निकै त्रासका साथ अस्पताल धाउँछन्। प्रतिष्ठानलाई अहिले कोरोना डेडिकेटेड अस्पताल बनाएपछि आफूलाई छरछिमेकीले गर्ने व्यवहार नै फरक हुँदै गएको पौडेल बताउँछन्। करिब एक सय ५० जना डायलासिसका लागि आउने गरेका अस्पताल प्रशासनले जनाएको छ। त्यहाँ कोरोना अस्पताल बनेसँगै अन्य बिरामीले उपचारका लागि आउने क्रम घटेको छ। प्रतिष्ठान गण्डकी प्रदेशकै रिफर अस्पताल हो। गरिब, न्यून आय भएका नागरिकको पहुँच भएकाले सामान्य अवस्थामा यहाँ दैनिक करिब १५ सय बिरामी आउने गर्थे। अहिले बिरामीको संख्या घटेर एक सय ५० देखि दुई सयको हाराहारीमा सीमित भएको अस्पतालका सूचना अधिकारी नारायणप्रसाद आचार्यले बताए। कोरोना संक्रमण बढेपछि केही समय मेडिकल वार्डमा कोरोनाका संक्रमितको उपचार भएको थियो। कोभिड बाहेकका बिरामीको संख्या घटेर दैनिक ५०६० जना पुगेपछि अस्पताल प्रशासनले संक्रमतिका लागि अस्थायी भवनमा ४० बेडको छुट्टै कक्ष बनाएको छ। मेडिकल वार्ड, सजिकल वार्ड, प्रसूति वार्ड, आईसीयु, इमरजेन्सीलगायत सबै सेवा एउटै भवनभित्र रहेकाले यसअघि क्षेत्रीय अस्पताल शून्य जस्तै भएको थियो। अहिले ४० बेडको भवनमा ३५ जना संक्रमितको उपचार भइरहेको छ। कोरोना संक्रमण बढेपछि लेखनाथ लायन्स सामुदायिक अस्पतालमा पनि कोभिडका बिरामीको उपचार भइरहेको छ। प्रतिष्ठानको ४० बेडको टेम्पोररी भवनमा एक भेन्टिलेटरसहित १० वटा आईसीयू बेड रहेका सूचना अधिकारी आचार्यले जानकारी दिए। ४० बेडको टेम्पोररी भवनमा एक भेन्टिलेटर र १० वटा आईसीयू बेड पनि रहेको सूचना अधिकारी आचार्यले बताए। पश्चिमाञ्चल क्षेत्रीय अस्पतालमा कोभिडका लागि प्रयोग भएको एउटासहित ४ वटामात्र भेन्टिलेटर छ। आर्थिक अवस्था कमजोर भएका बिरामीको उपचार हुने भएकाले यहाँ कोरोना डेडिकेटेड अस्पताल बनाउन पहल गरे पनि सुुनुवाइ नभएको प्रतिष्ठानका उपकूलपति डा बुद्धिबहादुर थापाले बताए। प्रतिष्ठानमा ३ सय ७७ बेड छन्। तलब खुवाउन समस्या कोरोना डेडिकेटेड अस्पताल बनेसँगै प्रतिष्ठानमा सेवाग्राहीको संख्या घटेको छ। सेवाग्राहीको चाप घटेपछि क्षेत्रीय अस्पताल आर्थिक संकटमा परेको छ। प्रतिष्ठानमा कुल ६ सय १ जना कर्मचारी छन्। आम्दानी घटेपछि कर्मचारीलाई तलब खुवाउन समस्या भएको अस्पताल प्रशासनको भनाइ छ। अस्पतालमा २ सय जना कर्मचारी करारमा छन्। करारमा भएका धेरैजसो डाक्टर, स्टाफ नर्सलगायत छन्। कोरोनासँग जुध्न थप मेडिकल टिम थप्नुपर्नेमा भएका जनशक्ति कटौती गर्नुपर्ने अवस्था आएको अस्पताल प्रशासनले जनाएको छ।"
एउटै गणका ४९ प्रहरीमा कोरोना पुष्टि,बारा : सशस्त्र प्रहरी बलको पिलुवास्थित ४० नम्बर रिजर्भ गणमा कार्यरत ४९ जना सशस्त्र प्रहरीमा कोरोना संक्रमण पुष्टि भएको छ । पर्साका विभिन्न नाका क्षेत्रमा खटिएर पिलुवास्थित गणमा आएका सशस्त्र प्रहरीमा कोरोना संक्रमण पुष्टि भएको हो । उनीहरुको भदौ ७ गते स्वाब संकलन गरी परीक्षणका लागि हेटौडा पठाइएको थियो । गणमा कार्यरत एक सय १२ जनाको स्वाब संकलन गरिएको र जसमध्ये ४९ जनामा कोरोना संक्रमण पुष्टि भएको बाराका प्रहरी प्रवक्ता डिएसपी गौतम मिश्रले जानकारी दिए । कोरोना संक्रमण देखिएका प्रहरीमा सामान्य लक्षण समेत नरहेको बताइएको छ । योसँगै बारामा कोरोना संक्रमितको संख्या आठ सय ६ पुगेको छ । संक्रमित मध्ये ९७ जना कलैयास्थित गंगापुर आइसोलेसन केन्द्र र तीन सय ५० जना घरमा आइसोलेट भएर बसेका छन् । संक्रमितमध्ये दुई ९५ जना संक्रमणमुक्त भइसकेका छन् । बारामा मृत्यु भएका १५ जनामा कोरोना संक्रमण पुष्टि भएको छ ।
ठिमी वृत्तका दुई कैदीबन्दीमा कोरोना संक्रमण,"भक्तपुर : महानगरीय प्रहरी वृत्त ठिमी भक्तपुरको हिरासतमा रहेका दुईजनामा कोरोना भाइरस संक्रमण पुष्टि भएको छ । सहकारीको रकम हिनामिना गरेको आरोपमा ठिमी वृत्तको प्रहरी हिरासतमा रहेका दुईजनामा कोरोना संक्रमण भएको हो । वृत्तका प्रमुख प्रहरी नायब उपरीक्षक ऋषिराम कँडेलका अनुसार भक्तपुरको सूर्यविनायक नगरपालिका ४ दधिकोटस्थित हितैषी सहकारीको करिब ३ करोड ९ लाख रुपैयाँ हिनामिना गरेको आरोपमा पक्राउ परेका ७ जनामध्ये ३२ वर्ष र ३८ वर्षका दुई पुरुषमा कोरोना भाइरस संक्रमण पुष्टि भएको थियो । २५ दिनदेखि प्रहरी हिरासतमा रहेका उनीहरुमा कोरोना भाइरस संक्रमण देखिएपछि प्रहरीसमेत अचम्भित भएका छन् । 'उहाँहरु विगत २५ दिनदेखि नै प्रहरीको हिरासतमा रहेका छन्,' वृत्त प्रमुख प्रहरी नायब उपरीक्षक कँडेलले भने, 'ट्राभल हिस्ट्री नभएका उनीहरुलाई कहाँबाट संक्रमण भयो भन्ने अनुसन्धान गरिरहेका छौं ।' उनले यस अवस्थाले प्रहरीसमेत थप सचेत हुनु पर्ने अवस्था आएको सुनाए । यसअघि वृत्तकै ३ जना प्रहरीमा कोरोना संक्रमण देखिएको थियो । त्यस्तै वृत्तसँगै समुदायका ३ जनामा पनि कोरोना भाइरस संक्रमण भएको थियो । स्वास्थ्य मन्त्रालयले बिहीबार सार्वजनिक गरेका भक्तपुर ४१ जना संक्रमितमध्ये उनीहरु दुईजना पनि हुने । उक्त ठगी मुद्दामा ६ जना पुरुष र १ जना महिला गरी सात जना ठिमी वृत्तको प्रहरी हिरासतमा रहेका छन् । उनीहरुलाई जिल्ला अदालत भक्तपुरमा पेस गर्न कोरोना भाइरस परीक्षण गर्दा दुईजनाको रिपोर्ट पोजेटीभ आएको वृत्तले जनाएको छ । उनीहरुमा कोरोना भाइरस संक्रमण देखिएपछि जिल्ला अदालत भक्तपुरले अभियोगपत्र फिर्ता गरेको छ । जिल्ला अदालत भक्तपुरका सूचना अधिकारी विमल पराजुलीले दुई जना प्रतिवादीमा कोरोना भाइरस संक्रमण देखिएकाले सरकारी वकिलको कार्यालयमा अभियोगपत्र फिर्ता गरिएको जानकारी दिए । उनका अनुसार प्रतिवादीमध्येका दुई जनामा कोरोना पोजेटिभ देखिएको भन्ने रिर्पोट मिसिल संग्लन रहेको देखिएकाले निजहरुको आवश्यक स्वास्थ्य मापदण्डअनुसार उपचार गरी पूर्ण स्वास्थ्य भएपछि मात्रै अदालतमा पेस गर्न पत्र लेखिएको छ ।उक्त पत्रमा उनीहरुसँगै रहेका अन्यको समेत स्वास्थ्य परीक्षण गरेरमात्र अदालतमा पेस गर्न उल्लेख गरिएको छ ।"
स्वास्थ्यको हक खोइ ?,"संघीय ब्युरो : कोरोना भाइरस नेपालमा तीव्र रूपमा फैलिरहेको छ। महामारीका कारण सामाजिक जीवनका हरेक पक्ष प्रभावित बन्दै गएका छन्। मानिसको बाँच्न पाउने अधिकार नै कुण्ठित हुने अवस्था बन्नु चिन्ताको विषय हो। नेपालको संविधानले आफ्ना नागरिकलाई स्वास्थ्यसम्बन्धी हक प्रदान गरेको छ। संविधानको धारा ३५ को उपधारा १ मा भनिएको छ, प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन। सोही धाराको उपधारा ३ मा प्रत्येक नागरिकलाई स्वास्थ्य सेवामा समान पहुँचको हक हुने व्यवस्था छ। तर, कोरोना महामारीका कारण नागरिकले स्वास्थ्य सेवाकै अभावमा अनाहकमा ज्यान गुमाउनुपर्ने अवस्था आएको छ। कोरोनाबाट बढी प्रभावित जनकपुर, वीरगन्ज, भैरहवा, विराटनगरलगायत सहरमा नागरिकले उपचार नपाएर ज्यान गुमाउनु परेको घटना पटकपटक सार्वजनिक भइरहेका छन्। देशको संघीय राजधानी काठमाडौं त्यसबाट अछुतो देखिँदैन। विभिन्न रोगबाट पीडित नागरिक स्वास्थ्य अवस्था गम्भीर भएपछि अस्पताल पुग्ने। तर, निजी तथा सरकारी अस्पतालले कोरोनाको बहानामा उपचार नगर्ने। यस्ता घटना भइरहनु कानुनी राज्यका लागि पनि शोभनीय होइन। कोरोना नभएको रिपोर्ट उपलब्ध नगराएसम्म सिकिस्त बिरामीलाई पनि अस्पतालमा भर्ना नलिने प्रवृत्ति देखिएको छ। यसकारण नागरिकले ज्यान गुमाउनु पर्दा पक्कै राम्रो सन्देश जाँदैन। यस्ता घटनाले बिरामीका आफन्तमा वर्षौंसम्म भुल्न नसक्ने मानसिक पीडा थपेको छ। अन्नपूर्ण प्रदेश १ ब्युरोका अनुसार उदयपुरको कटारी५ का २३ वर्षीय पदम राईको अस्पताल डुलाउँदाडुलाउँदै साउन ९ गते मृत्यु भयो। श्वासप्रश्वासमा समस्या भएपछि श्रीमती कमला र बहिनी चमेलीले एम्बुलेन्समा राखेर ल्याए पनि अस्पतालले बेलैमा उपचार नगर्दा उनको मृत्यु भएको थियो। सुरुमा नोबेल शिक्षण अस्पताल पुर्याइएका उनलाई कोरोना संक्रमण नभएको पुष्टि गर्ने आधार खोज्दै अस्पतालले भर्ना लिन मानेन। त्यसपछि कोसी अस्पतालले पनि त्यस्तै व्यवहार गर्यो। कोरोनाको शंकास्पद भन्दै उपचार सुरु नगर्दा कोसी अस्पताल पुर्याएको एक घण्टापछि एम्बुलेन्सभित्रै बिरामीको मृत्यु भयो। उदयपुरकै कटारी अस्पतालले उनलाई सुविधासम्पन्न अस्पतालमा लान भन्दै विराटनगर रेफर गरेको थियो। मृत्युपछि पीसीआर परीक्षण गराउँदा उनको रिपोर्ट नेगेटिभ आएको थियो। आफन्त रोमा गोलेले उपचार नै नपाएर पदमको मृत्यु भएको बताइन्। श्वासप्रश्वासमा समस्या रहेकाले अक्सिजनसम्म दिएको भए बाँच्ने सम्भावना थियो, उनले भनिन्, तर, चिकित्सक छेउमै जान मानेनन्। ठूला अस्पतालले पनि बिरामी लिन अस्वीकार गरे। राईको मृत्युको कारण अझै खुलेको छैन। अस्पतालले पोस्टमार्टम नगरी शव परिवारलाई बुझाए पनि मृत्युको कारण खोज्ने प्रयास गरेन। मोरङ विराटनगरका न्युरो, विराट नर्सिङ होमसमेतका ठूला अस्पतालले उपचार गर्न नमानेपछि धनकुटाको महालक्ष्मी नगरपालिका५ लेगुवाकी ५२ वर्षीया नरदेवी गुरुङको गत चैत १८ गते मृत्यु भयो। बगैंचाको फूलमा पानी लगाउने क्रममा ढलेर अचेत भएकी उनलाई उपचारका लागि स्थानीय क्लिनिक, धरानको बीपी कोइराला स्वास्थ्य विज्ञान प्रतिष्ठान हुँदै विराटनगर ल्याइएको थियो। बीपीले बिरामीलाई तत्काल आईसीयूमा राख्नुपर्ने र आईसीयू खाली नभएको भन्दै विराटनगरको न्युरो अस्पताल पठायो। भेन्टिलेटर खाली नभएको र धेरै ज्वरो आएको भन्दै न्युरोले पनि बिरामीको उपचार गर्न मानेन। त्यसपछि विराट नर्सिङ होम एवं विराटनगर अस्पताल ल्याइएकी उनको त्यहाँ पनि उपचार गरिएन। विराटपछि नोबेल पुर्याइएकी उनको केही बेरमै मृत्यु भयो। नोबेलले ढिलो गरी ल्याइएका कारण बिरामी बचाउन नसकिएको जवाफ दियो। आफन्तले विभिन्न अस्पताल डुलाउँदाडुलाउँदै चार घण्टाभन्दा बढी समय खर्चनु पर्यो। कोरोना महामारीसँगै आफूलाई सुविधासम्पन्न र ठूला अस्पताल भनेर चिनाउने स्वास्थ्य संस्थाले बिरामी भर्ना लिन अस्वीकार गर्दै गैरजिम्मेवारीपन देखाउने गरेका छन्। जसका कारण उपचार नपाएर कोरोनाबाहेक समस्या भएका बिरामीले ज्यान गुमाउनुपर्ने अवस्था आइरहेको अधिकारकर्मी उमेश विश्वकर्माले बताए। राम्रो उपचार हुने आसमा धेरै अस्पतालको चक्कर लगाउँदालगाउँदै घण्टौं बित्छ। समयमा उपचार नपाउँदा बिरामीले मृत्युवरण गर्नुपर्ने अवस्था आएको छ, उनले भने, अस्पतालले आकस्मिक उपचार गर्नुपर्ने बिरामीलाई पनि भर्ना नलिएर अमानवीय कार्य गरिरहेका छन्। दुर्गमसम्म स्वास्थ्यमा सहज पहुँचको आवाज उठिरहँदा ठूला अस्पतालबाटै बिरामीले उपचार नपाउने अवस्था बन्नु दुःखद् भएको उनको भनाइ छ। विराट नर्सिङका प्रशासन प्रमुख पदम बिनाडीले कोरोनाको त्रासका कारण लक्षण देखिने बिरामीको उपचार गर्न चिकित्सक डराउने गरेको बताए। धरानमा पनि निजी अस्पतालले आकस्मिकबाहेक सेवा बन्द गरेपछि अन्य बिरामी उपचारबाट वञ्चित छन्। सरकारले कुनै पनि बहानामा सरकारी तथा निजी अस्पताल बन्द गर्न प्रतिबन्ध लगाए पनि सुनसरीमा भने दुई ठूला सरकारी अस्पतालले १५ दिनदेखि ओपीडी सेवा बन्द गरेका छन्। धरानस्थित बीपी कोइराला स्वास्थ्य विज्ञान प्रतिष्ठान र जिल्ला अस्पताल इनरुवाले ओपीडी सेवा बन्द गरेका हुन्। इटलीको गल्ती नदोहोर्याऊँ अस्पतालको ढोकाबाटै फर्काइन्छ बिरामी सीमावर्ती सहरमा कोरोना जोखिम उच्च कोरोनाका कारण केही दिन सबै सेवा बन्द गरेको इटहरी अस्पताल भने बुधबार खुलेको आकस्मिक सेवा इन्चार्ज रामकुमार धमलाले बताए। कोरोना महामारीअघि बीपी प्रतिष्ठानमा दैनिक २ हजार ५ सय बिरामी आउने गरेका थिए। जिल्ला अस्पतालमा पनि दैनिक २ सय बिरामी आउँथे। सरकारी अस्पतालले ओपीडी सेवा बन्द गरेका कारण झापा, मोरङ धनकुटा, उदयपुर, सप्तरी, सिराहालगायत स्थानबाट आउने बिरामी उपचारबाट वञ्चित भएका छन्। मोरङको सुन्दरदुलारी नगरपालिकाकी विद्या चापागाईंले बीपी प्रतिष्ठानले ओपीडी सेवा बन्द गरेका कारण उपचार गराउनबाट वञ्चित हुनुपरेको गुनासो गरिन्। धरान उपमहानगरपालिकाका मेयर तिलक राईले पनि प्रतिष्ठानले १५ दिनदेखि ओपीडी सेवा बन्द गरेर स्वास्थ्य सेवाबाट वञ्चित गरेको बताए। पीसीआरपछि मात्र भर्ना झापामा पनि कोरोना कहर बढेसँगै निजी अस्पतालले पीसीआर परीक्षण गराएर मात्र बिरामी भर्ना गर्ने गरेका छन्। जसका कारण कतिपय बिरामीले अस्पतालको शय्यासम्म पुग्नुअगावै मृत्युवरण गर्नु परेको छ। सरकारी अस्पतालमा भने सामान्य ज्वरोसम्म पनि जाँच गरिँदैन। जिल्लामा समुदायमै कोरोना देखिन थालेपछि ठूला र निजी अस्पतालले बिरामी भर्ना गर्नुअघि पीसीआर रिपोर्ट खोज्न थालेका हुन्। भर्ना र शल्यक्रिया गर्नुपर्ने बिरामीसँग रिपोर्ट छैन भने अस्पतालले मेची अस्पतालको ल्याबमा स्वाब पठाइदिने गरेका छन्। त्यसको नतिजा आएपछि मात्र अस्पतालले उपचार गर्छन्। अस्पतालहरूले रुघा, खोकी, ज्वरो र दीर्घ रोगका बिरामीका पीसीआर रिपोर्ट खोज्ने गरेका छन्। त्यसरी आउने बिरामीलाई अस्पतालले आइसोलेसन कक्षमा राखेर उपचार गराउँदै आएका छन्। बिर्तामोडस्थित बिर्ता सिटी अस्पतालका जनसम्पर्क अधिकृत बमबहादुर बस्नेतले बिरामीलाई अस्पताल प्रवेश गर्नुअघि ज्वरो परीक्षण गर्ने गरिएको बताए। ज्वरो वा श्वासप्रश्वासमा समस्या देखियो भने त्यस्ता बिरामीसँग पीसीआर रिपोर्ट माग्ने गरिएको छ। अस्पताल आफैंले पनि पीसीआर परीक्षण गराउने गरेको छ। अस्पतालमा सयौं बिरामी र तिनका आफन्त हुन्छन्। सबैको स्वास्थ्य संवेदनशीलतालाई ध्यानमा राखी पीसीआर परीक्षण अनिवार्य गरिएको हो, उनले भने। बिर्तामोडमै रहेको बीएन्डसी टिचिङ अस्पतालले कोरोनाजस्तो लक्षण देखिने बिरामी उपचारका लागि आए पीसीआर रिपोर्ट अनिवार्य गरेको छ। अस्पतालका जनसम्पर्क अधिकृत प्रमिश गिरीले भने, एक जना संक्रमितले अस्पतालका अन्य जटिल रोग लागेका बिरामीलाई नसारुन् भनेर यस्तो व्यवस्था गरिएको हो। अस्पतालले छुट्टै आइसोलेसन कक्ष पनि बनाएको छ। जसमा कोरोनाका लक्षण देखिएका बिरामीलाई राखेर उपचार गराइन्छ। दमकस्थित लाइफ लाइन, आम्दा अस्पताल, बिर्तामोडको मनमोहन, कन्काई र भद्रपुरको ओम साई पाथीभरा अस्पतालले पनि पीसीआर रिपोर्ट अनिवार्य गरेका छन्। विराटनगरबाट किशोर बुढाथोकी, झापाबाट राधा खनाल र धरानबाट रत्नप्रसाद आचार्य"
मृत्युको चार दिनसम्म रिर्पोट नआउँदा मृत्यु संस्कार रोकियो,"उदयपुर : त्रिवि शिक्षण अस्पताल महाराजगन्ज काठमाडौंमा उपचारका क्रममा मृत्यु भएका उदयपुरका ५१ वर्षीय एक शिक्षकको चार दिनमासमेत कोरोना रिर्पोट नआउँदा मृत्यु संस्कारमा अफ्ट्यारो परेको छ । ज्वरो र श्वासप्रश्वासमा समस्या देखिएपछि गत मंगलबार (भदौ ९ गते) त्रिविमा भर्ना भएका त्रियुगा नगरपालिका ४ का शिक्षक हस्पिटलमा भर्ना भए लगत्तै चिकित्सकले मृत्यु घोषाणा गरेको थियो । मृत्यु भएको चार दिन बित्न लाग्दासमेत रिर्पोट नआएपछि परिवारका सदस्यसँगै आफन्तहरु त्रासमा रहेका छन् । 'बिहीबार बेलुकादेखि अपुष्टरुपमा कोरोना पोजिटिभ आयो भन्ने हल्लाले परिवार, छिमेकी र आफन्त आतंकित भएका छौं, 'आफन्त केन्द्रकुमार राउतले भने, 'पोजिटिभ हो भने रिर्पोट दिनुपर्यो हैन भने शव सदगद गर्न दिनु पर्यो, अल्झाएर राख्नु भएन ।' 'रिर्पोट पोजिटिभ आयो भने सेनाले सदगद गरिदिए भै गो नी,' उनले भने, 'किन अल्झाउनु चार दिनदेखि सबै त्रासमा र श्रीमती, दुई भाग छोरा भोकै बसेका छन् ।' रिर्पोट नदिएकैकारण उनको शव अस्पतालको पोष्टमार्टम गृहमा राखिएको छ । अस्पतालले भने स्वास्थ्य विभागका टोलीसँगको छलफलपछि मात्र रिर्पोट दिन मिल्ने बताए । रिर्पोटमा ढिलाई हुँदा उनले जिल्लामा उपचार गरेका ठाउँ, भेटन आएका आफन्त र बिद्यालय परिवार अति जोखिममा रहेको राउतले बताए । यो परिस्थितिमा अकास्मात मृत्युको खबरले धेरै ठाउँबाट कोरोनाले मृत्यु भएको हो भन्दै फोन आउने र जवाफ दिँदा हैरान भएको उनको भनाइ छ । संक्रमितको मृत्युको खवर अहिलेसम्म नआएको प्रमुख जिल्ला अधिकारी चक्रपाणी पाण्डेले बताए । उनले सम्बन्धित निकायबाट पुष्टि भएर आएपछि एकिन गर्न सकिने यधपि सम्बन्धित क्षेत्रमा निगरानी बढाई सर्वसाधरणको आउजाउमा कडाइ गर्ने र कन्ट्रयाक ट्रेसिङ्ग सुरु गर्ने बताए ।"
किशोरीमाथि तीन बालकलाई बलात्कार गर्न लगाएपछि आफूले गरे,"विराटनगर : मोरङको बेलबारी नगरपालिका११ की एक १६ वर्षीया दलित किशोरीमाथि अनौठो ढंगले बलात्कार गरिएको घटना सार्वजनिक भएको छ। छिमेकका ११, १२ र १३ वर्षका भाइहरुलाई लिएर जंगलमा निगुरो टिप्न गएकी किशोरीमाथि बलात्कार भएको हो। घटना मंगलबार दिउँसो ३ बजेतिर भएको प्रहरीले जनाएको छ। लक्ष्मीमार्गको जंगलमा निगुरो टिप्दै गरेको ठाउँमा पुगेका चिनजानकै ४० वर्षीय होम तामाङले किशोरी र बालकहरु चारै जनालाई नियन्त्रणमा लिएर घटना गराएको पत्ता लागेको प्रहरीले जनाएको छ। प्रहरीका अनुसार नियन्त्रणमा लिएर बालकहरुलाई मैले जेजे भन्छु त्यही मान्नु नभए मारिदिन्छु भन्दै पालैपालो किशोरीमाथि बलात्कार गर्न लगाए। त्यसपछि तामाङ आफैँले पनि बलात्कार गरेको खुलेको छ। तीनै जना बालकहरु दलित समुदायकै हुन्। एउटा हातमा लाट्ठी र अर्कोमा मुङ्ग्रो बोकेर पुगेका तामाङले सुरुमा चारै जनालाई नियन्त्रणमा लिएको प्रारम्भिक अनुसन्धानबाट खुलेको छ, घटनाको अनुसन्धान गरिरहेका एक प्रहरीले भने, नियन्त्रणमा लिएपछि डर, धम्की र त्रास देखाउँदै तीन जना कलिला उमेरका बालकलाई नाता सम्बन्धकी किशोरीमाथि बलात्कार गर्न लगाएर त्यसपछि आफूले पनि बलात्कार गरेको पाइयो। मानिसको आवतजावत कम हुने जंगलमा तामाङले लाट्ठी र मुङ्ग्रो देखाउँदै भनेको नामानेमा मारिदिन्छु भनेपछि बालकहरु बाध्य भएको खुलेको प्रहरीको भनाइ छ। किशोरीले आफूमाथि त्यसो नगर्न बारम्बार आग्रह गर्दा तामाङले त्रास देखाउँदै दुई घण्टाभन्दा बढी समय नियन्त्रणमा लिएर घटना गराएको देखिन्छ, ती प्रहरीले भने, आफूमाथि धम्की आएपछि डरका कारण उनीहरु चुपचाप तामाङले गरेको कुकार्य सहन बाध्य भएछन्। उनका अनुसार बालकहरुलाई प्रयोग गरिसकेपछि तामाङले उनीहरुकै अगाडि किशोरीलाई बलात्कार गरेको खुलेको छ। नियन्त्रणमा लिँदै नाता सम्बन्धका कलिला बालकलाई किशोरीमाथि बलात्कार गर्न लगाएर आफूले पनि गरेको यो अनौठो घटना भएको प्रहरीले जनाएको छ। किशोरीमाथि बालकहरुलाई बलात्कार गर्न लगाएर तामाङले मोबाइलबाट भिडियोसमेत बनाएको खुलेको अनुसनधानमा संलग्न प्रहरीले बताए। बालकलाई प्रयोग गर्दा आफू घटनाबाट बच्ने भएकाले तामाङले त्यस्तो उपाय लगाएको हुन सक्ने प्रहरीको भनाइ छ। अमानवीय घटना भएपछि उनीहरु निगुरो नलिइकन साँझमा घर फर्किएको किशोरीका एक आफन्तले बताए। निगुरो नल्याइकन फर्किएपछि सोधीखोजी गर्यौ, उनले भने, तर उनीहरुले त्यतिबेला नभेटेर नल्याएको जवाफ दिए। तर चारै जनाको व्यवहार भोलिपल्ट फरक रहेको पाइएपछि आफन्त र परिवारका सदस्यले सोधीखोजी गर्दा घटनाका बारेमा थाहा भएको उनको भनाइ छ। उनका अनुसार भोलिपल्ट बालकिशोरीले अघिल्ला दिनको भन्दा फरक र मानसिक रुपमा विक्षिप्त व्यवहार देखाएका थिए। तामाङले भोलिपल्ट पनि घरघरमा पुगेर सबैलाई भेट्दै घटनाका बारेमा कसैलाई नभन्न पुनः दबाब दिएको उनले बताए। घटनाका बारेमा थाहा भएपछि किशोरीका अभिभावक र आफन्तले इलाका प्रहरी कार्यालय बेलबारीमा तामाङविरुद्ध बुधबार किटानी जाहेरी दिएका छन्। प्रहरीले घटनाका बारेमा बालकहरुसँग पनि सोधपुछ गरिरहेको छ। बेलबारीका प्रहरी निरीक्षक ऋषिराज ढकालका अनुसार तामाङले धम्की दिएर आफूहरुलाई जबरजस्ती बलात्कार गर्न बाध्य पारेको बालकहरुले बताएका छन्। निर्दयी ढंगले गरिएको अमानवीय र घृणित घटनापछि चारै जना डराएको पाइयो। राम्ररी कोहीसँग पनि बोल्न मान्दैनन्, उनले भने, कोही नयाँ मान्छे देख्दा केही गरिहाल्छन् कि जस्तो मान्छन्। घटना बाहिरिएपछि बलात्कारमा संलग्न तामाङ फरार रहेकाले खोजी थालेर घटनाको गम्भीर ढंगले अनुसन्धान अघि बढाइएको जानकारी ढकालले दिए। जंगलमा एकै डर लाग्ने भएकाले निगुरो टिप्न भाइहरुलाई साथी लिएर गएको बादिकाले बताएकी छन्, किशोरीलाई उद्र्धत गर्दै प्रहरीले भन्यो, भाइहरुलाई पनि गर्न लगाएर उनीहरुकै अगाडि बलात्कार गरियो। पहिलेदेखि नै बोलाउने, जिस्क्याउने र अनेक हिसाबले प्रलोभनमा पार्ने काम तामाङले गर्ने गरे पनि गाउँकै चिनजानका व्यक्ति भएकाले आफूले वास्ता नगरेको किशोरीले प्रहरीलाई बताएकी छन्। प्रकृति हेर्दा र अध्ययन गर्दा घटना योजनावद्ध रुपमै भएको देखिने प्रहरीले जनाएको छ। घटनाका बारेमा बालकिशोरीले आआफ्ना अभिभावकलाई सुनाइसकेका छन्। किशोरीको शरीरका केही भागमा चोटपटक पनि रहेको छ। उनलाई उपचार र स्वास्थ्य परीक्षणका लागि प्रहरीले बिहीबार विराटनगरको कोशी अस्पताल ल्याएको छ। प्रारम्भिक स्वास्थ्य परीक्षणबाट बलात्कारको पुष्टि भएको प्रहरीले जनाएको छ। स्थानीय विद्यालयको कक्षा ६ मा पढ्ने किशोरीका बाबु वैदेशिक रोजगारीका क्रममा कतारमा छन्। उनी घरमा आमासहित १३ र ३ वर्षका भाइसँग बस्थिन्। उनीहरुको आर्थिक अवस्था कमजोर रहेको स्थानीयले बताए। किशोरी र उनकी आमासँग बिहीबार विराटनगर जानेसमेत खर्च नभएपछि स्थानीयले उठाएर एक हजार पाँच सय रुपैयाँ दिएका थिए। तामाङलाई श्रीमतीले केही वर्ष अगाडि छाडिसकेको पाइएको छ। उनी भाइबुहारीको घरमा बस्दै आएको खुलेको छ। हाम्रोमा पनि कहिले काहीँ मात्रै आउने गर्नुहुन्थ्यो। अरु बेला कहाँ गएर के गर्नु हुन्छ हामीलाई थाहा भएन, बुहारीले भनिन्, हिजो (बुधबार) देखि घरमा आउनु भएको छैन। अहिले गाउँमा नराम्रो कुरा पनि सुन्दैछु।"
सालिक राख्ने कि ग्याङ गिरोह फैलाउने,"प्रधानमन्त्री केपी शर्मा ओलीलाई केन्द्र बनाएर लेखिएका सयौं लेख, आलेख, टिप्पणी र विश्लेषणका बीच फेरि उनैका बारे अर्को कोणबाट लेख्न मलाई स्वयं ओलीको एउटा प्रतिप्रश्नले उद्वेलित गरेको हो। अग्रज सञ्चारकर्मी भूषण दाहाललाई प्रधानमन्त्री ओलीले दिएको पछिल्लो अन्तर्वार्ताको कुनै शब्द, टिप्पणी, प्रतिबद्धता र प्रतिउत्तरले मलाई फिटिक्कै छोएन। तर पहिलोपटक जब उनले एउटा उत्तरमा जबर्जस्त नितान्त पारिवारिक टिप्पणी मिश्रित प्रतिप्रश्न गरे, म झस्किएँ। मैले त्यो टिप्पणीलाई १० पटक दोहोर्याएर सुनें, त्यसको गम्भीरतालाई मिहीन ढंगले विश्लेषण गरें। दक्षिण एसियाली राजनीतिक समाजमा यसको सन्देश चानचुने छैन, यो राजनीतिक सिद्धान्त, नीति र नियतिबीचको फरक कोण लाग्छ मलाई। त्यो उद्वेलन गर्ने टिप्पणी के थियो त ? फेरि भोलि मिडियाले छोराछोरीले गर्दा भनेर लेखिदेलान्, मेरो छोराछोरी छैनन्। सम्माननीय ओलीको यो अभिव्यक्तिको दक्षिण एसियाली राजनीतिमा जब्बर महत्व छ। ओलीको यो सन्दर्भलाई केन्द्र बनाएर ओलीको अनमोल यात्रा किन फिस्स हुनु हुँदैन भनेर लेखिरहँदा ईश्वर दाहिना भएका सम्धी को नयाँ नियुक्तिले सामाजिक सञ्जाल पहेंलपुर भइरहेको छ। कतिसम्म भन्ने स्वयं उपप्रधानमन्त्री पोखरेलले सामाजिक सञ्जालबाटै त्यसको प्रस्टीकरण दिनुपर्ने अवस्था उत्पन्न भयो। उनले सामाजिक सञ्जाल फेसबुकमा लेखे, मेरा कुनै नाता सम्बन्ध रहेका व्यक्तिद्वारा पद वा मसँगको सम्बन्धको दुरूपयोग गरी लाभ लिएको सत्य होइन। यहाँ नेपालको राजनीतिलाई वर्षौंदेखि विकृत बनाउने नातावादको सन्दर्भलाई एकपटक विगतबाटै फर्केर हेरौं। ओलीले मेरा सन्तान छैनन् भन्नुपर्ने अवस्थाको खास मर्म पारिवारिक र राजनीतिक रूपमा फरक छ तर विशिष्टताका हिसाबले म राजनीतिक रूपमा जोड्न चाहन्छु। गिरिजाबाबुको पुत्रीमोह कसरी प्रचण्डका लागि अनुकरणीय बन्यो ? नेपाली कांग्रेसमा लागेर सिंगो जीवन समर्पण गरेका सयौं कार्यकर्ता अहिले पनि पहुँच, पैसा, गुट र नेताको आशीर्वाद पाउन नसक्दा वडाध्यक्षको टिकट पाउनबाट वञ्चित छन्। किसुनजी, गणेशमान र गिरिजाबाबुकै सहयात्रीदेखि इमान र निष्ठावान् कांग्रेसीजनहरू कम्तीमा मरेपछि कांग्रेसको झन्डा ओढाइदिए पुग्छ भन्ने निस्प्रिय पात्रहरू, पार्टी सत्ताको जगजगी मच्चाइरहेका अर्काथरी कांग्रेसीजनबाट हेयजन बनिरहेका बेला गिरिजापुत्री सुजाता कोइराला उल्लेख्य योगदानविना कसरी एकैचोटि उपप्रधानमन्त्री बनिन् भन्ने कुरा फर्किएर विश्लेषण गर्नैपर्छ। लोकतान्त्रिक आन्दोलनको जगमा सर्वाधिक विशिष्ट परिचय बनाएका गिरिजाबाबुले सत्ता, शक्ति र पदीय दुरुपयोग गर्दै अचाक्ली पुत्रीमोह देखाएपछि कसरी आलोचनाको पात्र मात्रै बन्नुपरेन; जनयुद्ध को जगमा उदाएका प्रचण्डहरूका लागि एउटा प्रेरणादायी, अनुकरणीय नाताप्रेमी नेताका रूपमा सदा सम्मान, स्मरण गर्न अभ्यासमै उत्रनुपर्यो। कांग्रेससँग भागशान्ति जय नेपाल र मिलिभगत लालसलामको सम्झौता गरेर छोरी रेणु दाहाललाई भरतपुर महानगरको मेयर बनाउन जननेता को पगरी त्यागेर कसरी रेणु पितामा खस्न तयार भए कमरेड प्रचण्ड भन्ने कुरा अब विश्लेषणको विषय रहेन, राजनीतिमा नातावादका विषयमा गिरिजाबाबुको सपना साकार पार्ने एउटा कदम हो भनेर अन्तरवार्ता दिन मात्रै बाँकी छ। प्रधानमन्त्री ओली नेतृत्वको अहिलेसम्मको राजकाज शैली, नियुक्ति, निर्णय र अहंकार हेर्दा कतै पुत्रपुत्री मोह, नातावाद, गुटभन्दा पनि खराब ओली पृष्ठभूमिबाट विकसित दलाल राजनीतिको निकृष्ट ग्याङ गिरोह को फन्दा पो बढी घातक हो कि ? कांग्रेस र गिरिजाबाबुलाई नजिकबाट नियालिरहेका कतिपय विश्लेषक गिरिजाबाबु दुईचार वर्ष थप बाँचेका भए सुजाता नेपालमा पहिलो महिला प्रधानमन्त्रीको इतिहास बनाउन सफल हुन्थिन् प्रचण्डहरूकै सहयोगमा भनेर भन्न टाउको कनाउँदैनन्। सबैलाई थाहा छ इमान, क्षमता र योगदानको जगमा राजदूत बनाइएका प्राचोपलाल भुषालहरूलाई विपक्षीहरूका पालामा नियुक्त गरिएको भन्दै फिर्ता बोलाइन्छ तर प्रधानमन्त्री ओली प्रमुख प्रतिपक्ष दलका नेताको आग्रहमा उनकै सासू प्रतिभा राणालाई पूरा कार्यकालका लागि राजदूतमा कायम राखेर नाता सम्बन्ध, लेनादेनाको राजनीतिलाई जगेर्ना गरिदिन्छन्। मान राखिदिने क्या गजब समझदारी है ! थाहा आन्दोलनका नेता रूपचन्द्र विष्टले राजनीतिमा नातावादको कटाक्ष गर्दै पञ्चायतकालमै बाँडेको पर्चामा नाताभन्दा न्याय ठूलो, नातावाद मुर्दावाद ! शब्दले पञ्चहरूदेखि दरबारियाहरू नै थर्कमान बनेको कुराले गणतान्त्रिक शासन व्यवस्थालाई किन छुन सकेन बडो विडम्बनाको कुरा छ। नेपालमा शासन सत्तामा पुगेका अधिकांश नेताहरूले नातावादको फेरोलाई राम्रैसँग बाँधेर शासनप्रशासनमा रजगज गरेको कुरा अब लोकलाजको उत्तिसारो ठूलो विषय बन्न छाडिसक्यो। हुँदाहुँदा वातावरण यस्तो बन्दै गयो कि कुनै एक दलका नेताको परिवार, नाता र आफन्त मोहको आलोचना आउनासाथ अर्का दलकाले तिम्रो दलको फलाना नेताको हुँदाचाहिँ हुने, हाम्रो दलको नेताको भयो त के बिग्रियो भन्ने उँधो खोले उत्तर को जगजगी सामान्य हुन थाल्यो। जसरी कांग्रेसकाले भ्रष्टाचार गर्दा हुने हामीले मुख रसाएर बस्नुपर्ने भन्ने नेकपा शैलीले हैरान बनाएको छ। लाग्छ, राज्य दोहनको प्रतिस्पर्धामा कांग्रेसलाई उछिन्न सकिएन भने बर्बाद होइन्छ भन्ने मानसिकताले नेकपामा गहिरो घर गरेजस्तो छ। ओलीको अनमोल अवसर नेपालको अस्थिर राजनीतिको सबैभन्दा ठूलो असर विकास, सुशासन र समृद्धिले बेहोर्नुपरेको कुराको जनस्तरमा गहिरो रूपमा बोध भएरै ओली नेतृत्वको चुनावी मोर्चाले दुईतिहाइ नजिकको अपार जनमत पाएको हो भन्नेमा राजनीतिक विश्लेषकहरूले मतमतान्तर गरेनन्। जनयुद्ध समेत बुझाएर ओलीलाई सर्वेसर्वा बनाउन कमरेड प्रचण्ड तयार हुनु, आफ्नो उपचार खर्चमा सुरुदेखि नै राज्यको लगानी छ भन्ने चेत र दुईदुईवटा मिर्गौला फेरेर पनि राजकाजमा तन्गुरुस्त प्रस्तुत भइरहेका ओलीलाई संयोगवश गिरिजाबाबु र प्रचण्डलाई जस्तो सन्तानमोहको समस्या छैन। हो, फेरि एकपटक म अग्रज भूषण दाहालसँगको अन्तर्वार्तामा बढो मलिन तर व्यावहारिक तर्कको जगमा गह्रँुगो प्रतिक्रियात्मक टिप्पणी दिँदै आफू निःसन्तान भएको तर आलोचकहरूले, मिडियाहरूले त्यो नबुझी छोराछोरीले सत्ता दुरुपयोग गरेको, भ्रष्टाचार गरेको समाचार लेखेर तमासा देखाउलान् कि भन्ने कूटनीतिक प्रतिप्रश्न गरेर एकपटक सबैलाई झस्काइदिएका छन् र सम्झाइदिएका छन् गिरिजाबाबुलाई। राजनीतिशास्त्रको कुनै वाद, विचार र सिद्धान्तसँग उतिसारो खरो र प्रत्यक्ष सरोकार नराख्ने यो प्रसंग विगतदेखि नै सत्तारुढ दलका नेताका सन्तान, आफन्त र नाताहरूले राज्य दोहनमा कसरी हालिमुहाली गरिरहेका छन् भन्ने सन्दर्भसँग व्यावहारिक सम्बन्ध राख्छ। प्रधानमन्त्रीसँग अत्यन्त निकट हुँदा ७० करोडको भ्रष्टाचार आरोपलाई क्लिन चिट दिन अख्तियारकै पाता कस्न उद्यत् सरकारलाई ओम्नी, यती, ३३ किलो सुनजस्ता दर्जनौं प्रकरणलाई ओझेल पार्न केकस्ता जोडबल लगाइएको होला भन्ने प्रारम्भिक संकेत नेपाली मिडियाले सार्वजनिक गरिसकेका छन्। उपराष्ट्रपति, पूर्वसभामुख, गृहमन्त्रीलगायतका छोराहरू सत्ताको आडमा राज्यदोहनमा लिप्त भएको समाचार सार्वजनिक हुँदा छोराछोरी नभएका, कडा औषधिले बचाइरहेका प्रधानमन्त्रीबाट विकास, न्याय र सुशासनको अलि बढी नै आश गर्नु अलि फरक कोण हुन सक्छ। दुःखद ! जुन स्तरमा ओलीले गर्न सक्ने अनमोल अवसर थियो विडम्बना बिचौलिया, माफिया, तस्कर र कालोबजारीयाबाट उनी घेरिन छाडेनन्, कि त्यो मोहले उनलाई छाडेन। भ्रष्टाचार, ऐंठन र सालिक सपना फेरि पनि दोहोराएर भन्छु गिरिजाबाबु र प्रचण्डले राजनीतिमा जबर्जस्त स्थापित गर्न अभ्यास गरेको पुत्रीमोह, शेरबहादुर देउबाको जबर्जस्त उत्तराधिकारी स्थापित गराउन गरेको पत्नीमोह , पतिपत्नी आलोपालो सत्तारोहण अभ्यासको पृष्ठभूमिमा ओली त्यस्ता व्यक्ति हुन्, जसले कुनै छोराछोरीलाई राजनीतिमा जबर्जस्त स्थापित गर्नुपर्ने बाध्यता छैन, न प्रथम महिला राधिका शाक्यको त्यो चाह देखियो। अब प्रश्न उठ्छ त्यसो भए किन फेरि पनि प्रधानमन्त्री बिचौलियाको, माफियाको, भ्रष्टाचारीको र तस्कर र गुन्डाहरूको चौघेराबाट उठ्न सकेनन् ? हो, जुन पृष्ठभूमिबाट, जुन सहयोग र जुन गिरोहको चंगुलमा बसेर उनीहरूको वैशाखी टेक्दै, आपराधिक पृष्ठभूमिकाहरूलाई संरक्षण गर्दै जुन राजकीय सर्वोच्च निकायमा पुगे, अहिले त्यही संस्थागत ग्याङको संरचनात्मक जञ्जिर तोड्न उनले चाहेनन्। म किन सकेनन् भन्छु भने राजकीय संकल्प, इच्छा शक्ति र नाफाको जीवनको उत्तरार्धमा राजनेतालाई हुने ऐंठन पुगेन। सालिक राख्ने, इतिहास छाप्ने, जनमनमा बस्ने सपना देखिनै चाहेनन्, उनले चाहेको भए त्यो जञ्जिर तोड्न सक्ने ठाउँमा उनी छन्। ल विगत छाडौं। आन्तरिक कटाक्ष र बाहिरी असहयोग हुँदाहुँदै पनि सबैभन्दा शक्तिशाली देखिएका ओलीले अझै पनि धेरै काम गर्न सक्छन्। के जनमनमा छाप छाड्ने काम गरेर जान्छु भन्ने चिन्ताले रातभरि छटपटिँदै, जनआकांक्षाको ऐंठन पल्टिँदै, देशैभरि सालिकको सपना देखेर अर्बौं, खर्बौं भ्रष्टाचार गरेर नागरिकलाई लत्याउँदै हिँड्ने कम्तीमा तीन दर्जन भ्रष्टाचारीलाई जेल कोच्न उनलाई कुन ऐनले गाह्रो पारेको छ ? खर्बौंको बेरुजु सल्टाउन कुन कानुनले छेकेको छ ? २०४८ सालदेखि सत्तामा बसेकाहरू, राजनीतिक नियुक्ति लिएकाहरू र उच्च पदस्थ कर्मचारीको सम्पत्ति छानबिन गरेर सुशासनको अभ्यास गर्न कसले छेकेको छ ? संसद् कोषलाई खारेज गरी त्यो कोषमार्फत खर्च हुने अर्बौं रुपैयाँलाई दीर्घकालसम्म जनताले अनुभूत गर्न सक्ने सुविधासम्पन्न अस्पताल, स्कुलकलेज, राष्ट्रिय राजमार्ग निर्माण गर्ने महत्वाकांक्षी आयोजना सञ्चालन गर्न कहाँ कसले वाधा गरेको छ ? सुलभ र सुरक्षित सार्वजनिक यातायातको आयोजना सुरुवात गर्न कसले रोकेको छ ? कृषि र पर्यटनलाई पहिलो प्राथमिकतामा राखेर युवालाई जोड्ने राष्ट्रिय उद्यमशीलता आयोजना सञ्चालन गर्न कसले छेकेको छ ? राज्य लगानीको नाफाको जिन्दगी छ। दुईतिहाइ नजिकको जग छ, एक थान उपसभामुख बिन्ती माग्ने प्रतिपक्ष छ, राजनीतिमा पुत्रपुत्री स्थापित गर्नुपर्ने बाध्यता छैन तर किन उनीबाट काम हुँदैन ? भनिन्छ दुईतिहाइनिकट सरकारले संविधानको अपरिवर्तनीय भनेको धाराबाहेक सबै काम गर्न, नीति बनाउन सक्छ। विडम्बना बालुवाटार षड्यन्त्रको कस्तो अखडा बनेको रहेछ, ग्याङ मोहले संसद् छलेर कसरी दल विभाजनको अध्यादेश ल्याएर सक्कली मुहार देखायो भन्ने कुरा, इतिहासमै प्रधानमन्त्री, राष्ट्रपति र प्रधानन्यायाधीशबीच खराब साँठगाँठले शक्ति सन्तुलनको कसरी मजाक उडायो भन्ने कुरा दस्ताबेजीकरण भइसकेको छ। प्रधानमन्त्री ओली नेतृत्वको अहिलेसम्मको राजकाज शैली, नियुक्ति, निर्णय र अहंकार हेर्दा कतै पुत्रपुत्री मोह, नातावाद, गुटभन्दा पनि खराब ओली पृष्ठभूमिबाट विकसित दलाल राजनीतिको निकृष्ट ग्याङ गिरोह को फन्दा पो बढी घातक हो कि भन्नुपर्ने निचोडमा म पुगेको छु। बाँकी समय अब सालिक राख्ने काम गरेर जाने कि संरक्षित ग्याङ गिरोह लाई अझ फैलाएर जाने ? प्रधानमन्त्री ओलीले मृत्युबोध गरेर समय चेतलाई कसरी अभ्यास गर्छन् त्यसमै निर्भर हुनेछ।"
ऊर्जा क्षेत्र सुधारका लागि एडीबीको २३८८ अर्ब ऋण,"काठमाडौं : एसियाली विकास बैंक (एडीबी)ले नेपालको ऊर्जा क्षेत्रका लागि २३ अर्ब ८८ करोड रुपैयाँ (दुई सय मिलियन अमेरिकी डलर) सहुलियतपूर्ण ऋण दिने भएको छ। साथै एडीबीकै प्रबन्धमा नर्वे सरकारले ३५ मिलियन डलर (चार अर्ब १८ करोड रुपैयाँ) अनुदान सहायता दिनेछ। दक्षिण एसियाली उपक्षेत्रीय आर्थिक सहायता (सोसक) अन्तर्गत ऊर्जा प्रसार तथा वितरण प्रणाली सुदृढीकरणका लागि यो सहयोग दिने भएको हो। बिहीबार अर्थ मन्त्रालयमा अर्थ सचिव शिशिरकुमार ढुंगाना र एडीबीका नेपालस्थित प्रमुख मुख्तोर खमुदखमोदबीच ऋण सम्झौता भएको हो। परियोजनाका लागि भने नेपाल विद्युत् प्राधिकरणका कार्यकारी निर्देशक कुलमान घिसिङले सम्झौता गरेका छन्। एडीबी नेपालको ऊर्जा क्षेत्रलाई सहयोग गर्ने प्रमुख साझेदार हो, सचिव ढुंगानाले भने, सासेक रणनीतिभित्रका परियोजनाले चार सय किलोभोल्टको प्रसारण लाइन सञ्चालनका लागि सबस्टेसनहरू अपेग्रेड गर्नेछ, भारतसँगको अन्तरदेशीय प्रसारण लाइनमा सहजीकरण गर्नेछ। राष्ट्रिय ग्रिडमा २० प्रतिशतमात्रै घरधुरीको पहुँच भएको प्रदेश २ जस्तो कमजोर विद्युत् आपूर्ति भएको स्थानमा केन्द्रित छ। खमुदखमोदले भने, केही वर्षमा विद्युत्को आपूर्ति तीव्र रूपमा बढ्ने भएकाले विद्युत्को सञ्जाल सुधार गर्नु पहिलो प्राथमिकता हो। ३२ वर्षको अवधिमा आठ वर्षको ग्रेस अवधिलाई आधार मानी प्रतिवर्ष एक प्रतिशत र बाँकी अवधिमा १५ प्रतिशत ब्याज लाग्नेछ। आईएफएडीको ११६५ अर्ब सहयोग स्वीकार गत मंगलबार बसेको मन्त्रिपरिषद्को बैठकले कृषि विकासका लागि अन्तर्राष्ट्रिय कोष (आईएफएडी) को ११ अर्ब ६५ करोड रुपैयाँ सहुलियतपूर्ण ऋण सहायता स्वीकार गर्ने निर्णय गरेको छ। बिहीबार पत्रकार सम्मेलनमार्फत अर्थमन्त्री डायुवराज खतिवडाले यस्तो जानकारी दिएका हुन्। उनका अनुसार अर्थ मन्त्रालयका सहसचिवको संयोजकत्वमा वार्ता टोली गठन गर्ने समेत निर्णय भएको छ।"
मलसम्बन्धी निर्देशिका जारी,"काठमाडौँ : सरकारले मलको समस्या समाधान गर्न निर्देशिका जारी गरेको छ। सरकारले बर्सेनि हुने मलको अभाव, आपूर्ति र वितरण प्रणालीलाई व्यवस्थित गर्न अनुदानको मल वितरण व्यवस्थापन २०७७ सम्बन्धी निर्देशिका जारी गरेको हो। कृषि तथा पशुपन्छी विकास मन्त्रालयले संघ, प्रदेश र स्थानीय तहगत संरचनाअनुसार अनुदानको मल आपूर्ति तथा बिक्री वितरणलाई सहज, पारदर्शी र प्रभावकारी बनाउन यो निर्देशिका ल्याएको हो। मन्त्रालयले तयार पारेको यो निर्देशिका गत साता मन्त्रिपरिषद् कार्यालयले स्वीकृत गरी जारी गरेको हो। कृषि तथा पशुपन्छी विकास मन्त्रालयका सहसचिव हरिबहादुर केसीका अनुसार सरकारले पहिलोपटक निर्देशिकामार्फत मलको आपूर्ति, वितरण प्रणाली, मूल्य निर्धारण गर्न विभिन्न समितिको व्यवस्था गरेको छ। मलको समग्र अवस्था व्यवस्थापन गर्न केन्द्रीय तहमा कृषि तथा पशुपन्छी विकास मन्त्रालयका सचिवको संयोजकत्वमा ५ सदस्यीय व्यवस्थापन समिति र सहसचिवको संयोजकत्वमा ५ सदस्यीय प्राविधिक समिति गठन गर्ने व्यवस्था छ। त्यसैगरी प्रदेशभित्र प्रादेशिक कृषि मन्त्रालयका सचिवको संयोजकत्वमा ६ सदस्यीय प्रदेश मल वितरण व्यवस्थापन समिति र स्थानीय तहमा आपूर्ति तथा वितरण प्रणाली प्रभावकारी बनाउन स्थानीय समिति गठन गर्ने निर्देशिकाले व्यवस्था गरेको छ। प्रत्येक स्थानीय तहले आवश्यक पर्ने मलको प्रकार र परिमाण यकिन गरी प्रत्येक आर्थिक वर्षको माघ मसान्तभित्र प्रदेश समितिमा पठाउनुपर्ने व्यवस्था गरेको छ। यसको आधारमा प्रदेश समितिले आर्थिक वर्षका लागि आवश्यक पर्ने मलको प्रकार र परिमाण स्थानीय तहगत रूपमा खुलाएर प्रत्येक वर्षको फागुन मसान्तभित्र मल आपूर्ति तथा वितरण व्यवस्थापन समितिमा पठाउने व्यवस्था गरेको छ। मल आपूर्ति तथा वितरण व्यवस्थापन समितिले प्रत्येक वर्षको जेठ मसान्तभित्र प्रदेश समितिबाट माग भएको मलको प्रकार र परिमाण तथा सरकारबाट विनियोजित बजेट र अनुदानको नीतिका आधारमा आगामी आर्थिक वर्षका लागि अनुदानमा उपलब्ध गराउन सक्ने मलको प्रकार र परिमाण निर्धारण गर्नुपर्ने व्यवस्था छ। मलको कोटा निर्धारण गर्ने मल आपूर्ति तथा वितरण व्यवस्थापन समितिले निर्धारित परिमाणको आधारमा प्रत्येक वर्ष जेठ मसान्तभित्र आगामी आर्थिक वर्षका लागि बफर स्टक परिमाण र प्रदेशका लागि मलको कोटा निर्धारण गर्नुपर्ने व्यवस्था छ। निर्धारित कोटाअन्तर्गत प्रदेश समितिले असार १५ भित्र प्रदेशभित्रका स्थानीय तहका लागि मलको कोटा निर्धारण गर्नुपर्नेछ। प्रदेश समितिले आफ्नो प्रदेशका लागि प्राप्त कोटाबाट बफर स्टकको रुपमा मल राख्न पाउने छैनन। प्रदेशका लागि निर्धारण गरिएको मलको परिमाण खपत नभए मल आवश्यक भएको अर्को प्रदेशका लागि कोटा थप गर्न सक्नेछ। थप अनुदान दिन नपाउने प्रदेश सरकार र स्थानीय तहले केन्द्रीय सरकारबाट अनुदानमा प्राप्त मलको मूल्यमा थप अनुदान दिन नपाउने व्यवस्था गरेको छ। तर, स्थानीय रूपमा उत्पादित प्रांगारिक तथा जिवाणुयुक्त मलमा अनुदान दिन सक्नेछन्। विक्रेताको थप व्यवस्था सरकारले निर्देशिकामार्फत सहकारीबाहेक व्यापारिक फर्म र कम्पनीलाई पनि नीतिभित्र रहेर मल बिक्रीका लागि नियुक्त गर्न सक्नेछन्। विक्रेताले बर्सेनि नियुक्तिको प्रमाणपत्र नवीकरण गर्नुपर्ने व्यवस्था गरिएको छ। विक्रेताले दैनिक सूची बनाएर सरोकारवाला निकायलाई उपलब्ध गराउनुपर्नेछ। विक्रेताले विक्रेता सहकारी संस्था, फर्म वा कम्पनीको नाम, कार्यक्षेत्र, अनुदानमा दिइने मलको बिक्री मूल्य उल्लेख गरी सबैले देख्ने गरी राख्नुपर्नेछ। तर, अनुदानित मलबाहेक अन्य तरिकाबाट बिक्री गर्न नपाउने व्यवस्था गरिएको छ। विक्रेता खारेज हुने निर्देशिकामार्फत सरकारले कालोबजारी, अत्यधिक मूल्य असुलीजस्ता कार्यमा संलग्न विक्रेताको प्रमाणपत्र खारेज गर्ने र त्यस्ता सहकारी संस्था, फर्म वा कम्पनीलाई तीन वर्षसम्म विक्रेता हुन बन्धेज लगाइएको छ। मलको बिक्री मूल्य मल आपूर्ति तथा वितरण व्यवस्थापन समितिले मल आयात विन्दुको बिक्री मूल्य निर्धारण गर्दा छिमेकी मुलुकको सीमा बजारको मूल्यलाई आधार मानि सीमामा अपचलन नहुने गरी मूल्य तोक्नेछ। आयात विन्दुदेखि बिक्री कार्यालयसम्म आपूर्ति गर्दा लाग्ने ढुवानी भाडा थप गरी बिक्री मूल्य कायम गरिनेछ। स्थानीय तहमा भने स्थानीय समितिले मलको बिक्री मूल्य निर्धारण गर्नेछ। मल वितरक कम्पनीको एक प्रदेशभित्रको कार्यालयबाट अर्को प्रदेशभित्रको विक्रेतालाई मल बिक्री गर्न नपाउने व्यवस्था गरिएको छ। साल्टको युरिया आयो साल्ट ट्रेडिङ कर्पोरेसनले युरिया मल भिœयाउन सुरु गरेको छ। साल्टले ३२ हजार एक सय टन युरिया मल भिœयाउन सुरु गरेको हो। कर्पोरेसनको सह महाप्रबन्धक कुमारराज भण्डारीका अनुसार गत वर्षको बाँकी कोटासहित कर्पोरेसनले युरिया भिœयाउन सुरु गरेको हो। यसमध्ये मंगलबार दुई हजार ५ सय टन वीरगञ्ज सुख्खा बन्दरगाह आइपुगेको छ। यसैगरी कोलकाता बन्दरगाहबाट वीरगञ्जका लागि दुई हजार ५ सय टन पनि बुधबार नै हिडिसकेको छ। यस्तै सडकमार्गबाट बिराटनगर आठ सय ६४ टन युरिया आइपुगेको छ। चालु आर्थिक वर्षमा दोस्रो चौमासिकमा टेन्डर गर्न हालसम्म कृषि तथा पशुपन्छी विकास मन्त्रालयले अनुमति प्रदान नगरेको र पहिलो चौमासिकको निकासासमेत उपलब्ध नभएको कर्पोरेसनले जनाएको छ। पुरानो निकासा र दोस्रो चौमासिकमा टेन्डरको अनुमति हालसम्म नपाइँदा मल खरिद र भिœयाउने समय प्रभावित हुने भण्डारीले बताए।"
नागरिकको उद्धार,"मीठो खाने र राम्रो लगाउने सपनामा वैदेशिक रोजगारमा होमिएका अधिकांश युवा विदेशका सडकमा छट्पटाइरहेका छन्। कोभिडका कारण कमाइ खाने जागिर नै खोसिएपछि उनीहरू बेरोजगार हुन पुगेका हुन्। उनीहरू रोटी र प्याजका भरमा छाक टारिरहेका छन्। विदेश जानेको सपना हुन्छ टन्न कमाउने र भावी जीवन सुखले जिउने। यही मीठो सपना साँचेर खाडीदेखि युरोपका विभिन्न सहरमा कल्कलाउँदो जोबन व्यतीत गरिरहेका युवाको सपनाको मुख्य शत्रु बन्यो कोभिड १९। कमाउन त परै जाओस्, साँझबिहानको छाक टार्न पनि मुस्किल भएपछि उनीहरू स्वदेश फर्काइदिन सरकारसँग याचना गरिरहेका छन्। मर्नैपरे स्वदेशमा मरौंला भन्दै आफ्नै जन्मभूमि फर्काइदिन सरकार र आफन्तसँग हारगुहार गरिरहेका छन्। कोभिडको सन्त्रासपछि सरकारले विदेशमा रहेका युवाहरूलाई स्वदेश फर्काउने अभियान सुरु गर्यो। केही हजारको संख्यामा स्वदेश फर्काएपछि सन्त्रास फैलिएको भन्दै उद्धार कार्य बीचमै रोकियो। स्वदेश फर्कने आशामा बसेका लाखौं युवा निराश बने। सरकारले फेरि भदौ १६ देखि विदेशमा रहेका नेपालीको उद्धार गर्ने तयारी गरेको छ, तर खाडी क्षेत्रबाट तत्काल उद्धार गर्ने योजना छैन। निम्न र मध्यमवर्गका युवाको मुख्य रोजगारको क्षेत्र भनेकै खाडी हो। शैक्षिक योग्यता नभएका, भौतिक संरचना निर्माण र कलकारखानामा निम्न स्तरको जागिर खाने लाखौंको संख्यामा नेपाली युवा खाडी क्षेत्रमा कार्यरत रहेको सरकारी आँकडाले नै देखाउँछ। सरकारले उद्धार गरेबाहेक उनीहरूसँग स्वदेश फर्कने अर्को विकल्प छैन। उद्योग, कलकारखाना, निर्माण क्षेत्र, होटेल, रेस्टुराँहरू बन्द भएपछि लाखौंको संख्यामा युवा खाडी क्षेत्रमा बेरोजगार बनेका छन्। कमाउनु त परै जाओस्, दैनिकी गुजारा चलाउन पनि घरबाट पैसा मगाउनुपर्ने उनीहरूको बाध्यता छ। एकातिर जागिर खोसिएर सडकमा पुग्नु, अर्कातर्फ उद्धार नहुने हो भने उनीहरूमा शारीरिक मात्र होइन, मानसिक समस्या पनि उप्पन्न हुन सक्छ। हवाई टिकटदेखि क्वारेन्टाइनसम्मको खर्च आफैं बेहोर्छु भन्दा पनि उनीहरू स्वदेश फर्कन पाएनन्। विदेशमा अप्ठ्यारोमा परेकाहरूलाई सहयोग पुर्याउन बनाइएको कल्याणकारी कोष त कता छ कता ? उद्धार र राहतका लागि बनाइएको कल्याणकारी कोष महासंकटका बेला पनि काम लागेन भने कोषको औचित्यमाथि प्रश्न उठ्न सक्छ। तालुकवाला श्रम तथा रोजगारमन्त्री र सरोकारवालाहरू यस विषयमा गम्भीर बन्नैपर्छ। अर्काको देशमा तर्तरी पसिना चुहाएर परिवार र स्वदेशका लागि योगदान पुर्याएका नागरिकका पीडाप्रति सरकार बेखबर बन्न मिल्दैन। जुनसुकै कुनामा भए पनि अप्ठ्यारोमा परेका आफ्ना नागरिकको उद्धार र मद्दत गर्नु राज्यको कर्तव्य हो। संकटकै बेला नागरिकले राज्य र सरकारको खोजी गर्छ। विनाभेदभाव खाडीदेखि अन्यत्र अलपत्र परेका आफ्ना नागरिकलाई तत्काल राहत दिएर उद्धार गर्न ढिलाइ गर्नु हुन्न। विडम्बना, सरकारकै संयन्त्रबीच समन्वय हुन नसक्दा जग हसाउने काम भइरहेको छ। केही दिनअघि दुबईमा अलपत्र परेका नेपालीलाई लिन गएको नेपाल एयरलाइन्सको विमान रित्तै फर्कियो। स्वदेश फर्कन सयौं उल्झन पार गरेर एयरपोर्ट पुगेका युवामाथि खेलबाड भयो सरकारी संयन्त्रबीच समन्वयको अभावले। मलेसिया, कतार, दुबई, साउदीलगायतका देशमा रहेका युवा झन्डै पाँच महिनादेखि बेरोजगार भएर हवाई टिकट पनि किन्न नसक्ने अवस्थामा रहेको बताइरहेका छन्। यस्तो अवस्थामा रहेका युवाहरूलाई सरकारी खर्चमै भए पनि उद्धार गरेर ल्याउनुपर्छ। उद्धार र राहतका लागि सरकारले गैरआवासीय नेपाली संघ (एनआरएन) लगायतका सामाजिक संघसंस्थाको पनि सहयोग जुटाउन सक्छ। रेमिटेन्सले धानेको देशमा रेमिटेन्स पठाउनेहरूकै उद्धारमा सरकार संवेदनशील नहुनु लाजमर्दाे हो। जुनजुन देशमा आफ्ना नागरिक अलपत्र परेका छन्, त्यहाँको सरकारसँग कुरा गर्ने र नागरिकको उद्धारमा सरकार जुट्नैपर्छ। उद्धार गरिएका नागरिकलाई स्वदेशमा क्वारेन्टाइनमा राख्ने, स्वास्थ्य परीक्षण गर्ने र घरसम्म पुर्याउने संयन्त्र निर्माण जरुरी छ।"
उकालोतिर अपराध,"काठमाडौं : घटना १ काठमाडौं रानीबारीमा बस्ने इन्जिनियर हेमन्त श्रेष्ठ र उनकी पत्नी अञ्जलीको २०५९ असार ३१ गते खुकुरी प्रहार गरी हत्या भयो। घटनामा श्रेष्ठ दम्पतीकी ७ वर्षकी छोरी भाग्यले बाँचिन्। अपराधीले कुनै सबुत नछोडेको उक्त घटनाले सनसनी मच्चायो। त्यो घटना सुल्झिसक्यो। तर, अनुसन्धान गर्ने प्रहरी र मुचुल्का तयार पार्दा घटनास्थलमा पुगेका स्थानीयवासीको आङ सिरिङ अझै हुन्छ। त्यो घटनाले काठमाडौं उपत्यका मात्रै होइन, मुलुककै तरंगित पारेको थियो। राजधानीजस्तो सुरक्षा पहुँच भएको ठाउँमा बीभत्स हत्या हुँदा त्रास फैलिनु स्वाभाविक थियो। घटना २ पानीपोखरीस्थित चाइनिज चुफाङ रेस्टुरेस्टमा २०५९ मै चक्रे मिलनलाई दीपक मनाङले खुकुरी प्रहार गरे। चक्रे छिन्नै लागेको हात बोकेर वीर अस्पताल पुगे। मनाङे २०६१ मा पक्राउ परे। दुई वर्ष पुर्पक्षमा जेल बसेर २०६२ मा छुटे। तत्कालीन एमालेमा प्रवेश गरेका उनी हाल सांसद छन्। घटना ३ बाँके नेपालगन्जका दुई स्कुले बालक कपिल द्विवेदी र लीलाधर भट्टको २०६७ असोजमा अपहरणपछि हत्या भयो। त्यसको दुई वर्षपछि प्रहरीले रंगौं भनिने रिवजान साईलाई पक्राउ गर्यो। साईलगायतले द्विवेदी र भट्टको परिवारबाट फिरौतीबात १० लाख लिएका थिए। साईले तराई जनतान्त्रिक मधेस पार्टीका नाममा भारतको रूपडिहा बजारमा सहयोगी परिचालन गरी अपहरण र चन्दा असुली गर्दै आएका थिए। उनी चरेस कारोबारमा मुछिएर भारतमै तीन वर्ष जेलसमेत बसेका थिए। उनी पक्राउ परेपछि बाँकेमा अपहरणको संख्यामा कमी आएको थियो। ००० यी घटना भिन्न स्थानमा भएका भिन्न प्रकृतिका घटना हुन्। २०५९ देखि हालसम्म हत्या, अपहरण, गुन्डागर्दी, बलात्कारलगायत गम्भीर प्रकृतिका अपराधमा कमी आएको छैन। बरु अपराधको स्वरूप फेरिएको जानकार बताउँछन्। आर्थिक एवं संगठित अपराध मौलाएको छ। आर्थिक अपराधमा पनि ठगी धेरै देखिन्छ। प्रहरीले २०६५ सालमा देशभर १ सय २१ वटा ठगीका घटनामा मुद्दा चलाएको थियो। त्यो संख्या २०७६ मा आइपुग्दा ६ सय ६८ पुगेको छ। १२ वर्षयता अपराधको ग्राफ निकै बढेको देखिन्छ। २०६५ सालतिर देशभर प्रहरीले मुद्दा चलाएका कुल अपराध संख्या १४ हजार ४ सय १ थियो। २०७६७७ सम्म आइपुग्दा त्यो संख्या बढेर ४१ हजार ८ सय ९१ पुगेको छ। प्रहरी प्रवक्ता एसएसपी कुवेर कडायत नेपाल प्रहरी उपलब्ध स्रोतसाधनकै भरमा अपराध अनुसन्धान र न्यूनीकरणमा सफल रहेको बताउँछन्। हामीले कतिपय घटना ६ घण्टामै पनि पत्ता लगाएका छौं। कति घटना १२ वर्षपछि पनि पत्ता लगाएका छौं। रानीबारी हत्याकाण्ड १२ वर्षपछि पत्ता लाग्यो, प्रवक्ता कडायत भन्छन्, घटना यही बेला पत्ता लाग्छ भन्ने हुँदैन। त्यसमा लगाव र निरन्तरता उत्तिकै चाहिन्छ। उनका अनुसार अहिलेको चुनौती साइबर अपराध हो। आत्महत्या र ठगी बढेको साँचो हो। आत्महत्या प्रहरीले चाहेर पनि रोक्न सक्दैन। कुन बेला कसैले थाहा नपाउने गरी व्यक्तिले आत्महत्या गर्छन्। अर्को ठगी, उनी भन्छन्, अहिले फेसबुक, इमो, भाइबरमार्फत ठगी भइरहेका छन्। ठगिने पीडितले पनि अन्तिममा आफू ठगिएको थाहा पाएपछि मात्रै प्रहरीमा उजुरी गर्छन्। त्यसबेलासम्म अपराधी उम्किन सक्छ। यसमा स्वयं चेतनशील हुनु जरुरी छ। प्रहरीको तथ्यांकअनुसार २०६५ सालको तुलनामा कर्तव्य ज्यान (मान्छे मार्ने) का घटना २०७६ सालमा कम देखिन्छ। २०६५ मा ८ सय ७५ वटा कर्तव्य ज्यानका घटना भएको प्रहरी अभिलेखले देखाउँछ। २०७६ मा भने ५ सय ५५ वटा घटना मात्र प्रहरीमा पुग्यो। बलात्कारका घटना भने बढ्दो देखिन्छ। २०६५ सालमा ३ सय ९१ वटा बलात्कारका घटना प्रहरीमा दर्ता भई मुद्दा चलेको देखिन्छ। त्यसपछि भने २०६६ मा ३ सय ७१, २०६७ मा ४ सय ८१, २०६८ मा ५ सय ५७, २०६९ मा ६ सय ७७, २०७० मा ९ सय ५, २०७१ मा ९ सय ८१, २०७२ मा १ हजार ९३ वटा प्रहरीमा पुगे। यस्तै, २०७३ मा १ हजार १ सय ३७, २०७४ मा १ हजार ४ सय ३८, २०७५ मा २ हजार २ सय ३० र २०७६ मा २ हजार १ सय ४४ वटा घटना भएको तथ्यांकले देखाउँछ। डकैतीका घटना शून्य १४ वटा डाँका घटना २०६५ सालमा प्रहरीमा पुगेको थियो। १२ वर्षपछि आएर डकैती घटना शून्यमा झरेको देखिन्छ। सूचनाप्रविधि प्रयोगमा वृद्धिसँगै मानिस सचेत रहेको र बस्ती बढेकाले पनि डकैतीका घटना न्यूनीकरण भएको प्रहरी अधिकारीको बुझाइ छ। २०६६ मा १८, २०६७ मा ५, २०६८ मा ८, २०६९ मा ७, २०७० मा ०, २०७१ मा २, २०७२ मा १, २०७३ मा १, २०७४ मा २ र २०७५ सालमा ० घटना प्रहरीमा दर्ता भएका छन्। २०७० पछि संगठित अपराधमा मुद्दा प्रहरी अभिलेखले २०७० सालपछि मात्रै संगठित अपराधमा मुद्दा चलाइएको देखिन्छ। प्रहरीले २०६५ देखि २०६९ सम्म यो मुद्दा चलाएको देखिँदैन। २०७० सालमा दुई वटा मात्रै मुद्दा चलाएको देखिन्छ। त्यसपछि २०७१ मा १, २०७२ मा ३, २०७३ मा १४, २०७४ मा १७, २०७५ मा १२ र २०७६ सालमा २६ वटा संगठित अपराधको मुद्दा दर्ता गरेको तथ्यांक छ। आत्महत्या बढेको बढ्यै गरिबी, अशिक्षा, बेरोजगारीलगायत कारणले आत्महत्याका घटना बढिरहेको देखिन्छ। २०६५ सालमा ३ हजार ६१ वटा आत्महत्याका घटना भएको प्रहरी अभिलेखमा छ। २०६६ सालमा ३ हजार ३ सय नौ, २०६७ मा ३ हजार ६ सय ९९, २०६८ मा ३ हजार ९ सय ७७, २०६९ मा ३ हजार ९ सय ७४, २०७० मा ४ हजार ५ सय ४, २०७१ मा ४ हजार ३ सय ३२, २०७२ मा ४ हजार ६ सय ८०, २०७३ मा ५ हजार १ सय २४, २०७४ मा ५ हजार ३ सय १७, २०७५ मा ५ हजार ७ सय ५४ र २०७६ सालमा ६ हजार २ सय ४१ वटा आत्महत्याको घटना भएका छन्। अपहरण घटनामा उतारचढाव अपहरण तथा शरीर बन्धकका घटना २०६५ सालदेखि बढेको पाइन्छ। उक्त वर्ष देशभर १ सय ५२ वटा व्यक्ति अपहरणका घटना प्रहरीमा दर्ता भएको देखिन्छ। २०६६ मा १ सय ४९, २०६७ मा १ सय १९, २०६८ मा १ सय १८, २०६९ मा ८८, २०७० मा ९०, २०७१ मा ७०, २०७२ मा ७९, २०७३ मा ५७, २०७४ मा ७७, २०७५ मा १ सय १५ र २०७६ सालमा १ सय १ वटा घटना प्रहरीमा दर्ता भएको पाइन्छ। प्रहरी अभिलेख अनुसार २०७५ र २०७६ मा बलात्कारका घटनामा पनि अपहरण भएको देखिन्छ। बालिका अपहरण गरी बलात्कारसम्मका घटना भएको तथ्यांकले देखाउँछ। प्रहरी मुख्यालयका अनुसार २०७५ मा अपहरण गरी बलात्कार भएका ४७ वटा र २०७६ मा ३५ वटा घटना भएका थिए। अपराधमा निगरानी कम छ बमबहादुर भण्डारी ,पूर्वएआईजी, नेपाल प्रहरी हामी २०४४ सालमा नेपाल प्रहरीमा प्रवेश गरेका थियौं। त्यसबेला राजनीतिक चहलपहल थियो। राजाको शासनको विरोधमा पर्चा पम्प्लेट टाँस्ने, भाषण गर्ने, क्रान्तिकारी गफ गर्ने जमात सक्रिय थिए। कुनै समूह आएर पर्चा, पम्प्लेट मात्रै टाँसेर गयो र प्रहरीले पक्राउ गर्न सकेन भने त्यो कमान्डरको कि जागिर जान्थ्यो, कि त सरुवा। मातहतले गर्ने निगरानी र सुपरिवेक्षणको अवस्था बलियो थियो। झैझगडा, गुन्डागर्दी नभएका होइनन्। अपराधमा हतियार (बन्दुक) को प्रयोग हुँदैनथ्यो भन्दा पनि हुन्छ। सशस्त्र द्वन्द्वयता व्यक्ति अपहरण, चन्दा असुली, फिरौती, चोरी तथा डकैती र लुटपाटका घटनामा वृद्धि भयोे। रक्तचन्दन र जडीबुटी तस्करी मौलायो। लागूऔषध र सुन तस्करीका घटना पनि बढे। संगठित अपराधको थालनी भयो। कुनैकुनै घटनामा माओवादीका कमान्डर नै जोडिन्थे। ठूला तस्करीमा सरकार र राजनीतिक दलका उच्च पदस्थको नाम पनि जोडिएर आउँथ्यो। २०५९ तिर आउँदा तस्कर समूहले आर्थिक अपराधलाई संगठित रूपमै विस्तार गरिसकेका थिए। माओवादी छापामार पनि अपराधमा जोडिन्थे। टोले गुन्डाहरू सल्बलाउन थाले। २०६२६३ मा मुलुक शान्ति प्रक्रियामा आएपछि अपराधमा साना हतियार (पेस्तोल) प्रयोग सुरु भयो। मनाङ, मुस्ताङ र डोल्पामा यार्सागुम्बा लुटपाटमा एसएलआरकै प्रयोग भएको देखियो। केही घटनामा माओवादीकै पूर्वलडाकुको संलग्नता देखिन्थ्यो। तराईतिर हेर्दा भूमिगत सशस्त्र समूहको दबदबा थियो। एउटा कारण राजनीतिक थियो भने अर्कोतिर आर्थिक अपराध (चन्दा असुली) लाई तीव्र थियो। गोइत, ज्वालालगायत विभिन्न सशस्त्र समूह सक्रिय थिए। उनीहरूले नै बम विस्फोट र साना हतियारको प्रयोग तराईमा प्रवेश गराएका थिए। द्वन्द्वअघि र पछिको पाटोलाई छाडेर हेर्दा राजनीतिक आवरण नलिई विदेश (हङकङ मलेसिया, दुबईलगायत)बाट फोन गरी धम्क्याएर फिरौती असुल्न सुरु भएको थियो। जब तराईमा सशस्त्र समूह निमिट्यान्न भयो तब २०६५ यता आपराधिक समूहले अरू खालका संगठित अपराध गर्न थाले। अपराधमा राजनीतीकरण भयो। कालो धनलाई सेतो बनाउने काममा केही राजनीतिक दलकै उच्च पदस्थ प्रयोग हुन थाले। हत्या, भ्रष्टाचार, बलात्कार र मानव बेचबिखन, अपहरणजस्तो गम्भीर प्रकृतिका अपराधमा पनि राजनीतिक दलको इन्ट्रेस्ट हुन थाल्यो। अहिलेको कुरा गरौं अपराधमा आईटी (सूचना प्रविधि) को प्रयोग व्यापक छ। विशेषगरी आर्थिक अपराधमा। बैंक तथा वित्तीय संस्थाको मुख्य सर्भरमै पुगेर ह्याक गरी पैसा झिक्ने प्रवृत्ति डरलाग्दो हो। अब हरेक अपराधको अनुसन्धानलाई साइबरसँग जोडेर गर्नुपर्ने अवस्था छ। अहिलेको चुनौती पनि यही हो। पहिला अपराध बढेपछि माथिल्लो तहबाटै निगरानी हुन्थ्यो। चाहे त्यो संगठनबाट होस् वा राजनीतिक तहबाटै। अहिले त्यो ज्यादै कम छ। कुनै घटना धेरै चर्चामा आयो र त्यसले उथलपुथल नै गर्ने अवस्था आयो भने मात्रै दलीय स्वार्थ देखिन्छ। उदाहरणका रूपमा निर्मला पन्तको बलात्कारपछि हत्यालाई लिन सकिन्छ। दीपक मनाङे, चक्रे मिलन, राजु गोर्खालीलगायत सक्रिय हुन थालेपछि मात्रै गुन्डागर्दी मौलाएको हो। उनीहरू हाल फरक शैलीमा छन्। उनीहरूको पुरानो नेटवर्क छिन्नभिन्न भइसक्यो। अहिले टान्सबोर्डर क्राइम (सीमापार अपराध) पनि मौलाउँदै गएको पाइन्छ। यस्तो अपराध संगठित रूपमै मौलाउँदै छ। अहिले विगतमा जस्तो अपहरण र फिरौतीका घटना ज्यादै न्यून छन्। अपराधको स्वरूप र शैली परिवर्तन भएका छन्।"
इटलीको गल्ती नदोहोर्याऊँ,"काठमाडौं : दृष्टान्त १ इटलीमा कोभिड लागेका र नलागेका बिरामीलाई एउटै अस्पतालमा उपचार गर्दा दर्जनौं स्वास्थ्यकर्मी संक्रमित भए। कतिपयको ज्यान गयो। अस्पतालमा संक्रमण फैलिँदा अन्य व्यक्ति पनि संक्रमित हुन पुगे। दृष्टान्त २ लाइबेरियामा ६ वर्षअघि इबोला संक्रमित र अन्यको एउटै अस्पतालमा उपचार गर्दा समस्या थपियो। संक्रमणबाट चिकित्सकको पनि मृत्यु भयो। ००० संक्रामक रोगका र अन्य बिरामीलाई एउटै अस्पतालमा उपचार गर्दा उत्पन्न जटिलताका दृष्टान्त हुन् यी। नेपालमा कोरोना संक्रमणको तीव्रतासँगै मृत्युदर पनि बढेको जनाउँदै सरकारले मुलुकभरका अस्पताल कोभिड अस्पताल भएको घोषणा गरेको छ। कोरोना नलागेका गर्भवती, दीर्घरोगीलगायत अन्य आकस्मिक समस्या भएका बिरामी भने उपचारबाट वञ्चित भएका छन्। जनस्वास्थ्यविद् डा बाबुराम मरासिनी सबै अस्पताललाई कोभिड अस्पताल घोषणा गर्नु उपयुक्त नभएको बताउँछन्। कोरोना संक्रमितका साथै कोरोनाबाहेक अन्य बिरामीलाई पनि उपचार गर्नुपर्छ, इपिडिमियोलोजी तथा रोग नियन्त्रण महाशाखाका पूर्वनिर्देशकसमेत रहेका डा मरासिनी भन्छन्, कोभिड र नन्कोभिड अस्पतालका रूपमा स्वास्थ्य संस्था छुट्टाएर उपचार व्यवस्था मिलाउनुपर्छ। उनका अनुसार इटलीको स्वास्थ्य मन्त्रालयले हामीले जे गल्ती गर्यौं अरू देशले नगर्नू है भनेर अनुरोध गरेको छ। भन्छन्, लाइबेरियामा पनि इबोला संक्रमण हुँदा एउटै अस्पतालमा सबैलाई उपचार गर्दाको घटनाबाट सिक्नुपर्छ। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल कोरोना र अन्य बिरामीलाई छुट्टाछुट्टै अस्पतालमा राखेर उपचार गर्नुपर्ने बताउँछन्। कोभिड नलागेका गर्भवती, सर्जरी वा शल्यक्रिया गर्नुपर्ने बिरामीका लागि छुट्टै अस्पताल तोक्दा स्वास्थ्यकर्मी संक्रमित हुने जोखिम पनि हुँदैन। अन्य बिरामी पनि ढुक्क भएर सेवा लिन पुग्छन्, उनी भन्छन्। सरकारले निजी क्षेत्रका स्वास्थ्य संस्था, खाली भएका विभिन्न व्यापारिक भवनलाई नन् कोभिड अस्पतालका रूपमा घोषणा गर्न सक्ने उनको सुझाव छ। प्राथमिक स्वास्थ्य केन्द्र, स्वास्थ्यचौकीको संरचना छ। त्यहाँका स्वास्थ्यकर्मीलाई नै तालिम दिन सकिन्छ, उनी भन्छन्, ती संस्थामा जँचाएपछि बिरामीलाई कोभिड लागेका र नलागेका छुट्ट्याई सोहीअनुरूप उपचार व्यवस्था मिलाउन सकिन्छ। सिन्धुपाल्चोककी एक महिला उपचारका लागि काठमाडौं मेडिकल कलेज (केएमसी) र ओम अस्पताललगायतमा पुगिन्। तर, अस्पतालले कोभिडको आशंकामा भर्ना लिएनन्। अन्त्यमा उनी त्रिवि शिक्षण अस्पतालमा पुगेकी थिइन्। मन्त्रालयका डा तारानाथ पोखरेल जुनसुकै बिरामी भए पनि अत्यावश्यक सेवा दिनुपर्ने बताउँछन्। स्वास्थ्य मन्त्रालयको अनुरोधलाई कतिपय निजी अस्पतालले पालना नगरेको पनि पाइयो। सेवा रोकेर नागरिकको अधिकारबाट बञ्चित गराउन पाइँदैन, उनी भन्छन्। उनका अनुसार बिरामीको समयमै उपचार नगर्ने, आर्थिक अवस्था हेरेर भर्ना लिने वा नलिने निर्णय निजी अस्पतालले गरेको गुनासो आइरहेको छ। लिखित रूपमा कारबाहीको उजुरी आए छानबिन गरी कारबाही गर्छौं, उनी भन्छन्। विपन्नका लागि १० प्रतिशत शय्या छुट्ट्याउने लिखित प्रतिबद्धता निजी अस्पतालले गरेको छ। मौलिक हकै उल्लंघन आधारभूत स्वास्थ्य सेवा पाउने हकलाई नेपालको संविधानमा मौलिक हकमा राखिएको छ। धारा ३५ मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त हुने र कसैलाई पनि आकस्मिक स्वास्थ्य सेवाबाट बञ्चित गर्न नहुने उल्लेख छ। त्यस्तै स्वास्थ्य सेवामा समान पहुँचको हक हुने कुरासमेत मौलिक हकमा उल्लेख छ। त्यस्तै, जनस्वास्थ्य सेवा ऐन २०७५ मा आकस्मिक एवं आधारभूत स्वास्थ्य सेवालाई प्राथमिकता दिइएको छ। आपत्कालीन अवस्था परी जीवन जोखिमयुक्त भएको अवस्थामा जोखिमुक्त गर्न, जीवन वा अंगभंग गुम्नबाट बचाउन राज्यले तत्काल सेवा दिनुपर्ने डा प्याकुरेल बताउँछन्। स्वास्थ्य सेवा प्रदान गर्न अस्वीकार गरे २५ देखि ५० हजारसम्म जरिवानाको व्यवस्था ऐनले गरेको छ। मन्त्रालयका डा पोखरेल स्वास्थ्य सेवा मौलिक हकका रूपमा परिभाषित गरिएकाले नागरिकलाई उपचार सेवा प्रवाह गर्नु राज्यको दायित्व भएको बताउँछन्। स्वास्थ्य सेवा जसरी पनि र जहाँ पनि उपलब्ध गराउनुपर्छ, उनी भन्छन्। उपचार नपाएपछि सांसदलाई फोन सांसदहरूलाई पछिल्ला दिनमा आउने अधिकांश फोन बिरामीका हुन्छन्। बिरामीहरू आफूले उपचार नपाएको गुनासो सांसदलाई गर्छन्। तिनै गुनासो सुनिरहने सांसदमध्ये एक हुन्, जयपुरी घर्ती। उनी प्रतिनिधिसभाअन्तर्गत स्वास्थ्य तथा शिक्षा समितिकी सभापति हुन्। उनका अनुसार अस्पतालले शय्या उपलब्ध नगराएको, अत्यावश्यक जाँच नगरेको, सुत्केरीलाई बेवास्ता गरेको गुनासो दिनहुँ आइरहेको छ। केही अस्पतालले बिरामीलाई नहेरेको उनको ठहर छ। बिरामीले उपचार नपाएको गुनासो अरू साथीहरू (सांसद)लाई पनि जनताले गरिरहेका छन्। मलाई पनि यस्ता फोनहरू आउँछन्। सकेसम्म उपचारको व्यवस्था मिलाउने गरेका छौं। तर, सधैंभरि यसरी चल्दैन, सभापति घर्तीले भनिन्, बिरामीलाई सामान्य ढंगले उपचार गर्ने वातावरण मिलाउनुपर्छ। सामान्य बिरामीको हकमा त केही भएन तर कतिपय गम्भीर बिरामी पनि बेवास्तामा परेका छन्। कोभिड१९ लामो समय जाने देखिएका कारण अस्पतालहरूले बिरामीलाई सामान्य ढंगले उपचार गर्ने व्यवस्था मिलाउनुपर्ने, यसमा सम्बन्धित निकायको ध्यान जानुपर्ने उनको भनाइ छ। कोरोना संकटको सुरुआती समयमा नेपाल मेडिकल काउन्सिलले अत्यावश्यक सेवा लिनै पर्ने अवस्थाबाहेकमा अस्पताल नजान आग्रह गरेको थियो। तर, संक्रमण बढ्दै गएपछि विभिन्न किसिमका बिरामी अस्पताल जान थालेका छन्। यस्तो अवस्थामा आकस्मिकमा भर्ना हुन आउने बिरामीले पनि सेवा पाइरहेका छैनन्। राष्ट्रिय मानवअधिकार आयोगकी सदस्य मोहना अन्सारीले कोरोना महामारीमा अस्पतालहरूले मानवअधिकार उल्लंघन गरेको बताइन्। अस्पताल पुगेर पनि धेरै बिरामीको मृत्यु भइरहेको छ। यो गम्भीर मानवअधिकार उल्लंघन हो। सामान्य बिरामी अस्पताल नजानू भनेर पहिल्यै भनिएको थियो। तर, गम्भीर बिरामीलाई उपचार गर्नुपर्छ भनेर भनिएको थियो, उनले भनिन्, अहिले फलोअप गर्न नसकेर सुत्केरीहरूको मृत्यु भइरहेको छ। उनीहरूले राम्रोसँग उपचार पाइरहेका छैनन्। यो गलत कुरा हो। महामारीका बेला अन्य गम्भीर बिरामीलाई बेवास्ता गर्ने अस्पताललाई सरकारले कारबाहीको दायरामा ल्याउनुपर्ने माग अन्सारीको छ। स्वास्थ्य मन्त्रालयका प्रवक्ता डा जागेश्वर गौतम बिरामी नलिने अस्पतालविरुद्ध उजुरी गर्न आह्वान गर्छन्। कुन अस्पतालले बिरामी लिँदैन ? त्यस्ता अस्पतालबारे भन्नुपर्यो। त्यसपछि मात्र हामी एक्सन लिन्छौं। बिरामी लिन्नँ भन्न पाइँदैन, उनले भने, यस्तो घटना भएको पुष्टि भयो भने मन्त्रालयले कारबाही गर्छ।"
सरकारी कार्यालयमा सास्ती,"नेपाल त्यस्ता देशमध्येमा पर्छ, जहाँ पटकपटक धेरै खालका राजनीतिक परिवर्तन भएर विभिन्न शासन प्रणाली प्रयोग हुँदै आएका छन्। हरेकपटक देश विकास नहुनुमा शासन प्रणालीलाई दोषी ठान्दै नयाँनयाँ प्रयोग हुँदै आएका छन्। शासन प्रणाली जेजस्ता भए पनि मानिसहरूको मानसिकता परिवर्तन र आफ्नो कर्तव्य पालनामा इमानदार नभएसम्म परिवर्तन, सुशासन र विकास जादुको छडीले झैं एकै रातमा सम्पन्न हुने होइन। हरेक सरकारी कार्यालयको कर्मचारी संयन्त्र पुरानै ढर्रामा सञ्चालित छ। जनतालाई सर्वोपरि नठानेर दास ठान्ने र सेवा प्रवाह गर्दा अनेक दुःख दिने, कमिसन खोज्ने, ढिलासुस्ती गरी काम अल्झाउने प्रवृत्ति यी कार्यालयमा व्यापक छ। साँच्चै भन्नुपर्दा जनता अझै नागरिक बन्न पाएका छैनन्। नेतृत्व तह यस्ता गैरजिम्मेवार कार्यबाट परिचित भए पनि निराकरणको ठोस पहल कहिल्यै भएन। हिजोको पञ्चायत, बहुदलीय शासन, लोकतान्त्रिक प्रणालीभन्दा अहिलेको गणतन्त्रमा जनताले भोग्दै आएको सास्ती झन् बढ्दो छ। यहाँ शासन प्रणालीको दोष होइन, दोष त राजनीतिक संरक्षण र घुसखोरीमा जेलिएको कर्मचारीतन्त्रको देखिन्छ। यस्तै सास्तीको एउटा उदाहरण यातायात कार्यालय पनि हो। मोटरसाइकलको लाइसेन्स नवीकरण गर्न ललितपुरको एकान्तकुनाको मूल गेटबाट छिर्न नपाउँदै चारपाँचजना बिचौलिया मलाई घेर्न आइपुगे। नवीकरण शुल्कको डबल पैंसा लाग्छ तर आधा घन्टामै काम पूरा गरिदिन्छौं पो भन्न थाले। केही नबोली चुपचाप लाइनमा बसें। जसै आफ्नो पालो आयो, कागजात पेस गरें। कागजात सबै ठीक थिए। काम नहुनेमा कुनै शंका थिएन। कागजात पेस गरेलगत्तै कर्मचारीले जवाफ दिए तपाईंको नागरिकता उपत्यका बाहिरको रहेछ। त्यसैले यहाँबाट काम हुँदैन। कि त बसाइँसराइ चाहिन्छ वा निजामती कर्मचारी हुनुपर्छ भन्दै फिर्ता पठाए। यो सुनेर चकित परें। काम नबन्ने भन्ने प्रस्ट भएपछि म हाकिमका कक्षमा गएर सबै कुरा सुनाएँ। हाकिमले नियमानुसार गरिदिनू भन्दै तोक लगाए। फोटो खिच्न भन्दै सम्बन्धित ठाउँमा पुगें। त्यहाँका कर्मचारीले पनि ठाडै अस्वीकार गर्दै फिर्ता पठाए। दोस्रोपटक हाकिमकहाँ पुगेर सबै बताएपछि उहाँले अनुरोध गर्नुस् काम हुन्छ भनेर फर्काइदिए। फोटो खिच्ने ठाउँमा उही पारा दोहोरियो। काम नहुने देखियो। मैले अख्तियार कार्यालयको हटलाइन नम्बर १०७ मा फोन गरेर गुनासो टिपाएँ। ती कर्मचारीले सुनिरहे। एकैछिनमा सँगै रहेका एकजनाले फेरि हाकिम साबलाई भेट्न जानू भनी निर्देशन दिए। हाकिमलाई भेट्न जाँदा ती कर्मचारी मभन्दा पहिल्यै पुगिसकेछन्। म त्यहीं हुँदा अख्तियारबाट मेरो मोबाइलमा घन्टी बज्यो। त्यहींबाटै काम भएन भन्ने जवाफ अख्तियारलाई दिएँ। यो सबै सुनिरहेका ती कर्मचारीले मलाई एकैछिन बाहिर जानू भनी निर्देशन दिए। त्यसपछि हाकिमका कानमा के कुरा गरे कुन्नि हाकिमले तुरुन्तै काम गरिदिनू भन्ने अर्को तोक लगाए। त्यसपछि मैले पहिलेकै शाखामा पुगेर त्यही कागज पेस गरें। २० मिनेटभित्र सबै काम पूरा भयो। जनतालाई दैनिक सेवा प्रवाह गर्ने कार्यालयहरूमा निष्पक्ष अनुगमन र दोषीलाई नियमअनुसार सजाय हुने थिति नबसालेसम्म सरकारी कार्यालयबाट जनताले सहज सेवा पाउने कुरा सपना मात्र हुनेछ। घुस नदिइकन काम सम्पन्न भएकोमा मलाई खुसी लाग्यो। तर के सधैं सबै जनताले यसरी नै आफ्नो काम पूरा गर्न सम्भव छ त ? कर्मचारीको गुटबन्दीका कारण यस्तै भ्रष्टाचारविरोधी भनेर चिनिएका श्रम तथा रोजगार कार्यालय विराटनगरका प्रमुख प्रेमप्रसाद सञ्जेललाई उनकै कार्यालयका महिला कर्मचारीले दुव्र्यवहार गरेका छन्। केही असल व्यक्तिले आफ्नो कर्तव्य निर्वाह इमानदारीपूर्वक गरे पनि अधिकांश बेइमान कर्मचारीका कारण सरकारी कार्यालयहरू अस्तव्यस्त छन्। बैंकमा खाता बन्द गर्दा पनि राष्ट्रबैंकको नियम लत्याएर शुल्क लिने, ट्रान्सक्रिप्ट र लाइसेन्स बनाउन जाँदा लाग्ने समय र सास्ती पनि हामीले भोग्दै आएका केही समस्या हुन्। घुसखोरी, भ्रष्टाचार स्थानीय तहदेखि नै मौलाएको देखिन्छ। हालैको एक अध्ययनले स्थानीय तहमा मात्रै २६ प्रतिशत भ्रष्टाचार हुने गरेको देखाएको छ। स्वास्थ्य तथा जनसंख्या मन्त्रालयले ओम्नीसँग ४६२ मूल्य पर्ने रेस्पिरेटर मास्कलाई ८२९ मा किनेर तीन करोड घोटाला गरेको हालै लेखासमितिले निष्कर्ष निकालेको छ। निजी क्षेत्रले २५ सय हालेर ल्याएको इन्फ्रारेड थर्मोमिटर (गन) स्वास्थ्य सेवा विभागले ओम्नीसँग खरिद गर्दा सात हजार आठ सय रुपैयाँ हालेर किनेको बुझिएको छ। त्यसैगरी सेनाले ल्याएको ६ करोड मूल्यभन्दा बढीको २८ हजार थान पीसीआर किट पनि प्रयोगमा ल्याउन समस्या देखिँदा स्वास्थ्यले थन्काएर राखेको छ। बाढीपहिरो, कोरोना भाइरसजस्ता महामारीका बेला जनताका घाउमा मलम लगाउनुको सट्टा उच्च पदस्थ ठाउँमा बसेकाहरूले निजी स्वार्थपूर्तिका लागि जनताले रगत, पसिना बगाई तिरिरहेको कर चुस्नु विडम्बना हो। मूल धमिलो भएपछि सङ्लो पानीको आशा गर्नु बेकार हो। उच्च पदमा बसेकाहरूबाटै सजिलै घुसखोरी, भ्रष्टाचार हुने तर एकदमै गाह्रो गरी सजाय हुने वा सजाय नै नहुने हुँदा यसको असर अन्य ठाउँमा पनि परेको देखिन्छ। फितलो अनुसन्धान र कारबाही नहुँदा जनता लुट्ने र सरकारी ढुकुटी चुस्नेलाई प्रोत्साहन मिलेको छ। यहाँ दोष कसलाई दिने ? व्यवस्थालाई या मान्छेका मनोवृत्तिलाई ? देश विकासका कामले छलाङ मारेको महामहिमहरूले उद्घोष गरिरहँदा जनताले दैनिक भोग्ने यस्ता समस्याको निराकरणचाहिँ कसले र कहिले गर्ने ? यस्तै समस्या भारतले नाकाबन्दी लगाएका बेला भक्तपुर मालपोत कार्यालयमा पनि झेल्नुपरेको थियो। केही नखुवाएपछि काम बन्दैन अर्को दिन आउनुस् भनिसकेका थिए। त्यतिखेर अख्तियार गुहार्नु परेन। हिँड्ने बेला एकजना चिनेका कर्मचारी भेट हुँदा छिनमै काम भयो। प्रायः सरकारी कार्यालयमा सहजै गर्न सकिने जनताका नियमित काम घुस नखुवाई पूरा गर्न असम्भव जस्तै हुन्छन्। कार्यालयको मूल ढोकादेखि हाकिमका कक्षसम्म पाइलापाइलामा बिचौलिया पंक्तिबद्ध भएर बसिरहेका भेटिन्छन्। कार्यालयका कर्मचारीहरू भने अनेक बहाना झिकेर वा चिया, खाजाको समय भएको बताएर काम ढिला गरी सेवाग्राहीलाई सास्ती दिने र जसरी पनि घुस असुलेरै छाड्ने दैनिकी पूरा गर्दै आएका देखिन्छन्। मालपोत, नापी, यातायातजस्ता कार्यालयमा वर्षौंदेखि यस्ता अनियमितता र घुसखोरी चल्दै आएको देखिन्छ। कर्मचारी संगठनका नेताहरूदेखि बिचौलियाको मिलेमतोमा यस्ता आपराधिक कार्य भइरहेको सर्वविदितै छ। हरेक शासन, व्यवस्था परिवर्तनपछि पनि यस्ता गतिविधि हट्न किन कठिन भएको होला ? यसको एउटै कारण हो राजनीतिक हस्तक्षेप र खराब नेतृत्व। व्यवस्थालाई दोष दिएर अब कोही पनि उम्कन पाउँदैन। जनतालाई दैनिक सेवा प्रवाह गर्ने कार्यालयहरूमा निष्पक्ष अनुगमन र दोषीलाई नियमअनुसार सजाय हुने थिति नबसालेसम्म सरकारी कार्यालयबाट जनताले सहज सेवा पाउने कुरा सपना मात्र हुनेछ। अदालत तथा अख्तियारजस्ता संवैधानिक निकायमा स्वच्छ व्यक्तिहरू चयन गर्ने र आफ्नाहरूलाई जोगाउन राजनीतिक हस्तक्षेप बन्द गर्ने हो भने मात्र सुधार ल्याउन सकिन्छ। हरेक सरकारी कार्यालयसँगै अनुसन्धान र अख्तियार प्रतिनिधिहरू राखी गुनासो सुन्ने व्यवस्था मिलाउन सके घुसखोरी, ढिलासुस्तीलगायतका अवैध क्रियाकलाप बन्द भई जनताले राहतको अनुभूति गर्ने थिए।"
सुशासनमा नागरिक समाज,"सुशासन र प्रजातान्त्रिक मूल्य मान्यताले महत्व पाउन छाडेकाले जनसमर्थन बटुलेर नागरिक समाज अग्रदस्तामा आउन ढिला भइसकेको छ समाज अत्यधिक शक्ति प्राप्त गर्ने, स्रोतसाधन संग्रह गर्ने, नयाँनयाँ प्रविधिको प्रयोगद्वारा प्रतिस्पर्धी समाजमा सफलता हासिल गर्ने अन्त्यहीन गन्तव्य यात्रामा व्यस्त छ। प्रतिस्पर्धाको दौडमा प्रजातान्त्रिक मूल्य र मान्यताले महत्व पाउन छाड्दै गएको छ। कमजोर वर्गलाई उचित सम्बोधन गर्न सकिराखेको छैन। भ्रष्टाचारलगायतका अनियमित कार्यको बढोत्तरी हुँदै गएको छ। यसले मुलुकको राजनीतिक र आर्थिक उन्नति मात्रले न्यायपूर्ण समाज सिर्जना सम्भव हुँदैन भन्ने प्रमाणित भएको छ। समाजमा विद्यमान विकृति र विसंगति सुधारका लागि कुनै पनि देशमा सरकारी प्रयास मात्र पर्याप्त हँुदैन। विश्व परिवेशको अध्ययन गर्दा सक्षम स्वतन्त्र संस्थाहरूसँग सरकारले हातेमालो गर्दै संयुक्त रूपमा कार्य गर्दा मात्र सफलता हात लाग्न सक्छ। यस्ता स्वतन्त्र संस्थाहरू जनताका जीवनशैलीसँग परिचित हुने, आपसी सहयोगको वातावरण तयार पार्ने, सम्पूर्ण तप्काका जनतालाई एकताबद्ध बनाउने, सामाजिक न्यायका लागि पैरवी गर्ने र राष्ट्रमा सुशासन कायम गर्न अनुकूल वातावरण सिर्जना गर्दै अघि बढ्ने गरी महत्वपूर्ण भूमिका निर्वाह गर्ने गरिआएका छन्। तसर्थ समाजको अग्रगामी सुधारका दिशामा नागरिक समाजको भूमिका र उपस्थिति सर्वस्वीकार्य बन्दै गएको छ। जुनसुकै सरकारका नीति, कार्यक्रम, तथा योजनाहरूको स्वामित्व जनताले लिएमा मात्र सफल हुन सक्छ। जनताले स्वीकार गरेन भने सरकारले पनि मान्यता पाउन सक्दैन। जनताका लागि ल्याइएका जुनसुकै कार्यक्रममा उनीहरूकोसक्रिय सहभागिता गराउने वैध र व्यावहारिक संयन्त्र खडा गर्नसकेमा मात्र जनविश्वास प्राप्त हुने गर्छ। जनताको शासन कानुनी राज्यमा स्थापित हुन पुग्छ र यसबाट जवाफदेहिताको अभिवृद्धि हुन्छ, शिक्षित, सभ्य र सुसंस्कृत समाजले सरकारका सबै क्रियाकलापको विश्लेषण गर्छ। तर कमजोर वर्गका लागि नागरिक समाजले विशेष गम्भीरताका साथ काम गर्नुपर्ने हुन्छ। यस अर्थमा नागरिक समाजको वैधता, मान्यता र सफलतामा पनि जनताले बनाएको दृष्टिकोणले निर्णायक भूमिका निर्वाह गरिराखेको हुन्छ। यस प्रकार सरकार र नागरिक समाज दुवैको लक्ष्य जनताको भलाइका लागि काम गर्नु हो। समाज सुधार एवं अनियमित कार्य नियन्त्रणका लागि सरकार, नागरिक समाज र निजी क्षेत्र साथसाथै काम गर्नुपर्ने हुन्छ। यसबाट दिगो सुधार सम्भव हुने गर्छ। संयुक्त प्रयासबाट समाजमा विद्यमान समस्याको पहिचान गर्ने र तत्पश्चात् ती समस्या निराकरणका लागि नीति र कार्यक्रम तय गर्न सकिन्छ। कतिपय समस्याको सम्बोधन सरकारले गर्न सकिराखेको हुँदैन। सैद्धान्तिक रूपमा सरकारले स्वीकार गरेका कार्यक्रम पनि व्यवहारमा कार्यान्वयन गर्न सकिराखेको हुँदैन। भ्रष्टाचार नियन्त्रणका लागि राजनीतिक दलहरूलगायत समाजका सबै वर्ग र तप्काको समर्थनमा बृहत् समझदारीका साथ अघि बढेमा लक्षित उद्देश्य हासिल हुन सक्छ। भ्रष्टाचारमा संलग्न विभिन्न व्यक्ति र निकायहरूको आर्थिक अवस्था र जीवन शैलीमा आएको असामान्य परिवर्तनको लेखाजोखा जनताको सहयोग र पृष्ठपोषणका आधारमा स्वतन्त्र र निष्पक्ष संस्थाहरूबाट सहजै गर्न सकिन्छ। भ्रष्टाचार र अनियमित कार्यबाट समाजका गरिब, अशिक्षित, निरक्षर, असंगठित, कमजोर र सीमान्तकृत वर्गहरू अत्यधिक प्रभावित हुने गर्छन्। यसविरुद्ध आवाज उठाउने क्षमता यो वर्गसँग हुँदैन जसलाई नागरिक समाजले सम्बोधन गरी सरकारलगायत सम्बन्धित समाजमा दबाब उत्पन्न गर्न सक्नुपर्छ। सबै देशहरूको अवस्था समान हुँदैन। परिस्थितिअनुसार नागरिक समाजलाई कुन हदसम्म स्वीकार गर्ने अथवा यसको प्रभावकारिता समाजअनुसार पृथक हुने गर्छ। देशमा प्रजातन्त्र सुदृढ भएको छ भने नागरिक समाज प्रभावकारी रूपमा अस्तित्वमा रहेको हुन्छ। बहुलवाद आत्मसात गरिँदा त्यस समाजको सबै स्तरका वर्गका जनताको आवाज बुलन्द गरिने संस्थागत प्रबन्ध मिलाइएको हुन्छ। सरकार स्वेच्छाचारी हुन सक्दैन, सरकारलाई ठीक हिसाबले अघि बढ्न बाध्य गराइन्छ। तर एकतन्त्रीय शासन भएको मुलुकमा नागरिक समाजले आफ्नो अस्तित्व जगेर्ना गर्न सक्दैन। यही कारणले साम्यवादमा विश्वास गर्नेहरू बहुलवादको विपक्षमा उभिन पुग्छन्। एकछत्र हुकुमी शासन लाद्ने अभीष्टको गन्तव्यतर्फ अघि बढ्छन्। विशेषगरी विकासशील मुलुकहरूमा राष्ट्रिय स्रोतसाधन निश्चित क्षेत्र विशेष र वर्गविशेषलाई फाइदा पुग्ने गरी बाँडफाँट गरिन्छ। यसरी विनियोजित रकम पनि राष्ट्रिय स्तर र स्थानीय स्तरको तथाकथित ठालुहरूको पक्कडमा रहने गर्छ। यो जटिलता तोड्ने कार्य सहज हुँदैन। नागरिक समाजको नेतृत्वमा जनदबाबबाट मात्रै वास्तविक लक्षित समूहसम्म स्रोत साधन पुर्याउन सकिने हुन्छ। राजनीतिज्ञहरू र केही सीमित नीतिनिर्माता एवं निर्णयकर्ताहरूको राष्ट्रिय स्रोतसाधनमा एकछत्र रजाइँ कायम हुने हुँदा यी वर्गका व्यक्ति एवं पदाधिकारीले जनताका पक्षमा गरिनुपर्ने काम इमानदारीसाथ नगरी धनार्जनतिर लाग्ने गर्छन्। यसरी आर्जित रकम विदेशी बैंकहरूमा जम्मा गरी मुद्रा निर्मलीकरणका माध्यमबाट वैध बनाउने कार्य गरिराखेका हुन्छन्। यस्ता भ्रष्ट पदाधिकारी समाजमा प्रतिष्ठित व्यक्तित्वका रूपमा स्थापित हुन पुग्छन्। यसको पछाडि सामाजिक चेतनाको अभाव प्रमुख कारणका रूपमा रहेको हुन्छ। भ्रष्टाचार निवारणका लागि कानुन बने पनि निष्प्रभावी बन्छ। भ्रष्टाचार यस्ता मुलुकमा सामाजिक विधि व्यवहार एवं संस्कृतिका रूपमा कायम भइसकेको हुन्छ। विश्व परिवेश अध्ययन गर्दा कतिपय शासक राष्ट्रिय ढुकुटीको एकछत्र दुरुपयोग गर्दै र अन्य प्रकारका भ्रष्टाचारमा निर्लिप्त भई आर्जित रकम विदेशी बैंकमा बचत गर्ने, देशभित्र आन्दोलन उग्र भएमा विदेश पलायन हुने गरेको थुप्रै यथार्थ हामीसामु छ। अन्तर्राष्ट्रिय र राष्ट्रिय स्तरका गैरसरकारी संस्थाहरूको संगठनको माध्यमबाट स्वतन्त्र संस्थाहरूले अन्तर्राष्ट्रिय क्षेत्रको सहयोग आफ्नो देशभित्रको भ्रष्टाचार निवारणका लागि लिन सक्छ, अर्को शब्दमा भन्नुपर्दा नागरिक समाजले स्थानीय, क्षेत्रीय र अन्तर्राष्ट्रिय क्षेत्रबीच भ्रष्टाचारविरुद्ध अभियान चलाउन समन्वय गर्ने र सहयोग प्राप्त गर्न सक्छ। यस प्रकारको महत्वपूर्ण भूमिका निर्वाह गर्न सक्ने भएकाले नागरिक समाजलाई सहयोग गर्ने क्रम बढ्दो छ, युरोपियन युनियन, अमेरिकी राज्यहरूको संगठन र दातृ समुदायहरू नागरिक समाजको प्रभावकारी परिचालनका पक्षमा देखिएका छन्। विश्वभर नागरिक मैत्री संगठनहरूको आन्दोलन अघि बढिराखेको छ र कुनै पनि देशले सफलतापूर्वक सञ्चालन गरेका असल कार्यक्रम आफ्ना देशमा पनि सञ्चालन गराउने वातावरण बनाउन लागिएको छ। कहाँसम्म भने सार्वजनिक खरिद र ठेक्कापट्टाका प्रतिस्पर्धीलाई एकै ठाउँमा ल्याई सम्झौता गराउने र त्यसको अनुगमन कार्य नागरिक समाजबाट गराउने प्रक्रियाको थालनी केही मुलुकमा ट्रान्सपरेन्सी इन्टरनेसनलले प्रारम्भ गरिराखेको पाइन्छ। नागरिक समाजको भूमिका अनियमित कार्यहरूको नियन्त्रणका लागि अपरिहार्य भएको महसुस सबैतर्फ हुन लागेको छ। विभिन्न देशले विभिन्न प्रकारका भूमिकामा यसलाई स्वीकार गरी उत्साहित गरिआएका छन्। सन् १९९० मा दक्षिण कोरियामा भ्रष्टाचार नियन्त्रणका लागि सशक्त दबाब उत्पन्न भएको थियो। सरकार र संसद्लाई भ्रष्टाचारविरुद्ध सशक्त नीति र कार्यक्रम ल्याउन सहमत गराइयो। परिणामस्वरूप वास्तविक नाममा मात्र आर्थिक कारोबार गर्न पाउने, सूचना प्राप्त गर्न पाउने जनताकोे अधिकार प्रत्याभूति गर्ने, प्रशासकीय कार्यविधि व्यवस्थित एवम् सुधार गर्ने, मुद्रा निर्मलीकरणविरुद्ध प्रभावकारी कार्यक्रम ल्याउने, भ्रष्टाचर नियन्त्रण गर्ने जस्ता महत्वपूर्ण ऐनहरू कार्यान्वयनमा ल्याउन सफल भए। दलहरूले गर्ने खर्च र प्राप्त गर्ने आर्थिक सहयोगको सीमा निर्धारण हुन पुग्यो। दुईजना राष्ट्रपतिलाई भ्रष्टाचार अभियोगमा कारबाही भयो। कालो सूचीमा रहेका उम्मेदवारमध्ये ७०५ आमनिर्वाचनमा पराजित भए। यी सबै विषयमा नागरिक समाजले सरकारसँग मिलेर काम गरेकाले पनि दक्षिण कोरियामा महत्वपूर्ण सफलता प्राप्त हुन सकेको हो। घानामा भ्रष्टाचारमा संलग्न दुईजना मन्त्रीहरूका विरुद्ध प्रमाणहरू जुटाई मानव अधिकार र प्रशासनिक न्याय नाम गरेको स्वतन्त्र आयोगमा मुद्दा दायर गरी नाटकीय शैलीमा राजीनामा गर्न बाध्य बनाएको थियो। अफ्रिकामा ट्रान्सपरेन्सी इन्टरनेसनलको सक्रियतामा राजनीतिक दलका लागि आचारसंहिता तयार पारी कार्यान्वयन भइराखेको छ। भ्रष्टाचार निवारण गर्ने निकाय सरकारका मातहतमा राखिँदा प्रभावकारी हुन नसकेको यथार्थ स्वीकार गरी नागरिक समाजले यस्तो संस्थालाई संसदीय समितिको मातहतमा राख्न सफलता प्राप्त गरेको इतिहास मलेसियामा छ। सुशासन कायम गराउन नागरिक समाजले विकृतिविरुद्ध अभियान छेड्दा सरकार र निजी क्षेत्रलाई पनि समेट्नुपर्छ। व्यक्तिगत र वर्गीय स्वार्थका कारण सबैलाई सँगै लिएर हिँड्न नागरिक समाजलाई कठिनाइ पर्न सक्छ त्यसैले जनताको विश्वास आर्जन गरी अघि बढेमा मात्र सफलता हात लाग्न सक्छ। सुशासन कायम गर्न र भ्रष्टाचार नियन्त्रण गर्ने क्रममा अद्वितीय सफलता नागरिक समाजलाई मिल्न सक्छ। जनतासँग मित्रवत् व्यवहार गर्दै सकारात्मक वातावरण बनाउने सत्पात्रका रूपमा नागरिक समाजका सदस्यलाई लिन सकिन्छ। यसले सरकारी नीति तथा कार्यक्रमहरूको स्वस्थ आलोचना गर्ने, स्पष्ट र पारदर्शी हिसाबले नेतृत्व प्रदान गर्ने, सामाजिक विकृति र विसंगतिविरुद्ध बहस चलाउने, सरकारी स्तरबाट सम्बोधन हुन नसकेका नयाँ चुनौती सामना गर्ने विषयमा सरकार उदासीन देखिएको, सरकारले मात्र एकलौटी काम गर्दा असफल भएको जस्ता विषयको विश्लेषण गरी सकारात्मक रूपमा अघि बढ्न परिवर्तन वाहकका रूपमा कार्य गर्न सक्नुपर्छ। अनियमित कार्यका विरुद्ध तथ्य एवं प्रमाण संकलन गरी नियन्त्रक निकायलाई उपलब्ध गराउनुपर्छ। जनताका उचित गुनासा सरकारसमक्ष पुर्याई सम्बोधन गराउने वातावरण निर्माण गर्न सक्नुपर्छ। यस कार्यमा संलग्न विशेषज्ञ र पीडितहरूको संरक्षण गर्ने प्रत्याभूति पनि दिन सक्नुपर्छ। अन्यथा, यी दुवै वर्गको विश्वास प्राप्त गर्न सकिँदैन। निर्णय लिने र नीति निर्माण गर्ने विषयमा जनताको कानुनी र अर्थपूर्ण सहभागिता गराइँदा निष्पक्षता र पारदर्शिता कायम हुने गर्छ। यसका लागि आधारशिला निर्माण जरुरी हुन्छ। जनताको सहभागिताबाट नीति निर्माता र निर्णयकर्ताका लागि उत्तम विकल्प पेस गर्न सक्नुपर्छ। हाम्रो परिवेशमा नागरिक समाजले जनआन्दोलनका समयमा निर्वाह गरेको भूमिका सराहनीय देखिएको छ। देशभित्र थुप्रै क्षेत्रमा अनियमितता बढ्दै गएको आम जनगुनासो छ। भ्रष्टाचार बढ्दै गएको प्रतिवेदनहरू सार्वजनिक भएका छन्। सर्वत्र असुरक्षा व्याप्त छ। हाम्रा नागरिक समाजहरू सुषुप्त भएको, राजनीतिक आस्थाका आधारमा परिचालित भएको आलोचना भइराखेको छ। देशका जल्दाबल्दा मुद्दामा नागरिक समाज, स्वतन्त्र निकायका पात्रहरूको व्याख्या निश्पक्ष हिसाबले आउँदैन। कानुनी व्याख्यासमेत राजनीतिक पूर्वाग्रहबाट प्रभावित भएर गर्ने गरिएको पाइन्छ। विभिन्न वर्गविशेषको एजेन्डा बोकेर नागरिक समाज हिँड्दा यसको अस्तित्वमा प्रश्नचिन्ह खडा हुन सक्छ। तसर्थ, हाम्रा नागरिक समाजले अन्तर्राष्ट्रिय जगत्मा यस समूहले आर्जन गरेको प्रतिष्ठाबाट पाठ सिकी अघि बढ्नुपर्छ। आवश्यकता पर्दा २४० वर्ष इतिहास भएको शक्तिशाली राजतन्त्रविरुद्ध जिहाद छाड्न सक्ने हाम्रा नागरिक समाजमा क्षमताको कमी छैन। जनताका पक्षमा काम गर्दा आवश्यकतानुसार राजनीतिक शक्तिविरुद्ध आवाज बुलन्द गर्न सक्नुपर्छ। यस सन्दर्भमा जिम्बावेमा संसद्ले तयार पारेको नयाँ संविधानमा थुप्रै त्रुटि भेटिएपश्चात् नागरिक समाजको नेतृत्वमा विभिन्न पेसागत र वर्गीय संगठनसमेतको सहयोगमा उक्त संविधान अस्वीकार गरी विशेषज्ञसम्मिलित समूहले पुनः संविधानको मस्यौदा तयार पार्न लागेको उदाहरण मननयोग्य छ। जहाँ राजनीतिज्ञसँग संविधान बनाउने विशेषज्ञता रहँदैन, उनीहरूको भूमिका संसद् चलाउने र सरकार चलाउनेमा सीमित गरिनुपर्ने तर्क राखिएको थियो। अन्तर्राष्ट्रिय लहर नागरिक समाजका पक्षमा छ। दातृ समुदायहरू सरकारको भूमिकामा भन्दा स्वतन्त्र निष्पक्ष निकायमार्फत कार्य गर्न आकर्षित भएको अवस्था छ। विश्वभर नागरिक समाजले आफ्नो सशक्त सञ्जाल स्थापित गरिसकेको अवस्था छ। गलत कार्यका विरुद्ध आवाज उठाउँदा सबै क्षेत्रको समर्थन प्राप्त हुनेमा सन्देह रहँदैन। तसर्थ, हाम्रा सन्दर्भमा नागरिक समाजका लागि काम गर्न महत्वपूर्ण क्षेत्रहरू सुरक्षित छन्। तर प्रश्न पेसागत मर्यादा, निप्पक्षता र इमानदारीको रहेको छ। नागरिक समाजले विकृतिविरुद्ध अभियान छेड्दा सरकार र निजी क्षेत्रलाई पनि समेट्नुपर्छ। व्यक्तिगत र वर्गीय स्वार्थका कारण यी सबैलाई सँगै लिएर हिँड्न सबै मुद्दामा नागरिक समाजलाई कठिनाइ पर्न सक्छ। यस अवस्थामा जनताको विश्वास आर्जन गरी अघि बढेमा मात्र सफलता हात लाग्न सक्छ। यी सबै विषयलाई दृष्टिगत गरी शीघ्र नागरिक समाज अघि बढेमा थुप्रै विकृति, विसंगति र अनियमित कार्यहरूमा मौलिक रूपमा सुधार गर्न सक्छ। साथै, नेपाली नागरिक समाजले अन्तर्राष्ट्रिय जगत्मै ख्याति प्राप्त गर्न सक्ने गुन्जायस पनि पर्याप्त देखिँदै छ।"
आन्दोलनमा जाने चिया श्रमिकको चेतावनी,"झापा : हरियो चियाको मूल्य इतिहासकै उच्चविन्दुमा पुगे पनि मजदुरका समस्या भने उस्तै छन्। पूर्व सहमतिअनुसार ज्याला नपाएको भन्दै झापाका चिया श्रमिकले आफ्ना मागप्रति गम्भिर र जिम्मेवार हुन सरकार र चिया मालिकलाई आग्रह गरेका छन्। मजदुर नेताले ऐनमा तोकेअनुसार ज्याला नदिए पुनः आन्दोलनमा जान बाध्य हुने चेतावनी दिएका छन्। बिर्तामोडमा नेपाल कृषि तथा बगान क्षेत्र श्रमिक संघ, नेपाल चिया बगान श्रमिक संघ र अखिल नेपाल चिया मजदुर संघको केन्द्रीय समितिले शनिबार संयुक्त रूपमा पत्रकार सम्मेलन गरी सहमति कार्यान्वयन नभए पुनः आन्दोलन गर्ने जनाएको छ। श्रम ऐनअनुसार ०७५ साउनदेखि ०७६ वैशाख ३० सम्मको वृद्घि भएको दैनिक १०७ रुपैयाँ बराबरको ज्याला केही बगान मालिकले अझै भुक्तानी नगरेको श्रमिकको गुनासो छ। रकमका लागि बगान मालिकसँग पटकपटक आग्रह गर्दासमेत भुक्तानी नपाएको चिया बगान श्रमिक संघका केन्द्रीय अध्यक्ष दीपक तामाङले बताए। संयुक्त पत्रकार सम्मेलनमार्पत श्रम ऐन २०७४, श्रम नियमावली २०७५ मा भएको पारि श्रमिक, उत्पादन, सञ्चयकोष, सार्वजनिक विदा, बिरामी विदा, घर विदा, प्रसुति विदा, क्रिया विदा, चाडपर्व खर्चलगायत व्यवस्था गरी सामाजिक सुरक्षाकोषमा सूचीकृत गर्न आग्रह गरे। आन्दोलनमा जाने चेतावनीसहित पत्रकार सम्मेलन गर्दै चिया मजदुरहरु। तस्बिर : अन्नपूर्ण कोभिड१९ को कारण सबै क्षेत्र धरापमा भए पनि चिया क्षेत्र भने इतिहासकै स्वर्णिम अवस्थामा पुगेको छ, अखिल नेपाल ट्रेड युनियन प्रदेश १ इन्चार्ज भूपाल सापकोटाले बताए। तयारी चिया प्रतिकिलो भारु दुई सय रुपैयाँमा बिक्री भइरहेको छ। गत वर्ष यही सिजनमा हरियो चियापत्ती प्रतिकिलो २० रुपैयाँ र तयारी चिया भारु ८५ मा बिक्री भएको थियो। कोरोना संक्रमणको जोखिमबीच श्रमिक बगान तथा कारखानामा काम गर्न बाध्य भएको अखिल नेपाल चिया मजदुर संघकी सिता सापकोटाले बताइन्। कोरोना भाइरसको संक्रमणबाट बच्न नेपाल सरकारले तोकेको मापदण्डअनुसार आवश्यक सुरक्षा सामग्री उपलब्ध नगराएको उनले गुनासो गरिन्। जिल्लामा स्थायी र अस्थायी गरेर २५ हजार चिया मजदुर कार्यरत छन्। चिया श्रमिकको वृद्घि भएको रकम एक जना श्रमिकले करिब २५ हजार रुपैयाँसम्म भुक्तानी पाउनुपर्नेछ। तर, सहमतिअनुसार कुनै पनि बगान मालिकले श्रमिकलाई भुक्तानी दिएका छैनन्, श्रमिक संघकै अर्का नेता नेत्रप्रसाद दाहालले भने। चिया श्रमिकले गत वर्ष श्रम ऐन कार्यान्वयनको माग गर्दै ४४ दिनसम्म चिया क्षेत्र नै ठप्प पारेर आन्दोलन गरेका थिए। ०७६ वैशाख ३० मा चिया उद्योगीले ऐन कार्यान्वयन गर्ने सहमति जनाएपछि आन्दोलन टुंगिएको थियो। उक्त सहमतिमा ०७५ साउनदेखि ०७६ वैशाख ३० सम्मको ऐनअनुसार वृद्घि भएको दैनिक १०७ रुपैयाँ बराबरको ज्याला बगान मालिकले श्रमिकलाई ०७६ चैत मसान्तभित्र भुक्तानी दिने उल्लेख छ। क्याप्सन ः झापाको बिर्तामोडमा मंगलबार चिया श्रमिक संघले गरेको संयुक्त पत्रकार सम्मेलन।"
सिजन ३ को फाइनल आज : को बन्ला नेपाल आइडल,"देशले आज तेस्रो नेपाल आइडल प्राप्त गर्दैछ । शुक्रबार स्टुडियोमा आयोजना हुने गायन रियालिलिटी सो नेपाल आइडल३ को ग्रान्ड फिनालेमा यसको विजेता घोषणा गरिने छ । विभिन्न इलिमिनेसन राउन्ड पार गर्दै उत्कृष्ट ३ मा पुगेकामध्येबाट तेस्रो नेपाल आइडल घोषणा हुन लागेको हो । एपी वान एचडीबाट हरेक हप्ता बिहीबार र शुक्रबार प्रसारण हुँदै आएको यो रियालिटी सो नेपाली सांगीतिक इतिहासको सर्वाधिक रुचाइएको कार्यक्रम हो । प्रतिस्पर्धाको उत्कृष्ट ३ मा सज्जा चौलागाईं, प्रवीण बेडुवाल र किरणकुमार भुजेल पुगेका छन् । हजारौंबाट छानिएर उत्कृष्ट ३ मा पर्न सफल भएका उनीहरूले पाएको भोटको आधारमा विजेता चयन हुनेछ । विजेताले नेपाल आइडल३ को उपाधिसहित ५० लाख रुपैयाँ पुरस्कार प्राप्त गर्नेछ । यसैगरी फस्ट रनरअपले १५ लाख र सेकेन्ड रनरअपले पाँच लाख नगद प्राप्त गर्नेछन् । अन्य हप्ताको कार्यक्रम जस्तै शुक्रबारको कार्यक्रममा सीमित मानिस र दर्शकको उपस्थितिमा नेपाल आइडल३ को विजेता घोषणा गरिने प्रोजेक्ट हेड सुरेश पौडेलले जानकारी दिए । पौडेलका अनुसार कोभिड१९ का कारण ग्रान्ड फिनाले सामान्य तवरमै सञ्चालन गर्न लागिएको हो । लकडाउन भएको थिएन भने गत चैतमै कार्यक्रम सम्पन्न भइसक्थ्यो । कोरोनाका कारण रोकिएको कार्यक्रम करिब तीन साताअघि पुनः सुरु भएको थियो । कार्यक्रमको निर्णायक मण्डलमा इन्दिरा जोशी, न्ह्युु वज्राचार्य र कालीप्रसाद बाँस्कोटा रहेका छन् । नेपाल आइडल यस्तो एउटा मञ्च हो जसले हर कोहीलाई अवसर दिन्छ । यसले दूरदराजमा लुकेर रहेका प्रतिभालाई अगाडि बढ्न समान अवसर दिन्छ । नेपाली सांगीतिक इतिहासमा बेग्लै उचाइ कायम गरेको नेपाल आइडल हरेकको सपना हो । यसअघि बुद्ध लामा र रवि ओडले यो उपाधि चुमिसकेका छन् । उत्कृष्ट तीन प्रतिस्पर्धी सज्जा चौलागाईं मोरङ पथरीकी सज्जा चौलागार्इं नेपाल आइडलकी उत्कृष्ट प्रतियोगी हुन् । नेपाल आइडलमा छनोट भएसँगै उनको रक पप र भर्सटायल गायकीको चर्चा हुन थाल्यो । उनको प्रस्तुति र बोल्ड स्वरको हरेक कार्यक्रममा प्रशंसा हुने गर्छ । कक्षा ८ मा पढ्दा स्कुलमा भएको गायन प्रतियोगितामा उनले पहिलो स्थान प्राप्त गरिन् । बाबा मोरङमा र आमा साइप्रसमा भएकी सज्जा आफ्नो भाइसँगै हुर्किएकी हुन् । ठमेल, दरबारमार्ग तथा कमलपोखरी क्षेत्रमा रहेका लाउन्जहरूमा उनी लाइभ गीत गाउने गर्थिन् । उनको दी लोडिङ नामक ब्यान्ड थियो । कलेज पढ्दै, लाइभ गीत गाउँदै उनको दैनिकी चलिरहेको थियो । लाउन्जहरूमा हिन्दी, रक र अंग्रेजी गीत बढी गाउनुपथ्र्यो । तीनदेखि चार घण्टा निरन्तर गीत गाउनुपथ्र्यो । प्हिलो पटक उनले फ्लेवर्स रेस्टुरेन्ट तारागाउँमा गाएकी थिइन् । गाएर कमाएको पहिलो कमाइ पाँच सय रपैयाँ थियो । उनका आमाबुवाले गाउन सधैं सहयोग गर्छन् । ब्याचलर्सकी विद्यार्थी सज्जा नेपाल आइडल सिजन३ को अडिसनले यता तानिएकी हुन् । सुरुमा उनले डिजाइनर बन्ने सपना बोकेकी थिइन् तर गीतले उनलाई पछ्याइरह्यो । गायनमै अगाडि बढ्छु भन्ने त थिएन तर लाइभ गायन र नेपाल आइडलले उनलाई गायनबाट अलग हुन नसक्ने बनायो । नेपाल आइडलमा अरूले गाएको सुन्दा यत्तिको त म पनि गाउन सक्छु भन्ने लाग्थ्यो उनलाई । गायक सविन राईकी फ्यान सज्जा नेपाल आइडलले आफूलाई संगीतसँग अझ नजिक बनाएको बताउँछिन् । हरेक प्रतियोगी एकसे एक भएकाले आफू नै विजेता बन्नेमा ढुक्क भने छैनन् उनी । टप फाइभमा पुग्नु पनि ठूलो उपलब्धि हो, उनले सुनाइन् । प्रवीण बेडुवाल बर्दिया राजापुरका प्रवीण नेपाल आइडल सिजन३ का अब्बल प्रतियोगी हुन् । कार्यक्रममा उनको स्वर र प्रस्तुतिले निर्णायक तथा दर्शकको मन जितेको छ । शास्त्रीय संगीतका विद्यार्थी बेडुवाल जब नेपाल आइडलको स्टेजमा उत्रन्छन् उनी आफूलाई नै बिर्सन्छन् । गायन अवधिभर गीतमै डुब्छन् । हरेक इपिसोडमा अब्बल गाउने प्रवीण शान्त स्वभावका छन् । उनी भारतको तमिलनाडुमा हुर्किएका हुन् । इन्डियन आर्मीमा आबद्ध उनका बुवाले गायनका लागि उनलाई कहिल्यै सहयोग गरेनन् । उनका बुवाले प्रवीण पनि आर्मीमै जागिर खाओस् भन्ने सोच्थे । बुवाले भनेपछि कसैले पनि नाइँ भन्न सक्दैनथे । प्रवीण गाउन नछाड्ने, उनका बुवाले गीत गाएको सुन्न नसक्ने । बुवाले एक दिन प्रवीण सामु एउटा प्रस्ताव राखे । प्रवीण कि गाउन छाडिदे कि घर ? प्रवीणले घर नै छाडिदिए । त्यसपछि हजुरआमासँग बसे । उनका हजुरबुवा सानोमै भारत पसेका थिए । उतै व्यापार गरे । छोराछोरी उतै हुर्काए । तर पनि उनलाई भनिरहन्थे, यो हाम्रो ठाउँ होइन है । नेपालमै फर्कनुपर्छ, केही गर्नुपर्छ । नेपालमै सरकारी जागिर खानुपर्छ भन्ने सोच थियो । हजुरबुवा आफ्नै देशमा काम गर्न उक्साउँथे । यसैले पनि प्रवीणमा नेपालमै केही गनुपर्छ भन्ने भावना जागेको थियो । प्रयाग संगीत विश्वविद्यालय इलाहाबादबाट शास्त्रीय संगीतमा उनले ब्याचलर्स गरेका छन् । संगीतलाई अगाडि बढाउने भन्दै उनी नेपाल पनि आएका थिए तर यहाँको वातावरण राम्रो लागेन उनलाई । उनी तमिलनाडु नै फर्किए । त्यहाँ गएपछि पनि उनी गीतसंगीतमै निरन्तर लागिरहे । उनलाई परिपक्व गायक बन्नु थियो । नेपाल आइडल सिजन३ को अडिसन चलिरहेको थियो । बुटवल अडिसन हुँदा उनी चितवनमा थिए । नेपाली गीतसंगीत सुनेर हुर्किएका प्रवीण नेपाली भाषाका गीत पनि उत्तिकै राम्रो गाउँथे । उनका नेपाली साथीले नेपाल आइडलमा जाने सल्लाह दिए । उनी पहिलो टेकमै छनोट भए । काँचो फलफूल बजारमा लग्यो भने कसैले किन्दैन भन्ने विचार राख्ने प्रवीण परिपक्व बनेर मात्रै संगीतमा आउनपर्छ भन्ने सोच राख्थे । यसैले पनि निकै मेहनत गरिरहेका छन् । त्यसैले त उनका हरेक प्रस्तुति अब्बल हुने गर्छन् । उनलाई जित्नैै पर्छ भन्ने लाग्दैन । नेपाल आइडल एउटा उचित प्लेटफर्म भएकाले यहाँसम्म पुग्नु नै आफ्ना लागि विशेष उपलब्धि भएको ठान्छन् उनी । किरणकुमार भुजेल महोत्तरी बर्दिबासका हुन्, किरणकुमार भुजेल । उनी वाइल्ड कार्ड इन्ट्रीमार्फत नेपाल आइडलमा पुनः भित्रिएका हुन् । पुनरागमसँगै उनले कार्यक्रममा तहल्का पिटिरहेका छन् । उनले सबै कार्यक्रममा दमदार प्रस्तुति दिएका छन् । उनी केही वर्षदेखि नेपाली संगीतमा संघर्ष गरिरहेका थिए । सामान्य किसान परिवारमा हुर्किएका किरणलाई संगीत सिक्ने रहरले संघर्ष र अभावको बाटोमा लामै हिँडएको छ । नेपाल आइडल आउनुअघि नै उनले केही गीत सार्वजनिक गरिसकेका थिए । कुशल गायक बन्ने सपनाले उनलाई अभावको बाटो पार गर्न हौसला दियो । गाउँमा भैंसी चराउन जाँदा होस् या धान रोप्न खेत पस्दा होस् उनले दाजु सुमनसँगै गीत गाउने अभ्यास गर्थे । इन्डियन च्यानलमा आउने सांगीतिक रियालिटी सो हेरेर उनले नेपालमा पनि यस्तै स्टेज होस् भन्ने कल्पना गर्थे । आज उनको त्यो सपाना नेपाल आइडलले साकार पारिदिएको छ । नेपाल आइडललाई सुरुआतदेखि नै पछ्याएका भुजेल पहिलो सिजनमा थिएटर राउन्डसम्म पुगेर बाहिरिएका थिए । पिठ्यूँमा स्याउलाको भारी बोलको कर्णप्रिय गीत गाउँदै सिजन ३ को अडिसनमा छनोट भएका थिए उनी । उनीभित्रको गायन क्षमताले उडानको सपना देखिरहेको थियो । उनी संगीत सिक्न काठमाडौंको ललितकलामा भर्ना भए । अनि मात्रै सुरु भयो उनको सांगीतिक संघर्ष ।०००"
नागरिकको उद्धार,"मीठो खाने र राम्रो लगाउने सपनामा वैदेशिक रोजगारमा होमिएका अधिकांश युवा विदेशका सडकमा छट्पटाइरहेका छन्। कोभिडका कारण कमाइ खाने जागिर नै खोसिएपछि उनीहरू बेरोजगार हुन पुगेका हुन्। उनीहरू रोटी र प्याजका भरमा छाक टारिरहेका छन्। विदेश जानेको सपना हुन्छ टन्न कमाउने र भावी जीवन सुखले जिउने। यही मीठो सपना साँचेर खाडीदेखि युरोपका विभिन्न सहरमा कल्कलाउँदो जोबन व्यतीत गरिरहेका युवाको सपनाको मुख्य शत्रु बन्यो कोभिड १९। कमाउन त परै जाओस्, साँझबिहानको छाक टार्न पनि मुस्किल भएपछि उनीहरू स्वदेश फर्काइदिन सरकारसँग याचना गरिरहेका छन्। मर्नैपरे स्वदेशमा मरौंला भन्दै आफ्नै जन्मभूमि फर्काइदिन सरकार र आफन्तसँग हारगुहार गरिरहेका छन्। कोभिडको सन्त्रासपछि सरकारले विदेशमा रहेका युवाहरूलाई स्वदेश फर्काउने अभियान सुरु गर्यो। केही हजारको संख्यामा स्वदेश फर्काएपछि सन्त्रास फैलिएको भन्दै उद्धार कार्य बीचमै रोकियो। स्वदेश फर्कने आशामा बसेका लाखौं युवा निराश बने। सरकारले फेरि भदौ १६ देखि विदेशमा रहेका नेपालीको उद्धार गर्ने तयारी गरेको छ, तर खाडी क्षेत्रबाट तत्काल उद्धार गर्ने योजना छैन। निम्न र मध्यमवर्गका युवाको मुख्य रोजगारको क्षेत्र भनेकै खाडी हो। शैक्षिक योग्यता नभएका, भौतिक संरचना निर्माण र कलकारखानामा निम्न स्तरको जागिर खाने लाखौंको संख्यामा नेपाली युवा खाडी क्षेत्रमा कार्यरत रहेको सरकारी आँकडाले नै देखाउँछ। सरकारले उद्धार गरेबाहेक उनीहरूसँग स्वदेश फर्कने अर्को विकल्प छैन। उद्योग, कलकारखाना, निर्माण क्षेत्र, होटेल, रेस्टुराँहरू बन्द भएपछि लाखौंको संख्यामा युवा खाडी क्षेत्रमा बेरोजगार बनेका छन्। कमाउनु त परै जाओस्, दैनिकी गुजारा चलाउन पनि घरबाट पैसा मगाउनुपर्ने उनीहरूको बाध्यता छ। एकातिर जागिर खोसिएर सडकमा पुग्नु, अर्कातर्फ उद्धार नहुने हो भने उनीहरूमा शारीरिक मात्र होइन, मानसिक समस्या पनि उप्पन्न हुन सक्छ। हवाई टिकटदेखि क्वारेन्टाइनसम्मको खर्च आफैं बेहोर्छु भन्दा पनि उनीहरू स्वदेश फर्कन पाएनन्। विदेशमा अप्ठ्यारोमा परेकाहरूलाई सहयोग पुर्याउन बनाइएको कल्याणकारी कोष त कता छ कता ? उद्धार र राहतका लागि बनाइएको कल्याणकारी कोष महासंकटका बेला पनि काम लागेन भने कोषको औचित्यमाथि प्रश्न उठ्न सक्छ। तालुकवाला श्रम तथा रोजगारमन्त्री र सरोकारवालाहरू यस विषयमा गम्भीर बन्नैपर्छ। अर्काको देशमा तर्तरी पसिना चुहाएर परिवार र स्वदेशका लागि योगदान पुर्याएका नागरिकका पीडाप्रति सरकार बेखबर बन्न मिल्दैन। जुनसुकै कुनामा भए पनि अप्ठ्यारोमा परेका आफ्ना नागरिकको उद्धार र मद्दत गर्नु राज्यको कर्तव्य हो। संकटकै बेला नागरिकले राज्य र सरकारको खोजी गर्छ। विनाभेदभाव खाडीदेखि अन्यत्र अलपत्र परेका आफ्ना नागरिकलाई तत्काल राहत दिएर उद्धार गर्न ढिलाइ गर्नु हुन्न। विडम्बना, सरकारकै संयन्त्रबीच समन्वय हुन नसक्दा जग हसाउने काम भइरहेको छ। केही दिनअघि दुबईमा अलपत्र परेका नेपालीलाई लिन गएको नेपाल एयरलाइन्सको विमान रित्तै फर्कियो। स्वदेश फर्कन सयौं उल्झन पार गरेर एयरपोर्ट पुगेका युवामाथि खेलबाड भयो सरकारी संयन्त्रबीच समन्वयको अभावले। मलेसिया, कतार, दुबई, साउदीलगायतका देशमा रहेका युवा झन्डै पाँच महिनादेखि बेरोजगार भएर हवाई टिकट पनि किन्न नसक्ने अवस्थामा रहेको बताइरहेका छन्। यस्तो अवस्थामा रहेका युवाहरूलाई सरकारी खर्चमै भए पनि उद्धार गरेर ल्याउनुपर्छ। उद्धार र राहतका लागि सरकारले गैरआवासीय नेपाली संघ (एनआरएन) लगायतका सामाजिक संघसंस्थाको पनि सहयोग जुटाउन सक्छ। रेमिटेन्सले धानेको देशमा रेमिटेन्स पठाउनेहरूकै उद्धारमा सरकार संवेदनशील नहुनु लाजमर्दाे हो। जुनजुन देशमा आफ्ना नागरिक अलपत्र परेका छन्, त्यहाँको सरकारसँग कुरा गर्ने र नागरिकको उद्धारमा सरकार जुट्नैपर्छ। उद्धार गरिएका नागरिकलाई स्वदेशमा क्वारेन्टाइनमा राख्ने, स्वास्थ्य परीक्षण गर्ने र घरसम्म पुर्याउने संयन्त्र निर्माण जरुरी छ।"
मलसम्बन्धी निर्देशिका जारी,"काठमाडौँ : सरकारले मलको समस्या समाधान गर्न निर्देशिका जारी गरेको छ। सरकारले बर्सेनि हुने मलको अभाव, आपूर्ति र वितरण प्रणालीलाई व्यवस्थित गर्न अनुदानको मल वितरण व्यवस्थापन २०७७ सम्बन्धी निर्देशिका जारी गरेको हो। कृषि तथा पशुपन्छी विकास मन्त्रालयले संघ, प्रदेश र स्थानीय तहगत संरचनाअनुसार अनुदानको मल आपूर्ति तथा बिक्री वितरणलाई सहज, पारदर्शी र प्रभावकारी बनाउन यो निर्देशिका ल्याएको हो। मन्त्रालयले तयार पारेको यो निर्देशिका गत साता मन्त्रिपरिषद् कार्यालयले स्वीकृत गरी जारी गरेको हो। कृषि तथा पशुपन्छी विकास मन्त्रालयका सहसचिव हरिबहादुर केसीका अनुसार सरकारले पहिलोपटक निर्देशिकामार्फत मलको आपूर्ति, वितरण प्रणाली, मूल्य निर्धारण गर्न विभिन्न समितिको व्यवस्था गरेको छ। मलको समग्र अवस्था व्यवस्थापन गर्न केन्द्रीय तहमा कृषि तथा पशुपन्छी विकास मन्त्रालयका सचिवको संयोजकत्वमा ५ सदस्यीय व्यवस्थापन समिति र सहसचिवको संयोजकत्वमा ५ सदस्यीय प्राविधिक समिति गठन गर्ने व्यवस्था छ। त्यसैगरी प्रदेशभित्र प्रादेशिक कृषि मन्त्रालयका सचिवको संयोजकत्वमा ६ सदस्यीय प्रदेश मल वितरण व्यवस्थापन समिति र स्थानीय तहमा आपूर्ति तथा वितरण प्रणाली प्रभावकारी बनाउन स्थानीय समिति गठन गर्ने निर्देशिकाले व्यवस्था गरेको छ। प्रत्येक स्थानीय तहले आवश्यक पर्ने मलको प्रकार र परिमाण यकिन गरी प्रत्येक आर्थिक वर्षको माघ मसान्तभित्र प्रदेश समितिमा पठाउनुपर्ने व्यवस्था गरेको छ। यसको आधारमा प्रदेश समितिले आर्थिक वर्षका लागि आवश्यक पर्ने मलको प्रकार र परिमाण स्थानीय तहगत रूपमा खुलाएर प्रत्येक वर्षको फागुन मसान्तभित्र मल आपूर्ति तथा वितरण व्यवस्थापन समितिमा पठाउने व्यवस्था गरेको छ। मल आपूर्ति तथा वितरण व्यवस्थापन समितिले प्रत्येक वर्षको जेठ मसान्तभित्र प्रदेश समितिबाट माग भएको मलको प्रकार र परिमाण तथा सरकारबाट विनियोजित बजेट र अनुदानको नीतिका आधारमा आगामी आर्थिक वर्षका लागि अनुदानमा उपलब्ध गराउन सक्ने मलको प्रकार र परिमाण निर्धारण गर्नुपर्ने व्यवस्था छ। मलको कोटा निर्धारण गर्ने मल आपूर्ति तथा वितरण व्यवस्थापन समितिले निर्धारित परिमाणको आधारमा प्रत्येक वर्ष जेठ मसान्तभित्र आगामी आर्थिक वर्षका लागि बफर स्टक परिमाण र प्रदेशका लागि मलको कोटा निर्धारण गर्नुपर्ने व्यवस्था छ। निर्धारित कोटाअन्तर्गत प्रदेश समितिले असार १५ भित्र प्रदेशभित्रका स्थानीय तहका लागि मलको कोटा निर्धारण गर्नुपर्नेछ। प्रदेश समितिले आफ्नो प्रदेशका लागि प्राप्त कोटाबाट बफर स्टकको रुपमा मल राख्न पाउने छैनन। प्रदेशका लागि निर्धारण गरिएको मलको परिमाण खपत नभए मल आवश्यक भएको अर्को प्रदेशका लागि कोटा थप गर्न सक्नेछ। थप अनुदान दिन नपाउने प्रदेश सरकार र स्थानीय तहले केन्द्रीय सरकारबाट अनुदानमा प्राप्त मलको मूल्यमा थप अनुदान दिन नपाउने व्यवस्था गरेको छ। तर, स्थानीय रूपमा उत्पादित प्रांगारिक तथा जिवाणुयुक्त मलमा अनुदान दिन सक्नेछन्। विक्रेताको थप व्यवस्था सरकारले निर्देशिकामार्फत सहकारीबाहेक व्यापारिक फर्म र कम्पनीलाई पनि नीतिभित्र रहेर मल बिक्रीका लागि नियुक्त गर्न सक्नेछन्। विक्रेताले बर्सेनि नियुक्तिको प्रमाणपत्र नवीकरण गर्नुपर्ने व्यवस्था गरिएको छ। विक्रेताले दैनिक सूची बनाएर सरोकारवाला निकायलाई उपलब्ध गराउनुपर्नेछ। विक्रेताले विक्रेता सहकारी संस्था, फर्म वा कम्पनीको नाम, कार्यक्षेत्र, अनुदानमा दिइने मलको बिक्री मूल्य उल्लेख गरी सबैले देख्ने गरी राख्नुपर्नेछ। तर, अनुदानित मलबाहेक अन्य तरिकाबाट बिक्री गर्न नपाउने व्यवस्था गरिएको छ। विक्रेता खारेज हुने निर्देशिकामार्फत सरकारले कालोबजारी, अत्यधिक मूल्य असुलीजस्ता कार्यमा संलग्न विक्रेताको प्रमाणपत्र खारेज गर्ने र त्यस्ता सहकारी संस्था, फर्म वा कम्पनीलाई तीन वर्षसम्म विक्रेता हुन बन्धेज लगाइएको छ। मलको बिक्री मूल्य मल आपूर्ति तथा वितरण व्यवस्थापन समितिले मल आयात विन्दुको बिक्री मूल्य निर्धारण गर्दा छिमेकी मुलुकको सीमा बजारको मूल्यलाई आधार मानि सीमामा अपचलन नहुने गरी मूल्य तोक्नेछ। आयात विन्दुदेखि बिक्री कार्यालयसम्म आपूर्ति गर्दा लाग्ने ढुवानी भाडा थप गरी बिक्री मूल्य कायम गरिनेछ। स्थानीय तहमा भने स्थानीय समितिले मलको बिक्री मूल्य निर्धारण गर्नेछ। मल वितरक कम्पनीको एक प्रदेशभित्रको कार्यालयबाट अर्को प्रदेशभित्रको विक्रेतालाई मल बिक्री गर्न नपाउने व्यवस्था गरिएको छ। साल्टको युरिया आयो साल्ट ट्रेडिङ कर्पोरेसनले युरिया मल भिœयाउन सुरु गरेको छ। साल्टले ३२ हजार एक सय टन युरिया मल भिœयाउन सुरु गरेको हो। कर्पोरेसनको सह महाप्रबन्धक कुमारराज भण्डारीका अनुसार गत वर्षको बाँकी कोटासहित कर्पोरेसनले युरिया भिœयाउन सुरु गरेको हो। यसमध्ये मंगलबार दुई हजार ५ सय टन वीरगञ्ज सुख्खा बन्दरगाह आइपुगेको छ। यसैगरी कोलकाता बन्दरगाहबाट वीरगञ्जका लागि दुई हजार ५ सय टन पनि बुधबार नै हिडिसकेको छ। यस्तै सडकमार्गबाट बिराटनगर आठ सय ६४ टन युरिया आइपुगेको छ। चालु आर्थिक वर्षमा दोस्रो चौमासिकमा टेन्डर गर्न हालसम्म कृषि तथा पशुपन्छी विकास मन्त्रालयले अनुमति प्रदान नगरेको र पहिलो चौमासिकको निकासासमेत उपलब्ध नभएको कर्पोरेसनले जनाएको छ। पुरानो निकासा र दोस्रो चौमासिकमा टेन्डरको अनुमति हालसम्म नपाइँदा मल खरिद र भिœयाउने समय प्रभावित हुने भण्डारीले बताए।"
उकालोतिर अपराध,"काठमाडौं : घटना १ काठमाडौं रानीबारीमा बस्ने इन्जिनियर हेमन्त श्रेष्ठ र उनकी पत्नी अञ्जलीको २०५९ असार ३१ गते खुकुरी प्रहार गरी हत्या भयो। घटनामा श्रेष्ठ दम्पतीकी ७ वर्षकी छोरी भाग्यले बाँचिन्। अपराधीले कुनै सबुत नछोडेको उक्त घटनाले सनसनी मच्चायो। त्यो घटना सुल्झिसक्यो। तर, अनुसन्धान गर्ने प्रहरी र मुचुल्का तयार पार्दा घटनास्थलमा पुगेका स्थानीयवासीको आङ सिरिङ अझै हुन्छ। त्यो घटनाले काठमाडौं उपत्यका मात्रै होइन, मुलुककै तरंगित पारेको थियो। राजधानीजस्तो सुरक्षा पहुँच भएको ठाउँमा बीभत्स हत्या हुँदा त्रास फैलिनु स्वाभाविक थियो। घटना २ पानीपोखरीस्थित चाइनिज चुफाङ रेस्टुरेस्टमा २०५९ मै चक्रे मिलनलाई दीपक मनाङले खुकुरी प्रहार गरे। चक्रे छिन्नै लागेको हात बोकेर वीर अस्पताल पुगे। मनाङे २०६१ मा पक्राउ परे। दुई वर्ष पुर्पक्षमा जेल बसेर २०६२ मा छुटे। तत्कालीन एमालेमा प्रवेश गरेका उनी हाल सांसद छन्। घटना ३ बाँके नेपालगन्जका दुई स्कुले बालक कपिल द्विवेदी र लीलाधर भट्टको २०६७ असोजमा अपहरणपछि हत्या भयो। त्यसको दुई वर्षपछि प्रहरीले रंगौं भनिने रिवजान साईलाई पक्राउ गर्यो। साईलगायतले द्विवेदी र भट्टको परिवारबाट फिरौतीबात १० लाख लिएका थिए। साईले तराई जनतान्त्रिक मधेस पार्टीका नाममा भारतको रूपडिहा बजारमा सहयोगी परिचालन गरी अपहरण र चन्दा असुली गर्दै आएका थिए। उनी चरेस कारोबारमा मुछिएर भारतमै तीन वर्ष जेलसमेत बसेका थिए। उनी पक्राउ परेपछि बाँकेमा अपहरणको संख्यामा कमी आएको थियो। ००० यी घटना भिन्न स्थानमा भएका भिन्न प्रकृतिका घटना हुन्। २०५९ देखि हालसम्म हत्या, अपहरण, गुन्डागर्दी, बलात्कारलगायत गम्भीर प्रकृतिका अपराधमा कमी आएको छैन। बरु अपराधको स्वरूप फेरिएको जानकार बताउँछन्। आर्थिक एवं संगठित अपराध मौलाएको छ। आर्थिक अपराधमा पनि ठगी धेरै देखिन्छ। प्रहरीले २०६५ सालमा देशभर १ सय २१ वटा ठगीका घटनामा मुद्दा चलाएको थियो। त्यो संख्या २०७६ मा आइपुग्दा ६ सय ६८ पुगेको छ। १२ वर्षयता अपराधको ग्राफ निकै बढेको देखिन्छ। २०६५ सालतिर देशभर प्रहरीले मुद्दा चलाएका कुल अपराध संख्या १४ हजार ४ सय १ थियो। २०७६७७ सम्म आइपुग्दा त्यो संख्या बढेर ४१ हजार ८ सय ९१ पुगेको छ। प्रहरी प्रवक्ता एसएसपी कुवेर कडायत नेपाल प्रहरी उपलब्ध स्रोतसाधनकै भरमा अपराध अनुसन्धान र न्यूनीकरणमा सफल रहेको बताउँछन्। हामीले कतिपय घटना ६ घण्टामै पनि पत्ता लगाएका छौं। कति घटना १२ वर्षपछि पनि पत्ता लगाएका छौं। रानीबारी हत्याकाण्ड १२ वर्षपछि पत्ता लाग्यो, प्रवक्ता कडायत भन्छन्, घटना यही बेला पत्ता लाग्छ भन्ने हुँदैन। त्यसमा लगाव र निरन्तरता उत्तिकै चाहिन्छ। उनका अनुसार अहिलेको चुनौती साइबर अपराध हो। आत्महत्या र ठगी बढेको साँचो हो। आत्महत्या प्रहरीले चाहेर पनि रोक्न सक्दैन। कुन बेला कसैले थाहा नपाउने गरी व्यक्तिले आत्महत्या गर्छन्। अर्को ठगी, उनी भन्छन्, अहिले फेसबुक, इमो, भाइबरमार्फत ठगी भइरहेका छन्। ठगिने पीडितले पनि अन्तिममा आफू ठगिएको थाहा पाएपछि मात्रै प्रहरीमा उजुरी गर्छन्। त्यसबेलासम्म अपराधी उम्किन सक्छ। यसमा स्वयं चेतनशील हुनु जरुरी छ। प्रहरीको तथ्यांकअनुसार २०६५ सालको तुलनामा कर्तव्य ज्यान (मान्छे मार्ने) का घटना २०७६ सालमा कम देखिन्छ। २०६५ मा ८ सय ७५ वटा कर्तव्य ज्यानका घटना भएको प्रहरी अभिलेखले देखाउँछ। २०७६ मा भने ५ सय ५५ वटा घटना मात्र प्रहरीमा पुग्यो। बलात्कारका घटना भने बढ्दो देखिन्छ। २०६५ सालमा ३ सय ९१ वटा बलात्कारका घटना प्रहरीमा दर्ता भई मुद्दा चलेको देखिन्छ। त्यसपछि भने २०६६ मा ३ सय ७१, २०६७ मा ४ सय ८१, २०६८ मा ५ सय ५७, २०६९ मा ६ सय ७७, २०७० मा ९ सय ५, २०७१ मा ९ सय ८१, २०७२ मा १ हजार ९३ वटा प्रहरीमा पुगे। यस्तै, २०७३ मा १ हजार १ सय ३७, २०७४ मा १ हजार ४ सय ३८, २०७५ मा २ हजार २ सय ३० र २०७६ मा २ हजार १ सय ४४ वटा घटना भएको तथ्यांकले देखाउँछ। डकैतीका घटना शून्य १४ वटा डाँका घटना २०६५ सालमा प्रहरीमा पुगेको थियो। १२ वर्षपछि आएर डकैती घटना शून्यमा झरेको देखिन्छ। सूचनाप्रविधि प्रयोगमा वृद्धिसँगै मानिस सचेत रहेको र बस्ती बढेकाले पनि डकैतीका घटना न्यूनीकरण भएको प्रहरी अधिकारीको बुझाइ छ। २०६६ मा १८, २०६७ मा ५, २०६८ मा ८, २०६९ मा ७, २०७० मा ०, २०७१ मा २, २०७२ मा १, २०७३ मा १, २०७४ मा २ र २०७५ सालमा ० घटना प्रहरीमा दर्ता भएका छन्। २०७० पछि संगठित अपराधमा मुद्दा प्रहरी अभिलेखले २०७० सालपछि मात्रै संगठित अपराधमा मुद्दा चलाइएको देखिन्छ। प्रहरीले २०६५ देखि २०६९ सम्म यो मुद्दा चलाएको देखिँदैन। २०७० सालमा दुई वटा मात्रै मुद्दा चलाएको देखिन्छ। त्यसपछि २०७१ मा १, २०७२ मा ३, २०७३ मा १४, २०७४ मा १७, २०७५ मा १२ र २०७६ सालमा २६ वटा संगठित अपराधको मुद्दा दर्ता गरेको तथ्यांक छ। आत्महत्या बढेको बढ्यै गरिबी, अशिक्षा, बेरोजगारीलगायत कारणले आत्महत्याका घटना बढिरहेको देखिन्छ। २०६५ सालमा ३ हजार ६१ वटा आत्महत्याका घटना भएको प्रहरी अभिलेखमा छ। २०६६ सालमा ३ हजार ३ सय नौ, २०६७ मा ३ हजार ६ सय ९९, २०६८ मा ३ हजार ९ सय ७७, २०६९ मा ३ हजार ९ सय ७४, २०७० मा ४ हजार ५ सय ४, २०७१ मा ४ हजार ३ सय ३२, २०७२ मा ४ हजार ६ सय ८०, २०७३ मा ५ हजार १ सय २४, २०७४ मा ५ हजार ३ सय १७, २०७५ मा ५ हजार ७ सय ५४ र २०७६ सालमा ६ हजार २ सय ४१ वटा आत्महत्याको घटना भएका छन्। अपहरण घटनामा उतारचढाव अपहरण तथा शरीर बन्धकका घटना २०६५ सालदेखि बढेको पाइन्छ। उक्त वर्ष देशभर १ सय ५२ वटा व्यक्ति अपहरणका घटना प्रहरीमा दर्ता भएको देखिन्छ। २०६६ मा १ सय ४९, २०६७ मा १ सय १९, २०६८ मा १ सय १८, २०६९ मा ८८, २०७० मा ९०, २०७१ मा ७०, २०७२ मा ७९, २०७३ मा ५७, २०७४ मा ७७, २०७५ मा १ सय १५ र २०७६ सालमा १ सय १ वटा घटना प्रहरीमा दर्ता भएको पाइन्छ। प्रहरी अभिलेख अनुसार २०७५ र २०७६ मा बलात्कारका घटनामा पनि अपहरण भएको देखिन्छ। बालिका अपहरण गरी बलात्कारसम्मका घटना भएको तथ्यांकले देखाउँछ। प्रहरी मुख्यालयका अनुसार २०७५ मा अपहरण गरी बलात्कार भएका ४७ वटा र २०७६ मा ३५ वटा घटना भएका थिए। अपराधमा निगरानी कम छ बमबहादुर भण्डारी ,पूर्वएआईजी, नेपाल प्रहरी हामी २०४४ सालमा नेपाल प्रहरीमा प्रवेश गरेका थियौं। त्यसबेला राजनीतिक चहलपहल थियो। राजाको शासनको विरोधमा पर्चा पम्प्लेट टाँस्ने, भाषण गर्ने, क्रान्तिकारी गफ गर्ने जमात सक्रिय थिए। कुनै समूह आएर पर्चा, पम्प्लेट मात्रै टाँसेर गयो र प्रहरीले पक्राउ गर्न सकेन भने त्यो कमान्डरको कि जागिर जान्थ्यो, कि त सरुवा। मातहतले गर्ने निगरानी र सुपरिवेक्षणको अवस्था बलियो थियो। झैझगडा, गुन्डागर्दी नभएका होइनन्। अपराधमा हतियार (बन्दुक) को प्रयोग हुँदैनथ्यो भन्दा पनि हुन्छ। सशस्त्र द्वन्द्वयता व्यक्ति अपहरण, चन्दा असुली, फिरौती, चोरी तथा डकैती र लुटपाटका घटनामा वृद्धि भयोे। रक्तचन्दन र जडीबुटी तस्करी मौलायो। लागूऔषध र सुन तस्करीका घटना पनि बढे। संगठित अपराधको थालनी भयो। कुनैकुनै घटनामा माओवादीका कमान्डर नै जोडिन्थे। ठूला तस्करीमा सरकार र राजनीतिक दलका उच्च पदस्थको नाम पनि जोडिएर आउँथ्यो। २०५९ तिर आउँदा तस्कर समूहले आर्थिक अपराधलाई संगठित रूपमै विस्तार गरिसकेका थिए। माओवादी छापामार पनि अपराधमा जोडिन्थे। टोले गुन्डाहरू सल्बलाउन थाले। २०६२६३ मा मुलुक शान्ति प्रक्रियामा आएपछि अपराधमा साना हतियार (पेस्तोल) प्रयोग सुरु भयो। मनाङ, मुस्ताङ र डोल्पामा यार्सागुम्बा लुटपाटमा एसएलआरकै प्रयोग भएको देखियो। केही घटनामा माओवादीकै पूर्वलडाकुको संलग्नता देखिन्थ्यो। तराईतिर हेर्दा भूमिगत सशस्त्र समूहको दबदबा थियो। एउटा कारण राजनीतिक थियो भने अर्कोतिर आर्थिक अपराध (चन्दा असुली) लाई तीव्र थियो। गोइत, ज्वालालगायत विभिन्न सशस्त्र समूह सक्रिय थिए। उनीहरूले नै बम विस्फोट र साना हतियारको प्रयोग तराईमा प्रवेश गराएका थिए। द्वन्द्वअघि र पछिको पाटोलाई छाडेर हेर्दा राजनीतिक आवरण नलिई विदेश (हङकङ मलेसिया, दुबईलगायत)बाट फोन गरी धम्क्याएर फिरौती असुल्न सुरु भएको थियो। जब तराईमा सशस्त्र समूह निमिट्यान्न भयो तब २०६५ यता आपराधिक समूहले अरू खालका संगठित अपराध गर्न थाले। अपराधमा राजनीतीकरण भयो। कालो धनलाई सेतो बनाउने काममा केही राजनीतिक दलकै उच्च पदस्थ प्रयोग हुन थाले। हत्या, भ्रष्टाचार, बलात्कार र मानव बेचबिखन, अपहरणजस्तो गम्भीर प्रकृतिका अपराधमा पनि राजनीतिक दलको इन्ट्रेस्ट हुन थाल्यो। अहिलेको कुरा गरौं अपराधमा आईटी (सूचना प्रविधि) को प्रयोग व्यापक छ। विशेषगरी आर्थिक अपराधमा। बैंक तथा वित्तीय संस्थाको मुख्य सर्भरमै पुगेर ह्याक गरी पैसा झिक्ने प्रवृत्ति डरलाग्दो हो। अब हरेक अपराधको अनुसन्धानलाई साइबरसँग जोडेर गर्नुपर्ने अवस्था छ। अहिलेको चुनौती पनि यही हो। पहिला अपराध बढेपछि माथिल्लो तहबाटै निगरानी हुन्थ्यो। चाहे त्यो संगठनबाट होस् वा राजनीतिक तहबाटै। अहिले त्यो ज्यादै कम छ। कुनै घटना धेरै चर्चामा आयो र त्यसले उथलपुथल नै गर्ने अवस्था आयो भने मात्रै दलीय स्वार्थ देखिन्छ। उदाहरणका रूपमा निर्मला पन्तको बलात्कारपछि हत्यालाई लिन सकिन्छ। दीपक मनाङे, चक्रे मिलन, राजु गोर्खालीलगायत सक्रिय हुन थालेपछि मात्रै गुन्डागर्दी मौलाएको हो। उनीहरू हाल फरक शैलीमा छन्। उनीहरूको पुरानो नेटवर्क छिन्नभिन्न भइसक्यो। अहिले टान्सबोर्डर क्राइम (सीमापार अपराध) पनि मौलाउँदै गएको पाइन्छ। यस्तो अपराध संगठित रूपमै मौलाउँदै छ। अहिले विगतमा जस्तो अपहरण र फिरौतीका घटना ज्यादै न्यून छन्। अपराधको स्वरूप र शैली परिवर्तन भएका छन्।"
इटलीको गल्ती नदोहोर्याऊँ,"काठमाडौं : दृष्टान्त १ इटलीमा कोभिड लागेका र नलागेका बिरामीलाई एउटै अस्पतालमा उपचार गर्दा दर्जनौं स्वास्थ्यकर्मी संक्रमित भए। कतिपयको ज्यान गयो। अस्पतालमा संक्रमण फैलिँदा अन्य व्यक्ति पनि संक्रमित हुन पुगे। दृष्टान्त २ लाइबेरियामा ६ वर्षअघि इबोला संक्रमित र अन्यको एउटै अस्पतालमा उपचार गर्दा समस्या थपियो। संक्रमणबाट चिकित्सकको पनि मृत्यु भयो। ००० संक्रामक रोगका र अन्य बिरामीलाई एउटै अस्पतालमा उपचार गर्दा उत्पन्न जटिलताका दृष्टान्त हुन् यी। नेपालमा कोरोना संक्रमणको तीव्रतासँगै मृत्युदर पनि बढेको जनाउँदै सरकारले मुलुकभरका अस्पताल कोभिड अस्पताल भएको घोषणा गरेको छ। कोरोना नलागेका गर्भवती, दीर्घरोगीलगायत अन्य आकस्मिक समस्या भएका बिरामी भने उपचारबाट वञ्चित भएका छन्। जनस्वास्थ्यविद् डा बाबुराम मरासिनी सबै अस्पताललाई कोभिड अस्पताल घोषणा गर्नु उपयुक्त नभएको बताउँछन्। कोरोना संक्रमितका साथै कोरोनाबाहेक अन्य बिरामीलाई पनि उपचार गर्नुपर्छ, इपिडिमियोलोजी तथा रोग नियन्त्रण महाशाखाका पूर्वनिर्देशकसमेत रहेका डा मरासिनी भन्छन्, कोभिड र नन्कोभिड अस्पतालका रूपमा स्वास्थ्य संस्था छुट्टाएर उपचार व्यवस्था मिलाउनुपर्छ। उनका अनुसार इटलीको स्वास्थ्य मन्त्रालयले हामीले जे गल्ती गर्यौं अरू देशले नगर्नू है भनेर अनुरोध गरेको छ। भन्छन्, लाइबेरियामा पनि इबोला संक्रमण हुँदा एउटै अस्पतालमा सबैलाई उपचार गर्दाको घटनाबाट सिक्नुपर्छ। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल कोरोना र अन्य बिरामीलाई छुट्टाछुट्टै अस्पतालमा राखेर उपचार गर्नुपर्ने बताउँछन्। कोभिड नलागेका गर्भवती, सर्जरी वा शल्यक्रिया गर्नुपर्ने बिरामीका लागि छुट्टै अस्पताल तोक्दा स्वास्थ्यकर्मी संक्रमित हुने जोखिम पनि हुँदैन। अन्य बिरामी पनि ढुक्क भएर सेवा लिन पुग्छन्, उनी भन्छन्। सरकारले निजी क्षेत्रका स्वास्थ्य संस्था, खाली भएका विभिन्न व्यापारिक भवनलाई नन् कोभिड अस्पतालका रूपमा घोषणा गर्न सक्ने उनको सुझाव छ। प्राथमिक स्वास्थ्य केन्द्र, स्वास्थ्यचौकीको संरचना छ। त्यहाँका स्वास्थ्यकर्मीलाई नै तालिम दिन सकिन्छ, उनी भन्छन्, ती संस्थामा जँचाएपछि बिरामीलाई कोभिड लागेका र नलागेका छुट्ट्याई सोहीअनुरूप उपचार व्यवस्था मिलाउन सकिन्छ। सिन्धुपाल्चोककी एक महिला उपचारका लागि काठमाडौं मेडिकल कलेज (केएमसी) र ओम अस्पताललगायतमा पुगिन्। तर, अस्पतालले कोभिडको आशंकामा भर्ना लिएनन्। अन्त्यमा उनी त्रिवि शिक्षण अस्पतालमा पुगेकी थिइन्। मन्त्रालयका डा तारानाथ पोखरेल जुनसुकै बिरामी भए पनि अत्यावश्यक सेवा दिनुपर्ने बताउँछन्। स्वास्थ्य मन्त्रालयको अनुरोधलाई कतिपय निजी अस्पतालले पालना नगरेको पनि पाइयो। सेवा रोकेर नागरिकको अधिकारबाट बञ्चित गराउन पाइँदैन, उनी भन्छन्। उनका अनुसार बिरामीको समयमै उपचार नगर्ने, आर्थिक अवस्था हेरेर भर्ना लिने वा नलिने निर्णय निजी अस्पतालले गरेको गुनासो आइरहेको छ। लिखित रूपमा कारबाहीको उजुरी आए छानबिन गरी कारबाही गर्छौं, उनी भन्छन्। विपन्नका लागि १० प्रतिशत शय्या छुट्ट्याउने लिखित प्रतिबद्धता निजी अस्पतालले गरेको छ। मौलिक हकै उल्लंघन आधारभूत स्वास्थ्य सेवा पाउने हकलाई नेपालको संविधानमा मौलिक हकमा राखिएको छ। धारा ३५ मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त हुने र कसैलाई पनि आकस्मिक स्वास्थ्य सेवाबाट बञ्चित गर्न नहुने उल्लेख छ। त्यस्तै स्वास्थ्य सेवामा समान पहुँचको हक हुने कुरासमेत मौलिक हकमा उल्लेख छ। त्यस्तै, जनस्वास्थ्य सेवा ऐन २०७५ मा आकस्मिक एवं आधारभूत स्वास्थ्य सेवालाई प्राथमिकता दिइएको छ। आपत्कालीन अवस्था परी जीवन जोखिमयुक्त भएको अवस्थामा जोखिमुक्त गर्न, जीवन वा अंगभंग गुम्नबाट बचाउन राज्यले तत्काल सेवा दिनुपर्ने डा प्याकुरेल बताउँछन्। स्वास्थ्य सेवा प्रदान गर्न अस्वीकार गरे २५ देखि ५० हजारसम्म जरिवानाको व्यवस्था ऐनले गरेको छ। मन्त्रालयका डा पोखरेल स्वास्थ्य सेवा मौलिक हकका रूपमा परिभाषित गरिएकाले नागरिकलाई उपचार सेवा प्रवाह गर्नु राज्यको दायित्व भएको बताउँछन्। स्वास्थ्य सेवा जसरी पनि र जहाँ पनि उपलब्ध गराउनुपर्छ, उनी भन्छन्। उपचार नपाएपछि सांसदलाई फोन सांसदहरूलाई पछिल्ला दिनमा आउने अधिकांश फोन बिरामीका हुन्छन्। बिरामीहरू आफूले उपचार नपाएको गुनासो सांसदलाई गर्छन्। तिनै गुनासो सुनिरहने सांसदमध्ये एक हुन्, जयपुरी घर्ती। उनी प्रतिनिधिसभाअन्तर्गत स्वास्थ्य तथा शिक्षा समितिकी सभापति हुन्। उनका अनुसार अस्पतालले शय्या उपलब्ध नगराएको, अत्यावश्यक जाँच नगरेको, सुत्केरीलाई बेवास्ता गरेको गुनासो दिनहुँ आइरहेको छ। केही अस्पतालले बिरामीलाई नहेरेको उनको ठहर छ। बिरामीले उपचार नपाएको गुनासो अरू साथीहरू (सांसद)लाई पनि जनताले गरिरहेका छन्। मलाई पनि यस्ता फोनहरू आउँछन्। सकेसम्म उपचारको व्यवस्था मिलाउने गरेका छौं। तर, सधैंभरि यसरी चल्दैन, सभापति घर्तीले भनिन्, बिरामीलाई सामान्य ढंगले उपचार गर्ने वातावरण मिलाउनुपर्छ। सामान्य बिरामीको हकमा त केही भएन तर कतिपय गम्भीर बिरामी पनि बेवास्तामा परेका छन्। कोभिड१९ लामो समय जाने देखिएका कारण अस्पतालहरूले बिरामीलाई सामान्य ढंगले उपचार गर्ने व्यवस्था मिलाउनुपर्ने, यसमा सम्बन्धित निकायको ध्यान जानुपर्ने उनको भनाइ छ। कोरोना संकटको सुरुआती समयमा नेपाल मेडिकल काउन्सिलले अत्यावश्यक सेवा लिनै पर्ने अवस्थाबाहेकमा अस्पताल नजान आग्रह गरेको थियो। तर, संक्रमण बढ्दै गएपछि विभिन्न किसिमका बिरामी अस्पताल जान थालेका छन्। यस्तो अवस्थामा आकस्मिकमा भर्ना हुन आउने बिरामीले पनि सेवा पाइरहेका छैनन्। राष्ट्रिय मानवअधिकार आयोगकी सदस्य मोहना अन्सारीले कोरोना महामारीमा अस्पतालहरूले मानवअधिकार उल्लंघन गरेको बताइन्। अस्पताल पुगेर पनि धेरै बिरामीको मृत्यु भइरहेको छ। यो गम्भीर मानवअधिकार उल्लंघन हो। सामान्य बिरामी अस्पताल नजानू भनेर पहिल्यै भनिएको थियो। तर, गम्भीर बिरामीलाई उपचार गर्नुपर्छ भनेर भनिएको थियो, उनले भनिन्, अहिले फलोअप गर्न नसकेर सुत्केरीहरूको मृत्यु भइरहेको छ। उनीहरूले राम्रोसँग उपचार पाइरहेका छैनन्। यो गलत कुरा हो। महामारीका बेला अन्य गम्भीर बिरामीलाई बेवास्ता गर्ने अस्पताललाई सरकारले कारबाहीको दायरामा ल्याउनुपर्ने माग अन्सारीको छ। स्वास्थ्य मन्त्रालयका प्रवक्ता डा जागेश्वर गौतम बिरामी नलिने अस्पतालविरुद्ध उजुरी गर्न आह्वान गर्छन्। कुन अस्पतालले बिरामी लिँदैन ? त्यस्ता अस्पतालबारे भन्नुपर्यो। त्यसपछि मात्र हामी एक्सन लिन्छौं। बिरामी लिन्नँ भन्न पाइँदैन, उनले भने, यस्तो घटना भएको पुष्टि भयो भने मन्त्रालयले कारबाही गर्छ।"
सीमावर्ती सहरमा कोरोना जोखिम उच्च,"पछिल्लो समय कोरोना संक्रमण दर र मृतकको संख्या पनि उच्च बनेको छ। पहाडका केही जिल्लालाई छाडेर हेर्ने हो भने अधिकांश संक्रमित तराईका जिल्लाका छन्। भारतसँग सिमाना जोडिएका जिल्लामा संक्रमण तीव्र गतिमा फैलिएको छ। सर्वसाधारणमा मात्र नभइ स्वाथ्यकर्मी, सुरक्षा कर्मी, सञ्चारकर्मी, उद्यमी व्यवसायीलगायतमा कोरोना संक्रमण भइसकेको छ। भारतबाट आएका व्यक्तिलाई सीमामा होल्डिङ नगरी सीधै घरमा पठाइनु, समाजमा सचेतना नअपनाइ भीडभाड गर्नु, नियन्त्रका लागि सरकारकाले प्रभावकारी कदम चाल्न नसक्नु लगायत कारण नै कारोना समुदायमा फैलिएको विज्ञ बताउँछन्। मोरङ, पर्सा, कपिलवस्तु र कैलाली पनि संक्रमण दर उच्च भएका जिल्ला हुन्। पर्सामा सबैभन्दा बढी अर्थात् २ हजार २२,मोरङमा १ हजार ५ सय १७,कैलालीमा १ हजार ५ सय ६७ र कपिलवस्तुमा १ हजार ७८ जना संक्रमित छन्। होल्डिङ सेन्टर नहुँदा संक्रमण तीव्र भारतबाट आएका व्यक्तिलाई होल्डिङ नगरी होम आइसोलेसन र होम क्वारेन्टिन विधि लागू गर्दा सुदूरपश्चिममा कोरोना संक्रमण उच्च बनेको छ । सुदूरपश्चिममा बिहीबारसम्म ५५ सय १० जनामा कोरोना संक्रमण पुष्टि भएको छ। कैलालीमा मात्रै कारोना संक्रमितको संख्या १५ सय ६७ पुगेको छ। डोटी र अछाममा पनि संक्रमित बढेका छन्। डोटीमा ८ सय ९६ जना र अछाममा ८ सय ७३ जनामा कोरोना पुष्टि भएको छ । दुबईबाट आएका धनगढी उपमहानगरपालिका ५ हसनपुरका ३४ वर्षीय पुरुषमा चैतको १४ गते पहिलो कोरोना देखिएको थियो। त्यसपछि उनकै परिवारका एक जना महिला सदस्यमा संक्रमण देखिएको थियो। लम्की चुहाकी एक महिला गरी चैतमा मात्रै कैलालीमा कोरोनाका तीन जना बिरामी थिए । जिल्ला स्वास्थ्य कार्यालयको तथ्यांक हेर्ने हो भने चैतमा कैलालीमा ३ जना मात्रै कोरोनाका संक्रमित थिए। चैत ७ गते देशैभर लकडाउन भयो। वैशाखमा एक जनामा पनि कोरोना पुष्टि नभएको कैलालीमा जेठमा ७६ जना, असारमा ७ सय ४५ जना, साउनमा ४ सय ५ जना र भदौको १० गतेसम्म ३ सय ३८ जना गरी १५ सय ६७ मा कोरोना पुष्टि भएको छ । स्थानीय तहअनुसार भन्ने हो भने कैलालीमा सबैभन्दा बढी धनगढी उपमहानगरपालिकासँगै जोडिएको गोदावरी नगरपालिकामा ४ सय ५९ जनामा कोरोना पुष्टि भएको छ। कैलालीमा १३ स्थानीय तह छन्। तीमध्ये लम्कीचुहा नगरपालिकामा २ सय ५१ जना, धनगढी उपमहानगरपालिकामा २ सय १९ जना, गौरीगंगा नगरपालिकामा १ सय ८६ जना, टीकापुर नगरपालिकामा १ सय ४५ जना, घोडाघोडी नगरपालिकामा ७५ जनामा कोरोना पुष्टि भएको छ । यस्तै बर्दगोरिया गाउँपालिकामा ५७ जना, भजनी नगरपालिकामा ५१ जना, जानकी गाउँपालिकामा ४४ जना, कैलारी गाउँपालिकामा ४२ जना, चुरे र जोशीपुर गाउँपालिकामा १५१५ जना र मोहन्याल गाउँपालिकामा ८ जना गरी १५ सय ६७ जनामा कोरोना पुष्टि भएको छ । नाका व्यवस्थापनमा त्रुटि कैलालीमा कोरोनाका बिरामी बढ्नुमा पहिलो कारण सीमा नाकाको व्यवस्थापनमा त्रुटि देखिएको छ। भारतबाट आएकाको सीमाबाटै व्यवस्थापन हुन नसक्दा संक्रमण फैलिएको अनुमान छ। वरिष्ठ फिजिसियन डा शुभेषराज कायस्थ भन्छन्, सीमा नाकामै व्यवस्थापन हुनुपर्ने हो तर भएन, त्यसपछि क्वारेन्टिन पनि अस्तव्यस्त भए। क्वारेन्टिनमा स्वाब लिएकालाई पनि रिपोर्ट आउँदासम्म होल्ड गर्न सकिएन। त्यसैले अहिले घरघरमा कोरोना पुगिरहेको छ । सुदूरपश्चिममा चैतदेखि अहिलेसम्म भारतबाट २ लाख ८४ हजार मानिस स्वदेश फर्किसकेका छन्। डा कायस्थ भन्छन्, अहिलेको अवस्था स्थानीय संक्रमणको पहिलो चरण हो। अहिले भारतबाट फर्किरहेका थोरै संख्याका व्यक्तिलाई अझै व्यवस्थापन गर्न सकिन्छ । उनले सरकारले ल्याएको होम आइसोलेसन र होम क्वारेन्टिन नीति आत्मघाती भएको बताए। उनले भने, यो निर्णय तुरुन्त परिवर्तन हुनुपर्छ । भारत अहिले दैनिक करिब ७० हजार मानिसमा कोरोना पुष्टि भइरहेको छ। भारतबाट नेपाल फर्कने क्रम पनि रोकिएको छैन । सुदूरपश्चिमका लागि अबको अवस्था अझ खतरापूर्ण रहेको डाकायस्थको अनुमान छ। उनी अझै पनि सीमा नाकाबाट आउने सबैलाई होल्डिङ मा राख्नुपर्ने सुझाव दिन्छन्। सुदूरपश्चिमको स्वास्थ्य निर्देशनालयले प्रदेश सरकारलाई सीमा क्षेत्रमा होल्डिङ क्षेत्र बनाउन सुझाव दिएका दुई महिना भयो तर अझै हुन सकेको छैन । प्रदेशका स्वास्थ्य निर्देशक डा गुणराज अवस्थी भन्छन्, मैले मुख्यमन्त्री, सामाजिक विकासमन्त्रीसहित प्रदेशको महामारी नियन्त्रण समितिमा यो सुझाव दिएको दुई महिना भइसक्यो । तर अहिले सामुदायिक विद्यालयमा बनाइएका क्वारेन्टिन हटाइएका छन् भने सीमा क्षेत्रमा आएका आआफ्नो घर गइरहेका छन् । पर्सामा संक्रमित २ हजार नाघे कोरोना भाइरस संक्रमणको हटस्पट बनेको पर्सा जिल्लामा संक्रमितको संख्या २ हजार नाघेको छ। बुधबार राति थप २४ जनामा संक्रमण पुष्टि भएसँगै संक्रमित २ हजार २२ पुगेको जिल्ला प्रशासन कार्यालय पर्साले जनाएको छ। वीरगन्जस्थित नारायणी अस्पतालको प्रयोगशालामा बुधबार राति ५ सय १० जनाको स्वाब नमुना परीक्षण गर्दा पर्साका २४ जनामा संक्रमण पुष्टि भएको अस्पतालका प्रवक्ता डा अतुलेश चौरसियाले जानकारी दिए। उनका अनुसार, जिल्ला स्वास्थ्य कार्यालय पर्साका स्वास्थ्य निरीक्षक, उनकी श्रीमती र छोरामा पनि संक्रमण भेटिएको छ । यस्तै पर्साको सखुवाप्रसौनी गापामा ७ र कालिकामाई गापा५ विरन्चीवार्वाका ५ जनामा बुधबार राति कोरोना संक्रमण पुष्टि भएको चौरसियाले जानकारी दिए। वीरगन्ज महानगरपालिका११ का २ जना, ८, १०, १३, १४ र २६ का ११ जनामा संक्रमण भेटिएको उनले बताए। २ जना सशस्त्र प्रहरीमा पनि संक्रमण पुष्टि भएको जानकारी उनले दिए । पर्सामा साउनयता मात्रै १ हजार ८ सय ६१ जनामा संक्रमित थपिएका छन्। जिल्ला प्रशासन कार्यालय पर्साका अनुसार, असार मसान्तसम्म पर्सामा १ सय ६१ जनामा मात्र संक्रमण भेटिएको थियो। तीमध्ये १ सय ५९ जना निको भई घर फर्किएपछि असार अन्तिममा वीरगन्जस्थित कोभिड अस्पतालको आइसोलेसनमा २ जना मात्र संक्रमित उपचाररत थिए। तर, साउन महिना सुरु भएपछि परीक्षणको दायरा बढाइएका कारण त्यसयता दिनहुँ अत्यधिक संख्यामा संक्रमित थपिँदै गएका छन् । समुदायस्तरमै पुगेर स्वाब संकलन गर्नुका साथै संक्रमितहरूको कन्ट्याक्ट ट्रेसिङ र सःशुल्क परीक्षण पनि थालिएकाले संक्रमितहरूको संख्या बढ्दै गएको हो। जिल्ला प्रशासन कार्यालयका प्रशासकीय अधिकृत विनय श्रीवास्तवका अनुसार, पर्सामा १ सय ३२ स्वास्थ्यकर्मी, ८७ सुरक्षाकर्मी, १३ पत्रकार, ९८ थुनुवा, ४९ अस्पताल सफाइकर्मी र ३ एम्बुलेन्स चालक पनि संक्रमित भएका छन् । संक्रमणको चेन ब्रेकसंघीय सरकारले गरेको लकडाउन खुला हुनु अघिसम्म सामान्य अवस्थामा रहेको मोरङ अहिले कोरोना संक्रमणको हट स्पट बनेको छ। संक्रमित थपिने संख्या मात्रै होइन मृतकको संख्या पनि बढेको छ । बिहीबार सम्मको तथ्यांकअनुसार मोरङमा एक हजार पाँच सय १७ संक्रमित छन्। मृतकको संख्या १५ पुगेको छ। दैनिक थपिने संक्रमित पनि प्रदेश १ का अन्य जिल्लाको तुलनामा मोरङमै बढी रहेको समाजिक विकास मन्त्रालय प्रदेश १ ले जनाएको छ। प्रदेश १ मा मृत्यु हुने सबै मोरङका हुन्। खुल्ला सिमाना, उद्योग कलकारखानाका भारतीय मजदुर, लकडाउन खुलेपछि बढेको भीडभाड र स्वास्थ्य सचेतना नअपनाउँदा संक्रमण बढेको बताउँछन् स्थानीय तहका जनप्रतिनिधि । विराटनगर महानगरपालिकाका मेयर भीम पराजुली भन्छन्, ८ किलोमिटर खुला सिमाना छ। त्यहाँबाट भित्रिनेको संख्या नरोकिएकाले संक्रमण उच्च भएको हो । मोरङका १७ स्थानीय तहमध्ये आधाभन्दा बढीले भारतीय सीमा छोएका छन्। भारतीय सिमानामा भएका बजारमा जाने र यस्ता सीमा क्षेत्रबाट सामान लिएर नेपाल प्रवेश गर्दा संक्रमण भित्रिएको पराजुलीको ठहर छ। सीमा हेर्ने जिम्मा संघीय सरकारको हो, प्रदेश सरकारले समन्वय गर्न सकेन। संक्रमणको मुख्य कुरानै यही हो, उनले भने । विराटनगरको एकीकृत जाँच चौकी (आईसीपी) हुँदै दैनिक एक सयको हाराहारीमा मालवाहक ट्रक नेपाल भित्रिन्छन्। ती सवारीमा एक सय ५० देखि दुई सय यातायात कर्मचारी दैनिक नेपाल आवतजावत गर्छन्। तर, उनीहरुको न त स्वास्थ्य जाँच हुन्छ न त लेखा जोखा नै । जिल्ला सुरक्षा समितिको बैठकले विराटनगर महानगरपालिकासहित मोरङका १७ वटै स्थानीय तहमा १६ गतेसम्म निषेधाज्ञा लगाउने निर्णय गरेको छ। यसअघि विभिन्न स्थानीय तहले आफ्नै हिसाबमा लकडाउन गरेका थिए। तर समुदायस्तरमा फैलिएको संक्रमणको चेन ब्रेक हुन नसक्दा मोडालिटी परिवर्तन गरी केही खुकुलो प्रावधानसहित जिल्लाभर निषेधाज्ञा लगाइएको प्रशासनले जनाएको छ । असावधानीले फलियो कोरोना बुटवलको धागो कारखानास्थित कोरोना विशेष अस्पतालमा कपिलवस्तु नगरपालिकाका ५० वर्षीय पुरुषको बिहीबार मृत्यु भएको छ। यससँगै कपिलवस्तुमा कोरोना संक्रमितको संख्या तीन पुगेको छ । कपिलवस्तु प्रदेश ५ कै सबैभन्दा धेरै संक्रमित भएको जिल्ला हो। प्रदेशका १२ जिल्लामा संक्रमितको संख्या करिब ६ हजार पुगेकोमा कपिलवस्तुका १ हजार ७८ जनामा संक्रमण पुष्टि भएको छ। यो संख्या प्रदेशभरको १८ प्रतिशत हो। कपिलवस्तुमा केही समयअघि संक्रमण क्वारेन्टाइनमा मात्रै सीमित थियो। यसअघि लकडाउन खुलेपछि भीडभाड बढ्दा संक्रमण अहिले समुदायस्तरमा फैलिएको छ । भारतबाट लुकीछिपी घर फर्किने र क्वारेन्टाइनमा नबस्दा संक्रमण जोखिम बढेको छ। लकडाउन खुकुलो भएका बेला सावधानी नअपनाउँदा संक्रमण बढेको स्वास्थ्य कार्यालय कपिलवस्तुका कोरोना फोकल पर्सन कुमार थापा बताउँछन्। अहिले कलस्टरकलस्टरमा संक्रमण देखिएको छ, बजार क्षेत्र बढी प्रभावित छन्, उनले भने, बाह्य यात्रा विवरण नभएकामा पनि संक्रमण बढ्दो छ। उनीहरू लक्षणसहितका छन् । पहिलो चरणको लकडाउन खुकुलो भएसँगै बैंक वित्तीय संस्था, सुपरमार्केट र हाट बजार संक्रमण एक व्यक्तिबाट अन्यमा फैलिएको उनको ठहर छ । थापा भन्छन्, स्वास्थ्य मापदण्ड पालना गरिएन, एउटै बैंकमा सयडेढ सयको लाम लाग्यो, बजारमा पनि उस्तै भीड भयो। यही कारणले कोरोना फैलिँदै गयो । अहिलेको संक्रमण तौलिहवा, कृष्णनगर, बहादुरगन्जजस्ता सहरी क्षेत्रमा बढेको छ। सबैभन्दा बढी संक्रमित कपिलवस्तु नगर क्षेत्रमा छन्। मापदण्डविपरीतका क्वारेन्टाइन र आरडीटी परीक्षणको भर पर्दा कपिलवस्तुमा संक्रमण बढेको हो। भारतबाट भित्रिएका हजारौंलाई राख्ने ठाउँ अभाव र समयमा पीसीआर परीक्षण नहुँदा अहिले समस्या बढिरहेको छ । स्थानीय तहले क्वारेन्टाइन र आइसोलेसन व्यवस्थापनमा अझै ध्यान दिएका छैनन्। भारतबाट आउनेहरू सोझै घर पुग्छन्। भारतसँग ९३ किलोमिटर खुला सीमा नाका भएकाले प्रशासनले सबै ठाउँमा निगरानी बढाउन सकेको छैन। लुकीछिपी आएर घरमा पुग्नेलाई नियन्त्रण गर्न कठिन भएको कपिलवस्तुका प्रमुख जिल्ला अधिकारी दीर्घनारायण पौडेल बताउँछन्। सुरक्षाकर्मीको निगरानी हुँदा हुँदै लामो सिमाना भएकाले लुकीछिपी भित्रिने धेरै छन्, उनी भन्छन्, झाडी र धानखेतमा लुकेर आउनेलाई रोक्न सकिएको छैन । यस्तै व्यक्तिबाट संक्रमण फैलिएको उनको बुझाइ छ । कपिलवस्तुमा अहिले सक्रिय संक्रमितको संख्या १ सय ९६ छ। तीमध्ये ३५ जना मात्रै सामुदायिक आइसोलेसनमा छन्। अन्य होम आइसोलेसनमा छन्। संक्रमण नियन्त्रणमा राजनीतिक दलको सहयोग कमजोर भएको सरोकारवाला बताउँछन्। सचेतना र अनुगमनमा राजनीतिक दलको भूमिका महत्वपूर्ण हुने उनीहरूको ठहर छ। संक्रमित बढेसँगै सुस्ताएका स्थानीय तहलाई सक्रिय बनाउन थालिएको प्रमुख जिल्ला अधिकारी पौडेलले बताए। नागरिक आफैं सतर्क हुनु नै यसको रोकथाम हो। पालिकासहित सबै निकाय कोरोनाविरुद्ध लाग्नैपर्छ, उनले भने। समुदायमा र्यान्डम स्वाब परीक्षण र कन्ट्याक ट्रेसिङलाई जोड दिइएको पौडेलको भनाइ छ । (क्रान्ति शाहवीरगन्ज, शिवराज भट्ट। धनगढी रविन भट्टराई, किशोर बुढाथोकी विराटनगर, लक्ष्मण पोखरेलबुटवल )"
स्वास्थ्यको हक खोइ ?,"संघीय ब्युरो : कोरोना भाइरस नेपालमा तीव्र रूपमा फैलिरहेको छ। महामारीका कारण सामाजिक जीवनका हरेक पक्ष प्रभावित बन्दै गएका छन्। मानिसको बाँच्न पाउने अधिकार नै कुण्ठित हुने अवस्था बन्नु चिन्ताको विषय हो। नेपालको संविधानले आफ्ना नागरिकलाई स्वास्थ्यसम्बन्धी हक प्रदान गरेको छ। संविधानको धारा ३५ को उपधारा १ मा भनिएको छ, प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन। सोही धाराको उपधारा ३ मा प्रत्येक नागरिकलाई स्वास्थ्य सेवामा समान पहुँचको हक हुने व्यवस्था छ। तर, कोरोना महामारीका कारण नागरिकले स्वास्थ्य सेवाकै अभावमा अनाहकमा ज्यान गुमाउनुपर्ने अवस्था आएको छ। कोरोनाबाट बढी प्रभावित जनकपुर, वीरगन्ज, भैरहवा, विराटनगरलगायत सहरमा नागरिकले उपचार नपाएर ज्यान गुमाउनु परेको घटना पटकपटक सार्वजनिक भइरहेका छन्। देशको संघीय राजधानी काठमाडौं त्यसबाट अछुतो देखिँदैन। विभिन्न रोगबाट पीडित नागरिक स्वास्थ्य अवस्था गम्भीर भएपछि अस्पताल पुग्ने। तर, निजी तथा सरकारी अस्पतालले कोरोनाको बहानामा उपचार नगर्ने। यस्ता घटना भइरहनु कानुनी राज्यका लागि पनि शोभनीय होइन। कोरोना नभएको रिपोर्ट उपलब्ध नगराएसम्म सिकिस्त बिरामीलाई पनि अस्पतालमा भर्ना नलिने प्रवृत्ति देखिएको छ। यसकारण नागरिकले ज्यान गुमाउनु पर्दा पक्कै राम्रो सन्देश जाँदैन। यस्ता घटनाले बिरामीका आफन्तमा वर्षौंसम्म भुल्न नसक्ने मानसिक पीडा थपेको छ। अन्नपूर्ण प्रदेश १ ब्युरोका अनुसार उदयपुरको कटारी५ का २३ वर्षीय पदम राईको अस्पताल डुलाउँदाडुलाउँदै साउन ९ गते मृत्यु भयो। श्वासप्रश्वासमा समस्या भएपछि श्रीमती कमला र बहिनी चमेलीले एम्बुलेन्समा राखेर ल्याए पनि अस्पतालले बेलैमा उपचार नगर्दा उनको मृत्यु भएको थियो। सुरुमा नोबेल शिक्षण अस्पताल पुर्याइएका उनलाई कोरोना संक्रमण नभएको पुष्टि गर्ने आधार खोज्दै अस्पतालले भर्ना लिन मानेन। त्यसपछि कोसी अस्पतालले पनि त्यस्तै व्यवहार गर्यो। कोरोनाको शंकास्पद भन्दै उपचार सुरु नगर्दा कोसी अस्पताल पुर्याएको एक घण्टापछि एम्बुलेन्सभित्रै बिरामीको मृत्यु भयो। उदयपुरकै कटारी अस्पतालले उनलाई सुविधासम्पन्न अस्पतालमा लान भन्दै विराटनगर रेफर गरेको थियो। मृत्युपछि पीसीआर परीक्षण गराउँदा उनको रिपोर्ट नेगेटिभ आएको थियो। आफन्त रोमा गोलेले उपचार नै नपाएर पदमको मृत्यु भएको बताइन्। श्वासप्रश्वासमा समस्या रहेकाले अक्सिजनसम्म दिएको भए बाँच्ने सम्भावना थियो, उनले भनिन्, तर, चिकित्सक छेउमै जान मानेनन्। ठूला अस्पतालले पनि बिरामी लिन अस्वीकार गरे। राईको मृत्युको कारण अझै खुलेको छैन। अस्पतालले पोस्टमार्टम नगरी शव परिवारलाई बुझाए पनि मृत्युको कारण खोज्ने प्रयास गरेन। मोरङ विराटनगरका न्युरो, विराट नर्सिङ होमसमेतका ठूला अस्पतालले उपचार गर्न नमानेपछि धनकुटाको महालक्ष्मी नगरपालिका५ लेगुवाकी ५२ वर्षीया नरदेवी गुरुङको गत चैत १८ गते मृत्यु भयो। बगैंचाको फूलमा पानी लगाउने क्रममा ढलेर अचेत भएकी उनलाई उपचारका लागि स्थानीय क्लिनिक, धरानको बीपी कोइराला स्वास्थ्य विज्ञान प्रतिष्ठान हुँदै विराटनगर ल्याइएको थियो। बीपीले बिरामीलाई तत्काल आईसीयूमा राख्नुपर्ने र आईसीयू खाली नभएको भन्दै विराटनगरको न्युरो अस्पताल पठायो। भेन्टिलेटर खाली नभएको र धेरै ज्वरो आएको भन्दै न्युरोले पनि बिरामीको उपचार गर्न मानेन। त्यसपछि विराट नर्सिङ होम एवं विराटनगर अस्पताल ल्याइएकी उनको त्यहाँ पनि उपचार गरिएन। विराटपछि नोबेल पुर्याइएकी उनको केही बेरमै मृत्यु भयो। नोबेलले ढिलो गरी ल्याइएका कारण बिरामी बचाउन नसकिएको जवाफ दियो। आफन्तले विभिन्न अस्पताल डुलाउँदाडुलाउँदै चार घण्टाभन्दा बढी समय खर्चनु पर्यो। कोरोना महामारीसँगै आफूलाई सुविधासम्पन्न र ठूला अस्पताल भनेर चिनाउने स्वास्थ्य संस्थाले बिरामी भर्ना लिन अस्वीकार गर्दै गैरजिम्मेवारीपन देखाउने गरेका छन्। जसका कारण उपचार नपाएर कोरोनाबाहेक समस्या भएका बिरामीले ज्यान गुमाउनुपर्ने अवस्था आइरहेको अधिकारकर्मी उमेश विश्वकर्माले बताए। राम्रो उपचार हुने आसमा धेरै अस्पतालको चक्कर लगाउँदालगाउँदै घण्टौं बित्छ। समयमा उपचार नपाउँदा बिरामीले मृत्युवरण गर्नुपर्ने अवस्था आएको छ, उनले भने, अस्पतालले आकस्मिक उपचार गर्नुपर्ने बिरामीलाई पनि भर्ना नलिएर अमानवीय कार्य गरिरहेका छन्। दुर्गमसम्म स्वास्थ्यमा सहज पहुँचको आवाज उठिरहँदा ठूला अस्पतालबाटै बिरामीले उपचार नपाउने अवस्था बन्नु दुःखद् भएको उनको भनाइ छ। विराट नर्सिङका प्रशासन प्रमुख पदम बिनाडीले कोरोनाको त्रासका कारण लक्षण देखिने बिरामीको उपचार गर्न चिकित्सक डराउने गरेको बताए। धरानमा पनि निजी अस्पतालले आकस्मिकबाहेक सेवा बन्द गरेपछि अन्य बिरामी उपचारबाट वञ्चित छन्। सरकारले कुनै पनि बहानामा सरकारी तथा निजी अस्पताल बन्द गर्न प्रतिबन्ध लगाए पनि सुनसरीमा भने दुई ठूला सरकारी अस्पतालले १५ दिनदेखि ओपीडी सेवा बन्द गरेका छन्। धरानस्थित बीपी कोइराला स्वास्थ्य विज्ञान प्रतिष्ठान र जिल्ला अस्पताल इनरुवाले ओपीडी सेवा बन्द गरेका हुन्। कोरोनाका कारण केही दिन सबै सेवा बन्द गरेको इटहरी अस्पताल भने बुधबार खुलेको आकस्मिक सेवा इन्चार्ज रामकुमार धमलाले बताए। कोरोना महामारीअघि बीपी प्रतिष्ठानमा दैनिक २ हजार ५ सय बिरामी आउने गरेका थिए। जिल्ला अस्पतालमा पनि दैनिक २ सय बिरामी आउँथे। सरकारी अस्पतालले ओपीडी सेवा बन्द गरेका कारण झापा, मोरङ धनकुटा, उदयपुर, सप्तरी, सिराहालगायत स्थानबाट आउने बिरामी उपचारबाट वञ्चित भएका छन्। मोरङको सुन्दरदुलारी नगरपालिकाकी विद्या चापागाईंले बीपी प्रतिष्ठानले ओपीडी सेवा बन्द गरेका कारण उपचार गराउनबाट वञ्चित हुनुपरेको गुनासो गरिन्। धरान उपमहानगरपालिकाका मेयर तिलक राईले पनि प्रतिष्ठानले १५ दिनदेखि ओपीडी सेवा बन्द गरेर स्वास्थ्य सेवाबाट वञ्चित गरेको बताए। पीसीआरपछि मात्र भर्ना झापामा पनि कोरोना कहर बढेसँगै निजी अस्पतालले पीसीआर परीक्षण गराएर मात्र बिरामी भर्ना गर्ने गरेका छन्। जसका कारण कतिपय बिरामीले अस्पतालको शय्यासम्म पुग्नुअगावै मृत्युवरण गर्नु परेको छ। सरकारी अस्पतालमा भने सामान्य ज्वरोसम्म पनि जाँच गरिँदैन। जिल्लामा समुदायमै कोरोना देखिन थालेपछि ठूला र निजी अस्पतालले बिरामी भर्ना गर्नुअघि पीसीआर रिपोर्ट खोज्न थालेका हुन्। भर्ना र शल्यक्रिया गर्नुपर्ने बिरामीसँग रिपोर्ट छैन भने अस्पतालले मेची अस्पतालको ल्याबमा स्वाब पठाइदिने गरेका छन्। त्यसको नतिजा आएपछि मात्र अस्पतालले उपचार गर्छन्। अस्पतालहरूले रुघा, खोकी, ज्वरो र दीर्घ रोगका बिरामीका पीसीआर रिपोर्ट खोज्ने गरेका छन्। त्यसरी आउने बिरामीलाई अस्पतालले आइसोलेसन कक्षमा राखेर उपचार गराउँदै आएका छन्। बिर्तामोडस्थित बिर्ता सिटी अस्पतालका जनसम्पर्क अधिकृत बमबहादुर बस्नेतले बिरामीलाई अस्पताल प्रवेश गर्नुअघि ज्वरो परीक्षण गर्ने गरिएको बताए। ज्वरो वा श्वासप्रश्वासमा समस्या देखियो भने त्यस्ता बिरामीसँग पीसीआर रिपोर्ट माग्ने गरिएको छ। अस्पताल आफैंले पनि पीसीआर परीक्षण गराउने गरेको छ। अस्पतालमा सयौं बिरामी र तिनका आफन्त हुन्छन्। सबैको स्वास्थ्य संवेदनशीलतालाई ध्यानमा राखी पीसीआर परीक्षण अनिवार्य गरिएको हो, उनले भने। बिर्तामोडमै रहेको बीएन्डसी टिचिङ अस्पतालले कोरोनाजस्तो लक्षण देखिने बिरामी उपचारका लागि आए पीसीआर रिपोर्ट अनिवार्य गरेको छ। अस्पतालका जनसम्पर्क अधिकृत प्रमिश गिरीले भने, एक जना संक्रमितले अस्पतालका अन्य जटिल रोग लागेका बिरामीलाई नसारुन् भनेर यस्तो व्यवस्था गरिएको हो। अस्पतालले छुट्टै आइसोलेसन कक्ष पनि बनाएको छ। जसमा कोरोनाका लक्षण देखिएका बिरामीलाई राखेर उपचार गराइन्छ। दमकस्थित लाइफ लाइन, आम्दा अस्पताल, बिर्तामोडको मनमोहन, कन्काई र भद्रपुरको ओम साई पाथीभरा अस्पतालले पनि पीसीआर रिपोर्ट अनिवार्य गरेका छन्। विराटनगरबाट किशोर बुढाथोकी, झापाबाट राधा खनाल र धरानबाट रत्नप्रसाद आचार्य"
उपप्रधान तथा रक्षा र गृहमन्त्री होम आइसोलेसनमा,"काठमाडौं : कोभिड१९ संकट व्यवस्थापन सेन्टर (सीसीएमसी) कार्यालयका एक कर्मचारीमा कोरोना संक्रमण देखिएपछि उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापा बादल होम आइसोलेसनमा बसेका छन् । सीसीएमसी बैठकमा काम गर्ने कर्मचारीमा बिहीबार कोरोना संक्रमण पुष्टि भएपछि नेपाल कम्युनिस्ट पार्टी (नेकपा) सचिवालय सदस्यसमेत रहेका उपप्रधान तथा रक्षामन्त्री पोखरेल र गृहमन्त्री थापा होम आइसोलेसनमा बसेका हुन् । उपप्रधान तथा रक्षामन्त्री पोखरेलको निजी सचिवालय स्रोतका अनुसार पोखरेल निवासमै आइसोलेसनमा बसेका छन् । एक साताअघि बसेको सीसीएमसी बैठकमा भित्रबाहिर गर्ने कर्मचारीको स्वाबको पीसीआर रिपोर्ट पोजिटिभ आएपछि उहाँ होम आइसोलेसनमा हुनुहुन्छ, सचिवालय स्रोतले भन्यो । यता गृहमन्त्री बादल भने स्वास्थ्य सुरक्षा मापदण्ड अपनाएर निवासमै बसेको उनको निजी सचिवालयले जनाएको छ । सीसीएमसी सचिवालयका कर्मचारीको रिपोर्ट पोजिटिभ आएपछि गृहमन्त्री निवासमै स्वास्थ्य सुरक्षा मापदण्ड अपनाएर बस्नु भएको छ, गृहमन्त्री सचिवालय स्रोतले भन्यो, उहाँ कन्ट्याक्ट ट्रेसिङमा पर्नु भएपनि जोखिमको न्युन सम्भावना देखिएको आकलन गरिएको छ । सचिवालयका दुई सदस्य कन्ट्याक्ट ट्रेसिङमा परेपछि शनिबारका लागि बोलाइएको नेकपा सचिवालय बैठक भदौ १८ गते बस्ने स्थगित भएको छ।"
नेकपा सचिवालय बैठक सर्यो,काठमाडौं : नेपाल कम्युनिस्ट पार्टी (नेकपा) सचिवालय बैठक स्थगित भएको छ। विश्वव्यापी महामारीको रुपमा फैलिएको कोरोना भाइरस (कोभिड१९) को संक्रमण बढ्दै गएपछि शनिबारका लागि बोलाइएको सचिवालय बैठक स्थगित भएको हो। अध्यक्ष पुष्कमल दाहाल प्रचण्डका प्रेस संयोजक विष्णु सापकोटाका अनुसार भदौ १८ गते बस्ने गरी शनिबारका लागि बोलाइएको बैठक स्थगित भएको हो। सचिवालय सदस्यसमेत रहेका केही नेताका सहयोगीमा कोरोना संक्रमण पुष्टि भएपछि नेताहरु आइसोलेसनमा छन्। पार्टीको विवाद समाधानका लागि महासचिव विष्णु पौडेल संयोजक रहेको कार्यदलले बुझाएको प्रतिवेदन लगायतका विषयमा छलफल गर्ने तयारीसहित बैठक बोलाइएको थियो। कोभिड१९ संकट व्यवस्थापन सेन्टर (सीसीएमसी)को कार्यालयका एक कर्मचारीमा संक्रमण देखिएपछि दुई सचिवालय सदस्य आइसोलेसनमा छन्। सीसीएमसीका संयोजकसमेत रहेका उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापा बादलआइसोलेसनमा बस्नुपर्ने भएपछि बैठक स्थगित भएको एक सचिवालय सदस्यले जानकारी दिए।
अनेरास्ववियूले बुझायो शिक्षामन्त्रीलाई २१ बुँदे ज्ञापनपत्र,"काठमाडौं : सत्तारूढ नेकपा निकट अनेरास्ववियूले शुक्रबार शिक्षामन्त्री गिरिराजमणी पोखरेललाई २१ सुत्रीय माग सहितको ज्ञापनपत्र वुझाएको छ । ज्ञापनपत्रमा विद्यालय शिक्षासँग सम्बन्धित ११ वटा र विश्वविद्यालय शिक्षासँग सम्बन्धित १० वटा माग प्रस्तुत गरिएको छ। कोरोना संकट र निषेधाज्ञाका कारणले शिक्षामन्त्री पोखरेलसँगको टेलिफोन संवादपछि इमेलबाट ज्ञापनपत्र पठाइएको र उक्त ज्ञापनपत्र मन्त्री पोखरेलले ग्रहण गरिसकेको अनेरास्ववियूका सहसंयोजक रञ्जित तामाङले बताए। ज्ञापनपत्रमा अनेरास्ववियूले शैक्षिकसत्र कुनै हरहालतमा खेर जान नदिन , वैकल्पिक माध्यमबाट परीक्षा लिन र सिकाई सहजिकरण निर्देशिका ०७७ को समीक्षा र अनुगमन गरि त्यसलाई शैक्षिक सत्रकै अङ्ग बनाउन माग गरेको छ। त्यसैगरी कक्षा ११ मा भर्ना हुनुका लागि यस वर्ष तय गरिएको  ग्रेडिङ मापदण्डलाई स्थगित गरी गतवर्षको मापदण्ड अनुसार नै भर्ना गर्ने अनेरास्ववियूले माग गरेको छ। अनेरास्ववियूले विद्यालय तहका विद्यार्थीको भर्ना अभिलेख राख्न र कक्षान्नोत्ति गर्न तथा होम सेन्टरको ब्यवस्था गरि कक्षा १२ को परीक्षा चाँडोभन्दा चाँडो गर्न माग गरेको छ। त्यसैगरी शैक्षिक वातावरण बनाउन आइसोलेसन र क्वारेन्टाइन रहेका विद्यालयहरुमा डिइन्फेक्शन गर्न र क्वारेन्टाइनको बैकल्पिक व्यवस्था गर्न समेत माग गरिएको छ। विश्वविद्यालय तर्फ अनलाइन तथा बैकल्पिक कक्षा र परीक्षा प्रणालीको तयारी र सञ्चालन गर्ने अधिकार सम्बन्धित विभाग तथा डिन कार्यालयला२ प्रदान गर्न माग गरिएको छ। सेमेस्टर प्रणालीमा चलेका कक्षाहरुको हकमा स्वत: सेमेस्टर अपग्रेड गर्ने र सहज भएको समयमा क्रमसः बाँकी रहेका सबै समेस्टरहरुको परीक्षा गराउन माग गरिएको छ। यसैगरी अनेरास्ववियूले विद्यार्थीलाई लक्षित गरेर सबै शिक्षण संस्थाहरुमा वाइफाइ तथा विद्यार्थीहरुलाई सुपथ रुपमा एनटिसि तथा एनसेल डाटा प्याकको व्यवस्था गर्न सरकारसँग विशेष माग गरेको छ। त्यसैगरी रिक्त रहेका विश्वविद्यालयहरुमा यथासिघ्र पदाधिकारी नियुक्ति गर्न माग गरिएको छ। यसैगरी नेपाल मेडिकल काउन्सिल, नर्सिङ काउन्सिल, फार्मेसी काउन्सिललगायत सम्पूर्ण व्यवसायिक परिषदबाट लिइने लाइसेन्स परीक्षाहरु बैकल्पिक प्रणालीद्वारा सञ्चालनको व्यवस्था गर्न समेत माग गरिएको अनेरास्ववियू नेता सुरेन्द्र बस्नेतले बताए।"
स्वास्थ्यकर्मीले पाउने सुविधामा विभेद हुँदैन : मन्त्री ढकाल,"काठमाडौं : स्वास्थ्य तथा जनसङ्ख्या मन्त्री भानुभक्त ढकालले स्वास्थ्यकर्मीले पाउने भत्ता तथा सुविधाका विषयमा आएका गुनासो सम्बोधन गरिने जनाउँदै रोकथाममा काम गर्ने कुनै पनि कर्मचारीलाई प्रोत्साहन भत्ता र बीमामा विभेद नगरिने बताएका छन्। कोरोना रोकथाम तथा नियन्त्रणको काम थप प्रभावकारी बनाउने विषयमा शुक्रबार विभिन्न संस्थाका प्रतिनिधिसँग मन्त्रालयमा छलफल गर्दै उनले काम गर्ने क्रममा केही कमजोरी भएका भए त्यसलाई सुधार गरेर अघि बढ्न सकिने उल्लेख गरे। उनले कतिपय अवस्थामा बनिसकेको कार्यविधि वा निर्देशिकामा पनि त्रुटि रहेको र त्यस्ता विषय सच्चाइने जनाए। मन्त्री ढकालले चिकित्सक, नर्स, स्वास्थ्यकर्मी, सुरक्षाकर्मी सबैको मनोबल उच्च बनाउन आफ्नो ठाउँबाट योगदान गर्नुपर्ने बताउँदै यसअघि नै मन्त्रिपरिषद्ले जोखिमको अवस्था हेरी एक सय प्रतिशत, पचहत्तर प्रतिशत र पचास प्रतिशत भत्ता र रु २५ लाखको बीमाको व्यवस्था गरिसकेको जानकारी दिए। उनले शुक्रबार नेपाल चिकित्सक सङ्घ, नेपाल स्काउट, उच्च माध्यामिक विद्यालय सङ्घ (हिसान), नर्सिङ एसोशियसन, राष्ट्रिय स्वास्थ्यकर्मी सङ्घ, स्वास्थ्य प्राविधिक सङ्घ, स्वास्थ्य प्रयोगशालाकर्मी सङ्घलगायत संस्थाका प्रतनिधिसँग छलफल गरेका थिए। छलफलमा चिकित्सक सङ्घका अध्यक्ष डा लोचन कार्कीले चिकित्सक र स्वास्थ्यकर्मीको मनस्थिति कमजोर भयो भने महामारीविरुद्धको लडाइँ कठिन हुने बताए। राष्ट्रिय खेलकुद परिषद्का सदस्यसचिव एवं (हिसान)का अध्यक्ष रमेश सिलवालले सरकारको अभियानमा आवश्यक सहयोग गरिने बताए।"
विप्लवका बागलुङ जिल्ला सदस्य चैतन्य पक्राउ,बागलुङ : नेत्रविक्रम चन्द विप्लव नेतृत्वको नेकपा बागलुङका जिल्ला सदस्य केशव न्युरे चैतन्यलाई प्रहरीले पक्राउ गरेको छ। पार्टीको ताराखोला गाउँ जनपरिषद प्रमुख समेत रहेका निउरेलाई बिहीबार राति उनकै घरबाट प्रहरीले पक्राउ गरेको परिवारले जनाएको छ। निउरेको घर ताराखोला गाउँपालिका वडा नम्बर ५ मदमडाँडा हो। पार्टी जिल्ला सदस्य तथा गाउँ परिषद प्रमुख भए पनि पछिल्लो समय न्युरे पार्टी गतिविधिमा सक्रिय नभएको चर्चा थियो। बेलुका खाना खाएर घरमै बसेका बेला प्रहरी पोशाक बिना आएको प्रहरिले राती ८ बजे पक्रेर लगेको उनकी श्रीमती सरस्वती कंडेल न्युरेले जानकारी दिइन्। उनले आफ्ना श्रीमान कुनै प्रतिबन्धित गतिविधिमा नलागेको र राजनीतिक आस्था राखेकै आधारमा प्रहरी प्रशासनले दुख दिएको भन्दै तत्काल रिहाई गर्ने वातावरण मिलाईदिन प्रशासन तथा अधिकारकर्मीसँग माग गरेकी छन्। जिल्ला प्रहरी कार्यालयका डिएसपी राजेन्द्र रेग्मीले पनि पक्राउ गरेको पुष्टि गरे। विप्लव नेतृत्वको नेकपाको चन्दा संकलनमा सम्लग्न रहेको उजुरीका आधारमा पक्राउ गरिएको र अनुसन्धान जारी रहेको उनले बताए।
उपचार गर्न जादाँ प्रहरीको घेराबन्दीमा डा केसी,"सुर्खेत : कर्णालीका दुर्गम क्षेत्रमा निःशुल्क उपचार गर्दै हिँडेका प्रा डा गोविन्द केसीलाई प्रहरीले होटलमा नियन्त्रणमा राखेको छ। साउनदेखि जुम्लाका दुर्गम बस्तीमा उपचार नपाइरहेका नागरिकको सेवामा जुटेका डा केसीलाई प्रहरीले बिहीबारदेखि होटलमै घेराबन्दीमा राखेको हो। युवाहरु डाकेसीका माग पूरा गर्न माग गर्दै आन्दोलित भएका छन्। शान्तिपूर्ण आन्दोलनमार्फत् सरकारसँग लड्न तयार भएको केसी समर्थक अनुप थापाले बताए। डा केसीलाई बिहीबारदेखि उपचारका लागि स्वास्थ्य केन्द्रसम्म जान दिइएको छैन। बाटोमा हिँड्न पनि दिइएको छैन। बाटो हिँड्दा पनि प्रहरीले घेराबन्दी गरेको छ। जुम्ली युवाहरुले यसको विरोध गर्दै सामाजिक सञ्जालमा डा केसीको सर्मथन गर्न थालेका छन्। डा केसी बसेको जुम्लाको होटल रोयल गार्डेन नै प्रहरीले नियन्त्रणमा लिएको छ। बिहीबार डा केसीलाई होटलबाट निस्कन नदिनुका साथै अस्पताल जान पनि दिइएको छैन। डा केसीले दुई वर्षअघि जुम्लामै अनशन बसेका थिए। अनशन तोड्दै सरकारले जुम्लामा कर्णाली स्वास्थ्य विज्ञान प्रतिष्ठान स्थापना गर्ने, एमबीबीएस र डिग्रीको पढाइ सुरू गर्ने सम्झौता गरेको थियो। दुई वर्षको बीचमा जुम्लामा तीन सय बेडको अस्पताल बने पनि सरकारले डा केसीसँगको सम्झौता पूर्ण पालना नगरेपछि केसीले बिहीबारदेखि सत्याग्रह थाल्ने तयारी गरेका थिए। डा केसीसँगको सम्झौता सरकारले पूर्ण पालना नगरेपछि प्रतिष्ठानमा एमबीबीएस र डिग्री अझै सुरु भएको छैन। डा केसीले साउन ११ गतेबाटै सत्याग्रह थाल्न खोजे पनि देशभर कोरोना महामारीको संकट बढ्दै गएकाले सत्याग्रहको समय पछि सारेका थिए। जुम्ला पुगेरै पनि उनले आफूसँग गरेका माग पूरा गर्न सरकारलाई पटकपटक अल्टिमेटम दिइरहेका छन्। तर सरकारले कुनै चासो नदिएपछि उनी फेरि जुम्लामै अनशन बस्ने तयारीमा छन्। यता जिल्ला प्रशासन कार्यालय जुम्लाले भने निषेधाज्ञाका समयमा अनशन बस्न खोजेकाले रोक्नुपरेको जनाएको छ। कर्णाली स्वास्थ्य विज्ञान प्रतिष्ठानमा एमबीबीएस लगायत कार्यक्रम सञ्चालन र स्नातकोत्तर तहको अनुमति, गेटा मेडिकल कलेज र राप्ती स्वास्थ्य विज्ञान प्रतिष्ठानमा पठनपाठन थाल्ने लगायत डा केसीका माग हुन्। प्रदेश नम्बर दुई र गण्डकी प्रदेश तथा डोटी वा डडेलधुरा, उदयपुर र इलाम वा पाँचथरमा सरकारी मेडिकल कलेज खोल्ने प्रक्रिया थाल्न पनि उनले माग राख्दै आएका छन्। चिकित्साशास्त्र अध्ययन संस्थानमा वरिष्ठता मिचेर भएको नियुक्ति सच्याउँदै वरिष्ठताका आधारमा नियुक्ति गर्न, विश्वविद्यालय, काउन्सिल र प्रतिष्ठानमा पदाधिकारी नियुक्तिका लागि पदाधिकारी मापदण्ड निर्धारण समितिले दिएको सुझावअनुरूप गर्ने लगायत माग पनि उनले राखेका छन्।"
उपत्यकामा ४१५ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप ४१५ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा थप ४१५जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। सोमबार २२४ जना र मंगलबार २३२ र बुधबार ३०१ र बिहीबार ३७७ जनामा कोरोना संक्रमण पुष्टि भएको थियो। एकैदिन काठमाडौंका ३५० जना, भक्तपुरका ५४ जना र ललितपुरका ११ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा ९२७ जनामा कोरोना भाइरस (कोभिड१९) संक्रमण पुष्टि भएको छ। योसहित संक्रमितको संख्या ३६ हजार ४५६ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। शुक्रबार संक्रमित हुनेमा ३३४ महिला र ५९३ पुरुष छन्। बिहीबार मात्र ११ सय ११ जनामा कोरोना देखिएको थियो। मन्त्रालयका अनुसार १६ हजार १९ जना सक्रिय संक्रमित छन्। संस्थागत आइसोलेसनमा ९ हजार ५७३ जना छन् भने आइसोलेसनमा बस्नेको संख्या होम ६ हजार ४४६ पुगेको छ। क्वारेन्टाइनमा ८ हजार ९३९ रहेका छन्। २४ घन्टामा १० हजार २२९ जनाको पीसीआर परीक्षण भएको छ। पछिल्लो २४ घण्टामा १९९ जना कोरोना जितेर डिस्चार्ज भएका छन्। यो सहित २० हजार २४१ जना निको भएर घर फर्किएका छन्।"
सालो अपहरण गरेर १० लाख फिरौती माग्ने भिनाजु पक्राउ,"नेपालगन्ज : आफ्नै सहोदर सालो अपहरण गरेर १० लाख रुपैयाँ फिरौती माग्ने एक जनालाई बाँके प्रहरीले पक्राउ गरेको छ भने अपहरणको ३ दिनपछि बालकको सकुशल उद्दार गरेको छ। जिल्ला प्रहरी कार्यालय बाँकेका प्रमुख एसपी ओमबहादुर रानाका अनुसार बाँके जिल्ला खजुरा गाउँपालिका ५ रजनवा गाउँका १३ वर्षका बालक इसहाक जाकिर भन्ने इन्तजार खाँलाई उनका भिनाजु नेपालगन्ज उपमहानगरपालिका १६ जयसपुरका २७ वर्षका कल्लु भन्ने कलिम खाँले ९ भदौमा अपहरण गरेका थिए। खजुरा५ को रजनवा गाउँमा मोहर्रमको रमाइलो हेर्न गएको बेला बालकलाई अपहरण गरी जयसपुरस्थित आफ्नै घरमा बन्धक बनाएर फिरौती मागेको एसपी रानाले प्रष्ट पारे। बालकलाई बन्धक बनाएर हिन्दी भाषा प्रयोग गरी पीडितकोे परिवारसँग १० लाख रुपैयाँ फिरौती मागेको खबर पाएपछि हामीले खजुरा गाउँपालिकाको धनौलीबाट अभियुक्तलाई पक्राउ गर्न सफल भयौं। ११ भदौमा जानकी गाउँपालिका५ बुढिया गाउँमा पीडित बालकको फुपुको घरमा लगेर छोडेको अवस्थामा फेला पारेर उद्दार गर्यौं। प्रहरीले अभियुक्त खाँबाट अपहरण गर्न प्रयोग भएको भे ४ प २३४४ नम्बरको सुजुकी कम्पनीको मोटरसाइकल एउटा र फिरौती माग्न प्रयोग भएको मोबाइल एक थान बरामद गरेको जनाएको छ। पीडित बालकको परिवारले १० भदौमा जग्गा किन्नका लागि ४ लाख ८५ हजार रुपैयाँ जम्मा गरेको थाहा पाएपछि पैंसाकै लागि अपहरण गरेको देखिन्छ, एसपी रानाले भने, बालक अपहरणका २४ घण्टापछि मात्र प्रहरीमा खबर आयो। प्रहरीले खोजतलास जारी राखेको थाहा पाएपछि बालकलाई फुपुको घरमा लगेर छोडेको प्रहरीले जनाएको छ।"
प्रदेश १ मा ७४ संक्रमित थपिए : विराटनगरमा साउन यताकै कम संक्रमित,"विराटनगर : प्रदेश १ मा शुक्रबार कोरोना भाइरस (कोभिड१९) ७४ संक्रमित थपिएका छन्। विराटनगरमा भने साउन महिनायताकै सबैभन्दा कममा संक्रमण पुष्टि भएको छ। एक हजार तीन सय २७ जनाको पीसीआर परीक्षण गर्दा २१ महिला र ५३ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ। एक हजार दुई सय ५३ जनाको रिपोर्ट नेगेटिभ आएको छ। प्रदेशमा सबैभन्दा बढी कोरोनाबाट प्रभावित बनेको विराटनगर महानगरपालिकामा साउनयताकै कम संक्रमित भेटिएका छन्। प्रदेशको राजधानी र मोरङको सदरमुकामसमेत रहेको विराटनगरमा शुक्रबार दुई महिला र पाँच पुरुष गरेर सात जनामा मात्रै संक्रमण पुष्टि भयो। यसअघि विराटनगरमा दैनिक २५ देखि ९६ जनासम्म संक्रमित भेटिने गरेका थिए। विराटनगरमा हालसम्म संक्रमितको संख्या नौ सय ४५ पुगेको महानगरले जनाएको छ। शुक्रबार नयाँ थपिएका संक्रमितमा सबैभन्दा बढी सुनसरीका ४१ छन्। मोरङ र झापामा १४१४, संखुवासभामा दुई, पाँचथरमा एक र प्रदेश १ बाहिरका दुई रहेको जानकारी मन्त्रालयले दिएको छ। मन्त्रालयका अनुसार सुनसरीको इनरुवामा छ महिला, १४ पुरुष, धरानमा पाँच महिला, चार पुरुष, इटहरीमा पाँच पुरुष, देवानगञ्जमा दुई महिला, दुई पुरुष र कोशी गाउँपालिकामा तीन पुरुषको रिपोर्ट पोजेटिभ आएको छ। विराटनगरबाहेक मोरङको, लेटाङमा एक महिला, एक पुरुष, सुन्दरहरैँचा र रंगेलीमा दुईदुई जना पुरुषमा संक्रमण पुष्टि भएको छ। झापाको कमलगाउँपालिकामा दुई महिला, सात पुरुष, मेचीनगरमा तीन पुरुष, हल्दीबारीमा एक पुरुष, शिवसताक्षीमा एक महिलामा कोरोना देखिएको छ। संखुवासभाको पाँचखपनमा एक पुरुष, खाँदबारीमा एक महिला, पाँचथरको फाल्गुनन्दमा एक पुरुष र प्रदेश १ बाहिरका एक महिला र एक पुरुषको रिपोर्ट पोजिटिभ आएको मन्त्रालयले जनाएको छ। प्रदेश १ मा कोरोना संक्रमितको संख्या हालसम्म तीन हजार एक सय चार पुगेको छ। मन्त्रालयका अनुसार हालसम्म ८५ हजार दुई सय दुई जनाको पीसीआर परीक्षण भएकोमा ८५ हजार ९८ जनाको रिपोर्ट नेगेटिभ आएको छ। प्रदेश १ मा थप तीन जना कोरोना संक्रमितको मृत्यु भएको छ। झापाको कमल गाउँपालिकाका एक वृद्ध पुरुष, मोरङको बेलबारीकी एक महिला र सिरहाको लहान घर भई विराटनगरमा बस्दै आएकी एक महिलाको बिहीबार मृत्यु भएको हो। प्रदेश १ मा प्रदेशभित्र र बाहिरका गरेर मृत्यु हुनेको संख्या २८ पुगेको छ। मृत्यु हुनेमध्ये प्रदेश १ स्थायी ठेगाना भएका २० र अन्य आठ जना रहेको जानकारी मन्त्रालयले दिएको छ। प्रदेश १ मा शुक्रबार २० जना उपचारपछि कोरोना जित्दै डिस्चार्ज भएका छन्। कोशी अस्पताल कोभिड१९ उपचार केन्द्र विराटनगरबाट १६, बीपी कोइराला स्वास्थ्य विज्ञान प्रतिष्ठान धरानबाट दुई र विराट शिक्षण अस्पताल आइसोलेसन केन्द्रबाट दुई डिस्चार्ज भएका छन्। प्रदेश १ मा हालसम्म एक हजार पाँच सय १६ जना डिस्चार्ज भइसकेका छन्।"
कोरोनाबाट गोरखामा एक जनाको मृत्यु,गोरखा : गोरखामा एक जना कोरोना संक्रमितको मृत्यु भएको छ। गोरखा नगरपालिका१३ रामशाह टोलका ३८ वर्षका एक पुरुषको मृत्यु भएको नगरपालिकाका मेयर राजनराज पन्तले जानकारी दिए। चितवनको भरतपुर अस्पतालमा उपचाररत उनको शुक्रबार दिउसो मृत्यु भएको उनले बताए। उच्च ज्वारो आएपछि आँबुखैरेनीको छिम्केश्वरी अस्पतालमा उपचारका लागि गएका उनी थप उपचारका लागि भरतपुर अस्पताल गएका थिए। अस्पतालले मंगलबार उनलाई कोरोना संक्रमण पुष्टि गरेको थियो। उनी शहीद लखन गाउँपालिकाको नयाँपुलमा रेष्टुरेण्ट सञ्चाल गर्थे। यो सँगै गोरखामा कोरोनाका कारण मृत्यू हुनेको संख्या दुई पुगेको छ। यसअघि गत असार १९ गते पालुङटार नगरपालिका ७ का ४१ बर्षीय एक पुरुषको पनि कोरोनाका कारण मृत्यू भएको थियो।
वामदेव गौतमको गीत यो बुद्ध भूमी सार्वजनिक (भिडियो),"काठमाडौं : नेपाल कम्युनिस्ट पार्टी (नेकपा) उपाध्यक्ष वामदेव गौतमको गीत यो बुद्ध भूमी सार्वजनिक भएको छ। यसअघि दर्जनौ गीत सार्वजनिक गरेका गौतमले नयाँ गीत बुद्ध भूमी सामाजिक सञ्चालबाट सार्वजनिक भएको हो। गीतमा राष्ट्रभक्ति प्रस्तुत गरिएको छ। सार्वजनिक गीतमा नेपालको प्राकृतिक सुन्दरता, शान्तिका दूत गौतम बुद्ध र नेपाली कला संस्कृतिको बारेमा वर्णन गरिएको छ। गाैतमका शब्दमा शम्भुजित बाँस्कोटाले संगीत भनेका छन् भने एरेन्जमा मनोहर सुनामको मेहनत रहेको छ। गीतका प्रस्तुतकर्ता हरिशदेव गौतम हुन्। गीतमा रोशनराज गुरुङ ,माण्डवी त्रिपाठी र अंजना गुरुङलगायतको स्वर रहेको छ। दीर्घ गुरुङले खिचेको गीतलाई जीवन थापाले सम्पादन गरेका छन्। गीतकार गौतमले आफ्ना ४३ गीतलाई गीति संग्रह प्रकाशनमा समेत ल्याएका छन्। संग्रहमा सार्वजनिक भएका र सार्वजनिक हुन बाँकी सबै गीत समावेश गरिएको छ। लोकतन्त्र आएपछि नयाँ राष्ट्रिय गीतको खोजी भएपछि गौतमले गीत लेख्न थालेका हुन्। उक्त समयमा गौतमले प्राण प्यारो देश नेपाल बोलको गीत सिर्जना गरेका थिए। उक्त गीत छनोट भने भएको थिएन्। विद्यालयस्तरदेखिनै गीत संगीत र कवितामा रुची राखेको बताउने गौतमले जीवनको उत्तरार्धमा आफ्नो चाहना पुरा भएको बताएका छन्। छन्द कविता र गीति लेखन मेरो जीवनको प्रारम्भकालीन रुचीका विषय थिए, गौतम भन्छन्, विद्यालय जीवनदेखि नै म कविता प्रेमी हुँ।"
"कसेनीमा 'ग्याङ फाइट' : एकको मृत्यु, चार घाइते","विराटनगर : मोरङको बेलबारी नगरपालिका५ कसेनीस्थित लोहन्द्र पुलमा शुक्रबार दिउँसो भएको ग्याङ फाइट मा एक जनाको मृत्यु भएको छ। घटनामा चार जना घाइते भएका छन्। ग्याङ फाइटमा परेर ४० वर्षीय चन्द्रकुमार राईको मृत्यु भएको मोरङ प्रहरीका प्रवक्ता डीएसपी मानबहादुर राईले बताए। उनका अनुसार घटनामा घाइते भएका राईको उपचारका क्रममा मोरङको बूढीगंगास्थित विराट शिक्षण अस्पतालमा दिउँसो ३ बजे मृत्यु भएको हो। डीएसपी राईका अनुसार स्थानीय ३२ वर्षीय जितेन चौधरी, २५ वर्षीय दिनेश श्रेष्ठ, ३२ वर्षीय सन्तोष मगर र विक्रम राईको समूह र ४० वर्षीय चन्द्रकुमार राई, ४२ वर्षीय सईकुमार राई, ३२ को समुन्द्र राई र १६ को गौरव राईको समूहबीच झडप भएको हो। झडप गर्ने दुवै पक्ष एकआपसका छिमेकी हुन्। सुरुमा चौधरीको समूहले खुकुरी र बन्चरोलगायतका हतियारले प्रहार गरेपछि दोहोरो झडप भएको प्रहरीले जनाएको छ। मादक पदार्थ सेवन गरेका दुई पक्षबीच बिहीबार बेलुकैदेखि सामान्य विवाद रहेको र त्यही विवाद शुक्रबार दिउँसो १ बजे झडपमा परिणत भएको डीएसपी राईले बताए। अघिल्लो दिनको रिसईबीका कारण भएको ग्याङ फाइटमा एक जनाले ज्यान गुमाएको प्रहरीको भनाइ छ। उनीहरुबीचमा बिहीबार के विषयमा विवाद भएको थियो भन्ने खुल्न बाँकी रहेको राईले बताए। डीएसपी राई आफै अहिले प्रहरीको विशेष टोली लिएर घटनास्थलमा पुगेका छन्। घटनामा परेर सईकुमार, समुन्द्र र गौरव गम्भीर घाइते भएका छन्। उनीहरुको विराटमै उपचार भइरहेको जानकारी डीएसपी राईले दिए। अर्को समूहका पनि चौधरी घाइते भएका छन्। सामान्य अवस्थाका उनको बेलबारीस्थित नोबेल अस्पतालमा उपचार भइरहेको प्रहरीले जनाएको छ। घटनामा संलग्न दिनेश श्रेष्ठ, सन्तोष मगर र विक्रम राई फरार रहेकाले खोजी भइरहेको डीएसपी राईको भनाइ छ।"
"भक्तपुरमा मृत्युपछि कोरोना पुष्टि, मृतकको संख्या ५ पुग्यो",भक्तपुर : भक्तपुरमा शुक्रबार पुनः एकजनामा मृत्युपछि कोरोना भाइरस संक्रमण पुष्टि भएको छ। भक्तपुर नगरपालिका ३ मंगलाछें निवासी ८२ वर्षीय वृद्धको मृत्युपछि कोरोना भाइरस संक्रमण पुष्टि भएको हो। निमोनिया भएका उनलाई उपचारको लागि बिहीबार भक्तपुर अस्पताल लगिएको थियो। उपचारकै क्रममा बिहीबार उनको मृत्यु भएको भक्तपुर अस्पतालकी मेडिकल सुपरिटेन्डेन्ट डा सुमित्रा गौतमले जानकारी दिइन्। मृत्युपछि गरिएको कोरोना भाइरस परीक्षणको शुक्रबार आएको रिपोर्टमा पोजिटिभ आएको उनले बताइन्। मृतक वृद्धको कोरोना रिपोर्ट पोजेटिभ आएसँगै उनको सम्पर्कमा आएका चिकित्सकसहित ६ जनालाई क्वारेन्टाइनमा राखिएको मेसु डा गौतमले जानकारी दिइन्। उनका अनुसार उनीहरुको कोरोना परीक्षणको लागि स्वाबसमेत संकलन गरिएको छ। यससँगै भक्तपुरमा कोरोना भाइरस संक्रमणको कारण मृत्यु हुनको संख्या ५ पुगेको छ। यसअघि शुक्रबार नै मध्यपुर थिमि नपा ३ गट्ठाघर निवासी ६४ वर्षीया महिलामा पनि मृत्युपछि कोरोना भाइरस संक्रमण पुष्टि भएको थियो। घरमै बेहोस भएपछि तत्काल उपचारको लागि मध्यपुर थिमि नपा ३ गट्ठाघरस्थित नागरिक अस्पताल लगिएकोमा उनको बाटैमा मृत्यु भएको थियो। अस्पतालमा ल्याइपुयाइँदा नै मृत्यु भएकाले शंका लागी परीक्षण गराउँदा कोरोना भाइरस संक्रमण पुष्टि भएको अस्पतालका नायब मेडिकल निर्देशक डाअशोक राईले जानकारी दिए। यसअघि सूर्यविनायक नपाका दुई महिला र एक पुरुष गरी ३ जनाको कोरोना भाइरस संक्रमणका कारण मृत्यु भइसकेको छ। सूर्यविनायक नपा १ की ६१ वर्षीया महिलाको उपचारको क्रममा पाटन अस्पतालमा मृत्यु भएको थियो। सूर्यविनायक नपा ८ का ७३ वर्षीय संक्रमित पुरुषको काठमाडौंको मेडिकेयर अस्पतालमा र ५३ वर्षीया महिलाको काभ्रेको धुलिखेल अस्पतालमा उपचारकै क्रममा मृत्यु भएको थियो। शुक्रबारसम्म भक्तपुरमा कोरोना भाइरस संक्रमितको संख्या ४ सय २९ पुगेको छ। त्यस्तै बिहीबारसम्म ७२ जना कोरोना भाइरस संक्रमणलाई जितेर डिस्चार्ज भएको स्वास्थ्य कार्यालय भक्तपुरले जनाएको छ। बिहीबार भक्तपुर अस्पतालबाट चारजना र खरिपाटीस्थित आइसोलेसन सेन्टरबाट ८ जना गरी १२ जना डिस्चार्ज भएका थिए।
देशभर ७१ पत्रकारमा कोरोना सङ्क्रमण,"काठमाडौं : नेपालमा शुक्रबारसम्म ७१ जना पत्रकारमा कोरोना सङ्क्रमण पुष्टि भएको छ। सुदूरपश्चिमबाहेक बाँकी ६ प्रदेशका ७१ जना पत्रकारमा कोरोना सङ्क्रमण पुष्टि भएको नेपाल पत्रकार महासङ्घले जनाएको छ। प्रदेश नं १ मा १३ जना पत्रकार कोरोना सङ्क्रमित भएका छन्। तीमध्ये मोरङका १२ र उदयपुरका एक जना रहेका छन्। त्यस्तै प्रदेश नं २ मा २७ जना पत्रकार सङ्क्रमित भएका छन्। तीमध्ये पर्साका १३, बाराका चार, धनुषाका दुई, सप्तरीका तीन, सर्लाहीका तीन, महोत्तरीका एक र रौतहटका एक जना रहेका छन्। बागमती प्रदेशमा ११ जना पत्रकार सङ्क्रमित भएका छन्। तीमध्ये काठमाडौँका ९ र ललितपुरका दुई जना रहेका छन्। यसैगरी गण्डकी प्रदेशमा आठजना पत्रकार सङ्क्रमित भएका छन्। तीमध्ये कास्कीका एक र नवलपुरका सात जना रहेका छन्। प्रदेश नं ५ मा ११ जना पत्रकार सङ्क्रमति भएका छन्। तीमध्ये बाँकेका दुई, बर्दियाका एक, कपिलवस्तुका छ र रुपन्देहीका दुई जना रहेका छन्। त्यस्तै कर्णाली प्रदेशको दैलेखमा एकजना पत्रकार सङ्क्रमित भएको महासङ्घका महासचिव रमेश विष्टले जानकारी दिए। उनले सङ्क्रमितमध्ये केही निको भइसकेका छन् भने केही उपचाररत अवस्थामा रहेको जानकारी दिए। कार्यस्थलमा गई खटिने पत्रकार, फोटो पत्रकार सङ्क्रमणको उच्च जोखिममा रहेका छन्। महासङ्घले सङ्क्रमणको उच्च जोखिमका बीच फिल्डमा खटिने सञ्चारकर्मीहरुको निःशुल्क पिसीआर परीक्षणको व्यवस्थाका साथै उपचाररत सबै पत्रकारहरुको उपचारको सहज व्यवस्था गर्न सरकारसँग माग गरेको उनको भनाइ छ। महासङ्घले महामारीको विषम परिस्थितिमा आफ्नो पेशागत धर्म निर्वाहका क्रममा संवेदनशील भई पूर्वसतर्कताका सम्पूर्ण स्वास्थ्य सुरक्षाका उपायहरु अवलम्बन गर्दै स्वास्थ्य सुरक्षालाई उच्च प्राथमिकतामा राखेर मात्रै काम गर्न समेत अपील गरेको छ। रासस"
"कागेश्वरी मनोहराका स्वास्थ्यकर्मीमा कोरोना पुष्टि, डाँछी स्वास्थ्य चौकी सिल",काठमाडौं : कागेश्वरी मनोहरा नगरपालिकामा एक स्वास्थ्यकर्मीमा कोरोना भाइरस (कोभिड१९) संक्रमण पुष्टि भएको छ। नगरपालिका ५ स्थित डाँछी स्वास्थ्य चौकी थलीमा कार्यरत स्वास्थ्यकर्मीमा कोरोना देखिएपछि स्वास्थ्य चौकी सिल गरिएको छ। यस्तै नगरपालिकाका अर्का एकजना कर्मचारीमा पनि कोरोना संक्रमण देखिएको छ। शुक्रबार संक्रमित हुनेमा एक महिला र एक पुरुष हुन्। हाल कोरोना देखिएका कर्मचारी नगर अस्पतालमा र अन्य कर्मचारीहरु होम आइसोलेसनमा रहेको नगरपालिकाले जनाएको छ। स्वास्थ्यकर्मीको पीसीआर परीक्षण गर्दा रिपोर्ट पोजिटिभ देखिएपछि स्वास्थ्य चौकी सिल गरिएको नगर प्रवक्ता राजाराम पुडासैनीले जानकारी दिए। स्वास्थ्य चौकीबाट हुँदै आएको बर्थिङ सम्बन्धि सेवा आलापोट स्वास्थ्य चौकीबाट दिने र अन्य सेवा वडा न ४ मा रहेको सहरी स्वास्थ्य केन्द्रबाट हुने समेत उनले बताए। डिस इन्फेक्सन गरेपछि स्वास्थ्य चौकी पुन: संचालनमा ल्याइने नगरपालिका स्वास्थ्य शाखाकी फोकल पर्सन लक्ष्मी कोइरालाले जानकारी दिइन्। उनले अब जगेडामा कर्मचारी राखेर स्वास्थ्य चौकीबाट दिँदै आएको सेवा प्रवाहा गर्ने बताइन्। नगरपालिकामा शुक्रबार थपिएका २ जनासहित संक्रमितको संख्या १०५ पुगेको छ। कागेश्वरमा समुदायस्तरमा कोरोना देखिएको छ। ७ र ९ नम्बर वडामा सबैभन्दा बढी कोरोना संक्रमण देखिएको छ।
थप तीन अस्पताल कोभिड अस्पतालमा सूचिकृत,"काठमाडौं : स्वास्थ्य तथा जनसंख्या मन्त्रालय थप तीन अस्पताल कोभिड १९ अस्पतालमा सूचिकृत गरेको छ। वीरगन्जको नेसनल मेडिकेल कलेज टिचिङ अस्पतल, काठमाडौंको कान्तिपुर अस्पताल र जनमैत्री अस्पताल कोभिड १९ अस्पतालमा सुचिकृत गरेको स्वास्थ्य तथा जनसंख्या मन्त्रालयले जनाएको छ। यस्तै स्वास्थ्य तथा जनसंख्या मन्त्रालयले केन्द्रीय अस्पतालमा १ हजार बेड थप गरेको छ। प्रदेश अस्पतालमा १ हजार ९ सय ७५ बेड र स्थानीय पालिकामा २ सय ४५ बेड थप गरेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। पछिल्लो २४ घण्टामा ९२७ जनामा कोरोना भाइरस (कोभिड१९) संक्रमण पुष्टि भएको छ। शुक्रबार संक्रमित हुनेमा ३३४ महिला र ५९३ पुरुष छन्। योसँगै नेपालमा कुल संक्रमितको संख्या ३६ हजार ४५६ पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार १० हजार २२९ जनाको पीसीआर परीक्षण गएको छ। मन्त्रालयका अनुसार २४ घण्टामा १६९ जना डिस्चार्ज भएका छन्। योसँगै कोरोना जित्नेको संख्या २० हजार २४२ पुगेको छ। नेपालमा पीसीआर परीक्षणको कुल संख्या ६ लाख ५८ हजार ११० पुगेको छ। अहिले क्वारेन्टाइनमा ८ हजार ९४९ जना रहेका छन्। २४ घण्टामा नेपालमा कोरोना संक्रमणबाट १२ जनाको ज्यान गएको छ । योसँगै कोरोनाले मृत्यु हुनेको संख्या १९५ पुगेको मन्त्रालयले जनाएको छ ।"
"काभ्रेमा थप २९ जनामा कोरोना पुष्टि, संक्रमितको संख्या २ सय २२ पुग्यो","काभ्रे : शुक्रबार थप २९ जनामा कोरोना देखिएको छ । बनेपामा रहेको स्पाइनल इन्जुरी अस्पतालमा कार्यरत २० जना पुरुष र ७ जना महिलामा कोरोना देखिएको हो । त्यसैगरी बनेपामै रहेको शीरमेमोरियल अस्पतालमा एक पुरुष र भुम्लु गाउँपालिका बस्ने एक पुरुषमा कोरोना देखिएको जिल्ला स्वास्थ्य कार्यालयले जनाएको छ । जिल्लामा शुक्रबार थप २९ जनामा कोरोना देखिएसँगै कोरोना संक्रमितको संख्या २ सय २२ पुगेको छ । कोरोना संक्रमणकै कारण जिल्लामा दुईजनाको मृत्यु भएको थियो । कोरोना संक्रमण देखिएका व्यक्तिहरु प्रायजो होम आइसोलेसनमै रहेको जिल्ला स्वास्थ्य कार्यालयले जनाएको छ । जिल्लामा संक्रमितमध्ये ८१ जना व्यक्तिहरु उपचारपछि घर फर्किसकेका छन् । अन्य संक्रमितको विभिन्न अस्पतालको आईसोलेसन र केही होम आइसोलेसनमा रहेको जिल्ला स्वास्थ्य कार्यालयल प्रमुख डा नरेन्द्र कुमार झाले जानकारी दिए । काभ्रेमा जनप्रतिनिधि, प्रहरी, स्वास्थ्यकर्मी, वकिल, पत्रकार र समुदायमा कोरोना देखिएको छ ।"
सबै स्थानीय तहमा अस्पताल बन्ने : उपकरण खरिदका लागि ६४ करोड निकासा,"काठमाडौं : सबै स्थानीय तहमा अस्पताल बन्ने भएका छन्। शुक्रबार स्वास्थ्य तथा जनसंख्या मन्त्रालयले सबै स्थानीय तहमा अस्पताल सेवा प्रारम्भ गर्ने निर्णय गरेको हो। स्वास्थ्यमन्त्री भानुभक्त ढकालका अनुसार अस्पताल नभएका ६४९ तहमा पाँच शैय्याको अस्पताल तत्काल सुरु हुनेछ। मन्त्रालयले तत्काल अस्पताल सञ्चालन गर्न आवश्यक पर्ने औजार र उपकारण खरिदका लागि शुत्रबार मात्र ६४ करोड निकासा गरेको छ। यसरी सञ्चालन हुने अस्पतालमा तत्काल कम्तिमा एक एमबीबीएस चिकित्सक, दुई नर्स र अन्य स्वास्थ्यकर्मी रहनेछन्। चिकित्सक, नर्स र स्वास्थ्यकर्मीको व्यवस्थापन स्थानीय तहले गर्नेछ। मन्त्रालयले अस्पताल कहाँ सञ्चालन गर्ने भन्ने निर्णय गर्ने अधिकारसमेत स्थानीय तहलाई नै दिएको छ। त्यसैगरी सरकारले निजी अस्पताललाई कोभिड१९ अस्पतालको रुपमा व्यवस्थापर्ने गर्ने नीतिगत निर्णयसमेत गरेको छ। निजी तथा सामुदायिक अस्पताललाई कोभिड अस्पतालको रूपमा व्यवस्थापन गर्ने गरी स्वास्थ्य तथा जनसंख्या मन्त्री भानुभक्त ढकालले नीतिगत निर्णय गर्नुभएको छ, स्वास्थ्यमन्त्री ढकालका प्रेस संयोजक माधव तिवारीले भने।"
"पोखरामा निषेधाज्ञा सकियो, सवारीमा जोरबिजोर प्रणाली","पोखरा : कास्की जिल्लाभर १२ भदौ शुक्रबारसम्मलाई लागू गरिएको निषेधाज्ञा नलम्बिने भएको छ । तर कास्की प्रशासनले सवारी साधनमा जोरबिजोर प्रणाली लागू गर्ने भएको छ । २० गतेसम्मका लागि भनेर प्रशासनले शुक्रबार सूचना जारी गरेको छ । जसमा जोरबिजोर प्रणाली लागू गर्ने उल्लेख छ । पोखरा महानगरपालिकाको आग्रहमा जिल्ला प्रशासनले भदौ ३ गतेदेखि जिल्लाभर निषेधाज्ञा जारी गरेको थियो । पहिलोपटक ७ गतेसम्मलाई लागु भएको निषेधाज्ञा १२ गतेसम्मलाई थपिएको थियो । निषेधाज्ञा सकिने दिन प्रशासनले अर्को आदेश जारी गरेको हो । यात्रुबाहक सार्वजनिक सवारी साधनहरु (बस, माइक्रोबस) सञ्चालन नगर्न प्रशासनले आदेश गरेको छ । ट्याक्सी र निजी गाडी भने जोर गते जोर नम्बरका र बिजोर गते बिजोर नम्बरका मात्रै चलाउन भनेको छ । 'ती साधनहरु बिहान ६:०० बजे देखि साँझ ८: ०० बजेसम्म सञ्चालन गर्न सकिने, 'प्रशासनको आदेशमा भनिएको छ । जिल्ला संकट व्यवस्थापन समितिको शुक्रबार बसेको बैठकपछि प्रमुख जिल्ला अधिकारी (सीडीओ) ज्ञानप्रसाद ढकालले यो आदेश जारी गरेका हुन् । जारी आदेशमा मानिसहरु भेला हुन, भीडभाड गर्न, सभा जुलुस गर्न, जात्रा, महोत्सव गर्न तथा सबै धर्म, संस्कृति, प्रचलन सम्बद्ध सामाजिक तथा सांस्कृतिक कार्यक्रमहरु तथा क्रियाकलापहरु आयोजना गर्न तथा सहभागी हुन प्रतिबन्ध लगाइएको छ । विश्वविद्यालय, क्याम्पस, विद्यालयलगायत सबै प्रकारका शैक्षिक संस्था, तालिम तथा प्रशिक्षण केन्द्रहरु, सिनेमा हल, पार्टी प्यालेस, फनपार्क, रंगाशाला, फुटसल, खेलकुद स्थल, जिमखाना फिटनेस सेन्टर, स्पा, स्विमिङ पुल, ब्युटी पार्लर, सैलुन लगायत सेवा तथा स्थलहरु नखोल्न पनि आदेशमा भनिएको छ । सरकारी तथा गैरसरकारी कार्यालयहरु एवं बैंक तथा वित्तीय संस्था तथा सहकारीहरु सञ्चालन गर्न सकिने सूचनामा उल्लेख छ । तर सामाजिक दुरी कायम गरी भिडभाड नहुने गरी सञ्चालन गर्नुपर्ने भनिएको छ । कामदार तथा सेवाप्रवाहलाई सुरक्षित बनाई सबै प्रकारका निर्माण कार्य तथा उद्योगहरु सञ्चालन गर्न सकिने, आदेशमा भनिएको छ । होटल तथा रेस्टुरेन्टहरु सञ्चालनको हकमा टेक अवे सेवा मात्र साँझ ७ः०० बजेसम्म सञ्चालन गर्न सकिने भएको छ । प्रशासनले अत्यावश्यक कामका लागि घर बाहिर निस्कँदा अनिवार्य रुपमा मास्कको प्रयोग गर्न, दुई मिटरको भौतिक दुरी कायम गर्न, पटकपटक साबुन पानीले हात धुन तथा स्यानिटाइजरको प्रयोग गर्न पनि भनेको छ । 'उल्लेखित प्रावधानहरुको अवज्ञा गरी सेवा तथा कार्य सञ्चालन गरे गराइएको पाइए कारबाही हुने व्यहोरा समेत सूचित गरिन्छ,' आदेशमा भनिएको छ ।"
कोरोनाबाट गोरखामा एकजनाको मृत्यु,गोरखा : गोरखामा एकजना कोरोना संक्रमितको मृत्यु भएको छ । गोरखा नगरपालिका १३ रामशाह टोलका ३८ वर्षीय एक पुरुषको मृत्यु भएको नगरपालिकाका मेयर राजनराज पन्तले जानकारी दिए । चितवनको भरतपुर अस्पतालमा उपचाररत उनको शुक्रबार दिउँसो मृत्यु भएको उनले बताए । उच्च ज्वारो आएपछि आँबुखैरेनीको छिम्केश्वरी अस्पतालमा उपचारका लागि गएका उनी थप उपचारका लागि भरतपुर अस्पताल गएका थिए । अस्पतालले मंगलबार उनलाई कोरोना संक्रमण पुष्टि गरेको थियो । उनी रेष्टुरेन्ट सञ्चालक हुन्।
'मन्त्रालयले पठाएको पीपीई सीडीओले नै दिएनन्',"परासी : पश्चिम नवलपरासीका एम्बुलेन्स चालकका लागि पठाएको पीपीइ सीडीओले नदिएको गुनासो चालकले गरेका छन् । संयुक्त एम्बुलेन्स चालक संघको आग्रहमा प्रदेश ५ को सामाजिक विकास मन्त्रालयले प्रदेशका १२ वटै जिल्लामा रहेका एम्बुलेन्स चालकलाई पीपीइ सेट र गम्बुटलगायतका स्वास्थ्य सामग्री उपलब्ध गराएको थियो । मन्त्रालयले सबै जिल्लाका चालकका लागि पीपीइ पठाएको जनाए पनि चालकहरुले भने नपाएको गुनासो गरेका हुन् । लकडाउन सुरु भएपछिको बैशाखको पहिलो सातामा प्रदेशका सबै जिल्ला प्रशासन कार्यालय मार्फत् चालकहरुका लागि उक्त सामग्री पठाइएको मन्त्रालयले जनाएको छ । 'मुख्यमन्त्रीज्यूको कार्यकक्षमा बैठक बसेर सबै जिल्लामा पीपीइ पठाउने निर्णय भएअनुसार नवलपरासी जिल्ला प्रशासनमा पनि सोही समयमा पठाइ सकिएको हो । कसरी चालकहरुले पाएनन् उतै बुझ्नु पर्ला मन्त्रालयका प्रदेश स्वास्थ्य आपूर्ति व्यवस्थापन केन्द्रका निर्देशक दिनेश चापागाईले अन्नपूर्णसँग भने । संयुक्त एम्बुलेन्स चालक संघ नेपालका केन्द्रीय महासचिव मुक्ति काफ्लेले मन्त्रालयमा भएको बैठकमा हरेक जिल्लामा २० वटा पीपीइ पठाउने निर्णय भएपनि जिल्लाका चालकहरुले भने ८ देखि १० भन्दा बढी नपाएको बताए । हरेक जिल्ला प्रशासन कार्यालयमा कम्तीमा १५ वटा पीपीई नघट्ने गरी पठाइएको निर्देशक चापागाईले बताए । 'पठाउन १५ वटा भन्दा कम पठाइएको छैन तर जिल्लाले अरु कसैलाई दिएर घटेको हुन सक्ला,' चापागाईले भने । प्रशासनमा पठाइएको पीपीई माग्न जाँदा तत्कालीन सीडीओले आलटाल गरेर नदिएको संयुक्त एम्बुलेन्स चालक संघ नवलपरासीका जिल्ला अध्यक्ष कृष्ण सहानीले बताए । 'पीपीई पठाउँदा तत्कालीन सीडीओ बासुदेव दाहाल थिए, 'तत्कालीन सीडीओ साहेब दाहालहसँग मन्त्रालयले पठाएको पीपीई पटकपटक माग्न गयौं । २४ दिनमा दिन्छु भन्दै आलटाल गर्दै दिनु भएन । त्यसपछि माग्नै छाड्यौं,'सहानीले भने । सुनवल नगरपालिकाले स्थानीयस्तरमा उत्पादन गरेका केही सेट पीपीई बाहेक सरकारबाट अहिलेसम्म सामान्य मास्क र पञ्जा समेत नपाएको अवस्थामा मन्त्रालयले पठाएको पीपीई समेत पाउन नसकिएको सहानीले गुनासो गरे । प्रमुख जिल्ला अधिकारी सागरमणि पाठकले आफू सरुवा भइ आउनुभन्दा पहिलाको कुरा भएको बताए ।'म आउनुभन्दा पहिलेको कुरा रहेछ । कार्यालयमा बुझ्दा उक्त पीपीई आएको भन्ने कतै पाइएन । कस्ले बुझ्यो ? खोजी गरौला, 'उनले भने ।"
पहिरोसँगै उजाडियो रुप्सेको सौन्दर्य,"बेनी : म्याग्दीको अन्नपूर्ण गाउँपालिका३ मा रहेको प्रसिद्ध पर्यटकीयस्थल रुप्से उजाडिएको छ। रुप्सेखोलामा गत महिना आएको बाढीले सुन्दर झरनालाई उजाड बनाएको हो । पर्यटन विकासका लागि निर्माण भएका भौतिक संरचना क्षत विक्षत भएको छ । अग्लो पहाडबाट छङछङ झर्ने रुप्से झरनाको वरपर बाढी र पहिरोले छियाछिया बनाएको छ । रुप्सेको प्राकृतिक सौन्दर्य बाढीले खोसेको छ । बाढी पछि झरनामा धमिलो पानी खसेको छ । सफा पानी आउँदा सुन्दर देखिने रुप्सेको संरचना फेरिएको छ । मनमोहक रुप्सेलाई बाढीले बिरक्त बनाएको स्थानीयबासी रिता बरुवालले बताइन् । झरना परिसरको मन्दिर बाढीले बगाएको छ । बेनीजोमसोम सडक अन्तरगत पर्ने रुप्से मुस्ताङ जाने र आउनेहरुका लागि आकर्षक गन्तव्य थियो । दैनिक सयौं मानिसहरु रुप्सेको सौन्दर्यमा रमाउथे । सडक देखि झरनाको माथिल्लो फेदीसम्म पुग्न निर्माण भएको पदमार्ग समेत बगाएको छ । रुप्से परिसरमा बेनीका ब्यवसायी सुवर्ण खत्रीले डेढ वर्षदेखि सञ्चालन गरेको वाटरगड रिसोर्टको नामनिशान छैन् । भ्यू प्वाइन्ट, रुप्से देखि अन्धगल्छी जाने बाटो पनि पहिरोसँगै बगेको छ रुप्सेस्थित निर्माणाधिन र चालु अवस्थाको मोटरेबल पुल बाढीले बगाएको छ । रुप्से क्षेत्रमा करिब तीन सय मिटर सडक पहिरो र बाढीले बगाएको छ । रुप्सेको प्राकृतिक स्वरुप पुरानै अवस्थामा आउन दुई तीन वर्ष लाग्ने वडा सदस्य हस्त पुनले बताए । उनका अनुसार ५० को दशकको सुरुवातमा पनि बाढीले रुप्सेलाई अहिलेको जस्तै कुरुप बनाएको थियो । करिब एक महिनासम्म अवरुद्ध भएको सडक गत हप्तादेखि खोलिएको थियो । रुप्से झरना भन्दा माथिको जंगलमा पहिरो गएका कारण आएको बाढीले तितर, भुरुङ्ग तातोपानी लगायतका तटीय क्षेत्रमा समेत क्षति गरेको छ ।"
खोला तर्न तीन सय !,"कञ्चनपुर : कञ्चनपुरको बेदकोट नगरपालिकाको दैजीमा पर्ने बल्मा नदीमा पुल निर्माणको कार्य समयमै नसकिँदा दक्षिणी क्षेत्रका तीन स्थानीय तहका बासिन्दाले शुल्क तिरेर खोला तर्नुपर्ने अवस्था रहेको छ। बर्खामा खोला बढेपछि दक्षिणी क्षेत्रका बासिन्दा जोखिम मोलेर खोला तर्न बाध्य भएका छन्। पुनर्वास नगरपालिका, बेलौरी नगरपालिका र बेल्डाँडी गाउँपालिकाका बासिन्दा बल्मा नदीमा दैनिकरुपमा आवतजावत गर्दै आएका छन्। दैजीबाट शुक्लाफाँटा राष्ट्रिय निकुञ्ज हुँदै दक्षिणी क्षेत्र जान यो बाटो छोटो दूरीको छ। अहिले यस क्षेत्रमा हुलाकी राजगमार्ग निर्माण भइरहेको छ। बल्मा खोलामा चार वर्षअघि पुल निर्माणका लागि ठेक्का भए पनि अहिलेसम्म निर्माण सकिएको छैन। खोला बढेर तर्न नसकेपछि अहिले सर्वसाधारणले शुल्क तिरी खोला वारपार गर्दै आएका छन्। मानिस, सवारीसाधन र सामान तार्न रु १०० देखि रु ३०० सम्म तिर्नुपर्ने अवस्था छ। बेलडाँडीका स्थानीय बासिन्दा जगत चौधरीले खोला तर्न पनि शुल्क तिर्नुपर्ने बाध्यता अझै हट्न नसकेको बताए। लामो दूरी तय गरेर खोलासम्म पुग्दा बाढीको पानी नघट्दा घर फिर्ता हुनुपर्ने अवस्थासमेत व्यहोरेको अर्का स्थानीय सियाराम रानाले बताए। चार वर्षअघि एमएसकेएस एडभेञ्चर नन्देगडा जेभीले सडक डिभिजन कार्यालयसँग २०७४ पुस २६ गतेभित्र पुल निर्माण सम्पन्न गर्ने सम्झौता गरेको थियो। त्यसपछि दुई वर्ष म्याद थप गरिए पनि पूरा भएको छैन। महेन्द्रनगरबाट दक्षिण क्षेत्र जाने सवारीसाधन पनि बाढीको समयमा किनारमा थन्किएर बस्ने गरेका छन्। ती सवारी पानीको सतह घटेपछि मात्रै गन्तव्यतर्फ जाने गरेका छन्। कूल ९७ मिटर लम्बाइ र ११ मिटर चौडाइको पुल निर्माणका लागि रु छ करोड ८० लाखमा ठेक्का दिइएको छ। बल्मा खोलाले बेदकोट र शुक्लाफाँटा राष्ट्रिय निकुञ्जलाई छुट्याएको छ।"
गुल्मी ल्याइएको पीसीआर मेसिन काठमाडौं लगियो,"गुल्मी : प्राविधिकहरुको व्यस्तता र थप उपकरण जडानका लागि गुल्मी ल्याइएको पीसीआर मेसिन काठमाडौं लगिएको छ । मेसिनका लागि आवश्यक पर्ने थप उपकरण जिल्लामै जडान गर्न सम्भव नदेखिएपछि काठमाडौं लगिएको गुल्मी अस्पतालका प्रमुख डाउत्तम पाच्याले जानकारी दिए । मेसिन केही दिनभित्रै उपकरण जडान सकाएर जिल्ला ल्याइने उनले बताए । 'मेसिन नचलाउने गरी फिर्ता पठाइएको होइन्,'पाच्याले भने, 'अपुग भएका उपकरण जडानका लागि मात्र पठाएका हौँ।' उनले मेसिन जडानका लागि काठमाडौंबाट प्राविधिकहरुको टोली आएपनि थप उपकरण नहुँदा सहज जडानका लागि पठाइएको बताए । केही समय ढिला भएपनि जिल्लामै पीसीआर परीक्षण हुनेमा विश्वस्त रहन उनले जिल्लावासीलाई आग्रह समेत गरे । परराष्ट्र मन्त्री एवं गुल्मी क्षेत्र नम्वर १ का प्रतिनिधिसभा सदस्य प्रदिप ज्ञवालीको पहलमा गत साउन ३ गते पीसीआर मेसिन गुल्मी ल्याइएको थियो । मन्त्री ज्ञवाली नै उपस्थित भएर रेसुंगा नगरपालिकालाई उक्त मेसिन हस्तान्तरण गरेका हुन् । मेसिन संचालनका लागि जिल्लाका सबै स्थानीय तहले आर्थिक सहयोग जुटाउने सहमति भएको छ । रेसुंगा नगरपालिकाका सूचना अधिकारी शंकरप्रसाद गौतमले पीसीआर मेसिन संचालनका लागि भौतिक संरचना निर्माणको काम तीव्ररुपमा अघि बढिरहेको बताए । उपल्लो तम्घासमा रहेको साविकको महिला तथा बालवालिका कार्यालयको भवनलाई आइसोलेसन बनाइएको छ । आइसोलेसनलाई चिदीचौरमा रहेको महेन्द्र मावीमा स्थानान्तरण गरी सोही भवनमा पीसीआर मेसिन राख्ने तयारी भइरहेको समेत गौतमले बताए । पीसीआर मेसिन खरिद बाहेक अन्य उपकरण खरिद गर्न करिब ४० लाख रुपैयाँ खर्च लाग्ने उनको भनाइ छ । जिल्लाबासीको सेवाका लागि ल्याइएको मेसिन संचालन भएरै छाड्ने परराष्ट्रमन्त्री प्रदिप ज्ञवालीका प्रमुख स्वकीय सचिव जंग नेपालीले बताए । 'मेसिन जडान गर्न काठमाडौंबाट प्राविधिकसहितको टोली लिएर गृह जिल्ला आएको थिए,उनले भने, 'जडान गर्ने क्रममा सफ्टवेयरमा समस्या देखिएपछि प्राविधिकको सल्लाहमा काठमाडौं लैजानुपर्ने अवस्था आएको हो ।' केही दिनमै जडानको काम सकेर जिल्लामा मेसिन लैजाने उनले बताए । जिल्लामै पीसीआर परीक्षण भएपछि गुल्मीसहित छिमेकी जिल्ला अर्घाखाँची, बाग्लुङ, प्यूठान र स्याङजाका नागरीक लाभान्वित हुनेछन् । हाल पीसीआर परीक्षणका लागि जिल्लाबाट प्रादेशिक जनस्वास्थ्य प्रयोगशाला भैरहवामा स्वाब पठाउने गरिएको छ ।"
"तीन साता हुँदा पनि भेटिएनन् राजन, परिवार विक्षिप्त","स्याङजा : हराएको तीनसाता बित्न लाग्यो। तर, वालिङ्का १८ वर्षे राजन पौडेलको अवस्था पत्ता लागेको छैन। साथीसँगै खेल्न गएका उनको १९ दिनदेखि वेखबर छन्। वालिङ नगरपालिका१० भकुण्डे निवासी राजनकी आमा कमला पौडेल छोरा वेखबर रहेदेखि अर्धचेतमा छन्। छिनछिनमै उनी मूर्छिन हुन्छिन्। परिवार विक्षिप्त बनेको छ। कयौं दिन भो घरमा चुल्हो बलेको छैन्। वैदेशिक रोजगारीका लागि दुबई पुगेका उनका बुवा ईश्वरी पौडेल पनि अहिले घर फर्केका छन्। वालिङकै आदर्श माध्यमिक बिद्यालयमा कक्षा १२ मा अध्ययरत राजनकी एक दिदी छिन्। राजनको परिवार मात्र होइन, पाइनिजाय टोल नै शोकमा डुबेको छ। प्रहरी प्रशासनले छिटो भन्दा छिटो राजनको खोजी गरी वास्तविकता पत्ता लगाओस् भनेर स्थानीयले माग गरिरहेका छन्। उनीसँगै खेल्न गएका अरु २ जना साथीहरु प्रहरी नियन्त्रणमा छन्। करिब १७ र १८ वर्षका उनीहरु १० दिनदेखि वडा प्रहरी कार्यालय वालिङ्मा छन्। प्रहरीले ज्यान सम्बन्धी मुद्धा दर्ता गरी थपअनुसन्धान अघि बढाएको जनाएको छ। प्रारम्भिक अनुसन्धानबाट राजनसहित उनका ३ जना साथीहरु मिलेर आँधीखोलामा पौडी खेल्न गएको देखएिको प्रहरीले जनाएको छ। साउन २६ गतेदेखि राजनकोे अवस्था अज्ञात छ। राजनले लगाएको कपडा र मोबाइल भीरकोट नगरपालिकाको ओडारेस्थित आँधीखोला किनारमा भेटिएको छ वडा कार्यालय वालिङका प्रमुख हरि पौडेलले भने कपडा भेटिएको ठाउँभन्दा झन्डै एक किलोमिटर पर फुटेको अवस्थामा मोबाइल भेटिएको छ। २७ गते नै परिवारले खोजतलासका लागि माग सहितको निवेदन प्रहरीमा दर्ता गरेको राजनकी आमा कमलाले बताइन्।तत्कालीन वडा कार्यालय प्रमुख एवं प्रहरी निरीक्षक निरञ्जन घिमिरेको सक्रियतामा पोखराबाट ल्याइएको गोताखोरले २ दिनसम्म खोलामा खोजी गरेको थियो। उनको सरुवा भएपछि अहिले सोही ठाउँमा प्रनि हरि पौडेल आएका छन्। उनीसँगै गएका दुवैजना साथीले पर्सीपल्ट मात्रै राजन खोलामा पोडी खेल्न जाँदा हराएको भन्ने सूचना दिएको राजनको परिवारले जनाएको छ। राजनको अवस्थाका बारे जानकारी दिनुपर्ने भन्दै वालिङ्वासीले कार्यालय घेराउ गर्दे नारावाजी गरेका थिए।"
"व्यासमा बजार खोल्ने, यातायात सेवा बन्द","दमौली : व्यास नगरपालिकाले बजार खुलाउने तर साना सवारी नचलाउने निर्णले गरेको छ। नगरपालिकाको विपद् व्यवस्थापन समितिको बैठकले यस्तो निर्णय गरेको हो । यसअघिको निषेधाज्ञाको म्याद शुक्रबार सकिएपछि अब थप गर्ने कि नगर्ने भन्ने विषयमा बैठकमा छलफल भएको थियो । 'छलफलमा सहभागी धेरै व्यापारीले बजार खुलाउन माग गरेपछि जोखिम कम गर्दै खुलाउने सहमति भएको छ, 'छलफलमा सहभागी तनहुँ उद्योग वाणिज्य संघ दमौली बजार एकाई समितिका सभापति राजकुमार श्रेष्ठ राकुले भने । बैठकमा एक साताका लागि बजार बिहान ८ देखि साँझ ६ बजेसम्म खुलाउने निर्णय भएको छ । आसपासका क्षेत्र र बजारभित्रै पनि संक्रमित भेटिने क्रम नघटेकाले अब बजार खुलाउँदा विशेष सावधानी अपनाउने निर्णय गरिएको उनले बताए । 'बजारमा ग्राहकलाई अनिवार्य मास्क लगाएर आए मात्र सामान बिक्री गर्ने अनि आफूले पनि मास्क र स्यानिटाइजरको व्यवस्था गर्ने सहमति भएको छ,' उनले भने । व्यासमा हालसम्म ४१ जनामा संक्रमण देखिएको छ । व्यासमा बस्ने भानु र म्याग्देका अरु दुईजनामा पनि संक्रमण देखिएको थियो । छिमेकका तहबाट संक्रमित बढी आउन थालेकाले बजारको केही तप्काबाट अझ बजार बन्द गराउनुपर्ने माग आए पनि सटर भाडामा बस्ने अधिकांशले भने यसमा बिमति जनाएका थिए ।"
सामान्य बन्दै स्याङजा : संक्रमित निको भएसँगै खाली हुँदै आइसोलेसन कक्ष,"स्याङजा : कोरोना संक्रमणको उच्च जोखिममा रहेको स्याङ्जा अहिले सामान्य बन्दै गएको छ । संक्रमित उपचारपछि निको भएर घर फर्केने क्रम बढेसँगै भरिभराउ आइसोलेसन कक्षहरु खाली भएका छन् । कुनै बेला ६२ जनासम्म आइसोलेसनमा राखेर उपचार गरेको कालिका सामुदायिक अस्पतालमा अहिले कोरोना संक्रमित छैनन् । भीरकोटस्थित सो अस्पतालमा बुधबार साँझदेखि कोरोना संक्रमित बिरामीको संख्या शून्य रहेको भीरकोट नगरप्रमुख छाँयाराम खनालले जानकारी दिए । कोरोना संक्रमित बढ्न थालेपछि जेठको दोश्रो साता कालिका सामुदायिक अस्पतालमा ६० शैयाको आइसोलेसन कक्ष तयार पारिएको हो । गण्डकी प्रदेश सरकार र स्थानीय पालिकाको समन्वयमा आइसोलेसन कक्ष बनाइएको थियो। पहिलो पटक जेठ १६ गते ४ जना संक्रमितको उपचारमा संलग्न अस्पतालले असारको १३ गते ६२ जना संक्रमितको उपचार गरेको जनाएको छ । अस्पतालका कार्यकारी अधिकृत छाँयादत्त रेग्मीले भने, 'पछिल्लो पटक साउन ९ मा अस्पतालमा उपचाररत संक्रमित १० जनाले कोरोना जितेर घर फर्केसँगै अस्पतालमा अहिले संक्रमित कोही छैनन् ।' पछिल्लो पटक घर फर्किनेमा पुतलीबजार १३ का समुदायका ८ जना, प्रहरी एकजना र हरिनासका एक युवा हुन् । ती मध्ये ६ महिला र ४ पुरुष छन् । कोरोना संक्रमित दिनदिनै बढेसँगै कालिका सामुदायिक अस्पतालको आइसोलेसनमा भरिभराउ थियो । आइसोलेसनमा राखिएका संक्रमित १ सय ७१ जनालाई नै निको बनाएर घर फर्काउन पाउनु सुखद क्षण रहेको अधिकृत रेग्मीको भनाइ छ । आजसम्म जिल्लामा ३ सय १० जनामा कोरोना संक्रमण पुष्टि भएको छ । ती मध्ये ३ सय ३ जना निेको भएर घर फर्केका छन् । अब, ५ जना मात्र आइसोलेसनमा छन् । पोखरामा उपचारका क्रममा कोरोनाका कारण २ जनाको मृत्यु भएको छ । पुतलीबजारको करेण्डाँडा स्वास्थ्य चौकीमा ३ जना र वालिङ्मा २ जना संक्रमित उपचाररत रहेको जिल्ला स्वास्थ्य कार्यालय प्रमुख यामप्रसाद शर्माले जानकारी दिए ।"
'संक्रमितलाई विभेद नगरौं',"विराटनगर : प्रदेश १ का प्रमुख सोमनाथ अधिकारी 'प्यासी'ले कोरोना भाइरसबाट संक्रमितलाई कुनै पनि खालको विभेद नगर्न आग्रह गरेका छन् । प्रदेश प्रमुख 'प्यासी'ले एक अपील जारी गर्दै छरछिमेकी, इष्टमित्र, आफन्त संक्रमित भएमा सामाजिक विभेद नगर्न र आआफ्नो स्थानबाट सहयोग पुर्याउन आग्रह गरेका हुन् । 'यो समय धैर्य गरी सावधानी अपनाउने बेला हो, 'उनले अपीलमा भनेका छन्, 'संक्रमितलाई सरसहयोग र हार्दिकता प्रकट गर्ने कुरामा कुनै पनि कमी आउन दिन हुँदैन ।' कोरोना संक्रमित सबैलाई आवश्यक पर्ने गाँस, बास, लत्ता कपडा, आवश्यक औषधिको व्यवस्थापनमा एकजुट भइ सहयोग गर्न सम्बन्धित निकाय र आम जनसमुदायलाई 'प्यासी 'ले अपिल गरेका छन् । कोरोना भाइरसका विरुद्ध पहिलो लाइनमा उभिएर लडिरहेका स्वस्थ्यकर्मी र सीमा सुरक्षामा खटिरहेका सुरक्षाकर्मीको बसोबास, खानपान र पोशाकमा सरोकार पक्षको ध्यान पुग्नु जरुरी देखिएको उनले उल्लेख गरेका छन् । प्रदेश प्रमुख प्यासीले उद्योगी, व्यवसायी, बुद्धिजिवी, समाजसेवी, राष्ट्रसेवक कर्मचारी, जनप्रतिनिधिहरु सबैलाई संयमीत एवं सुरक्षित भएर जिम्मेवारी बहन गर्दै कोरोनाका बिरुद्ध निरन्तर जुटिरहन अपील पनि गरेका छन् । संक्रमण सामुदाय स्तरमा फैलिएको वर्तमान अवस्थामा सबैलाई सुरक्षित ढंगले घरमा बस्न र नेपाल सरकारका विभिन्न निकायले सुरक्षाका लागि गरेका अपीलहरुलाई हार्दिकताका साथ पालना गर्न उनले आग्रह गरेका छन् । संक्रमणबाट बच्न अपनाइने उपायहरुलाई अवलम्बन गर्दै जोखिममुक्त रहने प्रयासमा लाग्नुपर्ने भएकोले नेपाल सरकार, प्रदेश सरकार र स्थानीय सरकारले सुरक्षाका लागि गरेको आग्रहलाई आत्मसाथ गरी कोरोना भाइरसको रोकथाममा देखिएका चुनौतीलाई सामना गर्न सबैमा हार्दिक अपील गर्दछु,' उनले भनेका छन् । महामारीमा अग्रपंत्तीमा रहेर जनताको जीवन रक्षाका लागि अहोरात्र खटिने स्वस्थ्यकर्मी र सुरक्षाकर्मीप्रति उच्च सम्मान व्यक्त गर्दै 'प्यासी'ले उनीहरुप्रति उच्च सम्मान व्यक्त गर्न सबैमा अनुरोध पनि गरेका छन् ।"
मृत्युको चार दिनसम्म रिर्पोट नआउँदा मृत्यु संस्कार रोकियो,"उदयपुर : त्रिवि शिक्षण अस्पताल महाराजगन्ज काठमाडौंमा उपचारका क्रममा मृत्यु भएका उदयपुरका ५१ वर्षीय एक शिक्षकको चार दिनमासमेत कोरोना रिर्पोट नआउँदा मृत्यु संस्कारमा अफ्ट्यारो परेको छ । ज्वरो र श्वासप्रश्वासमा समस्या देखिएपछि गत मंगलबार (भदौ ९ गते) त्रिविमा भर्ना भएका त्रियुगा नगरपालिका ४ का शिक्षक हस्पिटलमा भर्ना भए लगत्तै चिकित्सकले मृत्यु घोषाणा गरेको थियो । मृत्यु भएको चार दिन बित्न लाग्दासमेत रिर्पोट नआएपछि परिवारका सदस्यसँगै आफन्तहरु त्रासमा रहेका छन् । 'बिहीबार बेलुकादेखि अपुष्टरुपमा कोरोना पोजिटिभ आयो भन्ने हल्लाले परिवार, छिमेकी र आफन्त आतंकित भएका छौं, 'आफन्त केन्द्रकुमार राउतले भने, 'पोजिटिभ हो भने रिर्पोट दिनुपर्यो हैन भने शव सदगद गर्न दिनु पर्यो, अल्झाएर राख्नु भएन ।' 'रिर्पोट पोजिटिभ आयो भने सेनाले सदगद गरिदिए भै गो नी,' उनले भने, 'किन अल्झाउनु चार दिनदेखि सबै त्रासमा र श्रीमती, दुई भाग छोरा भोकै बसेका छन् ।' रिर्पोट नदिएकैकारण उनको शव अस्पतालको पोष्टमार्टम गृहमा राखिएको छ । अस्पतालले भने स्वास्थ्य विभागका टोलीसँगको छलफलपछि मात्र रिर्पोट दिन मिल्ने बताए । रिर्पोटमा ढिलाई हुँदा उनले जिल्लामा उपचार गरेका ठाउँ, भेटन आएका आफन्त र बिद्यालय परिवार अति जोखिममा रहेको राउतले बताए । यो परिस्थितिमा अकास्मात मृत्युको खबरले धेरै ठाउँबाट कोरोनाले मृत्यु भएको हो भन्दै फोन आउने र जवाफ दिँदा हैरान भएको उनको भनाइ छ । संक्रमितको मृत्युको खवर अहिलेसम्म नआएको प्रमुख जिल्ला अधिकारी चक्रपाणी पाण्डेले बताए । उनले सम्बन्धित निकायबाट पुष्टि भएर आएपछि एकिन गर्न सकिने यधपि सम्बन्धित क्षेत्रमा निगरानी बढाई सर्वसाधरणको आउजाउमा कडाइ गर्ने र कन्ट्रयाक ट्रेसिङ्ग सुरु गर्ने बताए ।"
बिरामीलाई फलफूल वितरण,"कालिकोट : जिल्ला अस्पताल कालिकोटमा भर्ना भएका बिरामीलाई फलफूल वितरण गरिएको छ । नेपाल कम्यूनिष्ट पार्टी (नेकपा) कालिकोटका सचिव नगिन्द्र शाही नेशनलले आफ्नो जन्मदिनको अवसरमा जिल्ला अस्पतालमा बिरामीलाई फलफूल वितरण गरेका हुन् । नेकपाका कर्णाली प्रदेश कमिटिका सदस्य समेत रहेका युवा नेता शाहीले जन्मदिनको अवसरमा जिल्ला अस्पतालमा पुगेर बिरामीको स्वास्थ्यलाभको कामनासहित स्याउ, केरा र फ्रुटी वितरण गरेका छन् । उनले जन्मदिनको अवसरमा गरिने फजुल खर्च कटाएर जिल्ला अस्पतालमा उपचार गराइरहेका बिरामीलाई फलफूल वितरण गरिएको बताए । प्रायजसो मानिसहले आफ्नो जन्मदिन ठूला ठूला होटलमा गएर भव्य खर्च गरेर मनाउने गर्छन् । तर, नेकपा नेता शाहीले आफ्नो जन्मदिनमा बिरामीलाई फलफूल वितरण गरी मनाए । उनले आफ्नो जन्मदिनको दिन बिरामीहरुको सेवा गर्ने उद्देश्यले अस्पतालमा मनाएको बताए । आफ्नो जन्मदिन बिरामीको सेवा गरेर मनाउँदा निकै खुसी लागेको बताए । फलफूल वितरण कार्यक्रममा जिल्ला अस्पतालमा कार्यरत स्वास्थ्यकर्मी र बिरामीले नेता शाहीलाई जन्मदिनको शुभकामना सहित धन्यवाद दिएका थिए ।"
कोरोना संक्रमित लाहानकी महिलाको विराटनगरमा मृत्यु,विराटनगर : कोरोना भाइरसबाट संक्रमित सिरहाको लाहानकी एक महिलाको उपचारका क्रममा विराटनगरमा शुक्रबार बिहान मृत्यु भएको छ । कोशी अस्पताल कोभिड१९ उपचार केन्द्रमा ६५ वर्षीया महिलाको बिहान १०:४५ बजे मृत्यु भएको हो । केन्द्रका प्रमुख एवं वरिष्ठ फिजिसियन डा दीपक सिग्देलका अनुसार महिलालाई उपचारका लागि बिहीबार राति १० बजे कोभिडमा भर्ना गरिएको थियो । बिहान ७ बजेबाट स्वास्थ्य अवस्था गम्भीर बनेपछि भेन्टिलेटरमा राखेर उपचार थालिए पनि बचाउन नसकिएको सिग्देलले बताए । श्वासप्रश्वासमा समस्या भएसँगै उनलाई साँझ कोशी अस्पताल लगिएको थियो । अस्पतालको आइसोलेसनमा भर्ना गरेर उपचार थाल्दै कोरोनाको आशंकामा प्रयोगशालामा स्वाबको परीक्षण गराउँदा केही बेरमै रिपोर्ट पोजिटिभ आएपछि राति थप उपचारका लागि कोभिड१९ उपचार केन्द्रमा लगिएको डा सिग्देलको भनाइ छ । उनका अनुसार मृतकमा दम सम्बन्धी पुरानै समस्या रहेको पाइएको छ । प्रहरीले भने मृतक महिला लाहान घर भई विराटनगर१० मा डेरा बस्दै आएको जनाएको छ । डा सिग्देलले महिलाको शव व्यवस्थापनको पहल भइरहेको जानकारी दिए ।
कोरोनाबाट उदयपुरका शिक्षकको काठमाडौंमा मृत्यु,उदयपुर : त्रिवि शिक्षण अस्पताल महाराजगंज काठमाडौंमा मृत्यु भएका उदयपुरका शिक्षकको शुक्रबार कोरोना भाइरस संक्रमण पुष्टि भएको छ । अस्पतालका कोभिड कमिटीका सञ्चार संयोजक माधबप्रसाद घिमिरेले त्रियुगा नगरपालिका ४ का ५२ वर्षीय शिक्षकको मृत्युपछि कोरोना भाइरस संक्रमण पुष्टि गरे । यो उदयपुरका लागि पहिलो घटना हो । यधपि जिल्ला भित्रै हो वा काठमाडौंमा उपचारका क्रममा कोरोना संक्रमण सरको पुष्टि हुन बाँकी रहेको जिल्ला स्वास्थ्य कार्यालय प्रमुख मोहन सुवेदीले बताए । सुवेदीका अनुसार उनको पीसीआर उदयपुरमा नगरिएकाले काठमाडौंमै तथ्यांक रहने बताए । निमोनियाको आशंकामा गत मंगलबार (भदौ ९ गते) राती ११ बजे हस्पिटल पुर्याए लगत्तै उनलाई चिकित्सकले मृत्यु घोषणा गरेका थिए । ज्वरो आउने र श्वासप्रश्वासमा समस्या देखिएका उनी साउन २८ गतेदेखि बिरामी रहेको परिवारका सदस्यले बताएका छन् । ज्वरोको लक्षण देखापरेपछि भदौ २ गते जिल्ला अस्पताल बोक्सेमा पुगेका उनी सामान्य उपचार पछि घर फर्किएका थिए । अस्पतालको औषधिले पनि ठिक नभएपछि निमोनियाको आशंकामा त्रियुगा नगरपालिका ३ स्थित राजेश हेल्थकेयर सेन्टर प्रालीमोतिगडामा उनले भदौ ४ गते रगत परीक्षणका लागि रगत दिएको र ६ गते भर्ना भई उपचार गरेको परिवारले जनाएको छ । तीन दिनसम्म पनि उपचार गर्दा ठिक नभएपछि परिवारले भदौ ८ गते राती डिस्र्चाज लिई काठमाण्डौँ लगेका थिए । लकडाउनकै विचमा लिम्चुङ्गबुङ्ग गाउँपालिका १ स्थित आधारभूत प्राथामिक विद्यालय बाँस्बोटेबाट सरुवा भई आएका उनी साउन २७ गते त्रियुगा नपा ७ स्थित आधारभूत विद्यालय कौवाईमा हाजिर भएका थिए । यता प्रहरीले उनले उपचार गरेको हेल्थकेयरमा सिल गरिसकेको छ । प्रमुख जिल्ला अधिकारी चक्रपाणी पाण्डेले अब कन्ट्याक्ट ट्रेसिङ गरिने बताए । उनले पहिलोचरणमा संक्रमण कहाँबाट सर्यो भन्ने एकिन पछि उनीसँग सम्र्पक रहेका व्यक्तिको खोजी गरिने बताए ।
बर्दिबासमा कोरोना परीक्षण सुरु,"बर्दिबास : महोत्तरीको बर्दिबासमा कोरोना परिक्षण सुरु भएको छ । बर्दिबास नगरपालिकाले आफ्नै लगानीमा कोभिड१९ परीक्षण गर्ने मेसिन खरिद गरेर परीक्षण थालेको हो ।बर्दिबास अस्पतालको प्याथोलोजी ल्याबमा कोरोना परिक्षण गर्ने पीसीआर मेसिन सेटप गरिएको छ । 'समुदायस्तरमै कोरोना फलियो। संक्रमणलाई नियन्त्रणमा लिन सबै खाले प्रयास थालेका छौं,'बर्दिबास नगरपालिका मेयर विदुर कुमार कार्कीले भने, 'आज संकलन गरिएको स्वाबको रिपोर्ट भोली नै आउँछ ।' स्थानीय स्तरमा कोरोना परीक्षण गर्ने व्यवस्था नहुँदा प्रदेशिक प्रयोगशाला जनकपुरधाम पठाउनु परेको बताउँदै मेयर कार्कीले भने,'कोरोना परीक्षणको रिर्पोट आउन १५ दिनसम्म लाग्थ्यो । अब त्यो झण्झटिलो प्रक्रियाको अन्त भयो ।' बर्दिबास नगरपालिकालाई कोरोनामुक्त बनाउन 'एक घर, एक व्यक्तिको कोरोना परीक्षण' अभियना सुरु गरिएको छ । संक्रमितको सम्पर्कमा आएका व्यक्तिको कोरोना परिक्षणलाई पहिलो प्राथमिकता राखिएको छ । माइक्रोब्यालोजिष्ट अनिल कुमार साहको टोली कोरोना परीक्षण ल्याबमा खटिएका छन् । दैनिक ८ सय जनाको कोरोना परीक्षण गर्ने क्षमता रहेको पीसीआर मेसिन खरिद गर्न बर्दिबास नगरपालिकाले गत जेठ ५ गते निर्णय गरेको थियो ।"
"पोखरामा कोरोनाबाट थप एकको मृत्यु, गण्डकीमा मृतकको संख्या १० पुग्यो",पोखरा : पश्चिमाञ्चल क्षेत्रीय अस्पतालमा कोरोना संक्रमित एकजना बिरामीको शुक्रबार मृत्यु भएको छ । पोखरा १६ लामाचौरका ५२ वर्षीय पुरुषको मृत्यु भएको अस्पतालका निर्देशक डा अर्जुन आचार्यले विज्ञप्तिमार्फत जानकारी दिएका छन् । यो सँगै गण्डकी प्रदेशमा कोरोनाबाट मृत्यु हुनेको संख्या १० पुगेको छ। उक्त अस्पतालमा ती बिरामी शुक्रबारै भर्ना भएका थिए । श्वासप्रश्वासमा समस्या भएपछि उनी अस्पताल गएका थिए । क्षेत्रीय अस्पताल आउनुअघि उनी अर्कै निजी अस्पतालमा २ दिन उपचार गराएका थिए । निजी अस्पतालले रेफर गरेपछि क्षेत्रीय अस्पताल गएका हुन्। ती बिरामीमा कोरोना पुष्टि शुक्रबारमात्रै भएको हो । क्षेत्रीय अस्पतालमा कोरोना संक्रमित मृत्यु भएकाको संख्या ६ पुगेको छ । पोखराका मात्रै ४ जनाको मृत्यु भइसकेको छ । यसअघि स्याङ्जाका २ जनाको पनि यहाँ मृत्यु भएको थियो । बिहीबार यही अस्पतालमा ३२ वर्षीया महिलाको पनि मृत्यु भएको थियो । पोखरामा अहिलेसम्म २८४ जनामा कोरोना संक्रमण पुष्टि भएको छ । तीमध्ये १७४ जना निको भएका छन् । गण्डकी प्रदेशमा संक्रमितको संख्या २ हजार ३६ पुगेको छ।
अबैध काठसहित दुई जना पक्राउ,"बर्दिबास : महोत्तरीको बर्दिबासको दुई फर्निचर उद्योगमा डिभिजन वन कार्यालयले छापा मारेर काठसहित दुई जनालाई पक्राउ गरेको छ। पक्राउ पर्नेमा बर्दिबास१ का सोमबहादुर बलम्पाकी र भिमबहादुर पूर्वछाने रहेको डिभिजन वन कार्यालय महोत्तरीका प्रमुख हेमन्त प्रसाद साहले जानकारी दिए। बर्दिबास नगरपालिका१ र ३ नम्बर वडाको दुई फर्निचर उद्योगमा वन कार्यालयले छापा मारेर तयारी झ्याल, डोकाको चोक्स र चिराना गरिएको सालको काठसहित ५८ क्वीफिट काठ बरामद गरिएको हो। बर्दिबास नगरपालिका१ स्थित गोपाल फर्निचरमा वनका कर्मचारीले तयारी झ्याल तथा डोका किन्ने भन्दै ग्राहकको भेषमा पुगेका थिए। त्यसपछि त्यहाँबाट दुई जनालाई २७ क्वी काठ र काठ चिर्ने मेसिन सहित दुई जनालाई पक्राउ गरिएको थियो। त्यस लगतै बर्दिबास३ गौरीडाँडास्थित पिपल बोटेको फर्निचर उद्योगमा गोप्य सूचनाको आधारमा वन सुरक्षाकर्मी टोलीले छापा मारेका थिए। वनको टोलीलाई देखेपछि फर्निचर सञ्चालक रामजी रम्तेल र मिनबहादुर भुजेल फरार भएको वन कार्यालयले जनाएको छ। उनको फर्निचरबाट चिरानका काठ र तयारी झ्याल तथा डोकाको चोकटसहित ३१ क्वीफिट सालको काठ बरामद भएको छ। फरार भएका फर्निचर संचालक रम्तेल र भुजेलको खोजी कार्य भइरहेको छ। लकडाउन खुलेसँगै सुस्ताएको अबैध काठ तस्करी तथा बिक्री वितरण बन्दाबन्दी फेरि बढेपछि तस्करी बढेको हो।"
"भक्तपुरमा पहिलोपटक मृत्युपछि कोरोना पुष्टि, मृतकको संख्या ४ पुग्यो","भक्तपुर : भक्तपुरमा पहिलोपटक मृत्युपछि कोरोना भाइरस संक्रमण पुष्टि भएको छ । मध्यपुर थिमि नगरपालिका ३ गट्ठाघर निवासी ६४ वर्षीया महिलामा मृत्युपछि कोरोना भाइरस संक्रमण पुष्टि भएको हो । घरमै बेहोस भएपछि उनलाई बिहीबार तत्काल उपचारको लागि मध्यपुर थिमि नपा ३ गट्ठाघरस्थित नागरिक अस्पताल लगिएको थियो । तर अस्पताल ल्याइपुर्याउँदा नै ती महिलाको मृत्यु भइसकेको अस्पतालले जनाएको छ । अस्पताल पुर्याइदा नै मृत्यु भएकाले घरपरिवारसँग बुझ्दा उनमा कोरोना भाइरस संक्रमणसँग मिल्दोजुल्दो लक्षण पाइएको र सोहीअनुसार परीक्षण गराउँदा कोरोना भाइरस संक्रमण पुष्टि भएको अस्पतालका नायब मेडिकल निर्देशक डाअशोक राईले जानकारी दिए । उनका अनुसार घरपरिवारले जानकारी दिएअनुसार महिलालाई एक दुई दिनदेखि श्वास फेर्न गाह्रो भइरहेको थियो । खोकी पनि थियो । त्यस्तै ५६ दिनदेखि केही नखाएको समेत घरपरिवारले जानकारी दिएको डा राईले बताए । 'अस्पताल पुग्दा नै मृत्यु भइसकेकाले हामीले बिरामीको हिस्ट्री सोध्दा कोरोना भाइरस संक्रमणसँग मिल्दोजुल्दो लक्षण पायौं, उनले भने, 'त्यसैले शंका लागेर कोरोना भाइरस संक्रमण परीक्षण गर्दा रिपोर्ट पनि पोजिटिभ आयो ।' घरपरिवारले जानकारी दिएअनुसार ती महिला दम र उच्च रक्तचापका बिरामी रहेको डा राईले जानकारी दिए ।मृतक महिलामा कोरोना भाइरस पुष्टि भएपछि उनको सम्पर्कमा आएका अस्पतालको आकस्मिक कक्ष र बहिरंग सेवाका चिकित्सक र नर्स गरी पाँचजना स्वास्थ्यकर्मी क्वारेन्टाइनमा बसेको नायब मेडिकल निर्देशक डा राईले जानकारी दिए । त्यस्तै अस्पतालको आकस्मिक र बहिरंग सेवा हाललाई बन्द गरिएको अस्पतालका सञ्चालक निर्देशक जीतेन्द्र श्रेष्ठले जानकारी दिए । उनले अस्पताल निर्मलीकरण गरेर मात्रै बन्द भएका सेवा सूचारु गरिने स्पष्ट पारे । मृतक महिलामा कोरोना भाइरस संक्रमण पुष्टि भएपछि उनको घरपरिवारका पाँचजना सदस्यको पनि कोरोना भाइरस परीक्षणको लागि स्वाब संकलन गरिएको मध्यपुर थिमि नपा ३ का वडा अध्यक्ष प्रेम कुटुले जानकारी दिए । उनले मृतक महिलाको शव व्यवस्थापन गर्न भक्तपुरको सूर्यविनायकस्थित नेपाली सेनाको वीरदल गणले काठमाडौंको पशुपतिस्थित विद्युतीय शव दाहगृह लगेको बताए । यससँगै भक्तपुरमा कोरोना भाइरस संक्रमणको कारण मृत्यु हुनेको संख्या चार पुगेको छ । यसअघि सूर्यविनायक नपाका दुई महिला र एक पुरुष गरी ३ जनाको कोरोना भाइरस संक्रमणका कारण मृत्यु भइसकेको छ । सूर्यविनायक नपा १ की ६१ वर्षीया महिलाको उपचारको क्रममा पाटन अस्पतालमा मृत्यु भएको थियो । सूर्यविनायक नपा ८ का ७३ वर्षीय संक्रमित पुरुषको काठमाडौंको मेडिकेयर अस्पतालमा र ५३ वर्षीया महिलाको काभ्रेको धुलिखेल अस्पतालमा उपचारकै क्रममा मृत्यु भएको थियो । बिहीबारसम्म भक्तपुरमा कोरोना भाइरस संक्रमितको संख्या ३ सय ७५ पुगेको छ ।"
पर्सामा ४२ जना संक्रमित थपिदा १०३ डिस्चार्ज,"वीरगन्ज : पर्सामा थप ४२ जनामा कोरोना भाइरस संक्रमण पुष्टि भएको छ ।वीरगन्जस्थित नारायणी अस्पतालको प्रयोगशालामा बिहीबार राती गरिएको परीक्षणमा पर्साका थप ४२ जनामा संक्रमण पुष्टि भएको अस्पतालका प्रवक्ता डाक्टर अतुलेश चौरसीयाले जानकारी दिए । प्रयोगशालामा बिहीबार राती ३ सय ८ जनाको स्वाबको नमूना परीक्षण गर्दा पर्साका ४२, बाराका १२, रौतहटका २ र सर्लाहीका १ जनामा संक्रमण पुष्टि भएको चौरसीयाले बताए । बिहीबार राती पर्सामा थपिएका ४२ जनामध्ये वीरगन्ज महानगरपालिकाको वडा नम्बर नमबर ११, १२, १३, २१, र २७ का गरि ३९ जना रहेका छन् । यस्तै पर्साको कालिकामाइ गाउँपालिका २ भेडिहारीका २ जना र पर्सागढी नगरपालिका ८ हरपुरमा एकजनामा संक्रमण भेटिएको प्रवक्ता चौरसीयाले जानकारी दिए । बिहीबार ४२ जना थपिएसँगै पर्सामा संक्रमितको संख्या २ हजार ६४ पुगेको जिल्ला प्रशासन कार्यालय पर्साले जनाएको छ । एकै दिन १०३ जना डिस्चार्ज यसैबीच पर्सामा एकैदिन १ सय ३ जना संक्रमित निको भएर अस्पतालबाट डिस्चार्ज भइ घर फर्किएका छन् । वीरगन्जस्थित २ वटा कोभिड अस्पताल र पोखरीया अस्पतालको आइसोलेसन गरी बिहीबार साँझ १ सय ३ जना संक्रमित निको भइ डिस्चार्ज भएर घर फर्किएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए । यस्तै बुधबार साँझ पनि ६६ जना निको भइ घर फर्किएका थिए । पर्सामा अहिले सम्म ५४७ जना निको भइ अस्पतालबाट डिस्चार्ज भइसकेको जिल्ला प्रशासन कार्यालय पर्साले जनाएको छ । श्रीवास्तवका अनुसार , वीरगन्ज स्थित दुईवटा कोभिड अस्पतालमा अहिले १३१ जना मात्रै संक्रमित उपचाररत छन् । यस्तै होम आइसोलेसनमा ८०४ जना संक्रमित छन् । विभिन्न अस्पतालका आइसोलेसन, धर्मशाला, होटल र विद्यालयका सेमी आइसोलेसनमा ३८३ जना संक्रमितलाइ राखेर उपचार भइरहेको जिल्ला प्रशासन कार्यालय पर्साले जनाएको छ"
पठनपाठन सञ्चालनको तयारीमा प्रदेश १ सरकार,"विराटनगर : कोरोना भाइरस संक्रमणका कारण लामो समयदेखि शैक्षिक संस्था बन्द हुँदा ठप्प रहेको पठनपाठन सञ्चालनको तयारीमा प्रदेश १ सरकार लागेको छ । विश्वभर महामारीका रुपमा फैलिएको कोरोना संक्रमणका काराण पाँच महिनादेखि शैक्षिक संस्था ठप्प छन् । विद्यालयमा सिकाइ सञ्चालनका लागि सामाजिक विकास मन्त्रालयले प्रक्रिया अघि बढाएको छ । मन्त्री जीवन घिमिरेले स्थानीय तहका प्रमुखउपप्रमुख तथा शिक्षा क्षेत्रका विज्ञसँग परामर्श गरेर विद्यालयमा सिकाइ सञ्चालनको मार्गनिर्देशन तयार गर्न मन्त्रालयको शैक्षिक महाशाखालाई निर्देशन दिएका थिए । त्यसपछि महाशाखाले सबै पक्षसँग छलफल र परामर्श गर्दै बन्द रहेका विद्यालय खोल्न तथा पठनापाठन सञ्चालनका लागि अपनाउनु पर्ने उपाय एवं सावधानीका बारेमा सुझाव लिएको छ । प्राप्त भएको सुझावका आधारमा चाँडै बैठक बसेर निस्कर्षमा पुगिने मन्त्रालयले जनाएको छ । मन्त्री घिमिरेले विद्यालयमा सिकाई सञ्चालनका लागि संघीय शिक्षा, विज्ञान तथा प्रविधि मन्त्रालयसँग समन्वय गरेर अघि बढ्ने योजनाअनुरुप काम थालिएको जानकारी दिए । सामाजिक विकास मन्त्रालयले स्थानीय तहका प्रमुखउपप्रमुख, शिक्षा विकास तथा समन्वय ईकाई प्रमुख, शिक्षक महासंघ, प्याब्सन, एनप्याब्सन, अभिभावक संघसँग छलफल गरी लिइएको सुझाव शिक्षा मन्त्रालयमा पेस गरेको छ । शिक्षा मन्त्रालयले विद्यालयमा असोजदेखि सिकाइ सञ्चालन गर्न सकिने र त्यसका लागि तयारीमा लाग्न सुझाव दिएको मन्त्री घिमिरेको भनाइ छ । भदौ भित्रमा विद्यार्थीको अभिलेखीकरण गरिसक्नुपर्ने, विद्यालयमा रहेका क्वारेन्टाइन, आइसोलेसन र होल्डिङ सेन्टर हटाउनुपर्ने सुझाव पनि मन्त्रालयबाट प्राप्त भएको उनको भनाइ छ । कक्षा सञ्चालन पूर्व विद्यालयमा निर्मलिकरण गर्नुपर्ने र निषेधाज्ञा रहेकाले विद्यालयसम्म शिक्षकलाई पुग्न सहज वातावरण बनाउनु पर्ने कुरामा विशेष ध्यान दिइएको घिमिरेको भनाइ छ । सामाजिक विकास मन्त्रालयले बिहान र दिउँसो दुई चरणमा विद्यालय सञ्चालन गर्न सकिने सुझाव शिक्षा मन्त्रालयमा पेस छ । उसले विद्यार्थीको रोल नम्बरका आधारमा जोर बिजोर कक्षा सञ्चालन गर्न सकिने जनाएको छ । स्थानीय तहमा प्रत्येक विद्यालयको शिक्षक सदस्य रहने गरी 'कोभिड टाक्स टिम' तयार गर्ने र टिमको सुझाव अनुसार विद्यालय सञ्चालन गर्न सकिने अवस्था रहेको घिमिरेको भनाइ छ । सामाजिक विकास मन्त्रालयले कक्षा ११ को आन्तरिक मूल्याँकन गरेर १२ कक्षा अबिलम्व सञ्चालनका लागि मार्गनिर्देश गर्न शिक्षा मन्त्रालयलाई आग्रह गरेको छ । शैक्षिक क्षेत्रबाट कोरोना संक्रमण फैलन नदिन जोखिम कम गर्नलाई निर्मलिकरण गरेर छिटो भन्दा छिटो विद्यालय सञ्चालन र कम विद्यार्थी भएका विद्यालयबाट पठन पाठन सुरु गर्ने कुरामा आफूहरु लागिरहेको मन्त्री घिमिरेले बताए । प्रदेश १ का एक सय ३५ विद्यालय र छ वटा क्याम्पसमा अहिले पनि क्वारेन्टाइन रहेको सामाजिक विकास मन्त्रालयले जनाएको छ । मन्त्रालयका अनुसार दुईवटा विद्यालयमा होल्डिङ सेन्टर, तीन वटा विद्यालय र एउटा क्याम्पसमा आइसोलेसन केन्द्र सञ्चालनमा छन् । प्रदेश १ का सात हजार एक सय ३७ विद्यालयमा करिब १२ लाख ४० हजार विद्यार्थी अध्ययनरत रहेको मन्त्रालयले जनाएको छ ।"
ठिमी वृत्तका दुई कैदीबन्दीमा कोरोना संक्रमण,"भक्तपुर : महानगरीय प्रहरी वृत्त ठिमी भक्तपुरको हिरासतमा रहेका दुईजनामा कोरोना भाइरस संक्रमण पुष्टि भएको छ । सहकारीको रकम हिनामिना गरेको आरोपमा ठिमी वृत्तको प्रहरी हिरासतमा रहेका दुईजनामा कोरोना संक्रमण भएको हो । वृत्तका प्रमुख प्रहरी नायब उपरीक्षक ऋषिराम कँडेलका अनुसार भक्तपुरको सूर्यविनायक नगरपालिका ४ दधिकोटस्थित हितैषी सहकारीको करिब ३ करोड ९ लाख रुपैयाँ हिनामिना गरेको आरोपमा पक्राउ परेका ७ जनामध्ये ३२ वर्ष र ३८ वर्षका दुई पुरुषमा कोरोना भाइरस संक्रमण पुष्टि भएको थियो । २५ दिनदेखि प्रहरी हिरासतमा रहेका उनीहरुमा कोरोना भाइरस संक्रमण देखिएपछि प्रहरीसमेत अचम्भित भएका छन् । 'उहाँहरु विगत २५ दिनदेखि नै प्रहरीको हिरासतमा रहेका छन्,' वृत्त प्रमुख प्रहरी नायब उपरीक्षक कँडेलले भने, 'ट्राभल हिस्ट्री नभएका उनीहरुलाई कहाँबाट संक्रमण भयो भन्ने अनुसन्धान गरिरहेका छौं ।' उनले यस अवस्थाले प्रहरीसमेत थप सचेत हुनु पर्ने अवस्था आएको सुनाए । यसअघि वृत्तकै ३ जना प्रहरीमा कोरोना संक्रमण देखिएको थियो । त्यस्तै वृत्तसँगै समुदायका ३ जनामा पनि कोरोना भाइरस संक्रमण भएको थियो । स्वास्थ्य मन्त्रालयले बिहीबार सार्वजनिक गरेका भक्तपुर ४१ जना संक्रमितमध्ये उनीहरु दुईजना पनि हुने । उक्त ठगी मुद्दामा ६ जना पुरुष र १ जना महिला गरी सात जना ठिमी वृत्तको प्रहरी हिरासतमा रहेका छन् । उनीहरुलाई जिल्ला अदालत भक्तपुरमा पेस गर्न कोरोना भाइरस परीक्षण गर्दा दुईजनाको रिपोर्ट पोजेटीभ आएको वृत्तले जनाएको छ । उनीहरुमा कोरोना भाइरस संक्रमण देखिएपछि जिल्ला अदालत भक्तपुरले अभियोगपत्र फिर्ता गरेको छ । जिल्ला अदालत भक्तपुरका सूचना अधिकारी विमल पराजुलीले दुई जना प्रतिवादीमा कोरोना भाइरस संक्रमण देखिएकाले सरकारी वकिलको कार्यालयमा अभियोगपत्र फिर्ता गरिएको जानकारी दिए । उनका अनुसार प्रतिवादीमध्येका दुई जनामा कोरोना पोजेटिभ देखिएको भन्ने रिर्पोट मिसिल संग्लन रहेको देखिएकाले निजहरुको आवश्यक स्वास्थ्य मापदण्डअनुसार उपचार गरी पूर्ण स्वास्थ्य भएपछि मात्रै अदालतमा पेस गर्न पत्र लेखिएको छ ।उक्त पत्रमा उनीहरुसँगै रहेका अन्यको समेत स्वास्थ्य परीक्षण गरेरमात्र अदालतमा पेस गर्न उल्लेख गरिएको छ ।"
एउटै गणका ४९ प्रहरीमा कोरोना पुष्टि,बारा : सशस्त्र प्रहरी बलको पिलुवास्थित ४० नम्बर रिजर्भ गणमा कार्यरत ४९ जना सशस्त्र प्रहरीमा कोरोना संक्रमण पुष्टि भएको छ । पर्साका विभिन्न नाका क्षेत्रमा खटिएर पिलुवास्थित गणमा आएका सशस्त्र प्रहरीमा कोरोना संक्रमण पुष्टि भएको हो । उनीहरुको भदौ ७ गते स्वाब संकलन गरी परीक्षणका लागि हेटौडा पठाइएको थियो । गणमा कार्यरत एक सय १२ जनाको स्वाब संकलन गरिएको र जसमध्ये ४९ जनामा कोरोना संक्रमण पुष्टि भएको बाराका प्रहरी प्रवक्ता डिएसपी गौतम मिश्रले जानकारी दिए । कोरोना संक्रमण देखिएका प्रहरीमा सामान्य लक्षण समेत नरहेको बताइएको छ । योसँगै बारामा कोरोना संक्रमितको संख्या आठ सय ६ पुगेको छ । संक्रमित मध्ये ९७ जना कलैयास्थित गंगापुर आइसोलेसन केन्द्र र तीन सय ५० जना घरमा आइसोलेट भएर बसेका छन् । संक्रमितमध्ये दुई ९५ जना संक्रमणमुक्त भइसकेका छन् । बारामा मृत्यु भएका १५ जनामा कोरोना संक्रमण पुष्टि भएको छ ।
स्वास्थ्यको हक खोइ ?,"संघीय ब्युरो : कोरोना भाइरस नेपालमा तीव्र रूपमा फैलिरहेको छ। महामारीका कारण सामाजिक जीवनका हरेक पक्ष प्रभावित बन्दै गएका छन्। मानिसको बाँच्न पाउने अधिकार नै कुण्ठित हुने अवस्था बन्नु चिन्ताको विषय हो। नेपालको संविधानले आफ्ना नागरिकलाई स्वास्थ्यसम्बन्धी हक प्रदान गरेको छ। संविधानको धारा ३५ को उपधारा १ मा भनिएको छ, प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन। सोही धाराको उपधारा ३ मा प्रत्येक नागरिकलाई स्वास्थ्य सेवामा समान पहुँचको हक हुने व्यवस्था छ। तर, कोरोना महामारीका कारण नागरिकले स्वास्थ्य सेवाकै अभावमा अनाहकमा ज्यान गुमाउनुपर्ने अवस्था आएको छ। कोरोनाबाट बढी प्रभावित जनकपुर, वीरगन्ज, भैरहवा, विराटनगरलगायत सहरमा नागरिकले उपचार नपाएर ज्यान गुमाउनु परेको घटना पटकपटक सार्वजनिक भइरहेका छन्। देशको संघीय राजधानी काठमाडौं त्यसबाट अछुतो देखिँदैन। विभिन्न रोगबाट पीडित नागरिक स्वास्थ्य अवस्था गम्भीर भएपछि अस्पताल पुग्ने। तर, निजी तथा सरकारी अस्पतालले कोरोनाको बहानामा उपचार नगर्ने। यस्ता घटना भइरहनु कानुनी राज्यका लागि पनि शोभनीय होइन। कोरोना नभएको रिपोर्ट उपलब्ध नगराएसम्म सिकिस्त बिरामीलाई पनि अस्पतालमा भर्ना नलिने प्रवृत्ति देखिएको छ। यसकारण नागरिकले ज्यान गुमाउनु पर्दा पक्कै राम्रो सन्देश जाँदैन। यस्ता घटनाले बिरामीका आफन्तमा वर्षौंसम्म भुल्न नसक्ने मानसिक पीडा थपेको छ। अन्नपूर्ण प्रदेश १ ब्युरोका अनुसार उदयपुरको कटारी५ का २३ वर्षीय पदम राईको अस्पताल डुलाउँदाडुलाउँदै साउन ९ गते मृत्यु भयो। श्वासप्रश्वासमा समस्या भएपछि श्रीमती कमला र बहिनी चमेलीले एम्बुलेन्समा राखेर ल्याए पनि अस्पतालले बेलैमा उपचार नगर्दा उनको मृत्यु भएको थियो। सुरुमा नोबेल शिक्षण अस्पताल पुर्याइएका उनलाई कोरोना संक्रमण नभएको पुष्टि गर्ने आधार खोज्दै अस्पतालले भर्ना लिन मानेन। त्यसपछि कोसी अस्पतालले पनि त्यस्तै व्यवहार गर्यो। कोरोनाको शंकास्पद भन्दै उपचार सुरु नगर्दा कोसी अस्पताल पुर्याएको एक घण्टापछि एम्बुलेन्सभित्रै बिरामीको मृत्यु भयो। उदयपुरकै कटारी अस्पतालले उनलाई सुविधासम्पन्न अस्पतालमा लान भन्दै विराटनगर रेफर गरेको थियो। मृत्युपछि पीसीआर परीक्षण गराउँदा उनको रिपोर्ट नेगेटिभ आएको थियो। आफन्त रोमा गोलेले उपचार नै नपाएर पदमको मृत्यु भएको बताइन्। श्वासप्रश्वासमा समस्या रहेकाले अक्सिजनसम्म दिएको भए बाँच्ने सम्भावना थियो, उनले भनिन्, तर, चिकित्सक छेउमै जान मानेनन्। ठूला अस्पतालले पनि बिरामी लिन अस्वीकार गरे। राईको मृत्युको कारण अझै खुलेको छैन। अस्पतालले पोस्टमार्टम नगरी शव परिवारलाई बुझाए पनि मृत्युको कारण खोज्ने प्रयास गरेन। मोरङ विराटनगरका न्युरो, विराट नर्सिङ होमसमेतका ठूला अस्पतालले उपचार गर्न नमानेपछि धनकुटाको महालक्ष्मी नगरपालिका५ लेगुवाकी ५२ वर्षीया नरदेवी गुरुङको गत चैत १८ गते मृत्यु भयो। बगैंचाको फूलमा पानी लगाउने क्रममा ढलेर अचेत भएकी उनलाई उपचारका लागि स्थानीय क्लिनिक, धरानको बीपी कोइराला स्वास्थ्य विज्ञान प्रतिष्ठान हुँदै विराटनगर ल्याइएको थियो। बीपीले बिरामीलाई तत्काल आईसीयूमा राख्नुपर्ने र आईसीयू खाली नभएको भन्दै विराटनगरको न्युरो अस्पताल पठायो। भेन्टिलेटर खाली नभएको र धेरै ज्वरो आएको भन्दै न्युरोले पनि बिरामीको उपचार गर्न मानेन। त्यसपछि विराट नर्सिङ होम एवं विराटनगर अस्पताल ल्याइएकी उनको त्यहाँ पनि उपचार गरिएन। विराटपछि नोबेल पुर्याइएकी उनको केही बेरमै मृत्यु भयो। नोबेलले ढिलो गरी ल्याइएका कारण बिरामी बचाउन नसकिएको जवाफ दियो। आफन्तले विभिन्न अस्पताल डुलाउँदाडुलाउँदै चार घण्टाभन्दा बढी समय खर्चनु पर्यो। कोरोना महामारीसँगै आफूलाई सुविधासम्पन्न र ठूला अस्पताल भनेर चिनाउने स्वास्थ्य संस्थाले बिरामी भर्ना लिन अस्वीकार गर्दै गैरजिम्मेवारीपन देखाउने गरेका छन्। जसका कारण उपचार नपाएर कोरोनाबाहेक समस्या भएका बिरामीले ज्यान गुमाउनुपर्ने अवस्था आइरहेको अधिकारकर्मी उमेश विश्वकर्माले बताए। राम्रो उपचार हुने आसमा धेरै अस्पतालको चक्कर लगाउँदालगाउँदै घण्टौं बित्छ। समयमा उपचार नपाउँदा बिरामीले मृत्युवरण गर्नुपर्ने अवस्था आएको छ, उनले भने, अस्पतालले आकस्मिक उपचार गर्नुपर्ने बिरामीलाई पनि भर्ना नलिएर अमानवीय कार्य गरिरहेका छन्। दुर्गमसम्म स्वास्थ्यमा सहज पहुँचको आवाज उठिरहँदा ठूला अस्पतालबाटै बिरामीले उपचार नपाउने अवस्था बन्नु दुःखद् भएको उनको भनाइ छ। विराट नर्सिङका प्रशासन प्रमुख पदम बिनाडीले कोरोनाको त्रासका कारण लक्षण देखिने बिरामीको उपचार गर्न चिकित्सक डराउने गरेको बताए। धरानमा पनि निजी अस्पतालले आकस्मिकबाहेक सेवा बन्द गरेपछि अन्य बिरामी उपचारबाट वञ्चित छन्। सरकारले कुनै पनि बहानामा सरकारी तथा निजी अस्पताल बन्द गर्न प्रतिबन्ध लगाए पनि सुनसरीमा भने दुई ठूला सरकारी अस्पतालले १५ दिनदेखि ओपीडी सेवा बन्द गरेका छन्। धरानस्थित बीपी कोइराला स्वास्थ्य विज्ञान प्रतिष्ठान र जिल्ला अस्पताल इनरुवाले ओपीडी सेवा बन्द गरेका हुन्। इटलीको गल्ती नदोहोर्याऊँ अस्पतालको ढोकाबाटै फर्काइन्छ बिरामी सीमावर्ती सहरमा कोरोना जोखिम उच्च कोरोनाका कारण केही दिन सबै सेवा बन्द गरेको इटहरी अस्पताल भने बुधबार खुलेको आकस्मिक सेवा इन्चार्ज रामकुमार धमलाले बताए। कोरोना महामारीअघि बीपी प्रतिष्ठानमा दैनिक २ हजार ५ सय बिरामी आउने गरेका थिए। जिल्ला अस्पतालमा पनि दैनिक २ सय बिरामी आउँथे। सरकारी अस्पतालले ओपीडी सेवा बन्द गरेका कारण झापा, मोरङ धनकुटा, उदयपुर, सप्तरी, सिराहालगायत स्थानबाट आउने बिरामी उपचारबाट वञ्चित भएका छन्। मोरङको सुन्दरदुलारी नगरपालिकाकी विद्या चापागाईंले बीपी प्रतिष्ठानले ओपीडी सेवा बन्द गरेका कारण उपचार गराउनबाट वञ्चित हुनुपरेको गुनासो गरिन्। धरान उपमहानगरपालिकाका मेयर तिलक राईले पनि प्रतिष्ठानले १५ दिनदेखि ओपीडी सेवा बन्द गरेर स्वास्थ्य सेवाबाट वञ्चित गरेको बताए। पीसीआरपछि मात्र भर्ना झापामा पनि कोरोना कहर बढेसँगै निजी अस्पतालले पीसीआर परीक्षण गराएर मात्र बिरामी भर्ना गर्ने गरेका छन्। जसका कारण कतिपय बिरामीले अस्पतालको शय्यासम्म पुग्नुअगावै मृत्युवरण गर्नु परेको छ। सरकारी अस्पतालमा भने सामान्य ज्वरोसम्म पनि जाँच गरिँदैन। जिल्लामा समुदायमै कोरोना देखिन थालेपछि ठूला र निजी अस्पतालले बिरामी भर्ना गर्नुअघि पीसीआर रिपोर्ट खोज्न थालेका हुन्। भर्ना र शल्यक्रिया गर्नुपर्ने बिरामीसँग रिपोर्ट छैन भने अस्पतालले मेची अस्पतालको ल्याबमा स्वाब पठाइदिने गरेका छन्। त्यसको नतिजा आएपछि मात्र अस्पतालले उपचार गर्छन्। अस्पतालहरूले रुघा, खोकी, ज्वरो र दीर्घ रोगका बिरामीका पीसीआर रिपोर्ट खोज्ने गरेका छन्। त्यसरी आउने बिरामीलाई अस्पतालले आइसोलेसन कक्षमा राखेर उपचार गराउँदै आएका छन्। बिर्तामोडस्थित बिर्ता सिटी अस्पतालका जनसम्पर्क अधिकृत बमबहादुर बस्नेतले बिरामीलाई अस्पताल प्रवेश गर्नुअघि ज्वरो परीक्षण गर्ने गरिएको बताए। ज्वरो वा श्वासप्रश्वासमा समस्या देखियो भने त्यस्ता बिरामीसँग पीसीआर रिपोर्ट माग्ने गरिएको छ। अस्पताल आफैंले पनि पीसीआर परीक्षण गराउने गरेको छ। अस्पतालमा सयौं बिरामी र तिनका आफन्त हुन्छन्। सबैको स्वास्थ्य संवेदनशीलतालाई ध्यानमा राखी पीसीआर परीक्षण अनिवार्य गरिएको हो, उनले भने। बिर्तामोडमै रहेको बीएन्डसी टिचिङ अस्पतालले कोरोनाजस्तो लक्षण देखिने बिरामी उपचारका लागि आए पीसीआर रिपोर्ट अनिवार्य गरेको छ। अस्पतालका जनसम्पर्क अधिकृत प्रमिश गिरीले भने, एक जना संक्रमितले अस्पतालका अन्य जटिल रोग लागेका बिरामीलाई नसारुन् भनेर यस्तो व्यवस्था गरिएको हो। अस्पतालले छुट्टै आइसोलेसन कक्ष पनि बनाएको छ। जसमा कोरोनाका लक्षण देखिएका बिरामीलाई राखेर उपचार गराइन्छ। दमकस्थित लाइफ लाइन, आम्दा अस्पताल, बिर्तामोडको मनमोहन, कन्काई र भद्रपुरको ओम साई पाथीभरा अस्पतालले पनि पीसीआर रिपोर्ट अनिवार्य गरेका छन्। विराटनगरबाट किशोर बुढाथोकी, झापाबाट राधा खनाल र धरानबाट रत्नप्रसाद आचार्य"
अस्पतालको ढोकाबाटै फर्काइन्छ बिरामी,"चितवन हेटौंडा : उपचारका लागि निजी अस्पताल पुगेका बिरामीले सेवा नपाएको विषयमा प्रमुख जिल्ला अधिकारी नारायणप्रसाद भट्टराईलाई फोन आइरहन्थ्यो। धेरैले अस्पतालको ढोकामा पुगेर फर्किनु परेको गुनासो गर्थे। तर केही दिनयता भने उनको मोबाइलमा यस्तो समस्या बताएर फोन गर्ने घटेका छन् । अस्पतालको ढोकैबाट फर्किनु परेको गुनासो गरेर कतिपयले फोन गर्थे, प्रजिअ भट्टराई भन्छन्, निजी अस्पताललाई पनि मनोबल उच्च बनाएर आवश्यक सतर्कता अपनाउँदै सेवाप्रवाहका लागि सहजिकरण गरेका छौं । जिल्ला प्रशासन कार्यालयमा बुधबार बैठक राखेर कडाइका साथ अस्पताललाई बिरामी नफर्काउन निर्देशन दिइएको उनले बताए। कोरोना त्रासका कारण अहिले पनि हत्तपत्त बिरामी भर्ना गर्न अस्पतालहरु मान्दैनन्। कतिपय अस्पतालले बिरामीलाई उपचारअघि पीसीआर परीक्षण रिपोर्ट ल्याउन भन्ने गरेकोसमेत पाइएको छ । पहिले अवस्था जे भए पनि अहिले अस्पताल सकारात्मक रेको जिल्ला स्वास्थ्य कार्यालयका प्रमुख दिपक तिवारीले बताए। पहिला छुट्टै कोभिड अस्पताल हुनुपर्ने धारणा राखेका निजी अस्पताल संचालक सरकारको निर्णय पालनामा सहमत छन्। सबै किसिमका अस्पतालले कोरोना संक्रमित बिरामीलाई सेवा दिनुपर्ने सरकारको निर्णय भने निजी अस्पतालले अझै कार्यान्वयन गरिसकेका छैनन् । निजी अस्पतालमा पर्याप्त साधन स्रोतको अभावमा चाहेर पनि काम गर्न नसकिएको निजी अस्पताल समन्वय समिति चितवनका सचिव विक्रम अधिकारीले बताउँदै भने। सरकारीमा काम गर्नेलाई सबै साधन स्रोत, भत्ताको सुविधा छ, हाम्रोमा त्यो छैन। स्वास्थ्यकर्मीको मनोबल उठाउन आवश्यक छ । अस्पताल सुनसान, घरमै गयो बिरामीको ज्यान मकवानपुरको बागमती गाउँपालिका९ की संगीता लामा तामाङले सामान्य ज्वरोका कारण मृत्युवरण गरिन्। तीन सन्तानकी आमा ३४ वर्षीया तामाङ स्थानीय एक विद्यालयमा सहयोगीको रुपमा कार्यतर थिइन्। गाउँपालिकाको दुर्गम क्षेत्रको कुर्लेमा घर भएकी उनी महिला स्वास्थ्य स्वयं सेविकासमेत हुन्। घरमा सिटामोल थियो, ज्वरो त हो नि भनेर त्यही खाइन्, संगिताबारे सम्झँदै उनका श्रीमानले भने, भोलिपल्टै त्यस्तो होला भनेर के थाहा? परिवारले दिएको जानकारी अनुसार उनलाई अघिल्लो दिन सामान्य ज्वरो आएको थियो। संगीताका दाजु भीमले भने, कोरोना त्रासले हामी अस्पताल गएनौं। मेरी बहिनीको अकालमै ज्यान गयो । बकैया गाउँपालिका१० मन्थलीका एक युवकले पनि सामान्य ज्वरोकै कारण ज्यान गुमाउनु पर्यो। स्थानीय एक विद्यालयमा सहयोगीको रुपमा कार्यरत उनी सामान्य ज्वरो सम्झेर मेडिकल जान चाहेनन्। परिवार पनि उनकै कुरामा सहमत भए। ज्वरो आएको भनेर घरमै सामान्य उपचार गराइरहँदा ख्यालख्यालैमा उनको निधन भएको परिवारले बताएको छ। दुई सन्तानका बुवा ३७ वर्षीय ती युवकलाई सामान्य ज्वरोबाट बचाउन नसक्दा उनका परिवार तथा आफन्त पछुतो मानिरहेका छन् । जिल्लाको दुर्गम क्षेत्रमा रहेका यी बस्तीमा अस्पताल छैनन्। नजिकको मेडिकल पुग्न पनि हिँडेर कम्तीमा दुई घण्टा लाग्छ । संक्रमणको डरले बिरामी आफैं पनि सकेसम्म स्वास्थ्य केन्द्र जान चाहँदैनन्। जारी निषेधाज्ञाका कारण सवारी साधन अवरुद्ध हुँदा अस्पताल जान चाहनेलाई समेत समस्या छ। ज्वरोका बिरामी भनेपछि एम्बुलेन्सले समेत बोक्नै नमान्ने गुनासो जनस्तरबाट आउने गरेको छ । मकवानपुरमा पछिल्लो समय कोरोना संक्रमितको संख्या तीव्र गतिमा थपिँदै जाँदा समुदायमा त्रास फैलिएको छ। संक्रमण जोखिम कम गर्न गत साउन अन्तिम सातादेखि जिल्ला प्रशासन कार्यालय मकवानपुरले जोखिमयुक्त क्षेत्रमा निषेधाज्ञा जारी गरेको छ। अन्य स्थानीय तहले पनि अत्यावश्यक बाहेकका सेवा बन्द गरेका छन् । अहिले हेटौंडाका अस्पतालमा अन्य समयको तुलनामा १० देखि २० प्रतिशत मात्र बिरामी आउने गरेको अस्पतालका बालरोग विशेषज्ञ हरिबहादुर खड्काले बताए। प्रायः बिरामीको चाप रहने हेटौंडा अस्पतालमा अहिले दैनिक १०१५ जनामात्र बिरामी आउने गरेको तथ्यांक छ। सामान्य समस्या भएका बिरामीलाई अस्पताल नआउन, सकेसम्म घरमै बसेर डाक्टरको सल्लाह लिन र समस्या अनुसार समय मिलाएर अस्पताल आउन अस्पतालले सूचना गरेको छ । स्वास्थ्यकर्मीका अनुसार कोरोना त्रासका कारण मानिसहरु सामान्य समस्या लिएर अस्पतालसम्म आउँदैनन्। सामाजिक सञ्जालमा जोडिएका सेवाग्राहीको सहजताका लागि फेसबुकमा आफ्नो सम्पर्क नम्बर राखिदिएको र धेरैले फोनबाटै सल्लाह लिने गरेको बालरोग विशेषज्ञ डा खड्काले बताए। सामाजिक सञ्जालमा जोडिएका, सञ्चारको पहुँच भएका र आर्थिक रुपमा सम्पन्न मानिसलाई केही सहज भए पनि निषेधाज्ञाका कारण जिल्लाको दुर्गम क्षेत्रका विपन्न नागरिक स्वास्थ्य समस्या भोग्न बाध्य छन् ।"
क्षेत्रीय अस्पतालमा घटे सेवाग्राही,"पोखरा : मिर्गाैला डायलसिसका लागि पोखरा२० का रेवतीविलास पौडेल हप्ताको दुई पटक पोखरा स्वास्थ्य विज्ञान प्रतिष्ठान (पश्चिमाञ्चल क्षेत्रीय अस्पताल) पुग्छन्। कोरोना संक्रमण बढेसँगै उनी निकै त्रासका साथ अस्पताल धाउँछन्। प्रतिष्ठानलाई अहिले कोरोना डेडिकेटेड अस्पताल बनाएपछि आफूलाई छरछिमेकीले गर्ने व्यवहार नै फरक हुँदै गएको पौडेल बताउँछन्। करिब एक सय ५० जना डायलासिसका लागि आउने गरेका अस्पताल प्रशासनले जनाएको छ। त्यहाँ कोरोना अस्पताल बनेसँगै अन्य बिरामीले उपचारका लागि आउने क्रम घटेको छ। प्रतिष्ठान गण्डकी प्रदेशकै रिफर अस्पताल हो। गरिब, न्यून आय भएका नागरिकको पहुँच भएकाले सामान्य अवस्थामा यहाँ दैनिक करिब १५ सय बिरामी आउने गर्थे। अहिले बिरामीको संख्या घटेर एक सय ५० देखि दुई सयको हाराहारीमा सीमित भएको अस्पतालका सूचना अधिकारी नारायणप्रसाद आचार्यले बताए। कोरोना संक्रमण बढेपछि केही समय मेडिकल वार्डमा कोरोनाका संक्रमितको उपचार भएको थियो। कोभिड बाहेकका बिरामीको संख्या घटेर दैनिक ५०६० जना पुगेपछि अस्पताल प्रशासनले संक्रमतिका लागि अस्थायी भवनमा ४० बेडको छुट्टै कक्ष बनाएको छ। मेडिकल वार्ड, सजिकल वार्ड, प्रसूति वार्ड, आईसीयु, इमरजेन्सीलगायत सबै सेवा एउटै भवनभित्र रहेकाले यसअघि क्षेत्रीय अस्पताल शून्य जस्तै भएको थियो। अहिले ४० बेडको भवनमा ३५ जना संक्रमितको उपचार भइरहेको छ। कोरोना संक्रमण बढेपछि लेखनाथ लायन्स सामुदायिक अस्पतालमा पनि कोभिडका बिरामीको उपचार भइरहेको छ। प्रतिष्ठानको ४० बेडको टेम्पोररी भवनमा एक भेन्टिलेटरसहित १० वटा आईसीयू बेड रहेका सूचना अधिकारी आचार्यले जानकारी दिए। ४० बेडको टेम्पोररी भवनमा एक भेन्टिलेटर र १० वटा आईसीयू बेड पनि रहेको सूचना अधिकारी आचार्यले बताए। पश्चिमाञ्चल क्षेत्रीय अस्पतालमा कोभिडका लागि प्रयोग भएको एउटासहित ४ वटामात्र भेन्टिलेटर छ। आर्थिक अवस्था कमजोर भएका बिरामीको उपचार हुने भएकाले यहाँ कोरोना डेडिकेटेड अस्पताल बनाउन पहल गरे पनि सुुनुवाइ नभएको प्रतिष्ठानका उपकूलपति डा बुद्धिबहादुर थापाले बताए। प्रतिष्ठानमा ३ सय ७७ बेड छन्। तलब खुवाउन समस्या कोरोना डेडिकेटेड अस्पताल बनेसँगै प्रतिष्ठानमा सेवाग्राहीको संख्या घटेको छ। सेवाग्राहीको चाप घटेपछि क्षेत्रीय अस्पताल आर्थिक संकटमा परेको छ। प्रतिष्ठानमा कुल ६ सय १ जना कर्मचारी छन्। आम्दानी घटेपछि कर्मचारीलाई तलब खुवाउन समस्या भएको अस्पताल प्रशासनको भनाइ छ। अस्पतालमा २ सय जना कर्मचारी करारमा छन्। करारमा भएका धेरैजसो डाक्टर, स्टाफ नर्सलगायत छन्। कोरोनासँग जुध्न थप मेडिकल टिम थप्नुपर्नेमा भएका जनशक्ति कटौती गर्नुपर्ने अवस्था आएको अस्पताल प्रशासनले जनाएको छ।"
किशोरीमाथि तीन बालकलाई बलात्कार गर्न लगाएपछि आफूले गरे,"विराटनगर : मोरङको बेलबारी नगरपालिका११ की एक १६ वर्षीया दलित किशोरीमाथि अनौठो ढंगले बलात्कार गरिएको घटना सार्वजनिक भएको छ। छिमेकका ११, १२ र १३ वर्षका भाइहरुलाई लिएर जंगलमा निगुरो टिप्न गएकी किशोरीमाथि बलात्कार भएको हो। घटना मंगलबार दिउँसो ३ बजेतिर भएको प्रहरीले जनाएको छ। लक्ष्मीमार्गको जंगलमा निगुरो टिप्दै गरेको ठाउँमा पुगेका चिनजानकै ४० वर्षीय होम तामाङले किशोरी र बालकहरु चारै जनालाई नियन्त्रणमा लिएर घटना गराएको पत्ता लागेको प्रहरीले जनाएको छ। प्रहरीका अनुसार नियन्त्रणमा लिएर बालकहरुलाई मैले जेजे भन्छु त्यही मान्नु नभए मारिदिन्छु भन्दै पालैपालो किशोरीमाथि बलात्कार गर्न लगाए। त्यसपछि तामाङ आफैँले पनि बलात्कार गरेको खुलेको छ। तीनै जना बालकहरु दलित समुदायकै हुन्। एउटा हातमा लाट्ठी र अर्कोमा मुङ्ग्रो बोकेर पुगेका तामाङले सुरुमा चारै जनालाई नियन्त्रणमा लिएको प्रारम्भिक अनुसन्धानबाट खुलेको छ, घटनाको अनुसन्धान गरिरहेका एक प्रहरीले भने, नियन्त्रणमा लिएपछि डर, धम्की र त्रास देखाउँदै तीन जना कलिला उमेरका बालकलाई नाता सम्बन्धकी किशोरीमाथि बलात्कार गर्न लगाएर त्यसपछि आफूले पनि बलात्कार गरेको पाइयो। मानिसको आवतजावत कम हुने जंगलमा तामाङले लाट्ठी र मुङ्ग्रो देखाउँदै भनेको नामानेमा मारिदिन्छु भनेपछि बालकहरु बाध्य भएको खुलेको प्रहरीको भनाइ छ। किशोरीले आफूमाथि त्यसो नगर्न बारम्बार आग्रह गर्दा तामाङले त्रास देखाउँदै दुई घण्टाभन्दा बढी समय नियन्त्रणमा लिएर घटना गराएको देखिन्छ, ती प्रहरीले भने, आफूमाथि धम्की आएपछि डरका कारण उनीहरु चुपचाप तामाङले गरेको कुकार्य सहन बाध्य भएछन्। उनका अनुसार बालकहरुलाई प्रयोग गरिसकेपछि तामाङले उनीहरुकै अगाडि किशोरीलाई बलात्कार गरेको खुलेको छ। नियन्त्रणमा लिँदै नाता सम्बन्धका कलिला बालकलाई किशोरीमाथि बलात्कार गर्न लगाएर आफूले पनि गरेको यो अनौठो घटना भएको प्रहरीले जनाएको छ। किशोरीमाथि बालकहरुलाई बलात्कार गर्न लगाएर तामाङले मोबाइलबाट भिडियोसमेत बनाएको खुलेको अनुसनधानमा संलग्न प्रहरीले बताए। बालकलाई प्रयोग गर्दा आफू घटनाबाट बच्ने भएकाले तामाङले त्यस्तो उपाय लगाएको हुन सक्ने प्रहरीको भनाइ छ। अमानवीय घटना भएपछि उनीहरु निगुरो नलिइकन साँझमा घर फर्किएको किशोरीका एक आफन्तले बताए। निगुरो नल्याइकन फर्किएपछि सोधीखोजी गर्यौ, उनले भने, तर उनीहरुले त्यतिबेला नभेटेर नल्याएको जवाफ दिए। तर चारै जनाको व्यवहार भोलिपल्ट फरक रहेको पाइएपछि आफन्त र परिवारका सदस्यले सोधीखोजी गर्दा घटनाका बारेमा थाहा भएको उनको भनाइ छ। उनका अनुसार भोलिपल्ट बालकिशोरीले अघिल्ला दिनको भन्दा फरक र मानसिक रुपमा विक्षिप्त व्यवहार देखाएका थिए। तामाङले भोलिपल्ट पनि घरघरमा पुगेर सबैलाई भेट्दै घटनाका बारेमा कसैलाई नभन्न पुनः दबाब दिएको उनले बताए। घटनाका बारेमा थाहा भएपछि किशोरीका अभिभावक र आफन्तले इलाका प्रहरी कार्यालय बेलबारीमा तामाङविरुद्ध बुधबार किटानी जाहेरी दिएका छन्। प्रहरीले घटनाका बारेमा बालकहरुसँग पनि सोधपुछ गरिरहेको छ। बेलबारीका प्रहरी निरीक्षक ऋषिराज ढकालका अनुसार तामाङले धम्की दिएर आफूहरुलाई जबरजस्ती बलात्कार गर्न बाध्य पारेको बालकहरुले बताएका छन्। निर्दयी ढंगले गरिएको अमानवीय र घृणित घटनापछि चारै जना डराएको पाइयो। राम्ररी कोहीसँग पनि बोल्न मान्दैनन्, उनले भने, कोही नयाँ मान्छे देख्दा केही गरिहाल्छन् कि जस्तो मान्छन्। घटना बाहिरिएपछि बलात्कारमा संलग्न तामाङ फरार रहेकाले खोजी थालेर घटनाको गम्भीर ढंगले अनुसन्धान अघि बढाइएको जानकारी ढकालले दिए। जंगलमा एकै डर लाग्ने भएकाले निगुरो टिप्न भाइहरुलाई साथी लिएर गएको बादिकाले बताएकी छन्, किशोरीलाई उद्र्धत गर्दै प्रहरीले भन्यो, भाइहरुलाई पनि गर्न लगाएर उनीहरुकै अगाडि बलात्कार गरियो। पहिलेदेखि नै बोलाउने, जिस्क्याउने र अनेक हिसाबले प्रलोभनमा पार्ने काम तामाङले गर्ने गरे पनि गाउँकै चिनजानका व्यक्ति भएकाले आफूले वास्ता नगरेको किशोरीले प्रहरीलाई बताएकी छन्। प्रकृति हेर्दा र अध्ययन गर्दा घटना योजनावद्ध रुपमै भएको देखिने प्रहरीले जनाएको छ। घटनाका बारेमा बालकिशोरीले आआफ्ना अभिभावकलाई सुनाइसकेका छन्। किशोरीको शरीरका केही भागमा चोटपटक पनि रहेको छ। उनलाई उपचार र स्वास्थ्य परीक्षणका लागि प्रहरीले बिहीबार विराटनगरको कोशी अस्पताल ल्याएको छ। प्रारम्भिक स्वास्थ्य परीक्षणबाट बलात्कारको पुष्टि भएको प्रहरीले जनाएको छ। स्थानीय विद्यालयको कक्षा ६ मा पढ्ने किशोरीका बाबु वैदेशिक रोजगारीका क्रममा कतारमा छन्। उनी घरमा आमासहित १३ र ३ वर्षका भाइसँग बस्थिन्। उनीहरुको आर्थिक अवस्था कमजोर रहेको स्थानीयले बताए। किशोरी र उनकी आमासँग बिहीबार विराटनगर जानेसमेत खर्च नभएपछि स्थानीयले उठाएर एक हजार पाँच सय रुपैयाँ दिएका थिए। तामाङलाई श्रीमतीले केही वर्ष अगाडि छाडिसकेको पाइएको छ। उनी भाइबुहारीको घरमा बस्दै आएको खुलेको छ। हाम्रोमा पनि कहिले काहीँ मात्रै आउने गर्नुहुन्थ्यो। अरु बेला कहाँ गएर के गर्नु हुन्छ हामीलाई थाहा भएन, बुहारीले भनिन्, हिजो (बुधबार) देखि घरमा आउनु भएको छैन। अहिले गाउँमा नराम्रो कुरा पनि सुन्दैछु।"
कोरोनाले धरानमा तीन जनाको मृत्यु,"धरान : कोरोना भाइरसका कारण बीपी कोइराला स्वास्थ्य विज्ञान प्रतिष्ठानमा तीन जनाको मृत्यु भएको छ। मृत्यु हुनेमा दुई पुरुष र एक महिला रहेको प्रतिष्ठानका प्रवक्ता डा निदेश सापकोटाले बताए। प्रतिष्ठानको कोभिड अस्पतालमा उपचारका क्रममा प्रदेश १ को मोरङ बेलवारीकी ५६ वर्षीया महिला, झापाको दमक नगरपालिकाका ८३ वर्षीय पुरुषको शुक्रबार बिहान मृत्यु भएको प्रवक्ता सापकोटाले जानकारी दिए । त्यस्तै प्रदेश २ को सिराहा जिल्लाको सिराहा नगरपालिकाका २ का ५५ वर्षीय पुरुषको बिहीबार बेलुका मृत्यु भएको हो। मृत्यु हुने दुबै पुरुष मुटु, उच्च रक्तश्राप र मधुमेहको दिर्घरोगी भएको पनि सापकोटाले बताए। मृतक दुबै पुरुषका परिवार सम्पर्कमा आएपनि महिलाका परिवार सम्पर्कमा आएका छैनन्। तीनै जनाको शव व्यवस्थापनका लागि आवश्यक पहल भइरहेको इलाका प्रहरी कार्यालय धरानका डिएसपी ज्ञानेन्द्र बस्नेतले जानकारी दिए।"
पुजारी हत्या प्रकरण : हिन्दु महासंघद्वारा जवाफ माग,काठमाडौं : पुजारी श्रीराम साह हत्याको छानबिन र दोषीलाई कारबाहीको माग गर्ने समूहलाई नै पक्रेर कारबाही गर्ने गरी गृह मन्त्रालयले प्रहरी र स्थानीय प्रशासनलाई पत्राचार गरेको घटनाप्रति विश्व हिन्दु महासंघले विरोध जनाएको छ। महासंघले बिहीबार विज्ञप्ति जारी गरी घटनाका दोषीलाई तत्काल सार्वजनिक गरी कारबाही गर्न र पीडितलाई क्षतिपूर्ति उपलब्ध गराउन सरकारसँग माग गरेको छ। मन्त्रालयको भदौ ७ गतेको पत्रमा घटनाको विरोध गर्ने समूहलाई नै कारबाही गर्न सबै प्रमुख जिल्ला अधिकारी र प्रहरी महानिरीक्षकलाई स्पष्ट निर्देशनसहित पत्राचार गरेको महासंघले दाबी गरेको छ। मन्त्रालयको यो निर्णयले सम्पूर्ण धर्मावलम्बीको भावनामाथि नै कुठाराघात भएको महासंघ महासचिव अस्मिता भण्डारीले जारी गरेको विज्ञप्तिमा उल्लेख छ। धार्मिक सहिष्णुता र सामाजिक सद्भाव बिथोल्ने गरी भएको यस्तो निर्णयप्रति महासंघले गृह मन्त्रालयसँग जवाफसमेत मागेको छ। रौतहटमा मन्दिरका पुजारीको गोली हानी हत्या निरीह पुजारीको निर्मम हत्या पुजारी हत्याको विरोधमा हुने प्रदर्शन रोक्न गृहको गोप्य सर्कुलर
सीमावर्ती सहरमा कोरोना जोखिम उच्च,"पछिल्लो समय कोरोना संक्रमण दर र मृतकको संख्या पनि उच्च बनेको छ। पहाडका केही जिल्लालाई छाडेर हेर्ने हो भने अधिकांश संक्रमित तराईका जिल्लाका छन्। भारतसँग सिमाना जोडिएका जिल्लामा संक्रमण तीव्र गतिमा फैलिएको छ। सर्वसाधारणमा मात्र नभइ स्वाथ्यकर्मी, सुरक्षा कर्मी, सञ्चारकर्मी, उद्यमी व्यवसायीलगायतमा कोरोना संक्रमण भइसकेको छ। भारतबाट आएका व्यक्तिलाई सीमामा होल्डिङ नगरी सीधै घरमा पठाइनु, समाजमा सचेतना नअपनाइ भीडभाड गर्नु, नियन्त्रका लागि सरकारकाले प्रभावकारी कदम चाल्न नसक्नु लगायत कारण नै कारोना समुदायमा फैलिएको विज्ञ बताउँछन्। मोरङ, पर्सा, कपिलवस्तु र कैलाली पनि संक्रमण दर उच्च भएका जिल्ला हुन्। पर्सामा सबैभन्दा बढी अर्थात् २ हजार २२,मोरङमा १ हजार ५ सय १७,कैलालीमा १ हजार ५ सय ६७ र कपिलवस्तुमा १ हजार ७८ जना संक्रमित छन्। होल्डिङ सेन्टर नहुँदा संक्रमण तीव्र भारतबाट आएका व्यक्तिलाई होल्डिङ नगरी होम आइसोलेसन र होम क्वारेन्टिन विधि लागू गर्दा सुदूरपश्चिममा कोरोना संक्रमण उच्च बनेको छ । सुदूरपश्चिममा बिहीबारसम्म ५५ सय १० जनामा कोरोना संक्रमण पुष्टि भएको छ। कैलालीमा मात्रै कारोना संक्रमितको संख्या १५ सय ६७ पुगेको छ। डोटी र अछाममा पनि संक्रमित बढेका छन्। डोटीमा ८ सय ९६ जना र अछाममा ८ सय ७३ जनामा कोरोना पुष्टि भएको छ । दुबईबाट आएका धनगढी उपमहानगरपालिका ५ हसनपुरका ३४ वर्षीय पुरुषमा चैतको १४ गते पहिलो कोरोना देखिएको थियो। त्यसपछि उनकै परिवारका एक जना महिला सदस्यमा संक्रमण देखिएको थियो। लम्की चुहाकी एक महिला गरी चैतमा मात्रै कैलालीमा कोरोनाका तीन जना बिरामी थिए । जिल्ला स्वास्थ्य कार्यालयको तथ्यांक हेर्ने हो भने चैतमा कैलालीमा ३ जना मात्रै कोरोनाका संक्रमित थिए। चैत ७ गते देशैभर लकडाउन भयो। वैशाखमा एक जनामा पनि कोरोना पुष्टि नभएको कैलालीमा जेठमा ७६ जना, असारमा ७ सय ४५ जना, साउनमा ४ सय ५ जना र भदौको १० गतेसम्म ३ सय ३८ जना गरी १५ सय ६७ मा कोरोना पुष्टि भएको छ । स्थानीय तहअनुसार भन्ने हो भने कैलालीमा सबैभन्दा बढी धनगढी उपमहानगरपालिकासँगै जोडिएको गोदावरी नगरपालिकामा ४ सय ५९ जनामा कोरोना पुष्टि भएको छ। कैलालीमा १३ स्थानीय तह छन्। तीमध्ये लम्कीचुहा नगरपालिकामा २ सय ५१ जना, धनगढी उपमहानगरपालिकामा २ सय १९ जना, गौरीगंगा नगरपालिकामा १ सय ८६ जना, टीकापुर नगरपालिकामा १ सय ४५ जना, घोडाघोडी नगरपालिकामा ७५ जनामा कोरोना पुष्टि भएको छ । यस्तै बर्दगोरिया गाउँपालिकामा ५७ जना, भजनी नगरपालिकामा ५१ जना, जानकी गाउँपालिकामा ४४ जना, कैलारी गाउँपालिकामा ४२ जना, चुरे र जोशीपुर गाउँपालिकामा १५१५ जना र मोहन्याल गाउँपालिकामा ८ जना गरी १५ सय ६७ जनामा कोरोना पुष्टि भएको छ । नाका व्यवस्थापनमा त्रुटि कैलालीमा कोरोनाका बिरामी बढ्नुमा पहिलो कारण सीमा नाकाको व्यवस्थापनमा त्रुटि देखिएको छ। भारतबाट आएकाको सीमाबाटै व्यवस्थापन हुन नसक्दा संक्रमण फैलिएको अनुमान छ। वरिष्ठ फिजिसियन डा शुभेषराज कायस्थ भन्छन्, सीमा नाकामै व्यवस्थापन हुनुपर्ने हो तर भएन, त्यसपछि क्वारेन्टिन पनि अस्तव्यस्त भए। क्वारेन्टिनमा स्वाब लिएकालाई पनि रिपोर्ट आउँदासम्म होल्ड गर्न सकिएन। त्यसैले अहिले घरघरमा कोरोना पुगिरहेको छ । सुदूरपश्चिममा चैतदेखि अहिलेसम्म भारतबाट २ लाख ८४ हजार मानिस स्वदेश फर्किसकेका छन्। डा कायस्थ भन्छन्, अहिलेको अवस्था स्थानीय संक्रमणको पहिलो चरण हो। अहिले भारतबाट फर्किरहेका थोरै संख्याका व्यक्तिलाई अझै व्यवस्थापन गर्न सकिन्छ । उनले सरकारले ल्याएको होम आइसोलेसन र होम क्वारेन्टिन नीति आत्मघाती भएको बताए। उनले भने, यो निर्णय तुरुन्त परिवर्तन हुनुपर्छ । भारत अहिले दैनिक करिब ७० हजार मानिसमा कोरोना पुष्टि भइरहेको छ। भारतबाट नेपाल फर्कने क्रम पनि रोकिएको छैन । सुदूरपश्चिमका लागि अबको अवस्था अझ खतरापूर्ण रहेको डाकायस्थको अनुमान छ। उनी अझै पनि सीमा नाकाबाट आउने सबैलाई होल्डिङ मा राख्नुपर्ने सुझाव दिन्छन्। सुदूरपश्चिमको स्वास्थ्य निर्देशनालयले प्रदेश सरकारलाई सीमा क्षेत्रमा होल्डिङ क्षेत्र बनाउन सुझाव दिएका दुई महिना भयो तर अझै हुन सकेको छैन । प्रदेशका स्वास्थ्य निर्देशक डा गुणराज अवस्थी भन्छन्, मैले मुख्यमन्त्री, सामाजिक विकासमन्त्रीसहित प्रदेशको महामारी नियन्त्रण समितिमा यो सुझाव दिएको दुई महिना भइसक्यो । तर अहिले सामुदायिक विद्यालयमा बनाइएका क्वारेन्टिन हटाइएका छन् भने सीमा क्षेत्रमा आएका आआफ्नो घर गइरहेका छन् । पर्सामा संक्रमित २ हजार नाघे कोरोना भाइरस संक्रमणको हटस्पट बनेको पर्सा जिल्लामा संक्रमितको संख्या २ हजार नाघेको छ। बुधबार राति थप २४ जनामा संक्रमण पुष्टि भएसँगै संक्रमित २ हजार २२ पुगेको जिल्ला प्रशासन कार्यालय पर्साले जनाएको छ। वीरगन्जस्थित नारायणी अस्पतालको प्रयोगशालामा बुधबार राति ५ सय १० जनाको स्वाब नमुना परीक्षण गर्दा पर्साका २४ जनामा संक्रमण पुष्टि भएको अस्पतालका प्रवक्ता डा अतुलेश चौरसियाले जानकारी दिए। उनका अनुसार, जिल्ला स्वास्थ्य कार्यालय पर्साका स्वास्थ्य निरीक्षक, उनकी श्रीमती र छोरामा पनि संक्रमण भेटिएको छ । यस्तै पर्साको सखुवाप्रसौनी गापामा ७ र कालिकामाई गापा५ विरन्चीवार्वाका ५ जनामा बुधबार राति कोरोना संक्रमण पुष्टि भएको चौरसियाले जानकारी दिए। वीरगन्ज महानगरपालिका११ का २ जना, ८, १०, १३, १४ र २६ का ११ जनामा संक्रमण भेटिएको उनले बताए। २ जना सशस्त्र प्रहरीमा पनि संक्रमण पुष्टि भएको जानकारी उनले दिए । पर्सामा साउनयता मात्रै १ हजार ८ सय ६१ जनामा संक्रमित थपिएका छन्। जिल्ला प्रशासन कार्यालय पर्साका अनुसार, असार मसान्तसम्म पर्सामा १ सय ६१ जनामा मात्र संक्रमण भेटिएको थियो। तीमध्ये १ सय ५९ जना निको भई घर फर्किएपछि असार अन्तिममा वीरगन्जस्थित कोभिड अस्पतालको आइसोलेसनमा २ जना मात्र संक्रमित उपचाररत थिए। तर, साउन महिना सुरु भएपछि परीक्षणको दायरा बढाइएका कारण त्यसयता दिनहुँ अत्यधिक संख्यामा संक्रमित थपिँदै गएका छन् । समुदायस्तरमै पुगेर स्वाब संकलन गर्नुका साथै संक्रमितहरूको कन्ट्याक्ट ट्रेसिङ र सःशुल्क परीक्षण पनि थालिएकाले संक्रमितहरूको संख्या बढ्दै गएको हो। जिल्ला प्रशासन कार्यालयका प्रशासकीय अधिकृत विनय श्रीवास्तवका अनुसार, पर्सामा १ सय ३२ स्वास्थ्यकर्मी, ८७ सुरक्षाकर्मी, १३ पत्रकार, ९८ थुनुवा, ४९ अस्पताल सफाइकर्मी र ३ एम्बुलेन्स चालक पनि संक्रमित भएका छन् । संक्रमणको चेन ब्रेक संघीय सरकारले गरेको लकडाउन खुला हुनु अघिसम्म सामान्य अवस्थामा रहेको मोरङ अहिले कोरोना संक्रमणको हट स्पट बनेको छ। संक्रमित थपिने संख्या मात्रै होइन मृतकको संख्या पनि बढेको छ । बिहीबार सम्मको तथ्यांकअनुसार मोरङमा एक हजार पाँच सय १७ संक्रमित छन्। मृतकको संख्या १५ पुगेको छ। दैनिक थपिने संक्रमित पनि प्रदेश १ का अन्य जिल्लाको तुलनामा मोरङमै बढी रहेको समाजिक विकास मन्त्रालय प्रदेश १ ले जनाएको छ। प्रदेश १ मा मृत्यु हुने सबै मोरङका हुन्। खुल्ला सिमाना, उद्योग कलकारखानाका भारतीय मजदुर, लकडाउन खुलेपछि बढेको भीडभाड र स्वास्थ्य सचेतना नअपनाउँदा संक्रमण बढेको बताउँछन् स्थानीय तहका जनप्रतिनिधि । विराटनगर महानगरपालिकाका मेयर भीम पराजुली भन्छन्, ८ किलोमिटर खुला सिमाना छ। त्यहाँबाट भित्रिनेको संख्या नरोकिएकाले संक्रमण उच्च भएको हो । मोरङका १७ स्थानीय तहमध्ये आधाभन्दा बढीले भारतीय सीमा छोएका छन्। भारतीय सिमानामा भएका बजारमा जाने र यस्ता सीमा क्षेत्रबाट सामान लिएर नेपाल प्रवेश गर्दा संक्रमण भित्रिएको पराजुलीको ठहर छ। सीमा हेर्ने जिम्मा संघीय सरकारको हो, प्रदेश सरकारले समन्वय गर्न सकेन। संक्रमणको मुख्य कुरानै यही हो, उनले भने । विराटनगरको एकीकृत जाँच चौकी (आईसीपी) हुँदै दैनिक एक सयको हाराहारीमा मालवाहक ट्रक नेपाल भित्रिन्छन्। ती सवारीमा एक सय ५० देखि दुई सय यातायात कर्मचारी दैनिक नेपाल आवतजावत गर्छन्। तर, उनीहरुको न त स्वास्थ्य जाँच हुन्छ न त लेखा जोखा नै । जिल्ला सुरक्षा समितिको बैठकले विराटनगर महानगरपालिकासहित मोरङका १७ वटै स्थानीय तहमा १६ गतेसम्म निषेधाज्ञा लगाउने निर्णय गरेको छ। यसअघि विभिन्न स्थानीय तहले आफ्नै हिसाबमा लकडाउन गरेका थिए। तर समुदायस्तरमा फैलिएको संक्रमणको चेन ब्रेक हुन नसक्दा मोडालिटी परिवर्तन गरी केही खुकुलो प्रावधानसहित जिल्लाभर निषेधाज्ञा लगाइएको प्रशासनले जनाएको छ । असावधानीले फलियो कोरोना बुटवलको धागो कारखानास्थित कोरोना विशेष अस्पतालमा कपिलवस्तु नगरपालिकाका ५० वर्षीय पुरुषको बिहीबार मृत्यु भएको छ। यससँगै कपिलवस्तुमा कोरोना संक्रमितको संख्या तीन पुगेको छ । कपिलवस्तु प्रदेश ५ कै सबैभन्दा धेरै संक्रमित भएको जिल्ला हो। प्रदेशका १२ जिल्लामा संक्रमितको संख्या करिब ६ हजार पुगेकोमा कपिलवस्तुका १ हजार ७८ जनामा संक्रमण पुष्टि भएको छ। यो संख्या प्रदेशभरको १८ प्रतिशत हो। कपिलवस्तुमा केही समयअघि संक्रमण क्वारेन्टाइनमा मात्रै सीमित थियो। यसअघि लकडाउन खुलेपछि भीडभाड बढ्दा संक्रमण अहिले समुदायस्तरमा फैलिएको छ । भारतबाट लुकीछिपी घर फर्किने र क्वारेन्टाइनमा नबस्दा संक्रमण जोखिम बढेको छ। लकडाउन खुकुलो भएका बेला सावधानी नअपनाउँदा संक्रमण बढेको स्वास्थ्य कार्यालय कपिलवस्तुका कोरोना फोकल पर्सन कुमार थापा बताउँछन्। अहिले कलस्टरकलस्टरमा संक्रमण देखिएको छ, बजार क्षेत्र बढी प्रभावित छन्, उनले भने, बाह्य यात्रा विवरण नभएकामा पनि संक्रमण बढ्दो छ। उनीहरू लक्षणसहितका छन् । पहिलो चरणको लकडाउन खुकुलो भएसँगै बैंक वित्तीय संस्था, सुपरमार्केट र हाट बजार संक्रमण एक व्यक्तिबाट अन्यमा फैलिएको उनको ठहर छ । थापा भन्छन्, स्वास्थ्य मापदण्ड पालना गरिएन, एउटै बैंकमा सयडेढ सयको लाम लाग्यो, बजारमा पनि उस्तै भीड भयो। यही कारणले कोरोना फैलिँदै गयो । अहिलेको संक्रमण तौलिहवा, कृष्णनगर, बहादुरगन्जजस्ता सहरी क्षेत्रमा बढेको छ। सबैभन्दा बढी संक्रमित कपिलवस्तु नगर क्षेत्रमा छन्। मापदण्डविपरीतका क्वारेन्टाइन र आरडीटी परीक्षणको भर पर्दा कपिलवस्तुमा संक्रमण बढेको हो। भारतबाट भित्रिएका हजारौंलाई राख्ने ठाउँ अभाव र समयमा पीसीआर परीक्षण नहुँदा अहिले समस्या बढिरहेको छ । स्थानीय तहले क्वारेन्टाइन र आइसोलेसन व्यवस्थापनमा अझै ध्यान दिएका छैनन्। भारतबाट आउनेहरू सोझै घर पुग्छन्। भारतसँग ९३ किलोमिटर खुला सीमा नाका भएकाले प्रशासनले सबै ठाउँमा निगरानी बढाउन सकेको छैन। लुकीछिपी आएर घरमा पुग्नेलाई नियन्त्रण गर्न कठिन भएको कपिलवस्तुका प्रमुख जिल्ला अधिकारी दीर्घनारायण पौडेल बताउँछन्। सुरक्षाकर्मीको निगरानी हुँदा हुँदै लामो सिमाना भएकाले लुकीछिपी भित्रिने धेरै छन्, उनी भन्छन्, झाडी र धानखेतमा लुकेर आउनेलाई रोक्न सकिएको छैन । यस्तै व्यक्तिबाट संक्रमण फैलिएको उनको बुझाइ छ । कपिलवस्तुमा अहिले सक्रिय संक्रमितको संख्या १ सय ९६ छ। तीमध्ये ३५ जना मात्रै सामुदायिक आइसोलेसनमा छन्। अन्य होम आइसोलेसनमा छन्। संक्रमण नियन्त्रणमा राजनीतिक दलको सहयोग कमजोर भएको सरोकारवाला बताउँछन्। सचेतना र अनुगमनमा राजनीतिक दलको भूमिका महत्वपूर्ण हुने उनीहरूको ठहर छ। संक्रमित बढेसँगै सुस्ताएका स्थानीय तहलाई सक्रिय बनाउन थालिएको प्रमुख जिल्ला अधिकारी पौडेलले बताए। नागरिक आफैं सतर्क हुनु नै यसको रोकथाम हो। पालिकासहित सबै निकाय कोरोनाविरुद्ध लाग्नैपर्छ, उनले भने। समुदायमा र्यान्डम स्वाब परीक्षण र कन्ट्याक ट्रेसिङलाई जोड दिइएको पौडेलको भनाइ छ । (क्रान्ति शाहवीरगन्ज, शिवराज भट्ट। धनगढी रविन भट्टराई, किशोर बुढाथोकी विराटनगर, लक्ष्मण पोखरेलबुटवल )"
उपचार पाउँदैनन् बिरामी,"जनकपुरधाम : भदौ २ गते मृगौलासम्बन्धि रोगबाट पिडीत प्रमोद महतो डायलाइसिसका लागि प्रादेशिक अस्पताल पुगे। तर, धनुषाको सबैला नगरपालिका२ का महतोको पीसीआर रिपोर्ट नहुँदा बेड खाली नभएको भन्दै चिकित्सकले उपचार गर्न मानेनन्। बृद्ध आमाबुवासँगै उपचारमा आएका महतो दिउँसो चार बजे नै अस्पतालमा पुगे पनि सात बजेसम्म उपचार पाएनन्। धेरै अस्पताल चहारेपछि अन्त्यमा उनले बिना उपचार घर फर्कनु पर्यो। त्यसको भोलिपल्टै उपचारको अभावमा उनको मृत्यु भयो। असारको पहिलो साता धनुषाको हंसपुर नगरपालिका७ का राजु सदाको क्वारेन्टाइन र आईसोलेशनको हेलचक्राइका कारण मृत्यु भयो। आरडीटी रिपोर्ट पोजेटिभ देखिएका सदाको क्वारेन्टाइनमा झाडापखालाले सिकिस्त हुँदा पनि पीसीआर रिपोर्ट नआएको भन्दै चिकित्सक नजिकसम्म परेनन्। उनको पनि उपचार अभावकै कारण अनाहकमा ज्यान गयो। यी दुवै घटना प्रतिनिधि मात्र हुन्। कोरोना प्रकोपसँगै अस्पतालहरूले सेवा प्रवाहलाई थप जिम्मेवार र सबल बनाउनु पर्नेमा प्रादेशिक अस्पताल जनकपुर झनै गैरजिम्मेवार देखिएको छ। अस्पतालमा उपचारका लागि आएका बिरामीले भर्ना नपाएर फर्कनु पर्ने बाध्यता छ। यो अवधिमा प्रादेशिक अस्पतालमा भर्ना हुने बिरामीलाई समेत नीजि वा अन्य सरकारी अस्पतालमा रिफर गर्ने गरिएको विरामीका आफन्तको आरोप छ। प्रादेशिक अस्पतालमा उपचार नपाएरै आफ्नो छोराको ज्यान गएको आरोप राजुका बुवा असे सदाले लगाए। उनले भने, यतिबेला सरकारी अस्पताल गैरजिम्मेबार बनेका छन्। अधिकांश अस्पताल र चिकित्सकहरूले आफ्नो पेशागत कर्तव्यलाई पैसाको तराजुमा तौलने गरेका छन्। स्कुल अफ डेमोक्रेसीका सदस्य राकेश विक्रम साह पनि अस्पताल र चिकित्सकहरूले आफ्नो कर्तब्य भुलेको बताउँछन्। सरकारी अस्पतालका चिकित्सकहरू नीजि अस्पतालमा काम गर्न पल्किएका छन्। उनीहरू राम्रो सेवा दिन्छन्। तर, अहिले कोरोनाको संकटमा बिरामीलाई छुन समेत डराउँछन्, साह भन्छन्, सर्वसाधारणको स्वास्थ्यमा खेलवाड गर्ने निजी वा सरकारी अस्पतालका चिकिस्कलाई सरकारले कारवाही गर्नुपर्छ। कोरोना संक्रमण : खोइ हाम्रो तयारी ? कोरोनाले धरानमा तीन जनाको मृत्यु अस्पतालको ढोकाबाटै फर्काइन्छ बिरामी सीमावर्ती सहरमा कोरोना जोखिम उच्च स्वास्थ्यको हक खोइ ? जनकपुरमा सामान्य दिनमा पाइने एम्बुलेन्ससमेत महामारीको बेला पाउन हम्मेहम्मे परेको उनी बताउँछन्। बिरामीलाई रिफर गर्न एम्बुलेन्ससमेत पाइँदैन। पाए पनि दोब्बर पैसा माग्छन्। सीडीयोलाई भन्यो भने कुरा सुनेर गर्छु भन्छन् तर, समस्या भने जस्ताको त्यस्तै, उनी गुनासो गर्छन्। जनकपुरधाम उपमहानगरपालिका८ का विजय यादवका बुवा ७० वर्षीय प्रेम यादव दम र खोकीका बिरामी हुन्। उपचारका लागि प्रादेशिक अस्पतालमा लग्दा उनलाई चिकित्सकले बेड अभाव भएको कारण देखाउँदै नीजि अस्पतालमा लैजाउ भनेर फर्काए। प्रादेशिक अस्पतालका चिकित्सकले कोभिड अस्पताल बन्न लागेको भन्दै यहाँ कोरोना सर्छ भन्ने त्रास देखाउँदै अन्यत्र लैजान भने, उनले दुःखेसो पोखे, निजी अस्पतालले पनि उपचार गर्नै मानेनन्। सरकारीमा ल्याए कोरोनाको त्रास देखाएर पन्छिन खोज्छन्। अहिले बुबालाई घरमै राखेको छु। धनुषाका प्रमुख जिल्ला अधिकारी प्रेमप्रसाद भट्टराई भने सेवा दिन आनाकानी गर्ने सरकारी तथा निजी अस्पताललाई कारबाही गरिने बताउँछन्। हामीले निजी अस्पतालको सेवा र बिरामीलाई गरिने व्यवहारका बारेमा निरन्तर अनुगमन गरिरहेका छौं, उनले भने, बिरामीले उपचार नपाएको गुनासो आएमा त्यस्ता अस्पताललाई तत्काल कारबाही गर्छौं। सुनसान अस्पताल राजविराजस्थित गजेन्द्रनारायण सिंह अस्पतालको अवस्था पनि फरक छैन। जनशक्ति अभावबीच अग्रपँक्तिमा खटिएका चिकित्सक र स्वास्थ्यकर्मीलाई नै कोरोना देखिन थालेपछि अस्पतालको सेवा प्रभावित बनेको छ। ५० शैयाका लागि उपलब्ध जनशक्तिले एक सय २४ शैयाको अस्पताल धान्नु पर्ने अवस्था छ। हाल एक सय ७८ शैयाको आईसोलेशन र पीसीआर परीक्षण प्रयोगशालासमेत सञ्चालन गर्नु पर्दा समस्या झनै थपिएको छ। त्यसमाथि स्वास्थ्यकर्मी समेत संक्रमित बन्ने क्रम बढ्दो छ। अस्पतालको आकस्मिक कक्षमा उपचार लिन आएका विरामीको सेवामा जुटेका आठ जना अहेव (पारामेडिक) संक्रमित भइसकेका छन्। छिन्नमस्ता अस्पतालमा समेत चिकित्सक, नर्स र स्विपर संक्रमित बनेका छन्। प्राथमिक स्वास्थ्य केन्द्र र स्वास्थ्य चौकीका स्वास्थ्यकर्मीहरू समेत संक्रमणमा परेका छन्। जसका कारण अन्य रोगका विरामीलाई बढी समस्या भइरहेको अस्पतालका निमित्त मेडिकल सुपरिटेन्डेन्ट डा रणजीतकुमार झा स्वीकार्छन्। कोरोनाको त्रासका कारण चिकित्सक नजिक नपर्ने र जटिल अवस्था बाहेक विरामी अस्पताल नआउनाले अस्पताल सुनसान बनेको औषधी पसले राजेश मण्डलले बताउँछन्। सप्तरीमा वैशाख २९ गते पहिलो संक्रमित व्यक्ति फेला परेका थिए। त्यसयता हालसम्म अस्पतालले ५३ महिलासहित पाँच सय दुईजनालाई निको बनाएर घर फर्काइसकेको छ। पछिल्लो समय संक्रमणको दर उच्च बनेको सप्तरीमा सात सय ५० बढी संक्रमित पुगेको प्रदेश २ को सामाजिक विकास मन्त्रालयले जनाएको छ। मृत्यु हुनेको संख्या भने पाँच पुगेको छ। साउन १ गते तीन सय ४४ जना संक्रमित रहेकोमा त्यसयता चार सय बढी संक्रमित थपिएका छन्। भौतिक संरचना र जनशक्तिको अभावबीच सञ्चालित आइसोलेशन र प्रयोगशाला सञ्चालनमा नै अस्पतालले अधिकांश समय दिनु पर्दा अन्य सेवा प्रभावित हुनुलाई स्वास्थ्यकर्मीहरू स्वभाविक ठान्छन्। आईसोलेसनका लागि एक सिफ्टमा दुई डाक्टरसहित १५ जनाको टोली परिचालन भइरहेको र आधा जनशक्तिलाई क्वारेन्टाइनमा राख्नु परेको अवस्था छ। लक्षण भएका विरामी थपिँदै गएको जानकारी दिँदै अस्पतालका निमित्त मेडिकल सुपरिटेन्डेन्ट डाक्टर झाले भेन्टिलेटर र सघन उपचार कक्षको अभावमा गम्भिर बिरामीलाई रिफर गर्नु बाहेक अन्य विकल्प नभएको बताउँछन्। निजी अस्पतालमा भएका थोरै आईसीयू पनि जनशक्तिको अभावमा सञ्चालनमा आउन सकेका छैनन्। युवाहरूको अनुकरणीय कार्य वीरगन्जमा अस्पतालहरूले भर्ना लिन नमानेका कारण उपचार नपाएर दिनहुँ बिरामीको मृत्यु हुन थालेपछि साउन २६ गते स्थानीय युवाको सक्रियतामा कोभिड एक्सन टिम (क्याट) गठन गरिएको छ। गठन भएकै दिन क्याटका पदाधिकारी र सदस्यहरूले कोभिड वा अन्य कुनै पनि रोगका बिरामीको उपचारमा सहायता चाहिए सम्पर्क गर्न आग्रह गर्दै आआफ्नो मोबाइल नम्बर फेसबुकमा सार्वजनिक गरेका छन्। क्याटका सदस्यहरूको सक्रियताका कारण साउन २६ गते यता वीरगन्जमा उपचारको अभावमा कसैले पनि ज्यान गुमाउनु परेको छैन। कारण, कुनै पनि अस्पतालले बिरामीलाई भर्ना लिन आनाकानी गरेको खबर पाए लगत्तै क्याटका सदस्य बिरामी भएको ठाँउमा पुग्छन्। त्यसपछि अस्पतालका चिकित्सक र सञ्चालकसँग समन्वय गरेर उपचारको व्यवस्था मिलाउँछन्। क्याटका सदस्य एंव जसपाका युवा नेता तबरेज अहमद भन्छन्, अस्पतालले भर्ना लिन मानेनन् भने बिरामीका आफन्तले हामीलाई फोन गरेर खबर गर्छन्। त्यसपछि हामी त्यहाँ पुगेर चिकित्सकसँग कुरा गरी बिरामीको उपचारको व्यवस्था मिलाउँछौं। साउन २६ मा क्याट गठन भए यता वीरगन्जमा कुनै पनि बिरामीले उपचारको अभावमा ज्यान गुमाउनु नपरेको उनी बताउँछन्। अहमद भन्छन्, अहिले एम्बुलेन्स पाउन पनि गाह्रो छ। क्याटले एम्बुलेन्सका लागि पनि सहजीकरण गर्दै आएको छ। साउन २६ यता ८३ जना बिरामीको उपचारमा क्याटले सहायता र समन्वय गरिसकेको अहमद बताउँछन्। कोरोना महमारीमा बिरामीको उपचारमा सहायत गर्ने मुख्य उदेश्य राखेर क्याट गठन गरिएको जानकारी क्याटका सदस्य एंव नेपाली काँग्रेस पर्साका सचिव श्याम पटेलले दिए। कोरोना महामारीमा बिरामीको उपचारमा सहायता गर्न युवाहरूले थालेको यो प्रयासको अवधारणा सम्भवत नेपालमै पहिलो भएको पटेल बताउँछन्। क्याटका संयोजक नेक महम्मद अन्सारीका अनुसार क्याटले कोरोना संक्रमणका कारण मृत्यु भएकाहरूको शव व्यवस्थापनमा पनि सहजीकरण गर्दै आएको छ। बिरामीको उपचारमा सहायता प्रदान गर्दै आएको क्याटले पछिल्लो समय अस्पतालका बिरामी र निषेधाज्ञाका कारण समस्यामा परेकाहरूलाई खाना खुवाउने काम पनि थालेको छ। अस्पतालमा भर्ना भएका बिरामी, तीनका कुरुवा र निषेधाज्ञाका कारण कामधन्दा गर्न नपाएर समस्यामा परेका मजदुरहरूलाई निःशुल्क खाना खुवाउन थालेको क्याटका सदस्य अहमदले बताए। (जनकपुरबाट गोविन्द महतो, सप्तरीबाट मनोहर पोखरेल र पर्साबाट क्रान्ती साहको सहयोगमा।)"
उकालोतिर अपराध,"काठमाडौं : घटना १ काठमाडौं रानीबारीमा बस्ने इन्जिनियर हेमन्त श्रेष्ठ र उनकी पत्नी अञ्जलीको २०५९ असार ३१ गते खुकुरी प्रहार गरी हत्या भयो। घटनामा श्रेष्ठ दम्पतीकी ७ वर्षकी छोरी भाग्यले बाँचिन्। अपराधीले कुनै सबुत नछोडेको उक्त घटनाले सनसनी मच्चायो। त्यो घटना सुल्झिसक्यो। तर, अनुसन्धान गर्ने प्रहरी र मुचुल्का तयार पार्दा घटनास्थलमा पुगेका स्थानीयवासीको आङ सिरिङ अझै हुन्छ। त्यो घटनाले काठमाडौं उपत्यका मात्रै होइन, मुलुककै तरंगित पारेको थियो। राजधानीजस्तो सुरक्षा पहुँच भएको ठाउँमा बीभत्स हत्या हुँदा त्रास फैलिनु स्वाभाविक थियो। घटना २ पानीपोखरीस्थित चाइनिज चुफाङ रेस्टुरेस्टमा २०५९ मै चक्रे मिलनलाई दीपक मनाङले खुकुरी प्रहार गरे। चक्रे छिन्नै लागेको हात बोकेर वीर अस्पताल पुगे। मनाङे २०६१ मा पक्राउ परे। दुई वर्ष पुर्पक्षमा जेल बसेर २०६२ मा छुटे। तत्कालीन एमालेमा प्रवेश गरेका उनी हाल सांसद छन्। घटना ३ बाँके नेपालगन्जका दुई स्कुले बालक कपिल द्विवेदी र लीलाधर भट्टको २०६७ असोजमा अपहरणपछि हत्या भयो। त्यसको दुई वर्षपछि प्रहरीले रंगौं भनिने रिवजान साईलाई पक्राउ गर्यो। साईलगायतले द्विवेदी र भट्टको परिवारबाट फिरौतीबात १० लाख लिएका थिए। साईले तराई जनतान्त्रिक मधेस पार्टीका नाममा भारतको रूपडिहा बजारमा सहयोगी परिचालन गरी अपहरण र चन्दा असुली गर्दै आएका थिए। उनी चरेस कारोबारमा मुछिएर भारतमै तीन वर्ष जेलसमेत बसेका थिए। उनी पक्राउ परेपछि बाँकेमा अपहरणको संख्यामा कमी आएको थियो। ००० यी घटना भिन्न स्थानमा भएका भिन्न प्रकृतिका घटना हुन्। २०५९ देखि हालसम्म हत्या, अपहरण, गुन्डागर्दी, बलात्कारलगायत गम्भीर प्रकृतिका अपराधमा कमी आएको छैन। बरु अपराधको स्वरूप फेरिएको जानकार बताउँछन्। आर्थिक एवं संगठित अपराध मौलाएको छ। आर्थिक अपराधमा पनि ठगी धेरै देखिन्छ। प्रहरीले २०६५ सालमा देशभर १ सय २१ वटा ठगीका घटनामा मुद्दा चलाएको थियो। त्यो संख्या २०७६ मा आइपुग्दा ६ सय ६८ पुगेको छ। १२ वर्षयता अपराधको ग्राफ निकै बढेको देखिन्छ। २०६५ सालतिर देशभर प्रहरीले मुद्दा चलाएका कुल अपराध संख्या १४ हजार ४ सय १ थियो। २०७६७७ सम्म आइपुग्दा त्यो संख्या बढेर ४१ हजार ८ सय ९१ पुगेको छ। प्रहरी प्रवक्ता एसएसपी कुवेर कडायत नेपाल प्रहरी उपलब्ध स्रोतसाधनकै भरमा अपराध अनुसन्धान र न्यूनीकरणमा सफल रहेको बताउँछन्। हामीले कतिपय घटना ६ घण्टामै पनि पत्ता लगाएका छौं। कति घटना १२ वर्षपछि पनि पत्ता लगाएका छौं। रानीबारी हत्याकाण्ड १२ वर्षपछि पत्ता लाग्यो, प्रवक्ता कडायत भन्छन्, घटना यही बेला पत्ता लाग्छ भन्ने हुँदैन। त्यसमा लगाव र निरन्तरता उत्तिकै चाहिन्छ। उनका अनुसार अहिलेको चुनौती साइबर अपराध हो। आत्महत्या र ठगी बढेको साँचो हो। आत्महत्या प्रहरीले चाहेर पनि रोक्न सक्दैन। कुन बेला कसैले थाहा नपाउने गरी व्यक्तिले आत्महत्या गर्छन्। अर्को ठगी, उनी भन्छन्, अहिले फेसबुक, इमो, भाइबरमार्फत ठगी भइरहेका छन्। ठगिने पीडितले पनि अन्तिममा आफू ठगिएको थाहा पाएपछि मात्रै प्रहरीमा उजुरी गर्छन्। त्यसबेलासम्म अपराधी उम्किन सक्छ। यसमा स्वयं चेतनशील हुनु जरुरी छ। प्रहरीको तथ्यांकअनुसार २०६५ सालको तुलनामा कर्तव्य ज्यान (मान्छे मार्ने) का घटना २०७६ सालमा कम देखिन्छ। २०६५ मा ८ सय ७५ वटा कर्तव्य ज्यानका घटना भएको प्रहरी अभिलेखले देखाउँछ। २०७६ मा भने ५ सय ५५ वटा घटना मात्र प्रहरीमा पुग्यो। बलात्कारका घटना भने बढ्दो देखिन्छ। २०६५ सालमा ३ सय ९१ वटा बलात्कारका घटना प्रहरीमा दर्ता भई मुद्दा चलेको देखिन्छ। त्यसपछि भने २०६६ मा ३ सय ७१, २०६७ मा ४ सय ८१, २०६८ मा ५ सय ५७, २०६९ मा ६ सय ७७, २०७० मा ९ सय ५, २०७१ मा ९ सय ८१, २०७२ मा १ हजार ९३ वटा प्रहरीमा पुगे। यस्तै, २०७३ मा १ हजार १ सय ३७, २०७४ मा १ हजार ४ सय ३८, २०७५ मा २ हजार २ सय ३० र २०७६ मा २ हजार १ सय ४४ वटा घटना भएको तथ्यांकले देखाउँछ। डकैतीका घटना शून्य १४ वटा डाँका घटना २०६५ सालमा प्रहरीमा पुगेको थियो। १२ वर्षपछि आएर डकैती घटना शून्यमा झरेको देखिन्छ। सूचनाप्रविधि प्रयोगमा वृद्धिसँगै मानिस सचेत रहेको र बस्ती बढेकाले पनि डकैतीका घटना न्यूनीकरण भएको प्रहरी अधिकारीको बुझाइ छ। २०६६ मा १८, २०६७ मा ५, २०६८ मा ८, २०६९ मा ७, २०७० मा ०, २०७१ मा २, २०७२ मा १, २०७३ मा १, २०७४ मा २ र २०७५ सालमा ० घटना प्रहरीमा दर्ता भएका छन्। २०७० पछि संगठित अपराधमा मुद्दा प्रहरी अभिलेखले २०७० सालपछि मात्रै संगठित अपराधमा मुद्दा चलाइएको देखिन्छ। प्रहरीले २०६५ देखि २०६९ सम्म यो मुद्दा चलाएको देखिँदैन। २०७० सालमा दुई वटा मात्रै मुद्दा चलाएको देखिन्छ। त्यसपछि २०७१ मा १, २०७२ मा ३, २०७३ मा १४, २०७४ मा १७, २०७५ मा १२ र २०७६ सालमा २६ वटा संगठित अपराधको मुद्दा दर्ता गरेको तथ्यांक छ। आत्महत्या बढेको बढ्यै गरिबी, अशिक्षा, बेरोजगारीलगायत कारणले आत्महत्याका घटना बढिरहेको देखिन्छ। २०६५ सालमा ३ हजार ६१ वटा आत्महत्याका घटना भएको प्रहरी अभिलेखमा छ। २०६६ सालमा ३ हजार ३ सय नौ, २०६७ मा ३ हजार ६ सय ९९, २०६८ मा ३ हजार ९ सय ७७, २०६९ मा ३ हजार ९ सय ७४, २०७० मा ४ हजार ५ सय ४, २०७१ मा ४ हजार ३ सय ३२, २०७२ मा ४ हजार ६ सय ८०, २०७३ मा ५ हजार १ सय २४, २०७४ मा ५ हजार ३ सय १७, २०७५ मा ५ हजार ७ सय ५४ र २०७६ सालमा ६ हजार २ सय ४१ वटा आत्महत्याको घटना भएका छन्। अपहरण घटनामा उतारचढाव अपहरण तथा शरीर बन्धकका घटना २०६५ सालदेखि बढेको पाइन्छ। उक्त वर्ष देशभर १ सय ५२ वटा व्यक्ति अपहरणका घटना प्रहरीमा दर्ता भएको देखिन्छ। २०६६ मा १ सय ४९, २०६७ मा १ सय १९, २०६८ मा १ सय १८, २०६९ मा ८८, २०७० मा ९०, २०७१ मा ७०, २०७२ मा ७९, २०७३ मा ५७, २०७४ मा ७७, २०७५ मा १ सय १५ र २०७६ सालमा १ सय १ वटा घटना प्रहरीमा दर्ता भएको पाइन्छ। प्रहरी अभिलेख अनुसार २०७५ र २०७६ मा बलात्कारका घटनामा पनि अपहरण भएको देखिन्छ। बालिका अपहरण गरी बलात्कारसम्मका घटना भएको तथ्यांकले देखाउँछ। प्रहरी मुख्यालयका अनुसार २०७५ मा अपहरण गरी बलात्कार भएका ४७ वटा र २०७६ मा ३५ वटा घटना भएका थिए। अपराधमा निगरानी कम छ बमबहादुर भण्डारी ,पूर्वएआईजी, नेपाल प्रहरी हामी २०४४ सालमा नेपाल प्रहरीमा प्रवेश गरेका थियौं। त्यसबेला राजनीतिक चहलपहल थियो। राजाको शासनको विरोधमा पर्चा पम्प्लेट टाँस्ने, भाषण गर्ने, क्रान्तिकारी गफ गर्ने जमात सक्रिय थिए। कुनै समूह आएर पर्चा, पम्प्लेट मात्रै टाँसेर गयो र प्रहरीले पक्राउ गर्न सकेन भने त्यो कमान्डरको कि जागिर जान्थ्यो, कि त सरुवा। मातहतले गर्ने निगरानी र सुपरिवेक्षणको अवस्था बलियो थियो। झैझगडा, गुन्डागर्दी नभएका होइनन्। अपराधमा हतियार (बन्दुक) को प्रयोग हुँदैनथ्यो भन्दा पनि हुन्छ। सशस्त्र द्वन्द्वयता व्यक्ति अपहरण, चन्दा असुली, फिरौती, चोरी तथा डकैती र लुटपाटका घटनामा वृद्धि भयोे। रक्तचन्दन र जडीबुटी तस्करी मौलायो। लागूऔषध र सुन तस्करीका घटना पनि बढे। संगठित अपराधको थालनी भयो। कुनैकुनै घटनामा माओवादीका कमान्डर नै जोडिन्थे। ठूला तस्करीमा सरकार र राजनीतिक दलका उच्च पदस्थको नाम पनि जोडिएर आउँथ्यो। २०५९ तिर आउँदा तस्कर समूहले आर्थिक अपराधलाई संगठित रूपमै विस्तार गरिसकेका थिए। माओवादी छापामार पनि अपराधमा जोडिन्थे। टोले गुन्डाहरू सल्बलाउन थाले। २०६२६३ मा मुलुक शान्ति प्रक्रियामा आएपछि अपराधमा साना हतियार (पेस्तोल) प्रयोग सुरु भयो। मनाङ, मुस्ताङ र डोल्पामा यार्सागुम्बा लुटपाटमा एसएलआरकै प्रयोग भएको देखियो। केही घटनामा माओवादीकै पूर्वलडाकुको संलग्नता देखिन्थ्यो। तराईतिर हेर्दा भूमिगत सशस्त्र समूहको दबदबा थियो। एउटा कारण राजनीतिक थियो भने अर्कोतिर आर्थिक अपराध (चन्दा असुली) लाई तीव्र थियो। गोइत, ज्वालालगायत विभिन्न सशस्त्र समूह सक्रिय थिए। उनीहरूले नै बम विस्फोट र साना हतियारको प्रयोग तराईमा प्रवेश गराएका थिए। द्वन्द्वअघि र पछिको पाटोलाई छाडेर हेर्दा राजनीतिक आवरण नलिई विदेश (हङकङ मलेसिया, दुबईलगायत)बाट फोन गरी धम्क्याएर फिरौती असुल्न सुरु भएको थियो। जब तराईमा सशस्त्र समूह निमिट्यान्न भयो तब २०६५ यता आपराधिक समूहले अरू खालका संगठित अपराध गर्न थाले। अपराधमा राजनीतीकरण भयो। कालो धनलाई सेतो बनाउने काममा केही राजनीतिक दलकै उच्च पदस्थ प्रयोग हुन थाले। हत्या, भ्रष्टाचार, बलात्कार र मानव बेचबिखन, अपहरणजस्तो गम्भीर प्रकृतिका अपराधमा पनि राजनीतिक दलको इन्ट्रेस्ट हुन थाल्यो। अहिलेको कुरा गरौं अपराधमा आईटी (सूचना प्रविधि) को प्रयोग व्यापक छ। विशेषगरी आर्थिक अपराधमा। बैंक तथा वित्तीय संस्थाको मुख्य सर्भरमै पुगेर ह्याक गरी पैसा झिक्ने प्रवृत्ति डरलाग्दो हो। अब हरेक अपराधको अनुसन्धानलाई साइबरसँग जोडेर गर्नुपर्ने अवस्था छ। अहिलेको चुनौती पनि यही हो। पहिला अपराध बढेपछि माथिल्लो तहबाटै निगरानी हुन्थ्यो। चाहे त्यो संगठनबाट होस् वा राजनीतिक तहबाटै। अहिले त्यो ज्यादै कम छ। कुनै घटना धेरै चर्चामा आयो र त्यसले उथलपुथल नै गर्ने अवस्था आयो भने मात्रै दलीय स्वार्थ देखिन्छ। उदाहरणका रूपमा निर्मला पन्तको बलात्कारपछि हत्यालाई लिन सकिन्छ। दीपक मनाङे, चक्रे मिलन, राजु गोर्खालीलगायत सक्रिय हुन थालेपछि मात्रै गुन्डागर्दी मौलाएको हो। उनीहरू हाल फरक शैलीमा छन्। उनीहरूको पुरानो नेटवर्क छिन्नभिन्न भइसक्यो। अहिले टान्सबोर्डर क्राइम (सीमापार अपराध) पनि मौलाउँदै गएको पाइन्छ। यस्तो अपराध संगठित रूपमै मौलाउँदै छ। अहिले विगतमा जस्तो अपहरण र फिरौतीका घटना ज्यादै न्यून छन्। अपराधको स्वरूप र शैली परिवर्तन भएका छन्।"
रुपन्देहीका कोरोना संक्रमित पुरुषको बुटवलमा मृत्यु,बुटवल : कोरोना विशेष अस्पतालमा उपचाररत एक पुरूषको मृत्यु भएको छ । रूपन्देहीका ६० वर्षीय पुरूषको मृत्यु भएको हो । प्रादेशिक अस्पताल बुटवलका सूचना अधिकारी डा विष्णु गौतमका अनुसार मृतक तिलोत्तमा नगरपालिका ४ का ती बिरामीको शुक्रबार बिहान मृत्यु भएको हो। स्वास्थ्यमा जटिलता भएपछि उनको भेन्टिलेटरमा उपचार भइरहेको थियो । कोरोना संक्रमण पुष्टि भएपछि पाँच दिनअघि अस्पताल भर्ना भएका उनमा उच्च रक्तचापको समस्या थियो ।
इटलीको गल्ती नदोहोर्याऊँ,"काठमाडौं : दृष्टान्त १ इटलीमा कोभिड लागेका र नलागेका बिरामीलाई एउटै अस्पतालमा उपचार गर्दा दर्जनौं स्वास्थ्यकर्मी संक्रमित भए। कतिपयको ज्यान गयो। अस्पतालमा संक्रमण फैलिँदा अन्य व्यक्ति पनि संक्रमित हुन पुगे। दृष्टान्त २ लाइबेरियामा ६ वर्षअघि इबोला संक्रमित र अन्यको एउटै अस्पतालमा उपचार गर्दा समस्या थपियो। संक्रमणबाट चिकित्सकको पनि मृत्यु भयो। ००० संक्रामक रोगका र अन्य बिरामीलाई एउटै अस्पतालमा उपचार गर्दा उत्पन्न जटिलताका दृष्टान्त हुन् यी। नेपालमा कोरोना संक्रमणको तीव्रतासँगै मृत्युदर पनि बढेको जनाउँदै सरकारले मुलुकभरका अस्पताल कोभिड अस्पताल भएको घोषणा गरेको छ। कोरोना नलागेका गर्भवती, दीर्घरोगीलगायत अन्य आकस्मिक समस्या भएका बिरामी भने उपचारबाट वञ्चित भएका छन्। जनस्वास्थ्यविद् डा बाबुराम मरासिनी सबै अस्पताललाई कोभिड अस्पताल घोषणा गर्नु उपयुक्त नभएको बताउँछन्। कोरोना संक्रमितका साथै कोरोनाबाहेक अन्य बिरामीलाई पनि उपचार गर्नुपर्छ, इपिडिमियोलोजी तथा रोग नियन्त्रण महाशाखाका पूर्वनिर्देशकसमेत रहेका डा मरासिनी भन्छन्, कोभिड र नन्कोभिड अस्पतालका रूपमा स्वास्थ्य संस्था छुट्टाएर उपचार व्यवस्था मिलाउनुपर्छ। उनका अनुसार इटलीको स्वास्थ्य मन्त्रालयले हामीले जे गल्ती गर्यौं अरू देशले नगर्नू है भनेर अनुरोध गरेको छ। भन्छन्, लाइबेरियामा पनि इबोला संक्रमण हुँदा एउटै अस्पतालमा सबैलाई उपचार गर्दाको घटनाबाट सिक्नुपर्छ। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल कोरोना र अन्य बिरामीलाई छुट्टाछुट्टै अस्पतालमा राखेर उपचार गर्नुपर्ने बताउँछन्। कोभिड नलागेका गर्भवती, सर्जरी वा शल्यक्रिया गर्नुपर्ने बिरामीका लागि छुट्टै अस्पताल तोक्दा स्वास्थ्यकर्मी संक्रमित हुने जोखिम पनि हुँदैन। अन्य बिरामी पनि ढुक्क भएर सेवा लिन पुग्छन्, उनी भन्छन्। सरकारले निजी क्षेत्रका स्वास्थ्य संस्था, खाली भएका विभिन्न व्यापारिक भवनलाई नन् कोभिड अस्पतालका रूपमा घोषणा गर्न सक्ने उनको सुझाव छ। प्राथमिक स्वास्थ्य केन्द्र, स्वास्थ्यचौकीको संरचना छ। त्यहाँका स्वास्थ्यकर्मीलाई नै तालिम दिन सकिन्छ, उनी भन्छन्, ती संस्थामा जँचाएपछि बिरामीलाई कोभिड लागेका र नलागेका छुट्ट्याई सोहीअनुरूप उपचार व्यवस्था मिलाउन सकिन्छ। सिन्धुपाल्चोककी एक महिला उपचारका लागि काठमाडौं मेडिकल कलेज (केएमसी) र ओम अस्पताललगायतमा पुगिन्। तर, अस्पतालले कोभिडको आशंकामा भर्ना लिएनन्। अन्त्यमा उनी त्रिवि शिक्षण अस्पतालमा पुगेकी थिइन्। मन्त्रालयका डा तारानाथ पोखरेल जुनसुकै बिरामी भए पनि अत्यावश्यक सेवा दिनुपर्ने बताउँछन्। स्वास्थ्य मन्त्रालयको अनुरोधलाई कतिपय निजी अस्पतालले पालना नगरेको पनि पाइयो। सेवा रोकेर नागरिकको अधिकारबाट बञ्चित गराउन पाइँदैन, उनी भन्छन्। उनका अनुसार बिरामीको समयमै उपचार नगर्ने, आर्थिक अवस्था हेरेर भर्ना लिने वा नलिने निर्णय निजी अस्पतालले गरेको गुनासो आइरहेको छ। लिखित रूपमा कारबाहीको उजुरी आए छानबिन गरी कारबाही गर्छौं, उनी भन्छन्। विपन्नका लागि १० प्रतिशत शय्या छुट्ट्याउने लिखित प्रतिबद्धता निजी अस्पतालले गरेको छ। मौलिक हकै उल्लंघन आधारभूत स्वास्थ्य सेवा पाउने हकलाई नेपालको संविधानमा मौलिक हकमा राखिएको छ। धारा ३५ मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त हुने र कसैलाई पनि आकस्मिक स्वास्थ्य सेवाबाट बञ्चित गर्न नहुने उल्लेख छ। त्यस्तै स्वास्थ्य सेवामा समान पहुँचको हक हुने कुरासमेत मौलिक हकमा उल्लेख छ। त्यस्तै, जनस्वास्थ्य सेवा ऐन २०७५ मा आकस्मिक एवं आधारभूत स्वास्थ्य सेवालाई प्राथमिकता दिइएको छ। आपत्कालीन अवस्था परी जीवन जोखिमयुक्त भएको अवस्थामा जोखिमुक्त गर्न, जीवन वा अंगभंग गुम्नबाट बचाउन राज्यले तत्काल सेवा दिनुपर्ने डा प्याकुरेल बताउँछन्। स्वास्थ्य सेवा प्रदान गर्न अस्वीकार गरे २५ देखि ५० हजारसम्म जरिवानाको व्यवस्था ऐनले गरेको छ। मन्त्रालयका डा पोखरेल स्वास्थ्य सेवा मौलिक हकका रूपमा परिभाषित गरिएकाले नागरिकलाई उपचार सेवा प्रवाह गर्नु राज्यको दायित्व भएको बताउँछन्। स्वास्थ्य सेवा जसरी पनि र जहाँ पनि उपलब्ध गराउनुपर्छ, उनी भन्छन्। उपचार नपाएपछि सांसदलाई फोन सांसदहरूलाई पछिल्ला दिनमा आउने अधिकांश फोन बिरामीका हुन्छन्। बिरामीहरू आफूले उपचार नपाएको गुनासो सांसदलाई गर्छन्। तिनै गुनासो सुनिरहने सांसदमध्ये एक हुन्, जयपुरी घर्ती। उनी प्रतिनिधिसभाअन्तर्गत स्वास्थ्य तथा शिक्षा समितिकी सभापति हुन्। उनका अनुसार अस्पतालले शय्या उपलब्ध नगराएको, अत्यावश्यक जाँच नगरेको, सुत्केरीलाई बेवास्ता गरेको गुनासो दिनहुँ आइरहेको छ। केही अस्पतालले बिरामीलाई नहेरेको उनको ठहर छ। बिरामीले उपचार नपाएको गुनासो अरू साथीहरू (सांसद)लाई पनि जनताले गरिरहेका छन्। मलाई पनि यस्ता फोनहरू आउँछन्। सकेसम्म उपचारको व्यवस्था मिलाउने गरेका छौं। तर, सधैंभरि यसरी चल्दैन, सभापति घर्तीले भनिन्, बिरामीलाई सामान्य ढंगले उपचार गर्ने वातावरण मिलाउनुपर्छ। सामान्य बिरामीको हकमा त केही भएन तर कतिपय गम्भीर बिरामी पनि बेवास्तामा परेका छन्। कोभिड१९ लामो समय जाने देखिएका कारण अस्पतालहरूले बिरामीलाई सामान्य ढंगले उपचार गर्ने व्यवस्था मिलाउनुपर्ने, यसमा सम्बन्धित निकायको ध्यान जानुपर्ने उनको भनाइ छ। कोरोना संकटको सुरुआती समयमा नेपाल मेडिकल काउन्सिलले अत्यावश्यक सेवा लिनै पर्ने अवस्थाबाहेकमा अस्पताल नजान आग्रह गरेको थियो। तर, संक्रमण बढ्दै गएपछि विभिन्न किसिमका बिरामी अस्पताल जान थालेका छन्। यस्तो अवस्थामा आकस्मिकमा भर्ना हुन आउने बिरामीले पनि सेवा पाइरहेका छैनन्। राष्ट्रिय मानवअधिकार आयोगकी सदस्य मोहना अन्सारीले कोरोना महामारीमा अस्पतालहरूले मानवअधिकार उल्लंघन गरेको बताइन्। अस्पताल पुगेर पनि धेरै बिरामीको मृत्यु भइरहेको छ। यो गम्भीर मानवअधिकार उल्लंघन हो। सामान्य बिरामी अस्पताल नजानू भनेर पहिल्यै भनिएको थियो। तर, गम्भीर बिरामीलाई उपचार गर्नुपर्छ भनेर भनिएको थियो, उनले भनिन्, अहिले फलोअप गर्न नसकेर सुत्केरीहरूको मृत्यु भइरहेको छ। उनीहरूले राम्रोसँग उपचार पाइरहेका छैनन्। यो गलत कुरा हो। महामारीका बेला अन्य गम्भीर बिरामीलाई बेवास्ता गर्ने अस्पताललाई सरकारले कारबाहीको दायरामा ल्याउनुपर्ने माग अन्सारीको छ। स्वास्थ्य मन्त्रालयका प्रवक्ता डा जागेश्वर गौतम बिरामी नलिने अस्पतालविरुद्ध उजुरी गर्न आह्वान गर्छन्। कुन अस्पतालले बिरामी लिँदैन ? त्यस्ता अस्पतालबारे भन्नुपर्यो। त्यसपछि मात्र हामी एक्सन लिन्छौं। बिरामी लिन्नँ भन्न पाइँदैन, उनले भने, यस्तो घटना भएको पुष्टि भयो भने मन्त्रालयले कारबाही गर्छ।"
