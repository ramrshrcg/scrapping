शीर्षक,विवरण
कोरोनापछिको अर्थतन्त्र,"सम्पूर्ण मानव जगत्लाई एकैपटक सताएको कोरोनाको असर मुलुकभित्र करिबकरिब अन्त्य हुने चरणमा पुगेको छ। बजारको चहलपहलले यस्तै संकेत गरेको छ। नागरिकमा किनमेलको स्तर र औद्योगिक क्रियालापमा बढोत्तरी भएको छ। वाणिज्य बैंकहरूमा विगतमा थुप्रिएको लगानीयोग्य रकम विस्तारै घट्दै जानु पनि यसको अर्को बलियो प्रमाण हो। यो अवस्थालाई निरन्तरता दिएर कोरोनाको असरलाई शून्यमा झार्नेतर्फ सबैको पहल हुनुपर्छ। विगतमा थलिएको व्यवसाय सुचारु गर्न सरकारले सहजकर्ताको भूमिका निर्वाह गरिदिनुपर्छ। व्यवसायीले पनि आपत्का बेलामा सरकारको मात्र मुख ताक्ने सोचाइ त्याग्नुपर्छ। पछिल्लो दुई महिनामा बैंकहरूसँग भएको लगानीयोग्य रकम दुई खर्ब रुपैयाँ घटेको छ। पुस मध्यतिर २ खर्ब ३० अर्बसम्म पुगेको अधिक तरलता पछिल्लो समय ७१ अर्ब रुपैयाँमा झरेको छ। तरलता व्यवस्थापन हुनु भनेको मुलुकको आर्थिक अवस्था मजबुत हुँदै जानु हो। तर तरलता बढेको भन्दै पर्याप्त अध्ययनै नगरी मनलाग्दी रूपमा पैसा लगानी गर्दै जाँदा बैंकमा लगानीयोग्य रकम अभाव चुलिएर अर्को समस्या निम्तिन पनि सक्छ। ऋण प्रवाहलाई धेरै लचिलो बनाइयो भने बजारमा मूल्य वृद्धि हुन सक्छ, विलासी वस्तुको आयात वृद्धि हुन सक्छ। यसले अन्ततः वित्तीय क्षेत्रमै जोखिम बढाउन सक्छ। अकस्मात बैंकको ब्याजदर बढाउनुपर्ने अवस्था आउन सक्छ। यसको असर फेरि बजारमै पर्न सक्छ। यसतर्फ विशेषगरी बैंक व्यवस्थापन र उसको अभिभावक नेपाल राष्ट्रबैंक पनि चनाखो हुनुपर्छ। असोजपछि बढ्न थालेको अन्तर्राष्ट्रिय व्यापारले तीव्रता पाएको छ। लामो समय बन्द रहेका औद्योगिक कलकारखानाले विदेशबाट कच्चा पदार्थ किन्ने क्रम हिउँद लागेसँगै बढ्न थालेको छ। पुससम्म आइपुग्दा नेपालले पोहोर सालकै बराबर पैसा वस्तु आयातमा खर्चिसकेको राष्ट्रबैंकको तथ्यांकले पनि पुष्टि गरिसकेको छ। अन्तर्राष्ट्रिय मान्यताअनुसार चरम महामारी, प्राकृतिक तथा दैवीप्रकोपबाट खस्किएको अर्थतन्त्र महामारी अन्त्यपछि भी आकारमा अर्थात् जुन गतिमा तल झरेको थियो, त्यही गतिमा उकालो चढ्ने विश्वास गरिन्छ। तर यही मान्यतामा रमाएर बस्दैमा भने अर्थतन्त्रलाई पुरानो लयमा फर्काउन सकिँदैन। हुन त यतिखेर सरकारले पनि आर्थिक क्षेत्रमा देखिएको संकट टार्न आफ्नो बुताले भ्याएसम्म एकपछि अर्को राहत प्याकेज ल्याइरहेको छ। नेपाल राष्ट्रबैंकले मौद्रिक नीतिमा समावेश गरेको लचिलो व्यवस्थालाई केही दिनअघि गरिएको समीक्षामार्फत पनि निरन्तरता दिइरहेको छ। बैंकको ऋण तिर्न नसकेका र पुनर्तालिकीकरण एवं पुनर्संरचना नगरेका ऋणीलाई तोकिएको पुस मसान्तसम्मको समयसीमालाई असार मसान्तसम्म पुयाएको छ। अर्थतन्त्र सुधारका लागि सरकारबाट भएको यो पनि अर्को सकारात्मक कदम हो। हुन त मुलुकले आन्तरिक रूपमै कोरोनाको असर भोगेको एक वर्ष पुग्न लागेको छ। यो बीचमा मुलुकको अर्थतन्त्र निकै कठिन अवस्थाबाट गुज्रिन बाध्य भयो। तर अझै पनि ढुक्क भइसक्ने अवस्था भने छैन। युरोप, अमेरिका, बेलायत, अस्ट्रेलियालगायतका विकसित मुलुकमा समेत कोरोनाको लहर पटकपटक दोहोरिइरहेको छ। यो जोखिमबाट मुलुक पूर्ण सुरक्षित छ भन्ने होइन। तर जोखिम आकलन गरेर भए पनि सुरक्षित तरिकाबाट व्यापारव्यवसाय सञ्चालन गर्नुको विकल्प छैन। सीमित आम्दानीको स्रोत भएको मुलुकका लागि यो अर्को समस्या हो। तसर्थ फजुल खर्च नियन्त्रण, आयातीत वस्तुको उपयोगमा कमी ल्याउनु तथा स्वदेशी उत्पादनलाई बढावा दिँदै अधिकतम रोजगार सिर्जना गर्नु अर्थतन्त्रलाई एकै गतिमा चलायमान गराइराख्ने उत्तम उपाय हो।"
सरकारविप्लव वार्ताको तीव्र तयारी,"काठमाडौं : सरकार र नेत्रविक्रम चन्द विप्लव नेतृत्वको नेपाल कम्युनिस्ट पार्टीबीच तीनबुँदे आन्तरिक सहमतिसँगै औपचारिक वार्ता सुरु हुँदै छ। दुवै पक्षले मंगलबार आआफ्ना तर्फबाट दुईदुई सदस्यीय वार्ता टोली गठन गरेका छन्। सरकारले गृहमन्त्री रामबहादुर थापा र प्रधानमन्त्रीका परराष्ट्र मामिला सल्लाहकार डा राजन भट्टराई सम्मिलित वार्ता टोली गठन गरेको हो। विप्लवको वार्ता टोलीका नेता सोमबार साँझै काठमाडौं भित्रिएका छन्। उनीहरूले मंगलबार साँझ टेलिफोनमार्फत सरकारी टोलीसँग अनौपचारिक संवाद गरेका छन्। दुवै पक्षबीच बुधबार औपचारिक वार्ता गर्ने तयारी छ। प्रधानमन्त्री केपी शर्मा ओली नेतृत्वको सरकारले २०७५ फागुन २८ मा विप्लवको पार्टी र उसका गतिविधिमाथि प्रतिबन्ध लगाएको थियो। तर, पछिल्लो समय समस्याको समाधान वार्ताबाटै गर्न दुवै पक्ष तयार देखिएका थिए। वार्ताका लागि विभिन्न सूत्रमार्फत अनौपचारिक संवादको प्रक्रिया अगाडि बढेको थियो। तर, विभिन्न नेताले गरिरहेका अनौपचारिक संवाद कामयावी हुन नसकिरहेका बेला गृहमन्त्री थापाले परिचालन गरेको सूत्रमार्फत पहल भएपछि वार्ताको वातावरण बनेको हो। गृहमन्त्री थापाले तत्कालीन माओवादी जनमुक्ति सेनाका डिभिजन सहकमान्डर नेपबहादुर कुँवर विवेकलाई परिचालन गरेका थिए। नेता कुँवर नेकपा विभाजन नहुँदै गृहमन्त्री थापाको निर्देशनमा वार्ताको वातावरण बनाउन लागेका थिए। कुँवरले चलाउनेलगायत नेतासँग सम्पर्क बढाई दुवै पक्षका कुरादेखि पत्र आदानप्रदानको काम गरेका थिए। त्यसपछि दुवै पक्षबीच तीनबुँदे सहमति लिखित रूपमा भएको स्रोतको भनाइ छ। तर, उक्त सहमति गोप्य राख्ने गरी दुवै पक्षले हस्ताक्षर गरेपछि वार्ता टोलीको घोषणा गरिएको हो। त्यसमा विप्लवको पार्टीबाट विप्लव स्वयंले हस्ताक्षर गरेका छन् भने सरकारका तर्फबाट गृहमन्त्री थापाले हस्ताक्षर गरेका छन्। असोज ३ अघि नै वार्ताको पहल भएको थियो। त्यसबेला संविधान दिवसमा प्रधानमन्त्रीले गर्ने सम्बोधनमा विप्लव पक्षका विषयमा सकारात्मक रूपमा बोल्ने र वार्ताको विश्वासिलो वातावरण बनाउने समझदारी जुटेको थियो। तर, प्रधानमन्त्री ओलीले सम्बोधनका क्रममा असन्तुष्ट पक्षले पनि संविधानभित्र आउनुपर्ने कुरा बोलेका थिए। त्यसमा विप्लव समूह सन्तुष्ट हुन सकेको थिएन। कुँवर नेकपा विभाजनपछि खुलेर कतै लागेका छैनन्। उनी एकीकृत पार्टी छँदाका केन्द्रीय सदस्य हुन्। पार्टी विभाजनपछि पनि मन्त्री थापाले जिम्मेवारीअनुसारको काम अगाडि बढाउन आग्रह गरेपछि कुँवरले थप प्रयास जारी राखेका थिए। विप्लव र चलाउनेसँग उनको राम्रो सम्बन्ध थियो। सरकारका तर्फबाट वार्ता टोली घोषणापछि मंगलबार कुँवरले सिंहदरबार पुगेर थापालाई भेट गरेका थिए। प्रधानमन्त्री ओलीले पुस ५ मा प्रतिनिधिसभा विघटन गरेपछि दुवै पक्ष अनौपचारिक छलफलमा थिए। प्रतिनिधिसभा पुनःस्थापना भयो भने पनि प्रचण्डनेपालले वार्ता गर्ने भनिसकेका छन्, उनीहरूले गरिहाल्छन्, हामीलाई अपजस मात्र हुन्छ भन्ने प्रधानमन्त्रीमा देखिन्थ्यो। पुनःस्थापना भएन र चुनावमा जानुपर्यो भने विप्लवसँग, प्रचण्ड, माधव नेपाल र देउवा कोकोसँग लड्ने भन्नेमा ओली थिए। त्यसो हुँदा प्रधानमन्त्रीले हामीसँग वार्ता गरेर एउटा पक्षलाई तटस्थ राखेर लडाइँलाई एकातिर सोझ्याउन खोज्नुभएको अवस्थामा सघन छलफल हामी दुई पक्षका बीचमा सुरु भएको थियो, विप्लवका एक नेताले टेलिफोनमा अन्नपूर्ण पोस्ट्सँग भने, हामीलाई पनि जसरी भए पनि प्रतिबन्ध फुकुवा गरेर वार्तामा आउनु थियो, दुवैको आआफ्नो बुझाइअनुसार नै अहिले वार्ताको वातावरण बनेको हो। सल्यानका पूर्व जनमुक्ति सेनाका सहकमाण्डर नेपबहादुर कुँवर विवेक। जसले यो वार्ताका लागि भित्री रुपमा मध्यस्थताको भूमिका खेलेका थिए । प्रधानमन्त्रीले पार्टी विभाजनपछि आफ्नो अप्ठ्यारो टार्न र अर्काे खेमाका अध्यक्ष पुष्पकमल दाहाललाई साइजमा ल्याउन भए पनि विप्लवसँग वार्ता चाहेका थिए। त्यसपछि नै गृहमन्त्री थापाले त्यो जिम्मा पाएका थिए। गृहमन्त्री थापाले आफूजस्तै स्वभाव भएका तर विप्लव र उनका नेताहरूसँग राम्रो सम्पर्क सम्बन्धमै रहेका विश्वासिला नेता कुँवरलाई परिचालन गरेका थिए। कुँवरले आफूजस्तै सैन्य क्षेत्रमै काम गरेका विप्लवका नेता चलाउनेसँग सरकारका कुरा पुर्याउने र विप्लवका कुरा ल्याउने गरी सम्पर्क सूत्रका रूपमा काम गरे। सरकारले वार्ताअघि शान्तिपूर्ण र वैधानिक राजनीतिमा आउने प्रतिबद्धता विप्लवको पक्षबाट खोजेको थियो। त्यसपछि नै औपचारिक वार्ता अगाडि लिखित रूपमा आन्तरिक सहमति गर्ने समझदारी बनेको ती नेताले बताए। तिनै कुँवरमार्फत तीनबुँदे सहमति पत्रका लागि पत्र आदानप्रदान भएपछि ८ फागुनमा विप्लवले जनसमुदायमा सहज गतिविधि र कार्यक्रम गर्ने वातावरण बन्ने अवस्थामा सरकारसँग संवाद र वार्ताका लागि सकारात्मक रहेको वक्तव्य सार्वजनिक गरेका थिए। के छ गोप्य सहमतिपत्रमा ? दुवै पक्षबीच आदानप्रदान भएको तीनबुँदे गोप्य सहमतिपत्रमा विप्लवले सहमति जनाएपछि मात्रै वक्तव्य आएको हो। तर, त्यही बीचमा पुनःस्थापनाको फैसला सर्वोच्च अदालतले गरेपछि केही दिन लम्बिएको थियो। आन्तरिक रूपमा गोप्य राख्ने गरी भएको तीनबुँदे सहमतिमा दुवै पक्षका नेताहरूले हस्ताक्षर गरेका छन्। त्यसपछि दुवै पक्षले वार्ता टोली गठन गरेका हुन्। वार्ता टोली गठन गर्दा विप्लवको केन्द्रीय समिति बैठक बसेको थियो। सरकारको तर्फबाट भने गृहमन्त्री थापा र परराष्ट्रमन्त्री प्रदीप ज्ञवालीमध्ये एकको नाममा वार्ता टोली बनाउने छलफल चलेको थियो। मध्यस्थकर्ता कुँवरलाई पनि सरकारको तर्फबाट वार्ता टोलीमा राख्ने कि भन्ने छलफलसमेत भएको थियो। तर, मंगलबार बिहान मात्र गृहमन्त्रीकै नेतृत्वमा टोली बनाउने र त्यसमा उनलाई नलगेर भट्टराईलाई लैजाने गरी वार्ता टोली बनाउन प्रधानमन्त्री तयार भएका हुन्। ओली वार्ता टोलीको टुंगो लगाएर मात्र गृहजिल्ला झापा पुगेका थिए। त्यसलगत्तै सम्पर्क सूत्रमार्फत नै बिहान १० बजे नै विप्लवका नेताहरूलाई सरकारले गृहमन्त्री थापा र भट्टराई रहेको वार्ता टोली गठन भएको सन्देश पुर्याइएको थियो। वार्ता टोली गठनअघि नेपाल सरकार र नेकपाबीच भएको सहमतिपत्र शीर्षकमा तीनबुँदे सहमति भएको थियो। जसको पहिलो बुँदामा शान्तिपूर्ण र वैधानिक आन्दोलन गर्न विप्लवको पार्टी सहमत भएको छ भनी उल्लेख छ। दोस्रो बुँदामा नेपाल सरकारको तर्फबाट नेकपाका राजनीतिक बन्दीहरू रिहा गर्न, मुद्दाहरू खारेज गर्न र प्रतिबन्ध खारेज गर्न सहमत भएका छौं भन्ने उल्लेख छ। तेस्रो बुँदा भने दुवै पक्षलाई हुने गरी राखिएको छ। त्यो बुँदा दुवै पक्षले खुलाउन चाहेका छैनन्। त्यो बुँदा राजनीतिक छन्। त्यो अहिले सार्वजनिक हुँदैनन्, विप्लवका एक नेताले भने, त्यसैलाई टेकेर वार्ता टोली गठन भएको छ। अबवार्ता टोलीले औपचारिक वार्ता थालेर प्रतिबन्ध फुकुवालगायतका काम हुनेछन्। सत्ता साझेदारी या अन्य कुनै विषय त्यो बुँदामा हुन सक्ने आशंका पनि गरिएको छ। तर राष्ट्रियता, जनतन्त्र र जनजीविकाका बारेमा राज्यका आफ्ना धारणा के हो ? विद्रोहीका यसमा के धारणा हुन् भनेर तलसम्म जाने वातावरण निर्माण गर्ने कुरा त्यो बुँदामा उल्लेख रहेको विप्लव नेतृत्वका अर्का एक नेताले बताए। सञ्चारमन्त्री पार्वत गुरुङले भने वार्तामा बसेपछि मात्र सबै विषय छलफलमा आउने बताए। वार्तामा बसेपछि अब प्रतिबन्ध, मुद्दा र हतियारलगायतका विषयमा छलफल हुन्छन्, उनले भने। विप्लवले भने वार्ता टोली गठन गरेको घोषणा गर्दा सरकारसँग देशको राजनीतिक, आर्थिक र राष्ट्रिय स्वाधीनताका विषयमा वार्तामा बस्न सहमत भएको वताएका थिए। वार्तामा यो पक्षले तीन सूत्रीय एजेन्डा उठाउने तयारी गरेको छ। प्रतिबन्ध फुकुवा, बन्दी रिहाइलगायतका विषय अगाडि बढेसँगै बृहत् राजनीतिक समीक्षा सभा, संयुक्त सरकार र त्यही सरकारको अगुवाइमा संसदीय व्यवस्था (पुँजीवाद)या वैज्ञानिक समाजवाद भन्ने विषयमा जनताको सार्वभौम जनमतबाट निरूपण गर्नुपर्ने गरी जनमत संग्रहको एजेन्डा उठाउने तयारी विप्लवको पार्टीले गरेको छ। तर जनमत संग्रहका विषयमा रणनीतिक मोर्चामा आबद्ध दलहरूसँग पनि छलफल गर्ने विप्लवको पार्टी नेताको भनाइ छ। हाम्रो आफ्नै पार्टीभित्र पनि छलफल छ। रणनीतिक संयुक्त मोर्चामा पनि छलफल गर्नुपर्छ। विधिमा अहिले किन प्रवेश गर्ने भन्ने भएर त्यसमा हामीले अलिक भेगवाला शब्द प्रयोग गरेको हो ती नेताले भने।दुवै वार्ता टोलीको नेतृत्वकर्ता पाँच वर्षअघिसम्म एकै पार्टीमा थिए। यसले पनि यो वार्तालाई रोचक मोडका साथ हेरिएको छ। वार्ता समिति गठन सकारात्मकनेपाली कांग्रेसले सरकार र नेपाल कम्युनिस्ट पार्टी (विप्लव समूह)ले वार्ता समिति गठन गर्नु सकारात्मक भएको बताएको छ। इमानदार वार्ताबाट समाधानमा पुग्न पनि दुवै पक्षलाई कांग्रेसले आग्रह गरेको छ। कांग्रेस सबै समस्याको समाधान वार्ता, संवादबाट गर्नुपर्ने मान्यतामा दृढ रहँदै आएको छ, कांग्रेस प्रवक्ता विश्वप्रकाश शर्माले मंगलबार विज्ञप्तिमा भनेका छन्, सरकार र विप्लव समूहले इमानदारीपूर्वक बहुलवादमा आधारित संघीय लोकतान्त्रिक गणतन्त्रात्मक, संसदीय शासन प्रणालीको परिधिभित्र रही समाधान खोज्नेछन् भन्ने कांग्रेसले विश्वास लिएको छ। सरकार र विप्लव समूह दुवैले मंगलबार वार्ता समूह गठन गरेका हुन्। सरकारी वार्ता टोलीको नेतृत्व गृहमन्त्री रामबहादुर थापा र विप्लवको वार्ता टोलीको नेतृत्व खड्गबहादुर विश्वकर्माले गरेका छन्।"
ताप्लेजुङमा फेरि ठूलो आगलागी,"ताप्लेजुङ : मेरिङ्देन गाउँपालिका३ स्थित दोभान बजारमा मंगलबार आगलागी हुँदा ४९ घर जलेका छन्। ५५ परिवार विस्थापित भएका छन्। भौतिक क्षति यकिन भइसकेको छैन। बजारको मुख्य भागको ६५ प्रतिशत घर जलेको गाउँपालिका अध्यक्ष गणेशबहादुर लिम्बूले बताए। स्थानीय प्रेम न्यौपानेले सोमबार बिर्तामोड (झापा)बाट दुई ट्रक युरिया र डीएपी मल, एक गाडी खाद्यान्न ल्याएका थिए। बेलुकी अबेरसम्म अनलोड गरे। पाँच लाख रुपैयाँबराबरको उक्त सामान न्यौपानेले थन्क्याउनै पाएका थिएनन्। पसलमा १० लाखको खाद्यान्न छँदै थियो। मंगलबार सबै खरानी बनेको न्यौपानेले सुनाए। अर्का स्थानीय प्रदीप पोख्रेलका किराना र लत्ता कपडाका पसल थिए। पसलका सबै सामान खरानी बनेका छन्। आगलागी सुरु भएको सँगै जोडिएको दुईवटा घरमा हाम्रो पसल थियो, पोख्रेलले भने, जीउमा लगाएको एकसरो कपडाबाहेक केही बचेन। दुवै पसलमा गरी ८० लाख रुपैयाँभन्दा बढीको सामान जलेको पोख्रेलको भनाइ छ। फुङलिङ र फिदिम नगरपालिकाका दमकल र एस्काभेटर प्रयोग गरी आगो थप फैलनबाट रोकिएको थियो। त्यस क्रममा दुई घर भत्काइएको थियो। आगो मंगलबार साँझसम्म पनि पूर्ण नियन्त्रणमा भने नआएको अध्यक्ष लिम्बूले बताए। ४९ घर जलेको र त्यहाँ पसल व्यवसाय गरेर बस्नेसहित ५५ परिवार विस्थापित भएको प्रारम्भिक तथ्यांक छ, अध्यक्ष लिम्बूले अन्नपूर्ण पोस्ट्सँग भने, एस्काभेटरले केही घर भत्काएपछि बाँकी बजार जोगाउन सफल भयौं। गाउँपालिकाले आगलागीपीडितलाई प्रतिपरिवार १५ हजार रुपैयाँ नगद राहत प्रदान गरेको छ। रेडक्रसले पाल, कम्बल र भाँडाकुँडा उपलब्ध गराएको गाउँपालिकाका प्रवक्ता सूर्य बराइलीले बताए। प्रवक्ता बराइलीका अनुसार पीडितलाई दोभानकै बाँकी रहेका घर, नजिकको खाली जग्गा र पाथीभरा मेमोरियल बोर्डिङ स्कुलमा बास बस्ने प्रबन्ध मिलाइएको छ। क्षतिको आधिकारिक विवरण संकलन गर्न गाउँपालिकाका प्रमुख प्रशासकीय अधिकृत डम्बर आङ्देम्बेको अध्यक्षतामा समिति गठन गरेका छौं, प्रवक्ता बराइलीले भने। स्थानीय गोपाल खवासले बिहान ९ः१५ बजेतिर भोला पौडेलको घरको दोस्रो तलाबाट आगो लागेको बताए। व्यवसायी गंगाराम गुरागाईंका अनुसार उक्त आगो तुरुन्त फैलिएकाले स्थानीयले घरभित्रका सामान निकाल्न भ्याएनन्। एक्कासि आगो फैलियो। मालसामान, कागजात केही निकाल्न पाएनौं, गुरागाईंले भने, भागेर ज्यान जोगायौं।बजारका ५० घर जोगिए पनि अहिले आगो नजिकको खाम्लुङ भीरतर्फ सल्किएको छ। त्यसले साक्फारा बस्तीमा जोखिम हुन सक्ने वडाध्यक्ष गणेश भण्डारीले बताए। आगो निभाउन नेपाली सेना, सशस्त्र प्रहरी, नेपाल प्रहरीसहित स्थानीय खटिएको ताप्लेजुङका प्रहरी प्रमुख बालनरसिंह राणाले बताए। जिल्ला प्रहरी प्रमुख राणाका अनुसार विद्युत् सर्ट भई आगो सुरु भएको प्रारम्भिक जानकारी प्राप्त भएको छ। तमोर र मैवा नदीको किनारमा रहेको घटनास्थल जिल्लाको साबिक क्षेत्र नं २ का सबै गाउँ जोड्ने व्यापारिक केन्द्र हो।बर्सेनि दुई तिरबाट नदीको कटानको मारमा पर्दै आएका स्थानीय आगलागीको चपेटामा परेका हुन्। बर्खा लाग्नासाथ खोलामा बाढी आएर बगाउला कि भनेर सुत्न सकिन्नँ, स्थानीय मानबहादुर मोक्तानले भने, हिउँदमा आगोले सखाप बनायो। जसका घर जलेप्रवक्ता बराइलीका अनुसार ३३ जनाका ४९ वटा घर जलेको पाइएको छ। एक जनाका सात वटासम्म घर भएको उनले बताए। आगलागीबाट डम्बर धिताल, डण्डु शेर्पा, हेम आङवोहाङ, भीम लंवा, सविन चुँडाल, श्याम चोङवाङ, भारती लिम्बू, गुरु पौडेल, सिङगडे शेर्पा, शुकवीर लिम्बू, चन्द्र पौडेल, पम्फा श्रेष्ठ, मोहन पोख्रेल र भोला पौडेलका घर जलेका छन्। यसैगरी राजेन्द्र पौडेल, राजकुमार श्रेष्ठ, कमल मुदेङछन्, लोकेन्द्र अधिकारी, खुसीमान लिम्बू, अटल पालुङवा, खुसीमानको आमा, चन्द्रहाङ लिम्बू र गजेन्द्र लिम्बूको घर जलेका छन्। टाँसी लामा, जंग लिम्बू, श्याम एभेङ, दावा शेर्पा, पवन लिम्बू, सिलाङगे लिम्बू, दिलकुमार लिम्बू, सूर्यप्रकाशलिम्बू र जय भट्टराईको घर जलेका छन्। घनश्याम भट्टराई, गणेश भट्टराई, टंक खतिवडा लामा बाबा, जीवन पौडेल, दावा शेर्पा, तारानाथ पोख्रेल, दिलकुमार सिवा, सूर्य प्रकाश, टेलिकम कार्यालय भाडामा थिए। मदन श्रेष्ठ, जीवन चोङवाङ, बुद्ध आङवोहाङ, नरजङ सोनाम, सुन पसल, प्रेम न्यौपाने, धनपति गुरगार्इं, शन्त तामाङ, रञ्जु लिम्बू, राजेन्द्र लिम्बू भाडामा बसेका थिए। एकै वर्ष तीन ठूला घटनाताप्लेजुङमा यही वर्ष आगलागीका तीन ठूला घटना भएका छन्। माघ २० गते सिरिजंघा१ सिनाममा पाँच घर जले। पुस दोस्रो साता पाथीभरा मन्दिर क्षेत्रमा लागेको आगो महिना दिनपछि मात्रै नियन्त्रणमा आएको थियो। जसमा १ सय ५० हेक्टर वन नष्ट भएको थियो। मन्दिरसमेत जोखिममा पारेको थियो। फुङलिङ बजारको पुरानो बैंक लाइनमा वैशाख १९ गते राति १२ घर जले। २८ परिवार विस्थापित भए। त्यहाँका विस्थापित अझै तंग्रिन सकेका छैनन्। एकपछि अर्को गरेर निरन्तर आगलागी हुन थाल्यो, फुङलिङका मेयर छत्रपति प्याकुरेलले भने, यसले हामी उच्च जोखिममा परिरहेका छौं। यस विषयमा गम्भीर बहस आवश्यक छ।यसअघि वीरेन्द्र चोक, तोक्मे क्षेत्र, शेर्पा टोल र टुक्रेमा आगलागीका ठूला घटना भएका थिए। वीरेन्द्र चोकमा २०६० चैत १५ गते भएको आगलागीमा ४५ घर जल्दा ५१ करोड हाराहारीमा क्षति भएको थियो। त्यसैगरी २०७१ चैत ९ गते तोक्मे बजारमा भएको आगलागीमा ४४ घर जल्दा ३० करोड रुपैयाँ मूल्यबराबरको क्षति भएको प्रहरीको तथ्यांक छ। त्यसअघि २०६९ माघमा शेर्पा टोलमा आठ घर जलेका थिए। जसमा २ करोड ५० लाख र २०७० साल कात्तिकमा टुक्रे बजारमा पाँच घर जल्दा १ करोड ५० लाखको क्षति भएको थियो। वीरेन्द्रचोकमा टुकी बत्तीबाट, तोक्मेको होटलमा रक्सी झान्दा चुलोमाथि सुकाएको दाउरा सल्किएर, टुक्रेमा सेलरोटी पकाउँदा र शेर्पा टोलमा विद्युत् सर्ट भएर आगलागी भएको थियो। दोभान बजारमा मंगलबार विद्युत् सर्ट भएर आगो लागेको भनिएको छ। मानिसले सावधानी नअपनाउँदा धेरै घटना हुने गरेको छ, उद्योग वाणिज्य संघका अध्यक्ष तारानाथ घिमिरेले भने, आगोमा काम गर्दा, विद्युतीय उपकरण चलाउँदा होसियार हुनुपर्छ। चुलोमा काम गर्ने विधिबारे तालिम चलाउन आवश्यक रहेको घिमिरेको भनाइ छ। जिल्ला सदरमुकाम फुङलिङसहित अधिकांश ग्रामीण बजारमा काठ र जस्तापाताले बनाइएका कच्ची घर धेरै छन्। त्यस्तै घरबाट बढी आगो लाग्ने गरेको पाइएको छ। पक्की घर बन्ने क्रम बढे पनि जस्तापाताकै छानो लगाउने चलन छ। अव्यवस्थित रूपमा ससाना टहरा बनाएर पसल गर्ने क्रमले पनि जोखिम बढाएको रेडक्रस जिल्ला सभापति इन्द्र गुरुङले बताए। यस्ता टहरालाई तुरुन्त नगरपालिकाले व्यवस्थापन गर्नुपर्छ र मापदण्डअनुसार घर बनाउन प्रेरित गर्नुपर्छ, सभापति गुरुङले भने। २०७१ सालमा तोम्मेडाँडामा आगो लागेपछि बजारमा दमकल खरिद गर्ने ठूलै बहस भयो। चौतर्फी मागपछि नगरपालिकाले दमकल त खरिद गर्यो तर त्यसको व्यवस्थापन गर्न सकेको छैन। दमकल राख्ने ठाउँ नहुँदा बेवारिसेजस्तै छ। कहिले नगरपालिका अघि, कहिले प्रशासन कार्यालय र कहिले बजारको सडकमा राख्ने गरिएको छ। राष्ट्रपतिद्वारा दुःख व्यक्त राष्ट्रपति विद्यादेवी भण्डारीले ताप्लेजुङको दोभान बजारमा आगलागीबाट भएको क्षतिप्रति दुःख व्यक्त गरेकी छन्। राष्ट्रपति भण्डारीले आगलागीबाट प्रभावितका लागि यथाशीघ्र राहत तथा पुनःस्थापनाको पहल गर्न सरकारको ध्यानाकर्षण गराएकी छन्। राष्ट्रपति भण्डारीले ट्विटरमा लेखेकी छन्, हावाहुरी र खडेरीको मौसममा हुने आगलागीजस्ता विपद्को जोखिमको न्यूनीकरण गर्न पूर्वतयारीका साथै आवश्यक सचेतनासहित सुरक्षित संरचनाको विकास गर्नुपर्ने खाँचो महसुस गरेको छु। प्रधानमन्त्री केपी शर्मा ओलीले पीडितहरूलाई राहत उपलब्ध गराउने बताएका छन्। झापामा आयोजित एक कार्यक्रममा प्रधानमन्त्री ओलीले दोभान बजारमा आगलागीबाट भएको क्षतिप्रति दुःख व्यक्त गरेका हुन्। ताप्लेजुङका प्रतिनिधिसभा सदस्य योगेश भट्टराईले राहतस्वरूप पाँच लाख रुपैयाँ तत्काल दिने बताएका छन्।"
मलाई हटाए दुई तिहाइ बहुमत ल्याएर पुनः फर्किन्छु,"विराटनगर झापा : प्रधानमन्त्री केपी शर्मा ओलीले आफूलाई सरकारबाट हटाए अर्को निर्वाचनमा दुई तिहाइ बहुमत ल्याएर सिंहदरबार फर्कने बताएका छन्। प्रधानमन्त्री ओलीले मंगलबार झापाको बिर्तामोडमा पूर्वाञ्चल क्यान्सर अस्पतालको उद्घाटनपछि देश बनाउन अझै बाँकी रहेकाले जस्तै चुनौती आए पनि सामना गरेर सिंहदरबार फर्कने बताएका हुन्। नेपालमा काम गर्नेलाई टिक्न दिइँदैन। मेरो नेतृत्वको सरकारले विकासको बाटो खनेको छ, प्रधानमन्त्री ओलीले भने, यो बाटोमा तगारो हाल्ने काम भए र मलाई हटाए पुनः फर्किएर सुरु गरेको काम सक्नेछु। ओलीले आफ्नो नेतृत्वको सरकारलाई घेरामा पार्ने र हटाउने चलखेल भएको लामो समय भएको स्मरण गर्दै अझै पनि हटाउलान् कि भनेर आफूले खुट्टा भने नकमाएको बताए। म पहिले त हटाएर देखाउन चुनौती दिन्छु, ओलीले भने, यदि हटाए भने पनि छोटो समयमा बहुमत ल्याएर सिंहदरबार फर्केर काम गरेर देखाउँछु। ओलीले आफूले समृद्ध नेपाल, सुखी नेपालीको नाराबाहेक अन्य कुनै लक्ष्य नबोकेको बताए। यो नाराको उद्देश्य प्राप्तिका लागि आफ्नो जीवनभर लाग्ने वाचा उनले गरे। समृद्ध नेपाल सुखी नेपालीबाहेक अरू कुरामा बहकिनु छैन मलाई, उनले भने, राज्यको ढुकुटीबाट मलाई लिनु छैन, कमाउनु र परिवार पाल्नु छैन। म समृद्ध नेपाल सुखी नेपालीको चार शब्दभित्र राष्ट्र निर्माणको दर्शन लुकेकाले यसको मर्म र भावनालाई पूरा गर्छु। उनले प्रतिनिधिसभा पुनःस्थापना गर्न सर्वोच्च अदालतले दिएको फैसलाको सम्मान गर्ने बताए। फैसलाको मूल्यांकन अब देखिने परिणामले गर्ने उनको भनाइ थियो। म प्रधानमन्त्री हुँ, म कतै मुद्दा मामिलामा लागेको पनि छैन। अदालतको फैसला मैले मानेकै छु, उनले भने, यसको मूल्यांकन मैलेभन्दा पनि परिणामने गर्नेछ। उनले सर्वोच्चले भनेबमोजिम फागुन २३ मा प्रतिनिधिसभा बैठक आह्वान गरिएको बताए। मैले अधिवेशनको आह्वान गरेको छु, राम्ररी अधिवेशन अघि बढाउने भूमिका मेरो रहनेछ, उनले भने। उनले आफू राजनीति गर्ने मान्छे भएकाले आफूमाथि अन्याय भए नागरिकमा जाने र न्याय नागरिकले नै दिने बताए। म राजनीति गर्ने व्यक्ति हुँ, मैले नागरिकको हितमा काम गरेको छु, मलाई अन्याय भएको महसुस भए म नागरिकमा जान्छु, उनले भने, मलाई नागरिकले पक्कै पनि न्याय दिनेछन्। अरूतिरको फैसलाभन्दा पनि नागरिकले गरेको फैसला दिगो र विश्वासयोग्य हुने उनको भनाइ थियो। उनले छिमेकीभन्दा पनि नेपाली जनतालाई कम्फरटेवल सरकार चाहिएको बताए। नेपाल आफ्नो लक्ष्य र सिद्धान्तमा अघि बढ्नुपर्छ। आफूले कोरेको बाटो दौडनुपर्छ, उनले भने, यहाँ छिमेकीलाई होइन, नेपाली जनतालाई कम्फरटेवल सरकार चाहिएको हो। उनले नेपाल विकासको मार्गमा एक खुट्किलो माथि उक्लिएको उल्लेख गरे। अबको काम भनेको छिमेकी मुलुकसँग मैत्रीपूर्ण सम्बन्ध राख्दै आफ्नो सम्प्रभुता सुरक्षित राख्नु भएको उनको भनाइ थियो। इतिहासमा नभएको काम मेरो नेतृत्वमा बनेको सरकारले गरेको छ। देश सुरुङ युगमा प्रवेश गरेको छ, अरूलाई रिझाएरभन्दा पनि आफ्नो उद्देश्य र लक्ष्यमा सरकार लाग्नुपर्छ, उनले भने।उनले देशमै रोजगारी सिर्जना गर्न सातै प्रदेशमा ठूला औद्योगिक क्षेत्र स्थापना गर्न सुरु गरेको बताए। घर नभएकालाई एकीकृत बस्ती निर्माण गरी घर हस्तान्तरणसमेत गरिरहेको उनको भनाइ थियो। प्रधानमन्त्रीले मंगलबार झापाको बिर्तामोडमा ३७ वटा घर हस्तान्तरण गरे भने मोरङको उर्लाबारीमा एकीकृत सन्थाल बस्ती निर्माणको शिलान्यास गरे। बी एन्ड सीलाई सम्बन्धन दिइन्छ प्रधानमन्त्री ओलीले झापाको बी एन्ड सी अस्पतालले छिट्टै मेडिकल कलेजको मान्यता पाउने बताएका छन्। यो विषय झापाको लागि मात्रै नभएर छिमेकी देशका लागि पनि गौरवको कुरा हुने उनको भनाइ थियो। बी एन्ड सी मेडिकल कलेजको अहिलेसम्म मान्यता पाएको छैन, उनले भने, यो माग छिट्टै पूरा हुन्छ। उनले निरोगी देश बनाउन बी एन्ड सीजस्तै प्रशस्त मेडिकल कलेजको आवश्यकता भएको बताए। संरचना तयार पारेको बी एन्ड सी अस्पताललाई सम्बन्धन नदिने कुरै भएन, उनले भने, सबैलाई थाहा छ नेपाल मेडिकलको क्षेत्रमा संसारको सबैभन्दा सस्तोमा उपचार पाउने ठाउँ हो। बी एन्डसी मेडिकल कलेज र पूर्वाञ्चल क्यान्सर अस्पतालका सञ्चालक दुर्गा प्रसाईंले पुष्पकमल दाहाललाई प्रधानमन्त्री ओलीसँग मिल्न आग्रह गरे। पूर्वाञ्चल क्यान्सर अस्पतालको उद्घाटन कार्यक्रममा प्रसाईंले दुई नेता मिल्नुको विकल्प नरहेको बताए।"
कृष्णसारलाई आहारा संकट,"गुलरिया : संरक्षित वन्यजन्तु कृष्णसारलाई आहारा संकट परेको छ। आहाराका लागि मौसमी खेती गरिए पनि हिउँदे वर्षा नहुँदा चरण क्षेत्रमा घाँसको समस्या बढेको छ। प्राकृतिक घाँसले कृष्णसारको आहारा पर्याप्त नभएकाले वैकल्पिक आहारको रूपमा गहुँ, मुसुरो, मकै, तोरीलगायतका अनाज छर्ने गरिएको छ। कृष्णसार संरक्षण क्षेत्रका प्रमुख संरक्षण अधिकृत अर्जुन भुसालले भने, हामीसँग सिँचाइको पर्याप्त सुविधा छैन। आहाराका लागि आकासेपानीको भर पर्नुपर्ने बाध्यता छ। यस वर्ष हिउँदे वर्षा नहुँदा आहारा उत्पादनमा ह्रास आएको छ। कृष्णसारका लागि करिब १० हेक्टर क्षेत्रफलमा मौसमी खेती हुने गरेको छ। पानीको व्यवस्था हुन सके आहारा पर्याप्त हुन्छ। कृष्णसारको दिगो संरक्षणका लागि सरकारले २०६७ चैत्र ३ गते संरक्षण क्षेत्र घोषणा गरेको थियो। कुल १६ दशमलव ९५ वर्गकिलोमिटर क्षेत्रफलमा फैलिएको संरक्षण क्षेत्रको ५ दशमलव २७ वर्गकिलोमिटर कृष्णसारको बासस्थान क्षेत्र हो। सरकारले कृष्णसार संरक्षणका लागि २०६७ भदौ १० गते देखि कार्यालय स्थापना गरी संरक्षण कार्य अघि बढाएको हो। लोपोन्मुख कृष्णसार संरक्षणमा विविध चुनौती छन्। विभिन्न समयको बाढीले कृष्णसार बग्ने गरेका छन्। विगतमा बाढीका अनुभवहरू बटुल्दै कृष्णसारलाई बाढीबाट जोगाउन संरक्षण क्षेत्रमा उच्चस्थली (माउन्ट) निर्माण गरेका छौं। भुस्याहा कुकुरको आक्रमणको पनि उत्तिकै समस्या छ, अधिकृत भुसालले भने। प्राकृतिक बासस्थानमा १ सय ९७ वटा कृष्णसार छन्। पछिल्लो समय कृष्णसारलाई चितुवाले आक्रमण गर्न थालेका छन्। १० महिनाको अवधिमा २५ वटा कृष्णसार चितुवाको सिकार भएका छन्। संरक्षण क्षेत्र अतिक्रमणको चपेटामा छ। सुकुम्बासी बस्ती व्यवस्थापन गर्न नसक्दा लामो समयदेखि बसोबास गर्दै आएका सुकुम्बासी संरक्षण क्षेत्र भित्रै बस्न बाध्य छन्। विश्वव्यापी महामारी कोभिडका कारण कृष्णसार संरक्षण क्षेत्रमा पर्यटकीय गतिविधि कम छ। कृष्णसार संरक्षण क्षेत्रमा पर्यटकलाई लक्षित गर्दै सडक, भ्युटावरलगायतका भौतिक पूर्वाधार निर्माण गरिएका छन्।"
झिकिँदै फेवातालको माटो,"पोखरा : फेवातालको बाँध मर्मत गर्न पानीको सतह घटाएपछि वर्षायामका बेला थुप्रिएको माटोले ताल साँघुरो देखिएको छ। दुई मिटर पानी घटाएको मौका पारेर माटो र अन्य फोहोर झिक्न थालिएको छ। मंगलबारदेखि तालको गहिराइ बढाउन र ताल क्षेत्र फराकिलो बनाउने कार्य सुरु भएको छ। पोखराको मुख्य बजार हुँदै तालमा फिर्के खोला मिसिएको छ। फिर्के खोलाले बगाएर ल्याउने माटो, प्लास्टिकजन्य र अन्य फोहोर थुप्रिएर गाईघाट क्षेत्रमा तालको क्षेत्र खुम्चिएपछि सफा गर्न थालिएको हो। बाँध मर्मतको मौका पारेर फोहोर र माटो झिक्न पोखराका स्थानीय र नागरिक समाजबाट आवाज उठ्यो। यो मागलाई सम्बोधन गर्न गण्डकी प्रदेश सरकार, पोखरा महानगरपालिका, फेवाताल चारकिल्ला निर्धारण सीमांकन तथा नक्सांकन समिति, सिँचाइ डिभिजन कार्यालयलगायतका निकायको निर्णयले माटो निकाल्न थालिएको थियो। फिर्के खोलाले थुपारेको माटो, ढुंगा, गिट्टी, बालुवा निकाल्न सुरु भएको माटो व्यवस्थापन समितिका संयोजक रामकाजी श्रेष्ठले बताए। तालको मुहानदेखि पुछार ड्यामसाइडसम्म तालमा मिमिने खोला, खहरेबाट माटो, गेगर थुपारेर तालको क्षेत्र खुम्चिएको छ। १५ हजार घनमिटर माटो निकाल्ने गरी काम अघि बढेको श्रेष्ठले जानकारी दिए। यो कार्यको शुभारम्भका क्रममा गण्डकी प्रदेशका उद्योग, पर्यटन, वन तथा वातावरणमन्त्री विकास लम्सालले माटो झिक्दा तालको मूल र पर्यावरणलाई असर नगर्ने गरी झिक्नुपर्नेमा जोड दिए। तालको गहिराइ बढाउन र ताल फराकिलो बनाउन आवश्यक रकम प्रदेश सरकार, पोखरा महानगरपालिकालगायतका निकायबाट जुटाइने उनको भनाइ छ। तालको संवेदनशीलता नियाल्दा सबै ठाउँमा उपकरण प्रयोग गर्न नमिल्ने भएकाले माटो निकाल्न करिब डेढ करोड रुपैयाँ लाग्ने संयोजक श्रेष्ठको ठहर छ। एक्साभेटर प्रयोग गर्दा करिब २५ लाख लाग्ने उनको भनाइ छ। मुहान क्षेत्रबाट माटो झिक्न सुझाव विगतमा ताल रहेको मुहान क्षेत्रमा अहिले पानी जम्दैन। तालको मुख्य स्रोत हर्पन खोला र खहरे खोलाले बर्सेनि माटो, रोडा थुपार्दा ताल साँघुरिँदै गएको छ। ताल पुरिएर क्षेत्र साँघुरिएको भेगमा पहिले माटो झिक्न स्थानीय र सरोकारवालाले सुझाएका छन्। वर्षा सुरु हुनुभन्दा एक महिनाअगावै माटो झिक्न सके वर्षामा थप जोखिम कम हुने राष्ट्रिय सम्पदा तथा जनअधिकार संरक्षण समिति नेपालका महासचिव सुनिल पाण्डेको ठहर छ। तालको आयु बढाउन मुहान क्षेत्रमा रोडा र माटो झिक्नुपर्ने उनको सुझाव छ। ५७ वर्षअघिसम्म मुहान रहेको तालक्षेत्र पनि अहिले पानीविहीन बनेको छ। बाँझो जमिनको माटो झिकेर पुरानै अवस्थामा पुर्याइएको खण्डमा हर्पन खोलाबाट माटो, रोडा र गेगर सोझै तालमा पुग्दैन। यसो गरिए ताल पुरिनबाट जोगाउन सकिने विज्ञहरूको तर्क छ। यसअघि पोखरा महानगरपालिकाले खापौदी क्षेत्रमा ताल पुरिएर बनेको जमिनको माटो झिक्न निजी कम्पनीलाई जिम्मा दिएको थियो। तालबाट झिकेको माटो तालकै सिमसार क्षेत्रमा पुर्न प्रयोग गरेपछि विवादमा तानिएर काम रोकिएको छ। यसरी माटो झिकेर छोडिएको क्षेत्रमा कोरोना संक्रमणका बेला स्थानीयले धान रोपेका थिए।"
औद्योगिक क्षेत्र निर्माण सुरु,"लक्ष्मण पोखरेलबुटवल, शंकरप्रसाद खनालनेपालगन्ज कार्यालय खुलेका छन्। तर, अरू धेरै काम केही भएको छैन। दुवै औद्योगिक क्षेत्रमा स्थानीयको अवरोध छ। पर्ती जग्गामा बसेका स्थानीयले औद्योगिक क्षेत्र बने आफूहरू विस्थापित हुने भन्दै विरोध गरिरहेका छन्। रूपन्देहीको मोतीपुर औद्योगिक क्षेत्रको कार्यालय खुलेको साढे दुई वर्ष भयो। डीपीआर बनेको छ। तर, अहिलेसम्म निर्माण सुरु भएको छैन। रूपन्देहीका बुटवल उपमहानगरपालिका, तिलोत्तमा नगरपालिका, शुद्धोधन र सियारी गाउँपालिकामा फैलिएको यो औद्योगिक क्षेत्र यस क्षेत्रकै ठूलो हो। बुटवल औद्योगिक क्षेत्र साँघुरो भएका कारण पर्याप्त उद्योग खुल्न नसकिरहेको अवस्थामा मोतीपुर औद्योगिक क्षेत्र घोषणा गरिएको थियो। औद्योगिक क्षेत्र निर्माणको लागत १२ अर्ब रुपैयाँ छ। औद्योगिक क्षेत्र व्यवस्थापन लिमिटेडका योजना प्रमुख सञ्जय मानन्धरका अनुसार मोतीपुर औद्योगिक क्षेत्रमा २ सय ६२ वटा प्लट हुनेछन्। विद्युत्, पानी, ढल निकास, सडक, स्वास्थ्य क्लिनिकलगायत पूर्वाधार बन्ने गुरुयोजनामा उल्लेख छ। पाँच वर्षसम्म उद्योगीले भाडासमेत तिर्नुपर्ने छैन। यो औद्योगिक क्षेत्रमा दुई वर्षभित्रै न्यूनतम पूर्वाधार निर्माण गरी उद्योग खोल्न जग्गा दिने योजना छ। ठूला उद्योगका लागि १ सय १९, मझौला उद्योगका लागि ५१ र साना उद्योगका ९२ वटा प्लट निमाण हुनेछन्। औद्योगिक क्षेत्रमा १३३ केभी लाइनको विद्युत् सबस्टेसन हुनेछ। खानेपानीका लागि डिप बोरिङ रहनेछ। नयाँ बन्ने औद्योगिक क्षेत्र आधुनिक सेवासहितको हुने मानन्धरको भनाइ छ। उद्योग दर्ता, भन्सार, कर तिर्नेलगायत सेवा राख्ने योजना भइरहेको छ। यो हुँदा उद्योगीलाई एकै स्थानबाट सबै सेवा उपलब्ध हुनेछ। मोतीपुर औद्योगिक क्षेत्रको काम निरन्तर भए पाँच वर्षमा सक्ने योजना छ। यो औद्योगिक क्षेत्र ९ सय ४६ बिघा क्षेत्रफलमा फैलिनेछ। त्यसमध्ये १ सय ३३ बिघा क्षेत्रफलको जग्गाधनी पुर्जा भने औद्योगिक क्षेत्रसँग छैन। तिनाउ नदी उकास क्षेत्रमा औद्योगिक क्षेत्र बन्ने योजनाले उद्योगी उत्साहित छन्। रूपन्देही उद्योग संघका अध्यक्ष बाबुराम बोहोराले समयमै सक्ने गरी सरकारले काम सुरु गर्नुपर्ने बताए। औद्योगिक क्षेत्र घोषणा मात्रै नभई निर्माण नै हुनुपर्ने उद्योगीको भनाइ छ। यता, औद्योगिक क्षेत्र शिलान्यासको योजना भइरहँदा स्थानीयको विरोध छ। बस्ती क्षेत्र, विद्यालय र संघसंस्थाले चर्चेको जग्गा छोडेपछि मात्र औद्योगिक क्षेत्र निर्माण गर्न दिने सहमति भएको थियो। मोतीपुरका स्थानीय भीमप्रसाद न्यौपानेले भने, सहमति कार्यान्वयन हुनुपर्छ। बुटवल उद्योग वाणिज्य संघले मोतीपुर औद्योगिक क्षेत्रको अवधारणा अघि सारेको थियो। उद्योग वाणिज्य संघका पूर्वअध्यक्ष नवराज श्रेष्ठ भन्छन्, औद्योगीकरण गरेर रोजगारी सिर्जना र आयातलाई प्रतिस्थापन गर्नुपर्यो भनेर औद्योगिक क्षेत्रको अवधारणा अघि सारिएको हो। खुम्चियो नौबस्ता औद्योगिक क्षेत्र२०७२ मा सरकारले नौबस्ता औद्योगिक क्षेत्र घोषणा गर्दा यसको क्षेत्रफल ५ सय २५ बिघा थियो। २०७३ जेठमा औद्योगिक क्षेत्रको नाममा जग्गाधनी प्रमाण पुर्जा (लालपुर्जा) मा ३ सय ३८ बिघा कायम गरियो। फागुन ११ मा औद्योगिक क्षेत्रको शिलान्यास गर्दा औद्योगिक क्षेत्र बन्ने क्षेत्रफल भने २ सय ७७ बिघामा खुम्चिएको छ। औद्योगिक क्षेत्रको जग्गा अतिक्रमण गरेर बसेका भूमिहीनको समस्यासमेत समाधान भइसकेको छैन। स्थानीयलाई कति क्षेत्रफलका दरले उपलब्ध गराउने भन्ने टुंगो नलागेकाले औद्योगिक क्षेत्रको वास्तविक क्षेत्रफल कति हुने हो भन्ने कुनै टुंगो छैन। नौबस्ता औद्योगिक क्षेत्र परियोजना प्रमुख कृष्णबहादुर पुन भन्छन्, औद्योगिक क्षेत्र घोषणा गरिएको ठाउँमा सरकारी पर्र्ती जग्गा झन्डै १ हजार २ सय बिघाभन्दा बढी जग्गा छ। ३ सय ३८ बिघा क्षेत्रफलमा निर्माण गर्न खोज्दा पनि स्थानीयको अवरोध कायमै छ। घोषणाको पाँच वर्षपछि सरकारले नौबस्ता औद्योगिक क्षेत्र निर्माणको काम भने शुभारम्भ गरेको छ। संघीय सरकारका उद्योग वाणिज्य तथा आपूर्तिमन्त्री लेखराज भट्टले गत मंगलबार दिउँसो हिन्दू धार्मिक विधिअनुसार भूमि पूजा गरेर नौबस्ता औद्योगिक क्षेत्रको शिलान्यास गरेका थिए। जमिन सम्याउनेलगायत सामान्य भौतिक पूर्वाधार विकासका काम समेत नगरिकनै पाँच वर्षभित्र सञ्चालनमा ल्याउने महŒवाकांक्षी योजनासहित औद्योगिक क्षेत्रको काम थालिएको छ। नेपालगन्ज उद्योग वाणिज्य संघका महासचिव चिरञ्जीवी ओली बस्ती व्यवस्थापनका कामहरू टुंगो नलाग्दै सरकारले औद्योगिक क्षेत्रको शिलान्यास गर्न हतार गरेको बताउँछन्। हामीले त काम गर्न खोजेका हौं। स्थानीयले अवरोध गरे भन्ने बहाना बनाएर हुँदैन। कुनै पनि हालतमा नौबस्ता औद्योगिक क्षेत्र बनाउनु पर्छ, महासचिव ओलीले जोड दिए। औद्योगिक क्षेत्र व्यवस्थापन लिमिटेडका अध्यक्ष नन्दकिशोर बस्नेतले शिलान्यास कार्यक्रममा विरोध प्र्रदर्शन गर्ने स्थानीयलाई सम्बोधन गर्दै औद्योगिक क्षेत्रको काम र भूमिहीनको व्यवस्थित बस्तीको काम सँगसँगै थालिने बताएका थिए। सुकुम्बासी आयोगबाट लगत आएपछि ६ महिनाभित्र बस्ती व्यवस्थापन गरिसक्छौं, अध्यक्ष बस्नेतले आन्दोलित स्थानीयलाई आश्वस्त पार्दै भने। औद्योगिक क्षेत्र व्यवस्थापन लिमिटेडका अनुसार बैजनाथ गाउँपालिका३ नौबस्तामा निर्माणाधीन औद्योगिक क्षेत्रमा ३ सय ३८ बिघा क्षेत्रफल छ। जसमा सशस्त्र प्रहरी बलका लागि २० बिघा, क्षेत्रीय कारागारका लागि १० बिघा र ३० बिघा क्षेत्रफलमा बस्ती व्यवस्थापनका लागि राखिएको छ।"
सुवास नेम्वाङसहित सात नेतालाई अनुशासनको कारबाही गर्ने प्रचण्डनेपाल समूहको निर्णय,"काठमाडौं : नेपाल कम्युनिस्ट पार्टी (नेकपा) प्रचण्डनेपाल समूहको केन्द्रीय समिति बैठकले सुवास नेम्वाङसहित सात नेतालाई अनुशासनको कारबाही गर्ने निर्णय गरेको छ। बुधबार पार्टी मुख्यालय पेरिसडाँडामा बसेको केन्द्रीय कमिटी बैठकले नेकपा संसदीय दलका उपनेता सुवासचन्द्र नेम्वाङ, केन्द्रीय सदस्य विशाल भट्टराई, प्रभु साह, कर्णबहादुर थापा, महेश बस्नेत, शान्ता चौधरी र सूर्य थापालाई कारबाही गर्ने निर्णय गरेको हो। बैठकका निर्णयबारे जानकारी दिँदै नेता भीम रावलले उनीहरुमाथि पार्टी विधान अनुसार अनुशासनको कारबाही गरिएको जानकारी दिए। नेकपा स्थायी कमिटी सदस्यसमेत रहेका नेम्वाङलाई ६ महिनाका लागि निलम्बन गरिएको रावलले जानकारी दिए। बैठकले उनलाई तत्काल पार्टी संसदीय दलको उपनेताबाट राजीनामा दिन निर्देशनसमेत दिएको जानकारी दिए। त्यसैगरी फागुन १४ गते प्रधानमन्त्री केपी ओलीले पार्टी संसदीय दलको प्रमुख सचेतकको रुपमा नियुक्त गरेका विशाल भट्टराईलाई जनतामा भ्रम सिर्जना गर्ने काम गरेको भन्दै केन्द्रीय सदस्यबाट निष्कासन गरेको जानकारी रावलले दिए। बैठकले भट्टराईलाई प्रतिनिधिसभा सदस्यको रुपमा विधान अनुसार काम गर्न निर्देशनसमेत दिएको छ। प्रधानमन्त्री ओलीको निर्देशनमा पार्टीको विधान विपरित काम गरेको भन्दै अन्य पाँच नेतामाथि कारबाही भएको रावलले बताए। यसरी कारबाहीमा परेका केन्द्रीय सदस्यमा प्रभु साह, कर्णबहादुर थापा, महेश बस्नेत, शान्ता चौधरी र सूर्य थापा रहेका छन्। पुस ५ गते प्रधानमन्त्री अोलीले प्रतिनिधिसभा विघटन गरेपछि नेकपा दुई समूहमा विभाजित छ । एउटा समूहको नेतृत्व पुष्पकमल दाहाल प्रचण्ड र माधवकुमार नेपालले गरेका छन् भने अर्को समूहको नेतृत्व प्रधानमन्त्री ओलीले गरेका छन् । फागुन ११ गते सर्वोच्च अदालततले प्रतिनिधिसभा पुनस्र्थापना गरेपछि नेकपा विवाद थप चचर्किदै गएको छ ।"
"पूर्वप्रधानमन्त्री भट्टराईले भने, सहमति गरेर चुनावी सरकार बनाऔं","काठमाडौं : पूर्वप्रधानमन्त्री एवम् जनता समाजवादी पार्टी (जसपा) का संघीय परिषद्का अध्यक्ष डा बाबुराम भट्टराईले राजनीतिक सहमति गरेर चुनावी सरकार बनाउन प्रस्ताव गरेका छन् । स्वास्थ्य उपचार गरेर दश दिनपछि मंगलबार स्वदेश फर्किएका भट्टराईले ट्वीटरमार्फत सहमतिमा चुनावी सरकार बनाउने प्रस्ताव गरेका हुन्। उनले दश दिनको प्रवासपछि स्वदेश फर्कदा आफ्नोभन्दा देशको स्वास्थ्यले गम्भीर बनाएको प्रतिक्रिया दिएका छन्। अहिलेको समस्याको जरो २०६५०६६ पछि भत्किएको राजनीतिक सहमति हो। उनले ट्वीटरमा लेखेका छन्,बाटो बिराए पुरानै ठाउँमा फर्कनू भने झैं एकपटक फर्गिभ एण्ड फर्गेटको स्पिरिटमा राजनीतिक सहमति गरेर चुनावी सरकार निर्माणसँगै काम गरौं। उनले ५ प्रस्ताव अगाडि बढाएका छन्। सत्य निरुपण तथा मेलमिलाप आयोग लगायत शान्ति प्रकियामा बाँकी काम पूरा गर्नुपर्ने धारणा राखेका छन् । भट्टराईले सहमतिको सरकारले सहमतिले संविधान संशोधन, संवैधानिक अंगहरूलाई निष्पक्ष बनाएर सुशासन, समावेसी समृद्धिको बृहद गुरूयोजना बनाएर कार्यान्वयन गर्नुपर्ने, बदलिदो भूराजनीतिलाई ध्यान दिँदै भारत, चीन, अमेरिकासँग असल सम्बन्ध बनाउनुपर्ने धारणा राखेका छन्।"
केन्द्रीय कमिटी बैठक अगाडि प्रचण्डमाधव समूहको स्थायी कमिटी बैठक,"काठमाडौं : नेपाल कम्युनिस्ट पार्टी (नेकपा) प्रचण्डमाधव समूहको स्थायी कमिटी बैठक सुरु भएको छ। केन्द्रीय कमिटीको बैठक अगाडि स्थायी कमिटीको बैठक बसेको हो। पेरिसडाडाँमा बसेको बैठकमा केन्द्रीय कमिटी बैठक लैजाने छलफलको एजेण्डा तय हुने खुमलटार स्रोत जनाएको छ। केन्द्रीय कमिटी बैठक एक बजे सुरु हुँदैछ। सोमबार दलको कार्यालय सिंहदरबारमा बसेको सचिवालय बैठकले स्थायी कमिटी र केन्द्रीय कमिटी बैठक बोलाउने निर्णय गरेको थियो। प्रतिनिधिसभा विगठनको मुद्दा सर्वोच्च अदालतले बदर गर्ने फैसला गरेपछि नयाँ राजनीतिक घटनाक्रमबारे छलफल गर्न बैठक बोलाइएको हो। बैठकमा प्रतिनिधिसभा बैठकको रणनीति, पार्टीको आधिकारिकतालगायतका विषयमा छलफल हुने नेताहरुले बताएका छन्। पुस ५ गते नेकपा अध्यक्ष एवम् प्रधानमन्त्री केपी ओलीले प्रतिनिधिसभा विघटन गरेपछि पार्टी दुई समूहमा विभाजित भएको छ। एउटा समूहको नेतृत्व ओलीले गरेका छन् भने अर्को समूहको नेतृत्व प्रचण्डनेपालले गरेका छन्। पार्टी विभाजनपछि आधिकारिकता दाबी गर्दै प्रचण्डनेपाल समूहले निर्वाचन आयोगमा निवेदन दिए पनि आयोगले आधिकारिकताको विषयमा निर्णय गरेको छैन। यसअघि पार्टी वैधानिकताको दाबी गर्दै प्रचण्डनेपाल समूहले २८७ जनाको नाम बुझाएको थियो। प्रचण्डनेपाल समूहले केन्द्रीय समितिका ४४१ सदस्यमध्ये आफ्नो पक्षमा बहुमत रहेको गर्दै आधिकारिकताका लागि निर्वाचन आयोगमा दबाब बढाइरहेको छ। संसद् पुस्र्थापना पछि पहिलो पटक स्थायी कमिटी र केन्द्रीय कमिटी बैठक बोलाइएको हो। केन्द्रीय सदस्यहरुलाई पार्टी परिचयपत्र र नागरिक सहित यो समूहले बोलाएको छ। एमाले र माओवादी एकता भएपछि अध्यक्षद्वय केपी ओली र पुष्पकमल दाहाल प्रचण्डको हस्ताक्षर सहित दिइएको पार्टी परिचयपत्र सहित केन्द्रीय सदस्यहरुलाई बोलाइएको हो।"
प्रचण्डनेपाल समूहले संसदीय दलको नेताबाट प्रधानमन्त्री ओलीलाई हटायो,"काठमाडौं : नेपाल कम्युनिस्ट पार्टी (नेकपा) प्रचण्डनेपाल समूहले प्रधानमन्त्री केपी ओलीलाई संसदीय दलको नेताबाट हटाएको छ । बुधबार पार्टी मुख्यालय पेरिसडाँडामा बसेको केन्द्रीय समिति बैठकले संसदीय दलको नेताबाट ओलीलाई हटाउने निर्णय गरेको हो । संसदीय दलको नेता, उपनेता, सचेतकलाई हटाउने निर्णय भएको छ, केन्द्रीय सदस्य ठाकुर गैरेले भने । बैठक पेरिसडाँडामा जारी छ । बैठकमा नेताहरुले धारणा राख्नेक्रम चलिरहेको छ । नेकपा संसदीय दलको नेता प्रधनमन्त्री ओली हुन् भने उपनेता सुवासचन्द्र नेम्वाङ हुन् । फागुन १४ मा प्रधानमन्त्री ओलीले प्रमुख सचेतकबाट देव गुरुङलाई हटाएर विशाल भट्टराईलाई नियुक्त गरेका थिए । केन्द्रीय समिति बैठकले ओली समूहका केही नेतालाई बुधबार निलम्बनको निर्णयसमेत गरेको छ । विशाल भट्टराई, शान्ता चौधरी, सूर्य थापा, प्रभु साह, महेश बस्नेत र कर्णबहादुर थापालाई निलम्बनको निर्णय गरेको हो। यो समूहले यि नेतामाथि पार्टी विपरीत काम गरेको आरोप लगाएको छ । पुस ५ गते प्रधानमन्त्री अोलीले प्रतिनिधिसभा विघटन गरेपछि नेकपा दुई समूहमा विभाजित छ । एउटा समूहको नेतृत्व पुष्पकमल दाहाल प्रचण्ड र माधवकुमार नेपालले गरेका छन् भने अर्को समूहको नेतृत्व प्रधानमन्त्री ओलीले गरेका छन् । फागुन ११ गते सर्वोच्च अदालततले प्रतिनिधिसभा पुनस्र्थापना गरेपछि नेकपा विवाद थप चचर्किदै गएको छ ।"
एउटै मञ्चमा देउवा र पौडेलको दोहोरी : सानो चित्त नगर्नुहोस् रामचन्द्रजी,"चितवन : फागुन ११ गते प्रतिनिधिसभा पुनस्र्थापना भएपछि प्रमुख प्रतिपक्षी दल नेपाली कांग्रेस सरकारमा जाने वा नजाने विषयमा विभाजित देखिएको छ। पार्टी शीर्ष नेतृत्वबाटै फरकफरक धारणा सार्वजनिक भएका छन्। बुधबार चितवनमा आयोजित एउटै कार्यक्रममा पार्टी सभापति शेरबहादुर देउवा र वरिष्ठ नेता रामचन्द्र पौडेलबीच यो विषयमा सवाल जवाफ नै भएको छ। कांग्रेसका पूर्वसंसद् एकनाथ रानाभाटको श्रद्धाञ्जली सभालाई सम्बोधन गर्नेक्रममा सरकारमा जाने र नजाने विषयमा देउवा र पौडेलबीच सवाल जवाफ भएको हो। कार्यक्रममा पहिला सम्बोधन गरेका वरिष्ठ नेता पौडेलले पुनस्र्थापनाले एउटा संकट टरे पनि विकृतिबाट लोकतन्त्रलाई बचााउन तत्काल सरकारमा जानु नहुने धारणा राखे। हैसियत भन्दा बढी आकांक्षा राख्नु नहुने उनको भनाइ छ। पौडेलले कांग्रेस सानो संख्यामा भए पनि भूमिका ठूलो रहेकाले लोकतन्त्रको रक्षाका लागि अगाडि बढ्नुपर्ने बताए। पुनस्र्थापनाले एउटा संकट टर्यो तर विकृतिबाट लोकतन्त्रलाई बचाउनुपर्छ। लोकतन्त्र सुरक्षित छैन। लोकतन्त्रमाथि देशी विदेशी शक्तिबाट षड्यन्त्र भएको छ, पौडेलले भने, जनताले भरोसा गर्ने पार्टी कांग्रेस हो। हामी प्रतिपक्षी भूमिकाबाट डगमगाउनु हुँदैन। सानो चित्त नगर्नुहोस् रामचन्द्रजी यसरी राजनीतिक विषयमा पौडेलले धारणा राखेपछि श्रद्धाञ्जली सभामै देउवाले सानो चित्त नगर्न सुझाव दिए। देउवाले राजनीतिक भाषा बोल्न नआएको तर पौडेलले बोलेपछि बोल्नु परेको भन्दै प्रधनमन्त्री नमाग्ने तर अफर आए नभाग्ने प्रष्ट पारे। राजनीतिक कुरा केही भन्नु छैन। कांग्रेस पदउन्मुख पनि छैन। टाउकोमा आए भाग्ने पनि छैन, देउवाले भने, प्रधानमन्त्री पाऊँ भनेको छैन, रामचन्द्रजी मैले। आयो भने भाग्नेवाला पनि छैन। देउवाले पौडेलप्रति व्यङ्ग्य गर्दै प्रधानमन्त्री हुन्छ भनेर चिन्ता नगर्न सुझावसमेत दिए। चिन्ता नगरेहुन्छ रामचन्द्रजी, तपाईले। म प्रधानमन्त्री भए पार्टीकै बन्ने त हो। अरु पार्टीको भन्दा आफ्नै पार्टीको भए तपाईलाई पनि फाइदा होला ! खुसी हुनुहोला भन्ने लाग्छ। तपाईंले शेरबहादुर हुँदै नहोस् भन्ने चाहनु हुन्न होला जस्तो लाग्छ, देउवाले हाँस्दै भने, सानो चित्त नगर्नुस रामचन्द्रजी, विशाल हृदय राख्नुहोस्। चित्तै सानो छ रामचन्द्रजीको भन्ने विश्वास भो। त्यसो नगर्नुस्।"
जनार्दन शर्माको अपील : सचिवालयबाहेकका सांसद बसेर साझा सुझाव तयार गरौं,"काठमाडौं : नेपाल कम्युनिष्ट पार्टी (नेकपा)को प्रचण्डमाधव समूहका नेता जनार्दन शर्माले पार्टीलाई निकास दिन सचिवालय बाहेकका सांसदहरु छलफलमा जुट्न अपील गरेका छन्। उनले पार्टी, आन्दोलन र जनताको पक्षमा के गर्दा हुन्छ भन्नेबारे स्वतन्त्ररुपले छलफल गर्न सांसदहरुमा अपील गरेका हुन्। उनले नेपाल कम्युनिष्ट पार्टी (नेकपा) ९ सदस्यीय सचिवालय बाहेकका सांसदहरुको छलफलको प्रस्ताव गरेका हुन् । बुधबार फेसबुकमार्फत शर्माले कुनै त्रास र कुनै प्रलोभनमा नपरी छलफल गरिने स्पष्ट पारेका छन्। जनमतको सम्मान र आफ्नो जनप्रतिनिधिको कर्तव्यसमेत कसरी पूरा गर्ने भन्नेबारे स्वतन्त्र ढंगले छलफल गर्न आवश्यक भएको सन्दर्भमा सचिवालय सदस्यहरु बाहेकका सांसदहरूले एउटा छलफल गरी आवश्यक निष्कर्षका लागी पहल गर्ने कुराको महसुस गरि पार्टी, आन्दोलन र जनताको पक्षमा के गर्दा हुन्छ भन्ने बारे स्वतन्त्ररुपले छलफल गर्न माननीयहरुमा हार्दिक अपिल गर्दछु। उनले भनेका छन्,यो छलफल कुनै हस्ताक्षर र यो वा त्यो नेतृत्वको पक्षमा नभएर हाम्रो साझा सुझाव तयार गर्न अर्थमा भएकोसमेत जानकारी गराउँदछु। पार्टीमा उत्पन्न विवादलाई सैद्धान्तिक, पदीय झगडाका रुपमा आआफ्ना बुझाइ रहेको बताउँदै सांसदहरुले आफैँप्रति उठेका प्रश्नहरुको जवाफ दिन आवश्यक भएको शर्माले उल्लेख गरेका छन्। नेपाल कम्युनिस्ट पार्टी (नेकपा) मा उत्पन्न विवादलाई सैद्धान्तिक कुरा, नेतृत्वको प्रश्न एवम् पदीय झगडाका रुपमा आआफ्ना बुझाइ रहेका छन्। जे भएपनि जननिर्वाचित संसदसमेत भंग हुने अवस्था सम्म पुग्नु हामी सबैका लागी दुर्भाग्यपूर्ण अवस्था हो। उनले भनेका छन्, जनताको आन्दोलन र अदालतको स्वतन्त्र र सुझबुझ पुर्ण निर्णयबाट संसदको पुन:स्थापना भएको सन्दर्भमा हामी प्रतिनिधिसभाका संसदहरुले आफैँप्रति उठेका प्रश्नहरुको जवाफ दिन आवश्यक भएको छ। यस अगाडि पनि शर्माले पार्टीलाई एकताबद्ध गरी राष्ट्र र जनताको आवश्यकतामा सञ्चालन गर्न नेता कार्यकर्तामा गम्भीर जिम्मेवारी आएको धारणा राखेका थिए। उनले विभाजनउन्मूख अगाडि भनेका थिए , दुई नेताले के गर्लान भनेर अब हेरेर बस्नु हुँदैन । पार्टीलाई एकताबद्ध गरी राष्ट्र र जनताको आवश्यकतामा सञ्चालन गर्न नेकपाका हामी आम नेता कार्यकर्तामा गम्भीर जिम्मेवारी आएको छ । शर्माले एकताको एक अभियान्ताको नाताले सबै नेता कार्यकर्तालाई पार्टी एकताको पक्षमा योगदान गर्न अपिल गरेपनि नेकपा दुई खेमा विभाजित भएको छ।"
आफ्ना सांसदलाई काठमाडौं नछाड्न कांग्रेसको निर्देशन,काठमाडौं : नेपाली कांग्रेसले आफ्ना सांसदहरुलाई काठमाडौं नछाड्न निर्देश गरेको छ। फागुन २३ गते संसद बैठक बोलाइएको सन्दर्भमा जुनसुकै बेला उपलब्ध हुनुपर्ने भन्दै सांसदहरूलाई काठमाडौंमै रहन निर्देश गरिएको हो। संसदमा पार्टीले निर्वाह गर्ने भूमिकाबारे छलफल गर्न शुक्रबार कांग्रेस संसदीय दलको बैठक बोलाइएको छ। कांग्रेस संसदीय दलका मुख्य सचेतक बालकृष्ण खाडले अनौपचारिक रुपमै काठमाडौं बाहिर नजान र नगइ हुने अवस्था भए परामर्श गर्न सांसदहरुलाई खबर गरेका छन्।
सरकार र विप्लव समूहबीच बालुवाटारमै औपचारिक वार्ता सुरु,"काठमाडौं : सरकार र नेत्रविक्रम चन्द विप्लव नेतृत्वको नेपाल कम्युनिस्ट पार्टीबीच औपचारिक वार्ता सुरु भएको छ । प्रधानमन्त्री निवास बालुवाटारमा अहिले बिहानबाट औपचारिक वार्ता सुरु भएको बालुवाटार स्रोतले जनाएको छ। दुवै वार्ता टोलीको नेतृत्वकर्ता पाँच वर्षअघिसम्म एकै पार्टीमा थिए। यसले पनि यो वार्तालाई रोचक मोडका साथ हेरिएको छ। विप्लवको वार्ता टोलीका नेता सोमबार साँझै काठमाडौं भित्रिएका छन्। उनीहरूले मंगलबार साँझ टेलिफोनमार्फत सरकारी टोलीसँग अनौपचारिक संवाद गरेका थिए। मंगलबार सरकारले गृहमन्त्री रामबहादुर थापा बादलर प्रधानमन्त्रीका परराष्ट्र मामिला सल्लाहकार डाराजन भट्टराई सम्मिलित वार्ता टोली गठन गरेको थियो। सरकारका प्रवक्तासमेत रहेका सञ्चार तथा सूचना प्रविधिमन्त्री पार्वत गुरुङले पत्रकार सम्मेलन गरी वार्ता टोली गठन गरिएको सार्वजनिक गरेका हुन्। त्यसको एक घण्टापछि विप्लव पक्षले पनि वार्ता टोली गठन गरिएको वक्तव्य निकालेको थियो। उक्त समूहले पूर्वमन्त्री खड्गबहादुर विश्वकर्मा प्रकाण्डको संयोजकत्वमा केन्द्रीय सदस्य उदयबहादुर चलाउने दीपक सम्मिलित वार्ता टोली गठन गरेको हो। प्रधानमन्त्री केपी शर्मा ओली नेतृत्वको सरकारले २०७५ फागुन २८ मा विप्लवको पार्टी र उसका गतिविधिमाथि प्रतिबन्ध लगाएको थियो। तर, पछिल्लो समय समस्याको समाधान वार्ताबाटै गर्न दुवै पक्ष तयार देखिएका थिए। वार्ताका लागि विभिन्न सूत्रमार्फत अनौपचारिक संवादको प्रक्रिया अगाडि बढेको थियो। तर, विभिन्न नेताले गरिरहेका अनौपचारिक संवाद कामयावी हुन नसकिरहेका बेला गृहमन्त्री थापाले परिचालन गरेको सूत्रमार्फत पहल भएपछि वार्ताको वातावरण बनेको हो। गृहमन्त्री थापाले तत्कालीन माओवादी जनमुक्ति सेनाका डिभिजन सहकमान्डर नेपबहादुर कुँवर विवेकलाई परिचालन गरेका थिए। नेता कुँवर नेकपा विभाजन नहुँदै गृहमन्त्री थापाको निर्देशनमा वार्ताको वातावरण बनाउन लागेका थिए। कुँवरले चलाउनेलगायत नेतासँग सम्पर्क बढाई दुवै पक्षका कुरादेखि पत्र आदानप्रदानको काम गरेका थिए। त्यसपछि दुवै पक्षबीच तीनबुँदे सहमति लिखित रूपमा भएको स्रोतको भनाइ छ। तर, उक्त सहमति गोप्य राख्ने गरी दुवै पक्षले हस्ताक्षर गरेपछि वार्ता टोलीको घोषणा गरिएको हो। त्यसमा विप्लवको पार्टीबाट विप्लव स्वयंले हस्ताक्षर गरेका छन् भने सरकारका तर्फबाट गृहमन्त्री थापाले हस्ताक्षर गरेका छन्।"
प्रतिनिधिसभामा सहभागी हुन सभामुख र सांसदले लगाए कोरोना खोप (तस्बिरसहित),"काठमाडौं : संघीय संसदका सांसदहरुलाई बुधबार कोरोना भाइरस (कोभिड१९)विरुद्धको खोप लगाएका छन् । फागुन २३ गतेका लागि आह्वान भएको प्रतिनिधिसभा अधिवेशनमा सांसद सहभागी हुने भएकाले बुधबार नयाँ बानेश्वरमा रहेको सिभिल अस्पतालमा कोरोना खोप लगाइएको संघीय संसद सचिवालयले जनाएको छ । संघीय संसद सचिवालयका अनुसार बुधबार बिहान १० बजेदेखि दिउँसो ४ बजेसम्म नयाँ बानेश्वरस्थित सिभिल अस्पतालमा सांसद्हरुलाई खोप लगाइने छ । बुधबार प्रतिनिधि सभाका सभामुख अग्नि सापकोटा, माधवप्रचण्ड समूहका अध्यक्ष एवम् पूर्वप्रधानमन्त्री पुष्पकमल दाहाल, माधवकुमार नेपाल लगायतका शीर्ष नेताहरुले पनि कोरोना खोप लगाएका छन्। बुधबार संघीय संसदका सभामुख, राष्ट्रियसभाका अध्यक्ष, उपाध्यक्ष, सांसदहरु, महासचिव, सचिव लगायतलाई खोप लगाउने कार्यक्रम तय भएको छ । अहिले सांसद्हरुको खोप लगाउने कार्यक्रम जारी रहेको छ। तस्बिर : दीपेन श्रेष्ठ"
कांग्रेसले बोलायो संसदीय दलको बैठक,काठमाडौं : नेपाली कांग्रेस संसदीय दलको बैठक शुक्रबार बस्ने भएको छ । बैठक शुक्रबार दिउँसो १ बजे बानेश्वरस्थित् संघीय संसद भवनको ल्होत्से हलमा बस्ने कांग्रेसले जनाएको छ। समसामयिक राजनीतिक विषयमा छलफल गर्न दलको बैठक बोलाएको जनाइएको छ। यही फागुन २३ गते पुनःस्थापित प्रतिनिधिसभा बैठक डाकिएको छ। सो बैठकमा उठाउनुपर्ने विषयवस्तुको टुंगो लगाउन दलको बैठक बोलाएको जनाइएको छ।
कांग्रेस सरकारमा जानुपर्छ : महामन्त्री कोइराला,"चितवन : नेपाली कांग्रेसका महामन्त्री डा शशाङ्क कोइरालाले काङ्ग्रेस सरकारमा जानुपर्ने धारणा राखेका छन्। निर्वाचन गराउने गरी काङ्ग्रेस सरकारमा जान उपयुक्त भएको उनले बताए। बुधबार भरतपुर विमानस्थलमा पत्रकारसँग कुरा गर्दै उनले मुलुकमा देखिएको राजनैतिक सङ्कट समाधानको लागि काङ्ग्रेस सरकारमा जानुपर्ने बताएका हुन्। नेपाल कम्युनिष्ट पार्टी (नेकपा) को दाहालनेपाल समूहसँग मिलेर सरकारमा जानुपर्ने धारणा राखेका छन्। उनले पत्रकारसँग कुरा गर्दै प्रधानमन्त्रीविरुद्ध अविश्वासको प्रस्ताव कांग्रेस वा दाहालनेपाल समूहले दर्ता गर्ने जानकारी दिए। कांग्रेस सरकारमा नगइ पनि नेकपा विभाजन हुन्छ भने सरकारमा जानाको अर्थ नहुने उनको भनाइ थियो। डा कोइरालाले भने, 'नेकपालाई टुटाउने हो भने कांग्रेस सरकारमा जानुपर्छ। त्यसभन्दा पहिले नै टुट्छ भने सरकारमा गएर केही उपलब्धि हुँदैन।' उनले सबैभन्दा पहिले प्रधानमन्त्रीलाई हटाउनुपर्ने जनाउँदै त्यसका लागि अविश्वासको प्रस्ताव दर्ता हुने जानकारी दिए। फरक प्रसङ्गमा महामन्त्री डा कोइरालाले आगामी भदौ ७ गते महाधिवेशन सुरु हुने जनाउँदै अब भने मिति नसर्ने बताए।"
प्रदेश १ को प्रदेशसभा बैठक चैत २ गतेलाई सर्यो,"विराटनगर : बिहीबारका लागि बोलाएको प्रदेश १ प्रदेशसभा बैठक सूचना प्रकाशित गरेर सारेको छ। बुधबार दिउँसो प्रदेशसभा सचिवालयले सूचना प्रकाशन गर्दै बैठकको मिति सारिएको जनाएको हो। बिहीबार दिउँसो १ बजेका लागि बोलाइएको बैठक चैत २ गते दिउँसो १२:३० बजेका लागि सारिएको प्रदेशसभा सचिव गोपालप्रसाद पराजुलीले जानकारी दिए। यस अघि बसेको बैठकमा प्रदेशसभा फागुन २० गते बिहीबारलाई डाकिएको थियो, विषेश कारणले बैठक सार्नुपर्ने भएकाले अबको बैठक चैत २ गते बोलाइएको हो, सचिव पराजुलीले भने। उनले कारण भने खुलाएनन्। प्रदेश १ का मुख्यमन्त्री शेरधन राईविरुद्ध नेकपाकै प्रचण्डनेपाल समुहका संसदले प्रदेशसभामा अविश्वासको प्रस्ताव दर्ता गरेको र यस अघिको बैठकमा सो प्रस्ताव प्रदेशसभामा टेवल भइसकेको छ। प्रस्ताव सदनमा प्रस्तुत गर्ने समयमा नेकपाको ओली समूह र प्रदेश सरकारले सो बैठक बहिस्कार गरेको थियो। मुख्यमन्त्री शेरधन राईले पार्टीको विधान विपरित काम गर्ने १६ जना सांसदलाई तीन महिनाको लागि निलम्बन गरेका र ती सांसदको समेत उपस्थितिमा बैठक बसाएकाले बैठक बहिस्कार गरेको ओली समूहको दाबी छ। नेपाल कम्यूनिष्ट पार्टी आधिकारिक रुपमा फुटिनसकेको समयमा नेकपा संसदीय दलको नेता मुख्यमन्त्री शेरधन राई नै रहने र उनले गरेका निर्णय नै प्रदेशसभामा नेकपाको तर्फबाट मान्य निर्णय हुने ओली समूहको भनाइ छ। सोही विवादका कारण प्रदेशसभा बैठक पनि नियमित बस्न सकेको छैन। बसेको समयमा पनि सत्तापक्षबाटै कहिले विरोध त कहिले बैठक सार्न सभामुखलाई दबाव दिने गरेको प्रचण्डनेपाल समूहका सांसदको अरोप छ।"
नेकपा विवाद यथाशीघ्र टुंगो लगाउन ५ पूर्वनिर्वाचन आयुक्तको आग्रह,"काठमाडौं : निर्वाचन आयोगका पाँच पूर्वआयुक्तले नेपाल कम्युनिस्ट पार्टी (नेकपा) विवादको निकास तत्काल दिन आयोगलाई सुझाव दिएका छन् । बुधबार विज्ञप्ति सार्वजनिक गर्दै पाँचजना पूर्वआयुक्तले यस्तो आग्रह गरेका हुन् । नेकपा विवादमा उठेका प्रश्नको निरुपण नहुँदा गम्भीर प्रश्न उठेको भन्दै सूर्यप्रसाद श्रेष्ठ, भोजराज पोखरेल, नीलकण्ठ उप्रेती, डा अयोधिप्रसाद यादव र दोलखबहादुर गुरुङले यस्तो आग्रह गरेका हुन् । राजनीतिक दलको विवाद निरुपणमा ढिलाई गरेको भनी निर्वाचन आयोगको निर्णय क्षमता र स्वायत्ततताका विषयमा उठाइएका प्रश्नहरुले हामीलाई गम्भीर बनाएको छ, विज्ञप्तिमा भनिएको छ, आयोग निर्णयको बन्दी रहँदा त्यसले मुलुकको राजनीतिक प्रक्रियामा पार्नसक्ने गाम्भीर्यता तथा आयोगको आफ्नै शाखमा पर्न सक्ने असरलाई समेत विचार गरी प्रचलित कानुन र स्थापित नजिरहरुका आधारमासमेत यस विषयमा उपयुक्त निर्णय यथाशीघ्र दिन आयोग समक्ष आग्रह गर्दछौँ ।"
सरकार र विप्लव समूहबीच पहिलो चरणको वार्ता सकारात्मक,"काठमाडौं : सरकार र नेत्रविक्रम चन्द विप्लव नेतृत्वको नेपाल कम्युनिस्ट पार्टीबीच पहिलो चरणको औपचारिक वार्ता सकिएको छ। प्रधानमन्त्री निवास बालुवाटारमा बुधबार बिहानबाट औपचारिक वार्ता भएको थियो। वार्तापश्चात सरकारी वार्ता टोलीका सदस्य डाराजन भट्टराईले वार्ता सकारात्मक दिशाउन्मुख रहेको जानकारी दिए। उनले ट्वीटमार्फत भनेका छन्, नेपाल सरकार र नेत्रविक्रम चन्द (विप्लव) ले नेतृत्व गर्नुभएको नेकपाका वार्ता टोलीबीच पहिलो चरणको वार्ता आज बिहान सम्पन्न भएको छ। वार्ता सकारात्मक दिशाउन्मुख रहेको जानकारी गराउँदछु। मंगलबार सरकारले गृहमन्त्री रामबहादुर थापा बादलर प्रधानमन्त्रीका परराष्ट्र मामिला सल्लाहकार डाराजन भट्टराई सम्मिलित वार्ता टोली गठन गरेको थियो। सरकारका प्रवक्तासमेत रहेका सञ्चार तथा सूचना प्रविधिमन्त्री पार्वत गुरुङले पत्रकार सम्मेलन गरी वार्ता टोली गठन गरिएको सार्वजनिक गरेका हुन्। त्यसको एक घण्टापछि विप्लव पक्षले पनि वार्ता टोली गठन गरिएको वक्तव्य निकालेको थियो। उक्त समूहले पूर्वमन्त्री खड्गबहादुर विश्वकर्मा प्रकाण्डको संयोजकत्वमा केन्द्रीय सदस्य उदयबहादुर चलाउने दीपकसम्मिलित वार्ता टोली गठन गरेको हो। दुवै वार्ता टोलीको नेतृत्वकर्ता पाँच वर्षअघिसम्म एकै पार्टीमा थिए। यसले पनि यो वार्तालाई रोचक मोडका साथ हेरिएको छ। विप्लवको वार्ता टोलीले मंगलबार साँझ टेलिफोनमार्फत सरकारी टोलीसँग अनौपचारिक संवाद गरेपश्चात आज वार्तामा सहभागी भएका हुन्। प्रधानमन्त्री केपी शर्मा ओली नेतृत्वको सरकारले २०७५ फागुन २८ मा विप्लवको पार्टी र उसका गतिविधिमाथि प्रतिबन्ध लगाएको थियो। तर, पछिल्लो समय समस्याको समाधान वार्ताबाटै गर्न दुवै पक्ष तयार देखिएका थिए। वार्ताका लागि विभिन्न सूत्रमार्फत अनौपचारिक संवादको प्रक्रिया अगाडि बढेको थियो। तर, विभिन्न नेताले गरिरहेका अनौपचारिक संवाद कामयावी हुन नसकिरहेका बेला गृहमन्त्री थापाले परिचालन गरेको सूत्रमार्फत पहल भएपछि वार्ताको वातावरण बनेको हो। गृहमन्त्री थापाले तत्कालीन माओवादी जनमुक्ति सेनाका डिभिजन सहकमान्डर नेपबहादुर कुँवर विवेकलाई परिचालन गरेका थिए। नेता कुँवर नेकपा विभाजन नहुँदै गृहमन्त्री थापाको निर्देशनमा वार्ताको वातावरण बनाउन लागेका थिए। कुँवरले चलाउनेलगायत नेतासँग सम्पर्क बढाई दुवै पक्षका कुरादेखि पत्र आदानप्रदानको काम गरेका थिए। त्यसपछि दुवै पक्षबीच तीनबुँदे सहमति लिखित रूपमा भएको स्रोतको भनाइ छ। तर, उक्त सहमति गोप्य राख्ने गरी दुवै पक्षले हस्ताक्षर गरेपछि वार्ता टोलीको घोषणा गरिएको हो। त्यसमा विप्लवको पार्टीबाट विप्लव स्वयंले हस्ताक्षर गरेका छन् भने सरकारका तर्फबाट गृहमन्त्री थापाले हस्ताक्षर गरेका छन्।"
"मैले प्रधानमन्त्री मागेको छैन, अफर आए छोडिन्नँ : देउवा","चितवन : नेपाली कांग्रेसका सभापति शेरबहादुर देउवाले आफूले प्रधानमन्त्री नमागेको तर अफर आए नछोड्ने बताएका छन् । बुधबार चितवनमा आयोजित कार्यक्रममा बोल्दै देउवाले आफूले नमागेको तर जिम्मेवारी पाए नछोड्ने बताएका हुन् । मैले प्रधानतमन्त्री मागेको छैन, देउवाले भने, जिम्मेवारी छोड्दिन । देउवाले आफूलाई हतार नभएको तर जिम्मेवारी दिए त्यसलाई स्वीकार गर्ने बताएका हुन् । पुस ५ गते प्रधानमन्त्री केपी अोलीले प्रतिनिधिसभा विघटन गरेपछि सत्तारुढ नेपाल कम्युनिस्ट पार्टी (नेकपा) दुई समूहमा विभाजित छ । एउटा समूहको नेतृत्व पुष्पकमल दाहाल प्रचण्ड र माधवकुमार नेपालले गरेका छन् भने अर्को समूहको नेतृत्व प्रधानमन्त्री ओलीले गरेका छन् । फागुन ११ गते सर्वोच्च अदालततले प्रतिनिधिसभा पुनस्र्थापना गरेपछि नेकपाका दुवै समूहले देउवालाई प्रधानमन्त्रीको अफर गरेका छन् । देउवाले भने पार्टीको आधिकारिकता विवाद पहिला समाधान गर्न प्रचण्डनेपाल र प्रधानमन्त्री ओलीलाई सुझाव दिएका छन् ।"
एकै दिन विप्लव समूहसँग दुई चरणको वार्ता : सकारात्मक छलफल,"काठमाडौं : सरकार र नेत्रविक्रम चन्द विप्लव नेतृत्वको नेपाल कम्युनिस्ट पार्टीबीच बुधबार एकै दिन दुई चरणमा औपचारिक वार्ता भएको छ। प्रधानमन्त्री निवास बालुवाटारमा बुधबार बिहान र साँझ गरेर दुई चरणमा वार्ता भएको हो । सरकारी वार्ता टोलीका सदस्य डाराजन भट्टराईले कुराकानी सकारात्मक दिशाउन्मुख रहेको जानकारी दिए। नेपाल सरकार र नेत्रविक्रम चन्द (विप्लव)ले नेतृत्व गर्नुभएको नेकपासँगको वार्ता सकारात्मक दिशाउन्मुख रहेको जानकारी गराउँदछु, भट्टराईले भने । मंगलबार सरकारले गृहमन्त्री रामबहादुर थापा बादलर प्रधानमन्त्रीका परराष्ट्र मामिला सल्लाहकार डाराजन भट्टराई सम्मिलित वार्ता टोली गठन गरेको थियो। बुधबार सरकारले वार्ता टोली गठन गरेको एक घण्टापछि विप्लव पक्षले पनि वार्ता टोली गठन गरिएको वक्तव्य निकालेको थियो। उक्त समूहले पूर्वमन्त्री खड्गबहादुर विश्वकर्मा प्रकाण्डको संयोजकत्वमा केन्द्रीय सदस्य उदयबहादुर चलाउने दीपकसम्मिलित वार्ता टोली गठन गरेको हो। दुवै वार्ता टोलीको नेतृत्वकर्ता पाँच वर्षअघिसम्म एकै पार्टीमा थिए। यसले पनि यो वार्तालाई रोचक मोडका साथ हेरिएको छ। विप्लवको वार्ता टोलीले मंगलबार साँझ टेलिफोनमार्फत सरकारी टोलीसँग अनौपचारिक संवाद गरेपश्चात आज वार्तामा सहभागी भएका हुन्। प्रधानमन्त्री केपी शर्मा ओली नेतृत्वको सरकारले २०७५ फागुन २८ मा विप्लवको पार्टी र उसका गतिविधिमाथि प्रतिबन्ध लगाएको थियो। तर, पछिल्लो समय समस्याको समाधान वार्ताबाटै गर्न दुवै पक्ष तयार देखिएका थिए। वार्ताका लागि विभिन्न सूत्रमार्फत अनौपचारिक संवादको प्रक्रिया अगाडि बढेको थियो। तर, विभिन्न नेताले गरिरहेका अनौपचारिक संवाद कामयावी हुन नसकिरहेका बेला गृहमन्त्री थापाले परिचालन गरेको सूत्रमार्फत पहल भएपछि वार्ताको वातावरण बनेको हो। गृहमन्त्री थापाले तत्कालीन माओवादी जनमुक्ति सेनाका डिभिजन सहकमान्डर नेपबहादुर कुँवर विवेकलाई परिचालन गरेका थिए। नेता कुँवर नेकपा विभाजन नहुँदै गृहमन्त्री थापाको निर्देशनमा वार्ताको वातावरण बनाउन लागेका थिए। कुँवरले चलाउनेलगायत नेतासँग सम्पर्क बढाई दुवै पक्षका कुरादेखि पत्र आदानप्रदानको काम गरेका थिए। त्यसपछि दुवै पक्षबीच तीनबुँदे सहमति लिखित रूपमा भएको स्रोतको भनाइ छ। तर, उक्त सहमति गोप्य राख्ने गरी दुवै पक्षले हस्ताक्षर गरेपछि वार्ता टोलीको घोषणा गरिएको हो। त्यसमा विप्लवको पार्टीबाट विप्लव स्वयंले हस्ताक्षर गरेका छन् भने सरकारका तर्फबाट गृहमन्त्री थापाले हस्ताक्षर गरेका छन्।"
मध्यवर्ती वनमा लागेको आगो रारा राष्ट्रिय निकुन्जमा पुग्यो,"मुगु : सोमबार राति ऋणमोक्ष सामुदायिक वन क्षेत्रमा लागेको आगो नियन्त्रणमा आउन नसकेपछि उक्त आगो रारा राष्ट्रिय निकुन्जको वन क्षेत्रसम्म फैलिएको छ। छायाँनाथ रारा नगरपालिका७ को ऋणमोक्ष मध्यवर्ती वन उपभोक्ता समितीको सुकदह भेडी खर्क भन्ने स्थानमा सोमबार राति लागेको आगो सल्केर उक्त वन क्षेत्रसँग जोडिएको रारा राष्ट्रिय निकुञ्जको वन क्षेत्रसम्म फैलिएको हो। मध्यवर्ती वनक्षेत्रबाट सुरु भएको आगलागी स्थानीयहरुले नियन्त्रणमा लिन सोमबार रातदेखि प्रयास गरेका थिए। सामुदायिक वन क्षेत्र हुँदै आगो निकुञ्जको वन क्षेत्रसम्म फैलिएको हो। यो वर्ष हिमपात नहुँदा जङ्गल भित्रका काठ र पिरल सुकेका छन्। सुख्खा समय भएकाले आगो फैलिएको छायाँनाथ रारा नगरपालिका७ का वडा अध्यक्ष हरिचन्द्र शाहीले बताए। आगो नियन्त्रणका लागि रारा राष्ट्रिय निकुञ्जका कर्मचारी नेपाली सेना, सशस्त्रप्रहरी र स्थानीयसहितको टोली खटेको भए पनि सफल भएन। सुकेको काठ र सल्लाको बाक्लो पिरलका कारण आगो नियन्त्रणमा आउन समस्या भएको रारा राष्ट्रिय निकुञ्जका प्रमुख संरक्षण अधिकृत बद्धिबिनोद दाहालले जानकारी दिए।"
बेपत्ता प्रकरण : कहाँ होलान् मुसाफिर दम्पती ?,"जनकपुरधाम : उनीहरुको मनमा डरैडर छ। उनीहरुको आँखाले त्रास मात्रै देख्छ। सोधीखोजी गरे भने उनको परिवारको आँखा रसाउँछ। प्रदेश२ अस्थायी राजधानी जनकपुरधामबाट ७ किलोमिटर पश्चिम, दक्षिण महोत्तरीको पिपरा५ सहोडवा पुग्दा उषा देवी झाको परिवार भावविह्वल अवस्थामा भेटिन्छ। एक साताअघि उषाको सासूससूरालाई ओछ्यानबाटै अज्ञात समूहले बेपत्ता पार्यो। गत फागुन ११ गते राति वृद्ध दम्पती मुसाफिर झा र उनकी श्रीमति गीता देवीलाई राती सुतेको ओछ्यानसहित अपहरण गरिएको पीडित परिवारको भनाइ छ। एक साता बित्दा पनि झा दम्पतीको अवस्था अझै अज्ञात छ। उनीहरुलाई कसले लग्यो ? धर्तीले निल्यो कि आकाशले तान्यो ? कुनै अतोपत्तो छैन। घटनाको अनुसन्धान जारी रहेको प्रदेश प्रहरी कार्यालय जनकपुरधामका डीआईजी धीरजप्रताप सिंह बताउँछन्। बेपत्ता दम्पतीका तीनजना छिमेकीलाई हिरासतमा राखेर चार दिनदेखि अनुसन्धान गरिरहेका छौं,'उनले भने,घटनास्थलमा भेटिएको रगतका छिटालाई संकलन गरेर परिक्षणका लागि विधिविज्ञान प्रयोगशाला काठमाडौं पठाएका छौं। त्यसको रिपोर्ट आएको छैन।' प्रदेश प्रहरी कार्यालय जनकपुरधामका डीएसपी ज्ञानकुमार महतोको टोलीले बेपत्ताको खोजी गरिरहेको छ। जिल्ला प्रहरी कार्यालय महोत्तरीका एसपी टिका केसीको नेतृत्वमा बेपत्ता दम्पती घटनाको भित्री अनुसन्धान जारी छ। घटनाको केही क्लियु भेटियो ? भन्ने प्रश्नमा डीआईजी सिंहले भने, 'भेटियो। तर, घटना अनुसन्धानकै क्रममा छ। अहिले भन्न मिल्दैंन।' दम्पती बेपत्ता घटनाको सत्यतथ्य बाहिर नआउँदा सुरक्षा निकायमाथि प्रश्न चिन्ह मात्रै उठेको छैन, परिवारजन र सर्वसाधारण भयवित भएका छन्।खोइ सुरक्षा ? हाम्रो सुरक्षा खोइ ?बेपत्ता परिवारका विजयकान्त झाले प्रश्न गर्दै भने,खोइ हाम्रो मान्छे ? दम्पती बेपत्ता घटनाले सहोडवा गाउँमा यतिखेर सन्नाटा छाएको छ। गाउँ सुनसान छ। गाउँमा चहलपहल घटेको छ। चौबिसै घण्टा प्रहरीले बेपत्ता दम्पती घरको चारैतिर पहरा दिइरहेको छ। उनको घरमा आउजाउ गरिरहेका सबैजनामाथि प्रहरीले कडा निगरानी राखेको छ। रगतको छिटा र घिसारेर लगेको प्रकृतिले दम्पतीको हत्या गरेर बेपत्ता बनाएको हुनसक्ने स्थानीयको आशंका छ। 'डरले मनमा अदक समाएको छ। हामी राती सुत्न सकिरहेका छैनौं। दैलोमा बसेर रात बिताउन बाध्य छौं,'पीडित परिवारका सदस्य बेबी मिश्र भन्छिन्। दम्पती बेपत्ता घटनाको स्थलगत जानकारी लिन महिला,बालबालिका तथा जेष्ठनागरिक मन्त्री जुली कुमारी महतो हालै पीडित परिवारसँग भेटघाट गर्न गाउँ पुगेकी थिइन्। 'घटनाप्रति हामी गम्भीर छौं। सरकारको ध्यान पुगेको छ। घटनाको सत्यतथ्य प्रहरीले बाहिर छिट्टै सार्वजनिक गर्छ, 'मन्त्री महतोले भनिन्। झा दामपत्य बेपत्ता भएको कोठामा प्रमाण नष्ट नहोस् भनेर प्रहरीले शील गरेको छ। झालाई कोठाबाट घिसारेर लगिएको चिनो अझै स्पष्ट देखिरहेको छ। झा दाम्पति सुतेको दुबै अलग अलग कोठाको छेउमै उनकी बुहारी उषा सुतिरहेकी थिइन्। आफू उठेपछि बिहान खोज्दा कतै नदेखेको र कोठामा खोज्न जाँदा ओछयान समेत नदेख्दा चकित हुँदै छिमेकीलाई भन्न पुगेकी उनले बताइन्। झाबारे सोधखोज तथा चर्चा हुँदा टोलबासीका आँखा रसाएर आउँछन्। बेपत्ता भएका झाको घरमा आफन्त तथा छिमेकी सान्त्वना दिँइरहेका छन्। झाजी एकदमै शान्त स्वभावका हुनुहुन्थ्यो। न कोहीसँग झगडा पथ्र्यो न कसैसित दुश्मनी थियो। तर उहाँहरुलाई कसले र किन लगे हामीले बुझ्न सकेका छैनौं। उहाँहरु बेपत्ता भएको दिनदेखि न हामीले राम्ररी खाना पाएका छौँ न सुत्नै पाएका छौँ, बेपत्ता गीताकी देवरानी रुपाले दुखेसो पोखिन्। महोत्तरीकै बगरामा रहेको एकजनाको जग्गा विवादमा भूमिसुधारमा परेको मुद्दामा साक्षी बसेकाले आफ्नो परिवारजनको अपहरण भएको हुनसक्ने पीडित परिवारजनको आशंका छ। 'वहाँको न कोहीसित झगडा परेको थियो न दुश्मनी थियो। त्यसैले बगराको जग्गामा साक्षी बसेकाले घटना गराइएको हुनसक्छ,' बेपत्ता दम्पतीका ज्वाईँ सुरेश झाले भने।"
एकान्तकुनामा दुर्घटना : एक विद्यार्थीको मृत्यु,ललितपुर : ललितपुरको एकान्तकुनामा बुधबार भएको सवारी दुर्घटनामा एक जनाको मृत्यु भएको छ। स १ ज ५६७ नं को जीपले ठक्कर दिँदा सिन्धुपाल्चोककी १९ वर्षीया अञ्जु दाहालको मृत्यु भएको महानगरीय प्रहरी परिसर ललितपुरले जनाएको छ। ठक्करबाट गम्भीर घाइते दाहालको पाटन अस्पतालमा उपचारका क्रममा मृत्यु भएको थियो। उक्त घटनापछि अहिले कोटेश्वर बहुमुखी क्याम्पसका विद्यार्थीले प्रदर्शन गरेका छन्। उनीहरुले चालकको लापरवाहीले दुर्घटना भएको आरोप लगाउँदै कारवाहीको माग गरेका छन्। दाहाल सोही क्याम्पसका विद्यार्थी हुन्। गाडी र त्यसका चालकलाई नियन्त्रणमा लिइएको परिसरका प्रहरी उपरीक्षक प्रज्वल महर्जनले जानकारी दिनुभयो।
आरुघाट गाउँपालिकाले बाँड्यो पाडा र राँगो,"गोरखा : गोरखाको आरुघाट गाउँपालिकाले किसानलाई पाडा र राँगो बाँडेको छ। युवालाई स्वरोजगार बनाउन तथा पालिकालाई दूधमा आत्मनिर्भर बनाउने उद्देश्यले उन्नत जातको राँगो वितरण गरिएको गाउँपालिकाका अध्यक्ष पूर्णबहादुर दाहालले बताए। किसानको मागअनुसार ल्याइएको उन्नतजातका सातवटा राँगोमध्य छ वटा राँगो गत सोमबार वितरण गरिएको उनले बताए। एउटा भने दुर्घटनामा परेर मरेको छ। त्यस्तै ५० वटा पाडा वितरण गरेको अध्यक्ष दाहालले बताए। हामीले १० वटा वडामध्ये हरेकमा पाँचपाँच वटाका दरले पाडा वितरण गरेका छौँ, अध्यक्ष दाहालले भने। व्यवसायिक रुपमा दूध उत्पादन गर्दै आएका र इच्छुक किसानबाट आवेदन माग गरी उनीहरुको समेत लागत सहभागीतामा पाडा र राँगो वितरण गरिएको थियो। पाडा लिन चाहने किसानलाई गाउँपालिकाले २० हजार बाँकी रकम किसान स्वयंले तिर्ने गरी वितरण गरिएको हो, दाहालले भने, युवालाई रोजगार बनाउने र विशेषगरी पालिकालाई दूध उत्पादनमा आत्मनिर्भर बनाउन यो कार्यक्रम अघि सारेका हौँ। सार्वजनिक सूचना आह्वान गरी निवेदनको आधारमा पाडो वितरण गरेको उनले बताए। राँगो लिन चाहनेलाई ५० हजार अनुदान दिएको अध्यक्ष दाहालले बताए। त्यो भन्दा बढी जति थप गर्नुपर्छ, किसानबाट थप गरी राँगो उपलब्ध गराइएको अध्यक्ष दाहालले बताए। आरुघाट बजारमा दुग्ध डेरी संचालन गर्ने योजना अनुसार दुध उत्पादन बढाउने, किसानलाई ब्यवशायिक बनाउने, युवाहरुलाई गाउँमै रोजगारी दिने उद्देश्यले पाडा र राँगो वितरण गरिएको गाउँपालिकाले जनाएको छ।"
"जू मा प्रधानमन्त्री : चिम्पान्जीलाई भने ओ काले, ओ काले","काठमाडौं : प्रधानमन्त्री केपी ओलीले ललितपुरको जावलाखेलमा रहेको चिडियाखानाको अवलोकन गरेका छन् । बुधबार जावलाखेल पुगेर ओलीले चिडियाखानाको अवलोकन गरेका हुन् । प्रधानमन्त्री ओलीले रोचकताका साथ वन्यजन्तु र चराचुरुङ्गीको अवलोकन गरेका हुन् । वन्तजन्तुको अवलोकन गर्दै भालु भएका ठाउँमा पुगेर ओलीले, ओ भालु, एता हेरओ भालु उता हेर भन्दा उनीसँगै गएका सबै हाँसेका थिए । वन्यजन्तुलाई रोचक ढंगले बोलाएका प्रधानमन्त्री ओलीले चिपान्जी भएको ठाउँमा पुगेर, ओ काले, ओ काले भन्दै बोलाए । चिडियाखाना प्रवेश गरे लगत्तै प्रधानमन्त्रीलाई हात्तीले स्वागत गरेको थियो । आफूलाई स्वागत गर्ने हात्तीलाई उनले फलफूल खुवाए । ओलीले केरा र स्याउ खुवाएर हात्तीलाई खुसी बनाएका हुन् । अवलोकनसँगै प्रकृति संरक्षण कोषका संरक्षकसमेत रहेका ओलीले चिडियाखाना परिसरमा प्रतिस्थापन गरिएको शिलापत्रसमेत अनावरण गरेका छन् । २०५२ साल पुस १४ गते स्थापना भएको सदर चिडियाखानाको व्यवस्थापन गर्ने जिम्मा राष्ट्रिय प्रकृति संरक्षण कोषले प्राप्त गरेको २५ औं वर्ष पुगेको अवसरमा बुधबार विषेश कार्यक्रम गरिएको हो । प्रधानमन्त्रीले चिडियाखाना अवलोकन गर्दा अन्नपूर्णकर्मी सुनिता डंगोलले कैद गरेका तस्बिर"
पशुपतिमा फागुन २५ गतेदेखि विशेष पूजा,काठमाडौं : पशुपतिनाथ मन्दिरमा विशेष पूजा सुरु हुने भएको छ । कोरोना संक्रमणको जोखिम बढेपछि गतवर्ष चैत पहिलो सातादेखि बन्द भएको विशेष पूजा फागुन २५ गतेदेखि पुनः खुल्ने भएको हो । पशुपति क्षेत्र विकास कोषले महाशिवरात्रिको समय पारेर विशेष पूजा खुलाउन लागेको हो । कोषका कोषाध्यक्ष डा मिलनकुमार थापाका अनुसार फागुन २५ गतेदेखि एक हजार एक सयदेखि २७ हजार रुपैयाँसम्मका विभिन्न किसिमका विशेष पूजा गर्न पाइने छ । २७ गते पर्ने शिवरात्रिका दिन भने पाँच हजार एक सय र ११ हजारका दुई किसिमका मात्र विशेष पूजा हुने उनले जानकारी दिए । पाँच हजार एक सयको पूजामा दुई जना र ११ हजारको पूजामा चारजना सहभागी हुन पाइनेछ । फागुन २५ गतेदेखि पशुपतिनाथसँगै रहेको वासुकि मन्दिर पनि खुल्ने भएको छ । आव २०७५७६ मा विशेष पूजाबाट ९ करोड ४० लाख ९३ हजार १ सय ४७ रुपैयाँ उठेको थियो भने आव २०७६७७ मा ६ करोड एक लाख ८९ हजार चार सय ७५ रुपैयाँ उठेको थियो ।
प्राङ्गारिक कृषि प्रणालीमा जोड,"डोटी : पछिल्लो समय कृषि उपजमा रासायनिक वस्तुको प्रयोग बढ्न थालेपछि यसलाई कम गर्न र मानव जीवनमा पर्ने असर न्यूनीकरण गर्न डोटीमा प्राङ्गारिक कृषि प्रणाली सुरु हुने भएको छ । पूर्वीचौकी गाउँपालिका २ बगलेक र झिग्राना क्षेत्रमा आलु खेतीमा प्राङ्गारिक कृषि प्रणालीको थालनी हुने भएको कृषि ज्ञान केन्द्र डोटीका प्रमुख नरेन्द्र पनेरुले जानकारी दिए । रासायनिक विषादी प्रयोगबाट मानव जीवनमा नै विभिन्न असर देखिन थालेकाले प्राङ्गारिक कृषि प्रणालीमा जोड दिनु परेको पनेरुले बताए । सुरुवाती चरणमा उक्त क्षेत्रका केही किसानका खेतबारीमा यो प्रणाली सुरु गरिने बताइएको छ । प्राङ्गारिक खेती गरिने जमिनमा रासायनिक वस्तुको प्रयोग हुनुहुदैन र रासायनिक खेती भन्दा केहि मिटर टाढानै हुनु पर्दछ । जमिनलाई प्राङ्गारिक खेतीका लागि रुपान्तरण गर्न ३ वर्ष लाग्ने बताइएको छ । सो अवधिमा कुनै किसिमको रासायनिक वस्तुको प्रयोग हुनु हुँदैन । कम्पोष्ट मल र गोवर ग्याँसको लेदोलगायत वस्तुको प्रयोग गरिनुपर्दछ । सुदूरपश्चिमका नौवटै जिल्लामा प्राङ्गारिक कृषि प्रणाली सुरु हुन थालेको कृषि विकास निर्देशनालयका निर्देशक यज्ञराज जोशीले जानकारी दिए । यसका लागि प्रदेशभरी ४ करोड बजेट विनियोजन गरिएको जोशीले बताए । यो प्रणालसुदूरपश्चिम प्रदेशको नयाँ कार्यक्रमका रूपमा प्राङ्गारिककृषि प्रणाली शुरूवात गर्न विशेषगरी उपभोक्ता सचेत हुनुपर्ने कृषि विकास निर्देशनालयका निर्देशक जोशीले जोड दिए । यससँगै स्थानीय जनप्रतिनिधि, कृषिमा कार्यरत निकायका कर्मचारी र किसान सबैले प्राङ्गारिक कृषिबारे बुझ्नु जरुरी रहेको उनको भनाइ छ । जसका लागि सबै सरोकारवालाहरुको सहभागितामा रणनीतिक योजना बनाउन आवश्यक रहेको जोशीले जोड दिए । यो प्रणाली नेपालमै नयाँ र जटिल भएकाले यसबारे राम्रोसँग बुझ्नु पर्ने र सचेत हुनुपर्ने जोशीले बताए । 'प्राङ्गारिक खेतीको लागि माटोको पैदावार शक्ति बढाउनु पर्दछ, निर्देशक जोशीले भने, 'माटोमा पैदावार शक्ति छ भने कृषि उपजमा कुनै किसिमको रोग लाग्दैन, 'उनले भने, 'उहिलेका ऋषिमुनीहरुले गर्ने खेतीनै प्राङ्गारिक खेती हो ।' प्राङ्गारिक खेती विस्तार गर्न सबै सरोकारवालाको सहभागितामा रणनीतिक योजना बनाएर अगाडि बढ्न आवश्यक रहेको जोशीले बताए । जिल्लामा प्राङ्गारिक खेतीबारे व्यापकता दिनुपर्ने र सबैको सरोकारको विषय बनाइनुपर्ने जिल्ला समन्वय समिति डोटीका प्रमुख रामबहादुर ऐरले बताए । समुदायमै गएर प्राङ्गारिक कृषि प्रणालीसम्बन्धी जानकारी गराउनुपर्ने पूर्वीचौकी गाउँपालिका २ का वडाअध्यक्ष योगेन्द्र ठकुल्लाले बताए । यो खेती गर्दा आइपर्ने कठिनाइ तथा प्राविधिक समस्याका बारेमा समेत किसानलाई सचेत गराउनुपर्ने उनले बताए । प्राङ्गारिक खेतीबाट पौष्टिक उत्पादन, वातावरण सन्तुलन, स्वास्थ्य सन्तुलन, माटोको गुणस्तर कायम गर्न सकिने, आम्दानी बढी लिन सकिने, स्थानीय श्रोत साधनको सदुपयोग गर्न सकिने बताइएको छ ।"
धादिङ डोजर काण्ड : स्थानीयद्वारा गाउँपालिका कार्यलयमा तालाबन्दी,"धादिङ : धादिङको सल्यानटारस्थित त्रिपुरासुन्दरी गाउँपालिकाको कार्यलयमा स्थानीयले तालाबन्दी गरिदिएका छन्। डोजरको ठक्करबाट एक महिलाको मृत्यु भएपछिको उत्पन्न परिस्थितिका कारण कार्यलयको मुल गेटमै तालाबन्दी गरि स्थानीयहरु इलाका प्रहरी कार्यलय अघि धर्नामा बसेका छन्। गत सोमबार गाउँपालिका नजिकै डोजरको ठक्करबाट स्थानीय एक महिलाको मृत्यु भएपछिको उत्पन्न परिस्थितिमा गाउँपालिकाका जनप्रतिनिधिहरुले स्थानीयबासीलाई सहयोग नगरेको, क्षतिपुर्ति र न्यायको कुरामा साथ नदिएको भन्दै आन्दोलनरत स्थानीयको भीडले गाउँ कार्यपालिकाको कार्यलयमा तालाबन्दी गरिदिएको हो। प्रहरी कार्यलय र गाउँपालिका कार्यलय नजिकै रहेकाले गाउँपालिका कार्यलयमा तालाबन्दी गरी स्थानीयहरु प्रहरी कार्यलयमा धर्नामा बसेका हुन्। त्रिपुरासुन्दरी गाउँपालिका१ की ४५ वर्षीया सरस्वती कुमाल सोमबार दिउँसो खोल्सी बजार नजिकै सडक कुनामा पुरिएको अवस्थामा मृत फेला परेकी थिइन्। स्थानीयले सडक निर्माणमा प्रयोग गरिएको डोजरको ठक्करपछि घाइते या मृत्यु भएको अवस्थामा सरस्वतीलाई पुरेको हुन सक्ने बताएका छन्। घटनापछि डोजर चालक फरार रहेको कारण प्रहरीले भने घटनाको अनुसन्धान जारी रहेकाले यसै भन्न नसकिने जनाएको छ। स्थानीयले चालकलाई तत्काल पक्राउ गरी कारवाहीको दायरामा ल्याउन र घटनाको सत्यतथ्य जानकारी दिन माग गर्दै शवलाई घटनास्थलबाट उठाउन समेत दिएका थिएनन्। बुधबार बिहानसम्म डोजर अपरेटर पक्राउ गरी कारवाही र क्षतिपुर्तिको प्रक्रिया अघि बढाउने जनप्रतिनिधि र प्रशासनको आश्वासनपछि स्थानीयले घटना मुचुल्का गरी शव उठाउन दिएका थिए। स्थानीयले घटनाको निष्पक्ष अनुसन्धान गरी दोषीलाई कारबाही गर्नुपर्ने माग गरेका छन्। पीडित परिवारलाई रोजगारी र क्षतिपूर्ति दिनुपर्ने माग पनि उनीहरूले राखेका छन्। हालसम्म चालक र साहु कोही पनि सम्पर्कमा नआएपछि बाध्य भएर गाउँपालिकामै तालबन्दी गर्नु परेको आन्दोलनरत मृतक सरस्वतीकी छोरा सन्तबहादुर कुमालले बताए। डोजरको चालक पक्राउ नपरेसम्म शव नबुझ्ने परिवारले अडान लिएका छन्। धादिङका प्रहरी प्रमुख एसपी महेन्द्र खड्काले भने चालकको खोजी कार्य तीव्र गतिमा भइरहेको बताएका छन्।"
सिद्धार्थ राजमार्ग विस्तार : ७ सय घर भत्काइँदै,"तानसेन : सिद्धार्थ राजमार्ग विस्तारका क्रममा पाल्पा खण्डमा निर्माण भएका करिब ७ सय घर भत्किने भएका छन्। सिद्धार्थ राजमार्गलाई चार लेनमा विस्तार गर्ने तयारी छ। सडक क्षेत्र अतिक्रमण गरी बनेका घरटहरा भत्काउन लागिएको हो। बुटवलको चिडियाखोलादेखि पाल्पाको सिमाना राम्दी क्षेत्रसम्म सडक सिमानाको २५ मिटरभित्र दायाँबायाँ बनेका पक्की तथा कच्ची गरी ७ सय घर भत्किनेछन्। फालिने ७ सय घरमध्ये करिब ४ सय पक्की घर छन्। ३ सय कच्ची घर हुन्। सडक निर्माणको समयमा २०२५ सालमा सडक सीमाभित्र कुनै घर थिएनन्। तर, पञ्चायतकाल, प्रजातान्त्रिक व्यवस्थामा आममानिसले सडक मिचेर घर निर्माण गर्दासमेत सडक विभागले कुनै अवरोध नगर्दा यति धेरै संख्यामा घर निर्माण भएका हुन्। सिद्धार्थ राजमार्ग भारतीय सिमाना सुनौलीदेखि गण्डकी प्रदेशको राजधानी पोखरासम्म रहेको छ। राजमार्गको सुनौलीदेखि बुटवलसम्मको २५ किलोमिटर क्षेत्रमा ६ लेनको सडक निर्माण भई सञ्चालनमा आएको छ भने पाल्पादेखि पोखरासम्मको १५६ किलोमिटर क्षेत्रमा कतै एक लेन त कतै मुस्किलले दुई लेनको सडक सञ्चालनमा छ। सिद्धार्थ राजमार्गको पाल्पा खण्डको अधिकांश सडक अतिक्रमण भएको छ। दिनहुँ सडक अतिक्रमण हुँदै जानु, २०२५ सालमा बनेको सडकले हालका सवारीसाधनको चाप र भार क्षमतालाई समेत धान्न नसक्दा सिद्धार्थ राजमार्ग जीर्ण हुँदै गएको छ। १० टन क्षमताका लागि निर्माण गरेको सडकमा अहिले २० देखि ३० टनसम्मका सवारीसाधन सञ्चालन हुँदै आएका छन्। तानसेन बुटवल सडकखण्डमा दैनिक २ हजारभन्दा बढी टिपरले करिब २० टनका हिसाबले चुनढुंगा ढुवानी गर्दै आएका छन्। यसका कारण सडक साँघुरो हुँदा एक घण्टामा यात्रा गर्न सकिने तानसेनबुटवल सडक अहिले कम्तीमा पनि ३ घण्टा लाग्ने गरेको छ। डिभिजन सडक कार्यालय पाल्पाले सार्वजनिक सूचना प्रकाशित गरी सडकको दायाँबायाँ २५ मिटर क्षेत्रका भौतिक संरचना तत्काल आफैं हटाउन निर्देशन गरेको छ। डिभिजन सडक कार्यालय पाल्पाले बुटवलको चिडियाखोलादेखि पाल्पाको राम्दीसम्म सडकको दायाँबायाँ २५ मिटरभित्र पर्ने घरको तथ्यांक संकलन गरी हटाउने घरमा रातो पोतिसकेको र निर्माण भएका भौतिक संरचना हटाउन माइकिङ गरिएको डिभिजन प्रमुख मुकुन्द अधिकारीले बताए। ढिलोमा चैतदेखि सडक सीमाभित्रका संरचना हटाउन सुरक्षा निकायसँग समन्वय भइरहेको डिभिजन प्रमुख अधिकारीले बताए। हामीले सडक सीमा क्षेत्र उपभोग गर्दै आएका उपभोक्ताको जानकारीका लागि सार्वजनिक सूचना निकालेर जानकारी गराएका छौं, अटेर वा बेवास्ता गरी भौतिक संरचना नहटाएको स्थानमा डिभिजन सडक कार्यालयले जुनसुकै समयमा पनि डोजर सञ्चालन गरी सडक सीमा क्षेत्रभित्रका संरचना हटाउँछ, कार्यालयका सूचना अधिकारी इन्जिनियर शिवु खत्रीले बताए।"
तीन सवारीसाधन एक आपसमा जुध्दा २ जनाको मृत्यु,"झापा : झापाको सुरुङ्गामा तीनवटा सवारी साधन ठोक्किँदा दुई जनाको मृत्यु भएको छ। दुर्घटनामा चारजना घाइते भएका छन्। दुर्घटना परी मृत्यु हुनेमा कार चालक सुनसरीको धरान उपमहानगरपालिका १६ बस्ने २८ वर्षीय दीपक क्षेत्री र कारमा सवार सोलुखुम्बु पासाङ गाउँपालिका १ बस्ने ३० वर्षीय दिलीप राना मगर रहेको जिल्ला प्रहरी कार्यालय झापाका प्रवक्ता प्रहरी नायव उपरीक्षक राकेश थापाले जानकारी दिए। उनीहरूको उपचारका क्रममा विर्तामोडस्थित बिएण्डसी अस्पतालमा मृत्यु भएको हो। प्रहरीका अनुसार कनकाई नगरपालिका ४ सुरुङ्गास्थित कोटी होम नजिकै बुधबार दिउँसो प्रदेश १०४००१च ०१६७ नम्बरको कार, प्रदेश १०१३ प १७८३ नम्बरको मोटरसाइकल र ग्यास बोकेको ट्रक एक आपसमा ठोक्किँएका हुन्। पश्चिमबाट पूर्वतर्फ जाँदै गरेको १ ख १६८४ नम्बरको ग्याँस बोकेको ट्रकले उछिन्ने क्रममा विपरित दिशाबाट आउँदै गरेको कार र मोटरसाइकलसँग ठोक्किँदा दुर्घटना भएको हुन सक्ने बताइएको छ। दुर्घटनामा परी कारमा सवार चार र मोटरसाइकलमा सवार दुई गरी ६ जना घाइते भएका थिए। त्यसमध्ये कारमा सवार दुई जनाको मृत्यु भएको हो। घाइते हुनेमा कारमा सवार मृतक मगरकी श्रीमती ३० वर्षीया अन्जु मगर, कारमै सवार ३० वर्षीय सुरेश मगर, मोटरसाइकल चालक झापा शिवसताक्षी नगरपालिका २ बस्ने ३९ वर्षीय ज्ञानबहादुर कसाई र उनकी श्रीमती ३० वर्षीया सोनम श्रेष्ठ रहेको प्रवक्ता थापाले जानकारी दिए। घाइतेको बिएण्डसी अस्पताल विर्तामोडमा उपचार भइरहेको छ। दुर्घटना परेका तीन वटै सवारीसाधन इलाका प्रहरी कार्यालय सुरुङ्गाले नियन्त्रणमा लिएको छ।"
बेनीजोमसोम सडक दैनिक ६ घण्टा बन्द हुने,"जोमसोम : बेनीजोमसोम सडकखण्डमा मंगलबारदेखि दैनिक ६ घण्टा बन्द हुने भएको छ। यो निर्णयसँगै मुस्ताङ प्रवेश गर्ने र बाहिरिने सबै सवारी साधनलाई सडक निर्माणको क्रममा रोक लगाइने छ। राष्ट्रिय गौरवको बेनीजोमसोम ७६ किमी निर्माणधिन सडकलाई गतिदिन यो निर्णय भएको निर्माण कम्पनीले जनाएको छ। जसअन्र्तगत म्याग्दीको रघुगंगा गाउँपालिका१ को तिप्ल्याङ क्षेत्र, म्याग्दीको अन्नपूर्ण गाउँपालिका ३ को बादरजुङ्गे भीर र मुस्ताङको थासाङ गाउँपालिका४ को घाँसा देखि लेतेसम्मको निर्माणधिन सडकको कामलाई बाधा नपुग्ने गरी दैनिक सडक बन्द गर्ने निर्णय भएको बेनीजोमसोम सडकका सुपरभाइजर इन्द्रसिंह शेरचनले जानकारी दिए। सडक सुपरभाईजर शेरचनले अन्नपूर्णलाई दिएको जानकारी अनुसार अब दैनिक बिहान ७ बजे देखि ११ बजेसम्म र दिउँसो साढे २ बजेदेखि साँझ ६ बजेसम्म सडक निर्माणको काम हुनेछ। सो समयमा यातायात ठप्प हुनेछ। बेनीजोमसोम सडक ४ प्याकेजमा काम भइरहेको छ। निर्माण कम्पनीले म्याग्दीको अन्नपूर्ण ३ र मुस्ताङको थासाङ४ को सीमाक्षेत्रमा पर्ने बादरजुङ्गेभीरमा सडक चौडा गर्नका लागि रककटिङको काम गरिरहेको छ। यस्तै, अन्य स्थानमा माटो फिलिङ गर्ने, वाल लगाउने र नाली निर्माण गर्ने काम भइरहेको सुपरभाइजर शेरचनले बताए। राष्ट्रिय गौरवको बेनीजोमसोमकोरला सडकको काम २०७४ सालबाट सुरु भएको हो। बेनीजोमसोम ४ खण्ड र जोमसोमकोरला ७ खण्डमा काम सुरु गरिएको हो।"
सडकमै कसरी पुरिइन् महिला ?,"धादिङ : त्रिपुरासुन्दरी गाउँपालिका१ की ४५ वर्षीया सरस्वती कुमाल सोमबार दिउँसो खोल्सी बजारनजिकै सडक कुनामा पुरिएको अवस्थामा मृत फेला परिन्। स्थानीयले सडक निर्माणमा प्रयोग गरिएको डोजरको ठक्करपछि घाइते या मृत्यु भएको अवस्थामा सरस्वतीलाई पुरेको हुन सक्ने बताएका छन्। प्रहरीले भने घटनाको अनुसन्धान जारी रहेकाले यसै भन्न नसकिने जनाएको छ। शारीरिक रूपमा अशक्त सरस्वतीसहित चार महिला सोमबार घाँस काट्न गएका थिए। अन्य तीन जना भने फर्किएको स्थानीयले बताएका छन्। उनले लगाएको चप्पल, उनले बोकेको घाँसको भारी, नाम्लो शव पुरिएकै ठाउँमा पुरिएको छ, स्थानीय शम्भु पाण्डेले भने, यो नियोजित रूपमा भएको दर्दनाक हत्या हो। सरस्वतीका छोरा सन्तबहादुर कुमालले यो घटनामा डोजर साहु या सडक ठेकेदारको मिलेमतो हुन सक्ने आशंका गरे। चालक आफैंले मात्रै यत्रो अपराध गर्ने आँट गर्नै सक्दैनन्, सन्तबहादुरले भने, चालकले आफूभन्दा माथिकालाई सोधेर घटना लुकाउन नियतवश यो सब गरेको कुरामा हामीलाई शंका छ। धादिङका प्रहरी प्रमुख एसपी महेन्द्र खड्काले घटनामा मुछिएको डोजरका चालक फरार रहेकाले विस्तृत अनुसन्धान हुन नसकेको बताए। ती महिलाको शव हामीले माटोले पुरिएको अवस्थामा निकालेका हौं। डोजरले ठक्कर दिएपछि मृत्यु भएर जानाजान पुरियो कि घाइते अवस्थामै पुरियो कि ? एक ठाउँमा घटना भएपछि अर्को ठाउँमा लगेर पुरियो कि भन्ने अनुसन्धानमै छौं, एसपी खड्काले भने। घटनापछि आक्रोशित स्थानीयले उक्त डोजरमा आगजनी गरेका थिए। डोजर चालक, डोजर साहु अथवा सडकका ठेकेदारलाई पक्राउ गर्नुपर्ने माग राख्दै स्थानीयले शव उठाउन पनि दिएका थिएनन्। सोमबार दिउँसो १ बजेतिर घटना भए पनि साँझसम्म सरोकारवाला पक्ष सम्पर्कमा नआएपछि स्थानीयले प्रहरी चौकी घेराउ गरेका थिए। प्रहरीले डोजर चालक, साहु ठेकेदार कोही नआउँदै शव उठाएर पोस्टमार्टमका लागि लैजान खोजेपछि हामीले प्रहरी चौकी घेराउ गरेका हौं, नाम उल्लेख नगर्ने सर्तमा एक स्थानीयले भने,। साँझपख प्रहरी चौकीमै ढुंगामुढा हुन थालेपछि प्रहरीले स्थिति नियन्त्रणमा लिन तीन राउन्ड हवाई फायर गरेको थियो। स्थानीयले घटनाको निष्पक्ष अनुसन्धान गरी दोषीलाई कारबाही गर्नुपर्ने माग गरेका छन्। पीडित परिवारलाई रोजगारी र क्षतिपूर्ति दिनुपर्ने माग पनि उनीहरूले राखेका छन्। स्थानीयको असन्तुष्टिका बीच प्रहरीले मंगलबार घटनास्थलमा जाँचमुचुल्का गरी २४ घण्टापछि सरस्वतीको शव पोस्टमार्टका लागि प्राथमिक स्वास्थ्य केन्द्र सल्यानटार पठाएको छ। बुधबार बिहान १० बजेसम्म आरोपित पक्षलाई प्रहरीमा बोलाउने मौखिक सहमतिमा शव पोस्टमार्टम गर्न पठाइएको स्थानीयले बताएका छन्। फरार चालकको खोजी कार्य तीव्र बनाइएको धादिङ प्रहरीले जनाएको छ। सडक निर्माण कम्पनीका प्रतिनिधि, डोजर साहुका प्रतिनिधि पनि प्रहरीको सम्पर्कमै छन्, जिल्ला प्रहरी प्रमुख खड्काले भने, चालक पक्राउ गर्न जिल्लाका सबै प्रहरी युनिटमा हुलिया पठाएर नाकाहरूमा विशेष निगरानी गर्न निर्देशन दिएका छौँ। सरस्वती फर्किरहेको सडक कालोपत्रे गर्न चौडा पार्ने काम भइरहेको थियो। यात्रुले कोही व्यक्ति पुरिएको देखेपछि घटना थाहा पाएको स्थानीयको भनाइ छ।"
