शीर्षक,विवरण
विवाद सल्टाउने उचित अवसर,"अल्बर्ट आइन्सटाइनले भनेका थिए, कमजोरले बदला लिन्छ। शक्तिशालीले माफी दिन्छ। बुद्धिमानले बिर्सिदिन्छ। प्रतिनिधिसभा विघटनसँगै नेकपामा मौलाएको बदलाको राजनीतिलाई सर्वोच्च अदालतको फैसलाले निरुत्साहन गरेको छ। प्रतिनिधिसभा पुनःस्थापनासँगै संसदीय प्रणालीको अस्थिरता अन्त्य भएको छ। २०४७ को संविधानकालमा मौलाएका तमाम संसदीय विकृतिलाई निस्तेज पार्न यसले मद्दत पुर्याउने छ। त्यसभन्दा ठूलो कुरा शक्तिशाली नेकपाका विभाजनउद्यत शीर्ष नेताहरूलाई मूलघर जोगाउन सावधान गराएको छ। दुई धु्रुवमा पुगेका दुवै खेमाका लागि यो फैसला कडा चेतावनीसूचक बनेको छ। यसको मूलभूत सन्देश छ घर झगडाको रमिताले कसैको हित गर्दैन, मिलेकै उत्तम। कुनै पनि दल फुट्नु मुलुकको हितमा हुँदैन। इतिहासले पनि यसलाई पुष्टि गरिसकेको छ। प्रतिनिधिसभा विघटनसँगै राजनीति दूषित बनेको थियो। नेताहरूका घृणित लाञ्छनायुक्त आरोपप्रत्यारोप देख्नसुन्न लायक थिएनन्। तुच्छ र विषाक्त भाषावली श्रोताकै लागि लाजको पसारो बनिरहेको थियो। बेला न कुबेलाको विवादले कम्युनिस्ट शक्ति फुटेको थियो। खासमा यो झगडा एउटा दलको र पदको थियो। पुष्पकमल दाहालमाधवकुमार नेपालले प्रधानमन्त्री केपी शर्मा ओलीलाई पदबाट हटाउनै पर्ने र ओलीले हट्नै नहुने जिकिरबाट विस्तारित मदभेद पार्टी विभाजनसम्म पुगेको थियो। यो विवाद यति असान्दर्भिक थियो कि, देश कोरोना भाइरसको महामारीमा थियो। नेताहरू भने राजनीतिक भाइरसको देशव्यापी संक्रमण गराइरहेका थिए। अर्थतन्त्र चौपट थियो। जनताका आधारभूत आवश्यकता परिपूर्तितिर होइन, लाखलाखका जुलुसमा तिनका निमुखा अनुहार प्रदर्शन गर्न दुवै खेमाका नेता अग्रसर थिए। यो अवस्थासम्म आइपुग्दा भौतिक रूपमा विभाजित दल निर्वाचन आयोगको सुझबुझका कारण प्राविधिक रूपमा धन्न जोगिएकै थियो। यस परिप्रेक्ष्यमा आएको सर्वोच्च अदालतको फैसला स्वागतयोग्य छ। यसलाई खासगरी नेकपाले सिर्जनशीलतामा उपयोग गर्न सके स्वयं उक्त दल, त्यसका नेताकार्यकर्ता र सिंगै देशको हितमा हुनेछ। फैसलाले सिर्जना गरेको फरक वातावरणसँगै दुवै खेमाको सत्ताराजनीतिको गन्तव्य कता हुन्छ, त्योचाहिँ प्रस्टिएको छैन। तर, यस प्रकरणबाट नेताहरूको चेत खुल्नु वाञ्छनीय छ। देश फेरि मुठभेडमा नजाओस्, नेताहरूको सद्बुद्धि आओस्। अबको विवेक त्यता प्रयोग हुनुपर्छ। एकता र ऐक्यबद्धताका लागि विवादको पृष्ठभूमि निदान पनि हुनुपर्छ। पद तानातानको औषधिमूलो अदालतले गरिदिएकै छ। यो परिस्थितिलाई विभाजित दल एकीकरणमा उपयोग गर्नु बुद्धिमत्ता हुन्छ। विभाजनको घाउलाई शिक्षाका रूपमा लिएर एकताबद्ध हुने अभिभारा नेकपा नेताहरूको काँधमा छ। यसलाई हारजित होइन, अवसरका रूपमा हेरिनुपर्छ। उपल्ला केही अनुहारबाहेक नेकपाका कार्यकर्ता विभाजनको कडा विपक्षमा थिए। तिनै नेताका पछि लाग्ने कार्यकर्ताको भावनाको सम्मान भनेकै निर्मम समीक्षाबाट एकीकरण बचाउनु हो। त्यसका लागि जुनसुकै नेताको बहिर्गमन वा बडारकुँडार सहन तयार हुनुपर्छ। ओलीदाहालनेपालको कित्ता नाघेर दोस्रो पुस्तालाई नेतृत्व दिने उचित अवसर यही हुन पनि सक्छ। शीर्ष नेताहरूले सम्मानित अभिभावकत्व स्वीकार्ने विकल्प पनि समाधानको उपाय हुन सक्छ। तर, फेरि पदप्राप्ति र पार्टी विभाजनको खेलमा अल्झिएका खण्डमा नेकपाको अझ दुर्दिन सुरु हुनेमा दुईमत छैन। आइन्सटाइनले भनेजस्तो जित्ने ठानिएकाले हारेका भनिएकालाई वा हारेका ठानिएकाले जितेका भनिएकालाई बदलातिर लागे स्वयं कमजोर हुनेछन्। सबै कुरा बिर्सिदिए, बुद्धिमान कहलिनेछन्। देशले दोस्रो गुणका नेताको अपेक्षा गरेको छ।"
फेरि घट्यो सेयर,"काठमाडौं : मंगलबार सेयर बजारमा निकै ठूलो उतारचढाब देखियो। यस दिन २६३२ अंक पुगेको सेयरबजार लगातार घटेर २५१९ अंकसम्म झर्यो। यो ११३ अंकको विशाल उतारचढाब हो। सोमबार प्रधानन्यायाधीश चोलेन्द्रशमशेर जबरा र नेपाली सेनाका प्रधानसेनापति पूर्णचन्द्र थापाबीच आकस्मिक भेट भएको सन्दर्भलाई लिएर सैनिक शासनको हल्ला फिँजाएपछि सेयर बजारमा यस्तो प्रवृत्ति देखा पर्यो। लगातार सेयर बजार घटाएर दिउँसो १ बजेपछि पुनः माग बढाइएको थियो। अन्तिम दुई घण्टामा बजार सूचकलाई ६७ अंक उचालियो र अघिल्लो दिनको तुलनामा २१ अंक तल बजार बन्द गरियो। राजनीतिक वृत्तमा तत्काल विकास हुने यस्ता परिघटनालाई सेयर बजारकाट लाभ लिन प्रयोग गर्ने प्रवृत्ति पुरानै हो। यसअघि पनि निर्वाचनको परिणाम वा प्रधानमन्त्री र अर्थमन्त्रीको नियुक्तिजस्ता विषयलाई पनि सेयरबजारमा लाभ लिने हतियारका रूपमा प्रयोग गर्ने गरिएको थियो। संवेदनशील सूचनालाई सेयर बजारमा उपयोग गर्ने प्रवृत्ति अन्तर्राष्ट्रिय स्तरमा पनि निकै बलियो छ। दुई देशबीचको द्वन्द्व चर्कंदा होस् वा ब्रिटेनमा जनमत संग्रहको मत परिणाम आउँदा, अमेरिकामा चुनावी परिणाम आउँदा र उत्तरकोरियाले क्षेप्यात्र परीक्षण गर्दा पनि विश्व सेयर बजार प्रभावित हुने गरेको थियो। यस्ता घटनामा बढी जोखिम लिने मनोबल भएका लगानीकर्ताले कमाउने र जोखिम लिन नसक्ने नवप्रवेशीले गुमाउने सम्भावना हुन्छ। मंगलबार नेपाली सेयर बजारमा पनि त्यस्तै प्रवृत्ति देखिएको सेयर विश्लेषक बताउँछन्। धेरैले अब बजार वियरिस ट्रेन्ड (घट्दो प्रक्रिया)मा जान सक्ने आकलन गरेर सेयर बेचे। तर अन्तिममा बजार सूचकले यु टर्न मार्यो। मंगलबार कारोबार रकमभने घटेन। यस दिन ८ अर्ब ५६ करोडभन्दा धेरैको सेयर व्यापार भयो। यस्तो अवस्थामा सुरुमा हतारिएर बेच्ने लगानीकर्ताले ठूलो क्षति व्यहोर्नुपर्यो। ब्रोकर ठूला भनिने लगानीकर्ताले सुरुमा बजार घटाएर पछि सस्तो मूल्यमा सेयर किनेको बताउँछन्। उदाहरणका लागि मंगलबार सस्तो मूल्यमा सेयर किन्नेले दुई घण्टाकै अन्तरालमा अरुणभ्याली हाइड्रोपावरको सेयरबाट १४ प्रतिशतसम्म पुँजीगत लाभ प्राप्त गरेका छन्। हिमालयन पावर पार्टनरमा साढे १३ प्रतिशत, लिबर्टी इनर्जीमा साढे ११ र एनएलजी इन्स्योरेन्समा साढे १० प्रतिशत पुँजीगत लाभ एकै दिनमा भएको छ। गुमाउनेले पनि त्यति नै फराकिलो रफ््तारमा सम्पत्ति गुमाउनु परेको छ। सेयर विश्लेषक यस्ता राजनीतिक घटनाक्रमलाई आधार मानेर लगानीकर्ता हतोत्साही हुन नहुने बताउँछन्। बजारलाई स्वाभाविक गतिमा घट्न वा बढ्न दिनुपर्छ एक ब्रोकर भन्छन्, तर हामीकहाँ विभिन्न हल्ला फिँजाएर धमिलो पानीमा माछा मार्ने प्रवृत्ति बलियो बनेको छ। यस्तो प्रवृित्तबाट नवप्रवेशी मध्यम वर्गका लगानीकर्ता जोगिनुपर्ने उनी बताउँछन्। प्राविधिक विश्लेषणले भने अहिले पनि बजार बढ्दो प्रवृत्तिमै रहेको देखाउँछ। तर नयाँ कीर्तिमानी स्तरमा कुदिरहेको बजारमा लगानीकर्ता चनाखो हुनु चाहिँ आवश्यक हुने विश्लेषक बताउँछन्।"
अब के होला ?,"काठमाडौं : सर्वोच्च अदालतले मंगलबार प्रतिनिधिसभा पुनःस्थापनाको निर्णय सुनाउँदै गर्दा प्रधानमन्त्री केपी शर्मा ओली बालुवाटारमा आफ्नो ७० औं जन्मोत्सव मनाउँदै थिए। बालबालिकासँग आफ्नो जन्मदिन मनाउन बालमिन्दर पनि पुगे, प्रधानमन्त्री ओली। ओलीले दिनभरजसो पारिवारिक सदस्य, मन्त्री र निकट नेताहरूका साथमा विभिन्न चरणमा जन्मदिन मनाए। सर्वोच्चले प्रतिनिधिसभा विघटनको निर्णय बदर गरिदिँदा पनि ओलीले आफ्नो जन्मदिनका कार्यक्रम रोकेनन्। ओलीले पत्नी राधिका शाक्यको पुस्तक मेरा अनुभूतिहरूविमोचन पनि गरे। कार्यक्रममा सम्बोधन भने गरेनन्। प्रधानमन्त्रीपत्नी राधिकाले छोटो मन्तव्य राखिन्। ओली कहिले मोबाइलमा आँखा दौडाउँथे त कहिले सहभागीतिर गहिरो गरी हेर्थे। अबेरसम्म जन्मदिनकै शुभकामना लिँदै गरेका ओलीले राति भने निकट नेताहरूसँग राजनीतिक घटनाक्रमबारे केही कुराकानी गरे। ओलीले अदालतको फैसलाअघि आफू नेतृत्वको नेकपानिकट राष्ट्रिय युवा संघ नेपालको बैठकलाई सम्बोधन गर्दै निर्धारित मितिमा निर्वाचन हुने बताएका थिए। प्रतिनिधिसभा पुनःस्थापना भए अस्थिरता आउने, पुष्पकमल दाहाल (प्रचण्ड)माधवकुमार नेपाल हल बाँधेर प्रधानमन्त्री खोज्दै हिँड्ने, प्रधानमन्त्री भइदिनुस् भनेर कहिले उत्तर, कहिले दक्षिणतिर जाने र खोजेर हिँड्दाहिँड्दै आफूकहाँ आइपुग्न वेर नलाग्ने उनको भनाइ थियो। नेकपाकै अर्को खेमाका अध्यक्षद्वय दाहाल र नेपाल भने मंगलबार चितवन पुगेका थिए। चितवनको भरतपुरस्थित एक रिसोर्टमा रहँदा दाहाल र नेपालले प्रतिनिधिसभा पुनःस्थापना गर्ने अदालतको निर्णय सुने। उनीहरू केन्द्रीय संघर्ष समितिले चितवनमा आयोजना गर्न लागेको सभालाई सम्बोधन गर्न मंगलबार अपराह्न साढे ४ बजे एउटै प्लेनबाट चितवन पुगेर रिसोर्टमा बसेका हुन्। अदालतको फैसलापछि उनीहरूले त्यहीँ एकअर्कालाई लड्डु खुवाएर खुसी साटासाट गरे। दुवै नेताले संक्षिप्त पत्रकार सम्मेलन गरी आन्दोलनमा सहभागी सबैलाई विजय जुलुसमा सामेल हुन आग्रह गर्दै धन्यवाद दिए। यी त भए मंगलबारका परिदृश्य। प्रतिनिधिसभा विघटनपछि दुई खेमामा विभाजित ओली र दाहालनेपाल पक्ष अदालतको फैसलासँगै अब के गर्लान् ? विभाजित नेकपा एक होला कि नहोला ? अबको सरकार कस्तो बन्ला ? कुनकुन दल सरकारमा जालान् ? यस्ता प्रश्न जनमानसमा उब्जिएका छन्। प्रधानमन्त्री ओलीको कदम के होला भनेर उनीनिकट नेता केही बोलेका छैनन्। ओली पक्षका नेताले अदालतको फैसला अनपेक्षित भएको बताए पनि त्यसलाई स्वीकार गरी अगाडि जाने प्रारम्भिक प्रतिक्रिया भने दिएका छन्। सामान्यतः अदालतले यस्तो फैसला गर्छ भन्ने अनुमान गरेका थिएनौं। यो अपेक्षित थिएन, परराष्ट्रमन्त्रीसमेत रहेका ओली नेतृत्वको नेकपाका प्रवक्ता प्रदीप ज्ञवालीले अन्नपूर्ण पोस्ट्सँग भने, हामीले अदालतको फैसलापछि संस्थागत रूपमा छलफल गर्न पाएका छैनौं। छलफल गरेर एउटा निर्णयमा पुगांैला। तर, देशको शासन, विधिविधान मान्ने लोकतान्त्रिक पार्टी भएकाले हामी अदालतको फैसलालाई स्वीकार गरेर जान्छौं। ओलीपक्षीय नेकपाले बुधबार बिहान स्थायी समिति बैठक बोलाएको छ। सम्भवतः स्थायी समितिको निर्णयका आधारमा भावी रणनीति बन्नेछन्, सञ्चार तथा सूचना प्रविधिमन्त्री पार्वत गुरुङले भने। दाहालनेपाल पक्षले भने प्रधानमन्त्री ओलीले तत्काल राजीनामा दिनुपर्ने बताएको छ। अलिकति लाजघिन छ भने केपी ओलीले अब प्रधानमन्त्रीबाट राजीनामा दिनुपर्छ, दाहालले चितवनमा पत्रकारसँग भने, होइन अझै उहाँ राजीनामा नदिई बस्नुहुन्छ भने इतिहासको कुडाकर्कटमा उहाँ यसरी मिल्काइनुहुनेछ, त्यो उहाँले समेत पत्तो पाउनुहुन्न। प्रधानमन्त्री ओलीले राजीनामा नदिए संसद् अधिवेशन सुरु भएसँगै अविश्वास प्रस्तावमार्फत अगाडि बढ्ने संकेत दाहालनेपाल समूहले गरेको छ। यो समूहले पुस ५ गते नै अविश्वास प्रस्ताव संसद् सचिवालयमा दर्ता गराएको थियो। त्यसबेला प्रतिनिधिसभा विघटनअघि कि पछि दर्ता भएको भन्ने विवाद थियो। त्यही अविश्वास प्रस्तावलाई सक्रिय बनाएर संसद्बाटै टुंगो लगाउने गरी संसदीय प्रक्रियामा दाहालनेपाल पक्ष जान सक्ने एक स्थायी समिति सदस्यले बताए। नेपालले ओली सरकारको विकल्पमा अब संयुक्त सरकार बन्ने बताए। जनताको चाहनाबमोजिम संविधानको प्रावधान, मूल्य र मान्यता, त्यसको व्याख्या गरेर अदालतले सही र ऐतिहासिक निर्णय दिएर अत्यन्तै प्रशंसनीय काम गरेको छ, नेपालले अन्नपूर्ण पोस्ट्सँग भने। प्रधानमन्त्री ओलीले ५ पुसमा प्रतिनिधिसभा विघटनको प्रस्ताव ल्याएपछि नेकपा विभाजन भएको थियो। निर्वाचन आयोगले नेकपा विभाजनलाई वैधानिकता दिएको छैन। आयोगमा यो विषय अझै कानुनी लडाइँमा छ। केपी ओलीसँग पार्टी एकता हुन सक्दैन, त्यो सम्भावना छैन, दाहालले भने, अब ओलीको प्रतिगमनविरुद्ध रहेका पार्टी र शक्तिहरूसँग राष्ट्रिय सहमतिको प्रयास हुन्छ। त्यसअनुसार नै कुराकानी हुन्छ। दाहालले अब प्रधानमन्त्री को बन्ने भन्नेमा आफ्नो पार्टी खुला रहेको बताए। प्रधानमन्त्रीबारे यही हुनुपर्छ भन्ने छैन, हामी खुला छौं। ओलीको कदम असंवैधानिक भन्ने पक्षमा रहेका कांग्रेस, जसपालगायत पार्टीसँग छलफल गरेर समझदारी बनाउने कोसिस हुन्छ, उनले भने। दाहाल र नेपालले बुधबार कांग्रेस सभापति शेरबहादुर देउवासँग नयाँ सरकार गठन र नयाँ राजनीतिक परिस्थितिबारे छलफल गर्ने भएका छन्। चितवनमा रहेका दाहालले यस सम्बन्धमा मंगलबार पनि देउवासँग टेलिफोन संवाद गरे। पुनःस्थापित प्रतिनिधिसभामा नेकपा विभाजित हुँदा प्रतिपक्ष दलका रूपमा रहेको कांग्रेस तेस्रो दल बन्ने देखिएको छ। तेस्रो दल बने पनि सरकार गठनमा कांग्रेस निर्णायक बन्ने देखिएको छ। सरकार गठन गर्न कुल १३८ सांसद आवश्यक पर्छ। दाहालनेपाल समूहले यसअघि ९० सांसद उपस्थित गराएर संसदीय दलका नेताबाट ओलीलाई हटाउने र त्यो ठाउँमा दाहाललाई बनाउने निर्णय लिएको थियो। कांग्रेससँग ६३ र जसपासँग ३४ सांसद छन्। यो पक्ष मिलेर सरकार गठन भए झन्डै दुईतिहाइको बन्नेछ। नेकपाको विभाजित हुने दुवै समूहले जसपालाई मात्रै तानेर सरकार गठन प्रक्रिया थाल्दा पनि बहुमत पुग्ने देखिँदैन। त्यसका लागि पनि कांग्रेसकै साथ आवश्यक पर्छ। त्यसो हुँदा कांग्रेसलाई जसले तान्न सक्छ उसै पक्षको सरकार बन्ने अवस्था देखिएको छ। सोही कारण पनि प्रधानमन्त्रीको चिट्ठा कांग्रेसको भागमा पर्ने सम्भावना अधिक बलियो बनेर गएको छ। चितवनमा रहेका दाहाल र नेपाल बुधबार बिहान ९ बजे भरतपुरबाट काठमाडौं आउँदै छन्। स्थायी समिति सदस्य पम्फा भुसालका अनुसार बिहान आआफ्नो स्थानमा विजयोत्सव मनाउने, मध्याह्न १२ बजे काठमाडौंमा विजय र्याली निकाल्ने तयारी छ। दिउँसो २ बजे संसदीय दलको बैठक बस्ने योजना छ। उक्त बैठकबाट यो पक्षले दलका नेताबाट ओलीलाई हटाएर दाहाललाई बनाउने तयारी छ। यसअघि पनि ओलीलाई दलका नेताबाट हटाई दाहाललाई बनाउने निर्णय यो पक्षले गरेको थियो। त्यस बेलाको निर्णयमा वैधानिकताको प्रश्न उठे मात्र फेरि ओलीलाई दलका नेताबाट हटाउने, नत्र यसअघिकै निर्णयलाई सदर गरी जान सकिनेमा पनि नेताहरूको मत देखिन्छ। कानुनी रूपमा विभाजित भइनसकेको अवस्थामा प्रतिनिधिसभामा १७३ र राष्ट्रियसभामा ५० गरी नेकपाका २२३ सांसद छन्। विधानअनुसार नेकपा संघीय संसदीय दलका नेता चयनमा दुवै सदनका सांसदहरूको संख्या गणना गरेर बहुमत पुर्याउनुपर्ने हुन्छ। अहिलेकै कानुनका आधारमा नेकपा विभाजन हुन संसदीय दल र पार्टी केन्द्रीय समितिमा ४० प्रतिशत सदस्य हुनुपर्छ। त्यो नहुने अवस्थामा नेकपा विभाजन हुन कानुनले दिने देखिँदैन। यस्तो बेला प्रधानमन्त्री ओलीले आफूलाई सहज हुने संख्या पुर्याएर दल विभाजनको अध्यादेश ल्याउनुपर्ने हुन्छ। नत्र नेकपाको संसदीय दलभित्रै दलका नेता बन्न रस्साकस्सी पनि चल्न सक्ने देखिन्छ।"
"बुढानीलकण्ठमा देउवा, प्रचण्ड र नेपालबीच भेटवार्ता : सहकार्यका लागि सकारात्मक छलफल","काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्ड अर्का अध्यक्ष माधवकुमार नेपालले कांग्रेस सभापति शेरबहादुर देउवासँग छलफल गरेका छन् । बुधबार दिउँसो देउवा निवास बुढानीलकण्ठ पुगेर प्रचण्ड र नेपालले छलफल गरेका हुन् । करिब आधाघण्टासम्म चलेको छलफल राम्रो भएको प्रचण्डका प्रेस संयोजक विष्णु सापकोटाले जानकारी दिए । सर्वोच्चको फैसला र आगामी राजनीतिक प्रक्रियाको विषयमा राम्रो कुराकानी भएको छ, सापकोटाले भने । कांग्रेस सभापति देउवाका सहयोगी भानु देउवाका अनुसार प्रचण्ड र नेपालले देउवालाई अब मिलेर जानुपर्छ भन्ने प्रस्ताव गरेका छन् । देउवाले प्रचण्ड र नेपालले फेरिएको राजनीतिक अवस्थामा मिलेर जानुपर्छ भन्ने विषयमा गरेको प्रस्तावमा आफू सकारात्मक रहेको जानकारी दिएका छन् । छलफलमा देउवाले पार्टीमा छलफल गरेपछि मात्रै आफू निर्णयमा पुग्ने प्रष्ट पारेका छन् । उहाँहरुले सँगै मिलेर जानुपर्छ भन्नुभएको छ, देउवाले भने, पार्टी सभापतिले ठिकै छ । म पनि पार्टीमा छलफल गर्छु अनि फेरि भेटौंला र छलफल गरौँला भन्नुभएको छ । प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ । एउटा समूहको नेतृत्व ओलीले गरेका छन् भने अर्को समूहको नेतृत्व प्रचण्ड र नेपालले गरेका छन् । मंगलबार सर्वोच्चले प्रतिनिधिसभा पुनस्र्थापनाको निर्णय गरेपछि प्रचण्ड र नेपाल सत्ता गठबन्धनका लागि छलफलमा जुटेका छन् । सोहीक्रममा देउवासँग छलफलका लागि बूढानीलकण्ठ पुगेका छन् ।"
शंकास्पद मृत्यु प्रकरण : न्याय खोज्दै पीडित विराटनगरमा,"विराटनगर : मोरङको उर्लाबारी५ का ३१ वर्षीय प्रवीण बाँस्तोलाको शंकास्पद मृत्यु प्रकरणमा निष्पक्ष छानबिनको माग गर्दै आफन्त र स्थानीयवासी विगत तीन दिनदेखि आन्दोलित छन्। आइतबार र सोमबार इलाका प्रहरी कार्यालय उर्लाबारीमा प्रदर्शन गरेका आफन्त र स्थानीयले मंगलबार विराटनगरमा जिल्ला सरकारी वकिलको कार्यालय र प्रशासन कार्यालयमा दबाब दिए। प्रहरीले हत्यारामा संलग्नलाई उन्मुक्ति दिन मिसिलमा मृतकको फोटो परिवर्तन गरेको आफन्तको आरोप छ। आफन्तले बाँस्तोलाको भवितव्य मृत्यु नभई हत्या भएको दाबी गर्दै आएका छन्। प्रवीणका दाजु सन्तोष बाँस्तोलाले भाइको हत्या नै भएको दाबी गरे। तर, प्रहरीले फितलो अनुसन्धान गरेर घटनालाई कमजोर रूपमा प्रस्तुत गरेका कारण दोषीहरू छुटेपछि न्याय माग्दै विराटनगरसम्म आउनु परेको जानकारी उनले दिए। प्रहरीका अनुसार पुस ५ गते रात साथीभाइसँग होटलमा खानपिन गरेर उर्लाबारी६ का रमेश गिरीको घरमा डेरा गरेर बसेका साथीको कोठामा प्रवीण सुत्न गएका थिए। आफन्त र परिवारका सदस्यले अस्पतालमा उनको शव पाए। सुतेकै ठाउँमा बेहोस भएको भन्दै उपचारका लागि गोदावरी अस्पताल पुर्याएपछि उनको मृत्यु भएको प्रहरीको भनाइ छ। तर परिवारका सदस्यले भने हत्या गरिसकेपछि उपचारको बहानामा अस्पताल लगिएको दाबी गरिरहेका छन्। प्रहरीले यसको अनुसन्धान मिसिल बुझाएपछि सरकारी वकिल कार्यालयले तत्काल मुद्दा चलाउन प्रमाण नपुग्ने भन्दै घटनाका बारेमा थप प्रमाण संकलन गरेर मुद्दालाई मजबुत बनाउन प्रहरीलाई निर्देशन दिएको थियो। त्यसपछि घटनामा प्रतिवादी बनाइएका उर्लाबारी६ का ३१ वर्षीय राजेश रणपहेंली, दीपेश पौडेल र शिवा भनिने मेहरमान दर्जी माघ २ गते हाजिर जमानी छाडिए। घटनाको अनुसन्धान बाँकी नै रहेको बताउँदै जिल्ला न्यायाधिवक्ता मनोज आचार्यले पक्राउ परेकाहरूलाई कानुनअनुसार नै २५ दिन हिरासतमा राखेर छाडिएको जानकारी दिए। प्रहरीले भने अदालतमा दिएर आफूले राखेको एक कपी मिसिलमा अर्को मिसिलको फोटो च्यापिएको र त्यसलाई देखेर मृतकका परिवार आन्दोलित बनेको प्रतिक्रिया दिएको छ। आचार्यले प्रहरी कार्यालयमा रहेको भन्दा पनि वकिल कार्यालय र अदालतमा रहेको मिसिललाई आधिकारिक मान्नुपर्ने प्रतिक्रिया दिए। घटनाको छानबिन गर्नका लागि मोरङ प्रहरीका प्रवक्ता डीएसपी मानबहादुर राईको नेतृत्वमा समिति बनेको छ। त्यसले अनुसन्धान गरिरहेको छ। राईले घटना अनुसन्धानमा प्रहरीले लापरबाही गरेको पुष्टि भएर कारबाही अघि बढाइने जानकारी दिए। मृतकका आफन्तसँगको भेटमा प्रमुख जिल्ला अधिकारी कोषहरि निरौलाले यस विषयमा छानबिन सुरु भइसकेका कारण घटनामा लापरबाही देखिए प्रहरीमाथि कारबाही हुने बताए। दाइको हत्या भएको होला अनुसन्धान राम्रो होस् भनी उजुरी र जाहेरी दिन्छौं भन्दा प्रहरीले उल्टै आफूलाई धम्की दिएको मृतककी बहिनी सदीक्षा बाँस्तोलाले बताइन्। उनले घटना शंकास्पद रहेकाले यससँग जोडिएका सबैलाई अनुसन्धानमा ल्याउनुपर्ने माग गरेकी छन्।"
प्रतिनिधिसभा विघटन बदर : १३ दिनभित्र अधिवेशन बोलाउन परमादेश,"काठमाडौं : सर्वोच्च अदालतले प्रतिनिधिसभा विघटनको निर्णय असंवैधानिक रहेको ठहर गर्दै मंगलबार पुनःस्थापनाको फैसला सुनाएको छ। प्रधानन्यायाधीश चोलेन्द्रसमशेर राणा, न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना प्रधान मल्ल र तेजबहादुर केसी संलग्न संवैधानिक इजलासले प्रतिनिधिसभा विघटनको निर्णय बदर गरेको हो। सर्वोच्चले १३ दिनभित्र संसद्को अधिवेशन बोलाउन परमादेशसमेत जारी गरेको छ। राष्ट्रपति कार्यालय, प्रधानमन्त्री केपी शर्मा ओली, सभामुख अग्निप्रसाद सापकोटा र प्रतिनिधिसभाका नाममा उक्त परमादेश जारी भएको छ। सरकारमा बहुमत कायम रहेको र वैकल्पिक सरकार बन्न सक्ने अवस्था रहेको स्थितिमा प्रधानमन्त्रीलाई संसद् विघटनको अधिकार संविधानले नदिएको निष्कर्ष सर्वोच्चले निकालेको छ। धारा ७६ का विभिन्न विकल्पबाट सरकार गठन हुन नसक्दा मात्र संसद् विघटन हुन सक्ने निक्र्योलमा संवैधानिक इजलास पुगेको छ। २०४७ को संविधानले जस्तो प्रधानमन्त्रीलाई संसद् विघटन गर्न सक्ने विशेषाधिकार यो संविधानले नदिएको ठहर सर्वोच्चको छ। संविधानको आधारभूत मर्म, मूल्य र मान्यता प्रतिकूल सम्माननीय प्रधानमन्त्रीले संविधानको धारा ७६ को उपधारा (१) र (७), धारा ८५ तथा संसदीय प्रणालीको आधारभूत मर्म एवं मूल्यमान्यता तथा हाम्रो आफ्नै संसदीय प्रणाली भएका विभिन्न मुलुकको अभ्यासबमोजिम भनी संघीय संसद्को वर्तमान प्रतिनिधिसभा विघटनका लागि सम्माननीय राष्ट्रपतिसमक्ष पेस गर्नुभएको मिति २०७७९५ को सिफारिस तथा सोबमोजिम सम्माननीय राष्ट्रपतिबाट सोही मितिमा भएको प्रतिनिधिसभा विघटनको निर्णय, विज्ञप्तिसमेतका तत्सम्बन्धी सम्पूर्ण काम कारबाहीहरू असंवैधानिक भएकाले प्रारम्भदेखि नै कानुनी प्रभाव शून्य रहनेगरी उत्प्रेरणाको आदेशले बदर हुने ठहर्छ, सर्वोच्चको फैसलामा लेखिएको छ। प्रतिनिधिसभाको छैटौं अधिवेशन मिति २०७७३१८ मा अन्त्य भएको उल्लेख गर्दै सर्वोच्चले संविधानको धारा ९३ को उपधारा (१) बमोजिम अनिवार्य रूपमा ६ महिनाभित्र अर्को अधिवेशन आह्वान हुनुपर्ने जनाएको छ। प्रतिनिधिसभा असंवैधानिक विघटन भएको कारणबाट समयावधि व्यतित भए पनि बैठक बस्ने मितिसमेत स्वतः परिवर्तन भएको मानेर १३ दिनभित्रै बैठक बोलाउन सर्वोच्चले परमादेश दिएको छ। यो आदेश जारी भएको मितिले १३ दिनभित्र प्रतिनिधिसभाको अधिवेशन बोलाई बैठकका लागि आवश्यक व्यवस्था गर्नूगराउनू भनी प्रत्यक्र्षीहरूमध्येका श्री राष्ट्रपति कार्यालय, शीतलनिवास, प्रधानमन्त्री तथा मन्त्रिपरिषद्को कार्यालय, सिंहदरबार सम्माननीय प्रधानमन्त्री केपी ओली, सम्माननीय सभामुख अग्निप्रसाद सापकोटा, प्रतिनिधिसभाका नाममा परमादेशसमेत जारी गरिएको छ, सर्वोच्चले भनेको छ। आदेशको पालना तत्काल गर्नुपर्ने प्रकृतिको रहेको भन्दै आदेशको पूर्ण पाठ तयार हुन समय लाग्ने भनाइसमेत संवैधानिक इजलासको छ। तत्कालीन प्रधानमन्त्री गिरिजाप्रसाद कोइराला, मनमोहन अधिकारी र शेरबहादुर देउवाको संसद् विघटन विवादमा यसअघि न्यायनिरुपणयोग्य संवैधानिक एवं कानुनी प्रश्नको रूपमा स्वीकार गरिसकिएको अवस्थामा पछिल्लो समय प्रधानमन्त्रीबाट भएको विघटन सिफारिस र संवैधानिक इजलासको अधिकारक्षेत्रभित्र पर्ने सर्वोच्चले जनाएको छ। २०७२ सालको संविधान आफ्नै मौलिकताबाट सिर्जना गरिएका संवैधानिक व्यवस्थाहरूको संरचनाबाट अनुप्राणित रहेको बताउँदै सर्वोच्चले परम्परागत संसदीय प्रणालीका सबै व्यवस्था स्वतः समाहित नरहेको फैसलामा उल्लेख छ। परम्परागत संसदीय प्रणाली अपनाएका मुलुकमा पनि संसद् विघटन गर्ने कार्यलाई निरुत्साहित गर्ने तथा सीमित सरकारको अवधारणातर्फ उन्मुख हुँदै गएको सर्वोच्चले जनाएको छ। साविक नेपाल अधिराज्यको संविधान, २०४७ को धारा ५३ (४) को प्रावधानअनुसार विगतमा भएका प्रतिनिधिसभा विघटन गर्नेसम्बन्धी अभ्यासहरूबाट सिकिएका पाठहरूसमेत मनन गर्दै, सर्वोच्चको निर्णयमा भनिएको छ, वर्तमान संविधानका निर्माताहरूले प्रतिनिधिसभा विघटनसम्बन्धी व्यवस्थालाई संविधानमा निःसर्त रूपमा खुला छाडेको पाइँदैन। सर्वोच्चले जनतालाई समेत आर्थिक दायित्व पर्ने गरी प्रतिनिधिसभा विघटन गर्ने कार्य संविधानको मर्म र उद्देश्य नभएको जनाएको छ। संविधानमा रहेका सीमा बन्देज अनुसारको कारण आइपरेको अवस्थामा बाहेक संसदीय प्रणालीको आधारभूत मूल्य, मान्यता तथा अभ्यासको आधार ग्रहण गरी अन्य विकल्प हुँदाहुँदै, सर्वोच्चले भनेको छ, कसैको इच्छा वा आत्मनिष्ठ रूपमा देखेको आवश्यकताका आधारमा आवधिक चुनावबाहेकको अवस्थामा जनतालाई समेत आर्थिक दायित्व पर्ने गरी प्रतिनिधिसभा विघटन गरिनु संविधानको मर्म र उद्देश्य नहुँदा त्यस्तो कार्य संविधानसम्मत हुँदैन। संविधानको धारा ७६ को उपधारा (१), (२), (३) र (५) लाई दृष्टिगत गर्दा प्रतिनिधिसभा निर्वाचनको परिणाम घोषणापछि प्रधानमन्त्री नियुक्तिबारे पहिलो चरणमा बहुमतप्राप्त संसदीय दलको नेता राष्ट्रपतिबाट प्रधानमन्त्रीमा नियुक्त हुने विषयमा दुविधा नरहेको सर्वोच्चको निर्णयमा उल्लेख छ। निर्वाचनमा जनताबाट बहुमत प्राप्त गरेपछि संसदीय दलका नेता चयन गरी प्रधानमन्त्री दिनु संसदीय दल र दलका प्रत्येक निर्वाचित जनप्रतिनिधिको संवैधानिक कर्तव्य रहेको भनाइ सर्वोच्चको छ। संसदीय दलका नेताको हैसियतले नियुक्ति भएका प्रधानमन्त्री तथा मन्त्रिपरिषद् संसद्प्रति उत्तरदायी भई तथा राइ सञ्चालन गर्नु संवैधानिक नैतिकताको विषय पनि हो, निर्णयमा उल्लेख छ। संविधानको धारा ७६ को उपधारा (२), (३) र (५) को विकल्पका व्यवस्थालाई क्रमबद्ध रूपमा हेर्दा दुई वा सोभन्दा बढी दलहरूबीच एकीकरण भई धारा ७६ को उपधारा (१) को प्रयोजनका लागि संसद्भित्र बहुमत प्राप्त भएको देखिने दल सिर्जना भएमा वा पछिल्लो चरणमा दुई वा सोभन्दा बढी दलहरूबाट सरकार गठन हुन सक्ने नयाँ समीकरण सिर्जना भएमा पनि सरकार बनाउने विकल्प प्रतिनिधिसभाभित्रै खोज्नुपर्ने मनसाय र उद्देश्य रहेको व्याख्या सर्वोच्चको छ। धारा ७६ को उपधारा (१), (२), (३) र (५) को बनोट हेर्दा प्रधानमन्त्री नियुक्तिमा एकपछि अर्को प्रक्रिया अभ्यासगत रूपमा कार्यान्वयन हुँदा प्रधानमन्त्री नियुक्त हुन नसक्ने वा विश्वासको मत प्राप्त गर्न नसक्ने अवस्था सिर्जना भएमा मात्र बाध्यात्मक अवस्थामा विघटन गर्न सक्ने अवस्था रहेको व्याख्यासमेत सर्वोच्चले गरेको छ। जनताले चुनावमार्फत संसद् दिन्छ, संसद्ले नै सरकार दिन्छ भन्ने मान्यतामा संसदीय व्यवस्था चलेको हुन्छ, १५ पृष्ठको संक्षिप्त फैसलामा उल्लेख छ, संविधान निर्माताले आफ्नै देशका विगतका संवैधानिक अभ्यासहरूसमेतलाई ध्यानमा राखी संसद्ले सरकार दिन सक्ने अवस्था र विकल्प कायम रहेसम्म प्रतिनिधिसभामा बहुमत कायम रहेको संसदीय दलको नेतालाई नेपालको संविधानको धारा ७६ को उपधारा (७) मा उल्लिखित प्रावधानहरूको अभ्यास गर्नुपर्ने अवस्थाको परिकल्पना गरेको देखिँदैन। संविधानको धारा ५८ मा रहेको अवशिष्ट अधिकार संघ, प्रदेश तथा स्थानीय तहको अधिकारको बाँडफाँडसम्बन्धी प्रावधानसँग सम्बन्धित रहेको भनाइ सर्वोच्चको छ। प्रधानमन्त्रीले राष्ट्रपतिसमक्ष प्रतिनिधिसभा विघटन सिफारिस गर्दा संविधानको धारा धारा ७६ तथा अन्य धाराको बर्खिलाप भएको दाबीसहित अधिवक्ता सन्तोष भण्डारी, कञ्चनकृष्ण न्यौपाने, शुलभ खरेल, लोकेन्द्रबहादुर ओली, नवराज पाण्डे, ज्ञानेन्द्र आरण, शालिकराम सापकोटा, अमिता गौतम पौडेल, कीर्तिनाथ शर्मा पौडेल, अधिवक्ता कृष्णप्रसाद शर्मा, कलमबहादुर खत्री, मनिराम उपाध्याय, वरिष्ठ अधिवक्ता दिनेश त्रिपाठी, देव गुरुङ, कृष्णभक्त पोखरेल, रामकुमारी झाँक्रीलगायतले सर्वोच्चमा रिट दिएका थिए। करिब दुईतिहाइसहित बहुमत प्राप्त दलको सरकार रहेको अवस्थामा नेकपा दल विभाजित नभएको, संसद्मा प्रधानमन्त्रीसँग विश्वासको मत रहेको अवस्थामा फरक सन्दर्भको संविधानको धारा ७६ का प्रावधानमा टेकेर प्रतिनिधिसभा विघटनको सिफारिस भएको जिकिरसहित विघटन उल्ट्याउन उनीहरूको माग थियो। प्रतिनिधिसभा विघटन संवैधानिक क्षेत्राधिकारभन्दा बाहिर रहेको तथा संसद्लाई छलेर प्रधानमन्त्रीले विघटन गरेको भन्दै रिट निवेदकले गरेको दाबीलाई सर्वोच्चले सदर गरेको छ। प्रतिनिधिसभा विघटनपछि सरकारले २०७८ वैशाख १७ र २७ गते दुई चरणमा निर्वाचन गर्ने गरी मितिसमेत तोकेको अवस्थामा संवैधानिक इजलासबाट पुनःस्थापनाका लागि परमादेश जारी भएको छ।"
दाहाल नेपालले साटे खुसी,"चितवन : सर्वोच्च अदालतले संसद् विघटनसम्बन्धी प्रधानमन्त्रीको निर्णयलाई बदर गर्दै पुनःस्थापना गरेपछि नेकपाका अध्यक्ष पुष्पकमल दाहालले संसद्मा रहेका दलहरूसँग सहकार्य गरेर अघि बढ्ने बताएका छन्। अदालतले गरेको फैसला ऐतिहासिक भएको उनले बताए। संसद् पुनःस्थापना भएपछि मंगलबार साँझ कार्यकर्तालाई सम्बोधन गर्दै अध्यक्ष दाहालले जनतासँग वाचा गरे अनुरूप दलहरूसँग मिलेर संयुक्त सरकार बनाउने बताएका छन्। चितवन गार्डेन रिसोर्टमा रहेका नेताद्वय दाहाल र माधवकुमार नेपाललाई भेट्न कार्यकर्ताहरू त्यहाँ पुगेका थिए। अदालतको निर्णयपछि चितवनका कार्यकर्तासँग उनीहरूले खुसी साटेका हुन्। नेकपाका वरिष्ठ नेता नेपालले सम्बोधन गर्दै प्रधामन्त्रीले पदबाट राजीनामा दिनुपर्ने बताए। बुधबारका लागि तय गरिएको विरोध सभालाई विजय सभाको रूपमा गर्ने नेकपाले जनाएको छ। कार्यकर्ताहरूले नेताहरूलाई लड्डु खुवाएका थिए। कहीँ उज्यालो फेरिएको छ कहीँ अन्धकार पनि होला। साँझमा कहीँ सूर्य उदाइरहेको छ कहीँ अस्ताइरहेको होला नेपालले भने, सत्यको जित भयो, न्यायको जित भयो, नेपाली जनताको जित भयो । निरंकुश प्रवृत्तिले जबरजस्त पराजयको सामना गर्नुपरेको बताउँदै उनले भने, केपी ओली अब कम्युनिस्ट भन्न लायक छैनन् , लोकतन्त्रवादी भन्न लायक रहेनन् ।"
प्रतिनिधिसभा पुनर्स्थापनाको फैसलापछि अदालतमा जे देखियो,"काठमाडौं : प्रतिनिधिसभा विघटनबारे सर्वोच्च अदालतको फैसला मंगलबार साँझ हुनेबारे रिट निवेदकहरूले समेत पत्तो पाएनन्। फैसला आउँदा सर्वोच्चको परिसर अगाडि न भीडभाड हुन पायो। न रिट निवेदकले त्यहाँ आएर खुुसी साटासाट गर्न नै पाए। उनीहरूले फोनमार्फत नै एकआपसलाई बधाई दिए। मंगलबार नै फैसला आउनेमा रिट निवेदकहरू पनि विश्वस्त थिएनन्। इजलास बसेको उनीहरूले थाहा पाएका थिए। फैसला आइहाल्ने आकलन भने उनीहरूले गरेका थिएनन्। फैसला आउनु एक घण्टा अगाडि रिट निवेदक अधिवक्ता सुरेन्द्र भण्डारी अर्का अधिवक्ता सरोजकुमार घिमिरेसँग छुट्टिएर घर गएका थिए। इजलास बसेकोले फैसला आउँछ भन्ने थियो, तर तत्काल नै आइहाल्छ भन्ने लागेको थिएन, निवेदक भण्डारीले भने । भण्डारी र घिमिरेले फोनमार्फत शुभकामना आदानप्रदान गरे। फैसलापछि केही अधिवक्ता मात्रै अदालत परिसरमा थिए। यीमध्ये केहीले मात्रै पत्रकारसँग प्रतिक्रिया दिए। अर्का अधिवक्ता काफ्लेले सर्वोच्चको फैसला सबै मान्नुको विकल्प नरहेको बताए। सर्वोच्चले सही निर्णय गरेको उल्लेख गर्दै उनले संविधानभन्दा माथि कोही नभएको प्रमाणित भएको बताए। संसद् विघटन निर्णय बदर भएकोले राष्ट्रपति र प्रधानमन्त्रीले राजीनामा दिनुपर्ने काफ्लेको भनाइ छ। सर्वोच्च अगाडि भेटिएका एक युवाको चासो भने फरक रह्यो। फैसलाले सेयर बजारमा पार्न सक्ने प्रभावबारे उनी सोध्दै थिए, अब भोलि सेयर बजार के हुन्छ, आजको यो हल्लाले सेयर बजारमा असर पर्ला कि ? यसैबीच, सर्वोच्चको फैसलाको स्वागतमा काठमाडौंको माइतीघरमा दीपावली गरिएको छ। सुरुमा सानो समूह भेला भएर दीपावलीमा जुट्दै गर्दा पछि भीड निकै बढेको थियो।"
सर्वोच्चको फैसला स्वागतयोग्य : कांग्रेस,"काठमाडौं : नेपाली कांग्रेसले प्रतिनिधिसभा पुनःस्थापना गर्ने सर्वाेच्च अदालतको फैसलाको स्वागत गरेको छ। तीन चरणको आन्दोलनका कार्यक्रम गरिसकेको कांग्रेसले सर्वोच्चको फैसलाको स्वागत गरेको हो। पुस ५ गते प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले प्रतिनिधिसभा विघटन गरेलगत्तै कांग्रेसले सरकारको कदमको विरोध गरेको थियो। प्रधानमन्त्रीको कदम असंवैधानिक र अलोकतान्त्रिक कांग्रेसको ठहर थियो। सर्वोच्चको फैसलापछि कांग्रेस सभापति शेरबहादुर देउवाले विज्ञप्ति जारी गर्दै विघटित प्रतिनिधिसभा पुनःस्थापना हुने गरी अदालतले गरेको फैसलाको सम्मान र स्वागत गरेको जनाएका छन्। अदालतमाथि विश्वास गर्नुपर्ने भन्दै उनले सर्वोच्चको फैसला स्वीकार गर्नुपर्नेमा जोड दिँदै आएका थिए। प्रधानमन्त्री केपी शर्मा ओली नेतृत्वको नेपाल कम्युनिस्ट पार्टीको सरकारले प्रतिनिधिसभा विघटन गरेको घटनालाई नेपाली कांग्रेसले तत्काल नै असंवैधानिक, अलोकतान्त्रिक, अधिनायकवादी र सर्वसत्तावादी कदम भनी निर्णय गरेको थियो, विज्ञप्तिमा देउवाले भनेका छन्, नेपाली कांग्रेसले अदालतमा विचाराधीन मुद्दामा आफ्नो पक्षमा फैसला गराउन कसैले पनि दबाब दिन नहुने र सर्वोच्च अदालतले गर्ने फैसलालाई सम्मान गर्ने कुरा सार्वजनिक गर्दै आएको थियो। कांग्रेस वरिष्ठ नेता रामचन्द्र पौडेलले संसद् पुनःस्थापना गर्ने सर्वाेच्चको फैसलाले मुलुकलाई ठूलो संकटबाट जोगाएको बताए। संसद पुनःस्थापनाका पक्षमा अडान राख्दै आएका उनले अदालतको फैसलाले सत्यको जित भएको उल्लेख गरे। मैले त भन्दै आएको हुँ सत्यभन्दा माथि शासक हुन सक्दैन। संसद् पुनःस्थापना गर्ने सर्वोच्चको फैसला स्वागतयोग्य छ। पार्टी कार्यक्रमको सिलसिलामा काठमाडौं बाहिर रहेका नेता पौडेलले सामाजिक सञ्जाल फेसबुकमा लेखेका छन्, सर्वोच्चको फैसलाले सत्यको जित भएको छ र यसले मुलुकलाई ठूलो दुर्घटनाबाट बचाएको छ। संसद् विघटन गर्ने प्रधानमन्त्री ओलीको कदमको विरोध गर्दै आएको कांग्रेसले संसद पुनःस्थापनालाई आन्दोलनको एजेन्डा भने बनाएको थिएन। पुनःस्थापित प्रतिनिधिसभामा कांग्रेसका तर्फबाट प्रमुख सचेतक बालकृष्ण खाँणले अदालतको फैसलाले संविधानको रक्षा गरेको बताए। नेपाली जनता र नेपाली कांग्रेसको नेतृत्वमा बनेको संविधानको रक्षामा सर्वाेच्च अदालतबाट संसद् पुनःस्थापना हुने फैसलाको सम्मान गर्दछु, उनले भने, इतिहासमा यो निर्णयले न्यायपालिकाको शिर ठाडो भएको छ। नेपाली जनताको जित भएको छ। खाँणले तत्काल संसद् बैठक बसेर देशलाई निकास दिनुपर्नेमा जोड दिएका छन्। कांग्रेस नेता गगन थापाले संविधानविरुद्ध षड्यन्त्र र सेटिङको शासन गर्ने प्रधानमन्त्रीको दुस्साहसलाई सर्वोच्च अदालतले खारेज गर्दै संविधानको रक्षा गरेको टिप्पणी गरे। अदालतले बिना भय र दबाब, विवेकसम्मत रूपमा संविधानको पक्षमा दृढतापूर्वक आफूलाई उभ्याउँदै न्यायालयप्रतिको जनविश्वासलाई थप उच्च बनाएको छ, नेता थापाले भने। कांग्रेस प्रवक्ता विश्वप्रकाश शर्माले सर्वाेच्चको फैसलाले संसद् विघटनसँगै अधिनायकवादी आकांक्षालाई बदर गरेको प्रतिक्रिया दिए। उनले संसद् विघटन असंवैधानिक ठहर गर्दै मुलुकभर आन्दोलन भइरहेका बेला अदालतको फैसलाले संविधानको रक्षा गरेको उनको भनाइ छ। कांग्रेस नेता उदयशमशेर राणाले संसद् पुनःस्थापनाको फैसलाले लोकतन्त्र र संविधानवादको जित भएको बताए। कांग्रेसले बोलायो बैठककांग्रेसले संसद् पुनःस्थापना भएसँगै विकसित राजनीतिक घटनाक्रमका बारेमा छलफल गर्न बुधबार शीर्ष नेतासहित पदाधिकारी बैठक बोलाएको छ। बैठकमा सम्भावित सत्ता सहकार्य र पार्टीको आगामी रणनीति बनाउनेबारे छलफल हुने जनाइएको छ। प्रवक्ता विश्वप्रकाश शर्माले पदाधिकारी बैठकपछि केन्द्रीय कार्यसमिति बैठक बस्ने बताए। सर्वोच्च अदालतको फैसलापछि कांग्रेसका सभापति शेरबहादुर देउवा र नेकपाका अध्यक्ष पुष्पकमल दाहालबीच टेलिफोन संवाद भएको छ। दुई नेताबीच बधाई साटासाट भएको देउवाका स्वकीय सचिव भानु देउवाले जानकारी दिए। उनका अनुसार दाहालले देउवालाई टेलिफोन गरेका थिए। उहाँहरूबीच बधाई साटासाट मात्र भयो, उनले थप प्रष्ट्याउँदै भने, आज सत्ता सहकार्यका बारेमा कुनै कुराकानी भएन। दुई नेताबीच बुधबार छलफल गर्ने समझदारी भएको बुझिएको छ।"
वीरगन्जमा जसपाको विजय जुलुस,"वीरगन्ज : सर्वोच्च अदालतले प्रतिनिधिसभा विघटन गर्ने सरकारको निर्णय बदर गरेको खुसीयालीमा वीरगन्जमा बुधबार जनता समाजवादी पार्टी (जसपा) ले विजय जुलुस निकालेको छ । यसअघि संसद विघटन गर्ने सरकारको निर्णय प्रतिगामी रहेको भन्दै जसपाले २ महिनादेखि निरन्तर विरोध प्रदर्शन गर्दै आएको थियो । मङगलबार सर्वोच्च अदालतले संसद विघटनको निर्णयलाई बदर गरेको खुशीयालीमा बुधबार जसपाले विजय जुलुस निकालेको हो । घण्टघार चोकबाट जिल्ला अध्यक्ष रामनरेशप्रसाद यादवको अगुवाइमा सुरु भएको विजय जुलुशले नगरपरिक्रमा गरेको थियो । नगरपरिक्रमा पछि घण्टाघर चोकमै कोणसभा पनि गरिएको थियो । कोणसभालाई सम्बोधन गर्दै जसपाका नेताले सर्वाेच्च अदालतले संविधानको रक्षा र जनताको आवाज सुनेकोमा खुशी व्यक्त गर्दै देशमा व्यक्तिको भन्दा पनि विधिको शासन छ भन्ने कुराको पुष्टि भएको बताए । संसद पुस्र्थापना हुनुपर्ने माग राखेर वडादेखि केन्द्रसम्म गरिएको तेस्रो चरणका आन्दोलनको प्रतिफलस्वरुप नै सर्वोच्चले संसद विघटनलाई बदर गरिदिएको उनीहरुको जिकिर छ । विजय जुलुस र कोणसभामा जसपाका वरिष्ठ नेता एंव सांसद लक्ष्मणलाल कर्ण, सांसद प्रदीप यादव, प्रदेशसभा सदस्य जन्नत अन्सारी, मन्जुर अन्सारी, भिमा यादव, पार्टीकी केन्द्रीय सदस्य मुन्नी श्रीवास्तव, रम्भा मिश्रा, वीरगञ्ज महानगरपालिकाका नगर प्रमुख विजयकुमार सरावगी, जिल्ला समन्वय समिति पर्साका सभापति नेकमहमद अन्सारी, जसपाका सचिव तबरेज अहमद लगायत सहभागी थिए । बुधबार वीरगन्जमै नेकपाको प्रचण्डमाधव समूहले पनि विजय जुलुश निकालेको छ । प्रचण्ड माधव समूहले निकालेको विजय जुलुशमा जिल्ला अध्यक्ष बालगोपाल थापा, सचिव विजय महतो, वीरगन्न नगर सचिव मनोज चौधरीलगायत सहभागी थिए ।"
प्रधानमन्त्रीले अविश्वासको प्रस्ताव फेस गर्नुहुन्छ : शिक्षमन्त्री श्रेष्ठ,"भक्तपुर : शिक्षा, विज्ञान तथा प्रविधि मन्त्री कृष्णगोपाल श्रेष्ठले कसैले राजीनामा दे भन्दैमा प्रधानमन्त्रीले राजीनामा नदिने बताएका छन् । पछिल्लो राजनीतिक घटनाक्रमको विश्लेषण गर्दै मन्त्री श्रेष्ठले यो अवस्थामा प्रधानमन्त्री ओलीले कुनैपनि हालतमा राजीनामा नदिने प्रष्ट पारेका छन् । राजीनामा दिने हामी कायर हो ? कुनैपनि हालतमा राजीनामा आउँदैन, उनले भने, प्रधानमन्त्रीले अविश्वासको प्रस्ताव फेस गर्नुहुन्छ । संसद सुचारु भएपछि प्रकृयामा जाने र सोही आधारमा प्रधानमन्त्री केपी ओलीले त्यसको फेस गर्ने उनको भनाइ छ । प्राविधिक शिक्षा तथा वइवसायिक तलिम परिषद्को ३३ औं वार्षिकोत्सव कार्यक्रममा बोल्दै मन्त्री श्रेष्ठले यस्तो बताएका हुन् । कार्यक्रममा सिटिइभीटीले गरेका कामको प्रशंसा गर्दै योजनाबद्ध ढंगले अधि बढ्न निर्देशन दिए । सो संस्थाको मन्त्री श्रेष्ठले प्राविधिक शिक्षालाई पहिलो प्राथमिकातामा राखेर अघि बढ्ने प्रष्ट पारे । कार्यक्रममा राष्ट्रिय योजना आयोगकी सदस्य डा उषा झा, सिटिइभीटीका उपाध्यक्ष खगेन्द्र अधिकारी, शिक्षा सचिव रामप्रसाद थपलिया, सदस्य सचिव पुष्प रमण वाग्ले लगायतले धारणा राखेका थिए ।"
ओलीको कदम असफल भए पनि अझै सचेत हुनु आवश्यक छ,"काठमाडौं : नेपाल कम्युनिस्ट पार्टी (नेकपा) प्रचण्डमाधव पक्षले प्रधानमन्त्री केपी ओलीको प्रतिनिधिसभा विघटनको प्रयास असफल भए पनि अझै सचेत हुनुपर्नेमा जोड दिएको छ । बुधबार पार्टी कार्यालय पेरिसडाँडामा बसेको नेकपाको अनौपचारिक स्थायी कमिटी बैठकले सर्वोच्चको निर्णयले संविधान र लोकतन्त्रको रक्षा गरे पनि ओली प्रवृत्तिविरुद्ध अझै सचेत हुनुपर्नेमा जोड दिएको हो । बैठकपछि पत्रकारसँग कुरा गर्दै नेकपा प्रवक्ता नारायणकाजी श्रेष्ठले सर्वोच्चले ऐतिहासिक फैसलालाई पार्टीले उच्च मूल्यांकन गरेको भन्दै यस्तो बताएका हुन् । सर्वोच्च अदालतको फैसलाले प्रतिगामी षडयन्त्रको ठूलो चक्रव्युबाट देशलाई बचाउने योगदान पुर्याएको छ, बैठकपछि प्रवक्ता नारायणकाजी श्रेष्ठले भने, सर्वोच्च अदालतको यो ऐतिहासिक फैसलालाई पार्टीले उच्च मूल्याङ्कन गरेको छ । यो कदमलाई अदालतले सच्याएको छ तर अझै ओली प्रवृत्तिविरुद्ध हामी सचेत हुनुपर्छ । स्थायी कमिटी बैठकले प्रतिनिधिसभा पुनस्र्थापनाका लागि भएको आन्दोलनमा सहयोग गर्ने राजनीतिक दल, बुद्धिजीवी र नागरिक समाजका अगुवालाई धन्यवाद दिएको छ । पत्रकारसँग कुराकानी गर्दै प्रवक्ता श्रेष्ठले प्रधानमन्त्री ओलीले तत्काल राजीनामा दिनुपर्नेमा जोड दिए । उनले पार्टीविरुद्ध भएको गल्ती स्वीकार गरेमा पार्टी एकता भएर अगाडि बढ्ने सम्भावना रहेको बताए । सँगै बैठकमा बाटो बिराएका नेता कार्यकर्तालाई मुल प्रवाहमा आउनसमेत नेताहरुले आग्रह गरेका छन् । त्यसैगरी बुधबार नै नेकपा प्रचण्डनेपाल समूहको संदीय दलको बैठकसमेत बसेको छ । सिंहदरबारमा बसेको बैठकमा सहभागी सबै सांसदलाई शीर्ष नेताले उपत्यका नछोड्न निर्देशन दिएको नेतृ पम्फा भुसालले जानकारी दिइन् ।"
फैसलाले मुलुकलाई सङ्कटबाट जोगायो : वरिष्ठ नेता पौडेल,"लहान : नेपाली कांग्रेसका वरिष्ठ नेता रामचन्द्र पौडेलले सर्वोच्च अदालतले संसद् विघटनको निर्णय बदर गरी मुलुकलाई सङ्कटबाट जोगाएको बताएका छन्। सिरहामा बुधबार पार्टीका अगुवा र कार्यकर्तासँगको भेटघाटका क्रममा वरिष्ठ नेता पौडेलले संवैधानिक इजलासबाट भएको संसद् विघटन खारेजीको फैसलाले देशलाई राजनीतिक अस्थिरताबाट जोगाएको बताए । सरकारको सिफारिसमा राष्ट्रपतिले संसद् विघटन गरेपछि मुलुकमा लोकतन्त्रमाथि गम्भीर खतरा उत्पन्न भएको थियो, पौडेलले भने, अदालतको इजलासले खतराबाट जोगाएको छ, त्यसबाट संविधानवादको रक्षा भएको छ । न्यायालयले जनता, संविधान र कानूनी राज्यको पक्षमा निर्णय गरेको उनको कथन थियो । नेपालमा राजनीतिक स्थायित्व, प्राप्त उपलब्धिको रक्षा र सङ्घीय लोकतान्त्रिक गणतन्त्रको रक्षामा आफ्नो पार्टी केन्द्रित रहेको उल्लेख गर्दै उनले मुलुकको बदलिँदो परिस्थितिमा कांग्रेसले लोकतान्त्रिक पद्धति, सङ्घीय पद्धतिको रक्षाका लागि दृढतापूर्वक अघि बढ्ने बताए। मधेसलाई बचाउने र जोगाउने काम नेपाली कांग्रेस मात्र गर्नसक्ने दाबी गर्दै उनले मधेस र कांग्रेस एक अर्काबीच पारिस्परिक सम्बन्ध रहेको जिकिरसमेत गरे । मधेशवादी दलहरु मधेसको मुद्दा छोड्नुको साथै आफ्नो पार्टीको नाममा पनि मधेसी शब्द छोडेको आरोप लगाउँदै मधेसवादी दलले मधेस र मधेशी जनताको पक्षमा काम गर्नसक्ने टिप्पणी गरे । रासस"
नैतीकता भए ओलीले राजीनामा दिनुपर्छ : भीम रावल,"धनगढी : नेपाल कम्युनिस्ट पार्टी (नेकपा) सुदूरपश्चिम प्रदेश इञ्चार्ज भीम रावलले प्रधानमन्त्री केपी ओलीमा अलिकता पनि नैतिकता बाँकी भए तत्काल राजीनामा दिनुपर्ने बताएका छन् । धनगढीमा बुधबार पत्रकार सम्मेलनमा बोल्दै नेता रावलले यस्तो बताएका हुन् । कुनै एक व्यक्तिको सनकको भरमा लोकतन्त्र सकिँदैन, न्याय मर्दैन भन्ने प्रमाण हो यो, नेता रावलले भने, केपी ओलीजीमा अलिकती पनि नैतिकता बाँकी छ भने तुरुन्त राजीनामा दिनुपर्छ । संसद पुनस्र्थापनाको फैसलाले न्यायालयको गरिमा र सम्मान झन उचाइमा पुगेको उनले बताए । न्यायालयको फैसलाले हामी खुसी भएका छौं, न्यायालयको सम्मान र गरिमा पनि बढेको छ, नेता रावलले भने । प्रधानमन्त्री ओलीले पार्टीभित्र गल्ती गरेँ माफ गनुहोस् भनेमात्र उनको बारेमा सोच्न सकिने उनको भनाइ छ । केपी ओलीले मेरो गल्ती भयो, अब म पार्टीको विधान अनुसार चल्छु, भनेर भने भने उनको बारेमा केही सोच्न सकिन्छ, रावलले भने । रावलले अबको समीकरणको विषयमा चाँडै निष्कर्षमा पुग्ने बताए । हामी लोकतान्त्रिक पार्टीहरुसँग छलफल गर्छौं, देशको हितमा हुने समीकरण बन्छ, उनले भने ।"
जबसम्म बाँचिन्छ राम्रो काम गर्नुपर्छ : प्रधानमन्त्री ओली,"काठमाडौं : प्रधानमन्त्री केपी ओलीले जस्तोसुकै परिस्थितमा पनि आफूहरु दृढताका साथ समृद्धिको यात्रामा अघि बढिरहने बताएका छन् । कृषि तथा पशुपन्छी विकास मन्त्रालयले गरेको नेपालको डिजिटल माटो नक्साङ्कन उद्घाटन कार्यक्रममा उनले आफूले लिएको जिम्मेवारी पूरा गर्न जहाँ रहे पनि लागिरहने बताए । सर्वोच्च अदालतले मङ्लबार गरेको फैसलाका कारण हतास हुनुपर्ने कारण नभएको जनाउँदै उनले जिन्दगी नै अनिश्चित भएकाले आफूमा कुनै दम्भ र भ्रम नरहेको स्पष्ट पारे। को मान्छे कति बेला मर्छ थाहा छैन तर जबसम्म बाँचिन्छ राम्रो काम गर्नुपर्छ, ओलीले भने । आफूले सरकारको नेतृत्व गरेको तीन वर्षमा पूर्वाधार र आर्थिक विकासका क्षेत्रमा महत्वपूर्ण उपलब्धि हासिल भएको प्रधानमन्त्री ओलीले बताउँदै उनले कतिपय व्यक्ति सुरुङ र पानीजहाजका कुरा गर्दा पहिले हाँसे पनि अहिले नेपालमा कतै सुरुङ बन्न शुरु भइसकेको र कतै प्रक्रियामा रहेको बताए । उनले पूर्वपश्चिम जोड्ने चारवटा राजमार्ग तीव्रताका साथ निर्माण भइरहेको बताउँदै भने, हामीले पूर्वपश्चिम नै जोड्ने रेलमार्ग निर्माण अघि बढाइरहेका छौँ । आगामी आर्थिक वर्षमा दोहोरो अङ्कको आर्थिक वृद्धिदर हासिल गर्ने लक्ष्यका साथ सरकार अघि बढिरहेको प्रधानमन्त्री ओलीले बताए। सन् २०३० सम्ममा दिगो विकास लक्ष्य हासिल गर्ने र सन् २०२२ सम्ममा देशलाई विकासोन्मुख मुलुकमा रुपान्तरण गर्ने लक्ष्य लिइएको उनको भनाइ छ । ओलीले विभिन्न कृषिजन्य उत्पादनको उत्पादकत्व बढिरहेको बताउँदै भने, माछा, मासु, तरकारी र दूधको उत्पादन बढिरहेको छ । नेपाल खाद्यबालीमा आत्मनिर्भर भए पनि सौखिन खानाका कारण आयात भइरहेको उनको भनाइ छ । ताजा चामल खान छाडेर मेसिनले बनाएको लामो सिता चामल खाने बानीका कारणले विदेशबाट चामल आयात गर्नुपरेको उनको भनाइ छ । ग्रामीण भेगमा पहिलो वर्षको अन्न बीउका लागि र दोस्रो वर्षको अन्न खाने र त्योभन्दा पहिलेको अन्न पौष्टिक तत्व कम भएको भन्दै नखाइने उनले बताए । माटोको अवस्थाबारे तयार पारिएको डिजिटल नक्साका कारण किसानले आफ्नो माटोको अवस्थाका बारेमा बुझेर समस्या भएमा समाधानका उपायका विषयमा विज्ञसँग सल्लाह लिनसक्ने उनको भनाइ छ । कृषिमा उपकरणको प्रयोग बढाएर जनशक्ति घटाउनुपर्नेमा जोड दिएका छन् । कृषि तथा पशुपन्छी विकासमन्त्री पद्माकुमारी अर्यालले सिङ्गो देशको नै माटोको अवस्थाको नक्सा प्रकाशित गर्ने नेपाल दक्षिण एशियाको पहिलो देश हुनु हामी सबैका लागि गर्वको विषय भएको उल्लेख गरिन् । रासस"
सांसद्लाई उपत्यका नछोड्न प्रचण्डनेपाल समूहको निर्देशन,काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले सांसदलाई तत्काल काठमाडौँ उपत्यका नछोड्न निर्देशन दिएका छन् । बुधबार सिंहदरबारमा भएको बैठकमा नेकपा अध्यक्ष प्रचण्ड र माधवकुमार नेपालले आफ्नो समूहका सांसदलाई यस्तो निर्देशन दिएका हुन् । मंगलबार सर्वोच्च अदालतले प्रतिनिधिसभा पुनःस्थापना गरेसँगै राजनीतिक भेटवार्ता र छलफललाई तिब्रता दिएका प्रचण्ड र नेपालले यस्तो निर्देशन दिएका हुन् । बुधबार सर्वोच्च अदालतले प्रतिनिधिसभा पुनस्र्थापनाको निर्णय गर्दै १३ दिनभित्र प्रतिनिधिसभा बैठक बोलाउन आदेशसमेत दिएकाले छ । सो अवधिभित्र जतिबेला पनि बैठक हुनसक्ने जानकारी गराउँदै अध्यक्षद्वयले उपत्यका नछोड्न निर्देशन दिएको पम्फा भुसालले जानकारी दिइन् । बैठकमा उपस्थित सांसदलाई अतिआवश्यक परेमा जानकारी गराएर मात्र उपत्यका बाहिर जान भनिएको छ । बैठकमा अध्यक्षद्वयले पछिल्लो राजनीतिक घटनाक्रमका बारेमा जानकारी गराएका छन् । प्रचण्ड र नेपालले संसद् पुनःस्थापनाको आन्दोलनमा सक्रिय भएका सबै पक्षलाई धन्यवाद दिएका छन् । प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ । एउटा समूहको नेतृत्व ओलीले गरेका छन् भने अर्को समूहको नेतृत्व प्रचण्ड र नेपालले गरेका छन् । ओलीको प्रतिनिधिसभा विघटनको निर्णयलाई सर्वोच्च अदालतले असंवैधानिक ठहर गरेपछि प्रतिनिधिसभा पुनस्र्थापना भएको हो । संसद पुनस्र्थापना भएसँगै प्रचण्ड र नेपाल सत्ता समिकरणका लागि राजनीतिक भेटवार्तामा व्यस्त छन् । बुधबार मात्र बूढानीलकण्ढ पुगेर कांग्रेस सभापति देउवालाई प्रचण्ड र नेपालले भेटेका छन् । स्रोतका अनुसार दुवै नेताले देउवालाई प्रधानमन्त्रीको अफर गरेका छन् । देउवाले भने पार्टीमा छलफल गरेर मात्र निर्णय दिने बताएको सभापति देउवाका सहयोगी भानु देउवाले जानकारी दिए । बुधबार नै नेकपाको अनौपचारिक स्थायी समिति बैठकसमेत बसेको छ । पार्टी मुख्यालय पेरिसडाँडामा बसेको बैठकले प्रतिनिधिसभा पनस्र्थापना गर्ने सार्वोच्चको निर्णयलाई स्वागत गर्दै आन्दोलनमा सहभागी सबैलाई धन्यवाद दिएको छ । प्रवक्ता नारायणकाजी श्रेष्ठका अनुसार प्रधानमन्त्री केपी ओलीको राजीनामासमेत मागरिएको छ । ओलीले माफी मागे पार्टीमा ठाउँ दिन सकिने प्रवक्ता श्रेष्ठले बताए ।
नेकपा संसदीय दलको बैठक बस्दै,काठमाडौं : नेपाल कम्युनिस्ट पार्टी (नेकपा) संसदीय दलको बैठक बस्दैछ । मंगलबार सर्वोच्च अदालतले प्रतिनिधिसभा पुनस्र्थापनाको निर्णय गरेपछि नेकपा प्रचण्डनेपाल समूहले संसदीय दलको बैठक बोलाएको हो। दिउँसो ४ बजे सिंहदरबारमामा उपस्थित हुन सबै सांसदलाई अनुरोध गरिएको छ । प्रधानमन्त्री केपी ओलीले पुस ५ गते प्रतिनिधिसभा विघटन गरेको निर्णयलाई सर्वोच्च अदालतले बदर गरेपछि प्रचण्ड नेपाल समूहले राजनीतिक भेटवार्ता र छलफललाई अगाडि बढाएका हुन् । प्रतिनिधिसभा विघटन गर्ने ओलीको निर्णयपछि नेकपा दुई समूहमा विभाजित भएको छ । एउटा समूहको नेतृत्व ओलीले गरेका छन् भने अर्को समूहको नेतृत्व प्रचण्ड र नेपालले गरेका छन् । सर्वोच्चको निर्णयपछि प्रचण्ड र नेपाल सत्ता गठबन्धनका लागि छलफलमा जुटेका छन् । बुधबार मात्र नेकपा अध्यक्ष पुष्पकमल दाहाल प्रचण्ड र माधवकुमार नेपालले कांग्रेस सभापति शेरबहादुर देउवासँग छलफल गरेका छन् ।
"अदालतले तोकेकै समयमा संसद् बोलाउने निर्णय, राजीनामाका लागि प्रधानमन्त्री तयार","काठमाडौं : नेपाल कम्युनिस्ट पार्टी (नेकपा) ओली समूहको स्थायी कमिटी बैठक सम्पन्न भएको छ । मंगलबार सर्वोच्च अदालतले प्रतिनिधिसभा पुनस्र्थापनाको फैसला गरेपछि ओली समूहको पहिलो पटक स्थायी कमिटी बैठक बसेको हो । प्रधानमन्त्रीको सरकारी निवास बालुवाटारमा बसेको बैठकले सर्वोच्च अदालतको निर्णय कार्यान्वयन गर्ने निर्णय गरेको नेकपा ओली समूहका प्रवक्ता प्रदीपकुमार ज्ञवालीले जानकारी दिए । सर्वोच्च अदालतको संवैधानिक इजलासबाट गरेको फैसला र यसको प्रभावको विषयमा छलफल गरेका छौँ । नेकपा शक्ति पृथकीकरण, लोकतन्त्रका मूल्य मान्यता र विधिको शासन मान्ने पार्टी हो, ज्ञवालीले भने, संविधानको अन्तिम व्याख्याताको रुपमा सर्वोच्चले आफ्नो भूमिका स्थापित गरेको छ । सर्वौच्चको फैसला कार्यान्वयन गर्ने निर्णय गरेका छौँ । उनले अदालतले तोकेकै समयमा संसदको अधिवेशन आह्वान गर्ने निर्णय गरेको उल्लेख गरे । त्यसैगरी ओली समूहले समग्र परिस्थितिको छलफलका लागि चाँडै केन्द्रीय समिति र संसदीय दलको बैठक बोलाउने निर्णयसमेत गरेको छ । प्रधानमन्त्री ओलीको राजीनामाको विषयमा सोधिएको प्रश्नको जवाफ दिँदै ज्ञवालीले आवश्यक परामर्शपछि राजीनामा आउने बताए । यद्यपि संसदीय खेलले मुलुक बन्दक हुने अवस्था हुने भन्दै तत्काल राजीनामा नदिने उनले प्रष्ट पारे । यसअघि देशका विभिन्न ठाउँमा गर्ने भनिएका कार्यक्रमलाई निरन्तरता दिने निर्णयसमेत बैठकले गरेको ज्ञवालीले बताए । प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ । एउटा समूहको नेतृत्व ओलीले गरेका छन् भने अर्को समूहको नेतृत्व पुष्पकमल दाहाल प्रचण्ड र माधवकुमार नेपालले गरेका छन् ।"
संसद पुन: स्थापना : शान्तिवाटिकामा प्रचण्डनेपाल समूहको विजय र्याली,काठमाडौं : नेपाल कम्युनिस्ट पार्टी (नेकपा) प्रचण्डनेपाल समूहले सर्वोच्च अदालतले संसद पुनःस्थापना गरेको स्वागत गर्दै विजय र्याली गरेको छ । काठमाडौंको शान्तिवाटिकामा बुधबार दिउँसो १२ बजेबाट विजय र्याली सुरु भएको हो। केन्द्रीय संघर्ष समितिको निर्णय अनुसार बुधबार बिहान ८ बजे जिल्ला सदरमुकाममा कार्यक्रम गरिएको थियो। प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ। निर्वाचन आयोगले नेकपा विभाजनलाई वैधानिकता दिएको छैन। आयोगमा यो विषय अझै कानुनी लडाइँमा छ। एउटा समूहको नेतृत्व प्रधानमन्त्री केपी ओलीले गरेका छन् भने अर्को समूहको नेतृत्व माधवप्रचण्डले गरेका छन्। अदालतले प्रतिनिधिसभा पुनःस्थापना गरेपछि प्रचण्डनेपाल समूहले खुशीयाली मनाएका हुन्। प्रतिनिधिसभा विघटनको निर्णयलाई सर्वोच्च अदालतले बदर गरेसँगै चितवनमा बुधबार गरिने भनिएको विरोध सभालाई विजय उत्सव मनाउन निर्देशन दिँदै नेकपाका अध्यक्षद्वय पुष्पकमल दाहाल 'प्रचण्ड' र माधवकुमार नेपाल बिहान विमानमार्फत राजधानी फर्किएका थिए। सभा केन्द्रीय बस ट्रमिनलमा कार्यक्रम आयोजना गरिएको थियो। शान्तिबाटिकामा आयोजित सभालाई दुवै नेताले केहीबेरमा सम्बोधन गर्दैछन्।
प्रचण्डनेपाल समूहको विजय र्याली (फोटो फिचर),काठमाडौं : नेपाल कम्युनिस्ट पार्टी (नेकपा)ले प्रतिनिधिसभा पुनस्र्थापना गर्ने सर्वोच्च अदालतको निर्णयको भव्य स्वागत गरेको छ । नेकपा प्रचण्डनेपाल समूहले सर्वोच्च अदालतको निर्णयलाई स्वागत गर्दै बुधबार काठमाडौंमा विजयी र्यालीसमेत गरेको छ। काठमाडौंको शान्तिवाटिकामा बुधबार दिउँसो विजय र्याली गरेको हो। केन्द्रीय संघर्ष समितिको निर्णय अनुसार बुधबार देशभर विजय उत्सव भएको नेकपाले जनाएको छ । प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ। एउटा समूहको नेतृत्व ओलीले गरेका छन् भने अर्को समूहको नेतृत्व पुष्पकमल दाहाल प्रचण्ड र माधवकुमार नेपालले गरेका छन् । उता निर्वाचन आयोगले नेकपा विभाजनलाई वैधानिकता दिएको छैन। आयोगमा यो विषय अझै कानुनी लडाइँमा छ। अदालतले प्रतिनिधिसभा पुनःस्थापना गरेपछि प्रचण्डनेपाल समूहले उत्सव नै मनाएको छ । प्रधानमन्त्री ओलीले भने तत्काल राजीनामा नगरी संसदको सामना गर्ने प्रतिक्रिया दिएका छन् । प्रचण्डनेपाल समूहले भने नयाँ सत्ता समिकरणका लागि पहल सुरु गरेका छन् । प्रतिनिधिसभा विघटनको निर्णयलाई सर्वोच्च अदालतले बदर गरेसँगै चितवनमा बुधबार गरिने भनिएको विरोध सभालाई विजय उत्सव मनाउन निर्देशन दिँदै नेकपाका अध्यक्षद्वय 'प्रचण्ड र माधवकुमार नेपाल बिहान विमानमार्फत राजधानी फर्किएका थिए। तस्बिर : दिपेन श्रेष्ठ
संसद पुनःस्थापना : माधवप्रचण्ड पक्षले बोलाए संसदीय दलको बैठक,काठमाडौं : नेपाल कम्युनिस्ट पार्टी (नेकपा) को माधवप्रचण्ड पक्षले बुधबार संसदीय दलको बैठक बोलाएको छ। मंगलबार सर्वोच्च अदालतले संसद पुनःस्थापनाको फैसला गरेसँगै दिउँसो ४ बजे पार्टी कार्यालय पेरिसडाँडामा संसदीय दलको बैठक बोलाएको हो। बैठकमा प्रतिनिधि सभा र राष्ट्रिय सभाबाट प्रतिनिधित्व गर्ने सांसदहरुलाई बोलाइएको छ। प्रतिनिधिसभामा नेकपाका दुवैपक्ष गरी सभामुखबाहेक १७३ सांसद थिए। राष्ट्रियसभामा ५० जना छन्। पुष ८ गते बानेश्वरस्थित संसद् भवनमा बुधबार बसेको उक्त समूहको दलको बैठकले दल नेताबाट प्रधानमन्त्रीसमेत रहेका केपी शर्मा ओलीलाई हटाई पुष्पकमल दाहाललाई बनाउने निर्णय गरेको थियो। यो पक्षले पार्टी अध्यक्षबाट ओलीलाई हटाउँदै नेकपाको साधारण सदस्यसमेत नरहने गरी कारबाही गरेको छ । प्रधानमन्त्री ओलीले राजीनामा नदिए संसद् अधिवेशन सुरु भएसँगै अविश्वास प्रस्तावमार्फत अगाडि बढ्ने संकेत माधवप्रचण्ड समूहले गरेको छ। यो समूहले पुस ५ गते नै अविश्वास प्रस्ताव संसद् सचिवालयमा दर्ता गराएको थियो। त्यसबेला प्रतिनिधिसभा विघटनअघि कि पछि दर्ता भएको भन्ने विवाद थियो। त्यही अविश्वास प्रस्तावलाई सक्रिय बनाएर संसद्बाटै टुंगो लगाउने गरी संसदीय प्रक्रियामा दाहालनेपाल पक्ष जान सक्ने एक स्थायी समिति सदस्यले बताए। प्रधानमन्त्री ओलीले ५ पुसमा प्रतिनिधिसभा विघटनको प्रस्ताव ल्याएपछि नेकपा विभाजन भएको थियो। निर्वाचन आयोगले नेकपा विभाजनलाई वैधानिकता दिएको छैन। आयोगमा यो विषय अझै कानुनी लडाइँमा छ। प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ। एउटा समूहको नेतृत्व प्रधानमन्त्री केपी ओलीले गरेका छन् भने अर्को समूहको नेतृत्व माधवप्रचण्डले गरेका छन्।
संसद् पुनस्थापनाको स्वागत गर्दै पोखरामा सभा,"पोखरा : सर्वोच्च अदालतले संसद् पुनःस्थापना गरेको स्वागत र खुशीयालीमा नेपाल कम्युनिष्ट पार्टी (नेकपा) प्रचण्डनेपाल समूहले पोखरामा र्याली र सभा गरेको छ। पोखराको मानवअधिकार चोकमा पुगेर र्याली सभामा परिणत भएको थियो। सभामा बोल्दै नेपाल कम्युनिष्ट पार्टी (नेकपा) प्रचण्डनेपाल समूहका गण्डकी प्रदेशका सहइन्चार्ज तुलबहादुर गुरुङले सर्वोच्चले प्रतिगमनलाई सच्याएर जनताको पक्षमा फैसला गरेको बताए। नेकपा केन्द्रीय सदस्य राजकाजी गुरुङले जनताले सडकबाट र सर्वोच्चले अदालतबाट जनताको पक्षमा निर्णय गरेर प्रतिगमन सच्याएको सुनाए। प्रतिगमन सचिएसँगै नेकपा मुलधारमा सबै आउन पनि उनले अनुरोध गरे। कार्यक्रममा बोल्दै बाम बुद्धिजिवी सुरेन्द्र थापा मगरले पार्टीभन्दा पनि व्यक्ति केन्द्री हुँदा पार्टीमा समस्या आउने भन्दै उनले भने, 'अब केपी बा आइलभयु होइन नेकपा आइलभयु भन्नु पर्छ। नेकपालाई 'आइलभयु' भनौं व्यक्तिलाई होइन।'"
ओलीले बोलाए नेकपा स्थायी कमिटी बैठक,"काठमाडौं : नेपाल कम्युनिस्ट पार्टी (नेकपा) अध्यक्ष एवम् प्रधानमन्त्री केपी शर्मा ओलीले स्थायी समिति बैठक बोलाएका छन्। पार्टी विभाजनपछि ओली पक्षीय स्थायी समितिको बैठक पहिलोपल्ट बुधबार बिहान ११ बजेका लागि बोलाएको हो। सम्भवतः स्थायी समितिको निर्णयका आधारमा भावी रणनीति बन्नेछन्, सञ्चार तथा सूचना प्रविधिमन्त्री पार्वत गुरुङले अन्नपूर्णसँग भने। ओलीले राति भने निकट नेताहरूसँग राजनीतिक घटनाक्रमबारे केही कुराकानी गरेका थिए। पुस ५ गते प्रतिनिधिसभा विघटन गरी निर्वाचनमा जाने सरकारको निर्णयलाई सर्वोच्च अदालतले बदर गरिदिएपछि छलफलका लागि ओलीले आफूपक्षीय स्थायी समितिको बैठक बोलाएका हुन्। प्रधानमन्त्री ओलीले ५ पुसमा प्रतिनिधिसभा विघटनको प्रस्ताव ल्याएपछि नेकपा विभाजन भएको थियो। निर्वाचन आयोगले नेकपा विभाजनलाई वैधानिकता दिएको छैन। आयोगमा यो विषय अझै कानुनी लडाइँमा छ। अहिलेकै कानुनका आधारमा नेकपा विभाजन हुन संसदीय दल र पार्टी केन्द्रीय समितिमा ४० प्रतिशत सदस्य हुनुपर्छ। त्यो नहुने अवस्थामा नेकपा विभाजन हुन कानुनले दिने देखिँदैन। यस्तो बेला प्रधानमन्त्री ओलीले आफूलाई सहज हुने संख्या पुर्याएर दल विभाजनको अध्यादेश ल्याउनुपर्ने हुन्छ। प्रधानमन्त्री ओली निकट राजनीतिज्ञ तथा सल्लाहकारहरुले भने ओलीको राजीनामा नआउने ठोकुवा गरेका छन्। ओलीका राजनीतिक सल्लाहकार विष्णु रिमालले सर्वोच्चको फैसला सबैले मान्नुपर्ने भए पनि संसद पुनर्स्थापनाले राजनीतिक समस्या हल नगर्ने जिकिर गरे। रिमालले ट्वीटर मार्फत प्रतिक्रिया दिएका छन्, 'प्रतिनिधि सभा बिघटन सम्बन्धी मुद्दाका सन्दर्भमा सम्मानित सर्वोच्च अदालतको फैसला सबैले मान्नु पर्छ। यद्यपि यस फैसलाले जारी राजनीतिक समस्या भने हल गर्दैन।' प्रेस सल्लाहकार सूर्य थापाले सर्वोच्चको फैसला आउना साथ अदालतको फैसला मान्नुपर्ने तर उक्त फैसला विवादास्पद भएको टिप्पणी गरेका थिए। साथै उनले यसले राजनीतिक समस्या हल नगर्ने बरु झन् अस्थिरता बढ्ने चेतावनी दिए। थापाले प्रतिक्रिया दिएका छन्, 'सर्वोच्च अदालतले गरेको फैसला विवादास्पद छ, तर मान्नुपर्छ। र, कार्यान्वयन गर्नुपर्छ। यसका दुष्प्रभावहरू भविष्यमा देखिँदै जाने निश्चित छ। यसबाट राजनीतिक समस्याहरूको कुनै हल हुने अवस्था पनि छैन। बरू अस्थिरता अझै बढ्ने छ। सत्ताको खेल बढ्नेछ। प्रधानमन्त्रीले प्रतिनिधिसभाको सामना गरेर नै फैसला कार्यान्वयन गर्नुहुन्छ। तत्काल राजीनामा दिनुहुने छैन।' प्रधानमन्त्री ओलीका परराष्ट्र मामिला सल्लाहकार राजन भट्टराईले पनि यस्तै प्रतिक्रिया दिएका छन्। 'सम्मानित अदालतको फैसला मान्नुपर्छ । तर यसले मुलुकको जटिल राजनीतिलाई निकास भने दिँदैन' नेता भट्टराईले भनेका छन्। सर्वोच्चको फैसलाले अहिले जारी राजनीतिक समस्या समाधान गर्न नसक्ने उनीहरुले दावी गरेका हुन्। ओली पक्षका नेताले अदालतको फैसला अनपेक्षित भएको बताए पनि त्यसलाई स्वीकार गरी अगाडि जाने प्रारम्भिक प्रतिक्रिया भने दिएका छन्। सामान्यतः अदालतले यस्तो फैसला गर्छ भन्ने अनुमान गरेका थिएनौं। यो अपेक्षित थिएन, परराष्ट्रमन्त्रीसमेत रहेका ओली नेतृत्वको नेकपाका प्रवक्ता प्रदीप ज्ञवालीले अन्नपूर्ण पोस्ट्सँग भने, हामीले अदालतको फैसलापछि संस्थागत रूपमा छलफल गर्न पाएका छैनौं। छलफल गरेर एउटा निर्णयमा पुगांैला। तर, देशको शासन, विधिविधान मान्ने लोकतान्त्रिक पार्टी भएकाले हामी अदालतको फैसलालाई स्वीकार गरेर जान्छौं। प्रधानमन्त्री ओलीले राजीनामा नदिए संसद् अधिवेशन सुरु भएसँगै अविश्वास प्रस्तावमार्फत अगाडि बढ्ने संकेत दाहालनेपाल समूहले गरेको छ। यो समूहले पुस ५ गते नै अविश्वास प्रस्ताव संसद् सचिवालयमा दर्ता गराएको थियो। त्यसबेला प्रतिनिधिसभा विघटनअघि कि पछि दर्ता भएको भन्ने विवाद थियो। त्यही अविश्वास प्रस्तावलाई सक्रिय बनाएर संसद्बाटै टुंगो लगाउने गरी संसदीय प्रक्रियामा दाहालनेपाल पक्ष जान सक्ने एक स्थायी समिति सदस्यले बताए।"
चितवनबाट काठमाडौं फर्किए प्रचण्डमाधव,काठमाडौं : प्रतिनिधिसभा पुन : स्थापना गर्ने सर्वोच्चको निर्णय भएसँगै नेपाल कम्युनिष्ट पार्टी (नेकपा)का अध्यक्षद्वय पुष्पकमल दाहाल 'प्रचण्ड' र माधव नेपाल चितवनबाट काठमाडौं फर्किंएका छन्। मंगलबार साँझ चितवन पुगेका नेकपाका अध्यक्ष प्रचण्ड र नेपाल भरतपुरमा आयोजित विरोध सभा छाडेर काठमाडौं फर्किएका हुन्। प्रतिनिधिसभा विघटनको निर्णयलाई सर्वोच्च अदालतले बदर गरेसँगै चितवनमा बुधबार गरिने भनिएको विरोध सभालाई विजय उत्सव मनाउन निर्देशन दिँदै उनीहरु बिहान विमानमार्फत राजधानी फर्किएका हुन्। सभा केन्द्रीय बस ट्रमिनलमा कार्यक्रम आयोजना गरिएको थियो। आज मध्यान्ह १२ बजे काठमाडौंको शान्तिबाटिकामा आयोजित सभालाई दुवै नेताले सम्बोधन गर्दैछन्। यसैबीच नेपाल कम्युनिस्ट पार्टी (नेकपा) को माधवप्रचण्ड पक्षले बुधबार संसदीय दलको बैठक बोलाएको छ। मंगलबार सर्वोच्च अदालतले संसद पुनःस्थापनाको फैसला गरेसँगै दिउँसो ४ बजे पार्टी कार्यालय पेरिसडाँडामा संसदीय दलको बैठक बोलाएको हो। बैठकमा प्रतिनिधि सभा र राष्ट्रिय सभाबाट प्रतिनिधित्व गर्ने सांसदहरुलाई बोलाइएको छ। प्रतिनिधिसभामा नेकपाका दुवैपक्ष गरी सभामुखबाहेक १७३ सांसद थिए। राष्ट्रियसभामा ५० जना छन्। प्रधानमन्त्री ओलीले राजीनामा नदिए संसद् अधिवेशन सुरु भएसँगै अविश्वास प्रस्तावमार्फत अगाडि बढ्ने संकेत माधवप्रचण्ड समूहले गरेको छ। यो समूहले पुस ५ गते नै अविश्वास प्रस्ताव संसद् सचिवालयमा दर्ता गराएको थियो। त्यसबेला प्रतिनिधिसभा विघटनअघि कि पछि दर्ता भएको भन्ने विवाद थियो। त्यही अविश्वास प्रस्तावलाई सक्रिय बनाएर संसद्बाटै टुंगो लगाउने गरी संसदीय प्रक्रियामा दाहालनेपाल पक्ष जान सक्ने एक स्थायी समिति सदस्यले बताए। प्रधानमन्त्री ओलीले ५ पुसमा प्रतिनिधिसभा विघटनको प्रस्ताव ल्याएपछि नेकपा विभाजन भएको थियो। निर्वाचन आयोगले नेकपा विभाजनलाई वैधानिकता दिएको छैन। आयोगमा यो विषय अझै कानुनी लडाइँमा छ। प्रधानमन्त्री केपी ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ। एउटा समूहको नेतृत्व प्रधानमन्त्री केपी ओलीले गरेका छन् भने अर्को समूहको नेतृत्व माधवप्रचण्डले गरेका छन्।
प्रधानमन्त्री ओलीले तत्काल राजीनामा दिनुपर्छ : वामदेव,"काठमाडौं : नेपाल कम्युनिस्ट पार्टी (नेकपा) को उपाध्यक्ष वामदेव गौतमले प्रधानमन्त्री केपी शर्मा ओलीले तल्काल राजीनामा दिनुपर्ने धारणा राखेका छन्। उनले सर्वोच्चको फैसलासँगै प्रधानमन्त्री ओलीको प्रतिनिधि सभा विघटनको कदम असंवैधानिक ठहर भएकाले तल्काल राजीनामा दिनुपर्ने धारणा राखेका हुन्। बुधबार एक विज्ञप्ति जारी गर्दै गौतमले सर्वोच्च अदालतले नेपालीको त्याग र समर्पणबाट प्राप्त नेपालको संविधानको संरक्षण गरेको स्पष्ट पारेका छन्। संघीय लोकतान्त्रिक गणतन्त्र नेपालको संविधान जारी भए यता वि सं २०७७ साल फागुन ११ गतेको दिन ऐतिहासिक महत्वको रहेको छ। गौतमले भनेका छन्,यो दिन हाम्रो सम्मानित सर्वोच्च अदालतले हजारौ सपुतहरुको वलिदान तथा लाखौ देशभक्त नेपालीको त्याग र समर्पणवाट प्राप्त नेपालको संविधानको संरक्षण गरेको दिन हो। उनले फागुन ११ गते जनताको सर्वभौमिकताले पुनर्विजय प्राप्त गरेको ऐतिहासिक दिन भएको बताएका छन्। गौतमले विज्ञप्तिमार्फत भनेका छन्,आजको दिन निरंकुशता स्वेच्छाचारिता, अराजकता र दुराचारिताको पराजय तथा संविधान, कानुन, लोकतन्त्र र जनताको सर्वभौमिकताले पुनर्विजय प्राप्त गरेको ऐतिहासिक दिन हो। यस अवसरमा म सर्वप्रथम प्रधान न्यायाधीश र संवैधानिक इजलासका न्यायाधीशहरुमा आभार प्रकट गर्दै उहाँहरुलाई हार्दिक धन्यवाद दिन्छु। उनले राष्ट्रपतिले संवैधानिक इजलासको निर्णयलाई स्वागत गर्दै प्रतिनिधि सभा अधिवेशन आह्वान गर्नुपर्ने धारणा राखेका छन्। पार्टी अध्यक्षद्वय केपी शर्मा ओली र पुष्पकमल दाहाल 'प्रचण्ड' लाई सचिवालयको बैठक केन्द्रीय कार्यालय धुम्बाराहीमा बोलाउन आग्रह गरेका छन् । यस अगाडि उपाध्यक्ष गौतमले 'पार्टी एकता राष्ट्रिय अभियान' घोषणा गरेका थिए। गौतमले पार्टी एकता जोगाउने वा पुनर्एकीकरण गर्ने उद्देश्य लिएर आफूले दुवै समूहलाई समर्थन नगरी अभियानको संयोजक बनेर अगाडि आएको गौतमले वक्तव्यमार्फत जनाएका थिए। प्रधानमन्त्रीले प्रतिनिधिसभा विघटन गरेपछि नेकपा दुई खेमा भएको छ। एक समूहको नेतृत्व पुष्पकमल दाहाल 'प्रचण्ड' र माधव नेपालले गरेका छन् भने अर्को समूहको नेतृत्व ओलीले गरेका छन्। उपाध्यक्ष गौतम भने विभाजन भएका दुवै समूहमा छैनन्।"
प्रधानमन्त्री र राष्ट्रपति तत्काल राजीनामा देऊ : विवेकशील साझा पार्टी,"काठमाडौं : विवेकशील साझा पार्टीले अदालतको फैसलाको सम्मान गर्दै नैतिकताका आधारमा प्रधानमन्त्री र राष्ट्रपतिलाई तत्काल राजीनामा दिन आग्रह गरेको छ। पार्टीका प्रवक्ता शरदराज पाठकद्वारा जारी विज्ञप्तिमा विगतमा आफूले काम गर्न नसकेको स्वीकारोक्तिका आधारमा प्रधानमन्त्रीले अब कुनै पनि खाले अवाञ्छित चलखेल नगरी सांसदबाट नयाँ सरकार गठनको मार्ग प्रशस्त गर्नुपर्ने उल्लेख छ। संविधानको रक्षा गर्ने दायित्वलाई रतिभर ख्याल नगरी प्रधानमन्त्रीका हरेक असंवैधानिक कदमलाई रबर स्ट्याम्प सरह सदर गर्दै साथ दिएकी राष्ट्रपति विद्यादेवी भण्डारीले पनि तत्काल पदबाट राजीनामा दिनुपर्ने विवेकशील साझाको माग छ। विवेकशील साझाले राजिनामा नदिए राष्ट्रपति पद र संस्थाको साख लगातार गिराएको कसुरमा महाभियोग लगाएर भण्डारीलाई पदमुक्त गर्न संसद्मा रहेका सम्पूर्ण दल र सांसदहरूलाई आह्वान गरेको छ। विवेकशील साझा पार्टीले प्रतिनिधिसभा पुन:स्थापना गर्ने सर्वोच्च अदालतको फैसलाले एउटा व्यक्तिको दम्भ र सनकका भरमा संविधान र व्यवस्थामाथि भएको प्रहार निस्तेज भएको टिप्पणी गरेको छ। अधिनायकवादी शैलीमा मुलुक हाँक्ने कुत्सित मनोकांक्षाको अवसान भएको विवेकशील साझाको ठकर छ। विज्ञप्तिमा मुलुक गम्भीर दुर्घटनाबाट जोगिएको उल्लेख गरिएको छ। अदालतको कदमले संविधानवादको रक्षा भएको छ, विधिको शासनको पुनर्बहाली भएको छ र मुलुक गम्भीर दुर्घटनाबाट जोगिएको छ। विज्ञप्तिमा भनिएको छ,यो सँगै हाम्रो न्यायालय कुनै पनि खाले दबाब र प्रभावबाट मुक्त रहँदै स्वतन्त्र निर्णय गर्न सक्षम छ भन्ने महत्त्वपूर्ण सन्देश पनि प्रवाह भएको छ। पार्टीले असंवैधानिक ढङ्गले गरिएका सम्पूर्ण नियुक्तिहरू खारेज गर्न माग गरेको छ। पछिल्ला राजनीतिक घटनाक्रममा भण्डारीको भूमिका र नेपालको राष्ट्रपति संस्थाको आजसम्मको अभ्यासको गम्भीर पुनरावलोकन गर्दा राजनीतिक दलमा असम्बद्ध व्यक्तिले मात्र उक्त पदको गरिमा र अपेक्षित मर्यादा कायम अक्षुण्ण राख्न सक्ने स्पष्ट देखिएको हाम्रो ठहर छ। विज्ञप्तिमा भनिएको छ,पछिल्लो समय असंवैधानिक ढङ्गले गरिएका सम्पूर्ण नियुक्तिहरू खारेज गर्न पनि विवेकशील साझा पार्टी माग गर्दछ।"
"बुढानिलकण्ठमा देउवा, प्रचण्ड र माधवबीच बैठक",काठमाडौं : नेपाली कांग्रेसका सभापति शेरबहादुर देउवालाई भेट्न नेपाल कम्युनिष्ट पार्टी (नेकपा) अध्यक्षद्वय पुष्पकमल दाहाल प्रचण्ड र माधवकुमार नेपाल बुढानिलकण्ठ जाने भएका छन्। प्रतिनिधिसभा पुन : स्थापना गर्ने सर्वोच्चको निर्णय भएसँगै नेपाल कम्युनिष्ट पार्टी (नेकपा)का प्रचण्डमाधव पक्षका दुई अध्यक्ष देउवा भेट्न जान लागेका हुन्। चितवनबाट बिहान विमानमा काठमाडौं आएका प्रचण्ड र नेपालले देउवासँग विकसित राजनीतिक घटनाक्रमबारे छलफल गर्ने तयारी गरेका हुन्। देउवानिकट स्रोतका अनुसार अध्यक्षद्वयले भेट्न समय लिएको र केहीबेरमा आइपुग्ने कार्यक्रम छ। संसद् पुनर्स्थापना गर्ने सर्वोच्च अदालतको फैसलापछि मंगलबार कांग्रेसका सभापति शेरबहादुर देउवा र पुष्पकमल दाहाल प्रचण्डले बधाई साटासाट गरेका थिए। प्रधानमन्त्री केपी शर्मा ओलीले संसद् विघटन गरेपछि कांग्रेस र नेकपा प्रचण्ड नेपाल समूह विरोधमा सडक आन्दोलनमा उत्रिएका थिए। बुधबार बिहान शीर्ष नेतासहितको कांग्रेस पदाधिकारी बैठक बस्ने तयारी छ। पदाधिकारी बैठकपछि केन्द्रीय समिति बैठक बस्ने र पार्टीको आगामी रणनीतिबारे निर्णय गर्ने कांग्रेस प्रवक्ता विश्वप्रकाश शर्माले जानकारी दिए। नेपाल कम्युनिस्ट पार्टी (नेकपा) को माधवप्रचण्ड पक्षले बुधबार संसदीय दलको बैठक बोलाएको छ। दिउँसो ४ बजे पार्टी कार्यालय पेरिसडाँडामा संसदीय दलको बैठक बोलाएको हो।प्रतिनिधिसभा विघटनको निर्णयलाई सर्वोच्च अदालतले बदर गरेसँगै चितवनमा बुधबार गरिने भनिएको विरोध सभालाई विजय उत्सव मनाउन निर्देशन दिँदै उनीहरु बिहान विमानमार्फत राजधानी फर्किएका हुन्।
धुलिखेलमा अनलाइन पत्रकारिता तालिम,"धुलिखेल : सञ्चार रजिष्ट्रारको कार्यालयले काभ्रेको धुलिखेलमा मल्टिमिडिया तथा अनलाइन पत्रकारिता तालिम सुरु गरेको छ। बागमती प्रदेशकी उपसभामुख राधिका तामाङले तालिमको उद्घाटन गरेकी छन्। तालिममा बागमती प्रदेशमा क्रियाशिल १९ पत्रकार सहभागी छन्। तालिम फागुन १६ गतेसम्म सञ्चालन हुनेछ। तालिममा बागमती प्रदेशका सिन्धुली, रामेछाप, दोलखा, काभ्रे, सिन्धुपाल्चोक, काठमाडौं, भक्तपुर, ललितपुर, नुवाकोट, मकवानपुरका २६३ प्रतिशत महिला र ७३७ प्रतिशत पुरुष पत्रकार सहभागी छन्। सहभागीलाई प्रवेश सुवेदी र उमेश श्रेष्ठले सैद्धान्तिक र व्यवहारिक प्रशिक्षण दिँदै छन्। तालिमको उद्घाटन गर्दै उपसभामुख तामाङले तालिम उपयोगी हुने विश्वास व्यक्त गरेकी छन्। सञ्चार रजिष्ट्रार रेवतीप्रसाद सापकोटाले पत्रकारले आफूले लेख्ने समाचारलाई स्थानीय नठान्न र विश्वस्तरीय पाठक, स्रोता र दर्शक कहाँ पुग्ने समाचार उत्पादन गर्न अनुरोध गरे। अनलाइन पत्रकारिताको विस्तारसँगै यसको गुणस्तर वृद्धिका लागि यस्तो तालिम सञ्चालन गरिएको रजिष्ट्रार सापकोटाको भनाइ छ। सञ्चार रजिष्ट्रारको कार्यालयले करिब ८० जना पत्रकारलाई मल्टिमिडिया तथा मोबाइलमा भिडियो रिपोर्ट तयार गर्ने कला सिकाइसकेको छ।"
तीन दिनको मौसम : चट्टयाङसहित हल्का वर्षाको सम्भावना,"काठमाडौं : नेपालमा पश्चिमी वायूको आंशिक प्रभाव देखिएको जल तथा मौसम विज्ञान विभाग जनाएको छ। विभागको मौसम पूर्वानुमान महाशाखा हाल देशका प्रदेश १, गण्डकी प्रदेश, कर्णाली प्रदेश र सुदुरपश्चिम प्रदेशका पहाडी भूभागमा आंशिक बदली रहि अन्य भूभागहरूमा मौसम सामान्यतया सफा रहेको छ। बुधबार दिउँसो देशका पहाडी भूभागहरुमा आंशिकदेखि सामान्य बदलीको सम्भावना रही बाँकी भूभागहरुमा मौसम सामान्यतया सफा रहनेछ। प्रदेश १, गण्डकी, कर्णाली र सुदुरपश्चिम प्रदेशका पहाडी भूभागका एकदुई स्थानमा अपरान्हतिर मेघगर्जन तथा चट्टयाङ सहित हल्का वर्षाको सम्भावना रहेको छ। राती देशका पहाडी भूभागहरुमा आंशिकदेखि सामान्य बदलीको सम्भावना रही बाँकी भूभागहरूमा मौसम सामान्यतया सफा रहनेछ। प्रदेश १ र गण्डकी प्रदेशका पहाडी भूभागका एक दुई स्थानमा मेघगर्जन तथा चट्टयाङ सहित हल्का वर्षाको सम्भावना रहेको छ। बिहीबार दिउँसो देशका पहाडी भूभागहरुमा आंशिकदेखि सामान्य बदलीको सम्भावना रही बाँकी प्रदेशहरूमा मौसम सामान्यतया सफा रहनेछ। प्रदेश १, बागमती र गण्डकी प्रदेशका पहाडी भूभागका एकदुई स्थानमा मेघगर्जन तथा चट्टयाङसहित हल्का वर्षाको सम्भावना रहेको महाशाखाले जनाएको छ। राती प्रदेश नं १, बाग्मति प्रदेश र गण्डकी प्रदेशका पहाडी भूभागहरुमा आंशिकदेखि सामान्य बदलीको रही बाँकी भूभागहरूमा मौसम सामान्यतया सफा रहनेछ। प्रदेश १, बागमती र गण्डकी प्रदेशका पहाडी भूभागका एकदुई स्थानमा मेघगर्जन तथा चट्टयाङसहित हल्का वर्षाको सम्भावना रहेको छ। शुक्रबार दिउँसो प्रदेश नं १, बाग्मति प्रदेश र गण्डकी प्रदेशका पहाडी भूभागहरुमा आंशिकदेखि सामान्य बदलीको रही बाँकी भूभागहरूमा मौसम सामान्यतया सफा रहनेछ। प्रदेश १, बागमती र गण्डकी प्रदेशका पहाडी भूभागका एक दुई स्थानमा मेघगर्जन तथा चट्टयाङसहित हल्का वर्षाको सम्भावना रहेको छ। राती प्रदेश नं १, बाग्मति प्रदेश, गण्डकी प्रदेश, सुदुर पश्चिम प्रदेशका पहाडी भूभागहरुमा आंशिकदेखि सामान्य बदलीको रही बाँकी भूभागहरूमा मौसम सामान्यतया सफा रहनेछ। प्रदेश १, बागमती, गण्डकी र सुदुर पश्चिम प्रदेशका पहाडी भूभागका एक दुई स्थानमा मेघगर्जन तथा चट्टयाङसहित हल्का वर्षाको सम्भावना रहेको महाशाखाले जनाएको छ।"
पञ्चर भएका टायरबाट तटबन्धन,"स्याङजा : पञ्चर भएर थन्क्याइएका वा फालिएका टायरको प्रयोग गर्दै तटबन्धन बनाइको छ। गल्याङ नगरपालिका १ स्थित उत्तरवाहिनी क्षेत्र अन्तरगत कालीगण्डकी नदी किनारमा तटबन्धन गरिएको हो। खेर फाल्ने बस्तुकै प्रयोग गरौं भन्ने उदेश्यले कालीगण्डकी ज्ञान विज्ञान प्रतिष्ठानले टायरको उपयोग गर्दै तटबन्ध वा पर्खाल लगाउने काम गरेको जनाएको छ। प्रतिष्ठानको कामलाई जलस्रोत तथा सिंचाइ विकास डिभिजन कार्यालयले पनि सहयोग बढाएको छ। प्रतिष्ठानद्वारा संचालित गुरुकुल आश्रम नजिकै कालीगण्डकी किनार र अर्कोतर्फ झरेको वर्षे खोल्साबाट जोगाउन पर्खाल लगाइएको हो। कालीगण्डकी नदीको किनारमा रहेको आश्रम जोगाउनका लागि सहज र सस्तो उपाय खोजी गरिएको प्रतिष्ठानका अध्यक्ष चैतन्य कृष्णले जानकारी दिए। उनले भने (वेष्ट ईज बेष्ट) हो। संस्कार, संस्कृति एवं संस्कृत पाठशाला रहेको आश्रममा शिक्षासेवी पदम पाण्डेले टायरको प्रयोग गरी पर्खाल लगाउन सकिने बताएपछि आफूहरु सो अभियानमा जुटेको कृष्णको भनाइ छ। पूर्व प्रधानाध्यापक समेत रहेका पाण्डेका अनुसार टायरबाट बनाइएका तटबन्ध २० देखि ४० वर्षसम्म टिकाउ हुनेछ। मोटरसाइकल, ट्रक, ट्याक्टर, बस लगायतका टायरको प्रयोग गरिएको छ। सानो टायरको ५० रुपैयाँ र ठूला टायरको २ सयदेखि ४ सय रुपैयाँ प्रति गोटामा खरिद गर्ने गरिएको छ। टायरका लागि स्याङ्जा, पाल्पा र कास्कीबाट समेत निर्यात गरिएका छन्। करिब ५० मिटर लम्बाइ र १५ देखि २० मिटर चौडाइमा टायरको पर्खाल लगाइएको छ। टायरका भित्री भागमा फलामका तारले बाँधिएका हुने र पानीले पनि खियाउन नसक्ने बताइएको छ। गाउँशहरमा यत्रतत्र फालिने तथा उपयोगमा नआएका टायरको प्रयोग गरी पर्खाल लगाउँदा कम खर्चमा सम्पन्न गर्न सकिन्छ। तटबन्धका लागि कालीगण्डकी ज्ञान विज्ञान प्रतिष्ठानको ८ लाख ५० हजार र जलस्रोत जलस्रोत तथा सिँचाई विकास डिभिजन कार्यालयको ४ लाख ७० हजार रुपैयाँ खर्च भएको छ। अहिलेसम्म ८ सय वटा टायर लगाइसकिएको र एक हजार २ सयभन्दा बढी लगाउने काम बाँकी छ। यही भदौ महिनादेखि सुरु गरिएको कामको ७५ प्रतिशत पूरा भएको प्रतिष्ठानले जनाएको छ। प्रतिष्ठानले आधुनिक गुरुकुल संचालन गरेको छ। अंग्रेजी र संस्कृत माध्यमबाट पढाइ हुने नेपालकै नमूना गुरुकुल रहेको अध्यक्ष कृष्णको भनाइ छ। आवाशीय सुविधा सहितको गुरुकुलमा कक्षा ६ र ७ मा गरी २५ जना विद्यार्थीले अध्ययन गर्दे आएका छन्। योग तथा प्राकृतिक अस्पताल सुरु गर्ने तयारीमा प्रतिष्ठान जुटिरहेको जनाएको छ।"
"चालकलाई ट्राफिकको नमस्कार, हर्न नबजाउन आग्रह","विराटनगर : कोसी लोकमार्गमा गुडिरहेको एउटा बसलाई ट्राफिक प्रहरीका सहायक निरीक्षक (असइ) तुलामणि आचार्यले विराटनगरको ढाटमा रोकेर चालकलाई तत्कालै नमस्कार गरे। सधैँ नियम पालना भएन भनेर कराउने ट्राफिकले नमस्कार गर्दा चालक छक्क परे। आनाकानी गर्दै उनले नमस्कार फर्काएपछि असइ आचार्यले अबदेखि प्रेसर हर्न नबजाइदिनू ल भन्दै आग्रह गरे। हुन्छ भन्ने जवाफ दिएर चालक आफ्नो गन्तव्यतिर लागे। हर्न बजाउँदै आएको एउटा ट्रकलाई पूर्वपश्चिम लोकमार्ग अन्तर्गत मोरङको विराट चोकमा असइ किशोर निरौलाले रोके। ट्राफिकले रोकेपछि डराएजस्तो देखिएका चालकलाई निरौलाले नमस्कारसहित आग्रह गर्दै भने, तपाईले अबदेखि यसरी हर्न बजाउन पाउनु हुन्न। जथाभावी हर्न नबजाउनू होला। सडकमा गुड्ने अन्य सवारीका चालकलाई पनि उनी यसरी नै सम्झाईरहेका थिए। ट्राफिकका असइ धमेन्द्र राजवंशी विराटनगररंगेली सडक खण्डमा चल्ने सवारी साधनहरुलाई मोरङको कर्सियामा रोक्दै आपतकालीन अवस्थाबाहेक हर्न बजाउन नपाइने कुरा चालकलाई सम्झाईरहेका थिए। दुई हात जोडेर उनले नियम नमाने कारबाही हुने कुरा स्मरण गराइरहँदा अबदेखि जथाभावी हर्न बजाउँदैनौं भनेर चालकले प्रतिबद्धता जनाए। विराटनगरको कञ्चनबारीमा हवल्दार छवि खतिवडा सवारी चालकलाई हर्न सम्बन्धी नियमका बारेमा जानकारी दिइरहेका थिए। ट्राफिकले रोक्ने बित्तिकै सडकमा नियम पो उल्लंघन गरियो कि भनेर सशंकित बनेका चालकलाई खतिवडाले अब जथाभावी हर्न बजाउन पाइने छैन भनेर हार्दिकताका साथ आग्रह गरे। अटेर गरेमा सजाय गर्नै पर्ने उनको भनाइ थियो। निरौला, आचार्य, राजवंशी र खतिवडाजस्तै प्रदेश १ मा रहेका ९२ वटै युनिटमा कार्यरत ट्राफिक प्रहरी यतिबेला जथाभावी हर्न बजाउन नपाइने कुरा चालकलाई सम्झाउन सडकमा व्यस्त छन्। बजाएमा कारबाही हुने भनेर सचेत पनि गराइरहेका छन्। नमस्कारका साथमा सडकमा ट्राफिकले आग्रह गर्दा चालकले सहज रुपमा स्वीकार गर्छन्। नियम उल्लंघन गर्दा कारबाही भोग्दै आएका चालक ट्राफिकले हात जोडेर नमस्कार गर्दै विनम्रतापूर्वक आग्रह गर्दा मख्ख देखिन्थे। ट्राफिकको सकारात्मक व्यवहारले प्रभावित बनाएको सवारी चालक पंकज साहले बताए। एक्कासी ट्राफिकले रोक्दा नियम उल्लंघन गरियो कि भन्ने डर थियो। कारबाही स्वरुप जरिवाना तिर्नुपर्छ होला भन्ने तनाव पनि, उनले भने, तर ट्राफिकले अबदेखि हर्न बजाउन पाइने छैन भन्ने जानकारी गराउन गाडी रोकेका रहेछन्। नियम त सबैले मान्नै पर्यो नि। साहले ट्राफिकले सही व्यवहार गर्दै चालकलाई नियमका बारेमा जानकारी दिनु सकारात्मक भएको सुनाए। सवारी साधनले जथाभावी हर्न बजाउँदा ध्वनी प्रदूषण बढेपछि प्रदेशलाई पूर्ण रुपमा हर्न निषेधित क्षेत्र बनाउने लक्ष्य लिएको ट्राफिक प्रहरीले विशेष अभियान चलाएको छ। सडकमा हर्न निषेधको प्लेकार्डसहित निस्किएर प्रदेशका सबै युनिटमा कार्यरत ट्राफिक प्रहरीले एक मिनेटजति सवारी चालकहरुलाई नो हर्न अभियानका बारेमा यसघि नै जानकारी दिइसकेका छन्। मोरङ ट्राफिक प्रमुख प्रहरी निरीक्षक चन्द्रबहादुर खड्काले चालकलाई बिना हर्न तोकिएको सीमाभित्रको गतिमा सवारी सञ्चालन गर्न आग्रह गर्दै प्लेकार्डसहित सडकमा निस्किएर हर्न निषेधको पूर्व सूचना दिने काम भइरहेको बताए। नियम नमान्नेलाई भने ट्राफिक नियम उल्लंघनको कसूरमा कारबाही अघि बढाइने उनको भनाइ छ। हर्नका कारण ध्वनी प्रदूषण बढेपछि त्यसलाई रोक लगाएर पूर्ण रुपमा नियन्त्रण गर्न विशेष अभियान चलाइएको प्रदेश १ ट्राफिक प्रहरी प्रमुख एसपी सञ्जीव शर्माले जानकारी दिए। उनका अनुसार अब प्रदेशका १४ वटै जिल्लामा हर्न बजाउन पाइने छैन। प्रदेशमा यसअघि नै हर्न निषेध गरिएको थियो। लकडाउनका कारण सवारी नचल्दा हर्नको चिन्ता भएन। तर अहिले यातायात पूर्ण रुपमा सञ्चालनमा आएपछि बढ्दो सवारी चापसँगै हर्नले ध्वनी प्रदूषण बढेपछि कडाई गर्नु परेको एसपी शर्माको भनाइ छ। एक सातासम्म चालकलाई नमस्कार गर्दै सचेत गराइने र त्यसपछि कारबाहीको दायरामा ल्याइने उनको भनाइ छ। हर्न बजाउनेलाई सवारी तथा यातायात व्यवस्था ऐन अनुसार जरिवानावापत पाँच सयदेखि एक हजार पाँच सय रुपैयाँसम्म सजाय गरिने एसपी शर्माले बताए। उनले एकले अर्कालाई ओभरटेक गर्ने, यात्रु बोलाउने, साइड माग्ने, बाटो काट्नेलगायतका बहानामा हर्न बजाउन नपाइने, तर घुम्ती, पहाडका अप्ठेरो बाटो, सवारीसाधन ठोक्किनै लागेको अवस्था र यात्रु किचिने अवस्थामा भने हर्न बजाउन पाइने जानकारी दिए। हर्नको व्यवस्थापनमा ध्यान दिन प्रदेश १ प्रहरी प्रमुख डीआईजी ईश्वरबाबु कार्कीले निर्देशन दिएपछि सडकमा ट्राफिकले सक्रियता बढाएको हो। प्रदेश १ मा २०७४ साल असोज १ गतेबाट सबै खाले सवारीमा हर्न बजाउन रोक लगाइको थियो। यो नियमलाई प्रहरी प्रधान कार्यालयले देशैभरी कार्यान्वयनमा लैजाने कार्यक्रममा समेटेको थियो। तर खारेजको माग गर्दै उच्च अदालत विराटनगरमा रिट निवेदन परेपछि कार्यक्रम नै अलमलमा पर्यो। अदालतले २०७६ जेठ १४ गते रिट खारेज गरिदिएर हर्न निषेध कार्यान्वयनमा लैजान बाटो खोलिदियो। त्यसपछि पुनः सुरु गर्न लागिएको कार्यक्रम लकडाउन लगायतका कारणले अलमलमा परे पनि अब भने कडाईपूर्वक कार्यान्वयनमा लगिने एसपी शर्माले बताए।"
पशुपतिनाथमा राखियो १०८ किलोको सुनको जलहरी,"काठमाडौं : पशुपतिनाथ मन्दिरमा सुनको जलहरी राखिएको छ। राष्ट्रपति विद्यादेवी भण्डारीको उपस्थितिमा बुधबार एक सय आठ किलो सुनको जलहरी राखिएको हो। पशुपति क्षेत्र विकास कोषको पहलमा राखिएको उक्त जलहरी (सुवर्ण पीठिका) अबदेखि पशुपतिनाथको दर्शन गर्न जाने भक्तजनले पनि देख्न पाउनेछन्। राष्ट्रपति भण्डारीले जलहरी राखेपछि जलहरीको शिलालेख अनावरण गरेकी छन्। त्यसपछि सुनको जलहरीको प्राणप्रतिष्ठा गरिएको छ। महाकुम्भ रुद्राभिषेक, सवा लाख दीप प्रज्ज्वलन र हवनसमेत भएको छ। जलहरी राख्ने कामको मूलकर्ताका रुपमा प्रधानमन्त्री केपी ओली, कर्ता र साक्षीको रुपमा संस्कृति, पर्यटन तथा नागरिक उड्ड्यनमन्त्री भानुभक्त ढकाल, मूलभट्ट गणेश भट्ट, मन्त्रालयका सचिव यादव कोइराला, कोषका सदस्य सचिव डा प्रदीप ढकाल, कोषाध्यक्ष एवं जलहरी निर्माण समितिका संयोजक डा मिलनकुमार थापा र पुरातत्व विभागका महानिर्देशक दामोदर गौतम रहेका छन्। कोषाध्यक्ष डा थापाका अनुसार जलहरी निर्माणमा करिब ८५ करोड रुपैयाँ खर्च भएको छ। जसमा माघ १२ गते पशुपतिनाथ मन्दिर आएका बेला प्रधानमन्त्री ओलीले ३० करोड रुपैयाँ सरकारका तर्फबाट दिने घोषणा गरेका थिए। एकजना दाताले दुई करोड रुपैयाँ, एक जना दाताले एक किलो सुन, भक्तजनबाट ४० लाख रुपैयाँ संकलन भएको थियो भने बाँकी रकम कोषले जुटाएको हो। पहिलोपटक तामा, दोस्रोपटक चाँदीको राखिएकोमा यसपटक सुनको जलहरी राखिएको हो।"
