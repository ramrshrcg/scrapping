शीर्षक,विवरण
गौरव आयोजनाको कछुवा गति,"भन्नलाई राष्ट्रिय गौरवका आयोजना भनिन्छ तर तिनैलाई प्राथमिकतामा राखिँदैन। सुदूरपश्चिम प्रदेश सरकारले छनोट गरेका केही गौरवका आयोजनाको लाजमर्दो अवस्थाले यसलाई पुष्टि गर्छ। दुई वर्षअघि छानिएका नौवटा आयोजनामध्ये अधिकांश कछुवाको गतिमा घस्रिरहेका छन्। यसरी नै छाड्ने हो भने ती कहिले बनिसक्ने हुन्, यकिन छैन। यसको जवाफ स्वयं प्रदेश सरकारसँग पनि छैन। किनकि, चालु आर्थिक वर्ष सकिनै लाग्दासमेत अधिकांशको ठेक्कासमेत लागेको छैन। गौरवका आयोजना हालसम्म दुई मोडलबाट सञ्चालित छन्। संघीय सरकारले एकथरि आयोजना सञ्चालन गरिरहेको छ। प्रदेश सरकारहरूले पनि आफ्ना क्षेत्रभित्रका वासिन्दाको आर्थिक, सामाजिक, शैक्षिक तथा अन्य क्षेत्रको उन्नयन हुनेगरी छुट्टाछुट्टै आयोजना ल्याएका छन्। दुवै सरकारले सञ्चालन गरेका आयोजनाको प्रगतिमा चित्त बुझाउन सकिने अवस्था छैन। सुदूरमै संघीय सरकारले यस्ता २१ आयोजना सञ्चालन गरेको छ। दुईवटा थप्न लागेको छ। तर, सञ्चालनमा रहेकामध्ये अधिकांशको अवस्था निराशाजनक छ। कतिसम्म भने पाँच वर्षअघि नै पूरा हुनुपर्ने केही आयोजना अहिलेसम्म अलपत्रै छन्। लागत भार दोब्बर भइसकेको छ। तैपनि सरकारले के कारणले यस्तो भएको छ भन्ने पत्ता लगाउन सकेको छैन। यसमा सरकार गम्भीर बन्नुपर्छ। यस्ता आयोजनालाई मुलुकको मुहार फेर्ने भन्ने गरिन्छ। तर, बन्दै नबनेपछि मुहार कसरी फेर्न सकिन्छ ? मुहार फेर्ने ठानेरै यिनको लागत पनि बढी हुन्छ। आयोजना समयमै सम्पन्न गर्न सकिएको अवस्थामा मुलुक विकासका लागि यी आयोजना साँच्चिकै कोशेढुंगा सावित हुन्छन्। कहिले कानुनी अड्चन त कहिले स्थानीय समस्या देखाउँदै यस्ता आयोजनाको गति रोक्ने काम भएको छ। समयमै सम्पन्न नहुँदा राज्यलाई अनावश्यक आर्थिक बोझ थपिएको छ। अतः राष्ट्रिय गौरवका आयोजना कार्यान्वयन र सञ्चालन गर्न एकीकृत कानुन बनाइनुपर्छ। कतिपय आयोजना कार्यविधि अभावमा अलमलमा परेका छन्। त्यसको अन्त्य गरिनुपर्छ। पटकपटक परिवर्तन भइरहने सार्वजनिक खरिद नियमावलीले पनि आयोजनाको गतिमा ब्रेक लगाइरहेका छन्। यस्ता नियमलाई आयोजनामैत्री बनाउनुपर्छ। कतिपय आयोजनालाई पूर्वतयारी (डीपीआर) बिना नै ठेक्का प्रक्रियामा लगिएको छ। यसले अर्को झमेला निकालेको छ। सरोकारवालाबीच कमिसनको भागबण्डा नमिल्नु, पर्याप्त बजेट विनियोजन नभए पनि ठेक्का निकाल्नु, ठेक्कावापत प्राप्त हुने पेस्की रकम ठेकेदारले अर्को व्यवसायमा लगाउनु, स्वार्थसमूहको अवरोधजस्ता समस्या यस्ता आयोजनामा देखा परेको छ। त्यस्तै राजनीतिक पहुँचका आधारमा काम नगर्ने ठेकेदारलाई उन्मुक्ति दिनु, म्याद लम्ब्याएर ठेकेदारको लागत थप्ने (भेरिएसन) दाउ, सीमित ठेकेदारको सिन्डिकेट र अनुमानित लागतभन्दा थोरै रकमको ठेक्का हालेर आयोजना होल्ड गर्ने प्रवृत्तिाको अन्त्य गरिनुपर्छ। सबैभन्दा महत्तवपूर्ण पक्ष भनेको कुुन आयोजना किन सम्पन्न भएन वा के समस्याका कारण काम अघि बढ्न सकेको छैन भन्ने विषयमा सम्बन्धित क्षेत्रका जनताले हिसाब खोज्नुपर्छ। जनता जागरुक भएमा पनि आयोजनाको गति बढाउन सकिन्छ। कतिपय आयोजना सञ्चालनमा नीतिगत समस्या पनि छन्। कम लागतमा आयोजनालाई कसरी छिटो सम्पन्न गर्न सकिन्छ भन्ने विषयमा सरकारले विज्ञ टोली बनाएर अध्ययन गर्नुपर्छ। सम्भव भएसम्म आयोजना सम्पन्न नहुँदासम्म यस्तो टोलीलाई सक्रिय बनाइराख्नुपर्छ।"
चिनियाँ राजदूतको 'राजनीतिक सक्रियता' मा नेताहरूको ट्वीट,"काठमाडौं नेकपाभित्र चर्किएको आन्तरिक कलहबीच नेपालस्थित चिनियाँ राजदूत होउले बढाएको सक्रियताप्रति राजनीतिक दलका नेताहरूले आपत्ति जनाएका छन्।सत्तारुढ तथा विपक्षी दलका नेताहरुले ट्वीट गर्दै नेपालको आन्तरिक मामिलामा विदेशी हस्तक्षेप मान्य नहुने बताएका छन्। नेपाल कम्युनिस्ट पार्टी (नेकपा) का प्रवक्ता नारायणकाजी श्रेष्ठले नेपालको आन्तरिक मामिलामा हुने बाह्य शक्तिद्वारा षड्यन्त्र भइरहेको भन्दै त्यसमा आपत्ति जनाएका छन्। सोमबार दिउँसो एक ट्वीट गर्दै उनले आन्तरिक विषयमा विदेशी हस्तक्षेप स्वीकार्य नहुने बताएका हुन्। नेपालको गतिशील आन्तरिक राजनीतिक र घटनाक्रममा वैदेशिक शक्तिद्वारा गरिएको हरेक षड्यन्त्रको हामी खण्डन गर्दछौं, उनले ट्वीटमा भनेका छन्। नेपाल आफैमा सार्वभौम एक राष्ट्र भएकाले निर्णय लिने अधिकार भएको भन्दै उनले आन्तरिक मामिलामा हस्तक्षेप गर्ने प्रवृत्ति मान्य नहुने बताएका हुन्। पछिल्लो समय चिनियाँ राजदूत होउको सक्रियता बढेको छ। सत्तारुढ नेपाल कम्युनिस्ट पार्टीका लागि वरिष्ठ नेता माधव कुमार नेपाल र चिनियाँ राजदूत होउ यान्छीबीच आइतबार भेटवार्ता भएको थियो। नेकपाका विदेश विभाग प्रमुख माधव कुमार नेपाललाई भेट्न राजदूत होउ नेपालको निवास कोटेश्वर पुगेको थिइन्। नेकपामा विवाद चुलिएका बेला चिनियाँ राजदूतको यो भेटलाई अर्थपूर्ण मानिएको छ।               , ,       ,   ,             तर नेकपा विदेश विभागका उपप्रमुख विष्णु रिजालले यो भेट सामान्य भएको अन्नपूर्ण अनलाइनसँग बताए। उनले भने, 'भेटमा समसामयिक विषयमा कुरा हुनु स्वभाविक हो। तर यसलाई राजनीतिसँग जोडेर बढाइचढाइ गर्नु आवश्यक छैन।' रिजालले विदेशी मामिलामा उत्तर दक्षिण वा अरु जतातिरबाट हस्तक्षेप भए पनि त्यो मान्य नहुने बताए। यसअघि पनि नेकपाभित्र आन्तरिक विवाद बढ्दा चिनियाँ राजदूत होउको राजनीतिक भेटवार्ता बाक्लिएको थियो। राष्ट्रिय प्रजातन्त्र पार्टीका अध्यक्ष कमल थापाले पनि विदेशी हस्तक्षेपको विरोध गर्दै ट्वीट गरेका छन्। उनले भनेका छन्, ' एकातिर प्रम ओली भन्नुहुन्छसरकार गिराउन भारतीय राजदुत सक्रिय भए।अर्कोतर्फ चिनिया राजदुत सरकार बचाउन नेताहरुको घर पुग्छिन।के यस्तै रिमोट कन्ट्रोलबाट चल्ने लोकतान्त्रिक गणतन्त्रले नेपालको हित गर्छ?राष्ट्रियता जोगाउन सक्छ?स्वाभिमान र निर्णायकत्व गुमाएको व्यवस्थाले देश बचाउन र बनाउन सक्दैन'। प्रम ओली भन्नुहुन्छसरकार गिराउन भारतीय राजदुत सक्रिय भए।अर्कोतर्फ चिनिया राजदुत सरकार बचाउन नेताहरुको घर पुग्छिन।के यस्तै रिमोट कन्ट्रोलबाट चल्ने लोकतान्त्रिक गणतन्त्रले नेपालको हित गर्छ?राष्ट्रियता जोगाउन सक्छ?स्वाभिमान र निर्णायकत्व गुमाएको व्यवस्थाले देश बचाउन र बनाउन सक्दैन नेपाली कांग्रेसका युवा नेता धनराज गुरुङले आन्तरिक मामिलामा विदेशी राजदूतहरुको सक्रियता गलत भएको बताएका छन्। उनले ट्वीटमा भनेका छन्,' सरकार ढलाउन भारतीय राजदूत सक्रिय भयो भन्ने प्रमओलीको सरकार बचाउन चिनियाँ राजदूत नेताहरुको घरदैलोमा पुगेको खवर आएको छ।' गुरुङको प्रश्न छ, 'जब नेपालको सरकार ढलाउने र बचाउने काम नै विदेशी राजदूतहरुबाट हुने हो भने हाम्रो राष्ट्रीयता कहाँ पुग्दै छ? कुर्ची ढलाउन र बचाउन राष्ट्रीयता नै तिलान्जली?' सरकार ढलाउन भारतीय राजदूत सक्रिय भयो भन्ने प्रमअोलीको सरकार बचाउन चिनियाँ राजदूत नेताहरुको घरदैलोमा पुगेको खवर आएको छ। जब नेपालको सरकार ढलाउने र बचाउने काम नै बिदेशी राजदूतहरुबाट हुने हो भने हाम्रो राष्ट्रीयता कहाँ पुग्दै छ? कुर्ची ढलाउन र बचाउन राष्ट्रीयता नै तिलान्जली?"
विश्व अर्थतन्त्रको निराश दृश्य,"संसार कोरोना भाइरससँग जुध्दै गर्दा व्यापार, लगानी र भूराजनीतिका अनेकौं टकराव पनि एकसाथ झेलिरहेको छ। यससँगै विश्वको आधाभन्दा धेरै जनसंख्या एकैपटक घरभित्र थुनिएर भर्खरै बाहिर निस्किन थालेको छ। जसको असर लामो समयसम्म पर्न सक्ने अन्तर्राष्ट्रिय थिंक ट्यांकको अनुमान छ। कोरोना महामारीका कारण संसारमा दशौं लाख मानिस गरिबीको रेखामुनि धकेलिनेछन्। यसले दिगो विकास लक्ष्य हासिल गर्न ठूलो बाधा पर्ने आकलन विश्व बैंकले गरेको छ। बैंकले एक महिनाअघि जारी गरेको प्रतिवेदनले विश्व अर्थतन्त्र ५२ प्रतिशत खुम्चिने उल्लेख गरेको थियो। सोही प्रतिवेदनले खराब अवस्थामा विश्व अर्थतन्त्रको गिरावट ८ प्रतिशतसम्म पुग्न सक्ने आकलन गरेको छ। अमेरिकी कंग्रेसको नीति अनुसन्धान संस्था कंग्रेसनल रिसर्च सर्भिसले गत बिहीबार जारी गरेको प्रतिवेदनमा कोरोनाकै कारण विश्व अर्थतन्त्रले ९०० खर्ब अमेरिकी डलर गुमाएको उल्लेख छ। अर्थशास्त्रीले ९० वर्षअघि अमेरिकाबाट सुरु भएको विश्व महामन्दी (ग्रेट डिप्रेसन)यताकै खराब अवस्थामा अहिले विश्व अर्थतन्त्र गुज्रिहेको बताएका छन्। के यस घटनाले विश्व अर्थ व्यवस्था र व्यापार शृंखलामा ठूलो बदलाव ल्याउन सक्ला ? वा नयाँ आर्थिक शक्तिहरूको जन्म होला ? अर्थशास्त्रीहरू तत्कालै धेरै ठूलो परिवर्तन हुने त देख्दैनन्। तर, यो घटना विश्व आर्थिक शक्तिको समीकरण बदल्ने नयाँ खुड्किलोचाहिँ बन्न सक्ने बताउँछन्। विकल्पको खोजी कोभिड१९ को सुरुआतअघि नै संसारले विद्यमान व्यापार प्रणालीको विकल्प खोजिरहेको थियो। पुरानो आर्थिक शक्ति जापानले सन् २००८ को आर्थिक मन्दीबाट बाहिर आउन सुरु गरेको मुद्रा युद्ध अर्थात् आफ्नो मुद्राको भाउ सस्तो बनाएर निर्यात उकास्ने दाउदेखि नै विश्व व्यापार प्रणालीबारे विरोध सुरु भएको थियो। त्यही विधि पछि चीनले प्रयोग गर्यो। पश्चिमा राष्ट्रले चीनको उक्त रणनीतिको विरोध गरिरहेकै बेला अमेरिकी राष्ट्रपतिमा चुनिएका डोनाल्ड ट्रम्पले त चीनविरुद्ध व्यापार युद्ध नै छेडिदिए। ट्रम्पले अमेरिका पहिले भन्ने राष्ट्रवादी (अन्तरमुखी) नीति अघि सारेपछि भने विश्व व्यापार संगठन र अन्तर्राष्ट्रिय स्वतन्त्र व्यापार प्रणालीमाथि प्रश्न उठ्न थालेको थियो। युरोपेली संघबाट बेलायत छुट्टिने दिशामा अघि बढ्नु र ६ वर्षअघि नै भारतको मेक इन इन्डिया नाराले राष्ट्रवाद हाबी हुँदै गएको थियो। भारतीय प्रधानमन्त्री नरेन्द्र मोदीले यसै वर्ष मेमा आत्मनिर्भर भारत अभियान घोषणा गरेर यसलाई अझ बल पुर्याए। कोभिडपछिको अर्थतन्त्र कोभिड१९ को दलदलबाट विश्व अर्थतन्त्र कहिलेसम्म बाहिर आउला भन्ने अनुमान कसैले गर्न सकेका छैनन्। यद्यपि, भाइरसले दोस्रो इनिङ सुरु गरेन भने आगामी वर्षदेखि आर्थिक वृद्धि लयमा फर्कन सक्ने अनुमान गरिएको छ। विश्व बैंकले सन् २०२१ मा विश्व अर्थतन्त्र ४२ प्रतिशत बढ्न सक्ने अनुमान गरेको छ। तर, पोहोरकै बिन्दुमा फर्कन कम्तीमा अझै दुई वर्ष लाग्नेमा भने धेरैको विश्वास छ। सबैजसो आर्थिक थिंकट्यांकले कोरोना भाइरसद्वारा सृजित यो संकटबाट विकसित मुलुकहरु सबैभन्दा ज्यादा प्रभावित हुने देखाएका छन्। अन्तर्राष्ट्रिय मुद्रा कोषले सन् २०२० मा अमेरिकाको आर्थिक वृद्धि ८ प्रतिशतसम्म खस्कन सक्ने भनेको छ। कोरोनाबाट अतिप्रभावित स्पेन र इटलीको आर्थिक वृद्धि यो वर्ष समान १२८ प्रतिशत खुम्चने प्रक्षेपण कोषको छ। त्यसपछि ठूलो धक्का फ्रान्सलाई लाग्ने अनुमान छ। सबैभन्दा ठूलो हवाईजहाज कम्पनी एयरबसको मुख्य उत्पादनगृह फ्रान्सको अर्थतन्त्र यो वर्ष १२५ प्रतिशत घट्ने अनुमान छ। ब्रिटेन र मेक्सिकोको अर्थतन्त्र पनि १० प्रतिशतभन्दा धेरै गिरावट आउने अनुमान गरिएको छ। विकसित अर्थतन्त्रमध्ये जर्मनीले ७८ प्रतिशत र जापानले ५८ प्रतिशत मात्रै गुमाउन सक्ने कोषको अनुमान छ। क्यानडाको अर्थतन्त्र ८४ प्रतिशत खुम्चने आँकलन छ। विश्व बजारमा बहुमूल्य उत्पादन र विलासी वस्तुको निर्यात गर्ने यस्ता विकसित मुलुकको उत्पादन बाँकी दुनियाँले किन्न छाडेपछि उनीहरु नै ठूलो मारमा पर्ने अर्थशास्त्री डा स्वर्णीम वाग्ले बताउँछन्। तर, ती विकसित मुलुकमा मूल्य वृद्धि शून्यप्रायः रहने भएकाले सरकारले ऋण लिएर पनि उद्धार गर्न सजिलो हुने अर्का अर्थशास्त्री डा शंकर शर्माको भनाइ छ। केन्द्रमा चीन चीनले कोरोना भाइरसको उद्मगस्थल वुहान बन्द गरेको केही समयपछि नै संसारका प्रमुख कार निर्माताले उत्पादन कटौती सुरु गरिसकेका थिए। चीनबाटै धेरै कच्चापदार्थ र पार्टपुर्जा किन्नुपर्ने भएकाले विश्वभरको उत्पादन उद्योग प्रभावित भयो। चीनले विश्व बजारको एक तिहाइभन्दा धेरै औद्योगिक उत्पादन गर्छ। ठूलो परिमाणमा कच्चापदार्थ निर्यात पनि गर्छ। औषधि बनाउन प्रयोग हुने ब्याक्टेरिया र रसायन विश्व बजारको ६० प्रतिशतभन्दा धेरै चीनले नै बेच्छ। एउटै बजारमा केन्द्रित अधिक निर्भरता घटाउन अमेरिका, भारत, अस्ट्रेलियाजस्ता मुलुकले आत्मनिर्भरताको बाटो अँगाल्न थालेका छन्। चिनियाँ व्यापारीले युरोपेली कम्पनीमा लगानी बढाउन थालेपछि केही समययता युरोपमा बाह्य लगानीसम्बन्धी कानुनहरुमा कडाई गर्न थालिएको छ। नयाँ भूराजनीतिक द्वन्द्वहरुले पनि चीनलाई कमजोर पार्ने आकलन भइरहेको छ। चीनमा उद्योग सञ्चालन गर्ने बहुराष्ट्रिय कम्पनीहरु भियतनाम, मेक्सिको, इथियोपिया स्थानान्तरण हुन थालेका छन्। यस्तो गतिविधिले चीनको अर्थतन्त्रमा प्रभाव पार्ने अनुमान गरिए पनि कोषले भने आगामी दिनमा चीनको अर्थतन्त्र अझै फराकिलो दरमा बढ्ने अनुमान गरेको छ। यो वर्ष संसारका अधिकांश ठूला अर्थतन्त्र ऋणात्मक हुँदा पनि चीनले १ प्रतिशतको आर्थिक बृद्धि गर्न सक्ने कोषले उल्लेख गरेको छ। उसले विश्व बजारमा मेडिकल सामाग्री र केही औद्योगिक उत्पादनको निर्यात बढाउन सकेकाले अर्थतन्त्र ऋणात्मक नहुने, बरु अर्को वर्ष ८२ प्रतिशतसम्म बढ्न सक्ने अनुमान कोषको छ। विकासशील अर्थतन्त्र चीनबाहेक अन्य विकासशील अर्थतन्त्र पनि यो वर्ष फराकिलो गिरावटको सामना गर्नुपर्ने कोषले उल्लेख गरेको छ। सन् २०२० मा भारतको अर्थतन्त्र ४५, रुसको ६५, ब्राजिलको ९१ र दक्षिण अफ्रिकाको ८ प्रतिशत घट्ने अनुमान गरेको छ। विश्व बैंकले भने प्रमुख अर्थतन्त्रहरुको गिरावट कोषको अनुमानभन्दा कमै मात्रै खुम्चने प्रक्षेपण गरेको छ। अर्थशास्त्री डा दधी अधिकारीले भने उच्च सामाजिक सुरक्षाको दायित्व बोकेका युरोपेली अर्थतन्त्रभन्दा विकासोन्मुख मुलुकहरुले समस्याबाट चाँडो मुक्ति पाउन सक्ने बताए। उनले भारत र इण्डोनेसियाजस्ता मुलुकका लागि कोभीडपछिको विश्व नयाँ अवसर हुन सक्ने बताए। तर, तत्कालै आर्थिक शक्तिको समीकरण बदलिने संभावना भने नभएको उनको भनाइ छ। अर्थशास्त्री अधिकारीले अहिलेको अवस्थामा चीनबाट बाहिरिने तयारीमा रहेका उद्योगहरुलाई नेपालले आकर्षक अवसर देखाएर तान्न सक्ने बताए। हामी भारत र चीनजस्ता विशाल बजारका बीचमा भएकाले विद्युतीय सामाग्रीको उत्पादन गर्ने उद्योगहरुलाई तान्न सक्छौं, उनले भने, कम तौल र बढी मूल्य हुने त्यस्ता उद्योगले नेपाली अर्थतन्त्रलाई ठूलो लाभ दिन सक्छन्। सरकारका कदमहरु भने त्यसतर्फ अझै अग्रसर नभएको उनले बताए। नेपालको अवस्था आसलाग्दो अन्तर्राष्ट्रिय मुद्रा कोष (आईएमएफ)ले नेपालको आर्थिक वृद्धि यो वर्ष २५ प्रतिशत हुने प्रक्षेपण गरेको छ । सरकारले यो आर्थिक वर्ष ८५ प्रतिशत आर्थिक वृद्धि गर्ने लक्ष्य अघि सारेको थियो । विश्व बैंकले दक्षिण एसियाको आर्थिक वृद्धि ४० वर्षयताकै कमजोर हुने भने पनि नेपाली अर्थतन्त्रको विस्तार भूकम्पका बेला १ प्रतिशतभन्दा तल झरेकाले यो लामो इतिहासपछिको न्यून बिन्दु हुनेछैन ।अर्थमन्त्री डा युवराज खतिवडाले झन्डै तीन महिनाअघि नेपाली अर्थतन्त्रमा कोरोनाले २ खर्ब रुपैयाँको नोक्सान पुर्याउने अनुमान गरेका थिए । तर, पछिल्लो समय नेपालमा संक्रमितको संख्या बढ्दै गएको छ । भर्खरै खुकुलो पारिएको लकडाउन पुनः कडाइ गर्ने सम्भावना बढेको छ । लकडाउनका कारण नेपाली अर्थतन्त्रमा पर्यटन र यातायात क्षेत्रले ठूलो क्षति व्यहोर्नुपरेको व्यवसायीले बताएका छन् । प्रारम्भिक अनुमानविपरीत मुलुक भित्रिने रेमिट्यान्स आयको क्रमशः बढोत्तरी हुनु, निर्माण क्षेत्रमा पुनः काम सुचारु हुनु र लामो लकडाउनपछि खुलेको सेयर बजारमा आकर्षण चुलिनुले नेपाली अर्थतन्त्रमा ज्यादै ठूलो असर नपर्ने संकेत गरेका छन् । तर, आन्तरिक श्रम बजारमा देखिएको समस्या भने चूनौतीपूर्ण रहेको अर्थशास्त्री डा दधि अधिकारीको भनाइ छ ।"
सवारी मोहमा प्रदेश १,"विराटनगर : कोरोना भाइरस (कोभिड १९) को संक्रमणसँगै सुरु भएको लकडाउनले स्रोत संकुचन भएको भन्दै मुख्यमन्त्री शेरधन राई र आर्थिक मामिला तथा योजनामन्त्री इन्द्रबहादुर आङ्बोले बजेट ल्याउनु पूर्व फजुल खर्च घटाउने बताएका थिए। सवारी खरिदमा ठूलो बजेट खर्च हुने भएकाले यो आर्थिक वर्षमा सवारीलाई प्रथमिकतामा नराख्ने, भत्ता, परामर्श खर्च, तालिम, गोष्ठी, इन्धन लगायतका क्षेत्रमा पनि बजेट घटाउने बताइएको थियो। तर, आर्थिक वर्ष २०७७०७८ का लागि ल्याइएको बजेटमा प्रदेश १ सरकारले गाडी, मेसिन तथा औजार खरिदमा सबैभन्दा बढी बजेट विनियोजन गरेको छ। सञ्चालन भइरहेका सवारी थन्क्याउने र नयाँ गाडी चड्ने मोह प्रदेशका मन्त्री र कर्मचारीमा यस पटक पनि दोहोरिएको छ। प्रत्येक आर्थिक वर्षमा सवारी खरिद गर्दै आएको यो प्रदेशले यो आर्थिक वर्षमा प्रत्येक मन्त्रालयमा दुई पाङ्ग्रे र चार पाङ्ग्रे सवारी खरिदका लागि अघिल्लो आर्थिक वर्ष भन्दा १२४ प्रतिशतले बढाएर एक अर्ब ४६ करोड ६ लाख ४७ हजार रुपैयाँ बजेट छुट्याइएको छ। मुख्यमन्त्री तथा मन्त्रीपरिषद्को कार्यालयसहित प्रत्येक मन्त्रीका लागि चारपाङ्ग्रे सवारी र कर्मचारीका लागि मोटरसाइकल, स्कुटर र साईकल खरिदमा करोडौ बजेट विनियोजन भएको हो। प्रदेश १ सरकारमा सात मन्त्रालय छन्। प्रदेशका मन्त्रालय र मन्त्रीबाहेक विशिष्ट पाहुनादेखि व्यवस्थापिका र मुख्य न्यायाधीवक्ताको कार्यालयसम्मका लागि पनि गाडी किन्न बजेट छुट्याइएको छ। प्रदेशले मुख्यमन्त्रीका स्वकीय सचिव र प्रेस सल्लाकारलाई समेत गाडी सुविधा दिएको छ। अघिल्लो आर्थिक वर्षमा पनि करोडौँको सवारी खरिद गरेको प्रदेश सरकारले यो वर्ष ठूलो बजेटमा सवारी किन्ने योजनाबारे सदनमा पनि विरोध सुरु भएको छ। गत साताको प्रदेश बैठकमा प्रत्येक सांसदले यसको विरोध गरे। प्रदेश सरकारले प्रदेश संरचना सुरु भएसँगै सुरुको आर्थिक वर्ष २०७५०७६ मा सवारी साधन खरिद शीर्षकमा ३० करोड ३५ लाख २३ हजार रुपैयाँ विनियोजन गरेको थियो। गत आर्थिक वर्षमा सवारी खरिद बजेट बढाएर ५० करोड बढी पुर्याइएकोमा यो आर्थिक वर्षमा एक अर्ब नाघेको छ। कोभिड१९ पछिको परिस्थितिका कारण स्रोतको संकुचन भएकाले खर्च कटौती गरेको भन्ने विषयलाई चर्र्चामा आए पनि सवारी खरिदमा बजेटको ठूलो हिस्सा खन्याइएको प्रमुख प्रतिपक्षि दलका नेता केदार कार्की बताउँछन्। फजुल खर्च र सवारी मोहमा प्रदेश सरकार फसेको छ, उनले भने, नागरिकले दोहार्याएर राहत पाएका छैनन्, आम्दानी घटेको छ, व्यवसायीले आम्दानी नहुँदा कर बुझाउन सकेका छैनन्, यता सरकार सवारी मोहमा फसेको छ। प्रदेश सरकारले सवारी खर्चमा बजेट वृद्धि गर्न जोड गरे पनि आफ्नै आम्दानी (राजस्व)को अंश भने त्यति धेरै देखिँदैन। विनियोजन गरिएको क्षेत्रमा स्रोत जुटाउन संघीय सरकारको अनुदान, राजस्व बाँडफाँटको रकम र ऋण लिनुपर्ने अवस्था देखिएको छ। आगामी आर्थिक वर्षमा सबैभन्दा बढी आन्तरिक मामिला तथा कानुन मन्त्रालयले सवारी खरिद गर्दैछ। मन्त्रालय, सुरक्षा निकाय, एम्बुलेन्स र दमकल खरिदमा सबैभन्दा बढी बजेट छुट्र्याइएको छ। आन्तरिक मामिला मन्त्रालयपछि मुख्यमन्त्री तथा मन्त्रीपरिषद् कार्यालय र भौतिक पूर्वाधारा विकास मन्त्रालय सवारी खरिदमा अग्र स्थानमा देखिएका छन्।"
प्रधानमन्त्रीमाथि सुरक्षा थ्रेट,"काठमाडौं : प्रधानमन्त्री केपी शर्मा ओलीमाथि थ्रेट बढेको भन्दै सुरक्षा निकायले सतर्कता अपनाएका छन्। यो परिस्थितिलाई ध्यानमा राखेर सरकारले सूक्ष्म सुरक्षा रणनीति अवलम्बन गरेको छ। नेपाली सेना, नेपाल प्रहरी, सशस्त्र प्रहरी र राष्ट्रिय अनुसन्धान विभागले आन्तरिक सुरक्षा रणनीति बनाएर इन्टेलिजेन्स समूह परिचालन गरेका छन्। उहाँ (प्रधानमन्त्री)माथि थ्रेट देखेका छौं। उहाँका निर्धारित कार्यक्रमको सूची हेरेर तत्काल सुरक्षा योजना बनाई कार्यान्वयन गर्छौं, सुरक्षा निकायका एक उच्च अधिकारीले अन्नपूर्णसँग भने। प्रधानमन्त्री ओलीले मदन भण्डारीको ६९ औं जन्मजयन्तीका अवसरमा आफूलाई पदबाट हटाउन देशीविदेशी शक्ति हावी भएको बताएका थिए। त्यसको खण्डन गर्दै अर्का अध्यक्ष पुष्पकमल दाहालले अरू शक्ति नभई आफूले राजीनामा मागेको जवाफ दिएका थिए। सुरक्षा निकायले प्रधानमन्त्रीको सुरक्षा थ्रेट महसुस गरी योजना बनाइरहेका छन्। जसअनुसार प्रधानमन्त्रीलाई सकभर कुनै कार्यक्रममा नजान सुझाइएको छ। राष्ट्रपति कार्यालय जानुपर्ने अवस्थालाई ध्यान दिई सवारी रुट यकिन गरेर सुरक्षा योजना तय गरिएको छ। गृहसचिव महेश्वर न्यौपानेले भने प्रधानमन्त्रीलाई सुरक्षा थ्रेट हुनुपर्ने कुनै कारण नभएको दाबी गरे। राजनीतिक रूपमा हुने थ्रेट उहाँहरूले मिलाउने कुरा हो, गृहसचिव न्यौपानेले भने, सुरक्षातर्फ विशिष्ट व्यक्तिको सुरक्षा योजनाअनुसार हुन्छ। त्यसमा गृह मन्त्रालय संवेदनशील छ। प्रधानमन्त्रीको सुरक्षार्थ खटिने निकायहरू सेना, प्रहरी, सशस्त्र प्रहरी र राष्ट्रिय अनुसन्धान विभागका अधिकारीहरूबीच गत साता समन्वयात्मक बैठक बसेको थियो। प्रधानमन्त्रीलाई हुन सक्ने आन्तरिक एवं बाह्य सुरक्षा थ्रेटको सूक्ष्म विश्लेषण गरी त्यसअनुसार सुरक्षाकर्मी परिचालनको निर्णय भएको थियो। प्रधानमन्त्रीमाथि हुन सक्ने आन्तरिक एवं बाह्य सुरक्षा थ्रेटलाई लिएर सुरक्षाकर्मी परिचालनको अवस्थालाई थप मजबुत बनाउने निष्कर्ष बैठकको थियो, बैठकमा सहभागी एक उच्च अधिकारीले भने, सोहीअनुसार सुुरक्षाकर्मी परिचालित छन्। बैठकले सडकमा गस्तीका रुपमा परिचालन हुने सुरक्षाकर्मीको संख्या बढाउन पनि प्रहरी र सशस्त्र प्रहरी मुख्यालयलाई निर्देश गरेको छ। उच्च स्रोतका अनुसार प्रधानमन्त्रीको सुरक्षार्थ ९० जना सुरक्षाकर्मी परिचालित छन्। विशेषगरी भीभीआईपीको सवारीमा जेड प्लस प्रणालीमा सुरक्षाकर्मी खटिन्छन्। सवारी र निवास एवं कार्यालयमा खटिने सुरक्षाकर्मीका हतियार स्वचालित छन् वा छैनन् भनेर जाँच गरिएको छ। सम्भावित चुनौती विश्लेषण गरी सुरक्षाकर्मीलाई उच्च सतर्क रहन निर्देशन दिइएको छ। प्रधानमन्त्री निवासमा खटिने सुरक्षाकर्मीलाई २४ सै घण्टा सतर्क रहन भनिएको छ।"
बन्दाबन्दीमा १७८ किमि सडक कालोपत्रे,"काठमाडौं : बन्दाबन्दीमा देशभर एक सय ७८ किलोमिटर सडक कालोपत्रे भएको छ। ३९ वटा पुल पनि निर्माण भएका छन्। बन्दाबन्दीका कारण पछिल्लो ३ महिनामा अन्य पूर्वाधार निर्माण कार्य सुस्त भएका कारण सडकको काम पनि थोरै भएको सडक विभागले जानकारी दिएको छ। चालु आर्थिक वर्ष करिब १ हजार २ सय किलोमिटर सडक कालोपत्रे गर्ने लक्ष्य सरकारको थियो। विगतमा पूर्वाधारसम्बन्धी धेरै काम यही तीन महिनाको अवधिमा हुने गथ्र्यो। भाइरसको प्रकोपले गर्दा थोरै आयोजना सञ्चालन भए, सडक विभागका उपमहानिर्देशक शिवहरि सापकोटाले भने,यसले गर्दा लक्ष्यअनुसार पूर्वाधार निर्माण हुन सकेन। निर्माण सामग्रीको उपलब्धता र क्याम्पमा रहेका कामदारको सहयोगमा सडक कालोपत्र भएको हो। बन्दाबन्दीमा भौतिक पूर्वाधार निर्माणका काम ठप्प हुँदा चालु आर्थिक वर्ष सडक विभागको पुँजीगत खर्च निकै कम भएको छ। चालु आर्थिक वर्ष विभागलाई १ खर्ब २१ अर्ब ५४ करोड ४८ लाख बजेट विनियोजन भएको थियो। यसमध्ये असार १४ सम्म पुँजीगत खर्च करिब ३७ प्रतिशत मात्रै भएको छ। चालु आव सञ्चालनमा रहेका आयोजनातर्फ करिब ४० प्रतिशत मात्रै पुँजीगत खर्च हुन सक्ने विभागको ठहर छ। आर्थिक वर्ष सकिन अब दुई सातामात्रै बाँकी छ। चालु आवमा पूरा हुन नसकेका आयोजनालाई आगामी आबमा अघि बढाउने विषयमा अध्ययन गरिरहेको विभागले जनाएको छ। निर्माण व्यवसायी महासंघका अध्यक्ष रवी सिंहका अनुसार मुलुकभर करिब ५ हजार आयोजना सञ्चालन भए। विपद्को समयमा सबै आयोजना सुरु गर्न समस्या परेको अवस्थामा स्रोतसाधन तथा जनशक्ति उपलब्ध भएको स्थानमा अत्यावश्यक आयोजना मात्रै सञ्चालनमा ल्याइएको छ। पुल र नदी नियन्त्रणका क्षेत्रमा कामदार र निर्माण उपकरणको अभाव थिएन, अध्यक्ष सिहंले भने, अनुकूल वातावरण भएको स्थानमा मात्र काम गर्न सक्यौं। स्थानीय तहको सहयोग भए पनि क्षमताअनुसार काम गर्न नसकिएको सिंहको भनाइ छ। उनका अनुसार वर्षा सुरु भइसकेकाले अब मंसिर अघि पूर्वाधार निर्माणका काम गर्न सकिँदैन। वर्षापछि भवन, सहरी सडक र मर्मतका काम मात्रै अघि बढउन सकिने महासंघले जनाएको छ। ग्रामीण र पहाडी सडक निर्माण गर्न मंसिर तथा पुल र नदी नियन्त्रणसम्बन्धी आयोजना अघि बढाउन माघ महिना कुर्नपर्ने उनले बताए। कहाँकहाँ भयो काम ? बन्दाबन्दीको समयमा काठमाडौंमा सडक सुधारका कामलाई प्राथमिकताका साथ अघि बढाइएको छ। यो बेला डिभिजन सडक कार्यालय काठमाडौंले लक्ष्यको ८० प्रतिशत प्रगति हासिल गरेको कार्यालय प्रमुख कुवेर नेपालीले बताए। यस अवधिमा १५ किलोमिटर सडक लोभरले (पिचमाथि पिच) गरिएको छ। ७ किलोमिटर नयाँ पिच, ३ किलोमिटर ढलान, सडक किनारमा सुधार र रंगरोगनको काम भएको छ। चाबहिलगौशाला सडक खण्ड चालु आर्थिक वर्षमै पिच गर्ने गरी ठेक्का लागेको थियो। तर विद्युत् प्राधिकरणले बिजुलीका तार भूमिगत गर्न सडक प्रयोग गरेकाले समयमै सडक निर्माण हुन नसकेको विभागको दाबी छ। सडक खण्डको जयबागेश्वरी मित्रपार्क खण्डको २ सय मिटर पिच भएको छ। वर्षा सुरु भएकाले पिचको काम तत्काल अघि बढाउन नसक्ने भन्दै डिभिजन कार्यालयले असोजसम्म सम्पन्न गर्ने जनाएको छ। यस्तै पुतली सडक र सुनधारावीरअस्पताल क्षेत्रको सडक पनि पिच गरिएको छ। निर्माण व्यवसायी र सरकारी निकायबीचको समन्वयनले गर्दा उपभोक्ताले अनुभव गर्ने गरी सडक सुधार भएको प्रमुख नेपालीले बताए। डिभिजन सडक कार्यालय ललितपुरले पुल, लोभरले, रंगरोगनको काम बन्दाबन्दीमा जारी राखेको छ। सडक कार्यालय ललितपुरका प्रमुख अमृतमणि रिमालका अनुसार ३ वटा पुलमा काम भइरहेको छ। ललितपुरमा गोदावरीबाट झरुवारासी जाने पुल, बालकुमारीको हनुमन्ते पुल, कोर्कु खोला पुल निर्माण भइरहेको छ। भैंसेपाटी सडकमा पिच पूर्वको काम सुरु गरिएको छ। चक्रपथ र भित्री सडकमा रंगरोगन र सौन्दर्यीकरण पनि बन्दाबन्दी अविधिमा भएको छ। ललितपुरको १५ किलोमिटर सडकमा मार्किङ र जेब्रा क्रस निर्माणको काम सम्पन्न भएको रिमालले बताए। डिभिजन सडक कार्यालय दमौलीले तराईका जिल्लामा पिच र पुलको काम गरिरहेको इन्जिनियर नारायण पौडेलले जानकारी दिए। पहाडी जिल्लामा जनशक्ति अभावले पिचको काम हुन नसकेको उनले बताए। उत्तरदक्षिण करिडोर अन्तर्गतको कोसी राजमार्गको वसन्तपुर मुठेचैनपुरमा पनि सडक विस्तारको काम भइरहेको छ। दोलखा, पोखरा, रौतहटलगायत जिल्लामा पनि पुल निर्माणको काम सुरु भएको छ। जुम्ला डिभिजनअन्तर्गत नाग्मागमगढी सडक स्तरोन्नतिको काम हुँदै छ ।। भरतपुर डिभिजनले भने पृथ्वी राजमार्गमा खाल्टा पुर्ने काम गरिरहेको विभागले जनाएको छ । नारायणघाटमुग्लिन खण्डमा पहिरो रोक्न काम भइरहेको छ। यस्तै, त्रिभुवन राजपथको पनि सडक मर्मत गर्ने काम सुरु भएको छ। काम सुरु भएका अधिकांश आयोजना पुल, सडक र नदी नियन्त्रणसम्बन्धी छन् ।"
"ओलीदाहाल वार्तालाप : सुरुमा भनाभन, छुट्दा मत्थर","काठमाडौं : सत्तासीन नेकपामा शक्तिसंघर्ष साम्य भएको छैन। सहमतिको बिन्दु खोज्न आइतबार दुई अध्यक्ष केपी शर्मा ओली र पुष्पकमल दाहालले दुईदुई विश्वासपात्रसहित बैठक गरे। साथमा थिए, ओलीतर्फ विष्णु पौडेल र शंकर पोखरेल, दाहालतर्फ जनार्दन शर्मा र वर्षमान पुन। अत्यन्त तिक्ततापूर्ण सुरुआत भएको बैठक अन्त्यतिर केही मत्थर भयो। फेरि सोमबार समाधानको खाकासहित वार्ता हुने भएको छ। प्रस्तुत छ, उक्त बैठकमा दुई अध्यक्षको वार्तालाप सुनेका नेताहरूसँग गरिएको कुराकानीका आधारमा उतारिएको संवाद : पात्र : केपी शर्मा ओली, पुष्पकमल दाहाल, विष्णु पौडेल, शंकर पोखरेल, वर्षमान पुन र जनार्दन शर्मा। ओली : (कुरा सुरु गर्दै) तपाईंहरू ६ जना बसेकै हुनुहुन्छ, हिजो पनि बस्नुभयो क्यारे। त्यहीं बन्यो होला नि सहमतिको खाका ? के के बनाउनु भएको छ ? बसेर के के गर्नु भएको छ ? लौ सुनाउनुहोस्। दाहाल : तपाईंले सबै कुरा बर्बाद गर्ने भएपछि बस्नै पर्यो नि। अध्यादेश ल्याउने, पार्टी फोड्ने तयारी गरेपछि पार्टीलाई कसरी बचाउने, जोगाउने भनेर सल्लाह गर्नु परेन हामीले ? त्यही सल्लाह गरेका हौं बसेर। ओली : मलाई त हटाउने कुरा गर्नु भएकै छ, राष्ट्रपतिमाथि पनि महाअभियोग लगाउँदै हुनुहुन्छ क्यारे  कहिले हो लगाउने ? दाहाल : कस्ले भन्यो यस्तो हावादारी वाहियात कुरा ? राष्ट्रपतिको गरिमामय पदलाई समेत विवादमा तान्ने गरी यसरी प्रचारबाजी गर्ने ? कहाँ त्यस्तो गरिएको छ ? ओली : मलाई थाहा छ। सूचना मकहाँ आइपुगेको छ। तपार्इंहरू बसेर के के गर्दै हुनुहुन्छ भन्ने कुराको। दाहाल : सूचना भए भन्नुहोस् के के छ ? कहाँकहा के के गरिएको छ ? गलत सूचनामा नलाग्नुहोस्। ००० प्रधानमन्त्री ओली र दाहाल दुवैको घोचपेचमा बालुवाटार बैठक सुरु भयो। दुईतिर मुख फर्काउन थालेका दुई अध्यक्षको झोक्काझोक्कीमा चुपचाप बसेर सुनिरहेका थिए पौडेल, पोखरेल, पुन र शर्मा। वातावरण सुरुमै बिथोलिन खोजेपछि चुपचाप बसेका दोस्रो पुस्ताका यी ४ नेताहरू अगाडि सर्न थाले। सहभागी ४ नेताहरू : (दुवै अध्यक्षलाई शान्त हुन आग्रह गर्दै) अहिले दुनियाँले यो हाम्रो छलफललाई हेरिरहेको छ, पार्टी र सरकारलाई जोगाउने र एकताबद्ध भएर कसरी निस्कने भन्ने हाम्रो अहिलेको छलफलको विषय हो। आपसी असमझदारी बढाउने होइन, घटाउनेतिर सोच्नुपर्छ। तर पनि स्थिति साम्य हुन सकेन। दाहाल : तपाईंले हिजो मन्त्रीहरूलाई नै बोलाएर कित्ता छुट्ट्याउनुहोस् सम्म भन्न भ्याउनुभयो। तपाईंका गतिविधि एकपछि अर्काे गरी पार्टी एकता संकटमा पार्ने खालकै देखिएका छन्। यस्ता गतिविधि रोक्नुहोस्, म एकताकै कुरा गर्न आएको छु। ओली : कसले एकता नगर्ने भनेको छ र ? तर तपाईंहरूका गतिविधि एकता जोगाउने छन् कि भत्काउने ? हेर्नु पर्दैन ? सोच्नु पर्दैन ? दाहाल : तपाईं युवा विद्यार्थीलाई बालुवाटार बोलाउनुहुन्छ। पार्टी नेताहरू विरुद्ध सडकमा प्रदर्शन गर्न उतार्नुहुन्छ। गालीगलौजमा लगाउनुहुन्छ। यसले वातावरण बिथोल्ने मात्र काम गरेको छ। ओली : कहाँ उचालें मैले ? उल्टै तपाईंहरू ग्याङ बस्नुहुन्छ, मविरुद्ध तानाबाना बुन्नुहुन्छ। घेराबन्दी गर्नुहुन्छ। मलाई सबै जानकारी छ। (फेरि दोस्रो पुस्ताका नेताहरू अगाडि सर्छन् ) दोस्रो पुस्ताका नेताहरू : कमजोरी दुवै पक्षका होलान्। अब गल्ती नदोहोर्याउने र यस्ता गतिविधिलाई नियन्त्रण गरेर जाने गरी वातावरण निर्माण गरौं। विश्वासको वातावरण पहिले बनाऔं। असमझदारी र आशंका हटाउने गरी अगाडि बढौं। एकअर्का नेताप्रति लक्षित गतिविधि र आरोप प्रत्यारोप रोकौं। दाहाल : ठीक छ, यस्ता गतिविधि रोकौं, कसले हुन्न भनेको छ ? ओली : ठीक छ, यसमा रोकौं। त्यसपछि दुई अध्यक्षबीच अनौपचारिक सहमति बन्यो सडकमा एकअर्काकै पक्ष, विपक्षमा नउत्रने। नाराबाजी र प्रदर्शन रोक्ने। सामाजिक सञ्जालहरूमा आरोप प्रत्यारोप नगर्ने। वार्ता र संवादबाटै सहमतिको खोजी गर्ने। पार्टी एकताका लागि आह्वान गर्ने गरी वातावरण निर्माण गरेर जाने। दुवै अध्यक्ष केही शान्त र मत्थर देखिए। दोस्रो पुस्ताका नेताहरू : अब विषय प्रवेश गरौं। विवाद लम्ब्याउनेभन्दा सहमतिको खोजी गरौं। पार्टी एकतालाई जोगाउने गरी विन विन बाटो खोजौं। ओली : तपाईंहरूले भन्दै गर्नुहोस्, तर म दुवै पद छोड्दिनँ। मैले पटकपटक भनिसकें। यसमा म दायाँबायाँ हुन्न। कसैले यसरी भन्दैमा मैले किन दिने प्रधानमन्त्रीबाट राजीनामा ? किन छोड्ने पार्टी अध्यक्ष ? यो कल्पनाभन्दा बाहिरको विषय हो। दाहाल : कहीँ न कहीँ सहमति त खोज्नैपर्छ। लचिलो कहाँसम्म हुने ? ओली : म दुवै पद छोड्दिनँ। तपाईंहरू अनावश्यक उचालिने नगर्नुस्। कुरै सकिन्छ। दाहाल : कहाँ त्यसरी हुन्छ ? तपाईंले केही न केही त्याग गर्नैपर्छ। साथीहरूले त्यसरी कुरा उठाइसकेपछि बैठकमा जाने, त्याग गर्ने काम तपाईंले गर्नैपर्छ। ओली : सहमति मंसिर ४ मा दुई अध्यक्षको कार्य विभाजनमा गरिएको सहमतिबाट खोजौं। त्यहींबाट निस्कन्छ निकास। त्यसैलाई स्थायी समितिमा थप व्याख्या गरेर अनुमोदन गराएर जाऔं। दाहाल : मंसिर ४ भन्दा अगाडिको पार्टी एकता गर्दाको २ जेठको सहमतितिर जाऔं न त। त्यसलाई आधार बनाएर खोजौं। कुरा त्यहींबाट बिग्रेको छ। त्यहीबाटै सपारेर जाऔं। ओली : त्यसमा हुन्न। ४ मंसिरमा दुई अध्यक्षका बीचमा अधिकार बाँडफाँट भएकै छ। त्यहाँ कहाँ के नमिलेको हो, त्यसमा मिलाउन सकिन्छ। दाहाल : ४ मंसिरको सहमति धेरै पछि हटिसक्यो, त्यसमा मात्र हुन्न। नयाँ सहमतिको खोजी गर्नुपर्छ। (वातावरण फेरि बिग्रने सम्भावना देखेपछि दोस्रो पुस्ताका नेताहरू अगाडि सरे।) दोस्रो पुस्ताका नेताहरू : यो हुन्छ, हुन्न भन्दा पनि सहमति के के मा कसरी गर्ने, खाका बनाएर छलफल थालौं। दाहाल : ठीक छ, खाकै बनाएर छलफल गरौं। ओली : हेरौं न त, कस्तो खाका ? दोस्रो पुस्ताका नेता : भोलि बिहान ठण्डा दिमागमा छलफलमा बसौं। एउटा गृहकार्यसहितको खाकामा छलफल गर्ने गरी। दाहाल : लौ ठीक छ, तपाईंहरू पनि अनौपचारिक रूपमा छलफल गर्नुहोस्, एकआपसमा छलफल गरौं। ठोस केही खाका बनाई सहमति खोजौं। (ओली खास बोलेनन्।) दाहाल : स्थायी समितिको बैठक छ, भोलि नै। त्यस अगाडि बिहानै बसौं। (सोमबार बिहान छलफल गर्ने गरी दिउँसो १ः५० बजे नेताहरू उठे।) बन्यो अनौपचारिक कार्यदल दुई अध्यक्षले पार्टी विवादको समाधानको खोजी गरी खाका बनाउन अनौपचारिक कार्यदल बनाएका छन्। दुवै अध्यक्षले आफूहरूसँगै छलफलमा रहेका नेताहरूलाई तपाईंहरूले पनि होमवर्क गर्नुस् भनेपछि बैठकमा सहभागी पौडेल, पोखरेल, पुन र शर्माको छलफललाई कार्यदलको अर्थमा नेताहरूले बाहिर बुझेका छन्। तर यो कुनै कार्यदल भने होइन। एक सचिवालय सदस्यले भने, अध्यक्षद्वयसँगै रहेका नेताहरूले कार्यदल जस्तो बनाएर गृहकार्य गरेको बताउनु भएको त छैन। तर अध्यक्षद्वयले सामान्य गृहकार्य गर्न अह्राउनु भएको जस्तो चाहिँ देखिन्छ। छलफलमा सहभागी स्थायी समिति सदस्यद्वय शर्मा र पोखरेलले भने कुनै कार्यदल नबनेको बताए। कसले के भन्छ भन्ने होइन, कार्यदल बनेको छैन, शर्माले अन्नपूर्णसँग भने। प्रदेश ५ का मुख्यमन्त्री शंकर पोखरेलले पनि अन्नपूर्णसँग भने, कार्यदल बनेको छैन। हामी अध्यक्षद्वयको छलफलमा सहभागी मात्र हौं, उहाँहरूले छलफल गर्नु भएको छ। छलफल सकारात्मक छ। राष्ट्रपतिसँग दाहाल, नेपाल र खनालको भेट नेकपा अध्यक्ष पुष्पकमल दाहाल, वरिष्ठ नेता झलनाथ खनाल र माधव नेपालले राष्ट्रपति विद्यादेवी भण्डारीसँग आइतबार भेटवार्ता गरेका छन्। दाहालले ओलीसँग बालुवाटारमा भेट गर्नुअगाडि नेताहरू राष्ट्रपति भण्डारीलाई भेटन शीतल निवास पुगेका थिए। प्रधानमन्त्री ओलीले आफू इतर नेताहरूलाई लक्षित गर्दै आफनो मात्र होइन राष्ट्रपतिविरुद्ध पनि महाअभियोग लगाउने षड्यन्त्र भइरहेको खबर आएको र त्यसमा नेताहरूले कानुनी परामर्शसमेत थालेको शनिबार आफ्नै मन्त्रिमण्डलका सदस्यलाई बोलाएर बताएका थिए। उक्त आरोपबारे प्रष्ट्याउन दाहाल, नेपाल र खनाल सामूहिक रूपमै शीतल निवास पुगेका हुन्। त्यहाँ नेताहरूले राष्ट्रपति जस्तो सम्मानित संस्थालाई पार्टीभित्रको विवादमा आफूहरूले तान्ने कुनै प्रयास नगरेको र अनावश्यक गलत सूचनाका भरमा कोही पनि दौडन नहुने धारणा राखेका थिए। राष्ट्रपतिविरूद्ध विभिन्न षड्यन्त्र भइरहेको र महाभियोग लगाउने भन्ने जुन हल्ला भयो। प्रधानमन्त्रीले समेत मन्त्रीहरूलाई बोलाएर जसरी यस विषयमा भन्नुभयो, ती सबै अफवाह र निराधार हल्ला मात्र हो। त्यस्तो कुनै हल्लामा सत्यता छैनन्। हामीले राष्ट्रपतिलाई त्यस्तो गलत फेमी नहोस् भन्यौं, नेकपाका वरिष्ठ नेता झलनाथ खनालले भने, त्यसपछि उहाँले धन्यवाद भन्नुभयो। ओली इतर पक्षका नेताहरूले केही कानुनविद्हरूसँग १८ असारमा ललितपुरको एक रेस्टुरेन्टमा गरेको छलफललाई आधार बनाएर राष्ट्रपतिमाथि पनि अभियोग लगाउन खोजेको चर्चा चलेको थियो। नेकपाका स्थायी समिति सदस्यहरू देव गुरुड, पम्फा भुसाल र रघुजी पन्तले पार्टी अध्यक्ष दाहाल र वरिष्ठ नेता नेपालको आग्रहमा केही कानुनविद्हरूसँग भने छलफल गरेका थिए। यस्ता विषय गलत थिए, हल्लाको पछि लागेर गलत सूचना प्रवाह भएको थियो। पार्टीभित्रको आन्तरिक विवाद पार्टीभित्रै नेताहरू बहस छलफल गरेर टुंगो लगाउने प्रयासमा हामी लागेका छौं दाहालसहितका नेताहरूले राष्ट्रपतिसँग भनेका थिए, हल्लाको भरमा प्रधानमन्त्री जस्तो मान्छे हिँड्न हुँदैन। राष्ट्रपतिजस्तो सम्मानित संस्थालाई विवादमा तान्ने प्रयास गर्न कसैले पनि हुँदैन। नेताहरूलाई राष्ट्रपति भण्डारीले पार्टीभित्रको विवाद सकभर सहमति र सहकार्यका आधारमा टुंगो लगाउन आग्रह गरेकी थिइन्। जवाफमा दाहालले प्रधानमन्त्रीसँग छलफल गर्न जान लागेको र प्रधानमन्त्रीले अलिक लचिलो बन्ने अवस्था आए समस्याको समाधान हुने बताएका थिए। नेताहरूले राष्ट्रपतिसँग झन्डै ४५ मिनेट छलफल गरेका थिए। नेकपा प्रवक्ता नारायणकाजी श्रेष्ठले भने नेताहरूले राष्ट्रपतिसँग भेट गरेको विषयमा अन्नपूर्णसँग भने, तपाईंमाथि महाअभियोग लगाउने कुरा वाहियात र झुटो हो भन्न नेताहरू जानु भएको हो। त्यही कुरा भएको हो। केन्द्रीय समिति बैठक बोलाउन हस्ताक्षर पार्टी विवाद केन्द्रीय समिति बैठकबाट टुंगो लगाउने र एकता प्रक्रिया टुट्न नदिन केन्द्रीय समितिको बैठक बोलाउनुपर्ने भन्दै नेकपाका युवा नेताहरूले हस्ताक्षर अभियान सुरु गरेका छन्। केन्द्रीय कार्यालय धुम्बाराहीबाटै केन्द्रीय सदस्यहरू ठाकुर गैरे, हिमाल हर्मा, वलावती शर्मालगायत हस्ताक्षर अभियानमा छन्। शनिबार नेकपाका ५३ जना केन्द्रीय सदस्यले पार्टीभित्रको विवाद र पार्टी एकताको पक्षमा जुम मिटिङ गरेर केन्द्रीय समिति बैठक बोलाउन हस्ताक्षर अभियान चलाउने निर्णय गरेका थिए। त्यही आधारमा गैरेलगायत नेताहरूले हस्ताक्षर सुरु गरेका हुन्। आइतबार दिउँसोसम्ममा झन्डै ७० जना बढी नेताहरूले हस्ताक्षर गरिसकेका छन्। नेकपाका १ सय १० जना नेताले हस्ताक्षर गरी पार्टी बैठक माग गरेमा विधानत बैठक बोलाउनु पर्ने हुन्छ। ४ सय ४५ सदस्यीय केन्द्रीय समितिका २५ प्रतिशत सदस्यले लिखित रूपमा बैठक माग गरे एक महिनाभित्र बोलाउनुपर्ने पार्टीको विधानमा व्यवस्था छ।"
सरिता गिरीको ठाउँमा सांसद बन्दै लीला,"काठमाडौं : सांसद सरिता गिरीलाई समाजवादी पार्टीले कारवाही गरी पदबाट हटाएपछि उनको ठाउँमा लीला सिटौला सांसद बन्ने भएकी छन् । समानुपातिक कोटाबाट सांसद बनेकी सरिताले नेपाल सरकारले नयाँ नक्सा जारी गरेपछि त्यसको विरुद्ध अभिव्यक्ति दिएपछि पार्टीले कारवाही गरेको हो । गिरीलाई कारवाही गरेपछि बन्द सूचीको अनुक्रममा उनीपछि नाम रहेकी लीलालाई पार्टीले सांसद बनाउने भएको हो । समाजवादी पार्टीकी केन्द्रीय सदस्य सिटौला ललितपुर महानगरपालिका १३ की बासिन्दा हुन् । समाजवादीको तर्फबाट आदिवासी जनजातिको कोटामा राजेन्द्र श्रेष्ठ सांसद छानिनुका साथै गिरी खस आर्यको कोटामा परेकी थिइन् । असार ८ गते समाजवादी पार्टीको पदाधिकारी बैठकले सांसद गिरीलालाई स्पष्टीकरण सोध्ने निर्णय गरेको थियो। पार्टीले त्यतिबेला उनलाई सात दिनभित्र स्पष्टिकरण पेश गर्न निर्देशन दिने निर्णय गरेपनि उनले स्पष्टीकरण दिएकी थिइनन्। सांसद गिरीले लिपुलेक, कालापानी र लिम्पियाधुरा समेटेर जारी गरको नयाँ राजनीतकि नक्साको विरोध गर्दै आएकी थिइन्। सरकारले ल्याएको संविधान संशोधन प्रस्ताव विरुद्ध पनि उनले संशोधन राखेकी थिइन्। जेठ ५ गते मन्त्रिपरिषद्ले कालापानी लिम्पियाधुरा समेटिएको नयाँ राजनीतिक र प्रशासनिक नक्सा पास गर्यो। जेठ ९ गते निशान छापमा अंतिक भएको नेपालको पुरानो नक्सा परिवर्तन गर्न संविधान संशोधनको प्रस्ताव संसदमा दर्ता गरायो। आम नेपालीले सरकारको यस कदमलाई स्वीकार गरिरहेका बेला सांसद गिरी भने विपक्षमा उभिएकी थिइन्। गिरीले दर्ता गराएको संशोधन प्रस्तावलाई उनको पार्टी संघीय समाजवदी पार्टीलेसमेत समर्थन गरेन। यतिमात्र होइन, संशोधन फिर्ता नलिए कारबाही गर्नेसम्मको चेतवनी पार्टीले थियो। तर, उनी अन्तिम समयसम्म पनि पछि हटिनन्। सांसद गिरी भारतको विहार प्रदेशस्थित हाजीपुरसोनपुल जिल्लामा जन्मिएकी हुन्। उनी भारतमै हुर्किएकी हुन्। उनले आइएस्सीसम्मको अध्ययन भारतमै गरेकी थिइन्। सरिता गिरीलाई पार्टीबाट निकाल्ने समाजवादीको निर्णय गिरी भारतकाे विहारबाट विवाह गरेर नेपाल आएकी हुन्। २०४६ सालको आन्दोलनताका गिरी नेपाली कांग्रेस पार्टीमा आवद्ध थिइन्। त्यसपछि उनी नेपाल सद्भावना पार्टीको सदस्य भइन्। २०७२ सालमा नेपालको संविधान जारी भएपछि गिरी तत्कालीन संघीय समाजवादी पार्टीको तर्फबाट समानुपालिक सांसद बनेकी हुन्।"
"ओलीप्रचण्डको वान टु वान वार्ता सकियो, निश्कर्ष केही निस्केन","काठमाडौं : सत्तारुढ दल नेपाल कम्युनिस्ट पार्टी (नेकपा) अध्यक्षद्वय केपी शर्मा ओली र पुष्पकमल दाहाल प्रचण्डबीच सोमबार बिहानको वार्ता सकिएको छ। बिहान करिब १० बजेदेखि प्रधानमन्त्री निवास बालुवाटारमा ओली र दाहाल वान टु वान वार्तामा बसेका थिए। करिव डेढ घन्टासम्म चलेको वार्ता सकारात्मक भएको भनिए पनि कुनै समझदारी भएको तथा निश्कर्ष निस्केको छैन। थप छलफल गर्ने भनेर वार्ता सकिएको छ। आइतबार दिउँसो आआफ्ना पक्षका दुईदुई नेताहरुसहित दुई अधयक्षबीच भएको वार्ता निश्कर्षबिना नै टुंगिएको थियो। सोमबार बोलाइएको स्थायी समितिको बैठक स्थगित गरेर दुवै अध्यक्ष वार्तामा बसेका हुन्। दुवै पक्ष आ आफ्ना अडानमा यथावत् रहेको स्रोतले बतायो। पार्टीको एकता बचाउन युवा नेताहरुको सक्रियता र दबाबपछि स्थायी समिति स्थगन गरेर शीर्ष नेताहरु फेरि छलफलमा जुटेका हुन्। दुवै पक्षको अडान र दम्भले पार्टी विभाजनको जोखिम बढेपछि युवा नेताहरु एकता बचाउन सक्रिय भएका छन्। उनीहरुले दुवै पक्षका नेताहरुलाई भेटेर मनाउने र सम्झाउने काम गरिरहेका छन्। घनश्याम भुसाल, योगेश भट्टराई, वर्षमान पुन, शंकर पोखरेल, प्रदीप ज्ञवाली सहितका युवा नेताहरू यतिबेला एकता बचाउनका लागि दुवै पक्षसँग सम्मवादमा जुटेका छन्। प्रधानमन्त्री ओलीले स्थायी समितिले दवाव दिँदैमा आफूले पदबाट राजीनामा नदिने बरु जस्तोसुकै परिस्थिति पनि सामना गर्ने बताएपछि अवस्था झन् जटिल बनेको हो। सचिवालयका बहुमत सदस्य र स्थायी समितिका बहुमत सदस्यहरुले ओलीको राजीनामा मागेपछि आन्तरिक कलहले उग्र रुप लिएको हो। आइतबार पनि बिहानदेखि बेलुकासम्म नेकपाका नेताहरु आन्तरिक छलफल र परामर्शमा जुटेका थिए। आइतबार तीनजना शीर्षहरू अध्यक्ष पुष्पकमल दाहाल प्रचण्ड तथा वरिष्ठ नेताहरू झलनाथ खनाल र माधवकुमार नेपाल राष्ट्रपति भेट्न शीतल निवास पुगेका थिए। राष्ट्रपतिले पनि पार्टीको आन्तरिक झगडा बढी उचालेर अस्थिरता ननिम्त्याउन सुझाव दिदै मिलेर अघि बढ्न सल्लाह दिएकी थिइन्। तीनैजना नेताहरुले पार्टी विवादमा राष्ट्रपतिलाई तान्ने प्रयास गलत भएको उल्लेख गर्दै पार्टीलाई समेत उपेक्षा गर्दै पेलेर अघि बढ्ने प्रधानमन्त्री ओलीको प्रवृत्तिको कारण यस्तो अवस्था आएको बताएका थिए। ओलीदाहाल वार्तालाप : सुरुमा भनाभन, छुट्दा मत्थर"
कांग्रेस बैठक बस्दै : महाधिवेशनको विषयमा छलफल केन्द्रित,काठमाडौं : नेपाली कांग्रेस केन्द्रीय कार्यसमितिको बैठक आज दिउँसो बस्दैछ। दिउँसो २ बजे बस्ने केन्द्रीय कार्य समितिको बैठकमा कोभिड१९ को सङ्क्रमणका कारण प्रभावित पार्टीको १४ औँ महाधिवेशनअन्तर्गतको प्रक्रियाका बारेमा छलफल हुने प्रवक्ता विश्वप्रकाश शर्माले जानकारी दिए। बैठक पार्टी महाधिवेशन केन्द्रित रहेको बताउँदै नेपाली कांग्रेस सत्तारूढ नेकपाको आन्तरिक द्वन्द्वसँग पूर्णतः निरपेक्ष रहेको र कसैलाई पनि हरियो झण्डा नदेखाएको स्पष्ट पारेका छन्। पार्टीको पदाधिकारी र पूर्वपदाधिकारीको बैठकले कांग्रेसको १४ औँ महाधिवेशन निर्धारित समय आगामी फागुन ७ देखि १० गते नै गर्ने र अन्य अधिवेशनका तालिकामा हेरफेर गर्न सकिने बारेमा छलफल गरेको थियो। सो विषयमा केन्द्रीय समिति बैठकले आवश्यक छलफल गरी निर्णय गर्ने तयारी छ। कांग्रेसले गत माघ १३ गतेको केन्द्रीय समिति बैठकबाट पार्टी मातहत निकायका अधिवेशन र १४ औँ महाधिवेशन सम्पन्न गर्न कार्यतालिका सार्वजनिक गरेको थियो। सो तालिकाअनुसार २०७६ फागुन देखि २०७६ चैतसम्म पार्टीको प्रतिनिधि सभा क्षेत्रीय कार्यसमितिले नयाँ क्रियाशील सदस्यता वितरण र जिल्ला कार्यसमितिले क्रियाशील सदस्यता नविकरण गर्ने कार्य सम्पन्न गर्ने अवधि तोकेको थियो। तर कोरोनाका कारण क्रियाशील सदस्यता वितरण र नविकरण कार्य स्थगित गर्नुपरेको थियो। कांग्रेसभित्र सत्तापरिचर्चा
चर्केको नेकपा महललाई फाउण्डेसनको भर,"काठमाडौं : पार्टी एकीकरणको २६ महिनापछि नेकपाको आन्तरिक जीवनमा ठूलो भुइँचालो गएको छ। त्यसको झट्का र पराकम्पले नेकपारुपी महल यतिबेला थरर् काँपिरहेको छ। निकै मिहिनेतका साथ जोडिएको र ठडिएको यो महल कुनै पनि बेला गर्ल्यामगुर्लम ढल्ने खतरा छ। पार्टीका दुई मुख्य पिलर नै यतिखेर झण्डै फाटिएको अवस्था छ र आफ्नो भागको खरानीको हिसाबकिताब गर्दैछन्। तर पिलर चर्किन खोजे पनि, छत फाट्न थालेपनि यसको फाउण्डेसन (डिपीसी) भने भवन जोगाइराख्न काँध थापिरहेको छ। नेकपाका ११ भाइ पार्टी विवाद मत्थर पार्न र पार्टीलाई चिराचिरा हुन नदिन यतिबेला क्रियाशिल देखिएका छन्। यी ११ भाइको सक्रियतालाई यतिबेला वाम वृत्तमा 'नेकपा फाउण्डेसन;को रुपमा चर्चा गर्न थालिएको छ। उन्मादमा गलत निर्णय लिएर दुर्घटना हुन नदिन दुवै पक्षका नेताहरुलाई घरघरमा भेटेर सम्झाउने र मनाउने काम उनीहरुले गरिरहेका छन्। राष्ट्रपतिसँग शीर्ष नेताहरूलाई भेटाएर असमझदारी हटाउनेदेखि दुई अध्यक्षबीचको वान टु वान वार्ता गराउने, स्थायी समिति स्थगन गरेर आन्तरिक छलफल तीव्र पार्नेजस्ता काम यतिबेला ११ भाइ युवा नेताको पहलमा भइरहेको छ। 'फाउण्डेसनलाई अहिले लिनु वा गुमाउनु केही छैन, नेकपा जोगाउने अभियानमा सक्रिय ११ भाइ मध्येका एक नेताले भने, 'फाउण्डेसन हल्लिएन भने बांगा भएका पिलर सोझ्याउन सकिन्छ, चर्किएको भवन रेट्रोफिटिङवा अरु उपाय अवलम्वन गरेर भवन जोगाउन सकिन्छ ।' नेताहरुबीचको विवादले पार्टीको भविष्य नै समाप्त हुने संकेत देखिन थालेपछि ११ भाइ सक्रिय भएका हुन्। यो अभियानमा घनश्याम भुसाल, सुरेन्द्र पाण्डे, योगेश भट्टराई, वर्षमान पुन, शंकर पोखरेल, प्रदीप ज्ञवाली,जनार्दन शर्मा, शक्ति बस्नेत, टोपबहादुर रायमाझी, मणि थापा, विष्णु रिमाल सहभागी छन्। ११ भाइले अगुवाइ गरेको अभियानमा अरु पनि यतिबेला जोडिएका छन्। उनीहरूले पार्टी विवाद व्यवस्थापनमा मध्यस्थकर्ताको भूमिका निर्वाह गर्न थालेका छन्। पार्टीको जीवन नै संकटमा देखेपछि ११ भाइले आ आफ्नो कित्ता छोडेर पार्टी एकताको प्रयासमा जुटेका हुन्। पार्टीभित्रको विवाद तीव्र हुंदै गएपछि प्रधानमन्त्री केपी ओलीले शनिबार मन्त्रिपरिषदका सदस्यहरुलाई बोलाए, बालुवाटारमा। अर्का अध्यक्ष पुष्पकमल दाहाल, वरिष्ठ नेताहरु माधव नेपाल, झलनाथ खनाल समुहले राष्ट्रपतिमाथि महाअभियोग लगाउने षडयन्त्र गरिरहेको सूचना आफूले पाएको बताए ओलीले मन्त्रीहरु समक्ष । प्रधानमन्त्रीको यो भनाइसंगै नेकपाभित्रको विवादले अर्कै मोड लियो। पार्टी विवादमा राष्टपति पनि मुछिने खतरा देखेपछि ११ भाई मध्येका योगेश भट्टराईले जुक्ति निकाले। उनले तत्कालै नेताहरुलाई फोन गरेर राष्टपतिसँग भेटन आग्रह गरे। 'तपाईहरुले राष्टपतिमाथि महाभियोग लगाउने कुरा गर्नुभएको हो भने त्यो महाभूल हो। यदि होइन भने राष्टपतिसँग भेटेर स्पष्ट गर्नुहो, भट्टराईले नेताहरुलाई भनेका थिए। योगेशकै पहलमा अध्यक्ष दाहाल, वरिष्ठ नेता नेपाल, खनालले आइतबार राष्ट्रपतिसँग संयुक्त भेटघाट गरे र विषयलाई थप जटिल हुनबाट जोगाए। अध्यक्ष दाहालले हतार नगरौ भन्दाभन्दै प्रधानमन्त्री केपी ओलीले संसदको अधिवेशन आकस्मिक रुपमा अन्त्य गर्न राष्टपति समक्ष सिफारिस गरेपछि उत्पन्न संवैधानिक तथा कानुनी अन्योलका बारेमा प्रचण्ड र नेपालले गरेको परामर्शलाई गलत रुपमा प्रचार गरिएको केन्द्रिय सदस्य विष्णु रिजालले बताएका छन्। '५ जना सचिवालय सदस्य र प्रमुख सचेतक देव गुरुङका साथै स्थायी समितिका केही सदस्यहरु र केही कानून व्यवसायीसंग गरेका छलफललाई महामहिम राष्टपति समक्ष फुलबुट्टा भरेर भयावह बनाएर र मरमसला हालेर पुर्याइएको रहेछ, रिजालले सामाजिक सञ्जालमा लेखेका छन्। अध्यक्ष दाहाल सहितका तीन जना नेताहरुको कुरा सुनेपछि राष्ट्रपति विद्यादेवी भण्डारीले 'बेकारमा नभएको हल्ला फैलाएर मिसअन्डरस्ट्यान्डिङ बढाएको' प्रतिक्रिया दिएकी थिइन्। प्रधानमन्त्री ओलीतिर मात्र होइन, अर्को समूहमा पनि अनेक हल्ला र गलत सूचना पुर्याएर परिस्थिती जटिल बनाउने र अविश्वास बढाउने कोसिस भइरहेका छन्।'अस्ति अगेंनामा ३१ जना स्थायी नेताहरूको (दाहाल नेपाल समुह)को भेलामा पनि केही साथीहरुले अर्को पक्षले यस्तो गर्दैछ, उस्तो गर्दैछ भनेर भयंकर षडयन्त्र भइरहेको कुरा राख्नुभयो, उक्त भेलामा सहभागी एक नेताले भने, 'केहीबेर अघि म नै उपस्थित सामान्य छलफललाई साथीहरुले त भयंकर षडयन्त्र भइरहेको भन्दै भेलामा कुरा राख्दा म नै छक्क परे।' दुवैतिर गलत सूचना पुर्याउने, नेताहरुलाई उत्तेजित पार्ने, भडकाउने र पार्टी विभाजनलाई मद्दत गर्न खोज्नेहरू सक्रिय छन, ११ भाई मध्येका एक नेताले भने, 'गलत सूचनाले नेताहरुबीच फाटो ल्याउन मलजल गरिरहेको छ । यस्तै गलत सूचनाबाट जोगिन सक्यौ भने मात्र पनि नेताहरुबीच समझदारी बनाउन कठिन छैन ।' नेकपाभित्र शक्ति, पद र प्रतिष्ठासँग यतिबेला जोडिएको अर्को पाटो हो, विधिको कुरा । अध्यक्ष एवं प्रधानमन्त्री केपी ओलीमाथि पार्टीले गरेका निर्णय मान्ने कि नमान्ने? विधि र प्रक्रिया अनुसार पार्टी र सरकार संचालन हुने कि नहुने? अर्को समुह(प्रचण्डनेपाल ) ले प्रश्न उठाएको छ। तर ओली पक्षले पनि विधि अनुसार अर्को समुहका नेताहरु चल्ने कि नचल्ने भन्ने प्रश्न गरिरहेको छ।महाधिवेशनसम्म सहमतिबाट जाने र दुई अध्यक्षबीच सहमतिमै अघि बढने भन्ने विधि पार्टीमा बसिसकेकोले त्यही विधि अनुसार तर्क संस्थापन पक्षको छ। नेकपा यस्तो पार्टी हो, जहाँ एक जना वहालवाला र तीनजना पूर्व प्रधानमन्त्री पार्टीको सक्रिय राजनीतिमा छन्। नेताहरुबीचका व्यक्तिगत टकराव, सत्ता र शक्तिको असन्तुलन र गुटगत कार्यशैलीले एकतादेखि नै पार्टीमा समस्याहरु उत्पन्न भएका थिए। 'सिंहदरवारमा अधिकांशले फोटा झुण्ड्यासके, कुर्सीको स्वाद पनि धेरैले लिइसके, एक युवा नेताले भने, 'उहाँहरु त जुटदा फाइदा हुन्छ कि फुटदा फाईदा हुन्छ भनेर मूल्यांकन गरेर निष्कर्षमा पुग्नु होला । तर कम्युनिष्ट पार्टी, देश र आफ्नो भविष्य सम्झदै दोस्रो पुस्ताका नेताहरु गुटगत स्वार्थ भन्दा माथि एकताका पक्षमा उभिनैपर्छ। विश्वमा कम्युनिस्टहरू पतन हुँदै गएको बेला मदन भण्डारीले जनताको बहुदलीय जनवादमार्फत नयाँ जीवन दिएको कम्युनिस्ट पार्टीलाई झण्डै दुई तिहाई मत छ । यतिबेला कम्युनिस्ट पार्टी चिराचिरामा जाने हो भने पार्टीका लागि मात्र होइन, मुलुकले नै नोक्सानी भोग्नुपर्ने चिन्ता छ।सत्ता समिकरण खेलसँगै अस्थिरताको शृखंला फेरि सुरु हुनेछ। विगतमा कांग्रेस फुटेपछि एमालेसँगै अरु दल फुटदा उत्पन्न राजनीतिक संकट,अस्थिरता र कुर्सी मोहले केही समय सिंगो संसदीय प्रजातन्त्र नै गुमाउनु परेको थियो। देशको स्थिरता, जनताको आशा र भरोसा टुट्न नदिन तथा कम्युनिस्ट पार्टीको प्रभाव कायम राख्न यतिबेला नेताहरूले ठण्डा दिमागले सोच्न र निर्णय गर्न जरुरी छ ।"
चिनियाँ राजदूतको 'राजनीतिक सक्रियता' मा नेताहरूको ट्वीट,"काठमाडौं नेकपाभित्र चर्किएको आन्तरिक कलहबीच नेपालस्थित चिनियाँ राजदूत होउले बढाएको सक्रियताप्रति राजनीतिक दलका नेताहरूले आपत्ति जनाएका छन्।सत्तारुढ तथा विपक्षी दलका नेताहरुले ट्वीट गर्दै नेपालको आन्तरिक मामिलामा विदेशी हस्तक्षेप मान्य नहुने बताएका छन्। नेपाल कम्युनिस्ट पार्टी (नेकपा) का प्रवक्ता नारायणकाजी श्रेष्ठले नेपालको आन्तरिक मामिलामा हुने बाह्य शक्तिद्वारा षड्यन्त्र भइरहेको भन्दै त्यसमा आपत्ति जनाएका छन्। सोमबार दिउँसो एक ट्वीट गर्दै उनले आन्तरिक विषयमा विदेशी हस्तक्षेप स्वीकार्य नहुने बताएका हुन्। नेपालको गतिशील आन्तरिक राजनीतिक र घटनाक्रममा वैदेशिक शक्तिद्वारा गरिएको हरेक षड्यन्त्रको हामी खण्डन गर्दछौं, उनले ट्वीटमा भनेका छन्। नेपाल आफैमा सार्वभौम एक राष्ट्र भएकाले निर्णय लिने अधिकार भएको भन्दै उनले आन्तरिक मामिलामा हस्तक्षेप गर्ने प्रवृत्ति मान्य नहुने बताएका हुन्। पछिल्लो समय चिनियाँ राजदूत होउको सक्रियता बढेको छ। सत्तारुढ नेपाल कम्युनिस्ट पार्टीका लागि वरिष्ठ नेता माधव कुमार नेपाल र चिनियाँ राजदूत होउ यान्छीबीच आइतबार भेटवार्ता भएको थियो। नेकपाका विदेश विभाग प्रमुख माधव कुमार नेपाललाई भेट्न राजदूत होउ नेपालको निवास कोटेश्वर पुगेको थिइन्। नेकपामा विवाद चुलिएका बेला चिनियाँ राजदूतको यो भेटलाई अर्थपूर्ण मानिएको छ।               , ,       ,   ,              ()  ,  तर नेकपा विदेश विभागका उपप्रमुख विष्णु रिजालले यो भेट सामान्य भएको अन्नपूर्ण अनलाइनसँग बताए। उनले भने, 'भेटमा समसामयिक विषयमा कुरा हुनु स्वभाविक हो। तर यसलाई राजनीतिसँग जोडेर बढाइचढाइ गर्नु आवश्यक छैन।' रिजालले विदेशी मामिलामा उत्तर दक्षिण वा अरु जतातिरबाट हस्तक्षेप भए पनि त्यो मान्य नहुने बताए। यसअघि पनि नेकपाभित्र आन्तरिक विवाद बढ्दा चिनियाँ राजदूत होउको राजनीतिक भेटवार्ता बाक्लिएको थियो। राष्ट्रिय प्रजातन्त्र पार्टीका अध्यक्ष कमल थापाले पनि विदेशी हस्तक्षेपको विरोध गर्दै ट्वीट गरेका छन्। उनले भनेका छन्, ' एकातिर प्रम ओली भन्नुहुन्छसरकार गिराउन भारतीय राजदुत सक्रिय भए।अर्कोतर्फ चिनिया राजदुत सरकार बचाउन नेताहरुको घर पुग्छिन।के यस्तै रिमोट कन्ट्रोलबाट चल्ने लोकतान्त्रिक गणतन्त्रले नेपालको हित गर्छ?राष्ट्रियता जोगाउन सक्छ?स्वाभिमान र निर्णायकत्व गुमाएको व्यवस्थाले देश बचाउन र बनाउन सक्दैन'। प्रम ओली भन्नुहुन्छसरकार गिराउन भारतीय राजदुत सक्रिय भए।अर्कोतर्फ चिनिया राजदुत सरकार बचाउन नेताहरुको घर पुग्छिन।के यस्तै रिमोट कन्ट्रोलबाट चल्ने लोकतान्त्रिक गणतन्त्रले नेपालको हित गर्छ?राष्ट्रियता जोगाउन सक्छ?स्वाभिमान र निर्णायकत्व गुमाएको व्यवस्थाले देश बचाउन र बनाउन सक्दैन   ()  ,  नेपाली कांग्रेसका युवा नेता धनराज गुरुङले आन्तरिक मामिलामा विदेशी राजदूतहरुको सक्रियता गलत भएको बताएका छन्। उनले ट्वीटमा भनेका छन्,' सरकार ढलाउन भारतीय राजदूत सक्रिय भयो भन्ने प्रमओलीको सरकार बचाउन चिनियाँ राजदूत नेताहरुको घरदैलोमा पुगेको खवर आएको छ।' गुरुङको प्रश्न छ, 'जब नेपालको सरकार ढलाउने र बचाउने काम नै विदेशी राजदूतहरुबाट हुने हो भने हाम्रो राष्ट्रीयता कहाँ पुग्दै छ? कुर्ची ढलाउन र बचाउन राष्ट्रीयता नै तिलान्जली?' सरकार ढलाउन भारतीय राजदूत सक्रिय भयो भन्ने प्रमअोलीको सरकार बचाउन चिनियाँ राजदूत नेताहरुको घरदैलोमा पुगेको खवर आएको छ। जब नेपालको सरकार ढलाउने र बचाउने काम नै बिदेशी राजदूतहरुबाट हुने हो भने हाम्रो राष्ट्रीयता कहाँ पुग्दै छ? कुर्ची ढलाउन र बचाउन राष्ट्रीयता नै तिलान्जली?    ()  ,"
कांग्रेसभित्र सत्तापरिचर्चा,"काठमाडौं : प्रधानमन्त्री केपी शर्मा ओली र कांग्रेस सभापति शेरबहादुर देउवाबीच यही असार १७ गते साँझ बालुवाटारमा भेट भयो। नेकपा संसदीय दलका उपनेता सुवास नेम्बाङले आइतबार बिहान सभापति देउवासँग बूढानीलकण्ठमा भेट गरे। नेकपाभित्रको विवाद चर्किंदै गएका बेला भएका यी भेटवार्तालाई सम्भावित सत्ता साझेदारीसँग जोडेर हेर्न थालिएको छ। कांग्रेस केन्द्रीय कार्यसमितिको आइतबारको बैठकमा वरिष्ठ नेता रामचन्द्र पौडेलले नेकपा नेताहरूसँगको भेटबारे देउवासँग जवाफै मागे। तर, अनावश्यक कुरा गरेको भन्दै देउवा झोंक्किए। वरिष्ठ नेताले यस्ता अनावश्यक कुरा गर्ने ? , देउवाले संक्षिप्तमा भने, सत्ता साझेदारीबारे कुनै कुरा भएको छैन। नेता पौडेलले कांग्रेस सत्ताको जोडघटाउमा लाग्नु उपयुक्त नहुने भन्दै संशय व्यक्त गरे। देउवाले संवैधानिक परिषद् बैठक र विभिन्न आयोगमा रिक्त पदमा नियुक्तिबारे छलफल भएको जानकारी दिए। नेम्बाङसँगको भेटबारे सबै कुरा नेता डा मीनेन्द्र रिजाललाई थाहा भएको भन्दै उनी पन्छिए। सुवास नेम्बाङजीले संवैधानिक आयोगका नियुक्तिका विषयमा छलफल गर्न सभापतिज्यूसँग भेट गर्नुभएको हो, नेता डा रिजालले भने, अस्ति प्रधानमन्त्री र सभापतिज्यूबीच भएको छलफलअनुसार संवैधानिक परिषद्को बैठक बोलाउने र रिक्त आयोगमा मनोनित गर्नेबारे छलफल भयो। त्योभन्दा अरू थप केही छलफल नै भएन। प्रवक्ता विश्वकर्मा शर्माले संवैधानिक परिषद् बैठकबारे छलफल गर्न प्रधानमन्त्रीले बोलाएपछि देउवा बालुवाटार गएको उल्लेख गरे। प्रधानमन्त्री ओली र सभापति देउवाबीच यही विषयमा आधा घण्टा छलफल भयो, प्रवक्ता शर्माले अन्नपूर्णसँग भने, अन्तिममा प्रधानमन्त्रीले पार्टीभित्र आफूलाई असहयोग भएको, सरकार के हुने भन्ने अन्योल भइरहेको, यस्तो बेला तपाईंको सहयोग आवश्यक हुन्छ भनेर प्रस्ताव गर्नुभयो। देउवाले भने पार्टीमा मिलेर अघि बढ्न शुभकामना दिएको उनले उल्लेख गरे। कांग्रेस स्रोतले भने प्रधानमन्त्रीले सम्भावित सत्ता साझेदारीबारे प्रस्ताव गरेपछि देउवाले आफूनिकट नेतारूसँग छलफल चलाएको जनाएको छ। पार्टी विभाजन भए सम्भावित सत्ता साझेदारीका लागि नेकपाका दुवै पक्षले देउवा र उनीनिकट नेतासँगको भेटलाई तीव्रता दिएका छन्। सभापतिभन्दा पनि दोस्रो तहका नेता नेकपाका दुवै पक्षसँग सम्पर्कमा रहेको एक नेताले बताए। हामी नेकपा फुटोस् र सरकारमा जाऔंला भनेर कुरेर बसेका छैनौं, ती नेताले भने, उहाँहरू फुट्नुभयो र कांग्रेस सहभागी नभई सरकार नबन्ने अवस्था आयो भने त्यसबारे छलफल गर्न सकिन्छ। प्रधानमन्त्री ओलीको कार्यशैलीप्रति असन्तुष्टि जनाउँदै अर्का अध्यक्ष पुष्पकमल दाहालसहितका नेताले राजीनामा मागेका छन्। विवाद मिलाउन जारी सहमतिका प्रयासले सार्थकता नपाइरहेका बेला नेकपा नेता नै कांग्रेस नेतासँग सम्भावित सत्ता गठनबन्धनका लागि सक्रिय भएका हुन्। कांग्रेसले भने नेकपा विभाजन नभएसम्म सत्ता साझेदारीबारे छलफलको औचित्य नभएको भन्दै मौन रहने नीति लिएको छ। ओली र दाहाल दुवै पक्षका नेता हामीसँग कुरा गर्न आएका छन्। तर, पार्टी विभाजन नै नभई हामीले कसलाई समर्थन गर्ने भन्ने कुरै हुँदैन, देउवानिकट अर्का एक नेताले भने, सभापतिसँग कुरा गर्नुपर्यो भनेर मसँग पनि नेताहरू कुरा गर्न आएका थिए। तर, पार्टी नै नफुटी कसरी सत्ता गठबन्धनको कुरा हुन्छ ? उनका अनुसार नेकपा नेताले पार्टी मिल्ने ठाउँ नरहेको दाबी गर्न थालेका छन्। डा रिजालले पार्टी बैठकमा सत्ता सहकार्यका लागि नेम्बाङले प्रस्ताव ल्याएको भन्ने चर्चाको खण्डन गरेका थिए। उहाँहरूको पार्टी आन्तरिक द्वन्द्वमा छ। प्रधानमन्त्री हटाउने हो भने संसदीय दलका नेताबाट हटाउनुपर्यो। पार्टी अलग भयो भने दुई पार्टीमध्ये कुन पार्टीको प्रधानमन्त्री बनाउने हो, त्यसपछिको कुरा हो, उनले अन्नपूर्णसँग भने, सुवासजीले न कुनै सत्ता सहकार्यको प्रस्ताव गर्नुभयो न हामी कम्युनिस्ट पार्टी फुट्ला भनेर कुरेर बसेका छौं।"
कांग्रेस महाधिवेशन कार्यतालिका कार्यान्वयन हुनेमा नेताहरु नै छैनन् ढुक्क,"काठमाडौं : नेपाली कांग्रेसले कोरोना कहरकैबीच पार्टीको महाधिवेशनका गतिविधि अगाडि बढाउने गरी कार्यतालिका परिमार्जन गरेको छ । मुलुकमा कोरोना भाइरस संक्रमण बढ्दै गइरहेका बेला प्रमुख प्रतिपक्षी कांग्रेसले भने फागुन पहिलो साता तोकिएको केन्द्रीय महाधिवेशन प्रभावित नहुने गरी आन्तरिक कार्यतालिमा परिमार्जन गरेको हो । कांग्रेसको सोमबार सम्पन्न केन्द्रीय कार्यसमिति बैठकले फागुन ७ देखि १० गतेसम्म काठमाडौंमा पार्टीको १४ औं महाधिवेशन गर्ने यसअघिकै निर्णय अनुसार आन्तरिक कार्यतालिका परिमार्जन गरेको हो । कांग्रेस केन्द्रीय सदस्य डा डिला संग्रौलाका अनुसार नयाँ कार्यतालिका अनुसार पार्टीको सांगठानिक संरचना समायोजनको काम साउन १५ गतेसम्म सम्पन्न गर्ने उल्लेख छ । मुलुक संघीयतामा गएको वर्षाैँ बितिसक्दासमेत कांग्रेसको सांगठानिक संरचना पुरानै अवस्थामा छ । अघिल्लो वर्ष मंसिरदेखि नै संघीयता अनुसार पार्टीको संगठन समायोजनको काम सुरु गरिए पनि अझै २६ वटा जिल्लामा विवाद छ । जसका कारण नयाँ क्रियाशील सदस्यता वितरण र नविकरणको काम सुरु हुन सकेको छैन । यसअघि चैतदेखि साउन २५ गतेसम्म क्रियाशील सदस्यता वितरण र नविकरणको काम टुंग्याएर अन्तिम मतदाता नामावली सार्वजनिक गर्ने कार्यतालिकामा रहेकोमा अब मंसिर २५ गतेसम्म समय तोकिएको छ । साउन अन्तिमसम्म सदस्यता वितरण र नविकरणको काम सक्ने र भदौ मसान्तसम्म केन्द्रमा नामावली पठाउने कार्यसूची रहेको छ । क्रियाशील सदस्यता छानविन समितिलाई मंसिर २५ गतेसम्म सबै विवाद टुंग्याएर अन्तिम नामावली तयार गर्न भनिएपनि कांग्रेसले अहिलेसम्म छानविन समिति भने गठन गरेको छैन । परिमार्जित कार्यतालिका अनुसार पार्टीको स्थानीय, क्षेत्रीय, जिल्ला र प्रदेश अधिवेशन भने पुसमा तोकिएको छ । पुष ६ गते वडा अधिवेशन, पुस ८ गते स्थानीय तहको अधिवेशन, पुस ११ मा प्रदेश सभा अधिवेशनको मिति तोकिएको छ । त्यस्तै प्रतिनिधिसभाको क्षेत्रीय अधिवेशन र एक मात्र प्रतिनिधिसभा निर्वाचन क्षेत्रको एक निर्वाचन क्षेत्र भएका जिल्लाको अधिवेशन पुस १३ गते हुनेछ । त्यस्तै एक भन्दा बढी प्रतिनिधिसभा निर्वाचन क्षेत्र भएका जिल्लामा पुष १६ गते र प्रदेशहरुमा माघ ६ गते अधिवेशन गर्ने निर्णय कांग्रेस केन्द्रीय समितिले गरेको छ । तेस्रो पटक परिमार्जित कांग्रेस महाधिवेशनको कार्यतालिका कार्यान्वयनमा नेताहरुले नै आशंका व्यक्त गरेका छन् । कोरोना महामारीकाबीच महाधिवेशनका गतिविधि अगाडि बढाउन सहज छैन, कांग्रेस केन्द्रीय सदस्य कल्याण गुरुङले भने, पहिलो प्राथमिकता भनेको व्यक्तिको जीवन रक्षा नै हो, कोरोनाले सबै जिल्ला प्रभावित छन् । संक्रमित बढ्दै गइरहेका बेला पार्टीले महाविधेशनलाई अगाडि बढाउने भनेको छ । यो चूनौतिपूर्ण छ । तर उनले कोरोनाको बहानामा महाधिवेशनलाई अनिश्चित बनाउन नमिल्ने स्पष्ट पारे । कांग्रेस केन्द्रीय सदस्य नविन्द्र राज जोशीले केन्द्रीय अधिवेशन प्रभावित नहुने गरी कार्यतालिका बनाउनुपर्नेमा जोड थिए । उनले अधिवेशनको विकल्प नरहे पनि कोरोना संक्रमणलाई नजरअन्दाज गर्न नमिल्ने बताए । अहिले नयाँ सदस्यता बनाउन सकिँदैन भने आवश्यकताका आधारमा पुरानै सदस्यतामा पनि अधिवेशन गर्न सकिन्छ कि भन्ने मेरो प्रस्ताव हो, उनले भने, लोकतन्त्रको एक्लो धरोहर कांग्रेस हो, लोकतान्त्रिक पद्धति, आचरण र व्यवहारका लागि महाधिवेशन आवश्यक छ, त्यसले मात्र पार्टीलाई चूस्त बनाउँछ । कांग्रेस केन्द्रीय सदस्य बीरबहादुर बलायरले महाधिवेशनबारे नेताहरु इमान्दार नभएसम्म सम्भव नहुने स्पष्ट पारे । नेताहरुबीच सहमतिमै कार्यतालिका ल्याइएपनि यसको कार्यान्वयनमा सबै इमान्दार हुनुपर्छ, उनले भने, बाहिर महाधिवेशनको कुरा गर्ने तर यसमा सहयोग नगर्ने हो भने कार्यतालिका ल्याएर मात्र केही हुन्न । कांग्रेसका कतिपय नेताहरुले मौसमका कारण पनि महाधिवेशन कार्यतालिका प्रभावित हुने आशंका व्यक्त गरे । साउन र भदौमा बर्षाका कारण पहिरो र डुवानको समस्या हुने अनि पुसमा हिमाली क्षेत्रमा अत्यधिक चिसोका साथै तराईमा शितलहर चल्ने भन्दै परिमार्जित कार्यतालिकामाथि प्रश्न उठाएका छन् । कांग्रेसले पुस ११ गते संस्थापनइतर समूहको असन्तुष्टिका बीच महाधिवेशन कार्यतालिका सार्वजनिक गरिएको थियो । त्यसपछि नेताहरुबीच सहमतिका आधारमा माघ १३ गते केन्द्रीय समितिले आन्तरिका कार्यतालिका परिमार्जन गर्दै फागुन ७ देखि १० गतेसम्म काठमाडौंमा महाधिवेशन गर्ने गरी पुरानै कार्यतालिका पारित गरेको थियो । सरकारप्रति असन्तुष्टि कांग्रेसले हठात् संसद अधिवेशन अन्त्य गरेकोमा सरकारको विरोध गरेको छ । संसदमा विजिनेस हुँदाुहुँदै चालू अधिवेशन अन्त्य गरेकोमा असन्तुष्टि जनाएको हो । त्यस्तै सत्तारुढ दल नेकपाको आन्तरिक विवादमा पार्टी निरपेक्ष रहने निर्णय कांग्रेसले गरेको छ । उनीहरुको झगडामा कांग्रेसका दिलचस्पी छैन, कांग्रेसको निर्णयमा भनिएको छ, यो उनीहरुको आन्तरिक द्वन्द्व हो । कोरोना नियन्त्रणमा सरकार पूर्णरुपमा असफल भएको कांग्रेसको निष्कर्श छ । पीसीआर परीक्षणलाई तीब्रता दिनुपर्ने यसअघिको पार्टीको निर्णय दोहोर्याउँदै कांग्रेसले सरकार जनताको जीवनरक्षाप्रति संवेदनशील नरहेको निष्कर्श निकालेको केन्द्रीय सदस्य संग्रौलाले बताइन् । उनका अनुसार किसानले मल नपाएको र सलहका कारण कृषकले ठूलो क्षति व्यहोर्नुपरेकोप्रति कांग्रेसले सरकारको ध्यानाकर्षण गराउँदै राहतका लागि आग्रह गरेको छ ।"
"ओलीदाहाल वार्तालाप : सुरुमा भनाभन, छुट्दा मत्थर","काठमाडौं : सत्तासीन नेकपामा शक्तिसंघर्ष साम्य भएको छैन। सहमतिको बिन्दु खोज्न आइतबार दुई अध्यक्ष केपी शर्मा ओली र पुष्पकमल दाहालले दुईदुई विश्वासपात्रसहित बैठक गरे। साथमा थिए, ओलीतर्फ विष्णु पौडेल र शंकर पोखरेल, दाहालतर्फ जनार्दन शर्मा र वर्षमान पुन। अत्यन्त तिक्ततापूर्ण सुरुआत भएको बैठक अन्त्यतिर केही मत्थर भयो। फेरि सोमबार समाधानको खाकासहित वार्ता हुने भएको छ। प्रस्तुत छ, उक्त बैठकमा दुई अध्यक्षको वार्तालाप सुनेका नेताहरूसँग गरिएको कुराकानीका आधारमा उतारिएको संवाद : स्थान : प्रधानमन्त्री निवास, बालुवाटार समय : आइतबार मध्याह्न १२ः२० पात्र : केपी शर्मा ओली, पुष्पकमल दाहाल, विष्णु पौडेल, शंकर पोखरेल, वर्षमान पुन र जनार्दन शर्मा। ओली : (कुरा सुरु गर्दै) तपाईंहरू ६ जना बसेकै हुनुहुन्छ, हिजो पनि बस्नुभयो क्यारे। त्यहीं बन्यो होला नि सहमतिको खाका ? के के बनाउनु भएको छ ? बसेर के के गर्नु भएको छ ? लौ सुनाउनुहोस्। दाहाल : तपाईंले सबै कुरा बर्बाद गर्ने भएपछि बस्नै पर्यो नि। अध्यादेश ल्याउने, पार्टी फोड्ने तयारी गरेपछि पार्टीलाई कसरी बचाउने, जोगाउने भनेर सल्लाह गर्नु परेन हामीले ? त्यही सल्लाह गरेका हौं बसेर। ओली : मलाई त हटाउने कुरा गर्नु भएकै छ, राष्ट्रपतिमाथि पनि महाअभियोग लगाउँदै हुनुहुन्छ क्यारे  कहिले हो लगाउने ? दाहाल : कस्ले भन्यो यस्तो हावादारी वाहियात कुरा ? राष्ट्रपतिको गरिमामय पदलाई समेत विवादमा तान्ने गरी यसरी प्रचारबाजी गर्ने ? कहाँ त्यस्तो गरिएको छ ? ओली : मलाई थाहा छ। सूचना मकहाँ आइपुगेको छ। तपार्इंहरू बसेर के के गर्दै हुनुहुन्छ भन्ने कुराको। दाहाल : सूचना भए भन्नुहोस् के के छ ? कहाँकहा के के गरिएको छ ? गलत सूचनामा नलाग्नुहोस्। ००० प्रधानमन्त्री ओली र दाहाल दुवैको घोचपेचमा बालुवाटार बैठक सुरु भयो। दुईतिर मुख फर्काउन थालेका दुई अध्यक्षको झोक्काझोक्कीमा चुपचाप बसेर सुनिरहेका थिए पौडेल, पोखरेल, पुन र शर्मा। वातावरण सुरुमै बिथोलिन खोजेपछि चुपचाप बसेका दोस्रो पुस्ताका यी ४ नेताहरू अगाडि सर्न थाले। सहभागी ४ नेताहरू : (दुवै अध्यक्षलाई शान्त हुन आग्रह गर्दै) अहिले दुनियाँले यो हाम्रो छलफललाई हेरिरहेको छ, पार्टी र सरकारलाई जोगाउने र एकताबद्ध भएर कसरी निस्कने भन्ने हाम्रो अहिलेको छलफलको विषय हो। आपसी असमझदारी बढाउने होइन, घटाउनेतिर सोच्नुपर्छ। तर पनि स्थिति साम्य हुन सकेन। दाहाल : तपाईंले हिजो मन्त्रीहरूलाई नै बोलाएर कित्ता छुट्ट्याउनुहोस् सम्म भन्न भ्याउनुभयो। तपाईंका गतिविधि एकपछि अर्काे गरी पार्टी एकता संकटमा पार्ने खालकै देखिएका छन्। यस्ता गतिविधि रोक्नुहोस्, म एकताकै कुरा गर्न आएको छु। ओली : कसले एकता नगर्ने भनेको छ र ? तर तपाईंहरूका गतिविधि एकता जोगाउने छन् कि भत्काउने ? हेर्नु पर्दैन ? सोच्नु पर्दैन ? दाहाल : तपाईं युवा विद्यार्थीलाई बालुवाटार बोलाउनुहुन्छ। पार्टी नेताहरू विरुद्ध सडकमा प्रदर्शन गर्न उतार्नुहुन्छ। गालीगलौजमा लगाउनुहुन्छ। यसले वातावरण बिथोल्ने मात्र काम गरेको छ। ओली : कहाँ उचालें मैले ? उल्टै तपाईंहरू ग्याङ बस्नुहुन्छ, मविरुद्ध तानाबाना बुन्नुहुन्छ। घेराबन्दी गर्नुहुन्छ। मलाई सबै जानकारी छ। (फेरि दोस्रो पुस्ताका नेताहरू अगाडि सर्छन् ) दोस्रो पुस्ताका नेताहरू : कमजोरी दुवै पक्षका होलान्। अब गल्ती नदोहोर्याउने र यस्ता गतिविधिलाई नियन्त्रण गरेर जाने गरी वातावरण निर्माण गरौं। विश्वासको वातावरण पहिले बनाऔं। असमझदारी र आशंका हटाउने गरी अगाडि बढौं। एकअर्का नेताप्रति लक्षित गतिविधि र आरोप प्रत्यारोप रोकौं। दाहाल : ठीक छ, यस्ता गतिविधि रोकौं, कसले हुन्न भनेको छ ? ओली : ठीक छ, यसमा रोकौं। त्यसपछि दुई अध्यक्षबीच अनौपचारिक सहमति बन्यो सडकमा एकअर्काकै पक्ष, विपक्षमा नउत्रने। नाराबाजी र प्रदर्शन रोक्ने। सामाजिक सञ्जालहरूमा आरोप प्रत्यारोप नगर्ने। वार्ता र संवादबाटै सहमतिको खोजी गर्ने। पार्टी एकताका लागि आह्वान गर्ने गरी वातावरण निर्माण गरेर जाने। दुवै अध्यक्ष केही शान्त र मत्थर देखिए। दोस्रो पुस्ताका नेताहरू : अब विषय प्रवेश गरौं। विवाद लम्ब्याउनेभन्दा सहमतिको खोजी गरौं। पार्टी एकतालाई जोगाउने गरी विन विन बाटो खोजौं। ओली : तपाईंहरूले भन्दै गर्नुहोस्, तर म दुवै पद छोड्दिनँ। मैले पटकपटक भनिसकें। यसमा म दायाँबायाँ हुन्न। कसैले यसरी भन्दैमा मैले किन दिने प्रधानमन्त्रीबाट राजीनामा ? किन छोड्ने पार्टी अध्यक्ष ? यो कल्पनाभन्दा बाहिरको विषय हो। दाहाल : कहीँ न कहीँ सहमति त खोज्नैपर्छ। लचिलो कहाँसम्म हुने ? ओली : म दुवै पद छोड्दिनँ। तपाईंहरू अनावश्यक उचालिने नगर्नुस्। कुरै सकिन्छ। दाहाल : कहाँ त्यसरी हुन्छ ? तपाईंले केही न केही त्याग गर्नैपर्छ। साथीहरूले त्यसरी कुरा उठाइसकेपछि बैठकमा जाने, त्याग गर्ने काम तपाईंले गर्नैपर्छ। ओली : सहमति मंसिर ४ मा दुई अध्यक्षको कार्य विभाजनमा गरिएको सहमतिबाट खोजौं। त्यहींबाट निस्कन्छ निकास। त्यसैलाई स्थायी समितिमा थप व्याख्या गरेर अनुमोदन गराएर जाऔं। दाहाल : मंसिर ४ भन्दा अगाडिको पार्टी एकता गर्दाको २ जेठको सहमतितिर जाऔं न त। त्यसलाई आधार बनाएर खोजौं। कुरा त्यहींबाट बिग्रेको छ। त्यहीबाटै सपारेर जाऔं। ओली : त्यसमा हुन्न। ४ मंसिरमा दुई अध्यक्षका बीचमा अधिकार बाँडफाँट भएकै छ। त्यहाँ कहाँ के नमिलेको हो, त्यसमा मिलाउन सकिन्छ। दाहाल : ४ मंसिरको सहमति धेरै पछि हटिसक्यो, त्यसमा मात्र हुन्न। नयाँ सहमतिको खोजी गर्नुपर्छ। (वातावरण फेरि बिग्रने सम्भावना देखेपछि दोस्रो पुस्ताका नेताहरू अगाडि सरे।) दोस्रो पुस्ताका नेताहरू : यो हुन्छ, हुन्न भन्दा पनि सहमति के के मा कसरी गर्ने, खाका बनाएर छलफल थालौं। दाहाल : ठीक छ, खाकै बनाएर छलफल गरौं। ओली : हेरौं न त, कस्तो खाका ? दोस्रो पुस्ताका नेता : भोलि बिहान ठण्डा दिमागमा छलफलमा बसौं। एउटा गृहकार्यसहितको खाकामा छलफल गर्ने गरी। दाहाल : लौ ठीक छ, तपाईंहरू पनि अनौपचारिक रूपमा छलफल गर्नुहोस्, एकआपसमा छलफल गरौं। ठोस केही खाका बनाई सहमति खोजौं। (ओली खास बोलेनन्।) दाहाल : स्थायी समितिको बैठक छ, भोलि नै। त्यस अगाडि बिहानै बसौं। (सोमबार बिहान छलफल गर्ने गरी दिउँसो १ः५० बजे नेताहरू उठे।) बन्यो अनौपचारिक कार्यदल दुई अध्यक्षले पार्टी विवादको समाधानको खोजी गरी खाका बनाउन अनौपचारिक कार्यदल बनाएका छन्। दुवै अध्यक्षले आफूहरूसँगै छलफलमा रहेका नेताहरूलाई तपाईंहरूले पनि होमवर्क गर्नुस् भनेपछि बैठकमा सहभागी पौडेल, पोखरेल, पुन र शर्माको छलफललाई कार्यदलको अर्थमा नेताहरूले बाहिर बुझेका छन्। तर यो कुनै कार्यदल भने होइन। एक सचिवालय सदस्यले भने, अध्यक्षद्वयसँगै रहेका नेताहरूले कार्यदल जस्तो बनाएर गृहकार्य गरेको बताउनु भएको त छैन। तर अध्यक्षद्वयले सामान्य गृहकार्य गर्न अह्राउनु भएको जस्तो चाहिँ देखिन्छ। छलफलमा सहभागी स्थायी समिति सदस्यद्वय शर्मा र पोखरेलले भने कुनै कार्यदल नबनेको बताए। कसले के भन्छ भन्ने होइन, कार्यदल बनेको छैन, शर्माले अन्नपूर्णसँग भने। प्रदेश ५ का मुख्यमन्त्री शंकर पोखरेलले पनि अन्नपूर्णसँग भने, कार्यदल बनेको छैन। हामी अध्यक्षद्वयको छलफलमा सहभागी मात्र हौं, उहाँहरूले छलफल गर्नु भएको छ। छलफल सकारात्मक छ। राष्ट्रपतिसँग दाहाल, नेपाल र खनालको भेट नेकपा अध्यक्ष पुष्पकमल दाहाल, वरिष्ठ नेता झलनाथ खनाल र माधव नेपालले राष्ट्रपति विद्यादेवी भण्डारीसँग आइतबार भेटवार्ता गरेका छन्। दाहालले ओलीसँग बालुवाटारमा भेट गर्नुअगाडि नेताहरू राष्ट्रपति भण्डारीलाई भेटन शीतल निवास पुगेका थिए। प्रधानमन्त्री ओलीले आफू इतर नेताहरूलाई लक्षित गर्दै आफनो मात्र होइन राष्ट्रपतिविरुद्ध पनि महाअभियोग लगाउने षड्यन्त्र भइरहेको खबर आएको र त्यसमा नेताहरूले कानुनी परामर्शसमेत थालेको शनिबार आफ्नै मन्त्रिमण्डलका सदस्यलाई बोलाएर बताएका थिए। उक्त आरोपबारे प्रष्ट्याउन दाहाल, नेपाल र खनाल सामूहिक रूपमै शीतल निवास पुगेका हुन्। त्यहाँ नेताहरूले राष्ट्रपति जस्तो सम्मानित संस्थालाई पार्टीभित्रको विवादमा आफूहरूले तान्ने कुनै प्रयास नगरेको र अनावश्यक गलत सूचनाका भरमा कोही पनि दौडन नहुने धारणा राखेका थिए। राष्ट्रपतिविरूद्ध विभिन्न षड्यन्त्र भइरहेको र महाभियोग लगाउने भन्ने जुन हल्ला भयो। प्रधानमन्त्रीले समेत मन्त्रीहरूलाई बोलाएर जसरी यस विषयमा भन्नुभयो, ती सबै अफवाह र निराधार हल्ला मात्र हो। त्यस्तो कुनै हल्लामा सत्यता छैनन्। हामीले राष्ट्रपतिलाई त्यस्तो गलत फेमी नहोस् भन्यौं, नेकपाका वरिष्ठ नेता झलनाथ खनालले भने, त्यसपछि उहाँले धन्यवाद भन्नुभयो। ओली इतर पक्षका नेताहरूले केही कानुनविद्हरूसँग १८ असारमा ललितपुरको एक रेस्टुरेन्टमा गरेको छलफललाई आधार बनाएर राष्ट्रपतिमाथि पनि अभियोग लगाउन खोजेको चर्चा चलेको थियो। नेकपाका स्थायी समिति सदस्यहरू देव गुरुड, पम्फा भुसाल र रघुजी पन्तले पार्टी अध्यक्ष दाहाल र वरिष्ठ नेता नेपालको आग्रहमा केही कानुनविद्हरूसँग भने छलफल गरेका थिए। यस्ता विषय गलत थिए, हल्लाको पछि लागेर गलत सूचना प्रवाह भएको थियो। पार्टीभित्रको आन्तरिक विवाद पार्टीभित्रै नेताहरू बहस छलफल गरेर टुंगो लगाउने प्रयासमा हामी लागेका छौं दाहालसहितका नेताहरूले राष्ट्रपतिसँग भनेका थिए, हल्लाको भरमा प्रधानमन्त्री जस्तो मान्छे हिँड्न हुँदैन। राष्ट्रपतिजस्तो सम्मानित संस्थालाई विवादमा तान्ने प्रयास गर्न कसैले पनि हुँदैन। नेताहरूलाई राष्ट्रपति भण्डारीले पार्टीभित्रको विवाद सकभर सहमति र सहकार्यका आधारमा टुंगो लगाउन आग्रह गरेकी थिइन्। जवाफमा दाहालले प्रधानमन्त्रीसँग छलफल गर्न जान लागेको र प्रधानमन्त्रीले अलिक लचिलो बन्ने अवस्था आए समस्याको समाधान हुने बताएका थिए। नेताहरूले राष्ट्रपतिसँग झन्डै ४५ मिनेट छलफल गरेका थिए। नेकपा प्रवक्ता नारायणकाजी श्रेष्ठले भने नेताहरूले राष्ट्रपतिसँग भेट गरेको विषयमा अन्नपूर्णसँग भने, तपाईंमाथि महाअभियोग लगाउने कुरा वाहियात र झुटो हो भन्न नेताहरू जानु भएको हो। त्यही कुरा भएको हो। केन्द्रीय समिति बैठक बोलाउन हस्ताक्षर पार्टी विवाद केन्द्रीय समिति बैठकबाट टुंगो लगाउने र एकता प्रक्रिया टुट्न नदिन केन्द्रीय समितिको बैठक बोलाउनुपर्ने भन्दै नेकपाका युवा नेताहरूले हस्ताक्षर अभियान सुरु गरेका छन्। केन्द्रीय कार्यालय धुम्बाराहीबाटै केन्द्रीय सदस्यहरू ठाकुर गैरे, हिमाल हर्मा, वलावती शर्मालगायत हस्ताक्षर अभियानमा छन्। शनिबार नेकपाका ५३ जना केन्द्रीय सदस्यले पार्टीभित्रको विवाद र पार्टी एकताको पक्षमा जुम मिटिङ गरेर केन्द्रीय समिति बैठक बोलाउन हस्ताक्षर अभियान चलाउने निर्णय गरेका थिए। त्यही आधारमा गैरेलगायत नेताहरूले हस्ताक्षर सुरु गरेका हुन्। आइतबार दिउँसोसम्ममा झन्डै ७० जना बढी नेताहरूले हस्ताक्षर गरिसकेका छन्। नेकपाका १ सय १० जना नेताले हस्ताक्षर गरी पार्टी बैठक माग गरेमा विधानत बैठक बोलाउनु पर्ने हुन्छ। ४ सय ४५ सदस्यीय केन्द्रीय समितिका २५ प्रतिशत सदस्यले लिखित रूपमा बैठक माग गरे एक महिनाभित्र बोलाउनुपर्ने पार्टीको विधानमा व्यवस्था छ। ओलीसँगको निर्णायक वार्ताअघि प्रचण्ड, झलनाथ र माधव शीतल निवासमा निर्णायक भनिएको बालुवाटार बैठक सकियो : कुरा मिलेन देश र जनतालाई धोका नदिन प्रदेश १ का नेकपा नेताको सुझाव प्रधानमन्त्रीमाथि सुरक्षा थ्रेट"
"चिनियाँ राजदूत सक्रिय, नेपालसँग भेट","काठमाडौं : सत्तारुढ दल नेकपाभित्रको पार्टी विवाद बल्झिँदै गर्दा चिनियाँ राजदूत सक्रिय हुन थालेकी छन्। राजदूत हाउ यान्छीले नेकपाका वरिष्ठ नेता तथा विदेश विभाग प्रमुख माधव नेपाललाई आइतबार बेलुकी उनकै निवास कोटेश्वरमा पुगेर भेटेकी थिइन्। भेटबारे नेपालको सचिवालयले पुष्टि गरेको छ। तर कुराकानी के भए भन्नेबारे बताइएको छैन। नेकपामा अध्यक्ष पुष्पकमल दाहाल र वरिष्ठ नेता माधव नेपाल पक्ष एकातिर र प्रधानमन्त्री केपी ओली अर्काेतिर भइरहँदा शक्ति संघर्ष चर्किरहेको छ। ओली र दाहालबीच बालुवाटारमा बसेको छलफल आइतबार पनि निष्कर्षमा नपुगेपछि दिउँसो दाहालसँग छलफलको बिफ्रिङ सुनेर नेपाल खुमलटारबाट फर्केका थिए। ओली र दाहाल मिलन भए पनि नेपाल कतै नमिल्ने हो कि भन्ने आशंका भइरहेका बेला यान्छी नेपाल भेट्न पुग्नुलाई अर्थपूर्ण रूपमा हेरिएको छ। यसअघि वैशाख १७ मा पनि प्रधानमन्त्री ओलीको राजीनामा माग भएपछि बढेको विवाद मिलाउन उनले भूमिका खेलेको आरोप लाग्दै आएको थियो। निर्णायक भनिएको बालुवाटार बैठक सकियो : कुरा मिलेन प्रधानमन्त्रीमाथि सुरक्षा थ्रेट ओलीदाहाल वार्तालाप : सुरुमा भनाभन, छुट्दा मत्थर कांग्रेसभित्र सत्तापरिचर्चा"
बालुवाटारमा ओलीप्रचण्ड 'वान टु वान' वार्तामा,"काठमाडौं : सत्तारुढ दल नेपाल कम्युनिस्ट पार्टी (नेकपा) भित्र चर्केको आन्तरिक कलह व्यवस्थापनको प्रयासलाई निरन्तरता दिदै अध्यक्षद्वय केपी शर्मा ओली र पुष्पकमल दाहाल प्रचण्ड छलफलमा जुटेका छन् । बिहान करिब १० बजेदेखि प्रधानमन्त्री निवास बालुवाटारमा ओली र दाहाल एक्लाएक्लै (वान टु वान) वार्तामा बसेको रहेको बालुवाटार स्रोतले जानकारी दिएको छ। सोमबार लागि सारिएको पार्टीको स्थायी समिति बैठक दुई दिनका लागि स्थगित गरेर दुई अध्यक्ष विवाद समाधानको प्रयासमा लागेको नेकपाका एक स्थायी समिति सदस्यले जानकारी दिए । आइतबार दिउँसो आआफ्ना पक्षका दुईदुई नेताहरुसहित दुई अधयक्षबीच भएको वार्ता निश्कर्षबिना टुंगिएको थियो। पार्टीको एकता बचाउन युवा नेताहरुको सक्रियता र दबाबपछि स्थायी समिति स्थगन गरेर शीर्ष नेताहरु फेरि छलफलमा जुटेका हुन्। दुवै पक्षको अडान र दम्भले पार्टी विभाजनको जोखिम बढेपछि युवा नेताहरु एकता बचाउन सक्रिय भएका छन्। उनीहरुले दुवै पक्षका नेताहरुलाई भेटेर मनाउने र सम्झाउने काम गरिरहेका छन्। घनश्याम भुसाल, योगेश भट्टराई, वर्षमान पुन, शंकर पोखरेल, प्रदीप ज्ञवाली सहितका युवा नेताहरू यतिबेला एकता बचाउनका लागि दुवै पक्षसँग सम्मवादमा जुटेका छन्। प्रधानमन्त्री ओलीले स्थायी समितिले दवाव दिँदैमा आफूले पदबाट राजीनामा नदिने बरु जस्तोसुकै परिस्थिति पनि सामना गर्ने बताएपछि अवस्था झन् जटिल बनेको हो। सचिवालयका बहुमत सदस्य र स्थायी समितिका बहुमत सदस्यहरुले ओलीको राजीनामा मागेपछि आन्तरिक कलहले उग्र रुप लिएको हो। आइतबार पनि बिहानदेखि बेलुकासम्म नेकपाका नेताहरु आन्तरिक छलफल र परामर्शमा जुटेका थिए। आइतबार तीनजना शीर्षहरू अध्यक्ष पुष्पकमल दाहाल प्रचण्ड तथा वरिष्ठ नेताहरू झलनाथ खनाल र माधवकुमार नेपाल राष्ट्रपति भेट्न शीतल निवास पुगेका थिए। राष्ट्रपतिले पनि पार्टीको आन्तरिक झगडा बढी उचालेर अस्थिरता ननिम्त्याउन सुझाव दिदै मिलेर अघि बढ्न सल्लाह दिएकी थिइन्। तीनैजना नेताहरुले पार्टी विवादमा राष्ट्रपतिलाई तान्ने प्रयास गलत भएको उल्लेख गर्दै पार्टीलाई समेत उपेक्षा गर्दै पेलेर अघि बढ्ने प्रधानमन्त्री ओलीको प्रवृत्तिको कारण यस्तो अवस्था आएको बताएका थिए।"
सवारी मोहमा प्रदेश १,"विराटनगर : कोरोना भाइरस (कोभिड १९) को संक्रमणसँगै सुरु भएको लकडाउनले स्रोत संकुचन भएको भन्दै मुख्यमन्त्री शेरधन राई र आर्थिक मामिला तथा योजनामन्त्री इन्द्रबहादुर आङ्बोले बजेट ल्याउनु पूर्व फजुल खर्च घटाउने बताएका थिए। सवारी खरिदमा ठूलो बजेट खर्च हुने भएकाले यो आर्थिक वर्षमा सवारीलाई प्रथमिकतामा नराख्ने, भत्ता, परामर्श खर्च, तालिम, गोष्ठी, इन्धन लगायतका क्षेत्रमा पनि बजेट घटाउने बताइएको थियो। तर, आर्थिक वर्ष २०७७०७८ का लागि ल्याइएको बजेटमा प्रदेश १ सरकारले गाडी, मेसिन तथा औजार खरिदमा सबैभन्दा बढी बजेट विनियोजन गरेको छ। सञ्चालन भइरहेका सवारी थन्क्याउने र नयाँ गाडी चड्ने मोह प्रदेशका मन्त्री र कर्मचारीमा यस पटक पनि दोहोरिएको छ। प्रत्येक आर्थिक वर्षमा सवारी खरिद गर्दै आएको यो प्रदेशले यो आर्थिक वर्षमा प्रत्येक मन्त्रालयमा दुई पाङ्ग्रे र चार पाङ्ग्रे सवारी खरिदका लागि अघिल्लो आर्थिक वर्ष भन्दा १२४ प्रतिशतले बढाएर एक अर्ब ४६ करोड ६ लाख ४७ हजार रुपैयाँ बजेट छुट्याइएको छ। मुख्यमन्त्री तथा मन्त्रीपरिषद्को कार्यालयसहित प्रत्येक मन्त्रीका लागि चारपाङ्ग्रे सवारी र कर्मचारीका लागि मोटरसाइकल, स्कुटर र साईकल खरिदमा करोडौ बजेट विनियोजन भएको हो। प्रदेश १ सरकारमा सात मन्त्रालय छन्। प्रदेशका मन्त्रालय र मन्त्रीबाहेक विशिष्ट पाहुनादेखि व्यवस्थापिका र मुख्य न्यायाधीवक्ताको कार्यालयसम्मका लागि पनि गाडी किन्न बजेट छुट्याइएको छ। प्रदेशले मुख्यमन्त्रीका स्वकीय सचिव र प्रेस सल्लाकारलाई समेत गाडी सुविधा दिएको छ। अघिल्लो आर्थिक वर्षमा पनि करोडौँको सवारी खरिद गरेको प्रदेश सरकारले यो वर्ष ठूलो बजेटमा सवारी किन्ने योजनाबारे सदनमा पनि विरोध सुरु भएको छ। गत साताको प्रदेश बैठकमा प्रत्येक सांसदले यसको विरोध गरे। प्रदेश सरकारले प्रदेश संरचना सुरु भएसँगै सुरुको आर्थिक वर्ष २०७५०७६ मा सवारी साधन खरिद शीर्षकमा ३० करोड ३५ लाख २३ हजार रुपैयाँ विनियोजन गरेको थियो। गत आर्थिक वर्षमा सवारी खरिद बजेट बढाएर ५० करोड बढी पुर्याइएकोमा यो आर्थिक वर्षमा एक अर्ब नाघेको छ। कोभिड१९ पछिको परिस्थितिका कारण स्रोतको संकुचन भएकाले खर्च कटौती गरेको भन्ने विषयलाई चर्र्चामा आए पनि सवारी खरिदमा बजेटको ठूलो हिस्सा खन्याइएको प्रमुख प्रतिपक्षि दलका नेता केदार कार्की बताउँछन्। फजुल खर्च र सवारी मोहमा प्रदेश सरकार फसेको छ, उनले भने, नागरिकले दोहार्याएर राहत पाएका छैनन्, आम्दानी घटेको छ, व्यवसायीले आम्दानी नहुँदा कर बुझाउन सकेका छैनन्, यता सरकार सवारी मोहमा फसेको छ। प्रदेश सरकारले सवारी खर्चमा बजेट वृद्धि गर्न जोड गरे पनि आफ्नै आम्दानी (राजस्व)को अंश भने त्यति धेरै देखिँदैन। विनियोजन गरिएको क्षेत्रमा स्रोत जुटाउन संघीय सरकारको अनुदान, राजस्व बाँडफाँटको रकम र ऋण लिनुपर्ने अवस्था देखिएको छ। आगामी आर्थिक वर्षमा सबैभन्दा बढी आन्तरिक मामिला तथा कानुन मन्त्रालयले सवारी खरिद गर्दैछ। मन्त्रालय, सुरक्षा निकाय, एम्बुलेन्स र दमकल खरिदमा सबैभन्दा बढी बजेट छुट्र्याइएको छ। आन्तरिक मामिला मन्त्रालयपछि मुख्यमन्त्री तथा मन्त्रीपरिषद् कार्यालय र भौतिक पूर्वाधारा विकास मन्त्रालय सवारी खरिदमा अग्र स्थानमा देखिएका छन्।"
नेकपा स्थायी कमिटी बैठक २४ गतेसम्म स्थगित,"काठमाडौं : नेपाल कम्युनिस्ट पार्टी (नेकपा) स्थायी कमिटी बैठक असार २४ गतेसम्म स्थगित भएको छ। कम्युनिस्ट पार्टी (नेकपा प्रचार विभाग उपप्रमुख एवम् प्रधानमन्त्रीका प्रेस सल्लाहकार सूर्य थापाले बैठक २४ गते बुधबार ११ बजेसम्म स्थगित भएको जानकारी दिए। नेकपाभित्र चर्कँदै गएको आन्तरिक कलहले गम्भीर मोड लिएपछि शीर्ष नेताहरु आन्तरिक छलफलमा व्यस्त छन्। दुई अध्यक्ष केपी शर्मा ओली र पुष्पकमल दाहाल प्रचण्ड आन्तरिक परामर्शमै रहेकाले आज बिहान ११ बजे बोलाइएको स्थायी कमिटी बैठक सरेको बालुवाटार स्रोतले जनाएको छ। प्रधानमन्त्री एवम् अध्यक्ष ओली बिहीबार संसद अधिवशेन अन्त्य गर्ने तहसम्म पुगेपछि शुक्रबार एक दिन गृहकार्य गरेर शनिबार बैठक तय गरिएको थियो। शनिबार पनि थप छलफल गर्ने भन्दै स्थगित गरिएको बैठक फेरि स्थगित भएको हो। आन्तरिक कलहले जटिल रुप लिएपछि पार्टी अध्यक्ष एवम् प्रधानमन्त्री ओली र अर्का अध्यक्ष प्रचण्डबीच बालुवाटारमा आइतबार पनि छलफल भएको थियो। बालुवाटारको वार्तामा प्रधानमन्त्री ओलीका तर्फबाट महासचिव विष्णु पौडेल, स्थायी समिति सदस्य एवम् प्रदेश ५ का मुख्यमन्त्री शंकर पोखरेल बसे भने प्रचण्ड पक्षबाट वर्षमान पुन र जनार्दन शर्मा सहभागी थिए। छलफलमा दुवै अध्यक्ष आफ्नो अडानमा बसेपछि कुरा मिल्न नसक्दा फेरि सोमबार छलफल गरेर अगाडि बढ्ने सहमति भएको थियो। दुई अध्यक्षले पार्टी विवादको समाधानको खोजी गरी खाका बनाउन अनौपचारिक कार्यदल बनाएका छन्। दुवै अध्यक्षले आफूहरूसँगै छलफलमा रहेका नेताहरूलाई तपाईंहरूले पनि होमवर्क गर्नुस् भनेपछि बैठकमा सहभागी पौडेल, पोखरेल, पुन र शर्माको छलफललाई कार्यदलको अर्थमा नेताहरूले बाहिर बुझेका छन्। तर यो कुनै औपचारिक कार्यदल भने होइन। केन्द्रीय समिति बैठक बोलाउन हस्ताक्षर पार्टी विवाद केन्द्रीय समिति बैठकबाट टुंगो लगाउने र एकता प्रक्रिया टुट्न नदिन केन्द्रीय समितिको बैठक बोलाउनुपर्ने भन्दै नेकपाका युवा नेताहरूले हस्ताक्षर अभियान सुरु गरेका छन्। केन्द्रीय कार्यालय धुम्बाराहीबाटै केन्द्रीय सदस्यहरू ठाकुर गैरे, हिमाल हर्मा, वलावती शर्मालगायत हस्ताक्षर अभियानमा छन्। शनिबार नेकपाका ५३ जना केन्द्रीय सदस्यले पार्टीभित्रको विवाद र पार्टी एकताको पक्षमा जुम मिटिङ गरेर केन्द्रीय समिति बैठक बोलाउन हस्ताक्षर अभियान चलाउने निर्णय गरेका थिए। त्यही आधारमा गैरेलगायत नेताहरूले हस्ताक्षर सुरु गरेका हुन्। आइतबार दिउँसोसम्ममा झन्डै ७० जना बढी नेताहरूले हस्ताक्षर गरिसकेका छन्। नेकपाका १ सय १० जना नेताले हस्ताक्षर गरी पार्टी बैठक माग गरेमा विधानत बैठक बोलाउनु पर्ने हुन्छ। ४ सय ४५ सदस्यीय केन्द्रीय समितिका २५ प्रतिशत सदस्यले लिखित रूपमा बैठक माग गरे एक महिनाभित्र बोलाउनुपर्ने पार्टीको विधानमा व्यवस्था छ। देश र जनतालाई धोका नदिन प्रदेश १ का नेकपा नेताको सुझाव प्रधानमन्त्रीमाथि सुरक्षा थ्रेट ओलीदाहाल वार्तालाप : सुरुमा भनाभन, छुट्दा मत्थर कांग्रेसभित्र सत्तापरिचर्चा चिनियाँ राजदूत सक्रिय, नेपालसँग भेट"
प्रधानमन्त्रीमाथि सुरक्षा थ्रेट,"काठमाडौं : प्रधानमन्त्री केपी शर्मा ओलीमाथि थ्रेट बढेको भन्दै सुरक्षा निकायले सतर्कता अपनाएका छन्। यो परिस्थितिलाई ध्यानमा राखेर सरकारले सूक्ष्म सुरक्षा रणनीति अवलम्बन गरेको छ। नेपाली सेना, नेपाल प्रहरी, सशस्त्र प्रहरी र राष्ट्रिय अनुसन्धान विभागले आन्तरिक सुरक्षा रणनीति बनाएर इन्टेलिजेन्स समूह परिचालन गरेका छन्। उहाँ (प्रधानमन्त्री)माथि थ्रेट देखेका छौं। उहाँका निर्धारित कार्यक्रमको सूची हेरेर तत्काल सुरक्षा योजना बनाई कार्यान्वयन गर्छौं, सुरक्षा निकायका एक उच्च अधिकारीले अन्नपूर्णसँग भने। प्रधानमन्त्री ओलीले मदन भण्डारीको ६९ औं जन्मजयन्तीका अवसरमा आफूलाई पदबाट हटाउन देशीविदेशी शक्ति हावी भएको बताएका थिए। त्यसको खण्डन गर्दै अर्का अध्यक्ष पुष्पकमल दाहालले अरू शक्ति नभई आफूले राजीनामा मागेको जवाफ दिएका थिए। सुरक्षा निकायले प्रधानमन्त्रीको सुरक्षा थ्रेट महसुस गरी योजना बनाइरहेका छन्। जसअनुसार प्रधानमन्त्रीलाई सकभर कुनै कार्यक्रममा नजान सुझाइएको छ। राष्ट्रपति कार्यालय जानुपर्ने अवस्थालाई ध्यान दिई सवारी रुट यकिन गरेर सुरक्षा योजना तय गरिएको छ। गृहसचिव महेश्वर न्यौपानेले भने प्रधानमन्त्रीलाई सुरक्षा थ्रेट हुनुपर्ने कुनै कारण नभएको दाबी गरे। राजनीतिक रूपमा हुने थ्रेट उहाँहरूले मिलाउने कुरा हो, गृहसचिव न्यौपानेले भने, सुरक्षातर्फ विशिष्ट व्यक्तिको सुरक्षा योजनाअनुसार हुन्छ। त्यसमा गृह मन्त्रालय संवेदनशील छ। प्रधानमन्त्रीको सुरक्षार्थ खटिने निकायहरू सेना, प्रहरी, सशस्त्र प्रहरी र राष्ट्रिय अनुसन्धान विभागका अधिकारीहरूबीच गत साता समन्वयात्मक बैठक बसेको थियो। प्रधानमन्त्रीलाई हुन सक्ने आन्तरिक एवं बाह्य सुरक्षा थ्रेटको सूक्ष्म विश्लेषण गरी त्यसअनुसार सुरक्षाकर्मी परिचालनको निर्णय भएको थियो। प्रधानमन्त्रीमाथि हुन सक्ने आन्तरिक एवं बाह्य सुरक्षा थ्रेटलाई लिएर सुरक्षाकर्मी परिचालनको अवस्थालाई थप मजबुत बनाउने निष्कर्ष बैठकको थियो, बैठकमा सहभागी एक उच्च अधिकारीले भने, सोहीअनुसार सुुरक्षाकर्मी परिचालित छन्। बैठकले सडकमा गस्तीका रुपमा परिचालन हुने सुरक्षाकर्मीको संख्या बढाउन पनि प्रहरी र सशस्त्र प्रहरी मुख्यालयलाई निर्देश गरेको छ। उच्च स्रोतका अनुसार प्रधानमन्त्रीको सुरक्षार्थ ९० जना सुरक्षाकर्मी परिचालित छन्। विशेषगरी भीभीआईपीको सवारीमा जेड प्लस प्रणालीमा सुरक्षाकर्मी खटिन्छन्। सवारी र निवास एवं कार्यालयमा खटिने सुरक्षाकर्मीका हतियार स्वचालित छन् वा छैनन् भनेर जाँच गरिएको छ। सम्भावित चुनौती विश्लेषण गरी सुरक्षाकर्मीलाई उच्च सतर्क रहन निर्देशन दिइएको छ। प्रधानमन्त्री निवासमा खटिने सुरक्षाकर्मीलाई २४ सै घण्टा सतर्क रहन भनिएको छ।"
सडक विभागका अवकाश प्राप्त सुपरिटेन्डेन्टविरुद्ध अकुत सम्पत्ति आर्जनको मुद्दा,"काठमाडौं : भौतिक पूर्वाधार तथा यातायात मन्त्रालय अन्तर्गतको सडक विभागका तत्कालीन सुपरिटेन्डेन्ट इन्जिनियर (हाल अवकाश प्राप्त) चन्द्रनारायण यादवविरुद्ध विशेष अदालतमा अकुत सम्पत्ति आर्जनको मुद्दा दायर भएको छ। अख्तियार दुरुपयोगत अनुसन्धान आयोगले उनीविरुद्ध १ करोड ८५ लाख ११ हजार विगो कायम गरेको छ। उनले भ्रष्टाचार गरेर आर्जन गरेका अवैध सम्पत्ति पत्नी राधाकुमारी र छोरी आँचलको नाम जग्गा खरिद, घर निर्माण गरेका पाइएको छ। उनी करिब चार दशकको सार्वजनिक सेवामा रहेका थिए । सोही समयमा उनले अकुत सम्पत्ति आर्जन गरेका हुन्। यादव २०३६ मंसिर २ मा सुनसरी ९ मोरङ्ग सिंचाइ विकास समितिमा ओभरसियर पदबाट सार्वजनिक सेवा प्रवेश गरेका थिए। २०४७ असार १२ मा इन्जिनियर पदमा स्थायी नियुक्ति भएका थिए। त्यसपश्चात विभिन्न कार्यालयमा कार्यरत रही २०७४ फागुन १६ मा सुपरिटेन्डेट इन्जिनियरको पदबाट अवकाश प्राप्त गरेका अख्तियारले जनाएको छ। सडक विभागका तत्कालीन सुपरिटेन्डेन्ट इन्जिनियर चन्द्रनारायण यादवले पदमा रहँदा गैरकानूनी सम्पति आर्जन गरेको भन्ने आयोगमा दर्ता हुन आएको र अनुसन्धान हुँदा अकुत सम्पत्ति आर्जन गरेको देखिएको अख्तियारले जनाएको छ। सार्वजनिक सेवामा प्रवेश भएदेखि अवकाश प्राप्त हुँदासम्मको अवधिमा उनले पारिश्रमिक वचत आय २७ लाख ४६ हजार, दुर्गम तथा स्थानीय भत्तावापतका ३ लाख ८ हजार, कृषि आय २६ लाख ८५ हजार, कर्जा आय ३६ लाख ५६ हजार ९००, कर्जा आल्या मौज्दात ८ लाख ७७ हजारसमेत गरी १ करोड २ लाख ७४ हजार आर्जन गरेका थिए । सोही अवधिमा पत्नी राधाकुमारी र छोरी आँचलको नाममा दर्ता कायम रहने गरी जग्गा खरिदमा ३२ लाख २४ हजार लगानी गरेका छन्। त्यस्तै घर निर्माण एवं घरको फर्निचर, इलेक्ट्रिकल समाग्रीसहितमा ९२ लाख ८३ हजार, कर्जा चुक्ता प्रयोजनमा ३१ लाख ४८ हजार, कर्जा बैंक मौज्दातमा ८ लाख ७७ हजार, पुँजिगत लाभकरमा ५० हजार, छोरी आँचल र छोरा आभुषणलाई चिकित्सा शास्त्र (एमबीबीएस) अध्ययनसमेतको शैक्षिक खर्चमा ८० लाख ५९ हजार शेयर खरिदमा १५ हजार ७० लगानी परेको पाइएको छ। नेपाल एसवीआइ बैंक लि मा रहेको खाता नं १७७१५२४०००६६९० मा एकैदिन ४ पटक गरी जम्मा भएको स्रोत नखुलेको रकम ३५ लाख ५० हजार र बैंक खातामा मौज्दात ५ लाख ७८ हजारसमेत गरी अनुसन्धानमा लिइएको जाँचअवधिमा सम्पत्ति सिर्जना तथा खर्च लगानी गर्नमा उनले २ करोड ८७ लाख ८६ हजार खर्च तथा लगानी गरेको देखिएको छ। चन्द्रनारायणको वैध आय १ करोड २ लाख ७४ हजार छ। आयभन्दा बढी खर्च गरेको १ करोड ८५ लाख ११ हजार बराबरको सम्पत्तिको स्रोत खुलेको छैन। उनीविरुद्ध दुई वर्ष कैद तथा बिगो बमोजिम जरिबाना गरी गैरकानुनी सम्पत्तिसमेत जफतको माग दावी गरिएको छ। उनकी श्रीमती राधाकुमारीसमेतको सम्पत्ति जफत गर्ने प्रयोजनको लागि प्रतिवादी कायम गरी विशेष अदालत, काठमाडौंमा आरोपपत्र दायर गरिएको छ।"
थप १८० जनामा कोरोना पुष्टि : संक्रमितको संख्या १५ हजार ९६४ पुग्यो,काठमाडौं : नेपालमा कोरोना भाइरस (कोभिड१९) संक्रमितको संख्या १५ हजार ९६४ पुगेको छ। सोमबार १८० जनाको रिपोर्ट पोजिटिभ आएसँगै संक्रमितको संख्या १५ हजार ९६४ पुगेको हो।आइतबार मात्रै २९२ जनामा कोरोना संक्रमण देखिएको थियो। मन्त्रालयका अनुसार अहिलेसम्म क्वारेन्टाइनमा २९ हजार २१५ रहेका छन् भने आइसोलेसनमा ९ हजार ११८ जनाको उपचार भइराखेको छ । पछिल्लो २४ घण्टामा २५ वटा प्रयोगशालामा ४ हजार ७२१ नमुनाको पीसीआर परीक्षण गरिएको छ । पछिल्लो २४ घण्टामा २६४ थप कोरोना जितेर डिस्चार्ज भएका छन्। मन्त्रालयका अनुसार निको हुनेको संख्या ६ हजार ८११ जना पुगेको छ।
"काठमाडौंमा कोरोना संक्रमण बढ्यो, प्रत्येक घन्टा कम्तीमा २ संक्रमित","काठमाडौं : काठमाडौं उपत्यकामा थप ५४ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले सोमबार ५४ जनामा कोरोना संक्रमण पुष्टि गरेका हुन्।मन्त्रालयका अनुसार विभिन्न प्रयोगशालामा गरिएको परीक्षणमा उनीहरुमा कोरोना संक्रमण देखिएको हो।आइतबार मात्र उपत्यकामा ३० जनामा कोरोना संक्रमण देखिएको थियो। संक्रमित हुनेमा काठमाडौंका २४, भक्तपुरका १० जना र ललितपुरका २० जना गरी जम्मा ५४ जनामा कोरोना संक्रमण देखिएको हो। पछिल्लो २४ घन्टामा ५४ जना संक्रमित हुँदा प्रत्येक घन्टा कम्तीमा दुईजना संक्रमित थपिएको देखिन्छ। नेपालमा कोरोना संक्रमण बढेसँगै उपत्यकामा पनि संक्रमणको दर दिनप्रतिदिन बढ्दै गएको छ।कोरोना संक्रमणबाट बच्न सामाजिक दूरी कायम राख्न, अनावश्यकरुपमा घर बाहिर नजान र अनिवार्य मास्क प्रयोग गर्न स्वास्थ्य मन्त्रालयले आग्रह गर्दै आएको छ। यस्तै सोमबार १८० जनाको रिपोर्ट पोजिटिभ आएसँगै संक्रमितको संख्या १५ हजार ९६४ पुग्यो छ।मन्त्रालयका अनुसार सोमबार थप २६४ जनाले कोरोना जितेर घर फर्किएका छन्। योसहित कोरोना जित्नेको संख्या ६ हजार ८११ पुगेको छ। मन्त्रालयका अनुसार अहिलेसम्म क्वारेन्टाइनमा २९ हजार २१५ रहेका छन् भने आइसोलेसनमा ९ हजार ११८ जनाको उपचार भइराखेको छ । पछिल्लो २४ घण्टामा २५ वटा प्रयोगशालामा ४ हजार ७२१ नमुनाको पीसीआर परीक्षण गरिएको छ । थप १८० जनामा कोरोना पुष्टि : संक्रमितको संख्या १५ हजार ९६४ पुग्यो"
हुलाकी सडक निर्माणमा भारतको अवरोध,"महेन्द्रनगर : कञ्चनपुरको दक्षिण क्षेत्रमा निर्माणाधीन हुलाकी सडक निर्माणमा भारतीय पक्षले पटकपटक अवरोध गर्दै आएका छन्। भारतीय सुरक्षाकर्मीले कञ्चनपुरको बेलौरी नगरपालिका८ पचुइ क्षेत्रमा निर्माण भइरहेको हुलाकी सडकमा उक्त क्षेत्र भारतको भूभागमा पर्ने दाबी गर्दै निर्माण कार्यमा अवरोध गरेका हुन्। 'बाटो खन्ने बेलामा पनि अवरोध गरे, सडकमा ग्राभेल गर्ने बेला पनि अवरोध गरे। अहिले सडक कालोपत्रे गर्न खोज्दासमेत निर्माणमा अवरोध पुर्याइरहेका छन्', बेलौरी नगरपालिका८ का वडाध्यक्ष नन्दकुमार रानाले भने, 'सडक निर्माणको सुरुदेखि नै भारतीय पक्षले ४५ पटक अवरोध गरिसके।' सडक कालोपत्रे तयारी भइरहँदा आइतबार भारतीय सुरक्षाकर्मीसहित त्यहाँका स्थानीयले सडक निर्माणमा हस्तक्षेप गरेका हुन्। साझ ५ बजेतिर उक्त क्षेत्रका डिएमसहित उच्च प्रहरी अधिकारी, भारतीय सञ्चारकर्मी र भारतीय नागरिक आई अवरोध पुर्याएको वडाध्यक्ष रानाले बताए। 'हामीसँग लालपूर्जा भएको जग्गा भारतीय पक्षले आफ्नो दाबी गर्दै सडक बनाउन दिएका छैनन्', रानाले भने, '३८ नम्बर पिल्लरदेखि अगाडि १२ सय मिटर भूभाग भारतले आफ्नो दाबी गर्दै आएको छ।' आफ्नै भूमिमा सडक बनाउँदा पनि भारतीय आएर सीमा विवाद भन्दै अनावश्यक झमेला गरेर सडक निर्माणमा अवरोध गरेको स्थानीयको भनाइ छ। उक्त क्षेत्रको निर्माणको जिम्मा पाएको निर्माण कम्पनीले अवरोधका कारण दुई दिनदेखि सडक निर्माण अघि बढ्न नसकेको जनाएको छ। जिपिएस नक्साबाट सडक निर्माणस्थल भारतको भूमिमा पर्ने दाबी गर्ने भारतीय पक्षले कञ्चनपुरको दक्षिणी क्षेत्रमा धेरै ठाउँमा नेपाली भूमि कब्जा गरेको र गर्न खोजेको उनको भनाइ छ। सशस्त्र प्रहरी बल ३५ नम्बर गणका गणपति सशस्त्र प्रहरी उपरीक्षक वीरसिंह साहुले सडक अवरोधका विषयमा मंगलबार भारतीयसँग छलफल गरेर समाधान खोजिने बताए। कञ्चनपुरको डोकेबजारबेलौरी, बेलौरी बेल्डडाँडी र बेल्डाँडी दैजी खण्डमा विभाजन गरी ६२ किलोमिटर हुलाकी सडक निर्माण भइरहेको छ।"
कैलालीमा ओली र दाहाल समर्थकबीच झडप,"टीकापुर : प्रधानमन्त्री एवं नेकपाका अध्यक्ष केपी शर्मा ओली र पुष्पकमल दाहाल प्रचण्ड पक्षधरबीच कैलालीको लम्कीमा झडप भएको छ। ओली पक्षधरले लम्कीचोकमा प्रधानमन्त्रीको बचाउमा निकालेको र्यालीमा झडप भएको हो। कोणसभा चलिरहेका बेलामा प्रचण्ड पक्षधरले आक्रमणको प्रयास गरेका थिए। झडपपछि केहीबेर लम्की क्षेत्र तनावग्रस्त भएको थियो। सचेत नागरिक समाज लम्की, कैलाली नामक संस्थाको ब्यानरमा केपी शर्मा ओलीको फोटोसहित नेपालको नयाँ नक्सा राखेर दुई दर्जन बढी युवाले प्रर्दशन गरेका थिए। देशको मुहार फेर्नु छ साथी, पार्टीभन्दा राष्ट्र माथि, राष्ट्रिय स्वाभिमान कायम गर, वैदेशिक हस्तक्षेप बन्द गर लगायतका नारा लेखेका प्ले कार्डसहित केपी शर्मा ओली पक्षधर युवाको सहभागिता थियो। सचेत नागरिक समाजको तर्फबाट ओली पक्ष निकट लम्कीचुहाका नेकपाका नेता नरबहादुर खड्काले केपी शर्मा ओलीको बचाउ गर्दै प्रचण्डले बकमफुसे कुरा गरेको आरोप लगाएपछि प्रचण्ड पक्षधरले माइक खोसेका थिए। इलाका प्रहरी कार्यालय लम्कीका प्रहरी निरीक्षक ज्ञानेन्द्रबहादुर चन्दले कार्यक्रममा सामान्य भनाभन मात्रै भएको बताए। 'झडप होइन, कार्यक्रममा भनाभन मात्रै भएको हो', चन्दले भने, 'कोही घाइते हुने, त्यस्तो केही भएको रिपोर्टिङ हामीलाई छैन।' पछिल्लो समयमा नेकपाभित्र विवाद चुलिंदै गएपछि स्थानीय कार्यकर्ता तहमासमेत विवाद हुन थालेको छ।"
"कोरोनाबाट मृत्यु हुनेको संख्या ३५ पुग्यो, ६ हजार ८११ जना डिस्चार्ज","काठमाडौं : कोरोनाबाट थप एकजनाको मृत्यु भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले सोमबार थप १ जनाको कोरोनाबाट मृत्यु भएको पुष्टि गरेका हुन्। मन्त्रालयका अनुसार बागलुङका २९ वर्षीय पुरुषको कोरोनाबाट मृत्यु भएसँगै मृत्यु हुनेको संख्या ३५ पुगेको हो। मन्त्रालयका अनुसार सोमबार थप १८० जनामा कोरोना संक्रमण देखिएको छ भने २६४ जना कोरोना जितेर घर फर्किएका छन्।हालसम्म संक्रमितको संख्या १५ हजार ९६४ पुगेको छ भने निको हुनेको संख्या ६ हजार ८११ पुगेको छ।मन्त्रालयका अनुसार रेड जोनमा ५१९ जना रहेका छन्। यस्तै सोमबार काठमाडौं उपत्यकामा थप ५४ जनामा कोरोना संक्रमण देखिएको छ। मास्कबिन घर बाहिर ननिस्कन मन्त्रालयले अनुरोध गरेको छ। थप १८० जनामा कोरोना पुष्टि : संक्रमितको संख्या १५ हजार ९६४ पुग्यो काठमाडौंमा कोरोना संक्रमण बढ्यो, प्रत्येक घन्टा कम्तीमा २ संक्रमित"
"कोरोना भाइरस संक्रमण : कुन प्रदेशमा कति संक्रमित, कति निको भए","काठमाडौं : पछिल्लो समय नेपालमा कोरोना संक्रमणको दर उच्च रहेको छ। सरकारले कोरोना भाइरस रोकथाम तथा नियन्त्रण गर्न लकडाउनलाई निरन्तरता दिएको छ। गत चैत्र ११ गतेदेखि लकडाउन लागू गरिएपनि संक्रमितको संख्या भने दिनप्रतिदिन बढिरहेको छ। स्वास्थ्य तथा जनसंख्या मन्त्रालयका अनुसार सोमबार मात्र थप १८० जनामा कोरोना भाइरस संक्रमण देखिएको छ। जसमध्ये काठमाडौं उपत्यकामा मात्रै ५४ जनामा संक्रमण देखिएको छ। सोमबारसम्म कोरोना संक्रमितको संख्या १५ हजार ९६४ पुगेको छ।मन्त्रालयका अनुसार गत २४ घन्टामा २६४ जनाले स्वास्थ्य लाभ गरी घर फर्किएका छन्। हालसम्म सातवटै प्रदेशका सबै जिल्लामा कोरोना भाइरस संक्रमण देखिएको छ। जसमध्ये प्रदेश १ मा ७१० जनामा कोरोना संक्रमण देखिएको छ भने ४६९ जना स्वास्थ्य लाभ गरी घर फर्किएका छन्। यस्तै प्रदेश २ मा संक्रमितको संख्या ४ हजार १८४ पुगेको छ भने २ हजार ०७२ जनाले कोरोना जितेका छन्। बागमती प्रदेशमा ६३९ जनामा संक्रमण देखिएको छ भने २३४ जना कोरोनामुक्त भएका छन्। यस्तै मन्त्रालयका अनुसार गण्डकी प्रदेशमा १ हजार १७५जनामा कोरोना संक्रमण देखिए पनि २९५ जना संक्रमण जित्न सफल भएका छन्। यस्तै, प्रदेश ५ मा ३ हजार ९८४ जनामा संक्रमण देखिए पनि १ हजार ८५७ जनाले स्वास्थ्य लाभ गरेका छन्। यस्तै कर्णाली प्रदेशमा देखिएका १ हजार ५८१ संक्रमितमध्ये १२२ जनाले कोरोना जित्न सफल भएका छन्। सुदूरपश्चिम प्रदेशमा भने हालसम्म ३ हजार ६९१मा संक्रमण देखिएको छ भने ६२२ जना कोरोना मुक्त भएको मन्त्रालयका प्रवक्ता डागौतमले जानकारी दिएका छन्। हालसम्म जम्मा १५ हजार ९६४ जनामा संक्रमण देखिएको छ। ६ हजार ८११ जना स्वास्थ्य लाभ गरी डिस्चार्ज भएका छन्।मन्त्रालयका अनुसार निको हुनेको संख्या ४२ प्रतिशत र आइसोलेसनमा रहनेको संख्या ५७१ प्रतिशत हो। यस्तै आइसोलेसनमा ९ हजार ११८ जनाको उपचार भइरहेको छ। सोमबार कोरोनाबाट थप १ जनाको मृत्यु भएको छ। मन्त्रालयका अनुसार मृतकको संख्या ३५ पुगेको छ। थप १८० जनामा कोरोना पुष्टि : संक्रमितको संख्या १५ हजार ९६४ पुग्यो कोरोनाबाट मृत्यु हुनेको संख्या ३५ पुग्यो, ६ हजार ८११ जना डिस्चार्ज"
खै मर्दाको मलामी ?,"भवानी अधिकारीस्याङ्जा,राजेन्द्र कार्की, गोरखा,मनोहर पोखरेल। राजविराज : जिउँदाको जन्ती, मर्दाको मलामी भन्ने नेपाली समाजको आहान रहेको छ। तर, कोरोना कहरले यो आहान एकादेशको कथा बन्दै छ। कोरोना भाइरस संक्रमण भएसंगै ब्यक्तिहरू सामाजिक भन्दा एकांगी बन्दै गएका छन्। जुन अवस्थामा आफन्त, छिमेकीको सहानुभूति र सहयोगको खाँचो पर्छ, त्यही बेलामा गाउँलेमा रोगका सन्त्रास छ। आफन्तको निधनमा शोकाकुल बनेका परिवार भेटघाटमा गर्न समेत डराउने अवस्था देखिएको छ। यही असार १० गते कोरोनाका कारण पोखरामा उपचारका क्रममा ज्यान गुमाएका स्याङजा आँधीखोला गाउँपालिकाका ५५ बर्षे एक पुरुषको परिवारले किरियामा बस्दा समेत छिमेकीको सहयोग र सद्भावबाट बञ्चित हुनु पयो। कोरोनाका कारण उनको मृत्यु भएको पुष्टि भएसंगै छिमेकीहरू उनका घरमा पुगेनन्। मर्ने त मरेरै गए। अन्तिम संस्कारमा पनि वबाल भई उनको सद्गत गरियो। उनीसंगै पोखरा पुगेकी पत्नी केही दिनको पोखरा बसाईपछि गाउँ फर्किइन्। एक छोरा नावालक छन्। उनका २ छोरी पनि किरियामा छन्। गोठभरी गाईबस्तु। तर, आफन्तले बाहेक कसैले त्यस घरतर्फ नजर लगाएन्, जनस्वास्थ्य निरीक्षक डिल्लीराम अधिकारीले भने बरु, त्यही बाटो भएर म हिंडेको थिएँ, मेरो पिसिआर टेष्ट गरिदिनु पयो भन्दै छिमेकीहरू स्वास्थ्य केन्द्र आईपुगे। उनी बलिया र स्वस्थ्य छउन्जेल समाजका सहयोगी बनेका थिए। तर उनको मृत्युसंगै उनका परिवारले समाजका सहानुभूतिको शब्द पनि सुन्न पाएको छैंन। शनिवार उनको निधनको पनि १० दिन बितिसकेको छ। पण्डित आउँछन् नावालक छोरा भएकाले किरिया बसेका मृतकका भाई, पत्नीलाई काजकिरियाका विधि सिकाउँछन् अनि फर्कन्छन। अर्जुनचौपारी गाउँपालिका घर भएका उनी केही बर्षदेखि आँधीखोला गाउँपालिकामा ब्यापार गर्दे आएका थिए। ५५ बर्षिय ती पुरुष भारतीय सेनाबाट निवृत्त हुन। हट्टाकट्टा देखिने उनी जेठको २३ गतेदेखि नियमित रूपमा पर्म (मेला) गएको बताइएको छ। जेठअसारको महिना मानो खाएर मुरी उब्जाउने दिन भनेझैं उनले पनि दिनभर बाउसेको काम गर्थे। कहिले बाउसे बने त कहिले खेत रोप्ने रोपारे। कहिले भने वीउ काढ्ने गरेर झण्डै १०१२ दिन लगातार काम गरेपछि असार ५ गते टाउको र ज्यान दुख्यो भन्दै मेलामा जान नसकेर घरमा बसेको पारिवारिक स्रोतले जनाएको छ। ७ गते वान्ता भएपछि ज्वरो आउनु र सास फेर्न गाह्रो हुनुका साथै खोकी पनि लागेकाले पञ्चमूल प्राथमिक स्वास्थ्य केन्द्र पुगेका उनलाई त्यहाँका डागणेश वाग्ले सहितको चिकित्सकीय टोलीले एम्बुलेन्स खोजेर पोखरा पठायो। त्यहाँ उनलाई कोरोना पुष्टि भएपछि ८ गते पोखरास्थित स्वास्थ्य विज्ञान प्रतिष्ठानमा राखी उपचार गर्ने क्रममा १० गते निधन भएको थियो। अधिकांश समय पञ्चमूल बसेर ब्यापार गर्ने उनी एक पटक श्राद्ध र अर्कोपटक सामाजिक पूजामा गरी अर्जुनचौपारी दुइ पटक पुगेका थिए। उनको निधनपछि दुबै पालिकामा गरी ७८ जनाको कन्ट्रयाक ट्रेसिङ् गरिएको छ। ती मध्ये २१ जनाको नेगेटिभ आएको छ भने बाँकीको रिपोर्ट आउन बाँकी छ। १२ घण्टापछि अन्त्येष्टि यसैगरी गोरखामा कोरोनाबाट मरेकाको शव १२ घण्टापछि अन्त्येष्टि भएको छ। स्थानीयबासीको दिनभरिको अवरोधपछि नेपाली सेनाको विशेष टोलीले शहीद लखन गाउँपालिका१ लुदी खोलाघाटमा अन्त्येष्टि गरेको हो। कोरोना फैलिने भन्दै स्थानीयले अवरोध गर्ने क्रममा पटक पटक झडप भएको थियो। स्थानीयबासीले अन्त्येष्टी गर्ने घाटसम्म जाने बाटोमा ह्युमपाइप तेस्र्याएर अवरोध गरेका थिए। सडक सुचारु गर्न खोज्ने प्रहरीमाथि स्थानीयबासीले ढुङ्गामुढा गरेका थिए भने भीड नियन्त्रण गर्न प्रहरीले लाठी चार्ज र सात सेल अ श्रुग्यास प्रहार गरेको थियो। झडपमा चार जना प्रहरी र केही स्थानीय घाइते भएका प्रहरी उपरीक्षक सुरेन्द्र गुरुङले जानकारी दिए। केही युवालाई नियन्त्रणमा लिएर छाडिएको उनले बताए। भीड तितरबितर भएपछि साँझ ६ बजे नेपाली सेनाको विशेष टोलीले मृतकको दाहसंस्कार गरेको रणसिंह दल गणका गणपति उज्वल केसीले जानकारी दिए। गत मंगलबार कतारबाट घर फर्केका पालुङ्टार नगरपालिका७ पुर्नेपिपलका ४४ बर्षे एक पुरुषको शनिबार बिहान पाँच बजे गोरखा अस्पतालमा उपचारको क्रममा मृत्यू भएको थियो। उनी मधुमेहका दीर्घरोगी पनि रहेको गोरखा अस्पतालका सूचना अधिकारी कृष्ण ढकालले बताए। सप्तरीमा संक्रमित तीन सय सप्तरी जिल्लामा थप ३४ जनामा कोरोना पोजेटिभको पुष्टि भएसँगै संक्रमितको सङ्ख्या तीन सय तीन पुगेको छ। हनुमानगर कंकालिनी नगरपालिकामा १६ जना, डाकनेश्वरी र खडक नगरपालिकामा ५५ जना, छिन्नमस्ता गाउँपालिकामा ४ जना, महादेवा गाउँपालिकामा २ जना, शम्भुनाथ नगरपालिका र राजगढ गाउँपालिकामा ११ जनामा कोरोना पोजेटिभ पुष्टि भएको स्वास्थ्य कार्यालय सप्तरीले जनाएको छ। स्वास्थ्य कार्यालय सप्तरीका अनुसार हालसम्म हनुमाननगर कंकालिनी नगरपालिकामा ५४, बलान बिहुल गाउँपालिकामा ४४, तिलाठी कोइलाडी गाउँपालिकामा ४२, बोदे बर्साइन नगरपालिकामा ३४, छिन्नमस्ता गाउँपालिकामा २७, राजगढ गाउँपालिकामा २० जना संक्रमित भएका छन्। यसैगरी डाक्नेश्वरी नगरपालिकामा १७, राजविराज नगरपालिकामा १५, महदेवा गाउँपालिकामा १४, सुरुङ्गा नगरपालिकामा १३, खडक नगरपालिकामा ७, अग्नीसाइर कृष्णसवरण र तिरहुत गाउँपालिकामा ४४ जना, कञ्चनरुप, शम्भुनाथ र सप्तकोशी नगरपालिकामा २२ जना, रुपनी र विष्णुपुर गाउँपालिकामा ११ जना संक्रमित भएका छन्। संक्रमित थप भएका ३४ जनालाई राजविराजस्थित साईकृष्ण आइसोलेसन केन्द्रमा ल्याउने क्रम भइरहेको छ। सप्तरी जिल्लामा कोरोना जितेर निको हुनेको सङ्ख्या १ सय ३९ पुगेको छ।"
"अविरल वर्षाले शिशुको मृत्यु, धेरै घर बगे","डोटी बैतडीअछाम : तीन दिनदेखि आएको अविरल वर्षासँगै पहिरोमा परी डोटीमा आइतबार बिहान एकजना ६ महिने शिशुको ज्यान गएको छ भने आमा घाइते भएकी छन् । डोटीको पूर्वीचौकी गाउँपालिका ४ सानागाउँको नुवाकोट टोल बस्ने भक्त नेपालीका ६ महिने छोरा छत्र नेपालीको पहिरोले च्यापिएर ज्यान गएको जिल्ला प्रहरी कार्यालय डोटीले जानकारी दिएको छ। पहिरोमा परी मृतक शिशुकी आमा २५ वर्षीया देवा नेपाली गम्भीर घाइते भएकी छन् । गम्भीर घाइते आमालाई उपचारका लागि जिल्ला अस्पताल डोटीमा ल्याइएको र मृतक बालकको शव पोष्टमार्टम गरी आफन्तका जिम्मा लगाइको छ । पहिरो आएको समयमा घरभित्र भक्त नेपालीका श्रीमती, दुई छोरा र एक छोरी गरी ५ जना रहेकोमा अरु भने भागेर बाँच्न सफल भएका छन् । नवजात शिशु बोकेर भाग्न नसकेपछि शिशुको मृत्यु भएको र आमा घाइते भएकी प्रहरीले जनाएको छ । पहिरोले घरभित्रको सबै सरसमान पूर्णरूपमा क्षति भएको स्थानीयले बताए । अविरल वर्षाले थुप्रै संरचना बगाएको छ । पहिरोले गाउँगाउँका कच्ची सडक अवरुद्ध भएका छन् । धेरै स्थानीयका घर बगाएपछि उनीहरू विस्थापित भएका छन् । बैतडीको डिलाशैनी गाउँपालिका१ स्थित गन्नी गाड खोलामा आएको बाढी । तस्बिर : भगिरथ अवस्थी शनिबार मात्रै बझाङको केदास्युँ गाउँपालिकामा पहिरोमा परी ६ जनाको मृत्यु भएको थियो भने एकजना अझै बेपत्ता छन् । शुक्रबार मध्यरातमा केदारस्युँ ८ को मल्लेसी गाउँमा पहिरो गएको थियो । २० घर पूर्णरूपमा बगाएको थियो । पहिरोमा पुरिएका ४१ वर्षीया राममती जेठारा, उनका ११ वर्षीया छोरा प्रयाग जेठारा र दुई छोरी १६ वर्षीया शान्ति र ७ वर्षकी अस्मिताको शव फेला परिसकेको छ । उनकै घरमा सुतिरहेकी राममतीकी भदैनी नाता पर्ने १५ वर्षकी सन्तु जेठाराको पनि शव भेटिएको छ । यस्तै ८० वर्षका दले जेठाराले पनि पहिरोमा परेर ज्यान गुमाएका छन् । बझाङका प्रमुख जिल्ला अधिकारी कमलराज भण्डारीले गाउँका २० परिवार विस्थापित भएर आफन्त र स्थानीय नवादेव प्राविमा बसाइएको छ । उनले नेपाली सेनाको हेलिकप्टरबाट विस्थापितका लागि त्रिपाल र खाद्यान्न पठाइएको बताए । केही स्थानीय आफन्त र छिमेकीको घरमा छन् । करिब ६० जनालाई विद्यालयमा राखिएको छ, उनले भने । गाउँभन्दा करिब १ सय ५० मिटर माथि रहेको रातापड सामुदायिक वनबाट बीचको गाउँमा पहिरो खसेको हो । सामुदायिक वनको बीचमा वर्षात्मा मात्रै पानी आउने सानो पानीको मुहान छ । मुहानको पानी निकास हुने सानो खोल्सो गाउँको बीच भएर बग्छ । त्यही खोल्सोमा डाँडाको टुप्पोबाट पहिरो खसेको र खोल्सोको निकास थुनिएर ड्याम बनेपछि बस्ती बगेको स्थानीय जयबहादुर जेठाराले बताए । अछाममा पनि बाढी पहिरोको त्रास बढेको छ । शनिबारदेखि परेको वर्षाका कारण विभिन्न ठाउँमा पहिरो गएको छ भने नदी र खोलामा बाढी आएको छ । ग्रामीण सडकहरू अवरुद्ध भएका छन् । जिल्लामा केही ठाउँमा पहिरो र बाढीको खबर आए पनि अप्रिय घटना नघटेको प्रमुख जिल्ला अधिकारी पुण्यविक्रम पौडेलले बताए । उनले भने, केही ठाउँमा पहिरोले खेत बगाएको खबर पाएका छौं, शनिबारदेखि परेको पानीले धेरै ठाउँमा बाढी र पहिरो आएको छ । साँफेबगर नगरपालिकामा पूर्वबाट छिपेखोला, पश्चिमबाट प्रभाली खोला र उत्तरबाट बग्ने बुढीगंगा नदीले वर्षेनी खेतीयोग्य जमिन कटान गरिरहको स्थानीय शिलोज कुँवरले बताए । जिल्ला विपद् पूर्वतयारी तथा प्रतिकार्य योजनाले गरेको सर्भेअनुसार पहिरोको जोखिम बढेको छ । यहाँका २० बस्ती पहिरोको जोखिममा छन् । बैतडीका विभिन्न स्थानमा बाढीपहिरोले समस्या निम्त्याएको छ । जिल्लाको डिलाशैनी गाउँपालिका १ का विभिन्न स्थानमा गन्नीगाड खोलाले १२ कल्भर्ट बगाएको गाउँपालिकाका विपद् व्यवस्थापन सम्पर्क व्यक्ति पुरुषोत्तमनाथ योगीले बताए । शनिबार राति र शुक्रबार राति भएको वर्षाका कारण खोलामा आएको बाढीले क्षति पुयाएको उनले बताए । वडा नं १ को बडम, सेल्तडा, रामला, डुडेपानी लगायतका क्षेत्रमा पहिरो समेत खसेका विपद् व्यवस्थापन सम्पर्क व्यक्ति योगीेले बताए । उनले भने वडा नं १ मा ससाना पहिरो खसेका छन् । ती पहिरोले १५ घर जोखिममा छन् । पहिरोले गाउँमा खानेपानी बगाएको छ भने घरहरू पनि जोखिममा परेको स्थानीय मानसिंह रानाले बताए । वडा नं १ मा मात्रै ५० लाखभन्दा बढीको क्षति भएको डिलाशैनी गाउँपालिकाले जनाएको छ । अहिले पनि क्षतिको विवरण संकलन गर्ने कार्य भइरहेको गाउँपालिकाका विपद् व्यवस्थापन सम्पर्क व्यक्ति योगीले बताए । पुर्चौंडी नगरपालिका ७ को ऐरीगाउँमा पनि पहिरोका कारण ७ घर जोखिममा छन् । स्थानीय देवबहादुर ऐरका अनुसार घरमाथिबाट खसेका पहिरोले एकजनाको घरको छाना पुरेको छ भने शौचालय भत्किएको छ । दोगडाकेदार गाउँपालिका ६ डोलमा पनि पहिरो खस्ने क्रम सुरु भएको छ । वर्षौंदेखिको पहिरो यो वर्ष पनि वर्षासँगै बग्न थालेको स्थानीय लोकराज जोशीले बताए । सिगास गाउँपालिका ६ थालाकाँडाका डम्मरसिंह ऐरको घरको पछाडिबाट पहिरो खसेको जिल्ला प्रहरी कार्यालयले जनाएको छ । पहिरोले ऐरको घरमा क्षति पुयाएको छ भने अन्य ६ घर पनि पहिरोको जोखिममा परेका जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले बताए ।"
बलात्कार आरोपमा रुकुम पूर्वका २८ वर्षीय युवक पक्राउ,"रुकुम : बलात्कार गरेको आरोपमा प्रहरीले रुकुम पूर्वमा एक युवालाई पक्राउ गरेको छ । भूमे गाउँपालिका८ कोर्जाका २८ वर्षीय कृष्ण खड्का सोही ठाउँकी २८ वर्षीया महिलालाई बलात्कार गरेको आरोपमा पक्राउ परेका हुन् । असार १९ गते खड्काले डरत्रास देखाएर बलात्कार गरेको भन्दै पीडित पक्षले असार २० गते इलाका प्रहरी कार्यालय, चुन्बाङमा उजुरी दिएका थिए । पीडितको उजुरीका आधारमा २० गते नै उनलाई पक्राउ गरेको जिल्ला प्रहरी कार्यालयका प्रहरी नीरिक्षक दिनेश गुरूङले जानकारी दिए । घटना लगत्तै फरार रहेका आरोपितलाई फक्राउ गरी थप अनुसन्धान भइरहेको उनले बताए । पीडितको शनिबार जिल्ला अस्पताल रुकुमकोटमा स्वास्थ्य परीक्षण गरिएको बताइएको छ ।"
आँखामा खुर्सानीको धूलो छर्केर सुन चोर्ने पक्राउ,"गुलरिया : बर्दिया सदरमुकाम गुलरिया नगरपालिका ६ स्थित अफताब सुनचाँदी पसलका संचालकको आँखामा खुर्सानीको धूलो फालेर सुनको मंगलसूत्र चोरेको आरोपमा प्रहरीले एकजनालाई पक्राउ गरेको छ । गुलरिया नगरपालिका ५ निवासी २२ वर्षीय रबिन चौधरीलाई मंगलसूत्र चोरीको आरोपमा पक्राउ गरेको हो । सुनको गहना खरिद गर्न सुन पसलमा पुगेका चौधरीले सामान चित्त बुझेपछि पैसा तिर्ने बेलामा खल्तीबाट खुर्सानीको धूलो निकाली व्यापारी आफताब जसगढको आँखामा फालेर मंगलसूत्र लिइ भागेको उजुरीको आधारमा चौधरीलाई पक्राउ गरिएको जिल्ला प्रहरी कार्यालय बर्दियाका प्रहरी नायव उपरीक्षक योगेन्द्र कुमार खड्काले बताए । सुनको गहना लिएर भागेका चौधरीलाई पछ्याउँदै जाँदा गुलरिया नगरपालिका ५ स्थित सन्तोषी टोलबाट नियन्त्रणमा लिई खानतलासी गर्दा उनको साथबाट १८ पिस मंगलसूत्र, खुर्सानीको धूलो, १ थान सादा मोवाईल, पैसा जस्तो बनाई सेतो प्लाष्टिकमा बेरी राखेको ३१८ पिस कागजको गड्डी फेला परेको खड्काले जानकारी दिए । बरामद गरिएको करिब ३ तोला परिमाणको मंगलसूत्रको बजार मुल्य २ लाख ७६ हजार ४४५ रुपैयाँ छ । चौधरीलाई जिल्ला प्रहरी कार्यालय बर्दियाको हिरासतमा राखी अनुसन्धान भइरहेको बताइएको छ । चौधरीले सुन पसलमा पुगी म सुन खरिद गर्ने मानिस हुँ मलाई २ लाख रुपैयाँ बराबरको सुनका गहना देखाउनु भनेपछि पसल संचालक जसगढले काउन्टरमा राखेर गरगहना देखाएको जाहेरी प्रहरीमा दिएका छन् । ग्राहकका रुपमा पसलमा आएका चौधरीले गहना हेरी मन पराएपछि पैसा तिर्ने बेलामा बुवाको आँखामा खुर्सानीको धूलो फालेर गहना लिएर भागेको व्यापारीका छोरा आमिर जसगढले बताए । उनले भने,' जिल्ला प्रहरी कार्यालय देखि करिब १ सय ५० मिटरको दूरीमा रहेको सुनचाँदी पसलमा दिउँसै चोरी भएपछि हामी त्रसित भएका छौं।'"
५० वर्षीय शान्तबहादुर खोलामा बेपत्ता,"जाजरकोट : जाजरकोट नलगाड नगरपालिका ४, औलका ५० वर्षीय शान्तबहादुर सार्की कैनाखोलाले बगाएर बेपत्ता भएका छन् । आइतबार राति नलगाड३, कैनाबजारबाट घर फर्कने क्रममा खोला तर्न लाग्दा उनी बेपत्ता भएका हुन् । ८ वर्षीय छोरासँग घर फर्कंदै गर्दा खोला तर्ने क्रममा सार्की बेपत्ता भएको प्रहरी प्रमुख डीएसपी किशोरकुमार श्रेष्ठले बताए । पारि झोला राखेर छोरा लिन आउने भन्दै छोरालाई खोला किनारमै छोडेर गएका सार्कीलाई खोलाले बगाएर बेपत्ता बनाएको डिएस्पी श्रेष्ठले बताए । बुवालाई खोलाले बगाएको नाबालक छोराले कैनाबजारका स्थानीयलाई जानकारी गराएका थिए । बेपत्ता सार्कीको प्रहरी र स्थानीय बासिन्दाले खोजी गरिरहेको डीएसपी श्रेष्ठले बताए । यसैबीच कैना खोलामा आएको बाढीले करीव दुई सय रोपनी धान खेत बगाएको छ ।"
२२ केजी चरेससहित दुईजना पक्राउ,"दाङ : प्रदेश ५ प्रहरी कार्यालयको विशेष टोलीले साढे २२ केजी लागूऔषध चरेससहित दुईजनालाई पक्राउ गरेको छ । विशेष सूचनाको आधारमा प्रहरी निरीक्षक प्रमोद क्षेत्रीको कमाण्डमा गएको टोलीले रुपन्देहीको बुटवल उपमहानगरपालिका १२बाट चरेससहित उनीहरुलाई नियन्त्रणमा लिएको हो । बुटवल उप महानगरपालिका १२ हरियाटोलमा बस्ने धन बहादुर दमाईको खाली घरमा खानतलासी गर्दा अवैध २२५०० केजी चरेससहित गुल्मी मदाने गाउँपालिका ७ का ३९ वर्षीय मेगलाल गिरी र पूर्वी रुकुम सिस्ने गाउँपालिकाका ३५ वर्षीय रतिभान दमाईलाई नियन्त्रणमा लिइएको प्रदेश प्रहरी प्रवत्ता एसएसपी राजकुमार बैदवारले बताए । घटनाबारे थप अनुसन्धान भइरहेको प्रहरीले जनाएको छ। बाघको छाला हड्डीसहित पक्राउ बाँकेको राप्ती सोनारीमा लुकाइ छिपाइ रहेको अवस्थामा बाघको छाला र हड्डी प्रहरी फेला पारेको छ । बाँके राप्तीसोनारी गापा १ सिमलघारी बस्ने ४६ वर्षीय नवराज घर्ति मगरले आफ्नै घरको मकै बारीमा लुकाइ राखिइएको टाटेपाटे बाघको छाला,र हड्डीसहित नियन्त्रणमा लिइएको प्रदेश प्रहरी जनाएको छ ।"
भंगहा नगरपालिकाले खरिद गर्यो दुईवटा एम्बुलेन्स,"भंगहा : गाउँमा एम्बुलेन्स भित्रिएपछि स्थानीय ७० वर्षीय जुगेश्वर चमार दंग छन् । 'हाम्रो लागि अब सुविधा भयो । पहिला बिरामी पर्दा कुनै सवारी साधन हामी गरिबका लागि थिएन, उनी भन्छन्, 'बिरामी हुँदा एउटा अस्पताल पुग्न मोटरसाइकल पनि पाइँदैन थियो ।' महोत्तरीको भंगहा नगरपालिकाले दुईवटा एम्बुलेन्स खरिद गरेपछि स्थानीय खुशी भएका छन् । मेयर संजिब कुमार साहले कोरोना भाइरसको महामारीसँग लड्न २१ लाख खर्चेर दुई एम्बुलेन्स खरिद गरेका हुन् । स्थानीय तहमा आफ्नो लागि जनप्रतिनिधिले मोटरसाइकल, गाडी खरिद गरिरहेको बेला भंगहा नगरपालिकाले नागरिकका लागि एम्बुलेन्स खरिद गरेको हो । भंगहामा सुविधा सम्पन्न हस्पिटल र डाक्टर पनि छैन । स्थानीय बिरामी पर्दा जनकपुर जानुपर्छ । जनकपुर पुग्न धनीले त सहजै यतायात व्यवस्था मिलाउँछन् तर, गरिबका लागि त्यो भने पहाड बन्दै आएको थियो । केही दिन पहिले जुगेश्वरकी नातिनीलाई सर्पले टोक्यो । अस्पताल पुर्याउन उनलाई हम्यहम्य पर्यो । गाउँलेसँग मोटरसाइकल मागेर उनलै हस्पिटल लगेर ३ वर्षीय नातिनी मिथिलेशलाई बचाए । 'भंगहामा गरिब, दलितहरुको संख्या धैरै छ । नगरपालिकाको भूगोल पनि ठूलो छ । एउटा एम्बुलेन्स मात्र थियो, त्यसलाई भ्याइ नभ्याइ हुन्थ्यो, मेयरले, 'त्यसैले बिरामीलाई समयमै अस्पताल पुर्याउन एम्बुलेन्स खरिद गरेका छौं ।' नगरपालिका स्वास्थ्य संस्थामा एउटा एमबीबीएस डाक्टर पनि नरहेको बताउँदै उनले थपें, 'सरकारले केन्द्रबाट डाक्टर पठाउँदैन, हामीलाई भर्ना पनि गर्न दिँदैन।' एम्बुलेन्सका लागि चालक नियुक्त पनि गरिसकेको छ।न्युनतम भाडा दर तय गरेर प्रयोगमा ल्याइने उनले बताए ।"
कालिगण्डकीमा तटबन्ध निर्माण हुँदै,जोमसोम : हिमाली जिल्ला मुस्ताङको महत्वपूर्ण पर्यटकीय ट्रान्जिट प्वाइन्ट सदरमुकाम जोमसोम बजारको शीरमा बृहत कालिगण्डकी नदी नियन्त्रण तटबन्ध निर्माण हुने भएको छ। संघीय सरकार अन्र्तगत राष्ट्रिय योजना आयोगले कालिगण्डकीमा तटबन्ध निर्माणको योजना सुरु गरेको हो। आयोगको बहुवर्षीय नदी नियन्त्रण तटबन्ध आयोजना निर्माणको जिम्मा एपेक्सअमित जेभीले लिएको छ। तटबन्धको कुल बजेट ९ करोड ५१ लाख ३२ हजार भएपनि ठेक्का टेन्डर सम्झौता ९ लाख घटेर ९ करोड ४२ लाख ८६ हजारमा भएको हो। तटबन्ध निर्माणको सम्झौता अवधि १५ महिना छ। कालिगण्डकीको वारी र पारीको दुबै बजारक्षेत्रलाई जोड्ने मोटरेबल पुलदेखि माथि उत्तरतर्फको दुबै भागमा तटबन्ध निर्माण हुने घरपझोङ गाउँपालिकाले जनाएको छ। बर्षेनी हुने नदी कटानलाई न्यूनिकरण गर्नका लागि पश्चिमतर्फ सशस्त्र प्रहरी बलको ३३ नं गुल्मदेखि जोमसोम पक्की पुलसम्मको भागमा एक हजार एक सय ५० मिटर र जोमसोमकोरला सडकको पूर्वतर्फको भागमा ९ सय मिटर लामो तटबन्ध निर्माण हुने ईन्जिनीयर सकलदेव शर्माले बताए। नदीले वर्षेनी दिशा परिवर्तन गरिरहने भएकाले तटबन्धले जोखिम कम गर्ने मुस्ताङका संघीय सांसद प्रेमप्रसाद तुलाचनले बताए।
दिदी भाइ बजारमा (भिडियो),"काठमाडौं : गायिका राधिका हमाल र राजेन्द्र कडेलको आवाजमा रहेको तीज गीत 'दिदीभाइ' बजारमा आएको छ। निर्मला सुवेदीको शब्द रहेको गीतमा राजेश बर्देवाको संगीत रहेको छ भने ओबि रायमाझी र शोभा त्रिपाठीले अभिनय गरेका छन्। गीतमा परदेशबाट स्वदेश आएको भाइ क्वारेन्टाइनमा बस्नु परेको र तीजमा आफ्नो दिदीबहिनी अर्थात् चेलिबेटी लिन जान नपाएको र उता माइतीको बाटो हेरेर बसेकी चेलीको कथा व्यथा समावेश गर्न खोजिएको छ। यसपाली माइत आउन नपाए पनि भाइको क्वारेन्टाइन बसाइलाई थप उर्जा र हौसल्ला दिने काम चेलीले गर्छिन् भने भाइले पनि दिदीको मनलाई दु:खी नबनाउन अनुरोध गर्दछन् । गीतलाई बिक्रम चौहानको निर्देशन, प्रकाश खड्काको छायांकन र मिलन विश्वकर्माको सम्पादन रहेको छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या १५ हजार ९ सय ६४ पुगेको छ।३५ जनाले कोरोनाकै कारण ज्यान गुमाइसकेका छन्। लाइभ
तिलिचो सडक र घरपझोङ रिङरोडको ३ करोड ७८ लाख फ्रिज,"जोमसोम : विश्वकै अग्लो उचाइमा अवस्थित तिलिचो ताल जोड्ने बेसक्याम्प सडक र घरपझोङ गाउँपालिका रिङरोड सडकको चालु वर्ष विनियोजित ३ करोड ७८ लाख बजेट फ्रिज भएको पूर्वाधार विकास कार्यालय म्याग्दीले जनाएको छ । विश्वव्यापी माहामारीको रुपमा फैलिएको नोवल कोरोना भाइरस ( कोभिड१९)ले निम्त्याएको बन्दाबन्दी तथा उक्त सडकको वातावरणीय प्रभाव मूल्याङकन ( ईआईए ) तथा प्रारम्भिक वातावरणीय प्रभाव मूल्याङकन (आई ईई ) नहुँदा बजेट फ्रिज हुन पुगेको पूर्वाधार विकास कार्यालय म्याग्दीका प्रमुख ओमराज ढुङ्गानाले बताए । गण्डकी प्रदेशको बहुवर्षीय गौरवको आयोजनाअन्तर्गत घरपझोङ ५ ठिनी ,नमखुलेक हुँदै तिलिचो बेसक्याम्प जोड्ने सडकको ६५ लाख र जोमसोम,ठिनी,ढुम्बाताल,मार्फा ,छैरो र चिमाङ लगायतका गाउँ जोड्ने रिङरोडको ३ करोड १४ लाख बजेट फ्रिज भएको कार्यालय प्रमुख ढुङ्गानाले जानकारी दिए । चालु आर्थिक वर्ष ०७६०७७ का लागि बिनियोजित तिलिचो बेस क्याम्प सडकको पुरै ६५ लाख बजेट फ्रिज भएको हो भने घरपझोङ रिङरोडको बिनियोजित ५ करोड बजेटमध्ये ३ करोड १४ लाख फ्रिज भएको हो । रिङरोडको चालु वर्ष १ करोड ८६ लाखको मात्र काम भएको कार्यालय प्रमुख ढुङ्गानाले बताए । अन्नपूर्ण संरक्षणक्षेत्र आयोजना (एक्याप) जोमसोमको संरक्षित क्षेत्रमा पर्ने दुबै सडकको प्रारम्भिक वातावरणीय प्रभाव मूल्याङकन (आईईई )र वातावरणीय प्रभाव मूल्याङ्कन (ईआईए) मापदण्ड पुरा नभएकाले पनि सडक निर्माणमा समस्या देखिएको हो । पूर्वाधार विकास कार्यालय म्याग्दीले दुबै सडकको नेपाल सरकार वन तथा वातावरण मन्त्रालय मातहतको वातावरण विभागमा ईआईए मापदण्ड पूरा गर्ने प्रक्रिया अघि बढाएको जनाएको छ । कार्यालयले आईईई र ईआईए सडक बिस्तारको कामलाई संगै अघि बढाउने जनाएको थियो ।यस्तै , सरकारले कोभिड१९ को सक्रमणकालिन अवस्थामा पनि पूर्वाधार विकासको कामलाई अघि बढाउने जनाएको र स्थानीय प्रशासनले पनि कोभिड१९ रोकथामका लागि विभिन्न शर्त पालना गरी विकासको काम गर्न निर्माण व्यवसायीलाई आह्वान गरेको थियो । तर ,स्थानीय प्रशासन ,पालिका ,वडा र निर्माण व्यवसायीबीच विकासको काम अघि बढाउन छलफल भएपनि बन्दीबन्दीको अवस्थामा स्थानीयबासीले विकासको काम अघि बढाउन नदिने जनाएपछि सडक बिस्तारको काम रोकिएको पूर्वाधार विकास कार्यालय म्याग्दीले जनाएको छ । कार्यालय प्रमुख ढुङ्गानाले गण्डकी प्रदेशको संसदबाट वातावरण संम्वन्धि विधेयक पारित भएकाले ईआईएकै कारण सडकको काम अघि बढाउन समस्या नपर्ने र प्रदेशबाटै ईआईए स्वीकृत गर्ने स्पष्ट पारे । उनले कोरोना कहर साम्य भएपछि दुबै सडक बिस्तारको कामलाई प्राथमिकता दिईने उल्लेख गरे । विश्वकै अग्लो उचाईको तिलिचो सडक विस्तारमा विवाद उत्पन्न भएको थियो । मनाङको ङिस्याङ गाउपालिकाले मुस्ताङतर्फको संरक्षित क्षेत्रमा अन्धाधुन्द सडक विस्तार गरेको र त्यसले वातावरणलाई दुरगामी प्रभाव पार्नसक्ने भन्दै सडक बिस्तारको काम रोक्न एक्याप जोमसोममा उजुरी दर्ता गराएको थियो । मनाङले उक्त स्थानमा सडक बाटो नभई पदमार्गकै रुपमा रहनुपर्ने अडान लिएको छ । यसअघि साविक जिल्ला विकास कार्यालयले उक्त बाटो खन्न पहल गरेको थियो । त्यससमय ठिनी देखि माथि करिव २ किमी सडक बिस्तार भएको थियो । मुस्ताङको ठिनी हुँदै तिलिचो बेश क्याम्प जोड्ने सडक तिलिचो पदमार्ग सडक हो । घरपझोङ रिङरोड सडक राउण्ड अन्नपूर्ण चर्किय पदमार्गअन्र्तगत पर्ने एक्याप जोमसोमका कार्यालय प्रमुख तुलसी दाहाले जानकारी दिए । घरपझोङ रिङरोडका लागि २१ करोड ४३ लाख १३ हजार लागत अनुमान गरिएको छ । थाक ५ गाउ जोड्ने उक्त रिङरोड सडकको काम बन्दना भगवती ,जलजला जेभीले जिम्मा लिएको थियो । रिङरोडको जोमसोम देखि ढुम्बाताल सडकको स्तरोन्नति ,सडक चौडा तथा ढुम्बासम्म ५ किमी कालापत्रे गर्ने योजना छ । आर्थिक वर्ष ०७८ साल असार मशान्तसम्म सम्पन्न गर्ने लक्ष भएपनि रिङरोडको २० प्रतिशत सम्पन्न भएको छ ।"
कोरोनाले मृत्यु भएका पुरुषको सम्पर्कमा रहेका ६७ जनाको पीसीआर रिपोर्ट नेगेटिभ,"स्याङ्जा : कोरोनाबाट मृत्यु भएका स्याङ्जाका दोस्रो व्यक्तिको सम्पर्कमा रहेका सबैको पीसीआर रिपोर्ट नेगेटिभ आएको छ। असार १० गते उपचारका क्रममा पोखरामा मृत्यु भएका आँधीखोला गाउँपालिकाका ५५ वर्षीय कोरोना संक्रमित पुरुषका परिवार (पत्नी, छोराछोरी) सहित सम्पर्कमा रहेका सबैको रिपोर्ट नेगेटिभ आएको जिल्ला स्वास्थ्य कार्यालयका प्रमुख यामप्रसाद शर्माले जानकारी दिए । अर्जुनचौपारी घर भई आँधीखोला गाउँपालिकामा व्यवसाय गर्दै आएका ती पुरुषको सम्पर्कमा रहेका मध्ये ६७ जनाको पीसीआर परीक्षण गरिएको थियो । प्रमुख शर्माका अनुसार आँधीखोलामा २१२१ जनाको २ चरणमा गरी ४२ जना र अर्जुनचोपारीमा २५ जनाको नमूना स्वाब संकलन गरी पठाएकोमा २१ जनाको केही दिनअघि र बाँकीको आइतबार साँझ आएको हो। मृतक पुरुष अर्जुनचौपारीस्थित घरमा श्राद्ध र एक सामाजिक कार्यमा सहभागी भएकाले दुबैतर्फका उनको सम्पर्कमा रहेकाको कन्ट्याक्ट ट्रेसिङ गरिएको हो । भारतीय पूर्व सैनिक उनलाई ज्वरो आउने, टाउको दुख्ने र श्वासप्रश्वासमा समस्या देखिएपछि थप उपचारका लागि असार ८ गते पोखरा लगिएको थियो । पोखरामा उपचारका क्रममै उनको कोरोना पुष्टि भएको थियो। पोखरास्थित स्वास्थ्य विज्ञान प्रतिष्ठानमा राखी उपचार गर्ने क्रममा १० गते निधन भएको गण्डकी प्रादेशिक स्वास्थ्य निर्देशनालय जनाएको छ । कोरोनाबाट मृत्यु हुने उनी स्याङ्जाका दोस्रो एवं समुदायबाट संक्रमितभइ मृत्यु हुने पहिलो व्यक्ति हुन् । उनी कसरी संक्रमित बने भन्ने स्रोत अझैं पत्ता लागेको छैन् । यसअघि, वालिङ नगरपालिकाका ५८ वर्षका पुरुषको जेठ २५ गते क्षेत्रीय अस्पतालको आइसोलेसनमा मृत्यु भएको थियो । उनी भने भारतबाट आएका थिए । जिल्लामा संक्रमितको संख्या १ सय ८८ जना पुगेको छ । ती मध्ये ५४ जना कारोना निको भएर घर फर्केका छन्। स्याङ्जामा कोरोनाबाट २ जनाको मृत्यु भइसकेको छ।"
"मास्कमाथि निगरानी , अटेरी गरे सय रुपैयाँ जरिवाना","जनकपुरधाम : तपाईंको मास्क खोइ ? सोमबार जनकपुर नगरक्षेत्रका विभिन्न चोक र बजारमा प्रहरीले मास्क नलगाएरै घुमफिर गरिरहेका सर्वसाधारणलाई रोकेर सोधपुछ गर्दै थिए। कतिले गोजीमा मास्क राखेर हिँडेका थिए भने कति गर्मीले गर्दा मास्क नै नलगाएर हिँडेका थिए । तर, प्रहरीले मास्कको निगरानी बढाएपछि मास्क नलगाउनेहरु माफी माग्दै आफूसँग भएको गम्छा वा शरीरमा लगाएको लुगाले नै नाक छोपी हिँडे । मास्कनै नलगाएर अटेर गर्ने डेढ सय भन्दा बढी सर्वसाधारणलाई नियन्त्रणमा समेत लिएर एक सय रुपैयाँ जरिवाना तिर्न लगाइयो । कोभिड१९ को संक्रमण तीव्र गतिमा फैलिरहँदा सुरक्षाका उपायप्रति जनस्तरमा हेलचक्राइ बढ्दै गएको हो । लकडाउन खुकुलो भएदेखि सर्वसाधारणले मास्क नै नलगाइ हिँड्ने र सामाजिक दूरीको कुनै ख्याल नगरेपछि प्रहरीले सार्वजनिक हितको लागि मास्कमाथि निगरानी सुरु गरेको धनुषाका प्रहरी उपरीक्षक रामेश्वर बस्नेतले बताए । 'रोग निवारण ऐन २०३० अनुरुप हामीले महामारीबाट जोगिन जनचेतना मुलक अभियान अघि बढाएका छौं, 'उपरीक्षक बस्नेतले भने,' मास्क लगाउन र सामाजिक दुरी कायम गराउन हामी निरन्तर माइकिङ गरिरहेका छौं । त्यसैगरी अहिले मास्क निगरानी पनि बढाएका छौं ।'"
"आँपको प्रलोभन देखाइ बालिका बलात्कारपछि हत्या, भारतीय नागरिक पक्राउ","जनकपुरधाम : ११ वर्षीय कंचन कुमारी पजियार गत बुधबार सधैझैं घरबाट भैंसी चराउन आँपको बगैचामा गएकी थिइन् । तर, उनी घर कहिल्यै नर्फिने गरी गइन्।दुई दिनपछि कंचनको शव घरभन्दा एक किलोमिटर जति टाढा दुधमति नदीको छेउमा फेला पर्यो । जनकपुरधाम उपमहानगरपालिका १९ कुर्था बस्ने विनोद पंजियारकी छोरी कंचनको शव भेटेको तीन दिनपछि प्रहरीले बालिकाको बलात्कार पछि निर्मम हत्या गरिएको सार्वजनिक गरेको छ । साथै दोषिलाई पनि पक्राउ गरेको छ । जिल्ला प्रहरी कार्यालय धनुषाले सोमबार पत्रकार सम्मेलमा कंचनको हत्या भारतको उत्तर प्रदेश राज्यको मलिहावाद थाना काकोरी ग्राम पञ्चायत बण्डाखेराका ३२ वर्षीय दिपु सिंहले गरेको सार्वजनिक गरेको छ । गाउँकै चौधरी र मिश्र इन्डष्ट्रिजमा पछिल्लो ४५ महिना अगाडिदेखि काम गर्न आएका सिंहले कंचनलाई भैंसी चराउँदै गरेको देखेपछि आँप दिन्छु भन्ने प्रलोभन देखाएर ललाई फकाई आफूसँग लगेका बताइएको छ। इन्डष्ट्रिको पछाडि पट्टीको आँप बगैचाको एकान्त कुनामा लगी सिंहले बलात्कार गरेको र घटना सार्वजनिक हुने डरले मुख थुनी हत्या गरेको प्रहरीलाई बयान दिएका छन् । हत्यापछि शव सोही ठाउँमा लुकाएर सिंहले आफूले प्रयोग गर्दै आएको ब्ल्यांकेट ल्याइ त्यसमा बेरेर हत्याको भोली पल्ट बिहीबार दुधमती नदीको छेउमा शव फालेका थिए । शव लुकाउन प्रयोग गरेको ब्ल्यांकेट शव देखि पश्चिम ५० फिटको दूरीमा दिलिप चौधरीको धानबाली खेतमा फालेर माथिबाट माटोले पुरेर इन्डष्ट्रिमा काम गर्न फर्केका थिए। प्रहरीले अनुसन्धान गर्दै जाँदा सिंहलाई पक्राउ गरेको धनुषाका प्रहरी उपरीक्षक रमेश बस्नेतले बताए । अभियुक्त सिंहले कंचनको बलात्कार र हत्या गरेको स्वीकार गरिसकेको र उनीमाथि आवश्यक कारवाही अघि बढाइएको उपरीक्षक बस्नेतले जनाएका छन् ।"
संक्रमित डिस्चार्ज भएसँगै ओखलढुंगा कोरोनामुक्त,ओखलढुंगाः ओखलढुंगाका एक युवाले कोरोना जितेका छन् । भारतबाट विरगञ्जहुँदै लिखु गाउँपालिकास्थित घर आएका उनलाई असार ७ गते कोरोना संक्रमण भएको पुष्टि भएको थियो । उनी जिल्लाका पहिलो संक्रमित हुन् । कामको सिलसिलामा भारत रहेका २८ वर्षीय युवा असार ३० गते घर आएका थिए । कोरोनामुक्त भएपछि कोरोना अस्पताल विराटनगरमा उपचाररत रहेका उनी सामेबार डिस्चार्ज भएका छन् । १४ दिन उपचारपछि उनी निको भएर घर फर्किन लागेको जिल्ला स्वास्थ्य प्रमुख सुमन तिवारीले बताए । संक्रमण मुक्त भएका युवालाई घर ल्याउने व्यवस्था गर्न गाउँपालिकालाई जानकारी गराइएको तिवारीको भनाइ छ । ती युवा बाहेक अरुलाई जिल्लामा कोरोना संक्रमण देखिएको छैन । उनी डिस्चार्ज भएसँगै ओखलढुंगा संक्रमण मुक्त भएको छ ।
के मानिस स्वाभावले नै अल्छी हुन्छन्?,"काठमाडौं: के तपाईँले क्यालिफोर्नियाको गभर्नर कार्यालयले जारी गरेको छोटो भिडिओ हेर्नु भएको छ? तीस लाखभन्दा बढी मानिसले हेरेको त्यो भिडिओ अहिले सामाजिक सञ्जालभर भाइरल छ। उक्त भिडिओमा हास्य कलाकार लरी डेभिडले कृत्रिम हाँसोमिश्रित शैलीमा मानिसलाई सरकारी आदेश मानेर कोभिड१९ फैलनबाट रोक्न घरमै बस्न आग्रह गरेका छन्। 'तपाईँहरूको समस्या के हो, मूर्खहरू?' भिडिओमा उनी भन्छन्, 'तपाईँहरू दिनभरि कुर्सीमा बसेर टिभी हेर्ने गजबको अवसर खेर फालिरहनु भएको छ। हामीलाई सामान्य अवस्थामा गर्न मन नलाग्ने कामहरू स्वास्थ्यसम्बन्धी चेतावनीपछि गर्नुपर्ने हुन्छ। जस्तो कि धेरै शारीरिक अभ्यास गर्ने वा दैनिक धेरै तरकारी र फलफूल खाने। तर कुनैबेला सोफामा लम्पसार परेर बस्ने, टेलिभिजन हेर्ने र घरमै बस्ने सरकारी सुझाव पनि सहज लाग्छ। अल्छीलाई यी कुराले आकर्षित गर्नुपर्ने जस्तो देखिन्छ। तर त्यो त्यति सजिलो पनि छैन। केही साताको लकडाउन झेलेपछि तपाईँहरूले त्यो थाहा पाइसक्नुभयो।जैविक रूपमा हामी थोरै काम गरेर बस्न सक्दैनौँ भन्ने देखिएको छ। हामी क्रियाकलापमै रमाउँछौँ। अथवा कम्तीमा हामी व्यस्त हुने र आराम गर्ने अवस्थाको सन्तुलनमा खुल्छौँ। सत्य यो पनि हो कि हामी प्राय: सहज विकल्प खोजिरहेका हुन्छौँ। हाम्रा लागि थोरै सहनशील भए हुने वा छोटो बाटोबाट सफलता पाइने उपाय प्रिय हुने गर्छ। रिमोट कन्ट्रोलको छ भने किन उठेर टिभी खोल्नु? मोटरसाइकल छ भने किन हिँडेर लिएर सुपरमार्केट जाने? सहकर्मीले भन्दा आधा काम गरेर पुग्छ भने किन नगर्ने? हरेकखाले काम वा प्रयासमा मानसिक र शारीरिक दबाव हुन्छ। त्यसैले सम्भव भएसम्म मानिसहरूले काम छल्न खोज्नु स्वभाविक नै हो। के तपाईँले कुनैबेला केही पनि गर्दिन भनेर सोच्नुभएको छ? त्यो रमाइलो लाग्न सक्छ तर त्यो पनि निकै कठिन हुन जान्छ। युनिभर्सिटी अफ भर्जिनियामा गरिएको एउटा चर्चित अध्ययनमा सहभागीहरूलाई पालैपालो पूरै खाली कोठमा राखिएको थियो।उनीहरूसँग फोन, पुस्तक वा टेलिभिजन केही थिएन। र उनीहरूलाई ननिदाउन भनिएको थियो। ती व्यक्तिलाई गोडामा उपकरण जोडेर १५ मिनेटसम्म एक्लै छाडियो। त्यो एकछिन आराम गर्ने अवसर थियो। उनीहरूलाई एक्लै छाड्नुअघि एउटा स्वीच थिच्न सिकाइएको थियो जसले विद्युतीय झट्का दिन्थ्यो। तपाईँलाई एकपटक झट्का खाएकोले फेरि त्यसो गर्ने छैनन् भन्ने लाग्यो भने गलत सोच्नुभयो। त्यहाँ ७१ प्रतिशत पुरुष र २५ प्रतिशत महिलाले कम्तीमा एकपटक आफूलाई फेरि झट्का दिए। एकजना पुरुषले त आफूलाई १९० पटक झट्का दिए। अध्ययनले के देखायो भने केही पनि नगर्नु झन् पट्यारलाग्दो काम हो। विकल्पको रूपमा धेरै सहभागीले आफैलाई यातना दिने काम रोजे। जबरजस्ती लादिएको र लम्ब्याइएको आरामले झन् बेचैनी बढाउँछ। लकडाउनका बेला हामीले आफूलाई सामान्य दिनको जस्तो अवस्थामा ढाल्न आवश्यक छ। त्यसैले नियमित योग, वा अन्य काम लगाउनु एवम् मिहिनेत र कठिन काममा संलग्न हुनु निकै महत्त्वपूर्ण छ। सामान्य अवस्थामा हामीले आरामलाई खासै महत्त्व दिँदैनौँ। त्यसैले यो समयमा हामीले सक्दो धेरै आराम गर्नु त आवश्यक छ नै। यसले गर्दा पुन: सामान्य दैनिकीमा फर्कँदा हामीमा काम र आरामको सन्तुलित भावना आउँछ। तर यो कठिन समयमा हामीले आफूलाई अल्छी प्रजाति होइनौ भन्ने थाहा पाउँदै छौँ। बीबीसी नेपालीबाट।"
"कोरोना कहर : रित्तिदै क्वारेन्टाइन, भरिदै आइसोलेसन","राजविराज : सप्तरीमा क्वारेन्टाइनमा बस्ने भन्दा आइसोलेसनमा बस्नेको सङ्ख्या बढेको छ ।सप्तरीको विभिन्न क्वारेन्टाइनमा बस्नेको सङ्ख्या ३०६ मा झरेको छ भने आइसोलेसनमा बस्नेको सङ्ख्या ३२१ पुगेको छ। सोमबार १८ जना संक्रमित थपिए पछि सप्तरीमा संक्रमित हुने ३२१ पुगेको स्वास्थ्य कार्यालय सप्तरीले जनाएको छ । स्वास्थ्य कार्यालय सप्तरीका निमित्त प्रमुख दुनियालाल यादवका अनुसार सोमबार डाकनेश्वरी नगरपालिकाका ८, विष्णुपुर गाउँपालिका ६ र सप्तकोशी गाउँपालिकाका ४ जनामा संक्रमित पुष्टि भएपछि संक्रमित हुने ३२१ पुगेको हो । थप १८ जनामा संक्रमण पुष्टि भएसँगै सप्तरीमा संक्रमितलाई राख्न आइसोलेसन केन्द्र र बेड अभाव भएको छ । सप्तरीमा पहिलो पटक वैशाख २९ गते डाक्नेश्वरी नगरपालिका३ हटेलका १८ वर्षीय किशोरमा फेला परेको संक्रमण हाल सबै १८ स्थानीय तहमा फेला परेको स्वास्थ्य कार्यालय सप्तरीले जनाएको छ । स्वास्थ्य कार्यालय सप्तरीका अनुसार हालसम्म हनुमाननगर कंकालिनी नगरपालिकामा ५४ जना, बलान बिहुल गाउँपालिकामा ४४ जना, तिलाठी कोइलाडी गाउँपालिकामा ४२ जना, बोदे बरसाइन नगरपालिकामा ३४ जना, छिन्नमस्ता गाउँपालिकामा २७ जना, डाक्नेश्वरी नगरपालिकामा २५ जना र राजगढ गाउँपालिकामा २० जना संक्रमित पुगेका छन् । बढी संक्रमित फेला परेका उक्त स्थानीय तहहरु सबै भारतीय सीमानाका सँग जोडिएका स्थानीय तह हुन् । यस्तै राजविराज नगरपालिकामा १५ जना, महादेवा गाउँपालिकामा १४ जना, सुरुङ्गा नगरपालिकामा १३ जना, विष्णुपुर गाउँपालिका र खडक नगरपालिकामा ७७ जना, सप्तकोशी नगरपालिकामा ६ जना, तिरहुत र अग्नीसाइर कृष्णसवरन गाउँपालिकामा ४४ जना, शम्भुनाथ र कञ्चनरूप नगरपालिकामा २२ जना तथा रूपनी गाउँपालिकामा १ जना संक्रमित भेटिएका छन् । संक्रमितहरु थपिँदै गएपछि राजविराजस्थित साइकृष्णा मेडिकल कलेज एण्ड हस्पिटलमा सञ्चालिन सप्तरीको एक मात्र आइसोलेशन केन्द्रमा हालै मात्र ७५ बेड थप गरेर १७८ वेडको आइसोलेशन केन्द्र बनाइएको छ । सप्तरीमा १८ वटै स्थानीय तहमा कोरोना संक्रमित फेला परेको र दैनिक सङ्ख्या वृद्धि हुन थालेपछि पुनः बेड अभाव भएको कोभिड१९ व्यवस्थापन संयोजक तथा गजेन्द्रनारायण सिंह अस्पतालका निमित्त मेडिकल सुपरिटेन्डेन्ट डा रणजितकुमार झाले बताए । डा झाका अनुसार संक्रमित ३२१ मध्ये १३९ जनाले कोरोना जितेर घर फर्किएका छन् । हाल २० महिला र १४९ पुरुष गरी १६९ जना आइसोलेसन केन्द्रमा रहेका छन् । बेडको अभावमा बाँकी संक्रमितलाई सम्बन्धित क्वारेन्टाइनमै होल्डिङ गरिएको छ । क्वारेन्टाइनमा बस्नेको सङ्ख्या घट्दै गएपछि १८ वटा स्थानीय तहमा रहेको ८६ क्वारेन्टाइनमध्ये आइतबारसम्म ४७ वटा क्वारेन्टाइन पूर्णतया खाली भएका छन् । यसरी खाली भएका क्वारेन्टाइनमध्ये स्तरीय र सुरक्षित स्थललाई आइसोलेसन केन्द्रमा विकसित गर्नुपर्ने स्थानीयको माग छ ।"
बालबालिकालाई भिटामिन 'ए' र जुकाको औषधि खुवाइँदै,"स्याङ्जा : स्याङजाका करिब १८ हजार बालबालिकालाई भिटामिन 'ए' र जुकाको औषधि खुवाइने भएको छ । सोमबार र मंगलबार जिल्लाभरका ६ महिनादेखि ५ वर्ष मुनिका बालबालिकालाई भिटामिन ए र जुकाको औषधि खुवाइने भएको जिल्ला स्वास्थ्य कार्यालयका प्रमुख यामप्रसाद शर्माले जानकारी दिए । छ महिनादेखि ५ वर्षसम्मका बालबालिकालाई भिटामिन ए र एक वर्षदेखि ५९ महिना सम्मका बालबालिकालाई जुकाको औषधि खुवाइने भएको हो । एक वर्षदेखि ५ वर्ष उमेर समूहकाले दुबै औषधि खुवाउनुपर्ने हुन्छ । जिल्लाभरका ६ सय १२ स्वास्थ्य संस्थामार्फत यहाँका महिला स्वास्थ्य स्वयंसेविकाले लक्षित बालबालिकालाई भिटामिन ए र जुकाको औषधि खुवाउन सुरु गरेका छन् । स्याङजामा एक वर्षदेखि ५ वर्ष मुनिका करिब १५ हजार बालबालिकाले जुकाको औषधी र करीब १८ हजार बालबालिकालाई भिटामिन ए खुवाउने लक्ष्य रहेको खोप अधिकृत अमृतप्रसाद श्रेष्ठले जानकारी दिए । कोरोना भाइरस संक्रमणको अवस्था रहेकाले स्वास्थ्य स्वयंसेवी, अभिभावक र बालबालिकालाई सामाजिक दूरी कायम गरी भिटाभिन ए र जुकाको औषधि खुवाउन सुझाव दिएको स्वास्थ्य कार्यालयले जनाएको छ ।"
म्याद सकिन लाग्दा परीक्षण,"बेनी : बेनीपाखापानी सडक अन्र्तगत बेनी६ को आँपरुखदेउराली सडकमा एक महिनाअघि सात सय ३५ मिटर नाली निर्माण भयो। बेनी नगरपालिकाले खुसीहोम प्रालिसँग एक किलोमिटर सडक कालोपत्रे, एक सय ३० मिटर ढलान र नाली बनाउन ८८ लाख रुपैयाँमा ठेक्का सम्झौता गरेको थियो। एक करोड ३० लाख रुपैयाँ लागत अनुमान गरिएको योजना ४२ लाख रुपैयाँ घटेर ठेक्का लिएको ठेकेदारले अहिलेसम्म नाली मात्र बनाएको छ। सम्झौताको म्याद यही असारमा सकिदैछ। बनेको नालीको आधा भागमा गरिएको कंक्रिट पनि तोकिएको गुणस्तर अनुसार नभएको पाइएको नगरपालिकाका इञ्जिनियर बिमलरञ्जन कार्कीले बताए। उनका अनुसार रिबाउण्ड ह्याम्बर प्रयोग गरेर योजनाको गुणस्तर परीक्षण गरिएको छ। कार्कीले भने, आँपरुखदेखि अर्थुङ्गे देउराली सडकमा निर्मित नाली र जामुनाखर्क मावि जाने सडकमा गरिएको ढलानको गुणस्तर परीक्षण गरिएको छ, सात सय ३५ मिटर नाली मध्ये करिब तीन सय मिटर मात्र गुणस्तर परीक्षणमा सफल भएको छ। २८ दिनअघि ढलान गरिएको नालीले २० न्यूतन १२ मिलिमिटर स्क्वायर क्षमताको चाप धान्नुपर्नेमा सो नभएपछि गुणस्तर नपुगेको पहिचान भएको हो। मापदण्ड र गुणस्तर नपुगेको नाली भत्काएर पुनः बनाउन लगाइने कार्कीले बताए। उपभोक्ता समितिमार्फत जामुनाखर्क मावि जोड्ने सडकमा गरिएको ढलान भने तोकिएको गुणस्तर अनुसार पाइएको छ। नगरपालिकाले रिबाउण्ड ह्याम्बरको प्रयोग गरेर विकास आयोजनामा प्रयोग भएका सिमेन्ट, बालुवा र गिटीको गुणस्तर परीक्षण सुरु गरेको छ। यसअघि आँखाले नियालेर विश्वासको भरमा योजनाको अनुगमन हुने गरेको थियो। नाली, सडक ढलान, भवनको पिलर, ढलान लगायत रड राखेर सिमेन्ट, बालुवा र गिटी मिसाएर गरिएका कंक्रिटको गुणस्तर चाँच गर्न थालिएको छ। कार्यक्षेत्रमै लैजान सकिने रिबाउण्ड ह्याम्बरले कंक्रिटको बकेटलाई सक दिदाँ उसले गर्ने रिफक्लेट गर्ने स्थ्रेन्टको आधारमा तोकिएको गुणस्तर अनुसार भए नभएको पहिचान गर्न सकिने प्रमुख प्रशासकीय अधिकृत छविलाल सुवेदीले बताए। तोकिएको गुणस्तर अनुसार निर्माण सामग्रीको मात्रा र अनुपात मिलाएर यथोचित तरिकाले प्रयोग गरे नगरेको पहिचान गर्न उपकरणको प्रयोग गरिएको हो। उपभोक्ता समिति र निर्माण व्यवसायीले कमसल सामग्रीको प्रयोग गर्दा योजनाहरुको दिगोपनामा असर परेको गुनासो छ। प्राविधिक ज्ञान, दक्ष जनशक्ति र गुणस्तरीय निर्माण सामग्री अभावका कारण मापदण्ड पुरा गर्न कठिनाई भएको खुसीहोम प्रालिका सञ्चालक मनोज कार्कीले बताए। उपभोक्ता, निर्माण व्यवसायी र प्राविधिक तथा अनुगमन समितिलाई सचेत र जवाफदेही बनाउन र विकास योजनामा भएको लगानीलाई उपलब्धिमुलक बनाउन गुणस्तर परीक्षणका उपकरणको प्रयोग गरेको नगरप्रमुख हरिकुमार श्रेष्ठको भनाइ छ।"
