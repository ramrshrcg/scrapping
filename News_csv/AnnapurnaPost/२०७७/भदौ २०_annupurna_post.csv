शीर्षक,विवरण
"मान्छे, गिद्ध र कोरोना","मांसहारी चरा गिद्धलाई हेर्ने नजर नेपाली समाजमा फरक छ। गिद्धलाई फोहोरी मान्छेसँग तुलना गरिन्छ। अर्काप्रति कुदृष्टि राख्ने खराब आचरण भएको मान्छेलाई पनि गिद्धसँग तुलना गरिन्छ। कस्तो गिद्ध जस्तो फोहोरी। गिद्धे नजर लगाउने भनेर गाली गर्ने चलन नेपाली समाजमा छ। नेपाली साहित्य सिर्जनामा केही लेखक, साहित्यकारले खराब आचरण भएका मान्छे र कसैप्रति खराब दृष्टिले हेर्ने पात्रलाई गिद्धे नजर लगाउने, गिद्धे दृष्टि, गिद्ध जस्तो फोहोरी भनेर लेख्दै आएको पनि पाइन्छ। के गिद्ध वास्तवमै खराब आचरण भएका र फोहोरी मान्छेसँग तुलना गर्न लायक पंछी हो ? गिद्ध मांसहारी पंछी हो तर सिकार गर्दैन। गिद्धले घाइते जनावरको मृत्यु कुर्छ तर जिउँदै लुछ्दैन।गिद्धले मरेको जनारको सिनो खाएर वातावरण सफा गर्छ। गिद्धले मान्छेभन्दा ८ गुणा बढी टाढाको बस्तु नाङ्गो आँखाले देख्छ। आफ्नो आहारा कोसौं टाढाबाटै गन्धबाट थाहा पाउँछ। लंकाका राजा रावणले सीतालाई हरेर लैजादै गर्दा सीतालाई छुटाउन गिद्धले रावणसँग आकाशमा संघर्ष गर्दा पखेंटा काटिनु परेको र वीरगति पाएको रामायणमा उल्लेख छ। यसैले गिद्ध सत्य र न्यायको पक्षमा लड्ने मांसहारी तर अहिंसाको पुजारी पंछी हो। गिद्धका यिनै गुण खराब मान्छेसँग तुलना गर्न उपयुक्त, मानिँदै आएका हुन् त ? लंकाका राजा रावणले सीतालाई हरेर लैजादै गर्दा सीतालाई छुटाउन गिद्धले रावणसँग आकाशमा संघर्ष गर्दा पखेंटा काटिनु परेको र वीरगति पाएको रामायणमा उल्लेख छ। यसैले गिद्ध सत्य र न्यायको पक्षमा लड्ने मांसहारी तर अहिंसाको पुजारी पंछी हो। किन घटे गिद्ध पोखराका गाउँ घर नजिकैका चौर, खेत, फाँटमा मरेका जनावरको सिनोलाई गिद्धले खाएर केही क्षणभरमै सफाचट गरेका दृश्य केही वर्षअघिसम्म देखिन्थे। ती दृश्य अझै पनि ताजा जस्तै भएर आउँछ। ठूलो संख्यामा एकपछि अर्को गरी गिद्ध झर्थे र क्षणभरमै सिनो सक्थे। हाडखोरमात्र बाँकी राख्थे र नजिकैका अग्ला सिमलका रुखमा गएर आराम गर्थे। पोखरा ७ नुवारथोकस्थित गैरीखेत, बिरुवा फाँट, सेदी फाँट, कुँडहर, चाउथे फाँटमा लडेका धेरै सिनो गिद्धले सफा गरेको देखिन्थे। सेती नदी, बुलौदी खोला, विजयपुर खोला, फेवातालमा मरेका जनावरको सिनो खाएर गिद्धले पानी सफा गरेको पनि देखिन्थ्यो। पोखरामा ठूलो संख्यामा गिद्धहरु देखिँदा समाचार बन्थ्यो। बन्छ। सन् २००५ मा पोखराको चाउथे फाँटमा एक सय ५० भन्दा बढी संख्यामा गिद्धहरु सिनो खाँदै गरेको अवस्थामा देखिएका थिए। त्यति बेला गिद्धहरु एक्कासि ठूलो संख्यामा घट्दै गएको अवस्था थियो। पछि पत्ता लाग्यो मानव निर्मित पशु उपचारमा प्रयोग गरिने डाइक्लोफेनेक औषधी गिद्ध ठूलो संख्यामा घट्नुकोप्रमुख कारण हो भन्ने। सुन्निएको र दुखेको निको पार्न प्रयोग गरिने डाइक्लोफेनेक औषधीले उपचार गरिएका पशुको मृत्युपश्चातको सिनो गिद्धले खाँदा गिद्धको मृगौला नै बिग्रेने गरेको वैज्ञानिकको अनुसन्धानबाट पत्तो लाग्यो। गिद्ध ठूलो संख्यामा विनास हुनुमा मान्छेले पशु उपचारका लागि बनाएको औषधि विष सावित भयो। प्रकृतिको कुचिकार गिद्ध विनास हुनुमा आखिर मानिस दोषी देखियो। अहिले पनि वासस्थान अभाव, अहारा अभाव, विषाक्त आहारा (सिनो) लगायत कारण गिद्धको संख्या घट्दो क्रममा छ। गिद्ध ठूलो संख्यामा विनास हुनुमा मान्छेले पशु उपचारका लागि बनाएको औषधि विष सावित भयो। प्रकृतिको कुचिकार गिद्ध विनास हुनुमा आखिर मानिस दोषी देखियो। अहिले पनि वासस्थान अभाव, अहारा अभाव, विषाक्त आहारा (सिनो) लगायत कारण गिद्धको संख्या घट्दो क्रममा छ। मान्छे फोहोर गर्ने गिद्ध सफा गर्ने कोभिड१९ कोरोना भाइरसको कारण विश्वका मान्छेहरु मृत्युको त्रासमा छन्। मान्छेबाट मान्छेमा सर्ने कोरोना संक्रमण नियन्त्रण गर्न विश्वका शक्ति राष्ट्रहरुले पनि देशलाई लकडाउन गरे। घरबाट बाहिर निस्केनन्। उद्योग धन्दा बन्द भए। यसै मेसोमा पृथ्वीमा रहेका अन्य प्राणीले सुखले शास फेर्न पाएको समाचार आयो। लकडाउनको कारण विश्वमै वातावरण प्रदूषण घट्यो। यो समाचार पढेपछि लकडाउनमै म फेवा ताल किनार पुगे। झ्यामझ्याम पानी पर्ने असार, साउनको महिना फोहोर किन घट्थ्यो। तालमा प्लाष्टिक मरेका कुखुरा तैरिएकै थिए। थोत्रा कपडा पनि यत्रतत्र थिए। फिर्केखोला मिसिने फेवाताल क्षेत्रमा बढी यस्तो फोहोर हुने गरेपनिताल वरपर सहरी करण तिब्र बढ्दै जाँदा अहिले तालले चारैतर्फबाट धान्नै नसकीने गरि प्रदूषण र पुरिने क्रम भोगी रहेको छ। सिनो खाई हाम्रो वरपरको वातावरण प्रदूषित हुनबाट जोगाउँछ। सिनोबाट हुने दुर्गन्धित अवस्था हुन दिँदैन । असार, साउनको महिना मान्छेले घरमा वर्षभरि जम्मा भएको सोक्फिट र सेप्टिक ट्यांकीको फोहोर खोला किनारमा घर हुनेले यही मेसेमा छाड्ने समय हो। सबैले यसो गदैनन्। जो कोहीले गर्छन् यस्तै मौका कुर्छन्। फेवामा मिसिने खोला र ढलहरुमा पनि यसो गरिँदा ३० वर्षअघिसम्म पिउन योग्य तालको पानी अहिले छुन नहुने अवस्थामा पुगेको छ। लकडाउनको समयमा पनि मानवीय गतिविधिकै कारण ताल प्रदूषण भएको देख्दा १० वर्षअघि पोखरा १८ खपौदीस्थित फेवातालमा मरेको जनावरलाई खाएर गिद्धले ताल सफा गरेको दृश्य वरपर घुम्यो र सोध्न मन लाग्यो हामी मान्छे किन यति फोहोरी ? मानव स्वास्थ्यकालागि गिद्धको भूमिका गिद्धलाई मानिसले फोहोरी, हिंस्रक र घिनलाग्दो चराको रुपमा हेर्छन्। यसैले नेपालीहरु घर वरपर गिद्ध देखिए र घरको छानोमा गिद्ध बसे अशुभ मान्छन्। स्वस्तीशान्ति नै गर्छन्। गिद्ध वास्तवमा फोहोरी पंछी नभएर सिनो खाएर वातावरण सफा गरीमानवलाई लाग्ने विभिन्न घातक रोगहरुबाट जोगाउनेगुनकारी पंछी हो भन्ने विषय सरोकारवाला, राज्यपक्षले बुझाउन नसक्दा यो समस्या आएको हो। गिद्धले सिनो खाएर वातावरण स्वच्छ, सफा र सन्तुलित राख्छ। यसैले गिद्धलाई प्रकृतिको कुचीकार भनिन्छ। गिद्धले मानिसभन्दा ८ गुणा टाढासम्म देख्छ। सिनो खाई हाम्रो वरपरको वातावरण प्रदूषित हुनबाट जोगाउँछ। सिनोबाट हुने दुर्गन्धित अवस्था हुन दिँदैन। विभिन्न रोग फैलनबाट रोकी पर्यावरणीय चक्र खाद्यशृंखलाको सन्तुलन र गतिशीलताको संवाहकको रुपमा भूमीका निभाउछ। गिद्धले सिनो खाएर मानिसमा रेविज, प्लेग, हैजा, आउँ, झाडापखला र पशुचौपायाहरुमा एन्थेक्स, ब्रुसेलोसिस र क्षयरोग जस्ता रोगहरुको संक्रमणले निम्त्याउन सक्ने महामारीबाट बचाउँछ। धार्मिक आस्थासँग पनि गिद्ध जोडिएको छ। शनि देवताको बाहनको रुपमा पनि गिद्धलाई पुजिन्छ। गिद्धले सिनो खाएर वातावरण स्वच्छ, सफा र सन्तुलित राख्छ। यसैले गिद्धलाई प्रकृतिको कुचीकार भनिन्छ। गिद्धले मानिसभन्दा ८ गुणा टाढासम्म देख्छ। सिनो खाई हाम्रो वरपरको वातावरण प्रदूषित हुनबाट जोगाउँछ। सिनोबाट हुने दुर्गन्धित अवस्था हुन दिँदैन। गिद्ध बाहेक अरु मांसहारी जनारले सिनोको करिब ३६ प्रतिशत भागमात्र खान्छन्। गिद्धले भने सिनोको करिब ८० प्रतिशत खपत गर्ने बिज्ञहरु बताउँछन्। गिद्धका प्राजाति अनुसार कुनै गिद्धले मासुमात्र खान्छन त कुनैले हड्डीको टुक्रा र बोन म्यारोसमेत खान्छन्। नेपालका हिमाली जिल्ला मनाङ, मुस्ताङ लगायतको केही जिल्लामा बस्ने तिब्बती मूलका लामा समुदायमा मृत आफन्तको शव गिद्धलाई खुवाउने चलन छ। दुई दशकअघिसम्म गिद्ध संसारमै सबैभन्दा सहजै देख्न सकिने र ठूलो संख्यामा भेटिने चराका प्रजातिमा पर्थे। मानाव गतिविधिकै कारण अहिले गिद्ध संकटमा छन्। सन् १९८०९० को दशकमा भारतीय उपमहादीपमा पाइने गिद्धहरु तीब्र गतिमा घटेर लोप हुने अवस्थमा पुगेको विज्ञहरुले बताउँदै आएका छन्। गिद्धको अवस्था नेपालमा पनि सन् १९८० को दशकमा १० देखि १६ लाखको संख्यामा रहेका गिद्ध ९० प्रतिशतभन्दा बढीले घटेर २० हजार भन्दा कममा सिमित रहेको गिद्ध संरक्षणमा काम गर्दै आएको विज्ञहरु बताउँछन्। आईयुसीएनले नेपालमा पाइने ९ प्रजातिका गिद्धमध्ये चार प्रजातिलाई अति संकटापन्न सूचीमा राखेको छ। यस्तैगरी एक प्रजातिलाई संकटापन्न सूचीमा र तीन प्रजातिलाई संकटको नजिक सूचीमा राखेको छ। विश्वमा २३ प्रजातिका गिद्ध पाइन्छन्। गिद्ध संरक्षणमा सरकार, युवा संरक्षणकर्मी, समुदाय र गैरसरकारी संस्था जुटेको भए पनि सरकारी निकायबाट जति र जसरी काम हुनु पर्ने हो त्यो भएको पाइँदैन। गिद्ध संरक्षणकालागि नेपाल सरकारले २०६३ जेठ २३ गते देखि पशु उपचारमा प्रयोग हुँदै आएको गिद्धका लागि बिष सावित भएको डाइक्लोफेनेक औषधि प्रतिबन्ध गरी त्यसको विकल्पमा सुरक्षित मानिएको मेलोक्सिक्यामको उत्पादन र प्रयोग सुरु गरेको छ। गिद्धलाई शुद्ध आहार उपलब्ध गराई संरक्षण गर्ने उद्देश्यले समुदाय स्तरमा जटायु (गिद्धका लागि) रेस्टुरेन्ट पनि नेपालमा खोलिएका छन्। नवरपरासीको पिठौलीमा खोलिएको जटायु रेस्टुरेन्ट गिद्ध संरक्षणका लागि खोलिएको विश्वकै पहिलो समुदाय स्तरको रेस्टुरेन्ट हो। रेस्टेरेन्टमा बृद्ध, अशक्त र वृद्ध भएर जोत्न र दूध दिन छाडेका गाई गोरु पालिन्छन्। प्राकृतिक रुपमा मृत्यु भएपछि ति गाई गोरुको छाला तारेर गिद्धका लागि आहाराको रुपमा दिइन्छ। नवरपरासीको पिठौलीमा खोलिएको जटायु रेस्टुरेन्ट गिद्ध संरक्षणका लागि खोलिएको विश्वकै पहिलो समुदाय स्तरको रेस्टुरेन्ट हो। रेस्टेरेन्टमा बृद्ध, अशक्त र वृद्ध भएर जोत्न र दूध दिन छाडेका गाई गोरु पालिन्छन्। प्राकृतिक रुपमा मृत्यु भएपछि ति गाई गोरुको छाला तारेर गिद्धका लागि आहाराको रुपमा दिइन्छ्। यस्ता रेस्टुरेन्टहरु विश्वमै दुर्लभ हुँदै गएका गिद्धको अध्ययन, अनुसन्धान र अवलोकनकालागि पर्यटकीय स्थलको रुपमा पनि विकास भएका छन्। कास्कीको घाचोकमा पनि गिद्ध रेस्टुरेन्ट संचालनमा छ। रुपन्देहीको गैंडहवा ताल, दाङ्को लालमाटिया, बिचौराी, कैलालीको खुटिया र सुनसरीको कोसीटप्पुमा पनि गिद्धकालागि रेस्टुरेन्ट सञ्चालनमा छन्। यस्ता रेस्टुरेन्टहरु पर्यापर्यटनसँग जोड्न सकिने भए पनि सबै रेस्टुरेन्ट प्रभावकारी रुपमा सञ्चालन हुन भने सकेका छैनन्। सन् २००९ देखि प्रत्येक वर्ष सेप्टेम्बर महिनाको पहिलो शनिबार विश्वभरअन्तर्राष्ट्रिय गिद्ध सचेतना दिवस मनाइँदै आएको छ। नेपालमा पनि यो दिवस मनाइन्छ। कोरोना कहरमा सिनो खाएर मानिसमा रेबिज, प्लेग, हैजा, आउँ, झाडापखला र पशुचौपायाहरुमा एन्थेक्स, ब्रुसेलोसिस र क्षयरोग जस्ता रोगहरुको संक्रमणले निम्त्याउन सक्ने महामारीबाट बचाउनेप्रकृतिको कूचीकार गिद्ध संरक्षणमा जुट्न सबैमा थप प्रेरणा मिलोस् शुभकामना। लकडाउनकै बिचमा मानव गतिविधिका कारण फोहोर देखिएको पोखराको मुख्य आकर्षणको केन्द्र फेवाताल। तस्बिर : कृष्णमणि बराल"
जिपले ठक्कर दिँदा पाल्पामा एक जनाको मृत्यु,तानसेन : पाल्पामा जिपको ठक्कर एक व्यक्तिको मृत्यु भएको छ। तानसेनबाट रामपुर नगरपालिकामा खाद्यान्न बोकेर गएको ना ३ च ८८०८ नम्बरको जिपले रम्भा गाउँपालिका५ ताँहुको मुडुली चौपारीमा ठक्कर दिँदा एक व्यक्तिको मृत्यु भएको हो। मृत्यु हुनेमा सोही ठाउँका ६० बर्षिय भुपाल सिंह राना रहेका छन्। उनको ताहु प्राथमिक स्वास्थ्य उपचार केन्द्रमा उपचारको क्रममा मृत्यु भएको जिल्ला प्रहरी कार्यालय पाल्पाका सूचना अधिकारी मदन गिरीले बताए। घटनाको विषयमा थप अनुसन्धान भइरहेको जिप र चालक प्रहरीको नियन्त्रणमा रहेको छ।
पर्सामा पाँच रेडियोकर्मीसहित ९८ जनाले जिते कोरोना,"वीरगन्ज : पर्सामा शनिबार एकै दिन ९८ जना संक्रमित कोरोना मुक्त भएका छन्। वीरगन्जस्थित नारायणी एफएमका ५ जना रेडियोकर्मीसहित ९८ जना शनिवार कोरोना मुक्त भइ घर फर्किएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। भदौ ६ गते संक्रमित भएपछि एफएम स्टेशनमै आइसोलेसन बनाएर रेडियो सञ्चालन गर्दै आएका नारायणी एफएमका १ समाचारवाचक , २ जना प्राविधीक , १ जना प्रशासन प्रमुख र १ जना कार्यालय सहयोगी गरि ५ जनाको शनिवार पीसीआर रिपोर्ट नेगेटिभ आएपछि उनिहरु कोरोना मुक्त भएका हुन्। यस्तै शनिवार नै वीरगन्जस्थित गण्डक अस्थायी कोभिड अस्पतालबाट १४ जना, सेमी आइसोलेसन सञ्चालन गरिएको कलवार अतिथीसदनबाट १५ जना, राणीसती अतिथी सदनबाट ३० जना , होटल कुमु प्यालेशबाट १० र नारायणी बयोधा हस्पिटलबाट ४ जना पनि डिस्चार्ज भइ घर फर्किएको श्रीवास्तवले जानकारी दिए। यसैगरि पर्सागढी नगरपालिकामा होम आइशोलेशनमा रहेका १७ जना र बहुदरमाइ नगरपालिकाको सेमी आइसोलेसनबाट २ जना पनि शनिवार नै कारोना मुक्त भएका छन्। पर्सामा पछिल्लो ११ दिनको अवधी ( भदौ १० देखि २० सम्म ) मा मात्रै ६ सय ६६ जना संक्रमित , कोरोना मुक्त भएका हुन्। श्रीवास्तवका अनुसार भदौ १९ गते ५४ जना , १८ गते ३६ जना , १७ गते एकै दिन १०९ जना , १६ गते ४२ जना , १५ गते २१ जना , १४ गते ३७ जना , १३ गते ६१ जना , १२ गते ३९ जना , ११ गते १०३ जना र भदौ १० गते ६६ जना कोरोना मुक्त भएका थिए। श्रीवास्तवका अनुसार , पर्सामा शुक्रबार साँझ सम्म कोरोनाबाट निको हुनेको संख्या १ हजार ४ सय १७ पुगेको छ। पर्सामा शुक्रबार सम्म २ हजार ३ सय ७७ जनामा सक्रमण पुष्टि भएको छ। ती मध्ये उपचार पछि १ हजार ४ सय १७ जना कोरोना मुक्त भइ घर फर्किएको जिल्ला प्रशासन कार्यालयका प्रशासकीय अधिकृत श्रीवास्तवले जानकारी दिए। अब पर्साको १ सय ७० बेडको २ वटा कोभिड अस्पतालमा ८० जना मात्रै संक्रमित उपचाररत छन्। यस्तै होम आइसोलेसनमा ९ सय १२ जना संक्रमित छन्। जिल्लाका विभिन्न स्थानका विद्यालय, होटल र अतिथी सदनमा बनाइएका सेमी आइसोलेसनमा भने २ सय ५९ जना रहेको श्रीवास्तवले जानकारी दिए।"
सार्वजनिक यातायात सञ्चालन गर्न अनुमति,"तनहुँ : व्यास नगरपालिकाले नगरक्षेत्रभित्र सार्वजनिक यातायातका साधन सञ्चालन गर्न अनुमति दिएको छ। नगरपालिकाले यही भदौ २१ गते आइतबारदेखि नगर क्षेत्रभित्र सार्वजनिक यातायात सञ्चालन गर्न अनुमति दिएको हो। क्षमता अनुसार मात्र यात्रुहरुलाई राखी स्वास्थ्य मापदण्ड पालना गर्दै तोकिएको भाडादर लिइ बिहान ७ बजेदेखि साँझ ६ बजेसम्म सार्वजनिक यातायात सञ्चालन गर्न खुला गरिएको नगरप्रमुख बैकुण्ठ न्यौपानेले जानकारी दिनुभयो। गृहमन्त्रालय र छिमेकी पालिकाहरुले तोकेको विषयहरुमा सोही बमोजिम बन्दाबन्दी हुने गरी नगरक्षेत्रभित्र सार्वजनिक यातायातका साधन सञ्चालन गर्न अनुमति दिने निर्णय नगरपालिकाले गरेको छ। नगरपालिकाले कोभिड१९ को जोखिम समुदायस्तरसम्म नपुगोस् भनी सर्वपक्षीय सहमतिमा पहिलो पटक भदौ १ गतेदेखि ७ गतेसम्म र दोस्रोपटक भदौ ८ गतेदेखि १२ गतेसम्म व्यापार, व्यवसाय, यातायातका साधन र भेला सम्मेलन बन्द गर्ने निर्णय गरेको थियो। भदौ १३ गतेदेखि व्यापार व्यवसाय स्वास्थ्य मापदण्डलाई पालना गर्दै सञ्चालन गर्ने गरी बन्दाबन्दी खोलिएको र सार्वजनिक यातायातका साधन सञ्चालन भदौ २० गतेसम्म बन्द गर्ने निर्णय भएको थियो। सार्वजनिक यातायातका साधन सञ्चालन भएपनि कोरोना भाइरसको अन्त्य नभएकाले थप सतर्कता अपनाउन नगरपालिकाले नगरवासीलाई आग्रह गरेको छ। रासस"
कंगनालाई धम्की र गालीगलौज,नयाँदिल्ली : बलिउड अभिनेत्री कंगना रनोट सुशान्त सिंह राजपुतको मृत्युबारे अभिव्यक्ति दिएपछि विवादित बन्दैआएकी छन् । राजपुतको आत्महत्याको दिनदेखि नै उनले आत्महत्या नभएर त्यो हत्या भएको भन्दैआएकी थिइन् । पछिल्लो समय उनले आफूलाई धम्की आएको बताएकी छन् । पछिल्लो पटक शिव सेनाका नेता सञ्जय राउतले उनलाई मुम्बइ नफर्कने धम्की दिएका थिए । सञ्जयले फेरि उनलाई घृणायुक्त गाली गर्न थालेका छन् । कंगनाले आफूमाथि सञ्जयले व्यक्तिगत गालीगलौज गर्न थालेको बताएकी छन् । सञ्जयले कंगनालाई उनको बाबु र उनकै निजी मामिला जोडेर गालीगलौज गरेको बुझिएको छ । कंगनालाई उनले हरामखोर भन्दै गालीगलौज दिएका थिए । सञ्जयले कंगनाको पक्षमा बोल्ने पत्रकार र बलिउडकर्मीलाई समेत गाली गर्न थालेका छन् । भिडियो सन्देश दिँदै सञ्जयले कंगनाको भाग्य शिव सेनाले मात्रै नभएर हरेक मानिसले तय गरिसकेको चेतावनी दिएका थिए । यसलाई कंगनाले ज्यान मार्ने धम्कीको रुपमा बुझेकी छन् । यसअघि सञ्जयले कंगनालाई मुम्बइ नफर्कन चेतावनी दिएका थिए ।
"कांग्रेस संस्थापन इतर बैठकः निर्णय सच्याउन देउवालाई आग्रह, नमाने अनशन","काठमाडौं : विधानविपरीत विभाग गठन गरिएको भन्दै सुरुदेखि नै असन्तुष्टि जनाउँदै आएका वरिष्ठ नेता रामचन्द्र पौडेल समूहले सभापति शेरबहादुर देउवालाई निर्णय सच्याउन आग्रह गर्ने निर्णय गरेको छ। सभापतिले निर्णय नसच्याए पार्टी कार्यालयमा धर्नादेखि आमरण अनशन बस्नेसम्मका कार्यक्रम गर्ने रणनीति पौडेल समूहको छ। संस्थापन इतर समूहका नेताको शनिबार भएको जुम बैठकले विधानविपरीत गरिएका निर्णय सच्याउन सभापति देउवालाई दबाब दिने निर्णय गरेको हो। जुम बैठकमा महामन्त्री डा शशांक कोइरालाले आगामी कार्यनीति पेश गरेका थिए। सुरुमा सभापतिलाई भेटेरै निर्णय सच्याउन आग्रह गर्छौँ, सभापतिबाट विधान विपरीत भएका सबै निर्णय सच्याउन पार्टी कार्यालयमा दर्ता गराउँछौं, केन्द्रीय सदस्य गुरु घिमिरेले भने, त्यसको सुनुवाइ नभएन भने धर्ना दिनेदेखि आमरण अनशन बस्नेसम्मका कार्यक्रम हुन्छन्। विरोधका बीच पनि सभापति देउवाले विभाग गठनलाई निरन्तरता दिएपछि पौडेल समूह आक्रोशित बनेको हो। पौडेल समूहका कतिपय नेताले सामूहिक राजीनामा दिएर सभापतिलाई दबाब दिनुपर्नेमा जोड दिएपनि बैठकले भने यसबारे कुनै निर्णय गरेको छैन। राजीनामा दिने कुरा त नेताहरुको स्वविवेकको कुरा हो, अघिल्लो पटक शेरबहादुर देउवाले कसैलाई सोधेर राजीनामा दिनुभएको थिएन, पौडेल समूहको एक नेताले भने, मनोनित सदस्यले राजीनामा दिनुपर्ने आवाज उठेको छ। यो कुरा त वरिष्ठ नेता आफैले बुझ्नुपर्ने हो। बैठकमा वरिष्ठ नेता पौडेलले राजीनामाका विषयमा केही कुरा उल्लेख गरेनन्। तर उनले पार्टीभित्र विधि स्थापित गर्न सशक्त दबाब दिनुपर्ने धारणा राखेको एक केन्द्रीय सदस्यले बताए। अघिल्लो बैठकमा उहाँ(पौडेल) ले विशेष महाधिवेशनका लागि महाधिवेशन प्रतिनिधिको भेला बोलाउने कुरा गर्नुभएको हो, आजको बैठकमा विधिसम्मत रुपमा पार्टी सञ्चालन गर्नुपर्छ भन्नुभयो, पौडेलको भनाई उद्धृत गर्दै एक केन्द्रीय सदस्यले भने, उहाँले खुट्टा कति बलियो बनाउनुहुन्छ, त्यसैमा हाम्रो आगामी रणनीति बन्छ। पौडेल समूहले बोलाएका यसअघिका बैठकमा अनुपस्थित रहँदै आएका तेस्रो धारका नेता शनिबारको जुम बैठकमा भने सहभागी भएका छन्। नेताहरु गगन थापा, प्रदीप पौडेल बैठकमा सहभागी थिए। नेता कृष्णप्रसाद सिटौला भने अनुपस्थित थिए। तेस्रो समूहका नेताका रुपमा चिनिने थापाले सिटौलालाई पनि बैठकमा उपस्थित गराउनुपर्नेमा जोड दिएका थिए। सभापति देउवा महाधिवेशनलाई प्रभावित पार्न विधानविपरीत विभाग गठन गर्न लागेको भन्दै नेता थापाले सभापतिका गलत कदमविरुद्ध सबै एक ठाउँमा उभिनुपर्ने धारणा राखेका थिए। विभाग गठन र क्रियाशील सदस्यता वितरणमा संस्थापन इतर समूहका नेताको विरोध छ। उनीहरुले महाधिवेशनको निष्पक्षमतामाथि प्रश्न उठाउँदै आएका छन्। सभापति देउवाले ४७ विभागमध्ये २० विभाग गठन गरेका छन्। विधानअनुसार ६ महिनाभित्र विभाग गठन गर्नुपर्नेमा सभापति देउवाले महाधिवेशनको मिति घोषणा गरिसकेपछि विभाग गठन गरेको भन्दै पौडेल समूहले असन्तुष्टि जनाउँदै आएको छ। चार वर्षे औपचारिक कार्यकाल सकिसकेकाले सभापतिले महाधिवेशनका गतिविधिबाहेक अन्य काम गर्न नमिल्ने उनीहरुको दाबी छ। तर सभापति देउवाले भने विधानमा कामचलाउ सभापति भन्ने प्रावधान नरहेकाले पदमा रहन्जुलेसम्म काम गर्ने अधिकार आफूमा रहेको दाबी गर्दै आएका छन्।"
खानेपानी माग्न गएका उपभोक्ता हिरासतमा,"दोलखा : दोलखाको मेलुङ गाउँपालिका केन्द्रस्थित गाउँका खानेपानी माग्न गएका उपभोक्ता हिरासतमा पुगेका छन्। मेलुङ गाउँपालिका४, भेड्पुस्थित अरले खानेपानी आयोजनाको लागि आएको बजेट गाउँपालिकाले आर्थिक वर्षको सुरुमै रकमान्तर गरी अन्यत्र लैजान खोजेको विषयमा उत्पन्न भएको विवादले उपभोक्ता समितिका अध्यक्षसहित ५ जना प्रहरी हिरासतमा पुगेका हुन्। भेड्पु गोलेगाउँ, थामीडाँडा, पिपलबोट, मानेडाँडा, स्वाराडाँडा लगायतका स्थानका उपभोक्ताको लागि भनेर संघीय सरकारबाट अरले खानेपानी आयोजनाको लागि तोकेर आएको ९० लाख बजेट गाउँपालिकाले आर्थिक बर्षको सुरुमै रकमान्तर गरी अन्यन्त्र लैजान खोजे पछि ज्ञापनपत्र बुझाउन गएका उपभोक्ता समितिका अध्यक्षसहित ५ जनालाई दोलखा प्रहरीले पक्राउ गरेको हो। मेलुङ गाउँपालिका४, भेड्पुका वडाध्यक्ष छत्रबहादुर तामाङले आफूसहित गएका उपभोक्तामध्ये राजनीतिक प्रतिशोध साँध्न छानीछानी अध्यक्षसहित ५ उपभोक्तालाई पक्राउ गरेको बताए। भदौ १८ गते वडाध्यक्ष छत्रबहादुर तामाङ सहितको नेतृत्वमा ज्ञापनपत्र बुझाउन गाउँपालिका गएका उपभोक्तासहितलाई गाउँपालिका अध्यक्ष नरबहादुर श्रेष्ठले तिमी भुसुनाहरुले केही नाप्दैनौ, म ज्ञापनपत्र बुझ्दिन, सकेको गर ! भन्दै विवादलाई बढाएपछि उपभोक्ताले गाउँपालिकाको कार्यालयमा तालाबन्दी गरेको वडाध्यक्ष तामाङले बताए। तालाबन्दी पछि चरिकोटदेखि गएको प्रहरीको टोलीले उपभोक्ता समितिका अध्यक्ष कृपाश्वर गोलेसहित प्रविण थोकर, कुमार गोले, मधुकर गोले र सपन गोलेलाई पक्राउ गरेको थियो। आफ्नो गाउँको लागि केन्द्रबाट विनियोजित रकम वडाध्यक्ष तामाङलाई समेत थाहै नदिई अध्यक्ष श्रेष्ठ निकटकाहरु रहेको स्थानबाट सर्भे शुरु गर्न लगाएपछि विवाद उत्कर्षमा पुगेको केही जनप्रतिनिधि नै स्वीकार गर्छन। मेलुङ गाउँपालिकाका प्रवक्ता हिरा थोकरले प्रारम्भिक सर्भे मात्र भएको, सर्भे टुंगिनसकेकोले विवाद झिक्नु आवश्यक थिएन, उनले भने, सामान्य विषयले उग्ररुप लिँदा विवाद प्रहरीको पुगेर मुद्दा दर्ता हुन पुग्नु दुर्भाग्य हो। मुलुकी अपराध संहिता, २०७४ को परिच्छेद२६ को आपराधिक प्रवेश तथा आपराधिक उपद्रव सम्बन्धी कसूरको दफा २८४ को उपदफा १ र २ अनुसारको कसुरमा शुक्रबार मुद्दा दर्ता गरिएको दोलखाको प्रहरी प्रमुख डीएसपी रेवतीरमण पोखरेलले जानकारी दिए। सोही विषयमा शनिबार नेपाली कांग्रेस मेलुङ गाउँपालिकाले विज्ञप्ति जारी गर्दै पक्राउ परेका उपभोक्तालाई तत्काल बिना शर्त रिहाई गर्न र अरले खानेपानी योजना तोकिएकै बस्तीमा सम्पन्न गर्न चेतावनी दिएको छ। सोही विषयलाई लिएर दोलखा कांग्रेसले शनिबार अपरान्ह चरिकोटमा नाराजुलुससहित पुत्ला दहन समेत गरेको थियो। यस्तै राप्रपा दोलखाले पनि राजनीतिक प्रतिशोध राखेर गिरफ्तार गरिएका उपभोक्ता रिहाइको माग गरेको छ।"
लगडाउन डायरी : आफन्त कुरिरहेका कफिनहरु,"विभिन्न देशबाट स्वदेश आउन चाहाने नेपाली धेरै भन्दा धेरै भएको समाचार आइरहेका छन्। स्वदेश आइपुगेका भन्छन्, धेरै भन्दा धेरै नेपालीहरु स्वदेश आउन चाहिरहेका छन्। कोही त साच्चै अलपत्र परेका पनि छन्।कतिले त फर्कने प्रकिया नै नबुझेका, थाहा नपाएकाहरु पनि छन्। कोरोना महामारीमा भएको पहिलो चरणको उद्धार उडानको अवधि ९ दिनपछि असार २१ मा समाप्त हुँदै थियो। सायद राज्यले पुन थप्ला वा निश्चित नियम बनाइएर नियमित उडान खुला गर्ला ? मनमा यो प्रश्न खेलाउँदै असार १२ गते म साधैँ जस्तै विमानस्थलको आगमन कक्षा पुगेँ। आजको बिहान (१२ बजेसम्म) बहरायनबाट नेपाल एयरलान्सका २, कुवेतबाट जजिरा एयरलाइन्सको १ उडान गरेर ३ उडान नेपाल आउने जानकारी मैले ड्यटी मेनेजरबाट हिजै पाइसकेको थिएँ। सुरुमा एउटै गन्तव्य बहरायनबाट नेपाल एयरलान्सका २ उडान आए। एउटै गन्तव्य र एउटै एयरलाइन्स भएकाले ५ यात्रुहरुको लगेज अर्को उडानमा रहेछ। त्यत्तिमात्र होइन अर्को उडानमा रहेका केही यात्रुहरुको लगेज अगाडिको उडानमा आएछ। मैले एक यात्रु आत्तिरहेको, पसिना पसिना भएको देखें। कारोनाको आशङ्का निवारण गर्न ज्वोरो मापन त हुन्छ तर ठिक अहिले नै पो सङ्क्रमित हुन पुग्यो कि के हो भन्ने सोचेर मेरो मन डारायो। तर, मैले डराएर हुन्न कर्मचारीको धर्म निर्भाह गर्नैपर्छ। म उनी नजिक गएँ र सोधें के भयो हजुरलाई ? किन आत्तिनुभयो ? कि बिरामी हुनुहुन्छ ? उनले हडबडिँदै भने, 'झोला पनि छैन, पैसा पनि लगिदियो।' कोभिड होइन रहेछ। त्यसपछि मैले नआत्तिनु हामी सहयोग गर्छौं भन्दै उनको समस्या राम्ररी बुझेँ। उनी निकै सोझा र लेखपढ त्यति नभएको मधेशी मूलका थिए। साथीलाई सबै पैसा बोक्न दिएका रहेछन्। साथी नभेटेर उनी छटपटिएका रहेछन्। अर्को उडान पनि आउँदैछ भनेर नबुझेका रहेछन्। सधैं मलाई मेरा आफन्तले आगमन कक्षाको बाहिर परिसरमा पर्खन्थे तर आज मैले कफिनमा चुपचाप बसेर आफन्तलाई पर्खिरहेको छु। मलाई लिन हाँस्दैहाँस्दै आउने मेरा आफन्त आज रुदैरुदै आउँदैछ। मैले नेपाल प्रहरी र नेपाली सेनालाई पैसा बोक्न दिएको उनको साथीको नाम प्रस्थानको सूचीमा हेर्न भने। उनका साथी अर्को उडानमा रहेछन्। यसपछि मैले साथी अर्को उडानमा आउँदै हुनुहुन्छ ढुक्कसँग बस्नु भनेँ। प्रहरीको सञ्चार सञ्जालमार्फत अर्को उडानमा आउनेबित्तिकै स्वस्थ्य परीक्षण क्षेत्रमै ति व्याक्तिको पहिचान गरेछ। ती मानिस आगमन कक्षामा आउँदाआउँदै प्रहरीले ति मानिस हुन् भन्दै देखाए। यसपछि ती यात्रु खुसीले उज्यालो भए। ड्युटी सकाएर म कोठातिर आएँ। यसपछि टहलिएर बाँकी समय आराम गरेँ। बेलुकीको खाना छिटै खाएर आजको डायरी राति १० बजेतिर लेखिसकेर ल्यापटप बन्द गरेर ओछ्यनमा पुगेर फेसबुक हेरेँ। मित्र महेन्द्र महकले छोटो स्टाटससहित सेता प्लास्टिकले बेरेर लहरै राखिएको फोटो पोस्ट गर्नुभएको रहेछ। मैले स्क्रिन सट गरेँ र उठेर फेरि ल्यापटप खोले अनि उनका ती स्टाटस सारेँ रेमेटेन्स पठाउने युवाहरु देश फर्किए तर जहाजको यात्रु सिटमा होइन कार्गो गरी पठाएको कफिन बक्समा। त्रिभुवन अन्तर्राष्ट्रिय विमानस्थलमा अफन्त कुरिरहेका कफिनहरु। मैले महकको स्टाटस थप्दै लगेँ सरकार ! मलाई माफ गरिदेऊ। मेरो चिसो निधारबाट अब पसिना आउन सक्दैन। त्यसैले म अब रेमेटेन्स पठाउन सक्दिनँ। मेरो बिन्ती छ सरकार ! मलाई क्षमा गरिदेऊ मेरो बल ढलेको छ, मेरा पाखुरी मसँगै चीर निद्रामा निदाएका छन्। त्यसैले म अब कहिलै रेमिटान्स पठाउन सक्दिनँ। म उल्टो भएको छु। सधैं मलाई मेरा आफन्तले आगमन कक्षाको बाहिर परिसरमा पर्खन्थे तर आज मैले कफिनमा चुपचाप बसेर आफन्तलाई पर्खिरहेको छु। मलाई लिन हाँस्दैहाँस्दै आउने मेरा आफन्तहरु आज रुदैरुदै आउँदैछ। मृतकका घर परिवार आफन्त कति रोए होलान्। उनीहरुको आशाको बाटो, दानापानीको मेसो उनै थिए होलान् तर उनी त सारा दुःखसँग लुकेर कफिन बक्समा आए, सारा सपनासँग छुटेर एक शरीर माटो माग्दै आयो। मेरो पनि दुख्न मिल्ने गरी बनेको रहेछ मन, रुन मिल्ने गरी बनेका रहेछन् आँखा। मन दुख्यो, आँखाबाट आँसु झर्यो। असार ५ गते पनि २४ शव नेपाल ल्याइएको थियो। यसमध्ये कतारबाट मात्र २० शव ल्याइएको थियो। आज १८ शव ल्याइएको रहेछ। यी मृतकका घर परिवार आफन्त कति रोए होलान्। उनीहरुको आशाको बाटो, दानापानीको मेसो उनै थिए होलान् तर उनी त सारा दुःखसँग लुकेर कफिन बक्समा आए, सारा सपनासँग छुटेर एक शरीर माटो माग्दै आयो। मेरो पनि दुख्न मिल्ने गरी बनेको रहेछ मन, रुन मिल्ने गरी बनेका रहेछन् आँखा। मन दुख्यो, आँखाबाट आँसु झर्यो। मैले भगवानसमक्ष अनुरोध चढाएँ मेरा पनि दाजुभाइ, आफन्त विदेशमा छन्। उनीहरु सबैलाई जहाजको सिटमै ल्याइदिनु। आगमन कक्षाको बाहिरी परिसरमा म उनीहरुलाई हाँस्दैहाँस्दै पर्खिरहनेछु। नोट : लगडाउन डायरीबाट असार १२, २०७७"
यौन शोषण गरेको आरोपमा अस्पतालका अधिकृत निलम्बित,पोखरा : सहकर्मी महिला कर्मचारीमाथि यौन शोषण गरेको आरोपमा हिमालय आँखा अस्पतालका लेखा अधिकृत वामदेव सुवेदी निलम्बित भएका छन् । ४ वर्षदेखि ३५ वर्षीया महिलालाई कर्मचारीमाथि यौन शोषण गरिरहेको पोल खुलेपछि अस्पताल प्रशासनले सुवेदीलाई शुक्रबार निलम्बन गरेको हो । सोझी र विपन्न महिला कर्मचारीमाथि सुवेदीको यौन शोषणविरुद्ध अरु कर्मचारीले आवाज उठाएका थिए। अरु कर्मचारीले आवाज उठाएपछि सुवेदीका कर्तुत थामथुम पार्ने अस्पतालको प्रयास विफल भएको थियो । प्रशासनकै जोडबलका कारण सुवेदीविरुद्ध प्रहरीमा जाहेरीसमेत पर्न नसकेको त्यहींका अरु कर्मचारी बताउँछन् । महिलाले अस्पताल व्यवस्थापन समितिमा उजुरीचाहिँ दिएकी छन् । लेखा अधिकृत सुवेदीले यौन दुव्र्यवहार गर्दै आएको र तलबको पेस्की माग्दासमेत बार्गेनिङ गर्ने गरेको ती महिलाले उजुरीमा उल्लेख गरेकी छन् । केही महिनाअघिको एउटा प्रसंग उल्लेख गर्दै ती महिलाले आफ्नै घरमै आएर यौन शोषण गरेको बताएकी छन् । अस्पताल व्यवस्थापन समितिले मेडिकल डाइरेक्टर डा इन्द्रमान महर्जन नेतृत्वमा छानबिन समिति गठन गरेको छ ।
'अन्नपूर्ण ज्याकेट' दुरुपयोग नगर्न एएमएनको अनुरोध,"काठमाडौं : अन्नपूर्ण पोस्ट् राष्ट्रिय दैनिकको प्रकाशन संस्था अन्नपूर्ण मिडिया नेटवर्क (एएमएन) ले निषेधित अवस्था र विवादास्पद परिस्थितिमा अन्नपूर्ण पोस्ट् तथा अन्नपूर्ण मिडिया लेखिएको ज्याकेट दुरुपयोग नगरिदिनु हुन सबैमा अनुरोध गरेको छ। रातो मच्छिन्द्रनाथको रथ तान्ने क्रममा गत बिहीबार ललितपुर पुल्चोकमा भएको घटनाक्रममा निषेधाज्ञा पालना गर्न अनुरोध गरिरहेका सुरक्षाकर्मीलाई अन्नपूर्ण पोस्ट् लेखिएको ज्याकेट लगाएकी एक महिलाले दबाबमूलक भाषा प्रयोग गरिरहेको भिडियोबारे सामाजिक सञ्जालमा भएका टिकाटिप्पणीप्रति संस्थाको गम्भीर ध्यानाकर्षण भएको अन्नपूर्ण मिडिया नेटवर्क (एएमएन) ले जनाएको छ। अन्नपूर्ण मिडिया नेटवर्क (एएमएन) ले शनिबार जारी गरेको विज्ञप्तिमा भनिएको छ, 'सामाजिक संजालमा भाइरल बनाइएको त्यो भिडियोमा प्रस्तुत ती महिला अन्नपूर्ण मिडिया नेटवर्कअन्तर्गतको कुनै पनि मिडियाको कुनै पनि विभाग तथा शाखामा कार्यरत वा आवद्ध नरहेको स्पष्ट पार्दछौं। ती महिलालाई अन्नपूर्ण मिडिया नेटवर्कमा आबद्ध व्यक्तिका रूपमा बुझेर संस्थालाई समेत जोड्दै टिकाटिप्पणी नगरिदिनु हुन हामी सबैमा अनुरोध गर्दछौं।' अन्नपूर्ण पोस्ट् वा अन्नपूर्ण मिडिया लेखिएको ज्याकेट यस्तो संवेदनशील अवस्थामा दुरूपयोग भएमा कानुन बमोजिम कारबाहीका लागि प्रक्रिया अघि बढाउन वाध्य हुने नेटवर्कले जनाएको छ। विज्ञप्तिमा भनिएको छ, 'अन्नपूर्ण मिडिया नेटवर्कले हरेक वर्ष आयोजना गर्ने क्यान्सर रोगविरुद्ध जनचेतना साइकल र्याली र अन्य विभिन्न समारोहमा सहभागी सम्पूर्ण अन्नपूर्णका पाठकलाई यस्ता ज्याकेट वितरण गर्ने गरेको छ । निषेधित अवस्था र विवादास्पद परिस्थितिमा ती ज्याकेट दुरुपयोग नगरिदिनु हुन सरोकारवाला सम्पूर्ण महानुभावलाई हार्दिक आग्रह पनि गर्दछौं । अन्यथा कानुनबमोजिम कारबाही गर्न बाध्य हुने जानकारी गराइन्छ ।' अन्नपूर्ण मिडिया नेटवर्क अन्तर्गत अन्नपूर्ण पोस्ट् दैनिक, एपी वान एचडी टेलिभिजन, अन्नपूर्ण पोस्ट् डटकम, अन्नपूर्ण सम्पूर्ण साप्ताहिक, अन्नपूर्ण एक्सप्रेस अंग्रेजी साप्ताहिक, रेडियो अन्नपूर्णलगायतका मिडिया प्रडक्ट संचालित छन्।"
कोरोनाले वीरगन्जमा थप १ संक्रमितको मृत्यु,"वीरगन्ज : वीरगन्जमा कोरोना भाइरस (कोभिड१९) संक्रमणका कारण थप १ जनाको मृत्यु भएको छ। पर्साको वीरगन्ज महाजगरपालिका१० का ७७ वर्षीयञ पुरुषको शुक्रबार राति मृत्यु भएको हो। वीरगन्जको बयोधा अस्पतालबाट रिफर गरिएका उनको काठमाडौं लैजाने क्रममा बाटैमा मृत्यु भएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। स्वास्थ्यमा समस्या भएपछि भदौ १७ गते बयोधा अस्पतालमा भर्ना गरिएका ती पुरुषमा भदौ १८ गते कोरोना संक्रमण पुष्टि भएको थियो। स्वास्थ्य अवस्था बिग्रिदै गएपछि उनलाई चिकित्सकले काठमाडौं रिफर गरेका थिए। काठमाडौं लैजाने क्रममा बाटोमै उनको शुक्रबार राति १२ बजे मृत्यु भएको श्रीवास्तवले जानकारी दिए। यसअघि शुक्रबार राति नै वीरगन्जको गण्डकस्थित अस्थायी कोभिड अस्पतालमा १५ दिन देखि उपचाररत पर्साको पकाहामैनपुर गाउँपालिका२ का ७५ वर्षीय संक्रमित पुरुषको मृत्यु भएको थियो। वीरगन्जमा कोरोनाका कारण मृत्यु हुनेको संख्या ५७ पुगेको छ। साउन यतामा मात्रै ५३ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ५७ मध्ये २ सनाखत हुन नसकेका पुरुषसहित पर्साका ४१ जना, बाराका १२ जना र रौतहटका ४ जना रहेका छन्।"
दाहसंस्कार गरेपछि कोरोनाको रिपोर्ट पोजिटिभ,"विराटनगर : मोरङका एक पुरुषको दाहसंस्कार गरिसकेपछि कोरोना संक्रमण पुष्टि भएको रिपोर्ट आएको छ। उपचार गर्ने क्रममा शुक्रबार विहान ३:४० बजे बुढीगंगा२ स्थित विराट मेडिकल टिचिङ हस्पिटलमा मृत्य भएका मोरङ बुढीगंगा गाउँपालिका ५ का ४५ वर्षीय पुरुष कोरोना संक्रमित रहेको रिपोर्ट आएको हो। मृत्यू अघिनै स्वाब संकलन गरी प्रदेश जनस्वास्थ्य प्रयोगशाला पठाएकोमा रिपोर्ट ढिला आएको र मृतकका आफन्तले शव लैजान पाउनु पर्नेभन्दै अस्पताललाई दवाब दिएपछि अस्पतालले कागज गराएर शव जिम्मा दिएको थियो। भदौ १७ गते छाती दुख्ने र टाउको दुख्ने समस्या देखिएर सुनसरीको दुहवीस्थित सामुदायिक अस्पतालमा भर्ना गरेर उपचारगर्दा ठिक नभपछि बुढीगंगा२ स्थित विराट मेडिकल टिचिङ हस्पिटलमा उनलाई भर्ना गरिएको थियो। सोही दिन स्वाव संकलन गरी पठाएकोमा शनिबार मात्रै उनको रिपोर्ट आएको मेडिकल कलेजका ल्याब एण्ड डाइग्नोष्टिक विभाग प्रमुख तथा कोभिड म्यानेजमेन्ट कमिटी सदस्य प्रमेशराज देवकोटाले जानकारी दिए। अस्पतालको आकस्मिक कक्षमा भर्ना गर्दा उनलाई कोरोनाको बलियो लक्षण नदेखिएको र छातीमा निमोनियासँग मिल्दो लक्षण देखिएपछि उनको स्वाब संकलन गरिएको थियो। तर, मृत्यू हुनसाथ आफन्तले शव लैजान पाउनुपर्ने भन्दै अस्पताललाई दबाव दिएको देवकोटाको भनाई छ। विरामी १७ गते इमर्जेन्सीमा भर्ना हुनु भएको थियो, सुरुमा निमोनियाजस्तै समस्या देखिएको थियो, वहाँलाई आइसीयूबाट भेन्टिलेटरमा राखेर उपचार सुरु गरिएको थियो देवकोटाले भने, हामीले स्वाब संकलन गरी परीक्षणका लागि प्रदेश जनस्वास्थ्य प्रयोगशाला पठाएका थियौं, शनिबार साढे १२ तिर पोजिटिभ रिपोर्ट आयो।आफन्तले शव शुक्रबार नै परम्परा अनुसार दाहसंस्कार गरिसकेका छन्। मृतक पुरुष सुनसरीको दुहबीस्थित स्वस्तिक आयलमा काम गर्ने मजदुर भएको बुढिगंगा गाउँपालिकाका जनस्वास्थ्य प्रमुख बासुदेव रेग्मीले जानकारी दिए। मृतकलाई कोरोनाको लक्षण नदेखिएको भनिएको छ, आफन्तले शव दाहसंस्कार गरेको भन्ने पनि जानकारी आएको छ रेग्मीले भने। संक्रमितको मृत्यु हुनुअघि उपचारका लागि सहयोग गरेका स्थानीय युवा अभियन्ता कपिल सुनारले ल्याबबाट स्वाब परीक्षणको रिपोर्ट ढिलो आउने गरेका कारण समुदायमा समस्यामा बढाएको बताए। उनले कोरोनाको कुनै पनि लक्षण नदेखिएका कारण उपचारका लागि आफूहरुले पनि उपचारको प्रक्रियामा सहयोग गरेको बताए।"
"नवलपरासीमा निषेधाज्ञा खुकुलो, पसलदेखि सरकारी कार्यालयसम्म खुल्ने","परासी : पश्चिम नवलपरासीमा जारी निषेधाज्ञा खुकुलो बनाइएको छ। चौथो पटकसम्म लगाईएको निषेधाज्ञालाई खुकुलो बनाउँदै जिल्लाको पसल व्यवसायदेखि सरकारी कार्यालयको कामलाई सहज बनाइएको हो। जिल्लामा साउन ३१ देखि पटक पटक समय थप गरेर निषेधाज्ञा लगाइएको थियो। आइतबारदेखि खुकुलो बनाइएको आदेश भदौ ३१ गतेसम्मका लागि हो। संक्रमितसँगै भिडभाड बढ्दै गए पुन: निषेधाज्ञालाई कडा बनाईने प्रमुख जिल्ला अधिकारी सागरमणि पाठकले बताए। जिल्ला सुरक्षा समितिको शनिबार बसेको बैठकले गरेको निर्णयमा किराना पसल, कपडा तथा फेन्सी पसल, बिजुलीका सामान, भाँडाकुडालगायतका पसलहरु दिउँसो ११ देखि साँझ ५ सम्म खुला रहने छन्। तरकारी, फलफुल पसल, दुग्धजन्य पसल र माछा मासु बिक्री वितरण गर्न बिहान ७ बजेदेखि साँझ ७ बजेसम्म पाइने छ। अत्यावश्यक उद्योग, कलकारखाना पनि खोल्न अनुमति दिइएको छ। निर्माण सामग्रीका ढुवानीलाई पनि खुला गरिएको छ। कुनै पनि सार्वजनिक यातायात चल्न पाउने छैनन्। शैक्षिक संस्था सञ्चालन, मेला ,महोत्सव, गोष्ठी, सैलुन पसललगायत भिडभाड हुने क्षेत्रमा रोक लगाइएको छ। बैंक तथा वित्तिय संस्थाहरुले सम्पर्क व्यक्ति तोकेर सेवा दिन सक्ने छन्। त्यसैगरी सर्वसाधारणको सबैभन्दा बढी भिडभाड हुने मालपोत कार्यालय र नापी कार्यालयको काममध्ये प्रकृति तोकेर खुला गरिएको छ। मालपोत कार्यालयमा अंशबण्डा र राजीनामाबाहेक सबै सेवा सुचारु हुने निमित्त कार्यालय प्रमुख बेलप्रसाद भण्डारीले बताए। विगतमा टोकन प्रणाली लागू गरेकोमा त्यसलाई हटाइएको छ। हरेक बार एउटा स्थानीय तहको काम मात्र हुने छ। त्यसैगरी नापी कार्यालयले पनि स्थानीयतहहरुलाई बार तोकेर काम सुरु गरिने नापी कार्यालय प्रमुख सुग्रिव यादवले जानकारी दिए।"
सन्दीप आबद्ध जमैकाको खेल आज राति,काठमाडौं : क्यारेबियन प्रिमियर लिग (सिपीएल)अन्तर्गत सन्दीप लामिछाने आबद्ध जमैका तालवाजले आफ्नो नवौँ खेल आज राति खेल्दै छ। ट्रिनिडाडस्थित ब्रायन लारा रंगशालामा जमैकाले नवौँ खेल बार्बाडोस ट्रिनिडाडविरुद्ध खेल्नेछ। उक्त खेल राति १२ बजे शुरु हुने छ। बार्बाडोसको भने यो १०औँ खेल हो। बार्बाडोससितको खेल जित्नका लागि जमैकाले ब्याटिङमा सुधार गर्नुपर्ने छ। जमैकाको ब्याटिङ लाइन कमजोर रहँदै आएको छ। जमैका बलिङमाथि निर्भर रहँदै आएको छ। जमैकाले आठौँ खेल वर्षाका कारण खेल्न पाएको थिएन। जमैका तीन खेलमा जित हात पार्दै अंक तालिकाको चौथो स्थानमा छ। दुई खेल अगावै जमैका सेमिफाइनल प्रवेश गरिसकेको छ। बार्बाडोस पाँचौँ स्थानमा रहेको छ। बार्बाडोस सिपीएलबाट बाहिरिएको छ। सन्दीपका लागि आजको खेल महत्वपूर्ण छ। उहाँले सिपीएलमा हालसम्म सात खेलमा १० विकेट लिइसक्नुभएको छ। सेन्ट किटस् विरुद्धको आठौँ खेल वर्षाका कारण रद्द हुँदा सन्दीपलाई घाटा भएको छ। प्रतियोगितामा उनी सर्वाधिक विकेट लिने खेलाडीको छैटौँ स्थानमा रहेका छन्। सबैभन्दा बढी विकेट लिनेमा गुएना अमेजनका इमरान ताहिर रहेका छन्। उनले १० खेलमा १५ विकेट लिएका छन्। यस्तै सर्वाधिक विकेट लिनेको सूचीमा जमैकाका मुजिब उर रहमान रहेका छन्। उनले आठ खेलमा १३ विकेट लिएका छन्। प्रतियोगितामा ट्रीनबेगो नाइट राइडर्स ८ खेलमा १६ अंकका साथ शीर्ष स्थानमा छ। उसले अब सेमिफाइनलमा प्रतियोगिताको चौथो स्थानमा रहने टोलीसित खेल्ने छ। गुयना एमेजन वारियर्स लिग चरणका १० वटै खेल खेलेर १२ अंकका साथ दोस्रो स्थानमा छ। आठ खेल खेलेको सेन्ट लुसिया जुक्स १० अंकसहित प्रतियोगिताको तेस्रो स्थानमा छ। रासस
टौदहमा कृत्रिम संरचना बनाउने वडाको प्रस्ताव : स्थानीयको विरोध,"काठमाडौं : काठमाडौं सहर नजिकै रहेको सुन्दर प्राकृतिक स्थल हो टौदह पोखरी। कीर्तिपुर नगरपालिकाको वडा नं ६ मा अवस्थित टौदह चोभारभन्दा केही पर दक्षिणकाली जाने बाटैमा पर्छ। काडमाडौंको धुलो, धुवाँ, भीडभाड, कोलाहल, व्यस्तताबाट आत्तिएकाहरूका लागि फुर्सदमा राहत दिन्छ, टौदहले। यहाँ पोखरीमा विभिन्न थरी माछा, कछुवा र चरा हेर्न पाइन्छ। अझ टौदह धार्मिक, सांस्कृतिक र पाहुना चराका धेरै प्रजातिको लागि चर्चित छ। यहाँ नेपालको उत्तरी सीमापारि, चीन, रुसको साइवेरिया, मंगोलिया लगायतका ठाउँबाट चराहरू आउने गर्छन्। पाहुना चराको लागि हिउँदको समय निकै उत्तम हो। विश्वमै लोप भएको अनुमान गरिएको गुलावी टाउके हाँस, साथै सुइरोपुच्छ्रे हाँस, मालक हाँस, खोया हाँस, नादुन हाँस, कैलोटाउके हाँस जस्ता दुर्लभ चराहरू बसाइँसराई गरी आउने गर्छन्। सहरबाट धेरै टाढा नभएकाले केहि घण्टा समय छुट्याएर पुगेर फर्किन सकिने यो रमणीय ठाँउले कामको भागमभागबाट केही समयकै लागि मात्र भने पनि प्राकृतिक आनन्द दिन्छ। कीर्तिपुर नगरपालिकाका मेयर रमेश मर्हजन चोभार छेउमै रहेको टौदह पोखरीमा पौडी खेलेरै हुर्किएका हुन्। स्कुले दिनमा उनी साथीहरूसँग टौदहमा माछा मार्न जान्थे। फुर्सद भयो कि दौडिएर टौदह पुग्थे। हिलाम्मे माटोमा दौडिएर दहभित्रका लोकल माछा मार्नु, झाडीभित्र पसेर लुकामारी खेल्नु, चरा चुरुङी, हाँस, बनकुखुरा, सिमकुखुराको पछि भाग्नु बाल्यकालको रमाइलो पल थियो उनको। उनी व्यक्तिगत रूपमा यो दहलाई प्राकृतिक रूपमै संरक्षण गरिनुपर्छ भन्ने पक्षमा छन्। तर कीर्तिपुर वडा नं ६ मा रहेको यो ऐतिहासिक दहमा वडा कार्यालयले पर्यटन पूर्वाधारको विकासका लागि केही संरचना बनाउने योजना नगरपालिकामा अघि सार्यो। मेयर रमेश लगायत नगरपालिका र वडा समितिको सहमतिमा टौदह परिसरमा कृत्रिम संरचना बनाउन वातावरणीय परीक्षण अध्ययनको लागि राय सुझाव माग्दै सुचना प्रकाशित गरियो। सुचनामा टौहद ताल परिसरमा तालको धार्मिक पर्यटन बढाउने उद्धेश्यले विभिन्न संरचना निर्माणको प्रस्ताव गरिएको थियो। यसमा तालमा पानीको फोहोरा, मुख्य प्रवेशद्वार, टौदह प्रतीक चिन्ह, करकटेश्वर महादेवको मन्दिर, पाटी पौवा, पुल आदि थिए। नगरपालिकाको यो प्रस्तावपछि स्थानीयमा टौदहको प्राकृतिक सुन्दरता मासिने भयो भन्ने चिन्ता देखिन थालेको छ। टौदहले धेरै प्रजातिका चरालाई आश्रय दिएको छ। नयाँ सरचनाले तिनको अस्तित्वमा चुनौती उत्पन्न गराउन सक्छ। स्थानीय बासिन्दा टौदहलाई प्राकृतिक रूपमै संरक्षण गरेर पर्यटक भित्र्याउनु पर्छ भन्नेमा छन्। वडा कार्यालयका अध्यक्ष, सदस्यहरू भने टौदहलाई पर्यटकमैत्री बनाएर आर्थिक लाभ लिने पक्षमा देखिन्छन्। नगरपालिकाको प्रस्तावमा त्रिभुवन विश्वविद्याालय जल तथा मौसम विज्ञान केन्द्रीय विभाग, भूगर्भ शास्त्र केन्द्रीय विभाग, वातावरण विज्ञान केन्द्रीय विभाग, प्राणीशास्त्र केन्द्रीय विभाग, क्रियटिभ बर्ड वाचिङ क्लव, विश्व हिन्दु महांसघ लगायतका संस्थाले विरोध जनाएका छन्। टौदहको ऐतिहासिक, धार्मिक, वातावरणीय महत्त्वलाई तहसनहस गर्न लागिएको भन्दै आक्रोश व्यक्त गरिएको छ। टौदह नजिक बस्ने स्थानीय बासिन्दा विनोद बस्नेत वडा कार्यालय र नगरपालिका टौदहको प्राकृतिक संरचना ध्वस्त बनाउन लागिपरेको आरोप लगाउँछन्। 'ललितपुरको नागदह र काठमाडौंको टौदह प्राकृतिक रूपमै पानी उत्पादन भइ बनेको दह भएकाले यहाँ स्वच्छ पानी पाइन्छ। काठमाडौंबीचमा यस्तो प्राकृतिक दह हुनु आफैँमा सुखद विषय हो', उनी भन्छन्, 'यसको श्रेत्रफल बढाएर सिमसार श्रेत्रबाट रामसार श्रेत्र अन्तर्गत राखेर संरक्षण गरिनुपर्छ।' स्थानीय सरकार बनेपछि टौदहको स्वभाविकपन मेट्ने प्रयास भएको उनको आरोप छ। पहिले दह वरपर हिलो माटो मात्रै भएकाले चराचुरुङी, माछा, किरा फ्यट्याङग्राको उचित बासस्थान थियो। अहिले आन्तरिक तथा बाह्य पर्यटकलाई भित्र्याउने निहुमा ढुगांका पर्खाल, फलामको बार लगाएपछि दहभित्रका लोकल माछा लोप भएको उनले बताए। अर्का स्थानीय उपेन्द्र नेपालले पनि दहभित्र कृत्रिम संरचना बनाउने प्रस्ताव गलत भएको बताए। उनले वडा कार्यालय तथा नगरपालिकाले बनाउन लाएको कृत्रिम संरचना आवस्यक नरहेको र यसको औचित्य पुष्टि गर्न निवेदन नै दर्ता गराएका छन्। उनले टौदहमा पानीको फोहरा बनाउँदा स्थानीयबासी र किसानलाई के कति लाभ हुन्छ भन्दै प्रश्न पनि गरेका छन्। पर्यटक भित्र्याउँदा स्थानीय उत्पादन बिक्री तथा टौदहमा रहेका कर्कोटक नागहरूको संरक्षणबारेमा वडाको आगामी योजनामा उनी प्रष्टता चाहन्छन्। कीर्तिपुर नगरपालिकालाई संवोधन गरेर लेखिएको निवेदनमा उनले टौदहको स्थानीय माछा, पाहुना चराको संरक्षण तथा टौदहको प्रतीक तथा मन्दिर लगायत कृत्रिम संरचना निर्माणको वातावरणीय प्रभावको बारेमा पनि धारणा माग गरेका छन्। उसो त टौदहको प्राकृतिक मात्र नभएर धार्मिक, ऐतिहासिक तथा शैक्षीकवैज्ञानिक महत्व पनि छ। यहा काठमाडौं वरिपरिका विद्यालयबाट विद्यार्थीहरू अध्ययन अनुसन्धान गर्न आउँछन्। विज्ञान पढ्ने विद्याथीहरू विभिन्न प्रयोगात्मक कार्य गर्न पनि टौदह पुग्ने गर्छन्। लेखकहरू शान्त ठाँउ खोज्दै त्यहाँ पुग्छन्। कलाकारहरू चित्र कोर्न पनि पुग्ने गर्छन्। लेखक सन्जिव उप्रेती आफ्नो पछिल्लो पुस्तक हंस लेख्न टौदह पुगेका थिए। प्राकृतिक शान्त ठाउँले लेखकलाई उर्जा दिने उनको दावी छ। टौदह घुम्ने क्रममा उनले धेरै त्यहाँको बारेमा कथा पनि सुने। टौहदको विनाससँगै धेरै कथा, किंवदन्ती र अर्गानिक वातावरण लोप हुनेमा उनी चिन्तित देखिए। टौदहसँग मञ्जुश्री र कर्कोटक नागराजको किम्बन्दती कथा जोडिएको छ। किम्बदन्ती अनुसार मञ्जुश्रीले डाँडा काटेर काठमाडौंमा जमेको पानीलाई निकास दिए। पानीमा बस्ने जलचर र नागराज छट्पटाए। उनीहरूको बासस्थानको लागि मञ्जुश्रीले नै टौदहको निर्माण गरिदिएपछि नागराजहरू खुसी भइ टौदहमुनि बसेको जनविश्वास छ। स्थानीय बस्नेतका अनुसार राजा नरेन्द्रदेव र जङ्गबहादुरको पालामा समेत यो दह सुकाएर नागमणी, रत्न खोज्ने प्रयास गरिएको थियो भन्ने भनाइ छ। यस्तै नागरानी र खोकनाको डोब्रे सर्पको कथा पनि प्रचलनमा छ। महाभारतमा भिमसेनले कोदालो खन्दा यो दहको निर्माण भएको भन्ने किंवदन्ती पनि छ। दहभित्र धेरै इनार भएको कथा पनि सुनिन्छ। प्राकृतिक विज्ञान संग्राहलयका अधिकृत तथा चरा पारखी राजमान मर्हजनका अनुसार टौदह अहिलेकै अवस्थामा संरक्षण गर्न जरुरी छ। संग्राहालयमै काम गर्ने क्रममा जैविक विविधतातिर उनको मन गयो। चरा अवलोकनमा रमाउन थाले। उनको छोरा यस मर्हजन पनि चरा अध्ययनमा जङ्गल हिड्ने गर्छन्। ९ कक्षामा पढ्ने यश चराहरूको संरक्षण गर्नुपर्नेमा जोड दिन्छन्। राजमान पहिलेको टौदह सम्झदै भन्छन्, विशुद्ध प्राकृतिक थियो टौदह। सिमसार परेको झाडीहरू, लेउ, झ्याउले कलात्मक बनेको दहको सुन्दरता बेग्लै थियो। स्थानीय जातका माछाको सिकार गर्न चराहरू लामो दुरी पार गरेर आउने गर्थे। पछिल्लो एक दशकमा यहाँको लोकल जातका माछा पनि लोप भए, पाहुना चराको संख्या पनि कम भैसक्यो। दहमा कृत्रिम संरचना बनाएर घुम्न आउने मानिसको संख्या त बढाउला तर टौदहको स्वरूप पूर्णतया ध्वस्त हुनेछ। राजमानका अनुसार मानवीय चहलपहल र कृत्रिम संरचनाले चरालाई समस्या पार्ने गर्छ। चराहरू शान्त वातावरणमा रमाउँछन् र शान्त वातावरणमै उनीहरू समागमन गर्छन्। राजमान थप अगाडि भन्छन्,वडा तथा नगरपालिकाले भनेजस्तै टौदहभित्र पुल, मन्दिर, पानीको फोहोरा बनाएर पर्यटक बढाउँछु भन्नु गलत हो। अहिलेका मानिस कृत्रिम र यान्त्रिक भैसके। प्राकृतिक सम्पदाहरूले मात्र तिनमा ताजगी निम्त्याउँछ। पछिल्लो समय बनेका केहि कंक्रिडका संरचना पूर्ण रूपमा हटाइ दहको बाहिरबाट पर्खाल लगाउन जरुरी ठान्छन् उनी। वन तथा भूसंरक्षण विभागका उपसचिव सुजन मर्हजन पनि टौदहलाई सिमसार प्राकृतिक श्रेत्रको रूपमा संरक्षण गर्नुपर्नेमा जोड दिन्छन्। अन्तरराष्ट्रिय स्तरमा नै यस्ता सम्पदालाई यथास्थानमा संरक्षण गर्ने चलन छ। स्वच्छ पानीबाट बनेको काठमाडौंको ठूलो यो दह उपत्यकाको सम्पती हो भन्ने महर्जनको ठहर छ। मानवीय किर्याकलाप कार्यारण अहिले केही घटेको यो ताल हिउँदको बेला पानी सुकेर सानो हुने महर्जनले सुनाए । कीर्तिपुर नगरपालिका वडा नं ६ का अध्यक्ष न्युत्से मर्हजन भने टौदहलाई आधुनिक साजसज्जा दिनुपर्ने ठान्छन्। केही दशक अघिसम्म सामान्ती र धनी वर्गले ऐशआराम गर्ने स्थान रहेको टौदहमा त्यस समय फिसिङ र हन्टिङ पनि हुने गरेको जानकारी दिए। महर्जनले टौदह जोगाउनका लागि फिसिङ हन्टिङ लगायतका सम्पूर्ण मानवीय कार्य रोक्न आफूहरूले दह वरपर पर्खाल लगाएको बताए। वडाध्यक्ष महर्जनले फोहोरा, पुल, गेट, मन्दिर लगायतका संरचना निर्माण गरेर टौदहालाई राष्ट्रिय अन्तरराष्ट्रिय स्तरमै पर्यटकीय क्षेत्र बनाउन लागेको बताए। उनले मानवीय चहलपहलबिना पोखरीको अस्तित्व नहुने बताए। मानव संसाधनसँग सम्बन्ध नभएको प्राकृतिक सम्पदाको कुनै अर्थ हुँदैन, महर्जनले दावी गरे। वडाध्यक्षले आफूहरूले प्राकृतिक संरचनालाई ख्याल गर्दै दहभित्रका माछा, चराहरूको पनि संरक्षण गर्ने तवरले संरचना निर्माण गर्न लागेको बताए। केही वर्षअघिसम्म जलकुम्भी तथा झ्याउले पोखरीलाई ढाकेर विरूप बनाएको र वडाको सक्रियतामै आजको सुन्दर टौदहले आकार लिएको वडाध्यक्ष महर्जनले बताए। न्युत्सेका अनुसार हाल सार्वजनिक भएको योजनामा सम्बन्धित पक्षलाई राय सुझाव दिन आग्रह पनि गरिएको छ। वडा कार्यालयको योजनाको आधारमा प्रस्ताव दर्ता गरिएको हो। अहिले नै संरचना निर्माण गर्ने निर्णय भैसकेको छैन। अहिले संरचना निर्माणको प्रस्ताव मात्रै गरिएकाले प्राप्त भएका राय सुझावका आधारमा सम्बन्धित सबै पक्षसँगको सहमतीका आधारमा बाँकी काम अगाडि बढाइने छ, मेयर महर्जनले भने।"
दधीको 'मेरो माया हेरिदेउ' (भिडियो),"काठमाडौं : गीतकार दधी अधिकारीको नयाँ गीत मेरो माया हेरिदेउ एक फेरी सार्वजनिक भएको छ। गायक एवम् संगीतकार शिशिर योगीको संगीत तथा शिशिर योगी र रजिना रिमालको स्वर रहेको गीतको भिडियोमा मोडेल अञ्जली अधिकारी तथा दिक्पाल कार्कीले अभिनय रहेको छ। साईपल क्रियसनको पहिलो निर्माण रहेको भिडियोमा राजन शाहीको कोरियोग्राफी, आवेश बज्राचार्यको सिनेमाटोग्राफी र माधव बेलबासेको सम्पादन रहने छ। भिडियोको निर्देशन मोडल, टेलिभिजनकर्मी हुँदै निर्देशक बनेका प्रहिल कार्कीले गरेका हुन्। भिडियोलाई साईपल क्रियसनको युट्युबबाट रिलिज गरिएको हो। आगामी दिनमा पनि साइपल क्रियसन मार्फत राम्रा राम्रा गीतहरुको भिडियो निर्माण गरिने यसका सञ्चालक एबम गीतकार दधीले जानकारी दिए।"
"निजामती दिवसको नारा : स्वच्छ र समक्ष निजामती प्रशासन, समृद्धि र सुशासन",काठमाडौं : यस वर्षको निजामती सेवा दिवसको नारा तय गरिएको छ। संघीय तथा सामान्य प्रशासन मन्त्रालयका प्रवक्ता वसन्त अधिकारीले निजामती मूल समारोह समितिको बसेको बैठकले स्वच्छ र समक्ष निजामती प्रशासन : समृद्धि र सुशासन तय गरिएको जानकारी दिए। सरकारले यस वर्ष कोरोना भाइरस (कोभिड१९)का कारणले कार्यालयमा नै दिवस मनाउन निर्देशन दिइसकेको छ। मन्त्रालयका प्रवक्ता अधिकारीले कार्यालयमा दिवस मनाउँदा पनि भौतिक दूरी र स्वास्थ्यका न्यूनतम मापदण्ड प्रयोग गर्नुपर्ने बताए। निजामती सेवा ऐन जारी भएको दिनको सम्झनामा यही भदौ २२ गते निजामती दिवस मनाइने गरिन्छ। नेपालमा करिब ८० हजार निजामती कर्मचारी छन्। रासस
मानवीय सेवाभावले सञ्चालित फुड बैंक बन्द गराएकोमा उदयको आपत्ति,"काठमाडौं : नेपाली कांग्रेसका नेता एवं पूर्व अर्थराज्यमन्त्री उदय शम्शेर राणाले नेपाल तरुण दल ललितपुर क्षेत्र नं १ ले सञ्चालन गरेको फुड बैंकमा प्रशासनले रोक लगाएकोमा आपत्ति जनाएका छन्। उनले निषेधाज्ञाका कारण घरभित्रै रहेका नागरिकलाई राहत दिन मानवीय सेवाभावले सञ्चालित फुड बैंक रोक्नु सरकारको संवेदनाहीन कार्य भएको टिप्पणि गरे। उनले नागरिकस्तरबाट भइरहेका राहत वितरणका कार्यक्रमलाई सरकारले प्रोत्साहन गर्नुको साँटो राजनीतिक आस्थाका आधारमा बन्द गराएको भन्दै आपत्ति जनाए। नेपाल तरुण दलले स्थानीय तहसँगको समन्वयनमा भाद्र ९ गते देखि चापागाउँमा फुड बैंक कार्यक्रम सञ्चालनमा ल्याएकोमा प्रमुख जिल्ला अधिकारीको निर्देशनमा शुक्रबारदेखि बन्द गरिएको छ। हुनेले दिएर जाऔं, नहुनेले लिएर जाऔं भन्ने मानवीय अभिप्रायबाट सुरु गरिएको फुड बैंक सञ्चालनमा प्रशासनले रोक लगाएकोमा राणाले आक्रोश व्यक्त गरे। यो कार्यक्रम ललितपुरमा मात्र सीमित नभएर देशभर चर्चामा आयो। सामाजिक दूरी कायम गर्दै नेपाल तरुण दलले सामाजिक सेवाभावले सुरु गरेको फुड बैंक कुनै राजनीति अभिप्रायबाट प्रेरित थिएन, उनले भने, तर प्रशासनले यसमा रोक लगाउन अत्यन्तै निन्दनीय मात्र होइन, मानवीय संवेदनाहीन कार्य हो। म सरकारको गैरजिम्मेवारपूर्ण कार्यप्रति खेद व्यक्त गर्दछु। उनले सरकारी तहबाट सञ्चालित हुनुपर्ने कार्यक्रम नागरिकस्तरबाट स्वतफूर्तरुपमा सञ्चालन गर्दा राज्यले त्यसमा हौसला बढाउनुका साँटो अमूक राजनीतिक दलको प्रभावमा प्रशासन लगाएर पवित्र कार्यमा रोक लगाउनु कति न्यायोचित होला भन्दै प्रश्न गरेका छन्। नेपाल तरुण दल क्षेत्र नं १ ललितपुरले सुरुवात गरेको फुड बैंकको अवधारणाको सिको गर्दै देशका विभिन्न जिल्लामा यही प्रकृतिको अभियान सुरु भइरहेका छन् । सत्तारुढ दल नेकपाको दवावमा प्रशासनले फुड बैंकमा रोक लगाएको दावी कांग्रेसको छ।"
ढोरपाटन बाढी पीडितलाई प्रदेश सरकारले प्रति परिवार १ लाख राहत दिने,"बागलुङ : जिल्लाको पश्चिम ढोरपाटन नगरपालिकाको भुजीखोलामा बुधबार राति आएको बाढीबाट प्रभावित र ज्यान गुमाएका परिवारलाई गण्डकी प्रदेश सरकारले राहत प्रदान गरेको छ। हेलिकप्टरमार्फत बाढी प्रभावितस्थल ढोरपाटन पुगेका गण्डकी प्रदेश सरकारका मुख्यमन्त्री पृथ्वीसुब्बा गुरुङ, आर्थिक मामिला मन्त्री हरिबहादुर चुमान, प्रदेश सांसद खिमबिक्रम शाही, इन्द्रलाल सापकोटा, चन्द्रबहादुर बुढा लगायतको टोलीले बाढी प्रभावित परिवारलाई राहत वितरण गरेका हुन्। प्रदेश सरकारका तर्फबाट बाढीमा बाँचेका तर घर गुमाएर विस्थापितहरुका लागि टेन्ट, मेट्रेस, भाँडाकुँडा, प्राथमिक उपचारका सामग्रीलगायत राहत सामग्री प्रदान गरेको ढोरपाटन नगरपालिकाका मेयर देवकुमार नेपालीले जानकारी दिए। बाढीमा ज्यान गुमाएका परिवारलाई प्रति व्यक्ति ५० हजारका दरले राहत उपलब्ध गराइएको प्रदेश सांसद इन्द्रलाल सापकोटाले जानकारी दिए। अहिले पनि खोज उद्धारको काम चलिरहेको छ, ठुलो संख्यामा बेपत्ता छन्, त्यसैले केही मात्रामा राहत वितरण गरियो, सांसद सापकोटाले भने, अरु थप रिपोर्ट आएपछि जिल्ला प्रशासन कार्यालय मार्फत पीडित परिवारलाई राहत पुर्याइनेछ। राहत सामग्री हस्तान्तरणपछि गण्डकी प्रदेशका मुख्यमन्त्री पृथ्वीसुब्बा गुरुङले बाढी प्रभावितहरुको अस्थायी बसोबासका लागि तत्काल १ लाख रुपैयाँ सहयोग गर्ने उद्घोष समेत गरे। यसमा पालिका र संघको पनि सहयोग रहने उनले बताए। स्थायी आवास निर्माणका लागि संघ सरकारले उपलब्ध गराउने प्रति परिवार ३ लाख रुपैयाँमा गण्डकी प्रदेशले समेत थपेर सहयोग गर्ने मुख्यमन्त्री गुरुङको भनाई छ। बाढी प्रभावितहरुको पक्की र भूकम्प प्रतिरोधी आवास बन्नुपर्नेमा जोड दिदै अब सुरक्षित स्थानमा एकिकृत वस्ती बनाउने प्रदेश सरकारको योजना रहेको उनले बताए। अहिले तत्कालको राहत स्वरुप केही सहयोग गरेका छौ। अरु धेरै काम प्रदेश सरकारले गर्नेछउनले भनेभुजीखोलाको किनार आफैंमा जोखिमपूर्ण ठाउँ थियो र यो विपत्ति हामीमाथि आइपर्यो। अब विस्थापितलाई सुरक्षित स्थानमा एकीकृत बस्ती बनाएर राख्नुपर्छ, यो कामका लागि प्रदेश सरकारले काम सुरु गर्न बिलम्व गर्ने छैन। बाढी गएकै दिन घटनास्थल पुग्ने चाहना भए पनि मौसमी प्रतिकूलता बाधक बनेको भन्दै मुख्यमन्त्री गुरुङले स्थानीयसँग क्षमा समेत मागेका थिए।"
कपिलवस्तुमा १ हजार ८ जना संक्रमण मुक्त,"कपिलवस्तु : कपिलवस्तु जिल्लाका कोरोना संक्रमित धमाधम निको हुने क्रम बढेको छ। जिल्लामा कुल १ हजार १ सय ४७ जनामा कोरोना संक्रमण देखिए पनि १ हजार ८ जना संक्रमणमुक्त भइ सामान्य जीवनमा फर्केका छन्। जिल्ला स्वास्थ्य कार्यालयका अनुसार १ सय १२ जना पुरुष र २२ जना महिला गरी कुल १ सय ३४ जना कोरोना संक्रमणका कारण स्थानीय तहले निर्माण गरेका आइसोलेसन सेन्टर र होम आइसोलेसनमा बसेका छन्। प्राय सबैको अवस्था सामान्य रहेको स्वास्थ्य कार्यालयका कोरोना फोकल पर्सन कुमार थापाले बताए। संक्रमितमध्ये अधिकांश होम आइसोलेसनमा बसेका छन्। स्थानीय तहले संक्रमितका लागि अस्थायी आइसोलेसन सेन्टर निर्माण गरी बस्ने व्यवस्थापन गरे पनि प्राय सबै संक्रमित आआफ्नो घर वा नातेदारको घरमै बस्न रुचाएका छन्। घरमा बस्दा घर परिवारको हेरचाह र आवश्यक सामाग्री सहज प्राप्त गर्न सकिने भएका कारण होम आइसोलेसन नै आफूले रुचाएको कपिलवस्तु नगरपालिका वडा नं १ का राजेश उपाध्यायले बताए। कोरोनाका लक्षण देखिएसँगै घरको अलग कोठामा आफू बसेको र घरको एउटा ट्वाइलेट बाथरुम आफूले मात्रै प्रयोग गरेको बताए। लक्षण देखिएपछि पीसीआर टेष्ट गर्दा आफूमा कोरोना संक्रमण देखिएको उनले बताए। 'घरमै आइसोलेसनमा बस्दा एक्लो महसुस भएन', उपाध्यायले भने, 'घर परिवारका सदस्यलाई टाढाबाट हेर्दा, बोल्दा मात्रै पनि कोरोना संक्रमणको डर र त्रास हरायो।' घर परिवारमा सबैलाई कोरोना संक्रमण देखिन थालेपछि परिवारमा ठूलो तनाव भएको कपिलवस्तु नगरपालिका वडा नं १ की अन्जु शर्माले बताइन्। 'आफू १६ वर्षीय जेठी छोरी र ३ वर्षीय कान्छो छोरासहित ३ जनामै कोरोना संक्रमण देखियो', शर्माले भनिन्, 'घरमा वृद्ध सासु आमा हुनुहुन्छ। सासु आमालाई संक्रमण सर्ने हो कि भन्न डरले हामी आमा छोरी छोरा तीनै जना स्थानीय एक गैर सरकारी संस्थाको गेष्ट हाउसको कोठालाई आइसोलेसन बनाएर बस्यौं।' 'आफूहरु संक्रमित भइ आइसोलेसनमा बस्दा साथी भाइ इष्टमित्र आएर टाढैबाट गरेको भेटघाट र दिएको हौसला तथा सरसल्लाहले मानसिक रुपमा ठूलो सहयोग मिल्यो। कोरोना संक्रमितलाई यो बेला तिरस्कार हैन हौसला चाहिन्छ। निरन्तर रुपमा स्वास्थ्यकर्मी, इष्टमित्र र साथी भाइको भेटघाट र हौसलाले आत्मविश्वास पनि बढ्छ', उनले भनिन्। जिल्लामा कोरोना संक्रमित भइ उपचारमा रहेका ४ जनाको भने मृत्यु भएको छ। कपिलवस्तु नगरपालिकाका २ पुरुष, मायादेवी गाउँपालिकाका १ पुरुष र कृष्णनगर नगरपालिकाकी १ महिलाको कोरोना संक्रमणबाट मृत्यु भएको स्वास्थ्य कार्यालयले जनाएको छ। मृतक सबैमा अन्य विभिन्न रोगको संक्रमण रहेको थियो।"
दाङमा ३७ जनामा संक्रमण,"दाङ : दाङमा शनिबार एकै दिन ३७ जनामा कोरोना संक्रमण पुष्टि भएको छ। राप्ती स्वास्थ्य विज्ञान प्रतिष्ठानमा शनिबार ४ सय ४ जनाको कोरोना परीक्षण गर्दा जिल्लामा ३७ जनामा कोरोना देखिएको हो। तुलसीपुरका १९ जना सहित ३७ जनामा संक्रमण दिखिएको हो। तुलसीपुर उपमहानगरपालिका क्षेत्रबाट संकलन गरिएको १ सय ४३ जनाको नमुना स्वाब परीक्षण गर्दा १९ जनामा कोरोना देखिएको हो। यस्तै घोराही र नारायणपुरबाट संकलित १ सय ९८ जनाको स्वाब परीक्षण गर्दा १८ जनामा कोरोना संक्रमण पुष्टि भएको प्रतिष्ठानले जानकारी दिएको छ। तुलसीपुरमा संक्रमित हुनेमा ९ जना पुरुष र १० जना महिला रहेका छन्। वडा नम्बर १, ८ र १७ मा ११ जना, वडा नम्बर ५ र ६ मा ४४ जना, वडा नम्बर ७ मा ९ महिनाका बालक सहित दुई जना, वडा नम्बर १८ मा २ जना , वडा नम्बर १९ मा ३ जना र शान्तिनगर गाउँपालिका वडा नम्बर ५ का १ जना रहेका छन्।"
हिन्दू मतदाता फकाउन मोदीको प्रशंसा गर्दै ट्रम्प,"वासिंटन : अमेरिकी राष्ट्रपति डोनल्ड ट्रम्पले भारतीय प्रधानमन्त्री नरेन्द्र मोदीको अचानक प्रशंसा गरेका छन् । विपक्षी दल डेमोक्रेटिकका नेता तथा उम्मेदवारहरुले भारतीय अमेरिकीहरुको समुदायलाई सम्बोधन गरिरहेका बेला ट्रम्पले मोदीको प्रशंसा गरेका हुन् । ट्रम्पले भारत भ्रमणको प्रसंग समेत जोड्दै मोदीले कठिन समयमा पनि राम्रो काम गरिरहेको भन्दै उच्च प्रशंसा गरेका हुन् । उनले मोदी आफ्नो साथी र राम्रो नेता भएको प्रतिक्रिया पनि दिएका छन् । शुक्रबार उनले भने, प्रधानमन्त्री नरेन्द्र मोदी मेरो साथी हुन् । उनले धेरै राम्रो काम गरिरहेका छन् । उनी धेरै राम्रो नेता हुन् । अहिले काम गर्न गाह्रो हुँदाहँदै मोदीले जे गरिरहेका छन् यो धेरै राम्रो भएको ट्रम्पको दावी थियो । उनले ट्वीटरमार्फत मोदीको कामको प्रशंसा गरेका थिए । अमेरिकामा आगामी नोभेम्बरमा हुने चुनावमा ट्रम्पले भारतीय समुदायबाट पहिले जस्तो धेरै मत नपाउने विश्लेषण भइरहेका बेला उनले मोदीको प्रशंसा गरेका हुन् । त्यसो त, ट्रम्पका प्रतिष्पर्धी जो बाइडेन र उनीसँगै उपराष्ट्रपति पदमा उम्मेदवार बनेकी कमला ह्यारिसले अमेरिकामा रहेको २० लाख भन्दा ठूलो हिन्दू समुदाय र भारतीय मूलका आप्रवासीहरुबाट राम्रो मत पाउने अपेक्षा गरिएको छ । कमला स्वयं भारतीय मूलकी नेत्री हुन् । बाइडेनले पनि यसबीचमा भारतीय समुदायमा भइ उनीहरुको प्रशंसा गरिसकेका छन् । ट्रम्प भने पछिल्लो समय आप्रवासीविरोधी नेताको रुपमा चिनिँदैआएका छन् । यद्यपि २०१६ को निर्वाचनमा भारतीय अमेरिकीहरुको ठूलो समूह ट्रम्पको पक्षमा थियो । ट्रम्पले अचानक मोदीको प्रशंसा गर्नुको पछाडि अमेरिकामा रहेका लाखौँ हिन्दू र भारतीय मूलका आप्रवासी समुदायबाट मत संकलन गर्नु एक प्रमुख कारण रहेको स्थानीय मिडिया र विश्लेषकहरुले गर्न थालेका छन् । यसवाहेक अमेरिकी विदेशमन्त्री माइक पोम्पिओले केहीअघि चीनसँगको सीमा विवादमा आफूहरु भारतको पक्षमा रहेको भन्दै खुलेर प्रशंसा गरेका थिए ।"
विराटनगरमा थप एक संक्रमितको मृत्यु,विराटनगर : विराटनगरमा थप एक जना कोरोना संक्रमितको मृत्यू भएको छ। शनिबार बिहान ११ बजे कोशी अस्पतालको आइसोलेसनबाट रिफर गरिएका मोरङ धनपालथान गाउँपालिकाका ५२ वर्षीय पुरूषको कोभिड उपचार केन्द्रमा मृत्यु भएको हो। स्वासप्रश्वासमा समस्या भएपछि कोशी अस्पतालको आइसोलेनमा भर्ना गरिएका उनलाई शुक्रबार राति कोभिड अस्पतालमा लगिएको थियो। उनको उपचारको क्रममा मृत्यु भएको कोशी अस्पतालका फिजिसियन डा लक्ष्मीनारयण यादवले जानकारी दिए। मृतकको स्वाब परीक्षण गर्दा शनिबार नै कोरोना संक्रमण पुष्टि भएको थियो। हालसम्म कोरोनाको कारण मोरङमा मृत्यु हुनेको संख्या १९ पुगेको छ। शुक्रबार साँझ मात्र विराटनगरका २ जना कोरोना संक्रमित महिलाको मृत्यु भएको थियो। एक जनाको कोशी अस्पतालको आइसोलेसनमा र एक जनाको बीपी कोइराला स्वास्थ्य विज्ञापन प्रतिष्ठानको कोभिड अस्पतालमा उपचारको क्रममा मृत्यु भएको हो। प्रदेश १ मा हालसम्म कोरोनाबाट ३८ जनाले ज्यान गुमाएका छन्। जसमध्ये १२ जना प्रदेश २ का छन्।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। नेपालमा कोरोना संक्रमितको संख्या ४४ हजार २३६ पुगेको छ। २७१ जनाले कोरोनाकै कारण ज्यान गुमाइसकेका छन्। मन्त्रालयका अनुसार २५ हजार ५६१ जनाले कोरोना जितेका छन् । अहिले १८ हजार चार सय ४ संक्रमितको आइसोलेसनमा उपचार भइराखेको छ । पत्रकार सम्मेलन लाइभ
कक्षा १२ को परीक्षा सञ्चालनको विकल्प खोजिंदै,"काठमाडौं : राष्ट्रिय परीक्षा बोर्डले विद्यालय तहको अन्तिम तह कक्षा १२ को स्थगित परीक्षा सञ्चालनका लागि विभिन्न विकल्प समेटेर नेपाल सरकारलाई सुझाव दिने तयारी गरेको छ। शिक्षा पत्रकार समाज (सेज)ले शनिबार आयोजना गरेको भर्चुअल बहसमा बोर्डका अध्यक्ष प्रा डा चन्द्रमणि पौडेलले विद्यार्थीले संसारभरि लिएर जान सक्ने विधिवत् लब्धाङ्कपत्र प्राप्तिको सवाललाई गम्भीरताका साथ आफूहरुले अध्ययन गरिरहेको बताए। उनले कक्षा १२ को परीक्षालाई यसअघि असोजको पहिलो साताबाट सञ्चालन गर्ने तयारी गरिएकामा कोरोना भाइरसको जोखिम बढेकाले मिति पछि सर्न सक्ने र यसबारे बोर्डले मात्रै निर्णय गर्न नसक्ने स्पष्ट पारे। उनले बोर्डले दिने सुझाव अध्ययन गरेर शिक्षा, विज्ञान तथा प्रविधि मन्त्रालय र कोभिड१९ रोकथाम तथा नियन्त्रण केन्द्र (सिसिएमसी)ले परीक्षा सञ्चालनका विधि र मितिबारे बाधा अड्काउफुकाउसहित निर्णय गर्ने बताए। बोर्डले कोभिड१९ को जोखिम बढिरहेको र कक्षा १२ को परीक्षाले राष्ट्रिय तथा अन्तर्राष्ट्रिय मान्यता पाउनुपर्ने भएकाले कक्षा १० र ११ का जस्तो आन्तरिक मूल्याङ्कनका आधारमा प्रमाणीकरण नगरी राष्ट्रियस्तरको परीक्षा गर्न सुझाव तयार गरेको छ। विद्यालय तहका सबै विद्यार्थी अनलाइन सिकाइमा समावेश हुन नसकिरहेको अवस्थामा अनलाइनबाट कक्षा १२ परीक्षा सञ्चालन गर्न वा कोरोना जोखिम नभएका ठाउँमा परीक्षा सञ्चालन गरेर अन्य जिल्लामा फरक फरक मितिमा परीक्षा लिन सकिने प्रतिवेदनमा उल्लेख छ। चरणबद्ध परीक्षा भएमा पनि परीक्षाफल एकै समयमा हुने अध्यक्ष पौडेलले जानकारी दिए। गत चैत ८ गतेदेखि हुने कक्षा १२ र चैत २५ गतेदेखि हुने भनिएको कक्षा ११ को परीक्षा बन्दाबन्दीका कारण स्थगन भएको थियो। अध्यक्ष पौडेलले भने, 'पाठ्यक्रम र मूल्याङ्कन प्रणाली बोर्डले नभइ पाठ्यक्रम मूल्याङ्कन विकास परिषद्ले तय गर्ने भएकाले निर्धारित पाठ्यक्रम र सरकारले दिएको परीक्षासम्बन्धी नीतिभन्दा बाहिर हामीले केही गर्न सक्दैनौँ। विषम परिस्थितिमा सरकारको निर्णयलाई आधार मानेर काम गर्नेछौँ।' शिक्षा तथा मानव स्रोत विकास केन्द्रका निर्देशक गेहनाथ गौतमले सरकारले स्वास्थ्य जोखिमलाई ध्यान दिएर कक्षा १० र ११ को परीक्षाको निकास दिइसकेकाले कक्षा १२ का सम्बन्धमा आवश्यक गृहकार्य भइरहेको जानकारी दिए। निजी तथा आवासीय विद्यालय अर्गनाइजेसन (प्याब्सन)का सहअध्यक्ष डिके ढुङ्गानाले कक्षा १२ विद्यालय तहको अन्तिम परीक्षा हुने भएकाले यसलाई व्यवस्थित र मर्यादित हुने गरी सञ्चालन गर्नुपर्ने बताए। राष्ट्रिय निजी तथा आवासीय विद्यालय एसोसिएसन (एन प्याब्सन) का महासचिव सुवास न्यौपानेले छ महिना बितिसक्दा पनि परीक्षार्थी अन्योलमा रही मानसिक तनावमा पर्नु दुःखद भएको बताए। उच्च शिक्षालय तथा विद्यालय सङ्घ (हिसान)का सचिव रामहरि सिलवालले समयमै विभिन्न विकल्प सहितको योजना तर्जुमा नहुँदा हालसम्म परीक्षाबारे विद्यार्थी र अभिभावकमा अन्योल देखिएको जनाउँदै कक्षा १० र ११ लाई सस्तो रुपमा आन्तरिक मूल्याङ्कन नगराउन आग्रह गरे। सामुदायिक विद्यालय व्यवस्थापन समिति महासङ्घका कर्णाली प्रदेश संयोजक गोविन्द कोइरालाले लामो समयसम्म अन्योल राख्न नहुने जनाउँदै स्थानीय तह र विद्यालयलाई जिम्मेवार बनाउनुपर्ने बताए। नेपाल राष्ट्रिय शिक्षक सङ्गठनका काठमाडौं जिल्ला अध्यक्ष विष्णु पनेरुले कक्षा १२ को परीक्षालाई मर्यादित रुपमा सञ्चालनका लागि स्थानीय तहलाई जिम्मेवार बनाइ केन्द्र निर्धारण वा अनलाइन विधिबाट सञ्चालन गर्न सकिने सुझाव दिए। शिक्षा अभियन्ता बिके श्रेष्ठले निरन्तर सिकाइ उपलब्धिलाई जोडेर गुणस्तरीय शिक्षाको सुनिश्चितता हुन नसकेमा दिगो विकास लक्ष्य अनुसारको जीवनोपयोगी शिक्षाको लक्ष्य परिपूर्ति नहुने बताउँदै खुल्ला पुस्तक परीक्षा प्रणालीमा पनि जान सकिने उपाय सुझाए। तत्कालीन उच्चमाध्यामिक शिक्षा परिषद्का पूर्वसदस्यसचिव भीमलाल गुरुङले व्यवस्थापन गर्न गाह्रो भए पनि कक्षा १२ को परीक्षाका लागि सबै विकल्पमा जान सकिने जनाए। कार्यक्रममा विभिन्न प्रदेशबाट प्रधानाध्यापक, शिक्षक, अभिभावक र सञ्चारकर्मीको सहभागिता थियो।"
"अल्काकी गीताको शव लेलेको जंगलमा भेटियो, हत्याको आशङ्का","ललितपुर : अल्का अस्पतालमा काम गर्ने एक महिलाको शव ललितपुरको गोदावरी नगरपालिकाको लेले जङ्गलमा भेटिएको छ। तीन दिनदेखि हराइरहेको उजुरीको आधारमा प्रहरीले गीता केसीको खोजी गरेको थियो। महानगरीय प्रहरी वृत्त चापागाउँका प्रमुख कृष्णराज ओझाका अनुसार शनिबार माटोले अनुहार छोपिएको अवस्थामा उनको शव भेटिएको हो। उनी ललितपुर महानगरपालिका २२ वडा बुङमतीकी हुन्। ४४४५ वर्षीया केसी अल्का अस्पतालमा हाउस किपिङ सम्बन्धी काम गर्दै आएकी आफन्तले बताएका छन्। उनको हत्या भएको हो कि होइन भन्ने विषयमा अहिले खोजी भइरहेको जनाइएको छ। पोस्टमार्टमका लागि शव पाटन अस्पताल लगिएको छ। ओझाले भने, 'सरसर्ती हेर्दा बाहिरी चोटपटक देखिंदैन। पोस्टमार्टम रिपोर्ट नहेरी भन्न सकिन्न।' हत्याको आशंकामा उनको एक आफन्तलाई प्रहरीले भैंसीपाटीबाट पक्राउ गरिसकेको जनाएको छ। ओझाका अनुसार उक्त जङ्गलमा धेरै पटक शव भेटिएको छ।"
रुसी खोपको सकारात्मक प्रभाव देखिदै,मस्को : केही समयअघि उत्पादनका अनुमति पाएको रुसी खोपको सकारात्मक प्रभाव देखिन थालेको छ। रुसी वैज्ञानिकले द ल्यान्सेट जर्नलमा प्रकाशन गरेको पहिलो रिपोर्टअनुसार कोरोनाको सो खोपले प्रतिरोधात्मक क्षमता विकास गरेको हो। रिपोर्टअनुसार खोप लिएका सबै जनामा एन्टिबडी विकास भएको र कुनै पनि गम्भीर किसिमका साइड इफेक्ट देखिएको छैन। तर सामान्य टाउको र जोर्नी दुख्ने समस्या भने देखिएको छ। परीक्षणमा १८ देखि ६० उमेर समूहका ३८ जना स्वस्थ मानिस सहभागी भएका छन्। सबैलाई पहिलो डोज दिएको ३ सातापछि बुस्टर डोज दिइएको बताइएको छ। ४२ दिनसम्म गरिएको अध्ययनमा सबै सहभागीको शरीरले ३६ दिनमै एन्टिबडी विकास गरेको पाइएको हो। रुसले अगस्टमा खोप प्रयोगका लागि अनुमति दिएको थियो। कोरोनाविरुद्ध खोप प्रयोग अनुमति दिने रुस पहिलो देश हो। विश्वका विज्ञहरूले भने फास्ट ट्रयाकबाट खोप विकास गरिएको भन्दै यसको विश्वसनीयता तथा सुरक्षामा शंका गर्दै आइरहेका छन्। तर रुसले भने सानो संख्यामा सबै परीक्षण पूरा गरिएको बताएको छ।
बनेपाको शिर मेमोरियल अस्पतालमा १७ जनामा संक्रमण,"बनेपा : बनेपामा रहेको शिर मेमोयिल अस्पतालमा १७ जनामा कोरोना भाइरस (कोभीड १९) संक्रमण देखिएको छ। शुक्रबार साँझ प्रादेशिक ल्याब धुलिखेलमा गरिएको परीक्षणमा बनेपाको शिर मेमोरियल अस्पतालमा कार्यरत कर्मचारी, बिरामी र बिरामीका कुरुवामा कोरोना संक्रमण देखिएको जिल्ला स्वास्थ्य कार्यालयले जनाएको छ। अस्पतालमा रहेका कर्मचारी र बिरामीलाई संक्रमण देखिएसँगै अस्पतालले सुरक्षा सतर्ककता अपनाएको जनाएको छ। शिर मेमोरियल अस्पतालमा कार्यरत कर्मचारीमा यस अघि पनि कोरोना संक्रमण देखिएको थियो। बिरामीको सम्पर्कमा आएका ब्यक्तिको पनि परीक्षण गर्ने कार्य भइरहेको र एक कर्मचारीको परिवारमा ७ जनामा संक्रमण देखिएको अस्पतालले जनाएको छ। यस अघि जिल्लाको स्पाइनल इन्जुरी अस्पताल भैंसेपाटीमा १ सय ४ जना संक्रमित भएका थिए। धुलिखेल अस्पतालमा कार्यरत कर्मचारी, स्वास्थ्यकर्मी र बिरामी गरी ५० भन्दा धेरै संक्रमितको थप उपचार भइरहेको छ। जिल्लामा स्वास्थ्यकर्मी, जनप्रतिनिधि, कर्मचारी, संचारकर्मी, कानुन ब्यवसायी, बैदेशिक रोजगारबाट फर्किएका, बिरामी र सर्वसाधारण संक्रमित भएका छन्। शनिबारसम्म काभ्रेमा कोरोना संक्रमण हुनेको संख्या ३ सय १६ पुगेको छ। जिल्लामा कोरोनाबाट दुई जनाको मृत्यु भइसकेको छ।"
अन्तर्राष्ट्रिय दायित्व पूरा गर्न अमेरिकालाई चीनको आग्रह,बेइजिङ : चीनले अमेरिकालाई अन्तर्राष्ट्रिय दायित्व पूरा गर्न आग्रह गरेको छ । अमेरिकी विदेश मन्त्रालयका प्रवक्ता मोर्गन अर्टेगसले विश्व स्वास्थ्य संगठन बारे विवादित अभिव्यक्ति दिएपछि चीनको विदेश मन्त्रालयले यस्तो प्रतिक्रिया दिएको हो । बेइजिङमा शुक्रबार आयोजित नियमित पत्रकार सम्मेलनमा चिनियाँ विदेश मन्त्रालयकी प्रवक्ता हुवा चुविङले यस्तो आग्रह गरेकी थिइन्। अमेरिकी विदेश मन्त्रालयका प्रवक्ता मोर्गन अर्टेगसले हालै विश्व स्वास्थ्य संगठनसँग अमेरिकी सम्बन्ध तथा सहयोग घटाउँदै लैजाने र त्यसमा अमेरिकाले थप निर्णय गर्ने बताएका थिए । चीनले भने अमेरिकाको यस्तो प्रतिक्रियाप्रति आपत्ति जनाउँदै अन्तर्राष्ट्रिय दायित्व बुझ्नुपर्ने र पालना गर्नुपर्ने सुझाव दिएको हो । महामारीका बेला मिलेर काम गर्नुपर्ने पनि चिनयाँ अधिकारीको भनाइ थियो । अमेरिकाले भने पछिल्लो समय विश्व स्वास्थ्य संगठनसँगको सम्बन्धलाई नै टुटाएको छ । उसले डब्लुएचओलाई दिँदैआएको आर्थिक सहायताको काम पनि रोकेको जनाएको छ । अमेरिकाले यसअघि पनि डब्लूएचओलाई चीनसँग मिलेको भन्दै आरोपहरु लगाउँदै आएको छ ।
आर्थिक लेनदेनको कारण मिल्ने साथीले नै हत्या,"झापा : झापाको शिवसताक्षी नगरपालिकाका ११ का २९ वर्षीय गोमनसिंह मगर र उनका साथी बच्चैदेखि सँगै खेल्दै हुर्केर बैदेशिक रोजगारमा पनि सँगै गएका थिए। अन्ततः तिनै मिल्ने साथिको हत्या उनकै साथी शिवसताक्षी नगरपालिका ८ बस्ने ३२ वर्षीय मनकुमार लिम्बूले गरेको खुलेको छ। हत्या गरेकै दिन १६ गते साँझ पनि उनीहरु दुवै जना प्रदेश ०१०१०१२ प ५२२५ नम्बरको पल्सर मोटरसाइकलमा बेलुकाको हावा खान निस्केका थिए। मृतक गोमन सिंह मगरले चलाएको मोटरसाइकलमा एक किलोमिटर उत्तरमा रहेको रतुवामाईतिर पछाडि बसेर गएका उनकै साथी लिम्बूले शिवसताक्षी मन्दीरतिर मोडिने ठाउँमा पुगेपछि पछाडिबाट कर्द प्रयोग गरी हत्या गरेका थिए। मोटरसाइल रोकेर मृतक मगरले प्रतिकार गर्न खोज्दा मनकुमारले मगरलाई जंगलमा लगेर घाँटीमा प्रहार गरेका प्रहरीले बताएको छ। मरेको भन्ने पक्का भएपछि शव नालीमा फालेर घर गइ मादक पदार्थ सेवन गरी सुतेको प्रहरी समक्ष लिम्बूले बताएका छन्। आरोपित लिम्बूले हत्यापश्चात् उनको साथमा बोकेको आइफोन मोबाईल, धारिलो हतियार कर्द र आफ्नो मोबाइल झिलझिलेको खोलामा फालेका थिए। जिल्ला प्रहरी कार्यालय झापाका प्रहरी प्रमुख कृष्ण कोइरालाले भने, हत्यारा घटना भएकै भोलिपल्ट पक्रेका थियौँ। हत्याराले प्रयोग गरेका सबुद र प्रमाण खोजी गर्दा ३ दिन समय लागेको हो। कोइरालका अनुसार प्रमाण जुटाउन प्रहरी, स्थानीय जन प्रतिनिधि र स्थानीय मानिसको सहयोगमा स्काभेटर प्रयोग गरी बाँध बनाइ पानी सुकाएर खोजी गरिएको थियो। खोलाको बगरमा मृतकले चलाउने गरेको आइफोन मोबाइल, हत्या गर्न प्रयोग भएको धारिलो हतियार कर्द र अभियुक्त मनकुमार लिम्बुले चलाउने गरेको मोबाइल टुटे फुटेको अवस्थामा प्रहरीले फेला पारेको थियो। कोइरालाका अनुसार अनुसन्धान जारी नै रहे पनि प्रारम्भिक अनुसन्धानको आधारमा हत्या गर्नुको कारण आर्थिक लेनदेन र लेनदेनकै क्रममा असमझदारी भइ बढ्दै गएको मनमुटाव हो। हालसम्म लिम्बूले भने आफू एक्लैले हत्या गरेको बताउँदै आएको जिल्ला प्रहरी कार्यालय झापाका प्रवक्ता राकेश थापाले बताए। थापाका अनुसार २ दिनदेखि लिम्बूलाई इलाका प्रहरी कार्यालय झिलझिलेमा राखेर अनुसन्धान गरिएको थियो। प्रहरीको अनुसन्धानबाट खुले अनुसार मगर गत माघ महिनामा बहराइनबाट नेपाल आएका थिए। अभियुक्त लिम्बू पनि बहराइनबाट फर्किएका हुन्। दुवैको पारिवारिक रुपमा समेत राम्रो चिनचान रहेको छ। अनुसन्धानका लागि प्रदेश प्रहरी कार्यालयको टोली, जिल्ला प्रहरी कार्यालय झापाको टोली, धरानबाट डग शाखाको केनाइन टोली समेत घटनास्थलमा झिकाइ खोजतलास गरिएको थियो। अभियुक्त मन कुमार लिम्बुलाई आइतबार झापा जिल्ला अदालतबाट म्याद थप अनुमती लिइने छ। निजले गरेको कसुर मुलुकी फौजदारी संहिता २०७४ को परिच्छेद १२ ज्यान सम्बन्धी कसुरको दफा १७७ बमोजिमको कसुर रहेकोले यस्तो कसुर गर्नेलाई सोही ऐनको सोही दफा बमोजिम जन्म कैदसम्मको सजाय हुने सक्ने कानुनी व्यवस्था रहेको छ।"
दाङमा थपिए ३७ कोरोना संक्रमित,"दाङ : दाङमा शनिबार एकै दिन ३७ जनामा कोरोना संक्रमण पुष्टि भएको छ। राप्ती स्वास्थ्य विज्ञान प्रतिष्ठानमा शनिवार ४०४ जनाको कोरोना परिक्षण गर्दा जिल्लामा ३७ जनामा कोरोना देखिएको हो। तुलसीपुरका १९ जनासहित ३७ जनामा संक्रमण दिखिएको हो। तुलसीपुर उपमहानगरपालिका क्षेत्रबाट संकलन गरिएको १४३ जनाको नमुना स्वाब परिक्षण गर्दा १९ जनामा कोरोना देखिएको हो। यस्तैगरी घोराही र नारायणपुरबाट संकलित १९८ जनाको स्वाब परिक्षण गर्दा १८ जनामा कोरोना संक्रमण पुष्टि भएको प्रतिष्ठानले जानकारी दिएको छ। तुलसीपुरमा संक्रमित हुनेमा ९ जना पुरुष र १० जना महिला रहेका छन्। वडा नम्बर १ , ८ र १७ मा ११ जना, वडा नम्वर ५ र ६ मा ४४ जना, वडा नम्बर ७ मा ९ महिनाका बालक सहित दुई जना,वडा नम्बर १८ मा २ जना , वडा नम्वर १९ मा ३ जना र शान्तिनगर गाउँपालिका वडा नम्बर ५ का १ जना रहेका छन्।"
कोरोनाले २८० जनाको मृत्यु,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या २८० पुगेको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार पछिल्लो २४ घण्टामा ९ जनाको मृत्यु भएसँगै मृतकको संख्या २८० पुगेको हो। मन्त्रालयका अनुसार शुक्रबार निधन हुनेमध्ये तीन महिला छन् । मोरङकी ४३ वर्षीया, मकवानपुरकी ५२ वर्षीया र नवलपरासीकी ३७ वर्षीया महिलाको निधन भएको हो । त्यसैगरी काठमाडौंका तीनसहित अन्य ६ पुरुषको निधन भएको छ । काठमाडौंका ४१, ५९ र ६५ वर्षीय पुरुषको निधन भएको मन्त्रालयका प्रवक्ता गौतमले बताए । त्यसैगरी पर्साका ७५, महोत्तरीका ७८ र रुपन्देहीका ४० वर्षीय पुरुषको कोरोनाकै कारणा मृत्यु भएको छ । पछिल्लो २४ घण्टामा १०४१ जनामा कोरोना संक्रमण पुष्टि भएको छ। योसँगै संक्रमितको कुल संख्या ४५ हजार २७७ पुगेको छ। गौतमका अनुसार २४ घण्टामा ३४९ महिला र ६९२ पुरुषमा संक्रमण पुष्टि भएको हो। मन्त्रालयका अनुसार २४ घण्टामा १५ सय ६६ जना डिस्चार्ज भएका छन्। योसँगै कुल डिस्चार्ज हुनेको संख्या २७ हजार १२७ पुगेको छ। यो कुल संक्रमितको ६० प्रतिशत हो। विराटनगरमा थप एक संक्रमितको मृत्यु वीरगन्जमा ५८० स्वाब परीक्षण गर्दा १८ जनामा संक्रमण कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा १०४१ संक्रमित : १५ सय ६६ डिस्चार्ज उपत्यकामा थप ४०८ जनामा कोरोना संक्रमण दाङमा ३७ जनामा संक्रमण पछिल्लो २४ घण्टामा १२ हजार ४७३ जनाको स्वाब परीक्षण हुँदा हजार ४१ मा संक्रमण पुष्टि भएको हो। अहिले नेपालमा ६ हजार ५६१ जना क्वारेन्टाइनमा रहेका छन्। पछिल्लो २४ घण्टामा काठमाडौं उपत्यकामा थप ४०८ जनामा संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप ४०८ जनामा कोरोना पुष्टि भएको मन्त्रालयका प्रवक्ता गौतमले जानकारी दिए। शुक्रबार मात्रै काठमाडौंमा ४५४ जनामा संक्रमण देखिएको थियो। काठमाडौंका ३२६, भक्तपुरका ४५ र ललितपुरका ३७ जनामा कोरोना संक्रमण पुष्टि भएको हो ।"
२४ घण्टामा १०४१ संक्रमित : १५ सय ६६ डिस्चार्ज,काठमाडौं : पछिल्लो २४ घण्टामा १०४१ जनामा कोरोना भाइरस (कोभिड१९) संक्रमण पुष्टि भएको छ। संक्रमितको कुल संख्या ४५ हजार २७७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। गौतमका अनुसार २४ घण्टामा ३४९ महिला र ६९२ पुरुष गरेर १०४१ जनामा संक्रमण पुष्टि भएको हो । मन्त्रालयका अनुसार २४ घण्टामा १५ सय ६६ जना डिस्चार्ज भएका छन्। योसँगै कुल डिस्चार्ज हुनेको संख्या २७ हजार १२७ पुगेको छ। यो कुल संक्रमितको ६० प्रतिशत हो। २४ घण्टामा कोरोनाले ९ जनाको मृत्यु भएको छ । योसँगै नेपालमा कोरोनाले मृत्यु हुनेको संख्या २८० पुगेको छ ।
वीरगन्जमा ५८० स्वाब परीक्षण गर्दा १८ जनामा संक्रमण,"वीरगन्ज : वीरगन्ज स्थित नारायणी अस्पतालको प्रयोगशालामा ५ सय ८० जनाको स्वाब परीक्षण गर्दा १८ जनामा मात्र कोरोना संक्रमण भेटिएको छ। शुक्रबार राति पर्सा र बाराका ५ सय ८० जनाको स्वाब परीक्षण गर्दा १८ जनामा मात्र संक्रमण पुष्टि भएको अस्पतालका प्रवक्ता डाक्टर अतुलेश चौरसीयाले जानकारी दिए। संक्रमण पुष्टि भएकामध्ये पर्साका ६ जना मात्रै छन्। बाँकी १२ जना भने बाराका हुन्। पर्सामा शुक्रबार राति थपिएका ६ संक्रमितमध्ये वीरगन्ज महानगरपालिका वडा नम्बर ५ , १३ र १४ मा घर भएका नबिल बैंक वीरगन्ज शाखाका ३ जना कर्मचारी र पर्सागढी नगरपालिकाको विभिन्न वडाका ३ जना रहेका डाक्टर चौरसीयाले जानकारी दिए । ६ जना थपिएसँग पर्सामा संक्रमितको संख्या २ हजार ३ सय ७७ पुगेको जिल्ला प्रशासन कार्यालय पर्साले जनाएको छ। यसैगरी बारा जिल्लामा शुक्रबार राति नेपाली सेनाका ३ जना, नेपाल प्रहरीका ३ जना गरी १२ जनामा संक्रमण पुष्टि भएको हो। जितपुर स्थित नेपाली सेनाको ब्यारेकका ३ जना पुरुष सैनिक र जिल्ला प्रहरी कार्यालय बारामा कार्यरत ३ जना प्रहरीमा संक्रमण पुष्टि भएको डाक्टर चौरसियाले जानकारी दिए।"
"रुपन्देहीमा निषेधाज्ञाको मोडालिटी परिवर्तन : बजार खुला गर्ने, गाडी चलाउन नपाइने","भैरहवा : रुपन्देहीमा दिनभर व्यापार व्यवसाय संचालन गर्न जिल्ला प्रशासन कार्यालयले अनुमति दिएको छ। तेस्रो चरणमा लगाइएको निषेधाज्ञा समयावधि शनिबार राति १२ बजे सकिदैछ। तीन चरणमा २० दिनसम्म लगाइएको निषेधाज्ञामा पनि संक्रमणको ग्राफ बढ्दो छ। तेस्रो चरणको निषेधाज्ञा अवधि सकिन लागेको दिन रुपन्देहीका प्रमुख जिल्ला अधिकारी महादेव पन्थले दिनभर व्यापार व्यवसाय संचालन गर्न पाउने गरी चौथो चरणको अगामी भदौ २८ गतेसम्म निषेधाज्ञाको आदेश गरेका छन्। पन्थले जारी गरेको आदेशमा निषेधाज्ञा अवधिमा अति आवश्यक दैनिक उभोग्य वस्तु र सेवा बिहान ९ बजेसम्म र बेलुका ५ देखि ७ बजेसम्म संचालन गर्न सकिने उल्लेख छ। त्यस्तै व्यापार व्यवसाय बिहान ११ बजेदेखि ६ बजेसम्म संचालन गर्न सकिने बताइएको छ। यस्तै भीडभाड नहुने गरी सरकारी कार्यालयले सेवा प्रवाह गर्ने, बैंक वित्तीय संस्थाले नियमित सेवा दिनसक्ने लगायत आदेश दिइएको छ। प्रशासनले बजार खोल्न अनुमति दिएपनि मुख्य राजमार्ग र अत्यावश्यकबाहेक सबै प्रकारका निजी तथा सार्वजनिक यातायात संचालनमा रोक लगाएको छ। यस अघि पनि सवारी संचालनमा रोक लगाउने आदेश भएपनि कार्यान्वयन हुन सकेको थिएन। यस पटक पनि कार्यान्वयन नभएमा बजारमा भीडभाड बढ्ने र संक्रमण झन फैलिने सम्भावना छ। रुपन्देही दैनिक ५० जनाको हाराहारीमा नयाँ संक्रमित फेला परिरहेका छन्। भैरहवा र बुटवल रहेको बजार क्षेत्रमा पनि संक्रमण नियन्त्रणमा आउन सकेको छैन। संक्रमित फेला पर्ने तर टेसिङ प्रयाप्त नहुँदा सक्रमण बढ्दो अवस्थामा छ। लाखौँ सर्वसाधरणको स्वास्थ्य सुरक्षालाई नजरअन्दाज गर्दै सीमित उद्योगी व्यावसायीको दबाबमा प्रशासनले बजार खोलेर गल्ती गरेको सरोकारवाला बताउँछन्। संक्रमण केही नियन्त्रणमा आएर बजार खोलेको भए हुन्थ्यो, भैरहवा क्षेत्रका सितल जिटीले भने, तर, संक्रमण फैलिरहेको अवस्था नै बजार संचालनमा ल्याउने कदम गलत छ। उनले संक्रमितले अस्पताल भरिएरमा आईसीयू बेड नपाइरहेको अवस्थामा बजार खोलेर संक्रमणलाई निम्तो दिनु सरह रहेको बताए। रुपन्देहीका प्रमुख जिल्ला अधिकारी महादेव पन्थले भीडभाडलाई नियन्त्रण गर्न सवारी साधन संचालनमा रोक लगाएर व्यापार व्यवसाय संचालनको अनुमति दिइएको बताए। उनले स्वास्थ्य मापदण्ड पालन गरेर सबैले काम गर्नुपर्ने बताउँदै आदेशको उल्लंघन गर्नेलाई कारवाही गरिने बताए।"
उपत्यकामा थप ४०८ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप ४०८ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप ४०८ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। शुक्रबार मात्रै काठमाडौंमा ४५४ जनामा संक्रमण देखिएको थियो। काठमाडौंका ३२६ जना, भक्तपुरका ४५ जना र ललितपुरका ३७ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा देशभर १ हजार ४१ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४५ हजार २७७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। शुक्रबार मात्रै १३ सय ५९ जनामा संक्रमण देखिएको थियो। पछिल्लो २४ घण्टामा १५ सय ६६ जना कोरोना जितेर डिस्चार्ज भएका छन्। यो कुल संक्रमितको ६० प्रतिशत हो। आज देशभर कोरोनाका कारण ९ जनाको मृत्यु भएको छ। यो सहित नेपालमा कोरोनाबाट २८० जनाको मृत्यु भएको छ।"
कार्यकर्तालाई ट्रम्पको आग्रह : इमेलको व्यवस्था भयो भने दुई पटक भोट हाल्नू !,वासिङटन : अमेरिकी राष्ट्रपति डोनल्ड ट्रम्पले यदी इमेलमार्फत मतदान गर्ने व्यवस्था भयो भने आफ्ना कार्यकर्ताहरुलाई दुई पटक मतदान गर्न सुझाव दिएका छन् । निर्वाचन आचारसंहिता उल्लंघन गर्नै ट्रम्प्ले शुक्रबार आफ्ना कार्यकर्तालाई यस्तो सुझाव दिएका हुन् । ट्रम्पले आफ्नो मत सफल भयो कि भएन भनेर चेक गर्नका लागि पनि दुई पटक भोट गर्नुपर्ने बताएका थिए । नर्थ क्यालोरिनास्थित उनले शुक्रबार राति सम्बोधनको क्रममा उनले यस्तो बताएका थिए । जुन कुरा फेसबुकमा पछि पोस्ट भएको थियो । ट्रम्पले सुरुमा आफ्ना कार्यकर्ता र मतदातालाई उनीहरु कसरी भोट गर्छन् भन्नेबारे जान्न चाहेको भन्दै व्याख्या गरे । यदी उनीहरुले इमेलबाट भोट गर्ने हो भने पनि उनीहरु आफ्नो मतदान केन्द्रमा जानुपर्ने भन्दै उनले सुझाव दिएका थिए । उनीहरुले आफ्नो मत गणना गरिन्छ कि डिजिटल विधिबाट राखिन्छ भन्ने थाहा पाउन पनि त्यहाँ पुग्नुपर्ने सुझाव ट्रम्पको थियो । तर यदी त्यहाँ इमेल मार्फत मतदान गरी डिजिटल माध्यम प्रयोग गरिएको खण्डमा उनीहरुले दुई पटक मतदान गर्नसक्ने भन्दै ट्रम्पले सुझाव दिएका हुन् । जुन कानुनी रुपमा दण्डनीय मानिन्छ । अमेरिकामा कोरोना महामारीका कारण थुप्रै राज्यमा इमेल मार्फत् मतदान गर्न पाउनुपर्ने माग भएको थियो ।
२० हजार डलर राशीको युनेस्को अन्तर्राष्ट्रिय साक्षरता अवार्ड एजिङ नेपाललाई,"काठमाडौं : संयुक्त राष्ट्रसङ्घीय शैक्षिक, वैज्ञानिक तथा सांस्कृतिक सङ्गठन (युनेस्को)ले ज्येष्ठ नागरिकका क्षेत्रमा कार्यरत संस्था एजिङ नेपाल लाई यस वर्षको युनेस्को अन्तर्राष्ट्रिय साक्षरता अवार्ड २०२० प्रदान गर्ने भएको छ। युनेस्को नेपालका निमित्त नेपाल राष्ट्रिय आयोगका सहायक महासचिव डा बाबुराम अधिकारीका अनुसार ज्येष्ठ नागरिक र साक्षरताका सवालमा सो संस्थाले दिएको योगदान मूल्याङ्कनसहित गरिएको सिफारिशका आधारमा युनेस्को मुख्यालयले निर्णय गरेको हो। हरेक वर्ष विश्वभरीका प्रतिस्पर्धीमध्ये दुई या दुई संस्थालाई दिइने यो विश्वप्रसिद्ध पुरस्कारको राशी २० हजार अमेरिकी डलर छ। हरेक अन्तर्राष्ट्रिय साक्षरता दिवसका अवसरमा फ्रान्सको पेरिसस्थित युनेस्कोको मुख्यालयमा पुरस्कार वितरण गरिँदै आएकामा यस वर्ष यही भदौ २३ गते भर्चुअलरुपमा पुरस्तरका वितरण हुने डा अधिकारीले जानकारी दिए। उनले नेपाली संस्थाले यस प्रकारको अन्तर्राष्ट्रियस्तरको पुरस्कार पाउनु नेपाल सरकार, शिक्षा विज्ञान तथा प्रविधि मन्त्रालय, युनेस्को आयोगको सचिवालय र नेपालीका लागि गौरवको विषय भएको बताए। एजिङ नेपालका अध्यक्ष कृष्णमुरारी भण्डारी (चट्याङ मास्टर)ले पुरस्कारको निर्णयबारे जानकारी पाउँदा खुशी लागेको उल्लेख गर्दै आफूहरुले बेग्लै किसिमको पाठ्यपुस्तक, अध्यापन विधि र तालिमप्राप्त शिक्षक तयार गरी एक दशकदेखि काम गर्दै आएको बताए। सो संस्थाले राष्ट्रसङ्घस्थित युएन कमिटी अन एजिङको सहयोगमा सन् २०१६ देखि काठमाडौँका वडास्तरमा ज्येष्ठ नागरिक आधारभूत शिक्षा कार्यक्रम सञ्चालन गर्दै आएको छ। हाल नेपालमा महिला ज्येष्ठ नागरिक बढी निरक्षर रहेका छन्। रासस"
"'देउता' को आश्वासनले यस्तो भीड, फैलियो कोरोना","कालिकोट : कालिकोट जिल्लाको तिलागुफा नगरपालिका वडा नं २ रताडामा भदौ १६ गते कैलाश देवताको पुजा भयो । मानिसहरुको भव्य मेला नै लाग्यो । स्थानीय धामी पतुरेहरुले गाँउमा कोरोना आउन दिदैनौँ, आफ्ना छनियारहरुको रक्षाका लागि देवता छन् भन्ने आश्वासन दिए। स्थानीयहरु पनि आश्वस्त भए । देवताले बचाउछन् भनेर पुजा र मेलामा सहभागी भए । त्यसको एक साताअघि नाग्म बजारका स्थानीय ८ जनामा कोरोना देखिसकेको थियो । जिल्ला स्वास्थ्य सेवा कार्यालयले उनीहरुको सम्पर्क खोजी गर्दै परीक्षण गरिरहेको थियो । रताडाका ६६ जनाको स्वाब नमुना संकलन गरी परीक्षणका लागि कर्णाली स्वास्थ्य विज्ञान प्रतिष्ठान पठाइएको थियो । कैलाश देवताको पूजा भएको भोली ल्ट भदौ १७ गते स्वाब लिएका ६६ जनाको रिपोर्ट आयो । जसमा २० जनामा कोरोना पुष्टि भयो । ती मध्ये पनि दुई जना कैलाश देवताको पूजामा सहभागी पतुरेका धामी समेत परेछन् । नाम भन्न मिल्दैन् । हाम्रो वडामा भेटिएका २० जना कोरोना संक्रमित मध्ये दुई जना गाँउमा निकै प्रभाव भएका देवताका धामी छन्। एक स्थानीयले भने जसले कोरोना पुष्टि भएको अघिल्लो दिन कैलाश देवताको पूजामा सहभागी सबैलाई कोरोनाबाट बचाउने बाचा गरेका थिए। यहाँका स्थानीयहरु देवताले बचाउने भन्दै देवताका थानमा खसी बली दिने गथ्र्ये । २०७६ साल माघमा जब कोरोनाको हल्ला आयो । गाउँ गाउँमा देवताका थानमा पूजा गर्ने पशु बली दिने लहर नै चलेको ती स्थानीयले बताए । सारालाई कोरोनाबाट बचाउने भन्दै देवताका धामीहरुले बाचा गरे। स्थानीयले भनेसयौँ खसी काटिए । जहाँ हाँ खसी काटेर कोरोना आउन नदिने बाचा गरेका थिए ती सबै गाउँमा कोरोना देखियो। जनै पूर्णिमादेखि भदौ पूर्णिमासम्म धुमधामका साथ देवताका पैठहरु भइरहे ।कोरोना भगाउने भन्दै देवताका धामीहरु अश्वासन बाँडिरहेका छन् । तीन दिनअघि मात्रै पलाँता गाउँपालिका८ सुनबाडामा रहेको दुधेसिल्लो खापर मष्टा ठुलामाडुमा भव्य पैठ भयो । हजारौँ मानिसहरुको भेला भयो । आसपासका क्षेत्र र कोरोनाको संक्रमण फैलिएको जुम्लाको हिमा गाँउपालिकाबाट समेत हजारौँ मानिसहरु आए । स्थानीय इन्द्र रोकायाले भने, गाँउका प्रत्येक घरमा जुम्लाबाट आएका ५ देखि ८ जनासम्म पाउनाहरुलाई बसालियो । पैठ भव्यरुपमा सम्पन्न भयो। तर जुम्लादेखि कोरोना आएर धेरैलाई सरेको पनि हुनसक्छ। जिल्लाको पचालझरना गाउँपालिकाको बाचकोट, राम्नाकोट, नानिकोट, रास्कोट नगरपालिकाको स्यूना, जिल्ला सदरमुकामसमते रहेको खाँडाचक्र नगरपालिकाको थानकोट, ताडी, चुली, मालिका लगायतका ठाउँमा भव्य मेला सम्पन्न भए । प्रशासनले जारी गरेको निषेधाज्ञाका बेला पनि मेलाहरु रोकिएनन् । साउनमै जिल्ला कोभिड१९ रोग नियन्त्रण तथा व्यवस्थापन केन्द्र र विपद्को बैठक बसी यस वर्ष गाँउमा मेलाहरु आयोजना नगर्ने निर्णय गरिएको प्रमूख जिल्ला अधिकारी चन्द्रप्रसाद गैरेले बताए । स्थानीय तहलाई मेला रोक्न आग्रह गरिएको थियो । स्थानीय तहले सूचना निकाले पनि मेला रोक्न सकेनन् । गाउँमा देवताका पैठहरु नगर्न सूचना जारी गरेपनि स्थानीयले नमानेको पलाँता गाउँपालिका अध्यक्ष लक्ष्मणबहादुर बमले बताए । देवताका धामीले गाँउ आउन नदिने भन्ने भ्रम छरेकाले पनि स्थानीयहरु पैठ गर्न थप उत्साहित भएको अध्यक्ष बमको भनाइ छ । खाँडाचक्र नगरपालिका प्रमूख जसीप्रसाद पाण्डेले पूर्णरुपमा देवताका पैठहरु बन्द गर्न नसकेपछि नगरपालिका भन्दा बाहिरबाट आउने जात्राहरु भने विगत वर्षको तुलनामा कम भएको दावी गरे। स्वास्थ्य सेवा कार्यालय कालिकोटका जनस्वास्थ्य अधिकृत कटकबहादुर महतले गाउँमा भएका देवताका पैठ र मेलाहरुले कोरोनाको महामारी हुनसक्ने भन्दै नागरिकहरुलाई आफैँ सचेत हुन आग्रह गरे।"
माइतीजस्तै आइसोलेसन,"धनगढी : भारतमा कोरोना महामारी बढेसँगै स्वदेश फर्किने नेपालीको लर्को लागेको थियो। तीमध्ये थुप्रै कोरोना संक्रमित पनि थिए। तर, सरकारी तवरबाट उनीहरूलाई राख्न उपयुक्त क्वारेन्टाइनको व्यवस्था थिएन। केही स्थानमा बनाइएको क्वारेन्टाइनमा पनि पुरुष र महिला सँगै बस्नुपर्ने अवस्था थियो। त्यही बेला धनगढीस्थित वी पोलिक्लिनिक इन्स्टिच्युटले महिलालाई छुट्टै क्वारेन्टाइन सञ्चालन गयो। त्यो क्वारेन्टाइन अझै सञ्चालनमा छ। त्यहाँ आश्रय लिएर ३ सयभन्दा बढी महिला घर फर्किएका छन्। भारतबाट फर्किने महिला र बालबालिकालाई ध्यानमा राखेरै हामीले यस्तो क्वारेन्टाइन सञ्चालन गर्ने योजना बनाएका हौं, इन्स्टिच्युटकी सञ्चालक हीरा भण्डारी भन्छिन्, महिलाका फरक समस्या हुन्छन्। क्वारेन्टाइनमा महिला हिंसा र बलात्कारका घटना पनि सार्वजनिक हुन थाले। त्यसपछि स्थानीय तह, रेडक्रस, व्यवसायी सबै मिलेर यसलाई आइसोलेसनका रूपमा निरन्तरता दिइँदै आएको छ। इन्स्टिच्युटको आइसोलेसनमा १८ जना कोरोनाका बिरामी छन्। तीमध्ये ३ जना गर्भवती छन्। गर्भवतीका लागि सेनेटरी प्याड, कपडा र अन्य सबै आवश्यक सामग्री उपलब्ध गराइएको छ, आइसोलेसनकी व्यवस्थापक दिया विष्ट भन्छिन्। महिला आइसोलेसनमा स्वास्थ्यकर्मी पनि महिला मात्रै छन्। जिल्ला प्रहरी कार्यालयले पनि सुरक्षाका लागि हरेक सिफ्टमा दुईदुई जनाका दरले महिला प्रहरी खटाउने गरेको छ। नेपाल रेडक्रम सोसाइटीले दुईजना स्टाफ नर्स खटाएको छ। महिला मात्रै भएकाले उनीहरू खुलेर आफ्नो समस्या भन्छन्। नाचगान रमाइलो पनि गर्छन्, लजाउँदैनन्। रमाइलो वातावरण भएकाले उनीहरूको आत्मबल पनि बढ्छ, स्टाफ नर्स माया कुञ्जेडा भन्छिन्, आत्मबल नै कोरोना जित्ने सबैभन्दा ठूलो हतियार पनि हो। महिला आइसोलेसनका लागि चाहिने सरसामान, खानेकुरा, तन्ना, कपडा, झुल, स्यानिटाइजर, मास्कसहितका सामग्री उपलब्ध गराउन १ दर्जन संघसंस्था दत्तचित्त भएर लागेका छन्। आइसोलेसनमा बस्ने महिला तथा बालबालिकालाई दिनमा २ पटक खाजा, २ पटक खाना र सातामा २ पटक मासु दिने गरिएको छ। बिहान सबैलाई ७ बजेसम्म उठिसक्न भनेका छौं। त्यसपछि तातोपानी, घरेलु औषधि, बेसार पानी र गुर्जाे दिने गरेका छौं। केही बेर शारीरिक व्यायाम पनि गराइन्छ। आधा घण्टा घाममा बसाइन्छ, व्यवस्थापक विष्ट भन्छिन्, ८ देखि साढे ८ बजेसम्म नास्ता, ११ बजे खाना, ३ बजे नास्ता र साँझ साढे ७ बजेसम्ममा खाना दिने गरेका छौं। आइसोलेसनमा खटिएको स्वास्थ्य टोलीले राति ११ बजे पालैपालो सबैसँग फोनमा कुरा गर्छन्। उनीहरूले कुनै समस्या छैन भनेपछि मात्रै स्वास्थ्यकर्मी सुत्छन्। गीत गाउँछन्, हाँस्छन्, रमाइलो गर्छन्। खुल्ला चौर छ, धेरै रूखहरू भएको स्थान भएकाले पर्याप्त अक्सिजन पनि पाउँछन्, स्टाफ नर्स कुञ्जेडा भन्छिन्, महिला र बालबालिकाका लागि अरू स्थानीय तहले पनि यस्तै नमुना आइसोलेसन बनाउनु पर्छ।"
"पृथ्वी, समुद्र र आकाशबाट चम्किएका यदुनाथ","पृथ्वी, समुद्र र आकाश । निबन्ध प्रतियोगिताको शीर्षक । मुनामदन जस्तो लोकप्रिय खण्डकाव्य लेखिसकेका महाकवि लक्ष्मीप्रसाद देवकोटा त्रिचन्द्र कलेजस्तरीय उक्त निबन्ध प्रतियोगिताका परीक्षक । देवकोटाका सहयोगीका रूपमा अंग्रेजी साहित्यका प्राध्यापक बोधविक्रम अधिकारी र देशकै उच्च प्राज्ञिक व्यक्तित्व खड्गमान सिंह । नेपालबाट सर्वप्रथम एमए पास गर्ने व्यक्तित्व बोधविक्रम । १९९३ सालको कुरा हो । त्यति बेला त्रिचन्द्र कलेजमा कलेजस्तरीय निबन्ध प्रतियोगिता सम्पन्न भएको थियो । त्यसमा यदुनाथ खनाल, सुरेन्द्रबहादुर शाह, कण्ठनारायण प्रधान, गोपालप्रसाद रिमाल, रामप्रसाद तण्डुकार, साम्बदेव पाण्डे, रामप्रसाद जोशी र तीर्थनाथ अधिकारी गरी आठ प्रतिभाशाली छात्रको सहभागिता थियो । सबै उत्तरपुस्तिका परीक्षक महाकवि देवकोटालाई बुझाइयो । उनले अंक निर्धारण गर्दा १ देखि ८ नम्बरसम्म क्रम संख्या राखेर निबन्धको मूल्यांकन गरियो । निबन्धलेखनमा भाषाशैली, भावुकता, बौद्धिकता, प्रखरता, कल्पनाशक्ति, यथार्थ गहिराइ र चातुर्यजस्ता विषयलाई मूल्यांकनको आधार मानी अंक निर्धारण गरियो । यदुनाथको उत्तर पुस्तिकाको नम्बर ५ थियो । अन्ततः निबन्ध प्रतियोगितामा सबैभन्दा बढी ६० अंक प्राप्त गरी यदुनाथ खनाल सर्वप्रथम भए । स्वर्ण पदकका लागि योग्य घोषित भए । नेपालका हेनरी किसिन्जर मानिने उनै यदुनाथ खनालको १०८औं जन्म दिवसमा उनलाई आजपर्यन्त सम्झिने काम भइरहेको छ । यदुनाथले अध्ययनको महŒवलाई छात्र जीवनदेखि नै अत्यन्त सुझबुझका साथ आफूलाई अघि बढाएका थिए । १९८२ सालमा करिब १४ वर्षको उमेरमा तनहुँको मानुङ गाउँबाट सात दिनको पैदल हिँडेर यदुनाथ देशको राजधानी काठमाडौं आएका थिए । तनहुँदेखि काठमाडौं आउँदा बाटोमा डेढ रुपैयाँ पनि खर्च हुन नसकेको उनको अनुभव छ । दोस्रो स्थानमा साम्बदेव पाण्डे घोषित भए । त्रिभुवन विश्वविद्यालयमा अर्थशास्त्रका प्राध्यापक डाक्टर हुन्, साम्बदेव पाण्डे । उक्त निबन्ध प्रतियोगितामा सहभागी आठै जनाले आआफ्ना क्षेत्रमा नाम र ख्याति कमाए । तर, यदुनाथले प्राप्त गरेको राष्ट्रियअन्तर्राष्ट्रिय प्राज्ञिक उचाइ र ख्याति आजसम्म कसैले पनि कायम गर्न सकेका छैनन् । मानिसको जीवनको लक्ष्य प्रारम्भिक चरणदेखि नै सार्वजनिक हुँदै जाँदो रहेछ भन्ने तथ्य आजको युवापुस्ताले यदुनाथको जीवनीबाट बुझ्न सक्छन् । निबन्ध प्रतियोगिताका सहभागी २२ वर्षीय युवक यदुनाथ भविष्यमा गएर देशको विविध क्षेत्रका साथै अन्तर्राष्ट्रिय मामिलासम्बन्धी क्षेत्रमा समेत ख्यातिप्राप्त विद्वान् बन्न सक्लान् भन्ने महाकवि देवकोटाले तत्कालीन परिवेशमा गरेको सुदूरभविष्यवाणीलाई आजको स्थितिमा स्मरण नगरिरहन सकिन्न । नेपाली साहित्यका विशिष्ट साधक, पूर्वीय एवं पाश्चात्य समालोचनाका ज्ञाता तथा प्रख्यात अन्तर्राष्ट्रिय कूटनीतिज्ञ सरदार यदुनाथको प्रेरणादायी व्यक्तित्वबाट समाज, राष्ट्र र विशेषगरी युवापुस्ताले लामो समयसम्म पनि प्रेरणा र बौद्धिक ऊर्जा प्राप्त गरिरहने छ भन्नेमा विमति नरहला । यदुनाथ साहित्य, दर्शन र विज्ञानका त्रिवेणी विद्वान्रत्न हुन् । अंग्रेजी भाषामा नेपालसम्बन्धी पुस्तक लेख्ने थोरै नेपाली विद्वान्को कोटीमा उनी अग्रपंक्तिमा पर्छन् । अंग्रेजीमा अन्तर्राष्ट्रिय परराष्ट्र मामिला सम्बन्धमा लेखिएका उनका आधा दर्जनभन्दा बढी कृतिले विदेश नीतिका बारेमा सफल कूटनीतिक व्याख्या विवेचना गरेका छन् । अंग्रेजीमा लेखिएका उनका जति पनि आलेख छन्, ती सबै कूटनीतिक मामिलासम्बन्धी ऐतिहासिक दस्तावेज हुन् । नेपाली भाषासाहित्यमा कविवर भानुभक्त आचार्यलाई नेपालका सन्त तुलसीदास भनेजस्तै यस अर्थमा यदुनाथलाई नेपालका हेनरी किसिन्जर भनिएको हो । १९९९ सालमा कलकत्ता विश्वविद्यालयबाट अंग्रेजी साहित्यमा एमए गरेपछि उनले त्रिचन्द्र कलेजबाट अंग्रेजी साहित्यको प्राध्यापन सेवा प्रारम्भ गरेका थिए । आफ्नो बौद्धिक नवऊर्जाशील लेखन र अध्ययनको माध्यमबाट एउटा कुशल अंग्रेजीविद् मात्र नरही एक अग्रणी बौद्धिक व्यक्तित्वका साथै अंग्रेजी साहित्यबाट प्राप्त विराट् मानव सचेतना र उन्नत संस्कार सुरुचिपूर्ण आभूषणभित्र यदुनाथले देश र समाजको पक्षमा प्रदान गरेको अग्रणी सेवा भावी पुस्ताका लागि पनि जीवन्त प्रेरणा भएर रहेको छ र रहिरहने छ । यदुनाथ १९९९ देखि २०१३ सालसम्म त्रिचन्द्र कलेजमा लोकप्रिय प्राध्यापकका रूपमा रहे । उनको लोभलाग्दो जीवनशैली र योगदानको पक्ष अनुकरणीय थियो, जान्ने बुझ्नेलाई अझै छ । सर्वप्रथम नेपालमा १९९० सालमा एसएलसी परीक्षा बोर्डको विधिवत् गठन भएपछि नेपाली विद्यार्थीले स्वदेशमै रहेर परीक्षा दिन पाउने सुगम प्रणाली सुरु भयो । यही मेसोमा १९९१ को एसएलसीमा दरबार हाइस्कुलको तर्फबाट सहभागी भई सर्वाधिक अंक प्राप्त गरी प्रथम श्रेणीमा प्रथम हुने अवसर प्रतिभाशाली छात्र उनैले प्राप्त गरेका थिए । एसएलसी परीक्षामा सर्वाधिक अंक प्राप्त गरेबापत राणा सरकारले उनलाई त्रिचन्द्र कलेजमा आईएस्सी पढ्न दुई वर्षसम्म मासिक १५ रुपैयाँको छात्रवृत्ति प्रदान गरेको थियो । यसले उनको पठनपाठनमा महŒवपूर्ण आर्थिक सहयोग पुयाएको थियो भने त्रिचन्द्र कलेजमा अध्ययनको क्रमसँगै यदुनाथले गहन प्राज्ञिक भूमिकासमेत निर्वाह गरे । साहित्य लेखनको प्रारम्भसँगै निबन्धको क्षेत्रमा यदुनाथले विशेष भूमिका छात्र जीवनदेखि नै निर्वाह गरे । राणाकालमा देशकै जनचेतना र बौद्धिकताको केन्द्र त्रिचन्द्र कलेज नै रहेको पृष्ठभूमिमा यदुनाथको आरम्भकालीन बौद्धिक प्रतिभा आफ्नो परिचय दिन पनि सफल भयो । विशेषतः २००७ सालको जनक्रान्तिद्वारा देशमा विकसित भएको राजनीतिक परिवर्तनपश्चात् नेपाललाई बाहिरी संसारसँग परिचित गराएर एउटा स्वाधीन राष्ट्रका रूपमा स्थापित गराउन जे जति कूटनीतिक पहल र प्रयास भए, त्यसमा विश्व कूटनीतिज्ञ सरदार यदुनाथ खनालको संस्थागत योगदान छ । अंग्रेजी भाषामा नेपालसम्बन्धी पुस्तक लेख्ने थोरै नेपाली विद्वान्को कोटीमा उनी अग्रपंक्तिमा पर्छन् । अंग्रेजीमा अन्तर्राष्ट्रिय परराष्ट्र मामिला सम्बन्धमा लेखिएका उनका आधा दर्जनभन्दा बढी कृतिले विदेश नीतिका बारेमा सफल कूटनीतिक व्याख्या विवेचना गरेका छन् । अंग्रेजीमा लेखिएका उनका जति पनि आलेख छन्, ती सबै कूटनीतिक मामिलासम्बन्धी ऐतिहासिक दस्तावेज हुन् । नेपाली भाषासाहित्यमा कविवर भानुभक्त आचार्यलाई नेपालका सन्त तुलसीदास भनेजस्तै यस अर्थमा यदुनाथलाई नेपालका हेनरी किसिन्जर भनिएको हो । विश्वकूटनीतिज्ञ हेनरी किसिन्जरको कूटनीतिक क्षेत्रमा जुन स्तरको क्षमता, घनत्व र कलाकौशल छ; त्यही स्थानमा यदुनाथको भूमिका रहेको पाइन्छ । नेपालको अन्तर्राष्ट्रिय नीति असंलग्नता हुनुपर्छ भन्ने मानक निर्माण गर्ने पहिलो कूटनीतिज्ञ पनि यदुनाथ नै हुन् । सिंगो असंलग्न आन्दोलनको आरम्भ बिन्दु इन्डोनेसियाको वाङडुङ सम्मेलन सन् १९५५ का सदस्यसचिव रहेका कूटनीतिज्ञ यदुनाथले नेपालको परराष्ट्र नीतिका बारेमा व्याख्या गर्दा दिग्गज पाश्चात्य विद्वान्हरूको विचारसँग तर्कपूर्ण र क्षमतापूर्ण ढंगले असहमतिसमेत व्यक्त गरेको तथ्य डा जयराज आचार्यले उल्लेख गरेका छन् । कठोरता सृष्टिको नियमको प्रतिकूल र नम्रता नियमको अनुकूलताले समेत उनको कूटनीतिमा महŒव पाएको छ । त्यसैले उनको कूटनीतिक क्षमता र देशप्रेम अनुकरणीय छ । परराष्ट्र सचिव रहेकै अवस्थामा यदुनाथ २०२७ सालमा संयुक्त राज्य अमेरिकास्थित हार्वर्ड विश्वविद्यालयको अन्तर्राष्ट्रिय मामिला अध्ययन केन्द्रमा छात्रवृत्ति प्राप्त गरेर एक वर्ष कूटनीतिक अध्ययनका लागि गए । एक वर्षसम्म त्यहाँ बसेर अध्ययन गर्दा यदुनाथले गहन र प्रचुर अध्ययनका साथ धेरै शोधपत्र लेखे । हार्वर्डमा छात्रवृत्ति प्राप्त गर्ने यदुनाथ पहिलो नेपाली कूटनीतिज्ञ हुन् । यस विश्वविद्यालयको स्थापना प्रोफेसर हेनरी किसिन्जरले सन् १९५९ मा गरे । दोस्रो नेपाली कुमार खड्गविक्रम शाह हुन् । यदुनाथ गएको २५ वर्षपछि सन् १९९५९६ का लागि डा जयराज आचार्य त्यहाँ पुगेका थिए । जयराज पुग्दाको रोचक प्रसंग के छ भने रिटायर्ड भइसकेका ८० वर्षीय प्रोफेसर बेन्जामिन ब्राउनले परिचयमै यदुनाथका बारेमा सोधे । उनले भनेका थिए यदुनाथ अत्यन्त गहन् विद्वान् रहेछन् । अन्तर्राष्ट्रिय कूटनीतिक मामिलामा उनले प्राप्त गरेको अर्को चखिलो सम्मान के हो भने जब उनी हार्वर्डमा अमेरिकी परराष्ट्र नीतिको गहन अध्ययन गरी नेपाल फर्किए, त्यसको एक वर्षपछि २०३० सालमा उनी अमेरिकाकै लागि राजदूत भएर गए । उनको ओहदाको प्रमाणपत्र स्वीकार गरेपछि तत्कालीन अमेरिकी राष्ट्रपति रिचार्ड निक्सनले दिएको भाषणमा भनिएको छ, तपाईंजस्तो ख्यातिप्राप्त र उच्च सम्मानप्राप्त व्यक्ति श्री ५ बाट यस देशका लागि राजदूत नियुक्त हुनुभएकोमा संयुक्त राज्य अमेरिका नै सम्मानित भएको छ । आज सचेत युवा पुस्ताले हाम्रा अग्रज मनिषीका विचार र चिन्तन पक्षलाई बुझ्न कूटनीतिज्ञ डा जयराज आचार्यद्वारा लिखित यदुनाथ खनाल ः जीवनी र विचार ज्यादै नै गहन र प्राज्ञिक पुस्तक हो, जुन पढ्नु अपरिहार्य छ । पुस्तकमा प्रस्तुत यदुनाथको जीवनी र विचार पक्षको अध्ययन गर्दा गहन विचारको भूस्वरूपले विश्व ब्रह्माण्ड बुझेको एउटा सुखद् अनुभव र अनुभूति प्राप्त हुन्छ । पुस्तकमा दुईवटा आकर्षक तस्बिर छन् पहिलो, श्री ५ वीरेन्द्रद्वारा उतारिएको यदुनाथको मुहार चित्र पुस्तकको आवरणमा छ । दोस्रो, हेनरी किसिन्जर र यदुनाथ खनाल सँगै रहेको पूर्ण कदको तस्बिर । यसमा दुवैको व्यक्तित्व बाघजस्तो छ भने किसिन्जरको यदुनाथप्रतिको हेराइमा नेपालमा यस्ता विराट् व्यक्तित्व रहेछन् भन्ने मनोवैज्ञानिकता बुझ्न सकिन्छ । विश्व ब्रह्माण्ड बुझेका उनले आत्मवृत्तान्त नलेखिदिँदा नेपाली बौद्धिक समाजले धेरै तथ्य गुमाएको छ । यदुनाथको आत्मवृत्तान्त भनेको विचारप्रधान ज्ञानको भण्डार हो । जीवनमा प्राध्यापनदेखि प्रशासन एवं कूटनीतिक क्षेत्रमा भारत, चीन र अमेरिकासम्म निवास गरेका यदुनाथको अनुभव र ज्ञानको भण्डारक्षेत्र व्यापक छ । उनले दर्जनौं अन्तर्राष्ट्रिय कूटनीतिक मञ्च, सभा र सम्मेलनहरूमा शोधपत्र प्रस्तुतसहित भाषण दिएका दिए । यसकारण पनि उनको जीवनी भनेको समाजको जीवनी हो । २०५४ मंसिर ८ गते त्रिभुवन विश्वविद्यालयद्वारा यदुनाथलाई प्रदान गरिएको सम्मानार्थ महाविद्यावारिधि उपाधिपछि त्रिवि परिसरमा उनले गड्गडाएर दिएको लामो बौद्धिक भाषण पनि अत्यन्त चर्चित बनेको थियो । अधिकांश कर्मयोगी मानिस जीवनमा एकपटक जसरी उदाए, त्यसरी अस्ताउने पनि गर्छन् । तर, नेपाली वाङ्मय क्षेत्रका सिंगो प्राज्ञिक धरोहर कूटनीतिज्ञ यदुनाथ नै एउटा यस्तो विवादरहित, कर्तव्यनिष्ठ र निष्कलंक नाम हो, जो विगत १९९१ देखि २०६१ सालसम्म नेपालको अन्तर्राष्ट्रिय कूटनीतिक, साहित्यिक, शैक्षिक, प्रशासनिक र सामरिक महŒवका क्षेत्रमा अटुट रूपमै आजीवन देखा परे । यदुनाथको जन्म १९७० साउन २८ गते तनहुँको मानुङ गाउँमा असम्पन्न तर शिक्षित परिवारमा भएको थियो । उनको निधन २०६१ असोज १६ गते झन्डै ९१ वर्षको उमेरमा आफ्नै निवास बानेश्वरमा भएको हो । यदुनाथको गाउँ मानुङमा त्यहाँका धनीमानीले समाजमा एउटा कहावत फिजाएका थिए खनाल परिवारमा शिक्षा अफाप सिद्ध हुन्छ । तर यदुनाथले त्यो असम्पन्न अवस्थामा पनि संस्कृत शिक्षाको चाहिँदो ज्ञान प्राप्त गरेर जीवनका विकराल, विषम् र जटिल परिस्थितिसँग लड्दै भिड्दै अन्तर्राष्ट्रिय व्यक्तित्व निर्माण गर्न सक्नु खनाल परिवारमा शिक्षा अफाप हुन्छ भन्नेका लागि चुनौती हो । लेखन, अध्ययन र अध्यापन कलाकौशल प्राप्त गर्नु यदुनाथको अर्को सफल वैशिष्ट्य हो । उनको १०८औं जन्मजयन्तीका क्रममा उनीप्रति हार्दिक शब्द श्रद्धाञ्जलि !"
धुलिखेल अस्पतालमा कोरोना संक्रमित वृद्धको मृत्यु,काभ्रे : धुलिखेल अस्पतालमा उपचाररत कोरोना संक्रमित मृत्यु भएको छ । शनिबार बिहान ६:३० बजे महोत्तरी बर्दिबासका कोरोना संक्रमितको उपचारको क्रममा धुलिखेल अस्पतालमा मृत्यु भएको जिल्ला स्वास्थ्य कार्यालय काभ्रेका प्रमुख डा नरेन्द्रकुमार झाले जानकारी दिए । ७६ वर्षीय वृद्धको कोरोना भाइरसका कारण मृत्यु भएको डा झाले जानकारी दिए । उनी धुलिखेल अस्पतालमा १५ दिन अगाडि अस्पताल भर्ना भएका थिए।
कोरानाले नवलपरासीमा एक महिलाको मृत्यु,परासी : कोरोना संक्रमणका कारण पश्चिम नवलपरासीमा ३५ वर्षीया महिलाको मृत्यु भएको छ। उनको कारोना विशेष अस्पताल बुटवलमा उपचारका क्रममा शनिबार बिहान मृत्यु भएको स्वास्थ्य कार्यालयका प्रमुख गौरब ढकालले जानकारी दिए। पाल्हीनन्दन गाउँपालिकाको गेर्मी घर भई माईती घर प्रतापपुर गाउँपालिकामा आएको बखत उनलाई लक्षण देखिएपछि कोरोना परीक्षण गरिएको थियो। निमोनियाको लक्षण देखिएकी उनलाई भदौ १७ गते बुटवल पठाइएको थियो। योसँगै जिल्लामा कोरोनाबाट मृत्यु हुनेको संख्या ३ पुगेको छ। यसअघि एक ६५ वर्षीया महिला र ३८ वर्षीय पुरुषको मृत्यु भएको थियो। अहिलेसम्म जिल्लामा २ सय ६९ जना संक्रमित भएका छन्। जिल्लाका संस्थागत र होम आइसोलेसनमा गरी अहिले १ सय २५ जना सक्रिय संक्रमित रहेको स्वास्थ्य कार्यालयले जनाएको छ।
कोरोनाले विराटनगरका दुई महिलाको मृत्यु,"विराटनगर : कोरोना भाइरसबाट संक्रमित विराटनगरका दुई महिलाको उपचारका क्रममा शुक्रबार साँझ मृत्यु भएको छ। एक जनाको विराटनगरस्थित कोशी अस्पताल र एक जनाको बीपी कोइराला स्वास्थ्य विज्ञान प्रतिष्ठान धरानमा मृत्यु भएको हो। कोशी अस्पतालमा मृत्यु भएकी महिलाको भने शनिबार बिहान मात्रै रिपोर्ट पोजिटिभ आएको छ। ज्वरो, झाडापखाला र श्वासप्रश्वासमा समस्या भएपछि विराटनगर महानगरपालिका४ की ६४ वर्षीया महिलालाई उपचारका लागि शुक्रबार दिउँसो ३ बजेतिर कोशी अस्पताल लगिएको थियो। आइसोलेसनमा भर्ना गरेर उपचार थालिएकी उनको साँझ ७:३० बजेतिर मृत्यु भएको अस्पतालका वरिष्ठ फिजिसियन एवं आइसोलेसन संयोजक डा लक्ष्मीनारायण यादवले जानकारी दिए। स्वाब संकलन गरेर परीक्षणका लागि पठाइएकी मृतक महिलाको मृत्यु भएको १२ घण्टापछि रिपोर्ट पोजिटिभ आएको उनले बताए। यादवका अनुसार प्रदेश १ को जनस्वास्थ्य प्रयोगशालामा स्वाब परीक्षण गरिएको हो। त्यस्तै बीपी कोइराला स्वास्थ्य विज्ञान प्रतिष्ठान धरानमा उपचाररत विराटनगर महानगरपालिका११ की ४३ वर्षीया संक्रमित महिलाको शुक्रबार साँझ ६:३० बजेतिर मृत्यु भएको छ। प्रतिष्ठानका प्रवक्ता डा निदेश सापकोटाका अनुसार पेट र छात्ती दुख्ने तथा श्वासप्रश्वासमा समस्या भएपछि विराटनगरको न्युरो अस्पतालले महिलालाई थप उपचारका लागि प्रतिष्ठान पठाएको हो। महिलामा चार वर्षदेखि उच्च रक्तचापको समस्या रहेको डा सापकोटाले बताए। स्वाब संकलन गरेर प्रदेश १ जनस्वास्थ्य प्रयोगशालामा गरिएको परीक्षणपछि मृतकमा भदौ १७ गते कोरोना पुष्टि भएको थियो। कोरोना देखिएपछि न्युरोबाट रेफर गरिएकी महिलालाई भदौ १८ गते बिहीबार बिहानदेखि प्रतिष्ठानमा भर्ना गरेर उपचार थालिएको थियो।"
अस्पताल भर्ना भएका चार बिरामीसहित लमजुङका १७ जनामा संक्रमण,"बेंसीसहर : लमजुङ सदरमुकाम बेंसीसहरस्थित जिल्ला सामुदायिक अस्पतालमा भर्ना भएका चार जना बिरामीसहित १७ जनामा कोरना संक्रमण पुष्टि भएको छ। संक्रमण हुनेमा १० महिनाको बालिकासमेत छिन्। सामुदायिक अस्पतालमा उपचाररत सर्जिकलका बिरामीमा कोरना संक्रमण भएको हो। तीन दिनअघि १४ दिनको शिशुमा समेत कोरना संक्रमण भएको थियो। सोही अस्पतालमा कोरना बिरामी राख्ने आइसोलेसन समेत रहेको छ। आइसोलेसन भएको अस्पतालमा अन्य बिरामीको उपचार गराउँदा संक्रमण फैलिएको हो। क्षयरोग उपचार केन्द्र पोखरामा गरिएको परीक्षणमा शनिबार लमजुङका ९ जना पुरुष र ८ जना महिला गरी १७ जनामा कोरोना पोजिटिभ देखिएको छ। जिल्ला प्रशासन कार्यालय लमजुङका अनुसार संक्रमित हुनेमा जिल्ला सामुदायिक अस्पताल लमजुङमा भर्ना भएका ३८ र ६२ वर्षीय पुरुष, २८ र ४५ वर्षीय महिला रहेका छन्। यस्तै बेसीशहर नगरपालिका वडा नं ९ का ४१ र ३४ वर्षीय पुरुष, बेसीशहर नगरपालिका वडा नं ७ का ३०, ७५, ३७ वर्षीय पुरुष र १०, ३२, ६५, २३ वर्षीया महिला, बेसीशहर नगरापालिका वडा नं ८ का २९, ४८ वर्षीय पुरुष र ४५, ३० वर्षीया महिलामा कोरोना संक्रमण पुष्टि भएको छ। लमजुङमा हालसम्म कोरोना संक्रमितको संख्या २ सय ६० पुगेका छ भने उपचारपछि घर फर्किएको संख्या १ सय २० पुगेको प्रमुख जिल्ला अधिकारी कृष्णप्रसाद शर्माले बताए।"
"बंगलादेशको एक मस्जिदमा विष्फोट हुँदा १२ को मृत्यु, दर्जनौँ घाइते",ढाका : बंगलादेशको राजधानी ढाकास्थित एक मस्जिदको एयर कन्डिसनर विष्फोट हुँदा १२ जनाको मृत्यु भएको छ। शुक्रबार राती प्रार्थना गरिरहेका बखत भएको सो विष्फोटमा दर्जनौँ घाइते भएको अन्तर्राष्ट्रिय सञ्चारमाध्यमले जनाएका छन्। विष्फोट प्रार्थना सकिएपछि राती करिब ९ बजे फर्किने समयमा भएको थियो। ग्यास लिक भएर यस्तो भयानक घटना भएको हुनसक्ने अधिकारीहरूले अनुमान गरेका छन्। उक्त विष्फोटको समयमा करिब सय भक्त मस्जिदमा रहेका बताइएको छ। मस्जिदमा रहेका आठ वटा एयर कन्डिसनर बाटो आगोको मुस्लो निस्किएको थियो। विष्फोटपछि लागेको आगो नियन्त्रण गर्न करिब आधा घण्टा लागेको थियो। अग्नि सेवा तथा नागरिक सुरक्षा बंगालादेशले उक्त घटनाको अनुसन्धानका लागि एक समिति गठन गरेको छ।
फुड बैंकबाट राहत,"ललितपुर : गोदावरी नगरपालिका टाहाखेलमा सञ्चालित फुड बैंकमा खाद्यान्न लिने लाइनमा थिइन्, गंगा विक। उनी खानेकुरा सकिएको र आफन्त कोही नभएको बताउँदै थिइन्। त्यही बेला प्रहरीले माथिको आदेश भन्दै फुड बैंक बन्द गर्न भन्यो। फुड बैंकका संयोजकहरू लाइनमा बसेकालाई माफी माग्दै खानेकुरा वितरण गर्न नसक्ने बताउँदै थिए। विक भुइँमा थचक्क बसेर रुन थालिन्। रासन पाइन्छ कि भनेर आएकी थिएँ। खानेकुरा छैन। आफन्त छैनन्, बहुलाईझैं जताततै हिँड्दै छु, उनले भनिन्। यो घटना गत मंगलबारको हो। विकजस्ता खान नपाउनेहरू थुप्रै लाइनमा थिए। सबैले आँसु थाम्न सकेनन्। लाइनमा दैनिक मजदुरी गर्ने, अपांगता भएका व्यक्तिदेखि ससाना बच्चा भएका महिलासमेत देखिन्थे। गोदावरीका वडा नम्बर १० र ११ मा १० दिनसम्म फुड बैंक चलेको थियो। नेपाली कांग्रेस क्षेत्र नम्बर १ ललितपुरका खेलकुद विभाग सचिव मीनकृष्ण महर्जनले उक्त कार्यको संयोजन गरेका थिए। तरुण दलले नेतृत्व गरेको भनेर उक्त काम प्रशासनले रोकेको आरोप महर्जनले लगाए। फुड बैंक गरिबका लागि अमृत हो। निःस्वार्थ गरेको काममा राजनीतिक आँखाले हेरेपछि समस्या भयो, उनले भने। विपक्षीले स्थानीय र प्रहरीलाई जुधाउन खोजेपछि फुड बैंक बन्द गर्नु परेको उनको भनाइ छ। भने, समस्यामा परेकालाई घरघरमा पुगेर खानेकुरा बाँड्ने तयारीमा छौं। स्थानीय उमेश मेहेर कायस्थका अनुसार लकडाउनका बेला बहालमा बस्नेले १०२० रुपैयाँ माग्न थालेपछि उनीहरूका लागि केही गर्ने सोच आएको बताए। आफ्ना जिल्लाका मान्छेले यसरी माग्न थालेपछि हामी सोच्न बाध्य भयौं, उनले भने। त्यसैले भदौ ९ देखि उक्त काम सञ्चालन गरेको तर पटकपटक प्रशासनले बन्द गराउन खोजेको गुनासो उनको छ। उनले दूरी कायम गरी मास्क, स्यानिटाइजर लगाएको बताए। अति नै गरिबहरू मात्रै आउन भनेर दुई किलो चामल, आधा किलो दाल, तेल, नुन, मस्यौरालगायत सामग्री बाँडेको उनले सुनाए। नगर प्रमुख गजेन्द्र महर्जनका अनुसार निषेधाज्ञा भएकाले हाललाई उक्त काम स्थगन भए पनि चाँडै निरन्तरता दिइने बताए। सुरुमा तरुण दलको अगुवाइमा फुड बैंक सञ्चालन भए पनि उनीहरूले सम्पूर्ण सामग्री नगरपालिकालाई हस्तान्तरण गरेर वितरण गरिएको महर्जनको भनाइ छ। उनका अनुसार दैनिक २ सय जनाले रासन लैजान्थे। खाद्यान्न लिएर जाने मात्र होइन, दिन आउनेको संख्या पनि उल्लेख्य थियो। ललितपुरका प्रमुख जिल्ला अधिकारी नारायणप्रसाद भट्टले सरकारले सम्पूर्ण जिम्मा स्थानीय तहलाई दिएकाले कुनै दल या समूहले त्यस्तो काम गर्न नपाउने बताए। तरुण दलले सञ्चालन गरेको सुनियो। दलविशेषले सञ्चालन गर्न पाइएन। त्यसैले बन्द भएको हो, भट्टले भने। आफ्ना नागरिकले खान पाए, पाएनन् हेर्ने जिम्मेवारी स्थानीय तहको भएकाले उनीहरू नै जिम्मेवार हुनुपर्ने उनको भनाइ छ। उनले एकदमै समस्यामा परेकाहरूको पहिचान स्थानीय तहले गर्नुपर्ने बताए। काठमाडौं महानगरपालिकाका सिनामंगल, भीमसेनगोलालगायत ठाउँमा फुड बैंक सञ्चालनमा रहेको नेपाल स्काउटका सहायक राष्ट्रिय प्रशिक्षक गुणराज प्याकुरेलले बताए। फिलिपिन्सका रेस्टुरेन्टमा देखेको अवधारणा यहाँ लागू गर्न खोजेको उनको भनाइ छ। एक प्लेट मम अर्डर गरेर दुईवटा बाँकी राख्ने र त्यसैलाई फ्रिजमा राखेर पैसा तिर्न नसक्नेलाई खान दिइँदो रहेछ, उनले उताको अनुभव सुनाए, सबैको पेटमा अन्न परोस् भन्ने हो, पेटभरि खान दिइएको हैन। उनले दैनिक २५ परिवारमा खाद्यान्न बाँडिँदै आएको पनि बताए। सुरुमा धरानबाट सुरु भएको यो अवधारणा नेपालभरि पुगेको बुझाइ उनको छ। तर, कसले पहिला काम सुरु गर्यो भन्ने आआफ्नै दाबी छ।"
आइसोलेसनका एक्ला अभिभावक,"हेटौंडा : कोरोना संक्रमण देखिन थालेपछि हेटौंडा४ कर्रास्थित श्रमिक माविमा आइसोलेसन स्थापना गरियो। तर, स्वास्थ्यकर्र्मी नै त्यसको व्यवस्थापनमा जान हिच्किचाउँथे। त्यस्तो अवस्थामा हेटौंडा उपमहानगरपालिकाले जनस्वास्थ्य निरीक्षक भोला चौलागाईंलाई अनुरोध गर्यो। चौलागाईं जिम्मेवारी सम्हाल्ने क्रममा गत चैत १३ गते त्यहाँ पुगे। त्यसको भोलिदेखि आइसोलेसन वार्ड इन्चार्जको भूमिकामा खटिए। हेटौंडा अस्पतालका प्राविधिक र डाक्टरहरू आउन डराएका कारण आफूलाई उपमहानगरपालिकाले जिम्मेवारी दिएको उनी सुनाउँछन्। कर्रा आइसोलेसन साढे ४ महिना जिल्लाको एकल आइसोलेसन वार्डका रूपमा सञ्चालनमा रह्यो। त्यस अवधिमा उनले आफ्नो सम्पूर्ण समय आइसोलेसनमै बिताए। त्यस अवधिमा यो गेटबाट कहीँ पनि गइनँ, उनी भन्छन्। उनी गत साउनमा एक साता उपनगरमा नियमित काममा फर्किए। त्यति बेला परीक्षण, रिपोर्टिङजस्ता आइसोलेसनको आंशिक भूमिका निर्वाह गरे। उनी साउन अन्तिमतिर जिल्लामा संक्रमितको संख्या बढेसँगै पुनः आइसोलेसनकै जिम्मेवारीमा फर्किए। कर्रा आइसोलेसनको क्षमताले संक्रमित नथेग्ने भयो। बागमती प्रदेश सरकारले यसको विकल्पस्वरूप गौरीटारमा आइसोलेसन सार्यो। उनी त्यसपछि पनि कर्राको सेवा व्यवस्थापनको जिम्मेवारीमै छन्। यहाँ हाल इमर्जेन्सी आइसोलेसनका रूपमा इन्चार्ज, ४ नर्सिङ कर्मचारी, २ ल्याब र १ जना कार्यालय सहयोगीसहित राखिएको छ। उनी कन्ट्याक्ट ट्रेसिङमार्फत अथवा लक्षण देखिएका बिरामीको परीक्षण गराउने, रिपोर्ट दिने र आइसोलेसनमा रहेका संक्रमितलाई सेवा दिने गर्छन्। यहाँबाट दैनिक सयभन्दा बढीको परीक्षण भइरहेको छ। सुरुमा कामको खासै प्रेसर थिएन। आँट गरेर आउनु नै ठूलो कुरा थियो, उनी भन्छन्। आफ्नै नेतृत्वमा रहेको आइसोलेसनमा राखेर ६ सय ८२ जनालाई सेवा दिएको सुनाउँदै गर्दा उनको मुहारमा छुट्टै खुसी थियो। आइसोलेसनमा रहेकामध्ये १ सय ३२ जना त संक्रमित थिए। सरकारले हेटौंडामा संक्रमित पहिचान गर्ने र भरतपुर रेफर गर्ने व्यवस्था गरेको थियो। खाना खानसम्म फुर्सद हुँदैन। कति दिन त काम गर्दागर्दै राति १११२ बज्छ। त्यसपछि भोकै सुत्नुपर्छ, उनी भन्छन्, फेरि बिहान पनि ५ बजेदेखि नै काम सुरु गर्नुपर्ने हुन्छ। सुरुमा लक्षण भएका बिरामीलाई पनि राखियो। कतिपय सेवाग्राही डराएर सास फेर्न गाह्रो भएको भन्थे। अक्सिजन जोडिदिनु पथ्र्यो। कसैलाई स्लाइन दिनुपर्ने। सामान्य मास्कको भरमा बिरामीको प्रेसर हेर्ने, अक्सिजनको लेभल हेर्ने, मुटुको चाल हेर्ने गर्नु पथ्र्यो। पटकपटक पोजिटिभले हैरान यहाँको आइसोलेसनबाट संक्रमित पहिचान भएको पहिलो व्यक्तिलाई जतिसक्दो चाँडो भरतपुर पठायौं। एम्बुलेन्स खोज्नुपर्यो। घर चिन्नुपर्यो। उहाँले जुन नम्बर दिनुभएको थियो, त्यो बन्द रहेछ। वडाध्यक्षमार्फत घर पत्ता लगाएर त्यहाँ पुग्यौं। त्यसरी अलिकति ढिला हुँदा कतिपयले गाली गरे। त्यसरी पठाउँदा नमज्जा पनि लाग्यो। हामीले दोस्रो संक्रमितलाई जबरजस्ती राख्यौं। प्रायः डाक्टर भरतपुर नै पठाउनुपर्छ भन्नेमा हुनुहुन्थ्यो। हेटौंडा अस्पताल विकास समितिका अध्यक्ष र म पठाउन हुँदैन भन्नेमा थियौं। हामीले सबैलाई पठाएपछि यहाँ आइसोलेसनको इज्जतै रहेन। समस्या आयो भने पठाऊँला अहिले यहीँ राखौं भन्यौं। डर पनि थियो। मान्छेको ज्यान हो, के ठेगान हुन्छ र ! केही गरी समस्या पर्यो भने भोलाले जबरजस्ती गरेर यस्तो भयो भन्ने हो कि ! अर्को दुर्भाग्य, त्यही मान्छेको जति परीक्षण गरे पनि पोजिटिभ नै आइरह्यो। ५ पटकसम्म पोजिटिभ आउँदा यहाँको टिम आत्तियो। यहाँ राखेर हुँदैन भन्ने भयो। एउटा मान्छेलाई कति समय राख्नुपर्ने ? मन्त्रालय, मिडिया सबैतिरबाट प्रश्न आउन थाल्यो। के हो ? निको हुँदैन क्यारे, पठाइदिनपर्छ क्यारे भन्ने कुरा आए। धेरैले यहाँ नराख्नू, अब पठाइदिनू भने। २५ औं दिनमा भएको परीक्षणमा बल्ल उहाँको नेगेटिभ आयो। त्यो दिन धेरै खुसी लाग्यो। त्यतिन्जेल क्वारेन्टाइन मात्र चलेकामा त्यो पहिलो केस थियो। उहाँलाई गरेको सेवाबाट २५ औं दिनको स्वाब परीक्षण रिपोर्ट २६ औं दिनमा आयो। रिपोर्ट नेगेटिभ थियो र हामीले उहाँलाई २७ औं दिनमा बिदाइ गर्यौं।"
वीरगन्जमा ७५ वर्षीय कोरोना संक्रमितको मृत्यु,वीरगन्ज : वीरगन्जमा कोरोना भाइरस संक्रमणका कारण थप एक जनाको मृत्यु भएको छ। पर्साको पकाहामैनपुर गाँउपालिका२ का ७५ वर्षीय संक्रमित पुरुषको शुक्रबार राति मृत्यु भएको हो। वीरगन्जको गण्डकस्थित अस्थायी कोभिड अस्पतालमा १५ दिनदेखि उपचारररत ती पुरुषको शुक्रबार राति साढे ११ बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। डाक्टर चौरसीयाका अनुसार क्षयरोगका पुरानो रोगीसमेत रहेका ती पुरुषमा कोरोना संक्रमण पुष्टि भएपछि उनलाई भदौ ५ गते गण्डकस्थित अस्थायी कोभिड अस्पतालमा भर्ना गरिएको थियो। उपचारका क्रममा उनको दुवै फोक्सोमा निमोनिया भएको थियो। योसंगै वीरगन्जमा कोरोनाका कारण मृत्यु हुनेको संख्या ५६ पुगेको छ। बालकको मृत्यु यसैबीच वीरगन्जकै नारायणी अस्पतालमा कोरोनाको शंकास्पद लक्षण रहेका एक बालकको शनिबार बिहान मृत्यु भएको छ। पर्साको विरुवागुठीका १२ वर्षीय बालकको नारायणी अस्पतालमा उपचारका क्रममा शनिबार बिहान साढे २ बजे मृत्यु भएको अस्पतालका प्रवक्ता डाक्टर चौरसीयाले जानकारी दिए। मृत्युपछि ती बालकको स्वाब संकलन गरी नारायणी अस्पतालकै प्रयोगशालामा पठाइएको तर रिपोर्ट भने आई नसकेको डाक्टर चौरसीयाले बताए। निमोनियाले ग्रसित ती बालकलाई शुक्रबार दिउँसो नारायणी अस्पतालमा ल्याएर भर्ना गरिएको थियो।
"संक्रमति बोक्ने चालकका दुःख : घरमा बास पाएनन्, एम्बुलेन्स पार्किङमा रोक","ओखलढुंगा : नेपाल रेडक्रस सोसाइटीको एम्बुलेन्सका एक चालकले १५ दिन पहिले कोरोना संक्रमित अस्पतालसम्म पुर्याएर घर फर्किंदा रात परिसकेको थियो। उनी राति घर गए तर घरभित्र पस्न पाएनन्। कारण, उनले कोराना संक्रमितलाई एम्बुलेन्समार्फत हस्पताल पुर्याएका थिए। आफ्नै घरमा बास नपाएपछि उनले रेडक्रसका सभापति सुमन राजभण्डारीलाई जानकारी गराए। राजभण्डारीले रेडक्रसमै बस्ने व्यवस्था गरिदिए। पीसीआर जाँचपछि मात्रै घर जान परिवारले अनुमति दिए। संक्रमति बोकेको एम्बुलेन्स सामुदायिक अस्पताल सोब्रु आसपास कतै पार्किङ गर्न स्थानीयले दिएनन्। उनले सुरक्षा निकायको सहयोगमा सिद्धिचरण नगरपालिका वडा नं ११ को स्वास्थ्य चौकीको कम्पाउण्ड पुर्याए। स्थानीयले त्यहाँ पनि संक्रमित बोकेको एम्बुलेन्सबाट कोरोना संक्रमण फैलने भन्दै विवाद निकाले। वडाका जनप्रतिनिधि समेतले एम्बुलेन्स हटाउन दवाव दिएपछि प्रहरी कार्यालयमा लगेर राखियो। कोरोना संक्रमित मात्रै होइन अन्य बिरामी बोक्नसमेत एम्बुलेन्स चालक र बलेरो चालक मान्दैनन्। यसको कारण समुदाय र परिवारले गर्ने व्यवहार भएको प्रमुख जिल्ला अधिकारी कृष्ण पौडेलले बताए। उनले भने, समुदायमा आवश्यकताभन्दा बढी बुझ्ने केही व्यक्तिका कारण यस्तो समस्या आउने गरेको छ। उनी मात्रै होइन, अर्का एक एम्बुलेन्स चाकलले जिल्ला अस्पताल रुम्जाटारमा संक्रमित पुर्याएपछि बास बस्न कतै पाएनन्। बस्नै नपाएको गुनासो आएपछि स्वास्थ्य कार्यालयका प्रमुखलाई भनेर अस्पतालमै बस्ने व्यवस्था मिलाएको प्रजिअ पौडेलको भनाइ छ। उनले बिरामी बोक्न कोही राजी नहुँदा कारवाही गर्छु भनेर पनि काम लगाउने अवस्था आएको बताए। ओखलढुंगामा विभिन्न निकायका ८ ओटा एम्बुलेन्स रहेका छन्। ७ वटा चालु अवस्थामा रहे पनि चाकलले परिवार र समाजले गर्ने व्यवहारका कारण सुरक्षा मापदण्ड सुनिश्चित गरेका बिरामी समेत बोक्न नमानेको स्वास्थ्य कार्यालयका प्रमुख सुमन तिवारीले बताए। जिल्लामा प्रयाप्त एम्बुलेन्स नहुनु र चालकलाई संक्रमण त्रास र उनीहरुलाई गरिने व्यवहारले बिरामीले समयमा अस्पताल जान सक्ने अवस्था नरहेको उद्योग वाणिज्य संघका अध्यक्ष ज्ञानेन्द मास्केले बताए। अन्य प्रकृतिका बिरामीले समेत नियमितभन्दा तेब्बर बढी तिरेर बोलेरो रिजर्भ गरेर अस्पताल आउनु पर्ने अवस्था छ। कोरोना संक्रमण त्रासले चालकले बिरामी बोक्न अस्वीकार गरेको चम्पादेवी गाउँपालिकाका अध्यक्ष नवराज केशीले बताए। उनले प्रहरीलाई नगुहारी बिरामी अस्पताल पठाउनै नसकिने बताए। यही कारण समुदायस्तरमै सचेताना आवश्यक रहेको सरोकारवालाको भनाइछ। सबै स्थानीय तहले अन्य रोग र कोरोना तथा यसको संक्रमणको अवस्थाबारे सर्वसाधारणलाई थप बुझाउन आवश्यक रहेको सांसद यज्ञराज सुनुवार बताउँछन्।"
कारागारमा परीक्षण गरिएका सबै संक्रमित,"राजविराज : तीन सय ३२ जना कैदीबन्दी रहेको सप्तरीको जिल्ला कारागारमा थुनामा रहेका ६ जना कैदीबन्दी र २ जना प्रहरीलाई कोरोना संक्रमण देखिएको छ। शंका लागेर चेकजाँच गराएका आठै जनामा कोरोना पोजिटिभ देखिएको निमित्त जेलर सञ्जय रामले बताए। गजेन्द्रनारायण सिंह अस्पतालमा गरिएको परीक्षणमा २२, ३१, ३१, २६ र ५६ तथा उमेर नखुलेका एक जना पुरुष कैदीलाई कोरोना संक्रमण देखिएको स्वास्थ्य कार्यालय सप्तरीले जनाएको छ। कारागार सुरक्षामा खटिएका २ जना प्रहरीमा पनि कोरोना संक्रमण देखिएको जिल्ला प्रहरी कार्यालय सप्तरीका प्रहरी नायव उपरीक्षक तिलक भारतीले बताए। कारागारमा फेला परेका संक्रमितमध्ये ३ जना कैदी र ३ जना बन्दी रहेका निमित्त जेलर रामले बताए। उनीहरु सबै ए ब्लकमा बस्दै आएका छन्। महिला समेत गरी तीनओटा ब्लक रहेको कारागारको ए ब्लक मा १ सय ९५ जना कैदीबन्दी छन्। ज्वरो, रुघाखोकी लागेपछि बुधबार पीसीआर परीक्षणका लागि स्वाब दिनु अघि सबै कैदीबन्दी सँगै बस्ने गरेका थिए। संक्रमित देखिएका कैदीबन्दीलाई कारागार सुरक्षा गार्ड बस्दै आएको भवनमा आइसोलेसन गरी राखिने निमित्त जेलर रामले जानकारी दिए। परीक्षण गराएका आठै जनाको रिपोर्ट पोजिटिभ आएकोले कारागारमा रहेका सबै कैदीबन्दी र प्रहरी, कर्मचारीको पीसीआर परीक्षण गराउनु पर्ने आवश्यक्ता भएको उनले बताए। यसैगरी प्रदेश प्रहरी तालिम केन्द्र प्रदेश नम्बर २ जनकपुर, सम्पर्क कार्यालय राजबिराजका ६ जना प्रहरीमा कोरोना संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। संक्रमित सबै पुरुष हुन्। यो समेत संक्रमित हुने प्रहरीको मात्र सङ्ख्या सप्तरीमा ४६ पुगेको छ। स्वास्थ्य तथा जनसङ्ख्या मन्त्रालयले संक्रमित देखिएका ६ कैदीबन्दी र ८ प्रहरीको संक्रमण शनिबार पुष्टि गर्ने तयारी गरेको छ। मन्त्रालयले नेपाली सेनाको राजविराजस्थित भिम दल गणका ७ जना सेनासहित सप्तरीका २६ जनाको कोरोना संक्रमण शुक्रबार पुष्टि गरेको थियो। योसँगै सप्तरीमा कोरोना संक्रमितको संख्या ८ सय ६३ पुगेको छ। जसमा १३० जना महिला छन्। सप्तरीमा हालसम्म ६३८ जना निको भएर घर फर्किएका छन् भने संक्रमतिमध्ये एक महिलासहित आठ जनाको मृत्यु भएको छ।"
"ढोरपाटन बाढीमा मृत्यु हुनेको संख्या १५ पुग्यो, २३ अझै बेपत्ता","बागलुङ : जिल्लाको ढोरपाटन भुजीखोलामा पहिरोसँगै आएको बाढीमा ज्यान गुमाउने संख्या १५ पुगेको छ। २३ जना अझै बेपत्ता छन्। नेपाली सेना र नेपाल प्रहरीको टोलीले तीन दिनदेखि निरन्तर खोजी तथा उद्धार गर्ने क्रममा शनिबार बिहान थप एक जनाको शव फेला परेको इलाका प्रहरी कार्यालय बुर्तिबाका प्रमुख प्रकाशसिंह भण्डारीले जानकारी दिए। यसअघि १४ जनाको शव फेला परेको थियो। जसमध्ये १३ जनाको सनाखत समेत भएको छ। जिल्ला प्रहरी कार्यालयका अनुसार बाढीमा ज्यान गुमाउनेमा ढोरपाटन वडा नं ९ का २३ वर्षीया दिलमाया पुन, ३१ वर्षीया रिमाकुमारी घर्ती मगर, २६ वर्षीया केशमाया बिक, ११ वर्षीय मदन बिक, २२ वर्षीय जीवन बिक, ११ वर्षीय डल्ली बिक, ५ वर्षीया ज्योती पुन, ६ वर्षीय बिराज बिक, २३ वर्षीया दिलमाया पुन, ३१ वर्षीय प्रेम पुन, १३ वर्षीया पुनी बिक, ६५ वर्षीय डोटी पुन र ४६ वर्षीय करबहादुर बिक छन्। दुई जनाको सनाखत हुन बाँकी छ। बाढीले ८० घरमा पूर्ण रुपमा क्षति पुर्याएको छ भने ५१ घरमा आंशिक क्षति पुगेको छ। भूजीखोलमा पर्ने ११ वटा विद्युत गृह र नहर बगाउँदा ढोरपाटनका तीन वडा अन्धकार बनेको छ। बाढीले बुर्तिबाङढोरपाटन सडकसमेत बगाउँदा यातायात ठप्प भएको छ। यसले गर्दा राहात सामग्री पुर्याउन कठिन परेको छ। बुधबार राति ढोरपाटन शिकार आरक्षको देउराली छेउको पहाड खसेर खोला थुनिएर फुटेपछि भुजीखोलामा भीषण बाढी आएको थियो। बाढीले ढोरपाटन ९ स्थित लाकुरीबोट स्वास्थ्य चौकीको भवन, जनचेतना प्राविको ४ कोठे भवन, सरस्वती प्राविको २ कोठे भवन, भुजीखोला लघु जलबिधुत आयोजनाको ५ वटा शाखा मध्ये ४ वटा भवन, सडक छेउमा पार्किङ गरेर राखेको एक जीप पनि बगाएको छ।"
कोरोना अस्पताल बुटवलमा थप दुई संक्रमितको मृत्यु,बुटवल : कोरोना विशेष अस्पताल बुटवलमा उपचाररत थप दुई जना संक्रमितको मृत्यु भएको छ। रूपन्देही बुटवल११ का ४० वर्षीय पुरूषको शुक्रबार राति र नवलपरासी प्रतापपुर गाउँपालिकाकी ३७ वर्षीया महिलाको शनिबार बिहान मृत्यु भएको हो। प्रादेशिक अस्पताल बुटवलका सूचना अधिकारी डा विष्णु गौतमका अनुसार मृतकमा ज्वरो र श्वासप्रश्वासको समस्या रहेको थियो। भदौ १५ र १७ गते अस्पतालमा भर्ना भएका उनीहरूलाई भेन्टिलेटरमा राखेर उपचार गर्दागर्दा मृत्यु भएको हो। बुटवलमा अहिलेसम्म ६ जनाको मृत्यु भएको छ। रूपन्देहीमा १५ जनाले ज्यान गुमाएका छन्। शनिबार मात्रै रूपन्देहीका तीन जनाको ज्यान गएको थियो।
अरिङ्गालले टोक्दा बालिकाको मृत्यु,डडेल्धुरा : आलिताल गाउँपालिका३ मा एक बालिकालाई अरिङ्गालले टोक्दा साढे तीन वर्षीया बालिकाको मृत्यु भएको छ । ज्ञानेन्द्र धामीकी साढे तीन वर्षकी छोरी नविना धामीको मृत्यु भएको उनका आफन्त रघुवीर धामीले बताए । अरिङ्गालले टोकेर सिकिस्त बनेकी बालिकालाई उपचारका लागि लैजाँदै गर्दा शनिबार बिहानै मृत्यु हो । बालिकालाई करिब २० ३० वटा अरिङ्गालले टोकेको आफन्त रघुवीरले जानकारी दिए। एकदुई अरिङ्गाललेले गाउँका अन्य मानिसलाई समेत टोकेको थियो तर बालिकालाई भने धेरै अरिङ्गालले टोकेको थियो।
साउदीमा कामदारको बिचल्ली,"काठमाडौं : नौ महिना भयो राजु मुर्मुले रोजगारी गुमाएको। साउदीको जेद्दास्थित एयरपोर्टमा क्लिनरको काम गर्थे उनले। रोेजगारी गुमाए पनि सम्झौता अवधि नसकिएको भन्दै कम्पनीले अर्को ठाउँ काम गर्ने अनुमति दिएन। न त घर फर्किन दियो। उनी १३ जना नेपाली साथीसँग एउटा कोठामा कोचिएर बसेका छन्। तर, उनी स्वदेश फर्कन पाएका छैनन्। मुर्मुसगै मोरङका महेन्द्र हेरमन(२६), महोत्तरीका नरेन्द्र सर्वरीया (३०), नवलपरासीका नरेन्द्र प्रसाद चौधरी (४८), धनुषाका रामनेपाल ठाकुर(५३), सिराहाका पाण्डव चमार (४०) लगायत छन्। उनीहरूमध्ये झापा बैगुनधुरा १ का मुर्मुले मात्र इन्टरनेट चलाउन जानेका छन्। मुर्मुले भने, विदेशमा कुन अवस्थामा बसेका छौं, यथार्थ देखाउन नेटको सहायता लिएका छौं। त्यो बिचलित समूहको नेतृत्व गरेर उद्घार गरिदिन आग्रह गरिरहेका छन् उनले साउदीबाट। इन्टेरनेट चलाउने पैसा नहुँदा हैरानी परेको उनले बताए। मुर्मुले घरबाट ५० हजार रुपैयाँ मगाएर टिकट काट्न दिएका छन्। टिकटको ८४ हजार एक सय तिरेको उनको भनाइ छ। सामान्यत ७१ हजार जति लाग्ने गरे पनि बढी शुल्क तिर्न बाध्य भएको उनले बताए। उडान खुल्ने तय भएपछि उनले अगस्ट १५ मा सात हजार रुपैयाँ तिरेर पीसीआर परीक्षण गराए। तर, उनले सेप्टेम्बर १२ तारिखका लागि मात्र एउटा टिकट पाए। पीसीआरको रिपोर्ट एक साताका लागि मात्र काम गर्ने भएकाले पुन परीक्षण गर्नुपर्ने हुन्छ, मुर्मु भन्छन्,पटक पटक परीक्षण गर्ने पैसा कहाँबाट ल्याउनु।खानेकुरा, पानीको संकट त छँदै छ। कम्पनीले उनीहरू बस्दै गरेको कोठा खाली गर्न भनेपछि तनावमा छन्। उनले भने, सातादिन समय दिएको छ, खै कहाँ, कसरी बस्ने हामी। उनी ऋण खोजेर घर आउने पर्खाइमा छन्। तर, उनका साथीहरूसँग एक रुपैयाँ छैन। घरबाट पैसा पठाउन सक्ने अवस्था छैन। आफूभन्दा धेरै बिजोग झेल्दै गरेका साथीहरूको पीडाले उनलाई पोल्न थालेको छ। म गएपछि यिनीहरूको आवाज ठाउँमा पुर्याउने कोही हुने छैनन्, उनले भने। महोत्तरीका सर्वरिया र मोरङका हेमरनसँग एक रुपैयाँ पनि छैन यतिबेला। ६७ महिनादेखि बेरोजगार छन्। सर्वरियाले भने, सरकारले उद्घार गरेन भने हामी यही सडेर मर्नेछौं, मरे पनि नेपालमै मरौला, उद्घार गरिदिनुहोस्। खानलाई जसोतसो नुन, रोटी खाए पनि नेपाल आउन ठूलो समस्या भएको बताए। हेमरनले भने, म जस्ता थुप्रो छन्, जो खाडीमा मर्न चाहँदैनन्। जन्मभूमि फर्कन पाउँ। नवलपरासीका चौधरी, धनुषाका ठाकुरलाई कम्पनीले पासपोर्ट फिर्ता दिन अस्वीकार गरेको छ। सम्झौतामा कम्पनीले दिएअनुसार म्याद बाँकी रहेकाले पासपोर्ट दिन अस्वीकार गरेको उनीहरूले बताए। पासपोर्ट लिन चौधरीलाई एक लाख ८७ हजार र ठाकुरलाई १ लाख २५ हजाररुपैयाँ कम्पनीले मागेकोे छ। चौधरीले भने, सात महिनादेखि काम टुटेको छ। कसरी पैसा दिने? १२ वर्षदेखि काम गरिरहेको मलाई उल्टै बोनस दिनुपर्ने हो। घर आउँदा पनि पैसा तिर्नु पर्ने? उनीहरू बसिरहेको ठाउँबाट कम्पनीले निस्कन साता दिनको समय दिएको छ। बसेको ठाउँमा ग्यास सकिन लागेको छ। कम्पाउन्डमा पानी आउन छोडिसक्यो। नजिकै मस्जिदबाट पानी ओसार्नुपर्ने बाध्यता छ। एक, दुई रुपैयाँको रोटी किनेर पेट भर्दै गरेको उनीहरूले सुनाए। खाडीबाट पठाएको रेमिटेन्समार्फत सरकारले आर्जन गरे पनि अति नै समस्यामा पर्दा आफ्ना नागरिकको आवाज नसुनेकोमा उनीहरूको आक्रोश छ।"
"हुनेले दिएर, नहुनेले लिएर जाऔं","राजविराज : हुनेले दिएर जाऔं, नहुनेले लिएर जाऔं, सप्तरीको कञ्चनरूप नगरपालिका१२ रूपनगरस्थित प्रगति टोलको त्रिमार्ग शिवालय मन्दिरमा झन्ड्याइएको ब्यानरमा यस्तो सूचना टाँगिएको छ। सूचनामा तपाईंले दिएको एक पोका नुन, कसैका लागि बन्न सक्छ सुन पनि लेखिएको छ। मन्दिरअगाडि सडकमा खाद्यान्नको पोकाहरू दूरी बनाएर राखिन्छ। पोकाभित्र दाल, चामल, तेल, नुन, आलु, सोयाबिन, साबुन र मास्क छन्। कञ्चन सञ्चार समूहका पदाधिकारीहरूले राहत लिन आउनेलाई पालैपालो यी सामग्रीका पोका वितरण गर्छन्। लिन आउन नसक्ने अशत्तालाई घरमै पुर्याउँछन्। लकडाउन र निषेधाज्ञाका कारण दैनिक ज्यालामजदुरी गरेर खानेलाई एक छाक टार्न धौधौ परेका बेला कञ्चन सञ्चार समूहले सञ्चालनमा ल्याएको फुड बैंकले विपन्न, असहाय र मजदुरहरूलाई लक्षित गरी खाद्यान्न वितरण सुरु गरेको समूहकी उपाध्यक्ष तथा कार्यक्रम संयोजक रोमा लम्सालले बताइन्। मजदुरी र ज्यालादारी गर्नेहरूले काम पाउन छाडेका छन्, कोरोनाभन्दा पहिले भोकले मर्नुपर्ने स्थिति छ त्यसैले फुड बैंक सुरु गरेको समूहका अध्यक्ष डम्बर राईको भनाइ छ। कोषाध्यक्ष अनिल पोखरेलले ११ जना दाताहरूबाट सुरु गरिएको कार्यक्रममा धेरैको साथ र सहयोग पाएको बताए।"
कोरोना रोकथाम तथा नियन्त्रण : एकीकृत कानुन बनाउन परमादेश,"काठमाडौं : सर्वोच्च अदालतले कोभिड महामारीको उच्च जोखिममा रहेको वर्गलाई ध्यानमा राखेर एकीकृत कानुन बनाउन सरकार र संसद्लाई परमादेश दिएको छ। कोरोना सम्बोधनका लागि दूरगामी दृष्टिकोण र कार्यक्रमको परिकल्पना हुन नसकेको ठहर गर्दै सर्वोच्चले बाध्यकारी परमादेश जारी गरेको हो। हालसम्म भएका कानुन तथा निर्देशिकाले कोरोना भाइरस महामारीको व्यवस्थापन गर्न असमर्थ भएको निष्कर्षमा सर्र्वोच्च पुगेको छ। न्यायाधीश सपना प्रधान मल्ल र प्रकाशकुमार ढुंगानाको संयुक्त इजलासले दिएको उक्त आदेशमा कोरोना नियन्त्रण र रोकथाममा एकीकृत बृहत् कानुन आवश्यक रहेको औंल्याइएको छ। यो परमादेश अशक्त, अपांगता भएका व्यक्ति, महिला, बालबालिका र उच्च जोखिममा परेको वर्ग लक्षित छ। कोरोना भाइरसजस्तो महामारीको रोकथाम, यसका असर र प्रभावलाई यथोचित सम्बोधन गर्नका लागि तथा नोक्सानीहरूलाई पूर्ति गर्न, सर्वोच्चको परमादेशमा भनिएको छ, र, समाजमा घृणाद्वेष हटाई सद्भावपूर्ण वातावरणसहित प्रभावितलाई पुनर्लाभमा लैजान एकीकृत कानुन बनाउन आवश्यक देखिन्छ। पुराना कानुनहरूको समीक्षा गर्न समिति गठन गर्न र समितिले दिएको सुझावका आधारमा कानुन निर्माण गर्न पनि सर्वोच्चले भनेको छ। कोरोना नियन्त्रण र रोकथामका लागि बन्ने समितिहरूमा समावेशिता सुनिश्चित गर्न पनि भनिएको छ। कोरोना संक्रमण अनियन्त्रित हुँदा खासगरी महिला बढी मारमा परेको अवस्था दर्शाउँदै अधिवक्ताद्वय सरोजकृष्ण घिमिरे र रोशनी पौड्यालले रिट निवेदन दायर गरेका थिए। गत साउन २१ गते दिएको परमादेशको पूर्ण पाठ सर्वोच्चले शुक्रबार सार्वजनिक गरेको हो। सर्वोच्चले कोभिडको उच्च जोखिममा रहेका वर्गलाई प्राथमिकतामा राखेर कानुन निर्माण गर्न भनेको छ। उक्त कानुन उच्च जोखिममा रहेको वर्ग र लैंगिक मैत्री बनाइनुपर्ने आदेशमा उल्लेख छ। महामारीको अवस्थामा स्वदेशमा वा विदेशमा रोजगारी गुमाएका महिलाका लागि आय आर्जनको वैकल्पिक उपायको पहल गर्न पनि आदेशमा उल्लेख छ। यस्तै कोरोनाबाट सजगताका लागि जारी गरिएको निषेधाज्ञा तथा लकडाउनमा लैंगिक हिंसा नियन्त्रण, महिला तथा बालबालिकाको आकस्मिक उद्धारजस्ता कार्यका लागि सबै स्थानीय तहमा हेल्पलाइन टेलिफोन वा फेसबुकको पहुँच सुनिश्चित गर्न भनिएको छ। रिट निवेदक घिमिरे र पौडेलले क्वारेन्टाइन सेन्टरमा बसेका व्यक्तिहरूका लागि स्वस्थ खाना, शुद्ध पिउने पानी, दूरी कायम हुने गरी खाने, सुत्ने र शौचको प्रबन्ध नभएको, महिला, बालबालिका, गर्भवती, सुत्केरी, अपांगता भएका व्यक्ति तथा ज्येष्ठ नागरिकका लागि सुरक्षित, स्तरीय र सुव्यवस्थित क्वारेन्टाइन तथा आइसोलेसनको अभाव रहेकोलगायत समस्या उब्जाएका थिए। महिलाको सुरक्षित मातृत्व तथा प्रजनन स्वास्थ्य सुनिश्चित गर्नु, क्वारेन्टाइन र आइसोलेसनमा बसेका गर्भवती, सुत्केरी महिला, नवजात शिशुहरूको संरक्षण, हेरचाह, औषधि तथा पौष्टिक आहारको व्यवस्था मिलाउनू, परमादेशमा उल्लेख छ, गर्भवती महिलाको समयसमयमा गरिनुपर्ने स्वास्थ्य परीक्षण र उनीहरू तथा शिशु बालबालिकाहरूले लिनुपर्ने खोप, तथा सुईहरू प्राप्त गर्ने कुरालाई असहज हुन नदिनू। महामारीका बेला राहत वितरण गर्दा महिला संवेदनशील भई यौन तथा प्रजनन स्वास्थ्य सेवाको आवश्यक प्याकेजमा प्रजनन स्वास्थ्य सामग्रीहरू समावेश गर्न पनि सर्वोच्चले सरकार र संसद्लाई परमादेश दिएको छ।"
वामदेवको प्रवेशले स्थायित्वको प्रश्न,"काठमाडौं : नेकपा उपाध्यक्ष वामदेव गौतमलाई राष्ट्रियसभा सदस्य बनाउने निर्णय आउनासाथ सामाजिक सञ्जालमा ह्वारह्वार्ती प्रतिक्रिया आए। अधिकांशले राजनीतिक स्थायित्व, सुशासन र संविधानको भविष्यमाथि चिन्ता जाहेर गरे। बर्दियाबाट पराजित भएपछिका साढे दुई वर्ष गौतम चर्चामै रहे। डोल्पा होस् कि काठमाडौं निर्वाचन क्षेत्र नम्बर ७, निर्वाचित सांसदलाई राजीनामा गराएर उपनिर्वाचनबाट भए पनि संसद्मा जान खोजेको भनेर उनी चर्चाका पात्र बने। उपचुनाव वा अरू विधिबाट सांंसद छनोटको कुरा आयो कि गौतमकै नाम आइहाल्थ्यो। प्रधानमन्त्री केपी शर्मा ओलीले झन्डै ६ महिना पार्टीमा रडाकोपछि गौतमलाई राष्ट्रियसभामा पठाउन सहमति जनाएका हुन्। सरकारको सिफारिसमा राष्ट्रपतिबाट मनोनयन हुने कोटाका लागि प्रधानमन्त्री ओली तयार हुनै पथ्र्यो। डा युवराज खतिवडालाई दोहोर्याउने अडान कार्यान्वयन हुन नसक्ने अवस्थामा प्रधानमन्त्री ओली गौतमको नाम लिन बाध्य भएका हुन्। नेकपामा विवादको सुरुआत नै वामदेव गौतमलाई राष्ट्रियसभामा पठाउने फागुन १४ को सचिवालय बैठकको सर्वसम्मत निर्णय कार्यान्वयन नगर्नाले भएको थियो, केन्द्रीय सदस्य विष्णु रिजाल भन्छन्, ६ महिनासम्म अनेक प्रयोग र खेलपछि अन्ततः पार्टी निर्णय कार्यान्वयन हुने स्थिति बन्नुलाई खुसीकै कुरा मान्नुपर्छ। प्रधानमन्त्रीले खतिवडालाई नै दोहोर्याउने भनेपछि अर्का अध्यक्ष पुष्पकमल दाहाल, वरिष्ठ नेता माधवकुमार नेपाल, झलनाथ खनाललगायतले चैत अन्तिमतिर गौतमका नाममा अडान राखे। त्यसपछि विवाद यति धेरै चक्र्यो कि प्रधानमन्त्री पदबाट राजीनामा माग्नेदेखि पार्टी नै विभाजित हुनेसम्मको खतरा देखियो। दाहाल, खनाल र नेपालले गौतमको नाम अघि सार्नुको कारण भने अनेक थिए। पहिलो, गौतमलाई आफ्नै समूहमा राखेर ओलीलाई एक्ल्याउनु थियो। दोस्रो कारण थियो, जसरी पनि खतिवडालाई रोक्ने र तेस्रो कारण प्रधानमन्त्री ओलीप्रतिको इगो थियो। दाहाललगायत नेता खतिवडाप्रति पनि उत्तिकै असन्तुष्ट थिए। खतिवडाले वरिष्ठ नेताहरूलाई सामान्य शिष्टाचारसमेत नगर्दा समस्या पैदा भएको नेताहरू बताउँछन्। लडेर भिडेर दुःखका साथ पार्टी निर्माण गरेका नेताहरूलाई नगन्ने व्यवहारका कारण खतिवडाप्रति पनि नेताहरू रिसाएका हुन्, एक स्थायी समिति सदस्यले भने, त्यसैले गौतमलाई राष्ट्रियसभामा पठाउने कुरा मात्र थिएन, खतिवडालाई रोक्ने कुरा पनि उत्तिकै महत्वपूर्ण थियो। सांसदहरू खतिवडाको पहिलो बजेट भाषणबाट मुर्मुरिए। उनको कार्यकाल चिट्ठामा दुई वर्ष मात्र परेपछि झन्डै ताली बजाए। त्यो बेला अचम्मकै दृश्य देखिएको थियो, प्रधानमन्त्रीनिकट एक नेताले भने, नेताहरू मात्र होइन, सांसदहरू पनि उनीप्रति बढी नै रिसाएका थिए। जनताले राहत महसुस गर्ने कार्यक्रम ल्याउनेभन्दा राज्यको ढुकुटी मात्र कस्ने गरेको आरोप खतिवडामाथि छ। विद्युतीय गाडी सस्तो भयो भने अरू गाडी किन्दैनन्। भन्सार उठ्दैन। पेट्रोलियम पदार्थबाट भइरहेको नाफा घट्छ भनेर जवाफ दिने अर्थमन्त्री हामीलाई चाहिएको होइन, एक नेताले भने, जनताको स्वास्थ्य, सुविधा, आम्दानी नहेरी व्यापारिक दृष्टिकोणले मात्र देश चलाएर पुग्दैन। खतिवडाको बहिर्गमनपछि मुलुकले नयाँ अर्थमन्त्री पाउने पक्का छ। राष्ट्रियसभामा गौतमको प्रवेश अर्थमन्त्री बन्नका लागि पनि हो भन्नेको कमी छैन। संविधानमा छिद्रको सहारा राष्ट्रियसभामा गौतमको प्रवेश सांसद बन्न मात्र हो त ? मन्त्री बन्ने गौतमको संकेतले कानुनविद्हरू संविधानका धारा, उपधारा व्याख्यामा जुटिसकेका छन्। संविधानविद् भीमार्जुन आचार्यले त गौतम सांसद बन्ने कुरा नै गैरसंवैधानिक भएको बताएका छन्। तत्कालीन संविधानसभाध्यक्ष सुवास नेम्बाङले प्रतिनिधिसभामा पराजित भएको व्यक्ति त्यो प्रतिनिधिसभाको कार्यकालभरि मन्त्री बन्न नपाउने व्याख्या यसअघि नै गरेका थिए। त्यसो भए गौतम मन्त्री बन्न पाउँछन् कि पाउँदैनन् त भन्ने प्रश्न उब्जेको छ। संविधान र कानुनका जानकार संविधानको धारा ७६(९) र ७८(४) को व्याख्यामा जुटेका छन्। कसैले अढाई वर्षसम्म गौतम मन्त्री बन्न नपाउने तर्क गरेका छन् त कसैले सांसद भइसकेपछि पनि मन्त्री बन्न नपाउने भन्ने हुँदैन भन्ने व्याख्या गरिरहेका छन्। प्रधानमन्त्री ओली सहमत भए वा नेकपाभित्र सहमति जुटे संविधानका छिद्र समातेर गौतम मन्त्री बन्ने सम्भावना भने नकार्न सकिन्न। संसदीय होइन सुधारिएको लोकतन्त्र झन्डै ७० वर्षको क्रान्तिपछि संविधानसभाबाट संविधान बन्दै गर्दा दलहरूबीच अन्तिमतिर ५ वटा विषयमा मुख्य विवाद थियो। संघीयता, शासकीय स्वरूप, नागरिकता, भाषा र संविधानको नाम। त्यति बेला प्रमुख तीन दलबीच गिभ एन्ट टेक गरेर ती विषय टुंग्याइएका थिए। तत्कालीन माओवादीले संसदीय शासन प्रणाली नमान्ने अडान राखेपछि बीचको बाटो अपनाएर सुधारिएको लोकतान्त्रिक व्यवस्थामा सहमति जुटेको थियो। राजनीतिक स्थायित्व, लोकतन्त्रको सुदृढीकरण र जनभावनाको कदर गर्न भन्दै संविधानमै मन्त्रीको संख्या, प्रतिनिधिसभामा पराजित व्यक्ति त्यो कार्यकालभरि मन्त्री बन्न नपाउने, सरकार गठन भएको दुई वर्षसम्म ढाल्न नपाइने, प्रधानमन्त्रीविरुद्ध अविश्वास प्रस्ताव ल्याउँदा पनि भावी प्रधानमन्त्रीको नामसहित पेस गर्नुपर्ने व्यवस्था गरिएको थियो। तर, झन्डै दुईतिहाइ बहुमत प्राप्त नेकपाले संविधानको मूल मर्म र भावनाविपरीत संविधानका छिद्र खोजेर व्यवस्था नै कमजोर बनाउन खोजेको आरोप संविधानविद्हरूको छ। संविधानको भावना कुल्चँदै जाने हो भने हिजैको जस्तो संसदीय प्रणालीमा बेथिति, विकृति र विसंगति बढेर संविधान नै काम नलाग्ने हुन सक्छ, संविधानविद् आचार्य भन्छन्। कानुनका जानकारहरू गौतमलाई मन्त्री बनाउने कुरालाई संविधानको भावनासँग जोडेर हेर्नुपर्ने तर्क गर्छन्। कुनै पनि शब्दको अर्थ ननिस्के वाक्यमा, वाक्यमा नभए प्याराग्राफमा र त्यो पनि नभए पूरै पाठ पढेर अर्थ खोज्नुपर्छ, एक जना कानुनविद् भन्छन्, संंविधानको मूल मर्म र भावना नै संसदीय प्रणाली सुधार गर्ने भनेपछि त्यसभित्रका शब्दको गलत व्याख्या गरेर संविधान कमजोर बनाउने र गैरसंसदीय काम गर्नुहुन्न। प्रतिनिधिसभामा पराजित व्यक्ति त्यो कार्यकालभरि मन्त्री बन्न हुँदैन भन्ने संविधानको भावनाको रक्षा गर्न जरुरी छ।"
हराएको सुटकेस र नोस्सिदे विश्व कविता पुरस्कार,"बाहिर सिमसिमे पानी। कोठाभित्र छु, झ्यालबाट देखिने दृश्यले बारम्बार मोहित बनाइरहेछ। सानो बाटो, चउर र हरिया रूखहरू। तर, सबैसबै अँध्यारोकै खल्तीमा थिए। म त्यही अँध्यारोभित्र उज्यालो खोजिरहेथें, जसरी अँध्यारो सुरुङको अन्त्यमा उज्यालो भेटिन्छ। एक्लो ज्यान बेलायततिर बत्तिएको वर्ष दिन भइसकेको छ। नवीन क्षेत्री भरतपुरदेखिकै सत्संग भएका मित्र। पाँच मिनेटको दूरीमा हुनुहुन्छ। सँगै बसेर चियाको चुस्कीसँगै कविताका कुरालाई चास्नी बनाउनु हाम्रो दैनिकी। मित्रताकै बल्छीले तानेर वेल्सबाट स्कटल्यान्ड ल्याउने परिवारकै सदस्य भने नि हुन्छ। अनिता, असल र सरल नेपालको पूर्वी जिल्ला झापा बिर्तामोडमै थिए। परिवार स्वदेशमा छोडेर विदेशिने सबैलाई यस्ता क्षण प्रायः मनमा चर्किने गर्छन्। त्यो साँझ पनि म अँध्यारोमा कुनै भित्तामा झुन्डिएको चमेरोजस्तो बनेको थिएँ। चर्किरहेको मनसँग ओछ्यानमा सिरकको न्यानोपन गाँसेर झ्यालबाट हेरिरहेको थिएँ। मौसम त्यसरी जोडजोडले सास फेरिरहेझैं लाग्थ्यो जसरी म। सर सर गरेर हल्लिएका रूखका हाँगाको आवाजले बेलाबेला झस्काउँथ्यो। लाग्यो, केटाकेटी भएको भए रुझ्न जान्थें हुँला। सिकुटे पानीका थोपालाई छेक्न खोज्थें हुँला। समयले नेटो काटिसकेको छ, म (मनमुटु) चट्टान भइसकेको थिएँ। अचम्म ! चट्टान मनमुटुकै बीचबाट अचानक कविताको गेडो फुत्रुक्क निस्कियो। रचनात्मक मुड बन्यो। थापाजीकै घरको कोठामा बसेर लेखें चोरिएको नामक कविता। एउटा अप्रत्याशित सफलता पायो त्यसले नोस्सिदे विश्व कविता प्रतियोगितामा। अर्थात् विजेता बनायो म अर्थात् मुकुललाई। म सानै थिएँ जब मैले आफ्नै एउटा घर बनाएँ सानो मेरो खुसीको झुपडी बुबाको अग्लो घरनजिकै उभिएको थियो कविताको ड्राफ्ट एकै बसाइमा सकिएको थियो। कहिलेकाहीँ आउने क्रिएटिभ मुडहरू धेरै तीव्र मात्र होइन, शक्तिशाली पनि हुँदा रहेछन्। तर, कहिलेकाहीँ केही आइहाले पनि चकचके बालकजस्तै यताउता भागिरहन्छन्। फकाई फकाई एउटा दिशामा हिँडाउनु पर्छ। अर्को साँझ, नोस्सिदे वल्र्ड पोएट्री कम्पेटिसनले कुनै वेबसाइटको पानाबाट मलाई चियाइरहेको पाएँ। त्यही चोरिएको कवितालाई सुटुक्क पठाउने निर्णय गरें। त्यसलाई अंग्रेजी लुगा पनि लगाइदिएँ र पठाइदिएँ। केही जितिहालिन्छ कि भन्ने पिलन्धरे आशा कुनामा साँचें पनि। पठाइसकेपछि त्यो पनि बिर्सिदिएँ किनकि म जान्दथें, कुनै आशक्तिको डोरी तानेर बसिरहे त्यो चुँडिएको दिन हुत्तिएर लडिन्छ। तीनचार महिना बितेछन्। एक बिहान फोनमा फुरुंग पार्ने म्यासेज आयो, मुकुल, धेरै बधाई ! तिमी नोस्सिदे विश्व कविता २००९ को सर्वोत्कृष्ट विजेता भयौ। अक्टोबरमा इटालीको रेज्जो कलाब्रियामा वितरण गरिने कार्यक्रममा आउन आमन्त्रण गर्दछौं। यति बेलासम्म अनिता आइसकेकी थिइन् बेलायत, तर बाबुहरू झापामै। सूचना रसिलो थियो र परिवारमा झिलिक्क बालेर गयो। पुरस्कारका संस्थापक अध्यक्ष प्रोफेसर पास्कल अमातोले ईमेल पठाए। इटाली भिसाका लागि चाहिने कागजात पनि पठाएँ। पच्चीसौं शृंखला परेकाले पुरस्कार वितरणको तीनदिने कार्यक्रम रहेछ दुई दिन कलाब्रियामा र तेस्रो दिन राजधानी रोममा। बेलायत आएयताको युरोपको एक अर्को देश पनि देख्न पाउने अवसरले हामीलाई समय हामीप्रति उदार हुँदै गएको हो कि भन्ने लागिरहेथ्यो। इटाली यात्राका सबै तयारी भए। अनिता र म निस्कियौं। एकैछिनमै जहाजको पखेटा हालेर उड्यौं। अमातोले ईमेलमा महत्वपूर्ण जानकारीसँगै कलाब्रिया कति बजे आइपुग्छु भनी सोधेका थिए डियर मुकुल, म यो जानकारी गराउन चाहन्छु कि अक्टोबर २६ को साँझ ८ बजे नेटवर्क टीभीमा यो वर्ष पुरस्कृत कविहरूको सहभागिता रहेको एक घण्टाको कार्यक्रम छ। कृपया रोमबाट समयमै कलाब्रिया आइपुग्ने फ्लाइट बुक गर्नुहोला। पछि फर्कंदा हामी सबै सँगै ट्रेनमा रोमसम्म आउनेछौं। कलाब्रिया एअरपोर्टमा दाँते अलिगेरी विश्वविद्यालयका एक नेपाली विद्यार्थीसँग लिन आउनेछु। कलाब्रियामा रहुन्जेल ती नेपाली विद्यार्थीले तपाईंको इन्टरप्रेटरको भूमिका निर्वाह गर्नेछन्। रोमको कार्यक्रमलाई नेपाली कन्सुलेटलाई आमन्त्रणपत्र पठाएको छु। तर, कुनै उत्तर आएको छैन। प्रो पास्कल अमातो अनिता र म बेलायतको आकाशबाट पेरिसतिर उडिरहेथ्यौं। ससाना रहर र उपलब्धिहरू स्याहार्दै यहाँसम्म आइपुगेका थियौं। जहाजसँगै उडिरहेथे हाम्रा सपना र जीवनका योजनाहरू। पेरिसमा जहाज ओर्लियो। ट्रान्जिट मात्र एक घण्टा। रोमको फ्लाइट समात्नु थियो यसैबीच। १५२० मिनेट बाहिरिँदै बितिसकेको थियो। समयान्तरले पनि केही समय खाँदो रहेछ। रोम उड्ने टर्मिनल खोज्दै दौडिन थाल्यौं। बचेको समय हतारोको कन्सिरी उखेल्दै ठिक्क भो। कुद्दाकुद्दै पनि जहाज छुट्ने समयले बाजी मार्यो। कहाँ भेट्न सक्नु र ! आधा किलोमिटर टाढै थियौं, जहाज उडिगयो। अर्को जहाज समाऊँला भन्यौं। रोमबाट कलाब्रियाको पनि छुट्ने हो कि ? चिन्ताले मनलाई ठुंग्न थाल्यो। अलिटालियाको डेस्कमा गई जहाज छुटेको रिपोर्ट गर्यौं। एक घण्टापछि अर्को उडानमा जान सक्ने बताए। लामो सास फेर्यौं र थचक्क बस्यौं। अन्ततः उड्यौं फ्रान्सको आकाश हुँदै इटाली। ओर्लिएर लगेज कलेक्सनतिर लाग्यौं। यात्रुका ब्याग, सुटकेसहरू आए र घुम्न थाले। उनीहरू लगेज तान्दै लिई जान थाले। लगेज सकिए, हाम्रो भने आउँदै आएन। कुन जाली औतारीले छल गर्यो ? छेवैको अफिसमा रिपोर्ट गर्यौं। भने, सर्चमा राखिदिएका छौं, भेटिएपछि जहाँ बस्ने हो त्यहीं आउँछ। कलाब्रियातिर लाग्यौं, दिदीलाई भिनाजुको घर छोडेर फर्किरहेको भाइजस्तो अत्यावश्यक कपडा र सामानहरूको सुटकेस कुनै अज्ञात ठेगानामा छोडेर। कलाब्रियाको एअरपोर्टमा लिन आएका थिए, वीरमान श्रेष्ठ र प्रोफेसर अमातो। समयमै आइपुगेको देखेर उनीहरू दंग परे तर सुटकेस हराएको सुनेपछि खुसीलाई त्यसरी फटाए जसरी अमिलो परेर फाट्छ दूध। प्रोफेसरको अंग्रेजी पनि त्यति राम्रो रहेनछ। केटाकेटी भएको भए रुझ्न जान्थें हुँला। सिकुटे पानीका थोपालाई छेक्न खोज्थें हुँला। समयले नेटो काटिसकेको छ, म (मनमुटु) चट्टान भइसकेको थिएँ। अचम्म ! चट्टान मनमुटुकै बीचबाट अचानक कविताको गेडो फुत्रुक्क निस्कियो। रचनात्मक मुड बन्यो। थापाजीकै घरको कोठामा बसेर लेखें चोरिएको नामक कविता। एउटा अप्रत्याशित सफलता पायो त्यसले नोस्सिदे विश्व कविता प्रतियोगितामा। अर्थात् विजेता बनायो म अर्थात् मुकुललाई। रोममा ओर्लेदेखि नै अंग्रेजी सुनिन छाडेको थियो। अंग्रेजी भाषाको दबदबा विश्वभर भए पनि युरोपका केही देशमा त्यति महत्व नदिँदा रहेछन्। उनीहरू आफ्नो भाषामा गौरव गर्ने र भाषिक आत्मनिर्भरता रुचाउने रहेछन्। यसकारण अमातोले वीरमान भाइलाई दोभाषेको भूमिका सुम्पिएका रहेछन्। वीरमान कलाकार पनि रहेछन्, पेन्टिङ र फोटोग्राफीका सोखिन। नेपालीले पुरस्कार जितेकोमा एउटा उत्ताउलो खुसी छाएको रहेछ उनमा। त्यो होटेलमा विभिन्न देशबाट आएका साहित्यकार थिए। सर्वोत्कृष्ट विजेतापछि दोस्रो श्रेणीमा पुरस्कार जित्नेहरूलाई विजेता भनिएको थियो। त्यो श्रेणीमा क्युबाका वियत्रेज, इटालीकी अन्नामारिया, ब्राजिलकी लिलियन र कोंगोका लाइयोका। तेस्रो श्रेणीको सफलताको लहर छुनेहरू १० जना थिए। जुन पुरस्कारलाई स्पेसल मेन्सन भनिएको थियो। उनीहरू उरुग्वे, इटाली, स्पेन, दक्षिण अफ्रिका, क्युबा, ब्राजिल र अर्जेन्टिनाका थिए। अन्तरदेशीय जमघटका ती क्षण अभूतपूर्व रहे। अमातोले परिचय गराउँदा हामीलाई विशेष दृष्टिले हेरेका थिए, सायद कुनै विशेष आभा खोजिरहेथे हाम्रा अनुहारमा। सुटकेस नआए साँझ टेलिभिजनमा के गर्ने। लगाएको त जिन्स र ज्याकेट मात्र। नयाँ ठाउँमा सुट किन्न कता जाने ? समय पनि थिएन। अलमलमा रुमल्लिएँ। वीरमानले होटेलको रिसेप्सनिस्टलाई रोममा फोन गर्न लगाए। अमातो छटपटाइरहेथे, त्यहाँ पहिरनसम्बन्धी नियम पालना गर्नैपर्ने रहेछ अर्थात् सुट लगाउनैपर्ने। अन्त्यमा प्रोफेसर घर गएर आफ्नै सुट ड्राइभरलाई पठाएछन्। नीलो रङको सर्ट र कालो कोट पाइन्ट। साइज लगभग ठीक भयो। स्टेज भव्य थियो। हामीलाई स्टेजमा राखियो लस्करै। फुर्तिला सूत्रधार आएर बोल्न थाले तर के के बोले के के, मलाई धामीले फलाकेजस्तो लागिरहेथ्यो। भाषा मान्छेको चेतनाको एक तिलस्मी आविष्कार रहेछ। बुझ्न सके सर्वत पिएजस्तो, नबुझे एक अमूर्त आवाज अमूर्त स्केचझैं। वीरमानले कानमा केही भन्दा उता उसले अरू दस थरी बोलिसकेको हुन्थ्यो। सांगीतिक प्रस्तुति थियो। ती सूत्रधार निकै प्रखर वक्ता लाग्थे। त्यसपछि उनले प्रोफेसर अमातोलाई बोल्न संकेत गरे। त्यसपछि सूत्रधार मतिर फर्किए र जिब्रो फट्कारे उसरी नै मेरो कविताको रचनागर्भ सोधेका रहेछन्। मैले नेपालीमै बोलें किनकि उनीहरू मातृभाषामै बोलेको सुन्न चाहन्थे। भनें मेरो कविताको स्रोत नेपालको ग्रामीण जनजीवन, अनौपचारिक संस्कार र संस्कृति, सरलपन र आत्मीयता हो। पुरस्कृत कविता पनि नेपालीमै वाचन गरें। इटालियनमा रापितो भनी अनुवाद भएको रहेछ जुन अमातोले नै वाचन गरे। त्यो कविताले उनीहरूलाई कसरी स्पर्श गर्यो, त्यो त उनीहरू नै जान्दथे। कार्ला नाम गरेकी एक कविले अर्को दिन मलाई भनिन् तिम्रो शैली नितान्त अलग रहेछ। पुरस्कार वितरण कार्यक्रमको ठूलो दिन थियो अर्को दिन। हामीलाई किनमेल गर्ने कुनै फुर्सदै भएन। आयोजकहरू चिमोटी बस्थे हाम्रो समय, भेटघाट, घुमघाम, लन्च र डिनरका कार्यक्रममा। एउटा ठूलो समाचार पत्रिकामा निस्केको रहेछ। भाषिक सीमाका कारण हातमा लिएर हेर्यौं र अनुभूत मात्र गरेर चित्त बुझायौं। कार्यक्रमस्थल पलात्से क्याम्पनेला, कलाब्रियाको क्षेत्रीय कार्यालयको भवन। भवन १६औं शताब्दीका प्रसिद्ध दार्शनिक तोमासो क्याम्पनेलाको स्मृतिमा बनेको रहेछ। कलाब्रियाका भवन संरचनामध्ये एक प्रमुख र भव्य। मानव जातिलाई केही दिई इतिहास बनाई जाने मानिसको स्मृति कुनै स्तम्भ, सडक, स्थान वा भवनहरूका नाममा राख्ने प्रचलन विश्वभर रहेछ। यो पुरस्कारको नाम नोस्सिदे पनि दक्षिणी इटालीमा इसापूर्व तेस्रो शताब्दीमा बाँचेकी एक कवयित्री नोस्सिदे दी लक्रीको स्मरणको स्वरूप रहेछ। सगरमाथाको फेदीबाट उछिट्टिएको एक फिरन्ता म, संयुक्त राष्ट्रसंघको हेरिटेज लिस्टमा परेको यो पुरस्कार। त्यो प्राचीन सभ्यता र इतिहाससँग यसरी जोडिन आइपुग्नु रोचक थियो। दक्षिणी इटालीमा समुद्र तटस्थित मनमोहक सहर कलाब्रियालाई मेडिटरेनियन सागरको सबैभन्दा ठूलो सिलिली टापुबाट एक समुद्री गल्छेडोले छुट्ट्याएको रहेछ। पूर्वी नेपालतिर घरहरूमा नरिवल र सुपारीका रूखहरू देखिएजस्तै जताततै भेटिने पाल्म जातका रूखहरूले त्यही झझल्को दिइरहेथ्यो। यो सादृश्यताको अनुभवले हामीलाई सबै कुरा बिर्साएर रुवाजस्तै हलुंगो बनाएर उडाइरहेथ्यो। मध्याह्नपछि समय चोरेर हतारहतार केही किनमेल गर्यौं। सुटकेस हराएको आकस्मिक घटनाको विचलनले दिएको चिन्ता र तनाव छोडेर क्रमशः मुक्त हुँदै थियौं। म होइन, नेपालले पुरस्कार जितेको छ र देश बोकेर इटालीमा हिँडेका छौं भन्ने सोचको अबिर दलिन थालेको थियो। हल खचाखच छ। पत्रकार, कलाब्रियाका काउन्सिलर र अरू त्यहाँका विशिष्ट व्यक्तित्वहरू। समारोह र पुरस्कार आयोजकहरू प्रतियोगिताको वैश्विक आयाम र हिमालयको देश नेपालको पहिलो विजेता भनिरहेथे। पुरस्कार ग्रहण गर्दाको क्षण प्रोफेसर अमातो अगाडि थिए। त्यहाँका काउन्सिलर, एक माननीय समाजसेवी व्यक्ति पनि थिए। पुरस्कार राशि, चाँदीमा कपेर बनाइएको प्रमाणपत्र, सोभिनेरको रूपमा दार्शनिक तोमासोको मूर्ति र विभिन्न संस्थाले गिफ्ट पालैपालो दिए। मैले कविता पढिसकेपछि उनीहरूले रेकर्ड गरिएको इटालियनको अनुवाद बजाए। संगीतसहित त्यो विशेष रूपले वाचन गरी रेकर्ड गरिएको रहेछ। त्यो समारोह र त्यो दिन मलाई सधैं अगाडि तानिरहने र उचालिरहने स्मृतिको रूपमा छ, रहिरहने छ। साँझ समुद्र तट हुँदै पहाडी बाटो कलाब्रिया टाउन बाहिरको मनमोहक ठाउँ लगियो। नीलो समुद्र र पहाडी बाटोको बीचमा रोकियौं। बिछट्टै सुन्दर। समुद्रको फैलावट क्षितिजसम्मै लाग्ने। उज्यालो खस्न लागेको दिनको क्षितिज सबै किसिमका तर्क र बहसहरू परतिर एक अद्भुत ऐश्वर्य बोकेर ध्यानस्थ थियो। त्यो सलेर्नोतिरको बाटो रहेछ। त्यस बेला म स्थानहरूको सुन्दरताको प्रेमले छपक्क भिजेरै हिँडिरहें। भौतिक विकासको नयाँ ऐतिहासिक विम्ब संरचना भएको ठाउँ रहेछ सलेर्नो। त्यहाँ युरोपकै सबैभन्दा अग्लो ठाउँमा बनेको मोटरवे एक हजार मिटरको उचाइमा सुतेको रहेछ। हुन त विकसित मुलुकहरूमा भौतिक विकासका अद्भुत विम्बहरूको कमी त हँुदैन। तर, नसोचेको अवसरमा त्यो दृश्य सामुन्ने हुँदा अनुभूत हुने सुख छुट्टै हुने रहेछ। प्रोफेसर हाम्रा लिडर थिए। उनी दाँते अलिगेरी विश्वविद्यालयमा समकालीन युरोपको इतिहासका प्रोफेसर रहेछन्। छोटो कदका भए पनि उनको अनुहारमा कैयौं चमकहरू थिए। महाकवि दाँते अलिगेरी इटालीका सर्वाधिक लोकप्रिय कवि र सारा विश्वले नबिर्सने डिभाइन कमेडीका रचनाकार थिए। नेपालका भानुभक्तले नेपाली भाषामा रामायण लेखी नेपाली भाषालाई आमनेपालीको भाषा बनाउन योगदान गरेजस्तो ल्याटिन सम्भ्रान्त भाषाको पकड रहेको इटालीमा आमजनताको भाषामा यस्तो भव्य कृति लेखी इटालियन भाषालाई साहित्यमा स्थापित गराएका थिए। उनै महान् काव्यकारको स्मरण गराउने विश्वविद्यालयमा अमातो जोडिएका रहेछन्। रोला बार्थले भनेजस्तो भाषाको सरसराहट त्यहाँ सुन्यौं, जब प्रोफेसर अमातोका ड्राइभर हामीलाई लिन आउँथे। ती व्यक्तिलाई अंग्रेजी सुको बराबर पनि नआउने रहेछ। समुद्री गल्छेडो पारिपट्टि मेसिना युनिभर्सिटीमा सेमिनार थियो प्रतियोगितामा आएका कवितामा भएको विषयगत विविधतामा बहस केन्द्रित। इटालियन भाषाको सरसराहट मात्र सुनिने सेमिनारले मेरो रुचिलाई पक्रन सकेको थिएन। तर एक प्रोफेसर बोलेको हेर्दा उनले केही तत्वज्ञान बाँडिरहेजस्तो लागिरहेथ्यो। पुगेको दिनसहित तीन रात हामीले कलाब्रियाको पानी पियौं, मानिसका मन र मायामा लुटपुटियौं। अब अर्को दिन राजधानी रोममा कार्यक्रम थियो। वीरमान कलाब्रियामै छाडिए। रोममा संवाद कसले जोडिदेला ? सोचिरहें। त्यो साहित्यिक टोलीमा एकजना फेला परे। उनको नाम आन्तोनियो थियो, अंग्रेजी बोल्न जान्ने रहेछन्। उनी गाउँका गोपाल घिमिरेजस्ता देखिन्थे। उनैले मेरा लागि इटालियन भाषाका डल्ला फुटाइदिए। इटालियन ल्याटिनो अमेरिकन इन्स्टिच्युटको हलमा भएको कार्यक्रममा पत्रकार र कूटनीतिक नियोगका मानिस पनि थिए। यो एक अर्थपूर्ण समापनका लागि तय गरिएको समारोह रहेछ। आधुनिक विश्वमा काव्यको स्पेस के हो र विश्व कविता प्रतियोगिताले कसरी आधुनिकताका जटिलताहरू र राष्ट्रिय सीमाहरू भत्काउन भूमिका खेल्न सक्छ भन्ने कुरा नोस्सिदे कविता प्रतियोगितासँग जोडेर बहस गर्न खोजिएको थियो। अमातोले यसबारे र अरू वक्ताले बोलेका बुझाइदिने तिनै गोपालजस्ता आन्तोनिए थिए। पाँचौं दिन रोम छोड्ने बेला नदीको पानीमा बग्दै गरेको पत्करजस्तो हराएको सुटकेसको स्मृति ताजा भएर मनको सतहमा उत्रियो। सुटकेस अझै भेटिएको थिएन र हामीले कलाब्रियामा बसुन्जेल धेरै समय बिर्सेका थियौं यसलाई। नयाँ सुट र सुटकेस पनि किनिसकेका थियौं। रोमको धर्ती छोडेर आकाशमा पुग्दा सुटकेस र त्यसभित्रका कपडा आए स्मृतिमा। छुटेका कुराहरूलाई मनले बढी नै च्याप्दो रहेछ। एक महत्वपूर्ण पुरस्कार ग्रहण गरेर फर्कंदै गरेको मेरो चौडा छातीभित्र सुटकेसको स्मरण र प्रेम झन् मजाले पल्की बसेको छ।"
झन् झन् राम्री !,"महिना दिनजति भएको थियो म त्यो पत्रिका पसलअघि उभिएर टेम्पो कुर्न थालेको। गोरो वर्ण, मझौलो कदकाठी भएका ती प्रौढ व्यक्तिसँग प्रायः मेरो भेट भइरहन्थ्यो, तर प्रत्यक्षमा उनीसँग परिचय भएकै थिएन। तर, स्वभावले निकै बोलक्कड रहेछन् उनी। थाहा छ तपाईंहरूलाई ? हाम्रो बाजेको बेलामा यस ठाउँमा दिउँसै स्याल कराउँथ्यो अरे। मैले त स्याल कराएको सुनिनँ तर हाम्रो घरको खोर भत्काएर घरमा पालेको कुखुरा, हाँस कति लग्यो लग्यो। बज्यै त भूतले लगेको भन्नुहुन्थ्यो। अहिलेजस्तो हो र, अलिकता टाउको दुख्नासाथ डाक्टरकहाँ जँचाउन जानुपर्ने ! त्यो बेला त धामीझाँक्रीले यसो एउटा कुखुराको भाले काटेर मन्साइदिए पुग्यो। मर्न लागेको मान्छे पनि बाँच्ने, पहिलोपटक उनले यो कुरा गरेको सुन्दा म अनायासै मुस्कुराएकी थिएँ। त्यसपछिका दिनमा उनका गफ कति सुनिए कति। मैले मात्र होइन, त्यहाँ उभिएका अरू मानिसले पनि सुनेका छन्। ए भाइ ? ती बूढा मानिस यहीँका रैथाने हुन् कि क्या हो ? कुरो सुन्दा त पढेलेखेका जस्ता लाग्छन् नि । मैले एक दिन पसले भाइ एक्लै भएको बेलामा उनीसँग सोधेकी थिएँ। हो दिज्जू, उहाँ यहीँका रैथाने हुन्। मैले यस ठाउँमा पसल गर्न थालेको दुई वर्ष पुग्न लाग्यो उहाँ जहिल्यै जसको अगाडि पनि यस ठाउँको बखान गरेर थाक्नुहुन्न। मलाई त माया लाग्छ। घरमा परिवारसँग बसेर पनि एक्लाजस्ता भएका छन्, उनले जवाफ दिएका थिए। उनको कुरा सुनेर मैले केही प्रश्न गर्न खोजेकी थिएँ तर टेम्पो आइपुगेकाले त्यो दिन मेरो मनमा पलाएको जिज्ञासा त्यसै रह्यो। एक दिन आफ्नो कुरा सुनाउने सिलसिलामा उनले पसले र त्यहाँ उभिएका अरू दुईजना मानिससँग भन्न लागे हामी भुराभुरी हुँदा बागमतीमा गएर पौडी खेल्थ्यौं। आहा ! कति सफा सुग्घर थियो बागमती त्यस बेला। अँजुलीमा लिएर पानी पिउन पनि हुने। अहिले हेर ! हाम्रो नदीनालाको दुर्दशा। जता पुग्यो त्यतै दुर्गन्ध। यस्तो दुर्दशा भएको छ हाम्रो सम्पदा। म त छक्क पर्छु। अझ के के दुर्दशा देख्नुपर्ने हो हामीले। उनी बोलिरहँदा बेलाबेला मतिर पनि दृष्टि पुर्याएको ख्याल गरेकी थिएँ। ऊ अझ केके भन्दै थियो कुन्नि तर मेरो शरीर भने एकाएक शीतांग भयो। म केही बोल्न सकिनँ। जवाफै दिइनँ मैले। त्यसपछि म त्यस पत्रिका पसलको अघि उभिएर टेम्पो कुर्न छोडें। त्यति मात्र होइन, कहिलेकाहीँ बाटोमा हिँड्दा उनलाई परबाट आउँदै गरेको देख्दा म फनक्क फर्केर अर्काेतिर तर्किन थालें। सत्य भन्छु, मैले उनलाई घृणा गरेकी होइन तर उनलाई देख्नासाथ म भित्रभित्रै सशंकित हुन लागेकी थिएँ सायद एउटा अदृश्य मृत्युबोधले हो कि ! दिन बित्नुका साथै आफू बस्न थालेको ठाउँबारे धेरै कुरा थाहा पाइसकेकी थिएँ। पछिपछि उनको कुरामा चासो लिएर सुन्ने श्रोताको जमातमा म पनि थपिएँ। एक दिनको कुरा हो, म अरू दिनजस्तै त्यस पुस्तक पसलमा पुग्दा त्यहाँ सदाझैं कोही ग्राहक देखिनँ र ती प्रौढ मानिसको उपस्थिति पनि थिएन। आज आउनुभएन त यहाँका रैथाने ?, हाँस्दै सामान्य रूपमा पसले भाइसँग प्रश्न गरेकी थिएँ। कहाँ दिज्यू, उहाँ त हिजो बेलुका यहीँ उभिएर अरू मानिससँग कुरा गर्दै हुनुहुन्थ्यो, अचानक छाती समातेर ढल्नुभयो। कस्तो डर लागेको मलाई त, धन्य कसैले पानी छ्याप्ने र कसैले हम्कने गरेपछि ठीक हुनुभयो। आज खै कस्तो छ उहाँलाई थाहै भएन। पसले भाइले अघिल्लो दिनकोे घटना बेलीविस्तार लगाए। त्यो सुनेपछि नराम्रो लाग्यो। दुईचार दिनपछि फेरि त्यही पत्रिका पसल पुग्दा ती भद्र पुरुष त पहिलेपहिलेझैं मजासँग गफ गरिरहेको पाएँ। तपाईं त ठीक हुनुभएछ होइन ?, अनायासै उनीतिर फर्केर प्रश्न गरेकी थिएँ। ए! तपाईंले पनि थाहा पाइसक्नुभयो ?, उनी झस्किए। यस्तै हो बूढाबूढी भएपछि रोगले खेदिरहन्छ, बरु त्यो दिन ढलेकै बेला सास गएको भए हुने। बाँच्न रहर छैन मलाई, उनले विरक्तिएको स्वरमा भने। म चुप लागें। हेर्नोस्, पत्नी हुँदा मेरो अनुहार हेरेपछि थाहा पाउँथिन्, मलाई सञ्चो भए नभएको, उनले फेरि बोल्न सुरु गरे। मलाई के खान मन पर्छ, अनि के काममा म खुसी हुन्छु। त्यो कुरा सबै उसलाई थाहा थियो। मलाई नसोधेर घरको सिन्कोसमेत यतादेखि उता सार्दैनथी। उसले लाउने लुगा म किनेर ल्याइदिन्थें। घरमा पकाउने कुरा सबै मेरो इच्छाअनुसार पाक्थ्यो। त्यस्ती स्वास्नी राति एउटै बिस्तरामा सँगै सुतेकी बिहान उठ्दा त मरिसकेकी रहिछ। एक वचन पनि जान्छु है ! भनिन। मलाई अब ऊ गएपछि अहिले घरभरि मान्छे भए पनि म एक्लो छु। भित्तासँग कुरा गर्नुभएन ! भित्ताले मेरो मनको कुरा बुझ्दैन, भित्ताको कान पनि छैन। अनि भन्नुस् त म बाँचेको के सार ? उनको त्यो प्रश्नले म निःशब्द भएकी थिएँ। त्यसपछिका दिनमा पनि उनीसँग प्रायः त्यही पसलमा भेट हुने गर्थ्यो। अब भने हामीबीच हल्का कुरा हुन थालेको थियो। एक दिनको कुरा हो, त्यस दिन पनि म त्यही पसलअगाडि टेम्पोको प्रतीक्षामा थिएँ। परबाट उनी सदाझैं खुट्टा खोच्याउँदै हामी भएतिर आए। भने, ओहो ! तपाईं त यो उमेरमा पनि के हो ? दिनदिनै झन् झन् राम्री पो देखिन लाग्नुभएको छ उज्याली। कुरा सुन्नासाथ मेरो सारा शरीरमा कसैले उम्लेको पानी खन्याइदिएको जस्तो अनुभूति भयो। त्यहाँ उभिएका अरू दुईजना मानिस र पसले भाइको अघि मलाई ज्यादै लाज लाग्यो। मैले झट्ट मेरा किशोर वयका दुई नाति र प्रौढ वयका पतिको अनुहार सम्झें। यो मानिसले यसो भनिरहँदा उनीहरू सँगै भएको भए उनीहरूको प्रतिक्रिया कस्तो हुन्थ्यो होला? अचानक मेरो मनमा प्रश्न उब्जिएको थियो। मेरा आँखा क्रमशः त्यहाँ उभिएका दुई मानिस र पसले भाइका आँखामा पर्न गए। पसले भाइको अनुहार गम्भीर देखिन्थ्यो तर ती दुई अपरिचित मानिसको आँखामा थोरै भए पनि बिठ्याइँको छनक र ओठमा व्यंग्यात्मक मुस्कान स्पष्टसँग देखियो। मैले ती प्रौढ पुरुषसँग के कस्तो व्यवहार गर्थें कुन्नि ! तर, उनैले फेरि भने आफ्नो कुरालाई विस्तार दिई मेरी पत्नी पनि तपाईंजस्तै दिनप्रतिदिन उज्याली र झन् झन् राम्री हुँदै गइरहेकी थिई। उसको जाने बेला भएको रहेछ। उसको मन सफा थियो। दयालु थिई। कसैलाई पिर्दैनथिई तर हेर्नुस् ! मलाई एक वचन जान्छु है पनि नभनेर गई। ऊ अझ केके भन्दै थियो कुन्नि तर मेरो शरीर भने एकाएक शीतांग भयो। म केही बोल्न सकिनँ। जवाफै दिइनँ मैले। त्यसपछि म त्यस पत्रिका पसलको अघि उभिएर टेम्पो कुर्न छोडें। त्यति मात्र होइन, कहिलेकाहीँ बाटोमा हिँड्दा उनलाई परबाट आउँदै गरेको देख्दा म फनक्क फर्केर अर्काेतिर तर्किन थालें। सत्य भन्छु, मैले उनलाई घृणा गरेकी होइन तर उनलाई देख्नासाथ म भित्रभित्रै सशंकित हुन लागेकी थिएँ सायद एउटा अदृश्य मृत्युबोधले हो कि !!!"
आमाको भूमिकामा श्वेता खड्का,"कठमाडौं : चलचित्र कहाँ भेटिएला बाट नेपाली चलचित्रमा प्रवेश गरेकी अभिनेत्री श्वेता खड्काले नयाँ चलचित्रमा काम गर्ने भएकी छन। उनी अभिनीत चलचित्र कान्छी दुई वर्षअघि प्रदर्शनमा आएको थियो। अहिले आफ्नो व्यापार व्यवसायमा ध्यान दिँदै आएकी उनी यम थापाको लेखन तथा निर्देशनमा बन्न लागेको नयाँ चलचित्रमा अनुबन्धित भएकी हुन्। हुर्रे, मेरी मामु र रज्जा रानी निर्देशन गरेका यमको निर्देशनमा बन्ने नयाँ चलचित्रमा श्वेताले काम गर्न लागेकी हुन्। चलचित्रमा उनी आमाको भूमिकामा देखिने छिन्। चलचित्रले आमा र छोरीको भावनात्मक सम्बन्धको कथा भन्ने छ। कोरोना महामारी र लकडाउनको अवस्था सहज हुनेबित्तिकै चलचित्रको छायांकन सुरु हुने बताइएको छ। चलचित्रमा छोरीको भूमिकामा सेड्रिना शर्मालाई लिने प्रयास भइरहेको छ। डेब्यु चलचित्र कहाँ भेटिएला बाट लभर गर्लको भूमिकामा देखिँदै आएकी श्वेतालाई पहिलो पटक दर्शकले भिन्न भूमिकामा देख्न पाउनेछन्। चलचित्रमा उनको केन्द्रीय भूमिका छ। चलचित्रमा समावेश अन्य कलाकार तथा प्राविधिकको जानकारी कही समयमा गराउने निर्देशक थापाले बताए।"
"आफन्त पनि, मलामी पनि","चितवन : कोरोना संक्रमितको शव व्यवस्थापनका लागि तयार रहन नरबहादुर गुरुङले सूचना पाए। नेपाली सेनाको कालीबहादुर गणमा कार्यरत गुरुङ त्यसपछि आफ्नो टोलीसहित ब्यारेकबाट भरतपुर अस्पतालतर्फ लागे। शव नदेख्दासम्म उनमा अलिअलि डर थियो। अस्पतालको कोभिड आईसीयूको ढोकामा पुगेर शव नियाले। जब शवनजिक पुगे तब डर र त्रास हरायो। कतै केही भइहाल्छ कि भन्ने डरलाई जिम्मेवारीले जित्यो। निर्धक्कसाथ उनले शवलाई प्लास्टिकले बेरेर बाहिर निकाले। त्यसपछि तोकिएको स्थानमा शव व्यवस्थापन गर्न लगे। शवलाई अन्तिम सलामी दिई गाडेर फर्किए। लमजुङ बेसीसहरका ३८ वर्षीय गुरुङले सेनामा रहेर देशको सेवा गरेको १८ वर्ष भयो। उनी पाँचवटा शव व्यवस्थापनामा सहभागी भइसकेका छन्। आफन्तले सदगद गर्न पाउँदैनन्, त्यति बेला मै आफन्त रहेछु भन्ने सोचाइ हुन्छ, उनी भन्छन्, दुखद घटना भए पनि यस्तो महामारीमा जिम्मेवारी वहन गर्न पाउँदा गर्व महसुस भयो। संक्रमितका आफन्त पनि उनीहरू नै हुन्, मलामी पनि। जब शवलाई व्यवस्थापन गर्न जान्छन् त्यति बेला उनीहरू भावुक हुन्छन। मानिसको त्यस्तो मरण जहाँ न आफन्त हुन्छन् न त मलामी। भरतपुर ब्यारेकमा कति खेर खबर आउला भनेर शव व्यवस्थापनको टोली तयारी अवस्थामा रहन्छ। सिरहा बन्दीपुरका ४१ वर्षका राजकुमार गुरुङ पनि पाँचवटा शव व्यवस्थापनमा सहभागी भए। कोही आफन्त नहुँदा हामी नै आफन्त हौं भन्ने सोचाइ हुन्छ। त्यति बेला भावुक हुन्छौं, उनी भन्छन्, आफन्तलाई चिन्ता नगर्नुस्, हामी राम्रोसँग व्यवस्थापन गरेर आउँछौं भनेर सम्झाउँछौं। गाडेको शवलाई सेनाले अन्तिम सलामी दिन्छन्। कोभिड शव व्यवस्थापन कार्यविधि २०७७ अनुसार सेनाले शव व्यवस्थापन गर्दै आएको छ। जुन पनि मृतकलाई आफन्तै ठान्छौं, नरबहादुर भन्छन्, नेपाली सेनाले जुनसुकै शव देखे पनि सम्मान गर्छ। त्यसैले सलामी दिएर गाड्छौं। उनीहरू पीपीईसहित स्वास्थ्य सुरक्षाका सम्पूर्ण पोसाक लगाएर शव व्यवस्थापनमा खटिन्छन्। टोलीमा स्यानिटाइजर स्प्रे गर्ने एक जना हुन्छन्। आइसोलेसन कक्षसम्म स्प्रे गर्दै सेनाले शव प्लास्टिकमा बेर्छ। गणमा डेड बडी म्यानेजमेन्ट टिम छ। टोलीले कोरोना संक्रमितको मृत्युपछि स्वास्थ्य र सुरक्षामा व्यक्तिगत सुरक्षालाई उच्च सतर्कता अपनाउँछन्। शव व्यवस्थापन गर्न टोली विभाजन गरिएको हुन्छ। खबर पाउनासाथ टोली परिचालन हुन्छ। तालिम प्राप्तमध्ये एकपटकमा एक जना कमान्डर र चालकसहित पाँचदेखि सात जना हुन्छन्। टोलीका कमान्डर सहसेनानी कौशल कार्की फरक जिम्मेवारी अनुभव भएको सुनाउँछन्। बन्दुक र गोली बोक्ने हामी पीपीई लगाएर जाँदा कता कता अनौठो लाग्ने रैछ, कार्की भन्छन्, अस्पताल पुग्दा देखिने सुनसान माहोलले नरमाइलो लाग्छ। तर कर्तव्यमुखी पेसा हो भनेर चित्त बुझाएर फर्किन्छौं। शव व्यवस्थापन गर्न गएको टोली १४ दिन क्वारेन्टाइनमा बस्छ। त्यसको सात दिनभित्र पीसीआर गरेपछि मात्रै ड्युटीमा खटिन्छन्। कालीबहादुर गणले नेपालमा महामारी हुनुअघि नै तयारी थालेको थियो। समस्या हुन सक्छ भनेर अभ्यास गरिरहेको थियो। कोभिडबाट मृत्यु भएका शव व्यवस्थापन कसरी गर्ने भन्ने विषयमा सेनाको विपद् व्यवस्थापन गण रसौलीमा करिब १ सय जनाले साढे दुई महिना तालिम लिएका थिए। त्यसपछि हरेक पटक ब्यारेकमा अभ्यास गर्दै आएका छन्। सुरक्षित तवरले शव व्यवस्थापनमा उनीहरू पहिल्यै अभ्यस्त थिए। जति नै अभ्यास गरे पनि पहिलो पटकको शव व्यवस्थापनमा सबै त्रसित थिए। पछि उनीहरूलाई सामान्य लाग्न थाल्यो। गणपति विज्ञान खनाल जस्तोसुकै परिस्थिति आउँदा पनि नेपाली सेना सधैं तयारी अवस्थामा रहेको बताउँछन्। सुरुमा आफन्तले नै मृत्यु संस्कार गर्न नपाउने कस्तो रोग आयो भन्ने लाग्यो, खनाल भन्छन्, अप्ठ्यारो अवस्थामा पनि सेनाले राष्ट्रका लागि बोकेको जिम्मेवारी हो। मृत्यु राम्रो होइन तापनि राष्ट्रका लागि सेवा गर्ने मौकाका रूपमा लिएका छौं। गणमा कार्यरत सेनाले बिहीबारसम्म १९ जनाको शव व्यवस्थापन गरिसकेको छ। यीमध्ये चितवनका ११, मकवापुरका ५, गोरखा, कैलाली, नवलपुरका एकएक जना छन्। देवघाटधाम क्षेत्रअन्तर्गत पर्ने भरतपुर महानगरपालिका१ को बागेश्वरी क्षेत्रस्थित जलदेवी सामुदायिक वनमा अन्त्येष्टि गरिँदै आएको छ।"
कोरोना संक्रमितका सारथि,"जनकपुरधाम : कोभिड१९ का बिरामी बोक्न तयार अवस्थामा भेटिए, ३० वर्षीय रघुनाथ दास। त्यस बेला आफू संक्रमित बन्ने त्रास होइन कि, ढिलो हुँदा बिरामीको ज्यान पो जाला कि भनेर दास चिन्तित देखिन्थे। उनले बाक्लो प्लास्टिकको पुरानो पीपीई पहिरिएका थिए। हातमा पन्जा, मुखमा डबल मास्क अनि आँखामा चस्मा लगाएका थिए। चर्को गर्मीमा पसिनाले निथु्रक्क भिजेको अवस्थामा उनी बुधबार दिउँसो भेटिएका हुन्। पीपीई सेटमा जुत्ता उपलब्ध नगराइएकाले चप्पल लगाएरै उनी एम्बुलेन्सको चालक सिटमा बसे। प्रादेशिक अस्पताल जनकपुरतर्फ हानिए। सिकिस्त अवस्थामा रहेका बिरामीलाई काठमाडौं रेफर गरिएको रहेछ। त्यही भएर उनलाई छिटोभन्दा छिटो अस्पताल पुग्नु थियो। अरू व्यक्ति कोरोना संक्रमितनजिक जान पनि डर मानिरहेका छन्। तर, उनको हिम्मत मानवताको एउटा उदाहरण थियो। कोभिड महामारीले मानवता हराउँदै गएको छ। कतिपय एम्बुलेन्स चालकले कोरोना संक्रमित बोक्न आनाकानी गर्ने गरेका घटना सार्वजनिक भइरहेका छन्। त्यो भीडमा दास फरक पात्रका रूपमा देखा परेका छन्। संक्रमितका सारथि बनेका दासजस्ता एम्बुलेन्स चालकको खासै चर्चा हुँदैन। घरपरिवार र समाजबाट अपहेलित भएर पनि उनीहरू बिरामीलाई स्वास्थ्य संस्थासम्म पुर्याउन भोकप्यास नभनी खटिएका छन्। ८ हजार रुपैयाँ तलब र १० प्रतिशत भत्ताकै लागि कोही एम्बुलेन्स चालकले आफ्नो जीवन दाउमा लगाएर काम गर्दैनन्, संयुक्त एम्बुलेन्स चालक संघ धनुषाका अध्यक्ष अरमानकुमार साह भन्छन्, यो महामारीका बेला सेवाभाव र मानवधर्मलाई सर्वोपरि ठानेर नै हामी काममा लागेका हौं। एम्बुलेन्स चालक नुरुल कवाडी पसलेले खानासम्म दिन अस्वीकार गर्ने दुखेसो पोख्छन्। कसैको पसलअगाडि पानी किन्न गाडी रोक्यो भने हप्काउँदै भगाउँछन्, कवाडी भन्छन्, हेला र अपमान सहेर पनि हामीले बिरामी बोक्न छाडेका छैनौं। महामारीका कारण घरपरिवारले पनि काम छाड्न दबाब दिने गरेको उनको भनाइ छ। यो काम छाड्न घरबाट निकै दबाब छ। दाजुभाइले पनि पीसीआर परीक्षणको रिपोर्ट नल्याएसम्म घरमा पस्न दिँदैनन्, उनी भन्छन्, पछिल्लोपटक पनि परीक्षण रिपोर्ट नेगेटिभ आएपछि अस्ति मात्र घर जान पाएको थिएँ। सुजित पुर्वेले कोरोनाका कारण मृत्यु भएका ५ जनाको शव निःशुल्क व्यवस्थापनका लागि शववाहनबाट ओसारे। सेवासँगै सुविधालाई पनि ध्यान दिनुपर्छ, संघका केन्द्रीय सदस्यसमेत रहेका पुर्वे भन्छन्, चालकहरूलाई स्वास्थ्य सामग्री उपलब्ध गराइँदैन। एउटै पीपीई ३४ पटक लगाएर बिरामी ओसार्नुपर्ने हुन्छ। बाटोमा खानासमेत किनेर खान पाइँदैन। हामीलाई काम गर्न निकै कठिन छ। स्वास्थ्य संस्थाले रुघाखोकीका बिरामी भर्ना लिन नमान्ने गरेको र धेरैजसोलाई एम्बुलेन्समा राखेर अस्पतालअस्पताल घुमाउँदा घुमाउँदै ज्यान जाने गरेको तीतो अनुभव सुनाउँछन्, चालक वीरेन्द्र सिंह। जनकपुरबाट विराटनगरको अस्पतालमा रेफर गर्छन्। त्यहाँ भर्ना नै नलिएर बिरामीलाई धरान लग भन्छन्। लग्दालग्दै बाटोमै कतिपयले ज्यान गुमाउँछन्। अनि संक्रमितलाई फर्काएर घर ल्याउँछौं, सिंह भन्छन्, संक्रमण पुष्टि भएको छ भने त ठिकै हो। बिरामी हुँदा स्वाब लिइएको हो र मृत्युपछि रिपोर्ट पोजिटिभ आयो भने शव एम्बुलेन्समै छाडेर सबै बेपत्ता हुन्छन्। त्यसपछि चालकले शव कुर्नुपर्ने बाध्यता हुन्छ। मान्छेको शरीरसँग रोगको बहानामा गरिने यस्तो अमानवीय व्यवहारप्रति सिंह दुःख व्यक्त गर्छन्। धनुषा जिल्लाभरि ८० वटा एम्बुलेन्स दर्ता भए पनि तीमध्ये ६० वटा मात्रै चालू अवस्थामा छन्। जिल्लामा सञ्चालित सबै एम्बुलेन्सलाई रोटेसनमा सञ्चालन गर्ने र कोभिडका बिरामीका लागि प्रत्येक दिन दुईवटा एम्बुलेन्स सतर्क अवस्थामा राख्ने निर्णय गरिएको संघका केन्द्रीय सदस्य महाशंकर ठाकुर सुनाउँछन्।"
खम्पा अर्थात् विद्रोहको डढेलो,"६२ वर्षअघिको कुरा हो, तिब्बती सीमावर्ती नेपालका जिल्लाहरूमा दुईवटा शासन थियो भन्ने आह्वान थियो। एउटा श्री ५ को, अर्को खम्पा विद्रोहीको। एउटा वैध, अर्को अवैध। श्री ५ को सरकारको पातलो उपस्थिति हुने ती गाउँहरूमा खम्पा विद्रोहीको ताण्डव थियो। श्री ५ को सरकारको मुखै नदेखी जुनी बिताउने त्यहाँका सर्वसाधारण १७ वर्षसम्म खम्पाको कष्ट झेल्न बाध्य थिए। २०१५ सालको फागुन अन्तिम साताबाट प्रवेश गरेका खम्पा २०३२ असार तेस्रो साता बिदा भएका थिए। को हुन् खम्पा विद्रोही ? १ जनवरी १९५० मा जनवादी गणतन्त्र चीनले तिब्बत स्वशासित क्षेत्रमाथि हस्तक्षेप गर्यो। चीनको कब्जामा परेपछि तिब्बतमा हजारौं वर्षदेखि प्रचलित धर्म, संस्कार, संस्कृतिमाथि अतिक्रमण हुन थाल्यो। धर्म, संस्कृतिका कट्टर अनुयायी तिब्बतीहरू चिनियाँ सांस्कृतिक क्रान्तिको मारमा परे। सांस्कृतिक क्रान्तिको नाममा तिब्बतको प्राचीन चैत्य, गुम्बा, माने, कानी, छ्योर्तेन, धर्मग्रन्थ तथा प्राचीनतम धार्मिक, सांस्कृतिक सम्पदाहरू नष्ट हुन थाले। सदियौंदेखि बुद्ध धर्मदर्शनमा निर्लिप्त तिब्बतवासीलाई यस्ता गतिविधि सह्य भएन। चीन सरकार र स्थानीय सरकारबीच १९५१ मा १७ बुँदे सम्झौता पनि भएको थियो। सरकारी पक्षबाट सम्झौता उल्लंघन हुन थालेपछि १९५६ मा तिब्बतमा सशस्त्र विद्रोही जन्मे। चिनियाँ जनमुक्ति सेना र विद्रोहीबीच सशस्त्र युद्ध सुरु भयो, जुन विस्तारै तिब्बतभरि फैलियो। १० मार्च, १९५९ मा तिब्बतको राजधानी ल्हासामा विद्रोहको डढेलो सल्कियो। यो दिनलाई खम्पा विद्रोह दिवसको रूपमा अद्यापि चिनिन्छ। व्यापक सैनिक दमनपछि स्वतन्त्रताका लागि भन्दै गरिएको तिब्बतीहरूको सशस्त्र विद्रोह असफल भयो। परिणामस्वरूप ३० मार्च १९५९ मा तिब्बतका राजा चौधौं दलाई लामाले जीवन रक्षाका लागि ल्हासा छाडे। अमेरिकी गुप्तचर संस्था (सीआईए)को सहयोगमा उनी १८ अप्रिल १९५९ मा भारतको आसाम तेजपुरमा आश्रय लिन पुगे। कर्मापालगायत अरू धर्मगुरुहरू पनि नेपाल, भारतलगायत अन्य छिमेकी र युरोपेली तथा अमेरिकी मुलुकमा शरण लिन पुगे। भारतमा रहेका दलाई लामाले अमेरिकी र युरोपेली सरकारको साथ र सहयोग पाएपछि भूमिगत सशस्त्र गुरिल्ला तयार गरे। विद्रोहीहरू अधिकांश तिब्बतको खाम क्षेत्रका भएकाले खम्बा विद्रोही भनेर उनीहरू चिनिए। गोरखाका खम्पा सेल्टर खम्पा विद्रोहीले तिब्बतमा वितण्डा मच्चाउन सीमावर्ती नेपालका भूभाग प्रयोग गरेका थिए। स्थानीयवासीका अनुसार गोरखाको स्यार भोटको चुम उपत्यका र लार्के भोटको नुब्री उपत्यकामा पनि उनीहरू सेल्टर बनाएर बसेका थिए। लार्केतर्फ स्यालाको जंगलमा करिब ४० जनाको डफ्फा बसेको थियो। त्यो ठाउँ हाल चुमनुब्री गाउँपालिका२ मा पर्छ। हिउँदका बेला भने नाम्रुङ बजारभन्दा पारिपट्टि जंगलमा बस्थे। यो ठाउँ हाल चुमनुब्री गाउँपालिका४ मा पर्छ। उनीहरू बर्खाका बेला स्यालाको जंगलमा शिविर बनाएर बसेका थिए। स्यारभोटको नीले, ङाक्युपारि र छेकम गरी तीन ठाउँमा त्यति नै संख्याका खम्पा गुरिल्लाको फौजले सेल्टर लिएको थियो। यी सबै ठाउँ हाल चुमनुब्री गाउँपालिका७ मा पर्छ। खम्पाहरूले हतियार, आर्थिक तथा प्राविधिक सहयोग र सैन्य तालिम पनि अमेरिकाबाटै पाउँथे भन्ने सुनिन्थ्यो, त्यति बेला नाम्रुङ चौकीमा काम गर्ने प्रहरी नारायणभक्त अर्याल भन्छन्। नेपालमा उत्तरतर्फ खम्पाको र दक्षिणतर्फ श्री ५ को सरकार छ भन्ने आरोप त्यति बेलाका सरकारको कानमा परिरहेको थियो। खम्पा शासनले गाउँले जनजीवन कष्टकर भएकोबारे राजासम्म जानकारी पुगेको थियो। चुमका बासिन्दाले खम्पाको ज्यादतीबारे तत्कालीन श्री ५ महेन्द्रको कानमा कुरा पुर्याइरहेका थिए। तिब्बतमा सधैं वितण्डा मच्चाइरहने खम्पा विद्रोहीलाई संरक्षण नदिन चिनियाँ सरकारले बारम्बार दबाबपूर्ण अनुरोध र आग्रह गरिरहेको थियो, चेतावनी दिइरहेको थियो। घोडा चढेर हिँड्थे। जीउडाल पनि बडेबडेमानको हुन्थ्यो। हेर्दै डरलाग्दा। पेस्तोल भिर्थे। मान्छे पनि एकदम रिसाहा जस्ता, थप्छन्, हामी त्यहाँ पुग्दा उनीहरूले चुप्पी हानेर एकजना मान्छे मारिसकेका रहेछन्। त्यसैले खम्पा भनेपछि गाउँले थुरथुर हुन्थे। तर नेपाल प्रहरीसँग उनीहरू निहुँ खोज्दैनथे। चौकीनेर आइपुगेपछि घोडाको रेस बढाएर जान्थे, उनी स्मरण गर्छन्, आमनेसामने भए भने जिब्रो झिक्थे। अलि डराएजस्तो, लाज मानेजस्तो गरेर हाँस्थे अनि जान्थे। उनीहरूको चलनै त्यस्तै हो कि झैं लाग्थ्यो। प्रहरीको काम शान्तिसुरक्षा कायम गर्नु हो। उनीहरूलाई निःशस्त्र बनाउनू भन्ने सरकारको आदेश हुन्थ्यो। तर व्यवहारमा कठिन थियो। भिडेर हतियार खोस्न सक्ने अवस्था थिएन। आफूले मन पराएकी नाम्रुङकी एउटी युवतीलाई मन पराउने लार्के भन्सारका बहिदार रामेश्वर अधिकारीलाई खम्पाले चुप्पी हानेर मारेको घटना छ। ल्हो गाविसका पूर्वअध्यक्षसमेत रहेका ६९ वर्षका तेञ्जिनल नोर्बुले पनि खम्पा विद्रोही बेहोरे। उनीसँग त एकफेर झगडै भयो। सबैजना खैरो रङको युनिफर्म लगाउँथे। उनीहरूलाई रासनपानी, पकेट खर्च र हतियार रातिराति आउँथ्यो, उनी सम्झन्छन्, कसले ल्याउँथ्यो, कहाँ भेटेर दिन्थे, हामीले देखेनौं। रातिराति अचानक तिब्बत गएर आक्रमण गरेर फर्कने उनले बताए। अचानक जान्थे। तिब्बतमा सरकारको खाद्य गोदाममा ड्याम्डुम् हान्थे। अनि लुटपाट मच्चाउँथे। लुटेको सामान यहाँसम्म ल्याउँथे। कुटपिट गर्ने, हान्ने मार्ने गर्थे। उनीहरूको पनि तहतह हुने रहेछ। बदमासी गर्थे भन्ने सुनेको थिएँ, तर मैलेचाहिँ बदमासी गरेको थाहा पाइनँ। एउटी केटीको बारेमा हानाथाप भएपछि एकजना कर्मचारीलाई चुप्पी हानेर मारेको विषय उनलाई थाहा छ। आफ्ना कुनै पनि गतिविधिबारे स्थानीयवासीलाई सूचना दिन्थेनन्। हामीले सोध्दा यता जाने हो भने उनीहरू उता जान्थे। सोझो बोल्दैनथे, उनी भन्छन्। गाउँलेसँग पैसा, खाद्यान्न सरसापट चलाउँथे। गाउँले कसैसँग पैसा भएन भने सापट दिन्थे तर कबोल गरेको समयमा तिर्नै पर्थ्यो, उनले भने। खम्पा यहाँ बस्दा गाउँलेले महँगीको मार खेप्नु परेको थियो। उनीहरूसँग त पैसा प्रशस्त हुने रहेछ। मकै, गहुँ, करु महँगोमा किनिदिन्थे। त्यसको मार हामी गाउँलेलाई पर्यो, थप्छन्, हाम्रो नेपालमा बसेपछि हाम्रै रीतिथिति मान्नु पर्थ्यो। नेपालकै ऐनकानुनमा बस्नुपर्थ्यो। तर उनीहरू कहाँको मान्नु ? मान्दैनथे। धर्मशालामा बसेका दलाई लामाको भूमिका दोहोरो थियो, धार्मिक र राजनीतिक। आफूहरू धार्मिक रूपमा दलाई लामालाई देउता मान्ने तर राजनीतिक रूपमा नमान्ने तेञ्जिनको भनाइ छ। यस भेगका हरेकको घरको मूल कोठामा दलाई लामाको तस्बिर हुने गर्छ। उनको तस्बिरमा धुप बाल्ने र आशीर्वाद लिने गर्छन्। हामीहरू मिलेसम्म बर्सेनि दलाई लामाको जन्मदिनमा धर्मशाला जान्छौं। उहाँको आशीर्वाद लिन्छौं। उहाँ काटमार नगर्नू, झुटो नबोल्नू, नराम्रो काम नगर्नू मात्र भन्नुहुन्छ। राजनीतिक कुरा हामीसँग गर्दा पनि गर्नु हुन्न। गरे पनि हामी मान्दैनौं, सांगेदोेर्जे भन्छन्। खम्पा विद्रोहीको नेपालको राजधानी मुस्ताङ थियो। उनीहरूका सर्वोच्च कमान्डर वाङ्दी त्यहीँ बस्थे। चुम भ्यालीमा बस्ने खम्पाहरू अलि उग्र थिए। त्यति बेला चुम भ्याली धादिङ जिल्लाको क्षेत्र पर्थ्यो। नीलेका प्रमुख लामा हिसे घ्याम्जोका अनुसार केही खम्पा विद्रोही र धेरैजना तिब्बती शरणार्थी चुम उपत्यकामा बस्थे। खम्पा विद्रोहीले स्थानीयवासीलाई सास्ती दिन्थे। कतिजना थिए कुन्नि, ठ्याक्कै त भन्न सक्दिनँ। त्यस्तै ३५४० जना जति खम्पा यहाँ बस्थे। एक हिसाबले उनीहरू गुण्डाजस्तै हुन्, उनी सम्झन्छन्, तिब्बत जान्थे। बाख्रा, च्यांग्राको हुलहुल लुटेर ल्याउँथे। अनि अन्नहरू पनि त्यसरी नै लुटेर ल्याउँथे। चुम उपत्यका सय वर्षभन्दा अघिदेखि नै हिंसारहित क्षेत्र हो। तर खम्पाहरूले स्थानीय नीतिनियम उल्लंघन गरी उपत्यकाभित्र काटमार गरे। यसका कारण स्थानीयवासी हैरान भए। गाउँमा मिटिङ बसेर राजेन गुम्बाका डुक्पा रिम्पोक्षेले हाम्रो क्षेत्रभित्र काटमार नगर, आनी, छोरीबुहारी नबिगार भनेर धेरैपटक हात जोडेर भन्नुभयो। त्यसपछि आनीहरू तानेर लान छोडे, तर काटमार गर्न छाडेनन्। अनि खम्पाले हाम्रो नीतिनियम बिगारे भनेर काठमाडौं गएर श्री ५ लाई पनि गुनासो गर्यौं। त्यसपछि यहाँ काटमार गर्न त छाडे, तर तिब्बततिरै काटेर मासु मात्र ल्याउन थाले। चुम्लिङतिर लगेर काटमार गरेर मासु ल्याएर खान थाले, उनी भन्छन्। त्यसो गर्न पनि पाइँदैन भनेर स्थानीयवासीले भने पनि केही सीप लागेन। एकपटक जनमुक्ति सेना चढेको गाडीलाई खम्पाले गोली हाने र नष्ट गरे। धेरै जनधन नष्ट गरी फेरि चुम उपत्यका आएर ज्यान बचाएको घटना हिसे सुनाउँछन्। धेरैपछि छेकम्पारमा प्रहरी चौकी आयो। त्यसपछि खम्पाको गतिविधि मत्थर हुँदै गयो। खम्पाहरू पहिला त चारजना आएका थिए। पछि धेरै आए, ८६ वर्षीय छिरिङफुञ्जो लामा भन्छन्, धेरैजसो खम्पाहरू लामागाउँभन्दा पारि चौरमा बसे। कोही ङाक्युको पारि च्याप्के नाङ्मा भन्ने ठाउँमा बसे। पाल टाँगेर बसेकाले छाडेका अहिले केही दसीप्रमाण छैन। विस्थापित भएर तिब्बतीहरू पनि धेरै आए। खान पाएनन्। यहाँ आएकाहरूले गाउँलेसँग मिलेर काम गरे। खाने र बस्ने व्यवस्था गरे। एक समूह छेकमको झ्याङ्जुको घरमा बसेका थिए। जाने बेला ङादार नोर्बुलाई दुईवटा बन्दुक दिएर गए। जग्गाको विषयमा विवाद हुँदा ङादारले छेइङलाई सोही बन्दुक हानेर मारेका गाउँलेहरूमा सम्झना ताजै छ। खम्पाले दिएको दुःख सम्झँदै अर्का प्रमुख लामा पासाङ फुञ्जो भन्छन्, हाम्रो ठाउँमा वन थोरै छ। त्यही पनि उनीहरू काट्थे। जबर्जस्ती गाउँलेलाई रूख काट्न लगाएर तिब्बतमा बेचेर खाद्यान्न किनेर ल्याउन लगाउँथे। कतिपयले गाउँकै अन्न पनि किन्थे। अन्न किन्दा यस्तो अन्याय गर्थे कि भर्ने बेलामा तीन घ्वाक गहुँ भर्थे, पैसा दिने बेला दुई घ्वाकको मात्र पैसा दिन्थे। कसैले धेरै अन्न लगेर थोरै पैसा दियो भने अहिलेसम्म पनि खम्पाको घ्वाक भन्ने चलन छ। खम्पाले त्यस बेला छोरीचेली पनि उधुमै बिगारे। अर्काले बिहे गरेका छोरीचेली पनि खम्पाहरूले लगे। राजेन गुम्बाका १२१५ जना आनीहरू पनि लगे। अहिले उनीहरू कोही काठमाडौंमा छन्। कोही भारतमा छन्। उनीहरूका बच्चाबच्चीलाई अमेरिका, युरोपले सजिलै भिसा दिने रहेछ। जनमुक्ति सेनालाई जासुसी गरेको आरोपमा खम्पाहरूले ओर्केन छेवाङको काकालाई तेल खन्याएर मारेको स्थानीयवासीले बिर्सेका छैनन्। कुटपिट गरेर घरबाट खानेकुरा लिएर जाने, तिब्बतबाट ल्याएको भोटेकुकुर गाउँमा छाडा छाड्ने गाउँले सबै उपस्थित हुनुपर्ने वाङ (पूजा) मा, पाठपूजामा सामेल नभए गाउँको नियम उल्लंघन गर्ने गरेको गाउँलेको आरोप छ। यसरी बिदा भए खम्पा नेपालमा उत्तरतर्फ खम्पाको र दक्षिणतर्फ श्री ५ को सरकार छ भन्ने आरोप त्यति बेलाका सरकारको कानमा परिरहेको थियो। खम्पा शासनले गाउँले जनजीवन कष्टकर भएकोबारे राजासम्म जानकारी पुगेको थियो। चुमका बासिन्दाले खम्पाको ज्यादतीबारे तत्कालीन श्री ५ महेन्द्रको कानमा कुरा पुर्याइरहेका थिए। तिब्बतमा सधैं वितण्डा मच्चाइरहने खम्पा विद्रोहीलाई संरक्षण नदिन चिनियाँ सरकारले बारम्बार दबाबपूर्ण अनुरोध र आग्रह गरिरहेको थियो, चेतावनी दिइरहेको थियो। चतुर राजा महेन्द्र युरोप र अमेरिकाबाट पनि विश्वास जितेका, चीनमैत्री, माओमैत्री पनि थिए। प्रधानमन्त्री कीर्तिनिधि विष्ट भने राजासँग अत्यन्तै बफादार र आज्ञापालक थिए। खम्पा विद्रोहीलाई हटाउनैपर्छ भन्ने निष्कर्षमा उनीहरू पुगेका थिए। खम्पाहरूलाई निःशस्त्रीकरण गर्न सीमावर्ती जिल्ला प्रशासकहरूलाई आदेश थियो। आदेश पालना गर्ने क्रममा गोरखाका जिल्ला प्रहरी इन्चार्ज नेतृत्वको टोली अठार सय खोला (खोलाको नाम) प्रस्थान गर्यो। त्यो दिन थियो, २०३२ साल असार १४ गते। इन्स्पेक्टर गुञ्जबहादुर खत्री, एक हवल्दार र चार सिपाही गरी ६ जना टोली लार्केतर्फ हिँड्यो। हाल गोरखा नगरपालिका६ छहरेनिवासी सिपाही टोपबहादुर पाठक पनि सोही टोलीमा थिए। उनीहरूको मुख्य लक्ष्य थियो, स्यालाको जंगलमा बसेका खम्पा विद्रोहीलाई निःशस्त्र बनाउने। हामी यहाँबाट इन्स्पेक्टरको कमान्डमा एकचार (एक हवल्दार, चार सिपाही) गएका थियौं। हवल्दारसाप अर्घाखाँचीको हुनुहुन्थ्यो। हामी सिपाही कृष्णबहादुर थापा, मान्बुको मानबहादुर खड्का र म। ४० खम्पालाई लखेट्न सक्छौं भन्ने लागेको त थिएन। हामीसँग के थियो, त्यही एकेकवटा एसएलआर र सास राइफल मात्र। इन्स्पेक्टरसँग एउटा पेस्तोल थियो, टोपबहादुर पाठक विगत साट्छन्, उनीहरू ४० थिए, हामी ६। उनीहरू माथि जंगलमा थिए, हामी तलबाट गएका थियौं। गरौं भनेको भए त उनीहरूले जे गर्न पनि सक्थे। असारको बेला अठार सय खोला तर्दैतर्दै जान सजिलो थिएन। बाटो अहिलेको जस्तो पनि थिएन। बुटा समाउँदै, भर्याङ चढ्दै, भीरमा डोरी समाउँदै जानुपर्थ्यो। सातौं दिनमा उनीहरू सरासर स्यालाको खम्पा क्याम्प पुगे। क्याम्पमा एउटा कुकुर थियो। त्यो कुकुरले हामीलाई झम्टियो। हामीले धपायौं, पाठक चलचित्रका दृश्यजसरी वर्णन गर्छन्, क्याम्पभित्र कोही थिएनन्। ठूलाठूला फल्याक ओछ्याएको रहेछ। बीचमा अँगेनु। फलेकमाथि राडी काम्लो ओछ्याएर बस्ने, सुत्ने गर्छन् भन्ने सुनेका थियौं। तर, त्यति बेला सबै थोक लगिसकेका रहेछन्, केही बाँकी थिएन। उनीहरूलाई नभेटेपछि हामी खोज्दैखोज्दै सामागाउँ र नौ दिनको दिनमा साम्दो पुग्यौं। हामी त्यहाँ आउने सूचना पाएर अघिल्लै दिनमा क्याम्प छोडेर हिँडिसकेका रहेछन्। हामी आज पुग्यौं। उनीहरू हिजै साम्दोभन्दा माथि लार्केबाबुमा पाल टाँगेर बसेका रहेछन्। आज बिहानै त्यहाँबाट पनि उकालो लागे भन्ने सुनियो। उनीहरू गए पनि केही खम्पा महिला गाउँमै थिए। काखमा बच्चा थियो। उनीहरू लडाकु होइन, शरणार्थी रहेछन्। उनीहरूलाई सम्झाइबुझाई निःशस्त्रीकरण गरेर नेपाल सरकारले खडा गरेको शिविरमा राख्ने वातावरण बनाउने जिम्मा पनि त्यति बेला प्रहरीकै थियो। तर कुचो लगाउनै नपरी बतासले उडाइदिएको भन्दै उनले खुसी व्यक्त गरे। असार १४ गते अठार सय खोला प्रस्थान गरेका प्रहरीको टोली मिसन पूरा गरी ठ्याक्कै एक महिनापछि साउन १४ गते गोरखा सदरमुकाम आइपुगेको थियो। तर दुर्भाग्य नै भन्नुपर्छ, त्यही रात गोरखनाथको मूर्ति चोरियो। सो मिसन टोली मूर्ति खोज्दै फेरि तात्तातै बन्दीपुर पुगेको थियो।"
जर्मनी र स्पेनको बराबरी,बर्लिन : कोरोना भाइरसको महामारीका कारण १० महिनापछि फर्किएको अन्तर्राष्ट्रिय फुटबलमा जर्मनी र स्पेनले बराबरी खेलेका छन्। यूईएफए नेसन्स लिगअन्तर्गत बिहीबार राति भएको रोचक खेलमा जर्मनी र स्पेन ११ गोलको बराबरीमा रोकिएका हुन्। जर्मनीले सुरुआती अग्रता लिए पनि दोस्रो हाफको इन्जुरी समयमा सम्हालिन नसक्दा अंक बाँड्न बाध्य बनेको हो। प्रतिस्पर्धात्मक खेलको पहिलो हाफ गोलरहित बराबरीमा सकिएको थियो। जर्मनीले ५१औं मिनेटमा गोल गरेको थियो। टिमो वेर्नरले गोल गर्दै घरेलु टोलीको उत्साह बढाएका थिए। यसै सिजन प्रिमियर लिग क्लब चेल्सीमा अनुबन्ध भएका वेर्नरले रोविन गोसेन्सको पासमा गोल गरेका थिए। खेलको सुरुआतदेखि नै गोल गर्न आतुर स्पेनको प्रयास अन्तिममा पुगेर सफल भएको थियो। दोस्रो हाफको इन्जुरी समयमा रक्षक जोस गायाले गोल गर्दै स्पेनको संकट टारेका थिए। फरान टोरेसको पासमा डिबक्सभित्रबाट रोड्रिगोकोले गरेको हेड प्रहार विफल भएपछि सोही बललाई गायाले जाली चुमाएका थिए। निर्धारित समयमा उत्कृष्ट प्रदर्शन गरिरहेको जर्मनी अन्तिममा सम्हालिन नसक्दा अंक बाँड्न बाध्य भयो। स्पेनले पनि लगातार पोस्ट् प्रहारको अवसर बनाएको थियो। यही खेलबाट बार्सिलोनाका युवा स्टार अंशु फातीले स्पेनको सिनियर राष्ट्रिय टोलीबाट डेब्यु गरेका छन्। फाती ४६औं मिनेटमा जेसस नाभासको स्थानमा मैदान छिरेका थिए। फातीले इन्जुरी समयमा फरान टोरेसको फ्रिकिक पासमा हेड गोल गरे पनि फल भएको भन्दै रेफ्रीले मान्यता दिएनन्। यस बराबरीसँगै नेसन्स लिग एको समूह चारमा रहेको जर्मनी र स्पेनले एकएक अंक बनाएका छन्। तालिकामा स्पेन दोस्रो र जर्मनी तेस्रो स्थानमा छ। तीन अंक बनाएको युक्रेन शीर्ष स्थानमा छ। बिहीबार राति नै भएको खेलमा युक्रेनले स्विट्जरल्यान्डलाई २१ गोलले स्तब्ध बनायो। घरेलु मैदानमा युक्रेनलाई जिताउन एन्ड्री यार्मोलेन्कोले १४औं र ओलेकजेन्डर जिनचेन्कोले ६८औं मिनेटमा गोल गरेका थिए। यसअघि स्विट्जरल्यान्डका हरिस सेफेरोभिचले ४१औं मिनेटमा बराबरी गोल फर्काए पनि टोलीको हार टार्न सकेनन्। यसैगरी यूईएफए नेसन्स लिगअन्तर्गत बीको समूह तीनमा रसियाले सर्वियालाई ३१ गोलले हराएको छ। घरेलु मैदानमा रसियालाई सहज जित दिलाउन कप्तान अर्टिम डिज्युवाले ४८औं र ८१औं मिनेटमा दुई तथा भ्याचेसलाभ काराभाइभले ६९औं मिनेटमा एक गोल गरे। सर्वियाका अलेक्जेन्डर मिट्रोभिकले ७८औं मिनेटमा सान्त्वना गोल फर्काएका थिए। यही समूहको अर्काे खेलमा हंगेरीले टर्कीलाई १० गोलले हरायो। हंगेरीको जितमा डोमिनिक स्जोबोस्जालाईले ८०औं मिनेटमा निर्णायक गोल गरेका थिए। जितसँगै रसिया र हंगेरीले तीनतीन अंक बनाएका छन्। टर्की र सर्वियाले हारबाट खेल सुरु गरेका छन्। लिग बीको समूह चारको खेलमा वेल्सले फिनल्यान्डलाई १० गोलले हरायो। वेल्सको जितमा किफर मोरेले निर्णायक गोल गरेका थिए। सोही समूहमा बुल्गेरिया र आयरल्यान्डले भने ११ गोलको बराबरी खेल्दै अंक बाँडेका छन्। लिग सीको समूह तीनको खेलमा माल्डोभा र कोसोभोले ११ तथा स्लोभेनिया र ग्रिसले गोलरहित बराबरी खेल्दै अंक बाँडेका छन्। लिग डीको समूह एकमा आइसल्यान्डले माल्टालाई ३२ गोलले हरायो। सोही समूहको अर्को खेलमा लात्भिया र एन्डोराले गोलरहित बराबरी खेल्दै अंक बाँडेका छन्।
भाइरस कि भोक ?,"महोदय, यो निमुखाले मुख लायो नभन्नू जिन्दगीको जवाफ मात्र खोज्या हुँ। सबै भन्छन्, मास्क लगाऊ। तर के मास्कले भोक पनि छेक्छ ? छेक्छ भने मलाई हरेक दिन कम्तिमा पाँचवटा मास्क देऊ। हैन भने भाइरस लागेर मर्नु र, भोकै मर्नु आखिर उस्तै भएन र ? कठै, विचरा ! खानै पाएन, भोकै मर्यो भन्ने किन पार्नु ? भाइरस लागेरै मर्न देऊ, दुनियाँले भन्लान् मान्छे त राम्रै थियो, महामारीले लगेछ।"
डढेलो,"कुन लापरबाही औंलाहरूले ननिभाई फ्याँकेको अम्मलको ठुटो फुकिदियो बतासले। यो जोवनबाट सुकेर झरिगएका पत्करहरू यो शरीरबाट लाछिएर खसिगएका हाँगाहरू जब बल्न थाले समातेर अहंको झिल्का आगोको लप्काले घेरिएँ। यो जमिन, मेरो जन्मभूमि मेरा जरा गाडिएका छन् यहाँ म उभिएको हुँला केवल एक चिम्टी आकाशमा तर फैलिएको छु यही माटोको उपत्यकाभरि उखेलेर यी सम्बन्धहरू म भाग्न सक्दिनँ कहीँ। सल्किए मेरा हातहरू मेरा पाउहरू सल्किए माथबाट सल्किँदा सल्किँदै म जलिसकें छातीसम्मै धुवाँले निलेका हरिया सपनाका कसम म मेरै अँगारबाट टुसाउनेछु एक दिन ! उदास छ मेरो आँखाको चञ्चल लोखर्के जलिगएका आफ्ना नानीहरू सम्झेर मेरो काँधमा उफ्रने बदमास वानर शिशु खोजिरहेछु यो ठूटोभित्र भर्खरै हराएको बालापन कहाँ गए होलान् ? अनुहारमा माया पोत्ने जोडी चखेवा ! मेरो छाती ठुँगेर सताइरहने काठफोरुवा मेरो मुटुमा घर बसाउने छिरबिर वनपरेवा कुन मरुभूमिमा होला नकोक्याउँदै जीवन ? रातभर बात मारेर नथाक्ने झ्याउँकीरी थिए कण्ठभरि मरे कि ज्यूँदै छन् खै मरेतुल्य छु अचेल साँझमा लाल्टिन बालेर आउन छाडे जूनकीरी अँध्यारो छ मेरो सुनसान आँगन सबेरै आत्मा ब्यूँझाउने भजन गुनगुनाउने मौरी पनि कुन छटपटीमा होला ? न खरानी बनेर खसेको छ मेरो फक्रिएको यौवन। केवल तिम्रो एक लापरबाहीले निर्जीवतुल्य उभिएको छु एक अँगारको ठुटो र, सबथोक हराइगएको छ मबाट।"
पौडेल पक्ष देउवासँग झनै रुष्ट : रणनीति बनाउन आज बैठक,"काठमाडौं : कांग्रेस सभापति शेरबहादुर देउवाले विभाग गठनको काम नरोकेपछि असन्तुष्ट पक्ष थप रुष्ट बनेको छ। सभापति देउवाले बुधबार र बिहीबार थप २ विभागमा करिब १ सय सदस्य मनोनयन गरेपछि वरिष्ठ नेता रामचन्द्र पौडेल समूह आक्रोशित बनेको हो। पौडेल समूहले सभापतिका निर्णय फिर्ता गराउन दबाब दिने कार्यक्रम तय गर्न शनिबार आफूनिकट केन्द्रीय सदस्यको बैठक बोलाएको छ। ती निर्णय खारेज गर्न सशक्त प्रतिरोधमा उत्रिनुपर्ने आवाज पौडेल समूहमा उठेको छ। तत्कालीन सभापति सुशील कोइरालाले तीनसाढे तीन वर्षमा विभाग गठन गर्दा उहाँ (देउवा)ले तीव्र विरोध गर्नुभएको थियो। त्यतिबेला उहाँले केन्द्रीय कार्यसमितिबाट राजीनामा दिएर अनशन र सत्याग्रहमा बस्ने चेतावनी दिएपछि निर्णय फिर्ता भएको थियो, केन्द्रीय सदस्य अर्जुननरसिंह केसीले भने, उहाँ अहिले आफंैले स्थापित गरेको मान्यताविपरीत निर्णय गर्दै जानुभएको छ। हामी पनि उहाँले हिजो अवलम्बन गरेको बाटोमा जान बाध्य हुन्छौं। विभाग गठनप्रति सुरुदेखि नै असन्तुष्ट बनेको पौडेल समूहले देउवालाई विरोधपत्र बुझाएको थियो। पार्टी केन्द्रीय कार्यालयमै पत्रकार सम्मेलन गरी असन्तुष्टि जनाएको थियो। त्यसपछि पनि देउवाले विभाग गठनलाई निरन्तरता दिएपछि पौडेल समूह राजीनामादेखि धर्नासम्म दिनुपर्ने निष्कर्षमा पुगेको छ। यसको औपचारिक निर्णय भने शनिबारको बैठकले गर्ने केन्द्रीय सदस्य गुरु घिमिरेले बताए। सुरुमा सभापतिलाई निर्णय सच्याउन ३ दिनको अल्टिमेटम दिने, त्यसपछि धर्ना दिने, त्यसबाट पनि हाम्रो मागको सम्बोधन नभए अनशन बस्ने भन्नेबारे हामीबीच छलफल भइरहेको छ, घिमिरेले भने, सामूहिक राजीनामा दिनुपर्ने कुरा पनि उठेको छ। सामूहिक राजीनामा दिँदा महाधिवेशनका गतिविधि प्रभावित हुन सक्ने भएकाले मनोनीत केन्द्रीय सदस्यहरूले त्यही अस्त्र प्रयोग गर्नुपर्ने दबाब पौडेल समूहभित्र छ। वरिष्ठ नेता पौडेल पनि मनोनीत सदस्य हुन्। १३औं महाधिवेशनमा सभापति पदमा देउवासँग पराजित भएपछि उनलाई केन्द्रीय कार्यसमितिमा मनोनीत गरिएको हो। त्यस्तै पूर्वसहमहामन्त्रीसमेत रहेका केन्द्रीय सदस्य केसी पनि मनोनीत सदस्य हुन्। केसीले पनि सभापतिका गलत कदमविरुद्ध सशक्त रूपमा उत्रिने चेतावनी दिएका छन्। पौडेल समूहले दुई साताअघि केन्द्रीय सदस्य गुरु घिमिरे, बद्री पाण्डे र जीवन परियारलाई सभापति देउवाले विधानविपरीत गरेका क्रियाकलापविरुद्ध कसरी अगाडि बढ्ने भन्नेबारे सुझाव दिन जिम्मेवारी दिएको थियो। पौडेल समूहले ३ वटा विषयमा असन्तुष्टि जनाएको छ। पहिलो विभाग गठन, दोस्रो क्रियाशील सदस्यता वितरण र तेस्रो भ्रातृसंस्थाको कार्यकाल थप। सभापति देउवाले नेपाल विद्यार्थी संघ, तरुण दललगायत ९ भ्रातृसंस्थाको समयावधि नौ महिना थपेका छन्। त्यस्तै क्रियाशील सदस्यता वितरणमा पनि पारदर्शिता नअपनाएको आरोप पौडेल समूहको छ। पार्टी समायोजनका नाममा केन्द्रबाट मनपरी ढंगले क्रियाशील सदस्यता वितरणको काम भइरहेको छ, केन्द्रीय सदस्य घिमिरेले अन्नपूर्णसँग भने। यस्तो कार्यले महाधिवेशनको निष्पक्षतामाथि समेत प्रश्न उठेको उनको दाबी छ। त्यस्तै भ्रातृसंस्थाले समयमा अधिवेशन गर्न नसके ६ महिना थप गर्न सकिने र त्यसपछि पनि अधिवेशन नभए स्वतः विघटन हुने विधानको व्यवस्था छ। तर, सभापतिबाट उक्त प्रावधानविपरीत म्याद थप गरिएको आरोप असन्तुष्ट समूहको छ। केन्द्रीय सदस्य नवीन्द्रराज जोशीले विधानविपरीत गठन गरिएका विभागमा पार्टीमा योगदानै नदिएका व्यक्तिलाई मनोनीत गरेर विभागको महत्व घटाउने काम भइरहेको टिप्पणी गरे। पहिलो कुरा त विभाग गठनप्रति आपत्ति हो। साथै विभागमा जस्ता खालका मान्छेहरू ल्याइएको छ यसले विभागको महत्व नै सिध्याउने काम भएको छ, उनले भने, पार्टीका कुनै गतिविधिमा संलग्न नभएको र जिल्ला सभापतिले समेत नचिन्ने मान्छेहरू विभागमा ल्याइएको छ। कांग्रेसको विभागको जुन महत्व छ, त्यसलाई समाप्त पार्ने काम भएको छ। कांग्रेस सहमहामन्त्री डा प्रकाशशरण महतले थप विभाग गठन नगरी पहिला नै गठन गरिएका विभागलाई पूर्णता दिने काम मात्र भएको दाबी गरे। सभापतिज्यूले पहिला नै विभागहरू गठन गर्नुभएको हो। त्यतिबेला संयोजक मात्रै तोकिएका थिए। अहिले त्यसलाई पूर्णता दिने काम मात्रै भएको हो, उनले भने, नयाँ विभाग गठन भएको छैन। सबैलाई मिलाएर विभाग गठन गर्न खोज्दा ढिलाइ भएको हो।"
सडकमै आयो सडक२,"सन् १९९१ मा रिलिज भएको फिल्म सडक त्यस्तो महान् फिल्म थिएन जसको सिक्वेल नै बनाइहाल्नु परोस्। आफ्नो जमानामा जादु चलाएका निर्देशक महेश भट्टको आत्मविश्वासले सडकको सिक्वेलमा कुनै नयाँ स्वाद पस्कन सकेन, न त दर्शकको मन नै जित्न सक्यो। उनले यसमा अघिल्लो फिल्मको सफलताको कसीलाई नै लाद्ने प्रयास गरे जुन दर्शकलाई बिल्कुलै पाच्य भएन। २१ वर्षपछि निर्देशनमा फर्किएका महेशले कुनै यस्तो स्क्रिप्ट फेला पारे जसको मोहले उनले सन्न्यास तोडे भन्ने विश्वास गरेका फ्यान त्यतिबेला निराश भए जब उनीहरूले फिल्ममा कुनै फरकपन महसुस गर्न सकेनन्। यो फिल्ममा महेशले त्यही धार छोडेनन् जुन उनले आफ्नो अन्तिम फिल्म कारतुस (१९९९) मा प्रयोग गरेका थिए। यो २१ वर्षमा बलिउडमा धेरै पानी बगिसकेको छ। फिल्म बनाउने विधा र दर्शकको रुचिमा जमिन आकाशको अन्तर आइसकेको छ जसलाई पछ्याउन उनी चुके। ओटीटीको माध्यमबाट अहिले दर्शक निकै राम्रा फिल्म र वेब सिरिज हेरिरहेका छन्। यो समयमा आएको सडक२ ले उनीहरूका रुचि पूरा गर्न सकेन। यदि यो फिल्म फिल्म हलमा रिलिज हुन्थ्यो भने पनि यसले पानी नमाग्ने निश्चित थियो। सञ्जय दत्तलाई सडक२ मा देखाएर महेशले पुरानो तार जोडेने प्रयास गरे पनि उज्याले भने दिन सकेनन्। फिल्ममा सञ्जय रविकोे भूमिकामा छन् जो पूजाका श्रीमान् हुन्। पूजा यो संसारमा नरहेपछि रवि आफू बाँच्नुको कुनै अर्थ देख्दैनन्। उनी मर्ने असफल प्रयास पनि गर्छन्। त्यसपछि उनको जीवनमा छोरीसरहकी आर्या (आलिया भट्ट) को प्रवेश हुन्छ। आर्याको पनि आफ्नै कथा छ। उनलाई समाप्त पार्न केही व्यक्ति लागिपरेका छन्। आर्याको जीवनरक्षा गर्न पनि रविले बाँच्नुपर्ने देखाइएको छ। यहाँ स्क्रिप्टमा थोरै ट्विस्ट गरिएको छ। सौतिनीआमा, पाखण्डी साधु, हृदय परिवर्तित हत्यारा, हातका औंला काटिएका भिलेनजस्ता पात्रका मध्यमबाट फिल्म उठाउन खोजिएको छ। तर, यो फर्मुला पुरानो भइसकेको छ जुन ९० को दशकका फिल्ममा राम्रो मानिन्थ्यो। सुरुआतको १५, २० मिनेट फिल्म निकै दिक्कलाग्दो छ। त्यसपछि केही हेर्न लायकका दृश्य आए पनि त्यो लामो समय टिक्दैनन्। खाल्डैखाल्डा परेको हाइवेमा सडक२ सब वेतिर हराएर कच्ची बाटोमा बरालिएको छ। सञ्जय जवानीमा स्क्रिन प्रेजेन्स र स्टाइल को माध्यमबाट स्टार बनेका थिए तर अहिले त्यो समय छैन। फिल्ममा उनको बोलवाला छ तर अभिनयको जादु चलाउन सकेका छैनन्। फिल्म हेरिसकेपछि जो कोहीले पनि यो सजिलै भन्न सक्छ, यदि यो फिल्म महेश भट्टको हुँदैनथियो भने आलियाजस्ती प्रतिभाशाली र चतुर नायिका कुनै हालतमा यो फिल्ममा अभिनय गर्ने थिइनन्। आदित्य राय कपुर आशिकी२ कै स्टाइलमा छन्। निर्देशकले उनलाई यसरी प्रस्तुत गर्न खोजेका हुन् वा आदित्य पुरानै ढर्राबाट बाहिर निस्किन नसकेका हुन् त्यो खोजी कै विषय छ। जिशु सेनगुप्ता निकै राम्रा कलाकार हुन् तर यसमा उनले जुन भूमिका पाएका छन् त्यो मिसफिट लाग्छ। मकरन्द देशपाण्डेमा सदाशिव अमरापुरकरको लेप लगाउन खोजिएको छ जुन केटाकेटी खेले जस्तो लाग्छ। कुनै समय महेश भट्टका फिल्ममा प्रायः देखिने आकाश खुराना, गुलसन ग्रोवर, मोहन कपुरलगायतले यो फिल्ममा अनुहार देखाएर आफ्नो पुरानो सम्झना ताजा गराउने प्रयास मात्रै गरेका छन्। सुमधुर संगीत महेश भट्टका फिल्मको अर्को परिचय हो। यो फिल्ममा पनि केही गीत सुमधुर छन्। तर गीत सुमधुर हुँदाहुँदै पनि हिट हुन नसक्नु महेशलाई समयले साथ नदिएको भन्न मिल्छ। फिल्मको छायांकन र प्रकाशको प्रयोग भने स्तरीय छ।"
विद्रोहका जरा,"विद्रोहलाई मानिसको नैसर्गिक स्वभाव मान्न सकिन्छ। त्यो कहिले मुखर र कहिले मौन स्वरूपको हुन्छ। आज मानव समाजले हासिल गरेका राजनीतिक, सांस्कृतिक, सामाजिक र आर्थिक उपलब्धिका पछाडि बेला बेला भएका विद्रोहहरूकै अहम् भूमिका छ। समाजको वा समाज व्यवस्थापन गर्ने राज्यको, धार्मिक जमातको वा कुनै जाति वा सम्प्रदाय विशेषको कुनै पनि कुरो चित्त बुझेन भने सचेत मानिस त्यसलाई पालन गर्न आवश्यक ठान्दैन। कुनै पनि मूल्यमा त्यसलाई तोड्ने उपक्रममा उसले पहिले तर्कहरूको सहारा लिन्छ, वैकल्पिक विचारको निर्माण गर्छ, त्यस विचारलाई प्रसार गर्छ, जनमत आफ्नो पक्षमा आकर्षित गर्ने चेष्टा गर्छ र संस्थापन संस्कृति, नियम वा शासन प्रणालीमाथि मानसिक र भौतिक दबाब सिर्जना गर्छ। उसको अपेक्षालाई हासिल गर्न आवश्यक मात्रामा श्रम, समय र स्रोत तथा पछुवाहरू जुटे भने ऊ सफल बन्छ, अन्यथा असफल। यसका लागि आन्तरिक र बाह्य दुवै तत्वको योग जरुरी हुन्छ। विद्रोहका केही बहुमान्य र सांस्कृतिक कारण छन्। मानिस कुनै खास परिवार र समाजको सदस्य भएकाले उसले जन्मदेखि नै वंशको नासो, संस्कार र सामाजिक विवेकको वाहकका रूपमा खास मूल्यप्रणालीको अनुपालन वा प्रवद्र्धन गर्दछ। कुनै खास ज्ञानको उद्बोधनका कारण चेतना वृद्धि हुँदै गएर तुलनात्मक अध्ययन विश्लेषण गर्ने स्तरसम्म पुगेको खण्डमा उसले नयाँ मूल्यप्रणाली स्थापना गर्न सक्छ भन्ने कुराका दृष्टान्त इतिहासमा पर्याप्त छन्। महान् दार्शनिक, वैज्ञानिक र कविहरूका विद्रोहले संसारलाई नै परिवर्तन गरिदिएका छन्। पश्चिममा चर्चको सर्वमान्यतालाई चुनौती दिने धेरै प्रयासमध्ये ग्यालिलियोलाई सम्झने गरिन्छ। यस्तै कतिपय विद्रोहका कारणले चर्च र राज्यलाई अलग गर्न सकिएको हो। पूर्वमा सिद्धार्थ गौतमले राजदरबार त्यागेर ज्ञानको खोज गरे र मानव जगत्लाई नै नयाँ मार्ग देखाए, त्यसैले उनी बुद्ध बने। उनले त्यस बेला कट्टर ब्राह्मणवादको सामना गर्नु पर्यो। आजको सन्तुलित र सर्वमान्य परराष्ट्र नीतिमा उल्लेख गरिने पञ्चशील गौतम बुद्धकै देन हो। क्रान्ति निश्चित राजनीतिक उद्देश्य प्राप्तिका निम्ति संस्थापनको शक्तिलाई सशस्त्र आक्रमण वा ठूलो जनसंख्याको उत्तेजक दबाब सिर्जना र उच्छेद गरी फाल्ने र त्यसका स्थानमा नयाँ शक्ति र प्रणाली स्थापना गर्ने कार्य हो। क्रान्तिको लक्ष्य छिटो हासिल गर्ने यौटा प्रभावकारी उपकरण मात्र हो विद्रोह। झडप, युद्ध, हताहतीका माध्यमबाट जबर्जस्ती शक्ति र स्रोत लिने विद्रोह सशस्त्र विद्रोह हो। क्रान्ति र विद्रोहबीच झिनो अन्तर देखिन्छ। क्रान्ति निश्चित राजनीतिक उद्देश्य प्राप्तिका निम्ति संस्थापनको शक्तिलाई सशस्त्र आक्रमण वा ठूलो जनसंख्याको उत्तेजक दबाब सिर्जना र उच्छेद गरी फाल्ने र त्यसका स्थानमा नयाँ शक्ति र प्रणाली स्थापना गर्ने कार्य हो। क्रान्तिको लक्ष्य छिटो हासिल गर्ने यौटा प्रभावकारी उपकरण मात्र हो विद्रोह। झडप, युद्ध, हताहतीका माध्यमबाट जबर्जस्ती शक्ति र स्रोत लिने विद्रोह सशस्त्र विद्रोह हो। विद्रोह सशस्त्र वा बहुसंख्यकको सदेह सहभागितामै हुनुपर्छ भन्ने छैन, यो शालीन पनि हुन सक्छ। मौन, तार्किक, बौद्धिक हस्तक्षेपबाट अत्यधिक जनमतलाई आकर्षित गरी आफ्नो हेतुको पक्षमा वातावरण तयार गर्नु पनि विद्रोह नै हो। भारतका महात्मा गान्धी यस्तो विद्रोहका अगुवा मानिन्छन्। संयुक्त राज्य अमेरिकामा मार्टिन लुथर किङ र अफ्रिकामा नेल्सन मण्डेला यसै पंक्तिमा मानिन्छन्। नेपालमा २००७ सालको राजनीतिक परिवर्तनपछि भएका केही उल्लेखनीय विद्रोहमध्ये डा केआई सिंहको भैरहवा विद्रोह र सिंहदरबार कब्जाको घटना पनि उल्लेखनीय मानिन्छ। भारतीय सैनिक लगाएर दबाइए पनि दिल्ली सम्झौताको विपक्षमा गरिएको यो विद्रोह विरोचित साहसको उदाहरण हो। सुदूरपश्चिममा भीमदत्त पन्तको विद्रोहलाई बडो क्रुरतापूर्वक दबाइएको थियो। सामान्य किसान नेताको यस साहसिक कारबाहीको अध्ययन र मूल्यांकन हुन बाँकी नै छ जसमा पन्तको टाउको काटेर बाँसको टाँगामा झुन्ड्याउँदै त्यस्ता विद्रोहमा आकर्षित हुनेले भोग्नुपर्ने परिणामको चेतावनी दिइएको थियो। नेपाली कांग्रेसले पञ्चायतविरुद्ध २०१८ सालदेखि पटकपटक सशस्त्र विद्रोह गरेको थियो र ती सबै विद्रोहमा प्रजातान्त्रिक आन्दोलनले घाटा बेहोर्नु पर्यो। जनकपुर र विराटनगरमा राजामाथि बम हानेर गरिएका यी विद्रोहमा रामलक्ष्मणलगायत धेरैको ज्यान गयो। ओखलढुंगाको टिमुरबोटे काण्डका नाममा चर्चित कांग्रेसको सशस्त्र विद्रोह पनि पञ्चायतविरुद्ध लक्षित थियो। यस विद्रोहले पनि निकै ठूलो मूल्य चुकाउनु पर्यो। २०४६ को परिवर्तनपछि कांग्रेस सत्तामा सबैभन्दा बढी रह्यो। कांग्रेस सभापति शेरबहादुर देउवा चारपटक प्रधानमन्त्री हुनुभयो। त्यसैताका झापाली कम्युनिस्टले सुरु गरेको विद्रोहमा पनि सफलता हात लागेन। यद्यपि आजको नेकपा (तत्कालीन एमाले) को आजको राजनीतिक आकार प्राप्त गर्ने मुख्य घटना त्यही नै सावित भयो। यसमा प्रत्यक्ष वा परोक्ष संलग्न हुने या त हत्या गरी मारिए, या लामो समय कालकोठरीमा राखिए। २०४६ पछि मात्र तिनको मुक्ति सम्भव भयो। १४ वर्ष जेल भोगेका वर्तमान प्रधानमन्त्री केपी शर्मा ओली त्यसै घटनाका एक मूल पात्रमध्येको हुनुहुन्छ। यसबीच थुप्रै विद्रोह दमन गरिए। २०५२ फागुनदेखि चलेको कम्युनिस्टहरूकै अर्को समूह माओवादीको १० वर्षे सशस्त्र युद्धको सेरोफेरोमा करिब १७ हजार नेपाली मारिनुका साथै हजारौं परिवार विस्थापित र सयौं व्यक्ति बेपत्ता पारिए। नेपालको इतिहासको पछिल्लो कालखण्डमा यति बलियो विद्रोह कहिल्यै भएको थिएन। अन्य वामपन्थी कम्युनिस्ट र कांग्रेसको समेत सहयोगमा १२ बुँदे सम्झौताबाट यसको शान्तिपूर्ण अवतरणका असंख्य घाउ अझै बाँकी छन्। यस विद्रोहका प्राधिकार पुष्पकमल दाहाल प्रचण्ड दुईपटक नेपालको प्रधानमन्त्री भइसक्नुभएको छ भने उहाँका सहयात्री कमरेड डा बाबुराम भट्टराई एकपटक। माओवादीको यो शान्तियात्रासँग गम्भीर रूपमा असहमत मोहन वैद्य, नेत्रविक्रम चन्द, गोपाल किराती जस्ता व्यक्ति अलगअलग समूह बनाएर क्रियाशील छन्। त्यस युद्धमा लागेका विभिन्न तहका धेरै कार्यकर्ताले प्रचण्डलाई धोकेबाज भनिरहेका छन्। अहिले उहाँ एमालेसँग एकता गरेर नेकपाको अर्को अध्यक्ष बन्नुभएको छ। विद्रोह सधैं सफल हुँदैनन्। विद्रोह अति ठूलो जोखिमको काम हो। यसमा रणनीतिक चातुर्य जति मात्रामा आवश्यक पर्छ, कूटनीतिक दक्षताले पनि उत्तिकै महत्व राख्तछ। वस्तुगत स्थितिको अध्ययनबिना भावुकतावश गरिएका विद्रोह दुःखान्तमा परिणत हुन्छन् र त्यही कारणले गरिएका विद्रोह पछि सफल हुँदा त्यसको जस अरूले नै लिन्छ। जनवादी गणतन्त्र ल्याउने उद्घोषका साथ चलाइएको माओवादी युद्धप्रति युद्धमै सहभागी पीएलएहरूको वितृष्णालाई यसै सन्दर्भमा हेर्नुपर्छ। यसो भए तापनि त्यस्ता युद्ध र विद्रोहहरूको ऐतिहासिक महत्व भने रहन्छ नै। यस्ता दमन गरिएका, असफल देखिने वा सम्झौतामा टुंगिएका विद्रोहहरूको समुच्चय नै ठूलो विद्रोह र परिवर्तनका आधार बनेका हुन्छन्। तर, केही विद्रोहका पछिल्तिर कसैप्रति घोर अविश्वास, अन्धविश्वास, कोरा उत्तेजना, मनोगत विश्लेषण, महान् र इतिहासपुरुष हुने महत्वाकांक्षा, अरूको उक्साहट आदि कारण पनि हुन्छन्। दलाई लामाको भारत पलायनपछि कम्युनिस्ट चीनविरोधी पश्चिमा मुलुकहरूले नेपाली भूमिमा तिब्बती खम्पाहरूलाई हतियार र तालिम दिएर गराएको विद्रोह एउटा उदाहरण हो। धर्मान्धताको आधारमा बलपूर्वक तिब्बतलाई पुनः प्राप्त गर्ने वाङ्दीको प्रयास जुन नेपाली सेनाले असफल तुल्याइदियो। दलाईलाई अन्तिम सत्य ठानेकैले तिब्बतलाई सधैं नै स्वतन्त्र मुलुक थियो भन्ने मानेकैले र पश्चिमाले उक्साएकैले त्यति उच्च भूमिमा गरिएको त्यत्रो तयारी र खम्पाहरूको सपना दुःखान्तमा टुंगियो। असंगठित र मनोगत नै भए पनि कट्टरपन्थी समाजमा बाहुनले हलो जोतेर गरेका विद्रोह, दलित र कथित उपल्ला जातका केटाकेटीले विवाहका कारण समाजबाट अलग्गै बसेर गरिएका विद्रोह, दलितले सिनो फाल्न इन्कार गरेको विद्रोह, मन्दिरजस्ता सार्वजनिक स्थानमा प्रवेश गर्न गरेका विद्रोह आदिले समाज परिवर्तनको दिशामा महत्वपूर्ण काम गर्छन्। अब यस्तो समय हामी भोग्दैछौं, जहाँ बाहुनले हलो जोत्नु सेलिब्रिटीले हलो जोतेको तस्बिर फेसबुकमा पोस्ट् गर्नुजस्तै सहज छ। अब दलित गैरदलितबीचको विवाहलाई राज्यले प्रवद्र्धन गरेको समेत देखिएको छ। अब मन्दिर प्रवेश गर्ने दलितलाई कसैले रोक्यो भने ऊ दण्डको भागीदार हुन्छ। विद्रोहकै कारण आज विधवा विवाह सर्वस्वीकार्य बन्दैछ। विधवा महिला रातो राडी र रातै टीकामा सजिएकी छ। हामी फोटो खिचेर यसलाई अमर बनाऔं ?"
"सबल अर्थमन्त्री, दुर्बल अर्थमन्त्री","काठमाडौं : ६ महिनाअघि अर्थमन्त्रीमा पुनः नियुक्ति पाएपछि डा युवराज खतिवडाले भनेका थिए, यो मुलुकको गरिबी, अभाव, भोक, अशिक्षा र अन्यायविरुद्ध लडेको विकासे योद्धा हुँ। कमान्डरले फिर्ता नबोलाएसम्म लड्नेछु। खतिवडाकै भाषामा अन्ततः कमान्डर अर्थात प्रधानमन्त्रीले फिर्ता बोलाएका छन्। धेरै समयको रस्साकस्सीपछि बिहीबार नेकपा सचिवालय बैठकले उपाध्यक्ष बामदेव गौतमलाई राष्ट्रिय सभामा सिफारिस गर्ने निर्णय गर्यो। भोलिपल्ट शुक्रबार उनले राजिनामा दिएका छन्। कर प्रशासन सुधार्न ठोस कदम खतिवडाले अर्थमन्त्री भएपछि सुधारको सुरुवात गरेको मुख्य क्षेत्र हो, कर। मूल्य अभिवृद्धि कर ऐनमै टेकेर विभिन्न सामान खरिद गर्दा उपभोक्ताले तिरेको मूल्य अभिवृद्धि कर (भ्याट) व्यवसायीको खल्तिमा जाने अनुचित अभ्यास वर्षाैंदेखि चालिएको थियो। मोबाइल, तेल, कपडाजस्ता वस्तुमा पनि मूल्य अभिवृद्धि कर फिर्ता दिने कुरा न्यायोचित थिएन। उपभोक्ताले तिरेको भ्याट रकमबाट अनुचित लाभ लिएका व्यवसायीले उनको कस्ने नीति स्वीकार्ने कुरा थिएन। उनले पहिलो बजेट भाषणमार्फत नै भ्याट फिर्ताको सुविधा खारेज गरे। मुहान सफा भए छापा मार्नै पर्दैन, उनी भन्ने गर्थे। कपडा उद्योगीलगायत विभिन्न व्यावसायिक जगतमा उनको कदमको ठूलो विरोध भयो। तर, उनी पछि हटेनन्। अनौपचारिक माध्यमबाट हुने कारोबारले करको दायरा खुम्चिएको थियो। कर प्रशासनको दुर्बलता बुझेका उनी करको दायरा विस्तार गर्न चाहन्थे। उनले भुक्तानी तथा खर्चका लागि स्थायी लेखा नम्बर (प्यान) अनिवार्य गरे। जसले लाखौं व्यक्ति करको दायरामा ल्याउन सफल भए। अर्थ मन्त्रालयका अनुसार गत आर्थिक वर्षमा स्थायी लेखा नम्बर लिनेको संख्या ५४४ प्रतिशतले बढेको छ। २०७७ असारसम्म प्यान लिने करदाता ३३ लाख ५४ हजार पुगेका छन्। व्यवसायीले प्यानको विरोध पनि नगरेका होइनन्। तर, उनी टसमस भएनन्। बजेटमार्फत व्यावसायिक प्रयोजनका लागि मालवस्तु तथा ढुवानी साधनको अनुगमनका लागि भीसीटीएस प्रणालीको अनिवार्य व्यवस्था गरियो। राजस्व चुहावट नियन्त्रण र डुइङ बिजनेसमा लागत घटाउने यो प्रविधि एकैपटक कार्यान्वयनमा आएपछि व्यापारी चिढिए। यसैबीचमा चुहावट धेरैहदसम्म नियन्त्रणमा आयो। व्यावहारिक कठिनाईलाई मध्यनजर गरी तीन महिना बाध्यकारी बनाइएन। तर, क्रमशः यो प्रविधि प्रयोगमा आयो। कर असुल्ने मात्रै होइन, औपचारिक कारोबारमा ल्याउन उनले प्रोत्साहनका कार्यक्रम पनि ल्याए। उपभोक्ताले वस्तु तथा सेवा खरिदको भुक्तानी विद्युतीय माध्यममार्फत गरे १० प्रतिशत मूल्य अभिवृद्धि कर (भ्याट) फिर्ता पाउने सुविधा ल्याइयो। उनको यो कार्यक्रम लोकप्रिय बन्यो। पूर्णरुपमा कार्यान्वयनमा आउन भने सकेको छैन। भुक्तानीका माध्यमबाट अनौपचारिक अर्थतन्त्रलाई नियन्त्रण गर्दै लैजाने, स्वदेशी उद्योगलाई संरक्षण गर्ने, कर अनुपालना बढाउने, लामो समयदेखि राजस्व प्रशासनमा समस्याका रूपमा रहेको वस्तु र सेवाको बिक्रीमा बिल जारी गर्नुपर्ने (बिलिङ इन्फोर्समेन्ट)लाई उनले मेहनत गरेर कार्यान्वयन गरे। यसका कारण समस्याले जरा गाडेको करको असुलीमा सुधार देखिएको पनि छ। सुरुवातको बजेटमा उत्पादनमूलक काममा उपयोग हुने तथा चोरी पैठारी नियन्त्रणका लागि त्यसअघि प्रचलनमा रहेको भन्सार तथा मूल्य अभिवृद्धि छुटसम्बन्धी व्यवस्था खारेज गरे। कुखुराका दाना बनाउन आयात गरिने कच्चा वस्तुदेखि मोबाइल फोनमा मूल्य अभिवृद्धि कर फिर्ता दिने व्यवस्थासम्म खारेज गरेका उनले सुधारकको संज्ञा पाए। बाह्य पुँजी भित्र्याउन सफल अर्थमन्त्री भएपछि खतिवडाले भनेका थिए, स्वदेशी पुँजीले मात्रै लगानीको आवश्यकता पूरा गर्दैन, वैदेशिक लगानी र ऋणका रूपमा विदेशी पुँजी ल्याउनुपर्छ। २०७५ चैतमा अर्थमन्त्री डा युवराज खतिवडाकै संयोजकत्वमा लगानी सम्मेलन भयो। सम्मेलनलाई लक्ष्य गर्दै भटाभट वैदेशिक लगानी तथा प्रविधि हस्तान्तरण ऐन, विशेष आर्थिक क्षेत्र ऐन, निजी सार्वजनिक साझेदारी तथा लगानी बोर्ड ऐन, हेजिङ नियमावली जस्ता कानुन जारी भयो। सम्मेलन लगानीकर्ताको विश्वास जित्न मुलुकमाथिको विश्वास जिताउन सफल मानिन्छ। सम्मेलनबाटै लगानी बोर्डलाई २५ खर्ब रुपैयाँ लगानीको आशय प्राप्त भएको छ। राष्ट्र बैंकको तथ्यांकअनुसार गत आर्थिक वर्षमा प्रत्यक्ष वैदेशिक लगानी ४९१ प्रतिशतले वृद्धि भएको छ। यस अवधिमा १९ अर्ब ४८ करोड रुपैयाँ लगानी भित्रिएको थियो। अघिल्लो वर्ष १३ अर्ब ६ करोड रुपैयाँ विदेशी लगानी भित्रिएको थियो। वैदेशिक ऋण बढाए अर्थमन्त्री भएपछि डा खतिवडाले वैदेशिक ऋण सहायतामा तुलनात्मक रुपमा वृद्धि भयो। साढे २ वर्षमा ४ खर्ब ६६ अर्ब आन्तरिक तथा बाह्य ऋण परिचालन भएको छ। गत वर्षको अन्त्यसम्म आन्तरिक तथा बाह्य ऋण १४ खर्ब १९ अर्ब पुगेको छ। ३ वर्ष संयुक्त राष्ट्र संघको यूएनडीपीअन्तर्गत वरिष्ठ अर्थशास्त्रीको रूपमा काम गरिसकेका खतिवडालाई अन्तर्राष्ट्रिय समुदायमा बलियो पकड भएका व्यक्ति हुन्। २०७२ को महाविनाशकारी भूकम्पपछि डा रामशरण महतले दाता सम्मेलनमा बजोड प्रस्तुति दिएर ठुलो रकम जुटाउन सफल भएका थिए। विकास साझेदारसँग सम्बन्ध कायम गर्ने मामिलामा खतिवडालाई पनि महतकै कित्तामा उभ्याउने गरिएको छ। कोरोना महामारीकै समयमा विश्व आर्थिक मन्दीले ठूला राष्ट्रको स्रोत सुक्दै गएको छ। खर्च जुटाउन विश्व बैंक तथा एसियाली विकास बैंकजस्ता बहुपक्षीय दातृ संस्थाबाट सहायता रकम जुटाउनु चुनौतीपूर्ण थियो। खतिवडाको कन्भिन्सिङ क्षमताले संकटमा स्रोत व्यवस्थापन गर्नमा भने निकै सघाउ पुग्यो। अहिले द्धिपक्षीय र बहुपक्षीय वैदेशिक ऋण ८ खर्ब ५ अर्ब पुगेको छ। कोरोना संक्रमणको जोखिम न्यूनीकरणलाई केन्द्रित गरेर २२ अर्ब रुपैयाँ बराबरको सहायता रकम जुटाएको अर्थ मन्त्रालयले जानकारी दिएको छ। तर, वैदेशिक सहायताको उपयोगिताका सम्बन्धमा भने उल्लेख्य प्रगति हुनसकेको छैन। ठूला परियोजनामा अपेक्षित प्रगति छैन। गत भदौमा सम्पन्न हुनुपर्ने गौतमबुद्ध अन्तर्राष्ट्रिय विमानस्थल ६ महिनाभन्दा बढी समय थपिसक्दा पनि सकिएको छैन। चौडा गर्ने भनिएको पूर्वपश्चिम राजमार्गको प्रगति सुस्त छ। नेपालजस्तो आयातमुखी अर्थतन्त्र भएको मुलुकमा वैदेशिक ऋण बढ्दै जाने र ठूला परियोजनामा अपेक्षित प्रगति नहुने विषयले गरिब राष्ट्रलाई ऋणको भार मात्रै बढाउने संशय कायम छ। खर्चिलो बन्न दिएनन् संघीयतालाई अमेरिकी अन्तर्राष्ट्रिय विकास एजेन्सी (यूएसएड) की एसिया ब्यूरोकी सहायक प्रशासक ग्लोरिया डी स्टिलले अर्थमन्त्री डा युवराज खतिवडासँगको भेटघाटमा वित्तीय संघीयता कार्यान्वयनमा नेपालले पाएको सफलताको खुलेआम प्रशंसा गरेकी थिइन्। २०७४ सालको निर्वाचनपछि ओली सरकारको नेतृत्व सम्हाल्नासाथ पार्टीभित्रका बलिया आकांक्षीलाई पाखा लाउँदै खतिवडालाई अर्थमन्त्री बनेका थिए। सरकारको प्रमुख चुनौती थियो, संघीयता कार्यान्वयन। तीन तहको संरचना निर्माण तथा सञ्चालनले संघीयता बोझिलो बन्ने तर्क धेरैको थियो। संघीयता कार्यान्वयनको सबैभन्दा जटिल पक्ष वित्तीय संघीयता बन्यो। वित्तीय संघीयताको सुरुवात शून्यबाट भयो। खतिवडाले अर्थमन्त्रीको कार्यभार सम्हाल्दा अन्तरसरकारी वित्त व्यवस्थापन ऐन र स्थानीय तह सञ्चालन ऐन गरी दुई वटा कानुन मात्रै थिए। उनको खुबी थियो, सन्तुलित स्रोत विनियोजन र फजुल खर्चमा मितव्ययीता। भूगोल, जनसंख्या र विकासमा विविधता भएका प्रदेशबीचमा सन्तुलित स्रोत विनियोजनले वित्तीय संघीयता सफल बन्यो। पहिलोपटक विवादमा खतिवडाले आफ्नो दोस्रो बजेटमार्फत आयातित पुस्तकमा १० प्रतिशत भन्सार महसुल लगाएपछि पहिलोपटक विवादमा तानिए। ज्ञानमा कर औचित्यपूर्ण नभएको भन्दै सडकदेखि सदनसम्म उनको कर नीतिको व्यापक विरोध भयो। यद्यपि उनले आफ्नो कार्यकालको सबै बजेटमा पनि किताबमा करलाई निरन्तरता दिए। त्यति मात्र होइन, यसपालि उनले केही विवादास्पद निर्णय गरे। विद्युतीय सवारीसाधनदेखि इन्डक्सनसम्म उनले भन्सार लगाए। सवारीसाधनमा ४० प्रतिशत भन्सार महसुल र क्षमताअनुसार ३० देखि ४० प्रतिशत अन्तःशुल्क लगाए। लकडाउनपछि मन्त्रिपरिषद्ले निर्णय गरेर भन्सार छुट दिएका इन्डक्सन र स्यानिटाइजरमा समेत उनले ५५ प्रतिशत भन्सार महसुल लगाएपछि उनको चौतर्फी आलोचना भयो। स्वदेशमा उत्पादन हुने वस्तुको सकेसम्म आयात निरुत्साहन गर्ने नीति लिएको सरकारले बजेटमार्फत स्वदेशमै उत्पादन हुने वस्तुको आयातमा भन्सार महसुल घटाउने घोषणा गरेपछि उद्योगीले असन्तुष्टि जनाए। चालु आर्थिक वर्षको आर्थिक ऐनमा आयातित चक्लेट र चुइगम महसुल घटाएको छ। सरकारले बजेटमार्फत ४० प्रतिशत महसुल लाग्दै आएको चक्लेटमा भन्सार महसुल घटाएर ३० प्रतिशत पुर्याएको छ। खेर जाने बिजुलीको आन्तरिक खपत बढाउन सघाउने विद्युतीय सवारीसाधन र इन्डक्सनमा कर बढाएर चक्लेटमा महसुल घटाउनु न्यायोचित नभएको भन्दै उनको व्यापक आलोचना भएको छ। राष्ट्र बैंकमा गभर्नर हुँदा वित्तीय प्रणालीलाई सुधारमा सफलतादेखि योजना आयोगमा उपाध्यक्ष छँदा संयुक्त राष्ट्र संघद्वारा दिइएको एसडीजी च्याम्पियनको उपाधि पाएका उनी अर्थमन्त्रीको जिम्मेवारीमा रहँदा भने लोकप्रियता पाएनन्। अर्थ मन्त्रालयमा जिम्मेवारी सम्हालेको एक महिनामा डा खतिवडाले देशको चौपट आर्थिक अवस्थाको चित्रण गर्दै श्वेतपत्र जारी गरेका थिए। तर, श्वेतपत्रमा उल्लिखित समस्याको समाधानमा उनी आफै चुके। श्वेतपत्रमा वित्तीय जवाफदेही र उत्तरदायित्व नभएको स्थितिमा पुगेको उल्लेख गरेका अर्थमन्त्रीका लागि यही आरोप आफूतिरै सोझियो। आर्थिक वर्ष २०७५७६ को पहिलो बजेटको कार्यान्वयनमै खतिवडालाई असफलता मिल्यो। पुँजीगत खर्च कमजोर देखियो। संसद्मा उनले पहिलो आधार वर्ष भएकाले छुट दिनुपर्ने मत राख्दै दोस्रो बजेटको कार्यान्वयनमा सुधारको प्रतिबद्धता जनाएका थिए। तर, दोस्रो वर्ष बजेट कार्यान्वयन झनै खस्कियो। बजेट र खर्च प्रणालीको बीचमा संरचनागत समस्या रहेकाले लक्ष्यअनुसार बजेट कार्यान्वयन नभएको उनको दाबी रह्यो। यसको समाधानका लागि अर्थविद् डा डिल्लीराज खनालको नेतृत्वमा खर्च पुनरवलोकन आयोगले अध्ययन गरेर प्रतिवेदन नै सरकारलाई बुझायो। तर, आयोगको प्रतिवेदन कार्यान्वयनको सट्टा अर्थमन्त्रीले प्रतिवेदन नै लुकाएको आरोप छ। २०४६ पछि अर्थमन्त्री डा रामशरण महतबाट स्थापित उदारवादको अभ्यासलाई नेपाली अर्थतन्त्र ईतिहासको प्रमुख कडी मानिन्छ। २०५१ मा भरतमोहन अधिकारीको लोककल्याणकारी बजेटले अर्थतन्त्रलाई नयाँ आयाम दियो। सुधारकको रूपमा अपेक्षा गरिएको खतिवडाको अढाइ वर्षको कार्यकाल अर्थतन्त्रमा नयाँ आयाम थप्न भने चुक्यो। राजनीतिक पृष्ठभूमिबाट नआएका र बलियो सरकारको विज्ञ अर्थमन्त्रीका रूपमा चिनिएका खतिवडाबाट दीर्घकालीन आर्थिक सुधार हुने आमअपेक्षा थियो। तर, अर्थतन्त्रलाई नयाँ दिशातर्फ उन्मुख पार्न उनी औसत काम गर्ने अघिल्ला अर्थमन्त्रीकै लहरमा उभिन पुगे। सबल पक्ष मूल्य अभिवृद्धि कर फिर्ता खारेज कर चुहावट नियन्त्रण : व्यावसायिक प्रयोजनका लागि मालवस्तु तथा ढुवानी अनुगमन प्रणाली लागू वित्तीय संघीयता कार्यान्वयनः सन्तुलित स्रोत विनियोजन र मितव्ययीता करको दायरा विस्तार लगानी सम्मेलनमार्फत लगानीको वातावरणमा सुधार वैदेशिक ऋण परिचालन विस्तार दुर्बल पक्ष करको दरमा औचित्यहीन वृद्धि पुँजीगत खर्च न्यून ठूला परियोजनामा प्रगति न्यून सार्वजनिक खर्च पुनरवलोकन आयोगको प्रतिवदेन गुपचुप निजी क्षेत्रमाथि नियन्त्रण श्वेतपत्रअनुसार काम गर्न नसक्नु"
विद्रोह थालें हजुर !,"कैले महामारी हुन्छ, कैले भोकमरी हुन्छ, नेताको भने हेलिकप्टरबाट सवारी हुन्छ। उता जनताहरू भोकै अनसन बसेका छन्, यता सिंहदरबार भित्रै पनि कालोबजारी हुन्छ। तपाईं भन्नुस्, म विद्रोह नगरेर के गरुँ ? जब पहुँचवाला मान्छे नै बलात्कारी हुन्छ। भित्र भित्रै देश रित्याइसकेको हुन्छ जस्ले, बाहिर चैं भने ऊ बढो परोपकारी हुन्छ। अरे कोही त खबरदारी गर्न आउनुस् मसँग, आज निर्मलाको बस्तीमा नेताको सवारी हुन्छ। यस्तै यस्तै देखेर मैले हतियार उठाएँ महोदय ! जब बुझें, अन्याय सहने पनि अत्याचारी हुन्छ।"
वामदेवको प्रवेशले स्थायित्वको प्रश्न,"काठमाडौं : नेकपा उपाध्यक्ष वामदेव गौतमलाई राष्ट्रियसभा सदस्य बनाउने निर्णय आउनासाथ सामाजिक सञ्जालमा ह्वारह्वार्ती प्रतिक्रिया आए। अधिकांशले राजनीतिक स्थायित्व, सुशासन र संविधानको भविष्यमाथि चिन्ता जाहेर गरे। बर्दियाबाट पराजित भएपछिका साढे दुई वर्ष गौतम चर्चामै रहे। डोल्पा होस् कि काठमाडौं निर्वाचन क्षेत्र नम्बर ७, निर्वाचित सांसदलाई राजीनामा गराएर उपनिर्वाचनबाट भए पनि संसद्मा जान खोजेको भनेर उनी चर्चाका पात्र बने। उपचुनाव वा अरू विधिबाट सांंसद छनोटको कुरा आयो कि गौतमकै नाम आइहाल्थ्यो। प्रधानमन्त्री केपी शर्मा ओलीले झन्डै ६ महिना पार्टीमा रडाकोपछि गौतमलाई राष्ट्रियसभामा पठाउन सहमति जनाएका हुन्। सरकारको सिफारिसमा राष्ट्रपतिबाट मनोनयन हुने कोटाका लागि प्रधानमन्त्री ओली तयार हुनै पथ्र्यो। डा युवराज खतिवडालाई दोहोर्याउने अडान कार्यान्वयन हुन नसक्ने अवस्थामा प्रधानमन्त्री ओली गौतमको नाम लिन बाध्य भएका हुन्। नेकपामा विवादको सुरुआत नै वामदेव गौतमलाई राष्ट्रियसभामा पठाउने फागुन १४ को सचिवालय बैठकको सर्वसम्मत निर्णय कार्यान्वयन नगर्नाले भएको थियो, केन्द्रीय सदस्य विष्णु रिजाल भन्छन्, ६ महिनासम्म अनेक प्रयोग र खेलपछि अन्ततः पार्टी निर्णय कार्यान्वयन हुने स्थिति बन्नुलाई खुसीकै कुरा मान्नुपर्छ। प्रधानमन्त्रीले खतिवडालाई नै दोहोर्याउने भनेपछि अर्का अध्यक्ष पुष्पकमल दाहाल, वरिष्ठ नेता माधवकुमार नेपाल, झलनाथ खनाललगायतले चैत अन्तिमतिर गौतमका नाममा अडान राखे। त्यसपछि विवाद यति धेरै चक्र्यो कि प्रधानमन्त्री पदबाट राजीनामा माग्नेदेखि पार्टी नै विभाजित हुनेसम्मको खतरा देखियो। दाहाल, खनाल र नेपालले गौतमको नाम अघि सार्नुको कारण भने अनेक थिए। पहिलो, गौतमलाई आफ्नै समूहमा राखेर ओलीलाई एक्ल्याउनु थियो। दोस्रो कारण थियो, जसरी पनि खतिवडालाई रोक्ने र तेस्रो कारण प्रधानमन्त्री ओलीप्रतिको इगो थियो। दाहाललगायत नेता खतिवडाप्रति पनि उत्तिकै असन्तुष्ट थिए। खतिवडाले वरिष्ठ नेताहरूलाई सामान्य शिष्टाचारसमेत नगर्दा समस्या पैदा भएको नेताहरू बताउँछन्। लडेर भिडेर दुःखका साथ पार्टी निर्माण गरेका नेताहरूलाई नगन्ने व्यवहारका कारण खतिवडाप्रति पनि नेताहरू रिसाएका हुन्, एक स्थायी समिति सदस्यले भने, त्यसैले गौतमलाई राष्ट्रियसभामा पठाउने कुरा मात्र थिएन, खतिवडालाई रोक्ने कुरा पनि उत्तिकै महत्वपूर्ण थियो। सांसदहरू खतिवडाको पहिलो बजेट भाषणबाट मुर्मुरिए। उनको कार्यकाल चिट्ठामा दुई वर्ष मात्र परेपछि झन्डै ताली बजाए। त्यो बेला अचम्मकै दृश्य देखिएको थियो, प्रधानमन्त्रीनिकट एक नेताले भने, नेताहरू मात्र होइन, सांसदहरू पनि उनीप्रति बढी नै रिसाएका थिए। जनताले राहत महसुस गर्ने कार्यक्रम ल्याउनेभन्दा राज्यको ढुकुटी मात्र कस्ने गरेको आरोप खतिवडामाथि छ। विद्युतीय गाडी सस्तो भयो भने अरू गाडी किन्दैनन्। भन्सार उठ्दैन। पेट्रोलियम पदार्थबाट भइरहेको नाफा घट्छ भनेर जवाफ दिने अर्थमन्त्री हामीलाई चाहिएको होइन, एक नेताले भने, जनताको स्वास्थ्य, सुविधा, आम्दानी नहेरी व्यापारिक दृष्टिकोणले मात्र देश चलाएर पुग्दैन। खतिवडाको बहिर्गमनपछि मुलुकले नयाँ अर्थमन्त्री पाउने पक्का छ। राष्ट्रियसभामा गौतमको प्रवेश अर्थमन्त्री बन्नका लागि पनि हो भन्नेको कमी छैन। संविधानमा छिद्रको सहारा राष्ट्रियसभामा गौतमको प्रवेश सांसद बन्न मात्र हो त ? मन्त्री बन्ने गौतमको संकेतले कानुनविद्हरू संविधानका धारा, उपधारा व्याख्यामा जुटिसकेका छन्। संविधानविद् भीमार्जुन आचार्यले त गौतम सांसद बन्ने कुरा नै गैरसंवैधानिक भएको बताएका छन्। तत्कालीन संविधानसभाध्यक्ष सुवास नेम्बाङले प्रतिनिधिसभामा पराजित भएको व्यक्ति त्यो प्रतिनिधिसभाको कार्यकालभरि मन्त्री बन्न नपाउने व्याख्या यसअघि नै गरेका थिए। त्यसो भए गौतम मन्त्री बन्न पाउँछन् कि पाउँदैनन् त भन्ने प्रश्न उब्जेको छ। संविधान र कानुनका जानकार संविधानको धारा ७६(९) र ७८(४) को व्याख्यामा जुटेका छन्। कसैले अढाई वर्षसम्म गौतम मन्त्री बन्न नपाउने तर्क गरेका छन् त कसैले सांसद भइसकेपछि पनि मन्त्री बन्न नपाउने भन्ने हुँदैन भन्ने व्याख्या गरिरहेका छन्। प्रधानमन्त्री ओली सहमत भए वा नेकपाभित्र सहमति जुटे संविधानका छिद्र समातेर गौतम मन्त्री बन्ने सम्भावना भने नकार्न सकिन्न। संसदीय होइन सुधारिएको लोकतन्त्र झन्डै ७० वर्षको क्रान्तिपछि संविधानसभाबाट संविधान बन्दै गर्दा दलहरूबीच अन्तिमतिर ५ वटा विषयमा मुख्य विवाद थियो। संघीयता, शासकीय स्वरूप, नागरिकता, भाषा र संविधानको नाम। त्यति बेला प्रमुख तीन दलबीच गिभ एन्ट टेक गरेर ती विषय टुंग्याइएका थिए। तत्कालीन माओवादीले संसदीय शासन प्रणाली नमान्ने अडान राखेपछि बीचको बाटो अपनाएर सुधारिएको लोकतान्त्रिक व्यवस्थामा सहमति जुटेको थियो। राजनीतिक स्थायित्व, लोकतन्त्रको सुदृढीकरण र जनभावनाको कदर गर्न भन्दै संविधानमै मन्त्रीको संख्या, प्रतिनिधिसभामा पराजित व्यक्ति त्यो कार्यकालभरि मन्त्री बन्न नपाउने, सरकार गठन भएको दुई वर्षसम्म ढाल्न नपाइने, प्रधानमन्त्रीविरुद्ध अविश्वास प्रस्ताव ल्याउँदा पनि भावी प्रधानमन्त्रीको नामसहित पेस गर्नुपर्ने व्यवस्था गरिएको थियो। तर, झन्डै दुईतिहाइ बहुमत प्राप्त नेकपाले संविधानको मूल मर्म र भावनाविपरीत संविधानका छिद्र खोजेर व्यवस्था नै कमजोर बनाउन खोजेको आरोप संविधानविद्हरूको छ। संविधानको भावना कुल्चँदै जाने हो भने हिजैको जस्तो संसदीय प्रणालीमा बेथिति, विकृति र विसंगति बढेर संविधान नै काम नलाग्ने हुन सक्छ, संविधानविद् आचार्य भन्छन्। कानुनका जानकारहरू गौतमलाई मन्त्री बनाउने कुरालाई संविधानको भावनासँग जोडेर हेर्नुपर्ने तर्क गर्छन्। कुनै पनि शब्दको अर्थ ननिस्के वाक्यमा, वाक्यमा नभए प्याराग्राफमा र त्यो पनि नभए पूरै पाठ पढेर अर्थ खोज्नुपर्छ, एक जना कानुनविद् भन्छन्, संंविधानको मूल मर्म र भावना नै संसदीय प्रणाली सुधार गर्ने भनेपछि त्यसभित्रका शब्दको गलत व्याख्या गरेर संविधान कमजोर बनाउने र गैरसंसदीय काम गर्नुहुन्न। प्रतिनिधिसभामा पराजित व्यक्ति त्यो कार्यकालभरि मन्त्री बन्न हुँदैन भन्ने संविधानको भावनाको रक्षा गर्न जरुरी छ।"
माइतीजस्तै आइसोलेसन,"धनगढी : भारतमा कोरोना महामारी बढेसँगै स्वदेश फर्किने नेपालीको लर्को लागेको थियो। तीमध्ये थुप्रै कोरोना संक्रमित पनि थिए। तर, सरकारी तवरबाट उनीहरूलाई राख्न उपयुक्त क्वारेन्टाइनको व्यवस्था थिएन। केही स्थानमा बनाइएको क्वारेन्टाइनमा पनि पुरुष र महिला सँगै बस्नुपर्ने अवस्था थियो। त्यही बेला धनगढीस्थित वी पोलिक्लिनिक इन्स्टिच्युटले महिलालाई छुट्टै क्वारेन्टाइन सञ्चालन गयो। त्यो क्वारेन्टाइन अझै सञ्चालनमा छ। त्यहाँ आश्रय लिएर ३ सयभन्दा बढी महिला घर फर्किएका छन्। भारतबाट फर्किने महिला र बालबालिकालाई ध्यानमा राखेरै हामीले यस्तो क्वारेन्टाइन सञ्चालन गर्ने योजना बनाएका हौं, इन्स्टिच्युटकी सञ्चालक हीरा भण्डारी भन्छिन्, महिलाका फरक समस्या हुन्छन्। क्वारेन्टाइनमा महिला हिंसा र बलात्कारका घटना पनि सार्वजनिक हुन थाले। त्यसपछि स्थानीय तह, रेडक्रस, व्यवसायी सबै मिलेर यसलाई आइसोलेसनका रूपमा निरन्तरता दिइँदै आएको छ। इन्स्टिच्युटको आइसोलेसनमा १८ जना कोरोनाका बिरामी छन्। तीमध्ये ३ जना गर्भवती छन्। गर्भवतीका लागि सेनेटरी प्याड, कपडा र अन्य सबै आवश्यक सामग्री उपलब्ध गराइएको छ, आइसोलेसनकी व्यवस्थापक दिया विष्ट भन्छिन्। महिला आइसोलेसनमा स्वास्थ्यकर्मी पनि महिला मात्रै छन्। जिल्ला प्रहरी कार्यालयले पनि सुरक्षाका लागि हरेक सिफ्टमा दुईदुई जनाका दरले महिला प्रहरी खटाउने गरेको छ। नेपाल रेडक्रम सोसाइटीले दुईजना स्टाफ नर्स खटाएको छ। महिला मात्रै भएकाले उनीहरू खुलेर आफ्नो समस्या भन्छन्। नाचगान रमाइलो पनि गर्छन्, लजाउँदैनन्। रमाइलो वातावरण भएकाले उनीहरूको आत्मबल पनि बढ्छ, स्टाफ नर्स माया कुञ्जेडा भन्छिन्, आत्मबल नै कोरोना जित्ने सबैभन्दा ठूलो हतियार पनि हो। महिला आइसोलेसनका लागि चाहिने सरसामान, खानेकुरा, तन्ना, कपडा, झुल, स्यानिटाइजर, मास्कसहितका सामग्री उपलब्ध गराउन १ दर्जन संघसंस्था दत्तचित्त भएर लागेका छन्। आइसोलेसनमा बस्ने महिला तथा बालबालिकालाई दिनमा २ पटक खाजा, २ पटक खाना र सातामा २ पटक मासु दिने गरिएको छ। बिहान सबैलाई ७ बजेसम्म उठिसक्न भनेका छौं। त्यसपछि तातोपानी, घरेलु औषधि, बेसार पानी र गुर्जाे दिने गरेका छौं। केही बेर शारीरिक व्यायाम पनि गराइन्छ। आधा घण्टा घाममा बसाइन्छ, व्यवस्थापक विष्ट भन्छिन्, ८ देखि साढे ८ बजेसम्म नास्ता, ११ बजे खाना, ३ बजे नास्ता र साँझ साढे ७ बजेसम्ममा खाना दिने गरेका छौं। आइसोलेसनमा खटिएको स्वास्थ्य टोलीले राति ११ बजे पालैपालो सबैसँग फोनमा कुरा गर्छन्। उनीहरूले कुनै समस्या छैन भनेपछि मात्रै स्वास्थ्यकर्मी सुत्छन्। गीत गाउँछन्, हाँस्छन्, रमाइलो गर्छन्। खुल्ला चौर छ, धेरै रूखहरू भएको स्थान भएकाले पर्याप्त अक्सिजन पनि पाउँछन्, स्टाफ नर्स कुञ्जेडा भन्छिन्, महिला र बालबालिकाका लागि अरू स्थानीय तहले पनि यस्तै नमुना आइसोलेसन बनाउनु पर्छ।"
"सबल अर्थमन्त्री, दुर्बल अर्थमन्त्री","काठमाडौं : ६ महिनाअघि अर्थमन्त्रीमा पुनः नियुक्ति पाएपछि डा युवराज खतिवडाले भनेका थिए, यो मुलुकको गरिबी, अभाव, भोक, अशिक्षा र अन्यायविरुद्ध लडेको विकासे योद्धा हुँ। कमान्डरले फिर्ता नबोलाएसम्म लड्नेछु। खतिवडाकै भाषामा अन्ततः कमान्डर अर्थात प्रधानमन्त्रीले फिर्ता बोलाएका छन्। धेरै समयको रस्साकस्सीपछि बिहीबार नेकपा सचिवालय बैठकले उपाध्यक्ष बामदेव गौतमलाई राष्ट्रिय सभामा सिफारिस गर्ने निर्णय गर्यो। भोलिपल्ट शुक्रबार उनले राजिनामा दिएका छन्। कर प्रशासन सुधार्न ठोस कदम खतिवडाले अर्थमन्त्री भएपछि सुधारको सुरुवात गरेको मुख्य क्षेत्र हो, कर। मूल्य अभिवृद्धि कर ऐनमै टेकेर विभिन्न सामान खरिद गर्दा उपभोक्ताले तिरेको मूल्य अभिवृद्धि कर (भ्याट) व्यवसायीको खल्तिमा जाने अनुचित अभ्यास वर्षाैंदेखि चालिएको थियो। मोबाइल, तेल, कपडाजस्ता वस्तुमा पनि मूल्य अभिवृद्धि कर फिर्ता दिने कुरा न्यायोचित थिएन। उपभोक्ताले तिरेको भ्याट रकमबाट अनुचित लाभ लिएका व्यवसायीले उनको कस्ने नीति स्वीकार्ने कुरा थिएन। उनले पहिलो बजेट भाषणमार्फत नै भ्याट फिर्ताको सुविधा खारेज गरे। मुहान सफा भए छापा मार्नै पर्दैन, उनी भन्ने गर्थे। कपडा उद्योगीलगायत विभिन्न व्यावसायिक जगतमा उनको कदमको ठूलो विरोध भयो। तर, उनी पछि हटेनन्। अनौपचारिक माध्यमबाट हुने कारोबारले करको दायरा खुम्चिएको थियो। कर प्रशासनको दुर्बलता बुझेका उनी करको दायरा विस्तार गर्न चाहन्थे। उनले भुक्तानी तथा खर्चका लागि स्थायी लेखा नम्बर (प्यान) अनिवार्य गरे। जसले लाखौं व्यक्ति करको दायरामा ल्याउन सफल भए। अर्थ मन्त्रालयका अनुसार गत आर्थिक वर्षमा स्थायी लेखा नम्बर लिनेको संख्या ५४४ प्रतिशतले बढेको छ। २०७७ असारसम्म प्यान लिने करदाता ३३ लाख ५४ हजार पुगेका छन्। व्यवसायीले प्यानको विरोध पनि नगरेका होइनन्। तर, उनी टसमस भएनन्। बजेटमार्फत व्यावसायिक प्रयोजनका लागि मालवस्तु तथा ढुवानी साधनको अनुगमनका लागि भीसीटीएस प्रणालीको अनिवार्य व्यवस्था गरियो। राजस्व चुहावट नियन्त्रण र डुइङ बिजनेसमा लागत घटाउने यो प्रविधि एकैपटक कार्यान्वयनमा आएपछि व्यापारी चिढिए। यसैबीचमा चुहावट धेरैहदसम्म नियन्त्रणमा आयो। व्यावहारिक कठिनाईलाई मध्यनजर गरी तीन महिना बाध्यकारी बनाइएन। तर, क्रमशः यो प्रविधि प्रयोगमा आयो। कर असुल्ने मात्रै होइन, औपचारिक कारोबारमा ल्याउन उनले प्रोत्साहनका कार्यक्रम पनि ल्याए। उपभोक्ताले वस्तु तथा सेवा खरिदको भुक्तानी विद्युतीय माध्यममार्फत गरे १० प्रतिशत मूल्य अभिवृद्धि कर (भ्याट) फिर्ता पाउने सुविधा ल्याइयो। उनको यो कार्यक्रम लोकप्रिय बन्यो। पूर्णरुपमा कार्यान्वयनमा आउन भने सकेको छैन। भुक्तानीका माध्यमबाट अनौपचारिक अर्थतन्त्रलाई नियन्त्रण गर्दै लैजाने, स्वदेशी उद्योगलाई संरक्षण गर्ने, कर अनुपालना बढाउने, लामो समयदेखि राजस्व प्रशासनमा समस्याका रूपमा रहेको वस्तु र सेवाको बिक्रीमा बिल जारी गर्नुपर्ने (बिलिङ इन्फोर्समेन्ट)लाई उनले मेहनत गरेर कार्यान्वयन गरे। यसका कारण समस्याले जरा गाडेको करको असुलीमा सुधार देखिएको पनि छ। सुरुवातको बजेटमा उत्पादनमूलक काममा उपयोग हुने तथा चोरी पैठारी नियन्त्रणका लागि त्यसअघि प्रचलनमा रहेको भन्सार तथा मूल्य अभिवृद्धि छुटसम्बन्धी व्यवस्था खारेज गरे। कुखुराका दाना बनाउन आयात गरिने कच्चा वस्तुदेखि मोबाइल फोनमा मूल्य अभिवृद्धि कर फिर्ता दिने व्यवस्थासम्म खारेज गरेका उनले सुधारकको संज्ञा पाए। बाह्य पुँजी भित्र्याउन सफल अर्थमन्त्री भएपछि खतिवडाले भनेका थिए, स्वदेशी पुँजीले मात्रै लगानीको आवश्यकता पूरा गर्दैन, वैदेशिक लगानी र ऋणका रूपमा विदेशी पुँजी ल्याउनुपर्छ। २०७५ चैतमा अर्थमन्त्री डा युवराज खतिवडाकै संयोजकत्वमा लगानी सम्मेलन भयो। सम्मेलनलाई लक्ष्य गर्दै भटाभट वैदेशिक लगानी तथा प्रविधि हस्तान्तरण ऐन, विशेष आर्थिक क्षेत्र ऐन, निजी सार्वजनिक साझेदारी तथा लगानी बोर्ड ऐन, हेजिङ नियमावली जस्ता कानुन जारी भयो। सम्मेलन लगानीकर्ताको विश्वास जित्न मुलुकमाथिको विश्वास जिताउन सफल मानिन्छ। सम्मेलनबाटै लगानी बोर्डलाई २५ खर्ब रुपैयाँ लगानीको आशय प्राप्त भएको छ। राष्ट्र बैंकको तथ्यांकअनुसार गत आर्थिक वर्षमा प्रत्यक्ष वैदेशिक लगानी ४९१ प्रतिशतले वृद्धि भएको छ। यस अवधिमा १९ अर्ब ४८ करोड रुपैयाँ लगानी भित्रिएको थियो। अघिल्लो वर्ष १३ अर्ब ६ करोड रुपैयाँ विदेशी लगानी भित्रिएको थियो। वैदेशिक ऋण बढाए अर्थमन्त्री भएपछि डा खतिवडाले वैदेशिक ऋण सहायतामा तुलनात्मक रुपमा वृद्धि भयो। साढे २ वर्षमा ४ खर्ब ६६ अर्ब आन्तरिक तथा बाह्य ऋण परिचालन भएको छ। गत वर्षको अन्त्यसम्म आन्तरिक तथा बाह्य ऋण १४ खर्ब १९ अर्ब पुगेको छ। ३ वर्ष संयुक्त राष्ट्र संघको यूएनडीपीअन्तर्गत वरिष्ठ अर्थशास्त्रीको रूपमा काम गरिसकेका खतिवडालाई अन्तर्राष्ट्रिय समुदायमा बलियो पकड भएका व्यक्ति हुन्। २०७२ को महाविनाशकारी भूकम्पपछि डा रामशरण महतले दाता सम्मेलनमा बजोड प्रस्तुति दिएर ठुलो रकम जुटाउन सफल भएका थिए। विकास साझेदारसँग सम्बन्ध कायम गर्ने मामिलामा खतिवडालाई पनि महतकै कित्तामा उभ्याउने गरिएको छ। कोरोना महामारीकै समयमा विश्व आर्थिक मन्दीले ठूला राष्ट्रको स्रोत सुक्दै गएको छ। खर्च जुटाउन विश्व बैंक तथा एसियाली विकास बैंकजस्ता बहुपक्षीय दातृ संस्थाबाट सहायता रकम जुटाउनु चुनौतीपूर्ण थियो। खतिवडाको कन्भिन्सिङ क्षमताले संकटमा स्रोत व्यवस्थापन गर्नमा भने निकै सघाउ पुग्यो। अहिले द्धिपक्षीय र बहुपक्षीय वैदेशिक ऋण ८ खर्ब ५ अर्ब पुगेको छ। कोरोना संक्रमणको जोखिम न्यूनीकरणलाई केन्द्रित गरेर २२ अर्ब रुपैयाँ बराबरको सहायता रकम जुटाएको अर्थ मन्त्रालयले जानकारी दिएको छ। तर, वैदेशिक सहायताको उपयोगिताका सम्बन्धमा भने उल्लेख्य प्रगति हुनसकेको छैन। ठूला परियोजनामा अपेक्षित प्रगति छैन। गत भदौमा सम्पन्न हुनुपर्ने गौतमबुद्ध अन्तर्राष्ट्रिय विमानस्थल ६ महिनाभन्दा बढी समय थपिसक्दा पनि सकिएको छैन। चौडा गर्ने भनिएको पूर्वपश्चिम राजमार्गको प्रगति सुस्त छ। नेपालजस्तो आयातमुखी अर्थतन्त्र भएको मुलुकमा वैदेशिक ऋण बढ्दै जाने र ठूला परियोजनामा अपेक्षित प्रगति नहुने विषयले गरिब राष्ट्रलाई ऋणको भार मात्रै बढाउने संशय कायम छ। खर्चिलो बन्न दिएनन् संघीयतालाई अमेरिकी अन्तर्राष्ट्रिय विकास एजेन्सी (यूएसएड) की एसिया ब्यूरोकी सहायक प्रशासक ग्लोरिया डी स्टिलले अर्थमन्त्री डा युवराज खतिवडासँगको भेटघाटमा वित्तीय संघीयता कार्यान्वयनमा नेपालले पाएको सफलताको खुलेआम प्रशंसा गरेकी थिइन्। २०७४ सालको निर्वाचनपछि ओली सरकारको नेतृत्व सम्हाल्नासाथ पार्टीभित्रका बलिया आकांक्षीलाई पाखा लाउँदै खतिवडालाई अर्थमन्त्री बनेका थिए। सरकारको प्रमुख चुनौती थियो, संघीयता कार्यान्वयन। तीन तहको संरचना निर्माण तथा सञ्चालनले संघीयता बोझिलो बन्ने तर्क धेरैको थियो। संघीयता कार्यान्वयनको सबैभन्दा जटिल पक्ष वित्तीय संघीयता बन्यो। वित्तीय संघीयताको सुरुवात शून्यबाट भयो। खतिवडाले अर्थमन्त्रीको कार्यभार सम्हाल्दा अन्तरसरकारी वित्त व्यवस्थापन ऐन र स्थानीय तह सञ्चालन ऐन गरी दुई वटा कानुन मात्रै थिए। उनको खुबी थियो, सन्तुलित स्रोत विनियोजन र फजुल खर्चमा मितव्ययीता। भूगोल, जनसंख्या र विकासमा विविधता भएका प्रदेशबीचमा सन्तुलित स्रोत विनियोजनले वित्तीय संघीयता सफल बन्यो। पहिलोपटक विवादमा खतिवडाले आफ्नो दोस्रो बजेटमार्फत आयातित पुस्तकमा १० प्रतिशत भन्सार महसुल लगाएपछि पहिलोपटक विवादमा तानिए। ज्ञानमा कर औचित्यपूर्ण नभएको भन्दै सडकदेखि सदनसम्म उनको कर नीतिको व्यापक विरोध भयो। यद्यपि उनले आफ्नो कार्यकालको सबै बजेटमा पनि किताबमा करलाई निरन्तरता दिए। त्यति मात्र होइन, यसपालि उनले केही विवादास्पद निर्णय गरे। विद्युतीय सवारीसाधनदेखि इन्डक्सनसम्म उनले भन्सार लगाए। सवारीसाधनमा ४० प्रतिशत भन्सार महसुल र क्षमताअनुसार ३० देखि ४० प्रतिशत अन्तःशुल्क लगाए। लकडाउनपछि मन्त्रिपरिषद्ले निर्णय गरेर भन्सार छुट दिएका इन्डक्सन र स्यानिटाइजरमा समेत उनले ५५ प्रतिशत भन्सार महसुल लगाएपछि उनको चौतर्फी आलोचना भयो। स्वदेशमा उत्पादन हुने वस्तुको सकेसम्म आयात निरुत्साहन गर्ने नीति लिएको सरकारले बजेटमार्फत स्वदेशमै उत्पादन हुने वस्तुको आयातमा भन्सार महसुल घटाउने घोषणा गरेपछि उद्योगीले असन्तुष्टि जनाए। चालु आर्थिक वर्षको आर्थिक ऐनमा आयातित चक्लेट र चुइगम महसुल घटाएको छ। सरकारले बजेटमार्फत ४० प्रतिशत महसुल लाग्दै आएको चक्लेटमा भन्सार महसुल घटाएर ३० प्रतिशत पुर्याएको छ। खेर जाने बिजुलीको आन्तरिक खपत बढाउन सघाउने विद्युतीय सवारीसाधन र इन्डक्सनमा कर बढाएर चक्लेटमा महसुल घटाउनु न्यायोचित नभएको भन्दै उनको व्यापक आलोचना भएको छ। राष्ट्र बैंकमा गभर्नर हुँदा वित्तीय प्रणालीलाई सुधारमा सफलतादेखि योजना आयोगमा उपाध्यक्ष छँदा संयुक्त राष्ट्र संघद्वारा दिइएको एसडीजी च्याम्पियनको उपाधि पाएका उनी अर्थमन्त्रीको जिम्मेवारीमा रहँदा भने लोकप्रियता पाएनन्। अर्थ मन्त्रालयमा जिम्मेवारी सम्हालेको एक महिनामा डा खतिवडाले देशको चौपट आर्थिक अवस्थाको चित्रण गर्दै श्वेतपत्र जारी गरेका थिए। तर, श्वेतपत्रमा उल्लिखित समस्याको समाधानमा उनी आफै चुके। श्वेतपत्रमा वित्तीय जवाफदेही र उत्तरदायित्व नभएको स्थितिमा पुगेको उल्लेख गरेका अर्थमन्त्रीका लागि यही आरोप आफूतिरै सोझियो। आर्थिक वर्ष २०७५७६ को पहिलो बजेटको कार्यान्वयनमै खतिवडालाई असफलता मिल्यो। पुँजीगत खर्च कमजोर देखियो। संसद्मा उनले पहिलो आधार वर्ष भएकाले छुट दिनुपर्ने मत राख्दै दोस्रो बजेटको कार्यान्वयनमा सुधारको प्रतिबद्धता जनाएका थिए। तर, दोस्रो वर्ष बजेट कार्यान्वयन झनै खस्कियो। बजेट र खर्च प्रणालीको बीचमा संरचनागत समस्या रहेकाले लक्ष्यअनुसार बजेट कार्यान्वयन नभएको उनको दाबी रह्यो। यसको समाधानका लागि अर्थविद् डा डिल्लीराज खनालको नेतृत्वमा खर्च पुनरवलोकन आयोगले अध्ययन गरेर प्रतिवेदन नै सरकारलाई बुझायो। तर, आयोगको प्रतिवेदन कार्यान्वयनको सट्टा अर्थमन्त्रीले प्रतिवेदन नै लुकाएको आरोप छ। २०४६ पछि अर्थमन्त्री डा रामशरण महतबाट स्थापित उदारवादको अभ्यासलाई नेपाली अर्थतन्त्र ईतिहासको प्रमुख कडी मानिन्छ। २०५१ मा भरतमोहन अधिकारीको लोककल्याणकारी बजेटले अर्थतन्त्रलाई नयाँ आयाम दियो। सुधारकको रूपमा अपेक्षा गरिएको खतिवडाको अढाइ वर्षको कार्यकाल अर्थतन्त्रमा नयाँ आयाम थप्न भने चुक्यो। राजनीतिक पृष्ठभूमिबाट नआएका र बलियो सरकारको विज्ञ अर्थमन्त्रीका रूपमा चिनिएका खतिवडाबाट दीर्घकालीन आर्थिक सुधार हुने आमअपेक्षा थियो। तर, अर्थतन्त्रलाई नयाँ दिशातर्फ उन्मुख पार्न उनी औसत काम गर्ने अघिल्ला अर्थमन्त्रीकै लहरमा उभिन पुगे।सबल पक्ष मूल्य अभिवृद्धि कर फिर्ता खारेज कर चुहावट नियन्त्रण : व्यावसायिक प्रयोजनका लागि मालवस्तु तथा ढुवानी अनुगमन प्रणाली लागू वित्तीय संघीयता कार्यान्वयनः सन्तुलित स्रोत विनियोजन र मितव्ययीता करको दायरा विस्तार लगानी सम्मेलनमार्फत लगानीको वातावरणमा सुधार वैदेशिक ऋण परिचालन विस्तार दुर्बल पक्ष करको दरमा औचित्यहीन वृद्धि पुँजीगत खर्च न्यून ठूला परियोजनामा प्रगति न्यून सार्वजनिक खर्च पुनरवलोकन आयोगको प्रतिवदेन गुपचुप निजी क्षेत्रमाथि नियन्त्रण श्वेतपत्रअनुसार काम गर्न नसक्नु"
कोरोना संक्रमितका सारथि,"जनकपुरधाम : कोभिड१९ का बिरामी बोक्न तयार अवस्थामा भेटिए, ३० वर्षीय रघुनाथ दास। त्यस बेला आफू संक्रमित बन्ने त्रास होइन कि, ढिलो हुँदा बिरामीको ज्यान पो जाला कि भनेर दास चिन्तित देखिन्थे। उनले बाक्लो प्लास्टिकको पुरानो पीपीई पहिरिएका थिए। हातमा पन्जा, मुखमा डबल मास्क अनि आँखामा चस्मा लगाएका थिए। चर्को गर्मीमा पसिनाले निथु्रक्क भिजेको अवस्थामा उनी बुधबार दिउँसो भेटिएका हुन्। पीपीई सेटमा जुत्ता उपलब्ध नगराइएकाले चप्पल लगाएरै उनी एम्बुलेन्सको चालक सिटमा बसे। प्रादेशिक अस्पताल जनकपुरतर्फ हानिए। सिकिस्त अवस्थामा रहेका बिरामीलाई काठमाडौं रेफर गरिएको रहेछ। त्यही भएर उनलाई छिटोभन्दा छिटो अस्पताल पुग्नु थियो। अरू व्यक्ति कोरोना संक्रमितनजिक जान पनि डर मानिरहेका छन्। तर, उनको हिम्मत मानवताको एउटा उदाहरण थियो। कोभिड महामारीले मानवता हराउँदै गएको छ। कतिपय एम्बुलेन्स चालकले कोरोना संक्रमित बोक्न आनाकानी गर्ने गरेका घटना सार्वजनिक भइरहेका छन्। त्यो भीडमा दास फरक पात्रका रूपमा देखा परेका छन्। संक्रमितका सारथि बनेका दासजस्ता एम्बुलेन्स चालकको खासै चर्चा हुँदैन। घरपरिवार र समाजबाट अपहेलित भएर पनि उनीहरू बिरामीलाई स्वास्थ्य संस्थासम्म पुर्याउन भोकप्यास नभनी खटिएका छन्। ८ हजार रुपैयाँ तलब र १० प्रतिशत भत्ताकै लागि कोही एम्बुलेन्स चालकले आफ्नो जीवन दाउमा लगाएर काम गर्दैनन्, संयुक्त एम्बुलेन्स चालक संघ धनुषाका अध्यक्ष अरमानकुमार साह भन्छन्, यो महामारीका बेला सेवाभाव र मानवधर्मलाई सर्वोपरि ठानेर नै हामी काममा लागेका हौं। एम्बुलेन्स चालक नुरुल कवाडी पसलेले खानासम्म दिन अस्वीकार गर्ने दुखेसो पोख्छन्। कसैको पसलअगाडि पानी किन्न गाडी रोक्यो भने हप्काउँदै भगाउँछन्, कवाडी भन्छन्, हेला र अपमान सहेर पनि हामीले बिरामी बोक्न छाडेका छैनौं। महामारीका कारण घरपरिवारले पनि काम छाड्न दबाब दिने गरेको उनको भनाइ छ। यो काम छाड्न घरबाट निकै दबाब छ। दाजुभाइले पनि पीसीआर परीक्षणको रिपोर्ट नल्याएसम्म घरमा पस्न दिँदैनन्, उनी भन्छन्, पछिल्लोपटक पनि परीक्षण रिपोर्ट नेगेटिभ आएपछि अस्ति मात्र घर जान पाएको थिएँ। सुजित पुर्वेले कोरोनाका कारण मृत्यु भएका ५ जनाको शव निःशुल्क व्यवस्थापनका लागि शववाहनबाट ओसारे। सेवासँगै सुविधालाई पनि ध्यान दिनुपर्छ, संघका केन्द्रीय सदस्यसमेत रहेका पुर्वे भन्छन्, चालकहरूलाई स्वास्थ्य सामग्री उपलब्ध गराइँदैन। एउटै पीपीई ३४ पटक लगाएर बिरामी ओसार्नुपर्ने हुन्छ। बाटोमा खानासमेत किनेर खान पाइँदैन। हामीलाई काम गर्न निकै कठिन छ। स्वास्थ्य संस्थाले रुघाखोकीका बिरामी भर्ना लिन नमान्ने गरेको र धेरैजसोलाई एम्बुलेन्समा राखेर अस्पतालअस्पताल घुमाउँदा घुमाउँदै ज्यान जाने गरेको तीतो अनुभव सुनाउँछन्, चालक वीरेन्द्र सिंह। जनकपुरबाट विराटनगरको अस्पतालमा रेफर गर्छन्। त्यहाँ भर्ना नै नलिएर बिरामीलाई धरान लग भन्छन्। लग्दालग्दै बाटोमै कतिपयले ज्यान गुमाउँछन्। अनि संक्रमितलाई फर्काएर घर ल्याउँछौं, सिंह भन्छन्, संक्रमण पुष्टि भएको छ भने त ठिकै हो। बिरामी हुँदा स्वाब लिइएको हो र मृत्युपछि रिपोर्ट पोजिटिभ आयो भने शव एम्बुलेन्समै छाडेर सबै बेपत्ता हुन्छन्। त्यसपछि चालकले शव कुर्नुपर्ने बाध्यता हुन्छ। मान्छेको शरीरसँग रोगको बहानामा गरिने यस्तो अमानवीय व्यवहारप्रति सिंह दुःख व्यक्त गर्छन्। धनुषा जिल्लाभरि ८० वटा एम्बुलेन्स दर्ता भए पनि तीमध्ये ६० वटा मात्रै चालू अवस्थामा छन्। जिल्लामा सञ्चालित सबै एम्बुलेन्सलाई रोटेसनमा सञ्चालन गर्ने र कोभिडका बिरामीका लागि प्रत्येक दिन दुईवटा एम्बुलेन्स सतर्क अवस्थामा राख्ने निर्णय गरिएको संघका केन्द्रीय सदस्य महाशंकर ठाकुर सुनाउँछन्।"
कोरोना रोकथाम तथा नियन्त्रण : एकीकृत कानुन बनाउन परमादेश,"काठमाडौं : सर्वोच्च अदालतले कोभिड महामारीको उच्च जोखिममा रहेको वर्गलाई ध्यानमा राखेर एकीकृत कानुन बनाउन सरकार र संसद्लाई परमादेश दिएको छ। कोरोना सम्बोधनका लागि दूरगामी दृष्टिकोण र कार्यक्रमको परिकल्पना हुन नसकेको ठहर गर्दै सर्वोच्चले बाध्यकारी परमादेश जारी गरेको हो। हालसम्म भएका कानुन तथा निर्देशिकाले कोरोना भाइरस महामारीको व्यवस्थापन गर्न असमर्थ भएको निष्कर्षमा सर्र्वोच्च पुगेको छ। न्यायाधीश सपना प्रधान मल्ल र प्रकाशकुमार ढुंगानाको संयुक्त इजलासले दिएको उक्त आदेशमा कोरोना नियन्त्रण र रोकथाममा एकीकृत बृहत् कानुन आवश्यक रहेको औंल्याइएको छ। यो परमादेश अशक्त, अपांगता भएका व्यक्ति, महिला, बालबालिका र उच्च जोखिममा परेको वर्ग लक्षित छ। कोरोना भाइरसजस्तो महामारीको रोकथाम, यसका असर र प्रभावलाई यथोचित सम्बोधन गर्नका लागि तथा नोक्सानीहरूलाई पूर्ति गर्न, सर्वोच्चको परमादेशमा भनिएको छ, र, समाजमा घृणाद्वेष हटाई सद्भावपूर्ण वातावरणसहित प्रभावितलाई पुनर्लाभमा लैजान एकीकृत कानुन बनाउन आवश्यक देखिन्छ। पुराना कानुनहरूको समीक्षा गर्न समिति गठन गर्न र समितिले दिएको सुझावका आधारमा कानुन निर्माण गर्न पनि सर्वोच्चले भनेको छ। कोरोना नियन्त्रण र रोकथामका लागि बन्ने समितिहरूमा समावेशिता सुनिश्चित गर्न पनि भनिएको छ। कोरोना संक्रमण अनियन्त्रित हुँदा खासगरी महिला बढी मारमा परेको अवस्था दर्शाउँदै अधिवक्ताद्वय सरोजकृष्ण घिमिरे र रोशनी पौड्यालले रिट निवेदन दायर गरेका थिए। गत साउन २१ गते दिएको परमादेशको पूर्ण पाठ सर्वोच्चले शुक्रबार सार्वजनिक गरेको हो। सर्वोच्चले कोभिडको उच्च जोखिममा रहेका वर्गलाई प्राथमिकतामा राखेर कानुन निर्माण गर्न भनेको छ। उक्त कानुन उच्च जोखिममा रहेको वर्ग र लैंगिक मैत्री बनाइनुपर्ने आदेशमा उल्लेख छ। महामारीको अवस्थामा स्वदेशमा वा विदेशमा रोजगारी गुमाएका महिलाका लागि आय आर्जनको वैकल्पिक उपायको पहल गर्न पनि आदेशमा उल्लेख छ। यस्तै कोरोनाबाट सजगताका लागि जारी गरिएको निषेधाज्ञा तथा लकडाउनमा लैंगिक हिंसा नियन्त्रण, महिला तथा बालबालिकाको आकस्मिक उद्धारजस्ता कार्यका लागि सबै स्थानीय तहमा हेल्पलाइन टेलिफोन वा फेसबुकको पहुँच सुनिश्चित गर्न भनिएको छ। रिट निवेदक घिमिरे र पौडेलले क्वारेन्टाइन सेन्टरमा बसेका व्यक्तिहरूका लागि स्वस्थ खाना, शुद्ध पिउने पानी, दूरी कायम हुने गरी खाने, सुत्ने र शौचको प्रबन्ध नभएको, महिला, बालबालिका, गर्भवती, सुत्केरी, अपांगता भएका व्यक्ति तथा ज्येष्ठ नागरिकका लागि सुरक्षित, स्तरीय र सुव्यवस्थित क्वारेन्टाइन तथा आइसोलेसनको अभाव रहेकोलगायत समस्या उब्जाएका थिए। महिलाको सुरक्षित मातृत्व तथा प्रजनन स्वास्थ्य सुनिश्चित गर्नु, क्वारेन्टाइन र आइसोलेसनमा बसेका गर्भवती, सुत्केरी महिला, नवजात शिशुहरूको संरक्षण, हेरचाह, औषधि तथा पौष्टिक आहारको व्यवस्था मिलाउनू, परमादेशमा उल्लेख छ, गर्भवती महिलाको समयसमयमा गरिनुपर्ने स्वास्थ्य परीक्षण र उनीहरू तथा शिशु बालबालिकाहरूले लिनुपर्ने खोप, तथा सुईहरू प्राप्त गर्ने कुरालाई असहज हुन नदिनू। महामारीका बेला राहत वितरण गर्दा महिला संवेदनशील भई यौन तथा प्रजनन स्वास्थ्य सेवाको आवश्यक प्याकेजमा प्रजनन स्वास्थ्य सामग्रीहरू समावेश गर्न पनि सर्वोच्चले सरकार र संसद्लाई परमादेश दिएको छ।"
पौडेल पक्ष देउवासँग झनै रुष्ट : रणनीति बनाउन आज बैठक,"काठमाडौं : कांग्रेस सभापति शेरबहादुर देउवाले विभाग गठनको काम नरोकेपछि असन्तुष्ट पक्ष थप रुष्ट बनेको छ। सभापति देउवाले बुधबार र बिहीबार थप २ विभागमा करिब १ सय सदस्य मनोनयन गरेपछि वरिष्ठ नेता रामचन्द्र पौडेल समूह आक्रोशित बनेको हो। पौडेल समूहले सभापतिका निर्णय फिर्ता गराउन दबाब दिने कार्यक्रम तय गर्न शनिबार आफूनिकट केन्द्रीय सदस्यको बैठक बोलाएको छ। ती निर्णय खारेज गर्न सशक्त प्रतिरोधमा उत्रिनुपर्ने आवाज पौडेल समूहमा उठेको छ। तत्कालीन सभापति सुशील कोइरालाले तीनसाढे तीन वर्षमा विभाग गठन गर्दा उहाँ (देउवा)ले तीव्र विरोध गर्नुभएको थियो। त्यतिबेला उहाँले केन्द्रीय कार्यसमितिबाट राजीनामा दिएर अनशन र सत्याग्रहमा बस्ने चेतावनी दिएपछि निर्णय फिर्ता भएको थियो, केन्द्रीय सदस्य अर्जुननरसिंह केसीले भने, उहाँ अहिले आफंैले स्थापित गरेको मान्यताविपरीत निर्णय गर्दै जानुभएको छ। हामी पनि उहाँले हिजो अवलम्बन गरेको बाटोमा जान बाध्य हुन्छौं। विभाग गठनप्रति सुरुदेखि नै असन्तुष्ट बनेको पौडेल समूहले देउवालाई विरोधपत्र बुझाएको थियो। पार्टी केन्द्रीय कार्यालयमै पत्रकार सम्मेलन गरी असन्तुष्टि जनाएको थियो। त्यसपछि पनि देउवाले विभाग गठनलाई निरन्तरता दिएपछि पौडेल समूह राजीनामादेखि धर्नासम्म दिनुपर्ने निष्कर्षमा पुगेको छ। यसको औपचारिक निर्णय भने शनिबारको बैठकले गर्ने केन्द्रीय सदस्य गुरु घिमिरेले बताए। सुरुमा सभापतिलाई निर्णय सच्याउन ३ दिनको अल्टिमेटम दिने, त्यसपछि धर्ना दिने, त्यसबाट पनि हाम्रो मागको सम्बोधन नभए अनशन बस्ने भन्नेबारे हामीबीच छलफल भइरहेको छ, घिमिरेले भने, सामूहिक राजीनामा दिनुपर्ने कुरा पनि उठेको छ। सामूहिक राजीनामा दिँदा महाधिवेशनका गतिविधि प्रभावित हुन सक्ने भएकाले मनोनीत केन्द्रीय सदस्यहरूले त्यही अस्त्र प्रयोग गर्नुपर्ने दबाब पौडेल समूहभित्र छ। वरिष्ठ नेता पौडेल पनि मनोनीत सदस्य हुन्। १३औं महाधिवेशनमा सभापति पदमा देउवासँग पराजित भएपछि उनलाई केन्द्रीय कार्यसमितिमा मनोनीत गरिएको हो। त्यस्तै पूर्वसहमहामन्त्रीसमेत रहेका केन्द्रीय सदस्य केसी पनि मनोनीत सदस्य हुन्। केसीले पनि सभापतिका गलत कदमविरुद्ध सशक्त रूपमा उत्रिने चेतावनी दिएका छन्। पौडेल समूहले दुई साताअघि केन्द्रीय सदस्य गुरु घिमिरे, बद्री पाण्डे र जीवन परियारलाई सभापति देउवाले विधानविपरीत गरेका क्रियाकलापविरुद्ध कसरी अगाडि बढ्ने भन्नेबारे सुझाव दिन जिम्मेवारी दिएको थियो। पौडेल समूहले ३ वटा विषयमा असन्तुष्टि जनाएको छ। पहिलो विभाग गठन, दोस्रो क्रियाशील सदस्यता वितरण र तेस्रो भ्रातृसंस्थाको कार्यकाल थप। सभापति देउवाले नेपाल विद्यार्थी संघ, तरुण दललगायत ९ भ्रातृसंस्थाको समयावधि नौ महिना थपेका छन्। त्यस्तै क्रियाशील सदस्यता वितरणमा पनि पारदर्शिता नअपनाएको आरोप पौडेल समूहको छ। पार्टी समायोजनका नाममा केन्द्रबाट मनपरी ढंगले क्रियाशील सदस्यता वितरणको काम भइरहेको छ, केन्द्रीय सदस्य घिमिरेले अन्नपूर्णसँग भने। यस्तो कार्यले महाधिवेशनको निष्पक्षतामाथि समेत प्रश्न उठेको उनको दाबी छ। त्यस्तै भ्रातृसंस्थाले समयमा अधिवेशन गर्न नसके ६ महिना थप गर्न सकिने र त्यसपछि पनि अधिवेशन नभए स्वतः विघटन हुने विधानको व्यवस्था छ। तर, सभापतिबाट उक्त प्रावधानविपरीत म्याद थप गरिएको आरोप असन्तुष्ट समूहको छ। केन्द्रीय सदस्य नवीन्द्रराज जोशीले विधानविपरीत गठन गरिएका विभागमा पार्टीमा योगदानै नदिएका व्यक्तिलाई मनोनीत गरेर विभागको महत्व घटाउने काम भइरहेको टिप्पणी गरे। पहिलो कुरा त विभाग गठनप्रति आपत्ति हो। साथै विभागमा जस्ता खालका मान्छेहरू ल्याइएको छ यसले विभागको महत्व नै सिध्याउने काम भएको छ, उनले भने, पार्टीका कुनै गतिविधिमा संलग्न नभएको र जिल्ला सभापतिले समेत नचिन्ने मान्छेहरू विभागमा ल्याइएको छ। कांग्रेसको विभागको जुन महत्व छ, त्यसलाई समाप्त पार्ने काम भएको छ। कांग्रेस सहमहामन्त्री डा प्रकाशशरण महतले थप विभाग गठन नगरी पहिला नै गठन गरिएका विभागलाई पूर्णता दिने काम मात्र भएको दाबी गरे। सभापतिज्यूले पहिला नै विभागहरू गठन गर्नुभएको हो। त्यतिबेला संयोजक मात्रै तोकिएका थिए। अहिले त्यसलाई पूर्णता दिने काम मात्रै भएको हो, उनले भने, नयाँ विभाग गठन भएको छैन। सबैलाई मिलाएर विभाग गठन गर्न खोज्दा ढिलाइ भएको हो।"
"आफन्त पनि, मलामी पनि","चितवन : कोरोना संक्रमितको शव व्यवस्थापनका लागि तयार रहन नरबहादुर गुरुङले सूचना पाए। नेपाली सेनाको कालीबहादुर गणमा कार्यरत गुरुङ त्यसपछि आफ्नो टोलीसहित ब्यारेकबाट भरतपुर अस्पतालतर्फ लागे। शव नदेख्दासम्म उनमा अलिअलि डर थियो। अस्पतालको कोभिड आईसीयूको ढोकामा पुगेर शव नियाले। जब शवनजिक पुगे तब डर र त्रास हरायो। कतै केही भइहाल्छ कि भन्ने डरलाई जिम्मेवारीले जित्यो। निर्धक्कसाथ उनले शवलाई प्लास्टिकले बेरेर बाहिर निकाले। त्यसपछि तोकिएको स्थानमा शव व्यवस्थापन गर्न लगे। शवलाई अन्तिम सलामी दिई गाडेर फर्किए। लमजुङ बेसीसहरका ३८ वर्षीय गुरुङले सेनामा रहेर देशको सेवा गरेको १८ वर्ष भयो। उनी पाँचवटा शव व्यवस्थापनामा सहभागी भइसकेका छन्। आफन्तले सदगद गर्न पाउँदैनन्, त्यति बेला मै आफन्त रहेछु भन्ने सोचाइ हुन्छ, उनी भन्छन्, दुखद घटना भए पनि यस्तो महामारीमा जिम्मेवारी वहन गर्न पाउँदा गर्व महसुस भयो। संक्रमितका आफन्त पनि उनीहरू नै हुन्, मलामी पनि। जब शवलाई व्यवस्थापन गर्न जान्छन् त्यति बेला उनीहरू भावुक हुन्छन। मानिसको त्यस्तो मरण जहाँ न आफन्त हुन्छन् न त मलामी। भरतपुर ब्यारेकमा कति खेर खबर आउला भनेर शव व्यवस्थापनको टोली तयारी अवस्थामा रहन्छ। सिरहा बन्दीपुरका ४१ वर्षका राजकुमार गुरुङ पनि पाँचवटा शव व्यवस्थापनमा सहभागी भए। कोही आफन्त नहुँदा हामी नै आफन्त हौं भन्ने सोचाइ हुन्छ। त्यति बेला भावुक हुन्छौं, उनी भन्छन्, आफन्तलाई चिन्ता नगर्नुस्, हामी राम्रोसँग व्यवस्थापन गरेर आउँछौं भनेर सम्झाउँछौं। गाडेको शवलाई सेनाले अन्तिम सलामी दिन्छन्। कोभिड शव व्यवस्थापन कार्यविधि २०७७ अनुसार सेनाले शव व्यवस्थापन गर्दै आएको छ। जुन पनि मृतकलाई आफन्तै ठान्छौं, नरबहादुर भन्छन्, नेपाली सेनाले जुनसुकै शव देखे पनि सम्मान गर्छ। त्यसैले सलामी दिएर गाड्छौं। उनीहरू पीपीईसहित स्वास्थ्य सुरक्षाका सम्पूर्ण पोसाक लगाएर शव व्यवस्थापनमा खटिन्छन्। टोलीमा स्यानिटाइजर स्प्रे गर्ने एक जना हुन्छन्। आइसोलेसन कक्षसम्म स्प्रे गर्दै सेनाले शव प्लास्टिकमा बेर्छ। गणमा डेड बडी म्यानेजमेन्ट टिम छ। टोलीले कोरोना संक्रमितको मृत्युपछि स्वास्थ्य र सुरक्षामा व्यक्तिगत सुरक्षालाई उच्च सतर्कता अपनाउँछन्। शव व्यवस्थापन गर्न टोली विभाजन गरिएको हुन्छ। खबर पाउनासाथ टोली परिचालन हुन्छ। तालिम प्राप्तमध्ये एकपटकमा एक जना कमान्डर र चालकसहित पाँचदेखि सात जना हुन्छन्। टोलीका कमान्डर सहसेनानी कौशल कार्की फरक जिम्मेवारी अनुभव भएको सुनाउँछन्। बन्दुक र गोली बोक्ने हामी पीपीई लगाएर जाँदा कता कता अनौठो लाग्ने रैछ, कार्की भन्छन्, अस्पताल पुग्दा देखिने सुनसान माहोलले नरमाइलो लाग्छ। तर कर्तव्यमुखी पेसा हो भनेर चित्त बुझाएर फर्किन्छौं। शव व्यवस्थापन गर्न गएको टोली १४ दिन क्वारेन्टाइनमा बस्छ। त्यसको सात दिनभित्र पीसीआर गरेपछि मात्रै ड्युटीमा खटिन्छन्। कालीबहादुर गणले नेपालमा महामारी हुनुअघि नै तयारी थालेको थियो। समस्या हुन सक्छ भनेर अभ्यास गरिरहेको थियो। कोभिडबाट मृत्यु भएका शव व्यवस्थापन कसरी गर्ने भन्ने विषयमा सेनाको विपद् व्यवस्थापन गण रसौलीमा करिब १ सय जनाले साढे दुई महिना तालिम लिएका थिए। त्यसपछि हरेक पटक ब्यारेकमा अभ्यास गर्दै आएका छन्। सुरक्षित तवरले शव व्यवस्थापनमा उनीहरू पहिल्यै अभ्यस्त थिए। जति नै अभ्यास गरे पनि पहिलो पटकको शव व्यवस्थापनमा सबै त्रसित थिए। पछि उनीहरूलाई सामान्य लाग्न थाल्यो। गणपति विज्ञान खनाल जस्तोसुकै परिस्थिति आउँदा पनि नेपाली सेना सधैं तयारी अवस्थामा रहेको बताउँछन्। सुरुमा आफन्तले नै मृत्यु संस्कार गर्न नपाउने कस्तो रोग आयो भन्ने लाग्यो, खनाल भन्छन्, अप्ठ्यारो अवस्थामा पनि सेनाले राष्ट्रका लागि बोकेको जिम्मेवारी हो। मृत्यु राम्रो होइन तापनि राष्ट्रका लागि सेवा गर्ने मौकाका रूपमा लिएका छौं। गणमा कार्यरत सेनाले बिहीबारसम्म १९ जनाको शव व्यवस्थापन गरिसकेको छ। यीमध्ये चितवनका ११, मकवापुरका ५, गोरखा, कैलाली, नवलपुरका एकएक जना छन्। देवघाटधाम क्षेत्रअन्तर्गत पर्ने भरतपुर महानगरपालिका१ को बागेश्वरी क्षेत्रस्थित जलदेवी सामुदायिक वनमा अन्त्येष्टि गरिँदै आएको छ।"
मानवीय सेवाभावले सञ्चालित फुड बैंक बन्द गराएकोमा उदयको आपत्ति,"काठमाडौं : नेपाली कांग्रेसका नेता एवं पूर्व अर्थराज्यमन्त्री उदय शम्शेर राणाले नेपाल तरुण दल ललितपुर क्षेत्र नं १ ले सञ्चालन गरेको फुड बैंकमा प्रशासनले रोक लगाएकोमा आपत्ति जनाएका छन्। उनले निषेधाज्ञाका कारण घरभित्रै रहेका नागरिकलाई राहत दिन मानवीय सेवाभावले सञ्चालित फुड बैंक रोक्नु सरकारको संवेदनाहीन कार्य भएको टिप्पणि गरे। उनले नागरिकस्तरबाट भइरहेका राहत वितरणका कार्यक्रमलाई सरकारले प्रोत्साहन गर्नुको साँटो राजनीतिक आस्थाका आधारमा बन्द गराएको भन्दै आपत्ति जनाए। नेपाल तरुण दलले स्थानीय तहसँगको समन्वयनमा भाद्र ९ गते देखि चापागाउँमा फुड बैंक कार्यक्रम सञ्चालनमा ल्याएकोमा प्रमुख जिल्ला अधिकारीको निर्देशनमा शुक्रबारदेखि बन्द गरिएको छ। हुनेले दिएर जाऔं, नहुनेले लिएर जाऔं भन्ने मानवीय अभिप्रायबाट सुरु गरिएको फुड बैंक सञ्चालनमा प्रशासनले रोक लगाएकोमा राणाले आक्रोश व्यक्त गरे। यो कार्यक्रम ललितपुरमा मात्र सीमित नभएर देशभर चर्चामा आयो। सामाजिक दूरी कायम गर्दै नेपाल तरुण दलले सामाजिक सेवाभावले सुरु गरेको फुड बैंक कुनै राजनीति अभिप्रायबाट प्रेरित थिएन, उनले भने, तर प्रशासनले यसमा रोक लगाउन अत्यन्तै निन्दनीय मात्र होइन, मानवीय संवेदनाहीन कार्य हो। म सरकारको गैरजिम्मेवारपूर्ण कार्यप्रति खेद व्यक्त गर्दछु। उनले सरकारी तहबाट सञ्चालित हुनुपर्ने कार्यक्रम नागरिकस्तरबाट स्वतफूर्तरुपमा सञ्चालन गर्दा राज्यले त्यसमा हौसला बढाउनुका साँटो अमूक राजनीतिक दलको प्रभावमा प्रशासन लगाएर पवित्र कार्यमा रोक लगाउनु कति न्यायोचित होला भन्दै प्रश्न गरेका छन्। नेपाल तरुण दल क्षेत्र नं १ ललितपुरले सुरुवात गरेको फुड बैंकको अवधारणाको सिको गर्दै देशका विभिन्न जिल्लामा यही प्रकृतिको अभियान सुरु भइरहेका छन् । सत्तारुढ दल नेकपाको दवावमा प्रशासनले फुड बैंकमा रोक लगाएको दावी कांग्रेसको छ।"
"सबल अर्थमन्त्री, दुर्बल अर्थमन्त्री","काठमाडौं : ६ महिनाअघि अर्थमन्त्रीमा पुनः नियुक्ति पाएपछि डा युवराज खतिवडाले भनेका थिए, यो मुलुकको गरिबी, अभाव, भोक, अशिक्षा र अन्यायविरुद्ध लडेको विकासे योद्धा हुँ। कमान्डरले फिर्ता नबोलाएसम्म लड्नेछु। खतिवडाकै भाषामा अन्ततः कमान्डर अर्थात प्रधानमन्त्रीले फिर्ता बोलाएका छन्। धेरै समयको रस्साकस्सीपछि बिहीबार नेकपा सचिवालय बैठकले उपाध्यक्ष बामदेव गौतमलाई राष्ट्रिय सभामा सिफारिस गर्ने निर्णय गर्यो। भोलिपल्ट शुक्रबार उनले राजिनामा दिएका छन्। कर प्रशासन सुधार्न ठोस कदम खतिवडाले अर्थमन्त्री भएपछि सुधारको सुरुवात गरेको मुख्य क्षेत्र हो, कर। मूल्य अभिवृद्धि कर ऐनमै टेकेर विभिन्न सामान खरिद गर्दा उपभोक्ताले तिरेको मूल्य अभिवृद्धि कर (भ्याट) व्यवसायीको खल्तिमा जाने अनुचित अभ्यास वर्षाैंदेखि चालिएको थियो। मोबाइल, तेल, कपडाजस्ता वस्तुमा पनि मूल्य अभिवृद्धि कर फिर्ता दिने कुरा न्यायोचित थिएन। उपभोक्ताले तिरेको भ्याट रकमबाट अनुचित लाभ लिएका व्यवसायीले उनको कस्ने नीति स्वीकार्ने कुरा थिएन। उनले पहिलो बजेट भाषणमार्फत नै भ्याट फिर्ताको सुविधा खारेज गरे। मुहान सफा भए छापा मार्नै पर्दैन, उनी भन्ने गर्थे। कपडा उद्योगीलगायत विभिन्न व्यावसायिक जगतमा उनको कदमको ठूलो विरोध भयो। तर, उनी पछि हटेनन्। अनौपचारिक माध्यमबाट हुने कारोबारले करको दायरा खुम्चिएको थियो। कर प्रशासनको दुर्बलता बुझेका उनी करको दायरा विस्तार गर्न चाहन्थे। उनले भुक्तानी तथा खर्चका लागि स्थायी लेखा नम्बर (प्यान) अनिवार्य गरे। जसले लाखौं व्यक्ति करको दायरामा ल्याउन सफल भए। अर्थ मन्त्रालयका अनुसार गत आर्थिक वर्षमा स्थायी लेखा नम्बर लिनेको संख्या ५४४ प्रतिशतले बढेको छ। २०७७ असारसम्म प्यान लिने करदाता ३३ लाख ५४ हजार पुगेका छन्। व्यवसायीले प्यानको विरोध पनि नगरेका होइनन्। तर, उनी टसमस भएनन्। बजेटमार्फत व्यावसायिक प्रयोजनका लागि मालवस्तु तथा ढुवानी साधनको अनुगमनका लागि भीसीटीएस प्रणालीको अनिवार्य व्यवस्था गरियो। राजस्व चुहावट नियन्त्रण र डुइङ बिजनेसमा लागत घटाउने यो प्रविधि एकैपटक कार्यान्वयनमा आएपछि व्यापारी चिढिए। यसैबीचमा चुहावट धेरैहदसम्म नियन्त्रणमा आयो। व्यावहारिक कठिनाईलाई मध्यनजर गरी तीन महिना बाध्यकारी बनाइएन। तर, क्रमशः यो प्रविधि प्रयोगमा आयो। कर असुल्ने मात्रै होइन, औपचारिक कारोबारमा ल्याउन उनले प्रोत्साहनका कार्यक्रम पनि ल्याए। उपभोक्ताले वस्तु तथा सेवा खरिदको भुक्तानी विद्युतीय माध्यममार्फत गरे १० प्रतिशत मूल्य अभिवृद्धि कर (भ्याट) फिर्ता पाउने सुविधा ल्याइयो। उनको यो कार्यक्रम लोकप्रिय बन्यो। पूर्णरुपमा कार्यान्वयनमा आउन भने सकेको छैन। भुक्तानीका माध्यमबाट अनौपचारिक अर्थतन्त्रलाई नियन्त्रण गर्दै लैजाने, स्वदेशी उद्योगलाई संरक्षण गर्ने, कर अनुपालना बढाउने, लामो समयदेखि राजस्व प्रशासनमा समस्याका रूपमा रहेको वस्तु र सेवाको बिक्रीमा बिल जारी गर्नुपर्ने (बिलिङ इन्फोर्समेन्ट)लाई उनले मेहनत गरेर कार्यान्वयन गरे। यसका कारण समस्याले जरा गाडेको करको असुलीमा सुधार देखिएको पनि छ। सुरुवातको बजेटमा उत्पादनमूलक काममा उपयोग हुने तथा चोरी पैठारी नियन्त्रणका लागि त्यसअघि प्रचलनमा रहेको भन्सार तथा मूल्य अभिवृद्धि छुटसम्बन्धी व्यवस्था खारेज गरे। कुखुराका दाना बनाउन आयात गरिने कच्चा वस्तुदेखि मोबाइल फोनमा मूल्य अभिवृद्धि कर फिर्ता दिने व्यवस्थासम्म खारेज गरेका उनले सुधारकको संज्ञा पाए। बाह्य पुँजी भित्र्याउन सफल अर्थमन्त्री भएपछि खतिवडाले भनेका थिए, स्वदेशी पुँजीले मात्रै लगानीको आवश्यकता पूरा गर्दैन, वैदेशिक लगानी र ऋणका रूपमा विदेशी पुँजी ल्याउनुपर्छ। २०७५ चैतमा अर्थमन्त्री डा युवराज खतिवडाकै संयोजकत्वमा लगानी सम्मेलन भयो। सम्मेलनलाई लक्ष्य गर्दै भटाभट वैदेशिक लगानी तथा प्रविधि हस्तान्तरण ऐन, विशेष आर्थिक क्षेत्र ऐन, निजी सार्वजनिक साझेदारी तथा लगानी बोर्ड ऐन, हेजिङ नियमावली जस्ता कानुन जारी भयो। सम्मेलन लगानीकर्ताको विश्वास जित्न मुलुकमाथिको विश्वास जिताउन सफल मानिन्छ। सम्मेलनबाटै लगानी बोर्डलाई २५ खर्ब रुपैयाँ लगानीको आशय प्राप्त भएको छ। राष्ट्र बैंकको तथ्यांकअनुसार गत आर्थिक वर्षमा प्रत्यक्ष वैदेशिक लगानी ४९१ प्रतिशतले वृद्धि भएको छ। यस अवधिमा १९ अर्ब ४८ करोड रुपैयाँ लगानी भित्रिएको थियो। अघिल्लो वर्ष १३ अर्ब ६ करोड रुपैयाँ विदेशी लगानी भित्रिएको थियो। वैदेशिक ऋण बढाए अर्थमन्त्री भएपछि डा खतिवडाले वैदेशिक ऋण सहायतामा तुलनात्मक रुपमा वृद्धि भयो। साढे २ वर्षमा ४ खर्ब ६६ अर्ब आन्तरिक तथा बाह्य ऋण परिचालन भएको छ। गत वर्षको अन्त्यसम्म आन्तरिक तथा बाह्य ऋण १४ खर्ब १९ अर्ब पुगेको छ। ३ वर्ष संयुक्त राष्ट्र संघको यूएनडीपीअन्तर्गत वरिष्ठ अर्थशास्त्रीको रूपमा काम गरिसकेका खतिवडालाई अन्तर्राष्ट्रिय समुदायमा बलियो पकड भएका व्यक्ति हुन्। २०७२ को महाविनाशकारी भूकम्पपछि डा रामशरण महतले दाता सम्मेलनमा बजोड प्रस्तुति दिएर ठुलो रकम जुटाउन सफल भएका थिए। विकास साझेदारसँग सम्बन्ध कायम गर्ने मामिलामा खतिवडालाई पनि महतकै कित्तामा उभ्याउने गरिएको छ। कोरोना महामारीकै समयमा विश्व आर्थिक मन्दीले ठूला राष्ट्रको स्रोत सुक्दै गएको छ। खर्च जुटाउन विश्व बैंक तथा एसियाली विकास बैंकजस्ता बहुपक्षीय दातृ संस्थाबाट सहायता रकम जुटाउनु चुनौतीपूर्ण थियो। खतिवडाको कन्भिन्सिङ क्षमताले संकटमा स्रोत व्यवस्थापन गर्नमा भने निकै सघाउ पुग्यो। अहिले द्धिपक्षीय र बहुपक्षीय वैदेशिक ऋण ८ खर्ब ५ अर्ब पुगेको छ। कोरोना संक्रमणको जोखिम न्यूनीकरणलाई केन्द्रित गरेर २२ अर्ब रुपैयाँ बराबरको सहायता रकम जुटाएको अर्थ मन्त्रालयले जानकारी दिएको छ। तर, वैदेशिक सहायताको उपयोगिताका सम्बन्धमा भने उल्लेख्य प्रगति हुनसकेको छैन। ठूला परियोजनामा अपेक्षित प्रगति छैन। गत भदौमा सम्पन्न हुनुपर्ने गौतमबुद्ध अन्तर्राष्ट्रिय विमानस्थल ६ महिनाभन्दा बढी समय थपिसक्दा पनि सकिएको छैन। चौडा गर्ने भनिएको पूर्वपश्चिम राजमार्गको प्रगति सुस्त छ। नेपालजस्तो आयातमुखी अर्थतन्त्र भएको मुलुकमा वैदेशिक ऋण बढ्दै जाने र ठूला परियोजनामा अपेक्षित प्रगति नहुने विषयले गरिब राष्ट्रलाई ऋणको भार मात्रै बढाउने संशय कायम छ। खर्चिलो बन्न दिएनन् संघीयतालाई अमेरिकी अन्तर्राष्ट्रिय विकास एजेन्सी (यूएसएड) की एसिया ब्यूरोकी सहायक प्रशासक ग्लोरिया डी स्टिलले अर्थमन्त्री डा युवराज खतिवडासँगको भेटघाटमा वित्तीय संघीयता कार्यान्वयनमा नेपालले पाएको सफलताको खुलेआम प्रशंसा गरेकी थिइन्। २०७४ सालको निर्वाचनपछि ओली सरकारको नेतृत्व सम्हाल्नासाथ पार्टीभित्रका बलिया आकांक्षीलाई पाखा लाउँदै खतिवडालाई अर्थमन्त्री बनेका थिए। सरकारको प्रमुख चुनौती थियो, संघीयता कार्यान्वयन। तीन तहको संरचना निर्माण तथा सञ्चालनले संघीयता बोझिलो बन्ने तर्क धेरैको थियो। संघीयता कार्यान्वयनको सबैभन्दा जटिल पक्ष वित्तीय संघीयता बन्यो। वित्तीय संघीयताको सुरुवात शून्यबाट भयो। खतिवडाले अर्थमन्त्रीको कार्यभार सम्हाल्दा अन्तरसरकारी वित्त व्यवस्थापन ऐन र स्थानीय तह सञ्चालन ऐन गरी दुई वटा कानुन मात्रै थिए। उनको खुबी थियो, सन्तुलित स्रोत विनियोजन र फजुल खर्चमा मितव्ययीता। भूगोल, जनसंख्या र विकासमा विविधता भएका प्रदेशबीचमा सन्तुलित स्रोत विनियोजनले वित्तीय संघीयता सफल बन्यो। पहिलोपटक विवादमा खतिवडाले आफ्नो दोस्रो बजेटमार्फत आयातित पुस्तकमा १० प्रतिशत भन्सार महसुल लगाएपछि पहिलोपटक विवादमा तानिए। ज्ञानमा कर औचित्यपूर्ण नभएको भन्दै सडकदेखि सदनसम्म उनको कर नीतिको व्यापक विरोध भयो। यद्यपि उनले आफ्नो कार्यकालको सबै बजेटमा पनि किताबमा करलाई निरन्तरता दिए। त्यति मात्र होइन, यसपालि उनले केही विवादास्पद निर्णय गरे। विद्युतीय सवारीसाधनदेखि इन्डक्सनसम्म उनले भन्सार लगाए। सवारीसाधनमा ४० प्रतिशत भन्सार महसुल र क्षमताअनुसार ३० देखि ४० प्रतिशत अन्तःशुल्क लगाए। लकडाउनपछि मन्त्रिपरिषद्ले निर्णय गरेर भन्सार छुट दिएका इन्डक्सन र स्यानिटाइजरमा समेत उनले ५५ प्रतिशत भन्सार महसुल लगाएपछि उनको चौतर्फी आलोचना भयो। स्वदेशमा उत्पादन हुने वस्तुको सकेसम्म आयात निरुत्साहन गर्ने नीति लिएको सरकारले बजेटमार्फत स्वदेशमै उत्पादन हुने वस्तुको आयातमा भन्सार महसुल घटाउने घोषणा गरेपछि उद्योगीले असन्तुष्टि जनाए। चालु आर्थिक वर्षको आर्थिक ऐनमा आयातित चक्लेट र चुइगम महसुल घटाएको छ। सरकारले बजेटमार्फत ४० प्रतिशत महसुल लाग्दै आएको चक्लेटमा भन्सार महसुल घटाएर ३० प्रतिशत पुर्याएको छ। खेर जाने बिजुलीको आन्तरिक खपत बढाउन सघाउने विद्युतीय सवारीसाधन र इन्डक्सनमा कर बढाएर चक्लेटमा महसुल घटाउनु न्यायोचित नभएको भन्दै उनको व्यापक आलोचना भएको छ। राष्ट्र बैंकमा गभर्नर हुँदा वित्तीय प्रणालीलाई सुधारमा सफलतादेखि योजना आयोगमा उपाध्यक्ष छँदा संयुक्त राष्ट्र संघद्वारा दिइएको एसडीजी च्याम्पियनको उपाधि पाएका उनी अर्थमन्त्रीको जिम्मेवारीमा रहँदा भने लोकप्रियता पाएनन्। अर्थ मन्त्रालयमा जिम्मेवारी सम्हालेको एक महिनामा डा खतिवडाले देशको चौपट आर्थिक अवस्थाको चित्रण गर्दै श्वेतपत्र जारी गरेका थिए। तर, श्वेतपत्रमा उल्लिखित समस्याको समाधानमा उनी आफै चुके। श्वेतपत्रमा वित्तीय जवाफदेही र उत्तरदायित्व नभएको स्थितिमा पुगेको उल्लेख गरेका अर्थमन्त्रीका लागि यही आरोप आफूतिरै सोझियो। आर्थिक वर्ष २०७५७६ को पहिलो बजेटको कार्यान्वयनमै खतिवडालाई असफलता मिल्यो। पुँजीगत खर्च कमजोर देखियो। संसद्मा उनले पहिलो आधार वर्ष भएकाले छुट दिनुपर्ने मत राख्दै दोस्रो बजेटको कार्यान्वयनमा सुधारको प्रतिबद्धता जनाएका थिए। तर, दोस्रो वर्ष बजेट कार्यान्वयन झनै खस्कियो। बजेट र खर्च प्रणालीको बीचमा संरचनागत समस्या रहेकाले लक्ष्यअनुसार बजेट कार्यान्वयन नभएको उनको दाबी रह्यो। यसको समाधानका लागि अर्थविद् डा डिल्लीराज खनालको नेतृत्वमा खर्च पुनरवलोकन आयोगले अध्ययन गरेर प्रतिवेदन नै सरकारलाई बुझायो। तर, आयोगको प्रतिवेदन कार्यान्वयनको सट्टा अर्थमन्त्रीले प्रतिवेदन नै लुकाएको आरोप छ। २०४६ पछि अर्थमन्त्री डा रामशरण महतबाट स्थापित उदारवादको अभ्यासलाई नेपाली अर्थतन्त्र ईतिहासको प्रमुख कडी मानिन्छ। २०५१ मा भरतमोहन अधिकारीको लोककल्याणकारी बजेटले अर्थतन्त्रलाई नयाँ आयाम दियो। सुधारकको रूपमा अपेक्षा गरिएको खतिवडाको अढाइ वर्षको कार्यकाल अर्थतन्त्रमा नयाँ आयाम थप्न भने चुक्यो। राजनीतिक पृष्ठभूमिबाट नआएका र बलियो सरकारको विज्ञ अर्थमन्त्रीका रूपमा चिनिएका खतिवडाबाट दीर्घकालीन आर्थिक सुधार हुने आमअपेक्षा थियो। तर, अर्थतन्त्रलाई नयाँ दिशातर्फ उन्मुख पार्न उनी औसत काम गर्ने अघिल्ला अर्थमन्त्रीकै लहरमा उभिन पुगे। सबल पक्ष मूल्य अभिवृद्धि कर फिर्ता खारेज कर चुहावट नियन्त्रण : व्यावसायिक प्रयोजनका लागि मालवस्तु तथा ढुवानी अनुगमन प्रणाली लागू वित्तीय संघीयता कार्यान्वयनः सन्तुलित स्रोत विनियोजन र मितव्ययीता करको दायरा विस्तार लगानी सम्मेलनमार्फत लगानीको वातावरणमा सुधार वैदेशिक ऋण परिचालन विस्तार दुर्बल पक्ष करको दरमा औचित्यहीन वृद्धि पुँजीगत खर्च न्यून ठूला परियोजनामा प्रगति न्यून सार्वजनिक खर्च पुनरवलोकन आयोगको प्रतिवदेन गुपचुप निजी क्षेत्रमाथि नियन्त्रण श्वेतपत्रअनुसार काम गर्न नसक्नु"
पौडेल पक्ष देउवासँग झनै रुष्ट : रणनीति बनाउन आज बैठक,"काठमाडौं : कांग्रेस सभापति शेरबहादुर देउवाले विभाग गठनको काम नरोकेपछि असन्तुष्ट पक्ष थप रुष्ट बनेको छ। सभापति देउवाले बुधबार र बिहीबार थप २ विभागमा करिब १ सय सदस्य मनोनयन गरेपछि वरिष्ठ नेता रामचन्द्र पौडेल समूह आक्रोशित बनेको हो। पौडेल समूहले सभापतिका निर्णय फिर्ता गराउन दबाब दिने कार्यक्रम तय गर्न शनिबार आफूनिकट केन्द्रीय सदस्यको बैठक बोलाएको छ। ती निर्णय खारेज गर्न सशक्त प्रतिरोधमा उत्रिनुपर्ने आवाज पौडेल समूहमा उठेको छ। तत्कालीन सभापति सुशील कोइरालाले तीनसाढे तीन वर्षमा विभाग गठन गर्दा उहाँ (देउवा)ले तीव्र विरोध गर्नुभएको थियो। त्यतिबेला उहाँले केन्द्रीय कार्यसमितिबाट राजीनामा दिएर अनशन र सत्याग्रहमा बस्ने चेतावनी दिएपछि निर्णय फिर्ता भएको थियो, केन्द्रीय सदस्य अर्जुननरसिंह केसीले भने, उहाँ अहिले आफंैले स्थापित गरेको मान्यताविपरीत निर्णय गर्दै जानुभएको छ। हामी पनि उहाँले हिजो अवलम्बन गरेको बाटोमा जान बाध्य हुन्छौं। विभाग गठनप्रति सुरुदेखि नै असन्तुष्ट बनेको पौडेल समूहले देउवालाई विरोधपत्र बुझाएको थियो। पार्टी केन्द्रीय कार्यालयमै पत्रकार सम्मेलन गरी असन्तुष्टि जनाएको थियो। त्यसपछि पनि देउवाले विभाग गठनलाई निरन्तरता दिएपछि पौडेल समूह राजीनामादेखि धर्नासम्म दिनुपर्ने निष्कर्षमा पुगेको छ। यसको औपचारिक निर्णय भने शनिबारको बैठकले गर्ने केन्द्रीय सदस्य गुरु घिमिरेले बताए। सुरुमा सभापतिलाई निर्णय सच्याउन ३ दिनको अल्टिमेटम दिने, त्यसपछि धर्ना दिने, त्यसबाट पनि हाम्रो मागको सम्बोधन नभए अनशन बस्ने भन्नेबारे हामीबीच छलफल भइरहेको छ, घिमिरेले भने, सामूहिक राजीनामा दिनुपर्ने कुरा पनि उठेको छ। सामूहिक राजीनामा दिँदा महाधिवेशनका गतिविधि प्रभावित हुन सक्ने भएकाले मनोनीत केन्द्रीय सदस्यहरूले त्यही अस्त्र प्रयोग गर्नुपर्ने दबाब पौडेल समूहभित्र छ। वरिष्ठ नेता पौडेल पनि मनोनीत सदस्य हुन्। १३औं महाधिवेशनमा सभापति पदमा देउवासँग पराजित भएपछि उनलाई केन्द्रीय कार्यसमितिमा मनोनीत गरिएको हो। त्यस्तै पूर्वसहमहामन्त्रीसमेत रहेका केन्द्रीय सदस्य केसी पनि मनोनीत सदस्य हुन्। केसीले पनि सभापतिका गलत कदमविरुद्ध सशक्त रूपमा उत्रिने चेतावनी दिएका छन्। पौडेल समूहले दुई साताअघि केन्द्रीय सदस्य गुरु घिमिरे, बद्री पाण्डे र जीवन परियारलाई सभापति देउवाले विधानविपरीत गरेका क्रियाकलापविरुद्ध कसरी अगाडि बढ्ने भन्नेबारे सुझाव दिन जिम्मेवारी दिएको थियो। पौडेल समूहले ३ वटा विषयमा असन्तुष्टि जनाएको छ। पहिलो विभाग गठन, दोस्रो क्रियाशील सदस्यता वितरण र तेस्रो भ्रातृसंस्थाको कार्यकाल थप। सभापति देउवाले नेपाल विद्यार्थी संघ, तरुण दललगायत ९ भ्रातृसंस्थाको समयावधि नौ महिना थपेका छन्। त्यस्तै क्रियाशील सदस्यता वितरणमा पनि पारदर्शिता नअपनाएको आरोप पौडेल समूहको छ। पार्टी समायोजनका नाममा केन्द्रबाट मनपरी ढंगले क्रियाशील सदस्यता वितरणको काम भइरहेको छ, केन्द्रीय सदस्य घिमिरेले अन्नपूर्णसँग भने। यस्तो कार्यले महाधिवेशनको निष्पक्षतामाथि समेत प्रश्न उठेको उनको दाबी छ। त्यस्तै भ्रातृसंस्थाले समयमा अधिवेशन गर्न नसके ६ महिना थप गर्न सकिने र त्यसपछि पनि अधिवेशन नभए स्वतः विघटन हुने विधानको व्यवस्था छ। तर, सभापतिबाट उक्त प्रावधानविपरीत म्याद थप गरिएको आरोप असन्तुष्ट समूहको छ। केन्द्रीय सदस्य नवीन्द्रराज जोशीले विधानविपरीत गठन गरिएका विभागमा पार्टीमा योगदानै नदिएका व्यक्तिलाई मनोनीत गरेर विभागको महत्व घटाउने काम भइरहेको टिप्पणी गरे। पहिलो कुरा त विभाग गठनप्रति आपत्ति हो। साथै विभागमा जस्ता खालका मान्छेहरू ल्याइएको छ यसले विभागको महत्व नै सिध्याउने काम भएको छ, उनले भने, पार्टीका कुनै गतिविधिमा संलग्न नभएको र जिल्ला सभापतिले समेत नचिन्ने मान्छेहरू विभागमा ल्याइएको छ। कांग्रेसको विभागको जुन महत्व छ, त्यसलाई समाप्त पार्ने काम भएको छ। कांग्रेस सहमहामन्त्री डा प्रकाशशरण महतले थप विभाग गठन नगरी पहिला नै गठन गरिएका विभागलाई पूर्णता दिने काम मात्र भएको दाबी गरे। सभापतिज्यूले पहिला नै विभागहरू गठन गर्नुभएको हो। त्यतिबेला संयोजक मात्रै तोकिएका थिए। अहिले त्यसलाई पूर्णता दिने काम मात्रै भएको हो, उनले भने, नयाँ विभाग गठन भएको छैन। सबैलाई मिलाएर विभाग गठन गर्न खोज्दा ढिलाइ भएको हो।"
"कांग्रेस संस्थापन इतर बैठकः निर्णय सच्याउन देउवालाई आग्रह, नमाने अनशन","काठमाडौं : विधानविपरीत विभाग गठन गरिएको भन्दै सुरुदेखि नै असन्तुष्टि जनाउँदै आएका वरिष्ठ नेता रामचन्द्र पौडेल समूहले सभापति शेरबहादुर देउवालाई निर्णय सच्याउन आग्रह गर्ने निर्णय गरेको छ। सभापतिले निर्णय नसच्याए पार्टी कार्यालयमा धर्नादेखि आमरण अनशन बस्नेसम्मका कार्यक्रम गर्ने रणनीति पौडेल समूहको छ। संस्थापन इतर समूहका नेताको शनिबार भएको जुम बैठकले विधानविपरीत गरिएका निर्णय सच्याउन सभापति देउवालाई दबाब दिने निर्णय गरेको हो। जुम बैठकमा महामन्त्री डा शशांक कोइरालाले आगामी कार्यनीति पेश गरेका थिए। सुरुमा सभापतिलाई भेटेरै निर्णय सच्याउन आग्रह गर्छौँ, सभापतिबाट विधान विपरीत भएका सबै निर्णय सच्याउन पार्टी कार्यालयमा दर्ता गराउँछौं, केन्द्रीय सदस्य गुरु घिमिरेले भने, त्यसको सुनुवाइ नभएन भने धर्ना दिनेदेखि आमरण अनशन बस्नेसम्मका कार्यक्रम हुन्छन्। विरोधका बीच पनि सभापति देउवाले विभाग गठनलाई निरन्तरता दिएपछि पौडेल समूह आक्रोशित बनेको हो। पौडेल समूहका कतिपय नेताले सामूहिक राजीनामा दिएर सभापतिलाई दबाब दिनुपर्नेमा जोड दिएपनि बैठकले भने यसबारे कुनै निर्णय गरेको छैन। राजीनामा दिने कुरा त नेताहरुको स्वविवेकको कुरा हो, अघिल्लो पटक शेरबहादुर देउवाले कसैलाई सोधेर राजीनामा दिनुभएको थिएन, पौडेल समूहको एक नेताले भने, मनोनित सदस्यले राजीनामा दिनुपर्ने आवाज उठेको छ। यो कुरा त वरिष्ठ नेता आफैले बुझ्नुपर्ने हो। बैठकमा वरिष्ठ नेता पौडेलले राजीनामाका विषयमा केही कुरा उल्लेख गरेनन्। तर उनले पार्टीभित्र विधि स्थापित गर्न सशक्त दबाब दिनुपर्ने धारणा राखेको एक केन्द्रीय सदस्यले बताए। अघिल्लो बैठकमा उहाँ(पौडेल) ले विशेष महाधिवेशनका लागि महाधिवेशन प्रतिनिधिको भेला बोलाउने कुरा गर्नुभएको हो, आजको बैठकमा विधिसम्मत रुपमा पार्टी सञ्चालन गर्नुपर्छ भन्नुभयो, पौडेलको भनाई उद्धृत गर्दै एक केन्द्रीय सदस्यले भने, उहाँले खुट्टा कति बलियो बनाउनुहुन्छ, त्यसैमा हाम्रो आगामी रणनीति बन्छ। पौडेल समूहले बोलाएका यसअघिका बैठकमा अनुपस्थित रहँदै आएका तेस्रो धारका नेता शनिबारको जुम बैठकमा भने सहभागी भएका छन्। नेताहरु गगन थापा, प्रदीप पौडेल बैठकमा सहभागी थिए। नेता कृष्णप्रसाद सिटौला भने अनुपस्थित थिए। तेस्रो समूहका नेताका रुपमा चिनिने थापाले सिटौलालाई पनि बैठकमा उपस्थित गराउनुपर्नेमा जोड दिएका थिए। सभापति देउवा महाधिवेशनलाई प्रभावित पार्न विधानविपरीत विभाग गठन गर्न लागेको भन्दै नेता थापाले सभापतिका गलत कदमविरुद्ध सबै एक ठाउँमा उभिनुपर्ने धारणा राखेका थिए। विभाग गठन र क्रियाशील सदस्यता वितरणमा संस्थापन इतर समूहका नेताको विरोध छ। उनीहरुले महाधिवेशनको निष्पक्षमतामाथि प्रश्न उठाउँदै आएका छन्। सभापति देउवाले ४७ विभागमध्ये २० विभाग गठन गरेका छन्। विधानअनुसार ६ महिनाभित्र विभाग गठन गर्नुपर्नेमा सभापति देउवाले महाधिवेशनको मिति घोषणा गरिसकेपछि विभाग गठन गरेको भन्दै पौडेल समूहले असन्तुष्टि जनाउँदै आएको छ। चार वर्षे औपचारिक कार्यकाल सकिसकेकाले सभापतिले महाधिवेशनका गतिविधिबाहेक अन्य काम गर्न नमिल्ने उनीहरुको दाबी छ। तर सभापति देउवाले भने विधानमा कामचलाउ सभापति भन्ने प्रावधान नरहेकाले पदमा रहन्जुलेसम्म काम गर्ने अधिकार आफूमा रहेको दाबी गर्दै आएका छन्।"
'अन्नपूर्ण ज्याकेट' दुरुपयोग नगर्न एएमएनको अनुरोध,"काठमाडौं : अन्नपूर्ण पोस्ट् राष्ट्रिय दैनिकको प्रकाशन संस्था अन्नपूर्ण मिडिया नेटवर्क (एएमएन) ले निषेधित अवस्था र विवादास्पद परिस्थितिमा अन्नपूर्ण पोस्ट् तथा अन्नपूर्ण मिडिया लेखिएको ज्याकेट दुरुपयोग नगरिदिनु हुन सबैमा अनुरोध गरेको छ। रातो मच्छिन्द्रनाथको रथ तान्ने क्रममा गत बिहीबार ललितपुर पुल्चोकमा भएको घटनाक्रममा निषेधाज्ञा पालना गर्न अनुरोध गरिरहेका सुरक्षाकर्मीलाई अन्नपूर्ण पोस्ट् लेखिएको ज्याकेट लगाएकी एक महिलाले दबाबमूलक भाषा प्रयोग गरिरहेको भिडियोबारे सामाजिक सञ्जालमा भएका टिकाटिप्पणीप्रति संस्थाको गम्भीर ध्यानाकर्षण भएको अन्नपूर्ण मिडिया नेटवर्क (एएमएन) ले जनाएको छ। अन्नपूर्ण मिडिया नेटवर्क (एएमएन) ले शनिबार जारी गरेको विज्ञप्तिमा भनिएको छ, 'सामाजिक संजालमा भाइरल बनाइएको त्यो भिडियोमा प्रस्तुत ती महिला अन्नपूर्ण मिडिया नेटवर्कअन्तर्गतको कुनै पनि मिडियाको कुनै पनि विभाग तथा शाखामा कार्यरत वा आवद्ध नरहेको स्पष्ट पार्दछौं। ती महिलालाई अन्नपूर्ण मिडिया नेटवर्कमा आबद्ध व्यक्तिका रूपमा बुझेर संस्थालाई समेत जोड्दै टिकाटिप्पणी नगरिदिनु हुन हामी सबैमा अनुरोध गर्दछौं।' अन्नपूर्ण पोस्ट् वा अन्नपूर्ण मिडिया लेखिएको ज्याकेट यस्तो संवेदनशील अवस्थामा दुरूपयोग भएमा कानुन बमोजिम कारबाहीका लागि प्रक्रिया अघि बढाउन वाध्य हुने नेटवर्कले जनाएको छ। विज्ञप्तिमा भनिएको छ, 'अन्नपूर्ण मिडिया नेटवर्कले हरेक वर्ष आयोजना गर्ने क्यान्सर रोगविरुद्ध जनचेतना साइकल र्याली र अन्य विभिन्न समारोहमा सहभागी सम्पूर्ण अन्नपूर्णका पाठकलाई यस्ता ज्याकेट वितरण गर्ने गरेको छ । निषेधित अवस्था र विवादास्पद परिस्थितिमा ती ज्याकेट दुरुपयोग नगरिदिनु हुन सरोकारवाला सम्पूर्ण महानुभावलाई हार्दिक आग्रह पनि गर्दछौं । अन्यथा कानुनबमोजिम कारबाही गर्न बाध्य हुने जानकारी गराइन्छ ।' अन्नपूर्ण मिडिया नेटवर्क अन्तर्गत अन्नपूर्ण पोस्ट् दैनिक, एपी वान एचडी टेलिभिजन, अन्नपूर्ण पोस्ट् डटकम, अन्नपूर्ण सम्पूर्ण साप्ताहिक, अन्नपूर्ण एक्सप्रेस अंग्रेजी साप्ताहिक, रेडियो अन्नपूर्णलगायतका मिडिया प्रडक्ट संचालित छन्।"
सार्वजनिक यातायात सञ्चालन गर्न अनुमति,"तनहुँ : व्यास नगरपालिकाले नगरक्षेत्रभित्र सार्वजनिक यातायातका साधन सञ्चालन गर्न अनुमति दिएको छ। नगरपालिकाले यही भदौ २१ गते आइतबारदेखि नगर क्षेत्रभित्र सार्वजनिक यातायात सञ्चालन गर्न अनुमति दिएको हो। क्षमता अनुसार मात्र यात्रुहरुलाई राखी स्वास्थ्य मापदण्ड पालना गर्दै तोकिएको भाडादर लिइ बिहान ७ बजेदेखि साँझ ६ बजेसम्म सार्वजनिक यातायात सञ्चालन गर्न खुला गरिएको नगरप्रमुख बैकुण्ठ न्यौपानेले जानकारी दिनुभयो। गृहमन्त्रालय र छिमेकी पालिकाहरुले तोकेको विषयहरुमा सोही बमोजिम बन्दाबन्दी हुने गरी नगरक्षेत्रभित्र सार्वजनिक यातायातका साधन सञ्चालन गर्न अनुमति दिने निर्णय नगरपालिकाले गरेको छ। नगरपालिकाले कोभिड१९ को जोखिम समुदायस्तरसम्म नपुगोस् भनी सर्वपक्षीय सहमतिमा पहिलो पटक भदौ १ गतेदेखि ७ गतेसम्म र दोस्रोपटक भदौ ८ गतेदेखि १२ गतेसम्म व्यापार, व्यवसाय, यातायातका साधन र भेला सम्मेलन बन्द गर्ने निर्णय गरेको थियो। भदौ १३ गतेदेखि व्यापार व्यवसाय स्वास्थ्य मापदण्डलाई पालना गर्दै सञ्चालन गर्ने गरी बन्दाबन्दी खोलिएको र सार्वजनिक यातायातका साधन सञ्चालन भदौ २० गतेसम्म बन्द गर्ने निर्णय भएको थियो। सार्वजनिक यातायातका साधन सञ्चालन भएपनि कोरोना भाइरसको अन्त्य नभएकाले थप सतर्कता अपनाउन नगरपालिकाले नगरवासीलाई आग्रह गरेको छ। रासस"
पर्सामा पाँच रेडियोकर्मीसहित ९८ जनाले जिते कोरोना,"वीरगन्ज : पर्सामा शनिबार एकै दिन ९८ जना संक्रमित कोरोना मुक्त भएका छन्। वीरगन्जस्थित नारायणी एफएमका ५ जना रेडियोकर्मीसहित ९८ जना शनिवार कोरोना मुक्त भइ घर फर्किएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। भदौ ६ गते संक्रमित भएपछि एफएम स्टेशनमै आइसोलेसन बनाएर रेडियो सञ्चालन गर्दै आएका नारायणी एफएमका १ समाचारवाचक , २ जना प्राविधीक , १ जना प्रशासन प्रमुख र १ जना कार्यालय सहयोगी गरि ५ जनाको शनिवार पीसीआर रिपोर्ट नेगेटिभ आएपछि उनिहरु कोरोना मुक्त भएका हुन्। यस्तै शनिवार नै वीरगन्जस्थित गण्डक अस्थायी कोभिड अस्पतालबाट १४ जना, सेमी आइसोलेसन सञ्चालन गरिएको कलवार अतिथीसदनबाट १५ जना, राणीसती अतिथी सदनबाट ३० जना , होटल कुमु प्यालेशबाट १० र नारायणी बयोधा हस्पिटलबाट ४ जना पनि डिस्चार्ज भइ घर फर्किएको श्रीवास्तवले जानकारी दिए। यसैगरि पर्सागढी नगरपालिकामा होम आइशोलेशनमा रहेका १७ जना र बहुदरमाइ नगरपालिकाको सेमी आइसोलेसनबाट २ जना पनि शनिवार नै कारोना मुक्त भएका छन्। पर्सामा पछिल्लो ११ दिनको अवधी ( भदौ १० देखि २० सम्म ) मा मात्रै ६ सय ६६ जना संक्रमित , कोरोना मुक्त भएका हुन्। श्रीवास्तवका अनुसार भदौ १९ गते ५४ जना , १८ गते ३६ जना , १७ गते एकै दिन १०९ जना , १६ गते ४२ जना , १५ गते २१ जना , १४ गते ३७ जना , १३ गते ६१ जना , १२ गते ३९ जना , ११ गते १०३ जना र भदौ १० गते ६६ जना कोरोना मुक्त भएका थिए। श्रीवास्तवका अनुसार , पर्सामा शुक्रबार साँझ सम्म कोरोनाबाट निको हुनेको संख्या १ हजार ४ सय १७ पुगेको छ। पर्सामा शुक्रबार सम्म २ हजार ३ सय ७७ जनामा सक्रमण पुष्टि भएको छ। ती मध्ये उपचार पछि १ हजार ४ सय १७ जना कोरोना मुक्त भइ घर फर्किएको जिल्ला प्रशासन कार्यालयका प्रशासकीय अधिकृत श्रीवास्तवले जानकारी दिए। अब पर्साको १ सय ७० बेडको २ वटा कोभिड अस्पतालमा ८० जना मात्रै संक्रमित उपचाररत छन्। यस्तै होम आइसोलेसनमा ९ सय १२ जना संक्रमित छन्। जिल्लाका विभिन्न स्थानका विद्यालय, होटल र अतिथी सदनमा बनाइएका सेमी आइसोलेसनमा भने २ सय ५९ जना रहेको श्रीवास्तवले जानकारी दिए।"
दाहसंस्कार गरेपछि कोरोनाको रिपोर्ट पोजिटिभ,"विराटनगर : मोरङका एक पुरुषको दाहसंस्कार गरिसकेपछि कोरोना संक्रमण पुष्टि भएको रिपोर्ट आएको छ। उपचार गर्ने क्रममा शुक्रबार विहान ३:४० बजे बुढीगंगा२ स्थित विराट मेडिकल टिचिङ हस्पिटलमा मृत्य भएका मोरङ बुढीगंगा गाउँपालिका ५ का ४५ वर्षीय पुरुष कोरोना संक्रमित रहेको रिपोर्ट आएको हो। मृत्यू अघिनै स्वाब संकलन गरी प्रदेश जनस्वास्थ्य प्रयोगशाला पठाएकोमा रिपोर्ट ढिला आएको र मृतकका आफन्तले शव लैजान पाउनु पर्नेभन्दै अस्पताललाई दवाब दिएपछि अस्पतालले कागज गराएर शव जिम्मा दिएको थियो। भदौ १७ गते छाती दुख्ने र टाउको दुख्ने समस्या देखिएर सुनसरीको दुहवीस्थित सामुदायिक अस्पतालमा भर्ना गरेर उपचारगर्दा ठिक नभपछि बुढीगंगा२ स्थित विराट मेडिकल टिचिङ हस्पिटलमा उनलाई भर्ना गरिएको थियो। सोही दिन स्वाव संकलन गरी पठाएकोमा शनिबार मात्रै उनको रिपोर्ट आएको मेडिकल कलेजका ल्याब एण्ड डाइग्नोष्टिक विभाग प्रमुख तथा कोभिड म्यानेजमेन्ट कमिटी सदस्य प्रमेशराज देवकोटाले जानकारी दिए। अस्पतालको आकस्मिक कक्षमा भर्ना गर्दा उनलाई कोरोनाको बलियो लक्षण नदेखिएको र छातीमा निमोनियासँग मिल्दो लक्षण देखिएपछि उनको स्वाब संकलन गरिएको थियो। तर, मृत्यू हुनसाथ आफन्तले शव लैजान पाउनुपर्ने भन्दै अस्पताललाई दबाव दिएको देवकोटाको भनाई छ। विरामी १७ गते इमर्जेन्सीमा भर्ना हुनु भएको थियो, सुरुमा निमोनियाजस्तै समस्या देखिएको थियो, वहाँलाई आइसीयूबाट भेन्टिलेटरमा राखेर उपचार सुरु गरिएको थियो देवकोटाले भने, हामीले स्वाब संकलन गरी परीक्षणका लागि प्रदेश जनस्वास्थ्य प्रयोगशाला पठाएका थियौं, शनिबार साढे १२ तिर पोजिटिभ रिपोर्ट आयो।आफन्तले शव शुक्रबार नै परम्परा अनुसार दाहसंस्कार गरिसकेका छन्। मृतक पुरुष सुनसरीको दुहबीस्थित स्वस्तिक आयलमा काम गर्ने मजदुर भएको बुढिगंगा गाउँपालिकाका जनस्वास्थ्य प्रमुख बासुदेव रेग्मीले जानकारी दिए। मृतकलाई कोरोनाको लक्षण नदेखिएको भनिएको छ, आफन्तले शव दाहसंस्कार गरेको भन्ने पनि जानकारी आएको छ रेग्मीले भने। संक्रमितको मृत्यु हुनुअघि उपचारका लागि सहयोग गरेका स्थानीय युवा अभियन्ता कपिल सुनारले ल्याबबाट स्वाब परीक्षणको रिपोर्ट ढिलो आउने गरेका कारण समुदायमा समस्यामा बढाएको बताए। उनले कोरोनाको कुनै पनि लक्षण नदेखिएका कारण उपचारका लागि आफूहरुले पनि उपचारको प्रक्रियामा सहयोग गरेको बताए।"
टौदहमा कृत्रिम संरचना बनाउने वडाको प्रस्ताव : स्थानीयको विरोध,"काठमाडौं : काठमाडौं सहर नजिकै रहेको सुन्दर प्राकृतिक स्थल हो टौदह पोखरी। कीर्तिपुर नगरपालिकाको वडा नं ६ मा अवस्थित टौदह चोभारभन्दा केही पर दक्षिणकाली जाने बाटैमा पर्छ। काडमाडौंको धुलो, धुवाँ, भीडभाड, कोलाहल, व्यस्तताबाट आत्तिएकाहरूका लागि फुर्सदमा राहत दिन्छ, टौदहले। यहाँ पोखरीमा विभिन्न थरी माछा, कछुवा र चरा हेर्न पाइन्छ। अझ टौदह धार्मिक, सांस्कृतिक र पाहुना चराका धेरै प्रजातिको लागि चर्चित छ। यहाँ नेपालको उत्तरी सीमापारि, चीन, रुसको साइवेरिया, मंगोलिया लगायतका ठाउँबाट चराहरू आउने गर्छन्। पाहुना चराको लागि हिउँदको समय निकै उत्तम हो। विश्वमै लोप भएको अनुमान गरिएको गुलावी टाउके हाँस, साथै सुइरोपुच्छ्रे हाँस, मालक हाँस, खोया हाँस, नादुन हाँस, कैलोटाउके हाँस जस्ता दुर्लभ चराहरू बसाइँसराई गरी आउने गर्छन्। सहरबाट धेरै टाढा नभएकाले केहि घण्टा समय छुट्याएर पुगेर फर्किन सकिने यो रमणीय ठाँउले कामको भागमभागबाट केही समयकै लागि मात्र भने पनि प्राकृतिक आनन्द दिन्छ। कीर्तिपुर नगरपालिकाका मेयर रमेश मर्हजन चोभार छेउमै रहेको टौदह पोखरीमा पौडी खेलेरै हुर्किएका हुन्। स्कुले दिनमा उनी साथीहरूसँग टौदहमा माछा मार्न जान्थे। फुर्सद भयो कि दौडिएर टौदह पुग्थे। हिलाम्मे माटोमा दौडिएर दहभित्रका लोकल माछा मार्नु, झाडीभित्र पसेर लुकामारी खेल्नु, चरा चुरुङी, हाँस, बनकुखुरा, सिमकुखुराको पछि भाग्नु बाल्यकालको रमाइलो पल थियो उनको। उनी व्यक्तिगत रूपमा यो दहलाई प्राकृतिक रूपमै संरक्षण गरिनुपर्छ भन्ने पक्षमा छन्। तर कीर्तिपुर वडा नं ६ मा रहेको यो ऐतिहासिक दहमा वडा कार्यालयले पर्यटन पूर्वाधारको विकासका लागि केही संरचना बनाउने योजना नगरपालिकामा अघि सार्यो। मेयर रमेश लगायत नगरपालिका र वडा समितिको सहमतिमा टौदह परिसरमा कृत्रिम संरचना बनाउन वातावरणीय परीक्षण अध्ययनको लागि राय सुझाव माग्दै सुचना प्रकाशित गरियो। सुचनामा टौहद ताल परिसरमा तालको धार्मिक पर्यटन बढाउने उद्धेश्यले विभिन्न संरचना निर्माणको प्रस्ताव गरिएको थियो। यसमा तालमा पानीको फोहोरा, मुख्य प्रवेशद्वार, टौदह प्रतीक चिन्ह, करकटेश्वर महादेवको मन्दिर, पाटी पौवा, पुल आदि थिए। नगरपालिकाको यो प्रस्तावपछि स्थानीयमा टौदहको प्राकृतिक सुन्दरता मासिने भयो भन्ने चिन्ता देखिन थालेको छ। टौदहले धेरै प्रजातिका चरालाई आश्रय दिएको छ। नयाँ सरचनाले तिनको अस्तित्वमा चुनौती उत्पन्न गराउन सक्छ। स्थानीय बासिन्दा टौदहलाई प्राकृतिक रूपमै संरक्षण गरेर पर्यटक भित्र्याउनु पर्छ भन्नेमा छन्। वडा कार्यालयका अध्यक्ष, सदस्यहरू भने टौदहलाई पर्यटकमैत्री बनाएर आर्थिक लाभ लिने पक्षमा देखिन्छन्। नगरपालिकाको प्रस्तावमा त्रिभुवन विश्वविद्याालय जल तथा मौसम विज्ञान केन्द्रीय विभाग, भूगर्भ शास्त्र केन्द्रीय विभाग, वातावरण विज्ञान केन्द्रीय विभाग, प्राणीशास्त्र केन्द्रीय विभाग, क्रियटिभ बर्ड वाचिङ क्लव, विश्व हिन्दु महांसघ लगायतका संस्थाले विरोध जनाएका छन्। टौदहको ऐतिहासिक, धार्मिक, वातावरणीय महत्त्वलाई तहसनहस गर्न लागिएको भन्दै आक्रोश व्यक्त गरिएको छ। टौदह नजिक बस्ने स्थानीय बासिन्दा विनोद बस्नेत वडा कार्यालय र नगरपालिका टौदहको प्राकृतिक संरचना ध्वस्त बनाउन लागिपरेको आरोप लगाउँछन्। 'ललितपुरको नागदह र काठमाडौंको टौदह प्राकृतिक रूपमै पानी उत्पादन भइ बनेको दह भएकाले यहाँ स्वच्छ पानी पाइन्छ। काठमाडौंबीचमा यस्तो प्राकृतिक दह हुनु आफैँमा सुखद विषय हो', उनी भन्छन्, 'यसको श्रेत्रफल बढाएर सिमसार श्रेत्रबाट रामसार श्रेत्र अन्तर्गत राखेर संरक्षण गरिनुपर्छ।' स्थानीय सरकार बनेपछि टौदहको स्वभाविकपन मेट्ने प्रयास भएको उनको आरोप छ। पहिले दह वरपर हिलो माटो मात्रै भएकाले चराचुरुङी, माछा, किरा फ्यट्याङग्राको उचित बासस्थान थियो। अहिले आन्तरिक तथा बाह्य पर्यटकलाई भित्र्याउने निहुमा ढुगांका पर्खाल, फलामको बार लगाएपछि दहभित्रका लोकल माछा लोप भएको उनले बताए। अर्का स्थानीय उपेन्द्र नेपालले पनि दहभित्र कृत्रिम संरचना बनाउने प्रस्ताव गलत भएको बताए। उनले वडा कार्यालय तथा नगरपालिकाले बनाउन लाएको कृत्रिम संरचना आवस्यक नरहेको र यसको औचित्य पुष्टि गर्न निवेदन नै दर्ता गराएका छन्। उनले टौदहमा पानीको फोहरा बनाउँदा स्थानीयबासी र किसानलाई के कति लाभ हुन्छ भन्दै प्रश्न पनि गरेका छन्। पर्यटक भित्र्याउँदा स्थानीय उत्पादन बिक्री तथा टौदहमा रहेका कर्कोटक नागहरूको संरक्षणबारेमा वडाको आगामी योजनामा उनी प्रष्टता चाहन्छन्। कीर्तिपुर नगरपालिकालाई संवोधन गरेर लेखिएको निवेदनमा उनले टौदहको स्थानीय माछा, पाहुना चराको संरक्षण तथा टौदहको प्रतीक तथा मन्दिर लगायत कृत्रिम संरचना निर्माणको वातावरणीय प्रभावको बारेमा पनि धारणा माग गरेका छन्। उसो त टौदहको प्राकृतिक मात्र नभएर धार्मिक, ऐतिहासिक तथा शैक्षीकवैज्ञानिक महत्व पनि छ। यहा काठमाडौं वरिपरिका विद्यालयबाट विद्यार्थीहरू अध्ययन अनुसन्धान गर्न आउँछन्। विज्ञान पढ्ने विद्याथीहरू विभिन्न प्रयोगात्मक कार्य गर्न पनि टौदह पुग्ने गर्छन्। लेखकहरू शान्त ठाँउ खोज्दै त्यहाँ पुग्छन्। कलाकारहरू चित्र कोर्न पनि पुग्ने गर्छन्। लेखक सन्जिव उप्रेती आफ्नो पछिल्लो पुस्तक हंस लेख्न टौदह पुगेका थिए। प्राकृतिक शान्त ठाउँले लेखकलाई उर्जा दिने उनको दावी छ। टौदह घुम्ने क्रममा उनले धेरै त्यहाँको बारेमा कथा पनि सुने। टौहदको विनाससँगै धेरै कथा, किंवदन्ती र अर्गानिक वातावरण लोप हुनेमा उनी चिन्तित देखिए। टौदहसँग मञ्जुश्री र कर्कोटक नागराजको किम्बन्दती कथा जोडिएको छ। किम्बदन्ती अनुसार मञ्जुश्रीले डाँडा काटेर काठमाडौंमा जमेको पानीलाई निकास दिए। पानीमा बस्ने जलचर र नागराज छट्पटाए। उनीहरूको बासस्थानको लागि मञ्जुश्रीले नै टौदहको निर्माण गरिदिएपछि नागराजहरू खुसी भइ टौदहमुनि बसेको जनविश्वास छ। स्थानीय बस्नेतका अनुसार राजा नरेन्द्रदेव र जङ्गबहादुरको पालामा समेत यो दह सुकाएर नागमणी, रत्न खोज्ने प्रयास गरिएको थियो भन्ने भनाइ छ। यस्तै नागरानी र खोकनाको डोब्रे सर्पको कथा पनि प्रचलनमा छ। महाभारतमा भिमसेनले कोदालो खन्दा यो दहको निर्माण भएको भन्ने किंवदन्ती पनि छ। दहभित्र धेरै इनार भएको कथा पनि सुनिन्छ। प्राकृतिक विज्ञान संग्राहलयका अधिकृत तथा चरा पारखी राजमान मर्हजनका अनुसार टौदह अहिलेकै अवस्थामा संरक्षण गर्न जरुरी छ। संग्राहालयमै काम गर्ने क्रममा जैविक विविधतातिर उनको मन गयो। चरा अवलोकनमा रमाउन थाले। उनको छोरा यस मर्हजन पनि चरा अध्ययनमा जङ्गल हिड्ने गर्छन्। ९ कक्षामा पढ्ने यश चराहरूको संरक्षण गर्नुपर्नेमा जोड दिन्छन्। राजमान पहिलेको टौदह सम्झदै भन्छन्, विशुद्ध प्राकृतिक थियो टौदह। सिमसार परेको झाडीहरू, लेउ, झ्याउले कलात्मक बनेको दहको सुन्दरता बेग्लै थियो। स्थानीय जातका माछाको सिकार गर्न चराहरू लामो दुरी पार गरेर आउने गर्थे। पछिल्लो एक दशकमा यहाँको लोकल जातका माछा पनि लोप भए, पाहुना चराको संख्या पनि कम भैसक्यो। दहमा कृत्रिम संरचना बनाएर घुम्न आउने मानिसको संख्या त बढाउला तर टौदहको स्वरूप पूर्णतया ध्वस्त हुनेछ। राजमानका अनुसार मानवीय चहलपहल र कृत्रिम संरचनाले चरालाई समस्या पार्ने गर्छ। चराहरू शान्त वातावरणमा रमाउँछन् र शान्त वातावरणमै उनीहरू समागमन गर्छन्। राजमान थप अगाडि भन्छन्,वडा तथा नगरपालिकाले भनेजस्तै टौदहभित्र पुल, मन्दिर, पानीको फोहोरा बनाएर पर्यटक बढाउँछु भन्नु गलत हो। अहिलेका मानिस कृत्रिम र यान्त्रिक भैसके। प्राकृतिक सम्पदाहरूले मात्र तिनमा ताजगी निम्त्याउँछ। पछिल्लो समय बनेका केहि कंक्रिडका संरचना पूर्ण रूपमा हटाइ दहको बाहिरबाट पर्खाल लगाउन जरुरी ठान्छन् उनी। वन तथा भूसंरक्षण विभागका उपसचिव सुजन मर्हजन पनि टौदहलाई सिमसार प्राकृतिक श्रेत्रको रूपमा संरक्षण गर्नुपर्नेमा जोड दिन्छन्। अन्तरराष्ट्रिय स्तरमा नै यस्ता सम्पदालाई यथास्थानमा संरक्षण गर्ने चलन छ। स्वच्छ पानीबाट बनेको काठमाडौंको ठूलो यो दह उपत्यकाको सम्पती हो भन्ने महर्जनको ठहर छ। मानवीय किर्याकलाप कार्यारण अहिले केही घटेको यो ताल हिउँदको बेला पानी सुकेर सानो हुने महर्जनले सुनाए । कीर्तिपुर नगरपालिका वडा नं ६ का अध्यक्ष न्युत्से मर्हजन भने टौदहलाई आधुनिक साजसज्जा दिनुपर्ने ठान्छन्। केही दशक अघिसम्म सामान्ती र धनी वर्गले ऐशआराम गर्ने स्थान रहेको टौदहमा त्यस समय फिसिङ र हन्टिङ पनि हुने गरेको जानकारी दिए। महर्जनले टौदह जोगाउनका लागि फिसिङ हन्टिङ लगायतका सम्पूर्ण मानवीय कार्य रोक्न आफूहरूले दह वरपर पर्खाल लगाएको बताए। वडाध्यक्ष महर्जनले फोहोरा, पुल, गेट, मन्दिर लगायतका संरचना निर्माण गरेर टौदहालाई राष्ट्रिय अन्तरराष्ट्रिय स्तरमै पर्यटकीय क्षेत्र बनाउन लागेको बताए। उनले मानवीय चहलपहलबिना पोखरीको अस्तित्व नहुने बताए। मानव संसाधनसँग सम्बन्ध नभएको प्राकृतिक सम्पदाको कुनै अर्थ हुँदैन, महर्जनले दावी गरे। वडाध्यक्षले आफूहरूले प्राकृतिक संरचनालाई ख्याल गर्दै दहभित्रका माछा, चराहरूको पनि संरक्षण गर्ने तवरले संरचना निर्माण गर्न लागेको बताए। केही वर्षअघिसम्म जलकुम्भी तथा झ्याउले पोखरीलाई ढाकेर विरूप बनाएको र वडाको सक्रियतामै आजको सुन्दर टौदहले आकार लिएको वडाध्यक्ष महर्जनले बताए। न्युत्सेका अनुसार हाल सार्वजनिक भएको योजनामा सम्बन्धित पक्षलाई राय सुझाव दिन आग्रह पनि गरिएको छ। वडा कार्यालयको योजनाको आधारमा प्रस्ताव दर्ता गरिएको हो। अहिले नै संरचना निर्माण गर्ने निर्णय भैसकेको छैन। अहिले संरचना निर्माणको प्रस्ताव मात्रै गरिएकाले प्राप्त भएका राय सुझावका आधारमा सम्बन्धित सबै पक्षसँगको सहमतीका आधारमा बाँकी काम अगाडि बढाइने छ, मेयर महर्जनले भने।"
खानेपानी माग्न गएका उपभोक्ता हिरासतमा,"दोलखा : दोलखाको मेलुङ गाउँपालिका केन्द्रस्थित गाउँका खानेपानी माग्न गएका उपभोक्ता हिरासतमा पुगेका छन्। मेलुङ गाउँपालिका४, भेड्पुस्थित अरले खानेपानी आयोजनाको लागि आएको बजेट गाउँपालिकाले आर्थिक वर्षको सुरुमै रकमान्तर गरी अन्यत्र लैजान खोजेको विषयमा उत्पन्न भएको विवादले उपभोक्ता समितिका अध्यक्षसहित ५ जना प्रहरी हिरासतमा पुगेका हुन्। भेड्पु गोलेगाउँ, थामीडाँडा, पिपलबोट, मानेडाँडा, स्वाराडाँडा लगायतका स्थानका उपभोक्ताको लागि भनेर संघीय सरकारबाट अरले खानेपानी आयोजनाको लागि तोकेर आएको ९० लाख बजेट गाउँपालिकाले आर्थिक बर्षको सुरुमै रकमान्तर गरी अन्यन्त्र लैजान खोजे पछि ज्ञापनपत्र बुझाउन गएका उपभोक्ता समितिका अध्यक्षसहित ५ जनालाई दोलखा प्रहरीले पक्राउ गरेको हो। मेलुङ गाउँपालिका४, भेड्पुका वडाध्यक्ष छत्रबहादुर तामाङले आफूसहित गएका उपभोक्तामध्ये राजनीतिक प्रतिशोध साँध्न छानीछानी अध्यक्षसहित ५ उपभोक्तालाई पक्राउ गरेको बताए। भदौ १८ गते वडाध्यक्ष छत्रबहादुर तामाङ सहितको नेतृत्वमा ज्ञापनपत्र बुझाउन गाउँपालिका गएका उपभोक्तासहितलाई गाउँपालिका अध्यक्ष नरबहादुर श्रेष्ठले तिमी भुसुनाहरुले केही नाप्दैनौ, म ज्ञापनपत्र बुझ्दिन, सकेको गर ! भन्दै विवादलाई बढाएपछि उपभोक्ताले गाउँपालिकाको कार्यालयमा तालाबन्दी गरेको वडाध्यक्ष तामाङले बताए। तालाबन्दी पछि चरिकोटदेखि गएको प्रहरीको टोलीले उपभोक्ता समितिका अध्यक्ष कृपाश्वर गोलेसहित प्रविण थोकर, कुमार गोले, मधुकर गोले र सपन गोलेलाई पक्राउ गरेको थियो। आफ्नो गाउँको लागि केन्द्रबाट विनियोजित रकम वडाध्यक्ष तामाङलाई समेत थाहै नदिई अध्यक्ष श्रेष्ठ निकटकाहरु रहेको स्थानबाट सर्भे शुरु गर्न लगाएपछि विवाद उत्कर्षमा पुगेको केही जनप्रतिनिधि नै स्वीकार गर्छन। मेलुङ गाउँपालिकाका प्रवक्ता हिरा थोकरले प्रारम्भिक सर्भे मात्र भएको, सर्भे टुंगिनसकेकोले विवाद झिक्नु आवश्यक थिएन, उनले भने, सामान्य विषयले उग्ररुप लिँदा विवाद प्रहरीको पुगेर मुद्दा दर्ता हुन पुग्नु दुर्भाग्य हो। मुलुकी अपराध संहिता, २०७४ को परिच्छेद२६ को आपराधिक प्रवेश तथा आपराधिक उपद्रव सम्बन्धी कसूरको दफा २८४ को उपदफा १ र २ अनुसारको कसुरमा शुक्रबार मुद्दा दर्ता गरिएको दोलखाको प्रहरी प्रमुख डीएसपी रेवतीरमण पोखरेलले जानकारी दिए। सोही विषयमा शनिबार नेपाली कांग्रेस मेलुङ गाउँपालिकाले विज्ञप्ति जारी गर्दै पक्राउ परेका उपभोक्तालाई तत्काल बिना शर्त रिहाई गर्न र अरले खानेपानी योजना तोकिएकै बस्तीमा सम्पन्न गर्न चेतावनी दिएको छ। सोही विषयलाई लिएर दोलखा कांग्रेसले शनिबार अपरान्ह चरिकोटमा नाराजुलुससहित पुत्ला दहन समेत गरेको थियो। यस्तै राप्रपा दोलखाले पनि राजनीतिक प्रतिशोध राखेर गिरफ्तार गरिएका उपभोक्ता रिहाइको माग गरेको छ।"
जिपले ठक्कर दिँदा पाल्पामा एक जनाको मृत्यु,तानसेन : पाल्पामा जिपको ठक्कर एक व्यक्तिको मृत्यु भएको छ। तानसेनबाट रामपुर नगरपालिकामा खाद्यान्न बोकेर गएको ना ३ च ८८०८ नम्बरको जिपले रम्भा गाउँपालिका५ ताँहुको मुडुली चौपारीमा ठक्कर दिँदा एक व्यक्तिको मृत्यु भएको हो। मृत्यु हुनेमा सोही ठाउँका ६० बर्षिय भुपाल सिंह राना रहेका छन्। उनको ताहु प्राथमिक स्वास्थ्य उपचार केन्द्रमा उपचारको क्रममा मृत्यु भएको जिल्ला प्रहरी कार्यालय पाल्पाका सूचना अधिकारी मदन गिरीले बताए। घटनाको विषयमा थप अनुसन्धान भइरहेको जिप र चालक प्रहरीको नियन्त्रणमा रहेको छ।
"मान्छे, गिद्ध र कोरोना","मांसहारी चरा गिद्धलाई हेर्ने नजर नेपाली समाजमा फरक छ। गिद्धलाई फोहोरी मान्छेसँग तुलना गरिन्छ। अर्काप्रति कुदृष्टि राख्ने खराब आचरण भएको मान्छेलाई पनि गिद्धसँग तुलना गरिन्छ। कस्तो गिद्ध जस्तो फोहोरी। गिद्धे नजर लगाउने भनेर गाली गर्ने चलन नेपाली समाजमा छ। नेपाली साहित्य सिर्जनामा केही लेखक, साहित्यकारले खराब आचरण भएका मान्छे र कसैप्रति खराब दृष्टिले हेर्ने पात्रलाई गिद्धे नजर लगाउने, गिद्धे दृष्टि, गिद्ध जस्तो फोहोरी भनेर लेख्दै आएको पनि पाइन्छ। के गिद्ध वास्तवमै खराब आचरण भएका र फोहोरी मान्छेसँग तुलना गर्न लायक पंछी हो ? गिद्ध मांसहारी पंछी हो तर सिकार गर्दैन। गिद्धले घाइते जनावरको मृत्यु कुर्छ तर जिउँदै लुछ्दैन।गिद्धले मरेको जनारको सिनो खाएर वातावरण सफा गर्छ। गिद्धले मान्छेभन्दा ८ गुणा बढी टाढाको बस्तु नाङ्गो आँखाले देख्छ। आफ्नो आहारा कोसौं टाढाबाटै गन्धबाट थाहा पाउँछ। लंकाका राजा रावणले सीतालाई हरेर लैजादै गर्दा सीतालाई छुटाउन गिद्धले रावणसँग आकाशमा संघर्ष गर्दा पखेंटा काटिनु परेको र वीरगति पाएको रामायणमा उल्लेख छ। यसैले गिद्ध सत्य र न्यायको पक्षमा लड्ने मांसहारी तर अहिंसाको पुजारी पंछी हो। गिद्धका यिनै गुण खराब मान्छेसँग तुलना गर्न उपयुक्त, मानिँदै आएका हुन् त ? लंकाका राजा रावणले सीतालाई हरेर लैजादै गर्दा सीतालाई छुटाउन गिद्धले रावणसँग आकाशमा संघर्ष गर्दा पखेंटा काटिनु परेको र वीरगति पाएको रामायणमा उल्लेख छ। यसैले गिद्ध सत्य र न्यायको पक्षमा लड्ने मांसहारी तर अहिंसाको पुजारी पंछी हो। किन घटे गिद्ध पोखराका गाउँ घर नजिकैका चौर, खेत, फाँटमा मरेका जनावरको सिनोलाई गिद्धले खाएर केही क्षणभरमै सफाचट गरेका दृश्य केही वर्षअघिसम्म देखिन्थे। ती दृश्य अझै पनि ताजा जस्तै भएर आउँछ। ठूलो संख्यामा एकपछि अर्को गरी गिद्ध झर्थे र क्षणभरमै सिनो सक्थे। हाडखोरमात्र बाँकी राख्थे र नजिकैका अग्ला सिमलका रुखमा गएर आराम गर्थे। पोखरा ७ नुवारथोकस्थित गैरीखेत, बिरुवा फाँट, सेदी फाँट, कुँडहर, चाउथे फाँटमा लडेका धेरै सिनो गिद्धले सफा गरेको देखिन्थे। सेती नदी, बुलौदी खोला, विजयपुर खोला, फेवातालमा मरेका जनावरको सिनो खाएर गिद्धले पानी सफा गरेको पनि देखिन्थ्यो। पोखरामा ठूलो संख्यामा गिद्धहरु देखिँदा समाचार बन्थ्यो। बन्छ। सन् २००५ मा पोखराको चाउथे फाँटमा एक सय ५० भन्दा बढी संख्यामा गिद्धहरु सिनो खाँदै गरेको अवस्थामा देखिएका थिए। त्यति बेला गिद्धहरु एक्कासि ठूलो संख्यामा घट्दै गएको अवस्था थियो। पछि पत्ता लाग्यो मानव निर्मित पशु उपचारमा प्रयोग गरिने डाइक्लोफेनेक औषधी गिद्ध ठूलो संख्यामा घट्नुकोप्रमुख कारण हो भन्ने। सुन्निएको र दुखेको निको पार्न प्रयोग गरिने डाइक्लोफेनेक औषधीले उपचार गरिएका पशुको मृत्युपश्चातको सिनो गिद्धले खाँदा गिद्धको मृगौला नै बिग्रेने गरेको वैज्ञानिकको अनुसन्धानबाट पत्तो लाग्यो। गिद्ध ठूलो संख्यामा विनास हुनुमा मान्छेले पशु उपचारका लागि बनाएको औषधि विष सावित भयो। प्रकृतिको कुचिकार गिद्ध विनास हुनुमा आखिर मानिस दोषी देखियो। अहिले पनि वासस्थान अभाव, अहारा अभाव, विषाक्त आहारा (सिनो) लगायत कारण गिद्धको संख्या घट्दो क्रममा छ। गिद्ध ठूलो संख्यामा विनास हुनुमा मान्छेले पशु उपचारका लागि बनाएको औषधि विष सावित भयो। प्रकृतिको कुचिकार गिद्ध विनास हुनुमा आखिर मानिस दोषी देखियो। अहिले पनि वासस्थान अभाव, अहारा अभाव, विषाक्त आहारा (सिनो) लगायत कारण गिद्धको संख्या घट्दो क्रममा छ। मान्छे फोहोर गर्ने गिद्ध सफा गर्ने कोभिड१९ कोरोना भाइरसको कारण विश्वका मान्छेहरु मृत्युको त्रासमा छन्। मान्छेबाट मान्छेमा सर्ने कोरोना संक्रमण नियन्त्रण गर्न विश्वका शक्ति राष्ट्रहरुले पनि देशलाई लकडाउन गरे। घरबाट बाहिर निस्केनन्। उद्योग धन्दा बन्द भए। यसै मेसोमा पृथ्वीमा रहेका अन्य प्राणीले सुखले शास फेर्न पाएको समाचार आयो। लकडाउनको कारण विश्वमै वातावरण प्रदूषण घट्यो। यो समाचार पढेपछि लकडाउनमै म फेवा ताल किनार पुगे। झ्यामझ्याम पानी पर्ने असार, साउनको महिना फोहोर किन घट्थ्यो। तालमा प्लाष्टिक मरेका कुखुरा तैरिएकै थिए। थोत्रा कपडा पनि यत्रतत्र थिए। फिर्केखोला मिसिने फेवाताल क्षेत्रमा बढी यस्तो फोहोर हुने गरेपनिताल वरपर सहरी करण तिब्र बढ्दै जाँदा अहिले तालले चारैतर्फबाट धान्नै नसकीने गरि प्रदूषण र पुरिने क्रम भोगी रहेको छ। सिनो खाई हाम्रो वरपरको वातावरण प्रदूषित हुनबाट जोगाउँछ। सिनोबाट हुने दुर्गन्धित अवस्था हुन दिँदैन । असार, साउनको महिना मान्छेले घरमा वर्षभरि जम्मा भएको सोक्फिट र सेप्टिक ट्यांकीको फोहोर खोला किनारमा घर हुनेले यही मेसेमा छाड्ने समय हो। सबैले यसो गदैनन्। जो कोहीले गर्छन् यस्तै मौका कुर्छन्। फेवामा मिसिने खोला र ढलहरुमा पनि यसो गरिँदा ३० वर्षअघिसम्म पिउन योग्य तालको पानी अहिले छुन नहुने अवस्थामा पुगेको छ। लकडाउनको समयमा पनि मानवीय गतिविधिकै कारण ताल प्रदूषण भएको देख्दा १० वर्षअघि पोखरा १८ खपौदीस्थित फेवातालमा मरेको जनावरलाई खाएर गिद्धले ताल सफा गरेको दृश्य वरपर घुम्यो र सोध्न मन लाग्यो हामी मान्छे किन यति फोहोरी ? मानव स्वास्थ्यकालागि गिद्धको भूमिका गिद्धलाई मानिसले फोहोरी, हिंस्रक र घिनलाग्दो चराको रुपमा हेर्छन्। यसैले नेपालीहरु घर वरपर गिद्ध देखिए र घरको छानोमा गिद्ध बसे अशुभ मान्छन्। स्वस्तीशान्ति नै गर्छन्। गिद्ध वास्तवमा फोहोरी पंछी नभएर सिनो खाएर वातावरण सफा गरीमानवलाई लाग्ने विभिन्न घातक रोगहरुबाट जोगाउनेगुनकारी पंछी हो भन्ने विषय सरोकारवाला, राज्यपक्षले बुझाउन नसक्दा यो समस्या आएको हो। गिद्धले सिनो खाएर वातावरण स्वच्छ, सफा र सन्तुलित राख्छ। यसैले गिद्धलाई प्रकृतिको कुचीकार भनिन्छ। गिद्धले मानिसभन्दा ८ गुणा टाढासम्म देख्छ। सिनो खाई हाम्रो वरपरको वातावरण प्रदूषित हुनबाट जोगाउँछ। सिनोबाट हुने दुर्गन्धित अवस्था हुन दिँदैन। विभिन्न रोग फैलनबाट रोकी पर्यावरणीय चक्र खाद्यशृंखलाको सन्तुलन र गतिशीलताको संवाहकको रुपमा भूमीका निभाउछ। गिद्धले सिनो खाएर मानिसमा रेविज, प्लेग, हैजा, आउँ, झाडापखला र पशुचौपायाहरुमा एन्थेक्स, ब्रुसेलोसिस र क्षयरोग जस्ता रोगहरुको संक्रमणले निम्त्याउन सक्ने महामारीबाट बचाउँछ। धार्मिक आस्थासँग पनि गिद्ध जोडिएको छ। शनि देवताको बाहनको रुपमा पनि गिद्धलाई पुजिन्छ। गिद्धले सिनो खाएर वातावरण स्वच्छ, सफा र सन्तुलित राख्छ। यसैले गिद्धलाई प्रकृतिको कुचीकार भनिन्छ। गिद्धले मानिसभन्दा ८ गुणा टाढासम्म देख्छ। सिनो खाई हाम्रो वरपरको वातावरण प्रदूषित हुनबाट जोगाउँछ। सिनोबाट हुने दुर्गन्धित अवस्था हुन दिँदैन। गिद्ध बाहेक अरु मांसहारी जनारले सिनोको करिब ३६ प्रतिशत भागमात्र खान्छन्। गिद्धले भने सिनोको करिब ८० प्रतिशत खपत गर्ने बिज्ञहरु बताउँछन्। गिद्धका प्राजाति अनुसार कुनै गिद्धले मासुमात्र खान्छन त कुनैले हड्डीको टुक्रा र बोन म्यारोसमेत खान्छन्। नेपालका हिमाली जिल्ला मनाङ, मुस्ताङ लगायतको केही जिल्लामा बस्ने तिब्बती मूलका लामा समुदायमा मृत आफन्तको शव गिद्धलाई खुवाउने चलन छ। दुई दशकअघिसम्म गिद्ध संसारमै सबैभन्दा सहजै देख्न सकिने र ठूलो संख्यामा भेटिने चराका प्रजातिमा पर्थे। मानाव गतिविधिकै कारण अहिले गिद्ध संकटमा छन्। सन् १९८०९० को दशकमा भारतीय उपमहादीपमा पाइने गिद्धहरु तीब्र गतिमा घटेर लोप हुने अवस्थमा पुगेको विज्ञहरुले बताउँदै आएका छन्। गिद्धको अवस्था नेपालमा पनि सन् १९८० को दशकमा १० देखि १६ लाखको संख्यामा रहेका गिद्ध ९० प्रतिशतभन्दा बढीले घटेर २० हजार भन्दा कममा सिमित रहेको गिद्ध संरक्षणमा काम गर्दै आएको विज्ञहरु बताउँछन्। आईयुसीएनले नेपालमा पाइने ९ प्रजातिका गिद्धमध्ये चार प्रजातिलाई अति संकटापन्न सूचीमा राखेको छ। यस्तैगरी एक प्रजातिलाई संकटापन्न सूचीमा र तीन प्रजातिलाई संकटको नजिक सूचीमा राखेको छ। विश्वमा २३ प्रजातिका गिद्ध पाइन्छन्। गिद्ध संरक्षणमा सरकार, युवा संरक्षणकर्मी, समुदाय र गैरसरकारी संस्था जुटेको भए पनि सरकारी निकायबाट जति र जसरी काम हुनु पर्ने हो त्यो भएको पाइँदैन। गिद्ध संरक्षणकालागि नेपाल सरकारले २०६३ जेठ २३ गते देखि पशु उपचारमा प्रयोग हुँदै आएको गिद्धका लागि बिष सावित भएको डाइक्लोफेनेक औषधि प्रतिबन्ध गरी त्यसको विकल्पमा सुरक्षित मानिएको मेलोक्सिक्यामको उत्पादन र प्रयोग सुरु गरेको छ। गिद्धलाई शुद्ध आहार उपलब्ध गराई संरक्षण गर्ने उद्देश्यले समुदाय स्तरमा जटायु (गिद्धका लागि) रेस्टुरेन्ट पनि नेपालमा खोलिएका छन्। नवरपरासीको पिठौलीमा खोलिएको जटायु रेस्टुरेन्ट गिद्ध संरक्षणका लागि खोलिएको विश्वकै पहिलो समुदाय स्तरको रेस्टुरेन्ट हो। रेस्टेरेन्टमा बृद्ध, अशक्त र वृद्ध भएर जोत्न र दूध दिन छाडेका गाई गोरु पालिन्छन्। प्राकृतिक रुपमा मृत्यु भएपछि ति गाई गोरुको छाला तारेर गिद्धका लागि आहाराको रुपमा दिइन्छ। नवरपरासीको पिठौलीमा खोलिएको जटायु रेस्टुरेन्ट गिद्ध संरक्षणका लागि खोलिएको विश्वकै पहिलो समुदाय स्तरको रेस्टुरेन्ट हो। रेस्टेरेन्टमा बृद्ध, अशक्त र वृद्ध भएर जोत्न र दूध दिन छाडेका गाई गोरु पालिन्छन्। प्राकृतिक रुपमा मृत्यु भएपछि ति गाई गोरुको छाला तारेर गिद्धका लागि आहाराको रुपमा दिइन्छ्। यस्ता रेस्टुरेन्टहरु विश्वमै दुर्लभ हुँदै गएका गिद्धको अध्ययन, अनुसन्धान र अवलोकनकालागि पर्यटकीय स्थलको रुपमा पनि विकास भएका छन्। कास्कीको घाचोकमा पनि गिद्ध रेस्टुरेन्ट संचालनमा छ। रुपन्देहीको गैंडहवा ताल, दाङ्को लालमाटिया, बिचौराी, कैलालीको खुटिया र सुनसरीको कोसीटप्पुमा पनि गिद्धकालागि रेस्टुरेन्ट सञ्चालनमा छन्। यस्ता रेस्टुरेन्टहरु पर्यापर्यटनसँग जोड्न सकिने भए पनि सबै रेस्टुरेन्ट प्रभावकारी रुपमा सञ्चालन हुन भने सकेका छैनन्। सन् २००९ देखि प्रत्येक वर्ष सेप्टेम्बर महिनाको पहिलो शनिबार विश्वभरअन्तर्राष्ट्रिय गिद्ध सचेतना दिवस मनाइँदै आएको छ। नेपालमा पनि यो दिवस मनाइन्छ। कोरोना कहरमा सिनो खाएर मानिसमा रेबिज, प्लेग, हैजा, आउँ, झाडापखला र पशुचौपायाहरुमा एन्थेक्स, ब्रुसेलोसिस र क्षयरोग जस्ता रोगहरुको संक्रमणले निम्त्याउन सक्ने महामारीबाट बचाउनेप्रकृतिको कूचीकार गिद्ध संरक्षणमा जुट्न सबैमा थप प्रेरणा मिलोस् शुभकामना। लकडाउनकै बिचमा मानव गतिविधिका कारण फोहोर देखिएको पोखराको मुख्य आकर्षणको केन्द्र फेवाताल। तस्बिर : कृष्णमणि बराल"
धुलिखेल अस्पतालमा कोरोना संक्रमित वृद्धको मृत्यु,काभ्रे : धुलिखेल अस्पतालमा उपचाररत कोरोना संक्रमित मृत्यु भएको छ । शनिबार बिहान ६:३० बजे महोत्तरी बर्दिबासका कोरोना संक्रमितको उपचारको क्रममा धुलिखेल अस्पतालमा मृत्यु भएको जिल्ला स्वास्थ्य कार्यालय काभ्रेका प्रमुख डा नरेन्द्रकुमार झाले जानकारी दिए । ७६ वर्षीय वृद्धको कोरोना भाइरसका कारण मृत्यु भएको डा झाले जानकारी दिए । उनी धुलिखेल अस्पतालमा १५ दिन अगाडि अस्पताल भर्ना भएका थिए।
"अल्काकी गीताको शव लेलेको जंगलमा भेटियो, हत्याको आशङ्का","ललितपुर : अल्का अस्पतालमा काम गर्ने एक महिलाको शव ललितपुरको गोदावरी नगरपालिकाको लेले जङ्गलमा भेटिएको छ। तीन दिनदेखि हराइरहेको उजुरीको आधारमा प्रहरीले गीता केसीको खोजी गरेको थियो। महानगरीय प्रहरी वृत्त चापागाउँका प्रमुख कृष्णराज ओझाका अनुसार शनिबार माटोले अनुहार छोपिएको अवस्थामा उनको शव भेटिएको हो। उनी ललितपुर महानगरपालिका २२ वडा बुङमतीकी हुन्। ४४४५ वर्षीया केसी अल्का अस्पतालमा हाउस किपिङ सम्बन्धी काम गर्दै आएकी आफन्तले बताएका छन्। उनको हत्या भएको हो कि होइन भन्ने विषयमा अहिले खोजी भइरहेको जनाइएको छ। पोस्टमार्टमका लागि शव पाटन अस्पताल लगिएको छ। ओझाले भने, 'सरसर्ती हेर्दा बाहिरी चोटपटक देखिंदैन। पोस्टमार्टम रिपोर्ट नहेरी भन्न सकिन्न।' हत्याको आशंकामा उनको एक आफन्तलाई प्रहरीले भैंसीपाटीबाट पक्राउ गरिसकेको जनाएको छ। ओझाका अनुसार उक्त जङ्गलमा धेरै पटक शव भेटिएको छ।"
"'देउता' को आश्वासनले यस्तो भीड, फैलियो कोरोना","कालिकोट : कालिकोट जिल्लाको तिलागुफा नगरपालिका वडा नं २ रताडामा भदौ १६ गते कैलाश देवताको पुजा भयो । मानिसहरुको भव्य मेला नै लाग्यो । स्थानीय धामी पतुरेहरुले गाँउमा कोरोना आउन दिदैनौँ, आफ्ना छनियारहरुको रक्षाका लागि देवता छन् भन्ने आश्वासन दिए। स्थानीयहरु पनि आश्वस्त भए । देवताले बचाउछन् भनेर पुजा र मेलामा सहभागी भए । त्यसको एक साताअघि नाग्म बजारका स्थानीय ८ जनामा कोरोना देखिसकेको थियो । जिल्ला स्वास्थ्य सेवा कार्यालयले उनीहरुको सम्पर्क खोजी गर्दै परीक्षण गरिरहेको थियो । रताडाका ६६ जनाको स्वाब नमुना संकलन गरी परीक्षणका लागि कर्णाली स्वास्थ्य विज्ञान प्रतिष्ठान पठाइएको थियो । कैलाश देवताको पूजा भएको भोली ल्ट भदौ १७ गते स्वाब लिएका ६६ जनाको रिपोर्ट आयो । जसमा २० जनामा कोरोना पुष्टि भयो । ती मध्ये पनि दुई जना कैलाश देवताको पूजामा सहभागी पतुरेका धामी समेत परेछन् । नाम भन्न मिल्दैन् । हाम्रो वडामा भेटिएका २० जना कोरोना संक्रमित मध्ये दुई जना गाँउमा निकै प्रभाव भएका देवताका धामी छन्। एक स्थानीयले भने जसले कोरोना पुष्टि भएको अघिल्लो दिन कैलाश देवताको पूजामा सहभागी सबैलाई कोरोनाबाट बचाउने बाचा गरेका थिए। यहाँका स्थानीयहरु देवताले बचाउने भन्दै देवताका थानमा खसी बली दिने गथ्र्ये । २०७६ साल माघमा जब कोरोनाको हल्ला आयो । गाउँ गाउँमा देवताका थानमा पूजा गर्ने पशु बली दिने लहर नै चलेको ती स्थानीयले बताए । सारालाई कोरोनाबाट बचाउने भन्दै देवताका धामीहरुले बाचा गरे। स्थानीयले भनेसयौँ खसी काटिए । जहाँ हाँ खसी काटेर कोरोना आउन नदिने बाचा गरेका थिए ती सबै गाउँमा कोरोना देखियो। जनै पूर्णिमादेखि भदौ पूर्णिमासम्म धुमधामका साथ देवताका पैठहरु भइरहे ।कोरोना भगाउने भन्दै देवताका धामीहरु अश्वासन बाँडिरहेका छन् । तीन दिनअघि मात्रै पलाँता गाउँपालिका८ सुनबाडामा रहेको दुधेसिल्लो खापर मष्टा ठुलामाडुमा भव्य पैठ भयो । हजारौँ मानिसहरुको भेला भयो । आसपासका क्षेत्र र कोरोनाको संक्रमण फैलिएको जुम्लाको हिमा गाँउपालिकाबाट समेत हजारौँ मानिसहरु आए । स्थानीय इन्द्र रोकायाले भने, गाँउका प्रत्येक घरमा जुम्लाबाट आएका ५ देखि ८ जनासम्म पाउनाहरुलाई बसालियो । पैठ भव्यरुपमा सम्पन्न भयो। तर जुम्लादेखि कोरोना आएर धेरैलाई सरेको पनि हुनसक्छ। जिल्लाको पचालझरना गाउँपालिकाको बाचकोट, राम्नाकोट, नानिकोट, रास्कोट नगरपालिकाको स्यूना, जिल्ला सदरमुकामसमते रहेको खाँडाचक्र नगरपालिकाको थानकोट, ताडी, चुली, मालिका लगायतका ठाउँमा भव्य मेला सम्पन्न भए । प्रशासनले जारी गरेको निषेधाज्ञाका बेला पनि मेलाहरु रोकिएनन् । साउनमै जिल्ला कोभिड१९ रोग नियन्त्रण तथा व्यवस्थापन केन्द्र र विपद्को बैठक बसी यस वर्ष गाँउमा मेलाहरु आयोजना नगर्ने निर्णय गरिएको प्रमूख जिल्ला अधिकारी चन्द्रप्रसाद गैरेले बताए । स्थानीय तहलाई मेला रोक्न आग्रह गरिएको थियो । स्थानीय तहले सूचना निकाले पनि मेला रोक्न सकेनन् । गाउँमा देवताका पैठहरु नगर्न सूचना जारी गरेपनि स्थानीयले नमानेको पलाँता गाउँपालिका अध्यक्ष लक्ष्मणबहादुर बमले बताए । देवताका धामीले गाँउ आउन नदिने भन्ने भ्रम छरेकाले पनि स्थानीयहरु पैठ गर्न थप उत्साहित भएको अध्यक्ष बमको भनाइ छ । खाँडाचक्र नगरपालिका प्रमूख जसीप्रसाद पाण्डेले पूर्णरुपमा देवताका पैठहरु बन्द गर्न नसकेपछि नगरपालिका भन्दा बाहिरबाट आउने जात्राहरु भने विगत वर्षको तुलनामा कम भएको दावी गरे। स्वास्थ्य सेवा कार्यालय कालिकोटका जनस्वास्थ्य अधिकृत कटकबहादुर महतले गाउँमा भएका देवताका पैठ र मेलाहरुले कोरोनाको महामारी हुनसक्ने भन्दै नागरिकहरुलाई आफैँ सचेत हुन आग्रह गरे।"
"निजामती दिवसको नारा : स्वच्छ र समक्ष निजामती प्रशासन, समृद्धि र सुशासन",काठमाडौं : यस वर्षको निजामती सेवा दिवसको नारा तय गरिएको छ। संघीय तथा सामान्य प्रशासन मन्त्रालयका प्रवक्ता वसन्त अधिकारीले निजामती मूल समारोह समितिको बसेको बैठकले स्वच्छ र समक्ष निजामती प्रशासन : समृद्धि र सुशासन तय गरिएको जानकारी दिए। सरकारले यस वर्ष कोरोना भाइरस (कोभिड१९)का कारणले कार्यालयमा नै दिवस मनाउन निर्देशन दिइसकेको छ। मन्त्रालयका प्रवक्ता अधिकारीले कार्यालयमा दिवस मनाउँदा पनि भौतिक दूरी र स्वास्थ्यका न्यूनतम मापदण्ड प्रयोग गर्नुपर्ने बताए। निजामती सेवा ऐन जारी भएको दिनको सम्झनामा यही भदौ २२ गते निजामती दिवस मनाइने गरिन्छ। नेपालमा करिब ८० हजार निजामती कर्मचारी छन्। रासस
कोरोनाले वीरगन्जमा थप १ संक्रमितको मृत्यु,"वीरगन्ज : वीरगन्जमा कोरोना भाइरस (कोभिड१९) संक्रमणका कारण थप १ जनाको मृत्यु भएको छ। पर्साको वीरगन्ज महाजगरपालिका१० का ७७ वर्षीयञ पुरुषको शुक्रबार राति मृत्यु भएको हो। वीरगन्जको बयोधा अस्पतालबाट रिफर गरिएका उनको काठमाडौं लैजाने क्रममा बाटैमा मृत्यु भएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। स्वास्थ्यमा समस्या भएपछि भदौ १७ गते बयोधा अस्पतालमा भर्ना गरिएका ती पुरुषमा भदौ १८ गते कोरोना संक्रमण पुष्टि भएको थियो। स्वास्थ्य अवस्था बिग्रिदै गएपछि उनलाई चिकित्सकले काठमाडौं रिफर गरेका थिए। काठमाडौं लैजाने क्रममा बाटोमै उनको शुक्रबार राति १२ बजे मृत्यु भएको श्रीवास्तवले जानकारी दिए। यसअघि शुक्रबार राति नै वीरगन्जको गण्डकस्थित अस्थायी कोभिड अस्पतालमा १५ दिन देखि उपचाररत पर्साको पकाहामैनपुर गाउँपालिका२ का ७५ वर्षीय संक्रमित पुरुषको मृत्यु भएको थियो। वीरगन्जमा कोरोनाका कारण मृत्यु हुनेको संख्या ५७ पुगेको छ। साउन यतामा मात्रै ५३ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ५७ मध्ये २ सनाखत हुन नसकेका पुरुषसहित पर्साका ४१ जना, बाराका १२ जना र रौतहटका ४ जना रहेका छन्।"
फुड बैंकबाट राहत,"ललितपुर : गोदावरी नगरपालिका टाहाखेलमा सञ्चालित फुड बैंकमा खाद्यान्न लिने लाइनमा थिइन्, गंगा विक। उनी खानेकुरा सकिएको र आफन्त कोही नभएको बताउँदै थिइन्। त्यही बेला प्रहरीले माथिको आदेश भन्दै फुड बैंक बन्द गर्न भन्यो। फुड बैंकका संयोजकहरू लाइनमा बसेकालाई माफी माग्दै खानेकुरा वितरण गर्न नसक्ने बताउँदै थिए। विक भुइँमा थचक्क बसेर रुन थालिन्। रासन पाइन्छ कि भनेर आएकी थिएँ। खानेकुरा छैन। आफन्त छैनन्, बहुलाईझैं जताततै हिँड्दै छु, उनले भनिन्। यो घटना गत मंगलबारको हो। विकजस्ता खान नपाउनेहरू थुप्रै लाइनमा थिए। सबैले आँसु थाम्न सकेनन्। लाइनमा दैनिक मजदुरी गर्ने, अपांगता भएका व्यक्तिदेखि ससाना बच्चा भएका महिलासमेत देखिन्थे। गोदावरीका वडा नम्बर १० र ११ मा १० दिनसम्म फुड बैंक चलेको थियो। नेपाली कांग्रेस क्षेत्र नम्बर १ ललितपुरका खेलकुद विभाग सचिव मीनकृष्ण महर्जनले उक्त कार्यको संयोजन गरेका थिए। तरुण दलले नेतृत्व गरेको भनेर उक्त काम प्रशासनले रोकेको आरोप महर्जनले लगाए। फुड बैंक गरिबका लागि अमृत हो। निःस्वार्थ गरेको काममा राजनीतिक आँखाले हेरेपछि समस्या भयो, उनले भने। विपक्षीले स्थानीय र प्रहरीलाई जुधाउन खोजेपछि फुड बैंक बन्द गर्नु परेको उनको भनाइ छ। भने, समस्यामा परेकालाई घरघरमा पुगेर खानेकुरा बाँड्ने तयारीमा छौं। स्थानीय उमेश मेहेर कायस्थका अनुसार लकडाउनका बेला बहालमा बस्नेले १०२० रुपैयाँ माग्न थालेपछि उनीहरूका लागि केही गर्ने सोच आएको बताए। आफ्ना जिल्लाका मान्छेले यसरी माग्न थालेपछि हामी सोच्न बाध्य भयौं, उनले भने। त्यसैले भदौ ९ देखि उक्त काम सञ्चालन गरेको तर पटकपटक प्रशासनले बन्द गराउन खोजेको गुनासो उनको छ। उनले दूरी कायम गरी मास्क, स्यानिटाइजर लगाएको बताए। अति नै गरिबहरू मात्रै आउन भनेर दुई किलो चामल, आधा किलो दाल, तेल, नुन, मस्यौरालगायत सामग्री बाँडेको उनले सुनाए। नगर प्रमुख गजेन्द्र महर्जनका अनुसार निषेधाज्ञा भएकाले हाललाई उक्त काम स्थगन भए पनि चाँडै निरन्तरता दिइने बताए। सुरुमा तरुण दलको अगुवाइमा फुड बैंक सञ्चालन भए पनि उनीहरूले सम्पूर्ण सामग्री नगरपालिकालाई हस्तान्तरण गरेर वितरण गरिएको महर्जनको भनाइ छ। उनका अनुसार दैनिक २ सय जनाले रासन लैजान्थे। खाद्यान्न लिएर जाने मात्र होइन, दिन आउनेको संख्या पनि उल्लेख्य थियो। ललितपुरका प्रमुख जिल्ला अधिकारी नारायणप्रसाद भट्टले सरकारले सम्पूर्ण जिम्मा स्थानीय तहलाई दिएकाले कुनै दल या समूहले त्यस्तो काम गर्न नपाउने बताए। तरुण दलले सञ्चालन गरेको सुनियो। दलविशेषले सञ्चालन गर्न पाइएन। त्यसैले बन्द भएको हो, भट्टले भने। आफ्ना नागरिकले खान पाए, पाएनन् हेर्ने जिम्मेवारी स्थानीय तहको भएकाले उनीहरू नै जिम्मेवार हुनुपर्ने उनको भनाइ छ। उनले एकदमै समस्यामा परेकाहरूको पहिचान स्थानीय तहले गर्नुपर्ने बताए। काठमाडौं महानगरपालिकाका सिनामंगल, भीमसेनगोलालगायत ठाउँमा फुड बैंक सञ्चालनमा रहेको नेपाल स्काउटका सहायक राष्ट्रिय प्रशिक्षक गुणराज प्याकुरेलले बताए। फिलिपिन्सका रेस्टुरेन्टमा देखेको अवधारणा यहाँ लागू गर्न खोजेको उनको भनाइ छ। एक प्लेट मम अर्डर गरेर दुईवटा बाँकी राख्ने र त्यसैलाई फ्रिजमा राखेर पैसा तिर्न नसक्नेलाई खान दिइँदो रहेछ, उनले उताको अनुभव सुनाए, सबैको पेटमा अन्न परोस् भन्ने हो, पेटभरि खान दिइएको हैन। उनले दैनिक २५ परिवारमा खाद्यान्न बाँडिँदै आएको पनि बताए। सुरुमा धरानबाट सुरु भएको यो अवधारणा नेपालभरि पुगेको बुझाइ उनको छ। तर, कसले पहिला काम सुरु गर्यो भन्ने आआफ्नै दाबी छ।"
२० हजार डलर राशीको युनेस्को अन्तर्राष्ट्रिय साक्षरता अवार्ड एजिङ नेपाललाई,"काठमाडौं : संयुक्त राष्ट्रसङ्घीय शैक्षिक, वैज्ञानिक तथा सांस्कृतिक सङ्गठन (युनेस्को)ले ज्येष्ठ नागरिकका क्षेत्रमा कार्यरत संस्था एजिङ नेपाल लाई यस वर्षको युनेस्को अन्तर्राष्ट्रिय साक्षरता अवार्ड २०२० प्रदान गर्ने भएको छ। युनेस्को नेपालका निमित्त नेपाल राष्ट्रिय आयोगका सहायक महासचिव डा बाबुराम अधिकारीका अनुसार ज्येष्ठ नागरिक र साक्षरताका सवालमा सो संस्थाले दिएको योगदान मूल्याङ्कनसहित गरिएको सिफारिशका आधारमा युनेस्को मुख्यालयले निर्णय गरेको हो। हरेक वर्ष विश्वभरीका प्रतिस्पर्धीमध्ये दुई या दुई संस्थालाई दिइने यो विश्वप्रसिद्ध पुरस्कारको राशी २० हजार अमेरिकी डलर छ। हरेक अन्तर्राष्ट्रिय साक्षरता दिवसका अवसरमा फ्रान्सको पेरिसस्थित युनेस्कोको मुख्यालयमा पुरस्कार वितरण गरिँदै आएकामा यस वर्ष यही भदौ २३ गते भर्चुअलरुपमा पुरस्तरका वितरण हुने डा अधिकारीले जानकारी दिए। उनले नेपाली संस्थाले यस प्रकारको अन्तर्राष्ट्रियस्तरको पुरस्कार पाउनु नेपाल सरकार, शिक्षा विज्ञान तथा प्रविधि मन्त्रालय, युनेस्को आयोगको सचिवालय र नेपालीका लागि गौरवको विषय भएको बताए। एजिङ नेपालका अध्यक्ष कृष्णमुरारी भण्डारी (चट्याङ मास्टर)ले पुरस्कारको निर्णयबारे जानकारी पाउँदा खुशी लागेको उल्लेख गर्दै आफूहरुले बेग्लै किसिमको पाठ्यपुस्तक, अध्यापन विधि र तालिमप्राप्त शिक्षक तयार गरी एक दशकदेखि काम गर्दै आएको बताए। सो संस्थाले राष्ट्रसङ्घस्थित युएन कमिटी अन एजिङको सहयोगमा सन् २०१६ देखि काठमाडौँका वडास्तरमा ज्येष्ठ नागरिक आधारभूत शिक्षा कार्यक्रम सञ्चालन गर्दै आएको छ। हाल नेपालमा महिला ज्येष्ठ नागरिक बढी निरक्षर रहेका छन्। रासस"
ढोरपाटन बाढी पीडितलाई प्रदेश सरकारले प्रति परिवार १ लाख राहत दिने,"बागलुङ : जिल्लाको पश्चिम ढोरपाटन नगरपालिकाको भुजीखोलामा बुधबार राति आएको बाढीबाट प्रभावित र ज्यान गुमाएका परिवारलाई गण्डकी प्रदेश सरकारले राहत प्रदान गरेको छ। हेलिकप्टरमार्फत बाढी प्रभावितस्थल ढोरपाटन पुगेका गण्डकी प्रदेश सरकारका मुख्यमन्त्री पृथ्वीसुब्बा गुरुङ, आर्थिक मामिला मन्त्री हरिबहादुर चुमान, प्रदेश सांसद खिमबिक्रम शाही, इन्द्रलाल सापकोटा, चन्द्रबहादुर बुढा लगायतको टोलीले बाढी प्रभावित परिवारलाई राहत वितरण गरेका हुन्। प्रदेश सरकारका तर्फबाट बाढीमा बाँचेका तर घर गुमाएर विस्थापितहरुका लागि टेन्ट, मेट्रेस, भाँडाकुँडा, प्राथमिक उपचारका सामग्रीलगायत राहत सामग्री प्रदान गरेको ढोरपाटन नगरपालिकाका मेयर देवकुमार नेपालीले जानकारी दिए। बाढीमा ज्यान गुमाएका परिवारलाई प्रति व्यक्ति ५० हजारका दरले राहत उपलब्ध गराइएको प्रदेश सांसद इन्द्रलाल सापकोटाले जानकारी दिए। अहिले पनि खोज उद्धारको काम चलिरहेको छ, ठुलो संख्यामा बेपत्ता छन्, त्यसैले केही मात्रामा राहत वितरण गरियो, सांसद सापकोटाले भने, अरु थप रिपोर्ट आएपछि जिल्ला प्रशासन कार्यालय मार्फत पीडित परिवारलाई राहत पुर्याइनेछ। राहत सामग्री हस्तान्तरणपछि गण्डकी प्रदेशका मुख्यमन्त्री पृथ्वीसुब्बा गुरुङले बाढी प्रभावितहरुको अस्थायी बसोबासका लागि तत्काल १ लाख रुपैयाँ सहयोग गर्ने उद्घोष समेत गरे। यसमा पालिका र संघको पनि सहयोग रहने उनले बताए। स्थायी आवास निर्माणका लागि संघ सरकारले उपलब्ध गराउने प्रति परिवार ३ लाख रुपैयाँमा गण्डकी प्रदेशले समेत थपेर सहयोग गर्ने मुख्यमन्त्री गुरुङको भनाई छ। बाढी प्रभावितहरुको पक्की र भूकम्प प्रतिरोधी आवास बन्नुपर्नेमा जोड दिदै अब सुरक्षित स्थानमा एकिकृत वस्ती बनाउने प्रदेश सरकारको योजना रहेको उनले बताए। अहिले तत्कालको राहत स्वरुप केही सहयोग गरेका छौ। अरु धेरै काम प्रदेश सरकारले गर्नेछउनले भनेभुजीखोलाको किनार आफैंमा जोखिमपूर्ण ठाउँ थियो र यो विपत्ति हामीमाथि आइपर्यो। अब विस्थापितलाई सुरक्षित स्थानमा एकीकृत बस्ती बनाएर राख्नुपर्छ, यो कामका लागि प्रदेश सरकारले काम सुरु गर्न बिलम्व गर्ने छैन। बाढी गएकै दिन घटनास्थल पुग्ने चाहना भए पनि मौसमी प्रतिकूलता बाधक बनेको भन्दै मुख्यमन्त्री गुरुङले स्थानीयसँग क्षमा समेत मागेका थिए।"
कक्षा १२ को परीक्षा सञ्चालनको विकल्प खोजिंदै,"काठमाडौं : राष्ट्रिय परीक्षा बोर्डले विद्यालय तहको अन्तिम तह कक्षा १२ को स्थगित परीक्षा सञ्चालनका लागि विभिन्न विकल्प समेटेर नेपाल सरकारलाई सुझाव दिने तयारी गरेको छ। शिक्षा पत्रकार समाज (सेज)ले शनिबार आयोजना गरेको भर्चुअल बहसमा बोर्डका अध्यक्ष प्रा डा चन्द्रमणि पौडेलले विद्यार्थीले संसारभरि लिएर जान सक्ने विधिवत् लब्धाङ्कपत्र प्राप्तिको सवाललाई गम्भीरताका साथ आफूहरुले अध्ययन गरिरहेको बताए। उनले कक्षा १२ को परीक्षालाई यसअघि असोजको पहिलो साताबाट सञ्चालन गर्ने तयारी गरिएकामा कोरोना भाइरसको जोखिम बढेकाले मिति पछि सर्न सक्ने र यसबारे बोर्डले मात्रै निर्णय गर्न नसक्ने स्पष्ट पारे। उनले बोर्डले दिने सुझाव अध्ययन गरेर शिक्षा, विज्ञान तथा प्रविधि मन्त्रालय र कोभिड१९ रोकथाम तथा नियन्त्रण केन्द्र (सिसिएमसी)ले परीक्षा सञ्चालनका विधि र मितिबारे बाधा अड्काउफुकाउसहित निर्णय गर्ने बताए। बोर्डले कोभिड१९ को जोखिम बढिरहेको र कक्षा १२ को परीक्षाले राष्ट्रिय तथा अन्तर्राष्ट्रिय मान्यता पाउनुपर्ने भएकाले कक्षा १० र ११ का जस्तो आन्तरिक मूल्याङ्कनका आधारमा प्रमाणीकरण नगरी राष्ट्रियस्तरको परीक्षा गर्न सुझाव तयार गरेको छ। विद्यालय तहका सबै विद्यार्थी अनलाइन सिकाइमा समावेश हुन नसकिरहेको अवस्थामा अनलाइनबाट कक्षा १२ परीक्षा सञ्चालन गर्न वा कोरोना जोखिम नभएका ठाउँमा परीक्षा सञ्चालन गरेर अन्य जिल्लामा फरक फरक मितिमा परीक्षा लिन सकिने प्रतिवेदनमा उल्लेख छ। चरणबद्ध परीक्षा भएमा पनि परीक्षाफल एकै समयमा हुने अध्यक्ष पौडेलले जानकारी दिए। गत चैत ८ गतेदेखि हुने कक्षा १२ र चैत २५ गतेदेखि हुने भनिएको कक्षा ११ को परीक्षा बन्दाबन्दीका कारण स्थगन भएको थियो। अध्यक्ष पौडेलले भने, 'पाठ्यक्रम र मूल्याङ्कन प्रणाली बोर्डले नभइ पाठ्यक्रम मूल्याङ्कन विकास परिषद्ले तय गर्ने भएकाले निर्धारित पाठ्यक्रम र सरकारले दिएको परीक्षासम्बन्धी नीतिभन्दा बाहिर हामीले केही गर्न सक्दैनौँ। विषम परिस्थितिमा सरकारको निर्णयलाई आधार मानेर काम गर्नेछौँ।' शिक्षा तथा मानव स्रोत विकास केन्द्रका निर्देशक गेहनाथ गौतमले सरकारले स्वास्थ्य जोखिमलाई ध्यान दिएर कक्षा १० र ११ को परीक्षाको निकास दिइसकेकाले कक्षा १२ का सम्बन्धमा आवश्यक गृहकार्य भइरहेको जानकारी दिए। निजी तथा आवासीय विद्यालय अर्गनाइजेसन (प्याब्सन)का सहअध्यक्ष डिके ढुङ्गानाले कक्षा १२ विद्यालय तहको अन्तिम परीक्षा हुने भएकाले यसलाई व्यवस्थित र मर्यादित हुने गरी सञ्चालन गर्नुपर्ने बताए। राष्ट्रिय निजी तथा आवासीय विद्यालय एसोसिएसन (एन प्याब्सन) का महासचिव सुवास न्यौपानेले छ महिना बितिसक्दा पनि परीक्षार्थी अन्योलमा रही मानसिक तनावमा पर्नु दुःखद भएको बताए। उच्च शिक्षालय तथा विद्यालय सङ्घ (हिसान)का सचिव रामहरि सिलवालले समयमै विभिन्न विकल्प सहितको योजना तर्जुमा नहुँदा हालसम्म परीक्षाबारे विद्यार्थी र अभिभावकमा अन्योल देखिएको जनाउँदै कक्षा १० र ११ लाई सस्तो रुपमा आन्तरिक मूल्याङ्कन नगराउन आग्रह गरे। सामुदायिक विद्यालय व्यवस्थापन समिति महासङ्घका कर्णाली प्रदेश संयोजक गोविन्द कोइरालाले लामो समयसम्म अन्योल राख्न नहुने जनाउँदै स्थानीय तह र विद्यालयलाई जिम्मेवार बनाउनुपर्ने बताए। नेपाल राष्ट्रिय शिक्षक सङ्गठनका काठमाडौं जिल्ला अध्यक्ष विष्णु पनेरुले कक्षा १२ को परीक्षालाई मर्यादित रुपमा सञ्चालनका लागि स्थानीय तहलाई जिम्मेवार बनाइ केन्द्र निर्धारण वा अनलाइन विधिबाट सञ्चालन गर्न सकिने सुझाव दिए। शिक्षा अभियन्ता बिके श्रेष्ठले निरन्तर सिकाइ उपलब्धिलाई जोडेर गुणस्तरीय शिक्षाको सुनिश्चितता हुन नसकेमा दिगो विकास लक्ष्य अनुसारको जीवनोपयोगी शिक्षाको लक्ष्य परिपूर्ति नहुने बताउँदै खुल्ला पुस्तक परीक्षा प्रणालीमा पनि जान सकिने उपाय सुझाए। तत्कालीन उच्चमाध्यामिक शिक्षा परिषद्का पूर्वसदस्यसचिव भीमलाल गुरुङले व्यवस्थापन गर्न गाह्रो भए पनि कक्षा १२ को परीक्षाका लागि सबै विकल्पमा जान सकिने जनाए। कार्यक्रममा विभिन्न प्रदेशबाट प्रधानाध्यापक, शिक्षक, अभिभावक र सञ्चारकर्मीको सहभागिता थियो।"
"रुपन्देहीमा निषेधाज्ञाको मोडालिटी परिवर्तन : बजार खुला गर्ने, गाडी चलाउन नपाइने","भैरहवा : रुपन्देहीमा दिनभर व्यापार व्यवसाय संचालन गर्न जिल्ला प्रशासन कार्यालयले अनुमति दिएको छ। तेस्रो चरणमा लगाइएको निषेधाज्ञा समयावधि शनिबार राति १२ बजे सकिदैछ। तीन चरणमा २० दिनसम्म लगाइएको निषेधाज्ञामा पनि संक्रमणको ग्राफ बढ्दो छ। तेस्रो चरणको निषेधाज्ञा अवधि सकिन लागेको दिन रुपन्देहीका प्रमुख जिल्ला अधिकारी महादेव पन्थले दिनभर व्यापार व्यवसाय संचालन गर्न पाउने गरी चौथो चरणको अगामी भदौ २८ गतेसम्म निषेधाज्ञाको आदेश गरेका छन्। पन्थले जारी गरेको आदेशमा निषेधाज्ञा अवधिमा अति आवश्यक दैनिक उभोग्य वस्तु र सेवा बिहान ९ बजेसम्म र बेलुका ५ देखि ७ बजेसम्म संचालन गर्न सकिने उल्लेख छ। त्यस्तै व्यापार व्यवसाय बिहान ११ बजेदेखि ६ बजेसम्म संचालन गर्न सकिने बताइएको छ। यस्तै भीडभाड नहुने गरी सरकारी कार्यालयले सेवा प्रवाह गर्ने, बैंक वित्तीय संस्थाले नियमित सेवा दिनसक्ने लगायत आदेश दिइएको छ। प्रशासनले बजार खोल्न अनुमति दिएपनि मुख्य राजमार्ग र अत्यावश्यकबाहेक सबै प्रकारका निजी तथा सार्वजनिक यातायात संचालनमा रोक लगाएको छ। यस अघि पनि सवारी संचालनमा रोक लगाउने आदेश भएपनि कार्यान्वयन हुन सकेको थिएन। यस पटक पनि कार्यान्वयन नभएमा बजारमा भीडभाड बढ्ने र संक्रमण झन फैलिने सम्भावना छ। रुपन्देही दैनिक ५० जनाको हाराहारीमा नयाँ संक्रमित फेला परिरहेका छन्। भैरहवा र बुटवल रहेको बजार क्षेत्रमा पनि संक्रमण नियन्त्रणमा आउन सकेको छैन। संक्रमित फेला पर्ने तर टेसिङ प्रयाप्त नहुँदा सक्रमण बढ्दो अवस्थामा छ। लाखौँ सर्वसाधरणको स्वास्थ्य सुरक्षालाई नजरअन्दाज गर्दै सीमित उद्योगी व्यावसायीको दबाबमा प्रशासनले बजार खोलेर गल्ती गरेको सरोकारवाला बताउँछन्। संक्रमण केही नियन्त्रणमा आएर बजार खोलेको भए हुन्थ्यो, भैरहवा क्षेत्रका सितल जिटीले भने, तर, संक्रमण फैलिरहेको अवस्था नै बजार संचालनमा ल्याउने कदम गलत छ। उनले संक्रमितले अस्पताल भरिएरमा आईसीयू बेड नपाइरहेको अवस्थामा बजार खोलेर संक्रमणलाई निम्तो दिनु सरह रहेको बताए। रुपन्देहीका प्रमुख जिल्ला अधिकारी महादेव पन्थले भीडभाडलाई नियन्त्रण गर्न सवारी साधन संचालनमा रोक लगाएर व्यापार व्यवसाय संचालनको अनुमति दिइएको बताए। उनले स्वास्थ्य मापदण्ड पालन गरेर सबैले काम गर्नुपर्ने बताउँदै आदेशको उल्लंघन गर्नेलाई कारवाही गरिने बताए।"
कोरोना रोकथाम तथा नियन्त्रण : एकीकृत कानुन बनाउन परमादेश,"काठमाडौं : सर्वोच्च अदालतले कोभिड महामारीको उच्च जोखिममा रहेको वर्गलाई ध्यानमा राखेर एकीकृत कानुन बनाउन सरकार र संसद्लाई परमादेश दिएको छ। कोरोना सम्बोधनका लागि दूरगामी दृष्टिकोण र कार्यक्रमको परिकल्पना हुन नसकेको ठहर गर्दै सर्वोच्चले बाध्यकारी परमादेश जारी गरेको हो। हालसम्म भएका कानुन तथा निर्देशिकाले कोरोना भाइरस महामारीको व्यवस्थापन गर्न असमर्थ भएको निष्कर्षमा सर्र्वोच्च पुगेको छ। न्यायाधीश सपना प्रधान मल्ल र प्रकाशकुमार ढुंगानाको संयुक्त इजलासले दिएको उक्त आदेशमा कोरोना नियन्त्रण र रोकथाममा एकीकृत बृहत् कानुन आवश्यक रहेको औंल्याइएको छ। यो परमादेश अशक्त, अपांगता भएका व्यक्ति, महिला, बालबालिका र उच्च जोखिममा परेको वर्ग लक्षित छ। कोरोना भाइरसजस्तो महामारीको रोकथाम, यसका असर र प्रभावलाई यथोचित सम्बोधन गर्नका लागि तथा नोक्सानीहरूलाई पूर्ति गर्न, सर्वोच्चको परमादेशमा भनिएको छ, र, समाजमा घृणाद्वेष हटाई सद्भावपूर्ण वातावरणसहित प्रभावितलाई पुनर्लाभमा लैजान एकीकृत कानुन बनाउन आवश्यक देखिन्छ। पुराना कानुनहरूको समीक्षा गर्न समिति गठन गर्न र समितिले दिएको सुझावका आधारमा कानुन निर्माण गर्न पनि सर्वोच्चले भनेको छ। कोरोना नियन्त्रण र रोकथामका लागि बन्ने समितिहरूमा समावेशिता सुनिश्चित गर्न पनि भनिएको छ। कोरोना संक्रमण अनियन्त्रित हुँदा खासगरी महिला बढी मारमा परेको अवस्था दर्शाउँदै अधिवक्ताद्वय सरोजकृष्ण घिमिरे र रोशनी पौड्यालले रिट निवेदन दायर गरेका थिए। गत साउन २१ गते दिएको परमादेशको पूर्ण पाठ सर्वोच्चले शुक्रबार सार्वजनिक गरेको हो। सर्वोच्चले कोभिडको उच्च जोखिममा रहेका वर्गलाई प्राथमिकतामा राखेर कानुन निर्माण गर्न भनेको छ। उक्त कानुन उच्च जोखिममा रहेको वर्ग र लैंगिक मैत्री बनाइनुपर्ने आदेशमा उल्लेख छ। महामारीको अवस्थामा स्वदेशमा वा विदेशमा रोजगारी गुमाएका महिलाका लागि आय आर्जनको वैकल्पिक उपायको पहल गर्न पनि आदेशमा उल्लेख छ। यस्तै कोरोनाबाट सजगताका लागि जारी गरिएको निषेधाज्ञा तथा लकडाउनमा लैंगिक हिंसा नियन्त्रण, महिला तथा बालबालिकाको आकस्मिक उद्धारजस्ता कार्यका लागि सबै स्थानीय तहमा हेल्पलाइन टेलिफोन वा फेसबुकको पहुँच सुनिश्चित गर्न भनिएको छ। रिट निवेदक घिमिरे र पौडेलले क्वारेन्टाइन सेन्टरमा बसेका व्यक्तिहरूका लागि स्वस्थ खाना, शुद्ध पिउने पानी, दूरी कायम हुने गरी खाने, सुत्ने र शौचको प्रबन्ध नभएको, महिला, बालबालिका, गर्भवती, सुत्केरी, अपांगता भएका व्यक्ति तथा ज्येष्ठ नागरिकका लागि सुरक्षित, स्तरीय र सुव्यवस्थित क्वारेन्टाइन तथा आइसोलेसनको अभाव रहेकोलगायत समस्या उब्जाएका थिए। महिलाको सुरक्षित मातृत्व तथा प्रजनन स्वास्थ्य सुनिश्चित गर्नु, क्वारेन्टाइन र आइसोलेसनमा बसेका गर्भवती, सुत्केरी महिला, नवजात शिशुहरूको संरक्षण, हेरचाह, औषधि तथा पौष्टिक आहारको व्यवस्था मिलाउनू, परमादेशमा उल्लेख छ, गर्भवती महिलाको समयसमयमा गरिनुपर्ने स्वास्थ्य परीक्षण र उनीहरू तथा शिशु बालबालिकाहरूले लिनुपर्ने खोप, तथा सुईहरू प्राप्त गर्ने कुरालाई असहज हुन नदिनू। महामारीका बेला राहत वितरण गर्दा महिला संवेदनशील भई यौन तथा प्रजनन स्वास्थ्य सेवाको आवश्यक प्याकेजमा प्रजनन स्वास्थ्य सामग्रीहरू समावेश गर्न पनि सर्वोच्चले सरकार र संसद्लाई परमादेश दिएको छ।"
"ढोरपाटन बाढीमा मृत्यु हुनेको संख्या १५ पुग्यो, २३ अझै बेपत्ता","बागलुङ : जिल्लाको ढोरपाटन भुजीखोलामा पहिरोसँगै आएको बाढीमा ज्यान गुमाउने संख्या १५ पुगेको छ। २३ जना अझै बेपत्ता छन्। नेपाली सेना र नेपाल प्रहरीको टोलीले तीन दिनदेखि निरन्तर खोजी तथा उद्धार गर्ने क्रममा शनिबार बिहान थप एक जनाको शव फेला परेको इलाका प्रहरी कार्यालय बुर्तिबाका प्रमुख प्रकाशसिंह भण्डारीले जानकारी दिए। यसअघि १४ जनाको शव फेला परेको थियो। जसमध्ये १३ जनाको सनाखत समेत भएको छ। जिल्ला प्रहरी कार्यालयका अनुसार बाढीमा ज्यान गुमाउनेमा ढोरपाटन वडा नं ९ का २३ वर्षीया दिलमाया पुन, ३१ वर्षीया रिमाकुमारी घर्ती मगर, २६ वर्षीया केशमाया बिक, ११ वर्षीय मदन बिक, २२ वर्षीय जीवन बिक, ११ वर्षीय डल्ली बिक, ५ वर्षीया ज्योती पुन, ६ वर्षीय बिराज बिक, २३ वर्षीया दिलमाया पुन, ३१ वर्षीय प्रेम पुन, १३ वर्षीया पुनी बिक, ६५ वर्षीय डोटी पुन र ४६ वर्षीय करबहादुर बिक छन्। दुई जनाको सनाखत हुन बाँकी छ। बाढीले ८० घरमा पूर्ण रुपमा क्षति पुर्याएको छ भने ५१ घरमा आंशिक क्षति पुगेको छ। भूजीखोलमा पर्ने ११ वटा विद्युत गृह र नहर बगाउँदा ढोरपाटनका तीन वडा अन्धकार बनेको छ। बाढीले बुर्तिबाङढोरपाटन सडकसमेत बगाउँदा यातायात ठप्प भएको छ। यसले गर्दा राहात सामग्री पुर्याउन कठिन परेको छ। बुधबार राति ढोरपाटन शिकार आरक्षको देउराली छेउको पहाड खसेर खोला थुनिएर फुटेपछि भुजीखोलामा भीषण बाढी आएको थियो। बाढीले ढोरपाटन ९ स्थित लाकुरीबोट स्वास्थ्य चौकीको भवन, जनचेतना प्राविको ४ कोठे भवन, सरस्वती प्राविको २ कोठे भवन, भुजीखोला लघु जलबिधुत आयोजनाको ५ वटा शाखा मध्ये ४ वटा भवन, सडक छेउमा पार्किङ गरेर राखेको एक जीप पनि बगाएको छ।"
यौन शोषण गरेको आरोपमा अस्पतालका अधिकृत निलम्बित,पोखरा : सहकर्मी महिला कर्मचारीमाथि यौन शोषण गरेको आरोपमा हिमालय आँखा अस्पतालका लेखा अधिकृत वामदेव सुवेदी निलम्बित भएका छन् । ४ वर्षदेखि ३५ वर्षीया महिलालाई कर्मचारीमाथि यौन शोषण गरिरहेको पोल खुलेपछि अस्पताल प्रशासनले सुवेदीलाई शुक्रबार निलम्बन गरेको हो । सोझी र विपन्न महिला कर्मचारीमाथि सुवेदीको यौन शोषणविरुद्ध अरु कर्मचारीले आवाज उठाएका थिए। अरु कर्मचारीले आवाज उठाएपछि सुवेदीका कर्तुत थामथुम पार्ने अस्पतालको प्रयास विफल भएको थियो । प्रशासनकै जोडबलका कारण सुवेदीविरुद्ध प्रहरीमा जाहेरीसमेत पर्न नसकेको त्यहींका अरु कर्मचारी बताउँछन् । महिलाले अस्पताल व्यवस्थापन समितिमा उजुरीचाहिँ दिएकी छन् । लेखा अधिकृत सुवेदीले यौन दुव्र्यवहार गर्दै आएको र तलबको पेस्की माग्दासमेत बार्गेनिङ गर्ने गरेको ती महिलाले उजुरीमा उल्लेख गरेकी छन् । केही महिनाअघिको एउटा प्रसंग उल्लेख गर्दै ती महिलाले आफ्नै घरमै आएर यौन शोषण गरेको बताएकी छन् । अस्पताल व्यवस्थापन समितिले मेडिकल डाइरेक्टर डा इन्द्रमान महर्जन नेतृत्वमा छानबिन समिति गठन गरेको छ ।
"नवलपरासीमा निषेधाज्ञा खुकुलो, पसलदेखि सरकारी कार्यालयसम्म खुल्ने","परासी : पश्चिम नवलपरासीमा जारी निषेधाज्ञा खुकुलो बनाइएको छ। चौथो पटकसम्म लगाईएको निषेधाज्ञालाई खुकुलो बनाउँदै जिल्लाको पसल व्यवसायदेखि सरकारी कार्यालयको कामलाई सहज बनाइएको हो। जिल्लामा साउन ३१ देखि पटक पटक समय थप गरेर निषेधाज्ञा लगाइएको थियो। आइतबारदेखि खुकुलो बनाइएको आदेश भदौ ३१ गतेसम्मका लागि हो। संक्रमितसँगै भिडभाड बढ्दै गए पुन: निषेधाज्ञालाई कडा बनाईने प्रमुख जिल्ला अधिकारी सागरमणि पाठकले बताए। जिल्ला सुरक्षा समितिको शनिबार बसेको बैठकले गरेको निर्णयमा किराना पसल, कपडा तथा फेन्सी पसल, बिजुलीका सामान, भाँडाकुडालगायतका पसलहरु दिउँसो ११ देखि साँझ ५ सम्म खुला रहने छन्। तरकारी, फलफुल पसल, दुग्धजन्य पसल र माछा मासु बिक्री वितरण गर्न बिहान ७ बजेदेखि साँझ ७ बजेसम्म पाइने छ। अत्यावश्यक उद्योग, कलकारखाना पनि खोल्न अनुमति दिइएको छ। निर्माण सामग्रीका ढुवानीलाई पनि खुला गरिएको छ। कुनै पनि सार्वजनिक यातायात चल्न पाउने छैनन्। शैक्षिक संस्था सञ्चालन, मेला ,महोत्सव, गोष्ठी, सैलुन पसललगायत भिडभाड हुने क्षेत्रमा रोक लगाइएको छ। बैंक तथा वित्तिय संस्थाहरुले सम्पर्क व्यक्ति तोकेर सेवा दिन सक्ने छन्। त्यसैगरी सर्वसाधारणको सबैभन्दा बढी भिडभाड हुने मालपोत कार्यालय र नापी कार्यालयको काममध्ये प्रकृति तोकेर खुला गरिएको छ। मालपोत कार्यालयमा अंशबण्डा र राजीनामाबाहेक सबै सेवा सुचारु हुने निमित्त कार्यालय प्रमुख बेलप्रसाद भण्डारीले बताए। विगतमा टोकन प्रणाली लागू गरेकोमा त्यसलाई हटाइएको छ। हरेक बार एउटा स्थानीय तहको काम मात्र हुने छ। त्यसैगरी नापी कार्यालयले पनि स्थानीयतहहरुलाई बार तोकेर काम सुरु गरिने नापी कार्यालय प्रमुख सुग्रिव यादवले जानकारी दिए।"
अरिङ्गालले टोक्दा बालिकाको मृत्यु,डडेल्धुरा : आलिताल गाउँपालिका३ मा एक बालिकालाई अरिङ्गालले टोक्दा साढे तीन वर्षीया बालिकाको मृत्यु भएको छ । ज्ञानेन्द्र धामीकी साढे तीन वर्षकी छोरी नविना धामीको मृत्यु भएको उनका आफन्त रघुवीर धामीले बताए । अरिङ्गालले टोकेर सिकिस्त बनेकी बालिकालाई उपचारका लागि लैजाँदै गर्दा शनिबार बिहानै मृत्यु हो । बालिकालाई करिब २० ३० वटा अरिङ्गालले टोकेको आफन्त रघुवीरले जानकारी दिए। एकदुई अरिङ्गाललेले गाउँका अन्य मानिसलाई समेत टोकेको थियो तर बालिकालाई भने धेरै अरिङ्गालले टोकेको थियो।
माइतीजस्तै आइसोलेसन,"धनगढी : भारतमा कोरोना महामारी बढेसँगै स्वदेश फर्किने नेपालीको लर्को लागेको थियो। तीमध्ये थुप्रै कोरोना संक्रमित पनि थिए। तर, सरकारी तवरबाट उनीहरूलाई राख्न उपयुक्त क्वारेन्टाइनको व्यवस्था थिएन। केही स्थानमा बनाइएको क्वारेन्टाइनमा पनि पुरुष र महिला सँगै बस्नुपर्ने अवस्था थियो। त्यही बेला धनगढीस्थित वी पोलिक्लिनिक इन्स्टिच्युटले महिलालाई छुट्टै क्वारेन्टाइन सञ्चालन गयो। त्यो क्वारेन्टाइन अझै सञ्चालनमा छ। त्यहाँ आश्रय लिएर ३ सयभन्दा बढी महिला घर फर्किएका छन्। भारतबाट फर्किने महिला र बालबालिकालाई ध्यानमा राखेरै हामीले यस्तो क्वारेन्टाइन सञ्चालन गर्ने योजना बनाएका हौं, इन्स्टिच्युटकी सञ्चालक हीरा भण्डारी भन्छिन्, महिलाका फरक समस्या हुन्छन्। क्वारेन्टाइनमा महिला हिंसा र बलात्कारका घटना पनि सार्वजनिक हुन थाले। त्यसपछि स्थानीय तह, रेडक्रस, व्यवसायी सबै मिलेर यसलाई आइसोलेसनका रूपमा निरन्तरता दिइँदै आएको छ। इन्स्टिच्युटको आइसोलेसनमा १८ जना कोरोनाका बिरामी छन्। तीमध्ये ३ जना गर्भवती छन्। गर्भवतीका लागि सेनेटरी प्याड, कपडा र अन्य सबै आवश्यक सामग्री उपलब्ध गराइएको छ, आइसोलेसनकी व्यवस्थापक दिया विष्ट भन्छिन्। महिला आइसोलेसनमा स्वास्थ्यकर्मी पनि महिला मात्रै छन्। जिल्ला प्रहरी कार्यालयले पनि सुरक्षाका लागि हरेक सिफ्टमा दुईदुई जनाका दरले महिला प्रहरी खटाउने गरेको छ। नेपाल रेडक्रम सोसाइटीले दुईजना स्टाफ नर्स खटाएको छ। महिला मात्रै भएकाले उनीहरू खुलेर आफ्नो समस्या भन्छन्। नाचगान रमाइलो पनि गर्छन्, लजाउँदैनन्। रमाइलो वातावरण भएकाले उनीहरूको आत्मबल पनि बढ्छ, स्टाफ नर्स माया कुञ्जेडा भन्छिन्, आत्मबल नै कोरोना जित्ने सबैभन्दा ठूलो हतियार पनि हो। महिला आइसोलेसनका लागि चाहिने सरसामान, खानेकुरा, तन्ना, कपडा, झुल, स्यानिटाइजर, मास्कसहितका सामग्री उपलब्ध गराउन १ दर्जन संघसंस्था दत्तचित्त भएर लागेका छन्। आइसोलेसनमा बस्ने महिला तथा बालबालिकालाई दिनमा २ पटक खाजा, २ पटक खाना र सातामा २ पटक मासु दिने गरिएको छ। बिहान सबैलाई ७ बजेसम्म उठिसक्न भनेका छौं। त्यसपछि तातोपानी, घरेलु औषधि, बेसार पानी र गुर्जाे दिने गरेका छौं। केही बेर शारीरिक व्यायाम पनि गराइन्छ। आधा घण्टा घाममा बसाइन्छ, व्यवस्थापक विष्ट भन्छिन्, ८ देखि साढे ८ बजेसम्म नास्ता, ११ बजे खाना, ३ बजे नास्ता र साँझ साढे ७ बजेसम्ममा खाना दिने गरेका छौं। आइसोलेसनमा खटिएको स्वास्थ्य टोलीले राति ११ बजे पालैपालो सबैसँग फोनमा कुरा गर्छन्। उनीहरूले कुनै समस्या छैन भनेपछि मात्रै स्वास्थ्यकर्मी सुत्छन्। गीत गाउँछन्, हाँस्छन्, रमाइलो गर्छन्। खुल्ला चौर छ, धेरै रूखहरू भएको स्थान भएकाले पर्याप्त अक्सिजन पनि पाउँछन्, स्टाफ नर्स कुञ्जेडा भन्छिन्, महिला र बालबालिकाका लागि अरू स्थानीय तहले पनि यस्तै नमुना आइसोलेसन बनाउनु पर्छ।"
दाङमा थपिए ३७ कोरोना संक्रमित,"दाङ : दाङमा शनिबार एकै दिन ३७ जनामा कोरोना संक्रमण पुष्टि भएको छ। राप्ती स्वास्थ्य विज्ञान प्रतिष्ठानमा शनिवार ४०४ जनाको कोरोना परिक्षण गर्दा जिल्लामा ३७ जनामा कोरोना देखिएको हो। तुलसीपुरका १९ जनासहित ३७ जनामा संक्रमण दिखिएको हो। तुलसीपुर उपमहानगरपालिका क्षेत्रबाट संकलन गरिएको १४३ जनाको नमुना स्वाब परिक्षण गर्दा १९ जनामा कोरोना देखिएको हो। यस्तैगरी घोराही र नारायणपुरबाट संकलित १९८ जनाको स्वाब परिक्षण गर्दा १८ जनामा कोरोना संक्रमण पुष्टि भएको प्रतिष्ठानले जानकारी दिएको छ। तुलसीपुरमा संक्रमित हुनेमा ९ जना पुरुष र १० जना महिला रहेका छन्। वडा नम्बर १ , ८ र १७ मा ११ जना, वडा नम्वर ५ र ६ मा ४४ जना, वडा नम्बर ७ मा ९ महिनाका बालक सहित दुई जना,वडा नम्बर १८ मा २ जना , वडा नम्वर १९ मा ३ जना र शान्तिनगर गाउँपालिका वडा नम्बर ५ का १ जना रहेका छन्।"
कोरोना अस्पताल बुटवलमा थप दुई संक्रमितको मृत्यु,बुटवल : कोरोना विशेष अस्पताल बुटवलमा उपचाररत थप दुई जना संक्रमितको मृत्यु भएको छ। रूपन्देही बुटवल११ का ४० वर्षीय पुरूषको शुक्रबार राति र नवलपरासी प्रतापपुर गाउँपालिकाकी ३७ वर्षीया महिलाको शनिबार बिहान मृत्यु भएको हो। प्रादेशिक अस्पताल बुटवलका सूचना अधिकारी डा विष्णु गौतमका अनुसार मृतकमा ज्वरो र श्वासप्रश्वासको समस्या रहेको थियो। भदौ १५ र १७ गते अस्पतालमा भर्ना भएका उनीहरूलाई भेन्टिलेटरमा राखेर उपचार गर्दागर्दा मृत्यु भएको हो। बुटवलमा अहिलेसम्म ६ जनाको मृत्यु भएको छ। रूपन्देहीमा १५ जनाले ज्यान गुमाएका छन्। शनिबार मात्रै रूपन्देहीका तीन जनाको ज्यान गएको थियो।
वीरगन्जमा ७५ वर्षीय कोरोना संक्रमितको मृत्यु,वीरगन्ज : वीरगन्जमा कोरोना भाइरस संक्रमणका कारण थप एक जनाको मृत्यु भएको छ। पर्साको पकाहामैनपुर गाँउपालिका२ का ७५ वर्षीय संक्रमित पुरुषको शुक्रबार राति मृत्यु भएको हो। वीरगन्जको गण्डकस्थित अस्थायी कोभिड अस्पतालमा १५ दिनदेखि उपचारररत ती पुरुषको शुक्रबार राति साढे ११ बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। डाक्टर चौरसीयाका अनुसार क्षयरोगका पुरानो रोगीसमेत रहेका ती पुरुषमा कोरोना संक्रमण पुष्टि भएपछि उनलाई भदौ ५ गते गण्डकस्थित अस्थायी कोभिड अस्पतालमा भर्ना गरिएको थियो। उपचारका क्रममा उनको दुवै फोक्सोमा निमोनिया भएको थियो। योसंगै वीरगन्जमा कोरोनाका कारण मृत्यु हुनेको संख्या ५६ पुगेको छ। बालकको मृत्यु यसैबीच वीरगन्जकै नारायणी अस्पतालमा कोरोनाको शंकास्पद लक्षण रहेका एक बालकको शनिबार बिहान मृत्यु भएको छ। पर्साको विरुवागुठीका १२ वर्षीय बालकको नारायणी अस्पतालमा उपचारका क्रममा शनिबार बिहान साढे २ बजे मृत्यु भएको अस्पतालका प्रवक्ता डाक्टर चौरसीयाले जानकारी दिए। मृत्युपछि ती बालकको स्वाब संकलन गरी नारायणी अस्पतालकै प्रयोगशालामा पठाइएको तर रिपोर्ट भने आई नसकेको डाक्टर चौरसीयाले बताए। निमोनियाले ग्रसित ती बालकलाई शुक्रबार दिउँसो नारायणी अस्पतालमा ल्याएर भर्ना गरिएको थियो।
"हुनेले दिएर, नहुनेले लिएर जाऔं","राजविराज : हुनेले दिएर जाऔं, नहुनेले लिएर जाऔं, सप्तरीको कञ्चनरूप नगरपालिका१२ रूपनगरस्थित प्रगति टोलको त्रिमार्ग शिवालय मन्दिरमा झन्ड्याइएको ब्यानरमा यस्तो सूचना टाँगिएको छ। सूचनामा तपाईंले दिएको एक पोका नुन, कसैका लागि बन्न सक्छ सुन पनि लेखिएको छ। मन्दिरअगाडि सडकमा खाद्यान्नको पोकाहरू दूरी बनाएर राखिन्छ। पोकाभित्र दाल, चामल, तेल, नुन, आलु, सोयाबिन, साबुन र मास्क छन्। कञ्चन सञ्चार समूहका पदाधिकारीहरूले राहत लिन आउनेलाई पालैपालो यी सामग्रीका पोका वितरण गर्छन्। लिन आउन नसक्ने अशत्तालाई घरमै पुर्याउँछन्। लकडाउन र निषेधाज्ञाका कारण दैनिक ज्यालामजदुरी गरेर खानेलाई एक छाक टार्न धौधौ परेका बेला कञ्चन सञ्चार समूहले सञ्चालनमा ल्याएको फुड बैंकले विपन्न, असहाय र मजदुरहरूलाई लक्षित गरी खाद्यान्न वितरण सुरु गरेको समूहकी उपाध्यक्ष तथा कार्यक्रम संयोजक रोमा लम्सालले बताइन्। मजदुरी र ज्यालादारी गर्नेहरूले काम पाउन छाडेका छन्, कोरोनाभन्दा पहिले भोकले मर्नुपर्ने स्थिति छ त्यसैले फुड बैंक सुरु गरेको समूहका अध्यक्ष डम्बर राईको भनाइ छ। कोषाध्यक्ष अनिल पोखरेलले ११ जना दाताहरूबाट सुरु गरिएको कार्यक्रममा धेरैको साथ र सहयोग पाएको बताए।"
कोरानाले नवलपरासीमा एक महिलाको मृत्यु,परासी : कोरोना संक्रमणका कारण पश्चिम नवलपरासीमा ३५ वर्षीया महिलाको मृत्यु भएको छ। उनको कारोना विशेष अस्पताल बुटवलमा उपचारका क्रममा शनिबार बिहान मृत्यु भएको स्वास्थ्य कार्यालयका प्रमुख गौरब ढकालले जानकारी दिए। पाल्हीनन्दन गाउँपालिकाको गेर्मी घर भई माईती घर प्रतापपुर गाउँपालिकामा आएको बखत उनलाई लक्षण देखिएपछि कोरोना परीक्षण गरिएको थियो। निमोनियाको लक्षण देखिएकी उनलाई भदौ १७ गते बुटवल पठाइएको थियो। योसँगै जिल्लामा कोरोनाबाट मृत्यु हुनेको संख्या ३ पुगेको छ। यसअघि एक ६५ वर्षीया महिला र ३८ वर्षीय पुरुषको मृत्यु भएको थियो। अहिलेसम्म जिल्लामा २ सय ६९ जना संक्रमित भएका छन्। जिल्लाका संस्थागत र होम आइसोलेसनमा गरी अहिले १ सय २५ जना सक्रिय संक्रमित रहेको स्वास्थ्य कार्यालयले जनाएको छ।
कोरोनाले विराटनगरका दुई महिलाको मृत्यु,"विराटनगर : कोरोना भाइरसबाट संक्रमित विराटनगरका दुई महिलाको उपचारका क्रममा शुक्रबार साँझ मृत्यु भएको छ। एक जनाको विराटनगरस्थित कोशी अस्पताल र एक जनाको बीपी कोइराला स्वास्थ्य विज्ञान प्रतिष्ठान धरानमा मृत्यु भएको हो। कोशी अस्पतालमा मृत्यु भएकी महिलाको भने शनिबार बिहान मात्रै रिपोर्ट पोजिटिभ आएको छ। ज्वरो, झाडापखाला र श्वासप्रश्वासमा समस्या भएपछि विराटनगर महानगरपालिका४ की ६४ वर्षीया महिलालाई उपचारका लागि शुक्रबार दिउँसो ३ बजेतिर कोशी अस्पताल लगिएको थियो। आइसोलेसनमा भर्ना गरेर उपचार थालिएकी उनको साँझ ७:३० बजेतिर मृत्यु भएको अस्पतालका वरिष्ठ फिजिसियन एवं आइसोलेसन संयोजक डा लक्ष्मीनारायण यादवले जानकारी दिए। स्वाब संकलन गरेर परीक्षणका लागि पठाइएकी मृतक महिलाको मृत्यु भएको १२ घण्टापछि रिपोर्ट पोजिटिभ आएको उनले बताए। यादवका अनुसार प्रदेश १ को जनस्वास्थ्य प्रयोगशालामा स्वाब परीक्षण गरिएको हो। त्यस्तै बीपी कोइराला स्वास्थ्य विज्ञान प्रतिष्ठान धरानमा उपचाररत विराटनगर महानगरपालिका११ की ४३ वर्षीया संक्रमित महिलाको शुक्रबार साँझ ६:३० बजेतिर मृत्यु भएको छ। प्रतिष्ठानका प्रवक्ता डा निदेश सापकोटाका अनुसार पेट र छात्ती दुख्ने तथा श्वासप्रश्वासमा समस्या भएपछि विराटनगरको न्युरो अस्पतालले महिलालाई थप उपचारका लागि प्रतिष्ठान पठाएको हो। महिलामा चार वर्षदेखि उच्च रक्तचापको समस्या रहेको डा सापकोटाले बताए। स्वाब संकलन गरेर प्रदेश १ जनस्वास्थ्य प्रयोगशालामा गरिएको परीक्षणपछि मृतकमा भदौ १७ गते कोरोना पुष्टि भएको थियो। कोरोना देखिएपछि न्युरोबाट रेफर गरिएकी महिलालाई भदौ १८ गते बिहीबार बिहानदेखि प्रतिष्ठानमा भर्ना गरेर उपचार थालिएको थियो।"
"आफन्त पनि, मलामी पनि","चितवन : कोरोना संक्रमितको शव व्यवस्थापनका लागि तयार रहन नरबहादुर गुरुङले सूचना पाए। नेपाली सेनाको कालीबहादुर गणमा कार्यरत गुरुङ त्यसपछि आफ्नो टोलीसहित ब्यारेकबाट भरतपुर अस्पतालतर्फ लागे। शव नदेख्दासम्म उनमा अलिअलि डर थियो। अस्पतालको कोभिड आईसीयूको ढोकामा पुगेर शव नियाले। जब शवनजिक पुगे तब डर र त्रास हरायो। कतै केही भइहाल्छ कि भन्ने डरलाई जिम्मेवारीले जित्यो। निर्धक्कसाथ उनले शवलाई प्लास्टिकले बेरेर बाहिर निकाले। त्यसपछि तोकिएको स्थानमा शव व्यवस्थापन गर्न लगे। शवलाई अन्तिम सलामी दिई गाडेर फर्किए। लमजुङ बेसीसहरका ३८ वर्षीय गुरुङले सेनामा रहेर देशको सेवा गरेको १८ वर्ष भयो। उनी पाँचवटा शव व्यवस्थापनामा सहभागी भइसकेका छन्। आफन्तले सदगद गर्न पाउँदैनन्, त्यति बेला मै आफन्त रहेछु भन्ने सोचाइ हुन्छ, उनी भन्छन्, दुखद घटना भए पनि यस्तो महामारीमा जिम्मेवारी वहन गर्न पाउँदा गर्व महसुस भयो। संक्रमितका आफन्त पनि उनीहरू नै हुन्, मलामी पनि। जब शवलाई व्यवस्थापन गर्न जान्छन् त्यति बेला उनीहरू भावुक हुन्छन। मानिसको त्यस्तो मरण जहाँ न आफन्त हुन्छन् न त मलामी। भरतपुर ब्यारेकमा कति खेर खबर आउला भनेर शव व्यवस्थापनको टोली तयारी अवस्थामा रहन्छ। सिरहा बन्दीपुरका ४१ वर्षका राजकुमार गुरुङ पनि पाँचवटा शव व्यवस्थापनमा सहभागी भए। कोही आफन्त नहुँदा हामी नै आफन्त हौं भन्ने सोचाइ हुन्छ। त्यति बेला भावुक हुन्छौं, उनी भन्छन्, आफन्तलाई चिन्ता नगर्नुस्, हामी राम्रोसँग व्यवस्थापन गरेर आउँछौं भनेर सम्झाउँछौं। गाडेको शवलाई सेनाले अन्तिम सलामी दिन्छन्। कोभिड शव व्यवस्थापन कार्यविधि २०७७ अनुसार सेनाले शव व्यवस्थापन गर्दै आएको छ। जुन पनि मृतकलाई आफन्तै ठान्छौं, नरबहादुर भन्छन्, नेपाली सेनाले जुनसुकै शव देखे पनि सम्मान गर्छ। त्यसैले सलामी दिएर गाड्छौं। उनीहरू पीपीईसहित स्वास्थ्य सुरक्षाका सम्पूर्ण पोसाक लगाएर शव व्यवस्थापनमा खटिन्छन्। टोलीमा स्यानिटाइजर स्प्रे गर्ने एक जना हुन्छन्। आइसोलेसन कक्षसम्म स्प्रे गर्दै सेनाले शव प्लास्टिकमा बेर्छ। गणमा डेड बडी म्यानेजमेन्ट टिम छ। टोलीले कोरोना संक्रमितको मृत्युपछि स्वास्थ्य र सुरक्षामा व्यक्तिगत सुरक्षालाई उच्च सतर्कता अपनाउँछन्। शव व्यवस्थापन गर्न टोली विभाजन गरिएको हुन्छ। खबर पाउनासाथ टोली परिचालन हुन्छ। तालिम प्राप्तमध्ये एकपटकमा एक जना कमान्डर र चालकसहित पाँचदेखि सात जना हुन्छन्। टोलीका कमान्डर सहसेनानी कौशल कार्की फरक जिम्मेवारी अनुभव भएको सुनाउँछन्। बन्दुक र गोली बोक्ने हामी पीपीई लगाएर जाँदा कता कता अनौठो लाग्ने रैछ, कार्की भन्छन्, अस्पताल पुग्दा देखिने सुनसान माहोलले नरमाइलो लाग्छ। तर कर्तव्यमुखी पेसा हो भनेर चित्त बुझाएर फर्किन्छौं। शव व्यवस्थापन गर्न गएको टोली १४ दिन क्वारेन्टाइनमा बस्छ। त्यसको सात दिनभित्र पीसीआर गरेपछि मात्रै ड्युटीमा खटिन्छन्। कालीबहादुर गणले नेपालमा महामारी हुनुअघि नै तयारी थालेको थियो। समस्या हुन सक्छ भनेर अभ्यास गरिरहेको थियो। कोभिडबाट मृत्यु भएका शव व्यवस्थापन कसरी गर्ने भन्ने विषयमा सेनाको विपद् व्यवस्थापन गण रसौलीमा करिब १ सय जनाले साढे दुई महिना तालिम लिएका थिए। त्यसपछि हरेक पटक ब्यारेकमा अभ्यास गर्दै आएका छन्। सुरक्षित तवरले शव व्यवस्थापनमा उनीहरू पहिल्यै अभ्यस्त थिए। जति नै अभ्यास गरे पनि पहिलो पटकको शव व्यवस्थापनमा सबै त्रसित थिए। पछि उनीहरूलाई सामान्य लाग्न थाल्यो। गणपति विज्ञान खनाल जस्तोसुकै परिस्थिति आउँदा पनि नेपाली सेना सधैं तयारी अवस्थामा रहेको बताउँछन्। सुरुमा आफन्तले नै मृत्यु संस्कार गर्न नपाउने कस्तो रोग आयो भन्ने लाग्यो, खनाल भन्छन्, अप्ठ्यारो अवस्थामा पनि सेनाले राष्ट्रका लागि बोकेको जिम्मेवारी हो। मृत्यु राम्रो होइन तापनि राष्ट्रका लागि सेवा गर्ने मौकाका रूपमा लिएका छौं। गणमा कार्यरत सेनाले बिहीबारसम्म १९ जनाको शव व्यवस्थापन गरिसकेको छ। यीमध्ये चितवनका ११, मकवापुरका ५, गोरखा, कैलाली, नवलपुरका एकएक जना छन्। देवघाटधाम क्षेत्रअन्तर्गत पर्ने भरतपुर महानगरपालिका१ को बागेश्वरी क्षेत्रस्थित जलदेवी सामुदायिक वनमा अन्त्येष्टि गरिँदै आएको छ।"
आइसोलेसनका एक्ला अभिभावक,"हेटौंडा : कोरोना संक्रमण देखिन थालेपछि हेटौंडा४ कर्रास्थित श्रमिक माविमा आइसोलेसन स्थापना गरियो। तर, स्वास्थ्यकर्र्मी नै त्यसको व्यवस्थापनमा जान हिच्किचाउँथे। त्यस्तो अवस्थामा हेटौंडा उपमहानगरपालिकाले जनस्वास्थ्य निरीक्षक भोला चौलागाईंलाई अनुरोध गर्यो। चौलागाईं जिम्मेवारी सम्हाल्ने क्रममा गत चैत १३ गते त्यहाँ पुगे। त्यसको भोलिदेखि आइसोलेसन वार्ड इन्चार्जको भूमिकामा खटिए। हेटौंडा अस्पतालका प्राविधिक र डाक्टरहरू आउन डराएका कारण आफूलाई उपमहानगरपालिकाले जिम्मेवारी दिएको उनी सुनाउँछन्। कर्रा आइसोलेसन साढे ४ महिना जिल्लाको एकल आइसोलेसन वार्डका रूपमा सञ्चालनमा रह्यो। त्यस अवधिमा उनले आफ्नो सम्पूर्ण समय आइसोलेसनमै बिताए। त्यस अवधिमा यो गेटबाट कहीँ पनि गइनँ, उनी भन्छन्। उनी गत साउनमा एक साता उपनगरमा नियमित काममा फर्किए। त्यति बेला परीक्षण, रिपोर्टिङजस्ता आइसोलेसनको आंशिक भूमिका निर्वाह गरे। उनी साउन अन्तिमतिर जिल्लामा संक्रमितको संख्या बढेसँगै पुनः आइसोलेसनकै जिम्मेवारीमा फर्किए। कर्रा आइसोलेसनको क्षमताले संक्रमित नथेग्ने भयो। बागमती प्रदेश सरकारले यसको विकल्पस्वरूप गौरीटारमा आइसोलेसन सार्यो। उनी त्यसपछि पनि कर्राको सेवा व्यवस्थापनको जिम्मेवारीमै छन्। यहाँ हाल इमर्जेन्सी आइसोलेसनका रूपमा इन्चार्ज, ४ नर्सिङ कर्मचारी, २ ल्याब र १ जना कार्यालय सहयोगीसहित राखिएको छ। उनी कन्ट्याक्ट ट्रेसिङमार्फत अथवा लक्षण देखिएका बिरामीको परीक्षण गराउने, रिपोर्ट दिने र आइसोलेसनमा रहेका संक्रमितलाई सेवा दिने गर्छन्। यहाँबाट दैनिक सयभन्दा बढीको परीक्षण भइरहेको छ। सुरुमा कामको खासै प्रेसर थिएन। आँट गरेर आउनु नै ठूलो कुरा थियो, उनी भन्छन्। आफ्नै नेतृत्वमा रहेको आइसोलेसनमा राखेर ६ सय ८२ जनालाई सेवा दिएको सुनाउँदै गर्दा उनको मुहारमा छुट्टै खुसी थियो। आइसोलेसनमा रहेकामध्ये १ सय ३२ जना त संक्रमित थिए। सरकारले हेटौंडामा संक्रमित पहिचान गर्ने र भरतपुर रेफर गर्ने व्यवस्था गरेको थियो। खाना खानसम्म फुर्सद हुँदैन। कति दिन त काम गर्दागर्दै राति १११२ बज्छ। त्यसपछि भोकै सुत्नुपर्छ, उनी भन्छन्, फेरि बिहान पनि ५ बजेदेखि नै काम सुरु गर्नुपर्ने हुन्छ। सुरुमा लक्षण भएका बिरामीलाई पनि राखियो। कतिपय सेवाग्राही डराएर सास फेर्न गाह्रो भएको भन्थे। अक्सिजन जोडिदिनु पथ्र्यो। कसैलाई स्लाइन दिनुपर्ने। सामान्य मास्कको भरमा बिरामीको प्रेसर हेर्ने, अक्सिजनको लेभल हेर्ने, मुटुको चाल हेर्ने गर्नु पथ्र्यो। पटकपटक पोजिटिभले हैरान यहाँको आइसोलेसनबाट संक्रमित पहिचान भएको पहिलो व्यक्तिलाई जतिसक्दो चाँडो भरतपुर पठायौं। एम्बुलेन्स खोज्नुपर्यो। घर चिन्नुपर्यो। उहाँले जुन नम्बर दिनुभएको थियो, त्यो बन्द रहेछ। वडाध्यक्षमार्फत घर पत्ता लगाएर त्यहाँ पुग्यौं। त्यसरी अलिकति ढिला हुँदा कतिपयले गाली गरे। त्यसरी पठाउँदा नमज्जा पनि लाग्यो। हामीले दोस्रो संक्रमितलाई जबरजस्ती राख्यौं। प्रायः डाक्टर भरतपुर नै पठाउनुपर्छ भन्नेमा हुनुहुन्थ्यो। हेटौंडा अस्पताल विकास समितिका अध्यक्ष र म पठाउन हुँदैन भन्नेमा थियौं। हामीले सबैलाई पठाएपछि यहाँ आइसोलेसनको इज्जतै रहेन। समस्या आयो भने पठाऊँला अहिले यहीँ राखौं भन्यौं। डर पनि थियो। मान्छेको ज्यान हो, के ठेगान हुन्छ र ! केही गरी समस्या पर्यो भने भोलाले जबरजस्ती गरेर यस्तो भयो भन्ने हो कि ! अर्को दुर्भाग्य, त्यही मान्छेको जति परीक्षण गरे पनि पोजिटिभ नै आइरह्यो। ५ पटकसम्म पोजिटिभ आउँदा यहाँको टिम आत्तियो। यहाँ राखेर हुँदैन भन्ने भयो। एउटा मान्छेलाई कति समय राख्नुपर्ने ? मन्त्रालय, मिडिया सबैतिरबाट प्रश्न आउन थाल्यो। के हो ? निको हुँदैन क्यारे, पठाइदिनपर्छ क्यारे भन्ने कुरा आए। धेरैले यहाँ नराख्नू, अब पठाइदिनू भने। २५ औं दिनमा भएको परीक्षणमा बल्ल उहाँको नेगेटिभ आयो। त्यो दिन धेरै खुसी लाग्यो। त्यतिन्जेल क्वारेन्टाइन मात्र चलेकामा त्यो पहिलो केस थियो। उहाँलाई गरेको सेवाबाट २५ औं दिनको स्वाब परीक्षण रिपोर्ट २६ औं दिनमा आयो। रिपोर्ट नेगेटिभ थियो र हामीले उहाँलाई २७ औं दिनमा बिदाइ गर्यौं।"
वामदेवको प्रवेशले स्थायित्वको प्रश्न,"काठमाडौं : नेकपा उपाध्यक्ष वामदेव गौतमलाई राष्ट्रियसभा सदस्य बनाउने निर्णय आउनासाथ सामाजिक सञ्जालमा ह्वारह्वार्ती प्रतिक्रिया आए। अधिकांशले राजनीतिक स्थायित्व, सुशासन र संविधानको भविष्यमाथि चिन्ता जाहेर गरे। बर्दियाबाट पराजित भएपछिका साढे दुई वर्ष गौतम चर्चामै रहे। डोल्पा होस् कि काठमाडौं निर्वाचन क्षेत्र नम्बर ७, निर्वाचित सांसदलाई राजीनामा गराएर उपनिर्वाचनबाट भए पनि संसद्मा जान खोजेको भनेर उनी चर्चाका पात्र बने। उपचुनाव वा अरू विधिबाट सांंसद छनोटको कुरा आयो कि गौतमकै नाम आइहाल्थ्यो। प्रधानमन्त्री केपी शर्मा ओलीले झन्डै ६ महिना पार्टीमा रडाकोपछि गौतमलाई राष्ट्रियसभामा पठाउन सहमति जनाएका हुन्। सरकारको सिफारिसमा राष्ट्रपतिबाट मनोनयन हुने कोटाका लागि प्रधानमन्त्री ओली तयार हुनै पथ्र्यो। डा युवराज खतिवडालाई दोहोर्याउने अडान कार्यान्वयन हुन नसक्ने अवस्थामा प्रधानमन्त्री ओली गौतमको नाम लिन बाध्य भएका हुन्। नेकपामा विवादको सुरुआत नै वामदेव गौतमलाई राष्ट्रियसभामा पठाउने फागुन १४ को सचिवालय बैठकको सर्वसम्मत निर्णय कार्यान्वयन नगर्नाले भएको थियो, केन्द्रीय सदस्य विष्णु रिजाल भन्छन्, ६ महिनासम्म अनेक प्रयोग र खेलपछि अन्ततः पार्टी निर्णय कार्यान्वयन हुने स्थिति बन्नुलाई खुसीकै कुरा मान्नुपर्छ। प्रधानमन्त्रीले खतिवडालाई नै दोहोर्याउने भनेपछि अर्का अध्यक्ष पुष्पकमल दाहाल, वरिष्ठ नेता माधवकुमार नेपाल, झलनाथ खनाललगायतले चैत अन्तिमतिर गौतमका नाममा अडान राखे। त्यसपछि विवाद यति धेरै चक्र्यो कि प्रधानमन्त्री पदबाट राजीनामा माग्नेदेखि पार्टी नै विभाजित हुनेसम्मको खतरा देखियो। दाहाल, खनाल र नेपालले गौतमको नाम अघि सार्नुको कारण भने अनेक थिए। पहिलो, गौतमलाई आफ्नै समूहमा राखेर ओलीलाई एक्ल्याउनु थियो। दोस्रो कारण थियो, जसरी पनि खतिवडालाई रोक्ने र तेस्रो कारण प्रधानमन्त्री ओलीप्रतिको इगो थियो। दाहाललगायत नेता खतिवडाप्रति पनि उत्तिकै असन्तुष्ट थिए। खतिवडाले वरिष्ठ नेताहरूलाई सामान्य शिष्टाचारसमेत नगर्दा समस्या पैदा भएको नेताहरू बताउँछन्। लडेर भिडेर दुःखका साथ पार्टी निर्माण गरेका नेताहरूलाई नगन्ने व्यवहारका कारण खतिवडाप्रति पनि नेताहरू रिसाएका हुन्, एक स्थायी समिति सदस्यले भने, त्यसैले गौतमलाई राष्ट्रियसभामा पठाउने कुरा मात्र थिएन, खतिवडालाई रोक्ने कुरा पनि उत्तिकै महत्वपूर्ण थियो। सांसदहरू खतिवडाको पहिलो बजेट भाषणबाट मुर्मुरिए। उनको कार्यकाल चिट्ठामा दुई वर्ष मात्र परेपछि झन्डै ताली बजाए। त्यो बेला अचम्मकै दृश्य देखिएको थियो, प्रधानमन्त्रीनिकट एक नेताले भने, नेताहरू मात्र होइन, सांसदहरू पनि उनीप्रति बढी नै रिसाएका थिए। जनताले राहत महसुस गर्ने कार्यक्रम ल्याउनेभन्दा राज्यको ढुकुटी मात्र कस्ने गरेको आरोप खतिवडामाथि छ। विद्युतीय गाडी सस्तो भयो भने अरू गाडी किन्दैनन्। भन्सार उठ्दैन। पेट्रोलियम पदार्थबाट भइरहेको नाफा घट्छ भनेर जवाफ दिने अर्थमन्त्री हामीलाई चाहिएको होइन, एक नेताले भने, जनताको स्वास्थ्य, सुविधा, आम्दानी नहेरी व्यापारिक दृष्टिकोणले मात्र देश चलाएर पुग्दैन। खतिवडाको बहिर्गमनपछि मुलुकले नयाँ अर्थमन्त्री पाउने पक्का छ। राष्ट्रियसभामा गौतमको प्रवेश अर्थमन्त्री बन्नका लागि पनि हो भन्नेको कमी छैन। संविधानमा छिद्रको सहारा राष्ट्रियसभामा गौतमको प्रवेश सांसद बन्न मात्र हो त ? मन्त्री बन्ने गौतमको संकेतले कानुनविद्हरू संविधानका धारा, उपधारा व्याख्यामा जुटिसकेका छन्। संविधानविद् भीमार्जुन आचार्यले त गौतम सांसद बन्ने कुरा नै गैरसंवैधानिक भएको बताएका छन्। तत्कालीन संविधानसभाध्यक्ष सुवास नेम्बाङले प्रतिनिधिसभामा पराजित भएको व्यक्ति त्यो प्रतिनिधिसभाको कार्यकालभरि मन्त्री बन्न नपाउने व्याख्या यसअघि नै गरेका थिए। त्यसो भए गौतम मन्त्री बन्न पाउँछन् कि पाउँदैनन् त भन्ने प्रश्न उब्जेको छ। संविधान र कानुनका जानकार संविधानको धारा ७६(९) र ७८(४) को व्याख्यामा जुटेका छन्। कसैले अढाई वर्षसम्म गौतम मन्त्री बन्न नपाउने तर्क गरेका छन् त कसैले सांसद भइसकेपछि पनि मन्त्री बन्न नपाउने भन्ने हुँदैन भन्ने व्याख्या गरिरहेका छन्। प्रधानमन्त्री ओली सहमत भए वा नेकपाभित्र सहमति जुटे संविधानका छिद्र समातेर गौतम मन्त्री बन्ने सम्भावना भने नकार्न सकिन्न। संसदीय होइन सुधारिएको लोकतन्त्र झन्डै ७० वर्षको क्रान्तिपछि संविधानसभाबाट संविधान बन्दै गर्दा दलहरूबीच अन्तिमतिर ५ वटा विषयमा मुख्य विवाद थियो। संघीयता, शासकीय स्वरूप, नागरिकता, भाषा र संविधानको नाम। त्यति बेला प्रमुख तीन दलबीच गिभ एन्ट टेक गरेर ती विषय टुंग्याइएका थिए। तत्कालीन माओवादीले संसदीय शासन प्रणाली नमान्ने अडान राखेपछि बीचको बाटो अपनाएर सुधारिएको लोकतान्त्रिक व्यवस्थामा सहमति जुटेको थियो। राजनीतिक स्थायित्व, लोकतन्त्रको सुदृढीकरण र जनभावनाको कदर गर्न भन्दै संविधानमै मन्त्रीको संख्या, प्रतिनिधिसभामा पराजित व्यक्ति त्यो कार्यकालभरि मन्त्री बन्न नपाउने, सरकार गठन भएको दुई वर्षसम्म ढाल्न नपाइने, प्रधानमन्त्रीविरुद्ध अविश्वास प्रस्ताव ल्याउँदा पनि भावी प्रधानमन्त्रीको नामसहित पेस गर्नुपर्ने व्यवस्था गरिएको थियो। तर, झन्डै दुईतिहाइ बहुमत प्राप्त नेकपाले संविधानको मूल मर्म र भावनाविपरीत संविधानका छिद्र खोजेर व्यवस्था नै कमजोर बनाउन खोजेको आरोप संविधानविद्हरूको छ। संविधानको भावना कुल्चँदै जाने हो भने हिजैको जस्तो संसदीय प्रणालीमा बेथिति, विकृति र विसंगति बढेर संविधान नै काम नलाग्ने हुन सक्छ, संविधानविद् आचार्य भन्छन्। कानुनका जानकारहरू गौतमलाई मन्त्री बनाउने कुरालाई संविधानको भावनासँग जोडेर हेर्नुपर्ने तर्क गर्छन्। कुनै पनि शब्दको अर्थ ननिस्के वाक्यमा, वाक्यमा नभए प्याराग्राफमा र त्यो पनि नभए पूरै पाठ पढेर अर्थ खोज्नुपर्छ, एक जना कानुनविद् भन्छन्, संंविधानको मूल मर्म र भावना नै संसदीय प्रणाली सुधार गर्ने भनेपछि त्यसभित्रका शब्दको गलत व्याख्या गरेर संविधान कमजोर बनाउने र गैरसंसदीय काम गर्नुहुन्न। प्रतिनिधिसभामा पराजित व्यक्ति त्यो कार्यकालभरि मन्त्री बन्न हुँदैन भन्ने संविधानको भावनाको रक्षा गर्न जरुरी छ।"
कोरोना संक्रमितका सारथि,"जनकपुरधाम : कोभिड१९ का बिरामी बोक्न तयार अवस्थामा भेटिए, ३० वर्षीय रघुनाथ दास। त्यस बेला आफू संक्रमित बन्ने त्रास होइन कि, ढिलो हुँदा बिरामीको ज्यान पो जाला कि भनेर दास चिन्तित देखिन्थे। उनले बाक्लो प्लास्टिकको पुरानो पीपीई पहिरिएका थिए। हातमा पन्जा, मुखमा डबल मास्क अनि आँखामा चस्मा लगाएका थिए। चर्को गर्मीमा पसिनाले निथु्रक्क भिजेको अवस्थामा उनी बुधबार दिउँसो भेटिएका हुन्। पीपीई सेटमा जुत्ता उपलब्ध नगराइएकाले चप्पल लगाएरै उनी एम्बुलेन्सको चालक सिटमा बसे। प्रादेशिक अस्पताल जनकपुरतर्फ हानिए। सिकिस्त अवस्थामा रहेका बिरामीलाई काठमाडौं रेफर गरिएको रहेछ। त्यही भएर उनलाई छिटोभन्दा छिटो अस्पताल पुग्नु थियो। अरू व्यक्ति कोरोना संक्रमितनजिक जान पनि डर मानिरहेका छन्। तर, उनको हिम्मत मानवताको एउटा उदाहरण थियो। कोभिड महामारीले मानवता हराउँदै गएको छ। कतिपय एम्बुलेन्स चालकले कोरोना संक्रमित बोक्न आनाकानी गर्ने गरेका घटना सार्वजनिक भइरहेका छन्। त्यो भीडमा दास फरक पात्रका रूपमा देखा परेका छन्। संक्रमितका सारथि बनेका दासजस्ता एम्बुलेन्स चालकको खासै चर्चा हुँदैन। घरपरिवार र समाजबाट अपहेलित भएर पनि उनीहरू बिरामीलाई स्वास्थ्य संस्थासम्म पुर्याउन भोकप्यास नभनी खटिएका छन्। ८ हजार रुपैयाँ तलब र १० प्रतिशत भत्ताकै लागि कोही एम्बुलेन्स चालकले आफ्नो जीवन दाउमा लगाएर काम गर्दैनन्, संयुक्त एम्बुलेन्स चालक संघ धनुषाका अध्यक्ष अरमानकुमार साह भन्छन्, यो महामारीका बेला सेवाभाव र मानवधर्मलाई सर्वोपरि ठानेर नै हामी काममा लागेका हौं। एम्बुलेन्स चालक नुरुल कवाडी पसलेले खानासम्म दिन अस्वीकार गर्ने दुखेसो पोख्छन्। कसैको पसलअगाडि पानी किन्न गाडी रोक्यो भने हप्काउँदै भगाउँछन्, कवाडी भन्छन्, हेला र अपमान सहेर पनि हामीले बिरामी बोक्न छाडेका छैनौं। महामारीका कारण घरपरिवारले पनि काम छाड्न दबाब दिने गरेको उनको भनाइ छ। यो काम छाड्न घरबाट निकै दबाब छ। दाजुभाइले पनि पीसीआर परीक्षणको रिपोर्ट नल्याएसम्म घरमा पस्न दिँदैनन्, उनी भन्छन्, पछिल्लोपटक पनि परीक्षण रिपोर्ट नेगेटिभ आएपछि अस्ति मात्र घर जान पाएको थिएँ। सुजित पुर्वेले कोरोनाका कारण मृत्यु भएका ५ जनाको शव निःशुल्क व्यवस्थापनका लागि शववाहनबाट ओसारे। सेवासँगै सुविधालाई पनि ध्यान दिनुपर्छ, संघका केन्द्रीय सदस्यसमेत रहेका पुर्वे भन्छन्, चालकहरूलाई स्वास्थ्य सामग्री उपलब्ध गराइँदैन। एउटै पीपीई ३४ पटक लगाएर बिरामी ओसार्नुपर्ने हुन्छ। बाटोमा खानासमेत किनेर खान पाइँदैन। हामीलाई काम गर्न निकै कठिन छ। स्वास्थ्य संस्थाले रुघाखोकीका बिरामी भर्ना लिन नमान्ने गरेको र धेरैजसोलाई एम्बुलेन्समा राखेर अस्पतालअस्पताल घुमाउँदा घुमाउँदै ज्यान जाने गरेको तीतो अनुभव सुनाउँछन्, चालक वीरेन्द्र सिंह। जनकपुरबाट विराटनगरको अस्पतालमा रेफर गर्छन्। त्यहाँ भर्ना नै नलिएर बिरामीलाई धरान लग भन्छन्। लग्दालग्दै बाटोमै कतिपयले ज्यान गुमाउँछन्। अनि संक्रमितलाई फर्काएर घर ल्याउँछौं, सिंह भन्छन्, संक्रमण पुष्टि भएको छ भने त ठिकै हो। बिरामी हुँदा स्वाब लिइएको हो र मृत्युपछि रिपोर्ट पोजिटिभ आयो भने शव एम्बुलेन्समै छाडेर सबै बेपत्ता हुन्छन्। त्यसपछि चालकले शव कुर्नुपर्ने बाध्यता हुन्छ। मान्छेको शरीरसँग रोगको बहानामा गरिने यस्तो अमानवीय व्यवहारप्रति सिंह दुःख व्यक्त गर्छन्। धनुषा जिल्लाभरि ८० वटा एम्बुलेन्स दर्ता भए पनि तीमध्ये ६० वटा मात्रै चालू अवस्थामा छन्। जिल्लामा सञ्चालित सबै एम्बुलेन्सलाई रोटेसनमा सञ्चालन गर्ने र कोभिडका बिरामीका लागि प्रत्येक दिन दुईवटा एम्बुलेन्स सतर्क अवस्थामा राख्ने निर्णय गरिएको संघका केन्द्रीय सदस्य महाशंकर ठाकुर सुनाउँछन्।"
