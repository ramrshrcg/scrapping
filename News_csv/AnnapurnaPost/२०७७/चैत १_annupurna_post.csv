शीर्षक,विवरण
किसानलाई खुसीको खबर,"रासायनिक मल खरिदका लागि सरकारी अधिकारीले जति धेरै गफ गरे पनि बाली लगाउने समयमा किसानले सधैंजसो अभाव बेहोर्दै आएका छन् । खोजेजति मल पायौं भनेर किसान सन्तुष्ट भएको सुखद समाचार बाली लगाउने कुनै पनि सिजनमा सुन्न तथा देख्न पाइएको छैन । कृषि प्रधान भनिने मुलुकमा मलकै अभावमा किसानले समयमै खेती लगाउन नपाउनु, लगाएको खेती राम्रोसँग हुर्काउन नसक्नु दुःखद अवस्था छ । बाली उत्पादनका बेलामा देखिने अर्को असर त छँदै छ । मल खरिदका लागि सधैंजसो चर्को बहस हुने तर कार्यान्वयनमा ल्याउन नसक्ने पुरानो परिपाटीले यस्तो अवस्था निम्त्याएको हो । यो अवस्था अन्त्यका लागि पछिल्लो समय सरकारले विभिन्न विकल्पमा छलफल भएर समयमै किसानका खेतबारीमा मल पुर्याउने प्रतिबद्धतासहित विकल्प पनि प्रस्तुत गरेको छ । विगतमा पनि यस्ता थुप्रै प्रतिबद्धता नभएका होइनन्, तर यसपटक भने विगतको नियति नदोहोरिने गरि जुन माध्यमबाट मल सहज र छिटो आउँछ त्यही विकल्प रोज्नुपर्छ । सरकारले बंगलादेशसँग जीटुजी, चीनसँग ग्लोबल टेन्डरमार्फत सामुद्रिक र सडकमार्ग, भारतसँग ग्लोबल टेन्डर र जीटुजीसहित अन्य मुलुकसँग ग्लोबल टेन्डर गरी मल आयात गर्न ६ वटा विकल्पसहितको बाटो खुला गरेको छ । विगतमा सीमित बाटा भएका कारण चाहेर पनि समयमै मल ल्याउन सकिएको थिएन । हरेकजसो वर्ष किसानले मल अभावको सास्ती बेहोर्नुपर्नाका मुख्य कारण पनि यही थियो । पहिला ग्लोबल टेन्डर र भैपरी आएको अवस्थामा जिटुजीमार्फत भारतबाट खरिद हुने गथ्र्यो । त्यसमा पनि पहिलो प्राथमिकता ग्लोबल टेन्डरलाई दिइन्थ्यो । सुस्त प्रक्रिया र अनुभवी ठेक्कावालाको अभावमा पनि मल खरिद प्रक्रियामा ढिलाइ हुने गरेको थियो । आउने दिनमा मल अभाव नहोस् भनेर सरकारले मल खरिद प्रक्रियामा अपनाएको पछिल्लो विकल्प सराहनीय छ । आफैंले प्रस्तुत गरेको विकल्पअनुसार मल खरिद कार्य अगाडि बढाउन सक्यो भने किसानका हितमा सरकारले गरेको यो महŒवपूर्ण काम हुनेछ । यो किसान र मुलुककै लागि उपलब्धिमूलक हुनेछ । मुलुकमा वार्षिक रूपमा १२ लाख टन रासायानिक मल माग छ । यो मल विशेषगरी उखु, धान, गहुँ, मकैलगायतका बालीमा प्रयोग गरिन्छ । तर धान र गहुँ बालीका लागि मात्रै वार्षिक सात लाख टन मल आवश्यक पर्छ । किसानले रोजेखोजेअनुसार मल नपाउनु भनेको उनीहरूलाई मात्रै घाटा लाग्नु होइन । यसको सीधा असर मुलुकको अर्थतन्त्रमा पनि पर्छ । तत्कालका लागि उत्पादनमा कमी आउँदा किसानलाई छिटो असर पर्ला, तर योभन्दा ठूलो असर मुलुकको अर्थतन्त्रमा पर्छ । स्वदेशी उत्पादन घट्यो भने विदेशी आयात बढ्छ । मल खरिद गर्न सरकारले यो आर्थिक वर्ष ११ अर्ब रुपैयाँ विनियोजन गरिसकेको छ । यो रकमबाट पाँच लाख टन खरिद गर्ने योजना छ । मल खरिद प्रक्रिया चैतबाट सुरु हुने तथा असारसम्म दुई लाख सात हजार मेट्रिक टन आयात गरिसक्ने सरकारी योजना छ । सरकारले यही योजनाअनुसार मल खरिद प्रक्रिया अघि बढाउने हो भने विगतमा पिल्सिएका किसानले यसपटक निकै राहत महसुस गर्नेछन् । किसानले रोजे खोजेअनुसारको मल पाए भने कृषि उत्पादनमा सकारात्मक प्रभाव पर्नेछ । जतिवटा विकल्प प्रस्तुत गरिए पनि सधैं विदेशीसँग मात्रै भर पर्नुपर्ने अवस्था अन्त्य नहुँदासम्म मल आपूर्तिमा कुनै न कुनै प्रकारको उल्झन आइरहन्छ । यो समस्याबाट मुक्ति पाउन स्वदेशमै मल उत्पादन कारखाना खोल्नुपर्छ । विदेशबाटै ल्याउनुपर्ने अवस्थामा अल्पकालीन, मध्यकालीन र दीर्घकालीन रणनीति अपनाउनुपर्छ । मल खरिदका लागि बजेट अभाव हुनु हुँदैन ।"
दिगो विकास मापदण्ड लक्ष्यअघि पूरा गर्छौं : प्रधानमन्त्री ओली,"काठमाडौं : प्रधानमन्त्री केपी ओलीले नेपालले दिगो विकास लक्ष्यका मापदण्ड सन् २०३० अघि नै पूरा गरिने बताएका छन्। सङ्घीय मामिला तथा सामान्य प्रशासन मन्त्रालयद्वारा आइतबार आयोजित प्रादेशिक एवं स्थानीय सडक निर्माण तथा सुधार कार्यक्रम शुभारम्भ समारोहलाई सम्बोधन गर्दै प्रधानमन्त्री ओलीले लक्ष्यअघि नै दिगो विकास पूरा हुने प्रचुर सम्भावना रहेको बताएका हुन्। 'नेपाल अहिले विकासशील देशमा सिफारिश भइसकेको छ । नेपालको विकासको गतिलाई तीव्र बनाइएको बताउँदै उनले भने,' यो शुभारम्भ कार्यक्रम राष्ट्रिय अभियान हो, ऐतिहासिक क्षण र गौरवको अभियान हो । परिपक्व ढङ्गले तीव्रताका साथ अघि बढाएर अभियान सफल बनाउन सङ्घ, प्रदेश तथा स्थानीय तहलाई हार्दिक आग्रह गर्दछु ।' प्रधानमन्त्री ओलीले जनताको जीवन सुरक्षित, खुशी र सुखी हुने चाहनालाई केन्द्र भागमा राखेर दुःखकष्ट समाप्त पार्ने र सुखानुभूतिको सिर्जना गर्ने उद्देश्यले सरकारले प्रादेशिक तथा स्थानीय सडक निर्माण र सुधार कार्यक्रम शुभारम्भ गरेको बताए । तीन सय ९२ ठाउँबाट आवेदन प्राप्त भएको जनाउँदै उनले पक्की ठाउँबाट आएका मागको स्तरवृद्धि हुने तथा विशेषगरी नयाँ सडक निर्माण गरी बाटामा सङ्केत चिह्न राख्ने र चालक एवं ट्राफिक तालीम दिइने बताए। प्रधानमन्त्री ओलीका अनुसार अब बन्ने सडक फराकिला सुरक्षित हुने छन् । प्राविधिक कारण सडक निर्माणमा हुने त्रुटिले दुर्घटना हुने भएकाले अब त्यस्तो नहुने गरी योजना अघि बढाइएको उनले जानकारी दिए। उनले हवाई यातायात, सडक, केबुलकार, मैदान सुधार विस्तारलाई अघि बढाएर हरेक पालिकामा हेलिप्याड र पोखरी बनाउने कार्यमा जोड दिइएको जनाउँदै कृषिको आधुनिकीकरण, स्वास्थ्य र पर्यटनका लागि पनि सरकार अघि बढिरहेको बताए। नेपाललाई खुला दिसामुक्त देश बनाइसकिएको बताउँदै प्रधानमन्त्री ओलीले भौतिक विकासका माध्यमबाट सामाजिक विकासलाई नयाँ उचाइमा उठाउन सकिने विश्वास व्यक्त गरे । दक्षिण एशियामा नेपाल पहिलो डिजिटल देशमा परिणत भएकाले नेपाल आधुनिक प्रविधिमा अघि बढेको उनले बताए। उनले भने, 'स्वास्थ्य अवस्था कमजोर भए पनि हाल पाँच लाखभन्दा बढीले कोरोनाले भ्याक्सिन लिएका छन् । मन्त्रालय काममा जुटेको छ, कर्मचारीले काममा तीव्रताका साथ ध्यान दिएका छन् । अब २१० तहमा थप तीव्रता आउने छ । ' सो अवसरमा सङ्घीय मामिलामन्त्री गणेश ठगुन्नाले ३९२ स्थानीय तहबाट सडक निर्माणको माग भएको र छानबिन प्रक्रियालाई अघि बढाइएको बताए। राष्ट्रिय सडक सञ्जालसँग जोड्न चार हजार किलोमिटर पक्की सडक निर्माण हुने मन्त्री ठगुन्नाले जानकारी दिए। पक्की सडक नपुगेका ११० स्थानीय तह, प्रदेश जनप्रतिनिधि र नेपाल सरकारका प्रतिनिधिबीच आज मुलुकका सातै प्रदेशमा समझदारीपत्रमा हस्ताक्षर गरिएको उनले बताए । दुई सय ८३ स्थानीय तहका केन्द्रलाई प्रदेश तथा राष्ट्रिय सडक सञ्जालमा जोड्नुपर्ने, ६१ स्थानीय तहसँग केन्द्रसम्म जोड्दै नजोडिएको र १६३ स्थानीय तहमा नयाँ कच्ची सडक निर्माण भएको जनाउँदै उनले सबै सडकलाई पक्की सडकमा रुपान्तरण गरिने बताए। सबैभन्दा बढी सुदूरपश्चिममा एक हजार १०० र सबैभन्दा कम २७९ किलोमिटर सडक निर्माण गर्नुपर्ने जनाउँदै उनले प्रदेश एवं स्थानीय सडक निर्माण तथा सुधारका लागि दुई खर्ब बजेट अनुमान गरिएको बताए । उनका अनुसार राष्ट्रिय महत्वको सो कार्यक्रमले मुलुकको सामाजिक तथा आर्थिक विकासमा ठूलो भूमिका पुग्नाका साथै समृद्ध नेपाल, सुखी नेपालीको दीर्घकालीन सोच पूरा गर्न सहयोग पुग्नेछ । स्थानीय पूर्वाधार विकास आयोजना कार्यालय सुर्खेतका प्रमुख अमृत श्रेष्ठले आज कर्णाली प्रदेशका २३ स्थानीय तहसँग समझदारी भएको बताए । उनका अनुसार प्रदेशमा ४० स्थानीय तहबाट माग आवेदन प्राप्त भएको छ । रासस"
ओलीका क्रियाकलापविरुद्ध एकजुट हुन कार्यकर्तालाई नेपालखनाल पक्षको आग्रह,"काठमाडौँ: नेकपा एमाले माधव नेपालझलनाथ खनाल पक्षले केपी ओलीका विधान विपरीतका क्रियाकलापविरुद्ध एकसाथ उभिन देशभरका कार्यकर्ताहरुलाई आह्वान गरेको छ । अध्यक्ष ओलीले पछिल्लो समय पार्टी विधान, सिद्धान्त र प्रणालीविपरीत गर्दैआएका क्रियाकलापविरुद्ध दृढताका साथ उभिन नेपालखनाल पक्षले देशभरका पार्टी सदस्यलाई आग्रह गरेका हुन् । माधव नेपाल, झलनाथ खनाल, भीम रावल, युवराज ज्ञवाली, भीम आचार्य, घनश्याम भुसाल, योगेश भट्टराई लगायत नेताहरुले संयुक्त वक्तव्य जारी गर्दै यस्तो आह्वान गरेका हुन् । ओलीको राज्यसत्ता संरक्षित दक्षिणपन्थ र विसर्जनवादका विरुद्ध दृढताका साथ संघर्ष गर्दै अघि बढ्नुपर्ने उनीहरुको भनाइ छ । विज्ञप्तिमा उनीहरुले ओलीले वामपन्थी एकता र कम्युनिस्ट पार्टीको एकीकरण नै समाप्त पारेको आरोप लगाएका छन् । साथै आफ्नै पार्टी एमाले नै विभाजन गर्दै नेपाल कम्युनिस्ट आन्दोलनलाई नै विसर्जन गर्ने ओलीको कदमप्रति उनीहरुले आपत्ति जनाएका छन् ।"
चियापानका लागि केन्द्रीय सदस्यलाई ओलीको निम्तो : नेपाल पक्ष भन्छ एकलौटी निर्णय नसच्चिएसम्म जाँदैनौ,"काठमाडौं : नेकपा (एमाले)भित्र तिब्र विवाद देखिएका बेला अध्यक्ष केपी ओलीले केन्द्रीय सदस्यलाई चियापानका लागि बालुवाटारमा निम्तो गरेका छन् । केन्द्रीय कमिटी बैठकअघि ओलीले मंगलवार बालुवाटारमा चियापानको कार्यक्रम राखेका हुन् । ओलीका प्रमुख स्वकीय सचिव इन्द्र भण्डारीले वरिष्ठ नेता माधव नेपाल पक्षधर नेतालाई पनि एसएमएस मार्फत चियापानका लागि निमन्त्रणा गरेका छन् । सम्माननीय प्रधानमन्त्री तथा नेपाल कम्युनिस्ट पार्टी (एमाले)का अध्यक्ष कमरेड केपी शर्मा ओलीज्यूले पार्टी केन्द्रीय कमिटीको १२ औं बैठकको सन्दर्भमा आयोजना गर्नुभएको चियापान तथा अनौपचारिक भेटघाट कार्यक्रममा यहाँको उपस्थितिका लागि हार्दिक अनुुरोध छ, भण्डारीले पठाएको एसएमएसमा भनिएको छ । चियापानका लागि मंगलबार बिहान ११ उपस्थित हुन भनिएको छ । ओलीले चैत ७ गते केन्द्रीय कमिटीको बैठक बालुटारमा राखेका छन् । त्यसअघि उनले चियापानको निम्तो गरेका हुन् । यता ओलीले फागुन २८ गते आफू निकट केन्द्रीय कमिटीको बैठकमार्फत गरेका निर्णय फिर्ता नलिएसम्म चियापान तथा केन्द्रीय कमिटी बैठकमा सहभागी नहुने अडान नेपाल पक्षले लिएको छ । ओलीले महासचिवबाहेकका पदाधिकारी हटाउने, नेपाल पक्षधर नेताहरुलाई जिम्मेवारीबाट मुक्त गर्ने र माओवादी नफर्केका रामबहादुर थापासहित २३ जनालाई केन्द्रीय सदस्यमा मनोनित गर्ने निर्णय गत शुक्रबार गरेका थिए । गुटको बैठकमार्फत एकपक्षीय र पार्टी विधान विपरित गरिएका निर्णय नसच्चिएसम्म हामी जांदैनौ, नेपाल पक्षधर एक नेताले अन्नपूर्णसँग भने ।"
माओवादी केन्द्रीय समिति बैठक : पार्टीलाई घाटा नभएको रिपोर्टिङ,"काठमाडौं : नेकपा (माओवादी केन्द्र)को केन्द्रीय समिति बैठक आइतबारका लागि सकिएको छ। प्रवक्ता नारायणकाजी श्रेष्ठका अनुसार आइतबार सुरु भएको बैठक सोमबार बिहान ११ बजे बस्नेगरी स्थगित भएको हो। बैठकले केन्द्रीय समिति बैठकका एजेन्डा पारित गरेको छ। केन्द्रीय समितिको एजेन्डामा वर्तमान राजनीतिक अवस्थाबारे केन्द्र र प्रदेशको रिपोर्टिङ, रिपोर्टमाथि छलफल र सुझाव लिने, सबै केन्द्रीय सदस्यको धारणा सुन्ने र अन्य रहेका छन्। आइतबारको बैठकमा पार्टी अध्यक्ष पुष्पकमल दाहाल प्रचण्ड र प्रवक्ता नारायणकाजी श्रेष्ठले केन्द्रको पक्षबाट पार्टीको संगठनात्मक स्थितिको बारेमा रिपोर्टिङ गरेका छन्। अध्यक्ष प्रचण्ड र प्रवक्ता श्रेष्ठले अब कसरी ऐतिहासिक उपलब्धिको रक्षा गर्ने र पार्टीलाई क्रान्तिकारी पार्टी बनाउने भन्ने विषयमा चर्चा गरेका हुन्। त्यसैगरी प्रदेशस्तरका कमिटीको तर्फबाट एकएक सदस्यले रिपोर्टिङ गरेको प्रवक्ता श्रेष्ठले बताए। बैठकमा प्रदेशबाट १ सहइन्चार्ज सावित्रीप्रसाद काफ्ले, प्रदेश १ का सहइन्चार्ज विश्वनाथ साह, बागमती प्रदेशका अध्यक्ष नारायण दाहाल, गण्डकी प्रदेशका अध्यक्ष हितराज पाण्डे, लुम्बिनी प्रदेशकी अध्यक्ष ओनसरी घर्ती, कर्णाली प्रदेशका सचिव मायाप्रसाद शर्मा र सुदूरपश्चिम प्रदेशका सचिव नेपबहादुर चौधरीले पार्टीको संगठनात्मक आवस्थाबारे रिपोर्टिङ गरेका हुन्। यसरी रिपोर्टिङ गर्ने प्रतिनिधिले पार्टीलाई ठूलो घाटा नभएको बताएका छन्। केही व्यक्तिले पार्टी परित्याग गरे पनि माओवादी केन्द्रलाई ठूलो घाटा नभएको र जनतामा फेरि पनि जान सहज अवस्था भएको रिपोर्टिङ प्रदेश प्रतिनिधिले गरेका हुन्। त्यसैगरी बैठकमा प्रदेशसँगै उपत्यका विशेष इन्चार्ज लीलामणि पोखरेल, प्रवास सम्पर्क समन्वय समितिको तर्फबाट युवराज चौलागाईंलेसमेत संगठनको अवस्थाको विषयमा रिपोर्टिङ गरेका छन्। सोमबारको बैठकमा केन्द्रीय सदस्यले धारणा राख्नेक्रम सुरु हुने प्रवक्ता श्रेष्ठले बताए। बैठकले प्रधानमन्त्री केपी ओली नेतृत्वका सरकारमा रहेका पार्टीका मन्त्रीलाई फिर्ता बोलाउने निर्णयलाई अनुमोदनसमेत गरेको प्रवक्ता श्रेष्ठले जानकारी दिएका छन्।"
सर्वोच्चको फैसला र एमाले विवादले प्रदेशसभा बैठक अनिश्चित,"विराटनगर : प्रदेश १ को प्रदेशसभा बैठक अनिश्चित बनेको छ । मुख्यमन्त्री शेरधन राईविरुद्ध अविश्वासको प्रस्ताव दर्ता भएसँगै सुरु भएको सातौं तथा हिउँदे अधिवेशन पहिले नेकपा विवाद र अहिले एमाले भित्रको विवादका कारण अनिश्चित बनेको हो । पछिल्लो समय चैत २ गते (भोलि) का लागि आह्वान गरिएको बैठक सूचना टाँस गर्दै अर्को सूचना जारी नभएसम्मका लागि स्थगित भएको छ । फागुन २० गतेका लागि आह्वान गरिएको बैठक पनि सूचना टाँस गर्दै चैत २ गते सम्मका लागि स्थगित भएको थियो । मुख्यमन्त्री राईविरुद्ध प्रदेशसभा सचिवालय हुँदै प्रदेशसभामा प्रस्तुत भएको अविश्वासको प्रस्तावमा सहभागी हुने नेकपा सांसदमा कारवाही र निलम्बनको आधिकारिकताको विषयमा विवाद थियो । मुख्यमन्त्री राईले नेकपा संसदीय दलको नेताको हैसियतमा प्रचण्डनेपाल समूहमा लागेका १६ सांसदलाई ३ महिना निलम्बन गरेका थिए । १६ सांसदलाई सदनमा हुने गतिविधिमा सहभागी गराउन नहुने र अर्को पक्षले गराउने भन्ने विषयले सदन अवरुद्ध हुँदै आएको थियो। अहिले सर्वोच्चको फैसलासँगै नेकपाबाट माओवादी र एमाले अलग भएपछि उक्त विवाद पनि अन्त्य भएको छ । तर, पुनः एमाले भित्र माधवकुमार नेपाल समूहले समानान्तर कमिटी बनाएपछि यसको असर प्रदेशसभासम्म देखिएको हो । प्रदेशसभा सचिवालयका अनुसार एमाले दुबै समूहका सांसदको सहमतिमा प्रदेशसभा बैठक अनिश्चित बनेको हो । चैत्र ७ गते तय भएको एमाले केन्द्रीय समिति बैठकमा एमाले नेपाल समूहको भूमिकाले पनि प्रदेशसभा कसरी अघि बढ्छ भन्ने निर्धारण गर्ने एमाले सांसद बताउँछन् । मुख्यमन्त्रीविरुद्ध माओवादीसँग मिलेर अविश्वासको प्रस्तावमा हस्ताक्षर गर्ने एमाले सांसदले हस्ताक्षर फिर्ता लिएका छैनन्, चैत ७ गतेपछि उहाँहरुको भूमिका कस्तो हुन्छ त्यो पनि देखिने छ, एमाले सांसद बुद्धीकुमार राजभण्डारीले भने, संसद बैठकस्थगित हुने यो एउटा कारण हो । सर्वोच्चको फैसलापछि माओवादी सांसदले सदनमासमेत आफूलाई प्रतिपक्षी लाइनमा बस्ने भनेकाले सदनको कुर्सी व्यवस्थापन गर्नुपर्ने हुन्छ । सदनमा पुगेको अविश्वास प्रस्तावलाई के गर्ने भन्ने विषयमा पनि छलफल र परामर्श आवश्यक देखिन्छ । प्रदेशसभा सचिव गोपालप्रसाद पराजुलीले भने विशेष कारणले बैठक स्थगित भएको बताए । मुख्यमन्त्री राईविरुद्ध गत पुस १२ गते अविश्वासको प्रस्ताव संसद सचिवालयमा दर्ता भई फागुन ९ गते संसदमा प्रस्ताव पेश भएको थियो । सोमबार बैठक सञ्चालन गर्नका लागि आइतबार प्रदेशसभा सदस्यलाई कोरोना विरुद्धको खोपसमेत लगाइएको थियो । अविश्वासको प्रस्ताव सचिवालयमा दर्ता भएकै दिन सरकारले माघ ७ गतेका लागि बैठक आह्वान गरेको थियो । त्यसपछिका राजनीतिक घटनाक्रम र सर्वोच्चको फैसला आएसँगै अविश्वास प्रस्ताव खारेज हुने अवस्थासम्म पुगेको छ । अदालतले माओवादी केन्द्र र एमाले छुट्टाछुट्टै अस्तित्वमा रहेको परमादेश जारी गरेपछि अविश्वास प्रस्तावमा हस्ताक्षर गर्ने ३७ मध्ये १६ जना मात्रै माओवादी सांसद भएपछि अविश्वास प्रस्ताव अल्पमतमा छ । ९३ सदस्य रहेको प्रदेश १ संसदमा एमालेबाट मात्रै ५१ सांसद छन् । त्यसपछि कांग्रेसका २१, माओवादीका १६ जनता समाजवादी पार्टी (जसपा)का तीन, राप्रपा र संघीय लोकतान्त्रिक राष्ट्रिय मञ्चका एकएक जना सदस्य छन् । माओवादीका १६ मध्ये एक सांसद टंक आङ्बुहाङसमेत एमालेमा प्रवेश गरेपछि उनको पद खारेज भए माओवादी १५ सदस्यमा खुम्चने छ । अविश्वासको पक्षमा माओवादी केन्द्रले एमाले बाहेकका अन्य दलसँग सहकार्य गरे पनि बहुमत पुग्दैन । प्रदेशसभामा बहुमतका लागि ४७ मत आवश्यक पर्छ । एमाले बाहेकका अन्य दल एक ठाउँमा उभिँदा ४२ सदस्य मात्रै हुन्छ ।"
ओलीको निर्णय रोक्न निर्वाचन आयोगमा एमाले नेपाल समूहको पत्र,"काठमाडौं : एमाले अध्यक्ष एवम् प्रधानमन्त्री केपी ओलीले एकलौटी ढंगले महाधिवेशनबाट निर्वाचित पदाधिकारीलाई हटाउन गरेको निर्णयलाई रोक्न माग गर्दै एमाले वरिष्ठ नेता माधवकुमार नेपाल समूह निर्वाचन आयोगमा पुगेको छ। फागुन २८ गते बालुवाटारमा बसेको एमाले ओली समूहको बैठकले अध्यक्ष र महासचिवबाहेक सबै पद खारेज गर्ने निर्णय गरेकोप्रति आपत्ति जनाएको नेपाल समूह आइतबार आयोग पुगेको हो। ओलीले पार्टी विधान विपरित यो निर्णय गरेको भन्दै नेपाल समूहले आक्रोश व्यक्त गरेको थियो। आइतबार आयोगमा पुगेर एमालेका बहुमत स्थायी कमिटी सदस्यले पत्र बुझाएका हुन्। आफूहरु २०७१ सालमा भएको एमाले नवौं राष्ट्रिय महाधिवेशनबाट निर्वाचित पदाधिकारी र सदस्य भएको भन्दै आयोगमा वरिष्ठ नेता नेपालसहित ११ जना शीर्ष नेताले हस्ताक्षर गरेर पत्र बुझाएका हुन्। पत्रमा नेता नेपालसँगै झलनाथ खनाल, युवराज ज्ञवाली, अष्टलक्ष्मी शाक्य, भीमबहादुर रावल, घनश्याम भुसाल, भीमप्रसाद आचार्य, गोकर्णराज विष्ट, योगेशकुमार भट्टराई, मुकुन्द न्यौपाने र सुरेन्द्र पाण्डेले हस्ताक्षर गरेका छन्। पत्र"
"मोहन वैद्यको चेतावनी: प्रधानमन्त्रीले भनेजस्तो शान्ति छैन देशमा, फेरि बन्दुक उठ्छ","काठमाडौँ: नेकपा(क्रान्तिकारी माओवादी)का महासचिव मोहन वैद्य किरणले क्रान्ति पूरा नभएको भन्दै फेरि बन्दुक उठ्ने चेतावनी दिएका छन् । क्रान्ति गरेपछि मात्रै शान्ति आउने भएकाले क्रान्ति नै पूरा नभएको सन्दर्भमा अहिले नै शान्ति सम्भव नभएको उनले तर्क गरे । आइतबार नेकपा(क्रान्तिकारी माओवादी) सम्बद्ध जनवर्गीय संगठन तथा मोर्चाहरुले काठमाडौंको शान्तिबाटिकामा आयोजना गरेको विरोध सभामा नेता किरणले यस्तो बताएका हुन् । नेपालमा क्रान्ति पूरा नभएकाले शान्तिको सम्भावना अहिले नरहेको उनले बताएका थिए । प्रधानमन्त्री केपी ओलीले सबै पार्टीहरु संसदीय मूलधारमा आएकोले अब देशमा शान्ति भएको अभिव्यक्ति दिएका थिए । उक्त अभिव्यक्तिप्रति टिप्पणी गर्दै मोहन वैद्यले अझै बन्दुक उठ्ने ठोकुवा गरेका थिए । क्रान्तिकारीहरु संसदवादी मूलधारमा नभएको र आफूहरुले अहिलेको व्यवस्था नमान्ने भन्दै क्रान्तिपछि मात्रै शान्ति आउने बताए । संसदवादी मूलधारमा छैनन् । हामी छैनौँ । यो व्यवस्थालाई मान्दैनौँ । त्यसकारण संसदीय मूलधारमा जाने कुरा आउँदैन । क्रान्ति गर्नुपर्छ । प्रधानमन्त्रीजीले अब शान्तिको नयाँ युग सुरु भो भन्नुभयो । यो झुट हो । विप्लवजीहरुले सम्झौता गर्ने वित्तिकै शान्तिको युग उहाँहरुले भनेजस्तो सुरु भएको छैन । यहाँका समस्याहरु हुन, जबसम्म समाधान हुँदैन तबसम्म शान्तिको युग सुरु हुँदैन । सत्ताधारी वर्गले जनतालाई शोषण, उत्पीडन, दमन गर्ने यी कम्युनिस्ट नामधारीहरु शहीदको रगतको आहालमा डुबेर सत्तामा जाने, अनि शान्ति कसरी हुन्छ ? शान्तिको युग क्रान्ति गरेपछि आउँछ । बन्दुक उठाएपछि के हुन्छ ? फेरि बन्दुक उठ्छ नेता वैद्यले बताए ।"
नेपालखनाल र प्रचण्डबीच भेटवार्ता : के भयो कुराकानी ?,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले नेकपा (एमाले) वरिष्ठ नेता माधवकुमार नेपाल र झलनाथ खनालसँग भेटवार्ता गरेका छन् । आइतबार सुरु भएको माओवादी केन्द्रको केन्द्रीय कमिटी बैठक सकिए लगत्तै नेपाल र खनालसँग छलफलका लागि प्रचण्ड कोटेश्वर पुगेका हुन् । सर्वोच्च अदालतले नेपाल कम्युनिस्ट पार्टी (नेकपा) विवादमा निर्णय गर्दा ऋषि कट्टेलको नेकपालाई आधिकारिकता दिएपछि नेता नेपाल र खनाल एमालेमा फर्किएका छन् । नेपाल र खनाल एमालेमा फर्किए पनि पार्टी अध्यक्ष एवम् प्रधानमन्त्री केपी ओलीले एकलौटी निर्णय गरेपछि यो समूह असन्तुष्ट छ । नेकपा खारेज भएपछि माओवादी र एमाले ब्यूँतिएका हुन् । पार्टी ब्यूँतिएपछि माओवादी केन्द्रले राजनीतिक गतिविधि अगाडि बढाए पनि ओलीले एकलौटी निर्णय गर्दा खनाल र नेपाल तनावमा छन् । प्रचण्ड निकट स्रोतका अनुसार नेतात्रयको भेटमा पछिल्लो राजनीतिक घटनाक्रम र नयाँ सत्ता समीकरणको विषयमा छलफल भएको छ । समसामयिक राजनीतिक घटनाक्रमको विषयमा छलफल भएको छ, स्रोतले भन्यो ।"
माओवादी र जसपासँग मिलेर ओली सरकारलाई विस्थापित गर्नुपर्छ: रामचन्द्र पौडेल,"बेनी: नेपाली काँग्रेसका बरिष्ठ नेता रामचन्द्र पौडेलले पार्टी नेतृत्वले अवसरको सदुपयोग गरेर राजनीतिक निकासका लागि उचित निर्णय लिनुपर्ने बताएका छन् । नेपाली काँग्रेस म्याग्दीका पूर्वसभापति डा भुपेन्द्रबहादुर खड्काको स्मृतिमा आइतबार बेनीमा भएको श्रद्धाञ्जली सभालाई सम्बोधन गर्दै उनले पार्टी नेतृत्वले राजनीतिक समस्या समाधानका लागि अग्रसरता लिनुपर्ने बताए । केपी ओलीसँग काँग्रेसले के लिनु छ र ढुलमुल ढुलमुल गर्नुपर्यो ? केही भए भन्नुपर्यो, नेता पौडेलले सभापति शेरबहादुर देउवाप्रति प्रश्न गरे संसद भंग गर्ने, संवैधानिक निकायमा हस्तक्षेप गर्ने, अधिनायकवाद र सर्वसत्तावाद, निरंकुशतावाद लाड्नेलाई हिट गर्नुपर्छ । हामीले अब त्यसैसँग चोचोमोजो कही पनि गर्नुहुँदैन् । संघीय, प्रदेश नम्बर १ र बाग्मती प्रदेश सरकार बिरुद्ध दर्ता भएको अविश्वासको प्रस्तावलाई काँग्रेसले साथ दिएर विस्थापित गर्न सकेको भए अहिलेको जटिल राजनीतिक अवस्था नआउने पौडेलको भनाइ थियो । पद र सत्ता भन्दा भन्दा व्यवस्था र संविधानलाई बचाउन पार्टी नेतृत्वले उचित निर्णय लिन ढिला गर्नुहुँदैन, पौडेलले भने प्रजातन्त्र, संविधानमाथि प्रहार गर्ने वर्तमान सरकारलाई विस्थापित गर्न नेतृत्वले अवसर गुम्न दिनु हुन्न । सबै कम्युनिष्ट पार्टीलाई एकै हिसाबले हेर्न र व्यवहार गर्न नहुने भन्दै नेता पौडेलले माओवादी केन्द्र र जनता समाजवादी पार्टीसँग मिलेर वर्तमान सरकारलाई जतिसक्दो छिटो विस्थापित गर्नुपर्ने तर्क गरे । सत्ता स्वार्थका लागि मिलेका नेकपा एमाले र माओवादी केन्द्र भागबन्डा नमिलेर फेरि विभाजन भएको र काँग्रेसले स्पष्ट अडान र नीति लिएर अघि बढेमा जनताले विश्वास गर्ने र साथ दिने उनको भनाइ थियो । अदालतले माग्दै नमागेको फैसला गरेर माओवादी र एमालेलाई ब्युँताउनुमा प्रपन्च भएको पौडेलको भनाइ थियो । काँग्रेसले आफ्नो व्यवहार सुधार्न जनतालाई एजेण्डा बुझाउन नसक्दा कम्युनिष्टले भ्रम छरेर सत्तामा पुगेका पौडेलले दावी गरे । अर्काको पार्टी भत्केला र हामो पार्टी बलियो होला भनेर नबस्न कार्यकर्तालाई आग्रह गरे । आफ्नै पार्टीलाई बलियो बनाउन र जनताको विश्वास जित्ने काम गर्नुपर्ने बताए । नेपाली काँग्रेसको केन्द्रीय सदस्य रत्ना शेरचन, अर्जुनप्रसाद जोशी लगायतले वर्तमान सरकार रहेसम्म संविधान र व्यवस्थामाथि खतरा भएकाले विस्थापित गर्नुपर्ने बताए । बेनी नगरपालिका८ संगमचोक निवासी खड्काको ८० वर्षको उमेरमा फागुन २५ गते काठमाडौँको छाउनीस्थित नेपाली सेनाको अस्पतालमा उपचारको क्रममा निधन भएको थियो । बिस २०५६ देखि २०६७ सम्म दुई कार्यकाल काँग्रेस म्याग्दीको जिल्लो सभापति भएका खड्का तत्कालीन अर्थुङ्गे गाउँ पञ्चायत र गाबिसको अध्यक्ष थिए । उनी म्याग्दी बुहुमुखी क्याम्पस सञ्चालक समितिको पूर्वअध्यक्ष, नेपाल रेडक्रस सोसाइटीको पूर्व सभापति थिए । चिकित्सक रहेका खड्काले बेनीको प्रकाश माविमा शिक्षण गरेका थिए । उनका एक छोरा र एक छोरी छन् । नेपाली काँग्रेस म्याग्दीका सभापति खम्बिर गर्बुजा, उपसभापति माधवप्रसाद रेग्मी, पूर्वसभापति रेशमबहादुर बानिया लगायतले पञ्चायत, दन्द्धकाल र जनआन्दोलनमा खड्काले पुर्याएको योगदानको चर्चा गरेका थिए ।"
कांग्रेस बागमती प्रदेश महिला भेला : सभापति वा उपसभापति महिलालाई बनाउन माग,"काठमाडौं : नेपाली कांग्रेस केन्द्रीय महिला विभागको बागमती प्रदेशस्तरीय दुई दिने भेला पाँच बुँदो घोषणा पत्र सार्वजनिक गर्दै सकिएको छ । फागुन २९ र चैत १ गते चलेको भेलाले पाँच बुँदे घोषणापत्र सार्वजनिक गरेको हो । कांग्रेस केन्द्रीय महिला विभागकी सचिव लक्ष्मी खतिवडाले विज्ञप्ति सार्वजनिक गर्दै पाँच बुँदे घोषणापत्र सार्वजनिक गरेको जानकारी दिएकी हुन् । सचिव खतिवडाका अनुसार पार्टी नेतृत्वमा सभापति वा उपसभापतिमध्ये एक पदमा अनिवार्य महिलाको प्रतिनिधित्व हुनुपर्ने, सबै तहका समितिमा एक तिहाई महिला सहभागी हुनुपर्ने, महिला हिंसा र बलात्कार जस्ता जघन्य अपराधमा संलग्नलाई कारवाही गर्नुपर्ने, बालबालिकालाई माध्यमिक तहसम्मको निःशुल्क शिक्षाको सुनिश्चितता र प्रसूति स्वास्थ्य सेवालाई सर्वसुलभ तथा निशुल्क भनिए पनि त्यो कार्यान्वयन नभएको भन्दै कार्यान्वयन गर्न माग गरिएको छ ।"
"लहानमा बम विष्फोट, ८ घाइते, गोइत समूहको पम्पलेट भेटियोे (अपडेट)","सिरहा : मालपोत कार्यालय लहानमा बम विष्फोट भएको छ। आइतबार दिउँसो पौने १ बजे मालपोत कार्यालयको दोस्रो तलामा बम विष्फोट भएको हो। घटनास्थलमा जयकृष्ण गोइत नेतृत्वको जनतान्त्रिक तराई मुक्ति मोर्चा (क्रान्तिकारी) को पम्पलेट भेटिएको छ। त्यही समूहले विस्फोट गराएको हुन सक्ने इलाका प्रहरी कार्यालय लहानका डीएसपी डा तपन दाहालले घटनास्थलबाट बताए। तर, घटनाको जिम्मेवारी अहिलेसम्म कसैले लिएको छैन्। विष्फोटमा परेर कार्यालयका कर्मचारी नायब सुब्बा शिवकुमार यादवसहित ८ जना घाइते भएका छन्। गम्भीर घाइते भएका एकजना सेवाग्राही दिनेश भण्डारीलाई हेलिकप्टरबाट काठमाडौं लाने तयारी भइरहेको प्रहरीले जनाएको छ। सामान्य घाइतेलाई लहान अस्पतालमा उपचार भइरहेको छ। प्रहरीले प्रेसर कुकर बम विष्फोट भएको खुलेको बताएको छ। घाइते सेवाग्राही बद्री नारायण यादव, लक्ष्मी राणा, बेचनी मगर, फुलकुमार ठाकुर, लालबाबु विक, भोलाबहादुर पाक्षे मगर रहेको प्रहरीले जनाएको छ।"
नेपाल पक्षमाथि प्रधानमन्त्री ओलीको व्यङ्ग्य : खुट्टी देखेरै पत्याइयो,"काठमाडौं : प्रधानमन्त्री एवं एमाले अध्यक्ष केपी शर्मा ओलीले पार्टीमा आफूलाई कोही ठेगान लगाउने उद्देश्यले आउन खोजे उनीहरूलाई बाटोमै ठेस लाग्ने बताएका छन्। वरिष्ठ नेता माधवकुमार नेपाल पक्षलाई पार्टीमा आउने भए काम गर्न र पार्टी बनाउनका लागि मात्र आउन प्रधानमन्त्री ओलीले आग्रह गरेका हुन्। यस्सो वक्तव्यबाजी सुन्छु, हामी फर्किन्छौं। केपी ओलीलाई ठेगान लगाउन फर्किन्छौं भनेको। खुट्टी देखेरै पत्याइयो, प्रधानमन्त्री ओलीले अखिल नेपाल महिला संघको भेलालाई सम्बोधन गर्दै भने, काम गर्न, पार्टी बनाउन आउनुस्। केपी ओलीलाई ठेगान लाउन आउनुभयो भने तपाईंका खुट्टामा बाटैमा ठेस लाग्छ। ओलीले नेपाल पक्षलाई चैत ७ गते बैठकमा आउन आह्वान गरे। उहाँहरू पेरिसडाँडाबाट भर्खर अर्याल होटलमा आइपुग्नुभएको छ रे। एकदुई रात त्यहाँ बास बसेर आउनुहोस् भनेर चैत ७ गते बालुवाटारमा बैठक बोलाएको छु, ओलीले भने, कसैले थाहा पाइनँ नभन्नुहोला। अनुपस्थित रहँदै जानुभयो भने विधानको व्यवस्थाअनुसार हुँदै जानेछ। त्यसकारण म सबैले सुन्ने गरी भन्न चाहन्छु ७ गतेको बैठकमा आउनुहोला। उनले पार्टी बैठकमा तीनपटक अनुपस्थित नेतालाई कारबाही हुन सक्ने विधानको व्यवस्थातर्फ संकेत गर्दै अनुपस्थित रहँदै गए विधानअनुसार हँुदै जाने बताए। उनले आफूलाई माधव नेपालहरूले तीनपटक साधारण सदस्यबाट र अध्यक्षबाट निकालेको प्रसंग पनि उप्काउँदै सक्ने भए के के गर्ने रहेछन् भन्ने पुष्टि भएको बताए। विधि र पद्धतिका कुरा गर्ने तर बाहिरबाहिर हस्ताक्षर गरेर, विधि र पद्धति भन्या के हो ? पार्टीको बैठक बस्या छैन अध्यक्ष निकाल्या रे। दलको नेता फेया रे, बैठक बस्या छैन, अर्को एक जना अध्यक्षका लागि हिरिक्क हिरिक्क हिरिक्क गरिराख्या थिए। अध्यक्ष भए अरे, उनले भने, बाटाबाटामा अध्यक्षको पगरी गुथेर हिँडेका छन्। यिनीहरूले मलाई तीनतीनपटक अध्यक्षबाट मात्र होइन, साधारण सदस्यबाट समेत निकालेका हुन्। देख्नुभयो नि, यिनीहरूले सक्ने भए के के गर्ने रहेछन्। पार्टीमा आउने जुन कुनै समस्याको पनि सामना गरेर अगाडि बढ्ने उनको भनाइ थियो। उनले पार्टीबाट आफूले कसैलाई पनि नहटाएको तर काम गर्नेहरूलाई जिम्मेवारी दिइएको बताए। उहाँहरूले जस्तो अध्यक्षबाट निकालेँ भन्या छैन, पार्टी सदस्यबाट निकालेँ भन्या छैन, अहिले पार्टी चलाउँदै गर्नका लागि हामीले केही साथीलाई केही कामको जिम्मा दिएका छौं, उनले भने, जिम्मा दिँदाखेरि फेरि दलिनमा टाउको ठोक्किने गरी उफ्रिराख्नुभएको छ, किन उफ्रिराख्नु, बैठकमा आए भइगो। ७ गते बैठक बोलाइएको छ। आउनुस्, छलफल गरौंला। उनले बाटो बिराएका नेताहरूलाई सच्चिएर आउन आग्रह गरे। भने, बाटो बिराएका नेताहरूलाई पनि भन्न चाहन्छु, सच्चिनुस् र आउनुस्। उनले प्रतिनिधिसभा विघटन गर्ने निर्णयलाई सर्वाेच्चले बदर गरेपछि खुसियाली मनाएको भन्दै उनले नेपाल पक्ष पार्टी, आन्दोलन र देश बर्बाद पार्ने काममा मात्र लागिपरेको आरोप लगाए।"
कसैले माग्दैमा राजीनामा दिनुपर्छ भन्ने छैन : शिक्षामन्त्री श्रेष्ठ,"बनेपा : शिक्षा, विज्ञान तथा प्रविधिमन्त्री कृष्णगोपाल श्रेष्ठले प्रधानमन्त्री केपी शर्मा ओलीले कसैले भन्दैमा राजीनामा दिनुपर्छ भन्ने अवस्था नरहेको बताएका छन्। शनिबार काभ्रेपलाञ्चोकको धुलिखेलमा हेभी इक्विपमेन्ट व्यवसायी महासङ्घको चौथो साधारणसभा तथा दोस्रो राष्ट्रिय महाधिवेशन कार्यक्रममा उनले अहिले मुलुकमा राजनीतिक फुटबल खेल सुरु भएको बताए। सर्वोच्च अदालतले संसद् पुनःस्थापना गरेको दिनदेखि नै राजनीतिक फुटबल खेल सुरु भएको र आफूहरुसँग शक्तिशाली खेलाडी रहेकाले अन्त्यमा खेल आफूहरुले नै जित्ने जिकिर गरे। यसअघि पनि बल हानिसकेको अवस्थामा पोलमा ठोक्किएर फर्किएको उल्लेख गर्दै उनले अबको प्रहारमा गोल गर्नेमा आफूहरु नै हुनेमा ढुक्क रहेको बताए। उनले हेभी इक्विपमेन्ट चालकलाई चालक अनुमतिपत्र वितरण गर्ने प्रक्रिया सहज नभएको उल्लेख गर्दै अब समस्या समाधान गर्नमा सरकार गम्भीर हुनुपर्नेमा जोड दिए। अब ट्रायल दिइसकेपछि शुल्कको व्यवस्था गरेर सुलभ र सहज ढङ्गले अनुमतिपत्र दिने काममा सरकारले तदारुकता देखाउने उनले बताए। व्यवसायीले हेभी इक्विपमेन्ट नेपालमा ल्याइसकेपछि त्यसको प्रयोग र सञ्चालनको विधि के हो भन्ने विषयमा सरकारले नियमन र व्यवस्थापन गर्ने कुरामा सोच्ने उनले उल्लेख गरे। कार्यक्रममा नेपाल यातायात व्यवसायी राष्ट्रिय महासङ्घका अध्यक्ष योगेन्द्रनाथ कर्माचार्यले जनप्रतिनिधिले आफ्ना नाता पर्नेका नाममा हेभी इक्विपमेन्ट खरिद गरेर व्यवसायी विस्थापित हुने अवस्था भएकाले त्यसतर्फ महासङ्घले ध्यान दिन आवश्यक भएको बताए। नेपाल उद्योग वाणिज्य महासङ्घका केन्द्रीय सदस्य सुरकृष्ण वैद्यले हेभी इक्विपमेन्ट व्यवसायीलाई सरकारले नहेरेको बताउँदै राष्ट्र विकासको परिपूरकका रूपमा रहेको व्यवसाय बढी जोखिम लिने क्षेत्र भएकाले व्यावसायिक सुरक्षामा ध्यान दिन आवश्यक रहेको उल्लेख गरे। नेपाल यातायात व्यवसायी महासङ्घका सल्लाहकार रमेश शर्माले व्यवसायीले योजना बनाएर अगाडि बढ्नुपर्ने भएकाले प्रविधिमैत्री बन्न सुझाव दिए। महासङ्घ अध्यक्षमा श्रेष्ठ नेपाल हेभी इक्विपमेन्ट व्यवसायी महासङ्घको चौथो साधारणसभा तथा दोस्रो राष्ट्रिय महाधिवेशनबाट अध्यक्षमा प्रेमलाल श्रेष्ठ निर्वाचित भएका छन्। काभ्रेपलाञ्चोकको धुलिखेलमा सम्पन्न महाधिवेशनले श्रेष्ठको नेतृत्वमा नयाँ कार्यसमिति निर्वाचित गरेको हो। महासङ्घको वरिष्ठ उपाध्यक्षमा उमाकान्त शर्मा, प्रथम उपाध्यक्षमा पूर्णचन्द्र पोखरेल, द्वितीय उपाध्यक्षमा वसन्तप्रसाद भुसाल, तृतीय उपाध्यक्षमा धर्म बस्याल, महासचिवमा सुरेश खत्री, उपमहासचिवमा कणिन्द्र भट्ट, सचिवद्वयमा महेशराज पौडेल र यादवलाल श्रेष्ठ, कोषाध्यक्षमा सुनिल थापा र सहकोषाध्यक्षमा राजेश पराजुली निर्वाचित भएका छन्। त्यस्तै प्रदेश नं १ को संयोजकमा धर्मेन्द्र श्रेष्ठ, प्रदेश नं २ को संयोजकमा दुर्गानन्दप्रसाद साह, वाग्मती प्रदेशको संयोजकमा उत्तम विष्ट, गण्डकी प्रदेशको संयोजकमा नीलकण्ठ पोखरेल, लुम्बिनी प्रदेशको संयोजकमा चक्रपाणि शर्मा, कर्णाली प्रदेशको संयोजकमा मदनबहादुर खड्का निर्वाचित भएका छन्। सुदूरपश्चिम प्रदेश संयोजक भने पछि छनोट गर्ने महासङ्घले जनाएको छ। त्यसैगरी सदस्यमा शेरबहादुर कुँवर, मोहनदेव नाथ, हर्कबहादुर श्रेष्ठ, ऐनबहादुर रावत, महेश भट्ट, दीपेन्द्रकुमार यादव, बालकृष्ण कोइरालालगायत ३३ सदस्य निर्वाचिन भएका छन्।"
जसपा अन्योलमै,"काठमाडौं : नयाँ सत्ता समीकरणमा जनता समाजवादी पार्टी (जसपा) निर्णायक रहे पनि उसले कुनै निर्णय लिएको छैन। बरु उक्त पार्टीका नेताहरूले सत्तारूढ दल एमाले, प्रमुख प्रतिपक्षी कांग्रेससहित माओवादी केन्द्रसँग दिनहुँ छलफल चलाइरहेका छन्। आफूसँग निर्णायक ३२ मत रहेका कारण जसपाले यही बेला रेशम चौधरीको रिहाइ, झुटा मुद्दाको खारेजी, संविधान संशोधन र लाल आयोगको प्रतिवेदन सार्वजनिक गर्ने एजेन्डालाई कार्यान्वयनमा लैजान चाहेको देखिन्छ। जुन पक्षले आफ्नो माग सम्बोधनमा गम्भीरता देखाउँछ त्यही पक्षसँग सहकार्य गर्ने तयारीमा जसपा जुटेको छ। सोही कारण उसले प्रधानमन्त्री केपी शर्मा ओली र एमाले शीर्ष नेताहरूसँग बिहीबार, कांग्रेस पदाधिकारीसँग शुक्रबार र माओवादी केन्द्रका नेताहरूसँग शनिबार भेटवार्ता गरेको हो। जसपाका केही नेताले एमालेसँग भने कार्यदलस्तरमै छलफल गरिरहेको छ। जसपा नेताहरू माओवादी केन्द्रका नेताहरूसँग छलफल गर्न शनिबार पेरिसडाँडा पुगेका थिए। माओवादी केन्द्रका अध्यक्ष पुष्पकमल दाहालले आफू जसपाका मागप्रति ओलीभन्दा बढी सकारात्मक रहेको, सहकार्य गरे माग पूरा गर्ने, सत्ता सहकार्य गर्नेसम्म मात्र नभई आगामी निर्वाचनसम्मै तालमेलसमेत हुने प्रस्ताव गरेको स्रोतले जनाएको छ। ओलीको अधिनायकवादविरुद्ध कांग्रेस, माओवादी केन्द्र र जसपा मिलेर अगाडि बढ्नु नै उपयुक्त बाटो हुने प्रस्ताव माओवादी केन्द्रका नेताले राखेका थिए। कांग्रेस, माओवादी केन्द्र र जसपाका नेताहरू सँगै बसेर एजेन्डाका विषयमा छलफल गर्ने निष्कर्षमा दुई पार्टीबीचको बैठक टुंगिएको छ। माओवादी केन्द्रका नेता नारायणकाजी श्रेष्ठले जसपाका नेताहरूसँग पछिल्लो राजनीतिक घटनाक्रमका विषयमा सकारात्मक छलफल भएको बताए। छलफल सकारात्मक छ। फेरि संवाद गर्ने कुरा भएको छ, नेता श्रेष्ठले भने, नयाँ सरकार गठनका विषयमा पनि हामीबीच छलफल भयो। तर, यसमा ठोस निर्णयमा हामी पुगेका छैनौं। फेरि हामी तीन दल कांग्रेस, माओवादी र जसपाका बीचमा छलफल गर्ने सहमति छ। जसपा अध्यक्ष महन्थ ठाकुरले आफूहरूका लागि एमाले, कांग्रेस र माओवादी सबै उस्तै रहेको बताए। सत्ता समीकरणमा कोही नजिक वा कोही टाढा नरहेकाले छलफल चलिरहेको अध्यक्ष ठाकुरले सुनाए। यो देशमा हाम्रो स्थान छैन, उहाँहरूलाई हाम्रो सहयोग किन चाहियो ? सेना, प्रशासन, न्यायपालिका कतैबाट पनि हामीलाई सहयोग छैन, हाम्रा मान्छे छुटाउने र मुद्दा सम्बोधन गर्ने सवालमा सबै उस्तै छन्, ठाकुरले भने, हामीले सत्ता समीकरणबारे कुनै निर्णय गरेका छैनौं। छलफललाई निरन्तरता दिने सहमति भयो। जसपाकै अध्यक्ष उपेन्द्र यादवले ओलीको सर्वसत्तावादलाई परास्त पार्ने विषयमा माओवादी केन्द्रसँग छलफल भएको बताए। कसको दिमाग बिग्रिएको छ र केपी ओलीको सरकारमा जानू ?, अध्यक्ष यादवले भने, बैठकमा ओलीको सर्वसत्तावादलाई परास्त पार्ने र सरकारबाट बाहिर निकाल्ने विषयमा छलफल भयो। जसपाभित्र यादव र डा बाबुराम भट्टराई ओली नेतृत्वको सरकारमा जान नहुने पक्षमा छन्। ठाकुर, राजेन्द्र महतोलगायत नेता भने ओलीसँग पनि सकारात्मक देखिएका छन्। तर, जसपाले निर्णय लिन अलमल गरिरहेका कारण भावी सरकारको रूपरेखा सतहमा आएको छैन। कांग्रेसमा सरकारको नेतृत्वका विषयमा शुक्रबारदेखि सभापति शेरबहादुर देउवालाई सरकारको नेतृत्व गर्न सर्वसम्मति मिलेको छ।"
पेरिसडाँडामा माओवादी केन्द्रको केन्द्रीय कमिटी बैठक,"काठमाडौं : नेकपा माओवादी केन्द्रको केन्द्रीय कमिटी बैठक सुरु भएको छ ।पार्टी केन्द्रीय कार्यालय पेरिसडाँडामा बस्ने केन्द्रीय कमिटी बैठकले नेकपा एमालेमा गएका नेताहरूलाई कारबाही गर्ने , सरकारलाई दिएको समर्थन , पार्टीको आगामी रणनीति र सत्तासमिकरणबारे छलफल हुने जनाइएको छ। शनिबार बसेको माओवादी केन्द्रको बैठकले सरकारमा रहेका आफ्ना मन्त्रीलाई फिर्ता बोलाउने निर्णय गरेको थियो। बैठकले गृहमन्त्री रामबहादुर थापा बादलसहितका मन्त्रीलाई फिर्ता बोलाउने निर्णय गरेको हो। हाल माओवादी केन्द्रका गृहमन्त्री बादलसहित उद्योग, वाणिज्य तथा आपूर्तिमन्त्री लेखराज भट्ट, ऊर्जामन्त्री टोपबहादुर रायमाझी, खानेपानीमन्त्री मणि थापा, सिँचाइमन्त्री प्रभु साह, खेलकुदमन्त्री दावा लामा र श्रममन्त्री गौरीशंकर चौधरी सरकारमा छन् । यसैबीच नेकपा एमालेको केन्द्रीय सदस्यमा मनोनयन भएका नेतालाई २४ घण्टाभित्र स्पष्टीकरण दिनसमेत माओवादी केन्द्रले निर्देशन दिएको छ । एमाले अध्यक्ष एवम् प्रधानमन्त्री केपी शर्मा ओलीले बादलसहित २३ जनालाई एमालेको केन्द्रीय सदस्य मनोनयन गरेका हुन् । बादललाई वागमती र लेखराज भट्टलाई सुदूरपश्चिम प्रदेश इन्चार्जको जिम्मेवारी समेत दिइएको छ ।"
नेपाल खेमाको समानान्तर अभ्यास,"काठमाडौं : सत्तारूढ दल एमालेमा माधवकुमार नेपाल र झलनाथ खनाल पक्षले समानान्तर अभ्यास थालेको छ। प्रधानमन्त्री एवं अध्यक्ष केपी शर्मा ओलीले विभाग र प्रदेश इन्चार्जको जिम्मेवारी हेरफेर गरेपछि आक्रोशित नेपालखनाल समूहले चैत ४ र ५ गते काठमाडौंमा राष्ट्रिय कार्यकर्ता भेला बोलाएको छ। भेलाको तयारीका लागि भन्दै सातै प्रदेशमा छुट्टै इन्चार्ज र केही विभागीय जिम्मेवारी तोकिएको छ। प्रदेश १ मा भीम आचार्य, प्रदेश २ मा घनश्याम भुसाल, बागमतीमा अष्टलक्ष्मी शाक्य, गण्डकीमा सुरेन्द्र पाण्डे, लुम्बिनी र कर्णालीमा युवराज ज्ञवाली र सुदूरपश्चिममा भीम रावललाई जिम्मेवारी दिइएको छ। यस्तै युवामा रघुजी पन्त, विद्यार्थीमा गोकर्ण विष्ट, बुद्धिजीवीमा प्रमेश हमाल, प्रचारमा योगेश भट्टराईलाई जिम्मेवारी तोकिएको छ। बैठक प्रधानमन्त्रीको सरकारी निवासमा बोलाए नजाने निर्णय यो पक्षले गरेको छ। नेता रावलले भेलामा केन्द्रीय कमिटी, केन्द्रीय आयोग, परिषद्, सल्लाहकार समिति, जनवर्गीय संगठनका केन्द्रीय पदाधिकारी, संघीय सांसदहरू, प्रदेश कमिटीका सदस्यहरू, प्रदेश सांसदहरू, जिल्ला कमिटीका पदाधिकारी र स्थानीय तहका प्रमुख र उपप्रमुखलाई निम्त्याइएको बताए। पार्टीका अध्यक्ष रहनुभएका केपी शर्मा ओलीले बालुवाटारमा आफ्नो गुटको भेला गरी जुन प्रकारको निर्णय गर्नुभएको छ, त्यसलाई हामीले अस्वीकार गरेका छौं। नेकपा (एमाले)को विधानविपरीत, नियमावलीविपरीत, यसको प्रणालीविपरीत र यसको कार्यशैलीविपरीत जसरी काम गर्नुभयो त्यो अत्यन्त आपत्तिजनक छ, नेता रावलले भने, अवैध र उहाँले जुन प्रकारले घोषणा गर्नुभयो त्यो हास्यास्पद छ। यसले कुनै विधि, प्रणाली, प्रक्रियाको अवलम्बन गरेको छैन। त्यो बैठकबारेमा केन्द्रीय कमिटीका पदाधिकारीहरू, सदस्यहरूलाई जनकारी पनि गराइएको छैन। अध्यक्ष एवं प्रधानमन्त्री ओलीले शुक्रबार आफू पक्षधर केन्द्रीय सदस्यहरू सहभागी बैठकबाट नेपाल पक्षका नेताहरूको जिम्मेवारी खोसेर आफूनिकटलाई जिम्मेवारी तोकेका थिए। माओवादी केन्द्रबाट आएका २३ नेतालाई केन्द्रीय कमिटीमा मनोनीत गर्ने निर्णय पनि गरिएको थियो। नेपाल र खनाल पक्ष ओली पक्षको उक्त निर्णय अस्वीकार गर्ने निष्कर्षमा पुगेको हो। प्रधानमन्त्री ओलीले पार्टीलाई एकताबद्ध बनाउनुपर्नेेमा त्यसो नगरी विधान मिच्दै एकलौटी निर्णय लिन थालेको असन्तुष्ट पक्षको आरोप छ। यो पक्षले शुक्रबारै बानेश्वरस्थित एक होटेलमा आफूपक्षीय स्थायी समिति र शनिबार केन्द्रीय समितिका सदस्यसँग छलफल गरी ओलीको निर्णयको प्रतिवाद गर्ने निष्कर्ष निकालेको हो। राष्ट्रिय भेलाबाट थप रणनीति बनाउने निर्णय गरेको जनाइएको छ। प्रधानमन्त्री ओलीले प्रदेश इन्चार्ज, विभागीय प्रमुख रहेका नेपाल पक्षका नेतालाई जिम्मेवारीबाट हटाएका थिए। ओलीले प्रदेश १ मा सुवास नेम्बाङ, बागमतीमा रामबहादुर थापा, कर्णालीमा यमलाल कँडेल र सुदूरपश्चिममा लेखराज भट्टलाई जिम्मेवारी दिएका हुन्। यसअघि प्रदेश १ मा भीम आचार्य, बागमतीमा अष्टलक्ष्मी शाक्य, कर्णालीमा युवराज ज्ञवाली र सुदूरपश्चिममा भीम रावल इन्चार्ज थिए। एमालेको नवौं महाधिवेशनबाट १ सय ८८ केन्द्रीय सदस्य निर्वाचित भएका थिए। माओवादी केन्द्रसँग तीन वर्षअघि पार्टी एकताअघि नै एमालेले १७ जना मनोनयन गरी २ सय ५ सदस्य पुयाएको थियो। एकताका क्रममा ६ जनाको पद रिक्त भएपछि थप ४२ जना राखेर एमालेतिरका २ सय ४१ सदस्य बनाइएको थियो। त्यो पार्टी विधानअनुसारको थप १० प्रतिशत सदस्य संख्याअनुसार बनाइएको नेपाल पक्षले जनाएको छ। त्यसपछि विधानमा थप गर्न सकिने प्रावधान नै नभएको अवस्थामा ओलीले माओवादी केन्द्रबाट आएका २३ जनालाई बलमिच्याइँका हैसियतमा केन्द्रीय कमिटीमा मनोनयन गरेको नेपाल पक्षको भनाइ छ। माओवादी केन्द्रसँगको एकताअघि कायम २ सय ५ सदस्यीय केन्द्रीय कमिटीमा ओलीको पक्षमा १ सय २ नेता थिए। ओलीले शुक्रबार माओवादीबाट आएका २३ जना थपेर केन्द्रीय कमिटी २ सय ६४ सदस्यीय बनाएका छन्। ओलीले चैत ७ गते केन्द्रीय कमिटी बैठक बोलाएका छन्। ओलीले उक्त बैठकबाटै २०७८ मंसिर २ देखि ६ सम्म दसौं महाधिवेशन गर्ने, त्यसका लागि अध्यक्ष र महासचिव कायम राखेर महाधिवेशन आयोजक समिति बनाउने गरी निर्णय लिने तयारी गरेका छन्। तर ओलीले बोलाएको उक्त बैठकमा नेपाल पक्ष सहभागी नहुने निष्कर्षमा छ।"
तरकारीको बोराभित्र तस्करी !,वीरगन्ज : भारतबाट तरकारीको बोरा भित्र लुकाएर लागूऔषध तस्करी गर्ने एक भारतीयसहित दुई जनालाई प्रहरीले वीरगन्जबाट पक्राउ गरेको छ। भारतको रक्सौलबाट तरकारीको बोरा लिएर पैदल वीरगन्ज आउँदै गरेका दुई जनालाई शंका लागेर चेकजाँच गर्दा तरकारीको बोरा भित्र लागूऔषध भेटिएपछि प्रहरीले पक्राउ गरेको हो। पक्राउ पर्नेमा भारत उत्तर प्रदेशको गोरखपुर घर भएका ५५ वर्षीय रमेश दास र मकवानपुरको हेटौंडा उपमहानगरपालिका ९ का २९ वर्षीय रामकुमार देउजा रहेका छन्। वीरगन्ज भन्सार क्षेत्रको रजतजयन्ती चोकमा आइतबार दिउँसो प्रहरीले चेकजाँच गर्ने क्रममा दास र देउजाले बोकेको तरकारीको बेरा खोलेर हेर्दा लागूऔषध ओनारेक्स ५० बोतल र नाइट्रोभेट ट्याब्लेट ३ सय पिस बरामद भएको हो। लागूऔषधसहित पक्राउ परेका दुवै जनालाई जिल्ला प्रहरी कार्यालयको हिरासतमा राखेर थप अनुसन्धान भइरहेको पर्साका प्रहरी नायव उपरीक्षक ओमप्रकाश खनालले जानकारी दिए।
किर्तिमानी आरोही मिङ्मालाई गृह जिल्ला ताप्लेजुङमा सम्मान,"ताप्लेजुङ : हिमाल आरोहणमा विश्व किर्तिमान राख्न सफल आरोही मिङ्मा ग्याबु शेर्पालाई गृह जिल्ला ताप्लेजुङमा सम्मान गरिएको छ । जिल्लाको फक्ताङलुङ गाउँपालिका६ घर भएका शेर्पालाई स्थानीय रेडियो तमोरद्धारा आयोजित कार्यक्रममा आइतबार स्वागत तथा सम्मान गरिएको हो । कार्यक्रममा जिल्ला समन्वय समिति प्रमुख घनेन्द्र मादेन, उपप्रमुख देविमाया नेपाली, फक्ताङलुङ गाउँपालिका प्रमुख सरोज एभेङ, फुङलिङ नगरपालिकाका उपमेयर बमबहादुर भट्टराई लगायत होटल व्यावसायी, पर्यटन व्यावसायीले सम्मान गरेका हुन् । मिङ्माले हिमाल आरोहणमा विभिन्न विश्व किर्तमान राखेर गिनिज बुकमा नाम लेखाएका छन् । हिउँदयाममा पहिलो पटक विश्वको दोस्रो अग्लो केटू हिमालको आरोहण गरेर पछिल्लो पटक किर्तिमान कायम गरेका छन् । गत पौष अन्तिम हप्ता मिङ्मासहित १० नेपालीको टोलीले खतरनाक मानिने उक्त हिमालको सफल आरोहण गरेर विश्वको ध्यान खिचेका थिए । ६१ दिनको फरकमा सगरमाथा तथा केटू हिमाल आरोहण गरेर छोटो समयमा ती दुई हिमाल आरोहणको कीर्तिमान समेत मिङ्माको नाममा छ । विश्वका ८ हजार मिटर अग्ला १४ वटा हिमाल आरोहण गर्ने सबैभन्दा कान्छा आरोहीको किर्तिमान पनि उनले नै बताएका छन् । उनले ३० वर्ष १ सय ६६ दिनको उमेरमा ती सबै हिमालको आरोहण सम्पन्न गरेका हुन् । जसकालागि ९ वर्ष १ सय ५९ दिन लागेको थियो । सन् २०१० मा सगरमाथा चढेका मिङ्माले सन् २०१९ मा अन्तिम हिमालका रूपमा तिब्ब्तको सिसापाङमा हिमालको आरोहण गरेका थिए । गृह जिल्लामा सम्मानित हुन पाउँदा खुसी लागेको उनले बताए । 'भरिया भएर म यो क्षेत्रमा प्रवेश गरेको हुँ । संघर्ष गर्दै यो ठाउँमा आइपुगेँ, ' उनले भने, 'नेपालले सबैभन्दा धेरै फाइदा लिन सक्ने पर्यटन व्यावसायबाट हो । जसका लागि सबैको हातेमालो आवश्यक छ । कार्यक्रममा नेपाल माउण्टेन एकेडेमीकी प्रमुख लाख्फुटी शेर्पाले राज्यले हिमाल चिन्न सके समृद्धि टाढा नरहेको बताइन् ।"
सिरहा बम विष्फोटका घाइते काठमाडौंमा,"काठमाडौं : मालपोत कार्यालय लहानमा बम विष्फोट हुँदा घाइते भएका दिनेश भण्डारीलाई उपचारका लागि काठमाडौं ल्याइएको छ । आइतबार दिउँसो पौने १ बजे मालपोत कार्यालयको दोस्रो तलामा बम विष्फोट हुँदा गम्भीर घाइते भएका भण्डारीलाई नेपाली सेनाको हेलिकप्टरबाट काठमाडौं ल्याइएको हो । उनको अहिले काठमाडौंको ट्रमा सेन्टरमा उपचार भइराखेको छ । लहान मालपोत कार्यालयमा बम विष्फोट लहानमा बम विष्फोट, ८ घाइते, गोइत समूहको पम्पलेट भेटियोे (अपडेट) प्रेसर कुकर बम विष्फोटमा परेर मालपोत कार्यालयका कर्मचारी नायब सुब्बा शिवकुमार यादवसहित ८ जना घाइते भएका छन्। घटनास्थलमा जयकृष्ण गोइत नेतृत्वको जनतान्त्रिक तराई मुक्ति मोर्चा (क्रान्तिकारी) को पम्पलेट भेटिएको छ। यो समूहले विष्फोटको जिम्मेवारीसमेत लीएको ५ । घटनाको विषयमा अनुसन्धान भइरहेकाे इलाका प्रहरी कार्यालय लहानका डीएसपी डा तपन दाहालले बताएका छन् । तस्बिर : दिपेन श्रेष्ठ"
बालिका बलात्कार आरोपमा वृद्ध पक्राउ,विराटनगर : मोरङको रतुवामाई नगरपालिका४ मा एक वृद्धमाथि सुस्तमनस्थितिकी ८ वर्षीया बालिकाको बलात्कार गरेको आरोप लागेको छ। ६६ वर्षीय फौदीलाल मुखियाले बोली नआउने र आफ्ना कुरा व्यक्त गर्न नसक्ने बालिकाको बलात्कार गरेको आरोप लागेको हो। घरनजिकै रहेको बाँसझ्याङमा लगेर मुखियाले बालिकालाई बलात्कार गरेको प्रारम्भिक अनुसन्धानबाट खुलेको मोरङ प्रहरीका प्रवक्ता डीएसपी मानबहादुर राईले जानकारी दिए। डीएसपी राईका अनुसार खाना खाएर बुवाआमा घरबाट काममा निस्किएपछि बालिका आफ्ना ६ र ५ वर्षीया बहिनीसहित मकैबारीमा घाँस काट्न गएकी थिइन्। रुखमा चढेर खेलिरहेका बालिकाले भुइँमै बसिरहेकी दिदीलाई वृद्धले बलात्कार गरेको देखेको प्रहरीको भनाइ छ। दिदीलाई जबरजस्ती गरेको देखेका बहिनीहरुले साँझ आमालाई सुनाएपछि घटना बाहिर आएको हो। पीडित बालिकाकी आमाले दिएको किटानी जाहेरीका आधारमा प्रहरीले बालिकामाथि बलात्कार गर्ने फौदीलाललाई शनिबार पक्राउ गरेको छ। उनीविरुद्ध जबरजस्ती करणी मुद्दा चलाउन अदालतबाट आइतबार म्याद थप गर्दै घटनाका बारेमा थप अनुसन्धान थालिएको जानकारी डीएसपी राईले दिए।
तोलामा ४ सयले बढ्यो सुनको मूल्य,काठमाडौं : स्थानीय बजारमा सुनको मूल्य ४०० ले उकालो लागेको छ । चैत महिनाको पहिलो दिन नै छापवाला सुन तोलामा ४ सय रुपैयाँले बढेको नेपाल सुन चाँदी व्यवसायी महासंघले जनाएको छ। आइतबार सुन प्रतितोला ८६ हजार ६०० मा कारोवार हुने गरी मूल्य निर्धारण भएको छ । फागुन २८ गते अर्थात् शुक्रबार छापवाला सुन तोलामा ८६ हजार २०० मा कारोवार भएको थियो । यस्तै तेजाबी सुन तोलामा ८६ हजार १५० मा कारोवार भइरहेकोछ। शुक्रबार तेजाबी सुन तोलामा ८५ हजार ७५० मा कारोवार भएको थियो । यस्तै चाँदीको मूल्य भने स्थिर रहेको छ । चाँदी तोलामा एक हजार २७० मा कारोवार हुने गरी मूल्य निर्धारण भएको नेपाल सुनचाँदी व्यवसायी महासङ्घले जनाएको छ । रासस
साँझपख मेघगर्जन र हावाहुरीसहित पानी पर्ने,"काठमाडौं : आइतबार देशका पहाडी भूभागमा आंशिकदेखि सामान्य बदली रही साँझपख मेघगर्जन र हावाहुरीसहित हल्का वर्षा हुनेछ। स्थानीय वायुसँगै पश्चिमी वायुको समेत प्रभाव रहेकाले देशका पहाडी भूभागमा साँझपख मेघगर्जन, चट्याङ र हावाहुरीसहित हल्का वर्षाको सम्भावना रहेको मौसमविद् गङ्गा नगरकोटीले बताए। प्रिमनसुनको अवधिमा दिनभर घाम लाग्ने र अपराह्न तथा साँझपख पहाडी भूभागमा हावाहुरी, मेघगर्जन तथा चट्याङसहित फाटफुट वर्षा हुने गर्छ। मौसमविद्का अनुसार अङ्ग्रेजी महिना मार्चदेखि सुरु हुने प्रिमनसुन मेसम्म चल्ने भएकाले पहाडी भेगको मौसम अपराह्न तथा साँझपख प्रभावित भइरहन्छ। उक्त समयमा पश्चिमी वायुको प्रभाव स्थानीय वायुसँग जोडिँदा बलियो भएर चट्याङ पर्ने गर्छ। हाल पहाडी भूभागमा आंशिकदेखि सामान्य बदली रही बाँकी भूभागको मौसम सामान्यतया सफा रहेको छ। दिउँसो पहाडी भागमा आंशिकदेखि सामान्य बदली रही वाग्मती प्रदेश र प्रदेश नं १ का पहाडी भूभागका एकदुई स्थानमा मेघगर्जन, चट्याङ र हावाहुरीसहित हल्का वर्षाको सम्भावना रहेको बताइएको छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्युनतम तापक्रम नौ दशमलव चार डिग्री र अधिकतम तापक्रम २२ दशमलव चार डिग्री सेल्सियस रहेको छ। त्यस्तै आज सबैभन्दा कम जुम्लाको न्युनतम तापक्रम एक दशमलव पाँच डिग्री सेल्सियस रहेको छ।"
बालविवाह रोक्न अग्रसरता,"बुटवल : बालविवाह र दाइजो प्रथा रोक्न रुपन्देहीका स्थानीय तहले विशेष योजना कार्यान्वयनमा ल्याएका छन्। बालविवाह धेरै हुने रुपन्देहीका दक्षिणी क्षेत्रका पालिकाले आर्थिक योजनासहितका सुरक्षा कार्यक्रम ल्याएका हुन्। यसले बालिकालाई पठनपाठन गर्न र उमेर नपुग्दै बिहे हुनबाट जोगाउने विश्वास गरिएको छ। रुपन्देहीसहित लुम्बिनी प्रदेशमा बालविवाह विकराल छ। यसमा दाइजोसमेत जोडिएपछि विपन्न परिवार प्रताडित बनेका छन्। लुम्बिनी प्रदेश मुलुकमै बालविवाह बढी हुने दोस्रो प्रदेश हो। २ नम्बर प्रदेश पहिलो नम्बरमा छ। नेपाल बालबिवाह हुने दक्षिण एसियाली देशमध्ये तेस्रो स्थानमा छ। २०६८ सालको तथ्यांकअनुसार १ लाख ३८ हजार १५ जना बालबालिकाको १० वर्ष नपुग्दै विवाह हुने गरेको छ। जनसांख्यिक तथा स्वास्थ्य सर्वेक्षणअनुसार ४७ प्रतिशत किशोरीको २० वर्षभन्दा पहिले नै विवाह हुने गरेको छ। लुम्बिनी सांस्कृतिक नगरपालिकाले बालविवाह र दाइजोबिना बिहे नगर्ने प्रथा रोक्न दुई योजना कार्यान्वयनमा ल्याएको छ। कुप्रथा रोक्न भन्दै सुकन्या धन योजना र मेयर कन्या विवाह योजना कार्यक्रम कार्यान्वयनमा ल्याइएको हो। सुकन्या धन योजनाअन्तर्गत आर्थिक वर्ष २०७६७७ मा १ करोड रुपैयाँ छुट्ट्याएर काम सुरु गरेकोमा २ सय ३३ जना बालिकालाई सेवा पुयाएको छ। यो योजनामा छोरी जन्मिनासाथ बैंक खाता खोली २० हजार रुपैयाँ जम्मा गरिदिने व्यवस्था छ। लुम्बिनी सांस्कृतिक नगरपालिकाकी सुनिता हरिजनले सुकन्या धन योजनाअन्तर्गत आफ्नी छोरीको नाममा बैंक खाता खोलेकी छन्। आफ्नो ५ हजार र नगरपालिकाको २० हजार गरी २५ हजार बिमा रकम जम्मा गरेकी छु, छोरी २० वर्ष पुगेपछि साढे ३ लाख रुपैयाँ निकाल्न मिल्छ रे, त्यो रकम छोरीकै लागि खर्च गर्छु, उनले भनिन्। बिमाबापत जोडिएको पैसा २० वर्ष नपुग्दै निकाल्न पाइँदैन। पैसाकै लागि भए पनि बिहे गर्न २० वर्ष पर्खिने विश्वास नगरपालिकाको छ। लुम्बिनी सांस्कृतिक नगरपालिका प्रमुख मनमोहन चौधरी भन्छन्, हामीले बालविवाह, दाइजो प्रथा, अशिक्षा तथा विभिन्न किसिमका हिंसा कम गर्न यी योजना ल्याएका छौं। नगरपालिकाले उमेर पुगेका कन्याका दाइजोरहित बिहे गराइदिने मेयर कन्या विवाह योजना कार्यान्वयनमा ल्याएको छ। चालू आवमा १५ लाख बजेट छुट्ट्याएको प्रमुख चौधरीले जानकारी दिए। उनले भने, २० वर्ष उमेर पुगेका र ९ कक्षा पास गरी विवाह, विवाह दर्ता र नागरिकतासहित निवेदन दिएका छोरीका लागि ३० हजार रुपैयाँ दिने योजनामा छौं। विवाहका लागि अहिलेसम्म ११ वटा निवेदन परेका छन्। उपप्रमुख जानकीदेवी श्रीवास्तव भन्छिन्, यहाँको समाजमा अझै पनि महिलालाई मान्छे गन्दैनन्। घरका हरेक निर्णय पुरुषकै हुन्छ। छोरीलाई स्कुल पठाइँदैन। दाइजो प्रथाको डरलाग्दो अवस्था छ। यसलाई रोक्न पनि नगरपालिकाले यी कार्यक्रम ल्याएको हो। छोरीको शिक्षा, स्वास्थ्य र जीवन संरक्षित गर्न रुपन्देहीका गैडहवा गाउँपालिका, लुम्बिनी सांस्कृतिक नगरपालिका र ओमसतिया गाउँपालिकाले यस्ता योजनामा बजेट छुट्ट्याएका हुन्। गैडहवा गाउँपालिकाले पनि आव २०७५७६ देखि निरन्तर बजेट छुट्ट्याएर बालिका बिमा कार्यक्रम अगाडि बढाएको छ। आर्थिक वर्ष २०७५७६ मा ४० लाख छुट्ट्याएकोमा २० लाख मात्र खर्च गरेको गाउँपालिकाले २०७६७७ मा २० लाख र २०७७७८ का लागि १५ लाख रुपैयाँ बजेट छुट्ट्याएको गैडहवा गाउँपालिका प्रमुख बच्चुलाल केवटले जानकारी दिए। ओमसतियामा पनि यो कार्यक्रम ल्याइएको छ। तर, कार्यान्वयनमा आउन भने सकेको छैन। गाउँपालिकाले आर्थिक वर्ष २०७४७५ मा बालिका बिमाअन्तर्गत ३० लाख रुपैयाँ छुट्ट्याएर काम सुरु गरेको थियो। मर्चवार क्षेत्रमा बालविवाह व्याप्त छ। नेपालमा केही कडाइ हुन थालेपछि भारतीय सीमामा पुगेर छोरीका बिहे गरिदिने प्रचलन बढ्दै गएको हो। स्थानीय जनप्रतिनिधिले सशक्त कदम चाले बालविवाह रोकिने विश्वास अभियन्ताको छ।"
लहान मालपोत कार्यालयमा बम विष्फोट,सिरहा : सिरहाको लहानस्थित मालपोत कार्यालयमा आइतबार दिउँसो बम विष्फोट भएको छ । विष्फोटमा परी करिब आधा दर्जन सर्वसाधारणा घाइते भएको प्रहरीले जानकारी दिएको छ । घाइतेमध्ये दुई जनाको अवस्था गम्भीर छ । घाइतेलाई उपचारका लागि अस्पताल लगिएको छ । दिउँसो करिब १२ : ४० बजे बम विष्फोट भएको हो । विष्फोटले आगलागी हुँदा कार्यालयको कागजात जेलेको प्रहरीले बताएको छ । आगो निभाउन लहान नगरपालिकाको वारुण यन्त्र घटनास्थल पुगेको छ । अहिले घटनास्थलमा बाक्लो संख्यामा सुरक्षाकर्मी खटिएका छन् ।
बोक्सी आरोपमा थाममा बाँधेर वृद्धामाथि कुटपिट,"विराटनगर : मोरङको रतुवामाई नगरपालिका२ डोरीयामा बोक्सीको आरोप लगाउँदै एक वृद्धा महिलामाथि परिवारका सदस्य मिलेर सामूहिक आक्रमण गरेका छन् । प्रहरीका अनुसार एउटै परिवारका पाँचजनाले थाममा बाँधेर गरेको अमानवीय हिसाबको आक्रमणबाट ६० वर्षीया वृद्धा गम्भीर घाइते भएकी छन् । अनुहार, हात, खुट्टा, ढाडलगायत शरीरका विभिन्न भागमा गहिरो चोट लागेको छ । कुटाईका कारण बोल्न पनि नसक्ने अवस्थामा पुगेकी वृद्धाको सबैभन्दा धेरै चोट अनुहारमा लागेको छ । गम्भीर अवस्थाकी उनलाई उपचारका लागि विराटनगरको कोसी अस्पतालमा भर्ना गरिएको छ । उपचारका लागि भर्ना गर्दा चोटपटक लागेको ठाउँबाट भलभली रगत बगिरहेको थियो । मोरङ प्रहरीका प्रवक्ता डीएसपी मानबहादुर राईका अनुसार कुटपिटबाट शरीरका विभिन्न अङ्गमा लागेको चोटबाट बगेको रगत वृद्धाले लगाएका कपडाभरी लागेको छ । बोक्सीको आरोप लगाउँदै गाईवस्तु बाँध्ने थाममा बाँधेर अमानवीय ढंगले वृद्धामाथि सामूहिक आक्रमण गरेको पाइयो, उनले भने, घटनाका बारेमा चाल पाउनसाथ उद्धार गर्दै वृद्धालाई उपचारका लागि अस्पताल लगियो । उनका अनुसार उपचारमा संलग्न चिकित्सकले अवस्था खतरामुक्त रहेको बताए पनि निर्घात कुटपिट गरिएका कारण वृद्धाअवस्थाकी उनी निक्कै थलिएकी छन् । डीएसपी राईका अनुसार शुक्रबार राति १० बजेतिर भएको कुटपिट र आक्रमणबाट बेहोस बनेकी उनी राम्ररी बोल्न सक्ने अवस्थामा छैनन् । उठ्नलाई अर्कैको सहारा चाहिने वृद्धा घटनाका बारेमा बताउन सक्ने अवस्थामा नरहेको डीएसपी राईले बताए । डोरीयाका ६५ वर्षीय भीमलालसिंह गनगाईं,६० वर्षीय जितनलालसिंह गनगाईं, ५० वर्षीय लखनलालसिंह गनगाईं, २७ वर्षीय लक्ष्मीप्रसादसिंह गनगाईं र १९ वर्षीया हैरानी गनगाईं मिलेर कुटपिट गरेको जानकारी उनले दिए । कुटपिट गर्नेमध्ये भीमलाल, जितनलाल र लखनलाल एउटै परिवारका दाजुभाइ हुन् । लक्ष्मीप्रसाद उनीहरुका जेठा दाजु श्यामलालसिंह गनगाईंका छोरा हुन् । श्यामलालको भने यसअघि नै निधन भइसकेको छ । हैरानी भीमलालकी छोरी हुन् । घटना अनुसार हैरानीकी दिदी पुनमदेवी गनगाईंसँग वृद्धाको झगडा परेको थियो । त्यही रिसईबीका कारण बोक्सीको आरोप लगाउँदै वृद्धामाथि कुटपिट भएको पाइएको प्रहरीले जनाएको छ । खाना खाएर राति सुतिसकेपछि होहल्ला गर्दै आएका गनगाईं परिवारका सदस्यले घरैबाट उठाएर लग्दै जितनलालको घरनजिकको गाई बाँध्ने गोठ (पाली)मा पुयाएर थाममा बाँध्दै एक घण्टासम्म निर्घात कुटपिट गरेर बेहोस बनाएको वृद्धाका श्रीमानले प्रहरीलाई बताएका छन् । घरमा सुतिरहेकी श्रीमतीलाई बोक्सी होस् भन्दै जबरजस्ती उठाएर लगी कुटेर बेहोस बनाएको देखेपछि घटनाका बारेमा आफूले गाउँलेलाई खबर गरेर प्रहरीलाई जानकारी दिएको उनले बताए । उनले थाममा बाँधेर कुटपिट गरेपछि अचेत बनाएर छाडिदिएको अवस्थामा श्रीमतीलाई आफूले पाएको पनि बताए । उनका अनुसार बोक्सी रहेको र टुनामुना लगाएका कारण बिसन्चो हुने गरेको भन्दै श्रीमतीमाथि गनगाईं परिवारले बारम्बार दुरव्यवहार गर्ने गरेका थिए । श्रीमतीमाथि अमानवीय तरिकाले कुटपिट गर्नेविरुद्ध उनले प्रहरीमा किटानी जाहेरी दिएका छन् । घटनामा संलग्नमध्ये लखनलाल र हैरानी पक्राउ परेका छन् । उनीहरुविरुद्ध बोक्सी आरोपको कसूरमा मुद्दा चलाउन अदालतबाट आइतबार म्याद थप गरेर घटनाको बाँकी अनुसन्धान अघि बढाइएको जानकारी डीएसपी राईले दिए । घटनामा संलग्न अन्य तीन जना फरार रहेका कारण खोजी तीव्र पारिएको उनको भनाइ छ । वृद्धका दुई छोरी र एक छोरा छन् । तीनै जनाको बिहे भइसकेको छ । बिहेपछि छोरा छुट्टिएर अलग्गै बस्ने गरेका कारण घरमा उनी र वृद्ध अवस्थाका श्रीमान मात्रै बस्थे । वडा अध्यक्ष किरणसिंह गनगाईंले बोक्सीको आरोपमा कुटपिट नभएको दाबी गर्दै पीडकहरुकै पक्षमा बोलेर घटनालाई ढाकछोपको प्रयास गरेका छन् । उनका अनुसार दुई परिवारबीच विगतदेखि नै जग्गाको सिमानाका विषयमा विवाद थियो । जग्गाकै विषयमा दिउँसो पनि विवाद भएको पाइयो । त्यही निहुँमा राति घरबाट ल्याएर वृद्धामाथि कुटपिट गरिए छ, उनले भने, जग्गाको विषयमा झगडा भएको हो । बोक्सी आरोप लगाएर कुटपिट गरिएको हैन । वडा अध्यक्ष गनगाईंले घाइतेलाई उपचारका लागि अस्पताल लगिएको र निको भएर आइसकेपछि गाउँमै छलफल गरेर घटना मिलाइने पनि बताए । यो त्यत्रो ठूलो घटना हैन, उनले भने, जे भए पनि कुटपिट भएका कारण उपचार गरेर निको भई बिरामी फर्किएपछि गाउँमै छलफल राखेर आगामी दिनमा घटना हुने सर्तमा दुई पक्षबीच मिलापत्र गरिने छ । उनले वृद्धामा पहिल्यैदेखि रहेको मानसिक समस्याका कारण यस्तो घटना निम्तिएको दाबी गरे । आफू पीडित भएकाले वृद्धाले बोक्सीको आरोपमा कुटपिट गरियो भनेर आरोप लगाएको जिकिर वडा अध्यक्ष गनगाईंले गरेका छन् । अर्कै परिवेशले घटना निम्तियो, उनले भने, तर कुटपिट भइसकेपछि घटनालाई बोक्सी आरोपजस्तो जघन्य अपराधमा परिणत गर्ने कोसिस भयो । वृद्धा नै गालीगलौजमा उत्रिएपछि उनीमाथि कुटपिट भएको दाबी उनले गरेका छन् ।"
अस्पतालमा शव बन्धक,"विराटनगर : परिवारले उपचार खर्च तिर्न नसकेपछि न्युरो अस्पतालले १८ वर्षीय कैशाल कापरको शव दिन अस्वीकार गरेको छ। धनुषाको धनुषधाम४ हरिपुरका कापर फागुन १२ गते मोटरसाइकल दुर्घटनामा गम्भीर घाइते भएका थिए। त्यसपछि न्युरोमा भर्ना भएका कापरको २० गते उपचारकै क्रममा मृत्यु भएको थियो। तर, उपचार खर्च नतिरेको भन्दै अस्पतालले कापरको शव परिवारलाई नबुझाएको हो। मृतकका हजुरबुवा मधुरी कापरले अस्पतालले नातिको शव बन्धक बनाएर राखेको बताए। पैसा नबुझाएका कारण शव हेर्नै नदिएको उनको भनाइ छ। परिवारको आर्थिक अवस्था कमजोर भएकाले उपचारबापत बाँकी रकम तिर्न सक्ने अवस्था नरहेको उनले बताए। मृतकका आफन्तले ऋण लिएर अस्पतालमा १ लाख ५० रुपैयाँ बुझाएका छन्। टाउको शल्यक्रिया गरिएको भन्दै थप ३ लाख ८५ हजार रकम माग्ने गरेको मधुरीले बताए। मृतकका बुवा विपतीया कापरका नाममा ५ धुर जग्गा र घर रहेको छिमेकी बेचन यादवले बताए। त्यही घरजग्गा बन्धक राखेर उपचार खर्च तिरेको यादवले सुनाए। चार सन्तानमध्ये छोराको मृत्यु भएपछि आमाबुवा बेहोस भएका छन्। तर, अस्पतालले अन्तिम संस्कार गर्न पनि दिएन, उनले भने, कसैले ऋण दिन मानेका छैनन्। अस्पताल प्रशासनका राजेश भट्टराईले कापर परिवारले झन्डै ३ लाख बुझाउन बाँकी रहेको सुनाए। शव छाडेर आफन्त भागेका थिए। हामीले नै खोजी गरेका हौं, भट्टराईले भने। अस्पतालले पैसा नपाएसम्म शव दिन नसकिने भन्दै आफन्तलाई फर्काइदिएको छ।"
ग्याल्बो ल्होछार सबैका लागि प्रेरणा बनोस् : प्रदेश प्रमुख प्यासी,"विराटनगर : शेर्पा समुदायको महान चाड ग्याल्बो ल्होछार आज (आइतबार) परेको छ। पर्वको अवसरमा शुभकामना आदानप्रदान गर्ने क्रम जारी छ। यसै अवसरमा प्रदेश १ का प्रमुख सोमनाथ अधिकारी प्यासीले मुलुकको सार्वभौमिकता, अखण्डता र राष्ट्रिय एकताका निमित्त ग्याल्बो ल्होछारले सबैमा प्रेरणा मिलोस् भन्ने कामना गरेका छन्। एक शुभकामना सन्देश जारी गर्दै उनले ग्याल्बो ल्होछारले नेपाली समुदायमा धार्मिक, सांस्कृतिक सद्भाव कायम राख्दै भातृत्व एवम् आपसी सहिष्णुतालाई थप प्रगाढ तुल्याइ मौलिक संस्कृति र परम्पराको संरक्षण, सम्र्वद्धन तथा विकास गर्ने विश्वास लिएका छन्। ग्याल्बो ल्होछार पर्व भव्य र सभ्य रुपमा सफल होस् भन्ने अपेक्षासहितको शुभकामना पनि प्रदेश प्रमुख अधिकारीले दिएका छन्। उनले स्वदेश तथा विदेशमा रहेका सम्पूर्ण नेपाली दाजुभाइ तथा दिदीबहिनीहरुमा सुख, शान्ति, समृद्धि, सुस्वास्थ्य, दीर्घायू एवम् उत्तरोत्तर प्रगति र उन्नतिको कामना गरे। आफन्त भेटघाट, साँस्कृतिक मनोरञ्जन तथा धार्मिक आस्था प्रवर्धन र सामूहिक हर्षबढाइँका साथ शुभकामना आदान प्रदान गर्ने परम्पराले आपसी सद्भाव र सामाजिक सहिष्णुता बढाउने भएकाले शेर्पा समुदायले मनाउने यस पर्वलाई महत्वका साथ हेरिने उनको भनाइ छ। बहुलजाति, बहुलभाषा, बहुसंस्कृति, बहुधार्मिक विशेषताले युक्त सुन्दर देश नेपालका राष्ट्रप्रेमी शेर्पा समुदाय एकता र राष्ट्रिय स्वाभिमानका प्रतिक भएको अधिकारीले उल्लेख गरेका छन्।"
रुपन्देहीमा पेस्तोलसहित तीनजना पक्राउ,"भैरहवा : रुपन्देहीको मर्चवार क्षेत्रबाट कटुवा पेस्तोलसहित ३ जना पक्राउ परेका छन् । पक्राउ पर्नेमा रुपन्देही सम्मरीमाई गाउँपालिका ७ बेतकुईयाका २४ वर्षीय सुरज हरिज, सोही वडाका २३ वर्षीय तौलन हरिजन र २६ वर्षीय सकिल मुसलमानरहेको जिल्ला प्रहरी कार्यालय रुपन्देहीले जनाएको छ । प्रहरी चौकी पाण्डे पिपरहवाका असई कमलप्रसाद आचार्यको कमाण्डमा ३ जना र सशस्त्र बीओपी पुर्नीकोटबाट खटिएको २ जना सशस्त्र प्रहरी जवानको संयुक्त टोलीले उनीहरुलाई मर्चवारी गापा ७ कन्चनापुरबाट कटुवा पेस्तोलसहित नियन्त्रणमा लिएको हो । पक्राउ परेका तीनैजना यूपी ५५ एन ४९४८ भारतीय नम्बरको मोटरसाइकलमा सवार रहेका बेला खानतलासी गर्दा उनीहरुको साथबाट एक थान कटुवा पेस्तोल बरामद भएको रुपन्देही प्रहरीका प्रवक्ता एवं डिएसपी सत्य नारायण थापाले जानकारी दिए। पक्राउ परेकालाई हिरासतमा राखेर घटनाको थप अनुसन्धान भइरहेको प्रहरीले जनाएको छ ।"
