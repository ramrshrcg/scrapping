शीर्षक,विवरण
सार्वजनिक यातायात सुरक्षित बनाऔं,"जुन सहरमा सार्वजनिक यातायातको पहुँच राम्रो हुन्छ त्यो सहर सुन्दर देखिन्छ। सुन्दरताको अर्थ त्यस्तो सहरमा सर्वसाधारणदेखि उच्च राजनीतिक तथा प्रशासनिक नेतृत्वमा पुगेकाहरूले सार्वजनिक सवारी साधन प्रयोग गरुन्, यात्रुले पनि खोजेको बेलामा सहजै उपलब्ध होस् भन्ने हो। नेपालमा कोभिड१९ को संक्रमण त्रासका कारण घोषणा गरिएको लकडाउन क्रमशः खुकुलो हुँदै गएको छ। सार्वजनिक यातायातबाहेक प्रायः क्षेत्र खुला भइसकेका छन्। सार्वजनिक यातायात पनि खुला गर्न सरकारले अनुमति दिए पनि पूर्ण सञ्चालनमा भने आएको छैन। यातायात सहज नहुँदाको असर दैनिक कार्यालय आउजाउ गर्नेदेखि, पसल तथा अन्य व्यवसाय सञ्चालक र तीनका ग्राहकमा समेत परेको छ। तसर्थ, जतिसके छिटो यातायात चल्ने वातावरण बनाउनुपर्छ। सँगसँगै सार्वजनिक यातायातमा यात्रा गर्ने यात्रुको सुरक्षाको पनि पूर्ण प्रत्याभूति हुनुपर्छ। तर, यसबारे राज्य संयन्त्र र यातायात व्यवसायी गम्भीर बन्नुपर्छ। सार्वजनिक बस तथा ट्याक्सी पूर्णरूपमा कहिलेदेखि सञ्चालनमा आउँछ भन्ने विषयमा देखिएको अन्यौलताले सर्वसाधारणले मात्रै कष्ट बेहोरेका छैनन् व्यवसायीले पनि दैनिक लाखौंको आर्थिक क्षति बेहोर्नुपरेको छ। सार्वजनिक यातायात सञ्चालनमा अहिले मुख्यगरी दुईथरि समस्या देखिएका छन्। पहिलो, आफूहरूको माग पूरा गर्नेतर्फ सरकारले चासो नदिएको भन्ने व्यवसायीको आरोप। दोस्रो, यातायात चलिहाल्यो भने यात्रुको सुरक्षाका लागि तयार पारिएको मापदण्ड कसरी कार्यान्वयनमा ल्याउने ? सरसर्ती हेर्दा यी दुवै समस्या जायज र तत्काल समाधान पनि गरिहाल्नुपर्ने देखिन्छ। तर, माग पूरा नभएको भन्दै व्यवसायीले यातायत चलाउँदिन भन्न मिल्दैन, राज्यले पनि व्यवसायीको माग कसरी पूरा गर्न सकिन्छ भन्नेतर्फ बहस चलाउनुपर्छ। नेपालमा अहिले ३५ लाखजति सवारी साधन छन्। यीमध्ये उपत्यकामा मात्रै ४० प्रतिशतको हाराहारीमा सवारी चल्छन्। यी सवारीमध्ये अधिकांश मोटरसाइकल छन्। सार्वजनिक सवारीको संख्या नगण्य मात्रै छन्। अर्थात सर्वसाधारणको सिधा पहुँच भएको सवारी साधन अति न्यून छन्। भएका सवारी साधनमा पनि थुपै्र समस्या र विकृति छन्। अहिले सवारी साधन सञ्चालन गर्दा ५० प्रतिशत मात्रै यात्रु राख्नुपर्ने, यात्रुसँग साविकको भाडादरमा ५० प्रतिशत बढी लिन पाउने, एउटा सिटमा एकजना मात्रै बसाल्नुपर्ने, मास्क र सेनिटाइजर यात्रु र सवारीका कर्मचारीले अनिवार्य प्रयोग गर्नुपर्ने सर्त राखिएको छ। कोभिड१९ को संक्रमण फैलन नदिन यी मापदण्ड कायम गरिएका हुन्। तर, यी मापदण्ड अनिवार्य लागू हुन्छ कि हुँदैन भन्ने चिन्ता बढेको छ। चार महिनासम्म लकडाउन गरेर नियन्त्रण प्रयास गरिएको कोभिड१९ को संक्रमण रोक्न यी मापदण्ड कडाइका साथ कार्यान्वयन गर्नुपर्छ। यसलाई हल्का रूपमा लिइयो र यसको संक्रमण जनस्तरमा फैलियो भने राज्यले मात्रै होइन, स्वयं व्यवसायीले पनि ठूलो क्षति भोग्नुपर्ने हुन्छ। हिजो आज छिटफुट चलेका सवारी साधनले स्वास्थ्य मापदण्ड लागू गर्न नसक्दा कारबाहीमा परेको घटनाले पनि खतराको संकेत गरिसकेको छ। स्वास्थ्य सुरक्षाको मापदण्डको उल्लंघन गर्नेलाई कडा कारबाहीको व्यवस्था गर्नुपर्छ। त्यस्ता सवारी साधनलाई एक दिन चल्न नदिने मात्रै होइन चर्को आर्थिक जरिबानाको व्यवस्था गर्नुपर्छ। यसमा यात्रु आफंै पनि सचेत हुनुपर्छ। सवारी व्यवस्थापनको जिम्मेवारी बोकेको ट्राफिक प्रहरी यसमा जवाफदेही बन्नुपर्छ। मापदण्ड उल्लंघन गर्ने सवारी मात्रै होइन, यात्रुलाई समेत कारबाहीको दायरामा ल्याउनुपर्छ। विश्वका विकसित भनिएका मुलुकमा सार्वजनिक यातायात राज्यको स्वामित्वमा सञ्चालन भएको पाइन्छ। राज्यले चलाउन नसकेको अवस्थामा व्यवसायीलाई अनुदान दिएको हुन्छ र पूर्ण सरकारी नियन्त्रणमा हुन्छन्। नेपालमा पनि कोभिडको प्रभाव व्यवसायीमा परेको सत्य हो। तत्काल उनीहरूलाई राज्यबाट अनुदान दिन नसके पनि बैंकको ऋण तिर्न केही सहज बनाइदिनुपर्छ। कर्मचारीको बिमा पनि गरिदिनुपर्छ। बरु यसमा व्यवसायी र राज्यको तर्फबाट कसले कति दायित्व बेहोर्ने भन्नेतर्फ छलफल गरेर समस्याको निकासमा पुग्नुपर्छ। साथै कोभिडबाट सिर्जित समस्यालाई राज्यसंयन्त्रले सार्वजनिक सवारी सुधारका लागि अवसरका रूपमा लिनुपर्छ। सार्वजनिक सवारीमा कसरी सरकारी लगानी वृद्धि गर्न सकिन्छ भन्नेतर्फ अहिलेदेखि नै अध्ययन गर्नुपर्छ। विदेशका पनि राम्रा अभ्यासलाई अनुशरण गर्नुपर्छ। जसरी हुन्छ, बेलायत, फ्रान्सलगायतका विकसित मुलुकमा प्रधानमन्त्री र राष्ट्रपतिसमेत भइसकेका व्यक्तिले जसरी ढुक्कसँग सार्वज्निक सवारी प्रयोग गर्ने अवस्थाको सिर्जना गर्नुपर्छ।"
कोरोना जितेकालाई छोइछिटो,"ललितबहादुर बुढा। सुर्खेत हिक्मतबहादुर नेपाली। दैलेखबिस्नप्रसाद न्यौपाने। कालीकोट : कर्णालीमा कोरोना जितेर फर्किएकाहरू समुदायमा छोइछिटो भोग्न बाध्य छन्। कोरोना संक्रमणपछि आइसोलेसनमा उपचार गराएर डिस्चार्ज भएकाहरू आफन्त र छिमेकीबाटै हिंसा र दुर्व्यवहार भोग्न बाध्य भएकाले पुनस्र्थापनामा समस्या भएको पीडितको गुनासो छ। कोरोना जितेर घरमा पुगे पनि आफूमाथि छोइछिटो, सार्वजनिक स्थलमा दुर्व्यवहार, सामाजिक काममा बहिस्कार, सामूहिक खेतीमा बन्देजका साथै परिवारका सदस्यलाई समेत मानसिक हिंसा भइरहेको उनीहरूले बताएका छन्। मजदुरीका लागि भारत गएका कालीकोटको शुभकालिका गाउँपालिका ५ का शिवप्रसाद अधिकारी कोरोना कहरपछि गाउँ फिर्ता भए। क्वारेन्टाइनमा बसेको १३ दिनमा उनको पीसीआर रिपोर्ट पोजेटिभ आयो। कोरोना देखिएपछि उनलाई जिल्ला सदरमुकाम मान्ममा रहेको आइसोलेसनमा भर्ना गरियो। १५ दिन उपचारपछि उनलाई डिस्चार्ज गरेर घर पठाइयो। कोरोना जितेर खुसी हुँदै गाउँ पुगेका उनलाई छिमेकी र आफन्तले नै दुर्व्यवहार गर्न थाले। उनी भन्छन्, कोरोनालाई जितेर भारतबाट फर्किएको ३३ दिनपछि घर पुगें। मृत्युलाई जितेर घर पुग्दा निकै खुसी थिएँ। तर छिमेकीको व्यवहारले दुःखी बनाएको छ, मलाई नजिक पर्न दिँदैनन्।गाउँमा खेतीको समय भए पनि कोरोना लागेको भन्दै आफूलाई पर्ममा सामेल नगराइएको र आफूहरू हिँडेको बाटोसमेत गाउँलेहरू नहिँडेको प्रति उनको गुनासो छ। यसपालिको रोपाइँ आफ्नो परिवारले एक्लै गरेको अधिकारीले बताए। शुभकालिका गाउँपालिकाकै डम्बर शाही, रमेश जैसीलगायतका १२ जनाले कोरोना जितेर गाउँ पुगेका छन्। तर उनीहरू गाउँमा विभिन्न प्रकारका मानसिक हिंसा र दुर्व्यवहार सहन बाध्य छन्। कोरोना जितेर गाउँ पुगेका रमेश जैसीले भने, अचेल हामीलाई देखेपछि गाउँले भाग्छन्, कुनै काममा पनि सहकार्य गर्दैनन्। कर्णाली प्रदेशमा सबैभन्दा धेरै संक्रमित दैलेखमा भएका छन्। संक्रमणसँगै निको हुनेको संख्या पनि बढ्दो छ। तर कोरोना जितेर निको भएकाहरूलाई गाउँमा घुलमिल हुन भने सहज छैन। दुल्लु नगरपालिका२ नाउले कटुवालका १७ वर्षीय नविन थापा भारतबाट फर्किंदा कोरोना संक्रमित भए। कोरोना जितेर घर फर्के पनि गाउँलेको व्यवहारले असहज भएको उनको पीडा छ। नारायण नगरपालिका ३ का उदयबहादुर नेपाली भन्छन्, मलाई कुनै लक्षण देखिएको थिएन, आइसोलेसनबाट डिस्चार्ज भएपछि गाउँमा आएका छु। मेलापात जाने र भेटघाट गर्ने वातावरण बनेको छैन, सबै मदेखि त्रसित छन्। कोरोना निको भएका महाबु गाउँपालिका२ का सन्दीप खत्री भन्छन्, आफ्नै परिवारसँग पनि खुलेर रमाइलो गर्न पाएका छैनौं। कर्णालीका अधिकांश जिल्लामा अस्पताल र आइसोलेसनबाट डिस्चार्ज भएकाहरू समुदायमा पुनस्र्थापना हुन सकिरहेका छैनन्।कर्णालीमा पछिल्लो समय कोरोना जितेर डिस्चार्ज हुनेको संख्या बढेको छ। सामाजिक विकास मन्त्रालयका अनुसार बुधबारसम्म १ हजार ४ सय ६२ जनाले कोरोना जितेर डिस्चार्ज भएका छन्। बुधबारसम्म प्रदेशभर संक्रमितको संख्या १ हजार ६ सय ९० पुगेको छ। सामाजिक विकास मन्त्रालयअन्तर्गतको स्वास्थ्य सेवा महाशाखाका प्रमुख डा लक्ष्मीनारायण तिवारीले कर्णालीमा अब १ सय ९१ मात्र आइसोलेसनमा रहेको बताए। कर्णालीमा हालसम्म कोरोनोबाट मृत्यु हुनेको संख्या ६ पुगेको छ। यसैबीच, कोरोना जितेर डिस्चार्ज भएकाहरूलाई समुदायमा दुर्व्यवहार हुन थालेपछि उनीहरूमा मानसिक समस्या देखिने चिन्ता बढेको छ। मनोविमर्शकर्ता रमा श्रेष्ठले यतिबेला संक्रमण जितेका र संक्रमितहरूलाई मनोसामाजिक परामर्श आवश्यक रहेको बताइन्। थुप्रै समस्या झेल्दै मानिसहरू जन्मथलो आएका छन्, कोरोना जितेर घरमा जाँदा पनि सहजै घुलमिल हुने वातावरण छैन श्रेष्ठ भन्छिन्, समाजमा उनीहरूमाथि थप हिंसा भइरहेको छ, तत्काल मनोपरामर्श सेवा दिन नसके डिप्रेसनको समस्या आउन सक्छ।जिल्ला प्रशासन कार्यालय सुर्खेतले कोरोना जितेर घर गएकालाई हिंसा र दुर्व्यवहार भए कारबाही गर्ने चेतावनी दिएको छ। प्रशासनले विज्ञप्ति निकालेर क्वारेन्टाइन आसपासका समुदायले कोरोना प्रभावितलाई दुर्व्यवहार गर्ने, कोरोना जितेर घर फर्किसकेका व्यक्तिलाई समेत घृणा गर्ने गरिएको भन्दै प्रशासनले यस्ता अपमानजनक व्यवहार नगर्न सबैमा अपिल गरेको हो।"
खाताबाटै हरायो साढे १६ करोड,"काठमाडौं : त्रिभुवन विश्वविद्यालय (त्रिवि) शिक्षण अस्पताल महाराजगन्जको बैंक खाताबाटै झन्डै साढे १६ करोड रुपैयाँ हराएको छ। अस्पतालको बैंक नगदी किताबले २०७६ असार मसान्तसम्ममा (मार्गस्थ र नगद ३ लाख रुपैयाँबाहेक) ९८ करोड २७ लाख ७५ हजार रुपैयाँ बैंक मौज्दात देखाएको थियो। सो मितिको बैंक स्टेटमेन्टअनुसार भने ८१ करोड ८३ लाख ६७ हजार रुपैयाँ मौज्दात छ। बैंकमा १६ करोड ४४ लाख ८ हजार रुपैयाँ घटी देखिएको छ। घटी देखिएको रकमका सम्बन्धमा छानबिन गरी बैंकमा जम्मा हुनुपर्ने महालेखापरीक्षकको वार्षिक प्रतिवेदनमा उल्लेख छ। तत्कालीन ग्लोबल बैंकमा २ करोड ६४ लाख ३८ हजार ऋणात्मक मौज्दात देखाएकोमा बैंक विवरण प्राप्त नभएकाले स्थिति जानकारी हुन नसकेको प्रतिवेदनमा जनाइएको छ। अस्पतालका निवर्तमान कार्यकारी निर्देशक डा प्रेमकृष्ण खड्गाले ग्लोबलमा बैंकिङ कारोबार नगरिएको बताए। खाता नभएको बैंकमा कसरी कारोबार हुन्छ र ? , डा खड्गाले भने। यसैगरी नेपाल बैंकमा पाँच खाता, नबिल बैंकमा एक खाता र हिमालयन बैंकको एक खाता (राहत खाता)मा अस्पतालको स्रेस्ताअनुसार १ करोड ६२ लाख २० हजार मौज्दात थियो। तर, बैंकमा ११ लाख ७० हजार मात्र मौज्दात देखिएको महालेखाको प्रतिवेदनमा उल्लेख छ। बैंकमा घटी मौज्दात देखिएको सम्बन्धमा छानबिन गरी उक्त रकम प्राप्त हुनुपर्ने सुझाव महालेखाले प्रतिवेदनमार्फत दिएको छ। नाम लिइएका ती सबै बैंकमा अस्पतालको आर्थिक कारोबार नै हुँदैन। अस्पतालको खाता होइन जस्तो लाग्छ। धेरै पहिलाको विषय भएकोले मलाई यसबारे धेरै थाहा छैन, खड्गाले भने। यसैगरी अस्पतालले आयकर ऐन २०५८ बमोजिम भुक्तानीमा कर कट्टा गर्नुपर्नेमा ६ करोड ४१ लाख १ हजार रुपैयाँ कट्टी गरेको कर रकम दाखिला नगरी दायित्व देखाएको छ। उक्त रकम राजस्व खातामा दाखिला हुनुपर्दछ।"
दाहालको युटर्न,"काठमाडौं : नेकपा अध्यक्ष पुष्पकमल दाहालसँग धेरैको प्रायः एउटै जिज्ञासा हुन्छ उनी चलायमान हुन् कि अस्थिर ? उनका केही बहिर्मुखी स्वभाव छन् छिटोछिटो राजनीतिक कदम चाल्न सक्ने। छिनमा चर्को आलोचनामा उत्रने। तिनै आलोचकसँग उत्तिखेरै मिल्न सक्ने। फ्याट्ट बोल्ने। फेरि फनक्क फर्किने। बुझ्न गाह्रो पार्ने विशेषता यिनै हुन्। अरूलाई त छाडौं स्वयंलाई थाहा छैन उनी अस्थिर हुन् गतिशील। एउटा सार्वजनिक कार्यक्रममा चासो उठ्दा उनले यसबारे जवाफ दिएका थिए, परिस्थिति कस्तो बनेको छ, त्यसको माग के छ, जनताको भावना र मनोविज्ञान कस्तो छ भन्नेमा मेरो बढी ध्यान जान्छ। त्यसैअनुसार आफूलाई ढाल्ने गर्छु। कतिपयले गतिशील त कतिपयले अस्थिर भनेर बुझ्ने सम्भावना त्यसैमा छ। दाहालको राजनीतिक जीवनमा धेरै यस्ता मोड आए, जसमा उनले बोल्ड डिसिजन लिएका छन्। तुरुन्तै कमजोरी भयो भन्दै आत्मालोचना र गल्ती स्वीकार गरेका छन्। त्यही स्वभावकै कारण उनले गत वैशाखयता मात्रै आफूलाई पार्टीभित्रको आन्तरिक विवादमा निक्कै कठोर पनि देखाए र तुरुन्तै लचिलो बने। त्यही कारण सहयात्री र शुभचिन्तक भुसुक्कै जिल्लिए। शनिबारको नेकपा सचिवालयमा उनको प्रस्तुति, बडी ल्याङ्वेज र हाउभाउ त्यस्तै लचकताको गतिलो प्रमाण थियो। दाहालकै नेतृत्वमा प्रधानमन्त्री र पार्टी अध्यक्षबाट केपी शर्मा ओलीको राजीनामा मागियो। त्यसलाई कठोर अडानका रूपमा उनले लिँदै आए। त्यसमा साथ दिएका थिए वरिष्ठ नेता झलनाथ खनाल, माधवकुमार नेपाल, उपाध्यक्ष वामदेव गौतम, प्रवक्ता नारायणकाजी श्रेष्ठ। तर, तिनै नेताहरूसमेत चकित हुने गरी शनिबारको सचिवालय बैठकमा ओलीसँगै मिलेर प्रस्तुत भए। फेरि जिल्लिए उनको प्यानलका नेताहरू बहुमतले घेराबन्दीमा पारेका ओलीले पार्टी सचिवालयमा मंसिरमै महाधिवेशनको प्रस्ताव राखे। ओलीसँगै दुई घण्टा एक्लाएक्लै छलफलमा बसेर सचिवालय बैठकमा आएका दाहालले ओलीको उक्त प्रस्तावमा पूर्ण समर्थन जनाए। आफैंसँग ओलीको राजीनामा माग गरिरहेका नेतालाई त्यसको सुइँकोसम्म दिएनन्। पार्टीमा विवाद धेरै भए। बीचमा धेरै लामा छलफलबहसहरू भए। निष्कर्ष निस्कन सकिरहेको थिएन। हामीले आजै पनि दुई अध्यक्षबीच छलफल गयौं। प्रधानमन्त्रीले भन्नुभयो, अब महाधिवेशन छिटो गरेर जाऔं। ठीक छ, अब महाधिवेशनबाटै जाऔं, ओलीको प्रस्तावमा दाहालको समर्थन थियो। तर, दाहाल त्यो भनाइमा ५ घण्टा पनि अडिएनन्। स्वकीय सचिवसमेत रहेकी छोरी गंगामार्फत सामाजिक सञ्जालमा वक्तव्य सार्वजनिक गर्न लगाए कुनै सहमति जुटेको छैन भनेर। दाहालले यसरी सबैलाई पुनः जिल्याए आइतबार बिहान आउँदासम्म त शनिबारको बोलीमा यू टर्न मारिसकेका थिए। खुमलटार निवासमा खनाल, नेपाल, श्रेष्ठलगायत करिब दर्जन स्थायी समिति सदस्यसामु उनले भने,हिजो (शनिबार) को बैठकमा महाधिवेशनको प्रस्तावमा आलोचना गर्न नसक्नु र नरम रूपमा प्रस्तुत हुनु मेरो कमजोरी भयो। तर, म तपाईंहरूको साथमै छु। निश्चिन्त हुनुहोस्, ओलीजीसँग मैले कुनै सहमति गरेकै छैन। महाधिवेशनको प्रस्तावपछि पार्टीको नयाँ मोडबारे ज्ञात हुन आइतबार दाहाल निवासमा नेताहरूको ओहोरदोहोर निकै चल्यो। केहीलाई दाहाल आफैंले बोलाएका थिए। केही भने समय लिएरै पुगेका थिए। त्यहा उनले सुरुमा सचिवालयका नेताहरू नेपाल, खनाल र श्रेष्ठलाई राखेर आप्ना कुरा सुनाए। उपाध्यक्ष गौतमले पहिल्यै एक्लै भेटेका थिए। महासचिव विष्णु पौडेलले पनि अलग्गै भेटे। जनार्दन शर्मा र देवेन्द्र पौडेल त्यसअघि नै पुगिसकेका थिए। सचिवालयका नेताहरूसँग बिफ्रिङ गरिरहेका बेला थपिएका थिए स्थायी समिति सदस्यहरू भीम रावल, सुरेन्द्र पाण्डे, बेदुराम भुसाल, अष्टलक्ष्मी शाक्य, मुकुन्द न्यौपाने, वर्षमान पुन, पम्फा भुसाललगायत। त्यहाँ दाहालले महाधिवेशनमा समर्थन र राष्ट्रपति निवासमा आफ्नो उपस्थितिबारे प्रष्टीकरण दिएका थिए। समकालीन राजनीतिक नेताहरूमा दाहाल चिप्लिने, आत्मालोचना गर्न सक्ने र कमजोरी सार्वजनिक रूपमै स्वीकार गर्न सक्ने नेतामा गनिन्छन्। प्रधानमन्त्री ओली तुलनात्मक रूपमा भनाइमा अडिग रहन्छन्। अन्तर्मुखी स्वभावका ओली कडा अडानमा रहन्छन्। पार्टीको बहुमत तागत देखाउँदै दाहालनेपाल पक्षले राजीनामा गराउन खोज्दा उनले हरेक भेटमा भन्न छाडेनन्, अध्यक्ष र प्रधानमन्त्री दुवै पदबाट राजीनामा गर्ने कुरा हो भने कुरै नगरौं। अरू कुरा भए आउनुहोस्। दाहालको ठीक उल्टो स्वभाव छ अडिँदै नअडिने। शान्तिप्रक्रियामा प्रवेश गरेपछि मात्रै उनले कांग्रेसका तत्कालीन सभापति गिरिजाप्रसाद कोइरालालाई राष्ट्रपति नबनाउनु र सेनापति प्रकरणमा रुकमाङ्गद कटवाल हटाउनुजस्ता आफैंले चालेका राजनीतिक कदममा आफ्नो कमजोरी भएको पछि आएर स्वीकार गरेका थिए। दाहालमा अर्को एउटा विशेषता पनि छ, उनी विपक्षी र कट्टर आलोचकसँग पनि कुनै परिस्थितिमा सजिलै लहसिन्छन्। प्रत्येक विषयलाई निरन्तरतामा भन्दा क्रमभंगतामा बुझ्नुपर्ने उनको तर्क सुनिन्छ। प्रधानमन्त्रीको राजीनामामा महिनौं अल्झेको विवादमा उनले शनिबार आफूलाई बदलेर नेकपाको आन्तरिक कलहलाई सुरक्षित अवतरणमा जाने वातावरण निम्त्याइसकेका थिए। तर फेरि उनी आफ्नै अडानमा नअडिएपछि नेकपाको आन्तरिक विवाद नयाँ मोडतिर आइपुगेको छ। ओली निकट एक स्थायी समिति सदस्य भन्छन्, प्रचण्ड कमरेडले यस्तो यू टर्न लिनुभयो कि सुरक्षित अवतरणमा गइसकेको पार्टी विवादलाई फेरि नयाँ ढंगले बल्झाउने प्रयास गर्नुभयो। पार्टी सचिवालयमै सँगै मोर्चाबन्दीमा रहेका नेपाल, खनाललगायतले दाहालको भूमिकामा प्रश्न उठाएका थिए। तर, उनले आइतबार तिनै नेतालाई निवासमा करिब डेढ घण्टा सम्बोधन गरेका थिए। उक्त छलफलमा सहभागी स्थायी समिति सदस्य रघुजी पन्तले अन्नपूर्णसँग भने, उहाँले प्रस्ट्याएपछि सबै कुरा छर्लंग भयो। हामी उहाँको कुरामा आश्वस्त भएर फर्कियौं। नेकपाका एक उच्चस्तरका नेताका अनुसार, असार २१ को छलफलमै ओली र दाहालले विवाद मिलाउन भित्री प्रयास गरेका थिए। उक्त छलफलमा विष्णु पौडेल, शंकर पोखरेल, जनार्दन शर्मा र वर्षमान पुनलाई राखिएका थिए। ओली र दाहालले सहमतिको खाका कोर्न अनौपचारिक कार्यदल बनाई जिम्मा लगाएका थिए। जुन दिन नेताहरूले चार नेता रहेको कार्यदल बनाए, त्यही दिन दुई अध्यक्ष करिब सहमतिको नजिक पुगिसकेका थिए, ती नेताले अन्नपूर्णसँग भने, त्यसपछि निरन्तरको छलफल र प्रयासपछि शनिबार महाधिवेशनको प्रस्तावमा सहमति बनेको थियो। अर्को पक्ष ओलीसँगको छलफलमा दाहालले कुनै न कुनै रूपमा नेपाललाई जोड्न चाहे। केहीअघि ओलीले दाहालसँग भनेकै थिए, तपाई कित्ता स्पष्ट पार्नुहोस्, मतिर कि माधव नेपालतिर रु दुई अध्यक्षको एकल वार्ताको अन्तिममा एक दिन दाहालको प्रस्तावमा नेपाललाई पनि छलफलमा राखियो। तर, त्यहाँ कुरा मिलेन। त्यसपछि केन्द्रीय समिति बोलाउनेतिर विवाद मोडियो। फेरि केन्द्रीय समिति नबसी सचिवालयतिर जाने भएपछि उनका खेमाका नेताहरूले दाहालमाथि शंकाका दृष्टिले हेर्न थालेका थिए। दुई अध्यक्षबीच केही न केही लेनदेन भएकैले सचिवालयमा महाधिवेशनको प्रस्ताव आएको र दाहालले समर्थन जनाएको ओलीनिकट एक नेता बताउँछन्। उनले भने, राष्ट्रपतिकहाँ जाँदासम्म कुरा मिलेर सहमतिमै गएका हुन्। तर त्यहाँ के कुरामा अप्ठ्यारो आइलाग्यो र दाहाल यू टर्न भए, यो भने खुलेको छैन। कतिपयले आशंका गरेका छन् त्यहाँ दाहाललाई उधारो अध्यक्षको आश्वासन दिइयो वा अध्यक्षमा ओलीले सहयोग गर्दा जनताको बहुदलीय जनवाद को राजनीतिक कार्यक्रम स्वीकार गर्नुपर्ने प्रस्ताव आयो। केही न केही भएर दाहालले बाटो मोडेको हुन सक्छन्। दुविधामा दाहाल ओलीको छिटो महाधिवेशन शनिबार स्वीकार गरेका दाहाल त्यसपछि झन् दुविधामा छन्। गाइँगुइँ चलेअनुसार ओली पक्षले ५ वर्षै प्रधानमन्त्रीमा ओलीलाई सहयोग गरे छिटो महाधिवेशन गरेर पार्टी अध्यक्षमा दाहाललाई सघाउने प्रस्ताव ल्याएको छ। दाहाललाई त्यो प्रस्ताव स्वीकार वा अस्वीकार दुवै गर्न सहज छैन। झन्डै दुईतिहाइ जनमत र ८ लाख सदस्य भएको पार्टीको एकल अध्यक्ष चानचुने अवसर होइन। तर, दाहालले त्यसलाई विश्वास गर्न सकिरहेका छैनन्। त्यसकै लागि उनले केही न केही सम्झौता खोजिरहेका छन्। अर्कातिर नेपाल, खनाललगायत नेतासँग उनको सहकार्य छ। उनीहरूलाई सजिलै छाड्न कठिन छ। सहयात्रीलाई धोका दिँदा पछि अप्ठ्यारोमा परिने हो कि भन्ने भय उत्तिकै छ। त्यसैले उनमा दोधार बढाएको छ।उनलाई आफ्नै समूहभित्रका नेतामध्ये पनि केहीले ओलीतिर मिल्न दबाब बढाइरहेका छन्, केहीले अहिलेकै खेमामा रहन। कता पाइला चाल्ने भनेर उनी आफ्नै घेराबन्दीमा छन्। दाहालनिकट एक नेता भन्छन्, अध्यक्ष अहिले आफैंमा अप्ठ्यारो अवस्थामा फस्नुभएको छ। यही गरौं भन्नेमा उहाँ निर्णयमा पुग्न सकिरहनुभएको छैन। असाध्यै दुविधामा हुनुहुन्छ। वार्ता निरन्तर शनिबारको सहमतिमा दाहालले ५ घण्टा नबित्दै यू टर्न गरेपछि आइतबार फेरि अध्यक्षद्वयबीच बालुवाटारमा झन्डै दुई घण्टा बातचित भएको छ। पार्टी बैठक राखेर स्थायी समितिमा पेस भएका एजेन्डामा छलफल गर्न बिहान खुमलटारमा दाहालमाथि नेताहरूले दबाब बढाएका थिए। उनले ओलीसँग के विषयमा कुरा गरे, खुलिसकेको छैन। अब ओली हटाऊ प्रस्ताव पुनः जान्छ या जाँदैन अन्योलै छ। महाधिवेशनका विपक्षमा प्रायः कोही छैन। तर, चार महिनामै सम्भव छछैन भन्नेमा दाहालनेपालपक्षीय नेताहरूको आशंका छ। स्थायी समिति सदस्य देवेन्द्र पौडेलले भने, महाधिवेशनको कुरा उठेको छ। सचिवालयमा कतिपयले हुन्छ भन्नुभयो। कतिपयले हुन्छ र भन्नुभयो। स्थायी समितिमा राय लिएर अघि बढ्दा राम्रो हुन्छ होला। दाहालका दुई प्रस्टीकरण महाधिवेशन अल्झाउने प्रस्ताव हो, सहमति होइनमंसिरमा महाधिवेशन गर्ने प्रस्ताव प्रधानमन्त्रीको मात्रै हो। महाधिवेशन समयमै हुन्छ भने ल ल्याउनुहोस् छलफल गरौं भनेर मैले विरोध नगरेको हो। तर, यो सहमति भएको विषय नै होइन। यो त अल्झाउने प्रस्ताव हो। पार्टी एकता प्रक्रिया पूरा भएकै छैन। न सदस्यताको टुंगो लागेको छ। नवीकरण र अभिलेखीकरण प्रक्रिया बढेकै छैन। विचारको प्रश्नमाथिको छलफल बाँकी नै छ। प्राविधिक कुरा गरेर मात्रै महाधिवेशन हुँदैन। महाधिवेशन भनेपछि सबै विधि पूरा गर्नुपर्छ। त्यसकारण यो प्रस्ताव जसरी आयो त्यो अल्झाउने, स्थायी कमिटी बैठकको स्पिरिटलाई भत्काउने प्रयत्न हो। हिजो (शनिबार) केही सहमति गरिएको छैन। बाहिर सहमति भयो भनेर हल्ला गरियो, त्यस्तो होइन। मेरो सचिवालयबाट छोरी (गंगा दाहाल)ले हिजै (शनिबार) राति खण्डनसमेत गरेकी छन्। म तपाईंहरूलाई धोका दिएर तपाईंहरूको भावनाभन्दा दायाँबायाँ जान्नँ, निश्चिन्त हुनुहोस्। राष्ट्रपति कार्यालय अपर्झट गएको हुँ राष्ट्रपति कार्यालयमा गएको पूर्वनिर्धारित होइन, बोलाइएपछि अपर्झट गएको हुँ। सचिवालय बैठक सकिनासाथ प्रधानमन्त्रीले निवासतिर जाऊँ भन्नुभयो। महासचिव (विष्णु पौडेल)ले पनि एसएमएस गरेर बोलाउनुभयो। त्यहाँ पनि मलाई झुक्याइयो। मलाई बोलाएको अन्तै, मलाई प्रधानमन्त्री निवासमा बोलाइएको थियो। उहाँहरू देखिनँ। पछि उता फोन आयो। म यता आएँ, प्रधानमन्त्रीले यतै आउनुस्, बोलाइएको छ भनेपछि त्यता गएको हुँ। त्यसअघि केही थाहा थिएन। अन्य नेता साथीहरू पनि पुग्नुभएको रहेछ। एकडेढ घण्टा कुरा भयो। सहमति भइसकेजसरी त्यहाँ कुरा हुन थाल्यो। मैले त्यस्तो केही भएको छैन, विकल्पमा छलफल चलिरहेको मात्र बताएँ। दिक्क लाग्यो। मलाई परिबन्दमा पारेर अपमानित गर्ने, फसाउने र बदनाम गर्ने योजना बुनिएको महसुस भएपछि म त्यहाँबाट निस्केको हुँ। कुनै सहमति भएको भन्ने होइन। स्थायी समिति सरेको सर्यै नेकपा स्थायी समिति बैठक सरेको सर्यै भएको छ । प्रधानमन्त्री एवं अध्यक्ष केपी शर्मा ओलीको राजीनामा मागिएपछि बढेको विवाद नसल्टिँदा बैठक बस्न नसकेको हो ।पार्टीका दुई अध्यक्ष ओली र पुष्पकमल दाहालले सहमतिको प्रयास गर्न बैठक रोकेको भनिए पनि पार्टीको विवाद भने नयाँ मोडबाट देखापर्न थालेको छ । ओलीले शनिबारको सचिवालय बैठकमा विवाद समाधानको प्रयासस्वरूप मंसिरमा महाधिवेशन गर्ने प्रस्ताव गरेका थिए । तर, त्यसको भोलिपल्टै थप विवाद देखिएपछि आइतबारका लागि तय भएको स्थायी समिति बैठक फेरि रोकिएको हो । स्थायी समिति बैठक १० असारमा प्रधानमन्त्री निवास बालुवाटारमा सुरु भएको थियो । प्रधानमन्त्री ओलीले १४ असारमा भारतले आफ्नो सरकार हटाउन षड्यन्त्र गरेको, पार्टीका नेतासमेत त्यसमा संलग्न रहेको अभिव्यक्ति दिएपछि बैठक कार्यसूचीबाहिर गएर ओलीको राजीनामामा केन्द्रित भएको थियो । त्यसपछि १८ असारदेखि स्थायी समिति बस्न सकेको छैन । त्यसयता असार २०, २२, २४, २६ र साउन २, ४ मा बैठक तोकिएको थियो । अब ६ साउनका लागि बैठक तोकिएको छ । ओली र दाहालबीच आइतबार बालुवाटारमा दुई घण्टाभन्दा बढी छलफल भए पनि बिनानिष्कर्ष टुंगिएको थियो ।"
बर्खा लाग्यो कि त्राहिमाम्,"लक्ष्मण पोखरेल। बुटवलशंकरप्रसाद खनाल। नेपालगन्जहरि शर्मा। नवलपरासी : प्रदेशसभा बैठकमा सांसद अष्टभुजा पाठकले केही अघि भनेका थिए, भारतले सीमा क्षेत्रमा नहर र सडकका नाममा ठूलो बाँध बनाइरहेको छ। प्रदेश ५ सरकार त्यसप्रति गम्भीर बनेन। बर्खा लागेपछि सीमावर्ती क्षेत्रमा तिनै संरचना अभिशाप बन्न थालेका छन्। रूपन्देहीको मर्चवार क्षेत्रका सांसद पाठकका अनुसार भारतले दसगजानजिकै ठूलो नहर बनाइरहेको छ। जसको उचाइ २५ फिट र चौडाइ सय मिटर छ। मर्चवारी गाउँपालिका१ समेरा र सम्मरीमाई गाउँपालिका१ यसकै कारण डुबानमा पर्दै छन्। मर्चवारका लागि खुर्दलोटन बाँध समस्या थियो। त्यसकै कारण अझै धान बाली डुबाउँछ। त्योभन्दा पनि नयाँ संरचनाले मर्चवार डुबाउने सांसद पाठक बताउँछन्। मेरो खेत पनि डुबानमा परिरहन्छ, उनी भन्छन्, भारतले नयाँ नहर र सडकका नाममा सीमामा ठूलो पर्खाल लगाइरहेको छ। यसले मर्चवार क्षतविक्षत गर्छ। भारतले नवलपरासीबाट बाँकेसम्म सडक बनाइरहेको छ। रुपन्देहीको रोहिणी गाउँपालिकामा दसगजाको सयदेखि ३० मिटरनजिक अग्लो सडक बनाएका कारण नेपाली भूभाग डुबानमा पर्ने स्थानीय बताउँछन्। अहिले धेरै पानी नपरेकाले आहाल मात्रै छ, मर्चवारका ५२ वर्षीय उमेश कुर्मी भन्छन्। २०७४ मा उनको ७ बिगाहामा लगाइएको धान बाली नष्ट भएको थियो। खुर्दलोटनबाटै आजित उनीहरू नयाँ संरचनाले झन् डुबान पर्ने चिन्तामा छन्। कपिलवस्तुका किसान महलीसागर बाँधका कारण प्रताडित छन्। यशोधरा६ बैदौलीको कैयौं हेक्टर जमिन डुबानमा पर्छ। महलीसागर बाँधमा निकास नहुँदा बाली डुबान हुने गरेको स्थानीय मोहम्मद सफिद पठान बताउँछन्। गत वर्ष उनकै ४० बिगाहाको धान नोक्सान भएको थियो। यो वर्ष पनि धान खेत डुबानमा छ। यशोधरा गाउँपालिका अध्यक्ष बृजेशकुमार पाण्डेय ७ सय बिगाहा जमिन डुबानमा रहेको बताउँछन्। गत वर्षजस्तै अहिले पनि धान खेत पूरै डुबेको छ, उनी भन्छन्। डुबानले बाली नष्ट भएपछि यहाँका किसान तीनपटकसम्म रोपाइँ गर्न बाध्य छन्। महलीसागरमा पानी छेकिँदा कपिलवस्तुका भगवानपुर, बैदौली, रंगपुर, भैसहिया, परडरिहवा, लोहरौली, पर्सैया, रोजाहपुर, बगाहालगायत गाउँ जोखिममा छन्। दुई घण्टा मात्रै पानी आउँदा पनि खेत र एउटा गाउँ डुब्यो। रातभर पानी आए त बिजोग हुन्छ, स्थानीय राधेश्याम पाठक भन्छन्। भारत सिद्धार्थनगर जिल्लाको क्षेत्रग्रामको डोहा गाउँ र नेपालको भगवानपुर गाउँबीच बाँध निर्माण भएको छ। बाँधका कारण नेपालभारत सीमास्तम्भ ५५३ र ५५४ समेत डुबानमा छन्। सधैंको सास्ती लक्ष्मणपुर बाँध गत वर्ष एकै दिन १६० मिलिलिटर वर्षा हुँदा बाँकेको नरैनापुरका चार वडा जलमग्न भए। भारतले सीमा क्षेत्रमा अग्लो सडक बनाएकाले पानीको निकास नभएपछि नरैनापुरका बनियाँ गाउँ, रोशनपुर, बालापुर र घोडदौडिया क्षेत्रका केही घर डुबानमा परेकोे गाउँपालिका अध्यक्ष इतियाक अहमद शाह बताउँछन्। सशस्त्र प्रहरी बलका अनुसार बाँकेको सीमा क्षेत्र जोडिएको ६५ किलोमिटरमध्ये भारतले ४४ किलोमिटरमा बाँधजस्तो सडक बनाएको छ। जसका कारण नेपाली बस्ती डुबानमा पर्छन्। बाँकेभन्दा पनि पहाडी जिल्लामा बढी वर्षा हुँदा राप्ती नदीमा बाढी आउँछ। त्यही बेला भारतले लक्ष्मणपुर बाँधको ढोका बन्द गरिदिँदा राप्ती किनारका बस्तीमा भेल पस्छ। भारतले एकलौटी रूपमा निर्माण गरेको लक्ष्मणपुरस्थित राप्ती ब्यारेज (लक्ष्मणपुर बाँध) र कलकलवा तटबन्धले बाँकेका नरैनापुर, डुडुवा र राप्ती सोनारी तीन गाउँपालिकाका धेरै गाउँ (साबिकका नौ गाविस) हरेक वर्ष डुबानमा पर्दै आएको अध्यक्ष थारु बताउँछन्। राप्तीमा बाढी आउँदा भारतले लक्ष्मणपुर बाँधका १४ वटा गेट लगाइदिन्छ। जसका कारण राप्ती नदी, गन्धेली, सोतिया र डुडुवा नालाको पानी निकास नभएर नेपाली भूमि डुबानमा पर्छन्। सयौं बिगाहा खेतीयोग्य जमिन बगरमा परिणत भएको छ। जिल्ला आपत्कालीन कार्य सञ्चालन केन्द्रका सूचना व्यवस्थापन अधिकृत गौरीलाल बुढाथोकीका अनुसार राप्ती सोनारीका १ देखि ७ वडाका बैजापुर, बिनौना, कचनापुर, फत्तेपुरलगायत गाउँ, डुडुवा गाउँपालिकाका ३ वडाका कम्दी, बेतहनी र होलिया अनि नरैनापुर गाउँपालिका५ मटेहिया र ६ गंगापुरका बासिन्दा राप्ती नदीमा बाढी आउँदा प्रभावित हुन्छन्। हरेक वर्ष यी तीन गाउँपालिकाका २५ हजारभन्दा बढी बासिन्दा राप्तीको बाढीबाट प्रभावित हुन्छन्। बाढी आउनुपूर्व नै सबै तयारी गरिएको छ। नेपाली सेना, सशस्त्र प्रहरीलगायतको सुरक्षा निकाय उद्धारका लागि तयारी अवस्थामा नै छन्, उनी भन्छन्। गण्डकका कारण डुब्छ गाउँ हरेक वर्ष वर्षायाम सुरुसँगै पश्चिम नवलपरासीको दक्षिणी भेगका स्थानीय त्रासमै बस्ने गरेका छन्। गण्डक नहरमा बढेर आउने पानीका कारण बस्ती नै डुबानमा पर्ने भएकाले स्थानीयवासी त्रासमै बस्ने गरेका हुन्। गण्डक नहरमा निर्माण गरिएका बाँध र साइफन हरेक वर्ष भारतीय पक्षले सफा र मर्मत गरे पनि गुणस्तरीय नहुँदा हरेक वर्ष त्यस क्षेत्रमा डुबान र कटानको समस्यामा पर्दै आएको हो। भारतीय पक्षले बाँध र साइफन मर्मतका नाममा हरेक वर्ष करोडौं रुपैयाँ खर्चिने गरेको छ। नहरमा काम गर्दा नेपाली पक्षलाई लागत स्टिमेट र कामको प्रकृतिबारे जानकारी दिनुपर्ने भए पनि त्यसबारे नेपाली पक्षलाई जानकारी दिने नगरिएको गण्डक सिँचाइ व्यवस्थापन डिभिजन समेरीका प्रमुख मदन मोहन झा बताउँछन्। भारतीय पक्षले काम गर्छन् तर कस्तो काम गरेको भनेर कुनै जानकारी दिँदैनन्, झा भन्छन्। नहर र साइफन मर्मत नगरेका कारण नहरको पानीले खेतियोग्य जमिन कटानमा परेको र बस्ती नै जोखिममा परेको भन्दै दुई वर्षअघि सुस्ता गाउँपालिका२ गुदरियाका स्थानीयले नहर फुटाइदिएका थिए। अहिले पनि गण्डक नहरमा पानीको बहाव बढ्दो छ। जसका कारण स्थानीय फेरि त्रासमा छन्। शुक्रबार पानीको बहाव बढेर खतरा नजिक पुगेपछि जिल्ला प्रशासन कार्यालय पश्चिम नवलपरासीले त्यस क्षेत्रका स्थानीयलाई सजग हुन आग्रह गरेको छ। जिल्ला आपतकालिन कार्य सञ्चालन केन्द्रमा रहेको मापन मिटरमा पानीको बहाव बढ्दै गएको देखाएको प्रमुख जिल्ला अधिकारी सागरमणि पाठकले बताए। गण्डक ब्यारेजमा सबै ढोका बन्द रहेकाले पानीको बहाव बढेदै गए नेपालतर्फ जोखिम बढ्ने भएकाले स्थानीयलाई सचेत हुन आग्रह गरिएको प्रजिअ पाठकले बताए। ब्यारेजको ढोका खोल्ने र बन्द गर्ने भारतीय पक्षले गर्दै आएको छ। यता, पश्चिम नवलपरासीको सरावल र पाल्हीनन्दन गाउँपालिकाका ४ गाउँका ३० घर परिवार डुबानमा परेका छन्। ६ घर परिवार विस्थापित भएका छन्। १५ सय बढी बिघामा लगाईएको धानबाली डुबानमा परेको छ। स्थानीय झरही र धनेवा खोलामा आएको बाढीका कारण सरावल६ का खडौना, मधौलिया, नौडिहवा र पाल्हीनन्दन१ को शंकरपुर गाउँ डुबानमा परेको स्थानीय उमेश विकले बताए। डुवानमा परेका घर परिवारहरू छिमेकीका घरमा आश्रय लिएको र विस्थापित ६ घर परिवारलाई वडा कार्यालयमा खाना तथा बसोवासको व्यवस्था मिलाईएको सरावल गाउंपालिका अध्यक्ष राधेश्याम चाैधरीले बताए।"
सुदूरपश्चिममा सलह,"डडेल्धुराबैतडीमहेन्द्रनगर : सुदूरपश्चिमका तीन जिल्ला कञ्चनपुर, डडेल्धुरा र बैतडीमा सलह पुगेको छ। तराईमा हरियाली भएको धान र पहाडी जिल्लामा घोगा लागेको मकैमा सहलको आक्रमण सुरु भएको छ। डडेल्धुराका अजयमेरु गाउँपालिका १ को मुद्रडा र परशुराम नगरपालिका ७ सादनीमा सलह देखिएको छ। ठूलो हुलमा रहेको सलह देखिएसँगै किसान चिन्तित बनेका छन्। गत वर्षसम्म जंगली बँदेलले मकै, भटमासका साथै धानबालीमा समेत क्षति व्यहोर्नु परेका किसानलाई यस वर्ष सलहले सताएको छ। डडेल्धुराका भित्रिमधेसमा सलह दोस्रो पटक र अजयमेरु १ मुद्रडामा पहिलोपटक देखिएको किसानले बताए। मकैबालीमा सलह देखिन थालेपछि कृषक सलह रोकथाम तथा बाली बचाउने उपायका लागि स्थानीय तहलाई गुहार्न थालेका छन्। ठूलो संख्यामा सलह देखिएको परशुराम नगरपालिका सादनीका स्थानीय किसान कालुसिंह साउदले जानकारी दिए। स्थानीयले होहल्ला गर्दा र बाजा बजाउँदासमेत सलह टसमस नहुने र सलह भगाउन सारै गाह्रो भइरहेको साउदको भनाइ छ। यसअघि परशुराम नगरपालिका४, कटालमा कीरा देखिएको थियो। किसानले सलह आएको खबर पाएको र ठूलो आवाज गरेर भगाउने सल्लाह दिएको परशुराम नगरपालिकाको कृषि शाखाका प्राविधिक सहायक कालुसिंह बोहराले बताए। भारतबाट आएको अनुमान गरिएका ती कीराले बालीमा खासै नोक्सान नगरेको भए पनि सलह भगाउने उपाय नगर्ने हो भने बाली जोगाउन मुस्किल पर्ने अजयमेरु १ का किसान तेजबहादुर भण्डारीले बताए। शनिबार बिहानदेखि नै सबै गाउँले मिली भगाउने प्रयास गरिरहेको उनले जानकारी दिए। अजयमेरु १ मा सलह देखिएको अमरगढी नगरपालिकामा कार्यरत कृषि प्राविधिक तथा मुद्राडका स्थानीय रमेश भण्डारीले जानकारी दिए। सलह शनिबार बिहानसम्म रुखमा बसिरहेको छ। तर तिनीहरू विस्तारै बालिनालीमा आउन सक्ने उनले बताए। तर परशुराममा भने सलहको झुण्डले मकैबालीमा क्षति पुर्याएको छ। बैतडीको जंगलमा सलहबैतडीमा पनि सलह पुगेको छ। मेलौली नगरपालिकाका विभिन्न स्थान र पाटन नगरपालिकाका विभिन्न स्थानमा सलह देखिएको स्थानीयले बताएका छन्। मेलौलीको वडा नं १ नगरौमा सलहको झुण्ड देखिए पनि बारीमा भने बस्न नपाएको स्थानीय लक्ष्मण पार्कीले जानकारी दिए। सलहको झुण्ड देखिएपछि किसान चिन्तित बनेका छन्। उनले भने, अकाशमा सलहको ठूलो झुण्ड देखिएको छ। तर बारीमा बस्न दिइएको छैन।यस्तै मेलौली नगरपालिकाको स्वापानी, दोबटालगायत ठाउँमा सलहको झुण्ड देखिएको मेलौली नगरपालिका २ का वडा अध्यक्ष महेन्द्रबहादुर चन्दले जानकारी दिए। सलहको झुण्ड अहिले जंगलमा भए पनि बारीमा पस्ने भन्दै किसान चिन्तित बनेका उनले बताए। उनले भने, सलहको ठूलो झुण्ड हाम्रो गाउँमा आइपुगेको छ। यसले बालीनालीमा क्षति पुर्याउने भन्दै किसान चिन्तित छन्। यस्तै पाटन नगरपालिका १ मा पनि सलहको झुण्ड देखिएको स्थानीय मोहनसिंह रावलले बताए। सलहको झुण्ड आकाशमै उडिरहेको खेतबारीमा भने नबसेको उनले बताए। उनले भने, दिउँसो १ बजेदेखि सलहको झुण्ड अकाशमा उडिरहेको छ। किसानले बारीमा पहरा दिइरहेका छन्। तर, कृषि ज्ञान केन्द्रका निमित्त प्रमुख कर्णबहादुर चन्दले भने त्यसबारे जानकारी नआएको बताए। उनले भने, आफूलाई सलह भित्रिएकोबारे जानकारी नभएको तर सलह आइहालेमा थाल, बाजा बजाएर धपाउन सकिन्छ। यो वर्ष मकैबालीमा फेदकटुवा र फौजी कीरा लाग्यो भने सलहसमेत भित्रिएपछि मकै उत्पादनमा कमी आउने देखिएको छ। बैतडीमा १४ हजार ५ सय हेक्टर जमिनमा मकै खेती हुँदै आएको छ। कञ्चनपुरमा दुई दिनदेखि सक्रीय सहलकञ्चनपुरको दक्षिणी क्षेत्र पुनर्वासबाट सलह महेन्द्रनगर भित्रिएको छ। बिहीबार साँझ पुनर्वास नगरपालिका १० मा देखिएको सलहको झुण्ड कृष्णपुर नगरपालिका, शुक्लाफाँटा नगरपालिका हुँदै वेदकोट प्रवेश गरेको छ। दक्षिणी क्षेत्रबाट प्रवेश गरेको झुण्ड महेन्द्रनगर सदरमुकाम पुगेको छ। कृषि ज्ञान केन्द्र कञ्चनपुरका प्रमुख रामचन्द्र भट्टले पुनर्वासमा देखिएको सलहको झुण्ड वेदकोट नगरपालिकाका पुगेको बताए। हामी सलहको झुण्डलाई पिछा गरिरहेका छौं, भट्टले भने, कृषि ज्ञान केन्द्रका प्राविधिकले केही ठाउँमा विषादी छरिरहेका छन् हामी किसानसँगै सलह भगाउँदै छौं। सलहको झुण्ड वेदकोट नगरपालिका९ स्थित नयाँ गाउँ, भीमदत्त नगरपालिकाको मजगाउँ, पिपरैया, बनाउ, सुकासाल, ऐठपुर क्षेत्रमा फैलिएको स्थानीयले बताए।"
सरकारको सञ्चित कोष: अझै सवा दुई खर्ब घाटा,"काठमाडौं : संघीय सरकारको सञ्चित कोषको घाटा दुई खर्ब १४ अर्ब रुपैयाँमा झरेको छ। आर्थिक वर्ष २०७६७७ मा आम्दानीको तुलनामा खर्च कम भएपछि सञ्चित कोषको घाटा अघिल्लो वर्षको तुलनामा घटेको हो। आव २०७५०७६ मा यो घाटा दुई खर्ब ३१ अर्ब रुपैयाँ थियो। अर्थ मन्त्रालयका अनुसार गत आर्थिक वर्ष सञ्चित कोष १६ अर्ब १९ करोड रुपैयाँ सरप्लसमा छ। वर्षको अन्तिम दिन सञ्चित कोष सन्तुलित भए पनि अर्थमन्त्री डायुवराज खतिवडाकै जोडबलमा १६ अर्ब रुपैयाँ बराबरको बजेटरी सहयोगबापतको वैदेशिक सहायता परिचालन गर्ने निर्णय भएको अर्थ मन्त्रालय स्रोत बताउँछ। स्रोतले भन्यो, सुरुमा त आयव्यय सन्तुलित विवरण तयार भएको थियो। तर मन्त्रीज्यूले नै १६ अर्ब वैदेशिक सहायता परिचालन गर्न लगाएपछि ट्रेजरी बचतमा देखाउनुपर्यो। १६ अर्ब रुपैयाँ बचतमा पुगेपछि कुल घाटा कम भएको अधिकारी बताउँछन्। आन्तरिक ऋणले भरथेग कोभिड१९ को संक्रमण रोकथाम गर्न बन्दाबन्दी लगाएपछि स्रोत व्यवस्थापन गर्न समस्या थियो। आर्थिक क्रियाकलाप ठप्प हुँदा सरकारले राजस्व उठाउन सकिरहेको थिएन। अघिल्लो आवमा पनि सम्पूर्ण खर्च वैदेशिक ऋण र राजस्वले धान्न खोज्यो। समयमा आन्तरिक ऋण नउठाएर साढे दुई खर्ब घाटा बेहोर्नुपर्यो। तर यसपालि राजस्वसमेत नउठ्दा ठूलै संकट पर्यो। गत आवमा १ खर्ब ९४ अर्ब आन्तरिक ऋण नै उठायो अर्थ मन्त्रालयले। अघिल्लो वर्ष ९६ अर्ब रुपैयाँ मात्रै आन्तरिक ऋण उठायो। यसपटक धेरै ऋण लगानी फिर्ता लिनुुपर्ने स्थिति पनि आएन। आन्तरिक तथा बाह्य ऋण परिचालन अघिल्लो आवको तुलनामा एक खर्ब बढी हो। कुल वित्तीय प्राप्ति ३ खर्ब २९ अर्ब रुपैयाँ छ। अघिल्लो आवमा यो २ खर्ब २९ अर्ब रुपैयाँ मात्र थियो। अन्तर्राष्ट्रिय मुद्रा कोषसँग मतभेद राजस्व संकलनको तथ्यांकमा अन्तर्राष्ट्रिय मुद्रा कोष र सरकारबीच मतभेद देखिएको छ। सरकारले संशोधित लक्ष्यभन्दा बढी राजस्व संकलन भएको दाबी गर्दै आए पनि कोष यसलाई मान्न तयार छैन। कर र गैरकर राजस्वलाई मात्रै सरकारको राजस्व मान्नुपर्ने अन्तर्राष्ट्रिय मुद्रा कोषको मत छ। तर सरकारले बेरुजुलगायत विभिन्न प्राप्तिका रकमसमेत जोडेर राजस्वको तथ्यांक सार्वजनिक गर्दै आएको छ। अन्तर्राष्ट्रिय मुद्रा कोषलाई आधार मान्ने हो भने सरकारको राजस्व ७ खर्ब ९३ अर्ब रुपैयाँ मात्रै संकलन भएको छ। तर, अर्थमन्त्रीले बजेट भाषण गर्दा ८ खर्ब २७ अर्ब रुपैयाँ राजस्व उठाउने संशोधित अनुमान पेश गरेकै कारणले बेरुजुलगायत अन्य प्राप्तिका रकम जोडेको छ। यसअनुसार कुल राजस्व ८ खर्ब ४१ अर्ब रुपैयाँ हो। लक्ष्यअनुसार राजस्व नउठ्ने हुँदा अन्य प्राप्तिका रकमलाई थपघट गर्दै तथ्यांक मिलाउने गरेको अर्थका एक अधिकारी बताउँछन्। लेखांकनमा अझै समस्या सरकारको यथार्थ खर्चमा नगद मौज्दात भए पनि संघीय सरकारबाट तल्लो तहको सरकारमा वित्तीय हस्तान्तरण भएपछि संघीय सरकारको खर्चमा देखिन्छ। यसलाई बजेटको लेखा प्रणालीको त्रुटिकै रुपमा लेखा प्रशासकले औंल्याउँदै आएका छन्। दोहोरो लेखा प्रणालीका कारण संघीय सरकारले तल्लो तहका सरकारमा फन्ड ट्रान्सफर गरेपछि ट्रेजरीमा ठूलो घाटा देखिन्छ। तल्लो तहका सरकारमा पुगेको रकम यथार्थमा खर्च नभएको पनि हुनसक्छ। तर संघीय सरकारको कोषमा भने खर्चमा गणना हुन्छ। तल्लो तहमा जाने त्यस्तो रकम संघको सञ्चित कोषमा कहिले फिर्ता नहुने भएकाले खर्चमै गणना हुने गरेको पूर्वसहमहालेखा नियन्त्रक जगन्नाथ देवकोटा बताउँछन्। वित्तीय हस्तान्तरणबाट गएका रकम खर्च नभए पनि प्रदेश र स्थानीय तहकै सञ्चित कोषमा जम्मा हुन्छ। एउटा आर्थिक वर्षमा खर्च नभएको त्यस्तो रकम अर्को वर्षमा खर्च गर्न पाउँछ। उनले भने, एकपटक हस्तान्तरण नभएपछि तल्लो तहका सरकारबाट खर्च होस्, नहोस् त्यसलाई संघले खर्च मान्नुपर्छ। तर यथार्थमा खर्च नभएको खण्डमा त्यसलाई संघले खर्च मान्नुपर्ने प्रणाली वैज्ञानिक नभएको केही लेखा प्रशासक बताउँछन्।"
जसको सास नै बोझ बन्यो,"(नैनही) महोत्तरी : पाउदेखि कम्मरसम्म घाउ नै घाउ छ। घाउ पिलिएर सहिसक्नु छैन। उपचार गर्न मन छ तर खर्च छैन। यस्तै पीडाले छटपटाइरहेकी छन्, १६ वर्षीया मञ्जुकुमारी ठाकुर। लाउँलाउँ, खाउँखाउँ भन्ने उमेरमा मञ्जु तीन वर्षदेखि ओछ्यानमै थला परेर बसेकी छन्। उनी कसरी यो हालतमा पुगिन् त ? घटना तीन वर्षअघिको हो। जलेश्वर नगरपालिका१२ नैनहीकी मञ्जु १३ वर्षकी थिइन्। उनी मामाघर गइन्। दीपावलीको उल्लास थियो। घर लिप्ने माटो लिन मामासँगै बाहिर गएकी थिइन्। माटो खन्दाखन्दै ढिस्को खस्यो। कम्मरमुनिको भाग तल पुर्यो, ढिस्कोमाथि। मामासहितले मञ्जुलाई तानेर उद्धार गर्दा कम्मर खुस्कियो। मञ्जुको उपचार जनकपुरमा गरियो। उनका बुवाले सुरसण्ड लगेर थप उपचार गर्ने भनेर अस्पतालबाट ल्याए। उपचार गराउने रुपैयाँ साथमा भएन। घरको खाटमा सुताएर राखेको पनि तीन वर्ष बित्यो, आमा शैलकुमारी देवीले भनिन्, दैयाँ गें दैयाँबेटीके डाँर कि सरकलै जिन्दगी जुलुम भगलै। मञ्जु उभिन सक्दिनन्। पैताला, कुर्कुच्चा, गोडा, पिडँुला, घुँडा, तिघ्रा, कम्मर सुनिएर चल्दैनन्। यी अंगका रङ घाउको असरले कालो भएको छ। घाउमा पिप भरिएर गन्हाउँछ, झिंगा भन्किन्छ। उनका छेउ कोही पर्दैनन्। पीडा महसुस गर्नेको छाती भतभती पोल्छ, नबुझ्नेले छिःछिः दूरदूर गर्छन्। उनका बुवा शिवजी ठाकुर छोरीको उपचार गर्न लाग्नुको साटो उल्टै धारेहात लगाउँछन्। तँ मरी जा, जिन्दगीभरिको बोझ भइस्। तँलाई कमाएर सुताईसुताई कसले खुवाउँछ भनेर वचन लगाउँछन्। बुवाको बोलीले मञ्जुको मुटुमा सियो घोपेझैं हुन्छ। तब आफूले फेरिरहेको सास नै आफूलाई बोझ लाग्दो रहेछ। मेरा लागि कोही भगवान् हुनुहुन्छ भने मलाई उपचार गराइदिनुस्। कसैको बोझ बन्न पटक्कै मन छैन, मञ्जुले दसऔंला जोड्दै अन्नपूर्णसँग भनिन्, निको भएर आफैं कमाएर खाने मन छ। मञ्जुकी एक मात्र सहारा भनकै आमा हुन्। तर, छोरीको पीडामा मलमपट्टी गर्न उनीसँग कुनै विकल्प छैन। मञ्जु ओछ्यानमै दिसापिसाब गर्छिन्। त्यसको व्यवस्थापन आमाले गर्छिन्। नुहाउन त झनै गाह्रो हुन्छ। महिनावारीका बेला असह्य पीडा हुन्छ। गाउँमा भाडा माझेर छोरीलाई खुवाउँछु। धनदौलत कहींकतै छैन, शैलकुमारीले भनिन्, उपचार कहाँबाट गराउने ? छाक जुटाउनै धौधौ हुन्छ। शैलकुमारीका श्रीमान् फर्निचरको काम गर्छन्। दुई पैसा भएको कमाइ पनि आफ्नै पेटमा धोक्छन्, उनले दुःखेसो पोखिन्। उल्टै प्रत्येक साँझ रक्सीको मातमा अबेर राति दैलो टेक्छन्। भात दे भनेर श्रीमतीलाई थर्काउँदा रहेछन्। घरमा चामल, दाल भए पो खाना पकाउने भन्दा छोरी र मलाई तथानाम गाली गर्छन्, शैलकुमारीले पीडा पोखिन्, किन गाली गरेको भन्दा ओछ्यानमा सुतेकी छोरी र मलाई कुट्न पनि पछि पर्दैनन्। उनीहरूको घर महोत्तरी जिल्ला सदरमुकाम जलेश्वरभन्दा ७८ किलोमिटर पश्चिममा पर्छ। थरुवाहीभन्दा अलिक दक्षिण गएर नैनही गाउँ पुग्न सकिन्छ। मूल सडकबाट दुई सय मिटर भित्र गल्ली भएर उनीहरूको दैलोमा पुगिन्छ। फुसको छानो, अर्ध पक्की घर रहेछ। गाउँको सडक पक्की नै छ। शिवजी ठाकुरको घर कुन हो ? अन्नपूर्णकर्मीको प्रश्नमा नैनही गाउँका एक वृद्धले हातले मञ्जुको घर देखाउँदै भने, ऊ त्यही घर हो, खपराले छाएको। घरनजिकै पुग्दा मञ्जु झ्यालबाट बाहिर चिहाउँदै थिइन्। को होलान् भन्ने भावमा अन्नपूर्णको टोलीतिर नै नजर लगाइन्। उनको नजरमाथि हाम्रो क्यामेराको लेन्स फोकस भयो। मञ्जुको एक तस्बिर क्लिक गर्यौं। गाउँमा पुग्ने, हिँड्नेलाई झ्यालबाट हेरेर उनी चित्त बुझाउँछिन्। झ्यालबाट सडकतिर आँखा डुलाएर दिनमा व्यथा भुल्छिन्। तर, रात परेपछि घाउ दुखेर छटपटी हुन्छ। उनी सुत्न सक्दिनन्। आँखा रसाउँछ। अरूले गर्ने हेला र तिस्कारले मन पोल्छ। बुवाकै अर्घेल्याइँले उनी प्रताडित छिन्।"
देउवाले मनोनयन गरेको कांग्रेस केन्द्रीय महिला विभागमा कोको परे ?,"काठमाडौं : नेपाली कांग्रेसका सभापति शेरबहादुर देउवाले पार्टीको विधानअनुसार केन्द्रीय महिला विभागमा सचिव र सदस्यहरुलाई सोमबार मनोनयन गरेका छन्। सभापति देउवाले उक्त विभागको प्रमुखमा पार्टीका केन्द्रीय सदस्य ईश्वरी न्यौपानेलाई गत फागुन १९ गते मनोनयन गरेका थिए। विभागको सचिवमा लक्ष्मी खतिवडा र सदस्यहरुमा अनार बस्नेत, अम्बिका न्यौपाने, ईन्दिरा कोइराला, कल्पना केसी, कृष्णकुमारी बस्नेत, खगेश्वरा आचार्य, खगेश्वरी भण्डारी, खगेश्वरी शर्मा, गुणलक्ष्मी ज्ञवाली, जन्नतुन निशा धुनियाँ, टीकाकुमारी बुढा थापामगर, ठाकुरकुमारी पौडेल, दुर्गादेवी महतोलाई मनोनयन गरिएको कांग्रेस मुख्य सचिव कुष्णप्रसाद पौडेलले जानकारी दिए। यसैगरी विभागको सदस्यमा धनलक्ष्मी श्रेष्ठ, धनसिला मल्ल, नगिना यादव, नारुदेवी ओझा, निर्मला खड्का, पार्वती यादव, पुष्षलता लामा, प्रेमकुमारी तामाङ, मनोरमा शेरचन, ममता तामाङ, यशोदा चालिसे, रमादेवी न्यौपाने, राधिका सिंह, रिता चौधरी, रेखा गुरुङ, ललिता सुनार, लालीमाया तामाङ, शकुन्तला त्रिपाठी, शर्मिला श्रेष्ठ, शारदा पौडेल, सुशिला थापा, सुशिला यादव, सङ्गिता चौधरी र सावित्री गुरुङलाई मनोनयन गरिएको छ।"
नेविसंघले गर्यो त्रिविमा तालाबन्दी,"काठमाडौं : नेपाली कांग्रेस निकट नेपाल विद्यार्थी सङ्घ (नेविसङ्घ)ले मापदण्डविपरीत विभिन्न नियुक्ति गरिएको भन्दै त्रिभुवन विश्वविद्यालयको उपकुलपतिको कार्यालयमा ताला लगाएको छ। विश्वविद्यालयमा भएका नियुक्तिमा सत्तारूढ नेपाल कम्युनिष्ट पार्टी ९नेकपा०का कार्यकर्तालाई प्राथमिकता दिएको आरोप लगाउँदै नेविसङ्घ त्रिवि समितिले सोमबार रजिष्ट्रार र रेक्टरको कार्यालयमा समेत ताला लगाएको हो। सङ्घद्वारा जारी विज्ञप्तिमा भनिएको छ, विश्वविद्यालयको व्यवस्थापनभन्दा पनि अमुक पार्टीका कार्यकर्ताको व्यवस्थापन गर्ने गरी हालै नियुक्ति गरिएका विभागीय प्रमुख, क्याम्पस प्रमुख, डिनहरूको नियुक्ति खारेज गरी विश्वविद्यालयको मापदण्डअनुसार नियुक्त नगरेसम्म अनिश्चितकालीन तालाबन्दी गरिएको जानकारी गर्दछौँ। मागसँगै वार्ताका लागि पटकपटक पहल गर्दा पनि पदाधिकारी तयार नभएपछि आफूहरु तालाबन्दी गर्न बाध्य भएको सङ्घका नेताहरुको भनाइ छ।"
खुमलटार बैठकमा प्रचण्डको बिफ्रिङ : ओलीसँग मिल्नुको विकल्प छैन,"काठमाडौं : नेपाल कम्युनिस्ट पार्टी (नेकपा)का अध्यक्ष पुष्पकमल दाहाल प्रचण्डले प्रधानमन्त्री तथा अध्यक्ष केपी ओलीसँग सहमति गरेर अघि बढ्नुको विकल्प नरहेको निष्कर्ष निकालेका छन्। सोमबार विहान प्रचण्ड निवास खुमलटारमा बसेको बैठकले ओलीसँग सहमति गरेर मात्रै अगाडी बढ्न सक्ने निष्कर्ष निकालेका हुन्। ओलीसँग पटकपटक वान टु वान वार्ता गर्दा पनि कुनै सहमति हुन नसकेपछि प्रचण्डले सोमबार विहान आफु निकट स्थायी कमिटी सदस्यहरुलाई बोलाएर शीर्ष तहमा भएको छलफल र प्रगतीबारे बिफ्रिङ गरेका थिए। प्रचण्डले कुनै एउटा पद छाड्नका लागि आफुसहितका शीर्ष नेताहरुसँग पटकपटक आग्रह गर्दा पनि तयणर नभएकाले अब ओलीले नै विवाद समाधान खोज्नुपर्ने जोड दिए बैठकमा सहभागी एक स्थायी कमिटी सदस्यले अन्नपूर्ण अनलाइनलाई जानकारी दिए। ओलीलाई विधिसम्मत हटाउने प्रकक्रिया अघि बढाउँदा पार्टीमा विभाजन आउने र दुर्घटना निम्त्याउने खतरा देखिएकाले आम कार्यकर्ताको भावना अनुकुल पार्टी एकतालाई बचाउनका लागि आफुहरु लचिलो हुन बाध्य भएको प्रचण्डले बैठकमा बताएका थिए। नेकपाको ४४ सदस्य रहेको स्थायी कमिटीमा रहेका पूर्वमाओवादीका १५ जना बैठकमा सहभागी थिए। बैठकमा नारायणकाजी श्रेष्ठ, देव गुरुङ र मातृका यादवबाहेक सबै स्थायी समिति सदस्यले ओलीप्रचण्ड मिल्न सुझाव दिएका थिए। त्यस्तै अर्का स्थायी कमिटी सदस्य हरिबोल गजुरेलले पार्टी एकता बचाउनुपर्नेमा जोड दिएका थिए। पार्टी एकता बचाउन नसकिए हाम्रो एजेण्डा अलपत्र हुन्छ उनले अन्नपूर्ण अनलाइनसँग भने पार्टी मात्रै नयाँ भयो। हामी पूरानै तरीकाले चल्यौं। 'हामीले पहल गरिरहेका छौं। हाम्रो पहलले मात्र पुगेन। अब प्रधानमन्त्रीलाई नै पहल लिनुस् भनेका छौं। अब कसरी समस्याको समाधान गर्ने र समाधान दिनुस् भन्नुपर्छ। त्यसका लागि हामीले ओलीलाई सहयोग गर्नुपर्छ। प्रधानमन्त्री र एक नम्बरको अध्यक्ष ओली भएकाले ओलीले नै पहल लिनुपर्यो। हामीले कोसिस त गर्यौ तर समाधान भएन प्रचण्डको भनाइ उधृत गर्दै एक स्थायी कमिटी सदस्यले अन्नपूर्ण अनलाइनसँग भने। साउन ३ गतेको सचिवालय बैठकमा मंसिरमा महाधिवेशन गर्ने र सबै कुरा त्यही टुंगो लगाउने प्रस्ताव ओलीले राखेपछि मोटामोटी त्यसमै समझदारी भएको थियो। शीर्ष तहमा चर्किएको कलहको टुंगो लाग्न नसक्दा स्थायी कमिटीको बैठक ८ पटकसम्म स्थगित भएको छ। यसबीचमा ओली र प्रचण्ड तथा अन्य शीर्ष नेताहरुबीच बालुवाटारमा हरेक दिन जसो बैठक बसे पनि कुरा मिल्न सकेको छैन्। असार १० गतेदेखि सुरु भएको नेकपा स्थायी समितिको बैठक पार्टीको आन्तरिक विवादका कारण निरन्तर स्थगित हुँदै र सर्दै आएको छ। हरेक दिनजसो बालुवाटारमा ओली र प्रचण्डबीच छलफल भए पनि अहिलेसम्म कुरा मिलेको छैन। प्रचण्ड, माधव नेपाल, झलनाथ खनाललगायतले ओलीको राजीनामा माग्दै आएका छन् भने ओलीले कुनै पनि पदबाट अहिले राजीनामा दिने अवस्था नरहेको बताउँदै आएका छन्। पछिल्लो पटक एउटा कुनै पदबाट राजीनामा दिन आग्रह गर्दा पनि ओलीले इन्कार गरेका छन्। ओलीले जस्तोसुकै परिस्थिति पनि सामना गर्न आफू तयार रहेको तर राजीनामा दिएर जिम्मेवारीबाट नभाग्ने बताउँदै आएका छन्। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। स्थायी कमिटीको असार १६ गतेको बैठकमा अध्यक्ष 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै प्रधानमन्त्रीबाट राजीनामा मागेपछि आन्तरिक कहलले झन् गम्भीर रुप लिएको हो। पार्टीभित्र चर्केको आन्तरिक कलहबीच नै प्रधानमन्त्री ओलीले असार १८ गते आकस्किक रुपमा संसद अधिवेशन अन्त्य गरेपछि अवस्था थप जटिल भएको हो। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
सिम्रिक एयरको हेलिकप्टरबाट छेकम्पारकी घाइतेको उद्धार,गोरखा : पहिरोमा परी घाइते भएकी एक बालिकाको हेलिकप्टरबाट उद्धार गरिएको छ। टाउकोमा गम्भीर चोट लागेर अचेत भएकी चुमनुब्री गाउँपालिका ७ छेकम्पारकी सातबर्षकी तेञ्जिन छ्योडेन लामालाई सोमबार सिम्रक एयरको हेलिकप्टरबाट उद्धार गरी काठमाडौं पठाइएको वडा अध्यक्ष पासाङफुञ्जो लामाले जानकारी दिए। उनको मेडिसिटी हस्पिटलमा उपचार भइरहेको र अवस्था गम्भीर रहेकाले आइसियुमा रहेको अध्यक्ष लामाले बताए। माउण्टेन चाइल्ड नामक गैरसरकारी संस्थाको सहयोगमा बालिकाको उद्धार गरिएको उनले बताए। गोठालो गएकी बालिका पहिरोमा परी घाइतै भएकी थिइन्। प्रतिकूल मौसमका बाबजुद धेरै जोखिम मलेर पनि हेलिकोप्टरबाट उद्धार गर्न सफल भएकोमा अध्यक्ष लामाले खुशी व्यक्त गरेका छन्। सडक सञ्जालले नछोएको गोरखाको हिमाल पारिका बासिन्दा सामान्य बिरामी भए पनि हेलिकप्टर चार्टर गरेर उपचार गराउन बाध्य छन्।
"पृथ्वी राजमार्गको पुल भत्कियो, आवतजावत ठप्प",धादिङ : धादिङको मोवाखोला पुल बाढी र पहिरोले क्षति पुर्याएको छ। सोमबार अविरल वर्षा र बाढीका कारण धादिङको बोनिघाट रोराङ गाउँपालिका१० र चितवनको इच्छाकामना गाउँपालिका जोड्ने पुलमा बाढी र पहिरोले क्षति पुर्याएको हो। बाढीले पुलको धादिङतर्फको खण्ड भत्किएपछि यातायात आवतजावत नै बन्द भएको छ। जिल्लाको विभिन्न स्थानमा पहिरो गएको छ। पहिरोको लेदो सडकमा बगेकाले राजमार्ग अवरुद्ध भएको छ। त्यसैगरी मोवाखोला नजिकैको ठाडो खोलाले एउटा टिपर पनि बगाएको छ।
"पहिरोमा बेपत्ता एक जनाको उद्धार, एकको खोजी जारी","दमौली : घरमाथिबाट आएको पहिरोले पुरेर बेपत्ता भएका दुईजना मध्ये एकजनाको जीवितै उद्धार गरिएको छ। भानु ९ सिमलगैह्रेमा सोमबार दिउँसो करिब दुई बजेतिर गएको पहिरोका कारण स्थानीय मनोज धौलारीको घर पुरिएको थियो। पाँच सदस्यमध्ये तीनजना जोगिए पनि दुईलाई भने पहिरोले पुरेको थियो। घटनालगत्तै प्रहरी र स्थानीयको सक्रियतामा पुरिएकी मनोजकी छोरी १७ वर्षीया शितास्माको जीवितै उद्धार गरिएको वडाध्यक्ष निलम संजिवा श्रेष्ठले बताए। तर उनकी हजुरआमा ८० वर्षीया तिलमाया भने अझै पहिरोमा पुरिएकी छन्। उनको पनि उद्धारको प्रयास भइरहेको श्रेष्ठले जानकारी दिए। प्रहरी र स्थानीय घटनास्थलमै छन्, उनले भने, उद्धारको काम भइरहेको छ। एम्बुलेन्स नआएपछि एक्साभेटरमा राखेर पठाइयो एक्कासी पहिरो आएकाले मनोजकी पत्नी र एक छोरी भाग्न सके पनि दुई जना भने पुरिएको प्रहरीले जनाएको छ। पहिरो खस्ने क्रम चलिरहेकाले उद्धारमा कठिनाइ भइरहेको प्रहरी नायब उपरीक्षक युवराज तिमल्सेनाले बताए। प्रहरीले घाइते एकजनाको उद्धार गरे पनि ठाउँ ठाउँमा बाटो बिग्रिएका कारण एम्बुलेन्स आउन नसकेपछि एक्साभेटरमा राखेर उपचारका लागि पठाइएको वडाध्यक्ष श्रेष्ठले जानकारी दिए। बाटो भत्किएकाले एम्बुलेन्स नै आउन सकेन, उनले भने,तैपनि बचाउन सकिन्छ कि भनेर राजमार्गसम्म जेसीबीमा राखेर पठाएका छौं। ८ घरका ३९ विस्थापित शुक्लागण्डकी स्याउली बजारमा पहिरो खसेकाले जोखिममा परेका ८ घरका ३९ जना विस्थापित भएका छन्। अविरल वर्षापछि पहिरोले घर जोखिममा परेकाले घर छाडेका उनीहरुमध्ये केही आफन्त र केही छिमेकीको शरणमा गएका प्रहरी नायव उपरीक्षक युवराज तिमिल्सेनाले बताए।"
काठमाडौंमा बाढी (फाेटाेभिडियाे),"काठमाडौँ : निरन्तर वर्षाका कारण बाढीपहिरोबाट देशभर ठूलो जनधनको क्षति भएको छ । राजधानी काठमाडौंमै पनि बाढीको असर देखिन थालेको छ । सोमबार काठमाडौं उपत्याकाको चोभार नजिकै जलविनायकमा आएको बाढीको वितण्डा देखेर स्थानीयहरु त्रसित बनेका छन् । सोमबार दिउँसो निरन्तर वर्षासँगै यहाँ आएको बाढीले असर पुर्याउनसक्ने भन्दै स्थानीयहरु त्यहीँ पुगेका थिए । धेरै वर्षपछि मात्रै यत्तिको तेजिलो र ठूलो बाढी आफूहरुले देखेको स्थानीयहरुको प्रतिक्रिया छ । यस वर्षको वर्षा सुरु भएदेखि नै काठमाडौँका विभिन्न स्थानमा बाढीको जोखिम बढेको छ । काठमाडौं, ललितपुर र भक्तपुरका विभिन्न स्थानमा बाढीको असर देखिन थालेको छ । मौसम विज्ञहरुका अनुसार यस्तै वर्षा थप केही दिनसम्म निरन्तर भएमा राजधानी पनि बाढीको चपेटामा पर्नेछ । पछिल्ला वर्षमा बाढीले गर्दा काठमाडौँ लगायत विकसित सहरमा पनि जनजीवन प्रभावित पार्ने गरेको छ ।"
"पुल भत्किँदा पृथ्वी राजमार्ग ठप्प : बाढीले तीन घर बगायो, पहिरोले एकको मृत्यु","धादिङचितवन : देशका अधिकांश जिल्लालाई राजधानीसँग जोड्ने पृथ्वी राजमार्गको धादिङ र चितवन जिल्लामा रहेको मौवाखोला पुलमा अविरल वर्षापछि आएको बाढीले क्षति पुर्याएको छ। निरन्तरको वर्षाका कारण उर्लिएको मौवाखोलाले स्थानीय अमृतबहादुर गुरुङसहित ३ वटा घर बगाएको छ भने चितवन जोड्ने मौवाखोला पुलको धादिङ तर्फको पिल्लरबाट पानीले खोल्दा सडकको पिच कटान भइसकेकोले पुल समेत जोखिममा परेको छ। पुलको धादिङतर्फको छेउको भुभाग खहरे खोलाले बगाएपछि सडक र पुलबीचबाट खोला बगेकाले सवारी आवागमन ठप्प भएको जिल्ला प्रहरी कार्यालय धादिङका सुचना अधिकारी डिएसपी रुपक खड्काले जानकारी दिए। पृथ्वी राजमार्गको पुल भत्कियो, आवतजावत ठप्प त्यस्तै बेनिघाट रोराङ गाउँपालिका१० कै बाँदरे भीरमा सडक माथिबाट आएको पहिरोले ३ वटा गाडी बगाएर त्रिशुली नदिकिनारमा पुर्याएको छ भने अन्य ४ वटा गाडी पुरेको छ। घटनामा कुनैपनि मानविय क्षति भने नभएको प्रहरी जानकारी दिएको छ। गएरातिदेखिको अविरल वर्षाको कारण धादिङको २ दर्जन भन्दा बढी ठाउँहरु पहिरो भएको छ भने गजुरी गाउँपालिका२ मजुवाडाँडामामा ६ वटा घर पुरिएको छ। पहिरोमा परि स्थानीय निरुता परियारको मृत्यु भएको छ। त्यस्तै सिन्धुलीका जितेन चौधरी घाइते भएका छन्। त्यस्तै बेनिघाट रोराङ गाउँपालिका८ मा पहिरोले १ घर भत्किँदा ५ वर्षीय बालिका गम्भीर घाइेत भएकी छिन्। उनको राजमार्ग सामुदायिक अस्पतालमा उपचार भइरहेको छ। पृथ्वीराजमार्गकै बैरेनी, चालिसे, छहरे, मौवाखोलालगायतको क्षेत्रमा राजमार्ग भन्दामाथिबाट लेदो आएर थुप्रिएका कारण राजमार्ग अवरुद्ध भएको छ। अविरल वर्षापछि आएको खहरे भेल पस्दा गजुरी गाउँपालिकाको कार्यालय भवन डुवानमा परेको छ। भलसँगै आएको लेदो पहिरोले पालिकाको पहिलो तल्लाका कोठाहरुमा क्षति पुगेको गाउँपालिका अध्यक्ष राजेन्द्र विक्रम बस्नेतले बताए। त्यस्तै गजुरी गाउँपालिका६ स्थित बेल्खुमा पहिरो जाँदा ३३ केभि लाईनको पोल बगाएकोले जहरे सबस्टेशनबाट वितरण भएको विद्युत सेवा पनि अवरुद्ध भएको छ। पहिरो गएको ठाउँमा पोल फेर्नुपर्ने भएकाले लगातार पानी परिरहेको कारण तत्कालै काम सुरु गर्न असहज भएको विद्युत प्राधिकरण धादिङ वितरण केन्द्रले जनाएको छ। पोल ढलेका कारण आदमघाट, पीडा र गजुरी आसपासमा पुर्ण रुपमा विद्युत सेवा बन्द भएको छ। त्यस्तै मलेखु धादिङको कालुपाण्डे राजमार्गको विभिन्न ठाउँमा खसेको पहिरोले राजमार्ग पुर्ण रुपमा बन्द भएको छ। सबै ठाउँको पहिरो हटाएर सवारी आवागमन सहज बनाउन लगातार परिरहेको पानी र खसिरहेको पहिरोले समस्या भएको प्रहरीले जनाएको छ।"
ललितपुरको किस्ट हस्पिटल डुबानमा,काठमाडौं : अविरल वर्षाले ललितपुर इमाडोलको किस्ट हस्पिटल डुबानमा परेको छ। सोमबार दिउँसोको इमाडोल खोलाको पानी बस्ती क्षेत्रमा पस्दा हस्पिटल डुबानमा परेको हो। हस्पिटलभित्र र बाहिर पानी जमेर उपचार गराउन गएका बिरामीले समस्या झेल्नु परेको छ। त्यस्तै इमाडोल खोलाको पानी बस्तीमा पस्दा इमाडोलका विभिन्न बस्ती डुबानमा परेका छन्। ललितपुर महापालको पाटन दरवार स्वायर क्षेत्र पनि जलमग्न भएको छ। सडकमा डेढ फिटभन्दा बढी पानी जमेपछि बाटोमा आवजजावत गर्ने यात्रुलाई समस्या परेको छ।
पहिरोले घर पुरिंदा हजुरआमा नातिनीको मृत्यु,"दमौली : घरमाथिबाट आएको पहिरोले पुरिएर बेपत्ता भएका हजुरआमा र नातिनी दुवैको ज्यान गएको छ। भानु ९ सिमलगैह्रेमा सोमबार दिउँसो करिब दुई बजेतिर गएको पहिरोका कारण स्थानीय मनोज धौलारीको घर पुरिंदा छोरी १७ वर्षीया शिताष्मा र आमा ८० वर्षीया तिलमायाको ज्यान गएको हो। पुरिएको अवस्थामा शिताष्माको जीवितै उद्धार गरिए पनि उपचारका लागि लैजाने क्रममा बाटैमा मृत्यु भएको थियो। हजुरआमा तिलमायाको भने प्रहरी र स्थानीयले शव झिकेका थिए। नातिनीलाई जीवितै उद्धार गरिएको थियो,वडाध्यक्ष निलम संजिवा श्रेष्ठले भने,हजुरआमाको भने पुरिएकै अवस्थामा शव झिकिएको थियो। प्रहरीका अनुसार एक्कासी पहिरो आएकाले मनोजकी पत्नी र अर्की छोरी भाग्न सके पनि दुई भने पुरिएका थिए। पहिरो खस्ने क्रम चलिरहेको र बाटो पनि बिग्रिएकाले चिन्ताजनक अवस्थाकी शिताष्मालाई उपचारका लागि पठाउन सास्ती भएको थियो। प्रहरीले घाइतेको उद्धार गरे पनि ठाउँ ठाउँमा बाटो बिग्रिएका कारण एम्बुलेन्स आउन नसकेपछि एक्साभेटरमा राखेर उपचारका लागि पठाइएको वडाध्यक्ष श्रेष्ठले जानकारी दिए। बाटो भत्किएकाले एम्बुलेन्स नै आउन सकेन, उनले भने,तैपनि बचाउन सकिन्छ कि भनेर राजमार्गसम्म जेसीबीमा राखेर पठाएका थियौं। तर यसरी पठाइए पनि तुरतुरेको कालिका पोलिक्लिनीकमा पुग्नुअघि नै उनको ज्यान गएको प्रहरी नायव उपरीक्षक युवराज तिमिल्सेनाले बताए। आठ घरका ३९ विस्थापित शुक्लागण्डकी स्याउली बजारमा पहिरो खसेकाले जोखिममा परेका आठ घरका ३९ जना विस्थापित भएका छन्। अविरल वर्षापछि पहिरोले घर जोखिममा परेकाले घर छाडेका उनीहरुमध्ये केही आफन्त र केही छिमेकीको शरणमा गएको प्रहरी नायव उपरीक्षक युवराज तिमिल्सेनाले बताए।"
म्याग्दीको रुप्सेखोलामा आएको बाढीले रेष्टुरेन्ट र सवारी साधन बगायो,"बेनी : भारी वर्षापछि म्याग्दीको रुप्सेखोलामा सोमबार दिउँसो आएको बाढीले सडक, सवारी साधन र रेष्टुरेन्ट बगाएको छ। बेनीजोमसोम सडक अन्तरगत रुप्से झरना परिसरमा रोकिराखेको एउटा बस, एक्साभेटर र गडल्याड वाटर फल रेष्टुरेन्ट बगाएको वडा सदस्य हस्तबहादुर पुनले बताए। रुप्से खोलामा निर्माणाधीन मोटरेबल पुल निर्माणमा प्रयोग भएको एक्साभेटर बगाएको हो। उनका अनुसार रुप्से झरना परिसरमा रहेको मन्दिरसमेत बाढीले बगाएको छ। करिब एक घण्टा बाढी आएको थियो। सडक छेउ र खोलाको किनारमा रहेको रेष्टरेष्टुको सबै भाग बगाएको छ, उनले भने, बाढीले निर्माणाधीन र पुरानो मोटरेबल पुल बगाएको छ। रुप्से कालीगण्डकीको सहायक नदी हो। कालीगण्डकीमा आएको बाढीले दानामा निर्माणाधीन २२० केभी क्षमताको सब स्टेशन र क्रशर उद्योग कटानको जोखिममा परेको स्थानीय गंगा पुनले जानकारी दिए। बाढीका कारण कालीगण्डकी, म्याग्दी र राहुघाट नदीको सतह बढेको छ। भुरुङ्ग तातोपानीका बासिन्दा कटानको त्रासका कारण सुरक्षित ठाउँतर्फ गएको स्थानीय प्रेम गुरुङले बताए। तटीय क्षेत्रमा रहेका दरवाङ्ग, बाबियाचौर, तातोपानी, बेनी, गलेश्वर, तिप्ल्याङ, पोखरेबगरमा उच्च सतर्कता अपनाइएको छ। स्थानीय प्रशासनले तटीय क्षेत्रमा कटानको जोखिम भएकाले सतर्कता अपनाउन अनुरोध गरेको छ।"
१८६ जना कोरोना संक्रमित थपिए,काठमाडौं : सोमबार थप १८६ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १७ हजार ८ सय ४४ पुगेको छ। मन्त्रालयका अनुसार पछिल्लो २४ घन्टामा १७३ जनाले कोरोना जितेर घर फर्किएका छन्। योसहित कोरोना जित्नेको कुल संख्या ११हजार ८ सय ६८ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ४ हजार २१६ जनाको पीसीआर नमुना परीक्षण भएका छन्। क्वारेन्टाइनमा रहनेको संख्या २२ हजार २ सय २८ पुगेको छ। यस्तै मन्त्रालयका अनुसार आइसोलेसनमा ५ हजार ९सय ३६ जनाको उपचार भइराखेको छ ।सोमबारसम्म ५ हजार ९ सय ३६ जना कोरोनाका सक्रिय बिरामी रहेका छन्।
ब्रत बसेकी महिलाको मन्दिरमा पूजा गर्दागर्दै मुत्यु,सुर्खेत : ब्रत बसेकी एक महिलाको मन्दिरमा पूजा गर्दागर्दै मुत्यु भएको छ । सोमबार दिउँसो जिल्लाको बराहताल गाउँपालिका८ भट्टेघाडीस्थित शिव धाम मन्दिरमा पूजा गर्दागर्दै उनको मृत्यु भएको हो । उनी साउने सोमबारे ब्रत बसेकी थिइन् । मृतक ५० वर्षीया महिला लक्ष्मी शाही वडा नम्बर ४ सिम्लेघारी निबासी हुन् । दिउँसो करिब १२ बजेतिर मन्दिरमा पूजाआजा गरी नृत्यकर्म गर्ने क्रममा मृत्यु भएको वडाध्यक्ष मणिराज कार्कीले बताए । उनका अनुसार मृतक लक्ष्मीसँगै उनकी बुहारी पनि मन्दिर आएकी थिइन् । तर मृतक लक्ष्मी भने दिर्ग रोगीको बिरामी रहेको र हिजोदेखि ब्रत बसेर खाना नखाएको उनले बताए । स्थानीय भैरव प्राविमा कार्यरत शिक्षिका मनिषा शाहीका अनुसार मन्दिरमा जल चढाउँदै पूजा गर्नेक्रममा लक्ष्मी बेहोस भएकी थिइन् । पछि होस् नखुलेरै उनको मृत्यु भएको हो । उक्त मन्दिरमा हप्तामा दुई दिन सोमबार र शुक्रबार पूजा लाग्छ । मृतक लक्ष्मीको शव अहिले मन्दिर नजिकै उनका आफन्तको घरमा राखेर परिवारलाई बोलाइएको वडाध्यक्ष कार्कीले बताए । घटनाबारे स्थानीयले प्रहरीलाई समेत जानकारी गराएका छन् । यसैबीच लकडाउन खुकुलो भएसँगै सुर्खेतको देउतीबज्यै मन्दिरमा पनि दिनप्रतिदिन दर्शनार्थीको भीड बढ्दै गएको छ । तर उनीहरुले कोरोना महामारीलाई केन्द्रित गरी सामाजिक दूरीको पालना भने गरेका छैनन् । मन्दिर दर्शन गर्नेहरुको धुइँचो लाग्न थालेपछि लाइनमा बसेर दर्शनार्थीले पालो क्रमअनुसार पूजा गर्ने गरेका छन् । लकडाउन खुकुलो भएपनि मन्दिरजस्ता निकै भीडभाड हुने ठाउँमा सुरक्षा उपाय अपनाउनु पर्ने हो । तर यस विषयमा कसैले ध्यान दिएका छैनन् ।
"तराईको बाढी, जीवनभर भारी","जनकपुरधाम : बाढी भन्ने बितिकै जीउ सिरिङ हुन्छ। मनमा चिसो पस्छ, निन्द हराउँछ। बेचेनी बढ्छ। त्यही बाढीको डुवानमा डुब्दैछ यस वर्ष तराई। लगातार दुई दिनदेखि वर्षात हुदैँछ। बस्ती नजिकैको खोलामा पानीको सतह ह्वातै बढेको छ। बाढी बढेसंगै खोला नजिकको बस्तीमा त्रास बढेको छ। बेजोड वर्षा हुन थालेपछि खुल्ला आकाशमा स्थानीयको नजर छ, खोलातिर ध्यान छ। असार, साउन, भदौ प्रदेश२ का बासिन्दालाई संकटको घडी हो, आर्थिक, भौतिक, मानविय क्षतिको दृष्टिकोणले। चुरेका खोलामा बाढी उर्लेर आउँछ। उक्त बाढीले स्थानीयको जीवन त्राहिमाम मात्रै बनाउँदैनन् दर्जनौंको ज्यान पनि लिन्छ। परिवारका सदस्य गुमाउने परिवारले पीडा खेप्नु परेको छ। विगत १० वर्षयता बाढीको प्रकोपमा परि प्रदेश२ का ८ जिल्लामा १५६ जनाले ज्यान गुमाए। बाढीमा परेर ३० जना अझै बेपत्ता छन्। गृह मन्त्रालय अनतर्गतको राष्ट्रिय विपद् जोखिम न्यूनिकरण तथा व्यवस्थापन प्राधिकरणका अनुसार यस प्रदेशमा ०६७०७७ असार २५ गतेसम्ममा बाढीबाट ४ हजार ५ सय २१ परिवार विस्थापित भएका छन्। त्यसैगरी ४ हजार ७ सय १० घरमा पूर्ण र आंशिक क्षति पुर्याएको बाढीले करिब ५५ करोड ४५ लाख १० हजार बराबरको धनमाल क्षति हुन पुगेको प्राधिकरणका कार्यकारी प्रमुख अनिल पोखरेलले अन्नपूर्ण अनलाइनलाई जानकारी दिए। गत वर्ष असार २३ देखि ३१ गतेको बीचमा आएको बाढीले बगाउँदा प्रदेश२ का ८ जिल्लामा ३२ जनाले ज्यान गुमाए। बाढीले महोत्तरीको बर्दिबासस्थित राजमार्गको भब्सी पूल पनि बगायो भने थुप्रै घरहरु डुवानमा पर्यो। वर्षा अघि बाढीको जोखिम न्यूनीकरण गर्न स्थानीय, प्रदेश र संघीय सरकार चुक्छ। जब क्षति भइहाल्छ अनि च्युरा, चामल, दाल राहत दिन सरकार कसिन्छ। त्यसमा पनि बाढी पीडितले समयमा एक गाँस खाने खाना र एउटा त्रिपाल पनि सरकारले पुर्याउन सक्दैन। राहत दिएर प्रत्येक वर्ष पन्छिने सरकार बाढीको जोखिम न्यूकीकरणमा योजना अनुसार काम गर्दैन। सरकार बाढी जोखिम न्यूनीकरण योजना कार्यान्वय फितलो भएको जनसहयोगी युवा सञ्जाल बर्दिबास महोत्तरीका अध्यक्ष परमेश्वर महतोले बताए।वर्षा लाग्ने बितिकै हाम्रो जीवन त्रासमै बन्छ। राति सुतेपछि भोली सबै परिवार सकुशल ब्युँझिन्छौं कि निन्द्रैमा बाढीले बगाएर लान्छ भन्ने त्रासमा खोला नजिकका स्थानीयले रात काट्नु पर्छ,उनले भने। प्रदेश २ का जिल्ला भएर बग्ने त्रियुगा, खाँडो, बलान खुट्टी, माउली, रातु, बिगही, झिम खोला, हर्दी खोला, मरहा खोला, लखन, लालबकैया, बागमती, चादी, झाझ देहीलगायत साना तथा ठुला नदीको बाढीले बस्ती डुब्दै आएको छ। खेतियोग्य जमिन मरुभूमी बनाउने गर्छ। महोत्तरीको रातु खोला, धनुषा र सिरहाको साँधमा बग्ने कमला नदी, सिरहाको खाँडो खोला रौतहटको लालबकैया, बागमती नदीमा आउने बाढीले प्रत्येक वर्ष ताण्डव देखाउँछ। रातु, बाँके, मरहा खोलाको बाढीले महोत्तरीको सदरमुकाम जलेश्वर सहित चालिस गाउँ प्रत्येक वर्ष डुबानमा हुन्छ। बाढी तथा जोखिमको अवस्था नहेरी सीमानामा भारतले लगाएको बाँध, पछिल्ला वर्षहरुमा निमार्ण भइरहेको नाला, सडक, रेलमार्ग, हुलाकी सडक निमार्ण गर्दा वर्षाको पानीको निकास बिनाको विकासले बस्ती डुवानमा पार्ने गरेको स्थानीयको भनाइ छ।बाढी, पहिरो नियन्त्रणका गर्न सरकारले सञ्चालन गरेको कार्यक्रममा चुवाहट भएकोले सरकारका योजना प्रभाव कारी बन्न सकेको छैन नेकपा प्रदेश२ का सदस्य शंकर महतो भन्छन्,चुरेमा पहिलो, चावर क्षेत्रमा कटान र तल्लो क्षेत्रमा डुवानको जोखिम मधेसको नियत्ति जस्तै छ।नदीको व्यवस्थान गर्न सरकारले ठोस कदम चलानुपर्ने उनले माग गरे।"
पानीको सतह बढेपछि गण्डक ब्यारेजका सबै ढोका खोलिए,"परासी : नारायणी नदीमा पानीको सतह बढेपछि नवलपरासीको त्रिवेणीस्थित गण्डक ब्यारेजका सबै ढोका खोलिएका छन्। नारायणी नदीको सतह खतरामाथि पुगेपछि व्यारेजका सबै ३६ वटा ढोका खोलिएको भारत बिहार राज्यस्थित सम्पर्क तथा भूआर्जन कार्यालय वाल्मीकि नगरका सम्पर्क अधिकारी तारासिंह थापाले बताए। गण्डक ब्यारेजको क्षमता ७ लाख क्यूसेक हो। पुरानो भएकाले अहिले त्यसको क्षमता ४ लाखको हाराहारीमा रहेको छ। ३ लाख नाघेपछि खतरा मानिन्छ। सोमबार साँझसम्म गण्डकमा २ लाख ७० हजार क्यूसेक पानी रहेको सम्पर्क अधिकारी सिंहले बताए। 'रातीसम्म ३ लाख नाघ्ने सम्भावना छ, त्यसैले संभावित क्षति हुनबाट जोगाउन सबै ढोका खोलेका हौ', सिंहले भने। यसैबीच नदीमा पानीको सतह बढेपछि गण्डक कमाण्डका स्थानीयलाई सजगता अपनाउन आग्रह गरिएको पश्चिम नवलपरासीका प्रमुख जिल्ला अधिकारी सागरमणि पाठकले बताए। कमाण्ड क्षेत्रमा सुस्ता, सरावल, प्रतापपुर र पाल्हीनन्दन गाउँपालिकाका ३० बढी गाउँ पर्दछन्। सो क्षेत्रहरूमा विपद् आइलागेमा तत्काल उद्धारमा खटाउनका लागि सुरक्षाकर्मीलाई आइ अलर्टमा राखिएको प्रजिअ पाठकले बताए।"
खासाको केरुङ च्छो ताल फुट्ने खतरा : भोटेकोशी किनारका बासिन्दालाई सजग रहन आग्रह,"सिन्धुपाल्चोक : सिन्धुपाल्चोकमा सीमा जोडिएको चीनको स्वशासित क्षेत्र तिब्बतको खासा नजिक रहेको केरुङ च्छो नामक ताल फुट्न सक्ने खतरामा रहेकाले भोटेकोशी र सुनकोशी किनारका बासिन्दालाई सचेत रहन स्थानीय प्रशासनले आग्रह गरेको छ। खासा क्षेत्रमा अत्यधिक पानी परिरहेको र केरुङ च्छो नामक ताल भरिएर फुट्ने खतरामा रहेकाले उक्त ताल फुट्दा भोटेकोशीमा पानीको बहाव बढ्ने भएकाले किनारका बासिन्दालाई सचेत र सुरक्षित रहन आग्रह गरिएको हो। सोमबार साँझ विपद व्यवस्थापन समितिको बैठक बसी जिल्ला प्रशासन कार्यालयले चीनको न्यालम काउन्टीबाट जानकारी प्राप्त भएको उल्लेख गर्दै सीमा क्षेत्र र नदि किनारका बासिन्दालाई सुरक्षित रहन आग्रह गरी सूचना जारी गरेको छ। सूचनामा पोखरी फुट्न गएमा भोटेकोशी नदिमा आकस्मिक रुपमा पानीको बहाव अत्यधिक बढ्ने भइ नदि किनारमा रहेका भोटेकोशी गाउँपालिका, बाह्रबिसे नगरपालिका लगायत स्थानीय तहका बजार तथा मानव बस्ती बगाउन सक्ने र ठूलो क्षति पुग्न सक्ने भएकाले सतर्कता अपनाउन आग्रह गरिएको उल्लेख छ। चिनियाँ समकक्षीबाट ताल भरिएकाले जुनसुकै अवस्थामा ताल फुट्न सक्ने भएकाले सतर्कता अपनाउन सूचना आएपछि नदि किनारका बस्ती र बजारमा सर्तकता अपनाउन र सुरक्षित स्थानमा बस्न आग्रह गरी सूचना जारी गरेको प्रमुख जिल्ला अधिकारी उमेशकुमार ढकालले बताए। यसअघि पनि दुई वर्षअघि चिनियाँ क्षेत्रका ताल फुट्दा भोटेकोशी नदिमा आएको बाढिले सीमा क्षेत्रका बजारमा क्षति पुर्याएको थियो।"
झिम खोलाको बाँध भत्कियो,"मलंगवा : सर्लाही सदरमुकाम मलंगवाको पूर्व भएर बग्ने झिम खोलामा आएको बाढीले बाँध भत्काएको छ। बाँध भत्किएपछि मलंगवाभन्दा पूर्वको भाग जलमग्न बनेको छ। मलंगवा भेल्ही जोड्ने पुलभन्दा करिब १ सय ५० मिटर दक्षिणमा खोलाले पश्चिमपट्टिको बाँध भत्काएको छ। बाढीको पानीले गर्दा मलंगवा र भारतको सोनवर्षा बिचको पुरै क्षेत्र जलमग्न बनेको छ। पानीले पुरै चौरी भरिए पनि बस्तीमा भने पसिसकेको छैन। बाढीको पानीले पुलको तल्ले भाग छोइसकेको छ। खोलाले मलंगवातिरको बाँधमा क्षति गरेको सशस्त्र प्रहरी उपरीक्षक गंगाराम श्रेष्ठले जानकारी दिएका छन्। दिउँसो आएको बाढीले करिब २५ मिटर जति बाँध भत्काएको हो। बाँध होचो र पानीको वहाव उच्च भएकाले बाँध भत्किएको सशस्त्र प्रहरी उपरीक्षक श्रेष्ठले जानकारी दिएका छन्। पानी अहिले मलंगवाको पूर्वी भागमा खाली क्षेत्रमा पसेको छ। 'बाढीले अहिले कुनै प्रकारको क्षति भएको छैन। पानीको वहाव बढी भएकोले बाँध बाध्ने काम हुन सकेको छैन। बिस्तारै पानी घट्ने क्रममा छ। वहाव कम भएपछि बाँध निर्माणको काम गरिने छ', सशस्त्र प्रहरी उपरीक्षक श्रेष्ठले भने, 'अहिले पुल भएर हुने आवत जावतलाई रोकेका छौं। भत्किएको क्षेत्रमा पनि कसैलाई जान दिएका छैनौं।' खोलाको पानी बस्तीभन्दा बाहिर रहेको प्रमुख जिल्ला अधिकारी मोहनबहादुर जिसीले जानकारी दिए। 'दक्षिणी भेगमा बाँध भत्किएको छ। बस्तीमा बाढीको पानी पस्दैन। पुलभन्दा उत्तरपट्टि भत्किएको भए मलंगवामा बाढी पस्थ्यो। बाढीले गर्दा कुनै प्रकारको खतरा छैन', उनले भने। लखन्देही खोलाले कौडेनाको सक्रौलमा केही क्षति गरेको प्रजिअ जिसीले बताए। झिमखोलाले वर्षेनी यस्तै दु:ख दिंदै आएको स्थानीय अरुण महतोले गुनासो गरेका छन्। ढुङ्गासहितको तारजालीले बाँध निर्माण गर्यो भने मात्र खोलालाई नियन्त्रण गर्न सकिने उनको भनाइ छ।"
बेरोजगार हुनुहुन्छ ? सरकारलाई निवेदन दिनुस्,"काठमाडौं : सरकारले बेरोजगार युवालाई रोजगार हुनका लागि दरखास्त माग गरेको छ। श्रम, रोजगार तथा सामाजिक सुरक्षा मन्त्रालयले ७५३ वटै स्थानीय तहलाइै पत्र लेख्दै रोजगारमा संलग्न हुन चाहने बेरोजगार व्यक्तिको नामावली सङ्कलन गर्न निर्देशन दिएको मन्त्रालयका प्रधानमन्त्री स्वरोजगार कार्यक्रममा शाखा अधिकृत कृष्ण पौडेलले जानकारी दिए। यही साउन ८ गतेदेखि भदौ ७ गतेसम्म रोजगार केन्द्रमा सूचीकरणका लागि निवेदन दिनुपर्ने छ। बेरोजगार युवाले रोजगार हुनका लागि स्थानीय तहको रोजगार सेवा केन्द्रमा गई सूचीकरण गर्नुपर्नेछ। यसरी सूचीकरणका लागि निवेदन दिएका युवाले रोजगार व्यवस्थापन सूचना प्रणालीले ती युवाको छनोट गर्नेछ। उहाँका अनुसार मन्त्रालयका रोजगारीको हकसम्बन्धी ऐन २०७५ को दफा ११, रोजगारीको हकसम्बन्धी नियमावली २०७५ को नियम ७, प्रधानमन्त्री रोजगार कार्यक्रम सञ्चालन निर्देशिका २०७५ को दफा १८ तथा सरकारले गत वैशाख १४ गते गरेको निर्णयको आधारमा बेरोजगार युवालाई रोजगार उपलब्ध गराउनका लागि रोजगार केन्द्रमा निवेदन दिन आग्रह गरेको हो। रोजगारका लागि बेरोजगार व्यक्तिले रोजगारीको हकसम्बन्धी ऐन २०७५ ले गरेको व्यवस्थानुसार आफूले न्यूनतम रोजगारको अवसर नपाएको र आफू तोकिएबमोजिम आयआर्जन हुने स्वरोजगारमा संलग्न हुने जानकारी गराउँदै निवेदन दिनुपर्नेछ। निवेदन दिएका व्यक्तिले रोजगारीको हकसम्बन्धी ऐन २०७५ को दफा २१ बमोजिम रोजगार केन्द्रले खटाएको ठाउँमा गई काम गर्नुपर्नेछ। यदि केन्द्रले त्यस्ता व्यक्तिलाई रोजगार दिन नसकेमा ऐनको दफा २२ अनुसार निर्वाह भत्ता भनि न्यूनतम पारिश्रमिकको १०० दिनबराबरको रकमको ५० प्रतिशत उपलब्ध गराउनु पर्नेछ।"
गोरखाकी फुञ्जोले छिटो सगरमाथा चढेर गिनिज बुकमा नाम लेखाइन्,"गोरखा : सबैभन्दा छिटो सगरमाथा आरोहण गर्ने महिलाको रुपमा गोरखाकी फुञ्जो झाङ्मु लामाले गिनिज बुक अफ वर्ल्ड रेकर्डमा नाम लेखाएकी छन्। उनले ८,८४८ मिटर अग्लो हिमाल ३९ घण्टा छ मिनेटमा आरोहण गरेर गिनिजबुकमा नाम लेखाएकी हुन्। उनले १५ मे २०१८ को दिउसो ३:२० मा बेसक्याम्पबाट आरोहण सुरु गरी १७ मे २०१८ को बिहान ६:२६ मा शिखर चुमेकी थिइन्। गिनिजबुक अफ वर्ल्ड रेकर्डको प्रतिनिधिले यसबारे आज(सोमबार) आफूलाई खबर गरेको फुञ्जोले जानकारी दिइन्। गिनिज बुकले आज मलाई खबर गरेको हो, उनले भनिन्, कोरोना महामारीका कारण अन्तर्राष्ट्रिय उडान बन्द भएका कारण प्रमाणपत्र दिने काम पछि गर्ने भनेको छ। उनी गोरखाको चुमनुब्री गाउँपालिका वडा नं ७ छेकम्पारकी हुन्। उनले यसअघि ८,२०१ मिटर अग्लो चोयु हिमाल ८,१६३ मिटर अग्लो मनास्लु हिमाल, ६,८१२ मिटर अग्लो आमादव्लम, ६,१९० मिटर अग्लो अमेरिकाको डेनली, ६,०९१ मिटर अग्लो मनाङको पिसाङलगायत हिमाल आरोहण गरेकी छिन्। सगरमाथा आरोही फुञ्जो नेपालकै पहिलो महिला स्की च्याम्पिएन तथा पहिलो महिला लङलाइन रेस्कूअर हुन्।"
घुससहित प्रशासकिय अधिकृत र सबइन्जिनियर अख्तियारको फन्दामा,ललितपुर : अख्तियार दुरुपयोग अनुसन्धान आयोगले गोदावरी नगरपालिकाका प्रमुख प्रशासकिय अधिकृत कृष्णप्रसाद जैसी र सबइन्जिनियर किशोर मोक्तानलाई सेवाग्राहीबाट घुस लिँदै गरेको अवस्थामा पक्राउ गरेको छ। ठेक्कापट्टाको बिल फर्च्युट गर्ने भन्दै उपभोक्ता समितिका सेवाग्राहीबाट सोमबार एक लाख ५० हजार रुपैयाँ घुस लिँदै गरेको अवस्थामा अख्तियारले पक्राउ गरेको हो। प्रमुख प्रशासकिय अधिकृत जैसीले पैसा लिइसकेपछि सबइन्जिनियर मोक्तानलाई दिएका थिए। सोमबार मध्यान्ह्र नगरपालिका पुगेको अख्तियार टोलीले सबै कागजपत्र नियन्त्रणमा लिएको छ।
एकै दिन मलेसियाबाट १६ शव ल्याइयो,"काठमाडौं : मलेसियाबाट एकै दिन १६ शव नेपाल ल्याइएको छ। विभिन्न मुलुकबाट भइरहेको नेपालीको उद्धार उडानका क्रममा सोमबार धेरै सङ्ख्यामा नेपालीको शव ल्याइएको हो। क्वालालम्पुरबाट भएका दुई चार्टर्ड उडानमा क्रमशः १५ र एक गरी १६ शव नेपाल आएका हुन्। नेपाल एयरलाइन्सले क्वालालम्पुरबाट १५ र हिमालय एयरलाइन्सले पनि क्वालालम्पुरबाटै एक शव ल्याएको विमानस्थल कार्यालयले जनाएको छ। पछिल्लो पटक साउन ३ गते चार र साउन ४ गते चार शव नेपाल ल्याइएको थियो। यसअघि विदेशमा अलपत्र नेपालीको उद्धार उडान शुरु गरेको पहिलो साता एकैदिन २५ शव नेपाल ल्याइएको थियो। त्रिभुवन अन्तर्राष्ट्रिय विमानस्थलमा आज १२ अन्तर्राष्ट्रिय उडान भएका छन्। यी उडानमार्फत ५५८ नेपाली स्वदेश फर्किएका छन्। नेपाल एयरलाइन्सले क्वालालम्पुरबाट २५७ यात्रु तथा १५ शव ल्याएको छ भने हिमालय एयरलाइन्सले मलेसियाबाटै दुई उडानमार्फत क्रमशः १५३ यात्रु र एक शव तथा १४८ यात्रु काठमाडौँ ल्याएको छ। दोहा, रियाद र दमामबाट थप नेपालीको उद्धारका लागि नेपाल एयरलाइन्स र हिमालय एयरलाइन्सका जहाज त्यसतर्फ प्रस्थान गरेका विमानस्थले जनाएको छ। मङ्गलबार पनि यी दुवै एयरलाइन्सका विभिन्न गन्तव्यमा आठ उडान हुने विमानस्थलको तालिका छ।"
मोरङमा खोलाले बगाएर एकजनाको मृत्यु,विराटनगर : मोरङको केराबारी गाउँपालिका६ मा रहेको डाले खोलाले सोमबार बिहान बगाएर बेपत्ता बनाएका एक व्यक्ति अर्को खोलामा मृत फेला परेका छन्। डाले खोलाले बगाएर बेपत्ता बनाएका ५८ वर्षीय जीतबहादुर आलेमगर केही तल रहेको मुगु खोलामा मृत भेटिएको मोरङ प्रहरीका प्रवक्ता डीएसपी लोकदर्शन थापाले बताए। एउटा खोलाले बगाएर अर्को खोलामा पुर्याउँदा आलेमगरको मृत्यु भएको उनले बताए। खेतमा काम गर्नका लागि भनेर बिहान घरबाट निस्किएका उनलाई खोला तर्ने क्रममा बगाएको हुन सक्ने प्रहरीको अनुमान छ। त्यस्तै घर नजिकै रहेको पैनीले बगाउँदै गर्दा जीवितै उद्धार गरिएका मोरङको सुन्दरहरैंचा नगरपालिका११ का एक बालकको मृत्यु भएको छ। सञ्जय दनुवारका छोरा ३ वर्षीय सञ्जीव दनुवारको सोमबार दिउँसो मृत्यु भएको डीएसपी थापाले बताए। उनकाअनुसार सञ्जीव खेल्ने क्रममा घर छेउमा पानीले भरिएको पैनीमा बिहान १०:३० बजेतिर खसेका हुन्। पैनीले बगाएर केही तल पुर्याएपछि स्थानीय बासिन्दाले बालकलाई जीवितै उद्धार गरेर उपचारका लागि लगेका थिए। बालकलाई घाइते अवस्थामा उद्धार गरिएको थियो। उपचारका लागि भनेर भर्ना गरिएका बालकलाई मोरङको बूढीगंगा गाउँपालिकामा रहेको विराट टिचिङ अस्पतालले मृत घोषित गरेको प्रहरीले जनाएको छ। डीएसपी थापाले दुवै घटनाका बारेमा अनुसन्धान सुरु गरिएको बताए।
"दार्चुलामा पहिरोले पुरिएर दुई जनाको मृत्यु, दर्जनौं बस्ती जोखिममा","दार्चुला : आइतबार राति आएको अविरल वर्षाले जिल्लाका विभिन्न ठाउँमा ठूलो जनधनको क्षति पुर्याएको छ। दार्चुलाको नौगाड गाउँपालिका ६ परिगाउँको खोलामा आएको बाढीले ल्याएको पहिरोमा पुरिएर दुई जनाको मृत्यु भएको जिल्ला प्रहरी कार्यालय दार्चुलाले जनाएको छ। राति घरमाथिबाट आएको पहिरोमा पुरिएर नौगाड गाउँपालिका ६ परिगाउँकी ४२ वर्षीया मानमती ठगुन्ना र ५ वर्षीया बालिका पारभती ठगुन्नाको मुत्यु भएको हो। पहिरोमा पुरिएर मानमतीका आफन्त मोहना ठगुन्ना गम्भीर घाइते भएको र अन्य एक जना स्थानीय समान्य घाइते भएको नौगाड गाउँपालिकाका स्थानीय हरकसिंह धामीले जानकारी दिए। उक्त खोला किनारमा बसेका परिवारका १० वटा घर र एक विद्यालय, कुखुरा फार्म बगाएको छ भने परिगाउँका स्थानीयका ८३ बाख्रा २५ गोरु, ११ गाई, २ घोडा खच्चड लगायतका पशु चौपाया पहिरोमा पुरिएको जिल्ला प्रहरी कार्यालय दार्चुलाका सुचना अधिकारी सुरेन्द्रप्रसाद जोशीले बताए। खारखोलामा पनि पहिरो त्यस्तै जिल्लाको नौगाड गाउँपालिका ३ खार खोलामा आएको बाढीले आनसिंह ठगुन्ना, जोगी धामी र रमेशसिंह ठगुन्नाको पसल बगाएको नौगाड गाउँ पालिकाका अध्यक्ष प्रेमसिंह धामीले बताए। उनले भने, 'खार खोलाले १० वटा पानी घट्ट, चार वटा आरसीसी पुल, चार वटा काठे पुल, एउटा खेल मैदान, एक माछा पोखरी एक फर्निचर र खार लघुजलविद्युतको मुहानमा पूर्ण क्षति पुगाएको छ। खार लघुविद्युत आयोजनाको दुई विद्युत घर जोखिममा रहेका छन्। राती आएको बाढी पहिरोले स्थानीयका सयौं रोपनी खेतीबारी पहिरोमा परेका छन्। यस्तै लास्कु खोलामा आएको बाढीले महाकाली नगरपालिका १, २ र ३ नम्बर वडाका विभिन्न संरचनामा क्षति पुर्याएको छ। लास्कु खोलाका ४ आरसीसी पुल, ६ घट्ट, स्थानीयका ११ बाख्रा, एउटा सडक सोलार बत्ती बगाएको महाकाली नगरपालिकाका मेयर हंशराज भट्टले बताए। बाढीले २ पुल बगायो, ६ घर उच्च जोखिममा महाकाली नगरपालिका ३ डुङुरी बजारका ६ घर बाढीको उच्च जोखिममा रहेका छन् भने दुई आरसीसी पुल बाढी र पहिरोको जोखिमा रहेका छन्। डुङुरीखोलामा आएको बाढीले नेपाल विद्युत प्राधिकरणको डुङुरी पावर हाउसभित्र बाढी पसेपछि क्षति पुर्याएको छ। पावर हाउसभित्र झण्डै ३ फिट पानी जमेको नेपाल विद्युत प्राधिकरण दार्चुला वितरण केन्द्र प्रमुख दयाराम शाहले बताए। उनका अनुसार विद्युत मर्मत हुन एक साताभन्दा बढी लाग्ने अनुमान गरिएको छ। पावर हाउसभित्रको पानी निकासको लागि डोजर र कर्मचारी खटाइएको छ। दुई सय किलोवाट क्षमता रहेको डुङुरी जलविद्युत अवरुद्ध भएपछि जिल्लामै विद्युत सेवा ठप्प भएको छ। महाकाली लोकमार्ग अवरुद्ध हिजो राति परेको अबिरल वर्षाले महाकाली नगरपालिका५ धौलीगाड खोला नजिकैको महाकाली लोकमार्ग अवरुद्ध भएको छ। धौलीगाड खोलामा निर्माणाधीन पुलको पिलर च्यापिएको छ भने नमस्कार बस्ती नै जोखिममा परेको छ। नदीले जमिन कटान गरिरहेको छ। सोमबार यातायात पूर्ण रुपमा ठप्प भएको छ। महाकाली लोकमार्गको काम छिटै सुचारु होला भन्न सकिने अवस्था नरहेको प्रमुख जिल्ला अधिकारी सरदकुमार पोखरेलले बताए।"
२५ देशबाट २०६ उडान : ३२ हजार नेपाली फर्किए,"काठमाडौं : कोरोना भाइरस कोभिड१९ महामारीका कारण विभिन्न मुलुकमा अप्ठ्यारोमा परेका ३२ हजार ७२७ नेपाली स्वदेश फर्किएका छन्। विदेशमा अलपत्र परेका नेपाली स्वदेश फर्काउन २५ मुलुकबाट गरिएको चार्टर्ड उडानमार्फत उनीहरु घर फर्किएका हुन्। कोभिड१९ सङ्कट व्यवस्थापन केन्द्र (सीसीएमसी) को यही साउन ४ गतेसम्मको विवरणअनुसार २०६ उडानबाट ३२ हजार १६९ नेपाली विदेशबाट घर फर्किएका छन् भने आज मात्रै ५५८ नेपाली घर फर्किएका छन्। यीमध्ये सबैभन्दा धेरै यूएईबाट सात हजार ६१७, कुवेतबाट पाँच हजार ५४९, साउदी अरेबियाबाट पाँच हजार ४४, मलेसियाबाट तीन हजार ७३० र कतारबाट तीन हजार ६३३ स्वदेश फर्किएका छन्। प्रदेशगत हिसाबले सबैभन्दा बढी बागमती प्रदेशका नौ हजार ८७, प्रदेश नं १ का ६ हजार ४७९, प्रदेश नं ५ का पाँच हजार ४०९, प्रदेश नं २ का पाँच हजार २११, गण्डकी प्रदेशका चार हजार १६९, सुदूरपश्चिम प्रदेशका ७९५ र कर्णाली प्रदेशका ७२२ नेपाल फर्किएका छन्। उद्धार उडानका लागि नेपालका दुई एयरलाइन्स नेपाल वायु सेवा निगम (नेपाल एयरलाइन्स) र हिमालय एयरलाइन्स तथा विभिन्न विदेशी एयरलाइन्सले चार्टर्ड उडान गरेका थिए। गत जुन ५ मा जजीरा एयरले पहिलो चार्टर्ड उडानमार्फत कुवेतबाट नेपाली ल्याएको थियो। यसपछि दुई नेपालीसहित विभिन्न मुलुकका एयरलाइन्सले चार्टर्ड उडान गरी नेपाली स्वदेश ल्याएका हुन्।"
मुस्ताङमा ६२ करोड ६० लाख ९८ हजार बजेट फ्रिज,"जोमसोम : आर्थिक वर्ष २०७६०७७ का लागि विनियोजित संघ तथा प्रदेश सरकारको कुल बजेट मध्ये चालु तथा पुँजीगत खर्चको कुल ६२ करोड ६० लाख ९८ हजार बजेट खर्च फ्रिज हुन पुगेको कोष तथा लेखा नियन्त्रण कार्यालय मुस्ताङले जनाएको छ । जसमध्ये संघतर्फ चालुतर्फ १६ करोड ८५ लाख र पुजिगत खर्च २६ करोड ३३ लाख र प्रदेशतर्फ चालु १० करोड ३५ लाख र पुजिगततर्फ ९ करोड ४६ लाख बजेट फ्रिज भएको जनाइएको छ । चालु आर्थिक वर्षमा संघीय कुल बजेट ३ अर्ब १० करोड ४० लाख थियो भने प्रदेश सरकारको कुल बजेट ५१ करोड ७४ लाख ४९ हजार थियो । जसमध्ये चालुतर्फ १ अर्ब ८६ करोड ५५ लाख ५ हजार र पुजिगत बजेट १ अर्ब २३ करोड ८५ लाख ७१ ह्जार बिनियोजन भएको थियो । यस्तै ,प्रदेशको चालुतर्फ २८ करोड ८५ लाख ५१ ह्जार र पुजिगततर्फ २२ करोड ८८ लाख ९८ हजार रहेको थियो । संघीय सरकारको कुल चालु बजेट मध्ये १ अर्ब ६९ करोड ६९ लाख ८४ हजार खर्च भएको हो । यस्तै,संघीय पुजिगत विकास खर्चतर्फ ९७ करोड ५२ लाख ३९ हजार ८ सय खर्च भएको हो । संघको चालुतर्फ ९० दशमलव ६५ प्रतिशत र पुजिगततर्फ ७८ दशमलव ८५ प्रतिशत खर्च भएको कोष तथा लेखा नियन्त्रण कार्यालय मुस्ताङका प्रमुख मिनबहादुर बानियाले जानकारी दिए । यस्तै ,प्रदेशको चालुतर्फ १८ करोड ४९ लाख ८५ हजार अर्थात ६४ दशमलव ११ प्रतिशत खर्च भएको हो भने प्रदेश पुजिगत १३ करोड ४२ लाख १९ हजार खर्च हुदा ५८ दशमलव ६४ प्रतिशत विकास खर्च भएको कार्यालय प्रमुख बानियाले बताए । का्ष तथा लेखाका अनुसार गत वर्षको भन्दा चालु वर्ष संघ तथा प्रदेशको गरी २२ करोड भन्दा बढी बजेट फ्रिज हुन पुगेको हो । आर्थिक वर्ष २०७५०७६ मा ४० करोड १७ लाख बजेट मुस्ताङमा फिर्ता भएको थियो । मुस्ताङमा संघीय पुजिगत खर्चमा उल्लेख्य प्रगति देखिनुको कारण राष्ट्रिय गौरवको बेनीजोमसोमकोरला सडक आयोजना मुख्य बनेको छ । कुल पूँजीगत विकास खर्च १ अर्ब २३ करोड ८५ लाख मध्ये आयोजनाको बजेट १ अर्ब १३ करोड ४५ लाख रहेकोमा ९० करोड २५ लाख २९ हजार सडकले खर्च गरेको छ । जिल्लाको कुल संघीय विकास खर्च ९७ करोड मध्ये ७ करोड बजेट मात्र अन्य प्रशासनिक कार्यालय पूर्वाधार लगायतमा खर्च भएको जनाइएको छ ।तर ,सांसद विकास कोषको स्थानीय पूर्वाधार साझेदारी विकासको खर्च हुन नसकेको १ करोड ४१ लाख बजेट संम्विन्धि स्थानीय तहको कोरोना कोषमा जम्मा भइसकेको छ । मुस्ताङमा संघीय अन्र्तगतका स्थानीय प्रशासन र सुरक्षा निकाय लगायतका २३ वटा कार्यालय र ५ स्थानीय तहमा बजेट खर्च भएको हो । यस्तै प्रदेशतर्फ सिंचाइ ,बन,घरेलु ,मालपोत र ५ स्थानीय तहमा आएको बजेट खर्च भएको कोलेनिकाले जनाएको छ । मुस्ताङमा १० करोड ३६ लाख राजश्व संकलन आर्थिक वर्ष २०७६०७७ मा मुस्ताङमा करिव १० करोड ३६ लाख ९५ हजार राजश्व संकलन भएको कोष तथा लेखा नियन्त्रण कार्यालयले जनाएको छ । जसमध्ये संघतर्फ ९ करोड ८७ लाख ७९ हजार र प्रदेशतर्फ ४९ लाख १६ हजार राजश्व संकलन भएको हो । गत वर्ष ९ करोड राजश्व संकलन भएको थियो । चालु वर्ष संघतर्फ १ करोड र प्रदेशतर्फ ४२ लाख राजश्व बृद्धि भएको कोष तथा लेखा नियन्त्रण कार्यालयले जनाएको छ । संघतर्फ उठ्ने राजश्व शीर्षकमा भन्सार ,मदिरा,अन्तशुल्क ,राहदानी पासपोर्ट,नागरिकता र वागवानी विकास केन्द्रको आम्दानी हो भने प्रदेशतर्फ मालपोत ,बन रोयल्टी र घरेलु उद्योग दर्ता लगाएका हुन् ।"
पहिरोले पुरिएर काठमाडौंमा एक जनाको मृत्यु,काठमाडौं : कागेश्वरी मनोहरा नगरपालिका१ गागलफेदीमा पहिराले पुरिएर एक जनाको मृत्यु भएको छ। गागलफेदीस्थित सातघट्टेमा खसेको पहिरामा पुरिएर २२ वर्षीय नवराज गुरुङको ज्यान गएको महानगरीय प्रहरी वृत बौद्धका प्रहरी नायब उपरीक्षक नवीन कार्कीले जानकारी दिए। उनका अनुसार शौच गर्न भनेर खोला छेउ जङ्गलमा गएको समयमा आएको पहिरोमा परेर आइतबार साँझ गुरुङको मृत्यु भएको हो। उनीसँगै अरु आठ जना गएका थिए। पहिरामा पुरिएका गुरुङको शव परीक्षणका लागि त्रिवि शिक्षण अस्पताल महाराजगञ्जमा राखिएको छ।
साउन महिनाको चहलपहल सुरु (फोटो फिचर),"काठमाडौं : आज साउनको पहिलो सोमबार। महिनामा साउन र बारमा सोमबार भगवान् शिवको बार भएकाले यस दिनमा शिवजीको पूजा आराधना एवम् दर्शन गर्नाले मनोकामना पूरा हुन्छ भन्ने धार्मिक विश्वास रहिआएको छ। सोही विश्वासका आधारमा साउनको सोमबार शिवलाई शुद्ध जल चढाएर खुसी बनाउन सकिन्छ भन्ने शास्त्रीय मान्यता छ। यस दिन विभिन्न शिवालयमा भक्तजनको घुँइचो लाग्ने गर्छ।विशेषगरी हिन्दु नारीहरु हरियो पहिरनमा सजिएर सोमबारको ब्रत बस्ने गर्छन्।पछिल्लो समय हातमा मेहन्दी, नाँडीभरी चुरा र पहेलो र हरिया रङका पोते र हरिया रङका पहिरनमा सजिनु साउने फेसनजस्तै भएको छ। साउनको सोमबार शिवालयमा दर्शनार्थीको भीड लाग्ने गर्थ्यो। तर यस वर्ष भने कोरोना महामारीका कारण धेरैजसो शिवालय सुनसान छन्। पशुपति मन्दिर पनि सुनसान छ। मन्दिरमा रातीदेखि नै दर्शनार्थीको भीड लाग्ने गर्दथ्यो। कोरोनाभाइरसका कारण पशुपति क्षेत्र विकास कोषले मन्दिर प्रवेशमा रोक लगाएको छ। भक्तजनहरु पशुपति मन्दिर बाहिरबाटै दर्शन गरी फर्किरहेका छन्। यस वर्ष साउनमा चार सोमबार परेका छन् । पहिलो पटक सोमबारको ब्रत लिनेहरुका लागि यो वर्ष भने शुभ छैन। पाँचवटा सोमबार परेको साउनबाट मात्रै नयाँ व्रतालुले साउने सोमबारको व्रत सुरु गर्छन्। साउनको सोमबार व्रत गरेमा मनको इच्छा पूरा भई अटल सौभाग्य प्राप्त हुने धार्मिक विश्वास छ।"
म्याग्दीका १४ जनाले जिते कोरोना,"बेनी : म्याग्दीमा एकैदिन १४ जना कोरोना (भाइरस) संक्रमित निको भएर घर फर्किएका छन् । भारत र खाडी मुलकको विभिन्न देशबाट आएर बेनीको क्वारेन्टाइनमा बसेका उनीहरुलाई कोरोना पुष्टि भएपछि खुल्ला मञ्चको शैक्षिक तालिम केन्द्रको भवनमा सञ्चालित आइसोलेसनमा राखिएको थियो । आइसोलेसनमा उपचार गराइरहेका १४ जना पुरुषको पछिल्लो स्वाब नमुना परीक्षणको रिपोर्ट नेगेटिभ आएपछि सोमबार घर पठाइएको स्वास्थ्य कार्यालय म्याग्दीका निमित्त प्रमुख एकनारायण लम्सालले जानकारी दिए । उनीहरु सबै पुरुष हुन् । २० बेड क्षमताको आइसोलेसनमा आइतबार कोरोना पुष्टि भएका छजनालाई राखिएको छ ।हालसम्म ५ जना महिलासहित ३४ जनाले कोरोना जितेर घर फर्किएका छन् । म्याग्दीमा हालसम्म ६५६ वटा स्वाब संकलन गरेर कोरोनाको परिक्षण भएको छ । क्वारेन्टिनमा बसेका ४१ ज्नाको रिपोर्ट आउन बाँकी छ । भरतबाट आएर ४० दिन क्वारेन्टाइन र आइसोलेसनमा बसेर कोरोना निको भएपछि घर जान लागेका मंगला२ पैयुपाटाका नरबहादुर किसानले आत्मबल भएमा कोरोनालाई जित्न सकिने अनुभव सुनाए । कोरोना जितेर घरमा गएकालाई सम्मानपूर्वक व्यवहारको व्यवहारको अपेक्षा राखे । भारत, खाडी मुलुक र युरोपका देशमा रोजगारी गुमेर, अप्ठ्यारोमा परेपछि अलपत्र परेका म्याग्दीका ४५० जनालाई उद्दार गरेर ल्याइएको छ ।"
मोटरबोट चलाउन सुरक्षाकर्मीलाई तालिम,"परासी : बाढीमा परेकालाई उद्दार गर्न प्रयोग हुने मोटरबोट चलाउन पश्चिम नवलपरासीका १२ जना सुरक्षाकर्मीलाई प्रशिक्षण दिइएको छ । विपद् पूर्वअभ्याससहित उनीहरुलाई प्रशिक्षण दिइएको हो । जिल्लामा बाढीको जोखिम बढी रहेका बेला गृहमन्त्रालयबाट जिल्ला प्रशासन कार्यालयलाई २ सेट मोटरबोट उपलब्ध गराइएको हो । मोटर बोट सेटमा १० १० बटा ज्याकेट र हेलमेट छन् । मन्त्रालयले मोटरबोट पठाएपनि तालिम प्राप्त जनशक्ति नभएकाले सुरक्षाकर्मीहरुलाई मोटरबोट चलाउने बारे प्रशिक्षण दिइएको प्रमुख जिल्ला अधिकारी सागरमणि पाठकले बताए । नेपाली सेना, सशस्त्र प्रहरी र नेपाल प्रहरीका ४४ जनालाई प्रशिक्षण दिइएको हो । अहिले बाढीको जोखिम बढी रहेकाले तालिम प्राप्त सुरक्षाकर्मीसहित मोटरबोट तयारी अवस्थामा राखिएको प्रजिअ पाठकले बताए । मोटरबोट नहुँदा जिल्लाका विभिन्न स्थानमा बाढीमा फसेकालाई उद्दार गर्न कठिनाई हुँदै आएको थियो । यसैबीच बाढीका कारण सोमबारसम्म प्रतापपुर, सरावल र पाल्हीनन्दन गाउँपालिकाका १० घर परिवार विस्थापित भएका छन् । स्थानीय खोलाकाहरुका कारण विस्थापित भएकाहरुलाई गाउँपालिकाले खाना र स्कुलहरुमा बसोबासको व्यवस्था गरेको प्रजिअ पाठकले बताए । त्यसैगरी नारायणी नदी (गण्डक बाँधं) को सतह पनि बढ्दै गएको छ । सोमबार दिउँसोसम्म पानीको सतह १०७५ मिटर पुगेको छ । ११ मिटर भन्दा बढी पानीको सतह पुगेपछि खतराको संकेत मानिन्छ । पानीको सतह बढ्ने संभावना रहेकाले त्यस क्षेत्रका स्थानीयलाई सजगता अपनाउन आग्रह गरिएको जिल्ला विपद् व्यवस्थापन समितिले जनाएको छ । नारायणी नदीसँगै स्थानीय झरही, खजुरा र धनेवा खोलाका कारण जिल्लाको दक्षिणभेग डुबानमा पर्दै आउने गरेको छ ।"
"अझै पाँच दिन भारी वर्षा हुने, बाढी पहिरोको उच्च जोखिम","काठमाडौं : नेपालमा अझै पाँच दिनसम्म भारी वर्षात हुने भएको छ। न्यून चापीय रेखा नेपाली आकाशमाथि आएर बसेको र उक्त रेखा नहटेसम्म वर्षात जारी रहने जल तथा मौसम विज्ञान विभागले जनाएको छ। सोमबार विभागका महानिर्देशक सरजुकुमार वैद्यले मुलुकको मौसमी अवस्थाबारे सोमबार ऊर्जा, जलश्रोत तथा सिंचाइमन्त्री वर्षमान पुन अनन्तलाई ब्रिफिङ गर्नुभएको थियो। त्यस क्रममा वैद्यले ९ असारपछि मात्र क्रमशः पानी पर्ने क्रम कम भएर जाने उल्लेख गरे। उनका अनुसार नेपालको प्रदेश१, प्रदेश२, बागमती, गण्डकी, प्रदेश५ र सुदूरपश्चिम प्रदेशमा घना वर्षा भइरहेको छ। पछिल्लो २४ घण्टामा मुलुकको अधिकांश स्थानमा एक सय मिलि लिटर वा सो भन्दा बढी पानी परिरहेको वैद्यले बताउनुभयो। यो मात्र अझै बढेर २ सय मिलि लिटर पार्नी पर्ने सम्भावना छ। न्यून चापी रेखा पश्चिमबाट पूर्वतिर सरेकाले केही दिन पूर्वपहाडी क्षेत्रमा अत्याधिक वर्षातको सम्भावना रहेको वैद्यले बताए। २४ घण्टामा कहाँ पर्यो धेरै पानी ? विभागका महासचिव वैद्यका अनुसार पछिल्लो २४ घण्टामा बाराको कोल्दीमा सबैभन्दा बढी १ सय ६९ मिलिमिटर पानी परेको छ। यस्तै नवलपुरको डण्डामा १ सय ५०६, तनहुँको श्याम्घामा १४८८ तथा गोरखामा १४० २ मिलिमिटर पानी परेको छ। यो परिणाममा अझै वृद्धि हुने वैद्यले बताए। यो पछिल्लो २४ घण्टाको विवरण हो, वैद्यले भने यो अझै बढ्छ र धेरै स्थानमा २ सय मिलिमिटरसम्म पानी पर्छ। नारायणीले खतराको तह नाघ्यो, अरु चार नदीमा ठूलो बाढी आउने चितवनको देवघाटस्थित नारायणी नदीमा पानीको सहतले खतराको तह पार गरेको हो। उक्त स्थानमा जलसतह ८ मिटर नाघेपछि खतराको तह पार हुनेमा ९ मिटर माथि आइसकेको छ। वर्षात नरोकिएकाले जल सतह थप बढ्ने अनुमान गरिएको छ। यस्तै नारायणघाटको पुलमा जलसतहले सतर्कताको तह पार गरेको हो। उक्त स्थानमा जल सतहले ११ मिटर नाघेपछि सतर्कताको तह पार हुनुपर्नेमा जलसतहले ११ ९८ मिटर पार गरेको वैद्यले बताउनुभयो। विभागले खतराको तह पार गरेको स्थानका तल्लोटतीय क्षेत्रका बासिन्दालाई उक्त स्थान छाडेर सुरक्षित स्थानमा जान तथा सतर्कताको तह पार गरेको स्थानका तल्लो तटीय क्षेत्रका बासिन्दालाई उच्च सतर्कता अपनाउन आग्रह गरेको छ। पूर्वनपलपरासी र चितवनका तल्लो तटीय क्षेत्रमा बाढीको उच्च जोखिम रहेकाले सतर्क रहन भनिसकिएको वैद्यले जानकारी दिए। यस्तै कोशी कोशी नदीमा सतर्कताको तह पार गरेकाले भोलिसम्म खतराको तह पार गर्न सक्ने अनुमान गरिएको छ। यस्तै कमला, कन्काई, बागमती र ती नदीका सहायक नदीमा बाढीले खतराको तह पार गर्न सक्ने अनुमान विभागले गरेको छ। यो वर्ष आगामी कात्तिकसम्मै वर्षात हुने सम्भावना रहेको छ। सामान्यतया मनसुन असारमा सुरु भएर असोजमा सकिने भए पनि यो वर्ष भने झण्डै एक महिनापछिसम्म पानी पर्ने देखिएको छ। चार महिनामध्ये असारको अध्यदेखि भदौ मध्यसम्म अत्याधिक वर्षात हुने गर्दछ। तर, यो पटक मौसम सक्रिय भएदेखि नै वर्षातको दर उच्च छ। चार महिनामध्ये असारको आधाआधीदेखि भदौ आधाआधीसम्म पानी बढी पर्ने समय हो, महानिर्देशक वैद्यले भने तर यो पटक मनसुनको सुरुदेखि नै अत्याधिक पानी परिरहेको छ, कात्तिकसम्म पर्ने देखिन्छ। एक वर्षमा पर्ने पानीको ८० प्रतशित पानी मनसुनको चार महिनामा पर्ने उहाँले जानकारी दिनुभयो। हरेक मनसुनमा बाढी पहिरोका कारण हुने क्षति घटी बढी हुने भन्दै वैद्यले यसपटक हिउँदमा र प्रिमौसममा समेत बढी पानी परेका कारण जमिन धेरै गलेकाले बाढीपहिरोको प्रकोप उच्च भएको बताए। मौसम पूर्वानुमानबारे जानकारी लिएपछि मन्त्री पुनले पछिल्लो समय नेपालको मौसम पूर्वानुमान प्रणालीमा धेरै सुधार गरिएको बताए। आगामी दिनमा विभागबाट जारी हुने मौसमसम्बन्धी सूचना थप विश्वसनीय बनाउनुपर्नेमा उनको जोड थियो। पहिलाको तुलनामा अहिले हामीले जल तथा मौसमको पूर्वानुमानप्रति विश्वास गर्न सक्ने आधार बनाएका छौं, मन्त्री पुनले भने आगामी दिनमा थप विश्वसनीय बनाउनुपर्छ। उनले मौसम पूर्वानुमानका लागि राज्यले प्रविधि र जनशक्तिमा धेरै लगानी गरेको भन्दै पूर्वसूचना प्रदान गरेर जनताको जीवन बचाउन कुनै कसर बाँकी नराख्न निर्देशन दिए। बाढी र पहिरोको सही सूचना सही समयमा दिऔं, सूचना नपाएका कारण एक जनाले पनि ज्यान गुमाउनुनपरोस्। यस्तै बाढीपहिरोको सूचनालाई थप प्रभावकारी बनाउन भोलि (सोमबार) देखि अधिक वर्षात नरोकिएसम्म हरेक दिन मन्त्रालयमा मिडिया ब्रिफिङ गर्न मन्त्री पुनले विभागलाई निर्देशन दिए। विभागले सोमबारदेखि बिहान हरेक दिन बिहान ११:०० बजे सामाजिक दूरी कायम गर्दै मिडिया ब्रिफिङ गर्ने भएको छ।"
लकडाउन लम्बिँदा पुजारी पाल्नै धौ धौ,"भक्तपुर : भक्तपुरको सूर्यविनायक नगरपालिका ८ सिपाडोलस्थित डोलेश्वर महादेव मन्दिरलाई पुजारी पाल्नै धौ धौ भएको छ । कोरोना भाइरस संक्रमण नियन्त्रण र व्यवस्थापन गर्न सरकारले घोषणा गरेको लकडाउन लम्बिँदा पुजारीलाई पाल्न मन्दिरलाई सकस परेको हो । मन्दिरमा चार पुजारी छन् । जसमा मूल पुजारी बच्चुराम जंगम, पुजारी विजय जंगम र सहायक पुजारीद्वयमा नारायण प्याकुरेल र प्रश्रित अधिकारी रहेका छन् । डोलेश्वर महादेव मन्दिर भक्तपुरकै सबैभन्दा बढी भेटी संकलन हुने मन्दिर हो । लकडाउनअघि मन्दिरले वार्षिक कम्तीमा ४५ लाख रुपैयाँ आम्दानी गर्दै आएको थियो तर लकडाउन सुरु भएपछि मन्दिरको आम्दानी शून्य जस्तै भएको डोलेश्वर महादेव मन्दिर संरक्षण तथा विकास समितिका अध्यक्ष बालहरि चालिसेले जानकारी दिए । उनले लकडाउन लम्बिँदा पुजारीसँगै गाईगोठ हेर्ने दुईजना, एकजना भान्छे, समितिको प्रशासन हेर्ने तीन जना र एक सफाइ कर्मचारी गरी १२ जनालाई पाल्न समितिलाई सकस भएको बताए । उनका अनुसार मन्दिरका पुजारीसहित १२ जनालाई समितिले मासिक एक लाख ६८ हजार रुपैयाँ पारिश्रमिक दिनुपर्छ तर लकडाउन बढेपछि मन्दिरको आम्दानी शून्यजस्तै भएपछि ६ जना कर्मचारीलाई कटौती गरेको उनको भनाइ थियो ।६ जना कर्मचारीलाई कटौती गर्दा पनि मन्दिरले मासिक ८० हजार रुपैयाँ व्यहोर्नुपरेको उनले सुनाए । 'अहिले चारजना पुजारी र गाईगोठ हेर्ने दुई जनाबाहेक बाँकी ६ जनालाई कटौती गरेका छौं, अध्यक्ष चालिसेले भने, 'उहाँहरुलाई आवश्यक परे बोलाउँछौं भनेका छौं । मन्दिरको अप्ठ्यारो उहाँहरुले बुझ्नुभएको छ ।' सूर्यविनायक नपा ८ सिपाडोलस्थित डोलेश्वर महादेव मन्दिर परिसर । तस्बिर : अन्नपूर्ण यता पुजारीहरुले भने आफूहरुलाई समितिले कममात्रै पारिश्रमिक दिने गरेको गुनासो गरेका छन् । मन्दिरको आम्दानीअनुसार आफूहरुको पारिश्रमिक पनि बढाउनुपर्ने उनीहरुको भनाइ छ । सुरुमा समितिले दिएको पारिश्रमिक न्यून भएपछि मूल पुजारी बच्चुराम जंगमले मन्दिर जानै छोडेका थिए । पछि पारिश्रमिक बढाएपछि उनी मन्दिर जान थालेका थिए । मूल पुजारी जंगम पुनः मन्दिर आएपछि पुजारीहरुको दरबन्दी कायम गरी पारिश्रमिकसँगै अन्य सेवासुविधा निर्धारण गरिएको उनी बताउँछन् । तर अन्य सेवा सुविधा भने काटिएको पुजारीहरुले गुनासो गरेका छन् । पहिले पुजारीहरुलाई मन्दिरमै खाना तथा खाजा खाने व्यवस्था थियो । तर अहिले उक्त व्यवस्था काटिएको छ । मन्दिर पुग्न थाले भक्तजन यसैबीच श्रावणी मेलाअन्तर्गत साउनको पहिलो सोमबार डोलेश्वर महादेव मन्दिरमा पुग्ने भक्तजनको संख्या बढेको छ । आइतबार रातिदेखि परेको वर्षा छिचोलेर सोमबार डोलेश्वर महादेव मन्दिरमा भक्तजन पुगेका छन् । भक्तजन पुगेसँगै मन्दिरको आम्दानी हुने समितिले विश्वास लिएको छ । समितिले मन्दिरको उत्तरढोकामात्रै खोलेको छ तर भक्तजनले मन्दिरभित्रै पुगेर पूजा गर्न दिएको छैन । सरकारले घोषणा गरेको लकडाउन साउन ७ गतेसम्म लम्बिएको छ । त्यसपछि सरकारले गर्ने निर्णयानुसार समितिले सर्वसाधारणलाई मन्दिर भित्र पूज गर्न दिने नदिने निर्णय गरिने समितिका अध्यक्ष चालिसेले जानकारी दिए । सोमबार डोलेश्वर महादेवसँगै भक्तपुर नपा ९ तचपालस्थित दत्तात्रय मन्दिर, सूर्यविनायक नपाकै अनन्तलिंगेश्वर महादेव, सुवर्णेश्वर महादेव, आशापुरी महादेव र चाँगुनारायणको यातु महादेवलगायतका महादेव मन्दिरमा भक्तजनहरु पुगेका छन् । स्थानीय तहहरुले कोरोना भाइरस संक्रमण नियन्त्रण गर्न यसअघि मन्दिरमा पूजाआजा निषेध गरेका थिए । सर्वसाधारण मन्दिरमा जान नदिन प्रत्येकजस्तो मन्दिरमा तालाबन्दी गरिएको थियो ।"
काठमाडौंमा पहिरोले पुरिएर एकजनाको मृत्यु,काठमाडौं : कागेश्वरी मनोहरा नगरपालिका १ गागलफेदीमा पहिराले पुरिएर एकजनाको मृत्यु भएको छ ।गागलफेदीस्थित सातघट्टेमा खसेको पहिरोमा पुरिएर २२ वर्षीय नवराज गुरुङको ज्यान गएको महानगरीय प्रहरी वृत बौद्धका प्रहरी नायब उपरीक्षक नवीन कार्कीले जानकारी दिए। कार्कीका अनुसार आठजना गएकामध्ये मृतक गुरुङ शौच गर्न भनेर खोला छेउ जंगलमा गएका थिए। त्यही बीचमा आएको पहिरोमा परी गुरुङको मृत्यु भएको हो । पहिरोमा पुरिएका गुरुङको शव परीक्षणका लागि त्रिवि शिक्षण अस्पताल महाराजगञ्जमा लगिएको थियो।उनको आइतबार साँझ मृत्यु भएको हो।रासस
"खोला बगाउँदा श्रीमतीको मृत्यु, श्रीमान घाइते",तेह्रथुम : लागीगुराँस नगरपालिका ९ सोल्मामा सोमबार खोलाले बगाउँदा एक महिलाको मृत्यु भएको छ । सोल्माको भालु खोलाले बगाउँदा म्याङलुङ नगरपालिका६ की ३७ वर्षीया अञ्जना लिम्बूको मृत्यु भएको छ भने उनका श्रीमान घाइते भएको प्रत्यक्षदर्शी निरबहादुर लिम्बूले जानकारी दिए । सोमबार बिहान आफन्तकोमा जान भनि छथर गाउँपालिकाको सुदाप हिँडेका ३ मध्ये म्पतीलाई दिउँसो १२ बजेतिर एक्कासी माथिबाट आएको खोलाले बगाएको थियो। खोलाले अञ्जनालाई करिब ४ सय मिटर तल पुर्याएको र उनका श्रीमान भेषराज लिम्बूले १ सय मिटर तल नपुग्दै बुट्ट्यान समाएर ज्यान जोगाएका थिए । यद्यपी उनी गम्भीर घाइते भएका छन् । अविरल वर्षाका कारण खोलमा बाढी आएको र तीनैजनाले एउटा लौरो समाएर पारी तर्ने क्रममा गहिरो भौडीको कारण दुईजना अकस्मात पानीको छालसँगै बगेको र हतार हतार ढुंगा समाउन पाएको कारण आफूलाई खोलाले बगाउन नसकेको अर्का व्यक्ति निरबहादुर लिम्बूले बताए । अञ्जनालाई खोलाले बगाएपछि उनको खोजी गर्दै जाँदा करिब ४ सय मिटर तल खोलाको किनारमा मृत अवस्थामा स्थानीयले भेटाएका थिए । मृतकको पोष्टर्माटमका लागि जिल्ला अस्पताल तेह्रथुम ल्याउने तयारी भइरहेको प्रहरीले जनाएको छ ।
कोरोना त्रासबीच साउने सोमबार : मन्दिरको गेटबाटै चढाइयो जल र दूध (फोटो फिचर),"पोखरा : साउनको सोमबार सामान्य अवस्थामा पोखराका सबै शिव मन्दिरमा भक्तजनको भीड लाग्ने गद्थ्यो । कोरोना भाइरस नियन्त्रण गर्न लगाइएको लकडाउन खुकुलो भएपनि मन्दिर, विद्यालयजस्ता धेरै जमघट हुने स्थान अझै खुलेका छैनन् । मन्दिरमा पनि कोरोना भाइरस नियन्त्रण गर्न सरकारले लगाएको लकडाउनलाई पालना गर्दै मन्दिर बाहिर पूजापाठ बन्द गरिएको सूचना प्रकाशित गरिएको छ । मन्दिरको मुख्य गेट नै बन्द गरिएपनि धार्मिक आस्था राख्ने भक्तजनको पोखराका शिवमन्दिरमा बिहानैबाट चहलपहल भएको छ । मन्दिरको मुख्य गेट बन्द छ । भक्तजनको अनुरोधमा गेटबाट मन्दिर सम्म डुढ बनाएर जल र दुध चढाउने व्यवस्था मन्दिर व्यवस्थापन समितिले गरेका छन् । पोखराको केदारेश्वर मन्दिर, विन्ध्यवासिनी मन्दिर परिसरमा रहेको शिव भन्दिर लगायतका मन्दिरमा साउनका हरेक सोमवार भक्तजनको भिड लाग्ने गदथ्यो । पोखराको बगर स्थित सेती नदी किनार गाईघाटमा स्नान गर्न नदीमा पूजा गर्न र जल लिएर बोलबामयात्रा गर्दै जल चढाउन बिभिन्न शक्तीपीठमा भक्तालुको भिड लग्थ्यो । साउनको सोमवार भगवान शिवको महिमा मानिने हुँदा भक्तजन उपासना गरी नजिकको पवित्र नदी, कुण्ड तथा तलाउबाट जल शिवलिंगमा चढाउँदा मनोकांक्षा पूरा हुने धार्मिक विश्वास छ । यसै विश्वासले कोरोना कहरका बीच पनि भक्तजनहरु मन्दिरमा पूजा गर्न पुगेका छन् । पोखराको केदारेश्वर मन्दिरमा सामान्य अवस्थामा प्रत्येक सोमवार दशहजार भन्दा बढि भक्तजनले दर्शन गर्ने मन्दिर व्यवस्थापनले बताएको छ । कोरोना कहरको कारण यस वर्षको पहिलो सोमबार मन्दिरको गेट नै बन्द छ । मन्दिरभित्र सुनसान छ । मन्दिर बाहिर भने पुर्जा गर्न भक्तजन माक्स लगाएर लाइनमा बसेका छन् । मन्दिरको गेटसम्म आएपछि भक्तजनको अनुरोधमा मन्दिर व्यपवस्थापन समितिले डुढ बनाएर मुख्यगेटबाट मन्दिर सम्म जल र दुध चढाउने व्यगस्था गरेको मन्दिरका पिठाधिस डा लेखनाथ आचार्यले बताए ।"
कहाँकहाँ हुँदैछ २४ घण्टा वर्षा ?,"काठमाडौं : मौसम पूर्वानुमान महाशाखा, जल तथा मौसम विज्ञान विभागले आगामी २४ घन्टामा पनि देशका धेरै स्थानमा हल्कादेखि मध्यम वर्षा हुने जानकारी दिएको छ। विभागका अनुसार अहिले मुलुकभर सामान्यदेखि पूर्ण बदली रही धेरै स्थानमा हल्कादेखि मध्यम वर्षा भइरहेको मौसमविद् सजिना शाक्यले जानकारी दिए। उनका अनुसार प्रदेश १, प्रदेश २, वाग्मती प्रदेश, गण्डकी प्रदेशका केही स्थानका साथै प्रदेश ५, सुदूरपश्चिम प्रदेश र कर्णाली प्रदेशका थोरै स्थानमा आगामी २४ घण्टा भारी वर्षाकोसमेत सम्भावना छ। त्यस क्षेत्रका नदीमा पानीको बहाव बढ्ने, पहाडी क्षेत्रमा भूक्षय हुने, पहिरो जाने, सडक तथा हवाई यातायात प्रभावित हुने तथा ढल र पानीको राम्रो निकास नभएको ठाउँमा डुबानसमेत हुनसक्ने सम्भावना रहेकाले आवश्यक सतर्कता अपनाउन विभागले सबैसँग अनुरोध गरेको छ। विभागका अनुसार, हाल मनसुनी न्यूनचापीय रेखा नेपालतिर सरेको अवस्था छ।"
"प्रहरी युवकले नै गरे बालविवाह, ६ जनामाथि मुद्दा","स्याङ्जा : प्रहरी पेशामा आवद्ध स्याङ्जा आँधीखोलाका २४ वर्षीय युवक बालविवाहको आरोपमा पक्राउ परेका छन् । आँधीखोला गाउँपालिका१ का नारायण तिवारीले १७ वर्षीया बालिकासँग विवाह गरेको उजुरी परेपछि प्रहरीले उनलाई पक्राउ गरेको हो । सोमबार प्रहरीले तिवारीलाई पक्राउ गरी हिरासतमा राखेको छ । प्रहरीका अनुसार तिवारीले आँधीखोला३ १७ वर्षीया बालिकासँग विवाह गरेका थिए । स्थानीयहरुका अनुसार प्लस टू अध्ययनरत केटीका आफन्तले नै बिहेको ११ औं दिनमा उजुरी दिएपछि प्रहरीले युवकलाई पक्राउ गरेको हो । प्रहरीले बेहुला, बेहुलीसहित दुबैतर्फका आमा, बाबुलाई नियन्त्रणमा लिएर मुद्दा चलाएको छ । अहिले उनीहरु ६ जना नै प्रहरी हिरासतमा छन् । दुबैको प्रेम सम्बन्धपछि पारिवारिक सहमतिमै सीमित व्यक्तिको रोहवरमा विवाह सम्पन्न भएको थियो । तर कोरोनाका कारण जारी लकडाउनका बेला धेरैले चाल नै पाएनन् । तिवारीसहित आरोपितहरुमाथि थप छानविन गरिरहेको प्रहरी नायब उपरीक्षक राजेन्द्रप्रसाद अधिकारीले जनाए । यससँगै बालविवाहका आरोपित तिवारी जागिरबाट निलम्बनमा परेका छन् । विवाह गर्न कानूनी रुपमा युवती कम्तिमा २० वर्ष र युवक २२ वर्ष हुनुपर्ने प्रावधान छ ।"
वर्षाले ओखलढुंगाका ग्रामीण सडक अवरुद्ध,ओखलढुंगाः लगातारको वर्षापछि खहरेमा आएको बाढीले सडक बगाउँदा सिद्धिचरण राजमार्गको हर्कपुरओखलढुंगा खण्ड अवरुद्ध भएको छ । मानेभञ्ज्यांग गाउँपालिका नजिकै भँडारे खोलामा आएको बाढीको कटानले सडक अवरुद्ध भएको हो । खहरेले बाटो अवरुद्ध पारेको मानेभञ्ज्यांग गाउँपालिका ८ का वडा अध्यक्ष भीम मगरले बताए । अहिले पनि पानी परिरहेका कारण खहरेले बाटो कटान थप गर्न सक्ने उनले बताए । वर्षाका कारण आएका खहरे तथा खसेको पहिरोले राजमार्गका विभिन्न ठाउँमा अवरोध भएको छ । त्यस्तै ओखलढुंगाका ग्रामीण सडक सबैजसो अवरुद्ध छन् । ओखलढुंगा सदरमुकामबाट पूर्व तथा पश्चिम भेगमा जाने कच्ची सडक बर्षाका कारण अबरुद्ध भएका हुन् । सडक अवरुद्ध हुँदा आवत जावतमा समस्या भएको छ । सवारी साधान समेत चल्न सकेका छैनन् । पानी निरन्तर परिरहेकाले थप समस्या हुन सक्ने भन्दै जिल्ला विपद व्यवस्थापन समितिले सर्तक रहन आग्रह गरेको छ । समितिले सुचना जारी गर्दै कतै समस्या देखिएमा खबर गर्न आग्रह गरेको छ । अहिलेसम्म ओखलढुंगामा बाढी पहिरोका कारण कतै जनधनको क्षति नभएको जिल्ला प्रहरी कार्यालय ओखलढुंगाका प्रहरी निरीक्षक मिलनसिं बस्नेतले बताए ।
पहिरोले जलविद्युत आयोजनाको संरचना बगाउँदा मगरदाङ अन्धकारमा,"बेनी : पहिरो लघुजलविद्युत परियोजनाको संरचना बगाएपछि म्याग्दीको मालिका गाउँपालिका  ५ को मगरदाङ अन्धकार बनेको छ । २५ किलोवाट क्षमताको मगरदाङडाडागाउआशाटोल लघुजलविद्युत परियोजनाको बाँध, नहर र विद्युतगृह गत असार २५ गते दाङखोलामा आएको बाढीले बगाएको थियो । परियोजनाको सबै संरचना बाढी र पहिरोले बगाएपछि १२५ घरधुरी अन्धकारमा बस्नुपरेको परियोजनाका अध्यक्ष कुलप्रसाद घर्तीले बताए । 'उपभोक्ताले नगद संकलन र श्रमदान गरेर बनाएको परियोजनाको सबै संरचनाको नामनिशाना नरहने गरि पहिरोपछि आएको बाढीले बगाएको छ,' उनले भने, 'विद्युत नहुँदा अध्यारोमा रात कटाउनुपर्ने बाध्यता छ ।' मोबाइलको ब्याट्रि चार्ज गर्न नपाएर सञ्चार सेवाबाट बञ्चित भएका छन् । रेडियो सुन्न, टेलिभिजन हेर्न पाएका छैनन् । उज्यालोका लागि मट्टितेलको टुकिको साहरा लिनुपरेको छ । एक करोड दुई लाख खर्चेर परियोजना निर्माण भएको थियो । परियोजना बनाउन सरकारी निकायबाट दुई लाख मात्र सहयोग प्राप्त भएको थियो । आफ्नो श्रम, पसिना र नगद खर्चीएर बनाएको परियोजना बगाउँदा मगरदाङबासी चिन्तित भएका छन् । परियोजनाको विद्युत प्रयोग गरेर सञ्चालन गरिएका घरेलु तथा साना उद्योगहरु पनि बन्द भएका छन् । परियोजना बन्द भएपछि उज्यालोका लागि जेनेटर खरिद गरेपनि सडक अवरुद्ध भएका कारण ढुवानी गरेर गाउँसम्म लैजान सकेका छैनन् । उपभोक्ताहरुले छ लाख २० रुपैयाँमा हजारमा १० हर्सपावर क्षमताको डिजेलबाट चल्ने जेनेरेटर खरिद गरेका थिए । बेनीदरवाङ र दरवाङदेविस्थान सडक अवरुद्ध भएका कारण जेनेरेटर बेनीबाट लैजान नसकेका हुन् । हेलिकप्टरबाट जेनेरेटर ढुवानीको ब्यवस्था मिलाइदिन आग्रह गरेका छन् । देविस्थानको पन्थोकमा रहेको गौडाखोला जलविद्युत परियोजनामा पनि बाढी पहिरोले क्षत्ति पुर्याएको छ । भौगोलिक रुपमा विकट क्षेत्रमा पर्ने देविस्थानको केही भागमा मात्र केन्द्रिय प्रशारण लाइनको विद्युत सुबिधा विस्तार भएको छ । पहिरोको जोखिमका कारण देविस्थानको जुग्जा, पन्थोक, मगरदाङ, ताम्ला, गर्जरा क्षेत्रका ९० घरधुरी विस्थापित भएका वडा सदस्य डिलबहादुर पुनले बताए । विस्थापितहरुलाई खाली घर, सामुदायिक भवन र विद्यालयमा राखिएको छ । झोलुङ्गे पुल र सडक पहिरोले बगाएकाले आवत जावतमा समस्या भएको छ ।"
शिव र साउने सोमबार,"शिव वायुको रूप हो तर चन्द्रमा वायुभन्दा माथि रहेको हुन्छ। वायुबिना चन्द्रमाको कल्पना भने हुनै सक्दैन। त्यसैले शिवको शिरमा चन्द्रमा बसेका कारण शिवलाई सोमनाथ अथवा चन्द्रमाको मालिक भनिन्छ। चन्द्रमाका अनेक नाममध्ये एक सोम पनि एक हो। यिनै सोम शिवको शिरमा बसेका कारण सोमबार शिवको पूजा, अर्चना र उपासना विशेष रूपले गर्ने गरिएको हो। सोमबारमा पनि विशेषगरी पाँचवटा सोमबार साउन महिना शिवको आराधनाका लागि विशेष मानिन्छ। सूर्य कर्कट राशीमा प्रवेश गर्ने हुनाले साउन १ गतेलाई साउने संक्रान्ति पनि भनिन्छ। कर्कट राशीको स्वामी चन्द्रमा हुन्छ। नेपालको राजधानी काठमाडौंमा रहेका शिवालयमध्ये विशेष रूपमा रहेको श्री पशुपतिनाथको मन्दिर प्राचीन कालदेखि नै विश्वभरका हिन्दुको प्रमुख आराध्यदेवको रूपमा विश्व प्रसिद्ध छ। पशुपतिनाथको मन्दिर सनातनीहरूको श्रद्धा र आस्थाको केन्द्रको रूपमा पूजनीय छ। यसलाई पवित्र तीर्थस्थलका रूपमा विश्वका हिन्दुले लिने गरेका छन्। त्यसैले पशुपतिमा सधैंभरी भक्तजनको भीड लाग्ने गर्दछ। त्यसमध्ये प्रत्येक वर्ष साउन महिना, तीज र शिवरात्रीमा ठूलो भीड लाग्दछ। प्रत्येक फागुन कृष्ण चतुर्दशीका दिनमा शिवरात्री पर्व मनाइन्छ। यस दिन आराध्यदेव पशुपतिनाथ अर्थात् शिवजीको आराधना गर्दै देश विदेशबाट आउने सनातन धर्मालम्वीको ठूलो संख्यामा भीडका साथ दर्शन गर्ने गर्दछन्। शिवको शुभजन्मको स्मरणोत्सव पनि यसै दिनमा मनाइन्छ। तर, हाम्रा प्राचीन ग्रन्थशास्त्रहरूले देवीदेवता ऋषिमुनि आदिको पूजाउपासना गर्न निश्चित पक्ष, तिथि र बार तोकिदिएको छ। एकादशीमा तुलसी र विष्णुको, मंगलवार गणेश, शनिबार पिपल, पूर्णिमाका दिन चन्द्रमा, आइतबार सूर्य भएजस्तै शिवलाई सोमबार पूजा गर्ने प्रचलन छ। भगवान् शिवका अनेक आभूषण, आयुध र गहनामध्ये शिरमा चन्द्रमा रहेको छ। साउनको सोमबार महिला दिदीबहिनीले परिवारजनको सुस्वास्थ्य, दिर्घायू, मनोकामना सिद्ध होस् भनी ब्रत आराधना गर्छन्। प्रकृतिले पनि रुप परिवर्तन गर्ने र पृथ्वी नै हरियाली भएकाले शिव भगवान्को विशेष पूजाअर्चना गरी हरियो चुरा, हरियो पोते, हरिया वस्त्रलाई महत्वपूर्ण पहिरनका रुपमा महिलाले लगाउँछन्। खेतीपातीको समयमा पनि किसानहरुले शिवको शिरमा गंगा बसेकी हुनाले गंगा नदीलाई सम्झी पूजाअर्चना गर्नुका साथै विभिन्न रोगबाट बचाउन शिवको आराधना गर्छन्। रोगबाट बचाउने भएकैले शिवलाई विद्यनाथ पनि भन्ने गरिन्छ। शिवले पुत्र गणेशको शिरमा हात्तीको शिर प्रत्यारोपण गराउन लगाउनु भएको थियो। समुन्द्र मन्थन गरेर निस्केको विषलाई शिवले घाँटीमा राखेका कारण उहाँको घाँटी नीलो भयो, त्यसैले उहाँलाई निलकण्ठ पनि भनिन्छ। शिवको घाँटीमा बसेको बासुकी नागले कालकुट विषको प्रभाव कम गरेको थियो। ज्योतिषशास्त्र अनुसार काल सर्प योग पर्यो भने पञ्चमी तिथि वा सोमवार नागलाई दूध चढाउने गरिन्छ। नाग शिवको घाँटीमा बसेको एवं शिवसँग सोमवार साम्बन्ध रहेको हुँदा नाग पूजा पनि सोमबार गरिएको हो। ज्योतिषशास्त्रले चन्द्रमालाई मनको कारक ग्रह मानेको छ। मन नियन्त्रण गर्नेले मात्र कामवासनालाई विजय गर्छ। शिवले कामदेवलाई जित्नु भएको थियो। यसरी चन्द्रमा, गंगा, नाग, प्रकृति आदि सँग शिवको विशेष सम्बन्ध छ भने हरेक क्षेत्रमा चन्द्रमासँग नजिक भएका कारण उहाँको सोमबार पूजा उपासना गरिन्छ। साउनका ५ सोमबार र पञ्च तत्वलाई यसरी परिभाषित गर्न सकिन्छ। साउनका पाँच सोमबार (पञ्च तत्व) १ सूर्य २ आकाश ३ वायु ४ जल ५ पृथ्वी पाँच सोमवार र यी पाँच १ धर्म २ कर्म ३ अर्थ ४ काम ५ मोक्ष पाँच सोमबार र यी पाँच १ निरोगी २ शान्ति ३ विद्या ४ धन ५ पुत्र पाँच सोमबार र यी पाँच १ सृष्टिकर्ता (आकाश) २ ज्ञानकर्ता (चन्द्रमा) ३ मोक्षकर्ता (ब्रहम, शिवम्) ४ धनकर्ता (सूर्य) ५ नाशकर्ता (रुद्र रूप) पाँच सोमबार र यी पाँच १ प्राण वायु (बोल्ने शक्ति) २ अग्नि वायु (अप्रच, प्रच) ३ गुडे वायु (मलद्वारलगायत निष्कासन प्रणाली) ४ सम्मान वायु (समान रूपले शरीरलाई सञ्चालन गर्ने) ५ उदान वायु (भोग, प्यासको ईच्छा जागरुक गर्ने)। माथि उल्लेखित सबै पञ्चतत्वले पाँच सोमबारसँग सम्बन्ध जोड्न सकिने हुँदा शिवशक्ति नै यस संसारको सृष्टिकर्ता हुन्।  थापा पशुपति क्षेत्र विकास कोषका कोषाध्यक्ष हुन्।"
गाउँपालिका अध्यक्षमाथि आक्रमण गर्नेको घरबाट ब्राउन सुगर बरामद,विराटनगर : मोरङको केराबारी गाउँपालिकाका अध्यक्ष रोहित कार्कीमाथि आक्रमण गर्ने युवाको घरबाट प्रहरीले लागुऔषध ब्राउन सुगर (खैरो हेरोइन) बरामद गरेको छ । केराबारी१० मा रहेको गाउँपालिका कार्यालयमा गत शुक्रबार बिहान कार्कीमाथि खुकुरी प्रहार भएको थियो । उनलाई केराबारी१० का ३४ वर्षीय भाले भनिने भवन ठकुरीले उपाध्यक्ष शान्तिकुमारी लिम्बू भुजेलको कार्यकक्षमा आक्रमण गरेका थिए । गाउँपालिका अध्यक्ष र उपाध्यक्ष गफ गरेर बसिरहेका बेला घटना भएको थियो । घटनापछि पक्राउ गरेर प्रहरीले ठकुरीको घरमा छापा हान्यो । त्यसक्रममा घरको उनी सुत्ने कोठामा रहेको ओछ्यानको सिरानी मुनी लुकाई राखेको अवस्थामा तीन ग्राम ब्राउन सुगर बरामद भएको मोरङ प्रहरी प्रमुख एसपी सन्तोष खड्काले बताए । उनकाअनुसार घटनाको प्रारम्भिक अनुसन्धानका क्रममा ठकुरी लागुऔषध प्रयोगकर्तासमेत रहेको खुलेपछि प्रहरी टोली पठाएर उनको घरमा छापा हानिएको हो । ब्राउन सुगर घरबाट बरामद भएपछि उनी लागुऔषध कारोबारी पनि भएको हुन सक्ने आशंकामा प्रहरीले थप अनुसन्धान अघि बढाएको छ । इलाका प्रहरी कार्यालय बेलबारीमा राखेर ठकुरी विरुद्ध ज्यान मार्ने उद्योग र लागुऔषध ऐन अन्तर्गत मुद्दा चलाउन आइतबार म्याद थप गर्दै अनुसन्धान अघि बढाइएको एसपी खड्काले बताए । ठकुरीले सुरुमा घरबाटै ल्याएको चक्कुले अध्यक्ष कार्कीको पेटमा प्रहार गरेका थिए । चक्कु भाँचिएपछि घटना छुट्याउन आएका सुरक्षा गार्डको खुकुरी खोसेर उनले टाउकोमा प्रहार गरेको प्रहरीले जनाएको छ । अध्यक्ष कार्की छलिन सकेका कारण कुनै अप्रिय घटना हुन पाएन । प्रहरीले घटनास्थलबाट खुकुरी र भाँचिएको चक्कु बरामद गरेको छ । कार्कीको टाउकोको दुई ठाउँमा खुकुरीले काटेको चोट छ । हात र पेटमा पनि चोट रहेका उनको विराटनगरस्थित नोबेल शिक्षण अस्पतालमा उपचार भइरहेको छ । उनी खतरामुक्त रहेको प्रहरीले जनाएको छ । गाउँपालिकाले संकलन गर्दै आएको पटके घरको विषयमा भएको विवादपछि कार्कीमाथि खुकुरी प्रहार भएको प्रहरीले जनाएको छ । पटके कर संकलनका लागि ठकुरीले २०७६०७७ को असार मसान्तसम्म गाउँपालिकाको ठेक्का लिएका थिए । ठेक्का सम्झौता सकिएसँगै साउन १ देखि गाउँपालिका आफैँले कर्मचारी खटाएर कर उठाउन थालेपछि कार्की र ठकुरीबीच विवाद बढेको थियो । ठकुरीले उक्त ठेक्का पुनः आफूले नै पाउनु पर्ने दाबी गरिरहेका थिए । गाउँपालिकाले ठेक्का नलगाउने निर्णय गरेपछि अध्यक्षमाथि नै आक्रमण भएको प्रहरीको भनाइ छ ।
कोरोना समुदायमा फैलिएको पत्ता लगाउन 'सेरो सर्वेक्षण',"काठमाडौं : स्वास्थ्य तथा जनसङ्ख्या मन्त्रालयले कोरोना भाइरस कोभिड१९ समुदायस्तरमा कत्तिको फैलिएको छ भनेर अध्ययन गर्ने भएको छ। इपिडिमियोलोजी तथा सरुवा रोग नियन्त्रण महाशाखाले कोभिड१९ का कारण कति मानिस प्रभावित बनेका छन् भनेर अध्ययन गर्न सेरो प्रिभिलेन्स सर्वेक्षण गर्न थालेको हो। महाशाखाले विश्वस्वास्थ्य सङ्गठनको सहयोगमा कोभिड१९ को देशभरि मानिसमा पारेको प्रभावबारे अध्ययन गर्न थालेको हो। महाशाखाका निर्देशक डा वासुदेव पाण्डेले कोभिड१९ ले समुदायमा कुन तहसम्म पुगेको भन्ने थाहा पाउनका लागि सेरो सर्वेक्षण गर्न थालिएको बताए। यसअघि महाशाखाले काठमाडौँ उपत्यकामा कोभिड१९ को सङ्क्रमण समुदायसम्म पुगेको छ वा छैन भनेर पाँच हजार जनामा पिसिआर परीक्षण गरेको थियो। सेरो सर्वेक्षण रगतबाट गरिने परीक्षण भएकाले सङ्क्रमण देखिएका ठाउँमा गएर महाशाखाले मानिसको रगतको नमूना सङ्कलन गर्नेछ। पिसिआर परीक्षणले तत्काल सक्रिय भाइरस पत्ता लगाउने गर्दछ भने सेरो सर्वेक्षण ले पहिले मानिसमा देखिएका कोभिड१९ को भाइरस पनि थाहा पाइने हुन्छ। सेरो सर्वेक्षण ले कोभिड१९ को सङ्क्रमण भई थाहै नपाई निको भएका बिरामीमा भाइरस रहेको अवस्था पनि पत्ता लगाउनेछ। 'तत्काल समुदायमा कोभिड१९ को सङ्क्रमण कस्तो रहेको छ भनेर पिसिआर परीक्षण गरिन्छ', उनले भने 'महामारीका रुपमा फैलिएको कोभिड१९ समुदायस्तरमा कत्तिको फैलिएको छ भनेर थाहा पाउन सेरो सर्वेक्षण गर्न थालिएको हो।' सेरो प्रिभिलेन्स सर्वेक्षण बाट थाहै नपाई निको भएका र लक्षण नदेखिएर पनि निको भएका बिरामीको अवस्थाबारे पनि थाहा हुनेछ। नेपालमा कोभिड१९ का ९७ प्रतिशत सङ्क्रमित विनालक्षणका देखिएका छन्। सेरो सर्वेक्षण का लागि महाशाखाले सातवटै प्रदेशका सङ्क्रमण बढी देखिएका जिल्लामा गएर मानिसको रगतको नमूना सङ्कलन गर्नेछ। महाशाखाका वरिष्ठ जनस्वास्थ्य प्रशासक महेन्द्रध्वज अधिकारीले सेरो सर्वेक्षण गर्नका लागि अन्तिम तयारीमा रहेको बताए। 'कोभिड१९ को सङ्क्रमणबाट कति मानिस आफैँ नै सञ्चो भएका छन्। उनीहरुको सङ्क्रमण भएनभएको हामीलाई थाहा छैन', उनले भने 'त्यसैले त्यस्ता मानिसमा रहेको भाइरसको अवस्था सेरो सर्भेलेन्सबाट थाहा हुनेछ।' कोभिड१९ को भाइरसको सङक्रमणको १४ दिनपछि मानिसमा एन्टिबडी उत्पन्न गर्दछ। सेरो सर्भेलेन्सबाट कोभिड१९ को सङ्क्रमणमुक्त भएका मानिसको रगतमा भाइरसविरुद्धको एन्टिबडी कति बनेको थाहा हुनेछ। 'मानिसमा रोगसँग लड्ने क्षमता हुन्छ। मानिस कुनै भाइरसबाट सङ्क्रमित भएपछि उसमा भएको रोगसँग लड्ने क्षमताले एन्टिबडी बनाउने गर्दछ', उनले भने 'त्यही रोगसँग लड्ने एन्टिबडी कति बनेको छ भनेर हेर्नका लागि पनि सेरो सर्भे गर्न थालिएको हो।' उनका अनुसार चाँडै नै सङ्क्रमण प्रभावित ठाउँमा गएर सेरो सर्भे गरिनेछ। नेपालमा अहिलेसम्म तीन लाख १५ हजार ५७० जनाको पिसिआर परीक्षण गर्दा १७ हजार ६५८ जनामा सङ्क्रमण देखिएको छ। यस्तै ११ हजार ६९५ जना सङ्क्रमणबाट मुक्त भइसकेका छन् भने ४० जनाको सङ्क्रमणबाट मृत्यु भएको छ।"
साउने सोमबार : पशुपति बाहिर भक्तजनको भीड,काठमाडौं : साउनको सोमबार आज बिहान पशुपतिनाथ परिसरका शिवालयमा भक्तजनको भीड लागेको छ । कोरोना भाइरसको सङ्क्रमणबाट बच्न गत चैत ११ गतेदेखि लकडाउन जारी गरेपछि पशुपतिनाथको मूल मन्दिरमा भक्तजनलाई प्रवेश दिइएको छैन । असार १ गतेअघि पशुपति परिसरमा पनि भक्तजनको आवागमन रोकिएको थियो । असार १ गतेदेखि बन्दाबन्दी खुकुलो बनाइएसँगै पशुपति क्षेत्रमा भक्तजनको भीड बढेको थियो । धेरैले बाहिरबाटै दर्शन गर्दै आएका थिए । आज साउन महिनाको पहिलो सोमबार पनि धेरै भक्तजनले बाहिरबाट दर्शन गरे । साउने झरी भए पनि बिहानै भक्तजन पशुपति क्षेत्र पुगेका थिए । मूल मन्दिर नखुले पनि भक्तजन बाहिरबाटै दर्शन गरेर फर्किएका थिए। साउने सोमबारको व्रत गरेमा यस लोकमा सुखशान्ति र परलोकमा सद्गति प्राप्त गरिने धर्मग्रन्थमा उल्लेख छ ।
७२ वर्षीय क्यान्सरका बिरामीले जिते कोरोना,"ओखलढुंगाः ओखलढुंगामा २ सय २६ जनाको पीसीआर रिर्पोट नेगेटिभ आएको छ । पाँचजना संक्रमित कोरोनामुक्त भएका छन्। सोमबार आएको परीक्षण रिपोर्टमा ७२ वर्षीया लिखुका क्यान्सर पीडित जेष्ठ नागरिक पनि कोरोनामुक्त भएका छन् । लिखु गाउँपालिकाको सिंहदेवीका ७२ वर्षीय क्यान्सर पीडित पुरुषलाई अस्पतालबाट घर फर्काएपछि उनमा कोरोना संक्रमण देखिएको छ । उनलाई घरैमा चिकित्सकको निगरानीमा राखिएको थियो । सोमबारको परीक्षणमा कोरोना नेगेटिभ देखिएको हो । त्यस्तै काठमाडौं, बाग्लुङ तथा साउदी अरबबाट आएका चारजनामा कोरोना संक्रमण देखिएपछि ओखलढुंगा सामुदायिक अस्पतालमा उपचार गरिएको थियो । उनीहरु पनि सोमबारबाट कोरोनामुक्त भएका छन् । उनीसहित सामुदायिक अस्पताल ओखलढुंगामा उपचाररत अन्य ४ जना पुरुष पनि कोरोनामुक्त भएको जिल्ला कमाण्ड पोष्टले जनाएको छ । प्रमुख जिल्ला अधिकारी कृष्ण पौडेलले जिल्लालाई कोरोनामुक्त बनाउने अभियानमा सहयोग गर्ने सबैलाई धन्यवाद दिए ।"
पहिरोले पुरिएर गोरखामा एक महिलाको मृत्यु,"गोरखा : पहिरोले पुरिएर गोरखामा एक महिलाको मृत्यु भएको छ। गण्डकी गाउँपालिका ४, फुजेल कौदीकी एक महिलाको सोमबार दिउँसो १२:३० तिर पुरिएर मृत्यु भएको प्रहरीले जनाएको छ। बाख्राको खोरसँगै झरेको पहिरोले बगाएर ३६ वर्षीया लक्ष्मी गुरुङको मृत्यु भएको स्थानीय कृष्ण दवाडीले जानकारी दिए। खोरमा रहेका आठ बाख्रा पनि पुरिएर मरेको उनले बताए। घटनास्थलतर्फ प्रहरी गइरहेको तर पुग्न नसकेको प्रहरी नायव उपरीक्षक वासुदेव खतिवडाले जानकारी दिए। त्यस्तै बारपाक सुलीकोट गाउँपालिका ४ नालपाङ जौबारीका काम गुरुङ र बिसन गुरुङको घर पनि पहिरोले बगाएको वडा अध्यक्ष भीमबहादुर गुरुङले बताए। अजीरकोट गाउँपालिका ४ माउसुलीपाखाका रामबहादुर मगरको घर पनि पहिरोले बगाएको स्थानीय लालबहादुर गुरुङले जानकारी दिए। त्यस्तै गोरखा नगरपालिका १३ तीनकिलोका भीमबहादुर मगरको घर पुरिएको स्थानीय देवे गुरुङले जानकारी दिए। विभिन्न ठाउँमा झरेको पहिरोले पुरिएर आँबुखैरेनी गोरखा सडक सोमबार दिनभर अबरुद्ध भयो। पहिरोले पुरिएको गोरखा नगरपालिका १३ तीनकिलोको भीमबहादुर मगरको घर।"
"बाजुरामा बाढी पहिरोको वितण्डा : गाउँनै विस्थापित, खेतीयोग्य जमिन बगर","बाजुरा : अविरल वर्षासँगै आएको बाढी पहिरोले बुढीगंगा नगरपालिकाको कुडी, बजेडी, नडाङ, मुशी ताँप्रीसेराका पूरै बस्तीहरु विस्थापित भएका छन्। आइतबार राति पानीमुल खोला र ठाँडो खोलाबाट आएको बाढीले खोला छेउछाउका मुसी, खर्रा र ताँप्रीसेराका खेतीयोग्य जमिन बगरमा परिणत भएको बुढीगंगा नगरपालिका २ का वडाध्यक्ष हिरालाल थापाले जानकारी दिए। बजेडीमा घर माथिबाट पहिरो आएर घर चर्केपछि विस्तापित भएका ६ परिवार छिमेकीको घरमा सरेका छन्। पहिरोले पूरैगाउँ जोखिममा रहेको वडा अध्यक्ष थापाले बताए। उनले भने, 'नडाङका १० परिवारका घर चर्किएपछि शिवशंकर प्राविमा बसिरहेका छन्।' यता ताँप्रीसेरा बजारभित्रै बाढी पसेर लाखौंको क्षति भएको छ। घट्टे खोलाबाट आएको बाढीले ताप्रीसेराका व्यापारी गोपाल थापाको पसल बगाएर लाखौंको क्षति गरेको छ। 'एक्कासी आएर पसल भित्र छिर्यो आफू भागेर बच्यौं, पसल पुरै बगायो' व्यापारी थापाले भने। लगातारको वर्षासँगै आएको बाढीले साफे मार्तडी सडकखण्डको घट्टे खोलाको पक्की पुलमा बगाएर ल्याएका ढुंगामुढा अट्किएपछि बाढी ताँप्रीसेरा बजार पसेको हो। बाढी बजारसँगै धान रोपेको महिना दिन पुगेको छैन सबै बगरमा परिणत भएका स्थानीय रमेश थापाले बताए। साफे मार्तडी सडकखण्डको घट्टे खोलाको पक्की पुलसमेत बगाएको छ। पक्की पुल बगाउँदा यातायात रोकिएका छन्। यता जिल्ला प्रहरी कार्यालयका प्रमुख प्रहरी नायव उपरीक्षक टंकप्रसाद भट्टराईले बुढीगंगा नगरपालिकामा ठुलो क्षति भएको खबर आएको बताएका छन्। आफैँ बाढी पहिरो प्रभाबित क्षेत्रमा जादैँछु पुगेपछि मात्र यकिन थाहा हुने उनले बताए।"
"पहिरोले आबुखैरेनीगोरखा सडक अवरुद्ध, घर पुर्यो","गोरखा : पृथ्वी राजमार्गको आबुखैरेनीदेखि गोरखा बजारसम्मको सडक पहिरोका कारण अवरुद्ध बनेको छ । गएराति अविरल वर्षापछि राजमार्गका विभिन्न ठाउँमा पहिरो जाँदा सडक अवरुद्ध भएको हो । उक्त सडक खण्डको गोरखा नगरपालिका१३ मा पर्ने तीनकिलो, मजुवा, आठकिलोलगायतका ठाउँमा पहिरो गएपछि सडक पूर्णरुपमा बन्द भएको छ । पहिरोका कारण तीनकिलोमा भीमबहादुर मगरको घर र एक खानेपानी ट्यांकी पनि पुरेको स्थानीय देवी मगरले जानकारी दिएका छन् । डोजरले पहिलो पन्छाउने काम भइरहेको र पहिरो पनि खसिरहेका कारण सडक कतिखेल खुल्छ भन्ने यकिन भएको छैन । अजिरकोट गाउपालिका४ माउसुलिपाखाका रामबहादुर मगरको घर पहिरोले बगाएको स्थानीय लालबहादुर गुरुङले जानकारी दिएका छन् । बारपाक सुलीकोट गाउापालिका४ नालपाङमा पहिरोले दुई घर बगाएको छ । स्थानीय कामी गुरुङ र उनका छोराको घर बगाएको वडाअध्यक्ष भीमबहादुर गुरुङले जानकारी दिए ।"
बढ्दै कोसीको सतह,"इटहरी : वर्षा सुरु हुनासाथ सप्तकोसी नदीमा पानी कति बढ्यो भन्ने चासो बढ्न थाल्छ। सप्तकोसीमा भएको पानी मापन गर्ने प्रविधिले कति क्युसेक पानी भारततर्फ बगेर गयो भन्ने थाहा हुन्छ। सञ्चारमाध्यममा क्युसेकको हल्लाले टाढाका मानिसमा आतंक सिर्जना गरे पनि किनारका मानिसलाई वास्तै हुँदैन। कोसीमा बढ्ने पानीले भन्दा पानी बढ्यो भन्दै आउने खबरले धेरै त्रास थप्ने गरेको स्थानीय नवीन तिम्सिना बताउँछन्। हामी कोसी छेउमै बस्नेलाई कोसीको त्यति डर छैन, पानी बढ्छ, घट्छ। तटबन्ध र स्परमा कटान भइरहेको छैन भने आत्तिनुुपर्ने हुँदैछ, उनी भन्छन्, तर पानी यति र उति बढ्यो भन्ने हल्लासँगै नेपालभित्र र बाहिर रहेका आफन्तले फोन गर्न थाल्छन्। अर्का युवा राजन घिमिरे वास्तविकताभन्दा बढी हुने हल्लाले स्थानीयमा थप डर र त्रास हुने बताउँछन्। त्यसो त कोसीमा पानीको बहावले वरपरका मानिसलाई त्रास नथप्ने त होइन। २०६५ साल भदौमा कोसीको पूर्वी तटबन्ध भत्काएर कोसी गाउँ पस्दा ३० हजार बढी मानिस प्रभावित बनेका थिए। महेन्द्र राजमार्ग भत्किँदा अवरुद्ध यातायात खुल्न लामो समय लागेको थियो। पूर्वी नेपालको अर्थतन्त्र प्रभावित बनाउने गरी आएको उक्त विपत्तिको घाउ स्थानीयको मनमा लामो समयसम्म रहिरह्यो। त्यसयता बहाव सामान्य बढ्दैमा पनि कोसी किनारका बासिन्दा पानी हेर्न नदी किनारमा पुग्छन्। बाढीले त्यतिबेला असर पुर्याएको बराहक्षेत्र ९ का स्थानीय भीम गुरुङका अनुुसार अहिले सामान्य बाढीमै कोसीको तटबन्धमा पानी उक्लिन थाल्छ। बालुवाले घटाउँदै क्षमता पहिले घरहरू नै बगाएर ल्याउने बाढी आउँदा त कोसीमा तेत्रो बाढी आउँदैनथ्यो, उनले भने, अहिले सामान्य बाढी बाँध छेउमै पानी आइपुग्छ। कोसी नदी संसारमै धेरै बालुवा बोक्ने नदीमा पर्छ। धार परिवर्तन गरिरहने नदीले कोसी ब्यारेज उत्तर बालुवा थुपार्दा कोसी ब्यारेज उत्तर बाँधको पानी बोक्ने क्षमता घटिरहेको छ। पानी बग्ने तर बालुवा भने थुप्रने गर्दा ९ लाख क्युसेक पानी थेग्ने ब्यारेज अहिले २ लाख क्युसेकमै ओभरफ्लो होला जस्तो देखिने प्रकाशपुरका बाबुराम कार्की बताउँछन्। बराहक्षेत्र ९ का स्थानीय विष्णु बराल पनि कार्कीको भनाइमा सही थाप्छन्। ६० वर्षअघि कोसी गहिरो थियो, अहिले भरियो। उनी भन्छन्, अहिले कोसीको सतह बढ्दै गइरहेको छ, पूर्वतिर पनि सरिरहेको छ। सन् १९६८ मा ७ लाख ८८ हजार २ सय क्युसेक पानी बगेको तत्कालीन कोसी योजना विराटनगरका सम्पर्क तथा भूआर्जन अधिकृत सन्तोष लिम्बूको भनाइ छ। त्यसयता त्यति धेरै पानी एकै पटक कोसीमा बगेको छैन। कोसीको पूर्वी तटबन्ध फुट्दा एक लाख ६५ हजार क्युसेक पानी बगेको थियो। यो साल २ लाख क्युसेक पानीको बहाव नाघिसकेको छ। कोसीको तटबन्ध भत्केपछि भारतले तटबन्ध मर्मतमा ध्यान दिइरहेको छ। भारतको नियन्त्रणमा पानी २०११ सालमा नेपाल र भारतबीच भएको कोसी योजनासम्बन्धी सम्झौताले कोसी ब्यारेजको सबै अधिकार भारतलाई दिएको छ। कोसी सम्झौता हुँदा कार्यकारी अधिकार भारतीय पक्षकै हुने, सबै योजनामा उनीहरूले नै लगानी गर्ने र निर्माण गर्ने अधिकार उनीहरूलाई नै छ। परामर्श दिने र अनुगमन गर्ने अधिकार मात्र नेपाललाई छ। तत्कालीन भुआर्जन अधिकृत गोपाल कोइरालाका अनुसार बिहार डुबाउने डरले भारतले कम ढोका खोल्दा तटबन्धमा पानीको दबाब बढ्दै जाँदा सर्वसाधारण आतंकित हुने गरेका छन्। धार परिवर्तन गरिरहने नदीले बालुवा थुपार्दा कोसी ब्यारेज उत्तरतर्फ बाँधको पानी बोक्ने क्षमता घटिरहेको छ। त्रासमा महाकालीका बासिन्दा तीन नदीको त्रास नदी किनारका बस्तीमा त्रास कमलाको त्रास, बर्सेनि उठीबास धौलीगंगाले सधैं त्रास बर्खा लाग्यो कि त्राहिमाम्"
"समुदायमा देखियो कोरोना, बारामा ४६ जना नयाँ संक्रमित थपिए","बारा : कोरोना भाइरस संक्रमितको संख्या घट्दै गएको बारामा एकैदिन ४६ जनामा संक्रमण देखिएको छ। समुदायस्तरमा गरिएको परीक्षण क्रममा ३५ पुरुष र ११ महिलामा कोरोना संक्रमण देखिएको हो। बाराका प्रमुख जिल्ला अधिकारी रुद्रप्रसाद पण्डितका अनुसार जिल्लाको देवताल गाउँपालिकामा ३४, सुवर्ण गाउँपालिकामा ३, कलैया उपमहानगरपालिकामा ३ र धनकौलमा ६ जनालाई कोरोना संक्रमित देखिएका छन्। संक्रमित हुनेमा जनप्रतिनिधि, स्वास्थ्यकर्मी र स्थानीय नागरिक रहेका छन्। क्वारेन्टाइन बाहिर समुदायमा बसिरहेका नागरिकको पिसिआर परीक्षण गर्ने क्रममा संक्रमण देखिएकाले थप सचेत हुनुपर्ने प्रजिअ पण्डितले बताए। समुदायस्तरमा गरिएको परीक्षणको यो रिपोर्टले थप सचेत हुनुपर्ने देखिएको छ प्रजिअ पण्डितले भने क्रमशः घट्दै गएको संख्या एकैपटक बढ्दा अब चुनौती पनि थपिने निश्चित छ। संक्रमित व्यक्तिलाई कलैयास्थित आइसोलेसनमा ल्याउने तयारी थालिएको छ। बाराका प्रहरी प्रवक्ता डीएसपी गौतम मिश्रले नयाँ थपिएका संक्रमितलाई कलैया ल्याउने तयारी गरिएको बताए। संक्रमितको सूची पाएका छौँ, उहाँहरुलाई आइसोलेसनमा ल्याउने प्रक्रिया सुरु गरिसकेका छौँ। डीएसपी मिश्रकाअनुसार कलैयास्थित आइसोलेसनमा ६ जना संक्रमित उपचाररत छन्। यो सँगै आइसोलेसनमा बस्ने संक्रमितको संख्या ५२ पुग्ने भएको छ। बारामा यसअघि एक सयभन्दा बढी व्यक्ति उपचारपछि घर फर्किसकेका छन् भने दुई जनाको मृत्यु भएको छ। जिल्लाको करैयामाई गाउँपालिकाका एक बृद्ध र निजगढ नगरपालिकाका एक बालकमा मृत्युपछि कोरोना संक्रमण देखिएको थियो।"
"बाढी, पहिरोमा आमाछोरी बेपत्ता","दार्चुला : जिल्लाको नौगाड गाउँपालिकामा आइतबार रातिको अविरल वर्षापछि २ जना बेपत्ता भएका छन् । बेपत्ता हुनेमा नौगाड गाउँपालिका६ का ३५ वर्षीया मानमती ठगुन्ना र उहाँकी ६ वर्षीया छोरी रेवती ठगुन्ना रहेको भएको जिल्ला प्रहरी कार्यालय दार्चुलाले जनाएको छ। पहिरोले विद्यालय भवन, २८ बाख्रा, कुखुरा फर्म, तीनवटा पानी घट्ट बगाउनुका साथै पारी गाउँका तीन घरमा पूर्ण क्षति पुर्याएको नौगाडका स्थानीय हरकसिंह धामीले बताए। पारिगाउँमा मात्रै नभइ नौगाड गाउँपालिकाको वडा नम्बर १, २ र ३ लगायत विभिन्न बस्तीमा बाढी, पहिरोले ठूलो क्षती गरेको नौगाड क्स स्वास्थ्यकर्मी र सुरक्षाकर्मीको टोलीसमेत खटिएको अध्यक्ष धामीले बताए।"
नारायणगढमुग्लिन सडक अवरुद्ध,चितवन : पहिरोका कारण नारायणगढ मुग्लिन सडक अवरुद्ध भएको छ । लगातारको वर्षाका कारण इच्छाकामना गाउपालिका६ स्थित चारकिलो र चोर खोलामा पहिरो खसेपछि सडक बन्द छ । बिहान ५ बजे ठूलो पहिरो खसेकोले दुई तर्फी सडक अवरुद्ध छ । पहिरो खसिरहेकोले तत्काल पहिरो हटाउन कठिनाई भएको जिल्ला ट्राफिक प्रहरी प्रमुख दयाकृष्ण भट्टले जानकारी दिए । चार किलो सबैभन्दा बढी पहिरोको जोखिमयुक्त क्षेत्र मानिन्छ । पटकपटक पहिरो खसेर बाटो अवरुद्ध हुँदै आएको छ । पहिरो रोकथामको काम भइरहेको छ । कमजोर भूबनोटका कारण कमसल माटो र चट्टान खस्ने समस्या भएको नारायणमुग्लिङ सडक आयोजनाका सूचना अधिकारी शिव खनालले बताए । खनालका अनुसार आज दिनभर जसो नै पहिरो हटाउन समय लाग्ने छ । जिल्ला प्रशासन कार्यालय चितवनले सतर्क रहन आग्रह गरेको छ ।
पैदलै सदरमुकाम,"भोजपुर : निरन्तरको वर्षाले भोजपुरका अधिकांश ग्रामीण सडक अवरुद्ध भएका छन्। वर्षाले डेढ दर्जनभन्दा बढी सडकखण्डमा हिलाम्मे हुनुका साथै पहिरो खसेपछि यातायात पूर्णरूपमा ठप्प छ। मनसुन सुरु भएसँगै ग्रामीण क्षेत्रका कच्ची सडकमा सवारी चल्न नसक्दा यात्रु र खाद्यान्न ढुवानीमा समस्या थपिएको छ। व्यक्तिगत र सरकारी कामकाजका लागि दुर्गम भेगका स्थानीय पैदलै सदरमुकाम र गाउँपालिका केन्द्र धाउन बाध्य छन्। सदरमुकाम पुग्नै गाह्रो छ, हिँडेर जान दिन बित्छ, खाँदबारी तरेर लेगुवा घुम्नुपर्छ, नेपालेडाँडाका सौगात गौतम भन्छन्, सरकारी काम, नागरिकता, राहदानी बनाउन धाउँदा घरको काम पनि बित्छ होटल लजको बसाइ पनि महँगो हुन्छ। उनीजस्तै उत्तरी क्षेत्रका स्थानीय कष्टकर रूपमा घण्टौ पैदल हिँड्न बाध्य छन्। वर्षाले भोजपुर दिङ्ला सडकखण्ड, भोजपुर घोरेटार सडकखण्ड, आमचोक गाउँपालिका १० पाङ्चा राङ्चास्थित बालंखारानीटार कच्ची सडकखण्ड, हतुवागढी गाउँपालिका ९ हसनपुर साफिङटारस्थित घोडेटारमचुवाटार सडकखण्डलगायतका मुख्य ग्रामीण सडक बिग्रिएका छन्। त्यस्तै ६५ किलोमिटरको भोजपुर लेगुवा सडकखण्ड र ४२ किलोमिटर दूरीको पुष्पलाल राजमार्गका विभिन्न स्थानमा पहिरो खसेको छ। भोजपुर सदरमुकाम र उत्तरी भेग जोड्ने भोजपुर दिङ्ला सडकखण्ड बर्सेनि बिग्रिँदा यात्रुले चरम सास्ती व्यहोर्नुपर्छ। वर्षायाम सुरु भएसँगै दिङ्ला क्षेत्र, उत्तरी साल्पासिलिछो क्षेत्रका बासिन्दा खाँदबारीदेखि धनकुटाको लेगुवाहुँदै सदरमुकाम धाउनुपर्ने बाध्यता छ। त्यस्तै दक्षिणी भेगका स्थानीय सदरमुकाम आउन र अरुण तरेर धरान विराटनगर जान बाधा पुगेको छ। सडक अवरुद्ध हुँदा दैनिक उपभोग्य सामग्री ढुवानीमा समस्या भएको व्यावसायी सचिन उदासले बताए। वर्षाले जताततै सडक बिग्रिएपछि ढुवानीका सवारीसाधन बाटोमै फस्ने र ग्राहकको माग अनुसार पसलमा सामान पुर्याउन समस्या भएको छ। सडक अवरुद्ध भएपछि बजारमा दैनिक उपभोग्य सामग्रीको मूल्य बढेको छ। घोरेटार, दिङला बजार क्षेत्रमा सामान ढुवानी गर्न समस्या थपिएको उदासले बताए। ग्रामीण सडकको अवरुद्ध भएपछि वृद्ध र बिरामीलाई बढी सास्ती पुग्ने गर्छ। सदरमुकामदेखि हेलौँछाको तीनतलेसम्म १३ किलोमिटर सडकखण्ड र षडानन्द नगरपालिकाको किमालुङ, बैदारभन्ज्याङ, धारापानीहुँदै दिङ्लाबजारसम्मकोे सडकखण्ड हिलाम्मे बनेपछि सवारी साधन चल्ने अवस्था छैन। बिरामीलाई अस्पताल पुर्याउनै गाह्रो छ। सडकको दुर्दशाले अकालमै बिरामीको ज्यान जाने स्थिति छ, दिङ्लाका स्थानीय दीलकुमार राईले भने। सम्भाव्यता अध्ययनबिना जथाभावी सडक खन्दा र जथाभावी वन विनाश हुँदा पहिरोको जोखिम बढेको उद्योग वाणिज्य संघ भोजपुरका महासचिव नवीन प्रधान बताउँछन्।"
"तीन दिन भारी वर्षा हुने, सतर्कता अपनाउन आग्रह","काठमाडौं : हाल देशभर मनसुनी वायुको प्रभाव रहेको छ । जल तथा मौसम विज्ञान विभागले मनसूनी न्युन चापीय रेखा नेपालतिर सरेको उल्लेख गरेको छ। बिहान ६ बजे जारी मौसम पूर्वानुमान बुलेटिनका अनुसार अहिले काठमाडौं उपत्यकालगायत देशभर सामान्यदेखि पूर्ण बदली रही धेरै स्थानहरुमा वर्षा भइरहेको छ। आज दिउँसो देशभर सामान्यदेखि पूर्ण बदली रही धेरै स्थानहरुमा मध्यम वर्षा हुनेछ। प्रदेश १, प्रदेश २, बागमती प्रदेश, प्रदेश ५, गण्डकी प्रदेशका केही स्थानहरुमा साथै सुदूरपश्चिम प्रदेश र कर्णाली प्रदेशका एक वा दुई स्थानमा भारी वर्षाको समेत सम्भावना रहेको बुलेटिनमा उल्लेख छ। रातिपनि देशभर पूर्ण बदली रही धेरै स्थानहरुमा मध्यम वर्षा हुनेछ । प्रदेश १, प्रदेश २, बागमती प्रदेश, गण्डकी प्रदेश, प्रदेश ५ र सुदूरपश्चिम प्रदेश केही स्थानहरुमा साथै कर्णाली प्रदेशका एक वा दुई स्थानमा भारी वर्षाको समेत सम्भावना रहेको जनाइएको छ। मंगलबार देशभर सामान्यदेखि पूर्ण बदली रही धेरै स्थानहरुमा मध्यम वर्षा हुनेछ । प्रदेश १, प्रदेश २, बागमती प्रदेश, प्रदेश ५ र गण्डकी प्रदेशका केही स्थानहरुमा साथै सुदूरपश्चिम प्रदेश र कर्णाली प्रदेशका एक वा दुई स्थानमा भारी वर्षाको समेत सम्भावना रहेको छ। बुधबार देशभर सामान्य बदली रही केहि स्थानहरुमा हल्का देखि मध्यम वर्षाको सम्भावना रहेको छ । प्रदेश १, प्रदेश २, बागमती प्रदेश, प्रदेश ५ र गण्डकी प्रदेशका एक वा दुई स्थानमा भारी वर्षाको समेत सम्भावना रहेको जल तथा मौसम विज्ञान विभागको मौसम पूर्वानुमान बुलेटिनमा उल्लेख छ। राती : देशभर सामान्य देखि पूर्ण बदली रही धेरै स्थानहरुमा हल्का देखि मध्यम वर्षाको सम्भावना रहेको छ । प्रदेश १, प्रदेश २, बागमती प्रदेश, गण्डकी प्रदेशका केहि स्थानहरुमा भारी वर्षाको समेत सम्भावना रहेको छ। बुलेटिनमा भनिएको छ, 'प्रदेश १, प्रदेश २, बागमती प्रदेश, गण्डकी प्रदेशका केही स्थानहरुमा साथै प्रदेश ५, सुदूरपश्चिम प्रदेश र कर्णाली प्रदेशका थोरै स्थानहरुमा भारी वर्षाको सम्भावना रहेकोले ती स्थानहरुका नदीमा पानीको बहाव बढ्ने, पहाडी क्षेत्रमा भूक्षय हुने, पहिरो जाने, सडक तथा हवाई यातायात प्रभावित हुने तथा ढलपानीको राम्रो निकास नभएको ठाउँमा डुबान समेत हुन सक्ने भएकोले आवश्यक सतर्कता अपनाउन हुन अनुरोध छ ।' अहिले नारायणी नदीको बहाव उच्च रहेकाले सतर्क रहन आग्रह गरिएको छ।"
ब्राउन सुगरसहित भारतीय पक्राउ,विराटनगर : विराटनगर महानगरपालिका१५ रानीबाट प्रहरीले लागुऔषध ब्राउन सुगर (खैरो हेरोइन)सहित एक जना भारतीय नागरिकलाई पक्राउ गरेको छ । रानीको पेट्रोल पम्प नजिकैबाट लागुऔषध नियन्त्रण ब्युरोको टोलीले अन्दाजी १९२० वर्षीय तारिकचन अनवरलाई पक्राउ गरेको हो । उनी भारत कुन ठाउँका हुन् भन्ने बारेमा प्रहरीले खुलाएको छैन । मोरङ प्रहरी प्रमुख एसपी सन्तोष खड्काले भारतबाट विराटनगरतर्फ साइकलमा आउँदै गर्दा पक्राउ गरिएका युवामाथि अनुसन्धान भइरहेको जानकारी दिए । शंका लागेर चेकजाँच गर्ने क्रममा प्रहरीले उनको साथबाट अन्दाजी ३५ ग्राम ब्राउन सुगर फेला पारेको छ । एसपी खड्काले बरामद ब्राउन सुगरसहित पक्राउ परेका युवालाई आवश्यक अनुसन्धान र कारबाहीका लागि जिल्ला प्रहरी कार्यालय मोरङमा राखिएको बताए ।
बाल विवाह आरोपमा बेहुलासहित ५ जना पक्राउ,"स्याङ्जा : बाल विवाह आरोपमा ५ जनालाई प्रहरीले पक्राउ गरेको छ । स्याङ्जाको आँधीखोला गाउँपालिका१ का २४ वर्षीय नारायणप्रसाद तिवारीले १७ वर्षीया बालिकासँग बिहे गरेको उजुरीका आधारमा पाँचजनालाई प्रहरीले पक्राउ हो । गत असार २१ गते तिवारीले ती बालिकासँग बिहे गरेको भन्दै सोही गाउँपालिका ३ बस्ने केशवराज पौडेललगायतले प्रहरीमा जाहेरी दिएका थिए । सोही उजुरीका आधारमा प्रहरीले बेहुला तिवारीसहित दुबैतर्फका बुवा, आमागरी पाँचजनालाई हिरासतमा राखी अनुसन्धान जारी राखेको प्रहरी नायब उपरीक्षक राजेन्द्रप्रसाद अधिकारीले जानकारी दिए । आरोपित पाँचजनाविरुद्ध 'बाल विवाह' मुद्दा दर्ता गरी जिल्ला अदातलबाट पाँच दिनको म्याद थप भएको प्रहरीको भनाइ छ ।"
