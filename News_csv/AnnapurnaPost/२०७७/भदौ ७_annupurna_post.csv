शीर्षक,विवरण
घर जान निस्किएकी किशोरीको बाटैमा सामुहिक बलात्कार,"जनकपुरधाम : दिदीको घरबाट फर्किंर्दै गरेकी एक किशोरी सामुहिक बलात्कारको सिकार भएकी छिन्। धनुषाको धनुषाधाम नगरपालिका ५ नौसय बिघामा भएको दिदीको घरबाट दाजुभाइसहित घर जान निस्किएकी किशोरीको बाटैमा सामुहिक बलात्कार भएको हो। बलातकारीले गत भदौ १ गते सोमबार साँझ दिदीको गाउँबाट निस्किएकी किशोरीलाई पछ्याउँदै सुनसान स्थानमा पुगेपछि उनीसँगै रहेका दाजुभाइलाई कुटपिट गरेर भगाएका थिए। किशोरीको दाजुभाइलाई भगाइ किशोरीलाई जबरजस्ती मोटरसाइकलमा बसाएर सुनसान स्थानमा लगी सामुहिक बलात्कार गरेको जिल्ला प्रहरी कार्यालय धनुषाले जनाएको छ। पीडितको जाहेरी तथा बयानको आधारमा प्रहरीले अनुसन्धान गर्दै जाँदा घटनामा संलग्न एक जनालाई पक्राउ गरेको जिल्ला प्रहरी कार्यालय धनुषाका प्रहरी नायव उपरीक्षक मकेन्द्रकुमार मिश्रले जानकारी दिए। उनले भने, पीडितले दिएको जाहेरीको आधारमा धनुषाधाम प्रहरी चौकीसहित हामीले अनुसन्धान गर्दै केही व्यक्तिलाई पक्राउ गरेका थियौं। जसमध्ये संलग्न एकजनालाई जिल्ला अदालतबाट जबरजस्ती करणी अन्तर्गत मुद्दामा म्याद थप गरी अनुसन्धान अगाडि बढाएका छौं। घटनाको अनुसन्धानको क्रममा चार जनाले सामुहिक बलात्कार गरेको देखिएको प्रहरी नायव उपरीक्षक मिश्रले बताए। उनले भने, अन्य अभियुक्तहरु समेत प्रहरी खोजीको सुचिमा छन्, छिट्टै पक्राउ पर्छन्।"
पञ्चमी नुहाउन जाँदा गर्भवतीको ज्यान गयो,"पोखरा : तीजमा व्रत बस्दा पतिको आयु बढ्छ भन्ने अन्धविश्वास छ। त्यही विश्वासले माछापुच्छ्रे गाउँपालिका ९ भीमजुङकी पार्वती (दीपा) गौतम पनि व्रत बसेकी थिइन्। व्रतसँगै तीजमा नाँचगानमा पनि उनी रमाइन्। तीजकै दिन गाउँमा भएको भेलामा पनि सहभागी भइन्। सप्तऋषिको पूजा गर्दै तीजलाई विदाई गर्ने दिन आइतबार जब उनी गाउँकै खोलामा नुहाउन गएकी थिइन्, तर फर्किइनन्। पञ्चमी नुहाउन गएकी गौतमलाई खोलाले बगायो। ५५ जनाले टोली बनाएर जानुभएको रहेछ, माछापुच्छ्रे ९ का वडाध्यक्ष दुर्गा क्षेत्रीले भने, पार्वतीलाई बगाइहालेपछि मात्रै अरुले देख्नुभएछ। एक भंगालोभन्दा तल पुर्याइसकेपछि मात्रै अरुले देखेको क्षेत्रीले सुनाए। २३ वर्षीया पार्वती ६ महिने गर्भवती थिइन्। पार्वतीकी साढे २ वर्षकी छोरी छन्। उनका पति गाउँमै खच्चडको व्यवसाय गर्छन्। गाउँकै कर्सिङ खोलामा बगेकी दीपाको शव १ किलोमिटर तल फेला परेको थियो। पश्चिमाञ्चल क्षेत्रीय अस्पतालमा उनको पोस्टमार्टम भएको छ। ७ बजे बिहान बगेकी उनको शव सवा ९ बजे फेला परेको जिल्ला प्रहरी कार्यालय कास्कीका प्रवक्ता डिएसपी सुवास हमालले जनाएका छन्।"
रुपन्देहीमा भदौ १४ सम्म निषेधाज्ञा,"भैरहवा : रुपन्देही जिल्लामा निषेधाज्ञा अवधि एक हप्ता थप गरिएको छ। यस अघि भदौ ७ गतेसम्म निषेधाज्ञा आदेश भएको थियो। जिल्ला स्तरीय कोभिड १९ संकट व्यवस्थापन केन्द्र (सीसीएमसी) ले जिल्लामा संक्रमण बढ्दै गएकोले निषेधाज्ञा एक हप्ता थप गर्न प्रमुख जिल्ला अधिकारी समक्ष सिफारिस गरेको थियो। मन्त्रिपरिषद्को निर्णय समेतका आधारमा संक्रामक रोग ऐन २०२० को दफा २ एवं स्थानीय प्रशासन ऐन २०२८ को दफा ६ (३) बमोजिम भदौ ७ गते राती १२ बजे देखि भदौ १४ गते राति १२ बजेसम्म अत्यावश्यक सेवालाई निरन्तरता दिँदै निषेधाज्ञा आदेश भएको जिल्ला प्रशासन कार्यालय रुपन्देहीका सूचना अधिकृत जनक थापाले बताए। प्रशासनले बैंक तथा वित्तीय संस्थाले भर्चुअल वा विद्युतीय माध्यमबाट सेवा प्रवाह गर्ने व्यवस्था मिलाउनुपर्ने, अति आवश्यक काममा नेपाल राष्ट्र बैंकले तोके बमोजिम हुने, अति आवश्यक बाहेकका सवारी साधन संचालन गर्न नपाइने, खाद्यन्न, फलफूल, तरकारी, माछामासु, दूध तथा डेरीजन्य पसल बिहान ६ बजेदेखि ९ बजेसम्म र बेलुका साढे ४ बजेदेखि साढे ६ बजेसम्म संचालन गर्न सकिने जनाएको छ। त्यस्तै प्रशासनले औषधि, खाद्यवस्तु तथा अन्य अत्यावश्यक उपभोग्य वस्तु वा सेवा खरिदको काममा बाहेक कुनै पनि व्यक्ति घरबाट बाहिर निस्कनमा निषेध गरेको छ।"
उपत्यकामा कोरोना परीक्षणको दायरा फराकिलो बनाउने तयारी,"काठमाडौं : उपत्यकामा कोरोना जोखिमको खतरालाई मध्यनजर गर्दै नगरपालिका फोरमले कन्ट्याक्ट ट्रेसिङको दायर बढाउने भएको छ। आइतबार नगरपालिका फोरमका पदाधिकारीको बैठकले यस्तो निर्णय गरेको हो। बैठकमा नगरपालिका फोरमका अध्यक्ष एवं काठमाडौँ महानगरपालिकाका प्रमुख विद्यासुन्दर शाक्य, उपाध्यक्ष एवं ललितपुर महानगरपालिकाका प्रमुख चिरिबाबु महर्जन र सचिव एवं मध्यपुर ठिमी नगरपालिकाका प्रमुख मदनसुन्दर श्रेष्ठ सहभागी थिए। पछिल्लो समय उपत्यकामा कोरोना संक्रमितको संख्या बढ्दै गएको छ। यो प्रक्रिया निरन्तर रहने हो भने समुदायस्तरमै पुग्ने खतरा हुन्छ, फोरम अध्यक्ष एवं काठमाडौँका मेयर शाक्यले भने, संघीय राजधानी समेत रहेको र घनावस्ती उपत्यकामा कोरोना संक्रमण समुदायस्तरमा फैलियो भने भयावह अवस्था आउन सक्छ। यसको रोकथाम र नियन्त्रणका लागि सबै पालिका एकीकृत योजना बनाएर अघि बढ्ने तयारी भएको छ। मेयर शाक्यले त्यसका लागि परीक्षणको दायर बढाइने बताए। उनले थप छलफल र निर्णयका लागि सोमबार उपत्यका नगरपालिका फोरमको बैठक बोलाएको जानकारी दिए। नगरपालिका फोरमका सचिव मदनसुन्दर श्रेष्ठले तालिका नै बनाएर कन्ट्याक्ट ट्रेसिङ र परीक्षणमा जाने बताए। उपत्यकामा मात्रै १५ देखि २० हजारको परीक्षण गर्ने हाम्रो योजना छ श्रेष्ठले भने, भोलि नगरपालिका फोरमको बैठकबाट कुन पालिकामा, कहिले, कुन क्षेत्रमा, कति जनाको परीक्षण गर्ने भन्ने तालिका बनाएर अघि बढछौँ। छलफलमा स्वास्थ्य तथा जनसंख्यामन्त्री भानुभक्त ढकालका जनस्वास्थ्य सल्लाहकार डा खेम कार्की, स्वास्थ्य मन्त्रालयका प्रमुख विशेषज्ञ महेन्द्रप्रसाद श्रेष्ठ, स्वास्थ्य सेवा विभागको इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डेलगायत सहभागी थिए। बैठकले तेस्रो मुलुकबाट आउनसक्ने ठूलो संख्याका यात्रुलाई ध्यानमा राखी क्वारेन्टाइन व्यवस्थापनमा सहयोग गर्न संघीय सरकारसँग माग गरेको छ।"
रक्तदान गर्दै भक्तपुर रेडक्रस,"भक्तपुर : नेपाल रेडक्रस सोसाइटी भक्तपुर जिल्ला शाखाले पुनः जिल्लास्थित चार नगरपालिकाका टोलटोलमा रक्तदान अभियान सञ्चालन गरेको छ। कोरोना भाइरस संक्रमण नियन्त्रण तथा व्यवस्थापन गर्न काठमाडौं उपत्यकाका तीनवटै जिल्लामा निषेधाज्ञा जारी गरिएपछि रगत अभाव हुन नदिन टोलटोलमा रक्तदान अभियान पुनः सञ्चालन गरिएको हो। रगत आवश्यक पर्ने बिरामीका लागि तत्कालै रगत उपलब्ध गराउने उद्देश्यले टोल टोलमा रक्तदान अभियान पुनः थालनी गरिएको नेपाल रेडक्रस सोसाइटी जिल्ला शाखा भक्तपुरका मन्त्री परशुराम पाण्डेले जानकारी दिए। उनका अनुसार रक्तदान कार्यक्रम आयोजना गर्नुअघि उक्त व्यक्ति स्थानीय भए नभएको, ट्राभल हिस्ट्री र अरु स्वास्थ्यका बारेमा जानकारी लिने गरिएको छ। त्यस्तै रक्तदानअघि निजको शरीरको तापक्रमसहितको स्वास्थ्य जाँच पनि हुने उनी बताउँछन्। उक्त अभियानअन्तर्गत शनिबार नेपाल रेडक्रस सोसाइटी सुडाल उपशाखाले चाँगुनारायण नगरपालिका ८ सुडालका दुई टोल रक्तदान गरेको छ। चाँगुनारायण नपा ८ का सुडाल र मणिकर्णिकामा गरिएको रक्तदानमा ४७ पुरुष र २ महिला गरी ४९जनाले रक्तदान गरेका उपशाखा सभापति विदुर नेपालले जानकारी दिए। उनका अनुसार कोरोना भाइरसको संक्रमण बढ्दै गएपछि जारी गरिएको निषेधाज्ञाका कारण भक्तपुर रक्तसञ्चारमा रगत अभाव भएको जानकारी आएपछि उक्त रक्तदान गरिएको हो। उनले टोल टोलमा रक्तदान अभियानलाई निषेधाज्ञा अवधिभरगरिने बताए। यसअघि गएको चैत्र ११ गतेबाट सुरु भएको लकडाउनको समयमा पनि रगत अभाव भएपछि सुडाल उपशाखाले टोलटोलमा रक्तदान अभियान सञ्चालन गरेको थियो। उपशाखा सभापति नेपालले आवश्यक जनस्वास्थ्य सुरक्षा अपनाइ रक्तदान कार्यक्रम गरिएको स्पष्ट पारे। रगतको अभावलाई केही सहज बनाउन टोल टोलमा रक्तदान कार्यक्रम पुनः गरेका छौं, उनले भने, रगतको कमी हुनेवित्तिकै साथीहरु रक्तदान कार्यक्रममा सहभागी हुने गरी तयारी अवस्थामा पनि राखेका छौं।"
कोभिड बिरामी भएका भन्दा अन्य अस्पतालमा कोरोना जोखिम बढी,"काठमाडौं : कोभिड१९ का बिरामी राखिएका भन्दा अन्य अस्पतालमा कोरोनाको जोखिम बढी भएको स्वास्थ्य तथा जनसंख्या मन्त्रालयले जनाएको छ। कोभिड अस्पताल भन्दा ननकोभिड अस्पतालमा जोखिम बढेको स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमको भनाइ छ। काठमाडौं उपत्यकामा कोरोना भाइरस (कोभिड१९) संक्रमितको संख्या बढ्दै जाँदा नन कोभिड अस्पतालमा जोखिम बढेको उनको भनाइ छ। कोभिड१९ पोजिटिभ बिरामी भर्ना भएका अस्पतालमा भन्दा अन्य जनरल अस्पतालमा कार्यरत चिकित्सक, नर्स र स्वास्थ्यकर्मीमा कोभिड१९ संक्रमण बढी भएको पाइएको छ, प्रवक्ता गौतमले भने। कोरोना जोखिमबाट बच्न नेपाल चिकित्सा परिषद् र स्वास्थ्य तथा जनसंख्या मन्त्रालयले बनाएको मापदण्ड अनुसार काम गर्न प्रवक्ता गौतमले सबै स्वास्थ्यकर्मीलाई अनुरोध गरेका छन्। चिकित्सकले मापदण्ड अनुसारको स्वास्थ्य सुरक्षा सामग्री नपाएको भए मन्त्रालयले उपलब्ध गराउने प्रतिवद्धतासमेत उनले जनाएका छन्। प्रवक्ता गौतमले जनरल अस्पतालको ओपीडी र वार्डमा काम गर्ने चिकित्सक, नर्स र स्वास्थ्यकर्मीलाई अनिवार्य रुपमा सुरक्षा सामग्री उपलब्ध गराउन सम्बन्धित अस्पतालका निर्देशक र सुपरिटेन्डेन्टलाई निर्देशन दिएका छन्। ओपीडीमा बिरामी जाँच्न र वार्डमा बिरामी हेर्न जाँदा मास्क, टोपी, चस्मा, भाइजर, वाटर प्रुफ गाउन, क्लोज सुज (जुत्ता) लगाएर बिरामी हेर्नुहुन र कोभिड१९ का बिरामी हेर्दा फुल पीपीई लगाएर हेर्नु हुन अनुरोध गर्दछौँ, प्रवक्ता गौतमले भने, यो व्यवस्था मिलाउन सम्पूर्ण अस्पतालमा निर्देशक र सुपरिटेन्डेन्टलाई अनुरोध छ। काठमाडौं उपत्यकामा थप १६६ जनामा कोरोना संक्रमण २४ घण्टामा ८१८ जनामा कोरोना संक्रमण : २८१ डिस्चार्ज आइसीयूमा १३७ जनाको उपचार हुँदै, १० भेन्टिलेटरमा, कहाँ कति ? कोरोनाले मृत्यु हुनेको संख्या १४९ पुग्यो बुटवलमा दुई जना कोरोना संक्रमितको मृत्यु कोरोनाले लग्जम्बर्गमा एक नेपालीको मृत्यु नवलपरासीमा एकै दिन ३५ जनामा संक्रमण प्रवक्ता गौतमले काठमाडौं उपत्यकामा समुदाय स्तरमा संक्रमण पुगेमा नियन्त्रण गर्न नसक्ने भन्दै सचेत रहन आग्रहसमेत गरेका छन्। उनले ५० लाख बढी जनसंख्या भएको उपत्यकामा अतिआवश्यक काम नपर्दा घरबाहिर ननिस्कन आग्रह गरे। उनले सबैलाई जनस्वास्थ्यको मापदण्ड पालना गर्दै आफू सुरक्षित हुँदै अरुलाई सुरक्षित राख्न आग्रह गरेका छन्।"
"पाकिस्तानले दाउद इब्राहिममाथि आर्थिक प्रतिबन्ध लगाउँदै भन्यो, 'उनी कराँचीमै छन्'",इस्लामाबाद : मुम्बइ आक्रमणका मुख्य आरोपी तथा भारत सरकारो नजरमा फरार अभियुक्त दाउद इब्राहिमको घर पाकिस्तानको कराँचीमा भएको तथ्य पाकिस्तानले स्वीकार गरेको छ । साथै दाउदको समूहलाई आर्थिक प्रतिबन्ध लगाएको पाकिस्तानले जनाएको छ । दाउदको वास्तविक बासस्थान कहाँ भनेर यकिन भइ नसकेको अवस्थामा पाकिस्तान सरकारले भने उनी कराँचीमा बस्ने कुरा नयाँ नभएको जनाएको छ । आतंकवादी गतिविधि सञ्चालन गर्ने समूहलाई कारवाही नगरेको भन्दै अन्तर्राष्ट्रिय समुदायबाट दबाव झेलिरहेको पाकिस्तानले दाउदको बासस्थानबारे सूचना सार्वजनिक गरेको हो । यद्यपि दाउदको बसोबास र व्यवसायबारे मिडियाका मिश्रित सूचना आउने गर्छन् । मिडियाले उनको नाम समेत एउटै नभएर फरक फरक दिने गर्छन् । उनै दाउदलाई आर्थिक प्रतिबन्ध लगाएको पनि पाकिस्तान सरकारले जनाएको छ । उनीसहित अन्य आतंकवादी समूहमाथि पनि पाकिस्तानले आर्थिक प्रतिबन्ध लगाएको हो । भारतको मुम्बइमा १९९३ मा श्रृंखलावद्ध वम विस्फोटका मुख्य आरोपीको रुपमा दाउद चिनिन्छन् । यद्यपि उनी पाकिस्तानको कराँचीमा रहने गरेको भन्दै भारतीय मिडियाले समाचार सम्प्रेषण गर्ने गरेका छन् । कतिपयले भने पाकिस्तानले उनलाई प्रश्रय दिइरहेको आरोप लगाउने गरेका छन् ।
अफ्रिकी देश घानामा पनि गणेश चतुर्थी मनाइयो,"आक्रा : हिन्दू समुदायको एक महत्वपूर्ण चाड गणेश चतुर्थी यही शनिबार मनाइयो । खासगरी भारत र नेपालका अधिकांश स्थानमा यो चाड लोकप्रिय मानिन्छ । त्यसो त, हिन्दू वाहुल्य समाजमा यस्तो चाड मनाइनु स्वभाविक र सामान्य नै हो । तर अफ्रिकी देश घानाका आदिवासीहरुले पनि गणेश चतुर्थी पर्व भव्य रुपमा मनाए । सयौँको भीडले पूजा आराधना, भजन किर्तन गर्दै गणेशको मूर्तिलाई ढोगेको र मूर्तिलाई समुद्रमा लगेर सेलाएको दृश्य देख्दा यो भारतको कुनै गाउँ झैँ लाग्थ्यो । तर ती अफ्रिकी आदिवासीहरुले केही दशकयता यस्तै हिन्दू चाड यसै गरी मनाउन थालेका हुन् । उनीहरु भारत वा नेपालको झैँ चार दिनसम्म मनाउछन् । तेस्रो दिन मूर्तिलाई समुद्रमा लगेर सेलाउने गर्छन् । घानामा यो चाड १९४७ मा भारतीय व्यापारीहरुले सुरु गरेको बताइन्छ । त्यसबेला देखि नै स्थानीय अफ्रिकीहरुले पनि धर्म परिवर्तन गर्दै हिन्दू बनेका थिए । गणेश चतुर्थीको समापनका बेला भने थुप्रै भारतीय मूलका हिन्दूहरुको पनि ठूलो सहभागिता थियो । यस पर्वलाई उनीहरु विनायक चतुर्थी पनि भन्छन् । यसरी गणेशको पूजा गर्नाले मनोकांक्षा पूरा हुने विश्वास उनीहरुको छ । तर सरकारले भने हिन्दू समुदायमाथि चर्को कर लगायत प्रशासनिक उल्झनले कडाइ गर्ने गरेको छ । मन्दिर बनाउन र यस्ता धार्मिक कार्यक्रम आयोजना गर्न लामो र झन्झटिलो सरकारी प्रक्रिया पार गर्नुपर्ने स्थानीय बताउँछन् ।"
संक्रमित कर्मचारीको मनोबल बढाउँदै निगम निर्देशक,"भैरहवा : नेपाल आयल निगमका कर्मचारीमा कोभिड१९ संक्रमण पुष्टि भएपछि निगमका कार्यकारी निर्देशकले संक्रिमतसँग भेटघाट गरी स्वास्थ्य अवस्थाबारे जानकारी लिएका छन्। कोभिड१९ संक्रमण फैलिएको अवस्थामा पनि नेपाल आयल निगमका कर्मचारीले पेट्रोलियम पदार्थको सहज आपूर्तिको व्यवस्था मिलाएका छन्। सहज आपूर्तिको व्यवस्थापन गर्ने क्रममा यस क्षेत्रका निगमका ८ जना कर्मचारीमा संक्रमण पुष्टि भएको थियो। हाल उनीहरु होटल, घर र स्थानीय तहले निर्माण गरेको आइसोलेसनमा छन्। निगमका कार्यकारी निर्देशक सुरेन्द्रकुमार पौडेलले आइसोलेसनमा रहेका कर्मचारीलाई भेटघाट गरी कर्मचारीका लागि आवश्यक सबै सहयोग गर्न निगम तयार रहेको बताए। त्यस्तै उनले कर्मचारीका लागि निगमले के कस्ता कार्य गर्नुपर्ने उनीहरुसँग सुझाव समेत लिएका थिए। होटलमा रहेका कर्मचारीलाई व्यवस्थापनको विषयमा समेत जानकारी लिदै केही अपुग भए तत्काल जानकारी गराउन समेत उनले आग्रह गरे। संक्रमित कर्मचारीको कोरोना बीमा दाबीका लागि आवश्यक प्रक्रिया समेत अगाडि बढाउन उनले निर्देशन दिएको निगमको भलवारी डिपोका लेखा प्रमुख रमेश ज्ञवालीले बताए। उनका अनुसार संक्रमति सबै कर्मचारीको स्वास्थ्य अवस्था समान्य छ। कर्मचारीमा संक्रमण पुष्टि भएपछि पाँच दिन बन्द रहेका भलवारी डिपो र भैरहवा स्थित खुद्रा बिक्री केन्द्र (पेट्रोल पम्प) संचालनमा ल्याइएको छ। पेट्रोलियम पदार्थको आपूर्ति व्यवस्था असहज नहुन दिनका लागि स्वास्थ्य सुरक्षाका सबै मापदण्ड अपनाएर डिपो र पेट्रोल पम्प संचालनमा ल्याइएको निगमको भलवारी डिपोका प्रबन्धक शैलेन्द्र भुसालले बताए। त्यस्तै कार्यकारी निर्देशक पौडेलले निगमको भलवारी डिपोमा निर्माणधिन अवस्थामा रहेको भौतिक पूर्वाधारको पनि निरीक्षण गरेका छन्। उनले सुरक्षाका सबै उपाय अपनाएर मात्र काम गर्न निर्देशन दिएको प्रबन्धक भुसालले बताए। उनले पश्चिमाञ्चल पेट्रोलियम डिलर एसोसियसन र पश्चिमाञ्चल ट्यांकर व्यवसायी संघसँग छुट्टाछुट्टै बैठक बसेर संक्रमणको अवस्थामा पेट्रोलियम पदार्थको सहज आपुर्तिका लागि के कस्ता प्रक्रिया, कदम चाल्नु पर्ने लगायत विषयमा छलफल गरेको निगमको भैरहवा स्थित विक्री केन्द्रका प्रमुख गोविन्द चौधरीले बताए। निगमको भलवारी डिपोले रुपन्देही, नवलपरासी, स्याङ्जा, बाग्लुङ, पाल्पा, कपिलवस्तु, गुल्मी, अर्घाखाँची जिल्लामा पेट्रोलियम पदार्थ आपूर्ति गर्ने गर्दछ। लकडाउनका कारण विगतभन्दा पेट्रोलियम पदार्थको माग घटेपनि दैनिक १० ट्यांकर पेट्रोल र २५ ट्यांकर डिजेल बिक्री हुने गरेको नेपाल आयल निगमको भलवारी डिपोले जनाएको छ।"
पोखरामा ५ दिन थपियो निषेधाज्ञा,पोखरा : कोरोना भाइरस रोग कोभिड १९ का बिरामी बढेको बढ्यै गरेपछि जिल्ला प्रशासन कार्यालय कास्कीले १२ गतेसम्मलाई निषेधाज्ञा थपेको छ। यसअघि ३ भदौदेखि लागु गरिएको निषेधाज्ञा आज आइतबार रातिसम्मका लागि थियो। प्रमुख जिल्ला अधिकारी (सीडीओ) संयोजकत्वको संकट व्यवस्थापन समितिको आइतबार मध्याह्न बसेको बैठकले निषेधाज्ञा थप्ने निर्णय गरेको हो। कास्कीका सहायक प्रमुख जिल्ला अधिकारी श्रीनाथ पौडेलले निषेधाज्ञाको ढाँचा थोरै परिवर्तन गरिएको जानकारी दिए। उनका अनुसार साँझको समयमा निर्माण सामग्री ओसारपसार गर्न दिइने भएको छ भने बैंकहरुको एकएक वटा शाखा खोल्ने दिने गरी निषेधाज्ञा गरिने भएको छ। अत्यावश्यक सेवाबाहेक अरु काम भने बन्द हुनेछन्। यसअघि पोखरा महानगरपालिकाले निषेधाज्ञा थप्न सिफारिस गरेको थियो। ३ गतेदेखिको निषेधाज्ञाका लागि पनि महानगरपालिकै सिफारिस थियो। प्रतिपक्ष दल नेपाली कांग्रेसले आइतबार विज्ञप्ति निकालेर निषेधाज्ञा थप्न आग्रह गरेको थियो। अहिलेसम्म पोखरामा २६३ जनामा कोरोना संक्रमण पुष्टि भएको छ। गण्डकी प्रदेशभर आज आइतबार मात्रै १२ जनामा संक्रमण पुष्टि भएको छ। त्यसैमध्ये पोखरा महानगरमा ४ जना थपिएका हुन्। पोखरा महानगरपालिकाले निषेधाज्ञाको सिफारिस गर्दा कतिपय व्यवसायीले त्यसको समर्थन र कतिपयले त्यसको विरोध गरेका थिए। प्रमुख प्रतिपक्ष दल नेपाली कांग्रेसले भने आइतबार समर्थनमा विज्ञप्ति जारी गर्यो। निषेधाज्ञाका कारण जनजीवन कष्टकर भए पनि स्वास्थ्यका दृष्टिकोणले अझ कडाइ गर्न आवश्यक रहेको कांग्रेसले औंल्यायो। प्रदेशको सबैभन्दा ठूलो अस्पताल पश्चिमाञ्चल क्षेत्रीय अस्पतालको इमर्जेन्सी वार्डका एक स्वास्थ्यकर्मीमा आइतबार कोरोना पुष्टि भएको छ। त्यस्तै आजै कास्की सेवा अस्पतालका २ कर्मचारीमा पनि कोरोना पुष्टि भएको छ।
अमेरिकी सेलिब्रिटी पेरिस हिल्टनको खुलासा : मैले शोषण र यातना भोगेँ,"वासिङटन : अमेरिकी सेलिब्रिटी पेरिस हिल्टनले आफ्नो आउँदै गरेको डकुमेन्ट्री दिस इज पेरिस बारे बोल्दै आफूले युवावस्थामा मानसिक र शारीरिक शोषण बोग्नु परेको खुलासा गरेकी छन् । उताहस्थित बोर्डिङ स्कुलमा भर्ना हुँदा आफूले भावनात्मक, मानसिक र शारीरिक उत्पिडन भोगेको उनले बताएकी हुन् । हालै पिपुल म्यागजिनका लागि उनले दिएको अन्तर्वार्ता अनुसार उनले आफ्नो यथार्थ लामो समयसम्म लुकाएर राखेको भन्दै अब वास्तविकता देखाउन चाहेको बताइन् । मैले मेरो सत्यता लामो समयसम्म लुकाइराखेँ, तर म बलियो महिला भएकोमा गर्व छ । मानिसहरु मेरो जीवनमा भएका सबै चिज मलाई सामान्य लागेको छ भन्ठान्छन् होला, तर म म वास्तवमा के हुँ भनेर यो संसारलाई देखाउन चाहन्छु, पेरिसले भनेकी छन् । पेरिस हिल्टन २००३ देखि द सिम्पल लाइफ सिरियल मार्फत चर्चामा आएकी हुन् । त्यसअघिसम्म न्युयोर्कको होटलमा बस्ने एक सामान्य तर विद्रोही किशोरीको परिचय मात्रै थियो उनको । उनी आफ्ना अभिभावक अति कडा भएकाले पनि एक्लै बस्न थालेकी थिइन् । तर उनी बिरामी भएपछि अभिभावकले केही स्कुलमा पठाएका थिए । जहाँ उनले यातना, शोषण र तनाब झेल्नु परेको खुलासा गरेकी छन् । उनले भनेकी छन्, मैले थाहा पाएँ कि, अन्यत्र भन्दा यहाँ खराब छ । यो एक स्कुल जस्तो थियो । तर क्लास हुँदैनथे । म उठेदेखि नै ओछ्यानमा जाने बेलासम्म मेरो हनुहारमा चिच्याहट र निरन्तर यातना हुन्थ्यो । उनले त्यहाँ काम गर्ने कर्मचारीबाट पनि डरलाग्दा कुरा सुन्ने गरेको र खराब महसुश गराएको बताइन् । साथै आफूमाथि बुलिङ हुने गरेको पनि उनले बताएकी छन् । त्यसबेला मलाई पेनिक अट्याक हुन्थयो । र हरेक दिन रोएको हुन्थेँ, म एकदम दयनीय रुपमा त्यहाँ थिएँ । मलाई लाग्थ्यो कि, म कैदी हुँ र मैले जीवनलाई घृणा गर्न थालेको थिएँ, पेरिसले खुलाएकी छन् । उनले आफ्नो बोर्डिङ स्कुलको जीवनबारे यस्तो खुलासा गरेकी हुन् । यस्तो उनी टिन एजमै छँदा भएको पेरिसको भनाइ छ ।"
उपत्यकामा ३ हजार २६२ संक्रमित : काठमाडौंमा मात्र २५ सय ७९,"काठमाडौं : काठमाडौंका ३२ वटा वडामा कोरोना भाइरस (कोभिड१९) का संक्रमित भेटिएका छन्। तिमध्ये सबैभन्दा धेरै वडा नम्बर ३२ को कोटेश्वर क्षेत्रमा मात्र १२३ जनामा संक्रमण पुष्टि भएको छ। पछिल्लो समय काठमाडौंसँगै उपत्यकाका ललितपुर र भक्तपुरमा कोरोना संक्रमितको संख्या बढिरहेको छ। उपत्यकाका तीन जिल्लामा मात्रै ३ हजार २ सय ६२ जनामा कोरोना संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार काठमाडौंमा मात्रै एक हजार ७ सय ६२ पुरुष र ८ सय १७ महिला गरेर २ हजार ५ सय ७९ जनामा कोरोना पुष्टि भएको छ। यस्तै ललितपुरमा २ सय २५ पुरुष र १ सय ८६ महिला गरेर ४ सय ११ जनामा संक्रमण पुष्टि भएको छ। भक्तपुरमा १ सय ७३ पुरुष र ९९ महिला गरेर २ सय ७२ जनामा कोरोना पुष्टि भएको छ। काठमाडौंमा शनिबारसम्ममा ३२ वटा वडामा १ हजार ६ सय ६ जनामा कोरोना पुष्टि भएकोमा १ सय ८८ जना निको भएका छन्। ८ जनाको भने ज्यान गएको छ। काठमाडौंको पनि कोटेश्वरमा धेरै संक्रमित छन्। कोटेश्वरमा मात्रै १ सय २३ जनामा कोरोना हुँदा ७ जना निको भएका छन् ।नेपालमा अहिलेसम्म ६ लाख ४ सय ४४ जनाको पीसीआर परीक्षण गर्दा ३१ हजार ९ सय ३५ जनामा कोरोना पोजेटिभ आएको छ। जसमध्ये १८ हजार ६ सय ३१ जना उपचारपछि डिस्चार्ज भएका छन्। २४ घण्टामा ८१८ जनामा कोरोना संक्रमण : २८१ डिस्चार्ज आइसीयूमा १३७ जनाको उपचार हुँदै, १० भेन्टिलेटरमा, कहाँ कति ? कोरोनाले मृत्यु हुनेको संख्या १४९ पुग्यो कोभिड बिरामी भएका भन्दा अन्य अस्पतालमा कोरोना जोखिम बढी पोखरामा ५ दिन थपियो निषेधाज्ञा संक्रिय संक्रमितको संख्या १३ हजार १ सय ५५ रहेको छ। १ सय ४९ जनाको भने कोरोना संक्रमणका कारण ज्यान गएको छ। आजमात्रै ८ सय १८ जनामा कोरोना पुष्टि भएको छ भने २ सय ८१ जना निको भएका छन्। तीन जनाको भने कोरोनाकै कारण ज्यान गएको छ। योसँगै नेपालमा कोरोनाले मृत्यु हुनेको संख्या १४९ पुगेको स्वास्थ्य मन्त्रालयले जनाएको छ।"
नवलपरासीमा एकै दिन ३५ जनामा संक्रमण,"परासी : पश्चिम नवलपरासीमा आइतबार मात्रै ३५ जनामा कोरोना संक्रमण देखिएको छ। संक्रमितमध्ये पृथ्वीचन्द्र जिल्ला अस्पतालका ४ जना डाक्टर र १ नर्स छन्। स्वास्थ्यकर्मीमा कोरोना संक्रमण देखिएपछि जिल्ला अस्पताललाई सिल गरिएको मेडिकल सुपरिटेण्डेण्ट डा मोहम्मद नुरुल होदाले बताए। आइतबार नै अस्पतालमा कार्यरत सबै स्वास्थ्यकर्मी र कर्मचारी गरी कुल ६० जनाको स्वाब संकलन गरिएको छ। अस्पताल सिल गरेपछि प्रसुति र आकस्मिक सेवासमेत बन्द गरिएको प्रमुख जिल्ला अधिकारी सागरमणि पाठकले बताए। स्वाब संकलन गरिएका स्वास्थ्यकर्मीमध्ये १५ जनाको तत्काल रिपोर्ट मगाउने र त्यसपछि आकस्मिक र प्रसुती सेवा सुरु गरिने उनले बताए। रिपोर्ट नआउने बेलासम्म प्रसुति र आकस्मिक सेवाका लागि आउने बिरामीलाई अन्यन्त्र पठाइने छ। जिल्ला अस्पतालबाट दिइने सेवा अन्य अस्पतालमा छैन। त्यसका लागि भैरहवा र बुटवल जानुपर्ने बाध्यता छ। आइतबार संक्रमित फेला परेका अन्यमा पाल्हीनन्दन गाउँपालिकामा मात्र २६ जना छन्। जसमा गाउँपालिका अध्यक्ष दीपक गुप्ता र पाल्ही प्राथमिक स्वास्थ्य केन्द्रकी १ स्टाफ नर्स छन्। सबैभन्दा बढी उक्त गाउँपालिकाको वडा नं ३ का मात्रै १९ जना छन्। सो वडामा ३ वर्षीय बालकमा पनि पोजिटिभ देखिएको स्वास्थ्य प्रमुख गौरब ढकालले बताए। अन्य ७ जना वडा नं ४, ५ र ६ का छन्। त्यसै गरी बर्दघाट नगरपालिकाका ३ र जिल्ला अदालतका १ कर्मचारीमा पनि आइतबार कोरोना संक्रमण देखिएको स्वास्थ्य प्रमुख ढकालले बताए। सबै संक्रमितको अवस्था सामान्य रहेको स्वास्थ्य कार्यालयले जनाएको छ। उनीहरुमध्ये केही होम आइसोलेसन र केही परासीस्थित पाल्ही क्याम्पसको आइसोलेसनमा रहेका छन्। ७ स्थानीय तह रहेको जिल्लामा हालसम्म १ सय ७६ जना संक्रमित छन्।"
सुदूरपश्चिमका मुख्यमन्त्री र उनको परिवार सेल्फ क्वारेन्टाइन मा,"धनगढी : चालकमा कोरोना देखिएपछि सुदूरपश्चिम प्रदेशका मुख्यमन्त्री त्रिलोचन भट्टको परिवार सेल्फ क्वारेन्टाइनमा बसेको छ। आइतबार उनको निवासका २३ वर्षीया गाडी चालकमा कोरोना पुष्टि भएको थियो। २३ वर्षीया गाडी चालक मुख्यमन्त्रीको आवासको गाडि चलाउदै आएका थिए। चालकमा कोरोना पुष्टि भएसँगै मुख्यमन्त्री त्रिलोचन भट्ट, उनकी श्रीमती, दुई छोरी र एक छोरा मुख्यमन्त्री निवासमै सेल्फ क्वारेन्टाइन बसेका मुख्यमन्त्रीको सचिवालय स्रोतले जानकारी दिएको छ। मुख्यमन्त्री, परिवारका सदस्य र चालकका परिवारको स्वाब सोमबार मात्र लिइने भएको छ। यस्तै सेती प्रादेशीक अस्पतालमा कार्यरत दुई महिलामा पनि कोरोना पुष्टि भएको छ। अस्पतालमा कार्यरत ६० वर्षीया र २७ वर्षीया महिलामा कोरोना पुष्टि भएको हो। सेती प्रादेशिक अस्पताल र डडेलधुरा अस्पतालको प्रयोगशालामा गरिएको परीक्षणमा पछिल्लो २४ घण्टामा ७५ जनामा कोरोना पुष्टि भएको छ। सेती प्रादेशिक अस्पतालमा ४२ र डडेलधुरा अस्पतालको प्रयोगशालामा ३३ गरेर ७५ जनामा कोरोना पुष्टि भएको हो। शनिबार मात्रै धनगढीका एक विद्यालय सञ्चालक र एक छुट्टै विद्यालयकी शिक्षिकामा पनि कोरोना पुष्टि भएको थियो। भारतबाट स्वदेश फर्केका नेपालीलाई सीमा नाकाबाटै क्वारेन्टाइनसम्म पुगाउने व्यवस्था नभएकाले पनि कोरोना समुदायमा फैलिएको अनुमान लगाइएको छ।"
वीरगन्जमा कोरोनाले फेरि १ महिलाको मृत्यु,वीरगन्ज : वीरगन्जमा आइतबार कोरोना संक्रमणका कारण थप १ महिलाको मृत्यु भएको छ। पर्साको बिन्दवासीनी गाउँपालिका ३ इटियाहीकी ७० वर्षीया वृद्धाको नारायणी अस्पतालमा आइतबार बिहान मृत्यु भएको हो।निमोनियाले ग्रस्त बनेकी महिलाको स्वास्थ्यमा समस्यामा आएपछि गत शुक्रबार दिउँसो परिवारले नारायणी अस्पतालमा भर्ना गरेका थिए। उपचारका क्रममा उनको स्वाब संकलन गरेर नारायणी अस्पतालकै प्रयोगशालामा शनिबार परीक्षण गर्दा कोरोना संक्रमण पुष्टि भएको थियो। कोभिड अस्पतालमा बेड खाली नभएका कारण उनलाई नारायणी अस्पतालकै आइसीयूमा राखेर उपचार गरिरहेका बेला आइतबार बिहान ३ बजेर ४५ मिनेटमा उनको मृत्यु भएको अस्पतालका डा उदय नारायण सिंहले जानकारी दिए। यसअघि शनिबार सँझ पनि वीरगन्जकै गण्डक बहुअरीस्थित वीरगन्ज हेल्थकेयर अस्थायी कोभिड अस्पतालमा उपचारका क्रममा वीरगन्ज ११ की ५६ वर्षीया महिलाको उपचारको क्रममा मृत्यु भएको थियो। योसँगै वीरगन्जमा कोरोनाका कारण मृत्यु हुनेको संख्या ३७ पुगेको छ। साउन यतामा मात्रै ३३ जनाको मृत्यु भएको छ । वीरगन्जमा अहिलेसम्म कोरोनाका कारण मृत्यु भएका ३७ मध्ये १ जनाको पहिचान खुलेको छैन।
"कपिलवस्तुमा थप १ हप्ता निषेधाज्ञा, बैंक दैनिक २ घण्टा मात्र खुल्ने","कपिलवस्तु : कोरोना संक्रमण नियन्त्रणका लागि जिल्लामा १ हप्ताका लागि निषेधाज्ञा थप गर्ने जिल्ला प्रशासन कार्यालयले निर्णय गरेको छ । आइतबार तौलिहवास्थित जिल्ला प्रशासन कार्यालयमा प्रमुख जिल्ला अधिकारी दिर्घ नारायण पौडेलको अध्यक्षतामा बसेको जिल्ला कोरोना विपद् व्यवस्थापन समितिको बैठकले यस्तो निर्णय गरिएको हो । दैनिकजसो कोरोना संक्रमितको संख्या बढिरहेककाले कारण बाध्यभइ निषेधाज्ञा थप गर्नु परेको प्रमुख जिल्ला अधिकारी पौडेलले बताए । स्थानीय प्रशासन ऐन २०२८ को दफा ६ (३) र संक्रामक रोग ऐन २०२० को दफा २ अनुसार भाद्र १५ गते राती १२ बजे सम्मका लागि जिल्लामा निषेधाज्ञा जारी गरिएको प्रमुख जिल्ला अधिकारी दिर्घ नारायणपौडेलले बताए । जिल्लामा कोरोना संक्रमणकै कारण २ जनाको मृत्यु भइसकेको र दैनिकजसो संक्रमितको संख्या बढ्दो क्रममा रहेका कारण संक्रमण फैलन नदिन बाध्यभइ निषेधाज्ञा जारी गर्नु परेको प्रजिअपौडेलले बताए । निषेधाज्ञा जारी अवधिभर अतिआवश्यक सेवाका पसल तथा सवारी साधनबाहेक सबै बन्द हुने जनाइएको छ । मेडिकल, पानी, दूधजस्ता वस्तु बाहेक सबै पसल व्यवसाय बन्द गर्ने निर्णय गरिएको छ । उद्योग तथा कलकारखाना भने स्वास्थ्य मन्त्रालयले जारी गरेको स्वास्थ्य निर्देशिका अनुसार सुरक्षाको सर्तकता अपनाएर संचालन गर्न सकिने जिल्ला प्रशासन कार्यालयले जनाएको छ । यसै गरी बैंक तथा वित्तिय संस्था पनि स्वास्थ्य निर्देशिकाअनुसार सुरक्षा सतर्कता अपनाएर न्यून कर्मचारीबाट दैनिक बिहान ८ बजे देखि १० बजेसम्म संचालन गर्न जिल्ला प्रशासन कार्यायलले निर्देशन गरेको छ । दमकल, एम्बुलेन्स,शव बाहन,दूध, खानेपानीका गाडीबाहेक अन्य सबै निजी तथा भाडाका सवारी साधान संचालनमा पूर्ण रोक लगाइएको छ । राजमार्ग भएर गुड्ने गाडिहरु जिल्लामा नरोकिने गरी भने चल्न पाउने छन् । तरकारी र खाद्यान्न खरिदका लागि हरेक दिन बिहान ८ बजे देखि १० बजे सम्मको समय तोकिएको जिल्ला प्रशासन कार्यालयले जनाएको छ ।"
कोरोनाले लग्जम्बर्गमा एक नेपालीको मृत्यु,"काठमाडौं : विश्वव्यापी महामारी कोरोना भाइरस (कोभिड १९) संक्रमणबाट यो साता विदेशमा थप १ जना नेपालीको निधन भएको छ। गैरआवासीय नेपाली संघ अन्तर्गतको स्वास्थ्य समितिका अनुसार लग्जम्वर्गमा एक जनाको निधन भएको हो। समितिका अनुसार शनिबार साँझसम्म विदेशमा मात्र १६ देशमा १ सय ९२ जना नेपालीको निधन भएको छ। स्वास्थ्य समितिका अनुसार यो साता अष्ट्रेलिया, स्पेन, बेल्जियम, भारत, माल्टा, कतार र साउदी अरब लगायतका देशमा कोरोना संक्रमण बढेको छ। विश्वका ३८ देशमा रहेका नेपाली कोरोना भाइरसबाट संक्रमित भएका समितिले जनाएको छ। स्वास्थ्य समितिका संयोजक डा संजीव सापकोटाका अनुसार अष्ट्रेलिया र युरोपका केही देशमा कोभिड १९ को दोस्रो लहर सुरु भइसकेको छ। सापकोटाले कोरोना भाइरसको संक्रमण विश्वव्यापी रुपमा फैलिरहेको अवस्थामा सबै नेपाली समुदायलाई सजक रहन आग्रह गरे। कोरोना भाइरसका कारण बेलायत, युएई, साउदी अरब, बहराइन, कुवेत, कतार, आयरल्याण्ड, जापान, टर्की नेदरल्याण्ड, स्वीडेन, भारत, साउथअफ्रिका लगायत १६ देशमा रहेका नेपालीको ज्यान हो। विदेशमा मात्र ३४ हजार ३ सय १ जनामा कोरोना संक्रमण फैलिएको थियो। तीमध्ये ९३५ प्रतिशत अर्थात ३२ हजार २ सय ५३ जना कोरोना संक्रमणबाट मुक्त भएको समितिका प्रेस संयोजक चिरण शर्माले बताए। यसैबीच स्वदेश गैरआवासीय नेपाली संघका अध्यक्ष एवम् कोभिड १९ उच्चस्तरीय समितिका संयोजक कुमार पन्तले विदेशमा रहेका गैरआवासीय नेपालीलाई नेपाल फर्कन सहज वातावरण मिलाउन आग्रह गरेका छन्। पछिल्लो पटक सरकारले शर्तसहित विदेशमा अलपत्र परेका नेपालीलाई स्वदेश ल्याउन उद्धार उडान एवं चार्टर उडान गर्ने निर्णय गर्नु सकारात्मक भएपनि गैरआवासीय नेपालीका सवालमा कुनै सम्बोधन नभएको उनले बताए। सरकारले स्वदेश फिर्तिमा उचित सम्बोधन नगरिदिँदा अत्यावश्यक कामका लागि नेपाल आउनुपर्ने गैरआवासीय नेपाली समस्यामा परेको उनको भनाइ छ। नेपालमा आफन्तको काजकिरीया गर्न जानेदेखि व्यवहारिक कामका लागि नेपाल नगई नहुने गैरआवासीय नेपालीलाई समेत आवश्यक भिसा, सुविधा उपलव्ध गराई नियमित उडान मार्फत नेपाल फर्किने वातावरण मिलाउन संघले सरकारको ध्यानाकर्षण गराएको हो। सशर्त खुल्ला गर्न लागेको अन्तर्राष्ट्रिय नियमित उडानलाई अझ व्यवहारीक र व्यवस्थित गर्न संघले आग्रह गरेको हो। यसअघि विदेशमा अलपत्रमध्ये हालसम्म ५१ हजार ४ सय ४१ जनाको उद्धार गरिएको छ। पछिल्लो केही समय उडान रोकिएको छ। विभिन्न ३० मुलुकमा रहेका ३२७ उडानमार्फत उनीहरुलाई नेपाल फर्काइएको हो। गैरआवासीय नेपाली संघका अनुसार मध्यपूर्वका देशमा अझै १ लाखभन्दा बढी नेपाली उद्धारको पर्खाइमा छन्।"
बुवामाथि खुकुरी प्रहार गर्ने छोरा पक्राउ,"उदयपुर : आफ्नै बुवासहित दुईजनालाई खुकुरी प्रहार गरी वेपत्ता भएका उदयपुरको रौतामाई गाउँपालिका ७ पाखाटोलका २६ वर्षीय खम्बसिंह परियारलाई प्रहरीले आइतबार पक्राउ गरेको छ । शुक्रबार राती करिब १० बजे घरमा धामीझाक्री राख्ने क्रममा विवाद उत्पन्न भएपछि ५८ वर्षीय बुवा गंगाबहादुर परियार र त्रियुगा नगरपालिका ७ ज्यामिरेका ५५ वर्षीय धामी जुद्धबहादुर मगरलाई खुकुरी प्रहार गरी परियार वेपत्ता भएका थिए । मदिरा सेवन गरी घर पुगेका परियार र बुवाबीच भनाभन भएपछि खुकुरी निकाली अन्धाधुन्द प्रहार गरेको प्रत्यक्षदर्शीलाई उदृत गर्दै जिल्ला प्रहरी कार्यालयका एसपी भीमबहादुर दाहालले बताए । खुकुरी प्रहारबाट गंगाबहादुरको टाउको, कुममा र जुद्धबहादुरको गर्धनमा गहिरो चोट लागेको एसपी दाहालले बताए । गम्भीर अवश्थामा रहेका दुबैको विराटनगरस्थित गोल्डेन अस्पतालको आइसीयुमा राखेर उपचार भइरहेको प्रहरीले जनाएको छ । घटना लगत्तै फरार रहेका उनलाई प्रहरीले पाखोटोलको जंगलमा लुकिछिपी बसेको सूचनाका आधारमा घेरा हालेर पक्राउ गरिएको एसपी दाहालले बताए । पक्राउ परेका परियारलाई प्रहरी हिरासतमा राखी थप अनुसन्धान सुरु गरिएको प्रहरीले जनाएको छ ।"
डडेलधुरा अस्पतालको प्रयोगशालामा थप ३३ जनामा कोरोना पुष्टि,"डडेल्धुरा : डडेलधुरा प्रयोगशालामा गरिएको परीक्षणमा सुदूरपश्चिम प्रदेशका थप ३३ जनामा कोरोना भाइरस (कोभिड१९) संक्रमण पुष्टि भएको छ। पछिल्लो २४ घण्टामा ४ सय २० जनाको कोरोना परीक्षण भएकोमा ३३ जनामा संक्रमण पुष्टि भएको डडेलधुरा अस्पताल प्रयोगशालाका इन्चार्ज ईश्वरीप्रसाद भुषालले बताए। अछामको मंगलसेन नगरपालिकाका १७, पञ्चदेवल विनायक नगरपालिकाका ६ गरेर २३ जनामा संक्रमण पुष्टि भएको उनको भनाइ छ। यस्तै डडेलधुराको गन्यापधुरा गाउँपालिकाका एक, डडेल्धुराकै अजयमेरु गाउँपालिकाका एक, बझाङको केदारस्यूँ गाउँपालिकाका २ जना, बझाङकै बुंगल गाउँपालिकाका १ जना, दार्चुलाको मालिकार्जुन गाउँपालिकाका एक जना, बैतडीको पाटन नगरपालिकाका २ जना, बैतडीकै सुर्नया गाउँपालिकाका एक जना र जिल्ला अस्पताल बैतडीका एक जनामा कोरोना पुष्टि भएको हो।"
कोरोना सामना गर्न देउवाको चार बुँदे अपील : स्वास्थ्यकर्मी निरुत्साहित गर्ने घटनाप्रति दुःखी,"काठमाडौं : प्रमुख प्रतिपक्षी दल नेपाली कांग्रेसका सभापति शेरबहादुर देउवाले कोरोनाको सामना संयम, एकता र दृढताका साथ गर्न अपील गरेका छन्। आइतबार दिउँसो विज्ञप्ति सार्वजनिक गर्दै देउवाले सरकार, स्वास्थ्यकर्मी र समस्त नेपाली दिदीबहिनी दाजुभाइसँग यस्तो अपील गरेका हुन्। देउवाले कोरोनाविरुद्ध फ्रन्ट लाइनमा काम गरिरहेका स्वास्थ्यकर्मीको मनोबल उच्च राख्न, समयको सदुपयोग गरेर काम गर्न, विदेशमा रहेका नेपालीको उद्धार गर्न सरकारसँग आग्रह गरेका छन्। सभापति देउवाले पार्टीका स्थानीय तह तथा स्थानीय तहको नेतृत्वलाई जनताको जीवनरक्षाका लागि समर्पित हुनसमेत अपील गरेका छन्। फ्रन्ट लाइन मा काम गर्ने स्वास्थ्यकर्मीको सम्मान प्रतिकुल वातावरण र सामग्री अभावका बीच फ्रन्ट लाइन मा काम गर्ने स्वास्थ्यकर्मीप्रति देउवाले सम्मान व्यक्त गरेका छन्। म हृदय देखिनै उहाँहरुको प्रशंसा गर्दै अत्यावश्यक स्वास्थ्य सामग्रीको पर्याप्त व्यवस्था गर्न र काम गर्न अत्यावश्यक सहज मनोवैज्ञानिक वातावरणमा खलल हुन नदिन विशेष ध्यान पुर्याउन सरकारलाई आग्रह गर्दछु, देउवाले भनेका छन्। देउवाले कतिपय ठाउँमा स्वास्थ्यकर्मीलाई निरुत्साहित गर्ने घटना भएको भन्दै त्यसप्रति दुःख व्यक्त गरेका छन्। कतिपय ठाउँमा स्वास्थ्यकर्मीलाई निरुत्साहित गर्ने प्रकृतिका घटना भएको सुन्नुपर्दा दुःख लागेको छ, देउवाले भनेका छन्, स्वास्थ्यकर्मी र स्थानीय नागरिक बीच कुनै पनि प्रकृतिको असमझदारी र द्वन्द्व उत्पन्न हुन नदिन सतर्कताका लागि म तीनवटै तहका सरकारलाई सजग गराउन चाहन्छु। उनले आजको युद्ध सिंगो संसारले स्वास्थ्यकर्मीको नेतृत्वमा लडिरहेको उल्लेख गर्दै मानवीय सेवाको कर्तव्य वहन गरिरहेका स्वास्थ्यकर्मीको मनोबल उच्च राख्न आग्रह गरेका छन्। निषेधाज्ञाको समय सदुपयोग गर्न सरकारलाई अपील प्रमुख प्रतिपक्षी दलका नेतासमेत रहेका देउवाले लकडाउन र निषेधाज्ञाको समयलाई उपयोग गरेर कोरोना विरुद्धको संघर्षलाई नयाँ ढंगले व्यवस्थित गर्न सरकारसँग अपील गरेका छन्। पीसीआर परीक्षण ७७ जिल्लामै गर्ने गरी अविलम्ब क्षमता विस्तार गरेर समुदाय स्तरमा परिक्षण व्यापक रुपले पुर्याउन माग गर्दछु, देउवाले भनेका छन्, कोभिड अस्पताल निश्चित र व्यवस्थित गर्न, पर्याप्त आइसोलेसन वार्ड व्यवस्था गर्न, अत्यावश्यक भेन्टिलेटर जोहो गर्न माग गर्दछु। उनले खरिद प्रक्रियालाई पारदर्शी बनाएर कार्य गर्न र मापदण्डयुक्त सामग्री मात्रै खरिद गर्नसमेत सरकारलाई आग्रह गरेका छन्। देउवाले क्वारेन्टाइन व्यवस्थित नहुँदा कोरोनाको विस्तारमा योगदान पुगेको घटना स्मरण गर्दै मापदण्डयुक्त क्वारेन्टाइनको व्यवस्थापनमा अविलम्ब ध्यान पुर्याउन सरकारको ध्यानाकर्षणसमेत गराएका छन्। विदेशमा रहेका नेपालीको निःशुल्क उद्धार गर्न माग देउवाले विदेशमा रहेका नेपालीलाई कोरोना संकटको समयमा निःशुल्क उद्धार गर्न माग गरेका छन्। नेपाली जनसम्पर्क समिति तथा देश बाहिर रहेका सबै संघसंस्था र नेपाली दूतावासलाई यो प्रतिकूलताका घडी डायस्पोराका नेपालीको हितमा ऐक्यवद्ध ढंगले कार्य गर्न आग्रह गर्दछु, देउवाको अपीलमा भनिएको छ। उनले विदेशमा रोजगार गुमाएर बेखर्ची समेत भएका युवालाई कल्याण कोषको रकम प्रयोग गरेर निःशुल्क उद्वार गर्न सरकारसँग माग गरेका हुन्। विदेशमा अप्ठ्यारोमा परेर देश फर्कन चाहने नेपालीलाई उद्वार गर्न नेपाली कांग्रेसले शुरुआतदेखि नै सरकारलाई आग्रह र माग गर्दै आएको छ। नीति र व्यवहार दुवैमा अस्पष्ट रहेर सरकारले देखाएको ढिलासुस्ती र अन्यौलताले प्रवासी नेपालीको पीडा माथि पीडा थपिएको छ, देउवाले भनेका छन्, विदेशमा रोजगार गुमाएर बेखर्ची समेत भएका युवाहरूलाई कल्याण कोषको रकम प्रयोग गरेर निःशुल्क उद्वार गर्न म सरकारसंग माग गर्दछु। जीवन रक्षाका लागि सक्रिय रहन कार्यकर्तालाई आग्रह कोरोनाको संक्रमणबाट जनताको जीवन रक्षामा समर्पित हुनु सबै राजनीतिक दल एवं संघसंस्थाको साझा कर्तव्य भएको उनको भनाइ छ। आपसी एकता र विश्वासका साथ आफ्नो कार्यक्षेत्रमा उच्चतम मानवीय भावना साथ थप क्रियाशील रहन म नेपाली कांग्रेसका साथीसँगै सबै दल, संघसंस्थामा आवद्ध मित्रहरूलाई आग्रह गर्द्छु, देउवाले भनेका छन्।"
रुपन्देहीमा कोरोनाबाट दुई दिनमा तीनजनाको मृत्यु,"भैरहवा : रुपन्देही जिल्लामा दुई दिनमा कोरोना संक्रमणले थप तीनजनाको मृत्यु भएको छ । शनिबार एकजना र आइतबार दुईजनाको मृत्यु भएको स्वास्थ्य कार्यालय रुपन्देहीका भेक्टर कन्ट्रोल निरीक्षक केदारनाथ शाहले बताए । यससँगै रुपन्देहीमा मृतकको संख्या पाँच पुगेको छ । आइतबार मृत्यु हुनेमा बुटवल उपमहानगरपालिका १ की ६७ वर्षीया महिला र सम्मरीमाई गाउँपालिका २ मुडिलाका ३८ वर्षीय पुरुष छन् । त्यस्तै शनिबार मृत्यु हुनेमा रोहिणी गाउँपालिकाका ३ का ५३ वर्षीय पुरुष छन् । बुटवलकी ६७ वर्षीया मृतक महिलामा कोरोना संक्रमण पुष्टि भएपछि अस्पतालमा भर्ना भएको र आइतबार स्वास्थ्य अवस्था थप गम्भिर हुदै जादाँ उपचारको क्रममा मृत्यु भएको लुम्बिनी प्रादेशिक अस्पतालले प्रेस विज्ञप्ती जारी गरी जनाएको छ । अस्पतालका अनुसार मृतक महिलालालाई श्वासप्रश्वासमा समस्या, दिर्घ रोगी, प्रेसर र मृगौलाको समस्या थियो । यस्तै सम्मरीमाईका ५३ वर्षीय मृतक पुरुष श्वासप्रश्वासको समस्याले अस्पतालमा भर्ना भएको र उपचारको क्रममा दिउँसो मृत्यु भएको लुम्बिनी प्रादेशिक अस्पतालले जनाएको छ । मृतक दुवैजनाको कोरोना विशेष अस्थायी अस्पतालमा भेन्टिलेटरमा उपचार भइरहेको अवस्थामा मृत्यु भएको भेक्टर कन्ट्रोल निरीक्षक शाहले बताए । शनिवार मृत्यु भएको रोहिणीका ५३ वर्षीय पुरुषको स्वास्थ्यमा समस्या उत्पन्न भएपछि अस्पताल पुगेका थिए । तर, अस्पतालहरुमा बेड अभावपछि उनले निजी ल्याबमा स्वाब दिएर घर फर्किने क्रममा मृत्यु भएको र रिपोर्ट पोजिटिभ आएको उनले जानकारी दिए । मृत्यु पश्चात रिपोर्ट आएकोले कयौँ सर्वसाधरणहरु मृतकको मलामीमा सहभागी भएका थिए । मलामी सहभागी भएकाहरुलाई होम क्वारेन्टाइनमा बस्न आग्रह गरिएको र केही दिनमा ट्रेसिङ गर्ने स्वास्थ्य कार्यालय रुपन्देहीका भेक्टर कन्ट्रोल निरीक्षक शाहले बताए ।"
सप्तरीमा दुई स्वास्थ्यकर्मीसहित १० जनामा कोरोना संक्रमण,"राजविराज : सप्तरीमा आइतबार दुई स्वास्थ्यकर्मीसहित १० जना संक्रमित थप भएका छन् । गजेन्द्रनारायण सिंह अस्पतालमा सप्तरीको १९० जनाको स्वाब परीक्षण गरिएकोमा १ महिलासहित १० जनाको रिपोर्ट पोजिटिभ आएको स्वास्थ्य कार्यालय सप्तरीले जनाएको छ । जसमध्ये अस्पतालकै एक स्वास्थ्यकर्मी र गोइठी स्वास्थ्य चौकीमा कार्यरत एक अर्का स्वास्थ्यकर्मी समेत संक्रमित भएका छन् । संक्रमित हुनेमा राजविराज नगरपालिका ५ का ४८ वर्षीय, तिरहुत गाउँपालिका ४ का २९ वर्षीय, शम्भुनाथ नगरपालिका ८ का ४१ वर्षीय, तिलाठी कोइलाडी गाउँपालिका ३ का २५ वर्षीय, महादेवा गाउँपालिका१ का ३० वर्षीय, वडा नम्बर ५ का ३९ वर्षीय, खडक नगरपालिका६ का ४६ वर्षीय, वडा नम्बर११ का ३३ वर्षीय, वडा नखुलेको २५ वर्षीय पुरुष र बिष्णुपुर गाउँपालिका१ की ३२ वर्षीया महिला छन् । सिरहाको २५ जनाको समेत आइतबार भएको परीक्षणमा ५ जनाको रिपोर्ट पोजिटिभ आएको अस्पताल प्रशासनले जनाएको छ । सप्तरीको सप्तकोशी नगरपालिका१ का ५२ वर्षीया महिला तथा बलान बिहुल गाउँपालिका१ का २७ वर्षीय र वडा नम्बर६ का ३८ वर्षीय पुरुषमा शनिबार संक्रमण पुष्टि भएको थियो । स्वास्थ्य कार्यालय सप्तरीका अनुसार हालसम्म सप्तरीमा ७२६ जनामा कोरोना संक्रमण पुष्टि भएको छ । जसमध्ये ५१५ जना निको भएका छन् भने २०६ जना उपचाररत छन् । संक्रमितमध्ये ५ पुरुषको मृत्यु भएको छ । संक्रमितमध्ये ७९ जना राजविराजस्थित साइकृष्ण हस्पिटल एण्ड मेडिकल कलेजको आइसोलेशन केन्द्रमा, ३० जना तिलाठी कोइलाडी२ लौनियास्थित पबिमाविस्थित आइसोलेशन केन्द्रमा र अरु होम आइसोलेसनमा छन् । अस्पतालका मेडिकल सुपरिटेण्डेण्ट डाक्टर रणजितकुमार झाले आइसोलेसनमा रहेका दुई जना संक्रमित पुरुषको अवस्था गम्भिर भएपछि अक्सिजन लगाएर राखिएको बताएका छन् । भेण्टिलेटरको अभावमा स्वास्थ्य स्थिती बिग्रिदै गएपछि शुक्रबार एक महिला र एक पुरुषलाई धरान पठाइएको थियो । संक्रमितसँगै हाल लक्षण भएका विरामीहरुको सङ्ख्या बढन थालेकोमा डाक्टर झाले चिन्ता गरे ।"
"सर्पको टोकाइबाट एकको मृत्यु, एक घाइते",पशुपतिनगर : विषालु सर्पको टोकाइबाट महोत्तरीमा एकजनाको ज्यान गएको छ भने अर्का घाइते भएका छन् । बर्दिबास नगरपालिका९ पशुपतिनगरका ५५ वर्षीय फौदार महतोको सर्पको टोकाइबाट ज्यान गएको हो । उनका छिमेकी २२ वर्षीय ईङ्गलेश कुमारी महतो घाइते भएकी छिन् ।आफ्नै घरमा रहेको किराना पसल सरसफाई गर्ने क्रममा फौदारलाई ब्लायक कोबरा सर्पले डसेको थियो । उपचारका लागि सिरहास्थित बन्दीपुर लगिए पनि चिकित्सकले बचाउन सकेनन्। उनलाई फूल कुमारी महतो मेमोरियल हस्पिटल कर्जन्हामा डा श्याम कुमार साहले मृत घोषणा गरेका थिए। खाना पकाउन दाउराको जोरजाम गर्दै गर्दा ईङ्गलेशलाई सर्पले टोकेको थियो ।उनको उपचार बर्दिबासस्थित सर्पदंश उपचार केन्द्रमा उपचार भइरहको स्थानीय शिक्षक रामजीवन महतोले बताए।
"आइसीयूमा १३७ जनाको उपचार हुँदै, १० भेन्टिलेटरमा, कहाँ कति ?","काठमाडौं : नेपालमा हालसम्म १३७ जनाको आइसीयुमा उपचार भइरहेको स्वास्थ्य मन्त्रालयले जनाएको छ। जसमध्ये प्रदेश १ मा १७ जना, प्रदेश २ मा ४९ जना, बागमती प्रदेशमा ५२ जना,गण्डकी प्रदेशमा ३ जना र प्रदेशमा ५ मा १६ जना छन्। यस्तै मन्त्रालयका अनुसार भेन्टिलेटरमा जम्मा १० जनाको उपचार भइरहेको छ। उनीहरु सबै बागमती प्रदेशका संक्रमित रहेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। मोरङ, पर्सा, महोत्तरी, रौतहट, सर्लाही र काठमाडौंमा कोरोनाका पाँच सय बढी संक्रमित रहेका छन् भने पाँच जिल्ला कोरोनमुक्ता भएका छन्। पछिल्लो २४ घण्टामा ८१८ जनामा कोरोना भाइरस (कोभिड१९) संक्रमण पुष्टि भएको छ। आइतबार कोरोना संक्रमण पुष्टि भएकामध्ये २२० महिला र ५९८ पुरुष रहेका छन् । योसहित संक्रमितको संख्या ३१ हजार ८ सय ३५ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। यस्तै पछिल्लो २४ घण्टामा २८१ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १८ हजार ६३१ पुगेको छ। मन्त्रालयका प्रवक्ता गौतमका अनुसार सक्रिय संक्रमितको संख्या १३ हजार १ सय ५५ सक्रिय संक्रमित रहेका छन् । होम आइसोलेसनमा ३ हजार ९ सय ४३ जना रहेका छन्। यस्तै हालसम्म क्वारेन्टाइनमा ११ हजार ४ सय १४ जना रहेका छन् भने आइसोलेसनमा ९ हजार २सय १२ जनाको उपचार भइरहेको छ। नेपालमा हालसम्म कोरोनाबाट १४९ जनाको मृत्यु भइसकेको छ।"
लघु चलचित्र अनुमाला सार्वजनिक,"काठमाडौं : कोरोना संक्रमणको जोखिमका कारण घरमै बस्न बाध्य भएपछि छोटा चलचित्र य़ुट्युबमा धमाधम रिलिज हुदै छन्। यसैलाई निरन्तरता दिँदै लकडाउनकै समयमा नेपाली छोटो चलचित्र अनुमाला सार्वजनिक भएको छ। मल्लाज प्रोडक्सनको निर्माणमा विभु पौडेल र विशाल डोटेलको निर्देशनमा फिल्म अनुमाला मल्लाज प्रोडक्सनको युट्युबमार्फत सार्वजनिक गरिएको हो। अनुराधा र निर्मला नामक दुई महिला पात्र र उनीहरुको फरक जीवन कसरी ठोक्किन पुग्छ भन्ने कथानक रहेको चलचित्रमा महिला बेचबिखनलाई पृष्ठभूमि बनाइएको छ। १२ मिनेटको चलचित्रमा सृष्टी खड्गी, रोहनी लामा, भीमा मैनाली, आयन खड्का, मनिष ढुंगाना आदिले अभिनय गरेका छन्। अभिषेक रार्इले छायांकन रहेको चलचित्रमा कथा विशाल डोटेल र सम्पादन रोमीको रहेको छ। अनुमाला अमेरिकाका दुई चलचित्र महोत्सव, एसियन फिल्म फेस्टिवल र टिबुरोन फिल्म फेस्टिवलमा छनोट पनि हुन सफल भएको थियो।"
कोरोना कहर : सुनसरीमा तेस्रोपटक निषेधाज्ञा,"धरान : कोभिड१९ को संक्रमणका बिरामी दैनिक वृद्धिभएसँगै सुनसरीमा भदौ १४ गतेसम्म निषेधाज्ञा जारी गरिएको छ । सुनसरीका १२ वटै स्थानीय निकायमा अत्याआवश्यक बाहेक हिँडडुल गर्न समेत प्रतिबन्ध लगाइएको सुनसरीका प्रमुख जिल्ला अधिकारी फडिन्द्रमणि पोखरेलले बताए । सुनसरीमा हालसम्म कोरोना संक्रमणबाट तीनजनाको निधन भइसकेको छ । धरान उपमहानगरपालिका १५ का एक पुरुष र एक महिला तथा सुनसरी घर बाहिर बसोवास गर्ने उनका ६ वर्षीया छोरीको निधन भइसकेको छ । सुनसरीमा कोभिड १९ संक्रमितको संख्या ४ सय ४१ पुगेपछि आइतबार जिल्ला प्रशासन कार्यालय सुनसरीमा बसेको जिल्ला कोभिड १९ क्राइसिस म्यानेजमेन सेन्टरको बैठकले भदौ १४ गते सम्म सुनसरी निषेधित क्षेत्र घोषणा गरिएको प्रमुख जिल्ला अधिकारी पोखरेलले जानकारी दिए । यस अगाडि दुई पटक जिल्लामा लगाइएको निषेधाज्ञाको समय सकिएपछि तेस्रो पटक सुनसरीमा निषेधाज्ञाको समय थप गरिएको हो । सुनसरीका धरान, इटहरी, दुहबी ,इनरुवा लगायतका स्थानमा कोरोना संक्रमितको संख्या दैनिक वृद्धि भइरहेको छ । यस्तो अवस्थामा अत्याअवश्यक बाहेक सर्बसाधारणलाई हिँडडुल गर्न, यातायातका साधन संचालन गर्न, हाटबजार तथा पसल खोल्न प्रतिबन्ध लगाइएको पाखेरेलले बताए । त्यस्तै बैंक तथा वित्तिय संस्था र सरकारी कार्यालयले विद्युतीय सेवा मात्र संचालन गर्ने र अन्य सेवाहरु दिनु परेका खण्डमा कार्यालय प्रमुखले कम ५० प्रतिशत मात्र कर्मचारी पालैपालो खटाएर सरकारी कार्यालयको सेवा प्रभाव गर्ने निर्णय गरिएको प्रहरी प्रमुख थापाले बताए कोभिड १९ क्राइसिस म्यानेजमेन सेन्टरले तोकेको सर्त उल्घंन गरिए संक्रमण ऐन २०२० अनुसार कडा कारबाही गर्ने पनि प्रमुख जिल्ला अधिकारी पाखेरेलले चेतावनी दिएका छन् ।"
विराटनगरका ४२ सहित प्रदेश १ मा ७० जनामा कोरोना संक्रमण,"विराटनगर : प्रदेश राजधानी विराटनगरमा ४२ सहित प्रदेश १ मा आइतबार कोरोना भाइरसका ७० जना संक्रमित थपिएका छन् । थपिएकामा २७ महिला र ४३ पुरुष छन् । मोरङमा ५०, झापामा १०, सुनसरीमा नौ र प्रदेश १ बाहिरका एक जनामा कोरोना संक्रमण पुष्टि भएको सामाजिक विकास मन्त्रालयले जनाएको छ । विराटनगरमा आइतबार ४२ जना संक्रमित थपिएकामा १८ महिला र २४ पुरुष छन् । मोरङको बूढीगंगाका चार महिला, एक पुरुष, केराबारीका दुई र स्थानीय तह नखुलेका एक पुरुषमा संक्रमण पुष्टि भएको छ । मन्त्रालयका अनुसार झापाको कमल गाउँपालिकामा एक महिला, दुई पुरुष, झापा गाउँपालिकामा एक पुरुष, बिर्तामोडमा दुई महिला, कनकाइमा एक महिला, गौरादहमा दुई पुरुष र स्थानीय तह नखुलेका एक पुरुषमा कोरोना देखिएको छ । सुनसरीको इटहरीका एक महिला आठ पुरुष तथा प्रदेश १ बाहिरको धनुषाका एक पुरुषको रिपोर्ट पोजेटिभ आएको छ । प्रदेश १ मा आइतबार आठ सय पाँच जनाको स्वाब संकलन गरेर पीसीआर परीक्षण भएकोमा ७० जनाको रिपोर्ट पोजेटिभ आएको हो । प्रदेश १ मा हालसम्म कोरोना संक्रमितको संख्या दुई हजार छ सय ५९ पुगेको छ । प्रदेश १ मा आइतबार उपचारपछि कोरोना जितेर २५ जना डिस्चार्ज भएका छन् । कोभिड १९ आइसोलेसन केन्द्र रंगेलीबाट २२ र कोभिड१९ आइसोलेसन केन्द्र चौदण्डीगढी उदयपुरबाट तीन जना डिस्चार्ज भएका हुन् । प्रदेश १ मा डिस्चार्ज हुनेको संख्या एक हजार दुई सय ६७ पुगेको छ । हाल सम्म ७७ हजार एक सय ५६ जनाको पीसीआर परीक्षण भएको सामाजिक विकास मन्त्रालयले जनाएको छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।आइतबारसम्म नेपालमा कोरोना संक्रमितको संख्या ३१ हजार ११७ पुगेको छ। १८ हजार ३ सय ५० जना निको भएका छन् भने १४६ जनाले कोरोनाकै कारण ज्यान गुमाइसकेका छन्। लाइभ
२४ घण्टामा ८१८ जनामा कोरोना संक्रमण : २८१ डिस्चार्ज,"काठमाडौं : पछिल्लो २४ घण्टामा नेपालमा ८१८ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २२० महिला र ५९८ पुरुष गरेर ८१८ जनामा कोरोना पुष्टि भएको हो। योसँगै कुल संक्रमितको संख्या ३१ हजार ९३५ पुगेको छ । काठमाडौं उपत्यकामा भने २४ घण्टामा १६६ जनामा संक्रमण पुष्टि भएको छ। मन्त्रालयका प्रवक्ता डा गौतमका अनुसार काठमाडौंमा १२६, ललितपुरमा १२ र भक्तपुरमा २८ जनामा संक्रमण पुष्टि भएको हो। अहिले क्वारेन्टाइनमा ११ हजार ४१४ जना रहेका छन्। पछिल्लो २४ घण्टामा २१८ जना डिस्चार्ज भएका छन्। योसँगै कोरोना जित्नेको कुल संख्या १८ हजार ६३१ पुगेको छ। यो कुल संक्रमितको ५८ प्रतिशत हो। नेपालमा कोरोना संक्रमणबाट मृत्यु हुनेको संख्या १४९ पुगेको छ। पछिल्लो २४ घण्टामा तीन जनाको मृत्यु भएसँगै मृतकको संख्या १४९ पुगेको हो।"
'रिपोर्ट नलिइ कर्णाली नआउनू',"सुर्खेत : के तपाइँ कर्णाली प्रदेश आउने तयारीमा हुनुहुन्छ ? यदी कर्णाली प्रदेश आउँदै हुनुहुन्छ भने कोरोना परीक्षणको रिपोर्ट साथमै ल्याउनुपर्ने छ। अर्थात कर्णाली प्रवेश गर्न पीसीआर रिपोर्ट अनिवार्य गरिएको छ। पीसीआर रिपोर्ट नेगेटिभ भएको प्रमाण नदेखाएसम्म अब कर्णाली प्रदेशमा प्रवेश गर्न पाइने छैन। देशका विभिन्न जिल्लामा लक्षणसहितका कोरोना संक्रमित भेटिएपछि कर्णाली प्रवेशमा कडाइ गरिएको हो। प्रदेशमा लक्षणसहितको कोरोना भित्रिन नदिन नाकामै कडाइ गरिएको हो। कर्णाली भित्रिने सबै नाकामा बाहिरबाट आउनेहरुसँग पीसीआर रिपोर्ट मागिनेछ। पीसीआर रिपोर्ट नेगेटिभ भएमात्र प्रदेशमा प्रवेश पाइने छ। पीसीआर रिपोर्ट नभएकालाई नाकाबाटै प्रवेश नदिइने प्रदेश सरकारले जनाएको छ। प्रदेश विपद् व्यवस्थापन केन्द्रको बैठकले पीसीआर रिपोर्ट आएको तीन दिनसम्म मात्र प्रवेश दिने निर्णय गरेको हो। केन्द्रका अनुसार कर्णाली भित्रिने मुख्य नाकाहरु सल्यानको काल्चे र कपुरकोट, सुर्खेतको बबइ र कुइने नाकाबाट प्रवेश गर्दा पीसीआर रिपोर्ट अनिवार्य गरिएको हो। यो नियम सोमबारबाटै लागू भएको छ। प्रदेशमा कोरोना संक्रमण थप फैलिन नदिन प्रवेशमा कडाइ गरिएको मुख्यमन्त्री महेन्द्रबहादुर शाहीले बताए। उनले भने,बाहिरबाट आउनेमाथि हाम्रो मुख्य निगरानी छ, भारत र अन्य प्रदेशबाट आउनेलाई पीसीआर रिपोर्ट अनिवार्य गरेका छौं। रिपोर्ट बिना कोही पनि प्रदेशभित्र प्रवेश पाउँदैनन्। कर्णालीका अन्य जिल्लाको तुलनामा सुर्खेत, दैलेख र जुम्ला बढी प्रभावित छन्। यद्यपी प्रदेश सरकारले पछिल्लो समय भारतबाट आउनेको संख्या घटेसँगै संक्रमितको संख्या पनि घटेको जनाएको छ। सामाजिक विकास मन्त्री दल रावलले भने,क्वारेन्टाइनमा मान्छेहरु घटेका छन्, आइसोलेसनबाट डिस्चार्ज हुनेहरु पनि बढे। अब हामीले समुदायमा परीक्षणको दायरा बढाएका छौं, संक्रमणको दर केही हदसम्म घटेको छ। संक्रमण फैलिन नदिन सुर्खेत, जुम्ला र रुकुमपश्चिमका केही स्थानीय तहमा निषेधाज्ञा जारी गरिएको छ। यस्तै प्रदेश सरकारले मास्क प्रयोग र सामाजिक दुरी कायम गराउन जोड दिएको छ। यस्तै प्रदेश सरकारले तत्काल दैलेख, कालिकोट र सल्यानमा आइसीयु बेड थप्ने भएको छ। सामाजिक विकास मन्त्री रावलका अनुसार तीन वटै जिल्लाका जिल्ला अस्पतालमा पाँचपाँच वटा आईसीयू र एकएक वटा भेन्टिलेटर थपिने बताए। हाल प्रदेशका सुर्खेत, दैलेख र जुम्ला अस्पतालमा गरी ४० वटा आईसीयू र १७ वटा भेन्टिलेटर रहेका छन्। कर्णालीमा बुधबारसम्म संक्रमितको संख्या दुई हजार एकसय ३० पुगेको छ। यद्यपि हालसम्म एक हजार नौ सय ३२ जना उपचारपछि डिस्चार्ज भइसकेका छन्। सामाजिक विकास मन्त्रालय अन्तर्गतको स्वास्थ्य महाशाखाका अनुसार अब प्रदेशभर जम्मा एकसय ९२ जना मात्र सक्रिय संक्रमित आइसोलेसनमा छन्। यस्तै हालसम्म ६ जनाको मृत्यु भइसकेको छ।"
चीनले गर्यो नयाँ 'अप्टिकल सेटलाइट' प्रक्षेपण,चीनले आइतबार टाढाबाट स्पर्श गर्नसक्ने नयाँ रिमोट सेन्सिङ अप्टिकल सेटलाइट सफलतापूर्वक प्रक्षेपण गरेको छ । उत्तर पश्चिम चीनको जिउक्वान उपग्रह प्रक्षेपण केन्द्रबाट स्थानीय समय अनुसार आइतबार बिहान १० बजेर २७ मिनेटमा प्रक्षेपण गरिएको हो । गाओफेन९ ०५ नामक उक्त उपग्रह लङमार्च टुडी रकेट को माध्यमबाट प्रक्षेपण गरिएको हो । चिनियाँ अधिकारीले जनाएअनुसार उक्त बुहुउपयोगी उपग्रहसँगै टिन्टुओ५ नामको अर्को उपग्रह पनि प्रक्षेपण गरिएको छ । आइतबारको उक्त प्रक्षेपण लङमार्च रकेट श्रृङ्खलाको ३४३ औँ प्रक्षेपण भएको बताइएको छ ।
कोरोनाले मृत्यु हुनेको संख्या १४९ पुग्यो,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या १४९ पुगेको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार पछिल्लो २४ घण्टामा थप तीन जनाको मृत्यु भएको हो। झापाका ५८ वर्षीय पुरुष, पर्साकी ५६ वर्षीया महिला र सर्लाहीकी ३३ वर्षीया महिलाको कोरोनाकै कारण मृत्यु भएको हो। पछिल्लो २४ घण्टामा नेपालमा ८१८ जनामा कोरोना भाइरस (कोभिड१९) संक्रमण पुष्टि भएको छ। मन्त्रालयका अनुसार २२० महिला र ५९८ पुरुष गरेर ८१८ जनामा कोरोना पुष्टि भएको हो। योसँगै कुल संक्रमितको संख्या ३१ हजार ९३५ पुगेको छ। अहिले १३ हजार १५५ संक्रिय संक्रमित रहेका छन्। जसमध्ये ९ हजार २१२ जना संस्थागत आइसोलेसनमा रहेका छन्। काठमाडौं उपत्यकामा भने २४ घण्टामा १६६ जनामा संक्रमण पुष्टि भएको छ। मन्त्रालयका प्रवक्ता डा गौतमका अनुसार काठमाडौंमा १२६, ललितपुरमा १२ र भक्तपुरमा २८ जनामा संक्रमण पुष्टि भएको हो। विराटनगरका ४२ सहित प्रदेश १ मा ७० जनामा कोरोना संक्रमण काठमाडौं उपत्यकामा थप १६६ जनामा कोरोना संक्रमण २४ घण्टामा ८१८ जनामा कोरोना संक्रमण : २८१ डिस्चार्ज आइसीयूमा १३७ जनाको उपचार हुँदै, १० भेन्टिलेटरमा, कहाँ कति ? अहिले क्वारेन्टाइनमा ११ हजार ४१४ जना रहेका छन्। पछिल्लो २४ घण्टामा २१८ जना डिस्चार्ज भएका छन्। योसँगै कोरोना जित्नेको कुल संख्या १८ हजार ६३१ पुगेको छ। यो कुल संक्रमितको ५८ प्रतिशत हो।"
बुटवलमा दुई जना कोरोना संक्रमितको मृत्यु,"बुटवल : बुटवलको कोरोना विशेष अस्पतालमा उपचार गराइरहेका दुई जना कोरोना संक्रमितको मृत्यु भएको छ। अस्पतालको भेन्टिलेटरमा उपचार गराइरहेका रुपन्देही बुटवलकी ६७ वर्षीया महिला र सम्मर्रीमाई गाउँपालिकाका २८ वर्षीय पुरुषको मृत्यु भएको हो। मृतकमा श्वासप्रश्वास, निमोनिया, उच्च रक्तचापको लक्षण देखिएको अस्पतालले जनाएको छ। महिला दीर्घरोगी, मृगौला समस्याबाट पीडित रहेकी थिइन्। उनलाई साउन ३१ गते अस्पतालमा उपचारका लागि ल्याइएको थियो। सम्मरीमाईका पुरुषमा पनि श्वासप्रश्वास देखिएको कोभिड विशेष अस्पतालका डा सुदर्शन थापाले बताए। यी पुरुष ६ दिनअघि अस्पतालमा भर्ना भएका थिए। प्रदेश ५ मा यी दुईसँगै कोरोना संक्रमणबाट मृत्यु हुनेको संख्या २० पुगेको छ। मृतकमध्ये अधिकाँश दीर्घरोगी रहेका छन्। कोरोना विशेष अस्पतालमा केही दिनअघि कपिलवस्तुका दुई जनाको मृत्यु भएको थियो।"
काठमाडौं उपत्यकामा थप १६६ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप १६६ जनामा कोरोना भाइरस (कोभिड१९) संक्रमण पुष्टि भएको छ। काठमाडौंमा १२६, ललितपुरमा १२ र भक्तपुरमा २८ जनामा कोरोना भाइरस संक्रमण पुष्टि भएको मन्त्रालयका प्रवक्ता डा जागेश्वर गौतमले जानकारी दिए। यस्तै पछिल्लो २४ घण्टामा ८१८ जनामा कोरोना भाइरस (कोभिड१९) संक्रमण पुष्टि भएको छ। आइतबार कोरोना संक्रमण पुष्टि भएकामध्ये २२० महिला र ५९८ पुरुष रहेका छन् । योसहित संक्रमितको संख्या ३१ हजार ८ सय ३५ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। यस्तै पछिल्लो २४ घण्टामा २८१ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १८ हजार ६३१ पुगेको छ। मन्त्रालयका प्रवक्ता गौतमका अनुसार सक्रिय संक्रमितको संख्या १३ हजार १ सय ५५ सक्रिय संक्रमित रहेका छन् । होम आइसोलेसनमा ३ हजार ९ सय ४३ जना रहेका छन्। यस्तै मन्त्रालयका अनुसार हालसम्म क्वारेन्टाइनमा ११ हजार ४ सय १४ जना रहेका छन् भने आइसोलेसनमा ९ हजार २ सय १२ जनाको उपचार भइरहेको छ। नेपालमा हालसम्म १४९ जनाको कोरोनाबाट मृत्यु भएको छ।"
नमुना आइसोलेसन,"नवलपुर : कोरोना संक्रमण भएपछि अत्तालिएकाहरुले कोराना परास्त गर्दा खुसीको सीमा थिएन। छोटो अवधिमा नै कोरोना संक्रमणमुक्त भएपछि खुसीले नाच्दै थिए। रिपोर्ट सुन्न आतुर भएकाहरु नेगेटिभ हुनेको नामावली सुनाउँदा कोही भुईंमा ढोग्दै थिए भने कोही नाच्दै उफ्रिंदै थिए। तीमध्येका एक थिए भीमबहादुर सुनार। भारतमा गाडी चलाउँदै आएका भीमबहादुरमा नेपाल आएपछि कोरोना देखियो। परिवारका चार सदस्यमध्ये उनमा मात्रै कोरोना पोजिटिभ देखियो। कोरोना जितेकोमा उनी खुसीले नाच्दै थिए। उनीहरुका लागि आइसोलेसन घर जस्तै भयो। आत्मबल र हौसला दिएर छिटो निको बनाइदिनुभयो , देवचुली १० विशालटारका भीमबहादुरले भने, पछिसम्मको लागि जीवन जिउने कला सिकेर जाँदैछु। समुदायले चलाएको प्राकृतिक चिकित्सालय नमुना आइसोलेसनको रुपमा स्थापित भएको छ। नवलपुरको देवचुली नगरपालिका १६ रजहरमा रहेको सामुदायिक प्राकृतिक चिकित्सालय कम खर्चमा छिटो निको भएर बिरामी घर फर्किएका छन्। नियमित योगा, प्राकृतिक चिकित्सा पद्धतिको उपचारले संक्रमित कोरोनालाई परास्त गर्न सफल भएका छन्। अस्पतालको खुल्ला हरियाली वातावरणमा रमाउँछन् संक्रमित। उनीहरु दैनिक एकदेखि डेढ घण्टासम्म योग गर्छन्। चिकित्सकको लगातार परामर्शले डर र चिन्ताबाट मुक्त भएको उनीहरु सुनाउँछन्। आफ्नो लागि चिकित्सालय मन्दिर र चिकित्सक भगवान जस्तै भएको बताउँदै घर जान बिदा भए कावासोती वडा नम्बर १ का तेजबहादुर थापा। भारतबाट फर्किएपछि घर नजिकै सामुदायिक वनको भवनमा क्वारेन्टाइनमा बसे। कोरोना संक्रमण भएको खबरले उनी डराए। सुरुमा कोरोना पोजिटिभ आउँदा दिमागमा नराम्रो कुरा खेल्न लाग्यो तर यहाँ आएपछि आत्तिन दिनुभएन, राम्रो कुरा मात्रै सोच्न लगाउनुभयो , उनले भने, योगले पसिना बगाएरै कोरोना भगाइयो ।कोरोना लागिहाले पनि आत्तिन नहुने बताए। दिमागमा सकारात्मक सोचाइले सन्चो भएको उनको अनुभव छ। आइसोलेसनमा रहँदा खानपान र जीवनशैली सिके उनीहरुले। तनाव लिने कुनै समय नै भएन। दैनिक व्यायायम, योगाभ्यास, आध्यात्मिक परामर्शले उनीहरुमा हौसला बढायो। दैनिक मह र कागती पानी, बेसार हालेको दूधको प्रयोगले संक्रमणलाई छिटो जिते। बिहान चार बजेपछि उनीहरुको नित्यकर्म सुरु हुन्थ्यो। भारतको चेन्नइबाट फिर्किएकी गैडाकोटकी जमुना केसीले चिकित्सालयको खानपिन र परामर्शले सहज बनाएको बताइन्। अस्पतालको ब्यवस्थापनले उर्जा दिएको उनको अनुभव छ। कोभिड १९ अस्थायी अस्पतालको रुपमा सेवा सुरु गरिएको उक्त चिकित्सालयको उपचार पद्धतिबाट संक्रमित छिटो निको भएर घर फर्किए। छिटोमा पाँच दिनमा बढीमा ३५ दिनसम्म उपचार भएको र कसैको पनि मृत्यु नभएको चिकित्सालयका व्यवस्थापक हरिप्रसाद सापकोटाले बताए। संक्रमितलाई तनाव हुने फर्सद नै दिएनौं , सापकोटाले भने, हरेक क्रियाकमा सामेल गराएर उपचार गर्दा निको भएको देखी संक्रमितभन्दा बढी हामी खुसी भयौं । ३ वर्षदखि ७८ वर्षसम्मले कोरोना जितेर गएका उनले बताए। उपचार पद्धति र जीवनशैलीको कारण कोरोनालाई पराजित गर्न सकेको उनको भनाइ छ। दुई महिनामा तीन सय २१ जना कोरोना जितेर घर फर्किएका र आइसोलेसनमा अहिले ४८ जना उपचाररत भएको उनले जानकारी दिए। भाइरल लोड घटाउने विधिहरु प्रयोग गरिएको चिकित्सालयका निर्देशक डा विनोद पौडेलले बताए। जीवनशैलीसँगै आहारविहारको पद्धति सिकाइएको पौडेलले बताए। संक्रमित हौं भन्ने तनावलाई सबैभन्दा पहिले ब्यवस्थापन गर्यौं, उनले भने, त्यसपछि प्राकृतिक चिकित्सा पद्धतिबाट शरीरमा भाइरल लोड घटाउन लाग्यौं। यो कम खर्चमा धेरैको उपचार हुने कोभिड अस्पताल भएको चिकित्सालयको दावी छ। कोरोना संक्रमणको भयावह अवस्था आए नेपाल भरिको संक्रमित राख्न तयार भएको व्यवस्थापक सापकोटाले बताए। सरकार र समुदायले चाहेमा देशभरका संक्रमित राख्न तयार छौं , उनले भने, अहिलेसममको अनुभवले प्राप्त सफलताले आँट आएको छ ।"
सप्त ऋषिको पूजासँगै तीज सकियो,"पोखरा: सप्त ऋषिको पूजा गरी यस वर्षको तीज सकिएको छ । शुक्ल पञ्चमीको दिन हिन्दू महिलाले आइतबार ऋषि पञ्चमीको पूजा गरे । पवित्र जलाशायमा गइ एक वर्षको सांकेतिक अर्थ दिने ३ सय ६५ वटा दतिवनले दाँत माझी, शुद्ध माटो र तिलले नुहाएर ऋषिको पूजा गरेमा सौभाग्य प्राप्त हुने विश्वास छ । ऋषि पञ्चमी संगै नेपाली महिलाको महान चाड तीजको सकीएको मानिन्छ । कोभिड १९ को कोरोना भाइरस नियन्त्रण गर्न कास्की जिल्लामा निषेधाज्ञा लगाइएको छ । कोरोना भाइरसकै कारण तीजमा घर बाहिर निस्कने अवस्था नरहेकोले दिदी बहिनीहरुले घरभित्रै तीज मनाए । सामान्य अवस्थमा शिव मन्दिरहरुमा पूजा गर्न भीड हुन्थ्यो । पोखराको लामाचौरमा तीजको ठूलो मेला लाग्थ्यो । तीज गीत प्रतियोगिता मात्र होइन राष्ट्रिय महिला भलिबल प्रतियोगिता पनि हुन्थ्यो । पोखराको बाटुलेचौर, मालेपाटन, लेकसाइड लगायत बिभिन्न स्थानमा तीज मेला हुने गदथ्यो । पछिल्लो समयमा कोरोना भाइरस संक्रमण निकै बढेकोले वर्षको तीजमा माइत जान नपाएर खल्लो भएको पोखरा ६ जरेवरकी स्थानीय अनिता पोखरेलले बताइन् । गत वर्ष कम्तीमा २५३० जना जम्मा भएर पञ्चमीको पूजा गरिन्थ्यो । पञ्चमीको पूजा गरेपछि नाचगान गरि रमाइलो गरिने भए पनि यस वर्ष कोरोना भाइरस बढेकोले घरकै परिवार बिच तीज मनाइएको स्थानीय दुर्गा देवी तिमिल्सीनाले बताइन् ।"
बोक्सीको आरोपमा महिलामाथि निर्घात कुटपिट,"महोत्तरी : महोत्तरीमा बोक्सीको आरोपमा एक महिलामाथि निर्घात कुटपिट भएको छ। महोत्तरीको सम्सी गाउँपालिका ७ जावेद टोलकी ४५ वर्षीया पवनदेवी यादवलाई बोक्सीको आरोपमा सोही गाउँका स्थानीयले कुटपिट गरेछि अस्पताल भर्ना भएकी छिन् । सम्सी गाउँपालिका ७ जावेद टोलका स्थानीय दिनेश यादव, उनकी श्रीमती सुजिया देवी, छोराहरु कृष्ण यादव, आशिकयादवसहित मिलेर कुटपिट गरेको पीडितको आरोप छ। गत शुक्रबार बोक्सीको आरोपमा निर्घात कुटिएकी यादवको अवस्था गम्भीर बनेपछि जनकपुरधामस्थित जानकी हेल्थ केयर एण्ड रिसर्च सेन्टरमा उपचार भइरहेको पीडितका छोरा संजय यादवले जानकारी दिए । संजय भने, म शुक्रबार घरभन्दा बाहिर थिएँ। बेलुका एक्कासी दिनेश यादवको परिवारले मेरो आमा माथि बोक्सी भन्दै गालीगलौजसहित पिटपाट गरे, समयमै प्रहरी बोलाए, त्यतिखेर प्रहरी सम्झाई बुझाई गरेर गयो, तर राती आएर पुन: मेरो आमालाई कुटपिट गरे ।' घटनास्थलमा प्रहरी चौकीबाट प्रहरी सहायक निरीक्षक (सई) दिपेन्द्र यादवसहित आएर विवाद नगर्न सम्झाई बुझाइ गए तर प्रहरी गइसकेपछि पुनः१११२ बजेतिर कुटपिट गरेको संजयले बताए । कुटपिटको क्रममा आमा पवन देवीलाई बचाउन गएकी उनकी छोरी रुवीयादवको कपडा समेत दिनेश यादवको छोराले च्यातिदिएको संजयले बताए । उनले भने, मेरो बहिनीको कपडा समेत च्यातिदिए, बहिन चिच्याएर गाउँका मानिस आएर धन्न बचाए, तर प्रहरीले केही सहयोग गरेन् । यता घटनामा संलग्न आरोपि कृष्ण यादवलाई सम्सी प्रहरी चौकीले पक्राउ गरेपनि उजूरी नपरेकाले आफूहरुले छोडेको सई दिपेन्द्र यादवले बताए । तर दोसीलाई पक्राउको दबाव बढेपछि आरोपित कृष्ण यादवलाई पक्राउ गरी अनुसन्धान प्रक्रिया अगाडि बढाइएको महोत्तरीका प्रहरी उपरीक्षक टिका केसीले जानकारी दिए । उनले भने, पीडितको तर्फबाट हालसम्म जाहेरी आइसकेको छैन, जाहेरी नआउँदा कारवाही प्रक्रियामा अप्ठयारो भइरहेको छ, उजूरी आउने बित्तिकै थप कारवाही अगाडि बढाइनेछ ।"
विश्वभर कोरोनाबाट मृत्यु हुनेको संख्या ८ लाख नाघ्यो,विश्व महामारी कोरोना भाइरस (कोभिड१९) संक्रमणबाट मृत्यु हुनेको संख्या ८ लाख नाघेको छ। जोन्स होप्किन्स विश्वविद्यालयले आइतबार जारी गरेको तथ्यांकअनुसार कोरोनाबाट मृत्यु हुनेको संख्या ८ लाख ४ हजार ४ सय ३१ पुगेको छ । यस्तै विश्वभरी संक्रमितको संख्या दुई करोड ३२ लाख ५ हजारभन्दा बढी पुगेको छ । यसका साथै संक्रमण पुष्टि भएकाहरुमध्ये एक करोड ४८ लाखभन्दा बढी निको भएका छन् । कोरोना संक्रमणबाट सबैभन्दा बढी प्रभावित अमेरिकामा आइतबार बिहानसम्म ५६ लाख ६६ हजार ८ सय बढी संक्रमित छन् भने एक लाख ७६ हजार बढीको मृत्यु भएको छ । दोस्रो स्थानमा रहेको ब्राजिलमा ३५ लाख ८२ हजार ३ सय ६२ संक्रमित भएका छन् । एक लाख १४ हजार २ सय ५० को मृत्यु भएको छ । यस्तै मेक्सिकोेमा कोरोनाबाट मृत्यु हुनेको संख्या ६० हजार २ सय ५४ पुगेको छ । साथै भारतमा पनि ५६ अजार ७ सय जनाको कोरोनाबाट मृत्यु भइसकेको जनाइएको छ ।
बागमती नदीमा तीनजना बालिका बेपत्ता,"रौतहट : रौतहटस्थित बागमती नदीमा आइतबार बिहान पौडी खेल्ने क्रममा डुबेर तीनजना बालिका बेपत्ता भएका छन् । रौतहटको गढिमाई नपा ७ धरमपुर टोलका भदै मुखियाको १० वर्षीया छोरी पिंकु कुमारी मुखिया, लक्षुमण दासकी १२ वर्षीया छोरी सुसिता कुमारी दास र छटु मुखियाकी १० वर्षीया छोरी चन्चल कुमारी मुखिया गाउँ नजिकै रहेको बामती नदीमा नुहाउने क्रममा बेपता भएका छन् । बालिकाहरु नदीमा हराएको खबर पाउनासाथ धरमपुर चौकी, समनपुर इलाका प्रहरी कार्यालयबाट खटीएको प्रहरीको टोलीले र स्थानीयले बेपत्ताहरुको खोजी गरिरहेको रौतहटका प्रहरी प्रमुख एसपी रविराज खड्काले जानकारी दिए। ।न"
"ट्रम्पमाथि उनकी दिदीको टिप्पणी : उसको कुनै सिद्धान्त छैन, क्रूर व्यक्ति हो ऊ","वासिङटन : अमेरिकी राष्ट्रपति डोनल्ड ट्रम्पकी दिदीले उनलाई सिद्धान्त नभएको व्यक्ति भन्दै कडा आलोचना गरेकी छन् । ट्रम्पकी दिदीले ट्रम्पलाई भनेकी छन्, उनको कुनै सिद्धान्त छैन । ट्रम्प क्रूर व्यक्ति भएको पनि उनकी दिदीको टिप्पणी छ । ट्रम्पकी दिदी मेरियाना ट्रम्प बेरी पूर्वसंघीय न्यायाधीश समेत हुन् । मेरीको यस्तो टिप्पणी उनकी भान्जीले रेकर्ड गरेकी थिइन् । ट्रम्पको निन्दा गर्दै मेरीले हालै एक पुस्तक समेत सार्वजनिक गरेकी छन् । त्यहाँ उनले आफ्नो परिवारले कसरी संसारकै खतरनाक व्यक्ति सिर्जना गर्यो भन्नेबारे चर्चा गरेकी छन् । मेरीले यही शनिबार २०१८ र २०१९ मा रेकर्ड गरेको बताएकी छन् । एक रेकर्डमा ८३ वर्षीया बेरीले भनेकी छन् कि, २०१८ मा उनले आफ्नो भाइको अन्तर्वार्ता फक्स न्युजमा हेरेकी थिइन् । जहाँ उनले दिदीलाई आमाबाबुबाट अलग्याइएका आप्रवासी बच्चाहरु भएको सीमाक्षेत्रमा राख्न सुझाव दिएका थिए । उसको आधार, मेरो मतलब मेरो परमेश्वर, यदी तिमी धार्मिक व्यक्ति भएको भए तिमी मानिसलाई सहयोग गर्न चाहन्छौ, बेरीले भनिन् । यस्तै ट्रम्पले ट्वीटमा झुट बोलेको पनि बताइन् । साथै राष्ट्रपतिले आफ्ना अध्यागमनबारे बिचारहरु पढ्ने नगरेको पनि बेरीले बताएकी थिइन् । उसले के पढेको छ ? उनले भनिन्, अहँ, उ पढ्दैन । उनको रेकर्ड पहिलो पटक वासिंटन पोस्टमा प्रकाशित थियो । रोबर्ट ट्रम्पको निधनपछि ह्वाइट हाउसमा उनलाई सम्झँदै गर्दा बेरीको रेकर्डिङ चर्चामा आएको हो ।"
स्वास्थ्यकर्मीलाई छरछिमेकबाट दुर्व्यवहार हुनु आपराधिक व्यवहार हो : साझा पार्टी,"काठमाडौं : काठमाडौंको नयाँ बानेश्वरमा शनिबार स्वास्थ्यकर्मी बसेको घर घेराउ गर्दै स्थानीयले गरेको प्रदर्शनलाई साझा पार्टीले विरोध गरेको छ। आफ्नै छरछिमेकबाट उनीहरूमाथि सामाजिक विभेद र दुर्व्यवहार हुनु अमानवीय र आपराधिक व्यवहार भएको साझा पार्टीको ठहर छ। 'अर्को व्यक्तिमाथि कुनै पनि खालको भेदभाव वा दुर्व्यवहार यसै पनि कानूनीरूपमा दण्डनीय कसुर हो।'आइतबार सहप्रवक्ता शरदराज पाठकद्वारा जारी विज्ञप्तिमा भनिएको छ, ' त्यसमाथि हाल यत्रो ठूलो जनस्वास्थ्य संकटको समयमा पर्याप्त सेवा सुविधाको अभाव छ। त्यसका बावजुद आवश्यक विश्रामसमेत नलिई बिरामीहरूको सेवामा अहोरात्र खटिईरहेका स्वास्थ्यकर्मीहरूको उच्च सम्मान गरिनुपर्नेमा उल्टै आफ्नै छरछिमेकबाट उनीहरूमाथि सामाजिक विभेद र दुर्व्यवहार हुनु अमानवीय र आपराधिक व्यवहार हो।' पाठकले विपद्को यो घडीमा उच्चतम मानवीय संवेदना प्रदर्शन गर्दै समाजको हरेक अर्को सदस्यको कठिनाईमा सक्दो सहयोग गर्नु र चिकित्सकसहित सबै स्वास्थ्यकर्मी, सुरक्षाकर्मी तथा अत्यावश्यक सेवा प्रदायकहरूलाई प्रोत्साहन गर्नु हरेक नागरिकको कर्तव्य भएको बताएका छन्। उनले सबै नागरिकले त्यसो गरेमामात्र कोभिड १९ विरुद्धको हाम्रो साझा लडाईँ केही सहज हुने उल्लेख गरेका छन्। स्वास्थ्यकर्मी तथा कोरोना संक्रमित व्यक्तिमाथि अनावश्यक आशंकाका आधारमा दुर्व्यवहार र भेदभावजन्य क्रियाकलाप कसैले गरेमा त्यस्ता व्यक्ति वा समूहमाथि तत्काल कानूनी कारवाही सुनिश्चित गर्न साझा पार्टीले सरकारसँग माग गरेको छ। विज्ञप्तिमा भनिएको छ, 'देशभरका स्वास्थ्यकर्मीहरूले सुरक्षित र सम्मानित महसुस गर्ने अवस्था बनाईराख्न आवश्यक भूमिका खेल्न साझा पार्टी आफ्ना सदस्य, शुभेच्छुक तथा आम सर्वसाधारणलाई अपील गर्दछ।' शनिबार मिनभवनस्थित सिभिल अस्पतालमा कार्यरत चिकित्सक लगायतका स्वास्थ्यकर्मी बस्ने बानेश्वर, मिलनचोकका होस्टल सञ्चालमाथि दुर्व्यवहार गर्दै स्थानीयले त्यहाँ चिकित्सक र नर्स नराख्न चेतावनीसमेत दिएका थिए। केही समय यता सिभिल अस्पतालमा कार्यरत स्वास्थ्यकर्मी रोहित रानाले संचालन गरेको लर्ड बुद्ध बोइज एण्ड गर्ल्स होस्टलका बस्दै आएका छन्। यो संकटको समयमा फ्रन्ट लाइनमा खट्ने स्वास्थ्यकर्मीको मनोबल उच्च राख्नु आम सर्वसाधारणको कर्तव्य हो। तर, काठमाडौंको नयाँ बानेश्वरमा शनिबार स्वास्थ्यकर्मी बसेको घर घेराउ गर्दै स्थानीयले छुद्र व्यवहार प्रदर्शन गरेका छन्। स्वास्थ्यकर्मीको मेहनतका कारण नेपालमा कोरोना संक्रमण र मृत्युदर अन्य मुलुकको तुलनामा न्यून देखिएको छ। अन्य मुलुकमा स्वास्थ्यकर्मीको सम्मान भइरहँदा नेपालमा भने शृंखलाबद्ध रूपमा दुर्व्यवहारका घटना देखिन थालेको छ। हामीलाई बचाउने स्वास्थ्यकर्मीमाथि किन छुद्र व्यवहार ? कता जाँदै छ समाज ?"
चिर्पट प्रहार गरी हत्या,परासी : पश्चिम नवलपरासीको प्रतापपुर गाउँपालिका८ का ४० वर्षीय अर्जुन यादवको चिरपट प्रहार गरी हत्या गरिएको छ। आपसी झगडाका कारण छिमेकीले हत्या गरेको आशंका प्रहरीको छ। झगडाका क्रममा शनिबार राति यादवमाथि दाउराका चिरपटले टाउकोमा प्रहार गरेको प्रारम्भिक अनुसन्धानमा देखिएको जिल्ला प्रहरी कार्यालयका प्रवक्ता नायव उपरीक्षक राजु लामाले जानकारी दिए। उनको शव घरको आगन छेउमा थियो। घटनाको अनुसन्धान गर्न छिमेकी २ जनालाई नियन्त्रणमा लिइएको लामाले बताए। झगडाको कारण अनुसन्धानपछि मात्र खुल्ने प्रहरीले जनाएको छ।
भारतका फरार बलात्कारी बाबाले आफ्नै नामको पैसा बनाएर बाँड्न थाले,"नयाँदिल्ली : भारतीय अधिकारीहरु बलात्कारका आरोपी नित्यानन्दलाई खोजिरहँदा उनी भने दक्षिण अमेरिकामा बाबा बनेर बसिरहेका छन् । यही शनिबार उनै बाबाले कैलाश रिजर्भ बैंक र आफ्नै नामको मुद्रा सार्वजनिक गरे । जसलाई उनले कैलाशीयन डलर नाम दिएका छन् । यस मुद्राबारे कैलाशा वेबसाइटमा पनि यसको वैधानिकता दावी गरिएको छ । साथै उक्त मुद्रा यस बैंकले कुटनीतिक सम्झौतामा हस्ताक्षर भएका देशमा मात्रै चालु हुने बताइएको छ । नित्यानन्दले यसलाई एक कर्मकाण्डी सार्वजनिक मात्रै भनेका छन् । र यसको छिट्टै वास्तविक रुपमा सार्वजनिक गरिने उनले बताएका छन् । त्यसपछि भने उक्त मुद्रा कामकाजी नै हुने उनको दावी छ । नित्यानन्दले यसबारे युट्युबमा भिडियो समेत बनाएर यसबारे बोलेका छन् । उनले ७७ प्रकारका सिक्का बनाएर सार्वजनिक गरेको पनि बताएका छन् । तर हाल उनले ७ वटा कैलाशीयन डलर सार्वजनिक गरेको जनाए । यी सिक्का अन्तर्राष्ट्रिय बजारमा किमबेच भने गर्न नसकिने उनी बताउँछन् । तर अन्य वस्तुसँग विनिमय गर्न मिल्ने उनको दावी छ । नित्यानन्दले प्रतीक र छाप समेत आफ्नै बनाएका छन् ।नित्यानन्दमाथि २०१८ देखि भारतमा विभिन्न आपराधिक घटना गरेकोमा मुद्दा छन् । तीमध्ये बलात्कार काण्ड एक हो । भारतमै आफ्नै आश्रममा छँदा शिष्यलाई यौन शोषण, यातना र बलात्कार गरेको आरोप उनीमाथि छ । यही वर्षको फेब्रुअरीमा कर्नाटकको अदालतले नित्यानन्दमाथि २०१० को बलात्कार मुद्दालाई लिएर वारेन्ट जारी गरेको थियो । तर उनी २०१८ देखि फरार रहेको बुझिन्छ । उनीमाथि ब्लु कर्नर नोटिस पनि जारी गरिएको छ ।"
एकैदिन अस्पतालका ३५ कर्मचारीमा कोरोना सक्रमण,बनेपा : बनेपा नगरपालिका१३ भैंसेपाटीमा रहेको स्पाइनल इञ्जुरी अस्पतालमा कार्यरत कर्मचारीमध्ये शनिबार एकैपटक २३ जनामा कोरोना सङ्क्रमण देखिएपछि वडा कार्यालयले सो क्षेत्रमा सर्वसाधारणलाई आवत जावतमा रोक लगाएको छ। स्वास्थ्य सुरक्षालाई ध्यानमा राखेर अर्को सूचना जारी नभएसम्मको लागि स्पाइनल इञ्जुरी अस्पताल तथा त्यसआसपासको टोलभित्र अर्को सूचना नभएसम्मको लागि आवतजावतमा रोक लगाएको वडा नं १३ का वडाध्यक्ष सूर्यनारायण नापितले जानकारी दिए। स्वास्थ्य कार्यालय काभ्रेपलाञ्चोकका प्रमुख डा नरेन्द्रकुमार झाका अनुसार शनिबार एकैदिन जिल्लामा ३५ जनामा कोरोना सङ्क्रमण पुष्टि भएको छ। उनका अनुसार स्पाइनल इञ्जुरी अस्पताल बनेपा भैंसेपाटीमा कार्यरत कर्मचारी २३ जना र धुलिखेल अस्पतालमा कार्यरत १२ जना कर्मचारी गरी ३५ जनामा कोरोना सङ्क्रमण पुष्टि भएको हो। संक्रमितको सम्बन्धित अस्पतालमा नै उपचार भइरहेको डा झाले बताए। एकैदिन यतिधेरै सङ्ख्यामा सङ्क्रमण देखिएको जिल्लामा यो पहिलो पटक हो। सो सङ्ख्यासहित गरी काभ्रेपलाञ्चोक जिल्लामा सङ्क्रमितको सङ्ख्या १३९ पुगेको छ। यसमध्ये ४३ जना निको भएर घर फर्किसकेका जिल्ला कमाण्ड पोष्टले जनाएको छ।
पर्सामा संचारकर्मीसहित १४२ जनामा कोरोना संक्रमण,"वीरगन्ज : पर्सामा एकै दिन थप १ सय ४२ जनामा कोरोना भाइरस (कोभिड१९) संक्रमण पुष्टि भएको छ । वीरगन्जस्थित नारायणी अस्पतालको प्रयोगशालामा शनिबार राती ३ सय २० जनाको स्वाब परीक्षण गर्दा पर्साका मात्रै १ सय ४२ जनामा संक्रमण पुष्टि भएको हो । वीरगन्जको लिंकरोडमा रहेको सामुदायिक रेडियो नारायणी एफएमका ५ जना संचारकर्मी , नेशनल मेडिकल कलेजका ३ , भवानी अस्पताल र तराई हस्पिटलका ११ गरी ५ जना डाक्टर र जिल्ला प्रहरी कार्यालय पर्साका ९ जना थुनुवामा संक्रमण भेटिएको हो । यस्तै वीरगन्ज महानगरपालिका वडा नम्बर १ पिपराका १६ जना , वीरगन्ज छपकैयाका १० जना , पर्साकै विन्दवासीनी गाँउपालिकाका ९ जना र पर्सागढी नगरपालिकाका ४ जनामा पनि संक्रमण पुष्टि भएको प्रयोगशालाले जानकारी दिएको छ । वीरगन्ज सिर्सियास्थित सुख्खा बन्दरगाहका २ जनामा पनि संक्रमण भेटिएको छ । थप १ सय ४२ जनामा संक्रमण पुष्टि भएसँगै पर्सामा संक्रमितको संख्या १ हजार ९ सय ३६ पुगेको जिल्ला प्रशासन कार्यालय पर्साले जनाएको छ ।"
स्वदेश फिर्ता हुने १५ हजारको नामावली सार्वजनिक,"साउदी अरेबिया : साउदी अरेबियामा कोरोना भाइरसको असरले स्वदेश फिर्ता हुने नेपाली अलपत्र परेका छन्। दुतावास रियाद र वाणिज्य दुतावास जेद्धाले हालसम्म स्वदेश फिर्ता हुनको लागि १५ हजार ७ सय ८० जनाको नामावली सार्वजनिक गरेको छ। त्यसमध्ये चार्टर उडानबाट ७ हजार ८ सय १२ जनाले यात्रा गरेका छन् भने वाँकी अलपत्र परेका छन्। कोरोनाको महामारीसँगै साउदीमा कतिपय कम्पनी बन्द हुँदै गएको अवस्था छ। जसले गर्दा हजारौं नेपालीको रोजगार गुमेको छ। यस्तो अवस्थामा स्वदेश फिर्ता हुन पाउने निर्णयसंगै स्वदेश फिर्ताको लागि तयार रहेका नेपाली निराश भएका छन्। साउदीमा लगभग ६ महिनादेखि बिना काम बसिरहेका र खानको समेत समस्या परेको अवस्थामा सरकारको निर्णयले थप पीडीत बनेका छन्। सरकारले साउदीको हकमा हवाइ टिकट मूल्य ७० हजार क्वारेन्टाइनको लागि होटलको न्युनतम १० हजार ५ सय निर्धारण गरेको छ। नेपाल सरकारको यस निर्णयमा साउदीमा रहेका भातृसंगठन, एन आर एन लगायत सामाजिक संघसंस्थाले आपति जनाएका छन्। सर्वोच्च अदालतले अलपत्र परेका नेपालीलाई निशुल्क स्वदेश फिर्ता ल्याउने वातावरण तय गर्न आदेश दिएता पनि सरकार गैरजिम्मेवारी देखिएको छ।"
"कागेश्वरीमनोहरामा समुदायमै फैलियो कोरोना, खहरेदेखि वीरेन्द्रचोकसम्म सिल","काठमाडौं : कागेश्वहरीमनोहरा नगरपालिकामा समुदायस्तरमै कोरोना भाइरस (कोभिड१९) संक्रमण फैलिएको पाइएको छ। एकै वडाका ४२ जनामा संक्रमण फैलिएसँगै कागेश्वरीमा संक्रमितको संख्या ८२ पुगेको नगर प्रवक्ता राजाराम पुडासैनीले जानकारी दिए। समुदायस्तरमा कोरोना संक्रमण देखिएपछि केही ठाउँमा सिल गरिएको छ। प्रवक्ता पुडासैनीले भने,' खहरेचोकदेखि वीरेन्द्रचोकसम्म पूरै सिल गरिएको नगरपालिकाले जनाएको छ। नगरपालिकाको ९ स्थित वीरेन्द्रचोकदेखि गान्धी मोड हुँदै खहेरे चोकसम्म एम्बुलेन्स बाहेक सम्पूर्ण यातायात र आवागमन पूर्ण रुपले निशेष गरिएको छ' उनका अनुसार नगरपालिकाको ७ र ९ नम्बर वडामा समुदायस्तरमै सबैभन्दा बढी कोरोना संक्रमण देखिएको छ। नगरपालिका९ स्थित वीरेन्द्र चोक आसपासमा मात्रै ४२ जना संक्रमित भेटिएका छन्। ट्राभल हिस्ट्री नै नभएकामा पनि कोरोना संक्रमण देखिएको छ। प्रवक्ता पुडासैनीले भने, 'ट्राभल हिस्ट्री' नभएकालाई पनि संक्रमण भएको छ, कागेश्वरी९ मा एउटै घरका ५ देखि ७ जनासम्म संक्रमण देखिएको छ।' त्यसैगरी वडा नम्बर ७ अम्बरसिंह चोक क्षेत्रमा २० जना कोरोना संक्रमित भेटिएका छन्। नगर प्रवक्ता पुडासैनीका अनुसार नगरपालिकामा हालसम्म संक्रमितमध्ये ३० जना डिस्चार्ज भएका छन् भने १० जना आइसोलेसनमा र ५१ जना क्वारेन्टाइनमा छन्। आइतबार थप रिपोर्ट आउने नगरपालिकाले जनाएको छ। एकजनाको भने कोरोनाबाट मृत्यु भएको छ। नगरपालिकामा प्रत्येक हप्ताको सोमबार र शुक्रबार बिहान ९ बजे देखि १ बजेसम्म पीसीआर परीक्षण हुँदै आएको छ। नगरपालिका ६ स्थित मुलपानीस्थित नगर अस्पतालमा नगरवासीको कोरोना परीक्षण हुँदै आएको छ। कुन वडामा कति संक्रमित वडा नं १ मा महिला २ जना र पुरूष २ जना वडा नं २ महिला छैन र पुरूष ३ जना वडा नं ३ महिला छैन र पुरूष १ जना वडा नं ४ महिला छैन र पुरूष २ जना वडा नं ५ महिला छैन र पुरूष १ जना वडा नं ६ महिला ३ जना र पुरूष ७ जना वडा नं ७ महिला ८ जना पुरूष ९ जना वडा नं ८ महिला २ जना पुरूष ५ जना वडा नं ९ महिला ६ जना पुरूष २५ जना  महिला २१ जना  पुरूष ५५ जना भाद्र ५ गतेसम्म ७६ जना मात्र।"
प्रतिपक्षको खोजीमा नागरिक,"राजनीतिक अर्थशास्त्री जोन स्टुअर्ट मीलले भनेका छन्, जतिञ्जेल मैदानमा कुनै दुस्मन हुँदैन, गुरु र शिष्य दुवै आफ्नो कक्षमा सुत्न जान्छन्। विरोधीहरूले मानिसलाई आफ्ना सीमाबारे सतर्क र सचेत गराउँछन्। निद्राबाट ब्युझाउँछन्। आलोचनाले शक्तिमा रहेका मानिसलाई नीतिहरूमा सुधार र गतिविधिमा नियन्त्रण गर्न अनि जागरुक हुन सिकाउँछ। आलोचना र सुधार एक निरन्तर चलिरहने प्रक्रिया हो। यही आलोचना र सुधार क्रमले आधुनिक लोकतन्त्रमा सत्तापक्ष र प्रतिपक्षको जन्म भएको हो। लोकतन्त्रले असहमति र द्वन्द्व स्वीकार गर्छ। विपक्षको अस्तित्व संसदीय लोकतन्त्रको सबैभन्दा विशिष्ट विशेषता हो। यसले लोकतन्त्रको जीवनमा रक्तसञ्चार गर्छ। कुनै पनि राजनीतिक शक्तिको विस्तार र रूपान्तरण कठोर मेहनत र संघर्षबाट हुन्छ। साथै स्थापित भइरहन उसले आफूमा शुद्धता ल्याउने प्रयासलाई निरन्तरता दिएको हुन्छ। तर त्यसले पूर्णता भने पाएको हुँदैन। जस्तोसुकै पृष्ठभूमिबाट आएको राजनीतिक शक्ति होस्, सत्तामा पुगेपछि विधायिका, न्यायपालिका, कर्मचारीतन्त्र, सुरक्षासंयन्त्र र राज्यकोषसमेतमा आफ्नो पहुँच विस्तार र वर्चश्वले त्यसको छुट्टै दलीय चरित्र लगभग ध्वस्त हुन्छ। उसमा रहेको दृष्टिकोण र निष्ठा एक सुविधाभोगी र उन्मादी जमातमा परिणत हुन थाल्छ। यो कुरा नागरिक समाजलाई मन परेको हुँदैन। सत्ताको उद्दण्डता नियन्त्रण गर्ने शक्तिको खोजी नागरिक समाजले गरिरहेको हुन्छ। यही खोजीलाई मूर्तता दिन सत्ताविरुद्धको मतलाई एकत्रित गर्दै उठाउने सबैभन्दा प्रभावकारी माध्यम प्रतिपक्ष हो। सत्तारुढ दलले सामान्यतः विपक्षीहरूलाई दबाउन र सत्तामा टिकिरहन राज्यस्रोत प्रयोग गर्छ। विपक्षी दल यस विषयमा कमजोर रहन्छ। सत्तासँग लड्ने उसको हतियार भनेको उच्च नैतिकता, सिद्धान्तनिष्ठता तथा आन्तरिक लोकतान्त्रिक अभ्यासको सुनिश्चिततासहितको एकमना एकता हो। आम नागरिकको भावनालाई समेटेर जसले सत्ताको गलत क्रियाकलापविरुद्ध आफूलाई उभ्याउँछ, त्यो नै भावी सत्ताको स्वाभाविक दाबेदार ठहरिन्छ। लोकतन्त्रमा प्रतिपक्षको स्वच्छता र सक्षमताले आलोचनाको गरिमा बचाएर राख्छ। उसको आदर्श प्रस्तुतिले व्यवस्थालाई आदर्श बनाउँछ। उच्च नैतिक बल, विषयवस्तुको प्रभावकारी उठानले सत्तालाई बरालिन दिँदैन। यसबाट सत्तालाई सच्चिन र प्रतिपक्षलाई भावी सत्तापक्षका रूपमा आम नागरिकको ध्यानाकर्षण गर्न मद्दत पुग्छ। सत्तापक्षभन्दा प्रतिपक्ष अग्रगामी र स्वप्नदर्शी हुनुपर्छ। सबै सम्भव सपना जनतालाई देखाएर जनमतको सृजना गर्नुपर्छ। समाजलाई अँध्यारोबाट उज्यालोतर्फ लैजाने विधा राजनीति हो। नागरिक समाज हरपल सकारात्मक परिवर्तनको खोजीमा रहेको हुन्छ। यही नागरिक चाहनालाई एकीकृत गरी आफ्ना नीति तथा प्राथमिकतामा परिमार्जन गर्दै भ्रष्टाचारविरुद्ध लड्ने, सार्वजनिक साधनस्रोतको दुरुपयोग रोक्ने, संवैधानिक सर्वोच्चता र मानवअधिकारका पक्षमा संघर्ष जारी राख्नु प्रतिपक्षको जिम्मेवारी हो। आगामी सरकारको चित्र कोर्न कांग्रेसले आफूलाई सच्याउनै पर्छ। आफ्नो नेतृत्वको विकल्प समयमै खोज्नुपर्छ, अन्यथा आम नागरिकले प्रतिपक्षकै विकल्प खोज्ने अवस्था आउँछ। प्रतिपक्षका दुई स्वरूप हुन्छन् ः एक व्यवस्थापिकाभित्रको, दुई व्यवस्थापिकाबाहिरको। विपक्षका यी दुवै मैदानमा जसले प्रभावकारी भूमिका खेल्छ, त्यही नै जनआस्थाको केन्द्र बन्दछ। व्यवस्थापिकाभित्रको विपक्षी कमजोर भयो भने व्यवस्थापिकाबाहिरका विपक्षीको सक्रियता बढेर जान्छ। व्यवस्थापिकीय प्रतिपक्ष राजनीतिक स्थिरताका लागि महत्वपूर्ण मानिन्छ भने बाहिरको प्रतिपक्ष सत्तासँगै व्यवस्थाका लागिसमेत चुनौती बन्न सक्छ। प्रतिपक्षले आफूलाई सत्ता सुविधाको लालसाबाट बाहिर राख्न नसकी सहमति र सहकार्यका नाममा सत्तापक्षसँग सौदाबाजी र राज्यस्रोतमा साझेदारीको दाबी गर्न थाल्यो भने प्रतिपक्षको अस्तित्व नै बिलाएर जान्छ। मुलुकका लागि त्यो झन् खतरनाक हुन्छ। यस्तो समझदारीले प्रतिपक्षविहीन सत्ता र स्वेच्छाचारितालाई प्रवद्र्धन गर्छ। प्रतिपक्षले आफूलाई वैकल्पिक सत्ताभन्दा पनि सहसत्ताका रूपमा प्रस्तुत गर्यो वा गैरजिम्मेवार भयो भने सरकार थप स्वेच्छाचारी बन्छ, जनता निराश हुन्छन् र प्रतिगमन वा विद्रोहका लागि बाटो खुल्छ। २००७ सालमा प्राप्त प्रजातन्त्र २०१७ सालसम्म आइपुग्दा सफल हुन नसक्नुको एक मुख्य कारण कमजोर प्रतिपक्ष हो। यस्तै २०४६ सालमा पुनस्र्थापित प्रजातन्त्रले असल अभ्यास गर्न नसक्नुको प्रमुख कारण व्यवस्थापिकीय प्रतिपक्षको गैरजिम्मेवारीपना हो। यसबाट बाहिरको प्रतिपक्षी तत्कालीन माओवादीले खेल्ने मैदान पायो र यसैको आडमा प्रतिगमनको समेत फणा उठेको हो। अहिले व्यवस्थापिकीय प्रतिपक्षका रूपमा रहेको नेपाली कांग्रेस कमजोर देखिएको छ। माइतीघर मण्डलासमेतमा देखिने विभिन्न संगठितअसंगठित अभियानले यसको रिक्तता पूरा गरिरहेका छन्। बढ्दो अनियमितता, भ्रष्टाचार र स्वेच्छाचारिताविरुद्ध स्वस्फूर्त निस्किएको जनसमुदाय कुनै पनि राजनीतिक दलविशेषको उपस्थितिप्रति उदासीन देखिन्छ। यो त्यति सकारात्मक हैन। यसले निरन्तरता पाए राजनीतिक स्थिरतामाथि चुनौती बन्न सक्छ। विपक्षी दलका कतिपय नेताहरू यसैमा ऐक्यबद्धता जनाएर आफूलाई महिमामण्डित गर्दैछन्। अन्य असन्तुष्ट पक्षलाई ऐक्यबद्ध गर्दै मुद्दाको अगुवाइ गर्न छाडी व्यवस्थापिका बाहिरका विपक्षीका क्रियाकलापमा जनाइने प्रतिक्रिया मात्रले आफ्नै भूमिका र अस्तित्वलाई खुम्च्याउँदैछ। विकृति र विसंगतिविरुद्ध विकल्पसहितको पहिलो आवाज व्यवस्थापिकीय प्रतिपक्षले उठाउने हो। व्यवस्थापिकीय विपक्षीको निरन्तर र सक्रिय उपस्थितिले हर प्रकारको तानाशाहीको प्रवेश रोक्छ। यही विषयलाई विद्वान् ए लरेन्स लबेलले भनेका छन्, सम्भावित जनमतको सीमाभित्रको कार्यक्रमसहित विपक्षी दलको अस्तित्व भनेको तानाशाहको मात्र होइन, कट्टरपन्थी मतविरुद्धसमेत अवरोध हो। संसदीय प्रणालीको जननी मानिने बेलायतमा सर्वप्रथम सन् १८२६ मा प्रतिपक्ष (अपोजिसन) शब्दको प्रयोग भएको पाइन्छ। संसदीय लोकतन्त्रमा अपोजिसन शब्दको अगाडिको अक्षर ओ क्यापिटल लेखिन्छ। यसबाट यसको महत्व प्रस्टिन्छ। अपोजिसन अर्थात् विपक्षी दलको नेता वैकल्पिक प्रधानमन्त्रीका रूपमा र उसका सहकर्मी सदस्यहरू वैकल्पिक मन्त्रीका रूपमा जनप्रतिक्षित हुन्छन्। तर वर्तमान ओली सरकारको स्वेच्छाचारिताको सर्वत्र विरोध हुँदै गर्दा जनस्तरबाट विकल्पका रूपमा प्रमुख प्रतिपक्षी दलका मुख्य नेताको चर्चा छैन। ह्यारोल्ड जे लास्कीले संसदीय लोकतन्त्रको सफल सञ्चालनका लागि दुई दल मात्र आवश्यक भएको बताएका छन्। तर विकासशील लोकतन्त्रमा थुप्रै पक्षहरू आफूलाई वैकल्पिक शक्तिका रूपमा उभ्याउने प्रयासमा रहेका हुन्छन्। तीमध्ये सत्तासँग चित्त नबुझाएका समस्त समुदायलाई एकत्रित गरेर अगाडि बढ्नेको अस्तित्वले मात्र निरन्तरता पाउँछ। यसरी सत्ताविरुद्धको बलियो गठबन्धन बनाउन प्रमुख प्रतिपक्षको भूमिकाले दुईदलीय सान्दर्भिकतालाई बलियो बनाउँछ। हामीकहाँ अहिले कांग्रेस प्रमुख प्रतिपक्षको भूमिकामा छ। करिब तीन दशकयता पटकपटकका सत्ताभोगी यसको नेता छन्। प्रतिपक्षमा हुनुपर्ने जोसजाँगर तथा आम कार्यकर्ता, शुभेच्छुक तथा लोकतन्त्रवादी नागरिक समाजमा उत्साह भर्ने सामथ्र्य यिनमा पटक्कै देखिँदैन। सात दशक उमेर कटेका, पटकपटकको सत्ताअभ्यासले गलेका र कुनै सुनाम नकमाएका पात्रलाई शिरमा राखेको प्रमुख प्रतिपक्षबाट वर्तमान सत्ताको विकल्प प्रस्तुत हुनेमा विश्वास घट्दो छ। कम्युनिस्ट सत्ताको दिनानुदिन बढ्दो धुत्र्यार्ईं त आलोचित छँदै छ। साथमा प्रतिपक्षका रूपमा कांग्रेससमेत नागरिक समाजबाट उत्तिकै आलोचित छ। आलोचनाबाट सुध्रिने पक्षमा न सत्ता देखिन्छ न त प्रमुख प्रतिपक्ष। मुलुकको सबैभन्दा ठूलो दुस्मनका रूपमा मौलाउँदो भ्रष्टाचारमाथि छानबिनभन्दा पनि त्यसको शृंखलीकरण र ढाकछोपमा सत्ता र प्रतिपक्षी नेतृत्वबीच सहकार्यको चर्चा छ। बढ्दो भ्रष्टाचारविरुद्ध आक्रोशित कार्यकर्ताहरू सडकमा पुग्दानपुग्दै अधिकांश भ्रष्टाचारका काण्डमा आफ्नै नेताको नाम जोडिएर आएपछि लुरुलुरु फर्कन विवश छन्। लोकतन्त्रनिम्ति लडेको भन्दा पनि यसैमा लडीबुडी खेलेर व्यवस्थालाई नै विकृत तुल्याएको आरोप नेतृत्वमाथि छ। यस्तो रुग्ण नेतृत्वले प्रतिपक्षका रूपमा कांग्रेसको लोकप्रियता बढ्दैन। सत्तानिवृत्त भएपछिको राजनीतिक शक्तिले आफ्नो बहिर्गमनको निर्मम समीक्षा र शल्यक्रिया गरी रुग्ण र असान्दर्भिक पात्र र प्रवृत्तिलाई अवकाश दिन्छ। नयाँ स्वरूपमा आफूलाई सशक्त प्रतिपक्षको रूपमा उभ्याउँछ। अनि भावी सरकारको स्वाभाविक दाबेदारका रूपमा प्रस्तुत गर्छ। तर कांग्रेसले यस्तो आँट गरेन। गत निर्वाचनमा भएको शर्मनाक हारको नैतिक जिम्मेवारी लिई स्वहिर्गमित हुनुपर्ने मूल नेतृत्वले आफ्नो कार्यशैलीसमेत फेर्न तयार भएन। पार्टी विधानले दिएको स्वाभाविक कार्यकाल सकिएपछि मार्ग प्रशस्त गर्नुपर्नेमा सत्तापक्षको आन्तरिक द्वन्द्वमा खेलेर फेरि केही लिइछाड्ने ध्याउन्नमा नेतृत्व छ। जसले पार्टीभित्र प्रतिपक्षका रूपमा रहँदा वीजारोपण गरेको भागबन्डा संस्कृतिको रोगले कांग्रेस अद्यापि ग्रस्त छ। सत्ता वा विपक्ष जहाँ रहे पनि पद्धति बसाल्नेभन्दा पनि बाँडीचुँडी गरी भाँडो रित्याउने भान्सा बसाल्नु उनको स्वभाव हो। अन्त्यमा, अघिल्लो चुनावी जितले उन्मत्त सत्तालाई सन्तुलित गर्ने, स्वेच्छाचारिता रोक्ने, मतादेशको ऐनामा तात्कालिक जनादेशको समेत प्रतिबिम्ब देखाउने र वैकल्पिक सरकारको छायाँले झस्काउँदै जिम्मेवार बनाउने काम सशक्त प्रतिपक्षको हो। प्रतिपक्षी दललाई छायाँ सरकार पनि भनिन्छ। अहिले कांग्रेसको नेतृत्व सत्ताको सहायक र कांग्रेस सरकारको छायाँजस्तै देखिन्छ। वर्तमान सत्ताका जनविरोधी कामकारबाहीको प्रतिरोधमा देखिएको हिच्किचाहटले कांग्रेसतिर प्रश्नैप्रश्न छन्। यसरी प्रतिपक्षीय धर्म निर्वाह हुँदैन। यो धर्म निर्वाह गर्दै आगामी सरकारको चित्र कोर्न कांग्रेसले आफूलाई सच्याउनै पर्छ। आफ्नो नेतृत्वको विकल्प समयमै खोज्नुपर्छ, अन्यथा आम नागरिकले प्रतिपक्षकै विकल्प खोज्ने अवस्था आउँछ। मुलुकका यावत् समस्या सम्बोधनमा जिम्मेवार राजनीतिक शक्तिका रूपमा कांग्रेस आजैदेखि गम्भीर बन्नुपर्छ। नागरिक समाज जिम्मेवार र सशक्त प्रतिपक्षको खोजीमा छ।"
दुबईमा अड्किएका नेपाली लिन निगमको जहाज उड्यो,"काठमाडौं : चार्टर्ड उडान रोकिएपछि दुबई विमानस्थलमा अड्किएका नेपाललीलाई लिन नेपाल वायुसेवा निगम (नेपाल एयरलाइन्स) को वाइडबडी ए३३० जहाज त्यसतर्फ उडेको छ। त्रिभुवन अन्तर्राष्ट्रिय विमानस्थलबाट केहीबेरअघि दुबई उडेको निगमको जहाज दिउँसो ४:१५ बजे काठमाडौँ आइपुग्ने तालिका छ। दुबईबाट २६० जनाभन्दा बढी यात्रु लिएर वाइडबडी जहाज साँझ काठमाडौँ आइपुग्ने निगमका प्रवक्ता अर्चना खड्काले जानकारी दिए। संस्कृति, पर्यटन तथा नागरिक उड्डयन मन्त्रालयको स्वीकृतिमा निगमले काठमाडौँदुबईका लागि रद्द उद्धार उडान सञ्चालन गरेको हो। निगमको गत १८ अगष्टका लागि दुबईबाट काठमाडौँका लागि तय गरिएको उडान यात्रुलाई काठमाडौँमा क्वारेन्टिनको व्यवस्थापन नभएको भन्दै सरकारले स्थगन गरेको थियो। उक्त दिन दुबईबाट काठमाडौँ उडानका लागि टिकट लिइसकेका यात्रुका लागि आज उडान गरिएको निगमले जनाएको छ। त्यस दिन काठमाडौँबाट २३५ यात्रु तथा १५ टन कार्गो लिएर गएको निगमको वाइडबडी जहाज दुबईबाट रित्तै काठमाडौँ फर्किएको थियो। जहाज रित्तै फर्केपछि सम्बन्धित निकायको चौतर्फी आलोचना भएको थियो। उडानका लागि दुबई विमानस्थलमा तयारी अवस्थामा रहेका यात्रु अलपत्र परेका थिए। हालैको मन्त्रिपरिषद् बैठकले उद्धार उडान सञ्चालन गर्न अनुमति दिएको थियो। मन्त्रिपरिषद्को यही बिहीबार बसेको बैठकले भदौ १६ देखि निश्चित शर्तसहित नियमित अन्तर्राष्ट्रिय उडान सञ्चालन गर्ने निर्णय गरेको थियो। कोभिड१९ महामारीबाट बचेर सुरक्षित उडानका लागि सरकारले पिसीआर परीक्षण सहज भएका देशहरुबाट शर्तसहितको नियमित उडान गर्ने र त्यस्तो उडान दैनिक ५०० यात्रु नकट्ने गरी उडान सञ्चालन गर्न दिने निर्णय गरिएको छ। त्यस प्रयोजनका निम्ति संस्कृति पर्यटन तथा नागरिक उड्यन मन्त्राललयलाई उडान तालिका बनाउने जिम्मेवारी दिइएको छ। सरकारी निर्णयानुसार पिसीआर परीक्षण सहज भएका मुलुकहरु मलेशिया, युएई, दक्षिण कोरिया, थाइल्याण्ड, जापान, चीन, हङ्कङ, अष्ट्रलिया, अमेरिका, क्यानाडा र युरोपेली मुलुकबाट नेपाल सरकारको निर्णयानुसार नेपाल आउन अनुमति भएका नेपाली नागरिक र नेपालस्थित विदेशी नियोगका कूटनीतिज्ञ, कर्मचारी, संयुक्त राष्ट्रसङ्घका कर्मचारीलगायतलाई मात्र नेपाल ल्याउने गरी नियमित उडान गरिनेछ। बैठकले पिसीआर सहज नभएका मुलुकहरु कतार, साउदी अरब र कुवेतलगायत अन्य मुलुकबाट नियमित उडानमार्फत यात्रु ल्याउन नपाइने निर्णय गरेको छ। नियमित उडानका लागि उडान अनुमति नभएका श्रमिक रहेका मुलुकबाट सम्बन्धित नेपाली कूटनीतिक नियोगबाट सिफारिस भएको नामावली बमोजिमका यात्रुका लागि चार्टर्ड उडान गरिनेछ। यसरी आउने यात्रुको ७२ घण्टाभित्र पिसीआर परीक्षण गर्दा रिपोर्ट नेगेटिभ आएको हुनुपर्ने जनाइएको छ। विदेशबाट आउने यात्रु काठमाडौँमा आएपछि सात दिन आफ्नै खर्चमा होटल क्वारेन्टिनमा बस्नुपर्नेछ। विमानस्थलका महाप्रबन्धक देवेन्द्र केसीका अनुसार आज विभिन्न मुलुकबाट नेपालीलाई स्वदेश फर्काउन चार अन्तर्राष्ट्रिय उडान हुँदैछन्। नेपाल एयरलाइन्सको दुबई र हिमालय एयरलाइन्सको चीनको कुनमिङमा दुई उडान हुनेछ। हिमालयका दुवै जहाज राति गन्तव्यतर्फ उड्ने विमानस्थलले जनाएको छ। आजै भोल्गा ड्नेपर एयरलाइन्स नागपुरबाट काठमाडौँ विमानस्थलमा अवतरण गर्नेछ। उक्त एयरलाइन्सको जहाज बिहान १०:१५ बजे कामाडौँ आएर आजै दिउँसो ३:१५ बजे फर्किने तालिका रहेको छ।"
धानले हरियाली फेवा फाँट,"पोखरा : पोखराको फेवा फाँट यति बेला पोखरेली जेठोबुढो धान हर्लक बढेसँगै हरियाली भएको छ । फेवा फाँटको खेतमै मुल पलाउने भएकाले चिसो पानीमा जेठोबुढो धान निकै राम्रो फल्छ । खेतमै मुल पलाउने र ढाभ खेत भएकाले किसानले जेठको पहिलो हप्तादेखि नै यस फाँटमा रोपाइँ गर्छन् । मगमग बास्ना आउने, लामो सिता भएको र खाँदा नरम मिठो हुने भएकाले रैथाने पोखरेली जेठोबुढो धान नै किसानले पछिल्लो समयमा रोप्ने क्रम बढेको छ । महानगरपालिका भित्र कुल धान रोपीने क्षेत्रफल मध्ये ४० प्रतिशत क्षेत्रफलमा जेठोबुढो धान रोपाई हुने गरेको महानगरपालिकाका कृषि तथा पशु विकास महाशाखा प्रमुख मनहर कडरियाले जानकारी दिए । जेठोबुढो धानको माग बढ्नु र मुल्य पनि अरु धानको भन्दा राम्रो पाउन थालेपछि पछिल्लो समय किसान जेठोबुढो धान लगाउन आकर्षित हुँदै गएको उनले सुनाए । जेठोबुढो धान पोखरा महानगरपालिका भित्र ४ हजार ४ सय ८० हेक्टर क्षेत्रफलमा लगाइने र यस प्रजातिको धान १५ हजार ६ सय ८० टन उत्पादन हुने उनले बताए । कुल धान उत्पादन हुने क्षेत्रफलको कुल क्षेत्रफलको ४० प्रतिशत जमिनमा जेठोबुढो धान उत्पादन हुने गरेको हो । अन्य स्थानीय जातको धान २ हजार २ सय ४० हेक्टर क्षेत्रफलमा रोपीने र ५ हजार ६ सय टन उत्पादन हुने उनले बताए । यस्तै गरि उन्नत जातका धान ४ हजार ४ सय ८० हेक्टर क्षेत्रफलमा रोपिने र १७ हजार ९ सय २० टन धान उत्पादन हुने गरेको पोखरा महानगरपालिकाका कृषि महाशाखा प्रमुख कडरियाले बताए । महानगरमा धान उत्पादन हुने कुल क्षेत्रफलमा उन्नत जातको धान ४० प्रतिशत क्षेत्रफलमा लगाइने र जेठोबुढो बाहेक अन्य रैथाने प्रजातिका धान २० प्रतिशतमा रोपीने उनले सुनाए । जेठोबुढो धान राष्ट्रिय बिउँ बिजन समितिबाट सन् २००६ मा उन्मोचन (सिफारिस) भएपछि व्यवसायीक रुपमा बिउँ बिक्री वितरण हुन थालेपछि विस्तारै किसानमाझ बिउँ पुगेपछि पनि किसान यस धान प्रति आकर्षण बढेको हो । पोखराका कुँडहर फाँट, बिरौंटा फाँट, सेदी, गैरि खेत, चाउँथे फाँट लगाएतका फाँटमा प्लटिङ गरि बस्ती बसेकोले कास्कीमा धानको उत्दान बर्षेनि घट्दो छ । पोखरा महानगरपालिका कृषि महाशाखासँग भने पोखराका फाँटमा बस्ती बसेपछि कति धान उत्पादन घट्यो भन्ने एकीन तथ्याङ्क छैन् । पछिल्लो समयमा फेवा फाँटमा पनि प्लटिकङ हुन थालेको छ । तालको मुहानको सिमसार क्षेत्रमा प्लटिङ गर्त थुपारिने माटो बर्षायाममा तालको पानीको सतह बढ्दा तालमा पुग्छ र तालको आयु पनि घट्दो छ । तालको आयु संग प्रत्यक्ष जोडिएको फेवा फाँट संरक्षण गर्नु र उर्वर भूमी मासिनबाट जोगाउन महानरपालिकाको ध्यान जानु पर्ने स्थानीय संरक्षण कर्मी बताउँछन् । पोखराको फेवा फाँट । तस्बिर कृष्णमणि बराल"
"६७ वर्षीय वृद्ध, जसले चितुवासँग लडेरै ज्यान बचाए","बेंसीसहर : बाटोमा एक्कासी चितुवासँग जम्काभेट भयो भने के होला ? झटपट कोही कसै कुस्ती खेल्न सक्दैनन् ? यस्तो कुरा सोच्दा धेरैको आङ सिरिङ्ग हुन्छ । तर, आइतबार बिहान लमजुङ बेंसीसहरका एक वृद्धले भने बहादुरीकासाथ चितुवासँग कुस्ती खेलेका छन् । बेंसीसहर नगरपालिका९ साम्दीका ६७ वर्षिय हरिबहादुर थापा घाँस काट्न घरबाट के निस्किएका थिए चितुवासँग जम्काभेट भयो । आहारा खोज्दै घरतर्फ आइरहेको चितुवाको निशाना थापामाथि पर्यो । पहिलो भेटमै चितुवाले थापालाई खेतको गह्रामा हुत्ताइदियो । चितुवाले चिर्थोदा उनको हातमा घाउ लाग्यो । धानबारीमा लडेका थापाले भने हरेस खाएनन् । बरु चितुवाको दोस्रो प्रहार रोक्दै खुर्पाले हान्न भ्याए । त्यसपछि चितुवापनि घाइते भयो । बुवा र चितुवाबीच धानखेतमा घम्साघम्सी भयो, हरिबहादुरका छोरा रामप्रसादले भने, बुवाले एक हातले छेक्दै अर्को हातमा भएको खुर्पाले हान्नुभयो । खुर्पा प्रहारले चितुवाको टाउको, नाकको डाँडी, खुट्टामा चोट लाग्यो । केहीबेरमा चितुवा मर्यो। हरिबहादुरको पनि हातखुट्टामा चोट लाग्यो । उनको लमजुङ जिल्ला सामुदायिक अस्पतालमा उपचार भइरहेको छ ।मरेको चितुवा डिभिजन बन कार्यालयलाई जिम्मा लगाइएको छ । चितुवाको लम्बाई ५ फुट ६ इन्च, उचाई १ फुट ११ इन्च र र गोलाई १ फुट १० इन्च रहेको डिभिजन प्रमुख मोहन काफ्लेले जानकारी दिए । राहत सहयोगसम्बन्धी निर्देशिका २०६९ अनुसार जंगली बन्यजन्तुहरु हात्ती, बाघ, भालु, चितुवा, हिउँ चितुवा, अर्नाले पुर्याउने मानविय, पशुधन र अन्नबालीको क्षतिको राहत उपलब्ध गराउने प्रावधान छ । बन्यन्तुको आक्रमणबाट मानिस तथा पशुको मृत्यु वा घाइते भएमा, अन्नबालीको नोक्सानी भएमा वा भण्डारण गरेको अन्नपातको नोक्सानी भएमा सम्बन्धित कार्यदलको सिफारिसको आधारमा राहत उपलब्ध गराउने निर्देशिकामा उल्लेख छ । बन्यजन्तुबाट मानिसको मृत्यु भएमा आस्रित परिवारलाई १० लाख रुपैयाँ, घाइते भएमा २ लाख रुपियाँ र त्यति रकम पनि अपुग भएमा संघ सरकारले थप रकम दिने प्रावधान छ । पशुधनको क्षति भएमा स्थानीय बजारमूल्य अनुसार राहत उपलब्ध गराउने व्यवस्था छ ।"
सिन्धुली आयुर्वेद स्वास्थ्य केन्द्र र बस्नेत होटल 'सिल',"सिन्धुली : कर्मचारीलाई कोरोना भाइरस (कोभिड१९) संक्रमण पुष्टि भएपछि जिल्ला आयुर्वेद स्वास्थ्य केन्द्र सिन्धुली र एक होटालमा सिल गरिएको छ । शुक्रबार उक्त कार्यालयमा कार्यरत पाँचजना कर्मचारीमा एकैपटक कोरोना संक्रमण पुष्टि भएपछि १४ दिनसम्मका लागि केन्द्र शिल गरिएको हो । जिल्ला प्रशासन कार्यालय सिन्धुलीले शनिबार एक सूचना जारी गर्दै केन्द्रका कर्मचारीमा कोरोना संक्रमण पुष्टि भएपछि थप संक्रमण फैलन नदिनका लागि १४ दिनसम्मका लागि शिल गरिएको जनाएको छ । जिल्ला प्रशासन कार्यालय सिन्धुलीका सूचना अधिकारी उपेन्द्र न्यौपानेले आयुर्वेद केन्द्रको सेवा केन्द्र १४ दिनका लागि शिल गरिएको जनाकारी दिए । यस्तै जिल्लाको कमलामाई नगरपालिका ६ स्थीत रातमाटामा रहेको बस्नेत होटल एण्ड लज पनि १४ दिनका लागि सिल गरिएको छ । उक्त होटलमा बसेका एक पुरुषमा कोरोना भाईरस (कोभिड१९) को संक्रमण पुष्टि भएपछि होटल सिल गरिएको छ, उनले भने । उनकाअनुसार सिन्धुलीको गोलन्जोर गाउँपालिका १ घर भइ सर्लाहीको ब्रमपुरी गाउँपालिकामा लेखापाल पदमा कार्यरत कर्मचारी पीसीआर परिक्षणको लागि स्वाब पठाएर सर्लाहीबाट सिन्धुलीमाढी आइ उक्त होटलमा बसेको र उनीमा कोरोना भाइरस पोजिटिभ देखिएपछि होटल सिल गरिएको हो । संक्रमित पुरुष करिब एक सातादेखि त्यस होटलमा बस्दै आएको पाइएपछि संक्रमण थप फैलन नदिन होटल सिल गरिएको जानकारी दिए । जिल्लामा शुक्रबार र शनिवार हालसम्मकै सर्वाधिक ९ जनामा एकै पटक कोरोना संक्रमण पुष्टि भएको थियो । कोरोना संक्रमण पुष्टि भएकामध्ये जिल्ला आयुर्वेद स्वास्थ्य केन्द्र सिन्धुलीका पाँचजना कर्मचारी, कमलामाई नगरपालिका ६ र ७ नम्बर वडाका साथै बर्दबहादुर गणमा कार्यरत नेपाली सेना समेत रहेका छन् । सिन्धुलीमा हालसम्म ४३ जनामा कोरोना संक्रमण पुष्टि भएको छ भने १२ जना उपचारपछि घर फर्किएका छन् ।"
धुलिखेलमा बागमती प्रदेशको जनस्वास्थ्य प्रयोगशाला स्थापना,"काभ्रे : काभ्रेको धुलिखेलमा बागमती प्रदेश सरकारले प्रादेशिक स्तरको जनस्वास्थ्य प्रयोगशाला स्थापना गरेको छ। शनिबार स्थापना गरिएको प्रयोगशालामा बागमती प्रदेशको ६ जिल्लाको कोरोना परीक्षण गर्ने जनाएको छ। बागमती प्रदेशको पहिलो चरणमा काभ्रे, सिन्धुपाल्चोक, दोलखा, रामेछाप, सिन्धुली र भक्तपुर जिल्लाका नागरिकहरुको कोरोना सम्बन्धी परीक्षण हुने प्रदेश सरकारले जनाएको छ। जनस्वास्थ्य प्रयोगशालामा दैनिक एक हजार स्वाब परीक्षण गर्न सक्ने क्षमताको प्रयोगशाला स्थापना भएको जिल्ला स्वास्थ्य कार्यालय काभ्रेका प्रमुख डा नरेन्द्रकुमार झाले जानकारी दिए। काभ्रेका राखिएको प्रादेशिक जनस्वास्थ्य प्रयोगशालाबाट अब केहि दिनमै कोरोनाको परीक्षण सुरु गरिने डा झाले जानकारी दिए। उक्त जनस्वास्थ्य प्रयोगशालाको स्थापना कार्यक्रममा बागमती प्रदेशको सामाजिक विकास मन्त्री युवराज दुलाल सरदले कोरोना महामारी बढिरहेका बेला कोरोनासँगै अन्य प्रकारका रोगहरुको पहिचान र परीक्षण गर्ने उद्देश्यले प्रादेशिक प्रयोगशाला काभ्रेको धुलिखेलमा स्थापना गरिएको बताए। प्रयोगशालामा कोरोना परीक्षण लगायत पहिचान गर्न नसकेका जटिल प्रकारका रोगहरु समेत यो प्रयोगशालामा परिक्षण हुने र कोरोनाको परीक्षणसँगै अन्य रोगहरुको पहिचान र परीक्षणले नागरिकहरुलाई थप सहज हुनेमा मन्त्री दुलालले जोड् दिए। बागमती प्रदेश सरकारको राजधानी मकवानपुरको हेटौडामा भएपनि काभ्रे तथा आसपासका जिल्लाहरुमा सेवा कार्यालयहरु स्थापना गर्ने सरकारको नीति अनुसार प्रादेशिक प्रयोगशाला धुलिखेलमा स्थापना गरिएको मन्त्री दुलालले बताए। बागमती प्रदेश सरकारले धुलिखेलमा प्रयोगशाला स्थापना गरेपछि थप सहज भएको छ। यस अघि धुलिखेल अस्पतालमा कोरोनाको पीसीआर परीक्षण भएपनि जिल्लामा प्रयोगशालाको स्थापनापछि कोरोना परीक्षणको रिर्पोट पाउन थप सहज हुनेछ।"
"स्वाब दिएर घर आएकामा कोरोना संक्रमण, गाउँ नै सिल","डडेल्धुरा : अजयमेरु गाउँपालिका २ मा पर्सा जिल्लाबाट आएका व्यक्तिमा कोरोना पोजिटिभ देखिएपछि गाउँभरी सन्त्रास फैलिएको छ । उनी पीसीआर रिपोर्ट नआउँदै गाउँ डुलेका थिए । रिपोर्टमा कोरोना पुष्टि भएपछि अहिले गाउँसिल गरिएको छ । अजयमेरु गाउँपालिका २ मा रहेको उनी बस्ने गाउँ सिल गरी सबैको कोरोना परीक्षण गर्ने तयारी भइरहेको प्रहरी नायव उपरीक्षक दधिराम न्यौपानेले बताए । कोरोना संक्रमित घर आएदेखि कुन कुन ठाउँमा गएका थिए, त्यसको ट्रेसिङ भइरहेको र उनी बस्ने गाउँ सिल गरी कोरोना परीक्षण गर्ने तयारी भइरहेको प्रहरी प्रमुख न्यौपानेले बताए । पर्सा जिल्लामा शिक्षक पेशामा कार्यरत एकजना अजयमेरु गाउँपालिका २ का पुरुष घर आएका थिए । उनले गाउँमा आफन्त र नातेदार समेत भेटघाट गरेको बुझिएको छ । कुनै जानकारी समेत नदिइ गाउँ आएका र विभिन्न ठाउँमा डुलेको खबर पाएपछि उनी बसेको गाउँ सिल गर्नु परेको वडा अध्यक्ष शिवराज भट्टले बताए । उनको रिर्पोट पोजेटिभ आएको खबर आएपछि गाउँभरी कोरोनाको सन्त्रास फैलिएको हो ।पर्सा जिल्लामा कोरोना परीक्षणका लागि स्वाब दिएर घर आएका ती व्यक्तिमा कोरोना भएको खबर जिल्ला प्रहरी कार्यालयमार्फत थाहा हुन आएको हो । प्रहरीलाई दुई दिनअघि मात्रै घर आएको बताए पनि उनी केही दिन अघि नै घर आएको स्थानीयले बताएका छन् ।पर्सा जिल्लाका कोरोना परीक्षणका लागि स्वाब दिएका ती व्यक्तिको रिर्पोट नआउँदै घर आएको हुन् । घरमा पनि उनले विभिन्न सामाजिक कार्यहरुमा सहभागिता जनाएको देखिन्छ । उनी उपभोक्ता समिति निर्माणको भेलादेखि अन्य सामाजिक कार्यमा समेत सक्रिय रहेकाले गाउँ नै कोरोना संक्रमणको उच्च जोखिममा रहेको छ ।"
स्वाब दिएकाहरू जथाभावी हिंड्दा समुदायमा कोरोना फैलियो,"परासी : स्वाब संकलन गरिएका व्यक्तिहरु जथाभावी हिंडडुल गर्दा पश्चिम नवलपरासीमा समुदाय स्तरमा कोरोना संक्रमण फैलँदै गएको छ। स्वास्थ्य कार्यालयले स्वाब संकलनका क्रममा रिपोर्ट नआउँदासम्म घरमै बस्नु पर्ने बताएको थियो। तर अटेरी गरेर हिंडडुल गर्दा समुदायमा कोरोना संक्रमण बढेको स्वास्थ्य कार्यालयका प्रमुख गौरब ढकालले बताए। पछिल्लो पटक आइतबार मात्र २९ जनामा कोरोना संक्रमण देखिएको ढकालले बताए। जिल्लामा हालसम्म ५ सय १६ जनाको समुदाय स्तरमा कोरोना परीक्षण गरिएको छ। जसमा ४८ जनामा पोजिटिभ देखिएको छ। करिब ३ सय जनाको रिपोर्ट आउन बाँकी रहेको स्वास्थ्य प्रमुख ढकालले जानकारी दिए। पोजिटिभ देखिएपछि अहिले कन्ट्रयाक ट्रेसिङ भइरहेको उनको भनाइ छ। समुदाय स्तरमा गरिएको स्वाब परीक्षणका क्रममा पोजिटिभ रिपोर्ट आएकाहरु जथाभावी हिंडेकाले स्थिति भयावह बन्न थालेको प्रमुख जिल्ला अधिकारी सागरमणि पाठकले बताए। अब स्वाब दिएकाहरु रिपोर्ट नआएसम्म बाहिर हिंडडुल गरे कारबाही हुने गरी सूचना निकालेर निगरानी बढाउन थालिएको प्रजिअ पाठकले बताए। यसैबीच समुदाय स्तरमा कोरोना संक्रमण फैलिएपछि जिल्ला प्रशासन कार्यालयले भदौ १० गतेसम्म निषेधाज्ञा जारी गरेको छ। सबै स्थानीय तहले पनि सेवा बन्द गरेका छन्। रिपोर्ट ढिलो आउँदा समस्या स्वाब संकलन गरेर पठाइएको रिपोर्ट हप्ता दिनसम्म नआउनु पनि समुदाय स्तरमा संक्रमण फैलिनु अर्को कारण रहेको देखिएको छ। भैरहवा प्रयोगशालामा गत आइतबार पठाएको स्वाबको रिपोर्ट एक हप्तापछि आएको छ। चिकित्सकको रिपोर्टसमेत हप्ता दिनपछि आएको हो। स्वास्थ्य सेवामा खटिएका चिकित्सक र स्वास्थ्यकर्मीको रिपोर्ट छिटो पठाउन सके सेवा प्रदान सहज हुने भए पनि उनीहरुकै ढिलो आउँदा समस्या भएको पृथ्वीचन्द्र जिल्ला अस्पताल परासीका मेडिकल सुपरिटेण्डेण्ट डा मोहम्मद नुरुल होदाले बताए। अस्पतालका ३ डाक्टर र एक नर्सको हप्ता दिनअघि स्वाब संकलन गरेर पठाइएको थियो। हप्ता दिनपछि आएको उनीहरुको रिपोर्ट पोजिटिभ आएको छ। कमसेकम छिटो आएको भए अन्य बिरामीलाई हेर्न वैकल्पिक व्यवस्था गर्न सकिन्थ्यो , डा होदाले भने। पोजिटिभ आएका सबै स्वास्थ्यकर्मीलाई अस्पतालकै आइसोलेसनमा राखिएको छ। अत्यावश्यक सेवाबाहेक अन्य सेवा बन्द गरिएको अस्पतालले जनाएको छ। ३ वर्षीय बालकसहित एउटै वडामा २० संक्रमित पश्चिम नवलपराको पाल्हीनन्दन गाउँपालिकाको एक वडामा ३ वर्षीय बालकसहित २० जनामा कोरोना संक्रमण देखिएको छ। उनीहरु सबै वडा नं ३ का हुन्। सो गाउँपालिकामा अध्यक्ष दीपक गुप्तासहित २५ जना संक्रमित छन्। संक्रमित हुनेमा पाल्ही प्राथमिक स्वास्थ्य केन्द्रकी १ जना नर्ससमेत छन्। वडा नं ४ मा ३ र वडा नं ५ र ६ का ११ जना संक्रमित भएका छन्। जिल्लामा एकै दिन देखिएका २९ जनामध्ये बाँकी पृथ्वीचन्द्र जिल्ला अस्पतालका ३ जना डाक्टर, १ जना नर्स हुन्। संक्रमितहरुलाई जिल्लाका आइसोलेसनमा राखिने छ। सबैको अवस्था सामान्य रहेको स्वास्थ्य कार्यालयले जनाएको छ। ७ स्थानीय तह रहेको जिल्लामा हालसम्म १ सय ७३ जना संक्रमित छन्।"
ट्रम्पले लगाएको प्रतिबन्धविरुद्ध टिकटकले कानुनी चुनौती दिने,"चिनियाँ एप टिकटकले अमेरिकी राष्ट्रपति डोनल्ड ट्रम्पले लगाएको प्रतिबन्धलाई चुनौती दिन कानुनी उपचार खोज्न थालेको छ । ट्रम्पको एउटा कार्यकारी आदेशले सेप्टेम्बरदेखि टिकटकको स्वामित्व भएको कम्पनी बाईटडान्ससँग कारोबार गर्न निषेध गरेको छ । अमेरिकी अधिकारीहरूले टिकटकले अमेरिकी प्रयोगकर्ताहरूको डेटा चिनियाँ सरकारलाई पठाउन सक्ने आशंका व्यक्त गरेका छन् । तर बाईटडान्सले त्यस्ता आशंका तथा आरोप निराधार रहेको बताउँदै आएको छ । टिकटकले करिब एक वर्षदेखि ट्रम्प प्रशासनसँग आफूले सम्बन्ध राख्न प्रयास गरेको तर त्यसका लागि उचित प्रक्रियाको कमी र तथ्यप्रति ध्यान नदिने प्रशासन भएकाले त्यसो गर्न सम्भव नभएको बताएको छ । कम्पनीका प्रवक्ताकाअनुसार, 'कानुनी शासन रहेको छ र हाम्रो कम्पनी एवम् प्रयोगकर्ताहरूलाई निष्पक्ष रूपमा व्यवहार गरियोस् भन्ने सुनिश्चित गर्न हामीसँग कार्यकारी आदेशलाई न्यायिक प्रणालीमार्फत् चुनौती दिनुको विकल्प छैन।' ट्रम्पले उक्त एपमार्फत् चीनले अमेरिकी कर्मचारीहरू कहाँ छन् भन्ने पत्ता लगाउन सक्ने दाबी गरेका छन्। उनले धम्क्याउन र जासुसी गर्न कम्पनीहरूका सूचनाहरू पनि चीनलाई दिइन सक्ने आरोप पनि लगाएका छन् । चिनियाँ कम्पनीहरूको विस्तारले अमेरिकाको राष्ट्रिय सुरक्षा, विदेशनीति र अर्थतन्त्रलाई खतरामा पार्ने ट्रम्पले बताएका छन्। उनले कार्यकारी आदेशमा चिनियाँ कम्युनिस्ट पार्टीले एपले संकलन गरेको डेटामा पहुँच पाउने दाबी गरेका छन् । टिकटकले भने आफूले कहिल्यै पनि चिनियाँ अधिकारीहरूलाई डेटा नदिएको बताएको छ । टिकटक एपको अमेरिकामा आठ करोड सक्रिय प्रयोगकर्ता छन् । अमेरिकामा राष्ट्रपतीय निर्वाचन नजिकिँदै जाँदा ट्रम्पले चीनविरुद्ध चलाइरहेका अभियानमा टिकटक र वीच्याटविरुद्धको कारबाही पछिल्लो घटना हो । उनी राष्ट्रपति भएदेखि नै चीनसँग व्यापार युद्ध चलिरहेको छ। तर टिकटकलाई प्रतिबन्ध लगाउनेमा अमेरिका मात्र एक्लो देश होइन । भारतले पनि उक्त एप बन्द गराएको छ भने अष्ट्रेलियाले पनि त्यस्तै कारबाही गर्न खोजेको छ ।"
समयको चुनौतीबीच चाडपर्व,"भनिन्छ समयअनुसार परिस्थिति परिवर्तन हुन सक्छ। यो सधैं एकनास हुँदैन। समयअनुसार प्रतिकूलता र चुनौती पनि आइलाग्छन्। जीवनकै इतिहास हेर्यौं भने जिससअगाडि र जिससपछाडि गरी समयको क्यालेन्डर बनेको थियो। अबको परिस्थिति कोभिड १९ अघि र कोभिड १९ पछि भनेर चिनिनेछ। अहिले हामी कोरोनाको मध्य कहरमा छौं। यही समय हिन्दुधर्म र अन्य धर्म र परम्पराअनुसार पनि धेरै चाडपर्व पर्छन्। बन्दाबन्दी खुकुलो भए पनि परिस्थिति अरू जटिल बन्दै छ र हामीलाई चुनौती थपिँदै छ। नेपालमा कोरोना संक्रमितको संख्या दिनानुदिन बढ्दो क्रममा छ। यतिखेर सरकारको तर्फबाट सामान्य नियम लागू गर्ने निर्देश भए पनि व्यक्तिहरू आफैंमा पूर्ण सजग नहुने हो भने स्थिति भयावह नहोला भन्न सकिन्न। हिन्दुधर्मको क्यालेन्डर मात्र हेर्ने हो भने पनि साउनदेखि मंसिरसम्म लगातार चाडपर्व पर्छन्, जसलाई धर्म र परम्पराको नाम दिएर मन्दिर जाने, समूहमा भेला हुने, पारिवारिक जमघट गर्ने आदि परम्परा छन्। नागपञ्चमी, जनैपूर्णिमा, कृष्णाष्टमी पर्व गइसके तर धेरैले सामाजिक दूरी र सतर्कतालाई बेवास्ता गरेर नागरिकहरू मन्दिर जाने, पण्डितहरू घरघर गएर नाग टाँस्ने र समूहमा बसेर जनै बाँधिदिने काम भयो। त्यसपछि पनि दैनिक कोरोना संक्रमितको संख्या बढ्दै छ। बुवाको मुख हेर्ने औंसी, तीज, गणेश चतुर्थी, ऋषिपञ्चमी, सोह्र श्राद्घ, गौरा पर्व, इन्द्रजात्रा (काठमाडौंमा मनाइने), तराईमा मनाइने जितिया पर्व, दसैं, तिहार, छठ, बालाचतुर्दशी, क्रिसमस, उभौली, नयाँ वर्ष, गुरु नानक जयन्तीलगायत अनेक चाडपर्व र परम्परा छन्, जुन परम्परादेखि मान्दै र मनाउँदै आएका छौं। यो वर्ष गत वर्षहरूमा जस्तो सहज छैन। कोरोना कहरले यसलाई बुझ्ने जनचेतना अभाव अझै बाँकी रहेको अनुमान गर्न सकिन्छ। यो वर्ष पनि चाडपर्व मनाउने कसरी ? कसरी सुरक्षित रहने ? केही मनोवैज्ञानिक, सांस्कृतिक र भावनात्मक आयाम जान्ने र व्यवहारमा उतार्ने प्रयास गरौं। कतिपयलाई कोरोना कहर के हो, कसरी सुरक्षित रहनुपर्छ, सतर्कता र सजगता कसरी अपनाउनुपर्छ भन्ने थाहा हुँदाहुँदै पनि अरूलाई राम्रो राखौं र आफू पनि राम्रो देखियौं भन्ने भावना हुन्छ र त्यसैले सबै सतर्कताका सर्त बिर्सेर पर्व मनाउन लागिपर्छ। म मन्दिर गइनँ भने, मन्दिर गएर पूजापाठ गरिनँ भने, मैले पण्डित बोलाएर कर्मकाण्ड गराइनँ भने, पण्डितलाई दानदक्षिणा गरिनँ भने, चेलीबेटी बोलाएर रमाइलो गराउने, भोजन गराउने र उपहार दिने गरिनँ भने समाजले कसरी थाहा पाउँछ ? परिवारले के भन्ला ? म खराब देखिइन्छु कि ? धर्मले के भन्ला ? म परम्पराको विरोधीजस्तो देखिने पो हो कि ? जस्ता कारणले आफूलाई पटक्कै नराम्रो भन्न नरुचाउने मनोभावना विकसित भयो भने कोरोना संक्रमणको चिन्ताभन्दा पनि उसलाई राम्रो देखिने अहंकारले विगत झैं पर्व मनाउन तयार हुन्छ। पर्वअनुसारका पहिरन, भोजन, परम्परा गरेर केही देखाउन इच्छा हुनेलाई यसो नगर्दा मनमा शान्ति पनि हुँदैन। जहाँ प्रेम, प्रसन्नता, प्रफुल्लता र उमंग छ, त्यहीं भगवान् भेटिन्छ। यो वर्ष मन्दिर गएर होइन, आफ्नै घरलाई मन्दिर बनाएर, आफ्नै हृदयमा भगवान् भेट्ने कोसिस गर्ने कि ? हाम्रा चाडपर्वले कतिपय अवस्थामा आफूलाई प्रतिष्ठित देखिन र देखाउन चाहनेको अहंकारमा मद्दत गर्ने गरेको छ। भएपुगे राम्रै लाउनु, मिठै खानु र अरूलाई पनि दिनु खुवाउनु उत्तम हो। तर, परिस्थिति त्यस्तो सहज छैन। विश्वलाई आक्रान्त पारेको कोरोना भाइरस हामीप्रति दयालु होला नसोचे हुने अवस्था आइरहेको छ। यसबाट बच्ने उपाय भनेकै भौतिक दूरी कायम राख्ने, मास्क प्रयोग गर्ने र बेलाबेलामा साबुनपानीले हात धुने हो। श्वासप्रश्वासमा समस्या नआओस् भनेर योग, ध्यान र शारीरिक व्यायाममा जोड दिनु अनि मन शान्ति र आशावादी हुने तरिकाले आफैंमा प्रफुल्ल र प्रसन्न रहनु पनि हो। त्यसैले अहिलेको परिस्थितिमा राम्रो देखिनका लागि आवश्यक सर्तकता, सजगता र सचेतना अपनाऔं। चाडपर्व र परम्पराका नाममा पारिवारिक जमघट र संस्कारलाई थाती राखौं। जीवन स्वस्थ रहे र समयअनुकूल हुँदै गयो भने आगामी वर्ष पनि आउनेछन् आफ्नै नियम र तरिकाले रमाइलोसँग पर्व मनाउने दिन। धेरैको धारणा हुन्छ घरनजिकैको सानो मन्दिर जाँदैमा त के पो होला र ? सबैले त्यही सोच्ने, एकएक गर्दै जाने अनि त्यहीं भीडभाड गर्ने प्रचलन सामान्य मानिन्छ। भौतिक दूरी र भीडभाड कम गर्नु भनेकै सकेसम्म अत्यावश्यक काम नपरेसम्म घरबाहिरै ननिस्कनु हो। नजिकको मन्दिर होस् या जात्रा कहीं पनि निस्किनै हुन्न। कसलाई कोरोनाको लक्षण छ सजिलै थाहा नहुने, धेरैले घरबाहिर निस्कँदा मास्क लगाउन पनि लापरबाही गर्ने र उसले खोक्दा, हाछ्युँ गर्दा उछिट्टिएर आउने थुक र सिँगानका कीटाणु टाढाटाढासम्म फैलिने हुँदा यो सबै परिस्थितिबाट बच्न नजिकैको मन्दिर पनि जानु हुँदैन भन्ने चेतना सबैमा जागृत हुन जरुरी छ। मन्दिरमा स्यानिटाइजर, साबुनपानीलगायतका सरसफाइका सामान नहुन सक्छन्, भइहाले पनि सबैले प्रयोग गर्दा त्यहींबाट भाइरस सर्ने सम्भावना बढी रहन्छ। भाइरस हाम्रो घरभन्दा टाढा होइन, घरनजिकै फैलिरहेको हुन सक्छ। हाम्रा सबै चाडपर्वका विशेषता नै आफ्ना परिवार, चेलीबेटी र नजिकका नातेदार अनि साथीभाइ जम्मा भएर खाने, पिउने, नाचगान गर्ने, होहल्ला, रमाइलो गर्ने प्रकृतिका हुन्छन्। हामी सोच्छौं आफन्त र नजिकका मान्छेसँग भेट्दा त भाइरस सर्ला र ? तीज, ऋषिपञ्चमी, सोह्र श्राद्घमा आफ्नै मान्छेलाई त बोलाएर खुवाउनै पर्यो नि। नबोलाउँदा अरूले के भन्लान् ? अर्थात् बोलाएको ठाउँमा नगए के भन्लान् ? समाजविरोधी भइने पो हो कि ? यस्तै सोच विकासले कोरोना भाइरसप्रति भन्दा हाम्रा चाडपर्व र संस्कारप्रति धेरै सचेत भयौं भने नजानिँदो तरिकाले यो पर्वका बीचमा कोरोना संक्रमण अरू नफैलिएला भन्न सकिन्न। त्यसैले यो वर्ष पारिवारिक जमघट, नातेदार र आफन्तलाई घरमा नबोलाउने, जमघट नगर्ने र बोलाए पनि नजाने, बरू किन नआउने त्यो कुरालाई राम्ररी सम्झाएर सचेतना फैलाउने काम गरौं। यो नै आफू बच्ने र अरूलाई बचाउने कल्याणकारी उपाय हुनेछ। विशेषगरी तीज, ऋषिपञ्चमी भनेकै महिला व्रत बस्ने र मन्दिर दर्शन गर्न जाने, गोदान गर्ने र पण्डितलाई टीका लगाएर दानदक्षिणा दिएपछि व्रत पूर्ण हुन्छ भन्ने धारणा र प्रचलन रहिआएको छ। विगत वर्षमा यस्तो महामारीले छोएको थिएन। आफ्ना जेजे मान्यता र धारणा थिए, त्यसैअनुसार गर्न कुनै रोकतोक थिएन। तर अहिलेको परिस्थिति भिन्न छ। समयले हामीलाई चुनौती दिएको छ। सतर्कता र सुरक्षाका उपाय अपनाएर घर बस्ने र स्वस्थ रहने कि मन्दिर जाने नाममा घरबाहिर निस्केर आफ्नो स्वास्थ्य र जीवन जोखिममा पार्ने ? आफूलाई नपरिञ्जेल नचेत्ने र सावधानी नअपनाउने धेरैको बानीले आफू संक्रमित हुने मात्रै कहाँ हो र अरूलाई पनि त संक्रमण फैलाउने काम हुन्छ नि। सरकारले २५ जनाभन्दा बढी भेटघाट नगर्ने, समूह नबनाउने भने पनि सबैले आफूलाई गन्ने त हो, कति संख्या जम्मा हुन्छन् कसले आकलन गर्ने ? भगवान् मन्दिरमा होइनन् आफ्नै हृदयमा हुन्छन्। मन्दिरमा भएका भगवान्लाई प्रार्थना गरी मनोकांक्षा पूर्ण हुन्छ भन्ने एउटा मनोवैज्ञानिक मान्यता मात्र हो। जहाँ प्रेम, प्रसन्नता, प्रफुल्लता र उमंग छ, त्यहीं भगवान् भेटिन्छ। यो वर्ष मन्दिर गएर होइन, आफ्नै घरलाई मन्दिर बनाएर, आफ्नै हृदयमा भगवान् भेट्ने कोसिस गर्ने कि ? सबैलाई ज्ञान भएकै कुरा हो कतिपय पण्डित, पुरोहितहरूको आफ्नो रोजीरोटी र व्यवसायको माध्यम नै घरघरमा गएर या मन्दिरमा पूजापाठ गराउने, यज्ञ, हवन आदि धार्मिक र संस्कारका कार्यक्रम गराएर जीवन चलाउनुपर्ने बाध्यता पनि छ। यस्तो अवस्थामा रोग कि भोक भन्ने सवाल पनि उठ्न सक्छ। नागरिकको पनि पण्डितपुरोहितलाई पुज्ने, दानदक्षिणा गर्ने संस्कार र प्रचलन छँदै छ। तर अहिलेको परिस्थिति स्वास्थ्य र जीवनकै लागि चुनौतीपूर्ण छ। कोरोना कहरले प्रविधि प्रयोग र सिकाइलाई पनि सामान्य बनाइदिएको छ। कतिपय कार्यालयका मिटिङ, स्कुल, कलेजका कक्षा, सेमीनार, गोष्ठी, अन्तर्राष्ट्रिय मिटिङ, सेमीनारसमेत जुम, मेसेन्जर, गुगलमिटलगायतका प्रविधि प्रयोगबाट हुने गरेका छन्। नेपालमा पनि हाल पण्डितपुरोहितहरूले पनि जुम, मेसेन्जर, भाइबरलगायतका प्रविधि प्रयोग गरी पूजापाठ र श्राद्ध गराउने प्रचलन बढेकाले सकेसम्म यो प्रविधिलाई प्रयोगमा ल्याउने हो कि ? जो प्रविधि मैत्री छन्, उनीहरूबाट प्रशिक्षण लिएर अभ्यास बढाउने हो भने अरू व्यावसायिक तरिकाले अघि बढ्ने अवसर पनि हुन सक्छ। दानदक्षिणाका लागि समेत घरमा पुग्नु नपर्ने ईबैंकिङ, मोबाइल बैंकिङ तथा ईसेवा सुविधा उपलब्ध छन्। समयअनुसारको सिकाइ र व्यावहारिक प्रयोग पनि आवश्यक छ भन्ने समयले सिकाएको छ।"
"कागजमा योजना, जोखिममा बस्ती","सुर्खेत : जाजरकोटको नलगाड नगरपालिका१२ औलगुर्तामा पहिरो गयो। ६ जनाले ज्यान गुमाए। आधा दर्जन घर बगे। आठ वर्षअघिको उक्त पहिरोले बस्ती नै जोखिममा पर्यो। बस्तीका ६० घरधुरीलाई तत्काल सुरक्षित स्थानमा स्थानान्तरण गर्ने निर्णय पनि भयो। तर, निर्णय हालसम्म कार्यान्वयन भएको छैन। उक्त बस्तीमा कुनै पनि बेला ठूलो क्षति हुने खतरा छ। पाँच वर्षअघि दैलेख सदरमुकाममा रहेको नमुना बादी बस्तीमा पहिरो गयो। तीन जनाले ज्यान गुमाए। घर पनि भत्किए। दलका नेताले उक्त बस्ती चाँडै अन्यत्रै स्थानान्तरण गर्ने वचन दिए। निर्वाचनमा मत माग्दा पनि सबै दलले सोही प्रतिबद्धता दोहोर्याए। तर, हालसम्म पनि बस्ती स्थानान्तरण भएको छैन। वर्षात्को समयमा स्थानीय ढुक्कले निदाउन सक्दैनन्। यो बस्तीका ५२ घर पहिरोको उच्च जोखिममा छन्। कालीकोटको शुभकालिका गाउँपालिका ६ हाउडीमा बर्सेनि पहिरो खस्छ। २०७२ देखि बस्तीमा निरन्तर पहिरो गइरहेको छ। त्यहाँका १ सय ७६ घरधुरी उच्च जोखिममा छन्। हरेक वर्ष पहिरो जाँदा हालसम्म २५ घर भत्किसकेका छन्। स्थानीय वर्षाका बेला त्रिपाल र हिउँदको समयमा त्यही जोखिमका घरमा बस्छन्। बस्ती कुनै पनि बेला पहिरोले बगाउने जोखिम छ। भिरालो जमिनमा भएका कर्णालीका दर्जनौं बस्ती पहिरोको जोखिममा छन्। यो वर्ष पनि जाजरकोट, कालीकोट र रुकुम पश्चिममा पहिरोले धनजनको ठूलो क्षति पुर्याएको छ। पहिरोका कारण छियाछिया भएका बस्ती सुरक्षित स्थानमा सार्न जिल्लादेखि केन्द्रसम्म विभिन्न योजना बनेका छन्। स्थानीय, प्रदेश र केन्द्र सरकारले गरेका बस्ती स्थानान्तरणका निर्णय र योजना केवल कागजमै सीमित छन्। विपद्को बेलामा मात्र महŒवाकांक्षी योजना अघि सार्ने र कामै नगर्ने प्रवृत्तिले हरेक वर्ष यस्ता समस्या बल्झिने रेडक्रसकर्मी गोविन्द आचार्यले बताउँछन्। जोखिममा रहेका बस्तीलाई सुरक्षित स्थानमा स्थानान्तरण गर्न खेलाँची गर्दा बर्सेनि धनजनको क्षति हुने उनको भनाइ छ। गाउँपालिकाको सीमित बजेटले जोखिमयुक्त बस्तीलाई सुरक्षित स्थानमा सार्न नसकिएको कालीकोटको शुभकालिका गाउँपालिका अध्यक्ष खडानन्द चौलागाईंले बताए। उनले भने, जिल्ला दैवी प्रकोप उद्धार समितिमार्फत बस्ती सार्न केन्द्रमा पहल भइरहेको छ, तर हाम्रो सुनावाइ नै भएन। सिंहदरबार धाउँदै सांसद जाजरकोटबाट निर्वाचित कर्णाली प्रदेश सभाका सांसद गणेशप्रसाद सिंह यतिबेला काठमाडौंमा छन्। पहिरो प्रभावितको समस्या समाधान नभएपछि उनी सिंहदरबारको ढोका ढकढक्याउन पुगेका हुन्। पहिरोले गत असारमा जिल्लाको बारेकोटकोमा १४ जनाको ज्यान गयो। त्यहाँको जमिन अहिले छियाछिया भएको छ। गाउँ नै पहिरो उच्च जोखिममा छ। स्थानीय र प्रदेश सरकारबाट सम्भव नहुने भएपछि सांसद सिंह संघीय सरकारको ध्यानाकर्षण गराउन काठमाडौं गएका हुन्। भासिएको र चिराचिरा परेको जमिनमा जतिखेर पनि दुर्घटना निम्तिने भएपछि स्थानीय घर छोडेर खुला चौरमा बसेका छन्। बस्ती स्थानान्तरणका लागि स्थानीय र प्रदेश सरकारका निर्णय बोकेर काठमाडौं आइपुगेको छु सांसद सिंहले भने, बस्ती सुरक्षित स्थानमा सारिएन भने अझै ठूलो क्षति हुन्छ। दैलेखबाट प्रतिनिधि सभाका सांसद पार्वती बिशुंकेले पनि जोखिममा रहेका बस्तीलाई सुरक्षित ठाउँमा स्थानान्तरण गर्न पहल भइरहेको बताइन्। उनले भनिन्, हामीले जोखिममा रहेका बस्तीलाई सुरक्षित स्थानमा सार्न सरकारको निरन्तर ध्यानाकर्षण गराइरहेका छौं। जग्गा नहुँदा समस्या : मुख्यमन्त्री कर्णाली प्रदेश सरकारले जोखिममा रहेका बस्तीलाई सुरक्षित स्थानमा सार्न एकीकृत बस्ती विकास कार्यक्रमको योजना अगाडि सार्यो। अघिल्लो आर्थिक वर्षमा बजेटसमेत विनियोजन गरियो। तर, उक्त कार्यक्रम कार्यान्वयन हुन सकेन। बस्ती स्थानान्तरणका लागि आवश्यक जग्गाको व्यवस्थापन गर्न हुन नसकेको मुख्यमन्त्री महेन्द्रबहादुर शाहीले बताए। उनले भने, स्थानीय तहले आवश्यक जग्गाको व्यवस्थापन गर्न सकेनन्। कतिपय स्थानमा स्थानीय नै बस्ती स्थानान्तरण गर्न सहमत नहुँदा बस्ती विकासको कार्यक्रम कार्यान्वयन गर्न सकिएको छैन। प्रदेश सरकारले एकीकृत बस्ती विकास कार्यक्रमका लागि गत आर्थिक वर्षमा करिब ५० करोड बजेट विनियोजन गरेको थियो। काम नभएपछि उक्त बजेट फ्रिज भएको छ। चालू आर्थिक वर्षमा सो कार्यक्रमलाई निरन्तरता दिइएको मुख्यमन्त्री शाहीले बताए। उनका अनुसार यस वर्ष विस्तृत अध्ययन गरेर कालीकोट, जाजरकोट र मुगुमा यो कार्यक्रम कार्यान्वयन हुने उनको भनाइ छ। (सुर्खेतबाट ललितबहादुर बुढा, जाजरकोटबाट राजेन्द्र कार्की, कालीकोटबाट बिस्नप्रसाद न्यौपाने र दैलेखबाट हिक्मतबहादुर नेपाली)"
"धनगढीमा थन्कियो चामल, बाजुरामा अनिकाल","धनगढी बाजुरा : नेपाल खाद्य संस्थानको अञ्चल कार्यालय धनगढीको गोदाममा २० हजार क्विन्टल चामल मौज्दात छ। लकडाउनका बेला ३५ हजार ७ सय क्विन्टल धान किनेर चामल बनाइएको थियो। त्यसमा थप २० हजार क्विन्टल चामल खरिद गरी गोदाममा भण्डारण गरिएको हो। बाजुरामा भने चामल किन्न नपाएर संस्थानका डिपोबाट स्थानीयवासी रित्तै फर्किनु परिरहेको छ। हामीसँग चामलको मौज्दात पर्याप्त छ। बाजुरामा मात्र ढुवानी गर्न नसकिएको हो, संस्थानको अञ्चल कार्यालय प्रमुख अनिलकुमार श्रेष्ठले भने। संस्थानले अछाम, बैतडी, दार्चुला, बझाङ र बाजुराका विभिन्न डिपो तथा बिक्री केन्द्रमा चामल पठाउँदै आएको छ। गौरा, दसैं र तिहार आइरहेका बेला पहाडका बासिन्दा खाद्यान्न नपाएर समस्यामा छन्। कोरोना भाइरस महामारीका कारण भारतबाट फर्केकाले पनि चामलको खपत बढाएको छ। बाजुराको हिमाली गाउँपालिका२ की जूनकला बुढा चामल लिन संस्थानको कवाडी बिक्री केन्द्रमा पुगिन्। तर, त्यहाँ जेठ पहिलो साता नै गोदाम रित्तिएको थियो। संस्थानले बाजुराका मार्तडी र कोल्टीमा बिक्री डिपो राखेको छ। हिमाली गाउँपालिका दुर्गम भएकाले कवाडीमा बिक्री केन्द्र राखिएको हो। त्यहाँ ठेकेदारले ढुवानी अनुदान पाउँछन्। उसले बिक्री केन्द्रमा लगेर सरकारले तोकेको दरमा स्थानीयवासीलाई चामल बिक्री गर्नुपर्छ। डिपोबाट सीधै संस्थानका कर्मचारीले चामल बिक्री गरे पनि केन्द्रमा भने ठेकेदारले नै कोटाअनुसार ढुवानी अनुदानको चामल बिक्री गर्नुपर्छ। कवाडी केन्द्रमा चामल नपाएपछि जूनकलासहितको टोली एक दिन पैदल हिँडेर कोल्टी डिपो पुग्यो। तर, त्यहाँ पनि सकिएको भनेपछि उनीहरू निराश भएर रित्तै घर फर्किए। दिनभरि हिँडेर कोल्टी पुगियो तर त्यहाँ पनि चामल छैन भनेपछि ऋण काढेर ल्याएको रकम बाटोमै आधा भयो, जूनकलाले भनिन्। संस्थानले कवाडी केन्द्रका लागि गत आर्थिक वर्षमा ३५ सय क्विन्टल चामलको कोटा निर्धारण गरेको थियो। त्यहाँ २२ सय क्विन्टल मात्रै ढुवानी भएको पाइएको छ। स्थानीय तहहरूले लकडाउनका बेला संस्थानबाटै चामल किनेर राहत बाँडेको र थप चामल ढुवानी हुन नसक्दा त्यहाँ चामल अभाव भएको हो। उसो त बाजुराका अधिकांश गाउँमा हुने उत्पादनले तीन महिना पनि पुग्दैन। ९ महिना किनेरै खानुपर्छ। संस्थानले मार्तडीस्थित डिपोमा ७ हजार र कोल्टी डिपोमा ७ हजार गरी १४ हजार क्विन्टल अनुदानको चामल ढुवानी गर्ने कोटा निर्धारण गरेको छ। तर, संस्थान धनगढीको तथ्यांक हेर्दा मार्तडीका लागि ७ हजार क्विन्टल कोटामा २८ सय ३० र कोल्टीको ७ हजार क्विन्टल कोटामा ४४ सय मात्रै ढुवानी भएको देखिन्छ। लकडाउनका बेला साधन नै नपाएर ढुवानी हुन सकेन। असारदेखि साँफेबगरमार्तडी सडक बन्द भयो, संस्थानको धनगढी कार्यालय प्रमुख श्रेष्ठले भने, त्यसैले कोटाअनुसारको चामल पठाउन सकिएन। उनका अनुसार सडक अवरुद्ध भएकाले बाजुरा पठाइएको ४ सय क्विन्टल चामल फर्काएर अछामको मंगलसेन डिपोमा पठाइयो। बाजुरा जाने सडक नै अवरुद्ध छ। हामीले पठाएको चामल पनि अछाम फर्काउनु पर्यो, उनले भने, मार्तडीका लागि क्विन्टलको ६५१ र कोल्टीका लागि क्विन्टलको ९३७ रुपैयाँ ढुवानी अनुदान पाइन्छ। यसमा न ट्र्याक्टरबाट ढुवानी गर्न सकिन्छ न त खच्चरको नै ढुवानी दिन सकिन्छ। कवाडीमा कोटाअनुसारको चामल ढुवानी नभएपछि खाद्य संकट भएको हिमाली गाउँपालिका अध्यक्ष गोविन्द मल्लले बताए। गाउँपालिकाभरि व्यापारीसँग पनि चामल छैन, अध्यक्ष मल्लले भने, भएकाले पनि मोटो चामल किलोको ७५ देखि ८० रुपैयाँ लिँदै छन्। ढुवानी अनुदानको चामलको मूल्य भने मोटोको ४६ र मसिनोको ४६ रुपैयाँ ५० पैसा तोकिएको छ। कोल्टी डिपोका लागि ७ हजार क्विन्टल ढुवानी अनुमति पाएकोमा ठेकेदारले ४ हजार ५ सय क्विन्टल मात्र ढुवानी गरेको कोल्टीका डिपो प्रमुख नवीनप्रसाद आचार्यले बताए। उत्तरी क्षेत्रका बूढीनन्दा नगरपालिका, हिमाली, स्वामीकार्तिक खापर र जगन्नाथ गाउँपालिका गरी चार स्थानीय तहमा खाद्य संकट भएको कोल्टीका डिपो प्रमुख आचार्यले बताए। मौज्दात रहेको चामल साउन पहिलो सातासम्म बिक्री गर्यौं। तर, त्यसपछि सबै सकियो। धनगढीबाट ढुवानी हुन सकेन, आचार्यले भने, अहिले खाद्य संस्थानमा ताला लगाएर बसेका छौं। दैनिक ५०६० जना चामलका लागि आउने गरेका छन्। रित्तो हात फर्काउनुको विकल्प छैन। पूर्वीउत्तरी क्षेत्रका चार स्थानीय तहको जनसंख्या ५० हजारभन्दा बढी छ। सबैका घरमा खाद्य संकट भएको छ। ठेकेदारले भने पुसदेखि नै खाद्यान्न ढुवानी गर्न नपाएको बताएका छन्। पुसदेखि फागुनसम्म बडिमालिका नगरपालिका७ र बूढीनन्दा नगरपालिका९ को पोरखे लेकमा हिउँ परेपछि ढुवानीका साधन नै चलेनन्। त्यसपछि चैतदेखि लकडाउन नै भयो, ढुवानी ठेकेदार नरि थापाले भने, अहिले वर्षाका कारण दुई महिनादेखि सडक अवरुद्ध छ, कसरी कोटाअनुसारको ढुवानी गर्नु ? नागरिक सेवा सरोकार मञ्चका अध्यक्ष जनेश भण्डारीले डिपोमा चामल नहुँदा महँगीले बजारको चामल किन्न सक्ने अवस्था नरहेको बताए। मोटो चामल किलोको ७५ रुपैयाँभन्दा माथि भन्न थालेका छन्, उनले भने, पैसा भएकाले त किन्लान्, गरिब नागरिक समस्यामा छन्। भोकै बस्नुपर्ने समस्या आएको उनले बताए। लगातारको वर्षाका कारण असार २२ देखि साँफेमार्तडी सडक अवरुद्ध छ। मार्तडी डिपोमा पनि मौज्दात सकिएको छ। कारागारका लागि भनेर एक सय क्विन्टल मात्रै चामल राखेका छौं। दैनिक एक सयभन्दा बढी सर्वसाधारण डिपोमा आएर रित्तो फर्किन बाध्य छन्, मार्तडी डिपो प्रमुख मेखराज ओझाले भने। चाडबाड नजिक आइरहेका बेला बाजुरामा अहिले खाद्यान्न किन्ने समय हो। मार्तडी डिपोबाट मात्रै दैनिक १० क्विन्टल बिक्री हुने गरेको ओझाले बताए। चामल नै छैन। केही दिन त १० किलोका दरले मात्रै वितरण गर्यौं। अब भने कैदीका लागि सीदा बाहेकको चामल छैन, उनले भने। साँफेमार्तडी सडकखण्डमा एउटा पक्की पुल र बूढीगंगा नदीको बेलिब्रिज बगेको छ। दुई किलोमिटर सडक पनि बूढीगंगाले बगाएपछि असार २२ गतेपछि मार्तडीको सम्पर्क टुटेको छ। सडक र पुलहरू मंसिरयता सञ्चालन हुन नसक्ने भएपछि चाडबाडका बेला झन् भोकमरी हुने देखिएको छ। विकल्प हवाई ढुवानी सडक यातायात अवरुद्ध भएपछि जिल्ला खाद्य सुरक्षा समितिले संघीय सरकारलाई हवाई ढुवानीमार्फत खाद्यान्न पठाउन अनुरोध गरेको छ। प्रमुख जिल्ला अधिकारीको अध्यक्षतामा रहने उक्त समितिले साउन २७ गते नै यस्तो अनुरोध गरेको हो। प्रमुख जिल्ला अधिकारी कृष्ण गैरेले मंसिरयता सडक खुल्ने अवस्था नरहेकाले खाद्य संकट हुने सम्भावना देखिएपछि यस्तो सिफारिस गरी पठाएको बताए। कोल्टी डिपोका लागि २ हजार र मार्तडीका लागि एक हजार क्विन्टल चामल हवाई ढुवानीका लागि आपूर्ति मन्त्रालयलाई अनुरोध गरी पठाएका छौं, गैरेले भने, तत्काल हवाई ढुवानी गरिएन भने चरम खाद्य संकट हुने देखिएको छ। तर संघीय सरकार र प्रदेश सरकारले हवाई ढुवानीको पहल गरेका छैनन्।"
भारतमा कोरोनाबाट एक सातामै करिब ६ हजारको मृत्यु,"नयाँ दिल्ली : भारतमा एक सातामै कोरोनाबाट करिब ६ हजारको मृत्यु भएको छ। संक्रमित संख्याको आधारमा तेस्रो स्थानमा रहेको भारतमा साता दिनभित्र ५ हजार ८१४ को ज्यान गएको हो। भारतीय सञ्चार माध्यमका अनुसार यो संख्या अगस्ट १६ देखि २२ सम्मको हो। यसरी हेर्दा भारतमा हरेक दिन औसतमा ९ सय भन्दा बढीको ज्यान गइरहेको छ। शनिबार मात्र ९१८ को ज्यान गएको छ। यसअघि अगस्ट १६ मा ९६१ को ज्यान गएको थियो। वल्डूमिटरका अनुसार अगस्ट १८ का दिन साताभरिमै सबभन्दा बढीको मृत्यु भएको छ। सो दिन १ हजार ८९ को ज्यान गएको थियो। ज्यान गुमाउनेहरूमा महाराष्ट्र, तामिलनाडु, कर्नाटक र दिल्ली राज्यका बढी रहेका छन्। महाराष्ट्रमा २१ हजार ६९८ ले ज्यान गुमाएका छन्। त्यस्तै ६ लाख ५७ हजार संक्रमितमध्ये ४ लाख ७१ जार निको भएका छन्। यसैगरी तामिलनाडु राज्यमा ३ लाख ६७ हजार संक्रमितमध्ये ६ हजार ३४० ले ज्यान गुमाएका छन्। त्यस्तै ३ लाख ८ हजार निको भइसकेका छन्। यसैगरी कर्नाटकमा ४ हजार ५२२ को ज्यान जाँदा दिल्लीमा ४ हजार २७० को मृत्यु भएको छ। यससँगै भारतभर कोरोनाबाट ज्यान गुमाउनेको संख्या करिब ५६ हजार पुगेको छ। त्यस्तै हालसम्म २९ लाख ७५ हजार ७०१ संक्रमित भइसकेका छन्। जसमध्ये २२ लाख २२ हजार ५७७ निको भइसकेका छन्।"
प्रदेश राजधानीमै बढी संक्रमण,"विराटनगर : संघीय सरकारले चैत ११ देखि साउन ७ सम्म गरेको लकडाउनमा विराटनगरमा ३३ जना मात्रै कोरोना संक्रमित थिए। लकडाउन खुलेसँगै संक्रमितको संख्या ह्वात्तै बढ्यो। विराटनगर अहिले प्रदेश १ मा सबैभन्दा बढी संक्रमित भएको सहर बनेको छ। संक्रमित बढेपछि महानगरले लकडाउन घोषणा गर्यो तर प्रहरी प्रशासनले साथ नदिँदा लकडाउन प्रभावकारी बनेन। मुख्य सडक र बजारका पसल बन्द भए पनि भित्री बजार सडक खुले। संक्रमित भेटिएका क्षेत्रमा पान पसलदेखि चिया पसल खुला रहे। जिल्ला प्रशासन कार्यालय मोरङले शुक्रबार राति १२ बजेदेखि ५ दिनसम्म विभिन्न चार स्थानीय निकायमा निषेधाज्ञा जारी गरेको छ। एक महिनाको अवधिमा विराटनगर महानगरपालिका, रंगेली नगरपालिका, बूढीगंगा र कटहरी गाउँपालिकामा संक्रमितको संख्या बढ्न थालेपछि प्रशासनले यो कदम चालेको हो। संक्रमण समुदायस्तरमा फैलिएपछि बल्ल स्थानीय तह निषेधाज्ञा गर्न सहमत भए। प्रशासनले निषेधाज्ञा लगाएपछि सडक सुनसान छन्। चोकचोकमा प्रहरी छन्। संक्रमितको व्यवस्थापन, उपचार र लकडाउनमा महानगर क्रियाशील भए पनि प्रदेशले सहयोग नगर्दा संक्रमण फैलिएको जनप्रतिनिधि बताउँछन्। प्रदेशले समयमा लकडाउन गरेन, गर्न पनि दिएन। त्यसैले संक्रमित बढे, महानगरपालिकाका मेयर भीम पराजुली भन्छन्, अहिले पीसीआर परीक्षण सुस्त छ, यसमा साथ छैन। शनिबारसम्म विराटनगर महानगर क्षेत्रमा संक्रमितको संख्या ८ सय नजिक पुगेको छ। साउन ७ मा लकडाउन खुल्नासाथ संक्रमितको संख्या १ सय ८ पुगेपछि महानगरले साउन १६ देखि ३२ गतेसम्म लकडाउनको घोषणा गर्यो। तर, लकडाउन प्रभावकारी भएन। लकडाउनमा उद्योगी व्यवसायीले साथ नदिँदा अवस्था जटिल बनेको महानगरका जनस्वास्थ्य महाशाखा प्रमुख रमेश कार्कीको ठहर छ। अहिले लकडाउन प्रभावकारी बनाउने जिम्मा प्रशासनलाई दिइएको छ। शुक्रबारसम्म महानगरपालिकामा ७ जनाको मृत्यु भइसकेको छ। ७ सय ६० भन्दा बढी संक्रमित छन्। स्थानीय तह र प्रदेश सरकारबीच कोरोना रोकथाम र व्यवस्थापनलाई लिएर आरोप प्रत्यारोप नै चलेको छ। प्रदेश सरकार र प्रहरीबाट आवश्यक सहयोग प्राप्त नभएको महानगरका प्रमुख प्रशासकीय अधिकृत इन्द्रमणि पोखरेलले बताए। मुख्यमन्त्री शेरधन राई करिब दुई साता काठमाडौं बसेपछि काम प्रभावित बनेको उनी बताउँछन्। यसअघि संक्रमित थपिएर बेड अपुग भएपछि समन्वय अभाव भएको बताउँदै धरानस्थित बीपी कोइराला स्वास्थ्य विज्ञान प्रतिष्ठानले विज्ञप्ति नै जारी गरेको थियो।"
डब्लूटीओमा कोरियाली स्मार्ट पावर,"नेपालले पनि अन्तर्राष्ट्रिय संस्थाका माथिल्ला तहमा आफ्ना प्रतिनिधि पठाउनेबारेमा विशेष रणनीति बनाउन आवश्यक छ शक्ति भन्नाले प्रतिरोध हुँदाहुँदै पनि आफूले चाहेको नतिजा निर्माण गर्न सक्ने क्षमता भन्ने बुझिन्छ। अन्तर्राष्ट्रिय सम्बन्धमा शक्तिका बारेमा दुई भिन्न बहसहरू छन्। पहिलो अन्तर्राष्ट्रिय सम्बन्ध भौतिक शक्ति कि सामाजिक सम्बन्धले निर्धारण गर्छ भन्ने यथार्थवाद, उदारवाद र रचनात्मकतावादबीचको बहस। अघिल्ला दुई सिद्धान्तले सैनिक, गोलाबारुद, पहाड, जनसंख्या, तेलजस्ता भौतिक शक्ति वा त्यसको लेनदेनले सम्बन्ध (व्यापारिक निर्भरता) ले अन्तर्राष्ट्रिय सम्बन्धलाई असर गर्ने तर्क गर्छन्। तीनमध्ये विश्व शान्तिको परिकल्पनामा सबैभन्दा अग्रपंक्तिमा रहेका रचनात्मकतावादीहरू विश्व राजनीतिको सामाजिक निर्माणका पक्षमा चासो राख्छन्। उनीहरू अन्तर्राष्ट्रिय सम्बन्धहरूको चर्चा गर्दा पहिचान, मूल्य, मान्यता, विश्वास, अपेक्षा वा व्याख्याजस्ता पक्षलाई नजरअन्दाज गर्न नमिल्ने तर्क गर्छन्। दोस्रो भौतिक शक्तिका प्रकारबारेमा बहस। शीतयुद्धको सम्पत्तिसँगै गैरसैनिक शक्तिको महत्व बढ्दै गयो। खासगरी शिक्षा तथा प्रविधिको अतुलनीय विकास र विश्वव्यापीकरणले अन्तर्राष्ट्रिय सम्बन्धमा शक्तिको परिभाषालाई नै परिवर्तन गर्यो। त्यस्तो अवस्थामा अमेरिकी राजनीतिशास्त्री जोसेप नाईले शक्तिलाई हार्ड पावर (कडा शक्ति) र सफ्ट पावर (नरम शक्ति) मा वर्गीकरण गरे र त्यो बहस आज पनि जारी छ। हार्ड पावर भन्नाले बल वा धम्कीबाट आफ्नो स्वार्थ पूरा गर्ने सक्ने क्षमता हो। सैनिक शक्ति, जनसंख्या, प्राकृतिक स्रोत वा अर्थतन्त्रको क्षमतका आधारमा हार्ड पावर मापन गरिन्छ। नाकाबन्दी पनि एक प्रकारको हार्ड पावर नै हो। सफ्ट पावर भन्नाले दमन वा आर्थिक मूल्यविना नदेखिने स्रोतहरू जस्तै संस्कृति, मूल्य र मान्यता वा नीतिजस्ता आकर्षणका माध्यमबाट आफ्नो इच्छाअनुरूपको नतिजा निर्माण गर्न सक्ने क्षमता हो। हार्ड र सफ्ट पावरमि िश्रत शक्तिलाई स्मार्ट पावर भन्ने गरिन्छ। सन् २००९ मा हिलारी क्लिन्टनले अमेरिकी विदेशमन्त्रीका रूपमा नियुक्त हुँदा संसदीय सुनुवाइमा स्मार्ट पावरको चर्चा गरेपछि स्मार्ट पावर बहुचर्चित भएको हो। हाम्रा छिमिकीहरू पनि सफ्ट र स्मार्ट पावरको अधिकतम प्रयोगमा तल्लीन छन्। भारतले योगा र एनआरआईलाई भरपूर प्रयोग गर्ने गरेको छ। गौतमबुद्धबारेमा विवादास्पद अभिव्यक्ति दिँदै आफ्नो बनाउन खोज्नुलाई पनि सफ्ट पावरसँग जोडेर विश्लेषण गर्न सकिन्छ। चीनको प्रयत्न पनि कमी छैन्। संस्कृति, खेलकुद र पर्यटनलाई व्यापक प्रयोग गरिरहेको छ। कोरोना सफल नियन्त्रणपछि चीनको मस्क डिप्लोमेसी पनि प्रभावकारी हुँदै गएको छ। हामी एसिया केन्द्रमा हुने युगमा बाँचिरहेका छौं। एसियाली मुलुकका नागरिकले नेतृत्व गर्ने अन्तर्राष्ट्रिय संस्थाहरूको संख्या बढ्ने नै छन्। त्यस्तो अवस्थामा हामीले अधिकतम फाइदा लिने उपायलाई थप सशक्त बनाउनुपर्छ। दक्षिण कोरियाको सफ्ट पावरका लागि नमुना देश बन्दै छ। कोरियाली संगीत र ड्रामाहरू हाम्रा युवाबीच पनि लोकप्रिय बनिसकेका छन्। त्यसको प्रभावले कोरियन चाउचाउले सहरका भान्छामा तीव्ररूपमा प्रवेश गरिरहेको छ। विगतको दशकमा कोरियाली संस्कृतिको लोकप्रियता पूर्व, मध्य, दक्षिण पूर्वएसिया मात्रै होइन; युरोप हुँदै दक्षिण अमेरिकासम्म फैलिसकेको छ। त्यसै अध्यायको निरन्तरताको नतिजास्वरूप सन् २०२० मा दक्षिण कोरियाली चलचित्र प्यारासाइट ९२ वर्षको ओस्कार्सको इतिहासमा उत्कृष्ट चलचित्रको पुरस्कार जित्ने पहिलो गैरअंग्रेजी भाषाको चलचित्र बन्न सफल भएको छ। बन्दाबन्दी वा लकडाउनविना नै कोरोनाको रोकथाम र नियन्त्रणमा कोरियाले प्राप्त गरेको सफलता अर्को एउटा उदाहरण हो। जरुर कोरिया सैनिक वा आर्थिक शक्तिका हिसाबले पनि कमजोर देश होइन। प्रविध क्षेत्रमा गरेको असाधारण विकासमा आधारित भई दक्षिण कोरिया एउटा भिन्न प्रकारको स्मार्ट पावरको विकास गर्दै छ। यसका भिन्न नतिजा छन्। सन् १९९९ मा दक्षिण कोरियाका विश्वविद्यालयमा झन्डै ३५ सय विदेशी विद्यार्थी अध्ययन गर्ने गर्थे। अहिले यो संख्या एक लाख ६० हजारभन्दा माथि पुगेको छ। सन् २०१९ मा दक्षिण कोरिया भ्रमण गर्ने पर्यटकको संख्या एक करोड ७५ लाख नाघेको छ। अन्तर्राष्ट्रिय संस्थाहरूका नेतृत्वकारी भूमिकामा कोरियाको स्मार्ट पावर सजिलै अवलोकन गर्न सकिन्छ। संयुक्त राष्ट्रसंघका निवर्तमान महासचिव बान कि मुन प्रमुख उदाहरण हुन्। अहिले पनि इन्टरपोल, अन्तर्राष्ट्रिय सामुद्रिक संगठन, जलवायु परिवर्तनबारे अन्तरसरकारी प्यानलका प्रमुख कोरियाली नागरिक छन्। सन् २०१२ देखि कोरियाली मूलका अमेरिकी विश्व बैंकको अध्यक्ष छन्। कोरियाली नागरिकले विश्व स्वास्थ्य संगठन, अन्तर्राष्ट्रिय फौजदारी अदालतका प्रमुखका रूपमा पनि काम गरिसकेका छन्। आफ्नो स्मार्ट पावरलाई अगाडि सार्दै कोरियाले अहिले उद्योग तथा व्यापार मन्त्रालयकी व्यापार मन्त्री यु म्यङ हीलाई विश्व व्यापार संगठनको पहिलो महिला महासचिव बनाउने गरी उम्मेदवारका रूपमा अगाडि सारेको छ। जरुर अहिले मैदानमा रहेका तीन महिला उम्मेदवारमध्येबाट विश्व व्यापार संगठनमा पहिलो महिला महासचिव निर्वाचित हुने सम्भावना पनि सबैको चासोको विषय हो। कोरिया, बेलायत, नाइजेरिया, मेक्सिको, इजिप्ट, केनिया, साउदी अरेबिया र माल्डोभाका आठ उम्मेदवारले उम्मेदवारी दर्ता गरी विश्वभरका देशलाई अमेरिका र चीनबीचको व्यापार युद्ध समाधानका आआफ्ना उपायसँगसँगै कोरोनापछिको विश्वमा पनि निर्बाध स्वतन्त्र व्यापारको वातावरणका लागि आफ्ना योजना प्रस्तुत गरिरहेका छन्। समर्थनका लागि आग्रह गरिरहेका छन्। सेप्टेम्बरको पहिलो हप्ताबाट नयाँ महासचिवको सहमति र सहमति हुन नसक्दा निर्वाचन प्रक्रिया सुरु हुनेछ। यतिबेला विश्व राजनीतिको ध्यान भने चीन वा संयुक्त राज्य अमेरिकामध्ये कसले समर्थन गरेको नयाँ महासचिव आउँछ भन्नेमा छ। धेरै विश्लेषकले चीनले यसपटक अफ्रिकी मूलका उम्मेदवारमध्ये एकलाई समर्थन गर्ने विश्लेषण गरे पनि दुवै देशले आफ्नो समर्थन कसलाई रहन्छ भन्ने स्पष्ट पारिसकेका छैनन्। दुई देशबीच व्यापार युद्ध चलिरहेको छ। एक मात्रै एसियाली उम्मेदवार खडा गरेको कोरिया यो युद्धबाट सबैभन्दा धेरै प्रभावित मुलुक हुने छ भन्ने विश्लेषण पनि छ। यस्तो अवस्थामा विश्व व्यापार संगठनको नयाँ नेतृत्व आफ्नो पक्षको निर्वाचित गराउनु दुवै शक्ति राष्ट्रका लागि धेरै महत्वपूर्ण भएको छ। प्रतिष्ठा र आर्थिक फाइदा दुवै जोडिएको छ। के कोरियाली उम्मेदवारलाई दुवै देशको समर्थन रहला ? एउटा देशको समर्थन र अर्कोले असहयोग गर्ने अवस्थामा एसियाली राजनीतिमा कस्तो प्रभाव पार्छ ? एसियाका अन्य शक्तिशाली देशहरूको कस्तो भूमिका रहला ? के कोरियाले आफ्नो स्मार्ट पावरले दुई शक्तिशाली देशको सहयोग लिन सक्ला ? कोरियाको नयाँ स्मार्ट पावरको परीक्षण हुने छ विश्व व्यापार संगठनमा। हाम्रो देशका हितमा यी तमाम प्रश्नहरू तीन कोणबाट विचारविमर्श गर्न आवश्यक छ। पहिलो, कोरिया वा अन्य धेरै देश जस्तै सफ्ट पावरको विकासमा हाम्रो मौलिक रणनीति के हो ? सफ्ट र स्मार्ट पावरको विकास हाम्रो आवश्यकता र अनिवार्यता दुवै हुन्। जसरी हामीले नेपाल जलस्रोतको धनी देश हो भन्छौं त्यसैगरी हामी संस्कृतिको पनि भण्डार हौं। कतै यो भण्डार पनि जलस्रोतजस्तै हुने त होइन ? सफलताका साथ सम्पन्न तेह्रौं दक्षिण एसियाली खेलकुद र कोरोना कहरका कारण सम्पन्न हुने नसकेको भ्रमण वर्ष २०२० र सगरमाथा संवादको तयारीलाई सफ्ट पावरको आँखाबाट पुनर्विचार गर्न आवश्यक छ। साथै हरेक देशले हामीलाई आफ्नो सफ्ट पावरमार्फत प्रभाव पार्न खोज्ने हुँदा त्यसबारेमा सचेत राष्ट्रिय नीति पनि आवश्यक छ। खासगरी नेपालले पनि अन्तर्राष्ट्रिय संस्थाका माथिल्ला तहमा आफ्ना प्रतिनिधि पठाउनेबारेमा विशेष रणनीति बनाउन आवश्यक छ। उदीयमान दुई देशका बीचमा हाम्रो आफ्नो स्वार्थ पूरा गर्ने यो एउटा भरपर्दो उपाय हुन सक्छ। दोस्रो, एसियाली नेतृत्व रहेका अन्तर्राष्ट्रिय संस्थाबाट फाइदा लिने। हामी एसिया केन्द्रमा हुने युगमा बाँचिरहेका छौं। एसियाली मुलुकका नागरिकले नेतृत्व गर्ने अन्तर्राष्ट्रिय संस्थाहरूको संख्या बढ्ने नै छन्। त्यस्तो अवस्थामा हामीले अधिकतम फाइदा लिने उपायलाई थप सशक्त बनाउनुपर्छ। तेस्रो र अन्तिम, जसरी अहिले विश्व व्यापार संगठनमा अमेरिका र चीन जुध्दै छन् त्यसरी नै हरेक अन्तर्राष्ट्रिय संस्थामा उनीहरूको प्रतिस्पर्धा बढ्दै जाने निश्चितप्रायः छ। यस्तो अवस्थामा मतदान गर्दा हामीले हरेकपटक धर्मराउने अवस्था आउन दिनु हँुदैन। सर्प पनि मर्ने, लौरो पनि नभाँचिने आफ्नै मौलिक विधि निर्माणमा हामी सबैको ध्यान जानुपर्छ।"
लकडाउनमा फस्टाएको हाँसपालन,"पोखरा : कोरोनाका कारण विश्वमै बेरोजगार हुनेको संख्या बढ्दो छ। नेपाल पनि यो समस्याबाट गुज्रिरहेको छ। विदेशमा रोजगार गुमाएका युवा धमाधम घर फर्किरहेका छन्। बेरोजगारी संख्या थपिरहेको छ। यस्तो अवस्थामा पोखरेली दुई युवाले भने आफै व्यवसायी बनेर अरुलाई पनि रोजगारी दिएका छन्। पोखरा बेगनास तालका ३८ वर्षीय विष्णुहरि न्यौपाने र पोखरा शिवालय चोकका ३८ वर्षीय गुरुप्रसाद पौडेलले लकडाउनकै समयमा व्यावसायिक हाँसपालन गरेर अरुलाई पनि रोजगारी दिएका हुन्। पोखरा २४ लौरुकस्थित हर्पन खोला किनारमा उनीहरुले लकडाउनमै सञ्चालन गरेको बिजी एग्रो एन्ड ब्रिडिङ फार्ममा अहिले २५ सय हाँस छन्। फार्ममा ६ जनाले रोजगारी पनि पाएका छन्। लकडाउनका बेलामा फेवा सिरान लौरुकतर्फ साइकलमा घुम्ने क्रममा हर्पन खोला किरनारमा कुखुरा पाल्न छाडेको खोर विष्णुहरिले देखे। खोला किनारमा प्रयोगबिहीन अवस्थाको कुखुराको खोर देखेपछि उनलाई त्यही हाँस पाल्न सकिन्छ भन्ने लाग्यो। त्यसपछि सुरु भयो जमिनको मालिक खोजी। पहिले जग्गा भाडामा लिएर कुखुरापालन गरेका व्यवसायीले व्यवसाय छाडेको ठाउँलाई हाँस पाल्ने प्रस्ताव लिएर जग्गा धनीकोमा गएका युवाले २० रोपनी जमिन १२ वर्षका लागि भाडामा पाए। त्यही जग्गामा लकडाउनकै बीच पुरानो खोर मर्मत, नयाँ खोर निर्माण, सजिसजाउ र कम्पाउन्ड बनाएर वैशाखदेखि व्यावसायिक हाँसपालन सुरु गरेको न्यौपानेले सुनाए। केही वर्षअघि आफ्नै घरमा एक डेढ सय हाँस पालेको अनुभव भएकाले पनि ठूलो स्केलमा हाँस पाल्न हौसला मिलेको न्यौपाने बताउँछन्। अर्का युवा पौडेल पोल्टी व्यवसायी हुन्। दुई युवा व्यवसायीले पोखरा २४ लौरुकस्थित हर्पन खोलाको किनारमा लकडाउनमै सञ्चालन गरेको बिजी एग्रो एन्ड ब्रिडिङ फार्ममा अहिले २५ सय हाँस छन्। १० हजार हाँस पाल्ने लक्ष्यका साथ अहिले दुई युवा व्यवसायमा होमिएका छन्। मासु र अण्डाका लागि हाँसपालन सुरु गरेका उनीहरुले चल्ला आफै उत्पादन गरेर बिक्री गर्ने योजनाअनुसार दुईवटा हेचरी मेसिन पनि अर्डर गरिसकेका छन्। दाना बनाउने मेसिन ल्याइसकेका छन्। अहिलेसम्म एक करोड ३० लाख रुपैयाँ लगानी भइसकेको न्यौपानेले सुनाए। आधुनिक प्रविधिअनुसार व्यवसायलाई थप बिस्तार गर्दै लग्ने योजना भएकाले लगानी बढ्दै जाने उनले बताए। खोलामा छाडेर पालिएको हाँस भएकाले पनि आफ्नो फार्मका हाँस स्वास्थ्यका लागि अझै राम्रो भएको उनी सुनाउँछन्। लकडाउनमा सुरु गरेको हाँसपालन व्यवसायले आम्दानी पनि दिन सुरु गरिसकेको छ। अहिलेसम्म नौ सय हाँस बिक्री भइसकेको छ। हाँसप्रति ग्राहकको आकर्षण बढेकाले फार्ममै पनि हाँस लिन आउने गरेको न्यौपानेले सुनाए। अर्डरअनुसार बजारमा हाँस पुर्याउँदै आएको उनले बताए। पर्यटन उद्योग ठप्प भएको बेलामा पनि पोखरेली ग्राहकको हाँसको मासुप्रतिको आकर्षणले बजारको समस्या नरहेको उनले सुनाए। हाँस किन्न फार्ममा पुगेका शिशिर मि श्रले खोलामा छाडेर व्यावसायिक हाँस पालेको थाहा पाएर फार्म हेर्न र हाँस लग्ने गरी आएको बताए। हाँसको मासु स्वास्थ्यका लागि निकै फाइदाजनक र मुटुको लागि धेरै उपयुक्त भएकाले पनि आफू हाँसको नियमित उपभोक्ता भएको उनले बताए। मस्कोभी, पेकिङ, खागी केमल (लोकल) हाँस गरी तीन प्रजातीका हाँस फार्ममा रहेको न्यौपानेले सुनाए। मस्कोभी जातको हाँसको भाले २५ सय, पोथी १५ सय, पेकिङ जानको भाले दुई हजार र लोकल हाँस १२ सय रुपैयाँमा बिक्री गरिँदै आएको उनले बताए।"
लमजुङमा तीन प्रहरी र एक सेनामा कोरोना संक्रमण,बेंसीसहर : लमजुङमा कार्यरत तीन जना जनपथ प्रहरी र एक जना नेपाली सेनामा कोरोना संक्रमण देखिएको छ। नेपाली सेनाको लमजुङस्थित श्रीजंग गणमा कार्यरत २९ वर्षीय सैनिक जवानमा कोरोना भाइरस संक्रमण पुष्टि भएको हो। लमजुङमा कार्यरत १ प्रहरीमा कोरोना संक्रमण देखिएपछि गरिएको कन्ट्याक्ट ट्रेसिङमा ३ जना प्रहरीमा कोरोना संक्रमण पोजिटिभ देखिएको डिएसपी गंगाबहादुर थापाले बताए। बागलुङ नगरपालिका २ घर भएका सैनिक जवान साउन २९ गते बिदामा गएको र बिरामी भएर अस्पताल भर्नापछि गरिएको पीसीआर परीक्षणमा कोरोना संक्रमण देखिएको हो। भदौ २ गतेबाट उनी अस्पताल भर्ना भएका थिए। लमजुङस्थित श्रीजंग गणका गणपति प्रमुख सेनानी जयराम थापाका अनुसार संक्रमित सैनिक जवान सिउँडीबारस्थित कृषि तथा पशुपालन केन्द्रमा कार्यरत हुन्। ती सैनिक जवानमा कोरोना पोजिटिभ देखिएपछि कन्ट्याक ट्रेसिङ गरी सँगै कार्यरत २५ जनाको थ्रोट स्वाब संकलन गरी पोखरा पठाइएको छ। डिएसपी थापाका अनुसार कोरोना संक्रमण पुष्टि भएकामध्ये १ जना हवल्दार र २ जना सिपाही हुन्। उपचारमा रहेका एक प्रहरी सई तनहुँस्थित घरमा आराम गरी फर्केकोमा उनको आमालाई कोरोना संक्रमण भएपछि कन्ट्रयाक्ट ट्रेसिङका लागि तनहुँ गएका थिए। उनको पीसीआर रिपोर्ट पोजिटिभ आएपछि लमजुङका ४४ प्रहरी र ९ जना थुनुवाको कन्ट्याक्ट ट्रेसिङ गरिएको थियो। प्रमुख जिल्ला अधिकारी कृष्णप्रसाद शर्माका अनुसार संक्रमितलाई बेंसीसहरको सहजीस्थित आइसोलेसनमा राखिएको छ।
कोरोना जोखिम अध्ययनका लागि कन्सर्ट आयोजना,"बर्लिन : कोरोना भाइरसको जोखिम अध्ययनका लागि शनिबार जर्मनीमा कन्सर्ट आयोजना भएको छ। वैज्ञानिकहरूले घरभित्र भीड हुने कार्यक्रममा कोरोना जोखिम अध्ययनका लागि एकै दिन तीन वटा कन्सर्टको आयोजना गरेका हुन्। बीबीसीका अनुसार करिब १ हजार ५ सय स्वयंसेवक कन्सर्टमा सहभागी भएका थिए। १८ देखि ५० वर्ष उमेरकालाई सहभागी गराइएको थियो। अपेक्षाअनुसार सहभागी संख्या कम भए पनि धेरै सन्तुष्टि भने मिलेको अनुसन्धान टोलीका प्रमुखले प्रतिक्रिया दिएका छन्। कन्सर्ट एकैदिन अप्रिल यताकै सबभन्दा बढी संक्रमित भेटिएपछि गरिएको हो। रोबर्ट कोच इन्स्टिच्यूटका अनुसार शुक्रबार २ हजार नयाँ संक्रमित भेटिएको थियो। कन्सर्टमा गायक तथा गीतकार टीम बेन्डकोले प्रस्तुति दिएका थिए। अनुसन्धाताहरूले रिस्टार्ट१९ नाम दिइएको कन्सर्ट महामारीका बेला यस्ता कार्यक्रमहरू गर्न सकिन्छ कि हैन भनेर अनुसन्धानका लागि गरिएको बताएका छन्। पहिलो कन्सर्टमा कुनै पनि सुरक्षाका उपयाहरू अपनाइएको थिएन। दोस्रो कन्सर्टमा केही सामाजिक दूरी कायम गरिएको थियो भने तेस्रो कन्सर्टमा सहभागीको संख्या आधा घटाई कम्तिमा साढे १ मिटरको दूरी कायम गरिएको थियो। सबै सहभागीको सहभागी हुनु पहिले कोरोना परीक्षण गरिएको थियो। साथै ट्रयाकिङ प्रणाली जडित मास्क पनि दिइएको थियो। यस्तै सहभागीले कुन भाग वा ठाउँ छुन्छन् भनेर पनि थाहा पाउने यन्त्र जडान गरिएको बताइएको छ। तथ्यांक संकलन धेरै राम्रोसँग गरिरहेका छौँ, त्यसैले हामीसँग गुणस्तरीय तथ्यांक छ, अनुसन्धान प्रमुख डा स्टेफन मोरिजले भने, मास्क प्रयोग र डिस्इन्फेक्सन केमिकल प्रयोगमा हामी अत्यन्तै सन्तुष्ट छौँ। हालसम्म जर्मनीमा २ लाख ३३ हजार ८५७ संक्रमित भइसकेका छन्। जसमध्ये ९ हजार ३३१ ज्नाले ज्यान गुमाएको वल्र्डूमिटरको तथ्यांकमा रहेको छ। त्यस्तै २ लाख ८ हजार ९५० निको भएका छन्।"
एनजिओको तालिमले चरिकोटमा भित्रियो कोरोना,"चरिकोट : जिल्लाको प्रतिष्ठित गैरसरकारी संस्था टुकी संघका ३ कर्मचारी चितवनमा तालिममा गएर फर्केपछि गरिएको जाँचमा कोरोना संक्रमण देखिएको छ। चितवनमा दुई दिने तालिममा सहभागी भएकामध्ये टुकी संघका २ महिला र एक पुरुष गरी ३ जनामा शनिबार कोरोना संक्रमण देखिएको हो। गैरसरकारी संस्थामा करिब ४० जना कर्मचारी रहेकोमा सबैजना जोखिममा परेको टुकी संघकी अध्यक्ष रोचकुमारी चौलागाईंले बताइन्। सबै कर्मचारीको आवश्यक जाँच गरिने उनले बताइन्। कोरोना महामारीको बेला सो एनजिओले कर्मचारीलाई तालिममा पठाएर जिल्लामा जोखिम बढाएको भन्दै टुकी संघको चौतर्फी विरोध सुरु भएको छ। यस्तै तालिम सकेर दोलखा पोष्टिङ भएका दुई प्रहरी जवानमा दुईपटकसम्म पीसीआर नतिजा पोजिटिभ देखिएको छ। तालिमकै क्रममा गरिएको पीसीआर परीक्षणको नतिजा पोजेटिभ देखिएपनि दोलखा पोष्टिङ भएर आएका ति प्रहरीको पुनः परीक्षण गर्दा पोजिटिभ देखिएको हो। राजविराज तालिम केन्द्रबाट पासिङ आउट भएर दोलखा पोष्टिङ भएका दुबै १९ वर्षीय जवान जिल्ला प्रहरी कार्यालयको पूर्ण क्वारेन्टाइनमा रहेको दोलखाका प्रहरी प्रमुख डीएसपी रेवतीरमण पोखरेलले बताए। जिल्ला प्रवेशदेखिनै क्वारेन्टाइनमा रहेका ति जवानलाई ड्युटीमा पठाउँदै नपठाई पुनः कोरोना पोजिटिभ देखिएको डीएसपी पोखरेलको भनाई छ। उनले भने, ड्युटीमा नखटिँदै संक्रमण देखिएकोले ति जवानका कारण आत्तिनु पर्ने केही छैन। भीमेश्वर नगरपालिकाबाट पठाइएको स्वाबको शनिबार प्राप्त नतिजाअनुसार ३ महिला र ३ पुरुष गरी ६ जनामा कोरोना संक्रमण देखिएको थियो। जसमा २ प्रहरी, ३ एनजिओकर्मी र एक स्वास्थ्यकर्मी रहेका थिए। हालसम्म दोलखामा ७ महिला र १४ पुरुष गरी २१ जनामा संक्रमण देखिएको छ भने ३ जना डिस्चार्ज भएका छन्।"
पहिरोले अनिदो गाउँ,"मकवानपुर : २०७२ को भूकम्पले पहिरोसँगै जमिन चर्किएपछि मकवानपुरको राक्सिराङ५ पन्जनी गाउँलाई अन्यत्र सार्न प्राविधिकले सिफारिस गरे। तर यहाँका ६४ बिपन्न चेपाङ र तामाङ परिवार जिल्लाकै ठूलो पन्जनी भीरको पहिरोमाथि जोखिम मोलेर बसेका छन्। स्थानीय लोकबहादुर थिङको एक हल गोरु लाग्ने बारी पहिरोले तानिसकेको छ। बाँकी रहेको घर पनि पहिरोले कहिले तान्ने ठेगान छैन। अन्यत्र जाने ठाउँ पनि छैन, कुन रात अन्तिम हुने हो पनि थाहा छैन, थिङले भने, माथिबाट ढुङ्गा माटो खस्ने र तलबाट पहिरोले तान्ने काम भईरहेको छ। हिँउदमा सुख्खा पहिरो र प्रत्येक वर्षातमा गोराङ्दी खोला नै छेकिने गरी झर्ने पहिरोले यहाँका स्थानीयको दैनिकी कष्टकर बनेको छ। थिङसँगै पाँच तामाङ र तीन चेपाङ परिवार बस्दै आएको घर पहिरो नजिकै छ। पहिरोले जंगल र बारी सकायो अब घर मात्र लैजान बाँकी छ, पहिरो नजिकै घर भएका इन्द्र थिङले भने, हामीले सरकारलाई पटक पटक निवेदन गर्दा पनि अन्यत्र बस्ती सारिएको छैन। उनका छिमेकी हरिराम चेपाङ, बुद्धिलाल चेपाङ र रामबहादुर चेपाङ यो वर्षा कसरी कटाउने भन्ने चिन्तामा छन्। ठूलो पहिरोमाथि बस्ती छ, सबै गाउँलेलाई एकैपटक स्थानान्तरण गर्न पनि समस्या छ। ३४ घरलाई अन्यत्र सारिएको थियो तर उहाँहरु पछि गाउँमै फर्कनुभयो, वडा नं का ५ वडाध्यक्ष सञ्जय कोइरालाले भने। पहिरोकै कारण राक्सिराङ८ बासिन्दा समेत उच्च जोखिम मोलेर बसिरहेका वडाध्यक्ष चन्द्रमान चेपाङले बताए। राक्सिराङको छिमेकी गाउँपालिका कैलाशस्थित साविकको भार्तामा खहरे खोलामा मिसिने पहिरोका कारण चार दर्जन घर उच्च जोखिमा रहेका गाउँपालिका अध्यक्ष टंक मोक्तानले बताए। मकवानपुरको पश्चिमी क्षेत्रका विभिन्न गाउँमा डेढ दशकयताको बाढी पहिरोबाट बिस्थापित भएकाहरु मनहरी गाउँपालिकास्थित रमनटार र डिपाडमा बस्दै आएका छन्। बाढी पहिरोबाट बिस्थापित भएका ४ सय २७ परिवार २०६० मा यहाँ सरेका हुन्। अहिले यो संख्या बढेर एक हजार नाघेको गाउँपालिकाले जनाएको छ। तत्कालीन भूसंरक्षण कार्यालय मकवानपुरले जिल्लामा एक सय वर्ग मिटर भन्दा ठूला एक हजार ७८ वटा पहिरो पहिचान गरेको छ। अध्ययन अनुसार पाँच हेक्टर भन्दा माथिका ४८ वटा पहिरो संवेदनशील एवं जोखिमपूर्ण छन्। संघीय सरकारको तथ्यांक अनुसार मकवानपुर देशमै पहिरोको जोखिममा दोस्रो स्थानमा रहेको जिल्ला हो।"
सार्वजनिक जग्गामा भूमाफियाको रजाइँ,"सिराहा : भूमाफियाहरूले सिराहामा सार्वजनिक जग्गा व्यक्तिाको नाममा ल्याएको तथ्य बाहिर आएको छ। गोलबजार नगरपालिका९ स्थित किक्ता नम्बर ४२० को २ बिघा ९ कट्टा ३ धुर अर्बौं रुपैयाँ पर्ने जग्गा हो। जग्गामा पूर्वपश्चिम लोकमार्गको केही भागमा सडक पनि पर्छन्। सुकुम्बासीको नाममा ल्याएर त्यो जग्गा १७ वर्षपछि व्यक्ति नाममा सारिएको छ।जग्गाधनी दर्ता श्रेस्तामा सुकुम्बासीलाई वितरण गरिएको जग्गाको हक हस्तान्तरण, बेचबिखन वा कुनै किसिमले दान, दातव्य वा धितो राख्न कम्तीमा १५ वर्षसम्म पाइने छैन भन्ने कुरालाई टेकेर भूमाफियाहरूले १७ वर्षपछि उपभोग गर्न खोजेपछि स्थानीय जग्गा व्यक्तिको नाममा सारिएको भनेर थाहा पाएका छन्। राजनीतिक पहुँच र पैसाको बलमा चलखेल गरी सार्वजानिक जग्गालाई निजी बनाइएको भन्दै स्थानीयहरू विरोध गरिहेका छन्। उनीहरूले जग्गामा नेपालको राष्ट्रिय झण्डा पनि गाडेका छन्। अदालत, स्थानीय प्रशासनमा ज्ञापनपत्र बुझाउँदै सडकमा प्रदर्शन गरेका छन्। स्थानीयले कानुन मिचेर किर्ते कागजात तयार गरी खरिदबिक्रीमा संलग्न सबैलाई कारबाही हुनुपर्ने माग गरेका छन्। गोलबजार नगरपालिकाले दर्ता बदर गरी सार्वजनिक जग्गा कायम गराउन माग गर्दै जिल्ला अदालतमा दुई वर्षअघि मुद्दा दायर गरेको थियो। साउन २६ मा अदालतको न्यायाधीश योगेन्द्रप्रसाद शाहको इजलास नम्बर १ ले फैसला गरेको निमिक्ता श्रेस्तेदार सिताराम खड्काले बताए। वादीहरूले दाबी गरेअनुसारको प्रमाण नपुगेको देखिएको छ, उनले भने,फौजबहादुरलगायत चार जनाको नाममा चलनचल्ती कायम भएको छ। जबकी नापी कार्यालयको सर्भेमा पनि बुटेयन पर्ति जग्गा भनेर उल्लेख गरिएको छ। साबिकको चन्द्र उदयपुर गाविस८ (क) अन्तर्गत पर्ने किक्ता नम्बर ४२० को २ बिघा ९ कट्टा ३ धुर जग्गा २०५८ सालमा असनपुर६ का फौजबहादुर भट्ट क्षेत्रीको नाममा सुकुम्बासी आयोगबाट आएको देखिन्छ। २०७४ असोज २२ गते गोलबजार नगरपालिका९ का वडाअध्यक्ष रामपुकार कामतीले त्यो जग्गामा घरबाटो नरहेको भनेर सिफारिस दियो। त्यसपछि फौजबहादुरको नामबाट अर्नमा गाउँपालिका५ कृष्णपुरकी अनितादेवी शाह र लहान८ की वीणाकुमारी चौधरीको नाममा २०७४ कार्तिक १३ गते किनबेच भई नामसारी भएको लालपुर्जामा उल्लेख छ। भूमाफिया र सरकारी निकायहरूको मिलेमतोमा जग्गा भूमाफियाले कब्जा गर्न खोजिएको स्थानीय चिरन्जीवी यादवको आरोप छ। वडाले नै घरबाटो नभएको सिफारिस दिनु, सोही नगरपालिकाले मुद्दा दायर गर्नु र मुद्दाको वारिसनामा त्यही वडाअध्यक्षलाई बनाइनु र मुद्दा सहजै भूमाफियाले जित्नुले जनप्रतिनिधिको संग्लनता पुष्टि गर्छ, उनले भने, पूर्वपश्चिम लोकमार्ग भएको जग्गामा घरबाटो नभएको सिफारिस दिँदा राजस्व पनि चुहावट गरेको देखिन्छ। उक्त जग्गा चोहर्वास्थित नेपाली सेनाको ब्यारेकसँगै राजमार्गबाट दक्षिण र मारुती सिमेन्टको पूर्वतर्फ पर्छ। सो जग्गामा स्थानीय बासिन्दाले वृक्षारोपण गरी बुट्यान हुर्काएर संरक्षण गरेको वर्षौं भएको थियो। किर्ते गरेर जग्गा हत्याएका व्यक्तिले पुस २०७४ मा सम्याउन डोजर ल्याएपछि मात्र त्यसको जानकारी आफूहरूले पाएको स्थानीय राजकुमार पासवान बताउँछन्। जमिन व्यक्तिको नाममा आउनेविक्तिाकै जमिनसँग सम्बन्ध नभएका व्यक्तिहरू रूख विरुवा र बुट्यान खाली गराउन एक वर्षअघि आएको र स्थानीयले उनीहरूलाई लखेटेको उनले सुनाए। स्थानीयले यसलाई जंगलको रूपमा संरक्षण गर्दै आएको उनले बताए। स्थानीय तहको चुनाव जितेको एक हप्तामै वडासचिव तारणीप्रसाद दनुवारले कागजात मिलाएर ल्याए, आफूले सोधखोज नगरी हस्ताक्षर गरिदिएँ, गोलबजार नपा९ का वडाअध्यक्ष कामतीले भने, गल्तीले त्यस्तो भयो। पछि जिल्ला प्रशासन र अख्तियारमा पनि आफू पुगेर बयान दिएर आएको छु। यो जग्गामा आफ्नो कुनै किसिमको चलखेल नरहेको उनले सुनाए। जग्गाको सिफारिस गराउन भोला यादव नामको व्यक्ति आएको उनले सुनाए। जिल्लाको फैसलाले जग्गा कारोबारीलाई फाइदा पुगेको स्थानीय बासिन्दा बताउँछन्। जिल्ला अदालतको निर्णयविरुद्ध उच्च अदालत जाने तयारी भइरहेको गोलबजार९ का वडाध्यक्ष कामतीले जानकारी दिए। उनले भने, फैसलाविरुद्ध स्थानीय प्रशासनलाई ज्ञापनपत्र बुझाउनेदेखि सडक जामसमेत गरेका छौं, फैसलाको प्रतिलिपि लिएर माथिल्लो अदालत जान्छौं। जग्गाको लालपुर्जामा जग्गाको किसिम खेतधनहर अब्बल उल्लेख छ। तर, उक्त जग्गामा रूख लगाइएको छ। जग्गामा डेढ सयभन्दा बढी खयर र सिसमको बोट रहेको स्थानीयले जानकारी गराए। सुकुम्बासी आयोगले पनि फर्जि कागजात बनाएर जग्गामा चलखेल गरेको स्थानीयको दाबी छ।००"
नेकपा कार्यदल प्रतिवेदनका मूल बुँदा के छन् ?,"काठमाडौं : नेकपाभित्र चर्को विवाद समाधानका लागी बनाएको कार्यदलले बुझाएको प्रतिवेदन दुई अध्यक्षले अध्ययन गरेपछि सचिवालयमा लगेर छलफल गर्ने र त्यसलाई स्थायी समितिमा लगेर पारित गर्ने नेताहरूले बताएका छन्। कार्यदलले शनिबार बालुवाटारमा प्रधानमन्त्री तथा अध्यक्ष केपी ओली र अर्का अध्यक्ष पुष्पकमल दाहाल प्रचण्डसमक्ष प्रतिवेदन बुझाएको हो। महासचिव विष्णु पौडेलको नेतृत्वमा शंकर पोखरेल, पम्फा भुसाल, जनार्दन शर्मा, भीम रावल र सुरेन्द्र पाण्डे सदस्य रहेको कार्यदल गठन भएको थियो। प्रतिवेदनका मूल बुँदा एकताको राष्ट्रिय महाधिवेशन : केन्द्रीय समितिले तय गरेको चैत २५ देखि ३० कै मितिमा सम्पन्न गर्ने दुई अध्यक्षको कार्यविभाजन : प्रतिनिधिसभाको बाँकी कार्यकाल प्रधानमन्त्री केपी शर्मा ओलीले नै सरकारको नेतृत्व गर्ने राजनीतिक नियुक्तिलगायत काम सचिवालयमा छलफल गराई सहमतिका आधारमा गर्ने सरकारलाई प्रभावकारी बनाउन मन्त्रिमण्डल हेरफेर गर्ने अर्का अध्यक्ष पुष्पकमल दाहालले पार्टी बैठक सञ्चालन, निर्णयलगायत काम कार्यकारीका रूपमा गर्ने एकताका बाँकी काम टुंगो लगाई महाधिवशेनमा केन्द्रित हुने प्रदेश सरकार प्रभावकारी बनाउन आवश्यक मात्रामा पुनर्गठन गर्ने अन्य सुझाव : नक्सा, आवश्यक तथ्यप्रमाणका आधारमा भारतसँग कूटनीतिक संवादमार्फत सीमा समस्या समाधानको पहल गर्ने कोभिड१९ को उपचार तथा नियन्त्रणदेखि कोभिडपछिको आर्थिक पुनरुत्थानसम्मका योजना बनाउने, आगामी बजेट र नीति तथा कार्यक्रमसम्मका सुझाव शान्ति प्रक्रियाका बाँकी काम निर्धारित कार्यक्रम बनाई छिटो टुंगो लगाउने पार्टी कार्यदलले दिएको सुझावका आधारमा सम्भव भएसम्म परिमार्जन गरी एमसीसी पारित गरेर जाने पार्टीका दिवंगत नेताका नाममा खोलिएका प्रतिष्ठानहरुलाई विवादास्पद हुन नदिन नियन्त्रण र नियमन गर्ने निषेधाज्ञापछि स्थायी समिति र असोज अन्तिम साता सम्भव भएसम्म कोभिडको अवस्था हेरेर केन्द्रीय समिति बैठक बस्ने"
अस्तित्व हाम्रो रहला कहाँ दुराडाँडै नरहे !,"एउटा सिंगो युग बाँचेर अनन्त यात्रामा निस्किए राष्ट्रकवि माधवप्रसाद घिमिरे। आफ्नो जन्म र जीवन सार्थक बनाए। सधैं सकारात्मक सोच र मौरीको जस्तो परि श्रमी जीवनशैली, जन्मलाई सार्थक तुल्याउने कला बन्यो। मुलुकले पछिल्लो पुस्ताको साहित्यका उज्ज्वल नक्षेत्र, सच्चा राष्ट्रप्रेमी तथा अभिभावक गुमाएको छ भने लमजुङले शैक्षिक इतिहासका धरोहर। प्रकृति र साहित्यबीच अपार साइनो गाँसिदिने एकमात्र कवि घिमिरे नै होलान् नेपाली साहित्यको इतिहासमा। यो उनको राष्ट्रप्रेम मातृभूमिप्रतिको अगाध स्नेह र लगावकै परिणाम थियो। इतिहास आफैं बन्दैन, हामीले नै बनाउने हो। राष्ट्रकवि घिमिरे पुस्तौंपुस्ताले सम्झिरहने आफ्नो इतिहास बनाएर गए। त्यसैले त उनको जन्म सार्थक भयो। सँगसँगै एउटा राष्ट्रप्रेमी नागरिकको मातृभूमिप्रतिको जिम्मेवारी र कर्तव्य के हुन्छ भन्ने पाठ पनि सिकाएर गए। नेपाली हामी रहौंला कहाँ नेपालै नरहे। उचाइ हाम्रो चुलिन्छ कहाँ हिमालै नरहे।। सच्चा राष्ट्रवादी नागरिकलाई घिमिरेले रचना गरेको यो मर्मस्पर्शी कवितांश स्मरण भइरहेको छ, भइरहने छ। शासक र शासक बन्नकै लागि मात्र राजनीति गरिरहेका पात्रका लागि यो कवितांशले छुँदैनछुँदै छुँदैन। विडम्बना ! मातृभूमिप्रतिको प्रेम शासकको केन्द्रमा रहन सकेन। त्यसैले त राष्ट्र रोइरहेको छ, नागरिक छट्पटाइरहेका छन्। विभिन्न रोगका नाममा आज हामी जे सजाय भोग्दैछौं, यो सबै मातृभूमिप्रतिको कर्तव्यबोधको उपेक्षा र प्रकृति दोहनकै परिणाम हो। यो प्रसंग मैले आफ्नै मातृभूमि दुराडाँडासँग जोड्न खोजेको हुँ। हामीलाई अघिल्लो पुस्ताले जसरी कहिल्यै बिर्सन नसक्ने गुन लगाएको छ, हामीले पनि भावी पुस्ताले सम्झनलायक केही काम गरेर जानुपर्छ, जुन इतिहासले सुम्पिएको अभिभारा हो। पुर्खाको बलिदान हाम्रा लागि वरदान बन्यो। हामीबाट त्यसमा एउटा इँट थप्ने काम त भएन नै; अग्रजले कमाएको पहिचान रक्षा गर्नसमेत हामी समर्थ रहेनौं। अग्रजले देशविदेशमा फैलाएको दुराडाँडा को पहिचान हाम्रै पालामा मेटिएको छ। आज हामी सुन्दरबजार नगरपालिकाका वासिन्दा भएका छौं। दुर्भाग्य, ६ वटा गाउँ विकास समितिको सिंगो मौजालाई तीनवटा नगरपालिकामा विभाजित गरेर दुराडाँडाको ऐतिहासिक विरासत समाप्त पार्ने काम भएको छ। त्यसमा हतियार बन्ने काममा स्थानीय नै प्रयोग भएका खबर सार्वजनिक भए। मातृभूमिको अस्तित्वमा कुठाराघात गर्ने काममा को, किन प्रयोग भयो म त्यसतर्फ जान चाहन्न। त्यसो त लमजुङको राजनीतिक नेतृत्व दुराडाँडा अघि बढेको कहिल्यै देख्न चाहँदैनथ्यो। यहाँनेर एउटा उदाहरण सान्दर्भिक हुन्छ। सिक्किम भारतमा विलय भयो। त्यो काममा भारतलाई सहयोग गर्ने लेन्डुपेहरू केही समयपछि इन्दिरा गान्धीलाई भेट्न गए। भारतलाई ठूलो गुन लगाएकाले गान्धीबाट केही पाउने आशा थियो होला उनीहरूको। गान्धीसँग भेट गर्न उनको निजी सचिवालयमा नाम टिपाए। लगातार दुई दिनसम्म गान्धीले भेट्ने चाहना देखाइनन्। तेस्रो दिन पनि उनीहरू त्यहाँ पुगे। पीएलाई बोलाएर गान्धीले भनिन्, सिक्किम भारतमा ल्याउनु थियो, ल्याइयो। अब लेन्डुपेहरूको काम समाप्त भयो। तिनीहरूलाई भेट्न जरुरी छैन। दुराडाँडा फुटाउन हतियार बन्नेहरूको हालत पनि सायद यही नै भइरहेको होला। दुराडाँडाको नाम जोडेर परिचय दिन छाडियो भने राजनीतिक, शैक्षिक र सामाजिक क्रान्तिको त्यो इतिहास मेटिनेछ। त्यसले मातृभूमिप्रति हाम्रो दायित्व सकिएको अर्थ लाग्नेछ। दुराडाँडा आफैं देशविदेशमा परिचित भएको होइन। प्रजातान्त्रिक संस्कारसहितको सभ्य समाज निर्माण गर्न अग्रजले ठूलो मूल्य चुकाएका छन्, रगतपसिना बगाएका छन्, कठोर सजाय भोगेका छन्। देश निरंकुश राणाशासनको कोपभाजनमा थियो। राणाविरोधी क्रान्तिमा होमिने कुरा त्यतिबेलाको समाजका लागि सहज थिएन। दुराडाँडाका बाहुनहरूले हलो जोतेर राणाविरुद्ध सामाजिक विद्रोह गर्ने निधो गरे। त्यसको अगुवाइ गरे तोयनाथ अधिकारी, लेप्टेन शेषकान्त अधिकारी, मुखिया हरिभक्त पौडेल र श्रीकान्त अधिकारीले। २००६ साल साउन ११ गते अर्चल्यानीस्थित तोयनाथको बाटेगरामा २७ जना ब्राह्मणले हलो जोतेर विद्रोहको सुरुवात गरे। त्यसले क्रान्तिलाई मात्र बल पुर्याएन; राणशासकका कन्सिरीका रौं तात्न थाले। सरकारविरोधी काम गरेको भन्दै तत्कालीन राणाशासकले तोयनाथ, शेषकान्त र श्रीकान्तलाई गिरफ्तार गर्यो। उनीहरूलाई रातदिन हिँडाएर पोखराको गोश्वारामा हाजिर गराइयो। गल्ती गरेको छैन, कानुन र वेदमा बाहुनले हलो जोत्न हुँदैन भन्ने उल्लेख भए जस्तोसुकै कारबाही भोग्न पनि तयार छौं भनेर जेलभित्रै अनशन बसेपछि उनीहरूलाई ४८ घन्टापछि रिहा गरियो। यो घटनापछि दुराडाँडाको नाम मुलुकभर फैलियो। सात सालको क्रान्तिअघि माधव घिमिरे राजनीतिक परामर्शका लागि दुराडाँडा जानेआउने गर्थे। समाजलाई चेतनशील बनाउन थालिएको कर्मलाई गन्तव्यमा पुर्याउन दुराडाँडेलाई ऊर्जा भर्ने काममा राष्ट्रकवि घिमिरेको ठूलो योगदान छ। सात सालको क्रान्ति सफल भएपछि दुराडाँडामा शैक्षिक क्रान्ति सुरु भयो। १२ वटा प्रावि एकैपटक खुले। ०९ सालमा सर्वोदय मिडिल स्कुल खुल्यो। उक्त स्कुल पछि सर्वोदय माध्यमिक विद्यालयमा रूपान्तरण भयो। २०२६ सालमा पाणिनि संस्कृत माध्यमिक विद्यालय खुल्यो। दुराडाँडालाई शैक्षिक केन्द्रका रूपमा विकास गर्ने अभियानका सारथि बने श्रीकान्त अधिकारी। कुनै पनि काम गर्नुअघि उनी तोयनाथको रायसल्लाह लिन्थे। उनीहरूको निरन्तरको लगाव र अथक् प्रयासकै कारण दुराडाँडा शैक्षिक जागरणको थलोका रूपमा देशविदेशमा परिचित भयो। दुराडाँडामा भएको शिक्षा विस्तारले लमजुङकै प्रत्येक गाउँमा शिक्षाको लहर आयो। त्यो अग्रजको आत्मीय एकता र मेलमिलापको प्रतिफल थियो। त्यसैले त ०७ सालका क्रान्तिनायक बीपी कोइराला पहिलोपटक २००९ सालमा पश्चिमाञ्चलका नेताका साथ र ०१३ मा सुवर्णशमशेर र गणेशमान सिंहसहित पुख्र्यौली थलो (कोइराला फाँट) हुँदै दुराडाँडा पुगेका थिए। राजनीतिक, सामाजिक र शैक्षिक उन्नयनको पहिचान बनाएको दुराडाँडाले बीपी कोइरालाको भ्रमणसँगै प्रजातान्त्रिक संस्कारको पनि विकास गर्यो। आजपर्यन्त बीपीले छाडेर गएको त्यही संस्कारको पालना हुँदै आएको थियो तर आज कताकता त्यो पहिचान गुम्ने अवस्थामा पुगेको छ। दुराडाँडा संरक्षकको खोजीमा रुमलिरहेको छ। दुराडाँडामा शैक्षिक जागरणको जग हालेको सर्वोदय माध्यमिक विद्यालयको विशेष योगदान छ। कुनै समय लमजुङका दुईतिहाइ हाइस्कुलका हेडमास्टर दुराडाँडे हुनु पनि त्यसैको प्रतिफल हो। त्यो विद्यालयलाई लामो समय कुशल नेतृत्व दिने ठाकुरप्रसाद छाँगा हामीबीच नरहे पनि सबैको मनमुटुमा बसेका छन्। उनी राजनीतिक कोपभाजनमा परेपछि सर्वोदयको त्यो शैक्षिक इतिहासमा बे्रक लाग्यो। भौतिक रूपमा (उपजको योगदानमा विद्यालय भवन बन्यो) उत्कृष्ट रहे पनि इतिहास बनेको त्यो विद्यालय पुरानै लयमा फर्कन अब सम्भव पनि छैन। यतिबेला सर्वोदयको लेटरप्याडमा दुराडाँडा भन्ने शब्द छैन। अग्रजको पहिचानसँग जोडिएको विद्यालयको लेटरप्याडमा दुराडाँडा शब्द नहुनु विडम्बना मान्नुपर्छ। पंक्तिकार हेडमास्टरसँग आग्रह गर्दछ लेटरप्याडमा तत्काल दुराडाँडाको सम्बोधन गरौं। नत्र यसले दुराडाँडाको पहिचान मेटाउन सघाउनेछ। सामाजिक सञ्जालमा आएको हेडमास्टरको हस्ताक्षरसहितको दुराडाँडाविनाको लेटरप्याडको टिप्पणीमा पंक्तिकारले प्रतिक्रिया लेखेको थियो, सर्वोदय स्कुलको लेटरप्याडमा दुराडाँडा शब्द छैन। विडम्बना ! सुन्दरबजारले दुराडाँडाको ऐतिहासिक विरासत खोसिदियो। मैले प्रतिक्रिया लेख्नुअघि त्यस विषयमा गंगाप्रसाद खनिया, देशबन्धु अधिकारी र नवकुमार अधिकारीको वाद, प्रतिवाद र संवाद चलिसकेको थियो। दुराडाँडाको नाम जोडेर परिचय दिन छाडियो भने राजनीतिक, शैक्षिक र सामाजिक क्रान्तिको त्यो इतिहास मेटिनेछ। त्यसले मातृभूमिप्रति हाम्रो दायित्व सकिएको अर्थ लाग्नेछ। संस्कृत शिक्षाको अर्को धरोहर पाणिनि संस्कृत माध्यमिक विद्यालय पनि यतिबेला संकटमा छ। विद्यार्थी अभावमा विद्यालयको पहिचान जोगाउन मुस्किल भएको छ। विद्यालयको पहिचान जोगाउने एउटै मात्र उपाय आवासीय वेद विद्या श्रममा रूपान्तरण नै हो। गाँस र वासको व्यवस्थासहितको विद्यालय बनाउन सकियो भने विद्यार्थी अभाव हुने छैन। त्यस क्षेत्रमै संस्कृत विद्यालय नभएकाले अन्यत्रका विद्यार्थी पनि अध्ययनका लागि त्यहाँ आउने छन्। आज दुईचार शब्द लेख्न सक्ने बनाएको त्यो विद्यालयको पहिचान रक्षामा आफ्नो ठाउँबाट सकेको योगदान गर्नु मेरो पनि कर्तव्य हो। त्यो संस्कृत विद्यालयलाई वेद विद्या श्रममा रूपान्तरण गराउन गण्डकी प्रदेशका मुख्यमन्त्री पृथ्वी सुब्बा गुरुङले अग्रसरता लिनुपर्छ। यस्तो प्रस्तावसहितको खाका विद्यालय व्यवस्थापन समितिले जिल्ला शिक्षा समन्वय एकाइमार्फत मुख्यमन्त्रीको कार्यालयमा पुर्याउन आवश्यक छ। यहाँनेर पाणिनिको अस्तित्वसँग मुक्तिनाथ अधिकारी पनि सँगसँगै जोडिएर आउँछ। २०५८ माघ ३ गते दुराडाँडा फेरि दोस्रोपटक एकाएक चर्चामा आयो। माओवादीले पाणिनी संस्कृत माध्यमिक विद्यालयका प्रधानाध्यापक भएकै दिन पढाउँदै गरेका मुक्तिनाथलाई कक्षाकोठाबाट थुतेर लगी निर्मम तरिकाले हत्या गरे। त्यो समाचार संसारभर फैलियो। माओवादी संघर्षका नाममा उनीलगायत १७ हजार मान्छेको अनाहकमा ज्यान गयो। निर्दोष मान्छेलाई बलि चढाउनेहरू आज राज्यसत्तामा रजगज गरिरहेका छन्। विडम्बना, पीडित अझै न्यायको भिख मागेर बसिरहेका छन्। कठै हाम्रो कानुनी राज्य ! मुक्तिनाथको आत्मालाई शान्ति दिन पनि पाणिनीको अस्तित्व कायम राख्न राज्यले सघाउनुपर्छ। विद्यालयहरूको सुधारसँगसँगै दुराडाँडाको त्यो पहिचान कायम राख्न पनि त्यस भेगका साविकका ६ वटा गाविस मिलाएर एउटा गाउँपालिका बनाउन अभियान नै चलाउनुपर्छ। आफूले केही दिन नसके पनि पुस्ताले कमाएको ख्याति कायम राख्न पनि दुराडाँडाको ऐतिहासिक विरासत जोगाउनैपर्छ। भएको पहिचान गुमाएर अर्काको मतदाता वा परनिर्भर भएर बस्न हाम्रो पुर्खाले सिकाएको होइन। प्रदेशका मुख्यमन्त्रीसमेत रहेका त्यस भेगका जनप्रतिनिधि गुरुङले पनि दुराडाँडाको विरासत कायम राख्न छुट्टै गाउँपालिकाको प्रस्ताव पास गराउन सघाउनुपर्छ। दुराडाँडाको पहिचानसँग मेरो पनि अस्तित्व जोडिएको छ भन्ने महसुस गुरुङले गर्नुपर्छ। मुलुकका विभिन्न भागमा छरिएर बसे पनि हाम्रो पहिचान दुराडाँडे नै हो। हाम्रो मातृभूमि त्यही हो। आज हामी जोजो जुनजुन ठाउँमा छौं, त्यही दुराडाँडाको प्रतिफल हो। हामीलाई गरिखानका लागि परि श्रम गर्ने दुईदुई हातखुट्टा र तिनलाई चलाउने विवेक पनि त्यही दुराडाँडाले भरिदिएको हो। संसार देखाउने दिवंगत मातापिताप्रति विशेष अनुगृहित छु। दुराडाँडाको वासिन्दा हौं भन्दा जुन गौरवबोध हुन्छ, त्यो हाम्रा अग्रजको कर्मको फल हो। दुराडाँडालाई देशविदेशमा परिचित गराउन भूमिका खेल्ने र उन्नत समाज बनाउन बलिदान गर्ने ती सम्मानित अग्रजलाई हृदयदेखि नमन गर्न चाहन्छु। केही गर्न नसके पनि तत्कालका लागि हामी सबै एकजुट भएर अस्तित्व रक्षाको दोसाँधमा रहेको दुराडाँडाको पहिचान जोगाऔं। टेक्ने धरातल बलियो भयो भने मात्र सहअस्तित्वको कुरा आउने हो। राष्ट्रकवि घिमिरेको हृदयले बोलेजस्तो नेपाली हामी रहौंला कहाँ नेपालै नरहे को भावको हामी दुराडाँडेले पनि अनुशरण गरौंं, अस्तित्व हाम्रो रहला कहाँ दुराडाँडै नरहे ! राष्ट्रकवि घिमिरे युगौंयुगसम्म नेपालीको मनमुटुमा बसिरहने छन्। पितातुल्य घिमिरेप्रति श्रद्धा सुमन !"
कोभिड नियन्त्रणमा दलहरूको अलमल,"कोभिड १९ को महामारीले विश्वलाई गाँज्दै गर्दा नेपालमा पनि दिनैपिच्छे यसको प्रभाव फैलिइरहेको छ। संक्रमितको संख्या बढिरहेको छ। मृतक थपिइरहेका छन्। पछिल्लो अवस्थाले सरकारलाई कोरोना नियन्त्रण गर्न हम्मेहम्मे परेको देखाउँछ। यस्तो बेलामा सरकारको मात्रै मुख ताकेर बस्नु हुँदैन, कोभिड नियन्त्रणमा मेरो पनि समान भूमिका छ भन्ने भावना हरेक नागरिकमा हुनु आवश्यक छ। यसको नियन्त्रण सामूहिक पहलबाट मात्रै सम्भव छ। कोभिड नियन्त्रणमा खटिएका सुरक्षाकर्मीको उपस्थिति अस्पताल, चोक र क्वारेन्टाइन स्थलमा सीमित छ। चिकित्सक अस्पतालबाट बाहिर जान सकेका छैनन्। संक्रमण फैलिरहेको समुदाय स्तरमा भने कसैको प्रभावकारी उपस्थिति छैन। यस्तो बेलामा राजनीतिक दलले आफ्ना सदस्यलाई खटाउनुपर्छ। गाउँदेखि केन्द्रसम्मै सञ्जाल भएका दलले सदस्य तथा कार्यकर्तालाई परिचालन गराउने हो भने कोभिड नियन्त्रणमा धेरै सहयोग पुग्छ। राष्ट्र निर्माणमा जुटेको दाबी गर्ने दलको भूमिका वर्तमान परिस्थितिमा अपरिहार्य छ। जनताका घरदैलोसम्म सरकारभन्दा बढी पहुँच दलका नेताकार्यकर्ताकै हुन्छ। उनीहरूले नै जनताका घरदैलो चहारेका हुन्छन्। घरघरमा सम्भावित संक्रमितबारे सूचना संकलन, निजलाई एकान्तवासमा राख्ने, रेखदेख गर्ने, उत्प्रेरणा, चेतना अभिवृद्धिलगायत संक्रमणको सम्भावित खतराको व्यवस्थापन तथा नियन्त्रण गर्ने कार्यमा दलकै कार्यकर्ता परिचालन गर्नुपर्छ। स्थानीय सरकारको सक्रिय पहुँच नरहेको ठाउँमा दलका नेता तथा कार्यकर्ताले आआफ्नो स्थानबाट सो कार्य गर्न ढिलाइ गर्नु हुन्न। कोभिडको जोखिम कम गर्न सत्यतथ्य सूचना प्रवाह गर्ने, संक्रमणको सम्भावित खतराको व्यवस्थापन तथा नियन्त्रण गर्ने कार्यमा दलका नेता तथा कार्यकर्ता चुक्नु हुन्न। यस्तो बेलामा जिम्मेवार दलको दायित्व र कर्तव्य बढी होला, तर मुलुकको समृद्धि र विकासका लागि प्रतिबद्ध अन्य दलको भूमिका पनि गहन हुन्छ। सबै दलले बराबर भूमिका छ भन्ने सम्झेर यो अभियानलाई सघाउनुपर्छ। मुलुककै सबैभन्दा ठूलो दल नेकपा सरकारको नेतृत्वमा छ। केन्द्रदेखि वडास्तरमा उनीहरूको सञ्जाल छ। दलका अनुसार आठ लाख सदस्य छन्। २२ वटा जनवर्गीय संगठन छन्। प्रतिनिधिसभा, प्रदेशसभादेखि स्थानीय तहसम्मै उनीहरूको वर्चस्व छ। यो सबै संयन्त्र परिचालन गर्ने हो भने कोभिड नियन्त्रणमा उनीहरूले महत्वपूर्ण भूमिका निर्वाह गर्न सक्छन्। अहिलेको अवस्थामा प्रतिपक्ष कांग्रेस, जनता समाजवादी पार्टीलगायतले पनि आफ्नो भूमिका देखाउनुपर्छ। केन्द्रमा मन्त्री तथा प्रधानमन्त्रीलाई ज्ञापनपत्र बुझाउने तथा सरकारका काममा असन्तुष्टि जनाएर मात्रै कोभिड नियन्त्रण सम्भव छैन। सरकारका कमजोरीको आलोचना गर्दै थप राम्रो गर्न आवश्यक स्पष्ट योजना र सल्लाह दिन सक्ने हैसियत दल र तिनका नेताले राख्नुपर्छ। दलका सदस्यहरू राहत बाँड्ने बेलामा मात्र सक्रिय भएर हुँदैन; जनताका हरेक पिरमर्कामा उनीहरूसँगसँगै रहनुपर्छ। कोभिड महामारीको मौका छोप्दै अकासिएको बजार भाउ नियन्त्रणमा सम्बन्धित निकायको ध्यानाकर्षण गराउने, कालोबजारी रोक्नेलगायत जनताका दैनिकीसँग जोडिएका क्रियाकलापलाई सहज बनाउनेतर्फ पनि सोच्नुपर्छ। स्वयंसेवकको समूह तयार पारेर वा व्यक्तिगत रूपमा दलका कार्यकर्ताले सरकारी संयन्त्रसँग मिलेर अभियान चलाउनुपर्छ। स्थानीय तहले पनि यो र त्यो दलको नभनी सबैलाई जिम्मेवार बनाएर परिचालन गर्न सक्नुपर्छ। यो अभियानमा लागिरहँदा दलहरूले एउटा वास्तविकता भुल्नु हुँदैन। त्यो के हो भने, जुन दल र नेताले कुनै पनि विषम परिस्थतिमा समाजमा आफ्नो उपस्थिति बढाउँछ र जनताका घाउमा मलमपट्टि लगाउन मद्दत गर्छ र यसैका आधारमा उनीहरूको राजनीतिक भविष्य सुनिश्चित हुन्छ। तसर्थ स्थानीय सरकार, सुरक्षा निकाय, स्वास्थ्यकर्मी एवं स्वास्थ्य संस्थासँग सहकार्य गरी जनता र देशको वास्तविक सेवा गर्ने र आफ्नो आकार जनतासामु चिनाउने सुवर्ण अवसर यही हो भन्ने यथार्थ उनीहरूले बिर्सनु हुन्न। यो अवसरलाई चुकाउने कि जोगाउने भन्ने विषय उनीहरूमै निर्भर छ।"
नत्र नेपालभारत दुवै हार्नेछन्,"यतिबेला नेपालभारत सम्बन्धमा चिसोपन बढेको छ। एकले अर्कालाई दोषारोपण गरेकै भरमा मात्र सम्बन्धको मापन हुने होइन। सरकार त आउँछ जान्छ। सरकारमा बसेका व्यक्तिका क्रियाप्रतिक्रियाले जनस्तरको सम्बन्ध धमिल्याउन सक्दैन पनि। आवेशमा आएर गरिने दोषारोपणलाई नै सम्बन्धको आधार बनाइनु हुन्न। भारतसँगको हाम्रो सम्बन्ध बहुआयामिक छ भने धार्मिक तथा सांस्कृतिक सम्बन्ध विशेष खालको छ। यो कुनै राजनीतिक दल सत्तामा आएपछि बनेको सम्बन्ध नभई ऐतिहासिक विरासतबाट स्थापित भएको हो। त्यसैले यति निकटको मित्र मुलुकबीच एकले अर्कालाई सार्वजनिक रूपमा गाली गरेर नभई टेबुल टकमार्फत समस्याको समाधान खोज्नुपर्छ, आरोपप्रत्यारोपबाट होइन। सार्वभौम रूपमा हामी दुई देश अलग छौं। सम्बन्धका कारण हामी एकाकार पनि छौं। नागरिक तहमा हामीबीच भावनात्मक र अभूतपूर्व एकता छ। भारतसँग हाम्रो बहुआयामिक सम्बन्ध छ। सत्तासीन भारतीय जनता पार्टी नेपाललाई देवभूमि नै मान्छ। आकारमा सानोठूलो भए पनि दुवै देशको मान्यता एउटै हो भन्ने सिद्धान्त भारतमा स्थापित छ। दुईपटकसम्म भारतका लागि नेपाली राजदूत भएर बसेकाले त्यहाँका कुनै पनि दलका नेतासँग भेट्दा नेपालप्रति सद्भाव रहेको पाएको थिएँ। नेपाललाई बुझ्न नखोज्ने सत्तामा रहेका कुनै व्यक्तिले केही भन्दैमा त्यो नै सम्बन्धको आधार हो भनी व्याख्या गर्नु हाम्रा पनि कमजोरी हुन्। आज जुन किसिमको सम्बन्ध छ, यसलाई यही रूपमा राखिरहनु हुँदैन। त्यसका लागि हामी अग्रसर हुनुपर्छ। नरेन्द्र मोदी प्रधानमन्त्री भएपछि नेपालसँगको सम्बन्धमा चिसोपना आउँदैन भन्ने थियो। मोदीले पटकपटक नेपाल आएर यहाँका तीर्थस्थलहरूको भ्रमण गरे। नेपालप्रति उनको विशेष सहानुभूति थियो। नेपालबारे भारतमा कसले के भन्यो या मिडियाले के लेखे भन्ने कुरालाई आधार बनाएर प्रतिक्रिया नदिन प्रधानमन्त्री मोदी सजग गराउने गर्थे। उहाँसँगका जुनसुकै भेट पनि रमाइला हुन्थे। प्रधानमन्त्री मोदी भन्थे, नेपालसँगको सम्बन्धलाई म आफैं हेर्छु। सम्बन्ध सुमधुर बनाउन हामी इच्छुक छौं। म, विदेशमन्त्री, सुरक्षा सल्लाहकार र राजदूतबाहेक नेपालबारेमा कसले के बोल्छ भन्ने कुराले कुनै अर्थ राख्दैन। मिडियाबारेमा त कुनै कुरा उल्लेख नै हुँदैन। तर आज प्रधानमन्त्री केपी ओलीबारे भारतीय मिडियाले लेखेकै विषयलाई लिएर हंगामा भयो। मिडियाले लेखेबोलेका कुरा भारतको आधिकारिक भावना हुन सक्दैन न त नेपालका हकमा पनि। मोदीले भने झैं चारजनाबाहेक अरूले बोलेका विषयलाई आधार मानेर सम्बन्धमा चिसोपना आयो भनेर प्रतिक्रिया दिनु नेपाल र भारत दुवैको कूटनीतिक अपरिपक्वता हो। नेपालमा संविधानको घोषणपछि भएको नाकाबन्दी, सीमा विवाद उत्पन्न मतभेदपछिका हरेक घटनामा प्रधानमन्त्री मोदीको मौनता रहस्यको विषय बनेको छ मेरा लागि। उहाँको यस किसिमको मौनताले नेपाल भारत दुवै देशलाई फाइदा पुर्याउँदैन। यही १५ अगस्तका दिन भारतको स्वतन्त्रता दिवसका अवसरमा प्रधानमन्त्री केपी ओलीले भारतीय प्रधानमन्त्री मोदीलाई फोन गरेर शुभकामना दिएपछि संवादहीनता टुटेको थियो। भारतले नेपाली भूमि समेटेर नक्सा जारी गरेपछि सम्बन्ध चिसिएको थियो। नेपालले पनि आफ्नो भूमि समेटेर नक्सा सार्वजनिक गरेपछि विगत चार महिनादेखि दुई देशबीच संवादहीनता थियो। दुई प्रधानमन्त्रीबीच टेलिफोनमै भए पनि कुरा हुनुलाई सकारात्मक रूपमै लिनुपर्छ। नेपाल र भारतबीचको सबैभन्दा ठूलो समस्या पानीको प्रबन्धन हो। पानी प्रबन्धन नहुँदा हरेक बर्खामा हामीलाई जति पीडा भएको छ त्योभन्दा बढी पीडा भारतलाई छ। यसतर्फ दुवैको समयमै ध्यान जानुपर्छ। हाम्रो पहिलो दायित्व देश र जनताप्रति उत्तरदायी हुने हो। हाम्रो अस्तित्व बलियो बनाएपछि मात्रै सहअस्तित्वका कुराले प्राथमिकता पाउने हो। यतिबेला नेपालमा स्थिर सरकार छ। तर सरकार बनेको तीन वर्ष हुन लाग्दा पनि सरकारले छिमेकी र विशेषगरी निकटको छिमेकीसँग कसरी सम्बन्ध सुधारेर अघि बढ्ने भन्ने मार्गनिर्देशक सिद्धान्त बनाएको पाइएन। भारतसँगको सम्बन्ध के हो ? अब कसरी अघि बढ्दा मुलुक र मुलुकवासीको हित हुन्छ भन्ने विषयमा नयाँ धारणा बनाउनुपर्छ। समयसापेक्ष सम्बन्धको पुनर्परिभाषित गर्नुपर्छ। भारतले हेपाहा प्रवृत्ति देखायो भनेर मात्र हाम्रो जिम्मेवारी पूरा हुँदैन। भारतले पनि नेपालसँगको सम्बन्धलाई नसुधारी सुखै छैन। नेपालले सर्वप्रथम राष्ट्रिय नीति, परराष्ट्र नीति र सुरक्षा नीतिको समयसापेक्ष परिभाषित गर्नुपर्छ। परराष्ट्र मन्त्रालयलाई कोड अफ कन्डक्ट सहित अघि बढ्न प्रेरित गर्ने हो भने कसैलाई दोष दिनु पर्दैन। हामी आफैंले बनाएका नियमकानुनलाई पनि विश्वास नगर्दा संविधान, संसद्, पार्टी र सरकारको उपयोगितामा प्रश्न उठिरहेको छ। तैपनि यसबारे समीक्षा गर्न हामी तयार छैनौं। ठीकलाई ठीक र बेठीकलाई बेठीक भन्न नसकेसम्म हाम्रो प्रवृत्तिमा सुधार आउँदैन। त्यसैले त आफू बलियो भए मात्र सहअस्तित्वको कुराले प्र श्रय पाउने हो। प्रधानमन्त्री मोदी मसँगका हरेक भेटमा नेपाली जनता भारतबाट के चाहन्छन् भनेर सोध्ने गर्थे। अरू नेता तथा कूटनीतिक व्यक्तिबाट पनि भारतलाई गाली गरेर नेपालको हित हुन्छ भने होस् भन्ने भावना व्यक्त हुन्थे। नेपाल भारतलाई गाली मात्र गर्छ भने १० वर्षसम्म सम्बन्धै नराखे भयो नि त भन्ने गर्थे भारतीय। के त्यो सम्भव छ ? तर म सधैं विगतमा जे भयो भयो, अब सम्बन्धको पुनर्परिभाषासहित नवीकरण गर्नुपर्छ भन्ने गर्थें। के सरकार सरकारबीचको सम्बन्ध मात्र नेपालभारत सम्बन्ध हो र ? जनजनबीचको सम्बन्ध नै दुई देशबीचको सम्बन्धको बलियो आधार हो भनेपछि उनीहरू स्वीकार गर्थे। विडम्बना, हाम्रो सरकार मानसिक रूपमा अझै सम्बन्ध नवीकरण गर्न तयार छैन। हो, भारतको नीति नेपाललाई गलाएर काम लिन सकिन्छ भन्ने हुन्छ। तर, हामीमा हीनताबोध र लघुताभास मात्रै छ। हाम्रो परराष्ट्र मन्त्रालय निकै कमजोर छ। मन्त्रालय कामयावी नबनाएसम्म सम्बन्धलाई पुनर्परिभाषित गर्न कठिन हुन्छ। यसका लागि कोड अफ कन्डक्ट लागू गर्न सक्नुपर्छ। झन्डै दुईतिहाइ बहुमतको सरकार रहेका बेला दीर्घकालीन नीति बनाएर लागू नगरे कहिले गर्ने ? भारतको विदेश मन्त्रालय बलियो छ। विदेश मन्त्रालयले चाहेबाहेक कुनै पनि काम हुनै सक्दैन। कूटनीतिमा राष्ट्रिय हितलाई केन्द्रमा राख्नुपर्छ भन्ने संस्थागत मान्यताको विकास भएको छ भारतमा। तर यहाँको कल्पना गर्नुस् त, नेता, दल र व्यक्तिपिच्छेको कूटनीति फरकफरक हुन्छ। आवरणमा राष्ट्रहितका कुरा गरिए पनि व्यवहारमा राष्ट्रिय हितबारे संवेदनशील भएको पाइँदैन। यसका लागि हामीले कूटनीतिक फ्रेमवर्क बनाउनुपर्छ। यहाँभन्दा पर नजाने भन्ने एउटा प्यारामिटर तोकिनुपर्छ। म नै सर्वगुणसम्पन्न छु भन्ने घमण्डले कूटनीति चल्दैन। अमेरिकी साम्राज्यवाद र भारतीय विस्तारवादको विरोध नगरी नेपाली राष्ट्रियताको जग बस्दैन भन्ने कूटनीतिले मुलुकलाई फाइदा पुर्याउँदैन। हामी भारतमा ब्रिटिसकालीन कर्मचारीतन्त्र हावी भएकाले नेपालसँगको सम्बन्धमा सधैं चिसोपना भयो भन्छौं तर हाम्रो कर्मचारीतन्त्र किन उदार हुन सक्दैन त ? हातखुट्टा बाँधिदिने अनि दौडिन सकेन भनेर आक्षेप लगाउने परम्परालाई निरन्तरता दिएर परराष्ट्र मन्त्रालय चल्न सक्दैन। कतिपय विषय अरू मन्त्रालयसँग पनि जोडिएका हुन्छन् तर ती मन्त्रालयले पराराष्ट्रले पठाएका फाइल रोकिदिनेअघि बढ्नै नदिने प्रचलन छ। यसरी न मुलुकको हित हुन सक्छ न त छिमेकीलगायत अन्य मुलुकसँगको सम्बन्ध उचाइमा पुग्न सक्छ। भारतीय कर्मचारीतन्त्र पनि नेपालमा कुनै कामै हुँदैन भन्ने गर्छ। हो, राजदूतका रूपमा रहँदा मैले पनि कतिपय कठिनाइ झेलेको हुँ। आफूले झेल्नुपरेका कठिनाइबारे प्रधानमन्त्रीलाई ब्रिफिङ गरेपछि केही दिन त्यस्ता अवरोध हट्थे। तर फेरि केही दिनमा त्यो गतिले निरन्तरता पाइहाल्थे। नेपालको प्रशासनिक संयन्त्रले यस्तो शैलीको सिकार किसानले हुनुपरेको छ। किसानले प्रत्येक वर्ष मल अभाव भोग्नुपरेको छ। प्रशासनिक संयन्त्रले मल चाहिने बेलामा मात्र आयात प्रक्रिया सुरु गर्छ। मल आइपुग्दा खेतीको समय सकिएको हुन्छ। असारको सुरुमा चाहिने रासायनिक मल कम्तीमा वैशाखमै भण्डारण गरिसक्ने व्यवस्था मिलाउनुपर्छ। राजनीतिक हस्तक्षेपसहित अघि नबढ्ने हो भने हामीले वास्तविक किसानको सहानुभूति कहिल्यै हासिल गर्न सक्ने छैनौं। प्रशासनको ढिलासुस्तीको मार किसानले भोग्नुपर्ने अवस्था अन्त्य हुन आवश्यक छ। भारतलाई मात्र दोष थोपरेर उम्किने प्रवृत्ति तोडिनुपर्छ। नेपालभारत सम्बन्ध सुमधुर बनाउन के गर्ने त ? सर्वप्रथम राष्ट्रिय नीति, सुरक्षा नीति र परराष्ट्र नीतिको समयसापेक्ष परिभाषित रूप तय गरौं। ती नीतिमा तेस्रो विश्व र छिमेकी मुलुक (भारतचीन) सँगको सम्बन्धको आधार उल्लेख हुन्छ नै। त्यही नीतिमा टेकेर हाम्रा सम्बन्धका आधार केके हुन सक्छन् भन्नेबारे आफ्नो दृष्टिकोण तय गरौं। सबै समस्याको समाधान त्यही नीतिमा टेकेर खोजौं। नेपाल र भारतबीच गठित प्रबुद्ध समूहले तय गरेको प्रतिवेदनबारे दुवै देशका संयोजकसँग बसेर नयाँ सम्बन्धको आधार खोज्न दुवै देश तयार हुनुपर्छ। सन् १९५० को सन्धिको पुनरावलोकन, सीमा समस्याको समाधान, बढ्दो व्यापार घाटा कसरी कम गर्ने, बिजुली आदानप्रदानमा उत्पन्न समस्या र पानीको प्रबन्धनबारे प्रतिवेदनमा उल्लेख भएकै होला। नेपाल र भारतबीचको सम्बन्ध सुमधुर बनाउन सक्यौं भने त्यसले दुवै देशको समृद्धिको यात्रामा कोसेढुंगा सावित हुनेछ। यतिबेला सीमा विवादका कारण दुई देशबीचको सम्बन्ध चिसिएको छ। सीमा विवादमा मात्र अल्झिँदा अरू महत्वपूर्ण विषय ओझेलमा पार्ने काम गर्नु हुँदैन। सीमा विवादको वास्तविक प्रमाण सुगौली सन्धि हो। यसलाई आधार मान्ने हो भने समस्या समाधान गर्न सकिन्छ। यो विषयमा नेपाल नै संवेदनशील छैन भन्ने प्रमाण सीमा विवादको समाधान खोज्न बनाइएको संयन्त्र नै काफी छ। सुस्ता र लिम्पियाधुरामा सीमा विवाद छ भन्ने भारतले पनि स्विकारेको विषय हो। प्रमाणसहित द्विपक्षीय वार्तामा बसेर सीमा विवादको टुंगो लगाउनुपर्छ। नेपालले भारतलाई गाली गरेर गल्ती गर्यो होला तर भारतले पनि बुद्धिमत्ता देखाउन सकेन नि त ! यतिबेला पानीको प्रबन्धन सबैभन्दा ठूलो समस्याका रूपमा खडा छ। पानी प्रबन्धन नहुँदा हरेक बर्खामा हामीलाई जति पीडा भएको छ त्योभन्दा बढी पीडा भारतलाई छ। त्यो कुरा हामीले पनि स्वीकार गर्नुपर्छ। बाढी र डुबानको पूर्वसूचना दिने संयन्त्र छन्। हामीले किन प्रयोग नगर्ने ? दुवै देशले बर्सेनि भोग्नुपरेका समस्याको दीर्घकालीन समाधान खोज्न दुवै पक्ष तत्काल टेबुलमा बस्नुपर्छ। नेपाल र भारत सम्बन्धको सबैभन्दा ठूलो आयाम भनेकै पानीको प्रबन्धन हो। एक्काईसौं शताब्दी पानीको शताब्दी पनि हुन सक्छ। खाडी मुलुक तेलकै कारण धनी भएका छन्। खानेपानीको मात्र प्रबन्ध गर्न सक्यौं भने पनि हामी धनी हुन सक्छौं। दुवैलाई अभिशाप बनेको पानीको प्रबन्धन दुवै देश मिलेर गर्यौं भने भोलि वरदान हुन सक्छ। हो, भारतले समयमा बुद्धि पुर्याएन। हाम्रो सहमतिबेगर पानीको बहाबलाई तटबन्धका नाममा भारतले अवरोध गरेको छ। ठूलो बाढी आयो कुनै दिन भने त्यो नेपालका लागिभन्दा भारतलाई ठूलो नोक्सान हुनेछ। दुई देश समयमै सचेत भएनन् भने दुवै देश हार्नेछन्।"
वीरगन्जमा संक्रमित महिलाको मृत्यु,"वीरगन्ज : वीरगन्जमा कोरोना संक्रमणका कारण थप १ महिलाको मृत्यु भएको छ । वीरगन्ज महानगरपालिका वडा नम्बर ११ की ५६ वर्षीया संक्रमित महिलाको शनिबार बेलुकी मृत्यु भएको हो । गण्डक बहुअरीस्थित वीरगन्ज हेल्थकेयर अस्थायी कोभिड अस्पतालमा उपचारका क्रममा उनको बेलुकी ७ बजेर ३० मिनेटमा मृत्यु भएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए । कोभिड अस्पतालको आइसियूमा साउन २४ गतेदेखि भर्ना गरिएकी ती महिलाको स्वास्थ्य अवस्थामा सुधार नआएपछि भेन्टिलेटरमा राखेर उपचार थालिएको डाक्टर दिपक कुशवाहाले जानकारी दिए । ज्वरोका साथै खोकी र श्वास प्रश्वासमासमेत समस्या भएपछि ती महिलाको साउन २२ गते स्वाब संकलन गरी नारायणी अस्पतालको प्रयोगशालामा परिक्षण गर्दा साउन २४ मा कोरोना संक्रमण पुष्टि भएको थियो । कोरोना संक्रमण पुष्टि भएपछि साउन २४ मै उनलाइ कोभिड अस्पतालको आइसीयूमामा भर्ना गरिएको थियो। योसँगै वीरगन्जमा कोरोनाका कारण मृत्यु हुनेको संख्या ३६ पुगेको छ । साउन यतामा मात्रै ३२ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका ३६ मध्ये पर्साका २८ , बाराका ५ र रौतहटका २ जना हुन् । जेठ ३१ गते वीरगन्जको घण्टाघरमा वेवारिसे मृत भेटिएका एक संक्रमित युवकको भने हालसम्म पहिचान खुल्न सकेको छैन ।"
स्थानीय तहमा बेरुजुको चाङ,"नेपालगन्ज : नेपाल सरकारले प्रतिविद्यार्थी अनुदान रकम (पीसीएफ) कार्यक्रम बन्द गरिसकेको छ। शिक्षक दरबन्दी नभएको वा स्थायी दरबन्दी न्यून भएका विद्यालयमा विद्यार्थीको अनुपातमा कम्तीमा एक शिक्षकको वर्षभरीको तलब बराबरको रकम अनुदानको रूपमा विगतमाम एकमुष्ट दिइन्थ्यो। दाङको गढवा गाउँपालिकाले ०७५७६ मा सरकारले हटाइसकेको पीसीएफ कार्यक्रमका नाममा २९ वटा सामुदायिक विद्यालयलाई ३० लाख रुपैयाँ बाँड्यो। एउटा विद्यालयलाई कम्तीमा एक लाखदेखि बढीमा बार्षिक साढे दुई लाख रुपैयाँका दरले रकम उपलब्ध गराइयो। गाउँपालिकाका लेखा अधिकृत शम्भुराम आचार्यको भनाइमा विद्यालयमा निजी स्रोतका शिक्षक नियुक्तिका लागि स्थानीय तहले सहयोग गरे पनि नेपाल सरकारको नीतिमै नरहेको भन्दै महालेखापरीक्षक कार्यालयले यो रकम असुल गर्न भनेको छ। गाउँपालिकाले दुर्गा प्रावि खबरीलाई सहयोग गरेको नौ लाख ९६ हजार रुपैयाँ पनि विधिसम्मत नहुँदा बेरुजु देखाएको छ। त्यस्तै २९ जना सहजकर्ता, २६ कार्यालय सहयोगी र ६ जना विद्यालयका लेखापाललाई जनही मासिक दुई हजार रुपैयाँका दरले उपलब्ध गराएको चार लाख ८३ हजार रुपैयाँ प्रोत्साहन भत्ता बेरुजु देखाउँदै महालेखाले असुल गर्न भनेको छ। उपभोक्ता समितिबाट काम गर्दा दरभन्दा बढी रकम उपलब्ध गराइएको आठ लाख ५५ हजार आठ सय २० रुपैयाँ पनि असुल गर्न भनिएको छ, आचार्यले भने। गाउँपालिका अध्यक्ष सहजराज अहिर अनुगमन भत्ता खाएको, उपभोक्ता समितिलाई बढी रकम दिएको कुरा असुल गर्नुपर्ने जायज भए पनि विद्यालयमा शिक्षक नियुक्तिका लागि स्थानीय आवश्यकताका आधारमा खर्च गरेको दाबी गर्छन्। त्यसैले यस्तो रकमलाई नियम विपरित भए पनि स्थानीय आवश्यकताको आधारमा खर्च गरेकाले असुल गर्न गाह्रो हुने अहिरको भनाइ छ। यो गाउँपालिकाको आर्थिक वर्ष ०७५७६ को बेरुजु कुल बजेटको एक चौथाइ छ। त्यो वर्षको कुल बजेट ९७ करोड ९७ लाख ७ हजारमध्ये २३ करोड ६८ लाख ८८ हजार रुपैयाँ त बेरुजु नै छ। जुन कुल बजेटमा बेरुजु रकम मात्र २४१८ प्रतिशत हो। बेरुजुको झन्डै आधा असुल उपर गर्नुपर्ने रकम छ। आर्थिक वर्ष ०७५७६ मा रूपन्देहीको गौडहवा गाउँपालिकाको पनि ९४ करोड ९० लाख ८५ हजार कुल बजेटमा २२ करोड १५ लाख ३४ हजार रुपैयाँ बेरुजु देखिएको छ। जुन कुल बजेटको २३३४ प्रतिशत हो। यो गाउँपालिकाले ४७ जना जनप्रतिनिधिलाई जनही १० हजार रुपैयाँका दरले पोसाक सुविधाका नाममा चार लाख ७० हजार रुपैयाँ बाँडेको रकम महालेखाले असुल गर्नुपर्ने भन्दै बेरुजुमा देखाएको हो। सर्वोच्च अदालतले प्रदेश ५ सरकारले जनप्रतिनिधिलाई सुविधा उपलब्ध गराउने कानुन खारेज गरे पनि सञ्चार, इन्धन भत्तालगायत सुविधा उपलब्ध गराएको भन्दै एक जना जनप्रतिनिधिको कम्तीमा २० हजार रुपैयाँदेखि बढीमा ६० हजार रुपैयाँसम्म बेरुजु देखाएर असुल गर्ने भनेको छ। सामुदायिक विद्यालयका निजी स्रोतका शिक्षकलाई भुक्तानी गरेको तीन करोड रुपैयाँ पनि बेरुजुकै सूचीमा परेको छ। गाउँपालिकाका प्रमुख प्रशासकीय अधिकृत चिरञ्जीवी घिमिरे पेश्की रकमसहित असुल गर्नुपर्ने बेरुजु दुई करोड भएको बताउँछन्। धेरै जसो बेरुजु प्रमाण, कागजात, विवरण पेश गरेर नियमित गराउने खालको छ। असुल गर्नुपर्ने बेरुजुका लागि मैले पत्राचार गर्ने तयारी गरेको छु, घिमिरेले भने। प्रदेश ५ का १०९ स्थानीय तहमध्ये कुल बजेटमा बेरुजु प्रतिशत बढी हुनेमा गढवा पहिलो नम्बर र गौडहवा दोस्रो नम्बरमा छ। देशैभरीका स्थानीय तहमा भने गढवा बढी बेरुजु हुने ५ आंैं र गौडहवा ७औं स्थानीय तह हो। आर्थिक वर्ष ०७५७६ मा प्रदेश ५ मा धेरै रकम बजेट बेरुजु भएको आधारमा भने रूपन्देहीको सिद्घार्थनगर नगरपालिका पर्छ। जहाँ २८ करोड ७७ लाख ६४ हजार रुपैयाँ बेरुजु छ। नगरपालिकाका बरिष्ठ लेखा अधिकृत गणेशबहादुर क्षेत्री बेरुजु धेरै देखिए पनि गम्भीर प्रकृतिको नभएको र असुल गर्नुपर्ने रकम निकै कम भएकाले डराउनुपर्ने अवस्था नरहेको बताउँछन्। असुल गर्नुपर्ने ३५ लाख ४९ हजार रुपैयाँ मात्रै हो। प्रमाण कागजात पेश गर्नुपर्ने २० करोड २० लाख ४३ हजार, नियमित गर्नुपर्ने तीन करोड ७५ लाख ४९ हजार र पेश्की एक करोड ४७ लाख हो, क्षेत्री भन्छन्, ९० प्रतिशत असुल गर्नुपर्ने घरभाडा हो। जुन असुल भइरहेको छ। उपभोक्ता समितिबाट काम गर्दा भएका कमजोरी पनि सच्चाउन सकिन्छ। पैसा धेरै देखिए पनि धेरै सैद्घान्तिक किसिमको बेरुजु छ। जुन छिट्टै फस्र्योट हुन्छ। प्रदेश ५ को सबैभन्दा कम ००५ प्रतिशत बेरुजु भने कपिलवस्तुको वाणगंगा नगरपालिकामा छ। आर्थिक वर्ष ०७५७६ मा दुई अर्ब १४ करोड ७० लाख एक हजार रुपैयाँ कुल बजेट रहेको नगरपालिकाको १० लाख १७ हजार बेरुजु छ। नगरपालिकाका आर्थिक प्रशासन अधिकृत रामचन्द्र मरासिनी बेरुजु सैद्घान्तिक किसिमको मात्र भएकाले शून्य बेरुजुकै रूपमा बुझ्दा हुने दाबी गर्छन्। अघिल्लो आर्थिक वर्षमा पनि यो नगरमा शून्य बेरुजु भएको उनले बताए। हामीले ६७ वटा वडामा कार्यालय व्यवस्थापन गर्नका लागि सामान खरिद गर्न वडालाई नै जिम्मेवारी दियौं। नगरस्तरबाट किनेर हस्तान्तरण गर्नुपर्नेमा किन वडालाई खरिद गर्न दिइयो भनेर त्यो रकम बेरुजु देखिएको हो। अबको साधारण सभाबाट निर्णय गरेर त्यसलाई नियमित गरिन्छ, उनले भने। अर्को कम बेरुजु रोल्पाको सुनिल स्मृति गाउँपालिकामा पनि ०१४ प्रतिशत छ। गाउँपालिकाको आर्थिक वर्ष ०७५७६ को कुल बजेट ७६ करोड ७० लाख २६ हजार कुल बजेटमध्ये १० लाख ९९ हजार बेरुजु छ। गाउँपालिकाका लेखा अधिकृत मधुसुधन गैरे आधा जति असुल गर्नुपर्ने र आधा नियमित मात्र गरे पुग्ने खालको बेरुजु भएको बताउँछन्। उपभोक्ता समितिलाई उपलब्ध गराएको रकममा कर कट्टी नगरेको, झुठा विवरण वा बिल पेश गरेको जस्ता विषयका बेरुजु छन्। हामी फाइनल अडिट हुनुभन्दा पहिले नै सबै हिसाब मिलान गरिसक्छौं, गैरेले भने। महालेखापरीक्षक कार्यालयको ५७औं वार्षिक प्रतिवेदनमा प्रदेश ५ का ४ उपमहानगरपालिका, ३२ नगरपालिका र ७३ गाउँपालिका गरी १०९ स्थानीय तहमा ५ अर्ब ४ करोड ५६ लाख २३ हजार रुपैयाँ बेरुजु देखिएको छ। देशका ७ प्रदेशमध्ये कम बेरुजु भएका प्रदेशमा गण्डकी (२७६ प्रतिशत) पछि दोस्रो नम्बरमा प्रदेश ५ आउँछ जहाँ कुल बजेटको ४२९ प्रतिशत बेरुजु रहेको महालेखापरीक्षकको प्रतिवेदनमा औल्याएको छ। आर्थिक कार्यविधि तथा वित्तीय उत्तरदायित्व ऐन २०७६ अनुसार महालेखाबाट लेखापरीक्षण भइ प्रारम्भिक प्रतिवेदनमा औल्याइएका बेरुजुको सूचना प्राप्त भएको ३५ दिनभित्र सम्बन्धित कार्यालयले तोकिए बमोजिम फस्र्योट गरी सम्परीक्षणका लागि महालेखापरीक्षक समक्ष पेश गर्नुपर्ने व्यवस्था छ। महालेखापरीक्षकको कार्यालयका प्रवक्ता नायव महालेखापरीक्षक महेश्वर काफ्ले कुनै पनि स्थानीय तहले नियम बमोजिम ३५ दिनभित्र बेरुजु फस्र्योट नगरेको बताउँछन्। उनी भन्छन्, देशभरका स्थानीय तहमा ५१५ प्रतिशत बेरुजु देखिएको छ। स्थानीय तह पूर्णरूपमा आर्थिक अनुशासनमा रहन आवश्यक छ।"
मानुषीमाथि महँगो लगानी,"मुम्बई : पूर्व मिस वल्र्ड मानुषी चिल्लर फिल्म पृथ्वीराज चौहान पूरा नहुँदै अर्को फिल्ममा अनुबन्धित भएकी छन्। अभिनेत्रीको समेत पगरी लगाइसकेकी मानुषी अभिनेता अक्षय कुमारसँग फिल्म पृथ्वीराज चौहानमा काम गरिरहेकी थिइन्। फिल्मको ६० प्रतिशतभन्दा बढी सुटिङ पनि सकिएको थियो। तर, कोरोनाका कारण जारी लकडाउनले फिल्मको बाँकी सुटिङ सम्भव भएन। फिल्मको बाँकी सुटिङका लागि नायक अक्षय कुमारले अक्टोबरको समय दिएका छन्। यसैबीच यशराज फिल्म ब्यानरले अभिनेता विक्की कौशलको साथमा मानुषीलाई लिएर नयाँ फिल्म बनाउने भएको छ। कमेडी जनराको फिल्ममा विक्कीसँग काम गर्न पाउँदा मानुषी पनि खुसी छिन्। मानुषीले मंगलबार विक्कीसँगको फिल्ममा साइन गरेकी छन्। फिल्ममा मानुषीको छनोट भने सजिलै भएको होइन। उनले यो फिल्मका लागि अडिसन दिएकी थिइन्। दुई फिल्ममा मानुषीमाथि महँगो लगानी गरेको यशराज ब्यानरले उनीबाट ठूलो अपेक्षा गरेको छ। मानुषी तीन वर्षपहिले मिस वल्र्ड भएकी थिइन्।"
कता जाँदै छ समाज ?,"काठमाडौं : दृष्टान्त १ काठमाडौं बानेश्वरको मिलन चोकस्थित लर्ड बुद्ध बोइज एन्ड गल्र्स होस्टलमा बस्ने सिभिल अस्पतालका स्वास्थ्यकर्मीलाई निकाल्न दबाब दिँदै स्थानीयवासीले शनिबार दुर्व्यवहार गरे। उनीहरूले डेढ घण्टा होस्टल घेराउ गर्दै सञ्चालक रोहित रानालाई हातखुट्टा भाँच्नेसम्म चेतावनी दिए। बानेश्वर वृत्तबाट प्रहरी टोली आएपछि उनीहरू पछि हटे। दृष्टान्त २ रत्ननगर अस्पतालका मेडिकल सुपरिन्टेन्डेन्ट डा विश्वबन्धु बगालेलाई कोरोना संक्रमण भयो। जनप्रतिनिधिसहित छिमेकीले उनलाई ढाडस दिनुपथ्र्यो। तर संक्रमितको घर भन्दै ब्यानर टाँग्न प्रयत्न गरे। दृष्टान्त ३ विराटनगरका डा ज्ञानेन्द्रमान सिंह कार्कीमा कोरोना संक्रमण पुष्टिपछि परिवारका सदस्यलाई हाउजिङमा बस्न असहज भयो। हाउजिङमा बस्ने अन्यले अवरोध गर्न खोजे। दृष्टान्त ४ सुनसरीको इटहरी५ का २७ वर्षीय युवकलाई अस्पतालबाट डिस्चार्जपछि घर जाँदा छिमेकीले बस्न दिएनन्। उनी भन्छन्, रोगले भन्दा समाजले मार्ने रहेछ। दृष्टान्त ५ नारायणी अस्पतालमा कोरोना संक्रमितको उपचारमा तल्लीन चिकित्सक दुर्व्यवहारमा परे। उनीहरूविरुद्ध नारा नै घन्कियो। दृष्टान्त ६ चितवनकी एक नर्समा कोरोना संक्रमण पुष्टिपछि उनको परिवारलाई छिमेकीले तनाव दिए। घरवरिपरि डोरी टाँग्न वा पोस्टर टाँस्न दबाब दिए। ००० कोरोना संक्रमणको अवस्था, जटिलता र यसको प्रकृतिबारे थाहा नपाउँदा हाम्रै समाजमा भएका दुर्व्यवहारका केही दृष्टान्त हुन्, यी। त्यो पनि सहरी क्षेत्रमै यस्ता घटना भएको देखिन्छ। नागरिकको जीवनरक्षा गर्न अग्रमोर्चामा खटिएका स्वास्थ्यकर्मी हुन् वा अन्य, उनीहरूप्रति सद्भाव राख्नुको साटो हेलापूर्ण व्यवहार भइरहेको छ। यस्ता घटनाले गम्भीर प्रश्न खडा गरेको छ, हाम्रो समाज कता जाँदै छ ? सहिष्णु भनिएको नेपाली समाजमै यस्ता घटना बढ्न थालेपछि विज्ञहरू चिन्तित बनेका छन्। स्वास्थ्यकर्मीको मेहनतका कारण नेपालमा कोरोना संक्रमण र मृत्युदर अन्य मुलुकको तुलनामा न्यून देखिएको छ। अन्य मुलुकमा स्वास्थ्यकर्मीको सम्मान भइरहँदा नेपालमा भने शृंखलाबद्ध रूपमा दुर्व्यवहारका घटना देखिन थालेको छ। कोरोना देखिएसँगै स्वास्थ्यकर्मीहरू दिनरात नभनी संक्रमितको उपचारमा खटिएका छन्। थुप्रै स्वास्थ्यकर्मीले महिनौंदेखि परिवारसँग भेट गर्नै पाएका छैनन्। कतिपय त संक्रमितको उपचारकै क्रममा संक्रमणमा परेका छन्। संक्रमित भएका चिकित्सकलगायत स्वास्थ्यकर्मीको संख्या १ सय ३० पुगेको छ। संक्रमितमध्ये ८२ जना नर्स छन्। १९ जना काठमाडौंमा रहेको नेपाल चिकित्सक संघले जनाएको छ। आफ्नै ज्यान जोखिममा राखेर संक्रमितको उपचार गरेका स्वास्थ्यकर्मी आफैं आईसीयूमा उपचाररत छन्, संघका अध्यक्ष डा लोचन कार्की भन्छन्, अरू मुलुकमा बाजा बजाएर, दियो बालेर, थपडी बजाएर स्वास्थ्यकर्मीको मनोबल बढाइँदै छ। हाम्रोमा भने त्यसको ठीक उल्टो स्वास्थ्यकर्मी नै दुर्व्यवहारमा परिरहेका छन्। संक्रमणविहीन, संक्रमित र उपचारपछि संक्रमणमुक्त स्वास्थ्यकर्मीप्रतिको दृष्टिकोण नकारात्मक देखिएको छ। जस्तोसुकै व्यवहार भए पनि संक्रमणबाट मुक्त स्वास्थ्यकर्मी फेरि संक्रमितको उपचारमा दत्तचित्त भएर लागेकै छन्। संक्रमणपछि काठमाडौं गएर उपचार गराएँ, संक्रमणमुक्त प्रसूति तथा स्त्री रोग विशेषज्ञ डा कार्की भन्छन्, अरू संक्रमितले मजस्तो उपचारका लागि अन्यत्र जानु नपरोस् भनेर आफैंले कोभिड अस्पताल सञ्चालन गरिरहेको छु। बालरोग विशेषज्ञ डा बगाले त प्लाज्मा दान दिनै तयार छन्। संघका अध्यक्ष डा कार्कीका अनुसार उपचारमा संलग्न स्वास्थ्यकर्मी दिनहुँजसो संक्रमणमा परिरहेका छन्। बिरामीको सेवामा खटिँदा आफैं संक्रमित हुनु परेको बेला टोल, समाजबाट भइरहेको दुर्व्यवहारले थप दुःखी बनाउँछ, उनी भन्छन्, तर, त्यो सबै भुलेर धेरै स्वास्थ्यकर्मी तनावबीच पनि निरन्तर सेवा दिइरहेका छन्। समाजको व्यवहारले स्वास्थ्यकर्मीलाई नै मनोपरामर्श दिनुपर्ने अवस्था आएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतम स्वास्थ्यकर्मीलगायत कोरोना संक्रमित जो कोहीलाई दुर्व्यवहार गर्नेविरुद्ध कारबाही चलाइने बताउँछन्। दुर्व्यवहारका घटना बढ्दै गए कानुनबमोजिम कारबाही प्रक्रिया अघि बढाउँछौं, प्रवक्ता डा गौतम भन्छन्। मन्त्रालयका प्रमुख विशेषज्ञ डा रोशन पोखरेल अप्ठ्यारो परिस्थितिमा पनि स्वास्थ्यकर्मीले तदारुकताका साथ कार्य गरिरहेको बताउँछन्। सामान वा औषधि सकिए खरिद गर्न सक्छौं। तर, स्वास्थ्यकर्मीलाई केही भइहाले रिप्लेस गर्न सक्दैनौं, उनी भन्छन्, स्वास्थ्यकर्मीलाई संक्रमणबाट बचाउनुपर्छ र मनोबल पनि बढाउनुपर्छ। भावनात्मक दूरी निकट राखौं कोरोना संक्रमण वृद्धिसँगै एकअर्काबीच भावनात्मक सम्बन्धमा दूरी बढेको छ। मिलिजुली बसेको नेपाली समाजको प्रवृत्ति कोरोनाले फेरिदिएको छ। भौतिकसँगै भावनात्मक दूरी बढाइएको छ। संक्रमितप्रति सद्भाव राख्नुपर्नेमा उल्टै दुर्व्यवहार गर्ने प्रवृत्ति बढ्दो छ। मानवशास्त्री सुरेश ढकाल महामारीका बेला व्यक्तिले गर्ने व्यवहार पनि फरक हुने बताउँछन्। सामाजिक दूरी कायम गरौं भन्ने सन्देश नै विभेदकारी हो। सामाजिक दूरी कायम गर्ने सन्देशले समाजमा घृणाको बीउ रोप्ने काम गर्यो, उनी भन्छन्, कोरोनाका बारेमा पर्याप्त र सही सूचना समाजको तल्लो वर्गसम्म नपुगेकाले पनि फरक व्यवहार देखिएको हुन सक्छ। कोरोना संक्रमण कसरी हुन्छ ? एकअर्कामा कसरी सर्छ ? यसबारे सही सूचना समयमा प्रवाह हुन नसक्दा धेरै जना अन्योलमा छन्। एचआईभीएड्स रोगका सम्बन्धमा पनि सुरुवाती चरणमा धेरै जना त्रसित भएको उनको भनाइ छ। कोरोना संक्रमणबारे पनि पर्याप्त जनचेतना नै भएन, उनी भन्छन्, सर्वसाधारणले सजिलो गरी बुझ्ने हिसाबले जनचेतना फैलाउन सकिएन कि जस्तो लाग्छ। त्यसैले पनि जनमानसमा त्रास व्याप्त छ। हामीलाई बचाउने स्वास्थ्यकर्मीमाथि किन छुद्र व्यवहार ? वरिष्ठ प्रसूति तथा स्त्रीरोग विशेषज्ञ डा कार्की अन्योलका कारण त्रास बढेको बताउँछन्। कोरोना कसरी सर्छ ? कसरी सर्दैन ? यसबारे जानकारी गराउनुपर्ने आवश्यकता देखिन्छ, उनी भन्छन्। संघका अध्यक्ष डा कार्की कोरोना संक्रमण जो कोहीलाई पनि हुन सक्ने भएकाले कसैले पनि संक्रमितलाई छिः छिः दुरदुर गर्न नहुने बताउँछन्। रोग लाग्नु अपराध होइन। संक्रमितको हौसला बढाउनु र मनोबल उच्च बढाउनुपर्ने बेला उल्टै अपराधीलाई जस्तो व्यवहार गरेर हामी समाजलाई कता लैजान खोज्दै छौं ? , उनको प्रश्न छ। अझै २ वर्षसम्म जोखिम ? विश्व स्वास्थ्य संगठन (डब्लूएचओ)ले अझै दुई वर्षसम्म कोरोना भाइरस संक्रमणको जोखिम कायमै रहने जनाएको छ। डब्लूएचओले सन् २०२१ डिसेम्बरसम्म कोरोनाको जोखिम रहने उल्लेख गरेको हो। नेपालमा संक्रमितको संख्या ३१ हजार १ सय १७ पुगेको छ। त्यसमध्ये १८ हजार ३ सय ५० जना निको भएका छन्। १२ हजार ६ सय २१ जना आइसोलेसनमा छन्। पछिल्लो २४ घण्टामा ६ सय २४ जना संक्रमित थपिएका छन्। संघका अध्यक्ष डा कार्की कोरोना संक्रमणसँग जुध्दै गर्नुपर्ने व्यवहारबारे सुसूचित गराउनुपर्ने बताउँछन्। अनुशासित भएर नै कोरोना संक्रमणसँग जुध्ने हो। यसका लागि विभिन्न भाषामा प्रचारात्मक कार्यलाई अभियानकै रूपमा अघि बढाउनुपर्छ, उनी भन्छन्। कोरोनासँग जुध्न व्यवहार परिवर्तन गर्नुपर्ने विज्ञको सुझाव छ। डा पोखरेल भन्छन्, हाम्रो जीवनमा कोभिड आइसक्यो। हामीले कोभिडसँग बाँच्न सिक्नुपर्छ। भौतिक दूरी कायम राख्ने, मास्क लगाउने र स्यानिटाइजर प्रयोग गर्ने कुरा जीवनको अभिन्न अंग भएको बुझ्नुपर्छ। मानवशास्त्री ढकालका अनुसार कोरोनाबाट जोगिन भौतिक दूरी कायम गर्नुपर्ने सन्देश प्रवाह हुनुपथ्र्यो। तर, सामाजिक दूरी कायम गर्ने सन्देश प्रवाह हुनु त्रुटिपूर्ण भएको उनी बताउँछन्। मन्त्रालयका प्रमुख विशेषज्ञ डा पोखरेल कोरोना नियन्त्रणमा सबैले कर्तव्यबोध गर्नुपर्ने बताउँछन्। विश्वका मै हुँ भन्ने ठूला वैज्ञानिकले नै कहिलेसम्म कोरोना रहन्छ भनेर ठोकुवा गर्न सकेको अवस्था छैन। त्यसैले योसँग जोगिन सिक्नुपर्छ, उनी भन्छन्। सरकारले कोरोना भ्याक्सिन बनेको अवस्थामा खरिद गर्न बजेट छुट्ट्याएको छ। मन्त्रालयका प्रमुख विशेषज्ञ डा पोखरेलका अनुसार डब्लूएचओसँग समन्वय गरी भ्याक्सिनको प्राथमिकतामा नेपाललाई पनि पार्न लबिङ भइरहेको छ। हाम्रोजस्तो विकासोन्मुख देशले खरिद गर्न सक्ने दरमा बजारमा भ्याक्सिन आउँदासम्म हामी पनि किन्न सक्ने अवस्थामा गइसक्ने छौं, उनी भन्छन्।"
"सीपीएल : सन्दीप र रसेलको उत्कृष्ट प्रदर्शन, टोलीको लज्जास्पद हार",ट्रिनीडाड : क्यारेबिन प्रिमियर लिग(सीपीएल) मा यस सिजनको टोलीको तेस्रो खेलमा नेपालका युवा क्रिकेटर सन्दीप लामिछानेले निकै उत्कृष्ट बलिङ गरेका छन् । तर उनको टोली जमैका ताल्लवाशले नराम्रो हार व्यहोरेको छ। आइतबार बिहान भएको खेलमा जमैकाले गुयना अमेजन वारियर्ससँग प्रतिस्पर्धा गरेको थियो । ब्रायन लारा मैदानमा टस जितेर पहिले बलिङ रोजेको जमैकाले गुयना अमेजनलाई ११८ रनमा मात्रै सीमित गर्न सफल भएको थियो । १९१ ओभरमा सबै विकेट लिएको थियो । तर जवाफी ब्याटिङमा उत्रिएका जमैकाका ब्याट्सम्यानले पूरा २० ओभर खेल्दा ७ विकेट गुमाएर १०४ रन मात्रै बनाउन सके । टोली १४ रनले पराजित हुन पुग्यो । सन्दीपले पूरा ४ ओभर बलिङ गर्दा जम्मा ८ रन मात्रै दिएर २ विकेट लिन सफल भए । सुरुमा आक्रामक ब्याटिङ गरेका गुयना अमेजनका ओपनरले ५ ओभरमै ५५ रन बनाएका थिए । छैटौं ओभरमा अफगान्स्तिानका युवा बलर मुजिब रहमानले २ विकेट लिएपछि अमेजनको ब्याटिङ सुस्त भएको थियो । ७औं ओभरमा आन्द्रे रसेल र ८औं ओभरमा मुजीवले थप एक विकेट लिए । ९औं ओभरमा सन्दीप बलिङमा आए उनले २ रन मात्रै दिए । त्यसपछि ११ ओभरमा १ विकेट लिँदै जम्मा १ रन लिए । १३औं ओभरमा ३ रन दिए । १५औं ओभरमा १ विकेट लिँदै एक वाइडसहित २ रन दिए । सन्दीपको ओभर सकिँदा विपक्षी टोलीले ९४ रन बनाउँदा ७ विकेट गुमाइसकेको थियो । झिनो लक्ष्य पछ्याएको जमैकाले पहिलो बलदेखि नै विकेट गुमाउन पुग्दा दवावमा पर्यो । सुरुवातमा निरन्तर विकेट गुमाएपछि १२४ ओभरमा ५ विकेट गुमाएर ४८ रन मात्रै बनाएको अवस्थामा क्रिजमा आएका आन्द्रे रसेलले ३७ बलमा ५२ रन बनाएर नटआउन रहन सफल भएपनि टोलीलाई जितसम्म पुर्याउन सकेनन । ८औं नम्बरमा ब्याटिङमा आएका सन्दीप ३ बलको सामना गर्दा कुनै रन नबनाइ आउट भए । पहिलो खेलमा जित निकालेको जमैकाले पछिल्ला २ खेलमा हार व्यहोरेको छ ।
नेकपामा मेलमिलापको खाका,"काठमाडौं : नेकपा समस्या समाधान सुझाव कार्यदलले दुई अध्यक्षको अधिकार बाँडफाँटलाई स्पष्ट पार्दै मेलमिलापको खाका तयार पारेको छ। कार्यदलको सुझाव यस्तो छ, प्रतिनिधिसभाको बाँकी कार्यकाल पनि अध्यक्ष एवं प्रधानमन्त्री केपी शर्मा ओलीले सरकार सञ्चालन गर्ने। अर्का अध्यक्ष पुष्पकमल दाहालले एकता महाधिवेशनसम्म पार्टी सञ्चालन गर्ने गरी कार्यकारी अधिकार लिने। यसअघि गत मंसिर ४ गते नै ओलीले ५ वर्ष नै सरकार र दाहालले पार्टीको जिम्मा लिने गरी सहमति भएको थियो। पार्टी एकतापूर्व २०७५ जेठ २ मा भने आलोपालो सरकारको नेतृत्व गर्ने गरी ५ बुँदे सहमति भएको थियो। त्यसलाई प्रतिस्थापन गर्दै मंसिरमा दुई अध्यक्षको अधिकार बाँडफाँटको सहमति सचिवालय बैठकबाट भएको हो। तर, सहमति कार्यान्वयन नभएको भन्दै दाहालले प्रश्न उठाएपछि पार्टीमा कडा शक्ति संघर्ष चलेको थियो। पार्टी विवाद सल्टाउनका लागि सुझाव दिन गठित कार्यदलले शनिबार अध्यक्षद्वय ओली र दाहाललाई प्रतिवेदन बुझाएको हो। पार्टीभित्र एकता, संघर्ष र विभाजन उन्मुख परिस्थितिबाट कार्यदलले आफ्ना सुझावका आधारमा अगाडि बढ्दा पुनः नयाँ आधारमा नयाँ एकता कायम हुन सक्ने निष्कर्ष निकालेको छ। कार्यदलले दुई अध्यक्षबीचको कार्यविभाजनलाई थप स्पष्ट पार्दै जिम्मेवारीलाई परिभाषित गरेरै सुझाव दिएको कार्यदलका एक सदस्यले बताए। दुवै अध्यक्षले सरकार र पार्टी सहकार्य र समन्वयका आधारमा सञ्चालन गर्ने, एकले सरकार र अर्काेले पार्टी चलाउने गरी कार्यविभाजनको सुझाव प्रतिवेदनमा छ। मंसिर ४ को सहमतिलाई थप स्पष्ट गर्दै जाने गरी अध्यक्षद्वयको कार्यविभाजनलाई ठोस रूपमै परिभाषित गरिएको छ, कार्यदलका एक सदस्यले अन्नपूर्णसँग भने, अध्यक्ष प्रचण्ड (दाहाल)लाई गत मंसिरको सहमतिमा कार्यकारी अधिकार मात्र भनिएको थियो। परिभाषित जिम्मा अहिले व्यवहारतः नै देखिने गरी पार्टीको बैठक सञ्चालन, निर्णयलगायत समग्र विषयमा अगाडि बढ्न सक्ने गरी ठोस रूपमै थप गर्ने गरी सुझाव दिइएको छ। ओली र दाहालले विवाद सल्टाउन सुझावका लागि साउन ३० मा महासचिव विष्णु पौडेलको नेतृत्वमा कार्यदल गठन गरेका थिए। त्यसमा स्थायी समिति सदस्यहरू शंकर पोखरेल, पम्फा भुसाल, जनार्दन शर्मा, भीम रावल र सुरेन्द्र पाण्डे सदस्य थिए। कार्यदललाई भदौ १ को सचिवालय बैठकले अनुमोदन गरेको थियो। कार्यदलले शनिबार बालुवाटारमा बिहानदेखि छलफल गरी साँझ दुई अध्यक्षलाई संयुक्त रूपमा प्रतिवेदन बुझाएको हो। संघीय सरकारदेखि प्रदेश सरकारसम्म हेरफेरको सुझाव पनि कार्यदलले दिएको छ। सरकारको काम प्रभावकारी र परिणाममुखी बनाएर लैजान प्रधानमन्त्री ओलीले संघीय सरकार पुनर्गठन गरेर जानुपर्ने सुझाव छ, कार्यदलका एक सदस्यले भने, त्यस्तै प्रदेश सरकारको पनि आवश्यकताका आधारमा पुनर्गठन गर्नुपर्ने सुझाव कार्यदलले दिएको छ। अर्का सदस्य शर्माका अनुसार पार्टी एकता, संस्थागत विधि तथा पद्धति सबैलाई केन्द्रबिन्दुमा राखेर नेतृत्वलाई सुझाव दिइएको छ। कार्यदलको सार भनेको पार्टी एकताको महत्वलाई स्थापित गर्दै पार्टी पद्धतिलाई स्थापित गर्ने, संस्थागत प्रणाली लागू गर्ने, दुई अध्यक्षको कार्यविभाजनलाई परिभाषित गर्ने, पार्टी एकताका बाँकी काम सम्पन्न गर्ने कुरा छन्। राजनीतिक सांगठनिक रूपले गर्नुपर्ने कामबारे सुझाव दिइएको छ, उनले अन्नपूर्णसँग भने, एकताको राष्ट्रिय महाधिवेशन सम्पन्न गर्ने कुरामा सुझाव दिइएको छ। सरकारको कामबारे सुझाव छ। प्रदेश र स्थानीय तहको सरकारका कामलाई प्रभावकारी कसरी बनाउने भन्नेमा सुझाव छ। उनका अनुसार संसदीय दलका कामलाई कसरी प्रभावकारी बनाउने भन्ने सुझाव दिइएको छ। सीमा समस्या र समाधानका विषय छन्। कोभिड १९ को महामारीले पारेको प्रभाव, उपचार, नियन्त्रण र आर्थिक पुनरुत्थानका बारेमा पनि सझुाव छ, उनले भने, शान्ति प्रक्रियाका बाँकी काम कसरी टुंग्याउने र एमसीसीबारे के गर्ने भन्नेसम्मका सुझाव समेटेर प्रतिवेदन तयार पारेर बुझाइएको छ। कार्यदलले गत माघमा सम्पन्न केन्द्रीय समिति बैठकले तय गरेको मितिमै पार्टीको एकता महाधिवेशन गर्न सुझाव दिएको छ। केन्द्रीय समितिले पार्टीको एकता महाधिवेशन चैत २५ देखि ३० सम्म गर्ने गरी कार्यतालिका बनाएको थियो। त्यही मितिमै एकताको महाधिवेशन गर्ने, एमसीसीबारे पार्टी कार्यदलले दिएको सुझाव सम्भव भएसम्म परिमार्जन र संशोधन गरी पारित गरेर जाने, दुई अध्यक्षले मिलेर समन्वयमा सरकार र पार्टीका काम गर्ने भन्ने नै प्रतिवेदनको मूल सार छ, कार्यदल सदस्य शर्माले भने। अर्का सदस्य रावलले पार्टीभित्र देखा परेका मुलभूत अन्तरविरोधलाई समाधान गर्ने गरी कार्यदलले लिपिबद्ध सुझाव दिएको बताए। प्रतिवेदन १७ पेजको छ। कार्यदलले सरकार र संसद्को काम प्रभावकारी बनाउन, संसद् र पार्टीको कामलाई प्रभावकारी र समन्वयात्मक बनाउन बुँदागत रूपमा सुझाव दिएको छ। कोभिडले पार्ने आर्थिक असरबारे विश्लेषण गर्दै कोभिडपछि आर्थिक पुनरुत्थान कसरी गर्ने, सरकारले आगामी बजेट र नीति तथा कार्यक्रम कसरी प्रस्तुत गर्ने, विकास र समृद्धिका कार्यक्रम कसरी पार्टीको चुनावी घोषणापत्रमा आधारित रहेर बनाउने भन्नेसम्मका विषयमा पनि कार्यदलले सुझाव दिएको छ, एक सदस्यले भने। नेकपाभित्र चर्काे विवादमा रहेको एमसीसी सम्झौताका विषयमा पनि कार्यदलले सुझाव दिएको छ। त्यसमा कार्यदलले पार्टी केन्द्रीय समितिले गठन गरेको कार्यदलले औंल्याएका सुझावलाई पनि सम्भव भएसम्म सम्बोधन गरेर राष्ट्रिय हितमा पारित गरेर जानुपर्ने सुझाव दिएको छ। नेकपाले गत माघमा वरिष्ठ नेता झलनाथ खनालको संयोजकत्वमा रावल र प्रदीप ज्ञवाली रहेको एमसीसी अध्ययन कार्यदल बनाएको थियो। त्यसले फागुन १० मा आफ्नो प्रतिवेदन बुझाए पनि यस विषयमा नेकपाले कुनै निर्णय लिन सकेको छैन। सीमा विवादका सवालमा नेपालसँग भएको नक्सा, तथ्यप्रमाणलाई पेस गर्ने र भारतसँग कूटनीतिक वार्तामार्फत नै समस्या समाधानमा जोड गर्नुपर्ने सझुाव दिइएको छ। नेताका नाममा खोलिएका प्रतिष्ठानका गतिविधि विवादमा आउन नदिन त्यसलाई नियमन र नियन्त्रण गर्ने, पार्टी एकीकरणका कामलाई निश्चित अवधिभित्र टुंग्याउने, पार्टीको अनुशासन र विधिलाई कडाइपूर्वक कार्यान्वयन गरेर जानेसम्मका सुझाव प्रतिवेदनमा उल्लेख छ। सरकारले गर्ने राजनीतिक नियुक्तिहरू पार्टी सचिवालयभित्र छलफल गरी सहमतिका आधारमा मात्र गर्ने सुझाव पनि कार्यदलले दिएको छ। कार्यदलले बुझाएको प्रतिवेदन दुई अध्यक्षले अध्ययन गरेपछि सचिवालयमा लगेर छलफल गर्ने र त्यसलाई स्थायी समितिमा लगेर पारित गर्ने नेताहरूले बताएका छन्। केन्द्रीय समिति असोज अन्तिमसम्म राख्ने र पार्टीको महाधिवेशन केन्द्रित कार्यक्रम बनाएर जाने सुझाव पनि कार्यदलको छ। कार्यदल सदस्य शर्माले सचिवालय हुँदै अब स्थायी समितिमा छलफल भई प्रतिवेदन पारित हुने बताए। कोभिडको महाव्याधि उपत्यकामा फैलन थालेपछि उपत्यकाका स्थानीय प्रशासनले केही दिनयता निषेधाज्ञा लगाइरहेका छन्। निषेधाज्ञाका कारण भदौ १० अघि सचिवालयसमेत नबस्ने र त्यसलगत्तै सचिवालय बैठक बसेर स्थायी समिति राखेर जाने योजनामा नेकपा रहेको कार्यदलका एक सदस्यले बताए। स्थायी समिति बैठकको पनि टुंगो लाग्न सकेको छैन। दाहालसहित वरिष्ठ नेता माधवकुमार नेपाल, झलनाथ खनाललगायतले असार १६ को बैठकमा प्रधानमन्त्री ओलीको प्रधानमन्त्री र पार्टी अध्यक्ष दुवै पदबाट राजीनामा माग गरेपछि विवाद चर्किएको थियो। त्यसपछि १३ साउनयता जारी स्थायी समिति बैठक बस्न सकेको छैन। प्रतिवेदनका मूल बुँदा एकताको राष्ट्रिय महाधिवेशन : केन्द्रीय समितिले तय गरेको चैत २५ देखि ३० कै मितिमा सम्पन्न गर्ने दुई अध्यक्षको कार्यविभाजन : प्रतिनिधिसभाको बाँकी कार्यकाल प्रधानमन्त्री केपी शर्मा ओलीले नै सरकारको नेतृत्व गर्ने राजनीतिक नियुक्तिलगायत काम सचिवालयमा छलफल गराई सहमतिका आधारमा गर्ने सरकारलाई प्रभावकारी बनाउन मन्त्रिमण्डल हेरफेर गर्ने अर्का अध्यक्ष पुष्पकमल दाहालले पार्टी बैठक सञ्चालन, निर्णयलगायत काम कार्यकारीका रूपमा गर्ने एकताका बाँकी काम टुंगो लगाई महाधिवशेनमा केन्द्रित हुने प्रदेश सरकार प्रभावकारी बनाउन आवश्यक मात्रामा पुनर्गठन गर्ने अन्य सुझाव : नक्सा, आवश्यक तथ्यप्रमाणका आधारमा भारतसँग कूटनीतिक संवादमार्फत सीमा समस्या समाधानको पहल गर्ने कोभिड१९ को उपचार तथा नियन्त्रणदेखि कोभिडपछिको आर्थिक पुनरुत्थानसम्मका योजना बनाउने, आगामी बजेट र नीति तथा कार्यक्रमसम्मका सुझाव शान्ति प्रक्रियाका बाँकी काम निर्धारित कार्यक्रम बनाई छिटो टुंगो लगाउने पार्टी कार्यदलले दिएको सुझावका आधारमा सम्भव भएसम्म परिमार्जन गरी एमसीसी पारित गरेर जाने पार्टीका दिवंगत नेताका नाममा खोलिएका प्रतिष्ठानहरुलाई विवादास्पद हुन नदिन नियन्त्रण र नियमन गर्ने निषेधाज्ञापछि स्थायी समिति र असोज अन्तिम साता सम्भव भएसम्म कोभिडको अवस्था हेरेर केन्द्रीय समिति बैठक बस्ने"
