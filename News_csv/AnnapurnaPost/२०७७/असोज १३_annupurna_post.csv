शीर्षक,विवरण
विद्यालयमै धमाधम पढाइ,"गोरखा : छ महिनादेखि बन्द रहेका गोरखाका विद्यालयमा धमाधम पठनपाठन सुरु हुन थालेको छ । कतिपय पालिकाको आग्रहमा, कतिपय विद्यालयकै निर्णयमा पठनपाठन सुचारु हुन थालेको हो ।जिल्लाको ११ वटै पालिकाका ५० प्रतिशत भन्दा धेरै विद्यालयले विद्यार्थी बोलाएरै पढाउन सुरु गरेका शिक्षा विकास तथा समन्वय इकाइका सुवास आचार्यले जानकारी दिए । पालुङ्टार र सिरानचोक गाउँपालिकाका विद्यालयमा पढाइ भइरहेको हामीले नै देख्यौँ, उनले भने, सिकाइ केन्द्र भनेर होस् वा जे जे नाम गरेर भए पनि विद्यालय चलेका छन् । गोरखा नगरपालिकामा भर्ना गर्ने भन्दै र पुस्तक वितरण गर्ने भन्दै विद्यार्थी बोलाएर पढाइ हुने गरेको जानकारी आएको शिक्षा शाखाका धु्रव अर्यालले जानकारी दिए । हामीले विद्यालयमा विद्यार्थी बोलाएर पठनपाठन सुरु गर्नू भनेका थिएनौँ, तर कतिपय विद्यालयमा विद्यार्थी बोलाएर पठनपाठन सुरु भएको छ भन्ने अनौपचारिक रुपमा जानकारी आएको छ, अर्यालले भने, लामो समय बन्द भएको विद्यालयलाई सुचारु गर्ने बारे छलफल गर्न मंगलबार नगर शिक्षा समितिको बैठक भयो । विद्यालय सञ्चालन गर्न जिल्ला स्तरीय कोभिड१९ व्यवस्थापन केन्द्रसित अनुमति माग्ने निर्णय भएको छ । पालुङटार नगरपालिकामा गत आइतबारदेखि नै विद्यार्थी बोलाएर पठनपाठन सुरु भएको छ । संघ सरकारले सिकाइ केन्द्र बनाएर पढाउनू भनेको थियो । चौतारामा पढाउनु भन्दा विद्यालयलाई मूल सिकाइ केन्द्र बनाएर पढाउन उपयुक्त हुने देखिएकाले विद्यालयमा नै पढाइ भएको छ, मेयर दिपकबाबु कँडेलले भने । त्यस्तै सिरानचोक गाउँपालिकाले पनि पठनपाठन सुरु गरिसकेको छ । यसलाई बुधबार बैठक गरी अहिलेकै पठनशैलिलाई वैध बनाइने गाउँपालिकाका प्रमुख राजु गुरुङले जानकारी दिए । बारपाक सुलीकोट, धार्चे, आरुघाट, भीमसेनथा, सहिद लखन, गण्डकी लगायतका सबै पालिकामा पठनपाठन सुरु भइसकेको छ । कुनै विद्यालयले गत आइतबारदेखि, कतिपयले मंगलबारदेखि पठनपाठन सुरु गरेको जनाएका छन् । विद्यालय छ महिनादेखि बन्द छन् । खुलाउने कुनै निश्चित छैन । शिक्षक विद्यार्थी संघ सरकारको निर्देशन कुरेर बस्दाबस्दा हैरान भए, आरुघाट गाउँपालिकाका प्रमुख पूर्ण दाहाल भन्छन्, त्यसैले संघीय सरकारले भने अनुसारको स्वास्थ्य सुरक्षा मापदण्ड पालना गर्दै पढाउँदै गर्न थालेका छन् । भीमसेन थापा गाउँपालिकाले पनि मंगलबारको बैठकले पठनपाठन सुचारु गर्ने निर्णय गरेको अध्यक्ष इश्वर पाण्डेले बताए । सानो समूह बनाएर आलोपालो गरी पढाउन सुरु गर्ने निर्णय भएको छ, उनले भने ।"
उपत्यकामा बढे संक्रमित : मंगलबार एकै दिन ९३४ जनामा कोरोना पुष्टि,"काठमाडौं : काठमाडौं उपत्यकामा पछिल्लो २४ घण्टामा अहिलेसम्मकै सबैभन्दा बढी ९३४ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार काठमाडौं जिल्लामा मात्र तीन सय ७ महिला र ४४० पुरुष गरेर ७४७ जनामा संक्रमण पुष्टि भएको छ। ललितपुरमा ४७ महिला र ६७ पुरुष गरेर ११४ जना र भक्तपुरमा २८ महिला र ४५ पुरुष गरेर ७३ जनामा संक्रमण पुष्टि भएको हो। मन्त्रालयका अनुसार उपत्यकामा ९३४ सहित देशभर २४ घण्टामा ५५६ महिला र ९७५ पुरुष गरेर १५ सय १३ जनामा कोरोना संक्रमण पुष्टि भएको छ। योसँगै नेपालमा कुल संक्रमितको संख्या ७६ हजार ३५८ पुगेको छ। प्रवक्ता गौतमका अनुसार २४ घण्टामा ७३१ जना डिस्चार्ज भएका छन्। योसँगै कुल डिस्चार्ज हुनेको संख्या ५५ हजार ३७१ पुगेको छ। यो संख्या ७२ दशमलव ६ प्रतिशत हो। नेपालमा अहिले सक्रिय संक्रमितको संख्या २० हजार ३८९ पुगेको छ। पछिल्लो २४ घण्टामा १० हजार ८ सय ९१ जनाको पीसीआर गरिएको हो। योसँगै नेपालमा पीसीआर परीक्षण भएकाको कुल संख्या १० लाख ९ हजार २९८ पुगेको छ। मन्त्रालयका अनुसार अहिले आईसीयूमा २१३ र भेन्टिलेटरमा ३४ जनाको उपचार भइराखेको छ। मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा अहिले पाँच सयमाथि सक्रिय संक्रमित रहेका छन् भने मनाङ, मुस्ताङ, डोल्पा, मुगु र हुम्लामा संक्रमितको संख्या शून्य छ। २४ घण्टामा १० जनाको कोरोनाले मृत्यु भएको छ। प्रवक्ता गौतमका अनुसार ३ महिला र ७ पुरुषको मृत्यु भएको हो। मृत्यु हुनेमध्ये बाँके र काठमाडौंका तीनतीन जना छन्। प्रदेश १ मा थप ८३ जनामा कोरोना संक्रमण २५ प्रतिशत नेपालीमा मुटुको समस्या विराटनगरमा मृत्यु भएका पुरुषमा कोरोना पुष्टि पर्सामा थप २४ जनामा कोरोना संक्रमण कोरोना अपडेट : स्वास्थ्य मन्त्रालयको पत्रकार सम्मेलन (लाइभ) रुसले बनाएको कोरोनाको खोप नेपाल ल्याउने सम्झौता ५७ वर्षीया महिला, ६० र ७० वर्षका दुई पुरुष गरेर काठमाडौंका तीन जनाको मृत्यु भएको हो। बाँकेकी ७६ वर्षीया महिलासँगै ३९ र ५३ वर्षीया पुरुषको मृत्यु भएको हो मोरङका ६८ वर्षीय पुरुष, सर्लाहीकी ७२ वर्षीया महिला र चितवनका ५५ वर्षीय पुरुषको मृत्यु भएको छ। योसँगै नेपालमा कोरोनाले मृत्यु हुनेको संख्या संख्या ४९१ पुगेको छ।"
विराटनगरमा उत्पादित स्यानीटाइजर बिक्रीमा रोक,"विराटनगर : विराटनगर महानगरपालिका१५ मा रहेको ग्यालेक्सी डेन्टल एण्ड सर्जिकल सप्लायर्सले उत्पादन गरेको स्यानीटाइजर बिक्री वितरणमा मंगलबारबाट रोक लगाइएको छ। उत्पादित स्यानीटाइजर गुणस्तरहीन र मानव स्वास्थ्यमा गम्भीर असर पुर्याउने खालको भएको हुन सक्ने आशंकामा बजारमा लैजान र उपभोक्तालाई बिक्री गर्न बन्देज लगाइएको हो। जिल्ला प्रशासन कार्यालय मोरङ, प्रहरी, औषधि व्यवस्था विभाग र उपभोक्ता अधिकारवादी संस्था पब्लिक फोरमको संयुक्त अनुगमन टोलीले अनिल चौधरीले ग्यालेक्सी ह्याण्ड स्यानीटाइजर नाम दिएर उत्पादन गरिरहेको स्यानीटाइजर बिक्रीमा रोक लगाएको हो। विभागका विराटनगरका प्रमुख सञ्जीव कट्टेलले तत्कालका लागि बजारमा लैजान र बेचबिखन गर्न बन्देज लगाइएको बताउँदै परीक्षणका लागि नमुना संकलन पनि गरिएको जानकारी दिए। उनले नमुना राष्ट्रिय औषधि प्रयोगशालामा परीक्षणका लागि पठाइने र रिपोर्ट आइसकेपछि थप निर्णय लिइने बताए। परीक्षणबाट गुणस्तरहीन र प्रयोग गर्न अयोग्य रहेको पाइएमा कारबाही अघि बढाइने उनको भनाइ छ। कट्टेलका अनुसार स्यानीटाइजर उत्पादन गर्ने उक्त उद्योग विभागमा सूचीकृत छैन र उत्पादनको जानकारी पनि दिइएको छैन। बिना जानकारी आफूखुसी र जथाभावी रुपमा घरको कोठामा उद्योग खोलेर उत्पादन गरिरहेको पाइयो, उनले भने, उद्योग सञ्चालन र त्यहाँबाट उत्पादित स्यानीटाइजर बिक्री गर्न सबै मापदण्ड पूरा गर्नुपर्छ। उनका अनुसार कोरोना संक्रमण तीव्र रुपमा फैलिइरहँदा स्यानीटाइजरको बिक्री र प्रयोग पनि बढेको छ। तर स्यानीटाइजर उत्पादनका नाममा बिकृति बढ्न थालेपछि अनुगमन गर्दै नियमन गर्न थालिएको कट्टेलले बताए। टोलीले मंगलबार विराटनगरका पाँचवटा स्यानीटाइजर उद्योगको अनुगमन गर्यो। त्यस अक्रममा रिजालको, हिमगिरी, कस्यव ऋषि आयुर्वेदको उत्पादन नियमसंगत रुपमै भइरहेको पाइएको उनको भनाइ छ। प्रयोग गर्न अयोग्य स्यानीटाइजर उत्पादन गरिरहेको पाइएपछि एक महिनाअघि बन्द गरिएको पपुलर उद्योगको पनि अनुगमन गरिएको छ। त्यस क्रममा उद्योग बन्दनै रहेको र संरचना सुधारको काम भइरहेको पाइएको जानकारी कट्टेलले दिए। आवश्यक मापदण्ड र प्रक्रिया पूरा नगरि उद्योग सञ्चालन गरेर गुणस्तरहीन उत्पादन गरिरहेका कारण त्यतिबेला बन्द गरिएको थियो। संरचना सुधार गर्दै गुणस्तरीय स्यानीटाइजर उत्पादन गर्ने सबै प्रक्रिया पूरा गरेपछि मात्रै पपुलरलाई सञ्चालन अनुमति दिइने विभागले जनाएको छ। दर्ता नगरिकन आफू खुसी सञ्चालन गरिएका उद्योगलाई विभागले चाँडो गरेर सरकारले दिएको समयअवधिभित्र सबै मापदण्ड पूरा गर्दै प्रक्रियामा आउन आह्वान पनि गरेको छ। नियमसंगत रुपमा सञ्चालन हुन नखोज्नेलाई भने बन्द गरिने र कारबाही अघि बढाइने कट्टेलले बताए। विभागले स्वास्थ्यमा जोखिम निम्तने स्यानीटाइजर उत्पादन गरिरहेको सुनसरीको भोक्राहानर्सिङ गाउँपालिकामा रहेको सीता हर्बल प्राइभेट लिमिटेडलाई पनि दुई साताअघि बन्द गराएको थियो। घरको कोठाभित्र सञ्चालन गरिएको उक्त उद्योगले स्वास्थ्यमा असर गर्ने मिथाइलेटेड स्प्रिट प्रयोग गरेर स्यानीटाइजर उत्पादन गरिरहेको पाइएको जानकारी उनले दिए। इथाइल र आइसोप्रोपायल अल्कोहल तोकिएको मात्रा प्रयोग गर्दै स्यानीटाइजर बनाउनु पर्नेमा मिथाइलेटेड स्प्रिट प्रयोग गरेको भेटिएको प्रमुख कट्टेलको भनाइ छ। यसअघि विभागले इटहरीको शौर्य केमिकललाई पनि कारबाही गरेको थियो। त्यस्तै झापाको दमकमा औषधि पसलबाट उत्पादन भइरहेको पाइएपछि बन्द गरिएको थियो।"
जीपले ठक्कर दिँदा महिलाको मृत्यु,भद्रपुर : झापाको झिलझिलेमा जीपको ठक्करबाट एक महिलाको मृत्यु भएको छ। शिवासताक्षी ८ झिलझिलेकी ४० वर्षीया कमला चापागाईंको मृत्यु भएको जिल्ला ट्राफिक प्रहरी कार्यालय झापाका प्रहरी निरीक्षक प्रकाश जबेगुले जानकारी दिए । पूर्वबाट पश्चिम जादैँ गरेको बा ११ च ५९९० नम्बरको जिपले ठक्कर दिँदा चापागाईंको मृत्यु भएको हो । ठक्कर दिने जीप र चालक शिवासताक्षी नगरपालिका९ का ४३ वर्षीय अमृतबहादुर योङ्हाङलाई इलाका प्रहरी कार्यालय झिलझिलेले नियन्त्रणमा लिएको प्रहरी निरीक्षक जवेगुले बताए ।
चर्चामा तिमी सित माया गर्दा (भिडियो),काठमाडौं : गायक रोशन राई र गायिका मेलिना राईको स्वर रहेको तिमी सित माया गर्दा गीत अहिले चर्चामा छ। रमेश नामहाङ्गको शब्द तथा संगीत रहेको गीतलाई फणिन्द्र राईले एरेन्ज गरेका छन् भने मिक्सिङ्ग किशोर थापाले गरेका हुन्। म्युजिक भिडियोमा चर्चित मोडेल लक्ष्मी बर्देवा र जीवन भट्टराईको जीवन्त अभिनय रहेको छ। लक्ष्मी र जीवनको अभिनयले गीतलाई जीवन्त बनाएको छ। यो गीतको म्युजिक भिडियोलाई बुद्ध थापाले छायांकन गरेका हुन् भने सम्पादन र कलर बिष्णु खड्काले गरेका हुन्। लक्ष्मी बर्देवा र जीवन भट्टराईकै कन्सेप्ट र निर्देशन रहेको यो गीतको म्युजिक भिडियोमा बेमेल माया गर्दा समाजमा हुने घट्ना र स्थितिलाई चित्रण गरिएको छ।
सरकारले तोकेभन्दा बढी शुल्क लिने निजी प्रयोगशालालाई कारवाही गर्न पत्राचार,"काठमाडौं : स्वास्थ्य तथा जनसङ्ख्या मन्त्रालयले कोरोना भाइरसको पीसीआर परीक्षणका लागि तोकेको भन्दा बढी शुल्क लिने निजी प्रयोगशाला तथा अस्पताललाई कारवाही गर्न गृह मन्त्रालयलाई पत्राचार गरेको छ। मन्त्रालयका सहप्रवक्ता डा समिरकुमार अधिकारीले सरकारले तोकेको भन्दा बढी शुल्क लिने निजी प्रयोगशाला तथा अस्पताललाई गृह मन्त्रालयलाई कारवाही गर्न पत्राचार गरिएको जानकारी दिए। सरकारले पीसीआर परीक्षणका लागि दुई हजार निर्धारण गरेपनि बढी केही निजी प्रयोगशाला तथा अस्पतालले वढी शुल्क लिदै आएका बताइएको छ। उनीहरुले पीसीआर शुल्क वापत रु तीन हजार ८९९ लिदैँ आएका जनाएका छन्। मन्त्रालयले शुरुको चरणमा पीसीआर परीक्षण गर्न पाँच हजार ५०० रुपैयाँ शुल्क तोकेको थियो। रिएजेन्ट अन्तर्राष्ट्रिय बजारमा सस्तो भएपछि मन्त्रालयले परीक्षण शुल्क रु दुई हजार कायम गरेको थियो। स्टार, ह्याम्स , वि एण्ड वि ,नेपाल मेडिसिटी अस्पतालका प्रयोगशाला, डिकोड जिनोमिक्स एण्ड रिसर्च सेन्टर, सौर्य हेल्थ केयर प्रालि, सेन्ट्रल डायगनोस्टिक ल्यावरोटरी एण्ड रिसर्च सेन्टर र इन्ट्राप्रिड डायगनोस्टिक सेन्टरले सरकारले तोकेभन्दा बढी शुल्क लिने गरेका जनाइएको छ। मन्त्रालयका सहप्रवक्ता डा अधिकारीले राष्ट्रिय जनस्वास्थ्य प्रयोगशाला र वाणिज्य विभागलाई वढी शुल्क लिने प्रयोगशालालाई आवश्यक कारवाही गर्नका लागि निर्देशन दिइसकेको जानकारी दिए। ' पीसीआरमा बढी शुल्क लिने ती प्रयोगशालालाई कारवाहीका लागि सम्बन्धित निकायलाई पत्राचार गरिसकेका छौ', उनले भने ' सरकारले तोकेको भन्दा बढी शुल्क लिएका प्रयोगशाला कारवाहीमा पर्ने छन।' ती प्रयोगशालाले तीन हजार ८९९ रुपैँया वैज्ञानिक शुल्क भएकोले सरकारले तोकेको दुई हजार रुपैँया परीक्षण गर्न नसक्ने बताएका छन। उहाँका अनुसार केही नीजि प्रयोगशालाले सरकारले तोकेको भन्दा कम एक हजार ५०० मा पनि परीक्षण गरिरहेको छन्। सोमबार ती प्रयोगशालाले विज्ञप्ति जारी गर्दै नयाँ सन्तुलित र न्यायोचित शुल्क निर्धारण नहुँदासम्म तीन हजार ८९९ मा नै परीक्षण गर्ने बताएका छन। हालसम्म १० लाख ९ हजार २९८ जनाको पीसीआर परीक्षण गरिएको जनाइएको छ। रासस"
महामारीमा बैंक र वित्तीय संस्थाहरु नाफामुखी हुनुहुँदैन : गभर्नर अधिकारी,"काठमाडौं : नेपाल राष्ट्र बैंकका गभर्नर महाप्रसाद अधिकारीले कोभिड१९ बाट प्रभावित अर्थतन्त्रलाई गतिशील बनाउने गरी बैंकले मौद्रिक नीति जारी गरेकाले यसको व्यावहारिक कार्यान्वयनमा सहयोग पुर्याउन बैंक तथा वित्तीय संस्थाका सञ्चाल समितिका अध्यक्षहरुसँग आग्रह गरेका छन्। केन्द्रीय बैंकले मंगलबार आयोजना गरेको श्रव्यदृश्य अन्तरक्रियामा उनले कोभिडको असरसँगै निम्तिएको असहज परिस्थितिमा अर्थतन्त्र र वित्तीय प्रणालीको सम्बद्र्धनमा टेवा पुग्ने गरी वित्तीय सेवा प्रदान गर्न आग्रह गरे। उनले भने 'यतिबेला बैंक तथा वित्तीय संस्थाहरु नाफामुखी हुनुहुँदैन आफ्नो व्यवसायलाई टिकाउनेतर्फ केन्द्रित भइदिनुस्।' वित्तीय प्रणालीमा पर्याप्त तरलता रहेको अवस्थामा अनुत्पादक क्षेत्रतर्फ कर्जा प्रवाह हुनसक्ने उल्लेख गर्दै गभर्नर अधिकारीले त्यसप्रति सजग रहन बैंकका सञ्चालक समितिका अध्यक्षलाई आग्रह गरे। राष्ट्र बैंकले मर्जरप्राप्तिमा नीतिगत सहुलियत दिएको उल्लेख गर्दै गभर्नर अधिकारीले मर्जरप्राप्तिको सम्बन्धमा आपसमा निर्णय गरेर निष्कर्षमा पुग्न सकिने बताए। बैंक तथा वित्तीय संस्थाले प्रदान गर्ने वित्तीय सेवामा सूचना प्रविधिको अधिकतम उपयोग गर्नुपर्ने आवश्यकतामा उनले जोड दिए। उनले भने 'अब ईकमर्शलाई प्रवद्र्धन गर्ने किसिमका वित्तीय सेवातर्फ बैंकहरु केन्द्रित हुनुपर्छ।' बैंक तथा वित्तीय संस्था नियमन विभागले क, ख र ग वर्गका इजाजपत्रप्राप्त बैंक तथा वित्तीय संस्थाका सञ्चालक समितिका अध्यक्षसँग छलफल गरिएको राष्ट्र बैंकले जनाएको छ। कार्यक्रममा बैंक तथा वित्तीय संस्था नियमन विभागका कार्यकारी निर्देशक देवकुमार ढकालले स्वागत मन्तव्य राख्दै वेबिनारको उद्देश्यबारे जानकारी दिएका थिए। सो अवसरमा बैंक तथा वित्तीय संस्था परिसङ्घका अध्यक्ष पवनकुमार गोल्यान, नेपाल बैंक लिमिटेडका अध्यक्ष वासुदेव अधिकारी, हिमालयन बैंक लिमिटेडका अध्यक्ष तुलसीप्रसाद गौतम, मेगा बैंक लिमिटेडका अध्यक्ष भोजबहादुर शाह, लुम्बिनी विकास बैंकका अध्यक्ष दशरथ रिजाल, महालक्ष्मी विकास बैंकका अध्यक्ष राजेश उपाध्याय, नेपाल फाइनान्स लिमिटेडका अध्यक्ष हिरेन्द्रमान प्रधान, रिलायन्स फाइनान्स लिमिटेडका अध्यक्ष कुशप्रसाद मल्लीलगायतले समसामयिक बैंकिङ तथा वित्तीय क्षेत्रका सन्दर्भमा आआफ्नो धारणा राखेका थिए। रासस"
सरकारद्वारा सोल्टी वेस्टेन्ड प्रिमियर होटेललाई सम्मान,"काठमाडौं : सोल्टी वेस्टेन्ड प्रिमियर होटेल नेपालगन्जलाई वातावरणमैत्री प्रविधि प्रयोग गरी सुविधा सम्पन्न होटेल विस्तारमार्फत वातावरण र दिगो विकासमा उल्लेखनीय योगदान पुर्याए बापत सरकारले सम्मान गरेको छ । ४१औं विश्व पर्यटन दिवसका अवसरमा पारेर होटेललाई संस्कृति, पर्यटन तथा नागरिक उड्डयन मन्त्रालयलले सम्मान गरेको हो । सोल्टी वेस्टेन्ड प्रिमियर होटेल नेपालगन्ज, काठमाडौंस्थित सोल्टी होटेलको उत्कृष्ट ब्रान्डमा सञ्चालित, पाँचतारे स्तरमा वर्गीकृत, ५ नम्बर प्रदेशको पहिलो पाँचतारे होटेल हो । काठमाडौंको सोल्टी होटेल तथा नेपाली लगानीकर्ताहरुसँगको सहकार्यमा स्थापित संयुक्त उपक्रम सोल्टी शिवक्रिम होटेल तथा रिसोर्टस् प्राइभेट लिमिटेडको पहिलो होटेलका रुपमा सञ्चालित सोल्टी वेस्टेन्ड प्रिमियर नेपालको पहिलो अन्तर्राष्ट्रिय स्तरको वातावरण मैत्री लिड प्रमाणिकृत ग्रिन होटेल हो । सोल्टी वेस्टेन्ड प्रिमियर होटेल संयुक्त राज्य अमेरिकाको स्वतन्त्र र गैरनाफामूलक संस्था यूएस ग्रिन विल्डिङ काउन्सिलबाट पर्यावरणमैत्री ग्रिन होटेल लिड लिडरसिप इन इनर्जी एन्ड इन्वाइरन्मेन्टल डिजाइन बाट प्रमाणित भई प्रमाणपत्र पाउने नेपालकै पहिलो पर्यावरणमैत्री ग्रिन होटेल भएको अध्यक्ष दिनेशबहादुर विष्टले बताए । होटेललाई यूएस ग्रिन विल्डिङ काउन्सिलले सम्पूर्ण प्राविधिक जाँच र मूल्यांकनपछि सिल्भर श्रेणीको लिड प्रमाणीकरण प्रमाणपत्रबाट विभूषित गरेको छ ।होटेलमा आधुनिक सुविधा सम्पन्न ८१ वटा कोठा छन् । साथै होटेल परिसरभित्रै पर्यटनलाई आवश्यक पर्ने प्राविधिक जनशक्ति तयार गर्न हस्पिटालिटी भोकेसनल ट्रेनिङ सेन्टरसमेत छुट्टै भवनमा सञ्चालनमा छ । जसलाई नेपालको ख्याति प्राप्त सिल्भर माउन्टेनको कम्पनी द होटेल स्कुल नेपालले सञ्चालन तथा व्यस्थापन गर्छ ।"
दु:खमा जनतासँगै छु : नेता श्रेष्ठ,"काठमाडौं : सिन्धुपाल्चोकको बाह्रबिसे नगरपालिका७ नागपुजेस्थित पहिरो पीडितलाई राहत वितरण गरिएको छ। न्यू लाइफ र मेरो परिवार नामक संस्थाले पूर्व सांसद तथा नेकपाका नेता राजकुमार श्रेष्ठको उपस्थितिमा नागपुजेका पहिरो पीडितलाई राहत वितरण गरेको हो। उनीहरुले अत्याधुनिक वाटर फिल्टर, ट्याङ्की र ९५ वटा फाइबरको सिरक वितरण गरेका हुन्। जनताको दु:खमा आफुहरु साथ रहेको श्रेष्ठले बताए। 'ठूलो घाउ लागेको बेलामा थोरै मल्हमले त केही गर्दैन' श्रेष्ठले भने 'तर पनि पीडामा सहयोग गर्नु भएको छ। ' घर भत्किएकालाई मात्र नभएर नागपुजेमा बाँकी घर भएकाले पनि केही गर्न नसक्ने अबस्था रहेको श्रेष्ठले बताए। 'पीडित जनतालाई राज्यले कसरी अगाडी बढाउने भनेर सोच्नुपर्ने श्रेष्ठको भनाई छ। कार्यक्रममा राष्ट्रिय युवा संघ नेपालको कार्यालय सदस्य तथा बाग्मती प्रदेशका इन्चार्ज ज्ञानेन्द्र गुरुङ, नेकपाका जिल्ला सदस्य तथा त्रिपूरा सुन्दरी गाउँपालिकाका नेकपा अध्यक्ष राजु खाति, नेकपा जिल्ला युवा नेता दिपेन्द्र भण्डारी, नेकपा जिल्ला सदस्य तथा त्रिपूरा सुन्दरी गाउँपालिकाका सहइन्चार्ज अनन्तप्रकाश श्रेष्ठलगायतको उपस्थिति थियो।"
भूपरिवेष्टित राष्ट्रलाई वित्तीय सहयोग गर्न प्रधानमन्त्रीको आह्वान,"काठमाडौं : प्रधानमन्त्री केपी ओलीले भूपरिवेष्टित विकासोन्मुख राष्ट्रलाई महामारीबाट पार लगाउन र ऋणको अतिसंवेदनीलता सम्बोधन गर्न वित्तीय तथा प्राविधिक सहयोगका लागि आह्वान गरेका छन्। संयुक्त राष्ट्र सङ्घको ७५ औं महासभाका अवसरमा न्युयोर्कमा मंगलबार भएको दिगो विकास कार्यसूची २०३० मा लगानी, कोभिड१९ र त्यसपछिको समय विषयको उच्चस्तरीय बैठकलाई सम्बोधन गर्दै ओलीले यस्तो बताएका हुन्। उनले घट्दो व्यापार तथा पर्यटकीय आय, वैदेशिक मुद्राको आप्रवाह र प्रत्यक्ष वैदेशिक लगानी, बाह्य ऋण भुक्तानीको चापका बीचमा पनि वर्तमान सङ्कटका कारण उत्पन्न चुनौतीलाई प्रभावकारी रुपमा सम्बोधन गर्न भूपरिवेष्टित विकासोन्मुख राष्ट्र सङ्घर्षरत रहेको उनले बताए। भूपरिवेष्टित विकासोन्मुख राष्ट्रका विशेष आवश्यकतालाई पहिचान गरी संयुक्त व्यापार तथा लगानी प्रवद्र्धनका साथै सङ्कटमोचनका निम्ति विश्वव्यापी सहयोग र समन्वय संयन्त्र अपरिहार्य भएको उनको भनाइ छ। भूपरिवेष्टित विकासोन्मुख राष्ट्रको व्यापार र संरचनागत आर्थिक रुपान्तरणका लागि क्षमता अभिवृद्धि महत्वपूर्ण हुनेमा उनले जोड दिएका छन्। दिगो विकासका लक्ष्य हासिलका कार्यक्रम कार्यान्वयन गर्न उनीहरुको वित्तीय अभाव अन्य मुलुकभन्दा अधिक रहेको यथार्थलाई प्रधानमन्त्रीले प्रस्तुत गरेका छन्। बाह्य जगत्बाट सहयोगस्वरुप लगानी तथा प्रविधि हस्तान्तरणको आवश्यकता परेको छ, ओलीले भने। प्रधानमन्त्रीले भूपरिवेष्टित विकासोन्मुख राष्ट्रका स्वास्थ्य प्रणालीलाई सबल बनाउन तथा पुनरुत्थान र पुनःनिर्माणको प्रक्रियाका आवश्यकतामा भरथेग गर्न राष्ट्रसङ्घीय प्रणाली, अन्तरराष्ट्रिय समुदाय तथा अन्तरराष्ट्रिय वित्तीय संस्थालाई आह्वान गरेका छन्। महासंघका महासचिव एण्टोनियो गुटरेस तथा क्यानडा र जमैकाका प्रधानमन्त्रीले सञ्चालन गरेको उक्त बैठकमा ४१ देशका राष्ट्राध्यक्ष सरकार प्रमुख, छ जना मन्त्रीसहित ६० वक्ताले भाग लिएका थिए।"
बहिनीलाई बजार पठाएर दिदी बलात्कार ! आरोपित पक्राउ,"राजविराज : बहिनीलाई चकलेट खान बजार पठाएर दिदी बलात्कार गरेको आरोपमा सप्तरी प्रहरीले एक जनालाई पक्राउ गरेको छ। घरमा रहेकी पाँच वर्षीया बालिकालाई चकलेट खान पाँच रुपैयाँ दिएर बजार पठाएर एक्लो भएको मौका छोपी ११ वर्षीया बालिका बलात्कार गरेको आरोपमा प्रहरीले सप्तकोशी नगरपालिका१ का २२ वर्षीय शंकर साहलाई पक्राउ गरेको हो। पीडितका अनुसार घरमा कोही नभएका बेला मादक पदार्थ सेवन गरेर आएका आरोपितले गत शुक्रबार साँझ बलात्कार गरेको खुलेको छ। बजारबाट चकलेट किनेर फर्किएकी पाँच वर्षीया बालिकाले आफू घर आएपछि आरोपित हतारहतार पेन्ट लगाएर भागेको बताइन्। बालिकालाई बलात्कार गरेको उजूरी परेपछि प्रहरी चौकी फत्तेपुरले आरोपितलाई पक्राउ गरी कारवाहीका लागि इलाका प्रहरी कार्यालय कञ्चनरुपमा बुझाएको छ। पीडितको वयानका आधारमा उनकी माइजूले दिएको उजूरी दर्ता गरी कारवाही प्रकिया अगाडि बढाइएको इलाका प्रहरी कार्यालय कञ्चनरुप, सप्तरीले जानकारी दिएको छ।"
थाहै नपाई ओभरस्टे: जरिवाना तिर्न नसक्दा यूएईमै अलपत्र,"काठमाडौं : रोजगारदाता कम्पनीको चरम लापरवाहीका कारण यूएईमा १७ जना नेपाली अलपत्र परेका छन्। थाहै नपाई ओभरस्टेमा परेपछि उनीहरु भदौ १५ गते नेपाल आउनै लाग्दा जरिवाना तिर्न नसकेपछि एयरपोर्टमै अड्किएका थिए। अर्घाखाँचीका कृष्णबहादुर गन्र्धवका अनुसार नेपालबाट गएको एक महिनादेखि ६ महिनाभित्रै ती १७ जना नेपाली बेरोजगार हुन पुगेका थिए। फ्लेक्स फ्यासिलिटी म्यानेजमेन्ट एलएलसीमा कार्यरत ती नेपाली गएको छोटो समयमै बेरोजगार हुन पुगेपछि अलपत्र परेका हुन्। कम्पनीले ओभरस्टे हानेको हामीलाई थाहा नै भएनउनले भने,टिकट काटेर नेपाल जानै लाग्दा पो जरिवाना माग्दा हामी अचम्मित भयौँ। कम्पनीले बिना जानकारी ओभरस्टे हानिदिएपछि समस्यामा परेको र अहिले कसैले पनि उद्घार गर्न नसकेको उनीहरुको गुनासो छ। पीडित सर्लाहीका सम्सर मन्सरले सुरुमा एनआरएनले खान सहयोग गरेपनि उद्घार गर्न नसकेको बताए। एनआरएनएका पदाधिकारीको सहयोगमा खान पाएका थियौं, उनले भने, फर्काउन पहल गर्र्छाै पनि भन्नुभएको थियो तर एक महिना बितिसक्दा पनि फर्काउन सक्नुभएको छैन। पछिल्लो समयमा एनआरएनले सहयोग गर्न छाडिदिएपछि तीन दिनदेखि भौकै बस्न बाध्य भएको पीडित बताउँछन्। काम नपाएर अलपत्र परेको र बिना कारण ओभरस्टे बस्न परेपछि जरिवाना तिर्नै पैसा आफूहरुसँग नभएको रुकुमका नवीन परियारले बताए। उक्त कम्पनीमा कार्यरत ३ सय ३६ नेपालीमध्ये टिकट काटेर अरु स्वदेश फर्कन पाएपनि १७ जना नेपाली भने उतै अड्किएका छन् । हामीहरु उहीँ कम्पनीमा बस्न बाध्य भयौ, उनले भने, कम्पनीले धेरै टर्चर दिइरहेको छ। कम्पनीमा बसेपनि खाना भने एनआरएनले सहयोग गरेको उनीहरु बताउँछन्। ३ सय ३६ मध्ये १७ जनाको खाना खान पैसा नभएको, एकदुई महिनामै रोजगारी गुमेकाले थप समस्यामा पर्दै आएको उनीहरु बताउँछन्। दूतावासको सहयोगमा टिकट काटेर दुबई एयरपोर्ट पुगेपनि जरिवाना रकम भारी भएपछि उनीअरु स्वदेश आउनै सकेनन्। भदौ १५ गतेको उडानबाट उनीहरु आउन लागेका थिए। नेपाल एयरलाइन्सले चार घण्टा ढिलो गरेर उनीहरुलाई ल्याउने प्रयास गरेपनि जरिवाना रकम अध्याधिक भएपछि सम्भव भएको थिएन। उक्त समयमा १७ घण्टा एयरपोर्टमै अड्किएका थिए। एनआरएनले उद्दार गरी उहाँहरुकै ठाउँमा लिएर गएपनि एक महिना बितिसक्दासम्म फर्काउने आश्वासन पूरा गर्न सक्नुभएको छैन, उनले भने। भिसा सकिएकालाई जरिवाना नलगाउन सरकारले आग्रह गरे पनि पछिल्लो समयमा भिसा सकिएकालाई यूएईले जरिवाना लगाएको हो। भिसा सकिएका कतिपयको एक हजार सातदेखि एक हजार आठ सय दिरामसम्म जरिवाना तिर्नुपर्ने देखिएको थियो। थोरै जरिवाना तिर्नुपरेका कामदारले जरिवाना तिरेर स्वदेश फर्किएका थिए। म्यानपावर कम्पनी र त्यहाँको रोजगारदाता कम्पनीले ओभरस्टेको शुल्क तिरिदिन पनि आनाकानी गरिरहेका छन्। जसलेगर्दा पीडित कामदार थप पीडामा छन्। महिनौंदेखि अलपत्र कामदारलाई कुन माध्यमबाट र कसरी उद्धार गर्ने भन्ने विषयमा सरकार मौन छ। वास्तविक समस्यामा परेका कामदारप्रति सरकारको ध्यान जान नसकेकोमा सरोकारवालालै चिन्ता व्यक्त गरेका छन्।"
मतदातबाट टुंगियो गण्डकी गाउँपालिकाको केन्द्र विवाद,"गोरखा : तीनवर्ष लामो विवादपछि गोरखाको गण्डकी गाउँपालिकाको केन्द्र सम्बन्धी विवाद साम्य भएको छ। मङ्गलबार आयोजित सभामा गाउँसभाका सदस्यले मतदान गरेर केन्द्र विवाद टुङ्ग्याएको गाउँपालिकाका अध्यक्ष होमबहादुर रानाले जानकारी दिए। साविककै ओखलडाँडामा गाउँ कार्यपालिकाको कार्यालय राख्ने पक्षमा २२ मत र वनटारमा राख्ने पक्षमा २१ मत आयो, उनले भने, सामान्य बहुमतको आधारमा अब गाउँकार्यपालिकाको कार्यालय ओखलडाँडामै राख्ने निर्णय भयो। कांग्रेसबाट विजयी सदस्य यसअघिदेखि साविककै ठाउँको पक्षमा थिए भने नेकपाबाट विजयी सदस्य वनटारमा बनाउनु पर्ने अडानमा थिए। सोही विवादको टुंगो नलाग्दा असार १० गतेभित्र सम्पन्न भइसक्नु पर्ने चालु वर्षको गाउँसभा अहिलेसम्म हुन सकेको थिएन। विवाद टुंगिएपछि मंगलबारदेखि सुरु भएको गाउँसभा बुधबारसम्म चल्ने भएको छ। मंगलवार केन्द्रको विषय, विभिन्न ९ वटा विधेयक पास र अन्य विषयमा छलफल भयो, वडा नम्बर ७ का वडा अध्यक्ष तुलसी रेग्मीले भने, बुधवार १ बजे पुन बैठक बस्ने गरी मंगलबार ५ बजे स्थगीत भएको हो। गाउँपालिका अध्यक्षले चालु वर्षको नीति कार्यक्रम र उपाध्यक्षले बजेट प्रस्तुत गर्न बाँकी छ। ती दुबै विषयमा बुधबार छलफल हुने गाउँपालिकाका प्रमुख प्रशासकीय अधिकृत पुरण गुरुङले बताए।"
कोरोना परीक्षण गराउन जादाँ नै संक्रमणको डर !,"विराटनगर : प्रदेश १ को सबैभन्दा ठुलो सरकारी अस्पताल कोशी अस्पतालमा कोरोना भाइरसको संक्रमणको परिक्षण गर्ने जादाँ नै संक्रमणको हुने अवस्था छ। कोरोना भाइरसको लक्षण नदेखिए पनि शुल्क तिरेर पीसीआर परीक्षण गर्न पाइने सरकारले व्यवस्था गरेपछि व्यक्तिगत रुपमा कोरोना भाइसरको परिक्षण गर्न जादाँ संक्रमण हुने अवस्थाको सिर्जना भएको हो। अस्पतालले परिक्षण गर्ने स्थानमा गरेको फितलो व्यवस्थापनाले परिक्षण गराउने जाने व्यक्तिलाई नै संक्रमण हुने अवस्था रहेको छ। दुई हजार ५० रुपैयाँ तिरेर परिक्षण गर्न आउँदा पनि कोरोना संक्रमण हुने त्रास उत्पन भएको विन्देश्वर मेहताले बताए। 'न त लाइनमा बस्ने व्यवस्था मिलाएको छ, न त पालै पालै परिक्षण गर्ने व्यवस्था छ' परिक्षण गर्न आएका महतो भनेयहाँ आउँदा नै संक्रमित भएको जस्तो छु। अस्पतालले चिकित्कसको पुर्जा रु ५०मा कटाएर पीसिआर परिक्षणको लागि थप २ हजारको रसिदहित फर्म दिएर परिक्षणको लागि पठाउने गरेको छ। विराटनगरबाट काठमाडौं जानको लागि पीसिआर परिक्षण गराउन आएका उनले भने दुई दिन देखि हुलमा नपस्दा विहानै देखि आएर पनि परिक्षण गर्न सकिएन्।' परिक्षण गराउन आउनेमा पनि कोरोना हुन सक्ने भएकाले हुललाई व्यवस्थित नगरेकाले कोरोनाको संक्रमण बढ्ने खतरा रहेको छ। रकम तिरेको रसिद लिएर जादाँ परिक्षण गर्न स्थानमा बुझाउने पर्ने प्रावधान गरिएको छ। परिक्षण गर्ने स्थानमा नाम दर्ता गराएर फर्म फिर्ता दिइने गरेको छ। पुर्जा, बिलसहित फर्म परिक्षण गर्ने स्थानमा बुझाउने स्थानमा र परिक्षण गर्दा कुनै मापढण्ड तोकिएको छैन्। विहान नै आउनेले पनि परिक्षण गराउन पाउदैन अर्को राम राजवंशीले भने परिक्षण गर्ने टोली आएको बेला जो हुलमा गएर अघि बढ्छन् त्यसको मात्रै परीक्षण हुने गरेको छ। सबैको हातमा परीक्षण स्थानमा दर्ता गरेर एउटा फर्म दिएर बाहिर राख्दा परिक्षण गर्न आउने टोलीको अगाडी पहिला जानेहरुले परिक्षण गराउन सफल हुने गरेका छन्। अस्पतालले एक जना गार्डलाई त्यहाँको व्यवस्था मिलाउन खटाएको बताए पनि गार्ड कर्मचारीसँग गेटमा बस्ने गरेको छ। 'बाहिर कुनै व्यवस्था छैन। जो आए जहाँ गएर बसे पनि वास्ता छैन्' विराटनरका आमोद झाले भने परक्षण किट लिएर आउदा लछार पछार नै सुरु हुने गरेको छ। लछार पछार गरेर अगाडी जानेको परिक्षण हुने गरेको उनले बताए। अस्पतालले एक दिनमा व्यक्तिगत रुपमा परिक्षण भने ४० देखि ५० जनाको गर्ने गरेको जनाएको छ। अस्पतालका मेडिकल सुप्रिडेन्ड चुमनलाल दासले व्यवस्थित गर्न एउटा गार्डलाई नै पीपीए दिएर खटाइएको बताए। उनले सेमपल कलेक्सन गर्न स्थान सानो भएकाले अर्को स्थानमा बनाउन लागेको बताए। तत्काल नै इन्जिनियरलाई ल्याएर काम अघि बढाएको जानकारी दिए।"
अशोक लेलैण्ड र एनएमबि बैंकबिच सम्झौता,काठमाडौं : आईएमई ग्रुप अन्तर्गत संचालित आइएमई मोटर्स प्रालिद्वारा प्रवद्र्धित अशोक लेलैण्ड र एनएमबि बैंकबिच सम्झौता ज्ञापन पत्रमा हस्ताक्षर भएको छ । सम्झौतामा बैंककातर्फबाट सुदेश उपाध्याय र आईएमई मोटर्सको तर्फबाट नायव प्रमुख कार्यकारी अधिकृत सुरज भट्टराईले हस्ताक्षर गरेका छन् । यस सम्झौता अनुरुप आईएमई मोटर्सबाट सिफारिस पाएका ग्राहकहरुले एनएमबि बैंकबाट योग्य व्यक्ति तथा संस्थाहरुलाई परिपत्र तथा सहुलियतपूर्ण कर्जाहरु लगानी गर्न साथै ब्याज अनुदान सम्बन्धि समझौतापत्रमा हस्ताक्षर भएको छ । यसै अनुरुप बैंकको नीति अनुसार ग्राहकहरुलाई भारतीय कम्पनी अशोक लेलैण्डद्वारा निर्मित र आईएमई मोटर्सद्वारा बिक्रि वितरण गरिएका डस्ट मोडेलका सम्पूर्ण सवारी साधनखरिद गर्नका लागि बिना धितो कम्तिमा खरिद मूल्यको ६० (साठी) प्रतिशतसम्मको सहुलियत पूर्ण कर्जा उपलब्ध गर्ने सुविधा प्राप्त भएको छ । यो सुविधा अशोक लेलैण्डद्वारा निर्मित र आईएमई मोटर्सद्वारा बिक्रि वितरण गरिएका अन्य सवारी साधनमा पनि बैंकको नीति नियमभित्र रही कर्जा प्रवाह गर्ने भएको छ ।
रुसले बनाएको कोरोनाको खोप नेपाल ल्याउने सम्झौता,मस्को : रुससँग कोभिड १९ विरुद्धको खोप नेपाल आपूर्ति गर्ने सम्झौता भएको छ । उक्त व्यापारिक सम्झौता अनुसार २ करोड ५० लाख डोज खोप नेपाल ल्याइनेछ । रुसको स्पुतनिकभी भ्याक्सिन निर्माता कम्पनी रसियन डिरेक्ट इन्भेस्टमेन्ट फन्ड र औषधि निर्माता कम्पनी ट्रिनिटी फर्मास्युटिकल्सबीच नेपालमा खोप आपूर्ति गर्नो सम्झौता भएको हो । उक्त रसियन कम्पनीले भारतमा पनि ठूलो संख्यामा कोरोनाविरुद्धको खोप पठाउने जनाएको छ । रुसी सरकारको प्रत्यक्ष लगानीमा विकास भएको यो खोपलाई रुसले विश्व स्वास्थ्य संगठनमा पहिलो पटक दर्ता गरेको हो । रुसी राष्ट्रपति भ्लादमिर पुटिनले उक्त खोपको अन्तिम चरणको परीक्षणमा आफ्नै छोरीमा पनि परीक्षण गरेको बताएका थिए । तर पश्चिमी मुलुकका कतिपय विज्ञहरुले रुसले तीव्र रुपमा खोप बनाएको कुरालाई स्वीकार गर्न तत्परता देखाएका छैनन् । उनीहरुले यसको विकासको चरणमाथि नै आशंका गर्दैआएका छन् ।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ७४ हजार ७४५ जनामा संक्रमण पुष्टि भएको छ । जसमध्ये ५४ हजार ६४० जनाले कोरोना जितेका छन् । अहिलेसम्म ४८१ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
"मोरङमा चाडपर्व लक्षित सुरक्षा योजना, बैंक तथा वित्तिय संस्थामा २४ घण्टै निगरानी","विराटनगर : प्रदेश १ को राजधानी विराटनगरसहित मोरङका विभिन्न स्थानमा रहेका बैंक, वित्तिय संस्था एवं आर्थिक गतिविधि हुने ठाउँ र महत्वपूर्ण प्रतिष्ठानमा प्रहरीले २४ घण्टानै निगरानी बढाउन थालेको छ । साथै सुनचाँदी पसल, सरकारी तथा गैर सरकारी कार्यालय, एटीएम बुथ, सार्वजनिक स्थल र पसलहरुमा २४ घण्टानै प्रहरीले सुरक्षा प्रदान गर्न थालेको हो । चोरी, लुटपाट र डकैती हुनसक्ने सम्भावनालाई मध्यनजर गरेर सुरक्षा व्यवस्था मजवुत बनाइएको प्रहरीले जनाएको छ । विराटनगर क्षेत्रभित्र रहेका १४ वटा महत्वपूर्ण प्रतिष्ठानमा सुरक्षा प्रदान गर्न ९६ जना प्रहरीको अलगअलग टोली परिचालन गरिएको छ । दसैं, तिहार, छैठलगायतका चाडपर्वलाई लक्षित गरेर विशेष ढंगले सुरक्षा योजना तयार पार्दै मोरङ प्रहरीले सबै ठाउँको सुरक्षा व्यवस्था मजवुत बनाएर लगेको छ । मोरङमा चाडपर्वलाई मर्यादित, व्यवस्थित र सुरक्षित बनाउनका लागि एक हजार दुई सय ३३ जना प्रहरी परिचालनको तयारी छ । सुरक्षा व्यवस्था मजवुत बनाउन आवश्यक पर्ने दुई सय ७३ जना प्रहरी अपुग भएसँगै माथिल्लो कार्यालयबाट माग गरिएको छ । कोरोना संक्रमण तीव्र रुपमा बढिरहे पनि सुरु हुन लागेका चार्डपर्वमा सुरक्षाको उचित प्रबन्ध मिलाउन मोरङ प्रहरी प्रमुख एसपी सन्तोष खड्का आफै फिल्डमा खटिने सुरक्षा योजनामा उल्लेख छ । एसपी खड्काले सम्भावित र विगतमा भएका घटना एवं अपराधिक गतिविधीलाई मध्यनजर गर्दै सुरक्षा योजना तयार पारेर लागू गरिसकिएको जानकारी दिए । सुरक्षा योजना प्रभावकारी रुपमा कार्यान्वयन गर्नका लागि सादा पोशाक र हतियारसहितका प्रहरीको विशेष टोली परिचालन गरिएको उनको भनाइ । प्रहरीको पिकेट, मोबाइल, साइकल र पैदल गस्ती बढाएर सुरक्षा व्यवस्था मिलाउन थालिएको हो । खड्काका अनुसार धार्मिक तीर्थस्थल, शक्तिपीठ, मठ मन्दिर लगायत भक्तजनहरुको भीडभाड एवं घुइँचो हुने स्थानको सुरक्षामा विशेष ध्यान दिइएको छ । भीडभाडमा हुने चोरी, डकैती र लुटपाटका घटना, मादक पदार्थ सेवन (मापसे)बाट हुने झैझगडा एवं अपराध नियन्त्रण, कालो बजारी, इन्धन तथा दैनिक उपभोग्य वस्तुको कृतिम अभाव नियन्त्रण लगायतमा पनि प्रहरीले ध्यान दिन थालेको छ । चाडपर्वमा यातायातको सहज उपलब्धता, ट्राफिक व्यवस्थापन, तस्करी, हातहतियार तथा लागुऔषध र मदिराको अवैध ओसारपसार नियन्त्रण प्रहरीको प्राथमिकतामा छन् । त्यस्तै जुवा, तास लगायत गैह्र कानुनी खेलहरु र शान्ति भड्काउनेसमूहलाई पूर्ण रुपमा नियन्त्रणमा लिइने उनले बताए । एसपी खड्काका अनुसार उद्योग, कलकारखाना, महत्वपूर्ण प्रतिष्ठान, लोकमार्ग तथा अन्य सहायक राजमार्गको सुरक्षा अवस्थामा कुनै कमी आउन नदिइ होटल, लज एवं रेष्टुरेन्टको नियमित चेकजाँचको व्यवस्था मिलाइएको छ । शंकास्पद व्यक्तिहरु एवं सार्वजनिक स्थलमा हुने गतिविधीको निगरानी, पटकाको ओसारपसार तथा बेचबिखन, सीमा क्षेत्रमा कडाई, पकेटमार लगायत अपराधिक प्रवृत्तिका मानिसहरुको पहिचान र नियन्त्रण थालिएको प्रहरीले जनाएको छ । मादक पदार्थ सेवन (मापसे) गरेर सार्वजनिक स्थलहरुमा होहल्ला एवं झैझगडा गर्नेलाई तत्काल नियन्त्रणमा लिएर प्रहरीले कारबाही अघि बढाउने छ । सवारी साधनमाथि आकस्मिक चेकजाँच सुरु गरिएको छ । प्रहरीले मापसे गरेर सवारी साधन चलाउन पूर्ण रुपमा रोक लगाउँदै दुर्घटनामा कमी ल्याउन विभिन्न जनचेतनामुलक कार्यक्रम गर्न थालेको छ । अन्य सुरक्षा निकायसँग समन्वय गरेर चाडपर्वमा हुने चन्दा आंतक, ठगी, गुण्डागर्दीजस्ता क्रियाकलाप नियन्त्रणमा सक्रियता बढाइएको एसपी खड्काले बताए । प्रहरीले चाडपर्वको मुखमा विभिन्न घटनाबाट बच्न सबै सरोकारवाला निकायलाई सजग गराउँदै सर्तकता अपनाउन आग्रह गरेको छ । सीमा अपराध नियन्त्रणका लागि भारतीय काउण्टर पार्ट्ससँगको समन्वय र सहकार्यलाई पनि प्रहरीले महत्व दिएको छ । महिला, बालबालिका, अशक्त, ज्येष्ठ नागरिकविरुद्ध हुन सक्नेअपराधको रोकथाम तथा नियन्त्रणका लागि विभिन्न उपाय अवलम्बन गरिने भएको छ । चाडपर्वमा प्रमुख जिल्ला अधिकारी कोषहरि निरौलासँग समन्वय गरेर अत्यावश्यक सेवाका साधनहरु एम्बुलेन्स र दमकल तयारी अवस्थामा राखिने खड्काले बताए । कुनै पनि घटनामा परेर घाइते भएकाको उपचारका लागि कोशीलगायत सबै अस्पताललाई २४ घण्टानै तयारी अवस्थामा राख्न प्रजिअसँग समन्वय भइसकेको प्रहरीले जनाएको छ । उनका अनुसार विष्फोटक पदार्थलाई निष्कृय पार्न विशेष टोलीका लागि नेपाली सेनासँग समन्वय भइरहेको छ । कोरोना भाइरसको संक्रमण नियन्त्रण एवं रोकथामका लागि तोकिएको स्वास्थ्य सुरक्षा मापदण्डलाई कडाईकासाथ पालना गराउन पनि प्रहरी सक्रिय भएर लागेको खड्काले बताए ।"
इराकबाट लुटेको ४ हजार वर्ष पुरानो मूर्ति बेलायतले फिर्ता गर्दै,लण्डन : बेलायतले इराकबाट गैरकानुनी रुपमा ल्याइएको चार हजार वर्ष पुरानो प्राचिन मूर्ति फिर्ता गर्ने जनाएको छ । बेलायती संग्रहालयले उक्त शिल्पकला इराकबाट ल्याएको थाहा भएकाले छिट्टै फिर्ता गरिने जनाएको छ । अनुसन्धानको क्रममा उक्त शिल्पकला १९ औं शताब्दीको अन्त्य र २० औं शताब्दीको उत्तरार्धमा एक मन्दिरबाट लुटिएको प्रमाण भेटिएको छ । जुन पछि खाडी युद्धको क्रममा र इराक युद्धको क्रममा चोरी भएको बताइन्छ । यस मूर्तिलाई गत वर्ष मेमा अनलाइन बिक्री केन्द्रले बिक्रीको लागि पनि राखेको थियो । उक्त कला इराकबाट लुटिएको दावी भएपछि लन्डन प्रहरीले संग्रहालयका विशेषज्ञ मार्फत अनुसन्धान गराएको थियो । यसलाईवेस्टर्न एशियाटिक अक्काडियन ट्याब्लेटभनिए पनि विज्ञहरूले चुन ढुङ्गाको उक्त कलात्मक वस्तु ईसापूर्व २४०० तिर बनाइएको बताए ।
"बगदाद विमानस्थल लक्षित गर्दै रकेट हमला, एकै परिवारका पाँचको मृत्यु","बगदाद : इराकको बगदाद विमानस्थलमा लक्षित गर्दै रकेट आक्रमण हुँदा एकै परिवारका पाँच जना मारिएका छन् । तीमध्ये तीन बालबालिका र दुई महिला छन् । वासिङटनलाई आफ्ना ३ हजार सेना फिर्ता लैजाने र उसको दूतावास बन्द गरिदिने धम्की दिएको केही दिनमै यस्तो आक्रमण भएको हो । गत वर्ष पनि यस्तै आक्रमणमा केही घाइते भएका थिए । इरान समर्थित सेनाबाट यसअघिका यस्ता आक्रमणको स्वागत गरे पनि सोमबारको आक्रमणको जिम्मेवारी भने कसैले लिएको छैन । गत वर्ष अक्टोबरदेखि जुलाइसम्म इराकमा अमेरिकी लाभका लागि ३९ वटा रकेट आक्रमण भएका थिए । जसमा चार सिपाहरुहरु मारिए । दुई बेलायती, एक इराकी र एक अमेरिकन मारिएका थिए । यस सोमबार इराकी सेनाले आक्रमण कुनै आपराधिक समूहले गरेको आरोप लगाएको छ । जनतामा आतंक र अराजकता सिर्जना गर्न यस्तो आक्रमण गरिएको उसको भनाइ छ । वरिष्ठ अमेरिकी अधिकारीहरु इरान समर्थक सशसत्र समूहलाई इस्लामिक स्टेट जिहादी समूह भन्दा पनि ठूलो खतराको रुपमा हेर्ने गर्छन् ।"
पोखराजोमसोम हवाई उडानका लागि पहल सुरु,"जोमसोम : विश्वव्यापी महामारीको रुपमा फैलिएको कोभिड१९ का कारण विगत ७ महिना अघिबाट प्रभावित बनेको पोखराजोमसोम हवाई उडान पूनः सूचारु गराउन पहल भएको छ । यसका लागि मुस्ताङका संघीय सांसद प्रेमप्रसाद तुलाचन र गण्डकी प्रदेशका सांसद ईन्द्रधारा बिष्टसहितको टोलीले सोमबार तारा एयरलाइन्स र समिट एयरलाइन्स् कम्पनीलाई पोखरामा यस्तो प्रस्ताव बुझाएका छन् । नेपाल सरकार मन्त्रिपरिषदको बैठकले गत असोज १ गते देखि मुलुकभर आन्तरिक हवाई उडान तथा लामोदुरीको यातायात आवश्यक स्वास्थ्य सुरक्षा मापदण्ड अपनाएर सञ्चालन गर्नसक्ने जनाए पनि पोखराजोमसोम हवाई उडान अझै सञ्चालनमा आउन नसकेको हो । यस्तै, बाढीपहिरो र नदी कटानका कारण बेनीजोमसोम लामोदुरीको यातायात सेवा सञ्चालन गर्न अप्ठ्यारो पर्दै आइरहेको छ । प्राकृतिक प्रकोपका कारण निरन्तर सडक अवरुद्ध हुने गरेको र हवाई सेवा समेत ठप्प भएकाले अतिआवश्यक कामकाजका लागि मुस्ताङ आउजाउ गर्ने स्थानीय यात्रु तथा यहाँका जटिल अवस्थाका बिरामीलाई थप उपचारका लागि पोखरा लैजान समस्या परेको छ । सरकारको निर्णय बमोजिम मुस्ताङमा पनि हवाई उडान सञ्चालनमा ल्याउन सोमबार एयरलाइन्स कम्पनीका पोखरा प्रतिनिधिबीच छलफल तथा प्रस्ताव पेश गरिएको थियो । पोखरामा भएको छलफलमा संघीय सांसद तुलाचन र प्रदेश सांसद बिष्टले ताराएयर कम्पनीका पोखरा कार्यालय प्रमुख राम लामिछाने र समिट एयर कम्पनी पोखराका कार्यालय प्रमुख पोषण त्रिपाटी लगायतसँग हवाई उडान सूचारु गराइदिन प्रस्ताव गरेका हुन् । मुस्ताङबाट निर्वाचित संघीय सांसद प्रेमप्रसाद तुलाचनले स्थानीय जनतको सुविधाकै लागि भएपनि अहिलेको अवस्थामा पोखराजोमसोम हवाई सेवा सञ्चालन गर्न आवश्यक भएको बताए । हवाई सेवा सञ्चालनबिहीन हुँदा मुस्ताङी जनताले बिरामी उपचार र अतिआवश्कीय कामकाजका लागि विभिन्न समस्या झेल्नु परेको सांसद तुलाचनले सुनाए ।कोरोना त्रासले अर्थतन्त्र धरासयी हुँदै गइरहेकोतर्फ इंगित गर्दे सांसद तुलाचनले अब आवश्यक सुरक्षा अपनाएर विस्तारै अर्थतन्त्र चलाएमान बनाउन हवाई उडान आवश्यक भएको बताए । सांसद तुलाचनले दैनिक एकै उडान भएपनि काठमाडौंजोमसोम र जोमसोमपोखराकाठमाडौं उडान भर्नुपर्ने प्रस्ताव निजी वायुसेवा कम्पनीलाई प्रस्ताव बुझाएको उल्लेख गरे ।यस्तै ,अर्को गण्डकी प्रदेशका सांसद ईन्द्रधारा बिष्टले अहिलेको अवस्थामा कोरोना कहरसँग लड्दै विस्तार व्यवसाय सञ्चालनमा ल्याउन आवश्यक भएको बताए । उनले कोरोना महामारीको अन्त्य कहिले हुने हो त्यो निश्चित नभएको उल्लेख गर्दै सधैभरी कोरोना त्रासमा बसिरहेमा रोगले भन्दा भोकले मान्छे मर्नसक्ने बताए ।'अहिले व्यवसाय संकटमा परिरहेको छ ।अब पनि त्रास बसियो भने अनेक समस्याले बिपत् निम्त्याउन सक्छ, 'उनले भने, 'अब विस्तारै संकट परेका व्यवसायीलाई मलम लगाउन हवाई सेवा सञ्चालनको विकल्प छैन । यता तारा एयरलाइन्स कम्पनी पोखरा कार्यालयका प्रमुख राम लामिछानेले पोखराजोमसोम हवाई उडान सूचारु गर्न मुस्ताङका सांसद तथा जनप्रतिनिधिसँग छलफल भएको जानकारी दिए । 'सांसद ज्यूहरुले हवाई सेवा सञ्चालन गर्नुपर्ने प्रस्ताव हामीलाई राख्नुभयो, 'उनले भने, 'उहाँहरुको प्रस्ताव कम्पनीलाई पठाएका छौं ।' उनले पोखराजोमसोम हवाई सञ्चालन गर्ने वा नगर्ने निर्णय कम्पनीको जवाफ आएपछि मात्र भन्न मिल्ने जानकारी दिए । होटल सञ्चालन गर्ने विषयमा मुस्ताङका होटल व्यवसायी अलमलमा मुस्ताङका होटल व्यवसायी यतिबेला होटल खोल्ने विषयमा अलमलमा परेका छन् ।सरकारले आन्तरिक उडान तथा लामोदुरीको यातायात खुल्ला गरेको भएपनि यी दुबै सेवा सूचारु भएको छैन । सरकारले एक जिल्लाबाट अर्को जिल्ला जानका लागि पास चाहिने व्यवस्था पनि हटाइसकेको छ । कोरोना कहरकैबीचमा दसैंतिहार जस्ता महत्वपूर्ण चाडपर्व पनि नजिकिदै छन् । यसै सन्दर्भ सरकारले सेवा खुल्ला गरेको अवस्थामा मुस्ताङमा पर्यटक आउनसक्ने अवस्था रहेकाले जिसस मुस्ताङले जिल्लाका ५ वटै पालिकालाई होटल खोल्ने नखोल्ने अवस्थाको निर्णय पठाउन स्थानीय तहलाई जिम्मा दिएको छ । तर,होटल खोल्ने विषयमा अझै जिससलाई निर्णय बुझाएका छैनन् । मुस्ताङको वारागुङ मुक्तिक्षेत्र गापा१ मा स्थानीय गाउँसमाजले अहिलेको अवस्थामा तत्कालै होटल खोल्न नहुने जनाएको छ । मुक्तिनाथ रानीपौवा गाउँसमाजसहितको टोलीले पालिकाभित्र पुरै होटल खोल्न नहुने प्रस्ताव लिएर गाउँपालिकामा डेलिकेसन गयो । उनीहरुले कोरोना संक्रमण बढेको र अबको २ महिनापछि अफसिजन सुरु हुने भएकाले क्षणिक समय अवधिका लागि होटल खोल्न नहुने जनाएको मुक्तिनाथका पर्यटन व्यवसायी सुरज गुरुङले जानकारी दिए । तर ,कागबेनी गाउँसमाजले बैठक नै बसेर आवश्यक सुरक्षा मापदण्ड अपनाएर होटल खोल्न सहमत भएको गापाका सूचना अधिकारी सूर्य तिमिल्सिनाले जानकारी दिए । यस्तै ,मुस्ताङ उद्योग बाणिज्यसंघका अध्यक्ष एवं होटल एसोसियसनका अध्यक्ष खगेन्द्र तुलाचले रिपोर्टका आधारमा राख्न सकिने व्यक्तिगत धारणा रहेको प्रष्ट्याए ।"
चाडपर्व लक्षित गरी क्वारेन्टाइन व्यवस्थित गर्दै स्थानीय सरकार,"धादिङ : नेपालीहरुको दसैं तिहार जस्ता ठूला चाडपर्व नजिकिदै छन् । कोभिड १९ संक्रमणको जोखिम पनि उस्तै छ । धादिङमा पनि कोभिडको१९ को संक्रमण कम नभएकाले चाडपर्व लक्षित गरी स्थानीय सरकारले क्वारेन्टाइन थप व्यवस्थित गर्न थालेका छन् । चाडपर्वमा भारतलगायत देशकै अन्य क्षेत्रबाट गाउँ फर्कनेहरुलाई लक्षित गरी आचारसंहिता निर्माणदेखि क्वारेन्टाइनको व्यवस्थापनमा जुटेका हुन् । दसैं तिहार जस्ता ठूला चाडपर्व नजिक आएकाले उक्त समयमा गाउँ फर्कनेलाई सुरक्षित राख्नका लागि स्थानीय सरकार क्वारेन्टाइन व्यवस्थापनमा जुटेका हुन् । सुरुवाती चरणमा हतार हतारमा विद्यालयमा क्वारेन्टाइन बनाइएको भएपनि व्यवस्थापन फितलो भएको र संक्रमणको जोखिम कायम रहेको गुनासो आउन थालेपछि नयाँ ठाउँमा क्वारेन्टाइन बनाउन थालिएको हो । नयाँ ठाउँमा क्वारेन्टाइन बनाएसँगै धादिङका ७ वटा स्थानीय सरकारले क्वारेन्टाइनमा बस्दा अपनाउनुपर्ने विभिन्न ९ बुँदै आचारसंहिता समेत जारी गरेका छन् । स्वास्थ्य सरसफाइ, सदाचार, महिला तथा बालबालिका, अपाङगता वृद्धवृद्धाका लागि पालना गर्नुपर्ने नियम तथा क्वारेन्टाइनमा गर्न हुने र नहुने कामहरुको विषयमा आचारसंहिता बनाएर लागु गरिएको खनियावास गाउँपालिकाका अध्यक्ष रण बहादुर तामाङले बताए । उनले भने, 'क्वारेन्टाइनमा रहने सबैबाट पहिले आचारसंहिता पूर्ण रुपमा पालना गर्नका लागि प्रतिवद्धता माग्छौँ, हामीले क्वारेन्टाइनमा न्युनतम पूर्वाधारहरुका सबै व्यवस्था गरेका छौं, यसरी राख्दा संक्रमण फैलन नदिने अपेक्षा गरेका छौं।' स्थानीय सरकारले क्वारेन्टाइन बनाएको क्षेत्रमा स्वास्थ्य र सरसफाइ लागि एक्सन नेपाल नामक गैर सरकारी सस्थाले सहयोग गरेको छ । डिसिएसँगको साझेदारीमा एक्सन नेपालले संचालन गरेको पुर्णिमा परियोजनाले धादिङका ७ वटै स्थानीय तहले संचालन गरेका क्वारेन्टाइनहरुमा रहने प्रत्येक ब्यक्तिलाइ आवश्यक पर्ने ब्यक्तिगत सरसफाइ सामाग्रीदेखि, क्वारेन्टाइनमा इन्टरनेट, टेलिभिजन, व्यवस्थित शौचालय तथा छुट्टै स्नानघर समेत निर्माण गरिदिएको छ । स्थानीय सरकारले क्वारेन्टाइनमा रहेकालाई मनोरामर्शको आवश्यक परेको खण्डमा परामर्श दिने समेत व्यवस्था मिलाएको छ । ज्वालामुखी गाउँपालिका ३ अमरावतीमा रहेको क्वारेन्टाइन व्यवस्थापन समितिका अध्यक्ष एवं वडा अध्यक्ष रुद्रमान श्रेष्ठले भने, 'स्थानीय सरकार र सहयोगी सस्था मिलेर हामीले क्वारेन्टाइन व्यवस्थित बनाएका छौं, क्वारेन्टाइनमा इन्टरनेट राख्ने, टेलिभिजन राख्ने, शौचालय पर्याप्त बनाउने कुरामा ध्यान दिएका छौँ । आधारभूत कुरामा कुनै गुनासो नआओस भन्ने कुरामा ध्यान दिएका छौँ ।' क्वारेन्टाइनमा रहेकाहरुले पनि सुरुवाती चरणभन्दा अहिले धेरै नै सुधार आएको बताएका छन् । भारतबाट फर्किएर क्वारेन्टाइनमा रहेकी ज्वालामुखी गाउँपालिका २ की गोमा श्रेष्ठले भनिन्, 'विशेष कामले म भारत गएर फर्किनुपरेकाले यहाँ बसेको छु, पहिले हामी आफैले हेरेका थियौँ, विद्यालयमा बनाइएको क्वारेन्टाइन कति भद्रगोल थियो । तर अहिले धेरै कुरामा सुधार आएको छ ।' कोभिड १९ संक्रमणको सुरुवाती चरणमा धादिङमा क्वारेन्टाइन व्यवस्थापन निकै फितलो देखिएको थियो । धेरैजनालाई एकै ठाउँमा राख्नुपर्ने, स्वास्थ्य र सरसफाइमा झनै जोखिम भएको जस्ता गुनासो आइरहेको बेलामा स्थानीय सरकारले चाडबाड लक्षित गर्दै बनाएको क्वारेन्टाइनको नयाँ मापदण्डले पक्कै पनि संक्रमण फैलनबाट बचाउने अपेक्षा गरिएको छ । चाडपर्वसँगै रोग पनि गाउँमा नआओस भन्ने उद्देश्यले गरिएको यो प्रयास सकारात्मक देखिएको छ ।"
विरोधपछि विराटनगरमा कक्षा ११ को परीक्षा स्थगित,विराटनगर : विराटनगर महानगरपालिकाले लिने भनिएको कक्षा ११ को परीक्षा तत्काल नहुने भएको छ । कोरोना भाइरस संक्रमण तीव्ररुपमा फैलिएको विराटनगरमा लिन लागिएको परीक्षा चौतर्फी विरोधपछि स्थगित गरिएको हो । महानगरले असोज २५ देखि कात्तिक ३ गतेसम्म परीक्षा सञ्चालनको तालिका सार्वजनिक गरेको थियो । निजी विद्यालयसँग मिलेमतो गरेर महानगरपालिकाले एकलौटी तथा एकतर्फी रुपमा तालिका सार्वजनिक गरेको आरोप लगाउँदै विद्यार्थी र अभिभावकले विरोध गरेका थिए । कोरोना कहर र चाडपर्वको मुखमा अचानक परीक्षा गर्न लागिएको भन्दै आन्दोलित बनेका विद्यार्थीले महानगरको कार्यालय घेराउ गर्दै धर्ना दिएका थिए । पढाउँदै नपढाएको शुल्क असुल्ने हिसाबमा परीक्षा गर्न लागिएको भन्दै अभिभावक पनि आक्रोसित बनेका थिए । परीक्षाका नाममा एकै ठाउँमा ठूलो संख्यामा विद्यार्थी भेला पारिँदा कोरोना संक्रमण विद्यार्थी र उनीहरुको परिवारसम्म फैलन सक्नेभन्दै जोखिमपूर्ण अवस्थामा गर्न लागिएको परीक्षाको चौतर्फी विरोध भएको थियो । जिल्ला प्रशासन कार्यालय मोरङमा सोमबारसाँझ बसेको सर्वपक्षीय बैठकमा परीक्षा स्थगित गर्ने सहमति भएको छ । अब परीक्षा कहिलेदेखि सञ्चालन गर्नेभन्ने निर्णय जिल्लास्तरीय कोरोना क्राइसिस मेनेजमेन्ट कमिटीको बैठकबाट हुने जानकारी प्रमुख जिल्ला अधिकारी कोषहरि निरौलाले दिए । कोरोना महामारीमा परीक्षा सञ्चालन गर्ने अवस्था नभएका कारण सर्वपक्षीय सहमतिमै तत्काललाई स्थगित गरिएको उनको भनाइ छ । परीक्षा गर्न नसकिने अवस्था हुँदाहुँदै परीक्षाको तालिका सार्वजनिक भएका कारण विद्यार्थीहरु अन्योलमा परेकोले सबैको सहमतिमा परीक्षा स्थगित गर्ने तयारी गरिएको प्रशासन कार्यालयले जनाएको छ । महानगरका मेयर भीम पराजुलीले पठन पाठननै नभएकाले चैतदेखि असोजसम्मको शुल्क कुनै पनि विद्यालयले लिन नपाउने उल्लेख गरे । विद्यार्थीको मनोविज्ञान बुझेर परीक्षा लिने पक्षमा महानगर नभएको उनले बताए । कक्षा ११ को परीक्षा तत्काल आवश्यक नभएको बताउँदै पराजुलीले कक्षा १२ को परीक्षा नहुँदा उच्च शिक्षा अध्ययन गर्ने विद्यार्थी भने समस्यामा परेको जनाए । उनले कक्षा १२ को चैं परीक्षा लिने वातावरण तत्काल बनाउनु पर्नेमा पनि जोड दिए ।विराटनगरमा प्रदेश १ र २ का करिव ८ हजार विद्यार्थी कक्षा ११ मा अध्ययनरत रहेको महानगरले जनाएको छ ।
दक्षिण चीन सागरमा चीन सक्रिय हुँदा अमेरिकालाई तनाब,"वासिंटन : अमेरिकाले दक्षिण चीन सागरमा चीनको कुनै कानुनी अधिकार नभएको दावी गरेको छ । चीनले यस क्षेत्रमा सैन्य शक्ति बढाएको कुरालाई सार्वभौमसत्ताको रुपमा व्याख्या गरेको भन्दै अमेरिकाले आपत्ति जनाएको छ । यस क्षेत्रमा चीनले जबरजस्ती आफ्नो नियन्त्रण कायम राख्न चाहेको भन्दै अमेरिकाले यसलाई चीनले आफ्नो प्रतिज्ञा बिर्सेको आरोप लगायो । अमेरिकी विदेश विभागका प्रवक्ता मोर्गन ओर्टागसले यस्तो बताएका हुन् । पछिल्लो समय दक्षिण चीन सागरमा चीन, अमेरिका र ताइवानले आआफ्नो सक्रियता देखाइरहेका छन् । तीन पक्षबीच तनाब सिर्जना भएको छ । ताइवानको गतिविधिमा भने अमेरिकी समर्थन रहँदैआएको छ । तर चीनले ती दुबैको विरोध गरेको छ । उक्त क्षेत्रको रक्षा गर्नु आफ्नो दायित्व भएको चीनको भनाइ छ । चीनले पछिल्लो समय आफ्नो समुद्री सैन्य अड्डाहरूको प्रयोग गरिरहेको गतिविधिलाई लिएर अमेरिकाले आपत्ति जनाएको हो । विदेश विभागका प्रवक्ता ओर्टागसले ५ वर्षअघि चिनियाँ राष्ट्रपतिले ह्वाइट हाउसमा दिएको अभिव्यक्तिको स्मरण समेत गराएका थिए । '२५ सेप्टेम्बर २०१५ मा व्हाइट हाउस रोज गार्डेनमा चिनियाँ राष्ट्रपतिले चीनले स्प्राटली टापुलाई सैन्यीकरण नगर्ने बाचा गरेका थिए । उनले यो मामलामा जबरजस्ती नगर्ने बताएका थिए । तर, चिनियाँ कम्युनिष्ट पार्टीको सरकारले यस प्रतिज्ञालाई बिर्सेको छ, ओर्टागसले भनेका छन् । चीनले भने पछिल्लो समय दक्षिण चीन समुद्री क्षेत्रमा सैन्य शक्ति वृद्धि गरिरहेको छ । उसको यस कदमलाई लिएर अमेरिका लगायत शक्तिशाली देशहरूले संयुक्त राष्ट्रसंघमा मुद्दा उठाउँदैआएका छन् । अमेरिकी प्रवक्ताले भने अन्तर्राष्ट्रिय समुदायले चीनको यस्तो व्यवहारलाई अस्वीकार्य र खतरनाक संज्ञा दिए । साथै यसविरुद्ध आवाज उठाउनुपर्ने उनको माग छ ।"
आन्तरिक उडान बढ्ने : ९० प्रतिशत अकुपेन्सी,"काठमाडौं : कोभिड१९ महामारीबीच स्वास्थ्य सुरक्षा सतर्कता अपनाएर असोज ५ देखि सञ्चालनमा आएको मुलुकको आन्तरिक उडानमा ९० प्रतिशतभन्दा बढी अकुपेन्सी रहेको छ। महामारीबाट सुरक्षित रहन स्वास्थ्य प्रोटोकल पालना गरी आन्तरिक उडानका वायुसेवा प्रदायक कम्पनीले सेवा सञ्चालन गरिरहेका हुन्। नजिकिएको दशैँ, तिहार, छठलगायत चाडपर्वलाई लक्षित गर्दै हवाई कम्पनीले उडान सङ्ख्या पनि थप्दैछन्। उडानको पहिलो साता उत्साहवद्र्धक रहेको कम्पनीले उल्लेख गरेका छन्। तुलनात्मक रुपमा हवाई सेवा महामारीबाट सुरक्षित र चाँडो हुने भएकाले पनि यात्रुको आकर्षण बढेको हो। सरकारले असोज ५ गतेदेखि आन्तरिक उडान सञ्चालन गर्ने निर्णय गरेको थियो। शुरुआती चरणमा सातादिनसम्म सामान्य अवस्थाको उडानको तुलनामा १५ प्रतिशत मात्रै उडान गर्न पाउने गरी नियामक नेपाल नागरिक उड्डयन प्राधिकरणले अनुमति दिएको थियो। आगामी अक्टोबर १ तारिखदेखि आन्तरिक उडान सङ्ख्या बढाउने प्राधिकरणले तयारी गरेको छ। भदौ १६ देखि सञ्चालनमा आएको मुलुकको अन्तरराष्ट्रिय उडान सङ्ख्या थप गर्ने निर्णय यसअघि नै भइसकेको छ। आन्तरिक उडान सञ्चालन गरिरहेका ठूला वायुसेवा कम्पनी बुद्ध एयर, यती एयरलाइन्स, श्रीएयरलाइन्सलगायत उडान अकुपेन्सी उत्साहवद्र्धक छ। सातादिनको अवधिमा ९० प्रतिशतभन्दा बढी अकुपेन्सी रहेको कम्पनीले उल्लेख गरेका छन्। चाडपर्वलाई लक्षित गर्दै हवाई कम्पनीले उडान सङ्ख्या बढाउन प्राधिकरणसमक्ष उडान अनुमतिका लागि निवेदन दिएका छन्। प्राधिकरणले पनि हवाई व्यवसायीको मागबमोजिम उडान सङ्ख्या बढाउने निष्कर्षमा पुगेको छ। प्राधिकरणका उपमहानिर्देशक राजकुमार क्षेत्रीले आन्तरिक उडानको सङ्ख्या बढाउने प्राधिकरणले निर्णय गरिसकेको जानकारी दिए। यद्यपि, कुन एयरलाइन्सलाई कति उडान सङ्ख्या दिने भन्ने आज साँझसम्म निर्णय हुने उनको भनाइ छ। सीमित सङ्ख्याको उडानमा पनि आन्तरिक वायुसेवा कम्पनीले सबै गन्तव्यमा उडान सेवा सञ्चालन गरिरहेका छन्। बुद्ध एयरले शुरुमा राजविराजबाहेक सबै गन्तव्यमा उडान गर्दै आएकामा अहिले राजविराजसहित सबै गन्तव्यमा उडान सञ्चालन गरिएको जनाएको छ। बुद्धले अहिले दैनिक २२ उडान गरिरहेको छ। कम्पनीले आगमन र प्रस्थान गरी ४४ उडान भर्दै आएको छ। अहिले भारतको बनारसबाहेक सबै गन्तव्यमा उडान गरिरहेका कम्पनीले जनाएको छ। सातामा १५ हजारभन्दा बढी यात्रुलाई सेवा दिएको पनि कम्पनीले उल्लेख गरेको छ। बुद्धले सामान्य अवस्थामा दैनिक १०० उडान गर्ने गरेको थियो। कम्पनीले १३ गन्तव्यमा आन्तरिक उडान भर्दै आएको छ। यस्तै प्रतिस्पर्धी यती एयरलाइन्सले पनि आफ्ना सबै आठ गन्तव्यमा उडान सञ्चालन गरिरहेको र ९० प्रतिशतभन्दा बढी अकुपेन्सी रहेको जनाएको छ। यती एयरलाइन्सका प्रवक्ता सुदर्शन बर्तौलाले शुरुआती चरणमा ९० प्रतिशतभन्दा बढी अकुपेन्सी रहेको बताए। महामारीबाट जोखिन सुरक्षित र सुलभ यात्र हुने भएकाले पनि यात्रुको आकर्षण बढेको उनले उल्लेख गरे। यतीले अहिले दैनिक दुईतर्फी ३८ उडान गरिरहेको छ। कम्पनीले सामान्य अवस्थामा दुईतफी ८० वटासम्म उडान गर्ने गरेको थियो। उहाँका अनुसार नजिकिएको चाडपर्व र यात्रुको मागबमोजिम उडान सङ्ख्या बढाउन नियमित उडान अनुमतिका लागि प्राधिकरणसँग माग गरिएको छ। उडान पनि स्वीकृत भइसकेको छ। यतीले अहिले विराटनगर, पोखरा र भरतपुरमा समान दुई तथा अन्य गन्तव्यमा एकएक उडान गरिरहेको छ। यतीको भगिनी संस्था तारा एयरले दुर्गम क्षेत्रमा यात्रु तथा कार्गो उडान गरिरहेको छ। श्री एयरलाइन्सका संस्थागत प्रबन्धक अनिल मानन्धरले कम्पनीको उडान उत्साहजन रहेको र उडान सङ्ख्या बढाउने अन्तिम प्रक्रियामा रहेको जानकारी दिए। रासस"
टाटा मोटर्सको सवारी साधन खरिद गर्न सानिमा बैंकको सहुलियतपूर्ण कर्जा,"काठमाडौं : टाटाका कमर्सिअल गाडीहरु खरिद गर्न इच्छुक हुने उद्यमी र संस्थाहरुलाई सानिमा बैंकले सहज रुपमा कर्जा प्रदान गर्ने भएको छ । टाटा मोटर्स नेपालका लागि एकमात्र आधिकारीक बिक्रेता सिप्रदी ट्रेडिङ्ग प्रा लि र सानिमा बैंकबीच एक सम्झौता भएको छ । सम्झौताअनुसार अब टाटा मोटर्सको कमर्सिअल गाडीहरु खरिद गर्न चाहने खरिदकर्ताले सानिमा बैंकको जुनसुकै शाखा मार्फत सहुलियतपूर्ण कर्जा प्राप्त गर्न सक्नेछन् । नेपाल राष्ट्र बैंकले बैंक तथा वित्तिय संस्थाहरुलाई जारी गरेको निर्देशन, परिपत्र तथा सहुलियतपूर्ण कर्जाको लागि ब्याज अनुदान कार्यबिधि, २०७५ को अधिनमा रही बैंकको नीति अनुसार ग्राहकहरुलाई व्यवसायिक प्रयोजनका सवारी साधन खरिद गर्नका लागि सहुलियतपूर्ण कर्जा उपलब्ध गराईने जनाइएको छ । तोकिएको सहुलियतपूर्ण कर्जाभित्र व्यवसायिक कृषि तथा पशुपक्षी कर्जा, शिक्षित युवा स्वरोजगार कर्जा, विदेशबाट फर्केका युवा स्वरोजगार कर्जा, महिला उद्यमशील कर्जा र दलित तथा पिछडिएका समुदाय व्यवसाय विकास कर्जा परेका छन् । टाटाका गाडी खरिद गर्न इच्छुक हुने उद्यमी र संस्थाहरुलाई सहज रुपले नेपाल राष्ट्र बैंकको कार्यविधिभित्र रही कर्जा प्रदान गर्ने सम्बन्धमा सम्झौता भएको हो । उक्त सम्झौतापत्रमा सिप्रदीका तर्फबाट उपाध्यक्ष शौरभ राज थपलिया र सानिमा बैंकका तर्फबाट एस एम ई मिड साइज बिजनेस प्रमुख हिटलर श्रेष्ठले बैंकमा आयोजित एक कार्यक्रमबीच हस्ताक्षर गरेका छन् । सरल र सहज कर्जा उपलब्ध गराउने उदेश्यका साथ यो सुविधा सिप्रदी ट्रेडिङ्गका देशभरी रहेका सम्पुर्ण डिलरहरुबाट पनि उपलब्ध हुने जानकारी गराइएको छ ।"
काठमाडौंमा भित्रिनेभन्दा बाहिरिने बढे,"काठमाडौं : कोरोना भाइरस कोभिड१९ को जोखिमकाबीच काठमाडौँ उपत्यकामा सवारी तथा मानवीय चाप बढ्न थालेको छ। सवारीसाधान झण्डै साविकको तुलनामा बढी सञ्चालन हुन थालेको छ भने ट्राफिक जामसमेत बढ्न थालेको पाइएको छ। बाहिरी जिल्लाका सवारी आवतजावत बढेकाले पनि उपत्यकामा मानिसको आवागमनसमेत बढेको महानगरीय प्रहरी कार्यालय काठमाडौँले जनाएको छ। सवारी भित्रिने क्रम बढेकाले मानिसको चहलपहलमा वृद्धि भएको प्रहरीले जनाएको छ। मानिस र सवारीको चाप हुँदा कोभिड१९ को जोखिम बढेको छ। उपत्यका नगरपालिका फोरमका सचिव मध्यपुर थिमी नगरपालिकाका प्रमुख मदनसुन्दर श्रेष्ठले अन्य जिल्ला र उपत्यकाको हकमा एउटै नियम लागू गर्दा कोरोनाको सङ्क्रमण दर बढेको बताए। 'हामी उपत्यकाको नाका खोल्न नहुने पक्षमै थियौँ, सरकारलाई सुझाव पनि दिएको हो, तर कार्यान्वयन नहुँदा भीडभाड र सङ्क्रमण दर बढेको छ', उनले भने 'उपत्यका र अन्य जिल्लामा एउटै नियम लागू गर्नुहुन्न भन्ने पक्षमा हामी छौँ।' महानगरीय ट्राफिक प्रहरी महाशाखाका अनुसार अहिले झण्डै २० हजार सवारीसाधान उपत्यका भित्रिने र सोही हाराहारीमा बाहिरिने गरेको छ। सोमबार उपत्यकामा चार हजार ५८३ सवारीमा १९ हजार ९०० यात्रु भित्रिएका थिए। चार हजार ६९८ सवारीमार्फत २० हजार भन्दा बढी यात्रु बाहिरिएका छन्। फलस्वरुप भीडभाड बढेको महसुस भएपछि आजदेखि भने विशेष आदेशको पूर्ण कार्यान्वयनमा लागेको उपत्यकाको ट्राफिक प्रहरीले जनाएको छ। काठमाडौँ उपत्यकामा जोर बिजोर प्रणालीअनुसार सवारी सञ्चालनमा छ। सार्वजनिक सवारी साधनले पनि आधा मात्रै यात्रु राखेर हिँड्न पाउँछन्। सवारीले ५० प्रतिशत बढी भाडा लिन पाउने व्यवस्था गरिएको छ। आवश्यक स्वास्थ्य सुरक्षा मापदण्डअनुसार सवारी चलाउन भनिएको छ। सबै सवारीले पूर्णरुपमा आदेश लागू गरेका छैनन् भने जोर बिजोर प्रणालीमासमेत बेपरवाह भएको पाइएको प्रहरीले जनाएको छ। प्रमुख श्रेष्ठले जोरबिजोर प्रणाली अहिले कागजमै सीमित भएको बताउनुभयो। त्यसकारण पनि उपत्यकामा भीडभाड बढेको हो। महानगरीय ट्राफिक प्रहरी महाशाखाका प्रमखु प्रहरी वरिष्ठ उपरीक्षक भीमप्रसाद ढकाल एकदुई दिन केही खुकुलो हुँदा सवारी बढेको पाइएकाले आजदेखि जोरबिजोरको पूर्ण कार्यान्वयनमा प्रहरी परिचालन गरिएको बताए। आज मध्याह्नसम्ममा मात्रै उपत्यकामा एक हजार १०० सवारीलाई कारवाही गरिएको उहाँले जानकारी दिए। उनका अनुसार सामाजिक र भौतिक दूरी कायम नगर्ने सवारी साधानलाईसमेत कारवाही तीव्र पारिएको छ। तोकिएभन्दा बढी भाडा लिएको, बढी यात्रु राखेको तथा स्वास्थ्यमापदण्ड प्रयोग नगरेको पाइएमा पनि सवारीलाई कारवाही गरिने उनले बताए। स्वास्थ्य तथा जनसङ्ख्या मन्त्रालयले दैनिक रुपमा सार्वजनिक गर्ने गरेको विवरण अनुसार देशभर कोरोना सङ्क्रमित मानिसको झण्डै आधा उपत्यकाका व्यक्ति छन्। त्यसैले उपत्यकाको भीडभाड रोक्न विशेष व्यवस्था गर्नुपर्ने जनस्वास्थ्य विज्ञको सुझाव छ। त्यसका लागि पहिलो शर्त भनेको भीडभाड रोक्नु, भौतिक दूरी कायम गराउनु र स्वास्थ्यमापदण्ड पूर्णरुपमा लागू गराउनु नै हो। रासस"
प्राधिकरण निमित्तलाई ऊर्जामन्त्रीको निर्देशन : ग्राहकलाई मिटर रिडिङ नहुँदाको जरिवाना नगर्नू,"काठमाडौं : कोरोना भाइरस (कोभिड१९) प्रकोपका कारण मिटर रिडिङ नभएको अवस्थामा नेपाल विद्युत प्राधिकरणका ग्राहकलाई जरिवाना नलाग्ने भएको छ। ऊर्जा, जलश्रोत ताथ सिंचाइमन्त्री वर्षमान पुन अनन्तले प्राधिकरणका निमित्त कार्यकारी निर्देशक लेखनाथ कोइराला र उपकार्यकारी निर्देशक एवं ग्राहक तथा वितरण निर्देशनालयका प्रमुख हरराज न्यौपानेलाई बुधबार मन्त्रालयमा बोलाएर तत्काल जरिवाना नलाग्ने व्यवस्था मिलाउन निर्देशन दिएका हुन्। कोरोना नियन्त्रणका लागि गरिएको लामो बन्दाबन्दीका कारण प्राधिकरणका अधिकांश ग्राहस्थ र औद्योगिक ग्राहकको मिटर रिडिङ हुन सकेको थिएन। कतिपय ग्राहकबाट उक्त अवधिमा मिटर रिडिङ नभएका कारण जरिवाना लगाइएको गुनासो आएपछि मन्त्री पुनले तत्काल प्राधिकरणको उच्च नेतृत्वलाई बोलाएर जरिवाना नलगाउन निर्देशन दिएका हुन्। मन्त्री पुनले यसअघि जरिवाना लिइएको भए उक्त रकम ग्राहकले आगामी महिना बुझाउने शुल्कमा मिलान गर्न पनि निर्देशन दिएका छन्। जरिवाना लिएको त्यो अब बुझाउने शुल्कमा मिलान गर्नुस् र जरिवाना नलिने व्यवस्था मिलाउनुहोस्, मन्त्री पुनले भने। यो अवधिको तत्काल मिटर रिडिङ गराउन र कर्मचारी गएर रिडिङ गर्न नसेकेको अवस्थामा ग्राहक आफैंलाई मिटरको नम्बर टिपाएर शुल्क लिन पनि आग्रह गरेका छन्। यसैबीच प्राधिकरणले मन्त्री पुनको निर्देशन तत्काल कार्यान्वयन गरेको छ। आफूले मन्त्रालयबाट कार्यालय फर्केलगत्तै जरिवाना नलिन देशभरका वितरण केन्द्रलाई एकैसाथ निर्देशन दिइसकेको र सार्वजनिक सूचना समेत जारी गर्न लागेको निमित्त कार्यकारी निर्देशक कोइरालाले बताए। इमिडेट रेस्पोन्स टोली बनाउन निर्देशन मन्त्री पुनले खराब मौसम, प्रणालीको खराबी वा अरु प्राविधिक कारणले विद्युत अनियमित भए तत्काल समस्या समाधान गर्न निर्देशन दिएका छन्। त्यसका लागि इमिडेट रेस्पोन्स टोली बनाउन उनको सुझाव छ। लकडाउनयता ९० लाख विद्यार्थी घरमै बसेर अनलाइन कक्षा लिइरहेको भन्दै मन्त्री पुनले विद्युत नियमित नभए उनीहरुको पढाइ प्रभावित हुनेतर्फ सचेत हुन अनुरोध गरे। वितरण प्रणालीमा सानो भन्दा सानो गडबडी नआओस् उनले भने, यदि समस्या आएको अवस्थामा तत्काल समाधान होओस्। मन्त्री पुनले मौसम लगायतका कारण अनियमित भएको विद्युत सेवा तत्काल सुचारु गराएकामा प्राधिकरण नेतृत्वलाई धन्यवाद दिए। गत साता मौसमका कारण उपत्यकासहित मुलुकका विभिन्न स्थानमा विद्युत सेवा आंशिक प्रभावित भएको थियो। त्यति बेला पनि मन्त्री पुनले प्राधिकरणको उच्च नेतृत्वलाई मन्त्रालयमा बोलाएर सेवा तत्काल नियमित गर्न निर्देशन दिएका थिए। यस्तैगरी मन्त्री पुनले लकडाउन अवधिमा सरकारले ग्राहस्थ र औद्योगिक ग्राहकलाई दिने भनेको छुट तत्काल कार्यान्वयन गर्न पनि निर्देशन दिएका छन्।"
दाताले दिएनन् कबुल रकम,"सुर्खेतः सुर्खेतमा मध्यपश्चिमाञ्चल विश्वविद्यालय (एमयू) स्थापनाका लागि महायज्ञ संचालन भयो । दाताहरुले लाखौं रकम दान गर्ने कबुल गरे । उक्त महायज्ञ संचालन भएको १२ वर्ष बित्यो । तर अधिकांश दाताले हालसम्म आफूले कबुल गरेको रकम भने विश्वविद्यालयलाई दिएका छैनन् । यो अवधिमा विश्वविद्यालयले दाताहरुलाई रकम जम्मा गरिदिन हारगुहार नै गर्यो । बारम्बार अनुरोध र पत्राचार पनि नगरेको होइन । तर पनि दाताले कबुल गरेको रकम दिएका छैनन् । कबुल भएको झण्डै तीन करोड रकम संकलन नभएको विश्वविद्यालयले जनाएको छ । महायज्ञ सम्पन्न भएको १२ वर्षसम्म वित्दा पनि दाताले रकम दिएका छैनन् । यो विश्वविद्यालय स्थापनाका लागि मौदगल्या सेवा समाजले २०६५ फागुन २७ गतेदेखि चैत ४ गतेसम्म सुर्खेतमा महायज्ञ लगाएको थियो । महायज्ञमा विभिन्न संघ संगठन, संघ संस्था र व्यक्तिले गरी झण्डै २६ करोड रकम दान दिने कबुल गरेका थिए । जसमध्ये चार हजार तीनसय ७० जनाले मागदान, ३० जनाले तुलादान, २३ जनाले भूमिदान र एकहजार २० जनाले नगद दान दिने कबुल गरेका थिए । तर महायज्ञमा कुल एक करोड २४ लाख ७५ हजार नौ सय ५७ रुपैयाँ ६२ पैसा मात्रै नगद दान भएको थियो । संकलन भएको रकम २०६६ साल भदौ २३ गते मौदगल्या सेवा समाजले विश्वविद्यालय स्थापनार्थ बनेको मूल नेतृत्वलाई हस्तान्तरण गरिसकेको थियो । मौदगल्या सेवा समाजका संयोजक सिताराम कार्कीका अनुसार विश्वविद्यालय स्थापनार्थ बनेको मूल नेतृत्वलेनै बाँकी रकम उठाउने जिम्मा लिएको थियो । तर विश्वविद्यालय स्थापना भएको लामो समय वितिसक्दा पनि विश्वविद्यालय मूल नेतृत्वले रकम उठाउन सकेको छैन । विश्वविद्यालयले रकम संकलनका लागि दातासँग पहल नगरेकै कारण कबुल भएको रकम उठ्न सकेको कार्कीले बताए । 'दाताले कबुल गरेको लामो समय भयो, विश्वविद्यालयको मूल नेतृत्वले परामर्श गर्न सकेन कार्कीले भने, 'अब शतप्रतिशत रकम उठाउन मुस्कील पर्छ ।' तर मूल नेतृत्वले दातालाई खुशी बनाउन सकेको खण्डमा भने कबुल भएको रकम उठ्न सक्ने कार्कीको भनाइ छ । सुरुवातमै विश्वविद्यालयका पदाधिकारीहरु भ्रष्टाचार काण्डमा मुछिनु, विश्वविद्यालयमा चरम राजनीति हुनु र विश्वविद्यालयको मूल नेतृत्वले दातासँग समन्वय गर्न नसक्दा रकम संकलन हुन नसकेको सरोकारवाला बताउँछन् । यो विश्वविद्यालय स्थापना भएको केही समयमै त्यहाँका पदाधिकारीहरु भ्रष्टाचार काण्डमा मुछिएका थिए । त्यसपछि पनि राजनीतिक खिचातानीका कारण विश्वविद्यालय नेतृत्व अस्थिर बनेको थियो । पदाधिकारीबीचकै द्वन्द चरम उत्कर्षमा पुग्नु, विश्वविद्यालयलाई राजनीति गर्ने अखडा बनाउनु र शैक्षिक गुणस्तरमा ध्यान नदिनु जस्ता कारणले दाताले कबुल गरेको रकम नदिएको कतिपयको भनाइ छ । यसैबीच दाताबाट कबुल भएको तर उठ्न बाँकी रकम उठाउन विश्वविद्यालय नेतृत्वले संक्रियता देखाएको छ । कोरोना महामारीकैबीच विश्वविद्यालयले दातासँग तीन पटक छलफल गरिसकेको छ । छलफलमा दाताले कोरोना महामारीको अवस्था सहज हुने वित्तिकै रकम दिने प्रतिबद्धता जनाएका छन् । अधिकांशले दशैंतिहारपछि रकम दिने बताएका छन् । विश्वविद्यालयका उपकुलपति नन्दबहादुर सिंहले अब कुनै पनि हालतमा दाताले दिएको रकम दुरुपयोग हुन नदिने बताएका छन् । 'दाताले दिएको एकएक रुपैयाँको हिसाबकिताब खोजिन्छ, तर रकम दुरुपयोग हुन दिँदैनौं,' सिंहले भने, 'दाताले दिएको रकम कहाँ कुन कामका प्रयोग भयो, स्पष्ट रुपमा सार्वजनिक गरिनेछ । जनताले छाक काटेर विश्वविद्यालयलाई दिएको रकम कुनै पनि हालतमा दुरुपयोग हुन नदिने उनको अठोट छ ।"
सर्लाहीका सोह्र क्रसर उद्योग बन्द,"सर्लाही : जिल्लामा गैरकानूनी रुपमा सञ्चालनमा आएका क्रसर उद्योग अनिश्चितकालका लागि बन्द गरिएका छन् । वातावरण तथा विपद् व्यवस्थापन शाखाको मापदण्डअनुसार ढुङ्गा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ विपरीत सञ्चालन भएका जिल्लाका क्रसर उद्योग बन्द गर्न निर्देशन दिइएको जिल्ला प्रहरी कार्यालयका प्रमुख एंव प्रहरी उपरीक्षक सन्तोषसिंह राठौरले जानकारी दिए। उनले भने, 'जिल्ला प्रशासन कार्यालयबाट मापदण्ड पुगेको प्रमाणित भएपछि स्थालगत अनुगमन गरी सञ्चालन गर्न दिने तर अहिले अनिश्चितकालका लागि जिल्लाका हाल सञ्चालनमा रहेका आठ वटा र बन्द अवस्थामा रहेका तर सञ्चालनको तयारी गरिरहेका आठ वटा गरी १६ वटैलाई बन्द गरेका छौं ।' सङ्घीय मामिला तथा सामान्य प्रशासन मन्त्रालयले जारी गरेको ढुङ्गा, गिट्टी, बालुवा उत्खनन, बिक्री तथा व्यवस्थापन सम्बन्धी मापदण्ड२०७७ अनुसार बस्ती, मुख्य सडक मार्ग, विद्यालय, स्वास्थ्य संस्था, क्षेत्र, ठूला नदी, पुल, धार्मिक, सांस्कृतिक, पुरातात्विक महत्वका स्थान र वन क्षेत्रको ५०० मिटरदेखि दुई किलोमिटरभित्र नदीजन्य पदार्थ उत्खनन र सङ्कलन गर्ने गराउने कुनै पनि कार्य गर्न नपाइने उल्लेख रहेको छ । मापदण्डविपरीत तथा नवीकरण नभएका जिल्लामा सञ्चालनमा रहेको १६ वटा क्रसर उद्योगका सञ्चालकलाई सोमबारदेखि बन्द गर्न कडा निर्देशन दिइएको प्रहरी प्रमुख राठौरले बताउनुभयो । क्रसर उद्योगमाथि विशेष निगरानी बढाइएको र क्रसर उद्योगको अनुगमन गर्दा मापदण्डविपरीत खोला, वनजङ्गल, बस्ती र विद्यालय नजिकसमेत सञ्चालनमा रहेको तथा ढुङ्गा, गिट्टी, बालुवालगायत नदीजन्य पदार्थको अनियन्त्रित दोहन रोक्नका लागि यो कडा कदम चालिएको जिल्ला समन्वय समिति सर्लाहीका सभापति अनुगमन मेथुर चौधरीले बताए। सङ्घीय मामिला तथा सामान्य प्रशासन मन्त्रालय ( वातावरण तथा विपद् व्यवस्थापन शाखा) ले जारी गरेको ढुङ्गा, गिट्टी, बालुवा उत्खनन, बिक्री तथा व्यवस्थापन सम्बन्धी मापदण्ड विपरीत सर्लाहीमा सञ्चालन हुँदैआएका क्रसर उद्योगको कागजात मगाएर बैधानिकताबारे बुझ्ने तथा अनुगमन गरी गैर कानूनी नठहरिएमा सञ्चालन हुन दिने सर्लाहीका प्रमुख जिल्ला अधिकारी सुरेन्द्र पौडेलले बताए। जिल्लाको वाग्मती, लालबन्दी, ईश्वरपुर, हरिपुरलगायतका स्थानमा वडा अध्यक्षदेखि लिएर नगर प्रमुख, पूर्वमन्त्री, जिल्लाका टाठापाठाले मनोमानी रुपमा क्रसर सञ्चालन गरिरहेका छन् भने कतिपय स्थानीय निकायले सङ्घीय सरकारको मापदण्डविपरीत जिल्लामा बन्द रहेका क्रसर उद्योगहरुलाई लोभलालचमा परेर सञ्चालनको अनुमतिसमेत दिने तयारी गरेको पाइएको छ । जिल्लामा १६ वटा क्रसर उद्योग दर्ता भएको भएपनि हाल आठ वटा मात्र सञ्चालनमा छन । बाँकी आठ वटा बन्द अवस्थामा रहेको घरेलु तथा साना उधोग कार्यालय सर्लाहीका प्रमुख जीतेन्द्र किशोर गुप्ताले बताए । यसरी मापदण्डविपरीत सञ्चालनमा रहेका क्रसर उद्योगले जथाभावी नदीबाट ढुङ्गा, गिट्टी, बालुवा उत्खन्न गर्दा चुरेको अस्तित्व सङ्कटमा पर्नुको साथै रातारात चुरे विनाश भइरहेको छ । रासस"
"२४ घण्टामा १५१३ जनालाई कोरोना, सक्रिय संक्रमितको संख्या २० हजार नाघ्यो",काठमाडौं : पछिल्लो २४ घण्टामा १५१३ जनामा कोरोना भाइरस (कोभिड १९) संक्रमण देखिएको छ। यो सहित संक्रमितको संख्या ७६ हजार २५८ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। २० हजार ३८९ कोरोनाका सक्रिय संक्रमित छन्। मन्त्रालयका अनुसार संस्थागत आइसोलेसनमा ९ हजार ६८९ जना रहेका छन् भने होम आइसोलेसनमा १० हजार ७०७ जना छन्। पछिल्लो २४ घण्टामा ७३१ जना कोरोना जितेर डिस्चार्ज भएका छन्। २४ घण्टामा काठमाडौं उपत्यकामा मात्र ९३४ संक्रमित थपिएका छन्। त्यस्तै १० जनाले ज्यान गुमाएका छन्।
प्रदेश २ : मुख्यमन्त्रीभन्दा राज्यमन्त्रीको तलब बढी !,"जनकपुरधाम : प्रदेश २ सरकारको मुख्यमन्त्री भन्दा राज्यमन्त्रीको तलब बढी भएको पाइएको छ। चालु आर्थिक वर्ष २०७७०७८ का लागि विनियोजित बजेटमा प्रदेशको मुख्यमन्त्री भन्दा बढी राज्यमन्त्रीहरुको तलब बढी विनियोजन गरिएको पाइएको छ। प्रदेश २ सरकार आर्थिक मामिला तथा योजना मन्त्रालयले चालु आर्थिक वर्षको ०७७७८ को रेडबुकमा प्रदेशको नेतृत्व गर्ने मुख्यमन्त्रीकै तलब राज्यमन्त्रीहरु भन्दा कम रहेको उल्लेख गरिएको छ। जबकी राज्यमन्त्री भन्दा मुख्यमन्त्रीको तलब बढी हुनुपर्ने हो। जसको ठिक विपरित कितावमा उल्लेख गरिएको पाइएको छ। साथै भूमि व्यवस्था, कृषि तथा सहकारी मन्त्रीको तलब नै उल्लेख गरिएको छैन्। भूमि व्यवस्था, कृषि तथा सहकारी मन्त्री र राज्यमन्त्रीका लागि बजेटमा पारिश्रमिक नछुटयाइएको प्रसंगमा सम्बन्धित मन्त्री शैलेन्द्र साहले आश्चर्य व्यक्त गर्दै भने खोइ कसरी बजेट बनाइयो, आफुलाई थाहा भएन, रातो किताब अध्यनन गर्न पाएको छुईन, हेरेर प्रक्रिया दिउँला। यसरी समग्रतामा हेर्दा प्रदेश सरकारले नीति तथा कार्यक्रमा हचुवाकै भरमा तयार गर्ने गरेको लापरवाहीबाट स्पष्ट हुन्छ। रेडबुकमा तपाईको पारिश्रमिक नै नछुटयाएपछि कसरी पारिश्रमिक लिनुहुन्छ भन्ने प्रश्नको जवाफमा मन्त्री साहले मन्त्रिपरिषदबाट निर्णय गराएर व्यवस्था गर्नुपर्ने बताए। आर्थिक मामिला तथा योजना मन्त्रालयबाट गल्ति भएको हुन सक्छ, तर संसदबाट प्रदेशसभा सदस्यहरुले नहेरिकनै कसरी पास गरे भन्ने कुराबाट म आफै अच्चिमत छु उनले भने। विनियोजित बजेटमा तलबका लागि छुटयाइएको रकम मुख्यमन्त्री र मन्त्रीहरुको पारिश्रमिक तथा सुविधा सम्बन्धमा व्यवस्था गर्न बनेको ऐन २०७५ को मापदण्ड विपरित समेत रहेको छ। ऐनमा उल्लेख गरिएअनुसार मुख्यमन्त्री देखि राज्यमन्त्रीसम्मका लागि वार्षिक ८९ लाख ५९ हजार ८० रुपैयाँ वार्षिक पारिश्रमिक हुनुपर्नेमा कृषिमन्त्री बाहेक १ करोड ७६ लाख १४ हजार पारिश्रमिक छुटयाइएको छ। चालु आर्थिक वर्षमा मन्त्रीहरु मध्ये सबैभन्दा बढी पारिश्रमिक उद्योग, पर्यटन, वन तथा वातावरण मन्त्रालयका मन्त्री र राज्यमन्त्री समेत गरी वार्षिक ९५ लाख ८५ हजार रुपैया छुटयाइएको छ। यो ऐनमा व्यवस्था गरिएको मापदण्ड भन्दा ७ गुणाले बढी छ। ऐनमा गरिएको व्यवस्था अनुसार मन्त्री र राज्यमन्त्री समेत गरी १३ लाख ७१ हजार २ सय ४० रुपैयाँ पाउने व्यवस्था गरेको हो। आर्थिक मामिला तथा योजना मन्त्रीका लागि ८ लाख २० हजार, आन्तरिक मामिला तथा कानून मन्त्री तथा राज्यमन्त्रीका लागि १७ लाख ४ हजार, भौतिक पुर्वाधार विकास मन्त्री र राज्यमन्त्री समेत गरी १५ लाख ८ हजार र सामाजिक विकास मन्त्रीका लागि ८ लाख ९ हजार रुपैयाँ विनियोजना गरिएकाृ छ। तर मुख्यमन्त्रीका लागि ७ लाख ९३ हजार मात्र छुटयाइएको छ। राज्यमन्त्रीतर्फ आर्थिक मन्त्रालयका राज्यमन्त्रीका लागि ८ लाख २ हजार, सामाजिक विकास राज्यमन्त्रीका लागि ७ लाख ९१ छ भने, आर्थिक मन्त्रालयमा त सहायक मन्त्रीका लागिसमेत ८ लाख २ हजार रुपैयाँ छुटयाइएको छ। जबकी प्रदेश २ मा सहायकमन्त्री व्यवस्था नै छैन। पारिश्रमिक बाहेक बैठक भत्ता, भ्रमण भत्ता, स्वकीय अधिकृत बाहेक कतिपय मन्त्रालयका मन्त्रीहरुका लागि महंगी भत्ता र पोशाक भत्ताका लागि समेत बजेट बिनियोजन गरिएको छ। जबकी ऐनमा महंगी र पोशाक भत्ताको व्यवस्था गरिएको छैन। श्रोतका अनुसार आर्थिक मन्त्री विजय यादवले मन्त्रिपरिषदबाट निर्णय गराएर ऐन विपरित आर्थिक सल्लाहकार समेत राज्यमन्त्री सरहको सेवा सुविधामा राखेका छन्। ऐन अनुसार मुख्यमन्त्रीले वार्षिक ७ लाख, ३१ हजार ६ सय ४० रुपैयाँ पाउनेछ। मन्त्रीहरुलाई ६ लाख ९३ हजार ३ सय ६० को दरले कूल ६ मन्त्रीलाई ४१ लाख ६० हजार १ सय ६० र राज्यमन्त्रीलाई ६ लाख ७७ हजार ८ सय ८० को दरले कूल ६ जनाको ४० लाख ६७ हजार २ सय ८० रुपैयाँ पाउनेछ। ऐनमा मुख्यमन्त्री, मन्त्री र राज्यमन्त्री पद छुटयाएर पारिश्रमिक तोकिएको छ। रेडबुकमा पद तोकिए पनि बाँकीमा पदाधिकारी पारिश्रमिक उल्लेख गरी झुक्याउन खोजिएको छ। मुख्यमन्त्री, आर्थिक मामिला र सामाजिक विकास मन्त्रालयमा पद नै तोकिएको छ। तर आन्तरिक मामिला, भौतिक पुर्वाधार र उद्योग पर्यटन मन्त्रालयमा पदाधिकारी पारिश्रमिक उल्लेख गरिएको छ। आर्थिक मामिला र सामाजिक विकास मन्त्रालयमा पद तोकिएको छ भने, आन्तरिक मामिला, भौतिक पुर्वाधार र उद्योग पर्यटन मन्त्रालयमा पदाधिकारी पारिश्रमिक उल्लेख गरि छल्न खोजेको छ। बजेटमा मन्त्रीहरुको पारिश्रमिक सम्बन्धि गरिएको त्रुटीबारे अर्थविद् डा सुरेन्द्र लाभले सरकारको गैरजिम्मेवारीपन देखिएको बताए। बजेट एक व्यक्तिले मात्रै होइन, कर्मचारीदेखि सचिव तथा मन्त्रीदेखि प्रदेशसभा सदस्यहरुले पटकपटकको अध्ययनपछि तयार पार्ने विषय हो, तर जुन रुपमा पारिश्रमिकसहित अन्य खर्चबारे व्यवस्था गरिएको छ, नियम कानून मिचेर आफैले बनाएको कानूकको धज्जिया उडाएको देखिन्छ उनले भने। रेडबुक अर्था रातो किताब भनेको विनियोजित बजेट पुस्तिका मात्र नभई प्रदेश सरकारका कार्यव्यवस्था संचालनका लागि एउटा आर्थिक कानून समेत हो। जसले विभिन्न मन्त्रालय र सम्बन्धित तथा मातहतका कार्यालय सञ्चालन एवम् विकास निर्माणको वर्षभरि खर्चको समेटिएको एउटा आर्थिक दस्तावेज हुन्छ। रातो किताबमा हुने गल्तीलाई ठूलै लापरवाहीको रुपमा लिन सकिने नेकपाका सांसद रामचन्द्र मण्डल बताउँछन्।"
सुनको मूल्य फेरि बढ्यो,काठमाडौं : स्थानीय बजारमा आज सुनको मूल्यमा सामान्य वृद्धि भएको छ। नेपाल सुनचाँदी व्यवसायी महासङ्घका अनुसार आज सुनको मूल्य प्रतितोला रु ९०० ले बढेको छ। महासङ्घले मङ्गलबारका लागि छापावाला सुनको मूल्य प्रतितोला रु ९४ हजार २०० र तेजाबी सुनको मूल्य प्रतितोला रु ९३ हजार ७०० तोकेको छ। आइतबार र सोमबार सुनको मूल्य स्थिर रहेको थियो। सोमबार छापावाला सुनको मूल्य प्रतितोला रु ९३ हजार ३०० र तेजाबी सुनको मूल्य रु ९२ हजार ८०० पुगेको थियो। यस्तै चाँदीको मूल्यमा पनि सामान्य वृद्धि भएको छ। आज चाँदीको मूल्य प्रतितोला रु २५ ले वृद्धि भई एक हजार १७५ पुगेको छ। रासस
विष हालेर ट्रम्पलाई चिठी पठाउने महिलालाई हिरासतमा राख्न आदेश,"वासिङटन : अमेरिकी राष्ट्रपति डोनल्ड ट्रम्पलाई विषादीसहितको चिठी पठाउने क्यानेडियन महिलालाई हिरासतमा राख्न अदालतले आदेश दिएको छ । साथै उनलाई वासिङटनमा सारिएको छ । संघीय न्यायाधीश एच केनेथ स्क्र्युडर जुनियरले सोमबार पास्केल सेसिल भेरोनिक फेरिर नामकी महिलालाई हिरासतमा राख्न आदेश दिएका हुन् । ५३ वर्षीया पास्केल क्यानडाको क्युबेक प्रान्तकी स्थायी बासिन्दा हुन् । यस महिनाको सुरुमा अमेरिका छिर्ने क्रममा पास्केलको साथमा ३ सय राउन्ड गोलाबारुद रहेको पनि बुझिएको छ । सेप्टेम्बर १८ मा ट्रम्पलाई सम्बोधन गरिएका केही पत्र आएका थिए । जुन पत्रहरुभित्र विषाक्त चिज राखिएको पाइएपछि हुलाक सेवाले शंकास्पद भनी कारवाही प्रक्रिया अघि बढाइएको हो । फेरिरलाई सेप्टेम्बर २० मा क्यानडा र अमेरिकाको सीमा क्षेत्रबाट पक्राउ गरिएको हो । उनले राष्ट्रपति ट्रम्पको हत्या वा घाइते बनाउने चेतावनी दिएको रुपमा उनीमाथि अभियोग लागेको छ । दुर्भाग्यवश यो देशसँग अमेरिकी राष्ट्रपतिका हत्या र प्रत्यक्षदर्शीको हत्या प्रयास भएको इतिहास छ । अब्राहम लिंकन र विलियम म्याककिन्लेदेखि रोनल्ड रेगनको हत्या प्रयास भयो । अहिले डोनल्ड ट्रम्पविरुद्ध थुप्रै धम्की आएका छन्, न्यायाधीशले भने ।"
असोज १९ गतेबाट तातोपानी नाका खुल्ने,"काठमाडौं : सिन्धुपाल्चोकको तातोपानी नाका खुल्ने भएको छ। मंगलबार नेपालचीन सीमाको मितेरी पुलमा बसेको बैठकमा असोज १९ गतेदेखि नाका खुल्ने सहमति भएको हो। १८ गते जाङ्बु पोर्टबाट जाँच पास सुरु गर्ने र १९ गतेबाट नेपालमा सामान आउँछ सिन्धुपाल्चोकका प्रमुख जिल्ला अधिकारी उमेशकुमार ढकालले अन्नपूर्ण अनलाइनसँग भने। धेरै सामान अड्किएकाले सुरुमा दुई टोलीले काम गर्ने उनले बताए। 'हामीले पनि खुलेरै कुरा राख्यौं। व्यवसायीहरुको बीच बाटोमा धेरै सामान अड्किएको छ भनेर कुरा राख्यौं त्यसपछि चिनिया पक्ष सकरात्मक हुनुभयो' तातोपानी भन्सार प्रमुख लालबहादुर खत्रीले भने। खत्रीका अनुसार बाढीका कारण भत्किएको बाटो बनिसकेको छ। खत्रीका अनुसार पहिरोको कारण असार २५ गतेदेखि तातोपानी नाका बन्द रहेको थियो। बैठकमा नेपालबाट सिन्धुपाल्चोकका प्रमुख जिल्ला अधिकारी उमेश कुमार ढकाल, प्रहरी प्रमुख राजन अधिकारी, सशस्त्रका प्रमुख, भन्सार प्रमुख, अनुसन्धानका प्रमुखलगायत सुरक्षा निकायका प्रमुखहरु छलफलमा सहभागि भएका थिए।"
पर्सामा थप २४ जनामा कोरोना संक्रमण,"वीरगन्ज : पर्सामा थप २४ जनामा कोरोना भाइरस संक्रमण पुष्टि भएको छ ।वीरगन्जस्थित नारायणी अस्पतालको प्रयोगशालामा सोमबार राती गरिएको परीक्षणमा पर्साका थप २४ जनामा संक्रमण पुष्टि भएको अस्पतालका प्रवक्ता डाक्टर अतुलेश चौरसीयाले जानकारी दिए । उनका अनुसारमा सोमबार राती १९२ जनाको स्वाब परीक्षण गर्दा पर्साका १ महिलासहित २४ जना र बाराका १ जना गरी २५ जनामा संक्रमण भेटिएको हो । उनीहरुको उमेर समूह १८ वर्षदेखि ७० वर्षसम्मको र संक्रमण सार्न सक्ने क्षमता अर्थात सिटी भ्यालु १८ देखि ३४ रहेको पनि प्रवत्ता डाक्टर चौरसियाले बताए । पर्सामा थपिएका २४ जनामध्ये वीरगन्ज महानगरपालिका ३२ का ८ जना, वडा नम्बर २१ का ५ जना र कालिकामाई गाउँपालिकाका ५ जना रहेका छन् । त्यसैगरी वीरगन्ज महानगरपालिकाकै २९ का २ जना, १५ र १६ का ११ जना, ठोरी गाउँपालिका ५ सुवर्णपुरका १ जना र वीरगन्जको एभरेष्ट बैंकमा कार्यरत १ जना कर्मचारीमा पनि संक्रमण भेटिएको प्रवक्ता चौरसीयाले जानकारी दिए । यस्तै बाराको महागढीमाई नगरपालिका ७ का एकजनामा पनि कोरोना संक्रमण भेटिएको डाक्टर चौरसियाले बताए । २४ जना थपिएसँगै पर्सामा संक्रमितको संख्या २ हजार ७ सय ३४ पुगेको छ ।"
ब्राउन सुगरसहित पक्राउ,विराटनगर : लागुऔषध खैरो हेरोइन (ब्राउन सुगर) सहित विराटनगरबाट एक वृद्ध पक्राउ परेका छन् । प्रहरीको लागुऔषध नियन्त्रण ब्युरो विराटनगरको टोलीले विराटनगर महानगरपालिका१६ दरैयाका ६१ वर्षीय रामु मण्डललाई सोमबारसाँझ पक्राउ गरेको हो । विराटनगर १२ कलेज रोडबाट पक्राउ परेका उनको साथबाट पाँच ग्राम ७० मिलिग्राम ब्राउन सुगर फेला परेको मोरङ प्रहरीका प्रवक्ता डीएसपी मानबहादुर राईले जानकारी दिए । साइकलमा यात्रा गरिरहेका वृद्धले भारतबाट ब्राउन सुगर लिएर आएको हुन सक्ने आशंका प्रहरीको छ । उनले लगाएको टीसर्टको अगाडिको गोजीमा सेतो प्लाष्टिकभित्र प्याक गरेर राखेको अवस्थामा ब्राउन सुगर बरामद भएको डीएसपी राईको भनाइ छ । उनीविरुद्ध लागुऔषध मुद्दा चलाउन प्रहरीले प्रक्रिया अघि बढाएको छ । विराटनगरबाट पक्राउ परेका वृद्ध रामु मण्डल र उनको साथबाट बरामद भएको ब्राउन सुगर ।
ज्योतिको यो कस्तो माया,"काठमाडौं : गीतकार ज्योति गुरुङको शब्द रहेको यो कस्तो माया बोलको गीतको भिडियो सार्वजनिक भएको छ। प्रेम वियोगको विषयमा गीतहरू लेख्न रुचाउने गीतकार गुरुङकै च्यानल जेजी क्रिएसनबाट सार्वजनिक भिडियोमा प्रेममा धोका पाएकी युवतीको कथा देखाइएको छ। गीतमा गायिका मेलिना राईको स्वर छ। संगीत अर्जुन सुनमको रहेको छ। एउटी नारीले आदर्श प्रेमको विश्वासमा परेर पुरुषबाट पाएको धोकालाई निर्देशक कुशल श्रेष्ठले कलात्मक शैलीमा प्रस्तुत गरेका छन्। भिडियोमा अभिनेता ध्रुव दत्त, नीरू कोइराला र आस्था जोशी बटाजूको अभिनय देख्न सकिन्छ।"
कात्तिकदेखि दुई वटा सहकारीमा सदस्य बन्न नपाइने,"काठमाडौं : आउँदो कात्तिक १ गतेबाट एउटै प्रकृतिका दुई वटा सहकारीमा सदस्य बन्न नपाइने भएको छ। सहकारी विभागले सहकारी ऐन, २०७४ मा भएको व्यवस्थाअनुसार कात्तिक १ गतेदेखि दोहोरो सदस्यता अन्त्य गर्नुपर्ने भएको हो। सहकारी ऐन, २०७४ को दफा ३२ को उपदफा १ (क) मा कुनै व्यक्ति एक स्थानीय तहको एकै प्रकृतिका एकभन्दा बढी संस्थाको सदस्य बन्न नपाउने व्यवस्था रहेको छ। सो ऐन प्रारम्भ हुनुअघि एकभन्दा बढी संस्थाको सदस्य रहे तीन वर्षभित्र एक संस्थाको मात्रै सदस्यता कायम गर्न व्यवस्था गरिएको छ। सहकारी विभागले जारी गरेको सूचनामा सहकारी ऐन, २०७४ मिति २०७४ कात्तिक १ गतेदेखि जारी भएकाले यही असोज मसान्तमा तीन वर्ष पूरा हुने हुँदा पुराना सदस्यहरु पनि दोहोरो सदस्य बस्न नपाउने भएका हुन्। विभागका रजिष्ट्रार डा टोकराज पाण्डेले आफूले छनोट गरेको कुनै एक मात्रै सहकारी संस्थाको सदस्यता कायम राखी अन्य सहकारी संस्थाको सदस्यता अन्त्य गर्न सूचना जारी गरिएको जानकारी दिए। विभागले सबै सहकारीलाई दोहोरो सदस्यता भए सम्बन्धित शेयर सदस्यलाई जानकारी गराएर एउटा सहकारी चयन गर्न आवश्यक प्रक्रिया मिलाउन निर्देशनसमेत गरेको छ। पाण्डेले हाल देशभरका सहकारी सदस्यको विवरण सफ्टवेयरमार्फत अद्यावधिक भइरहेको जानकारी दिए। यो कार्य पूरा भएसँगै सबै सदस्यलाई स्वघोषणा गर्न लगाउने उनले बताए। सहकारीको निर्देशन अटेर गरेमा सहकारी कानून परिपालन नगर्दा हुने कानूनी सजाय गरिने उनको भनाइ छ। यस अन्तरगत रु दुई लाखसम्म जरिवाना हुने व्यवस्था रहेको छ। शहरी क्षेत्रका अधिकांश व्यक्तिहरु एउटै प्रकृतिका धेरै सहकारीमा सदस्य रहेका छन्। हाल सहकारीका सदस्यको सङ्ख्या ६५ लाखभन्दा बढी भएको पाण्डेले जानकारी दिए। विवरण अद्यावधिक भएपछि कति व्यक्ति दोहोरो सदस्य छन् भन्ने यकिन हुने उनको भनाइ छ।"
मोरङका कोरोना संक्रमित वृद्धको धरानमा मृत्यु,"विराटनगर : मोरङ घर भएका एक जना कोरोना भाइरस संक्रमित वृद्ध पुरुषको धरानमा उपचारका क्रममा मंगलबार बिहान मृत्यु भएको छ। सुनवर्षी नगरपालिका७ घर भएका ६८ वर्षीय वृद्धको बीपी कोइराला स्वास्थ्य विज्ञान प्रतिष्ठान धरानमा बिहान ३ बजेतिर मृत्यु भएको हो। स्वाबको पीसीआर परीक्षण गराउँदा वृद्धमा असोज ५ गते कोरोना पृष्टि भएपछि विराटनगरको नोबेल शिक्षण अस्पतालले आफ्नै आइसोलेसनमा भर्ना गरेर उपचार थालेको थियो। स्वास्थ्य अवस्था थप गम्भीर बन्दै गएपछि प्रतिष्ठानमा रेफर गरिएको नोबेलले जनाएको छ। प्रतिष्ठानका प्रवक्ता डा निदेश सापकोटाका अनुसार नोबेलले आइसीयूमा उपचाररत वृद्धलाई थप उपचारका लागि असोज १० गते प्रतिष्ठान रेफर गरेको थियो। तत्काल प्रतिष्ठानको कोभिड अस्पतालको भेन्टिलेटरमा उपचार थालिए पनि संक्रमित वृद्धलाई बचाउन नसकिएको उनले जानकारी दिए। डा सापकोटाले मृतकमा ज्वरो, खोकी र श्वासप्रश्वास सम्बन्धी नयाँ समस्या देखिएको बताए। उनका अनुसार उच्च रक्तचाप, मधुमेह र मृगौला सम्बन्धी पुरानै समस्या पनि थियो। वृद्धले मृगौलाको नियमित डाइलासिस गराइरहेको सापकोटाको भनाइ छ।"
दशैंको लागि सानिमा बैंकको निःशुल्क क्रेडिट कार्ड,"काठमाडाै : नेपालीहरुको महान चाड दशैंको अवसरमा सानिमा बैंकले निःशुल्क क्रेडिट कार्डको योजना ल्याएको छ । बैंकले यो पालिको दशैंमा, क्रेडिट कार्डको बहार सानिमा बैंकमा नारासहित यस्तो योजना ल्याएको हो । यो योजना १२ असोजदेखि असोज मसान्तसम्म आवेदन दिने सम्पूर्ण ग्राहकहरुमा लागू हुने बैंकले जनाएको छ । यस योजनाअनुसार सुलभ ब्याजदरमा मासिक किस्ताबन्दी भुक्तानीको व्यवस्था गर्न सकिने भएको छ। यसैगरी पहिलो ५० जना ग्राहकहरुले अनलाइन सपिङ पोर्टल दराजमा ३ हजार रुपैयाँ र बराबरको सामान खरिद गर्दा ५ सय रुपैयाँको निःशुल्क भौचरसमेत प्राप्त गर्न सक्ने बैंकले जनाएको छ । साथै सानिमा बैंकको डेबिट तथा क्रेडिट कार्ड प्रयोग गर्दा विभिन्न अस्पताल, सपिङ आउटलेट, होटेल, रेष्टुरेन्ट आदिमा विशेष छुटको व्यवस्था रहेको छ ।"
यस वर्षको पद्मश्री पुरस्कार रद्द,काठमाडौं : खेमलालहरिकला लामिछाने प्रतिष्ठानले प्रत्येक वर्ष साहित्यिक कृतिका लागि प्रदान गर्दै आएको पद्मश्री साधना सम्मान यस वर्षको लागि रद्द गरिएको छ। छानिएका दुई पुस्तकका लेखकले अलगअलग विज्ञप्ति निकालेर पुरस्कार लिन अस्वीकार गरेपछि प्रतिष्ठानको आकस्मिक बसेको बैठकले पुरस्कार रद्द गरेको हो। यस अगाडि प्रतिष्ठानले वर्ष २०७६ को पद्मश्री पुरस्कार उप्रेती र प्रश्रितलाई दिने घोषणा गरेको थियो। तर उप्रेतीले यौन हिंसाको आरोप लागेका लेखकसँग उभिएर पुरस्कार ग्रहण गर्न नसक्ने भन्दै आपत्ति जनाएका थिए। उपन्यास 'हंस' का लागि पद्मश्री पुरस्कार पाएका लेखक सञ्जीव उप्रेतीले अर्का लेखक तथा राजनीतिज्ञ प्रश्रितसँगै उभिएर पुरस्कार ग्रहण गर्न नसक्ने प्रतिक्रिया दिएका थिए। लेखक उप्रेतीले प्रश्रितमाथि नेत्री शारदा भुसालले यौन हिंसाको आरोप लगाएको प्रसंग कोट्याउँदै उनीसँग पुरस्कार लिन नसक्ने बताएका थिए। त्यसपछि साहित्यकार मोदनाथ प्रश्रितले पनि पुरस्कार दिने निर्णय भएको समाचार सार्वजनिक भएसँगै आफ्नो चरित्र हत्या गर्न केही व्यक्ति र समूह लागेको भन्दै उनले पुरस्कार नलिने घोषणा गरेका थिए। तत्कालीन नेकपा एमालेको तर्फबाट पूर्वमन्त्री समेत रहेका प्रश्रित मदन पुरस्कार विजेता लेखकसमेत हुन्। जसमाथि केही वर्षअघि भुसालले पुस्तकमार्फत नै यौन हिंसाको आरोप लगाएकी थिइन्।
होटल सञ्चालकको कुटपिटबाट ग्राहकको मृत्यु,विराटनगर : मोरङको उर्लाबारी नगरपालिका७ मा होटल सञ्चालकको कुटपिटबाट ग्राहकको मृत्यु भएको छ । युनिक होटलका सञ्चालक २६ वर्षीय गोपाल तामाङले कुटपिट गर्दा होटलमा खाजा खान आएका ३५ वर्षीय सुशील मल्लिकको मृत्यु भएको मोरङ प्रहरी प्रमुख एसपी सन्तोष खड्काले जानकारी दिए । संखुवासभा घर भएका तामाङ उर्लाबारी७ मा होटल सञ्चालन गरेर बसेका थिए । उनले होटलमा आएका मल्लिकलाई आइतबार राती ११:३० बजेतिर कुटपिट गरेर घाइते भएको प्रहरीले जनाएको छ । प्रहरीका अनुसार बाहिरैबाट मादक पदार्थ सेवन गरेर होटलमा श्रीमती कञ्चनसहित पुगेको अवस्थामा विवाद भएपछि तामाङले कुटपिट गर्दै धकेलेर लडाइदिँदा मल्लिक बेहोस भएर ढलेका थिए । टाउकोमा चोट लागेका उनलाई उपचारका लागि तत्काल उर्लाबारीको गोदवारी अस्पतालमा भर्ना गरिएको थियो । त्यहाँ उपचार सम्भव नभएपछि थप उपचारका लागि सोमबार बिहान ७ बजेतिर झापाको बी एण्ड सी अस्पताल लगिएको प्रहरीले जनाएको छ । बी एण्ड सीले पनि उपचार सम्भव नहुने जनाउँदै भारतको सिलिगुडी रेफर गरेको थियो । सिलिगुडी पुर्याएर उपचार थालिएका मल्लिकको सोमबार राती उपचारकै क्रममा मृत्यु भएको एसपी खड्काले बताए । भारतको दार्जिलिङ घर भएका सुशील लगभग १० वर्ष अघिदेखि नेपालमै बसेर सुनका गहना बनाउने काम गर्दै आएको प्रहरीले जनाएको छ । इलाका प्रहरी कार्यालय उर्लाबारीले कुटपिटमा संलग्न होटल सञ्चालक तामाङलाई नियन्त्रणमा लिएर घटनाको अनुसन्धान सुरु गरेको छ । उनीविरुद्ध कर्तव्य ज्यान मुद्दा चलाउने तयारी प्रहरीको छ ।
सर्पदंशविरुद्ध जेएन प्रतिष्ठान किन ?,"सर्लाही नगरपालिकास्थित झलनाथ खनाल प्रतिष्ठान र सर्पदंशविरुद्धको खोपइन्जेक्सन उत्पादनका लागि सो प्रतिष्ठानलाई वियिोजन गरिएको ७२ करोडको बजेटले ठूलै चर्चा पाएको छ अहिले। जिउँदा पूर्वप्रधानमन्त्री झलनाथ खनालका नाममा खोलिएको प्रतिष्ठानको पाँच सदस्यीय सञ्चालक बोर्डको अध्यक्षमा सर्लाहीका नेकपा अध्यक्ष छन् भने झलनाथ संरक्षक। झिँगा भन्किएको खोरमा राखिएको एउटा गोमन सर्प देखाएर सर्पदंशविरुद्धको खोप उत्पादनको योजना राखेको स्वास्थ्य प्रतिष्ठानको प्रचार र औचित्यमा प्राविधिकविज्ञता तथा अन्य तयारीको अभाव प्रस्ट देखिन्छ। सर्पदंशविरुद्धको खोप उत्पदनको विषय र चर्चा भने नौलो होइन, पहिला पनि यस विषयमा कुरा भएकै हो नेपालमा। यसै विषयमा २०७१ कात्तिक २२ (८ नोभेम्बर २०१४) को द काठमाडौं पोस्ट् मा पंक्तिकारको एउटा लेख पनि छापिएको थियो, ओन्स बिटन शीर्षकमा। त्यसबेला भारतनिर्भर सर्पदंशको औषधि आयातमा रोक लाग्न सक्ने सम्भावना भएकाले सो लेख लेखिएको थियो। तराई मधेसमा १२०० जतिको संख्यामा सर्पदंशको घटना हुने र करिब दुई सयजतिको मृत्यु हुने आकडा थियो। धेरैजसो बिरामीको मृत्यु समयमा एन्टिस्नेक भेनम को इन्जेक्सन नपाएर हुने गरेको तथ्यांक छ। नेपाली सेनाको झापा, चारआलीस्थित ब्यारेकले सर्पदंशको उपचार धेरै वर्षदेखि गर्दै आएकाले सो ब्यारेक सर्पदंश उपचार केन्द्रका नाममा प्रख्यात नै थियो र छ पनि। सर्पदंशको घटना तराई भावरमा मात्र सीमित नभएर काठमाडौं उपत्यकामा समेत बढ्न थालेको थियो सोही समयमा। नेपालमै सम्भाव्यता भएको र आफ्नै क्षमतामा गर्न सकिने एन्टिस्नेक भेनम उत्पादनमा अब पनि ढिलाइ गर्ने हो भने देश र जनताप्रति अन्याय हुन्छ। त्यसबेला प्रकाशित विभिन्न लेखरचनामा एन्टिस्नेक भेनम इन्जेक्सन उत्पादन केन्द्र स्थापनाका लागि करिब ५० करोड रुपैयाँ लाग्ने अनुमान गरिएको थियो। यस्तो केन्द्रबाट हुने उत्पादनले नेपाललाई चाहिने आवश्यकताबाहेक अन्य मुलुकमा निर्यातसमेत गर्न सकिने अवस्था रहन्थ्यो। एन्टी स्नेक भेनम इन्जेक्सन उत्पादन केन्द्र स्थापनाका लागि आवश्यक पर्ने कच्चा पदार्थ भनेको घोडा र विषालु सर्प हुन्, जो नेपालमै उपलब्ध छन् भने इन्जेक्सन बनाउने मसिनरी बाहिरबाट झिकाउनुपर्छ। आवश्यक प्राविधिक तालिम गराएर तयार पार्न सकिन्छ। यसमा सबभन्दा खर्चिलो र समय लाग्ने कुरा हो घोडा फार्मको स्थापना र विकास। यसका लागि धेरै जमिन, तबेला निर्माण, घोडा संकलन, घोडा प्रजनन र घोडासम्बन्धी दक्ष जनशक्ति र भेटनरी तथा दानापानीलगायत अन्य व्यवस्थापन आवश्यक पर्छ। त्यसपछि एन्टिस्नेक भेनम उत्पादनका लागि म्यानुफ्याक्चरिङ प्लान्ट को स्थापना जो एकपटकको मुख्य लगानीपछि निरन्तर सञ्चालन तथा मर्मत खर्च मात्र भए पुग्छ। त्यस्तै विषालु सर्पको फार्म (ब्रिडिङसमेत) स्थापना, विकास र सञ्चालन हो। अन्त्यमा, उत्पादन केन्द्रको सर्वपक्षीय व्यवस्थापन। त्यसबेलाका लेखरचनामा ज्ञाताले घोडाको व्यवस्था पनि मनाङ र मुस्ताङमा र सर्पको फार्मको व्यवस्था चितवन र बर्दिबासमा गर्न सकिने भनी सुझाएका पनि थिए, भला विस्तृत अध्ययनको पाटो बाँकी नै थियो। यी सबै पक्षमाथि चिन्तनमनन गर्दै पंक्तिकारले चितवनस्थित सैनिक घोडा फार्म स्टड फार्म को किन सदुपयोग नगर्ने भनी लेखमा विचार पस्किएको थियो। चितवन भरतपुरस्थित सम्पूर्ण पूर्वाधारसहित सैनिक घोडा उत्पादन फार्म स्टड फार्म २०४२ सालदेखि सञ्चालनमा छ। यसको सदुपयोग गर्न सकियो भने अति नै सस्तोमा एन्टिस्नेक भेनम उत्पादन गर्न सकिन्छ। चितवनमै वा अन्यत्र पनि विषालु सर्पको फार्म (ब्रिडिङसमेत) स्थापना गर्न सकिन्छ। चितवनमै म्यानुफ्याक्चरिङ प्लान्ट समेत स्थपना गरी एन्टिस्नेक भेनम उत्पादन केन्द्रको स्थापना गर्नु उपयुक्त हुन सक्छ। स्थापित सैनिक स्टड फार्मको सदुपयोग गर्न सकिएको खण्डमा एन्टिस्नेक भेनम उत्पादन केन्द्रको स्थापना मितव्ययी मात्र नभई उत्पादनसमेत चाँडो गर्न सकिन्छ। घोडा फार्मका लागिबाहेक सर्पको फार्म र म्यानुफ्याक्चरिङ प्लान्ट का लागि धेरै जमिन आवश्यक नपर्ने भएकाले सेनाको स्टड फार्म लाई प्रयोगमा ल्याउन सके अन्य पूर्वाधार पनि चितवनवरपर बनाउँदा सञ्चालन र व्यवस्थापनमा समेत सहज हुन सक्छ। सैनिक स्टड फार्म बाट उत्पादन हुने घोडामध्ये सेनाको उपयोगमा नआउने र अन्य कारणबाट समेत काम नलाग्ने भएका घोडाको सदुपयोग भई खेर जाने घोडाबाट समेत एन्टिस्नेक भेनम उत्पादनमा मद्दत पुग्छ। पशुले मानवको ज्यान जोगाउनमा सहयोग पुर्याउँछ भने जनावर अधिकारकर्मी पनि खुसी नै हुनेछन्। जेएनके प्रतिष्ठानले गर्ने काम धेरै छन् र हुन सक्छन् तर जनताका करबाट जम्मा भएको देशको राजस्व राजनीतिक कार्यकर्ताको पालनपोषण र मोजमस्तीका लागि खर्च गर्नु भनेको राष्ट्रको दोहन र परोक्ष भ्रष्टाचार नै हो। नेपालमा राष्ट्रिय आविष्कार केन्द्रजस्ता संस्थाले सरकारबाट सुको दाम नपाउने तर जेएनके प्रतिष्ठानले सर्पदंशविरुद्धको खोप उत्पादनका नाममा सर्प पाल्न करोडौं रुपैयाँ पाउने कदापि न्यायोचित र स्वीकार्य हुन सक्दैन। भोलिका दिनमा सर्प मरे, घोडा बाटैमा हराए र उत्पादनका लागि मेसिन ल्याउनुको औचित्य भएन भनी जग्गा खरिद र सुरुको व्यवस्थापनमा रकम सकिएको भनी कर्मचारीका लागि तलब दिन भनी थप बजेटको माग भयो भने अचम्म नमान्दा हुन्छ। यसैले नेपालमै सम्भाव्यता भएको र आफ्नै क्षमतामा गर्न सकिने एन्टिस्नेक भेनम उत्पादनमा अब पनि ढिलाइ गर्ने हो भने देश र जनताप्रति अन्याय हुन्छ, चेतना जागोस् सम्बन्धित निकायको। (भण्डारी पूर्वजर्नेल हुन्।)"
ओखलढुंगारामपुर सडक छिचोल्नै मुस्किल,"ओखलढुंगाः ठेकेदारले काम अलपत्र छोड्दा ओखलढुंगा रामपुर सडक पार गर्नै मुस्किल पर्छ । कालोपत्रेका लागि चौडा बनाइएको सडक लगातारको वर्षातका कारण हिलाम्ये भएपछि आवतजावतमा समस्या आएको छ । अत्याधिक हिलोका कारण १६ किलोमिटर सडक पार गर्न जीप र मोटरसाइकमा २ घण्टासम्म लाग्ने गरेको स्थानीय सञ्जय खत्रीले बताए । उनले भने, 'हिलोका कारण पाइलैपिच्छे मोटरसाइकल फस्छ, सदरमुकामबाट पश्चिम चल्ने मुख्य सडक नै पार गर्न सकिने अवस्था छैन ।' मोटरसाइकल त पार गराउन निकै कठिन हुने स्थानीय बताउँछन् । रामपुरका गोपाल नेपाल भन्छन्, मोटरसाइकलमा हिड्दा रोपाइमा गएर आएजस्तो हिलाम्ये भइन्छ, काम परेपछि हिड्न बाध्यता हुन्छ ।' सडकको हिलोका कारण सवारी दुर्घटनाको जोखिम बढेको छ । हिलो र चिप्लो सडकले दुर्घटना पो हुने हो कि भन्ने त्रास लिएर हिड्नु पर्ने कमल बानियाँको गुनासो छ । ठेकेदारले सडक चौडा बनाएर छाडेपछि गएको पहिरोका कारण बाटो पटकपटक अवरुद्ध हुने गरे पनि नाली कटाउने र सफा गर्ने काम नगर्दा आवतजावतमा समस्या भएको छ । घाम लागेको समयमा पनि सडक चौडा बनाएर नाली नकटाएकाले सडक धान रोप्न हिल्याएजस्तो हुने स्थानीय माधव कार्कीले बताए । उनले भने,' 'ठेकेदारको लापरवाहीले सदरमुकाम आउन र गाउँपालिका केन्द्र जान जोखिम मोलेर हिड्नुपर्छ ।' यो सडक कालोपत्रेका लागि गौरा पार्वती निर्माण सेवाले जिम्मा पाएको छ । नेपाल सरकार, भूकम्प आपतकालीन परियोजना अन्र्तगत उक्त सडक कालोपत्रेको काम सुरु भएको हो । यो परियोजना अन्र्तगत सिद्धिचरण नगरपालिकाबाट मोलुङ गाउँपालिका २ रामपुरसम्म कालोपत्रे र रामपुरदेखि हर्कपुरको लप्सेसम्म ग्राभेलिङ गर्नेगरी गत वर्ष नै ठेक्का लागेर काम सुरु भएको थियो । चाडबाड नजिकिएको र कोरोना संक्रमणकै बीचमा यातायात खुलेकाले आवतजावत र ढुवानीका साधनको चाप बढे पनि सडक मर्मत गर्नेतर्फ कार्यालय र ठेकेदारले चासो दिएका छैनन् । पहिलो चरणमा सडक चौडा पार्ने काम सकिएको अहिले वर्षाद कारण काम समेत रोकिएकाले समस्या आएको इन्जिनियर सरोज केशीले बताए । दुई खण्ड सडकमध्ये पहिलो खण्ड ओखलढुंगारामपुर १६ किलोमिटरमा ३७५ मिटर चौडा डिबिएस्टी र दायाँबायाको १५ मिटर सोल्जर गर्ने गरि ठेक्का लगेको हो । अर्को खण्ड रामपुर लप्सेखोलासम्म ७६२ किलोमिटर ग्राभेल गरिनेछ । ०७५ असारमा सम्झौता भएको उक्त सडक सम्पन्न गर्ने अवधि ५ सय ४० दिन अर्थात् १८ महिना हो । भ्याटसहित सम्झौता रकम २९ करोड ९९ लाख ६० हजार छ । तोकिएको समयमा काम नगरेर म्याद थपिएको छ । थपिएको म्याद समेत मंसिरमा सकिदैछ । उक्त आयोजना हेर्ने कार्यालयको म्याद नै पुसभरिमात्रै रहेकाले सडक कालोपत्रे हुनेमा स्थानीय विश्वस्त छैनन् । 'कामै नगरी समय सकिने जस्तो छ, घाम लागेकै बेला फस्छ, अलिअलि पानी पर्यो कि बाटैमा अलपत्र पर्ने अवस्था छ,' स्थानीय युवा अर्जुन गिरीले भने ।"
फिल्ममा राजनको रौद्र रूप,"काठमाडौं : नेपाली सिने क्षेत्रमा पृथक् पहिचान बनाएका सिन्धुुली शीतलपाटीका राजन हायुुराई पर्दामा जति क्रूर देखिन्छन्, वास्तविक जीवनमा त्यसको ठीक विपरीत छन्। कुुनै पनि भूमिकालाई सहज रूपमा निर्वाह गर्ने राजन यो क्षेत्रको विकास गर्न सबैले सकारात्मक सोच राख्नुुपर्ने धारणा राख्छन्। कोरोना कहरका कारण चलचित्रको छायांकन लगायतका काम ठप्प भएपछि चिन्तामा रहेका उनले अहिलेसम्म तिर्खा, लक, ब्रह्मा, तनाव, झोले, जय पर्शुुराम, खतरनाक, बीच बाटो, धनवान् लगायतका चलचित्रमा चरित्र अभिनेताका रूपमा काम गरेका छन्। नेपाली सिने क्षेत्रमा खुुंखार खलपात्रका रूपमा आफूलाई स्थापित गराउने सपना बोकेर यस क्षेत्रमा लागेका राजन पुुराना खलपात्रलाई विस्थापित गर्दै अघि बढेका छन्। राजन अभिनीत चलचित्र व्यावसायिक रूपले सफल छन्।"
डडेल्धुराको भागेश्वरमा सशस्त्रको बोर्डर आउट पोष्ट स्थापना,"डडेल्धुरा : नेपालभारतसँग सीमा जोडिएको भागेश्वर गाउँपालिकामा नेपाल बोर्डर आउट पोष्ट स्थापना गरिएको छ । भागेश्वर गाउँपालिका१ रुपालको सेल्टुडामा सशस्त्र प्रहरी बल नेपाल बोर्डर आउट पोष्ट स्थापना गरिएको हो । सीमा सुरक्षाका साथै तस्कर चोरी सिकारी, तस्करीका साथै आपराधिक घटनामा नियन्त्रणका लागि सिमानामा बोर्डर आउट पोष्टको संख्या थप्ने क्रममा भागेश्वर गाउँपालिकाको सेल्टुडामा बिओपी स्थापना गरिएको सशस्त्र प्रहरी ले जनाएको छ । यस पूर्व भारतको सीमा नाकासँग जोडिएको परशुराम नगरपालीकाको साँदनी बजार, परीगाउँ र अर्सुरानी गाउँमा सशस्त्र प्रहरीको बोर्डर आउट पोष्ट स्थापना गरिएको थियो । सीमा सुरक्षाका साथै सीमामा हुन सक्ने आपराधिक घटनामा नियन्त्रणमा सशस्त्रले अहम भूमिका निर्वाह गर्ने भागेश्वर गाउँपालिकाले जनाएको छ । नेपाल प्रहरीको रुपालस्थित चौकीको पहुँचबाट टाढा भएकाले सो क्षेत्रमा विगतका दिनदेखि नै चोरी सिकारी हुने गरेको स्थानीयको दुखेसो छ। सीमामा बोर्डर आउट पोष्टको संख्या बढाउने क्रममा भागेश्वर गाउँपालिकाको भारतसँग सीमा जोडिएको क्षेत्रमा बोर्डर आउट पोष्ट स्थाना गरिएको सशस्त्र प्रहरी बल नेपाल नं७ बैद्यनाथ बाहिनी मुख्यालयका बाहिनीपति सशस्त्र प्रहरी नायव महानिरीक्षक हरी शंकर बुढाथोकीले बताए । सीमा सुरक्षा, सीमा स्तम्भको संरक्षण र सीमामा हुने अपराधिक गतिविधि नियन्त्रणका लागि सशस्त्र प्रहरी बल नेपाल बोर्डर आउट पोष्ट स्थापना गरिएको उनले बताए ।"
कोरोनाको बढ्दो प्रभाव,"कोरोना संक्रमणलाई आम मानिसले सामान्य रूपमा बुझ्न थालेपछि जोखिम बढ्दै गएको छ। व्यक्तिगत होसियारी नअपनाउने हो भने यसले छिटै धेरैलाई पिरोल्न सक्ने पछिल्ला घटनाले पुष्टि गरेका छन्। मुलुकमा कोरोना संक्रमणबाट निको हुने दर ७३४ प्रतिशत छ। यो सार्क मुलुकमै सबैभन्दा कम हो। पछिल्लो समय दैनिक औसत आठजनाको निधन हुने गरेको छ। कोरोना संक्रमणको सुरुवाती चरणमा निको हुने दर उच्च रहनु र मृतक नगन्य रहेकोमा यतिखेर बढ्नु भनेको कोरोनाको प्रभाव बलियो हुनु हो। संक्रमणको जोखिम कम गर्न सरकारले चालेको कदमको मात्र भर नपरी व्यक्तिगत सुरक्षामा ध्यान दिनु नै तत्काल जोखिमबाट बच्ने उपयुक्त विकल्प हो। लकडाउन करिबकरिब पूर्णरूपमा खुलिसकेको छ। सहरी क्षेत्रमा शैक्षिक संस्था सञ्चालनमा लगाइएको बन्देज र उपत्यकामा सवारी साधन सञ्चालनमा लागू भएको जोरबिजोर प्रणालीबाहेक कोरोना नियन्त्रणका लागि अन्य बन्देज छैन। यसले गर्दा मानिसको आवतजावत बाक्लिएको छ। कोरोनालाई खेलाँची ठान्ने प्रवृत्ति बढेको छ। कोरोना भनेको सामान्य रहेछ र यो रोग लागे पनि सजिलै निको हुने रहेछ भन्ने आम मानिसको गलत बुझाइले जोखिम बढाउन मद्दत पुयाएको छ। कुनै पनि समस्याले आफैंलाई आपत् नपार्दासम्म नचेतिने मानवीय स्वभाव हो। लकडाउन हटेसँगै धेरैजसोमा यही स्वभाव प्रतिबिम्बित भएको पाइन्छ, जसको असर विस्तारै भुसको आगोसरि विस्तार भइरहेको छ। बेलैमा होस नपुयाउने हो भने यो आगोको भुंग्रोमा हामी जोकोही पर्न सक्छौं। निको हुने दर घट्नु र निधन हुने दर बढ्नुको मुख्य कारण मानवीय गतिविधि नै हो। यसबारेमा बेलैमा चेतिनु आवश्यक छ। चाडपर्व नजिकिँदै गरेको र गाउँ तथा सहरमा समेत चहलपहल बढेकाले संक्रमण अझै तीव्ररूपमा बढ्न सक्ने देखिएको छ। छिमेकी भारतबाट नेपाल प्रवेश गर्नेको संख्या बढिरहेको छ। उनीहरू सहजै उपत्यका छिरिरहेका छन्। दसैंको मौका छोपेर घर आएकाहरू सतर्क नहुने हो भने अहिलेसम्म कोरोनाको संक्रमण शून्य रहेको गाउँका बस्तीसमेत जोखिममा पर्न सक्छन्। यो जोखिमले सबैभन्दा बढी वृद्धवृद्धालाई सताउने निश्चित छ। किनकि कोरोना भाइरसले तुलनात्मक रूपमा वृद्धवृद्धालाई छिटो आक्रमण गर्ने विज्ञहरूले भन्दै आएका छन्। यो कुरा पछिल्ला घटनाले समेत पुष्टि गरिसकेको छ। किनकि उनीहरूमा रोगप्रतिरोधात्मक क्षमता पनि कम हुन्छ। दीर्घरोगबाट पीडित भएकाहरूलाई त संक्रमण भइहालेमा निको पार्न झनै कठिन हुन्छ। स्वास्थ्य मन्त्रालयले बारम्बार भन्दै आएको छ हरेक व्यक्तिले आफूबाहेक अरूलाई कोरोना संक्रमण भएको छ भन्ने बुझ्नुपर्छ। सोहीअनुसार सुरक्षा उपाय अपनाउनुपर्छ। सबैमा यो भावना जागृत हुने हो भने कोरोना संक्रमण न्यूनीकरणमा निकै मद्दत पुग्छ। यसको अर्थ सबै सुरक्षा उपाय अपनाउने जिम्मा नागरिकलाई छाडेर सरकारी निकायले वास्ता नै नगर्ने भन्ने होइन। कोरोनाको जोखिम कम भएर नभई जीवन र जीविकाका सन्तुलन आवश्यकताका कारण धेरै क्षेत्र खुला गरेको हो भन्ने यथार्थ कसैले पनि भुल्नु हुन्न। स्वास्थ्य सतर्कतालाई जस्तोसुकै कठिन परिस्थतिमा पनि कम गर्नु हुन्न। यो बेलामा सबै क्षेत्रमा उच्चस्तरको सतर्कता, साथ र सहयोगको खाँचो छ।"
२५ प्रतिशत नेपालीमा मुटुको समस्या,"काठमाडौं : कहिल्यै आराम नगर्ने तपाईंको संवेदनशील अंग मुटु स्वस्थ छ ? छैन भने जीवनशैली सुधार्नुहोस्। मुटु स्वस्थ हुँदा कोरोना संक्रमण भइहाले पनि रोगसँग लड्न सजिलो हुन्छ। मुटु स्वस्थ राख्न र कोरोना संक्रमण हुन नदिन खानपान र जीवनशैली सुधार्नुपर्ने चिकित्सकहरूको सुझाव छ। वरिष्ठ मुटुरोग विशेषज्ञ डा प्रकाशराज रेग्मीका अनुसार ९० प्रतिशत नेपालीले मुटुमैत्री खाना खाँदैनन्। यसले गर्दा पनि मुटुजन्य समस्या बढिरहेको छ। नेपाल हृदयरोग निवारण प्रतिष्ठानका अनुसार नेपालको कुल जनसंख्याको २५ प्रतिशत अर्थात् करिब ७५ लाख जनता मुटु रोगी भएको अनुमान गरिएको छ। नेपालमा करिब ३० प्रतिशत वयस्क जनतालाई उच्च रक्तचाप छ। २० प्रतिशतलाई कोलेस्टेरोल छ। १० प्रतिशतलाई मधुमेह छ। मनमोहन कार्डियोथोरासिक भास्कुलर एन्ड ट्रान्सप्लान्ट सेन्टरका कार्यकारी निर्देशक प्राडा उत्तमकृष्ण श्रेष्ठ मुटु जोगाउँदा कोरोना संक्रमणबाट जुध्न सहज हुने बताउँछन्। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डे मुटुका बिरामीलाई कोरोना संक्रमणको जोखिम हुने भएकाले मुटु जोगाउनुपर्नेमा जोड दिन्छन्। कोरोना संक्रमणबाट मृत्यु हुनेमध्ये झन्डै ६० प्रतिशतमा मुटुजन्य समस्या पाइएको डा पाण्डेले बताए। मुटुका बिरामी बढ्नुको मुख्य कारण नै अस्वस्थ जीवनशैली र खानपान हो। प्रतिष्ठानमा महासचिवसमेत रहेका मुटुरोग विशेषज्ञ डा रेग्मी भन्छन्, ९० प्रतिशत नेपालीले मुटुमैत्री खाना खाँदैनन्। करिब ५० प्रतिशत सहरिया नेपालीले आवश्यक व्यायाम गर्दैनन्। ४० प्रतिशतले चुरोट, सुर्ती सेवन गर्छन्। धेरै नेपालीलाई मानसिक तनाव छ। यसले पनि मुटुरोगीको संख्या बढाइरहेको छ।"
रेड वाइनमा पल र साम्राज्ञी,काठमाडौं : अमेरिकामा नेपाली कथानक चलचित्र रेड वाइन निर्माण हुने भएको छ। अमेरिकामै रहेका रमेश एमके पौडेलले निर्माण गर्न लागेको चलचित्रको सम्पूर्ण छायांकन उतै गरिने बताइएको छ। प्रेमकथामा आधारित चलचित्रमा पहिलोपटक पल शाह र साम्राज्ञी आर एल शाहको जोडी देखिनेछ। यो चलचित्रमार्फत निर्माता रमेश निर्देशकका रूपमा आउने भएका छन्। चलचित्रमा कथा र गीत लेखन निर्देशक पौडेलकै रहनेछ। पल र साम्राज्ञीको साथमा सन्दीप क्षेत्री र अमेरिकामै बसोबास गर्ने इमिली लामाले पनि चलचित्रमा अभिनय गर्दै छिन्। इमिलीले अमेरिकामा बनिरहेका म्युजिक भिडियोहरूमा काम गरिरहेकी छन्। चलचित्रमा अमेरिकाका व्यवसायी पासाङ लामा र आर्यन पौडेलको लगानी रहनेछ। चलचित्रको सहनिर्मातामा नीरू भण्डारी रहेकी छन्। आर्यन फिल्म्स् प्रोडक्सन प्रालि र बोधी एचडी अमेरिकाको ब्यानरमा निर्माण हुने यो चलचित्रको पटकथा र संवाद सवीर श्रेष्ठले तयार पारेका हुन्। यो चलचित्रको सम्पूर्ण छायांकन कोरोनाको अवस्था हेरेर दसैं र तिहारको बीचमा अमेरिकामा गरिनेछ। पौडेलले यसअघि रुद्रप्रिया र राजारानी चलचित्र निर्माण गरिसकेका छन्।
कोरोना संक्रमणबाट विश्वभर मृत्यु हुनेको संख्या १० लाख नाघ्यो,"न्यूयोर्क: महामारी कोरोना भाइरस (कोभिड१९) संक्रमणबाट मृत्यु हुनेको संख्या १० लाख नाघेको छ। जोन्स हप्किन्स विश्वविद्यालयको तथ्यांकअनुसार मंगलबार बिहानसम्ममा विश्वभर १० लाख ५५५ कोरोना संक्रमितको ज्यान गएको हो। सबभन्दा बढी संक्रमित रहेका अमेरिका मृतक संख्यामा पनि अगाडि रहेको छ। हालसम्म अमेरिकामा २ लाख ५ हजार बढीको मृत्यु भइसकेको छ। त्यस्तै ७१ लाख ४७ हजार ७५१ संक्रमित भइसकेका छन्। जसमध्ये २७ लाख ९५ हजार बराबर निको भएका छन्। अमेरिकापछि ब्राजिलमा सबभन्दा बढी कोरोना संक्रमितको ज्यान गएको छ। हालसम्म ब्राजिलमा १ लाख ४२ हजार ५८ संक्रमितको ज्यान गइसकेको हो। संक्रमित संख्याका आधारमा तेस्रो बढी ग्रसित रहेको ब्राजिलमा हालसम्म ४७ लाख ४५ हजार ४६४ संक्रमित भइसकेका छन्। निको हुने अनुपात भने अमेरिकामा भन्दा बढी रहेको छ। हालसम्म ब्राजिलमा ४१ लाख ९७ हजार ३७२ निको भइसकेका छन्। यसैगरी भारतमा ९५ हजार ५४२ कोरोना संक्रमितको मृत्यु भइसकेको छ। दोस्रो बढी संक्रमित संख्या रहेको भारतमा ५० लाख १७ हजार बराबर निको भइसकेका छन्। भारतपछि मेक्सिको, बेलायत लगायतका मुलुकमा मृतक संख्या बढी रहेको छ।"
विराटनगरमा मृत्यु भएका पुरुषमा कोरोना पुष्टि,"विराटनगर : विराटनगरको कोशी अस्पतालमा मृत्यु भएका सुनसरीको दुहवी नगरपालिका५ का ६० वर्षीय पुरुषमा कोरोना भाइरसको संक्रमण पुष्टि भएको छ। मृत्युपछि स्वाब संकलन गरेर कोशी अस्पतालकै प्रयोगशालामा पीसीआर परीक्षण गराउँदा पुरुषमा संक्रमण देखिएको हो। पुरुषलाई सोमबार दिउँसो २:४५ बजे अस्पतालको आइसोलेसनमा उपचारका लागि भर्ना गरिएको थियो। उनको केही बेरमै मृत्यु भएको थियो। अस्पतालका आइसोलेसन संयोजक एवं वरिष्ठ फिजिसियन डा लक्ष्मीनारायण यादवका अनुसार पुरुषको दिउँसो ३:०५ बजे मृत्यु भएपछि स्वाब संकलन गरेर पीसीआर परीक्षण गराउँदा राति ८ बजेतिर रिपोर्ट पोजिटिभ आएको हो। पुरुषमा ज्वरो, खोकी र श्वासप्रश्वासमा लगायत कोरोनासँग मिल्ने लक्षण रहेको उनले बताए। मृतकमा कुनै दीर्घ रोग रहेको जानकारी नभएको डा यादवले जानकारी दिए।"
अन्योलमा पशुपति गुरुयोजना,"गुरुयोजना भनिएको दस्ताबेजमा पशुपति क्षेत्रलाई व्यापारिक स्थलका रूपमा विकास गर्ने मनसुवा राखेको देखिन्छ एक राजवंशपछि अर्को राजवंश, एक राजापछि अर्को राजाको जिम्मेवारीभित्र पर्दै पशुपतिनाथ मन्दिर र यस क्षेत्रको व्यवस्थापनको कार्य गणतन्त्रपश्चात् राज्यसंयन्त्रको कार्यक्षेत्रमा आएको छ। पशुपति क्षेत्र विकास कोषको स्थापनाअघि पशुपति क्षेत्रमा गर्नुपर्ने देखिएका कार्यहरू कसले गर्ने ? त्यसका लागि कहाँ भन्नुपर्ने ? त्यो निश्चित नहुँदा ससाना कार्य पनि अल्मलिएका थिए। मूल मन्दिरका लागि मूल पुजारीले बडागुरुज्यूमार्फत राजामा जाहेर गरेर केही आवश्यक काम गराउनेबाहेक पशुपति क्षेत्रको संरक्षण र संवद्र्धनकै लागि कुनै निकायको कार्य क्षेत्रभित्र नपरेको जस्तो अवस्था थियो। कोषको स्थापनापछि त्यसो नभई पशुपति क्षेत्रमा गर्नुपर्ने देखिएका कोषले गर्न सक्ने कार्य स्वयं कोषले तथा कोषको दायित्वभन्दा बाहिरका कार्य कुन निकायद्वारा गराउनुपर्ने हो, सोही निकायमा जानकारी गराई कोषले संयोजनकारी भूमिका निर्वाह गरेर काम गर्नेगराउने अवस्था जुन देखा पयो, त्यो उल्लेख्य प्रतीत हुन्छ। विश्वसम्पदा सूचीमा सूचीकृत विश्वकै अतुलनीय सम्पदा, हिन्दुहरूको परम आस्थाको पावन स्थल भएकाले बिनागुरुयोजना पशुपति क्षेत्रमा कुनै पनि विकासनिर्माणका कार्य गर्न अप्ठेरो महसुस गरी ४५ सालमा पहिलोपटक गुरुयोजनाको अवधारणा स्वीकृत भएको थियो। गुरुयोजनाको प्रारूप तयार गर्ने काममा कोषको गठनलगत्तै भनेजसो राजा वीरेन्द्रले नागार्जुन दरबारको ल्यान्डस्केपमा सहयोग गर्ने भर्खरै हार्वर्ड विश्वविद्यालयबाट फर्केका इन्जिनियर भरत शर्मालाई जिम्मा दिएपछि उनीबाटै यावत् काम हुन्छ भन्ने सोचियो, तर स्थिति त्यो थिएन। ४० सालतिर राजदरबारअन्तर्गतको जाँचबुझ केन्द्र विभागबाट सोमनाथ पौडेल, प्रफुल्लमानसिंह प्रधान र सुरेन्द्रलाल श्रेष्ठको कार्यटोली गठन भई त्यसले विस्तृत कार्ययोजना तयार पारी पेस गरेको दस्ताबेजलाई सञ्चालक परिषद्को स्वीकृतिपश्चात् नेपाल सरकारमा स्वीकृतिका लागि पठाएकोमा जनआन्दोलनपछिको सरकारले त्यसलाई स्वीकृति दिएन। त्यो त्यसै तुहियो। पशुपतिनाथको गुरुयोजना भनेर बाँडिएको दस्ताबेजमा इतिहाससँग बाझिने कुरादेखि अनावश्यक विषयलाई स्थान दिएको पाइन्छ, जसको औचित्य र उपादेयता देखिँदैन। पैंतालीस सालकै गुरुयोजनाको अवधारणालाई केन्द्रविन्दु मानेर २०५५५६ मा गुरुयोजना नामक निबन्धको दस्ताबेज बनाइयो र ५८ सालदेखि दसबर्से योजना चार चरणमा सक्ने गरी त्यही दस्ताबेजलाई नेपाल सरकारले स्वीकृति दियो। त्यसको कार्यावधि पनि ६८ सालमा पूरा भयो। तीन चरणसम्मका केही कार्य भए पनि चौथो चरणको भूउपयोग तथा संरचनागत गुरुयोजना अहिलेसम्म आउन सकेको छैन। विश्वप्रसिद्ध वास्तुकलाविद् केन्जो टांगेले संयुक्त राष्ट्रसंघको अनुरोधमा तयार गरेको भगवान् गौतमबुद्धको जन्मभूमि लुम्बिनीको गुरुयोजनाजस्तै गरी पशुपति क्षेत्रको पनि समग्र रूपमा कहाँ केके सम्पदा छन्, तिनको संरक्षण र संवद्र्धन कसरी गरिन्छ ? कुन ठाउँमा केके संरचना थपिने हुन् ? पशुपति क्षेत्र गुरुयोजनाको समाप्तिपछि कस्तो देखिन्छ ? त्यसले केके सरसुविधा त्यहाँ आउने विभिन्न परिलक्षित समूहलाई उपलब्ध गराउँछ ? सम्पूर्ण गुरुयोजनाअन्तर्गत गर्ने कार्यका लागि कति वर्ष लाग्छ ? कति बजेट लाग्छ ? कुनकुन कामलाई कति खर्च लाग्छ ? तिनको स्रोत कहाँकहाँबाट जुटाइन्छ जस्ता मिहीन विषयमा नापनक्सासहित गुरुयोजना तयार हुनुपर्नेमा पशुपति क्षेत्रमा अवधारणापत्र या निबन्ध पत्र लाई नै गुरुयोजना सम्झियो। त्यसले अहिले पनि निरन्तरता पाइरहेको छ। अन्ठाउन्न सालदेखि प्रारम्भ भएको गुरुयोजनाको अवधारणाले निर्देश गरेअनुसारको पशुपति क्षेत्रका विभिन्न ठाउँको जग्गा अधिग्रहणको काम पूरा भइसकेको छ। चौथो चरणको गुरुयोजनालाई प्राथमिकतामा राखेर पशुपति क्षेत्रका स्थानीय जनप्रतिनिधि, सरोकारवाला तथा यस क्षेत्रका जानिफकार राष्ट्रिय तथा अन्तर्राष्ट्रिय क्षेत्रका विद्वान्हरूलाई भेला गराई बृहत् कार्यशाल गोष्ठी (विसं २०७३) को आयोजना गरी विभिन्न रायसुझाव प्राप्त भएको थियो, जसले भावी दिनमा गुरुयोजनाका कार्य कसरी अगाडि बढाउने भन्नेमा सहजता प्रदान गर्न मार्गदर्शन गर्न सक्थ्यो। तर त्यसलाई पल्टाएर हेर्ने पनि कोही भएन। पशुपति क्षेत्रको दसबर्से गुरुयोजनाको अवधारणा (विसं २०५८२०६८) को तेस्रो चरणसम्म भएका कार्यहरूको समीक्षा र मूल्यांकन नै हुन सकिरहेको छैन। निबन्ध या अवधारणापत्र या सुझावपत्रका दस्ताबेजलाई गुरुयोजना नाम दिई पशुपति क्षेत्र विकास कोष, सञ्चालक परिषद्ले २०७६ माघ १९ गते स्वीकृत गरिसकेको एवं नेपाल सरकारबाट स्वीकृति भएपश्चात् लागू गर्ने तयारी भएको भन्ने पत्रपत्रिकामा आएका समाचारबाट थाहा हुन आएको छ। स्थानीयहरूको विरोधको चर्को स्वर सुनिएपछि गुरुयोजना भनिएको दस्ताबेज के रहेछ भनी अध्ययन गर्दा त्यसलाई गुरुयोजना भन्न नसकिने बरु गुरुयोजनाको अवधारणासम्म भन्न सकिने हुँदा सो दस्ताबेजलाई नेपाल सरकारले गुरुयोजना भनेर स्वीकृत गर्न नहुनेतर्फ ध्यानाकर्षण गराउन उपयुक्त हुनेछ। पशुपति क्षेत्रको मूल तत्त्व भनेको त्यहाँको धर्मसंस्कृति हो, मूर्तअमूर्त सम्पदा हुन्, तिनको संवर्धन र वर्चश्वलाई कसरी गुरुयोजनामा समेटिन्छ त्यो महत्त्वपूर्ण विषय हो। पशुपति क्षेत्रको महत्त्व त्यहाँ अवस्थित प्राचीन बस्तीहरूको यथोचित संरक्षण र निरन्तरताले पनि बढ्ने हुन्छ। त्यसका लागि दस्ताबेजमा कुनै योजना र कार्यक्रम छैन। बरु कोष सञ्चालक परिषद्ले स्वीकृत गरेको भनिएको दस्ताबेजमा दीर्घकालिक रूपमा पशुपति क्षेत्र निजी आवासरहित सफा, शान्त, स्वच्छ एवं सम्पदामैत्री हुनुपर्छ (पृष्ठ १६१) भन्ने उल्लेख गरिनुले स्थानीय जनतामा अन्योल र आक्रोश पैदा गरेको छ। जरुर पनि पशुपति क्षेत्रलाई मानव बस्तीरहित बनाउने परिकल्पना कसैले गर्न सक्तैन। यस्तो यथार्थ हुँदाहुँदै किन स्थानीयलाई उत्तेजित बनाउने प्रयास गरियो ? बुझ्न सकिन्न। स्थानीय जनप्रतिनिधि, सरोकारवाला, विभिन्न सरोकारवाला निकाय तथा विषयगत धर्मसंस्कृतिविद्, वास्तुविद्, योजनाकारसँग सार्वजनिक रूपमा कुनै विचारविमर्शबिना यो दस्ताबेज आयो भन्ने गुनासोको सम्बोधन हुनुपर्छ। स्थानीय जनप्रतिनिधि एवं सरोकारवालासँग बसेर भावी योजनाबारेमा यथेष्ट छलफल, विचारविमर्श नगरी गुरुयोजनाजस्तो विषयलाई अघि बढाउन खोज्नु निश्चय नै सकारात्मक पक्ष होइन। अबको गुरुयोजनाको चरण भूउपयोगसहितको संरचनागत गुरुयोजना भएकाले त्यहाँ केके निर्माण हुने हुन् ? त्यसको विस्तृत नापनक्सासहित एकीकृत योजना हुनुपर्नेमा सोको अभाव स्पष्ट देखिन्छ। पशुपति क्षेत्रमा अहिलेसम्म गुरुयोजनाको सामान्य अवधारणासम्म आएको तर विस्तृत नाप, नक्सा, डिजाइन एवं शैलीको प्रतिनिधित्व हुने दस्ताबेजसहितको गुरुयोजना तयार हुन नसक्दा विगत ३३ वर्षदेखि अलमलको अवस्था रहेको यथार्थ हेर्दा पुनः यही दस्ताबेजलाई गुरुयोजना भनियो भने फेरि लामो समयसम्म अल्मलिने अवस्था आउने स्पष्ट छ। त्यस दस्ताबेजमा १५ वर्षमा करिब ३३ अर्ब लागत लाग्ने लेखिएको रहेछ। कुनकुन कामका लागि केकति खर्च हुने हो, त्यसको कुनै लेखाजोखा समावेश भएको पाइँदैन। गएको ५८ सालदेखि ७३ सालसम्म अर्थात् १५ वर्षको अवधिमा तीन अर्ब बल्लबल्ल खर्च गर्ने कोषले सोही अवधि (विसं २०७७२०९२) मा ३३ अर्बको खर्च हुने आँकडालाई व्यावहारिक मान्ने स्थिति देखिँदैन। गुरुयोजना भनिएको दस्ताबेजमा पशुपति क्षेत्रलाई व्यापारिक स्थलका रूपमा विकास गर्ने मनसुवा राखेको देखिन्छ। गौशालादेखि एयरपोर्टसम्मको कोषको खाली जग्गामा व्यापारिक कम्प्लेक्सको कल्पना, गौशालादेखि धोबीखोलासम्म त्यस्तै व्यापारिक भवन निर्माण गर्ने कुरा आएका छन्। पशुपति क्षेत्रजस्तो प्राचीन स्मारक क्षेत्र एवं विश्व सम्पदा सूचीमा सूचीकृत स्थलमा त्यसो गर्न पुरातत्त्व विभाग तथा युनेस्कोले सहमति दिन्छ ? कंक्रिटको जञ्जाललाई फैलाएर के गर्ने ? न्यूनतम सरसुविधा केके चाहिने हुन्, त्यतिसम्म समेटेर भएको वन, जंगल, सार्वजनिक चौर, खाली ठाउँको अतिक्रमण नहुने गरी शान्त, मनोरम र आनन्दको पावन स्थलका रूपमा कायम राख्नु नै पशुपति क्षेत्रको महत्त्वलाई उजागर गर्नु ठहर्छ। सुनिँदै छ वनकालीमा वेद विद्याश्रमको भवनलाई दुईतीन तले तुल्याएर विस्तार गरिँदै छ। अहिलेको विद्युतीय शवदाहको पूर्व बागमतीपारि अर्को नयाँ विद्युतीय शवदाह निर्माणका लागि टेन्डर आह्वान भएको छ। अहिले भएको विद्युतीय शवदाह गृहलाई चुस्तदुरुस्त ढंगले सञ्चालन गर्ने हो भने अरू २५ वर्ष थेग्छ। तीनवटा फर्निसको प्रावधान छ, तर जसोतसो दुईवटामै सीमित छ। तेस्रो फर्निस राख्ने हो भने हरेक दिन दुइटा फर्निस चल्न सक्छ, तर त्यसतर्फ ध्यान गएको देखिन्न। कहिले ब्रह्मनाल सार्ने कुरा, कहिले आर्यघाटको चिता हटाउने कुरा चर्चामा आउँछ। किन यस्तो हुँदैछ ? अहिले गुरुयोजना भनेर बाँडिएको दस्ताबेजमा इतिहाससँग बाझिने कुरादेखि अनावश्यक विषयलाई स्थान दिएको पाइन्छ, जसको औचित्य र उपादेयता देखिँदैन। चौथो चरणको गुरुयोजना तयारीका सन्दर्भमा पशुपति क्षेत्र विकास कोषले जति सक्दो चाँडो आफ्नो आधिकारिक अवधारणापत्र तयार पारी त्यसलाई सरोकारवाला, विषयगत विशेषज्ञ, विभिन्न सरकारी निकायका प्रतिनिधिहरूको सहभागितामा मिहीन ढंगले विचारविमर्श एवं छलफलपश्चात् प्राप्त हुने निष्कर्षलाई गुरुयोजनाका रूपमा तयार पार्न हिन्दु धर्मसंस्कृति बुझेको प्रसिद्ध वास्तुविद्लाई गुरुयोजनाकारका रूपमा चयन गरी निजसँग कार्यविवरण एवं समयावधिको समेत सम्झौता गरेर तात्कालिक, अल्पकालिक र दीर्घकालिक तीन चरणमा सम्पन्न हुने संरचना एवं निर्माण कार्यहरूको सम्पूर्ण नापनक्सा तयार पारेर त्यसलाई सञ्चालक परिषद्ले स्वीकृत गरेपछि मात्र नेपाल सरकारले स्वीकृति गरे त्यसको प्रभावकारिता रहने छ, अन्यथा अलमलमाथि अलमल थपिँदै जाने निश्चित छ।"
सबै राम्रो छ बा ?,"बा, छाती त दुखेको छैन नि ? बा, छाती त दुखेको छैन नि?, बहिरंग विभागमा फलोअपमा आउनुभएका बालाई सोधें। छैन छैन। अहिले ठीक छ, बाले सहज तरिकाले भन्नुभयो। ७० वर्षका बा नियमित औषधि लेखाउन र हामीलाई भेट्न धुलिखेल अस्पतालको बहिरंग विभाग आइरहनुहुन्छ। करिब ६ वर्षअघि बालाई एक्कासि छाती दुखेर अस्पतालको आकस्मिक कक्षमा ल्याइएको थियो। बिहानै छातीमा असह्य पीडा भएर परिवारले एक घन्टाभित्रै ल्याएको थियो। आकस्मिक कक्षका चिकित्सक साथीहरूले तुरुन्त ईसीजी र रगत जाँच गराए। ईसीजी देख्नासाथ हृदयाघात भएको पक्का भएर तुरुन्तै उपचारका लागि तयार गरे। क्याथल्याबमा लगेर एन्जियोग्राफी गरेपछि देखियो मुटुको एउटा प्रमुख रक्तनली ९५ प्रतिशत साँघुरिएको रहेछ। त्यसैले उक्त रक्तनलीबाट रक्तसञ्चार हुने मुटुको मांसपेसीमा आवश्यक रक्तसञ्चार नभएर इन्फार्कसन (मांसपेसीको मृत्यु) भएको रहेछ। जतिसक्दो चाँडो साँघुरिएको रक्तनलीलाई फुलाउन सक्यो भने धेरै हदसम्म मांसपेसीलाई बचाउन सकिन्छ। तत्पश्चात् नै बेलुन पठाएर साँघुरिएको भाग फुलाइयो। बेलुनले मात्र फुलाउँदा फेरि साँघुरिने हुनाले जाली (स्टेन्ट) फुलाएर राखियो। र त्यहाँबाट राम्रोसँग रक्त सञ्चारण भयो। बाको छाती दुखेको निकै कम भयो। मांसपेसीमा रक्तसञ्चार न्यून भएर दुखेको छाती पुनः रक्तसञ्चार भएपछि दुखाइ कम हुने नै भयो। २३ दिनको अस्पताल बसाइपछि बा घर जानुभयो। यस्तो रक्तनली फेरि साँघुरिन रोकथाम गर्न तथा सो ठाउँमा फेरि बन्द हुन रोक्न विभिन्न औषधि दिइयो। रगत पातलो हुने दुईथरी, चिल्लो कम गर्ने एकथरी, प्रेसर कम हुने र मुटुलाई राम्रो हुने दुईथरी सँगै अरू एकथरी पनि औषधिसहित बा बिदा हुनुभयो। सो दिनदेखि नै बा नियमित अस्पताल आउनुहुन्छ। अनि स्याँस्याँ हुने, मुटुको धड्कन बढ्ने पनि छैन नि ?, मैले फेरि सोधें। अलिअलि स्याँस्याँ त उकालो हिँड्दा आउँछ। तर आराम गरेपछि ठीक हुन्छ। त्यस्तो गाह्रो छैन। ब्लडप्रेसर जाँचें, नाडी छामें, छाती र मुटुको धड्कन सुनें सबै राम्रो रहेछ। सबै राम्रो छ बा। ए राम्रो भयो, बा हल्का हाँस्नुभयो। चुरोट त तान्नुभएको छैन नि ? छैनछैन। कहाँ चुरोट खानु अब ? अहिले त कतिलाई छुटाउन लगाएको छु। हो र, कस्तो राम्रो गर्नुभयो। हो नि। त्यही चुरोटले यस्तो भएको होला। तपाईंहरू नै भन्ने गर्नुहुन्छ नि। हो बा चुरोटखैनीले मुटु रोग ह्वात्तै बढाउँछ नि। हाम्रा पालामा त थाहा नपाएर खाएँ। अहिलेकाले किन खान्छन् कुन्नि ?, अलि नराम्रो मानेर भन्नुभयो। त्यही त। नखान पहल गर्नुपर्छ हामी सबैले, मैले भनें। एक छिन सबै कागज पल्टाएर सोधें, रगत नजँचाएको कति भयो बा ? तीन महिना, बाले भन्नुभयो। रिपोर्ट पल्टाउँदै सोधें, चिनी त बढेको छैन नि ? छैन भन्नुभएको थियो। अँ, छैन रहेछ। चिनीचाहिँ बढ्नु हुँदैन। प्रेसर पनि बढ्नु हुँदैन। चिनी, प्रेसर बढ्यो भने फेरि मुटुलाई खराब गर्छ। त्यसैले त बेलाबेलामा जचाउन आइरहन्छु। ठीक हो बा। अहिलेलाई रगत जाँच्नु पर्दैन, ईसीजी पनि पर्दैन। पछि जाचौँला। कहिले जाँच गर्ने त ? केही समस्या नभए त वर्ष दिनमै पनि हुन्छ। केही गाह्रो भएचाहिँ जाँच्नुपर्ला। हुन्छ, हुन्छ। मैले फेरि पुरानै औषधि लेखिदिएँ। अहिलेचाहिँ रगत पातलो हुने एकथरी, चिल्लो कम हुने एकथरी र प्रेसर, मुटुको एकथरी मात्र नियमित थियो। यो औषधिचाहिँ नटुटाई खानुस् है ? यही औषधिले त राम्रो भइराखेको छ। खाइहाल्छु नि। बाको अनुशासन र बलियो आत्मबलले राम्रो भएको छ। त्यो त सबैलाई चाहिन्छ नि होइन र ? डाक्टर बाबु। हो बा। बाको उपचार समयमै गर्न पाइयो र बाले चुरोट छाड्नुभयो। नियमित औषधि सेवन गर्नुभयो। खानामा अनुशासित हुनुभयो र त आज बा फूर्तिलो हुनुहुन्छ।"
धर्म र विज्ञानबीचको सनातन द्वन्द्व,"परमाणु बम खराब भए पनि त्यही सूत्रबाट अथाह ऊर्जा निकालेर मानव जीवनलाई समृद्ध बनाउने काम त भएकै छ सन् २०१८ नोभेम्बरमा चीनको सिन्जेनस्थित साउथर्न विज्ञान र प्रविधि विश्वविद्यालयका वैज्ञानिक हे जियाकुई र सहयोगीले एक जिन सम्पादन गरिएको बच्चा सिर्जना गरे। उनीहरूले बच्चा बन्न सुरु गर्दाको अवस्थामा वंशाणु यताउता गरेर बच्चालाई एचआईभी, हैजा र विफरविरुद्धको प्रतिरोध क्षमता भएको बनाएका थिए। हङकङको सम्मेलनमा यसको घोषणा हुनेबित्तिकै संसारभर पक्ष र विपक्षमा तरंग उठ्यो। पक्षपातीले वंशाणुगत रोगबाट छुटकारा पाउने राम्रो उपाय भने विपक्षीले यसले प्रकृति खल्बल्याएर सभ्यतालाई क्षति गर्ने तर्क गरे। विपक्षीको दबाब बढेर जियाकुई र सहयोगीलाई चीन सरकारले पछि कानुनी कारबाही नै गर्यो। प्रदर्शनमा विविधता भए पनि सबै धर्मले ठूलो शक्तिले चराचरको नियन्त्रण गर्छ भन्ने मान्यता राख्छन्। सबै परिचालन गर्ने यो शक्तिलाई चुनौती दिने मानवीय कार्य ठीक होइन भन्छन्। विज्ञानवादीले नैतिकतालाई मानिसको बाँच्ने रणनीति हो, धर्मसँग यसको सम्बन्ध छैन भने पनि धर्मका उदात्तपन्थी नैतिकता धर्मको कार्य क्षेत्र ठान्छन्। सबै मानवीय गतिविधिलाई नैतिकताको दृष्टिबाट हेर्नुपर्छ भन्दै यसविपरीतका चिज बेठीक हुने तर्क गर्छन्। यो जिन सम्पादनको घटना विज्ञान र धर्मबीचको द्वन्द्वको परिणति हो। कोरोनाको यो व्याधिमा राजनीतिज्ञलगायत सबै वैज्ञानिक आविष्कारको मुख ताकिरहेका छन्। औषधि लिन वा खोप लगाउन धर्मभिरु पनि अघिल्लो पंक्तिमा उभिनेमा शंका छैन। विज्ञानले नै यो संकट पार लगाउने छ। धर्म र विज्ञानबीचको यस्तो द्वन्द्व नौलो होइन, सनातनदेखि नै यी दुवै सदा तनावमा छन्। जब घार्मिक मान्यतालाई विज्ञानले तथ्यका आधारमा बेकामे परिदिन्छ तब नै यी दुईबीच द्वन्द्व सुरु भइहाल्छ। सोह्रौं शताब्दीमा तात्कालिक मान्यताविपरीत सौर्यमण्डलको केन्द्रविन्दु पृथ्वी होइन सूर्य हो भनेर कोपर्निकसले भन्नेबित्तिकै धर्मगुरु आक्रोशित हुँदै कोपर्निकसले समाजलाई भ्रमित गर्ने काम गरेको भनी चर्को विरोध गरेका थिए। विज्ञानको विरोध धर्ममा मात्र सीमित छैन; परिवर्तन मन नपराउने वा यसबाट वर्चश्व आफ्नो गुम्ने आकलन गर्ने सबै विरोध गर्छन्। यद्यपि पछिल्लो वर्गको विरोध धर्मको जस्तो तन्नामा फैलिएको हुँदैन; घोच्ने ठाँउमा मात्र सीमित हुन्छ। अठारौं शताब्दीको बेलायतमा कपडाको तानका लागि हातको सट्टा स्वचालित पुतलीको आविष्कार हुँदा मिल मालिक विरोधमा उत्रिएका थिए। अठारौं शताब्दीदेखि तर्कका आधारमा कुनै चिजको व्याख्या गर्ने प्रचलन बलियो बन्दै गएपछि द्वन्द्व झन् सतहमा आयो। विज्ञानको बाटोमा लाग्नेलाई धर्मगुरुले अपमान गर्ने; उनीहरूको आविष्कारलाई बेठीक भन्ने र मानिसलाई विज्ञान होइन भगवान्प्रति विश्वास गर्न आग्रह गर्ने काम गरे। नराम्रोजति सबै विज्ञानको हर्कतको भनेर व्याख्या गरे। विज्ञानले व्याख्याको सामथ्र्य नराखेका चिज देखाएर मानिसलाई विज्ञानविरुद्ध भड्काइयो। तर्क त जे गर्न पनि सकिएला तर जब धर्मधीशको स्वार्थमा विज्ञानले अवरोध गर्यो, उनीहरूको सत्ता वा शक्तिलाई कमजोर बनायो, तब उनीहरू धर्मको आडमा विरोध गर्थे। विज्ञान सत्य र तथ्यको खोजी हो। प्रकृतिको रहस्योद्घाटन यसको कार्य क्षेत्र हो। विज्ञानका लागि प्रकृति खालि उजागर हुन बाँकी रहस्यको पोकोसिवाय केही होइन। यस क्रममा विज्ञानले धर्मले अलौकिक मानेको शक्तिलाई लौकिक बनाइदिन्छ। धर्मभिरुलाई अप्ठेरोमा पारिदिन्छ। प्रकृतिको उद्घाटन गर्ने काम सदावहार मानवीय गतिविधि हो; विज्ञानको मात्र क्षेत्र भने होइन। पछिल्लो समय विज्ञानको विकासले यसलाई तीव्रता मात्र दिएको हो। विज्ञानले रहस्य खोल्ने काम मात्र गर्दैन; यसलाई दोहोर्याउन योग्य पनि बनाइदिन्छ। विधिकै आधारमा स्थापित तथ्य पनि विज्ञानले विस्थापन गरिरहेको हुन्छ। विज्ञानले समाजलाई कहिल्यै स्थिर रहन दिँदैन। जति बढी विज्ञानको विकास हुन्छ उति नै समाज अस्थिर हुन्छ र नयाँ सन्तुलनमा जानुपर्ने हुन्छ। विज्ञानको विकासको गतिले नयाँ सामाजिक सन्तुलनको गति नियन्त्रित हुन्छ, बढ्दा बढ्छ, घट्दा घट्छ। अस्थिरता मानिसलाई मन पर्दैन। जबकि परिवर्तन र नयाँ सामाजिक सन्तुलनले नै समाज आजको विकसित अवस्थामा आइपुगेको हो। परिवर्तन नचाहने समाज इतिहासको गर्तमा गइसके। धर्म भनेको आस्था वा विश्वास हो। यसमा तर्क, वितर्क र विरोधको कुनै स्थान हुँदैन। धर्म मान्नेलाई औचित्य खोज्न वर्जित गरिन्छ। धर्मगुरु वा ग्रन्थप्रति नै नतमस्तक हुनुपर्छ। यसविपरीत विज्ञानले तर्क, वितर्क र शंकालाई नै विकासको आधार मान्दछ। दुईबीचको तनावको चुरो यही हो। अचम्म विज्ञान र धर्म दुवैले सत्यको खोजीलाई आफ्नो अभीष्ट मान्छन्। वैज्ञानिकविना परीक्षणको सत्यलाई स्वीकार्दैनन् भने धार्मिक जनपरीक्षणभन्दा पनि अनुभूत चिज नै सत्य हो भन्छन्। यिनीहरू संसारका सबै रहस्यको व्याख्यालाई विशिष्ट शक्तिसँग जोड्छन्। विज्ञानका लागि रहस्य भनेको जान्न बाँकी चिज मात्र हो। उनीहरू व्याख्या गर्न बाँकी चिजको सजिलो व्याख्याको माध्यम मात्र हो धर्म भन्छन्। मानिसमानिसबीच प्रत्यक्ष सम्पर्क गरेर नियन्त्रण गर्न सक्ने क्षमता ५० जनामा मात्र सीमित हुन्छ। धेरै मानिसलाई अनुशासनमा राख्न धर्म सम्प्रदाय आदिले मद्दत गर्छ। धर्म समाज नियन्त्रणको प्राथमिक लगाम थियो र अझ पनि छ। निश्चित धर्म वा सम्प्रदायका मानिसमा एकै किसिमका मूल्यमान्यता हुन्छन्। नेपाल र अन्यत्रका हिन्दुमा धेरै फरक हुँदैन। एकथरी धर्मको अविष्कार नै समाजलाई अनुशासनमा राख्न भएको हो भन्छन्। हुन पनि राज्य र नियमकानुनको व्यवस्था त पछिल्लो एक हजार वर्षपछिको नवप्रवर्तन मात्र हो। अझ पनि नियमकानुनले खाली छोडेको ठाउँ सामाजिक र धार्मिक मान्यताले नियन्त्रण गरिरहेको हुन्छ। दार्शनिक टल्सटायले भगवान् त हुँदैन तर यो कुरा मेरो नोकरलाई चाहिँ नभन्नु है, त्यो भाँडिन्छ भनेर त्यसै भनेका थिएनन्। धर्म प्राथमिक सामाजिक गतिविधि हो। सामाजिक जीवनमा यो मिहिन तरिकाले घुलेको हुन्छ। विज्ञानको कुरा त जान्ने, बुझ्ने र ज्ञान पिपासु भएपछि मात्र थाहा हुने हो। जन्मनैबित्तिकै समाजले बच्चालाई यो वा त्यो धर्मको भनी पहिचान दिन्छ, जबकि बुझेर व्यवहार देखाउन सक्ने अवस्थामा ऊ हुँदैन। परनिर्भरताका कारण बाबुआमाको संस्कार उसको मानसपटलमा घुसेको हुन्छ। सधैं दुरुस्त दोहोर्याइरहे व्यवहारले वंशाणुको काम गर्छ। बाल्यकालको मूल्यमान्यतापछि परिवर्तन भएन भने पुस्तान्तरण हुँदै जान्छ। विज्ञान एक किसिमको विद्रोह हो यथास्थितिविरुद्धको। विद्रोह गर्ने साहस कमैमा हुन्छ। बढी घर्मभिरु समाजमा त यो झन् दुरुह हुन्छ। एक वैज्ञानिक अनुशासनको हिसाबले धार्मिक हुन सक्दैन। बलबुता छँदा त मानिस येनकेन आपनो मान्यतामा टिक्छ। जब परनिर्भरता बढ्छ र वरपरको समाज आवश्यक हुन्छ तब सामाजिक देखिन उसले मन नलागेका चिज पनि अपनाउँछ। यही कारणले धेरै वैज्ञानिक जीवनको उत्तरार्धमा धार्मिक हुँदै जान्छन्। यो कमजोरी देखाएर धर्मभिरु आखिर विज्ञानले परास्त हुनैपर्छ भन्छन्। धर्मले यथास्थिति स्वीकार्न सिकाउँछ। वशमा नभएको कुराप्रति गुनासो नगर भन्छ। विज्ञानले सदैव परिस्थितिलाई नियन्त्रण गर्ने कोसिस गराउँछ, जोखिम कम गर्न अग्रसर गराउँछ। कोरोनामा धर्मभिरु मानिसलाई हतास नहुन र पछि सबै ठीक भइहाल्छ भन्दैछन्। मर्नु र बिरामी पर्नु धर्मभिरुका लागि खाली भगवान्को लीला मात्र हो। तर वैज्ञानिक यो परिस्थितिलाई नियन्त्रणमा लिन कोरोनाविरुद्धको औषधि वा खोपको आविष्कारमा लागेका छन्, यसको अन्वेषण र परीक्षणमा छन्। विज्ञान र धर्मको द्वन्द्वमा अन्ततः विज्ञानको जित हुँदै आएको छ। प्रत्येक विज्ञानका उत्पादन कालान्तरमा सबैले स्वीकार गरेकै छन्। फेरि आविष्कारलाई खराब बनाउने काम वैज्ञानिकभन्दा अरूबाट भएको छ। अणुबाट अथाह शक्ति निस्कने सूत्र आइन्सटाइनले दिए पनि आणविक बम बनाउने राजनीतिक निर्णयको उनले घोर विरोध गरेका थिए। भौतिक सुविधा बढाउने विज्ञानका वस्तु अँगाल्न त धर्मगुरुलगायत कसैमा पनि संशय देखिँदैन, उपभोग गरी नै हाल्छन्। कोरोनाको यो व्याधिमा राजनीतिज्ञलगायत सबै वैज्ञानिक आविष्कारको मुख ताकिरहेका छन्। औषधि लिन वा खोप लगाउन धर्मभिरु पनि अघिल्लो पंक्तिमा उभिनेमा शंका छैन। विज्ञानले नै यो संकट पार लगाउने छ। विगतका ठूला रोगव्याधि वा अरू संकटमोचन विज्ञानले नै गरेको हो। आजको सात अर्बभन्दा बढीको जनसंख्या र ६ हजार वर्षभन्दा बढी समयको सभ्यता विज्ञानकै जगमा अडेको छ। भगवान्बाहेक मनोविज्ञान, समाजीकरण र आन्तरिक वा आत्मिक सुख, शारीरिक सुरक्षा आदि पक्ष पनि धर्ममा पाइन्छ। धर्मका यी पाटा विज्ञानसँग तनावमा हुँदैनन्। ठूलो शक्तिको अस्तित्वसँग मात्र विज्ञान द्वन्द्वमा हुन्छ। ठूलो शक्तिको इच्छा र प्रभावले सबै कुरा नियन्त्रित हुन्छ। मानिस खालि यो शक्तिको गोटी मात्र हो भन्ने धार्मिक धारणाले यथास्थिति स्वीकार्न बाध्य पार्छ। बदल्ने मानव प्रयासलाई समेत निरुत्साहित पार्छ। त्यसकारण यसले विकासमा अवरोध गर्छ। यसविपरीत विज्ञानले यथास्थिति बदल्न सिकाउँदै परिस्थितिलाई काबु गर्दै विकासलाई अगाडि बढाइरहन्छ। मानव सभ्यतालाई थप राम्रो बनाउँछ। ठूलो शक्तिलाई मान्ने वा नमान्ने व्यक्तिगत कुरा होला तर धर्मका अरू पक्ष र विज्ञानको रहस्योद्धाटन गर्ने जाँगर र विधि अँगाल्न सक्दा मानिस जीवन बढी समृद्ध हुनेमा दुईमत छैन। यसबाट विकास पनि अनुशासित ढंगबाट अगाडि बढ्छ। परमाणु बम खराब भए पनि त्यही सूत्रबाट अथाह ऊर्जा निकालेर मानव जीवनलाई समृद्ध बनाउने काम भएकै छ त।"
पौडेल पक्षको अल्टिमेटम,"काठमाडौं : कांग्रेस नेता रामचन्द्र पौडेल पक्षले विधानविपरीतका निर्णय सच्याउन सभापति शेरबहादुर देउवालाई अल्टिमेटम दिएको छ। देउवासँग असन्तुष्ट पक्षले सोमबार पदाधिकारी र केन्द्रीय सदस्य गरी २७ जनाको हस्ताक्षरसहितको विरोधपत्र केन्द्रीय पार्टी कार्यालयका मुख्यसचिव कृष्णप्रसाद पौडेललाई बुझाएको हो। महाधिवेशन प्रभावित पार्ने र पार्टी कब्जा गर्ने नियतले विधानविपरीतका कामकारबाही भएको उनीहरूको निष्कर्ष छ। उनीहरूले यही असोज १९ गतेका लागि तय भएको केन्द्रीय कार्यसमिति बैठकसम्म विधानविपरीतका निर्णय सच्याउन भनेका छन्। पार्टी विधानसम्मत सञ्चालन गरी १४औं महाधिवेशन स्वच्छ, निष्पक्ष गर्ने वातावरण सिर्जना गरियोस् भनी पुनः स्मरण गराउँछौं, सभापतिलाई सम्बोधन गरिएको विरोधपत्रमा लेखिएको छ, यदि सभापतिज्यूले आगामी असोज १९ गते राखिएको केन्द्रीय कार्यसमितिको बैठकसम्ममा विधानसम्मत उठाइएका विषयको न्यायपूर्ण र विधिसम्मत समाधान गर्नेतर्फ गम्भीरता र तदारुकता देखाउनु भएन भने वैधानिक संघर्षका कार्यक्रम गर्न बाध्य हुनेछौं। पौडेल पक्षले आफ्ना मागको सम्बोधन नभए कस्ता संघर्षका कार्यक्रम गर्ने स्पष्ट भने पारेको छैन। अहिलेको विषय भनेको स्वतन्त्र र निष्पक्ष महाधिवेशनको हो। हामी कुनै पनि हालतमा समयमै निष्पक्ष महाधिवेशन होस् भन्ने चाहन्छौं, पौडेलनिकट केन्द्रीय सदस्य जीवन परियारले भने, हामीले उठाएका विषय फेरि सम्बोधन भएन भने त्यसपछि कसरी अगाडि बढ्ने भन्नेबारे बसेर छलफल गर्छौँ। आपूहरूको प्राथमिकता संघर्ष नभई पार्टीलाई विधिसम्मत रूपमा चलाउनुपर्छ भन्ने भएको उनले स्पष्ट पारे। विभाग खारेजी र क्रियाशील सदस्यता पारदर्शी नभए पार्टी कार्यालयमा धर्ना दिनेदेखि केन्द्रीय कार्यसमितिबाट राजीनामा दिनुपर्ने दबाब पौडेल पक्षमा देखिएको छ। महाधिवेशनको औपचारिक प्रक्रिया सुरु भएपछि पार्टीमा विधिविहीन, अराजकता, आपसी अविश्वास, द्वन्द्व, पक्षविपक्षका रूपमा ध्रुवीकृत भएको निष्कर्ष पौडेल समूहको छ। यस्तो पक्षपातपूर्ण ढंगबाट महाधिवेशन गर्न खोज्नुले केवल पार्टी कब्जा गर्ने नियत देखिन्छ, पौडेल पक्षको निष्कर्ष छ, महाधिवेशनको मिति तोकिसकेपछि पार्टीका विभाग एवं अन्य संरचनामा विभिन्न नियुक्ति गर्न वैधानिक व्यवस्था र महाधिवेशनको आचारसंहिताको ठाडो उल्लंघन हो। नेता पौडेल, महामन्त्री डा शशांक कोइराला, कोषाध्यक्ष सीतादेवी यादव, पूर्वमहामन्त्री प्रकाशमान सिंह, पूर्वसहमहामन्त्रीद्वय डा रामशरण महत र अर्जननरसिंह केसीसहित २७ जनाले विरोधपत्रमा हस्ताक्षर गरेका छन्। उनीहरूले केन्द्रीय विभाग गठन, पार्टी समायोजन, क्रियाशील सदस्यता वितरण, भ्रातृसंस्था र विदेश जनसम्पर्क समितिका विषयमा पछिल्ला समय पार्टी नेतृत्वबाट भएका कदमप्रति असन्तुष्टि जनाएका छन्। सिटौला समूहले दिएन साथ पार्टीभित्र तेस्रो धारका रूपमा चिनिने पूर्वमहामन्त्री कृष्णप्रसाद सिटौला पक्षका कसैले पनि विरोधपत्रमा हस्ताक्षर गरेका छैनन्। केन्द्रीय सदस्यहरू गगनकुमार थापा, प्रदीप पौडेल र उमाकान्त चौधरी विरोधपत्रमा हस्ताक्ष गर्ने पक्षमा थिए। तर, सिटौलाले पार्टीभित्र ध्रुवीकरण नभई एकताको आवश्यकता रहेको भन्दै विरोधपत्रमा हस्ताक्षर गर्न नहुनेमा जोड दिएका थिए। हामी सिटौलाजी, गगन, प्रदीपसहितका नेता बसेका थियौं। अहिले विवाद बढाउनेभन्दा पनि समाधान गर्नेतर्फ लाग्नुपर्छ भन्नेमा हाम्रो जोड रह्यो, सिटौलानिकट केन्द्रीय सदस्य उमाकान्त चौधरीले भने, मुख्य कुरा महाधिवेशन समयमै गर्ने भन्ने हो। यो विषयमा सभापतिले मान्नुभयो भने किन विवाद बढाउनु पार्टीमा? केन्द्रीय कार्यसमितिमा सिटौला पक्षका पाँच जना सदस्य छन्।"
"५ लिटर रक्सी, १० लिटर जाँड बनाउन दिनू","काठमाडौं : सर्वोच्च अदालतले बढीमा ५ लिटर घरेलु रक्सी र १० लिटरसम्म जाँड बनाउन दिन आदेश दिएको छ। सर्वोच्चले वर्षमा ६ पल्टभन्दा बढी जाँडरक्सी पार्न नदिन भनेको छ। न्यायाधीश हरिकृष्ण कार्की र डम्बरबहादुर शाहीको संयुक्त इजलासले जनस्वास्थ्यमा पर्न सक्ने प्रतिकूल असरलाई ध्यानमा राखी जाँडरक्सीको सीमा तोकिदिएको हो। यस विषयमा अनुगमन, नियमन र नियन्त्रणका लागि मौजुदा कानुनमा कडाइ गर्न पनि सर्वोच्चले सरकारका निकायलाई आदेश दिएको छ। गत माघमा भएको फैसलाको सोमबार सार्वजनिक पूर्ण पाठमा यस्तो उल्लेख छ। एकपटकमा पाँच लिटरसम्म रक्सी र दस लिटरसम्म जाँड वर्षमा ६ पटक पाउने भनी कानुनले गरेको व्यवस्थाअनुरूप नै सूचनादाताहरूले उत्पादन गरेनगरेको प्रभावकारी अनुगमन गर्ने व्यवस्था मिलाउनू, फैसलामा लेखिएको छ, इजाजतपत्रवालाले प्रत्येक बोतलमा अन्तशुल्क टिकट टाँसेको मदिरा मात्र बिक्री गरेको छ वा छैन भन्ने प्रभावकारी अनुगमन गरी कानुनको कार्यान्वयनलाई प्रभावकारी बनाउनू। सर्वोच्चले प्रधानमन्त्री तथा मन्त्रिपरिषद् कार्यालय, अर्थ, गृह, उद्योग वाणिज्य तथा आपूर्ति र स्वास्थ्य तथा जनसंख्या मन्त्रालय, प्रहरी प्रधान कार्यालय, आन्तरिक राजस्व विभागलगायत निकायलाई निर्देशनात्मक आदेश दिएको हो। उसले मदिराजन्य पदार्थको हानि रोक्न सरकारी संयन्त्रमार्फत कानुन कार्यान्वयन र अनुगनमको प्रभावकारी उपाय अवलम्बन गर्न सरकारको ध्यानाकर्षण गराएको छ। व्यापारिक प्रयोजनका लागि अखाद्य वस्तु मिसाएर घरेलु जाँड, रक्सी, छ्याङ, तोङ्बा, निगारजस्ता मदिराजन्य पदार्थ छ्यापछ्याप्ती बिक्रीवितरण र सेवन भइरहेको अदालतमा रिट परेको थियो। अधिवक्ता जगन्नाथ मिश्र, सुमिता डंगोल, शारदा गुरुङ र नवीन कार्कीले कानुन न्याय तथा सामाजिक कल्याण मञ्चका तर्फबाट रिट दिएका थिए। मदिरासम्बन्धी नियम २०३३ को नियम (७) मा कुनै व्यक्तिले निजी प्रयोजनका लागि एकपटकमा पाँच लिटरसम्म रक्सी र १० लिटरसम्म जाँड बनाउन अनुमति लिन नपर्ने उल्लेख छ। त्यस्तो जाँडरक्सी वर्षको ६ पटकभन्दा बढी बनाउन नपाइने, निजी प्रयोजनका लागि रक्सी वा जाँड बनाउने व्यक्तिले सो जाँड वा रक्सी बनाएको सूचना अन्तशुल्क अधिकारीलाई दिनुपर्ने व्यवस्था छ। आफ्नो धर्म, रीतिरिवाज, संस्कृति जोगाउन निजी प्रयोजनका लागि वर्षभरिमा ३० लिटरसम्म रक्सी बनाउन र ६० लिटरसम्म जाँड बनाउन सक्ने सुविधा कानुनले दिएको छ।"
उपत्यकाको सुरक्षा केन्द्रले हेर्ने,"काठमाडौं : काठमाडौं उपत्यकाको सुरक्षा जिम्मेवारी केन्द्रीय प्रहरी मातहत आएको छ। नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) अध्यादेशमा यससम्बन्धी व्यवस्था गरिएको गृह मन्त्रालय स्रोतले जनाएको छ। राष्ट्रपति विद्यादेवी भण्डारीले सोमबार उक्त अध्यादेश जारी गरेकी छन्। यसअघि उपत्यकाका तीनै जिल्ला प्रहरी कार्यालय बागमती प्रदेश मातहत रहनुपर्ने विषय प्रस्ट थिएन। यद्यपि, संघीय राजधानी सुरक्षाको जिम्मेवारी प्रदेशलाई दिँदा समस्या हुन सक्ने निष्कर्षका आधारमा ऐन संशोधन गरिएको हो। डीआईजीले कमान्ड गर्ने महानगरीय प्रहरी कार्यालय रानीपोखरीको नाम फेरिएर संघीय राजधानी प्रहरी कार्यालय बनेको छ। महानगरीय प्रहरी अपराध महाशाखाको नाम पनि संघीय राजधानी अपराध अनुसन्धान कार्यालय भएको छ। यसका ८ वटा शाखा कार्यालय रहने व्यवस्था छ। सबै कार्यालयमा डीएसपीको नेतृत्व रहनेछ।"
बलात्कारीलाई मृत्युदण्डको पैरवी,"काठमाडौं : कलिला नानीहरूको घाँटी निमोठ्ने मानव सभ्यताविपरीतका घटनालाई विद्यमान कानुनले थेग्न नसकेपछि महिला सांसदहरू यसमा कठोर भएर जाने निष्कर्षमा पुगेका छन्। यस्ता कुकार्यमा संलग्नहरूलाई मृत्युदण्डको सजाय दिनुपर्ने उनीहरूको ठहर छ। त्यसका लागि संविधान, कानुन र अन्तर्राष्ट्रिय सन्धिसम्झौतामा परिवर्तन वा परिमार्जन गर्न पछि पर्न नहुनेमा सबै दलका महिला सांसदको एकमत छ। प्रतिनिधिसभा र राष्ट्रियसभाका ३२ सांसदको सोमबारको भेलाले १६ वर्ष मुनिका बालिकाको बलात्कार गर्नेलाई मृत्युदण्डको सजाय दिनुपर्ने आवाज उठाएको हो। भेलाले मृत्युदण्ड सजायको व्यवस्थाका लागि अध्ययन गर्न ९ सदस्यीय समिति नै गठन गरेको छ। प्रमुख विपक्षी कांग्रेसकी प्रमुख सचेतक पुष्पा भुसालले १६ वर्षमुनिका बालिका बलात्कार गर्नेलाई मृत्युदण्डको सजाय दिने व्यवस्थाका लागि सामाजिक रूपमै दबाब सिर्जना गर्नुपर्ने बताइन्। मृत्युदण्डको व्यवस्थाका लागि संविधान संशोधन प्रस्ताव ल्याउन सरकारलाई सिफारिस गर्नुपर्ने उनको भनाइ थियो। नेकपाकी सचेतक शान्ता चौधरीले बलात्कारीलाई कि मृत्युदण्डको व्यवस्था गर्ने कि नपुंसक बनाउने भन्नेमा बहस हुनुपर्ने धारणा राखिन्। चौधरीले दिनमा सातवटासम्म बलात्कारका घटना दर्ता भएको सरकारी आँकडा नै पेस गरिन्। बलात्कार गरेर मान्छे मार्नेका लागि राम्रो कानुन बनाइराख्नु आवश्यक छैन, चौधरीले भनिन्, आपराधिक मानसिकता बोकेकाहरूलाई तह लगाउने गरी कानुनको व्यवस्था गरौँ। सांसद शान्तिमाया पाख्र्रिनले फाँसीको सजाय दिने व्यवस्था नभएसम्म बलात्कारीको मनोबल नघट्ने बताइन्। १६ होइन २१ वर्षमुनिकालाई बलात्कार गर्नेलाई फाँसीको सजायको व्यवस्था गरौं, उनको प्रस्ताव थियो। सांसद आशा विकले विशेषगरी गरिब, निमुखा र कथित तल्लो जातका बालिकामाथि बलात्कारका घटना भइरहेको भन्दै मृत्युदण्डसम्बन्धी कानुन निर्माणका लागि संसद् र सरकारले विशेष पहल गर्नपर्ने धारणा राखिन्। सांसद लक्ष्मी विकले दलित र गरिबमाथि बलात्कारका घटना भइरहेको बताइन्। बलात्कारीलाई फाँसी र पीडितलाई शिक्षा, स्वास्थ्य र रोजगारीको व्यवस्था हुनुपर्छ, उनले भनिन्, यहाँ त गरिबीसँग भावना साट्ने काम भइरहेको छ। बलात्कार गर्ने र पैसाको बार्गेनिङ गरेर घटनालाई भित्रभित्रै सामसुम पार्ने काम भइरहेका छन्। सांसद कोमल वलीले बलात्कारका घटनामा मिलापत्र गरेर बिहे गरिदने प्रचलन अन्त्य गर्नपर्ने बताइन्।महिला बालबालिका समिति सभापति नीरूदेवी पालले बलात्कारीलाई मृत्युदण्डको सजायको कानुनी व्यवस्थाका लागि आफ्नो समितिले पनि साथ दिने उल्लेख गरिन्। महिला सांसदहरूको भेलाले मृत्युदण्डको कानुनी व्यवस्थाका लागि अध्ययन गर्न नेकपा सांसद बिन्दा पाण्डेको संयोजकत्वमा ९ सदस्यीय समिति गठन गरेको छ। समितिमा सांसदहरू शान्ता चौधरी, पुष्पा भुसाल, नीरूदेवी पाल, अमृता थापा, पार्वती थापा रावल, प्रमिलाकुमारी यादव, अनिता देवकोटा र लक्ष्मी परियार सदस्य छन्। समितिलाई बालिका बलात्कार गर्नेलाई मृत्युदण्डको कानुनी व्यवस्थाका लागि आवश्यक अध्ययन र सिफारिस गर्ने जिम्मेवारी तोकिएको छ।"
बलात्कारबाट बालिका बढी पीडित,"बझाङको मस्टा गाउँपालिका२ खिकालाकी १२ वर्षीया सम्झना कामीको बलात्कारपछि असोज ७ गते हत्या भयो। गाईबस्तु बाँध्न गोठमा गएकी सम्झनाको शव क्षतविक्षत अवस्थामा फेला परेको थियो। प्रहरीले उक्त घटनाका आरोपित स्थानीय १८ वर्षीय राजेन्द्र बोहोरालाई पक्राउ गरेको छ। त्यसअघि साउन २९ गते अर्की १३ वर्षीयालाई बलात्कार गरेको आरोप बोहोरालाई लागेको थियो। उक्त घटनामा मिलापत्रपछि प्रहरी कारबाही अघि नबढेको पाइएको छ।  कञ्चनपुर बेल्डाँडी गाउँपालिकाकी १४ वर्षीया बालिकालाई भदौ दोस्रो साता चार जनाले पाँच दिन बन्धक बनाएर सामूहिक बलात्कार गरे। मामाघरमा बस्दै आएकी ती बालिका भदौ १४ देखि बेपत्ता भएको भन्दै परिवारले इलाका कार्यालय बेल्डाँडीमै निवेदन दिएका थिए। प्रहरीले ३ अभियुक्तलाई पक्राउ गरेको छ।  बर्दियास्थित बारबर्दिया नगरपालिका८ मा भदौ ४ गते ११ वर्षीया बालिका बलात्कृत भइन्। घरको बरन्डामा हजुरआमासँग निदाइरहेकी ती बालिकालाई बोकेर खेतमा पुर्याई २१ वर्षीय चन्द्रमान विकले राति साढे २ बजेतिर बलात्कार गरेको आरोप थियो। प्रहरीले विकलाई पक्राउ गरेको छ। यी तीन घटनाले बालिकामाथि हुने क्रूरताको दृश्य देखाउँछन्। यस्ता घटनामा पीडित हुनेहरू अधिकांश बालिका छन्। पीडक पनि २१ वर्ष नकटेका देखिन्छन्। यस्तो जघन्य अपराधमा संलग्न अभियुक्तले कानुनी कारबाही भोग्ने नै छन्। तर, यी घटनाले हाम्रो समाज कता जाँदै छ भन्ने गम्भीर प्रश्न उब्जाएको छ। कतिपय घटनामा प्रहरीले जाहेरी नै लिँदैन। घरपरिवार र समाजले कतिपय घटना ढाकछोप गर्छन्। कतिपय जनप्रतिनिधि पनि घटना प्रहरीमा पुग्नुअघि नै मिलाउन लागिपर्छन्। राजनीतिक दबाबमा मिलापत्र गराउने घटना पनि भएका छन्। सप्तरीको डाकनेश्वरी७ ललितपुरकी पीडित १७ वर्षीया नन्की भनिने संगीता मण्डलले हालै आफू सामूहिक बलात्कारमा परे पनि गाउँको पञ्चेतीले उजुरी दिन रोकेपछि आत्महत्या गरिन्। प्रहरी प्रवक्ता एसएसपी कुवेर कडायतले पछिल्ला केही बलात्कारका घटनामा गम्भीरतापूर्वक अनुसन्धान गरिरहेको जानकारी दिए। बलात्कार घटनाको उजुरी आउनेबित्तिकै प्रहरीले अनुसन्धान थाल्ने गरेको प्रवक्ता कडायतको भनाइ छ। प्रहरीले उजुरी लिनै मानेन भन्ने आरोपमा सत्यता छैन। गम्भीर प्रकृतिका घटनामा प्रहरी संवेदनशील छ, उनले भने, बझाङकै घटनामा पनि प्रहरीले जाहेरी लिएर अनुसन्धान गर्दा नै अर्को घटनाको पर्दाफास भएको हो। उमेर समूहअनुसार कुल घटनामा १३ प्रतिशत १० वर्षमुनिका नाबालिका पीडित भएको प्रहरी मुख्यालयको तथ्यांक छ। सबैभन्दा बढी ११ देखि १६ वर्षका बालिका पीडित छन्। कुल घटनामा ४० प्रतिशत यिनै उमेर समूहका बालिका छन्। प्रहरीमा दर्ता भएका घटना विश्लेषणअनुसार १९ देखि २५ वर्षका युवती १७, २६ देखि ३५ वर्षका १२, ३६ देखि ४५ वर्षका ४, ४६ देखि माथिका ४ प्रतिशत महिला पीडित भएको देखिन्छ। पीडक (आरोपितअभियुक्त) १९ देखि २५ वर्ष उमेरका बढी देखिन्छन्। कुल संख्याको ३९ प्रतिशत यही उमेर समूहकाको संलग्नता रहेको प्रहरी अध्ययनले देखाएको छ। घटना दर्ताअनुसार २६ देखि ३५ वर्ष उमेरका २५ प्रतिशतको संलग्नता देखिएको छ। घटनामा संलग्न आरोपितमध्ये ४६ वर्षदेखि माथिका १०, ३४ देखि ४५ वर्षका १३ र ११ देखि १६ वर्षका ६ प्रतिशत, १७ देखि १८ वर्षका ६ प्रतिशत छन्।"
