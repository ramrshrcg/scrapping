शीर्षक,विवरण
महँगी मारमा उद्योगी,"कोरोनाका कारण पूर्ण क्षमतामा उद्योग तथा कलकारखाना चलाउन नसकेका उद्योगीले तेस्रो मुलुकबाट कच्चा पदार्थ ल्याउँदा समस्या बेहोर्नुपरेको छ। तेस्रो मुलुकबाट कच्चा पदार्थ ढुवानी गर्ने सिपिङ कम्पनीहरूले भाडादरमा चर्को वृद्धि गरेपछि उनीहरू थप तनावमा छन्। कच्चा पदार्थ पर्याप्त नपाउने, पाएको अवस्थामा चर्को भाडा तिरेर ल्याउनुपर्ने र जेनतेन उद्योगसम्म ल्याइपुर्याउँदा लागत दोब्बर पर्छ। महँगोमा सामान बेच्दा उपभोक्ताले नपत्याउने अर्को समस्या व्यवसायीले बेहोर्नुपरेको छ। सिपिङ कम्पनीहरूको मनोमानीका कारण यस्तो समस्या आएको हो। भाडा वृद्धि गर्न पाउने सिपिङ कम्पनीको अधिकार भएको र देशबाहिरको समस्या भएका कारण उद्योगीले यतिखेर आफ्नो गुनासो सुनाउने निकायसमेत भेट्टाउन सकेका छैनन्। नेपालको औद्योगिक क्षेत्रका लागि आवश्यक कच्चा पदार्थ र तयारी सामान भारतसहित तेस्रो मुलुकबाट आयात गरिन्छ। भारतबाहेक अन्य मुलुकबाट यस्ता सामग्री सामुद्रिक मार्ग हुँदै कोलकाता र विशाखापट्टनम बन्दरगाह ल्याइन्छ। त्यहाँबाट रेल र सडक मार्गमार्फत नेपालका वीरगन्ज, विराटनगर, भैरहवालगायत स्थानमा उपलब्ध गराइन्छ। तर यतिखेर सिपिङ कम्पनीहरूले कोरोनाभन्दा अघिको भाडादरमा तीन गुणासम्म वृद्धि गरेका छन्। सिपिङ कम्पनीको पछिल्लो नीतिका कारण उद्योगको लागत खर्च झन्डै दुई गुणाले वृद्धि भएको छ। योसँगै सामान बोक्ने कन्टेनरको पनि अभाव छ, जसले ढुवानीमा थप असहजता थपिदिएको छ। नेपालमा आयात हुने वस्तुको कुल आयात मूल्यमध्ये ६५ प्रतिशतबराबरको भारतबाट भित्रिन्छ। बाँकी ३५ मध्ये २० प्रतिशत चीन र १५ प्रतिशत अन्य मुलुकबाट आयात हुन्छ। यसरी ३५ प्रतिशत वस्तुको आयात सामुद्रिक मार्गबाट भारतका कोलकाता र विशाखापट्टनम हुँदै नेपालसम्म हुन्छ। अन्तर्राष्ट्रिय स्तरबाटै सफल कूटनीतिक पहल गर्न सकिएमा मात्र उद्योगीले यो समस्याबाट पार पाउने सम्भावना रहन्छ। कन्टेनरको भाडा बढे पनि सामान निर्यातकर्ताले सहज रूपमा कन्टेनर पाउँदैनन्। सीमित कन्टेनर भएका कारण तोकिएको भाडादरमा पनि जुन पार्टीले धरै पैसा दिन्छ उसैको सामान बोक्ने गलत प्रवृत्ति कन्टनेर व्यवसायीमा झाँगिएको छ। कोरोनाले असर नपारेको क्षेत्र कुनै पनि छैन। न त कुनै मुलुक यसको प्रभावबाट मुक्त हुन सकेका छन्। यो समयमा व्यवसायीले नाफा मात्र खोजेर पनि हुँदैन। कन्टेनरको भाडादरमा एकरूपता ल्याउन उद्योगीले सम्बन्धित मुलुकका सरकारमार्फत पहल गर्नुपर्छ। यो मामिलामा सरकारले उद्योगीका अभिभावकको हैसियतले आवश्यक सहजीकरण गरिदिनुपर्छ। सकिन्छ भने कन्टेनर व्यवसायीलाई पनि उनीहरूले सामान ढुवानी गर्ने मुलुकको नियमकानुनमा बाँध्ने कोसिस गर्नुपर्छ, जसले आफूखुसी भाडा बढाउने निर्णय गर्न नपाऊन्। सामान ढुवानीसँग सम्बन्धित पार्टीहरूले पनि सिपिङ कम्पनीसँग सम्झौता गरेर निश्चित अवधिका लागि भाडा बढाउन नपाउने व्यवस्था गर्न सक्नुपर्छ। भाडा बढाउनै परेको अवस्थामा पनि दुई पक्षको सहमति चाहिने उपायतर्फ सोच्नुपर्छ। कोभिडले थलिएको उद्योगी सबैतिरबाट मारमा छन्। त्योभन्दा चर्को व्यथा आम उपभोक्ताको छ। कतिको रोजगार गुमेको छ। रोजगार हुनेको पनि आम्दानी घटेको छ। यस्तो अवस्थामा भाडा बढेको बहानामा व्यवसायीले उपभोक्तामाथि चर्को मार पर्ने गरी मूल्य बढाउनु हुँदैन। यतिखेर व्यापार मात्रै नठानेर मानवीय धर्म निर्वाह गर्नेतर्फ पनि ध्यान दिनुपर्छ। व्यवसायीका समस्यामा पनि सबैले हातेमालो गरेर समाधानका उपायबारे छलफल गर्नुपर्छ। मुख्य कुरा उद्योगीका कारखाना चलेमात्रै मुलुकमा राजस्व बढ्छ र प्रशासन सञ्चालनमा सहज हुन्छ भन्ने सोच राखेर सरकारले व्यवसायीका समस्या समाधानमा अगुवाइ गर्नुपर्छ।"
अस्पष्टता र दिशाहीनताको परिणाम,"शक्ति र उत्तरदायित्वबीचको खाडल नै लोकतान्त्रिक प्रणालीमाथि प्रश्न उठ्नुको मूल कारण हो मुलुकका केही ठाउँमा गणतन्त्रविरोधी प्रदर्शन सुरु भएका छन्। ती प्रदर्शनलाई राजतन्त्रसमर्थकको संज्ञा दिइएको छ। राजनीतिक रूप दिइए पनि व्यापारिक पसलजस्ता दलहरूको अकर्मण्यता र शासक नागरिकप्रति उत्तरदायी नभएकै कारण दैनिकजसो यस्तैखाले प्रदर्शन भइरहेका छन्। सत्तासीन दलको सिद्धान्तहीन विवाद, फुटपरस्त नीति र चरम सत्तालिप्सा, आन्तरिक कलहमा रहेको प्रतिपक्षी दलको कमजोर उपस्थितिको मार प्रणालीले खेप्नुपरेपछि यस्ता प्रदर्शन निरन्तर भइरहन्छन् पनि। यति हुँदा पनि दलले आफ्नो भूमिका अझै बुझेका छैनन्बुझ्न चाहेका पनि छैनन्। लोकतन्त्र स्थापना गर्न र त्यसलाई मजबुत बनाउन फरकफरक सीप चाहिन्छ भन्ने ज्ञान नेतृत्वमा भएन। त्यसैले त राजनीति सामूहिक स्वार्थका लागि नभई व्यक्तिगत स्वार्थमा केन्द्रित भयो। प्रणाली परिवर्तनमा खटेको समूह नीतिनिर्माण तहमा बसेर त्यसको कार्यान्वयनको जिम्मा अर्को पुस्तालाई दिएको भए सायद यति छिटै व्यवस्थाको विरोधमा प्रदर्शन हुने थिएनन्। सामाजिक रूपान्तरणको अपेक्षा गरेका नागरिकप्रति बलियो भनिएको सरकार उत्तरदायी नभएपछि स्वाभाविक रूपमा असन्तुष्टि जन्मन्छन्। यस्तो अवस्थामा सत्तासीन दलले नागरिक असन्तुष्टिको सम्बोधनमा लाग्नुपथ्र्यो न कि घर झगडा चर्काउन। यति हुँदैमा प्रणाली असफल भइसक्यो, राजतन्त्र फर्किहाल्छ भन्ने तर्कमा पनि कुनै दम छैन। सत्तासीन दलमा विवाद बढेपछि अस्थिरता उत्पन्न हुँदै आएको इतिहास नयाँ होइन। तर सडकमा देखिएका प्रदर्शनलाई हल्का रूपमा लिएर सत्तासीन दलले मति सुधारेन भने संयुक्त नागरिक विद्रोह एकमात्र स्वाभाविक विकल्प हुनसक्छ। त्यस्तो अवस्थामा विदेशी तथा छिमेकीको चासो पनि स्वाभाविक हुन्छ। समस्या आफू सिर्जना गर्ने, समाधान छिमेकीबाट खोज्ने अवस्थालाई बल पुर् याउने काम भयो भने नेपाल यही अवस्थामा रहन सक्दैन। प्रणाली असफल भयो भनेर सडकमा आगो बल्न थालिरहँदा सत्तासीन दलभित्रको विवाद झनै उत्कर्षमा पुगेको छ। नेकपाभित्र स्पष्ट रूपमा देखिएको दुइटा धारको विकासले विवादलाई उत्कर्षमा पुर् याएको छ सिद्धान्तविनाको धार र चरम सत्तालिप्साबाट निर्देशित धार। यो परिस्थिति भनेको जुट्न र फुट्न दुवैका लागि अनुकूल होइन। फुटौं भने खाइपाइ आएको सेवासुविधामा प्रभाव पर्ने भयो, जुटौं भने भागबन्डा मिल्ने अवस्था छैन। गल्ती प्रमाणित भए आत्मालोचित हुन तयार हुनुपर्ने कम्युनिस्ट पार्टीको नेता झुक्नभन्दा टुट्न तयार हुने अवस्था नै विवादको जड हो। यो अस्पष्टता र दिशाहीनताको परिणाम हो। यसको समाधान नपहिल्याएसम्म विवाद मत्थर हुन सक्दैन। यसको समाधान संसद्बाट खोज्नुपर्छ, संसद्लाई बन्धक बनाएर विद्यमान प्रणाली रक्षाको तर्क सान्दर्भिक हुन सक्दैन। अस्थिरतामा रमाउने विदेशीको क्षणिक सुपरग्लु दीर्घकालीन र टिकाउ हुन सक्दैन भन्ने चेतना पनि सँगसँगै पलाउन आवश्यक छ। धेरै समस्या शक्ति र उत्तरदायित्वबीच उत्पन्न खाडलले निम्तिएका छन्। नागरिकका आवाज बुलन्द गर्नुपर्ने संसद्लाई भूमिकाहीन बनाइँदा समाधान हुने समस्या पनि यथावत् रहे। सरकार संसद्प्रति उत्तरदायी हुनुपर्छ भनिएको छ संविधानमा तर सत्तासीन दलले संसद्लाई बन्धक बनाएको छ। बहुमतले जे गर्न पनि छुट हुन्छ भन्ने मानसिकताले काम गरेको छ। नागरिकका प्रतिनिधि भनिएका सांसद पनि केही नेताको कित्तामा विभाजित भएर आफ्नो भूमिकालाई आफैंले कुण्ठित पारिरहेका छन्। जुनसुकै दलबाट निर्वाचित भए पनि सांसद आफ्नो क्षेत्रका नागरिकप्रति उत्तरदायी हुनुपर्ने दायित्व हुन्छ। नागरिकप्रति उत्तरदायी हुँदैन भने राइट टु रिकल निर्वाचित गरेका जनताले फिर्ता बोलाउन सक्ने प्रावधान संविधानमै राख्नुपर्छ। त्यसले व्यवस्थालाई बदनाम बनाउनबाट जोगाउने छ। लोकतान्त्रिक व्यवस्थालाई मजबुत बनाउनुपर्ने संसद्लगायत हरेक संस्थालाई विवादित र शंकाको घेरामा राखिएपछि सरकारविरुद्ध प्रदर्शन नभए के हुन्छ ? लोकतान्त्रिक प्रणालीप्रति औंला ठडिएका बेला त्यसैलाई बल पुग्ने काममा विभाजित हुनु, गोप्य रूपमा हुँदै आएका लुटका गतिविधि खुलमखुला हुँदा पनि त्यसको वकालत गर्ने शासकीय शैली व्यवस्थालाई बदनाम गराउन सहायक बनिरहेका छन्। केही अस्थिर पात्रका व्यवहारले व्यवस्था बदनाम भयो भनेर निष्कर्ष निकाल्ने बेला भने भएको छैन। हो, संघीयता असफल बनाउने प्रयास भएका छन्। धर्मनिरपेक्षताले धार्मिक सहिष्णुताको सम्मान गर्नेहरूमाथि गम्भीर चोट पुर् याएको छ। विश्वकै हिन्दुको आस्थाको केन्द्र र बहुसंख्यक हिन्दु भएको मुलुक नेपालको पशुपतिनाथ मन्दिरमा भक्तजनलाई अझै बन्देज लगाइरहनु यसको ज्वलन्त उदाहरण हो। यस्ता गतिविधिले दलहरू आयातीत एजेन्डामा हिँडेकाले समस्या उत्पन्न भएको हो भन्नेहरूलाई बल पुर् याएको छ। झन् सरकारले त्यसलाई नै बल पुग्ने कामलाई प्रश्रय दिइरहने हो भने हाम्रो नेपाली पहिचानमा ठेस पुग्न सक्छ। सगरमाथाको उचाइ बढ्यो भनेर गौरव गर्नुभन्दा धूत्र्याइँको राजनीति छाडेर मुलुक, नागरिक र आफ्नै राजनीतिक उचाइ बढाउनेतिर सरकार र नेतृत्व लाग्यो भने आशाका किरण पलाउन सक्छन्। कोभिड १९ सँग जुध्न बनाएका नियमले पनि सरकार थप आलोचित हुँदै गएको छ। व्यावसायिक र स्वार्थ समूहको दबाबमा विद्यालय, सिनेमा हल, एयरलाइन्स, पार्टी प्यालेस, होटेल तथा रेस्टुराँ, चलचित्र घरलगायत मापदण्ड पुर् याएर खोल्न दिने निर्णय भएको छ। जनस्वास्थ्यसँग सम्बन्धित क्षेत्रले धेरै संख्यामा भेला हुनुपर्ने क्षेत्र खोल्न नहुने चेतावनी दिँदै आएका थिए। विद्यालयलगायत सामूहिक रूपमा भेला हुनुपर्ने कुनै पनि क्षेत्र खोल्दा महामारी झन् फैलने भन्दै स्वास्थ्य क्षेत्र चिन्तित देखिन्छ तर सबै क्षेत्रलाई मापदण्ड पुर् याएर खोल्न अनुमति दिएर सरकार नागरिक उत्तरदायित्वबाट पन्छन खोजेको छ। स्वास्थ्य क्षेत्रले जनस्वास्थ्यको प्रश्न उठाए मापदण्ड लाई आधार बनाउने, व्यावसायिक स्वार्थसमूहसँग सरकारले काम गरेर खान दिएकै छ भनेर उता पनि ठिक्क हुने दोहोरो चरित्र अपनाएर सरकार पानीमाथि उभानो बन्ने खोजिरहेको छ। जहाज उडाउने अनुमति दिइएको छ। मापदण्डअनुसार विमानस्थलमा पुगेका सबै यात्रुलाई चेकजाँच अनिवार्य गर्नुपर्छ। ज्वरो आएको यात्रुले जहाज चढ्न अनुमति पाउने भएन। सुनिँदै छ, चेकजाँच हुन छाडिसक्यो। संक्रमण प्रभावित यात्रुले पनि सहजै यात्रा गर्न पाउने, विमान कम्पनीलाई पनि यात्रु फर्काउन नपर्ने। किनकि विमान कम्पनीले जनस्वास्थ्यलाई भन्दा नाफालाई महŒव दिन्छ। देखाउनका लागि आवश्यक स्वास्थ्य सामग्री राखिएकै छ। निजी स्वार्थको लडाइँका कारण यात्रु र एयरलाइन्सले मापदण्ड उल्लंघन गरिरहेका छन्। रेफ्री बनेर मापदण्ड उल्लंघन गर्नेलाई रेड र एलो कार्ड दिनुपर्ने सरकार आफैं नागरिक उत्तरदायित्वबाट पन्छिरहेको छ। मापदण्ड पूरा भएनभएको हेर्ने निकाय बनाउन तयार छैन। दुईतिहाइ बहुमतनजिक रहेको सरकार पनि नागरिकप्रति उत्तरदायी नभएर शक्ति प्रयोगलाई मात्र महŒव दिन्छ भने उसलाई विश्वास गर्ने आधार कसरी बाँकी रहन्छ ? नागरिकलाई पूरा नगर्ने आश्वासन दिएर शक्ति हात पार्ने तर उनीहरूप्रति उत्तरदायी नहुने सरकारविरुद्ध प्रदर्शन हुनुलाई कसरी अस्वाभाविक मान्ने ? अर्को सानो उदाहरण, सर्वसाधारणले नक्सा पास नगरी घर बनाउन पाउँदैन, तर सरकारलाई त्यो छुट छ। हालै ३९६ अस्पतालको सँगसँगै शिलान्यास गरिएका समाचार महŒवका साथ छापिए। ती भवनको नक्सा पास नगरिएका समाचार सुनिएको छ। के सरकारी निकायले न्यूनतम मापदण्ड पनि पालना गर्नु पर्दैन ? राजतन्त्र जनताप्रति उत्तरदायी बनेन भनेरै गणतन्त्र ल्याइएको हो। राजाहरूले पनि पटकपटक जनताको नाम जपिरहन्थे। जनताको कल्याण गर्नु आफ्नो दायराभित्र पर्छ भन्ने कबुल राजाहरूले कहिल्यै गर्न छाडेनन्। राजाहरूले जनतासँग गरेजति कबुल पनि गणतन्त्रका शासकले गर्न सकेनन्चाहेनन्। सुविधाजनक बहुमत भएपछि जे पनि गर्न पाउनुपर्छ भन्ने ओठेजवाफ सरकारमा बसेका मन्त्रीले दिन थाले। निरंकुश राजतन्त्रले लिएजति उत्तरदायित्व पनि गणतन्त्रले लिन सक्दैन भने त्यसको विरुद्ध प्रदर्शन हुनुलाई कसरी अन्यथा लिने ? शक्ति र उत्तरदायित्वबीचको खाडल नै प्रणालीमाथि प्रश्न उठ्नुको मूल कारण हो। राजनीतिमा धूर्तताले सधैं काम गरिरहन्छ भन्ने मानसिकता शासकले हटाउनुपर्छ। व्यक्तिको असफलताको दोष अरूमाथि थोपर्ने प्रवृत्तिले प्रणालीलाई दोषी बनाउन कारक बन्नु भएन। नेतृत्वले सत्तालिप्सा छाडिदेओस् त लोकतान्त्रिक प्रणालीमाथि प्रश्न उठाउने हिम्मत कसले गर्न सक्छ ? शासकीय स्थायित्वको परिपालना नेतृत्वबाट प्रस्तुत हुने राजनीतिक संस्कार र व्यवहारले निर्धारण गर्छ। के हामीले शासकबाट यस्तो व्यवहार अनुभूत गर्न पाएका छौं ? प्रधानमन्त्रीले आफ्नै पार्टीको विश्वास आर्जन गर्ने बाटोतिर लाग्नुपर्छ अरू दलको सहारा खोज्नुअघि। नागरिकलाई परेको अप्ठेरोबारेमा बहस गर्न सर्वदलीय संवाद भएको छ ? यहाँनेर दार्शनिक म्याकियाबेलीको स्मरण भयो। उनले भनेका थिए, शासकका वरिपरिका मानिसको हैसियत हेरेर शासकको बुद्धि र क्षमता आकलन गर्न सकिन्छ। कतै हाम्रो सन्दर्भमा पनि त्यसले मेल खाएको त छैन ? हार्वर्डका तीनजना प्रोफेसर ( नर्थ, वालिस र वाइन्सटाइन ) ले लेखेको भ्वाइलेन्स एन्ड सोसियल अर्डर भन्ने पुस्तकमा भनिएको छ, शासकलाई जबसम्म हिंसाको डर हुँदैन तबसम्म प्रजातान्त्रिक सुधारका लागि तयार हुँदैनन्। जनता सडकमा उत्रिएर हिंसाको प्रत्यक्ष महसुस नगरेसम्म शासक मति सुधार्न तयार देखिँदैनन्। त्यो पुस्तकमा भनिएअनुसार कतै नेपालमा पनि त्यही कथन सार्थक हुने त होइन ? सगरमाथाको उचाइ बढ्यो भनेर मात्र गौरव गर्नुभन्दा धूत्र्याइँको राजनीति छाडेर मुलुक, नागरिक र आफ्नै राजनीतिक उचाइ बढाउनेतिर सरकार र नेतृत्व लाग्यो भने आशाका किरण पलाउन सक्छन्। मानवअधिकार दिवसकै पूर्वसन्ध्यामा शिक्षकको हत्या भएको घटनाले फेरि कहालीलाग्दो विगत सम्झाएको छ। सत्तासीन दलका नेताको बालहठ जारी रह्यो भने त्यस्ता घटनाले फेरि प्रश्रय पाउने छन्। आशा गरौं, त्यस्तो स्थिति नआओस्। किनकि नेपालले हिंसाको अनुभव गरिसकेको छ।"
शिक्षक हत्याप्रति आयोगद्वारा भर्त्सना,"काठमाडौं : नेत्रविक्रम चन्द विप्लवसमूहले मोरङको मिक्लाजुङमा गरेको शिक्षक हत्याको भर्त्सनासहित राष्ट्रिय मानवअधिकार आयोगले दोषीलाई कारबाही र पीडित परिवारलाई क्षतिपूर्तिको माग गरेको छ। आयोगले कुनै व्यक्तिलाई विचार, आस्था र आशंकाका भरमा स्वेच्छाचारी रूपमा कब्जामा लिएर यातना दिने र हत्या कार्य तत्काल रोक्न भनेको छ। हत्याजस्तो गम्भीर अपराधका घटनाप्रति आयोगले खेद प्रकट गरेको छ। विप्लव समूहले मंगलबार मोरङ मिक्लाजुङ१ स्थित सरस्वती माध्यमिक विद्यालयका प्रधानाध्यापक राजेन्द्रकुमार श्रेष्ठको हत्या गरेको थियो। उक्त प्रकरणमा आयोगको प्रदेश कार्यालय विराटनगरले घटनाको अनुगमन गरिरहेको आयोगद्वारा जारी विज्ञप्तिमा जनाइएको छ। आफ्ना विचारमा असहमति राख्नेप्रति असहिष्णु भई हत्याहिंसा नगर्न र प्रत्येक व्यक्तिको जीवनको अधिकारको सम्मान गर्न आयोगले विप्लव समूहको ध्यानाकर्षणसमेत गराएको छ। नेपालको संविधानले सबैलाई विचार तथा अभिव्यक्तिको स्वतन्त्रता र सम्मानपूर्वक बाँच्न पाउने हकको सुनिश्चितता गरेको छ। आफ्ना राजनीतिक विचार अभिव्यक्त गर्ने, बिना हातहतियार भेला हुने, शान्तिपूर्ण रूपमा प्रदर्शन गर्न पाउने तथा असहमतिहरूलाई शान्तिपूर्वक व्यक्त गर्न पाउने हक पनि प्रत्येक नागरिकलाई संविधानले सुनिश्चित गरेको छ, आयोगले भनेको छ, आफ्ना विचारमा असहमति राख्नेप्रति असहिष्णु भई हत्याहिंसा नगर्न र प्रत्येक व्यक्तिको जीवनको अधिकारको सम्मान गर्न आयोग नेपाल कम्युनिष्ट पार्टीलाई आग्रह गर्दछ। नेपाल मानवअधिकार संगठनले पनि एक विज्ञप्तिमार्फत घटनाको अविलम्ब छानबिन गरी दोषीलाई कानुनको दायरामा ल्याउन माग गरेको छ। कुनै पनि बहानामा कुनै पनि प्रकारको हिंसाको औचित्य नभएको भन्दै तत्काल हत्या, हिंसा रोक्न संगठनले ध्यानाकर्षण गरेको छ।"
"सानो पद, ठूलो हैरानी","काठमाडौं : तल्लो दर्जाका प्रहरी नै बढीजसो फिल्डमा खटिन्छन्। प्रहरी संगठनमा उनीहरू (हवल्दारजवान)लाई बढी हैरानी पनि छ। पछिल्लो तीन वर्षमा ७ हजार ७ सय १४ प्रहरीले राजीनामा दिएकामा अधिकांश हवल्दार र जवान नै छन्। राजीनामा दिने प्रवृत्ति निरुत्साहन गर्न तथा तल्लो दर्जाको पीरमर्का बुझ्न प्रहरी प्रधान कार्यालयले हालै देशव्यापी सर्वेक्षण सम्पन्न गरेको छ। प्रहरी हवल्दार तथा प्रहरी जवान लक्षित उत्प्रेरणा अभिवृद्धि योजना २०७७ नाम दिइएको यो सर्वेक्षण ०७६ भदौमा सुरु गरी कात्तिकमा सम्पन्न भएको हो। झन्डै १४ महिना लगाएर गरिएको उक्त सर्वेक्षणमा १३ वटा गुनासो साझा रूपमा आएको छ। प्रहरी मुख्यालयले गुनासो समाधान गर्न विस्तृत छलफल थालेको छ। यो सर्वेक्षणले तल्लो दर्जाका प्रहरी अझै बहालवाला तथा अवकाशप्राप्त उच्च प्रहरी अधिकृत, पूर्वमन्त्री, पूर्वसचिव एवं अवकाशप्राप्त उच्च सरकारी अधिकृतका घरमा काम गर्न बाध्य रहेको देखाएको छ। हवल्दारजवानले प्रहरी नियमावलीमै तोकिएको बिदासमेत हाकिमले नछाड्दा घरायसी समस्या समाधान गर्न नसकेको र परिवार भेट्न नपाएको गुनासो गरेका छन्। नियमावलीमा ३० दिन घरबिदा तथा १२ दिन भइपरी आउने बिदा पाउने उल्लेख छ। तर, थोरै प्रहरीले मात्र यो सुविधा पाएका छन्। जनशक्तिको अनुपातमा कामको अत्यधिक चापका कारण तोकिएको बिदा छाड्न नसकिएको प्रवक्ता कुँवरले बताए। उपत्यका र तराईका जिल्लामा दैनिक १८ घण्टासम्म काम गर्दै आएका छन्। प्रवक्ता कुँवरका अनुसार बिदासम्बन्धी नयाँ सफ्टवेयर निर्माण अन्तिम चरणमा पुगेको छ। सफ्टवेयर बनेपछि बिदाको रेकर्ड हेरेर व्यवस्थापन गर्ने तयारी छ। हवल्दारजवानले कामको चाप बढी भएकाले घटाउन माग गरेका छन्। केहीले तलब सरकारी खाने तर हाकिमको निजी काममा खटिनुपर्ने बाध्यता रोक्नुपर्ने माग गरेका छन्। सरुवाबढुवा पारदर्शी नभएकाले करिअरमा धक्का पुगेको गुनासो उनीहरूले गरेका छन्। ढिलो बढुवा हुने र भइहाल्यो भने पनि पारदर्शी नहुने उनीहरूको भनाइ छ। प्रवक्ता कुँवरले सरुवाबढुवालाई पारदर्शी बनाइएको दाबी गरे। धेरै हवल्दारजवानको गुनासो हाकिमबाट हुने व्यवहारलाई लिएर छ। हाकिमले तल्लो दर्जालाई गन्दै नगन्ने र अश्लील शब्दबाट गाली गर्ने गरेको गुनासो उनीहरूको छ। प्रहरी मुख्यालयले यी गुनासो समाधान गर्न हालै मात्र आचारसंहिता जारी गरेको छ। तल्लो तहका प्रहरी कर्मचारीलाई राम्रो व्यवहार नगरेको उजुरी परे कारबाही गर्ने आचारसंहितामा उल्लेख छ। अर्को साझा गुनासोमा पोसाक, रासनभत्ता, घरपायक सरुवा, विदेश तालिम, राष्ट्रसंघीय मिसनमा विभेद भएको उल्लेख छ। विदेश तालिममा अधिकृतस्तरका प्रहरीलाई मात्रै पठाउँदा तल्लो तहका कर्मचारी अवसरबाट वञ्चित हुनुपरेको बुझाइ उनीहरूको छ। यो गुनासो सम्बोधन गर्न हालै प्रहरी मुख्यालयले राष्ट्रसंघीय मिसन प्रतिस्पर्धात्मक प्रणालीबाट मात्रै हुने उल्लेख गरेको छ। हवल्दारजवानले आफूहरूको तलब कम भएको र मिसनमा समेत जान नपाएकाले कल्याणकारी योजना बढाउनुपर्ने माग गरेका छन्। मुख्यालयले यही गुनासो व्यवस्थापन गर्न हवल्दारजवानका लागि कल्याण कोषमार्फत सहुलियत घर कर्जाको कार्यक्रम ल्याएको छ। प्रहरीको योजना तथा विकास निर्देशनालयले सातवटै प्रदेशका १५ जिल्लामा उक्त सर्वेक्षण गरेको थियो। ४ हजार ५ सय ४८ प्रहरीमाझ यो सर्वेक्षण गरिएको हो। तीमध्ये ४ सय २२ जना हालै मात्र अवकाश पाएका प्रहरीलाई समावेश गरिएको प्रवक्ता कुँवरले बताए। प्रहरीमा तल्लो दर्जा (हवल्दारजवान)को संख्या ७६८२ प्रतिशत छ। अर्थात् ७९ हजार ५ सय ४३ जनशक्ति रहेको प्रहरीमा जवान ४६ हजार २ सय १९ र हवल्दार १४ हजार ८ सय ८९ जना छन्। ५ हजार ७ सय २७ जना जवान नयाँ भर्नाका लागि परीक्षा चलिरहेको छ।"
विवेकशील साझाको एकता महाधिवेशन ६ महिनाभित्र,"काठमाडौं : साझा र विवेकशील पार्टी फेरि एक भएका छन्। यसअघि मुलुकको वैकल्पिक राजनीतिक शक्ति बन्ने संकल्पसाथ पार्टी एकता भएको १७ महिनामै विभाजित भएका थिए। त्यसपछि भ्रष्टाचारविरुद्धको अन्तर्राष्ट्रिय दिवसका अवसरमा बुधबार दुई पार्टीबीच फेरि एकता भएको हो। साझा पार्टीका संयोजक रवीन्द्र मिश्र र विवेकशील पार्टीका अध्यक्ष मिलन पाण्डेले एकताको सहमतिपत्रमा हस्ताक्षर गरे। यससँगै पार्टीको नाम विवेकशील साझा राखिएको छ भने चुनाव चिह्न र लोगो तराजु छ। तराजु साझाको चुनाव चिह्न थियो। एकीकृत पार्टीमा अध्यक्ष मिश्र र संयोजक पाण्डे छन्। अध्यक्ष मिश्रले विवेकशील साझा मुलुकको निर्विकल्प पार्टी बन्ने बताए। पार्टी विभाजन आफूहरूको कमजोरी भएको स्विकार्दै उनले गल्ती सच्याएर आफू अगाडि बढ्ने घोषणा गरे। हामी विभाजित भएपछि आमनेपालीको मन दुख्यो। हामीले त्यो महसुस गरेका थियौं। आज हामीले त्यो सच्याऔं, उनले भने, विवेकशीलसाझा पार्टीलाई देशको वैकल्पिक पार्टी होइन, निर्विकल्प पार्टी बनाउँछौं। उनले शिक्षा र स्वास्थ्यलाई स्तरीय र निःशुल्क बनाउन चाहेको उल्लेख गरे। साथै, देशको सुशासन, समृद्धि र स्वाभिमान स्थापित गराउने उद्देश्य रहेको बताए। संयोजक पाण्डेले पार्टी विभाजनलाई राजनीतिक दुर्घटनाको संज्ञा दिँदै विगतमा भएका कमजोरीबाट पाठ सिकेर एकता भएको बताए। हिजो जानेरनजानेर हामीले यहाँहरूको मन दुखाएका छौं। त्यो पोलिटिकल एक्सिडेन्ट थियो। हामी दुवै पक्षबाट कमजोरी भयो। हिजो भएका कमजोरीप्रति माफी माग्न चाहन्छु,, उनले भने, संरचनागत, व्यावहारिक र नीतिगत कमजोरीलाई सच्याएर अगाडि बढ्ने प्रण गरेका छौं। उनले विवेकशील साझालाई प्रोग्रेसिभ पार्टी बनाउने बताए। पार्टीलाई युवा, महिला, किसान, मजदुर, सीमान्तकृतको पार्टी बनाउनेछौं। यसलाई निर्विकल्प पार्टी बनाउनेछौं, उनले भने। तीन वर्षअघि स्थानीय चुनावअघि स्थापना भएका दुई पार्टीबीच ०७४ साउन ११ गते एकता भएको थियो। दुई संयोजक रहने गरी एक भएको साझा विवेकशील पार्टी ०७५ पुस २७ गते फुटेको थियो। एकीकृत पार्टीको केन्द्रीय कार्यसमिति १ सय ३० सदस्यीय रहनेछ। दुवै पार्टीबाट ६५६५ गरी केन्द्रीय सदस्य चयन हुनेछन्। त्यस्तै, दुवै पार्टीबाट १३१३ सदस्य रहने गरी केन्द्रीय सचिवालय गठन गरिनेछ। दुई महिनाभित्र तल्लो तहका संगठनबीच एकता भइसक्ने जनाइएको छ। ६ महिनाभित्र एकता महाधिवेशन हुनेछ। महाधिवेशनअघि बाधाअड्चन आए केन्द्रीय समितिले निरुपण गर्नेछ। भ्रष्टाचारविरुद्धको अभियान प्रमुख ध्येय रहेकाले भ्रष्टाचार दिवसकै दिन पार्टी एकता गरिएको मिश्रले स्पष्ट पारे। उनले अबको राजनीति कुनै वादमा आधारित नभई मुलुकको समृद्धिलाई केन्द्रमा राखेर हुने बताए। हाम्रो प्रमुख मुद्दा सुशासन, स्वाभिमान र समृद्धि हो, पार्टी एकता घोषणा सभालाई भर्चुअलमाध्यमबाट सम्बोधन गर्दै भने, शिक्षा र स्वास्थ्य गुणस्तरीय र निःशुल्क बनाउने हाम्रो प्राथमिक मुद्दा हो।"
स्वार्थनिर्देशित छिमेक सम्बन्ध,"नेपालको छिमेकीसँगको सम्बन्ध राष्ट्रिय स्वार्थले भन्दा पनि राजनीतिक स्वार्थले निर्देशित भएको देखिन्छ खजनाको टापु उपनामले चिनिने माल्दिभ्समा सन् २०१८ मा सम्पन्न राष्ट्रपतीय निर्वाचन चीन र भारत दुवैका लागि विशेष थियो। सत्तारुढ दलका तत्कालीन राष्ट्रपति अब्दुल्ला यमिनलाई जिताएर चीन आफ्नो प्रभाव कायम राख्न चाहन्थ्यो भने विपक्ष दलका नेता तथा हालका राष्ट्रपति इब्राहिम मोहम्मद सोलिहलाई जिताएर भारत आफ्नो प्रभाव फर्काउन चाहन्थ्यो। सेप्टेम्बर २३ मा सम्पन्न निर्वाचनको परिणाम सोलिहका पक्षमा गएपछि त्यसको भोलिपल्ट बीबीसी र सीएनएनलगायतका अन्तर्राष्ट्रिय सञ्चारमाध्यमले चीनसमर्थित राष्ट्रपति अब्दुल्ला यमिन विपक्षी नेताद्वारा पराजित भन्ने हेडलाइनमा समाचार सम्प्रेषण गरे। भारतीय पत्रिका टाइम्स अफ इन्डियाले यमिनको हार, माल्दिभ्समा भारतको रणनीतिक खेलमा वापासी भन्ने शीर्षकमा समाचार प्रकाशित गरेको थियो भने चिनियाँ सरकारको मुखपत्र मानिने ग्लोबल टाइम्सले माल्दिभ्सले उसको आफ्नै स्वार्थलाई प्राथमिकतामा राख्नेछ नकि भारतको भन्ने शीर्षकमा समाचार प्रकाशित गरेको थियो। सन् १९६६ मा ब्रिटिस उपनिवेशबाट स्वतन्त्र भएयता भारत माल्दिभ्सको सबैभन्दा नजिक सम्बन्ध रहेको छिमेकी राष्ट्र हो। दुई देशबीच रणनीतिक, सामरिक, आर्थिक र सांस्कृतिक सम्बन्ध छ। सन् २०१३ मा पूर्वराष्ट्रपति मौमुन अब्दुल गयुमका सौतेला भाइ अब्दुल्ला यमिन राष्ट्रपतिमा निर्वाचित भएपछि माल्दिभ्सले भारतसँग भन्दा चीनसँगको सम्बन्धलाई बढी महŒव दिए। सन् २०१४ मा चिनियाँ राष्ट्रपति सी जिनपिङले माल्दिभ्स भ्रमण गरे भने सन् २०१५ मा भारतीय प्रधानमन्त्री नरेन्द्र मोदीको भ्रमण रद्द भयो। चीनको महŒवाकांक्षी परियोजना बेल्ट एन्ड रोड इनिसिएटिभमा माल्दिभ्सले सहभागिता जनायो। ८० करोड डलरको लागतमा राजधानी मालेस्थित अन्तर्राष्ट्रिय विमानस्थलको स्तरोन्नति र एक्काईस करोड डलरको लागतमा राजधानी माले र हुलहुमाले टापु जोड्ने २१ किमि लामो चीनमाल्दिभ्स मैत्रीपुल निर्माणमा चीनले लगानी गर् यो। अब्दुल्ला यमिनले चीनसँगको सम्बन्धलाई महŒव दिएको नराम्रो थिएन तर उनले भारतसँगको सम्बन्धलाई सन्तुलनमा राख्न सकेनन्। भारतनिकट नेताहरूलाई प्रतिशोधापूर्ण ढंगले जेल हाल्ने गल्ती गरे र न्यायालयमा समेत हस्तक्षेप गरे। उनको अधिनायकवादी चरित्रले राजनीतिक अस्थिरता निम्त्यायो। चीन र भारतले आफूनिकटका नेताहरूलाई साथमा लिएर प्रभावका लागि प्रतिस्पर्धा गरे। वर्तमान राष्ट्रपति सोलिहले पनि दुई देशबीच सन्तुलनको सम्बन्धभन्दा भारतमुखी सम्बन्धलाई जोड दिएका छन्। राष्ट्रपति निर्वाचित भएको एक महिनामै भारत भ्रमण गरेका सोलिहले माल्दिभ्सको भूमि भारतविरोधी गतिविधिका लागि प्रयोग हुन नसक्ने प्रतिबद्धता जनाए। सोलिहको प्रतिबद्धता दिल्लीका लागि सुखद भए पनि माल्दिभ्सले चीनसँग लिएको ऋण भारतका लागि चुनौती बनेको छ। हालका सभामुख तथा पूर्वराष्ट्रपति मोहम्मद नसिदका अनुसार सरकारी र निजी क्षेत्र गरेर ३४ अर्ब डलरको चिनियाँ ऋण यमिनको शासनकालमा माल्दिभ्सले लिएको छ। लगभग पौने ६ अर्ब जीडीपी रहेको मुलुकले त्यति धेरै ऋण लिनु असावधानीको पराकाष्ठा हो। २०१९ डिसेम्बर महिनामा राष्ट्रपति सोलिहको भारत भ्रमणका क्रममा भारतले ऋण र अनुदान गरेर १४ अर्ब डलरको आर्थिक सहायताको घोषणा गरेको थियो। भारतले गत अक्टोबर महिनामा भौतिक पूर्वाधार निर्माणका लागि थप ५० करोड डलरको सुलभ कर्जा र कोरोनाले असर गरेको अर्थतन्त्र सुधारका लागि पच्चीस करोड डलरको आर्थिक सहायता गर्ने घोषणा गरेको छ। हिन्द महासागरको जलमार्गमार्फत हुने व्यापारको प्रमुख दुई नाका पूर्वमा मालक्का स्टेट्स र पश्चिममा हर्मुज स्टेट्सको मध्यभागमा पर्ने माल्दिभ्स रणनीतिक हिसाबले महŒवपूर्ण राष्ट्र भएकाले चीन र भारतको स्वार्थको लडाइँ जारी रहनेछ। राजनीतिक नेतृत्वले सन्तुलित विदेश नीति अवलम्बन नगर्ने हो भने माल्दिभ्स चीन र भारतको स्वार्थको क्रीडास्थल भइरहनेछ। नेपालमा २०७४ मा सम्पन्न प्रतिनिधिसभा तथा प्रदेशसभा निर्वाचनअघि तत्कालीन नेकपा एमाले र माओवादी केन्द्रको वाम गठबन्धनलाई चीन र नेपाली कांग्रेस नेतृत्वको प्रजातान्त्रिक गठबन्धनलाई भारतले देखाएको सहानुभूतिले नेपालको सम्भावित माल्दिभ्स पथको छनक दिएको थियो। निर्वाचनमा वाम गठबन्धनले झन्डै दुईतिहाइको हाराहारीमा मत ल्याएर विजयी भएपछि चीन उत्साहित र भारत निरुत्साहित भएको थियो। निर्वाचनमा गठबन्धन गरेका एमाले र माओवादी केन्द्रबीच पार्टी एकीकरण र केपी ओलीको नेतृत्वको सरकार भारतका लागि झन् पीडाको विषय बनेको थियो। यद्यपि निर्वाचनमा नराम्रो हार व्यहोरेको कांग्रेस र प्रदेश २ मा खुम्चिएका मधेसवादी दलहरूको साथ लिएर खासै उपलब्धि हाँसिल हुने बाटो देखेन। तसर्थ भारतले सकेसम्म ओलीसँग सम्बन्ध सुधारको प्रयत्न गर्ने यदि त्यो सफल भएन भने प्रचण्डलाई विकल्पका रूपमा प्रस्तुत गर्ने रणनीति अपनायो। पार्टी एकीकरणका समयमा आलोपालो प्रधानमन्त्री हुने ओली प्रचण्डको सहमतिप्रति पनि भारत अनभिज्ञ थिएन र प्रचण्डको प्रधानमन्त्रीको पालो कुरेर भारत बसिरह्यो। भारतको चाहनाविपरीत ओली प्रचण्डको सहमतिमा ट्वीस्ट आयो र ओली पाँच वर्षका लागि प्रधानमन्त्री र प्रचण्ड कार्यकारी अध्यक्ष बन्ने नयाँ सहमति भयो। तर ओलीले सहमतिमा इमानदारी देखाएनन् र नेकपाभित्रको गुुटगत अन्तर्कलहको शृंखला सुरु भयो। सत्तारुढ दल नेकपाभित्रको अन्तर्कलहको उतारचढावकै बीच नेपाल र भारतबीच नक्सा प्रकरणको विवाद सुरु भयो। २०१९ नोभेम्बरमा नेपाली भूमि कालापानी, लिम्पियाधुरा र लिपुलेक समेटिएको नक्सा भारतले सार्वजनिक गर्नु र गत मे महिनामा गृहमन्त्री राजनाथ सिंहले नेपाली भूमि लिपुलेक पास भएर जाने कैलाश मानसरोवर जोड्ने सडकको एकतर्फी ढंगले भर्चुअल उद्घाटन गरेपछि नेपालले विरोध जनायो। भारतको हेपाहा प्रवृत्तिको जवाफसहित लिपुलेक, कालापानी र लिम्पियाधुरा समेटिएको नक्सा सार्वजनिक गर्नुका साथै संसद्द्वारा सर्वसम्मतिले अनुमोदन गर् यो। नेपालको नयाँ नक्सालाई भारतले कृत्रिम विस्तार भन्ने प्रतिक्रिया दियो। नेपालले नक्सा जारी गरिसकेपछि प्रधानमन्त्री ओलीका भारतविरोधी अभिव्यक्तिले भारत झन् चिढियो। विशेषगरी भारतीय राष्ट्रिय प्रतीक चिन्हलाई सिंहमेव जायते, कोरोना भाइरसलाई इन्डियन भाइरस र राम नेपालमा जन्मेका हुन् भनी दिएको अभिव्यक्तिले भारतीय जनताको मात्र चित्त दुखाएन; नेपालमा पनि प्रधानमन्त्रीको व्यापक आलोचना भयो। दुई देशबीच वार्ताका लागि नेपालले पहल गरे पनि भारतले चासो देखाएन। यसले संवादहीनताको अवस्था पैदा भयो। प्रधानमन्त्री ओलीले भारतको स्वतन्त्रता दिवसका अवसरमा भारतीय प्रधानमन्त्री नरेन्द्र मोदीलाई फोन गरेर शुभकामना दिएपछि संवादहीनताको अन्त्य भयो। दुई समकक्षीबीच भएको करिब ११ मिनेटको वार्ताले आइसब्रेकको काम गर् यो। मोदीसँगको वार्तापछि ओलीले नेपालको नयाँ नक्सा समावेश गरिएको पाठ्यपुस्तक वितरणलाई स्थगित गर्न आदेश दिए। भारतको नजरमा अलिबढी नै चीनमुखी देखिएका उपप्रधानमन्त्री ईश्वर पोख्रेललाई रक्षामन्त्रीबाट हटाउने निर्णयलाई पनि उसले सकारात्मक कदम मानेको थियो। ओलीका यी कदमलाई भारतले सकारात्मक कूटनीतिक इसाराका रूपमा लियो र मोदीले विशेष दूतका रूपमा भारतीय गुप्तचर संस्था र का प्रमुख सामन्तकुमार गोयललाई पठाए। भारतीय सेना प्रमुख मनोज मुकुन्द नरवणे र विदेश सचिव हर्षवद्र्धन शृंग्रलाको भ्रमणलाई गोयल भ्रमणकै परिपूरकका रूपमा लिन सकिन्छ। राजनीतिक लाभका लागि कहिले उत्तरतिर ढल्किने र कहिले दक्षिणतिर ढल्किने छिमेक नीतिले नेताको स्वार्थ त पूरा होला, तर देश भूराजनीतिक जोखिमको दलदलमा फस्नेछ। प्रधानमन्त्री ओलीसँग मध्यरातमा दुई घन्टा वार्ता गरेका गोयलले विपक्षी दलका नेता शेरबहादुर देउवा, जनता सामाजवादी पार्टीका नेता महन्थ ठाकुर, समाजवादी पार्टीकै अर्का नेता बाबुराम भट्टराई र सुरक्षा प्रमुखहरूसँग भेटेको कुरा भाजपानिकट मिडिया आउटलेट स्वराज्यको अनलाइन संस्करणले अक्टोबर २३ मा प्रकाशित गरेको थियो। उक्त पत्रिकाको अक्टोबर २५ मा प्रकाशित समाचारमा प्रधानमन्त्री ओलीले दसैंको शुभकामना कार्डमा नेपालको पुरानो नक्सा प्रयोग गर्नुमा गोयल भ्रमणको असर भनेको थियो। दुई देशबीचको सम्बन्धलाई सामान्य अवस्थामा ल्याउन भारतीय चिन्ता र शर्तसहितको सन्देश बोकेर गोयल नेपाल आएका थिए भनिएको छ। भारतीय चिन्ता निसन्देह चीनको प्रभाव हो र उसको शर्त भारतविरुद्ध चिनियाँ कार्ड नखेल भन्ने हो। यसमा प्रधानमन्त्री ओली लचिलो भएको र भारतले ओली नेतृत्वलाई नै सहयोग गर्ने प्रतिबद्धता जनाएको मान्न सकिन्छ। भारतीय अधिकारीहरूको भ्रमणलगत्तै उत्तरी छिमेकी चीनका रक्षामन्त्री वी फेङ हेले नेपाल भ्रमण गरे। चिनियाँ सरकारको मुखपत्र मानिने ग्लोबल टाइम्सका अनुसार २०१९ अक्टोबरमा नेपालका तत्कालीन रक्षामन्त्री ईश्वर पोख्रेलको चीन भ्रमणका बेला दुई करोड २२ लाख डलरबराबरको सैनिक सहायतामा सम्झौता भएको थियो। वी फेङ हेको नेपाल भ्रमणका क्रममा पनि त्यही प्रोटोकलको सैनिक सहायता सम्झौता हुने जनाएको थियो। तर फेङ हेको भ्रमणमा उक्त सम्झौता हुन नसकेको बुझिन्छ। नेकपाभित्रको पार्टी एकताका पक्षमा दौडधूप गरिरहेकी चिनियाँ राजदूत हाउ यान्छीलाई पछिल्लो भेटमा प्रधानमन्त्री ओलीले आफ्नो पार्टीभित्रको समस्या बाह्य देशको सहयोगविना आफैंले समाधान गर्न सक्षम भएको अभिव्यक्ति दिएको समाचार हिन्दुस्तान टाइम्सले नोभेम्बर २८ मा प्रकाशित गरेको छ। नेपालको छिमेकीसँगको सम्बन्ध राष्ट्रिय स्वार्थले भन्दा पनि राजनीतिक स्वार्थले निर्देशित भएको देखिन्छ। राजनीतिक लाभका लागि कहिले उत्तरतिर ढल्किने र कहिले दक्षिणतिर ढल्किने छिमेक नीतिले नेताको स्वार्थ त पूरा होला, तर देश भूराजनीतिक जोखिमको दलदलमा फस्नेछ। कोभिड महामारीका समयमा उनीहरूका अन्य प्राथमिकताबीच पनि विश्वमा प्रभाव पार्ने दुई छिमेकीका उच्च अधिकारीहरूले पाँच हप्ताको अन्तरालमा किन नेपालको भ्रमण गरेका छन् ? विशाल देश चीनको सरकारी मातहतको पत्रिका ग्लोबल टाइम्स र भारतीय मेडियाले नेपालमा विकसित घटनाक्रमलाई किन स्पेस दिएका छन् ? यसबाट नेपालले आफ्नो भूराजनीतिक संवेदनशीलतालाई ख्याल गर्नुपर्ने हुन्छ। एउटा छिमेकीसँगको सम्बन्ध सुधारका शर्त अर्को छिमेकीसँगको सम्बन्ध हुन सक्तैन भन्नेमा नेपाल स्पष्ट हुन जरुरी छ।"
ओलीले दाहालसँग भने : अन्तरविरोध थप नचर्काउनुस्,"काठमाडौं : प्रधानमन्त्री केपी शर्मा ओलीले पार्टीभित्र समीकरण बनाएर अन्तरविरोध थप नचर्काउन अर्का अध्यक्ष पुष्पकमल दाहालसँग आग्रह गरेका छन्। पूर्वपार्टीभित्र रहेको अन्तरविरोधमा खेलेर समीकरण बनाउने, सरकार र पार्टीलाई अप्ठ्यारो पार्ने काममा नलाग्न ओलीले दाहालसँग आग्रह गरेका हुन्। नेकपाका यी दुई अध्यक्षबीच शक्ति संर्घष चर्किरहेका बेला बुधबार प्रधानमन्त्री निवास बालुवाटारमा झन्डै डेढ घण्टा छलफल भएको थियो। यी दुई नेताबीच कात्तिक २५ यता खास छलफल भएको थिएन। यसअघि मंसिर २० मा बल्ल आधा घण्टा संवाद भएको थियो। ओलीले बुधबारको भेटमा दुई नेता मिलेर पार्टी एकताको हिम्मतिलो निर्णय लिएको स्मरण गराए। उनले दुई नेताले महाधिवेशनसम्म सहमतिका साथ नै अगाडि बढ्नुपर्ने धारणा व्यक्त गरे। पार्टी बैठकको एजेन्डा दुई अध्यक्षको सहमतिमा तय गर्ने, त्यसलाई महासचिवले कार्यसूचीमा राख्ने र छलफल गर्ने, सहमति नभएको विषयलाई अझ छलफल गरेर फेरि सहमति खोज्ने गरी जानुपर्ने अन्तरिम विधानको बाटोबाट अगाडि बढ्नुपर्ने उनको भनाइ थियो। उनले अहिले बहुमत र अल्पमतलाई ठाउँ दिएर जान नसकिने र त्यसरी गरिने निर्णय आफूलाई मान्य नहुने अडान लिएका थिए। पार्टीमा समीकरण बनाएर एउटा नेताविरुद्ध अर्काे लाग्ने गर्नाले समस्या आएको ओलीको भनाइ थियो। उनले वरिष्ठ नेता माधवकुमार नेपालसँग समीकरण बनाएर नहिँड्न दाहालसँग आग्रहसमेत गरेको स्रोतको भनाइ छ। नेकपामा अध्यक्ष एवं प्रधानमन्त्री ओली, अध्यक्ष दाहाल र वरिष्ठ नेता नेपालको त्रिपक्षीय शक्ति सन्तुलन छ। जसमध्ये दुई पक्ष एकातिर मिल्दा अर्काे पक्ष कर्नरमा पर्दै आएको छ। नेकपामा अहिले ओली एकातिर र दाहालनेपाल अर्काेतिर छन्। दुवै अध्यक्षले एकअर्काेलाई आरोपप्रत्यारोप गरी छुट्टाछुट्टै प्रस्ताव पार्टी बैठकमा पेस गरेका छन्। दुवै प्रस्ताव स्थायी समिति सदस्यहरूलाई अध्ययनका लागि बाँडिएको छ। यी दुवै प्रस्तावमाथिको छलफल रोकेर पार्टीभित्र देखापरेको संकटमा नयाँ प्रस्ताव बनाएर छलफल गर्नुपर्ने पक्षमा प्रधानमन्त्री ओली देखिएका छन्। दाहालको प्रस्तावमा कतिपय अराजनीतिक र फौजदारी आरोप रहेको र त्यसलाई आफूले खारेज गरिसकेकाले त्यसमा हुने छलफलमा आफू सहभागी हुन असमर्थ रहने भन्दै ओलीले २१ मंसिरको स्थायी समिति बैठकमा पत्र पठाएका थिए। तर, दाहाल नेपाल पक्ष भने दुवै प्रस्ताव छलफल गरी एउटा निष्कर्षमा पुग्नुपर्ने पक्षमा छ। आआफ्नो अडानमा रहँदा पार्टी गम्भीर संकटमा परेको भन्दै कतिपय नेताले दुवै पक्षलाई मिलाउन दबाब बढाउन पनि खोजिरहेका छन्। नेताहरूका बीचमा संवाद गराउन र सहमतिका कुनै न कुनै विकल्प खोजी गर्न स्थायी समिति बैठक २८ मंसिरसम्म रोकिएको छ। नेताहरूले स्थायी समिति सदस्यलाई दुवै अध्यक्षका प्रस्ताव, दुई अध्यक्षबीच आदानप्रदान भएको चिठीपत्रलगायत सामग्री अध्ययन गरी छलफलमा भाग लिन आउन आग्रह गरेका छन्। दाहालसँग सम्बन्ध चिसिएपछि ओलीले आफ्नो पूर्वसमूहका नेताहरूलाई कुनै आरोप नलगाई दाहालमाथि खनिएर प्रस्ताव ल्याएका थिए। उनको यस्तो कदमलाई पूर्वएमाले धारका नेता नेपाल, वामदेव गौतमलगायतलाई ओलीले फकाउन खोजेको अर्थमा नेकपा नेताहरूले लिएका थिए । तर, बुधबार दाहालसँगको छलफलमा भने ओलीले नेपालसँगको समीकरण तोडेर दुई अध्यक्ष मिलेर महाधिवेशनसम्म अगाडि जानुपर्ने धारणा व्यक्त गरेका थिए। दाहालले भने आफूले पार्टीमा कुनै समीकरण नबनाएको भन्दै पार्टीका सबै नेतालाई मिलाएर अगाडि बढ्न खोजेको जवाफ दिएको स्रोतले बताएको छ। उनले वरिष्ठ नेता नेपाललाई आफूले जनयुद्धकालदेखि नै नजिकबाट चिनेको र संगत गरेको भन्दै नेपालसँगको सम्बन्धमा आफूमा कुनै अप्ठ्यारो नरहेको बताएका थिए। यो नेतासँग सम्बन्ध बनाऊ, यो नेता उस्तो यस्तो भन्ने भन्दा पनि म माधव कमरेडसँगको सम्बन्धका विषयमा धेरै जानकार छु। जनयुद्धकालदेखि नै राम्रोसँग नजिकबाटै चिन्ने मौका पाएको छु, यसमा तपाईंले मलाई चिनाइदिनु पर्दैन, दाहालको भनाइ उद्धृत गर्दै उनीनिकट एक स्थायी समिति सदस्यले भने। दाहालले आफ्ना कुरा पार्टी बैठकमा आएर राख्न र दुवै अध्यक्षका प्रस्ताव छलफल गरेर त्यही बीचबाट स्थायी समिति सदस्यहरूले नयाँ प्रस्ताव ल्याउन भने आफू तयार रहेको भनाइ राखेका थिए। पार्टी कमिटीमै जाऔं, त्यहीँ छलफल गरौं, साथीहरूले जे भन्नुहुन्छ, त्यहीअनुसार जाऔंला दाहालले ओलीसँग भनेका थिए। दाहालले कात्तिक २८ मा ओलीलाई आरोपित गर्दै १९ पृष्ठको प्रतिवेदन सचिवालय बैठकमा पेस गरेपछि विवाद बढेको थियो। त्यसपछि ओलीले पनि दाहाललाई आरोप लगाउँदै ३८ पृष्ठको प्रस्ताव ल्याएका थिए। बुधबारको छलफलमा पनि उनीहरू आआफ्ना अडानमा टसमस नदेखिएको दुवै अध्यक्षका निजी सचिवालयले जनाएका छन्। दाहालसँगको भेटवार्तापछि प्रधानमन्त्री ओली राष्ट्रपति विद्यादेवी भण्डारी भेट्न शीतल निवास पुगेका थिए। अबको स्थायी समिति बैठकमा ओली जाने नजाने अझै अन्योल छ। दोस्रो पुस्ताका कतिपय नेता दुई नेतालाई मिलाउन दौडधुपमा सक्रिय रहे पनि परिणाम फलदायी हुन सकिरहेको छैन।"
"खुल्यो चिडियाखाना, बालबालिकालाई खेलाउन नपाउने","ललितपुर : ललितपुरको जावलाखेलस्थित सदर चिडियाखाना आठ महिनापछि स्वास्थ्य मापदण्ड अपनाई पुनः खुला गरिएको छ । कोरोना भाइरसको जोखिमका कारण सो चिडियाखाना गत चैत ७ गतेदेखि बन्द थियो । खुला भएसँगै अवलोकनकर्ताले पहिलेजस्तै स्वतन्त्र हिँडडुल गर्न नपाउने चिडियाखानाले जनाएको छ । चिडियाखाना व्यवस्थापन प्रमुख डा चिरञ्जीवी पोखरेलले कोरोनाको जोखिम अझै कायमै रहेकाले स्वास्थ्य सुरक्षाका मापदण्ड अपनाई चिडियाखाना खुला गरिएको जानकारी दिए । सुरक्षाका मापदण्डमा अवलोकनकर्ताले अनिवार्य मास्क ल्याउनुपर्ने, एकपटकमा ८०० मानिसले मात्र अवलोकन गर्न पाइने, चिडियाखानाभित्र बसेर खान र जीवजनावरलाई खुवाउन, छुन नपाउने, एक व्यक्ति बढीमा दुईदेखि साढे दुई घण्टामा बाहिर निस्कनुपर्ने र बालबालिकालाई खेलाउन नपाउनेजस्ता रहेका छन् । ती प्रजातिमध्ये ३३ स्तनधारी, ६१ चरा, आठ उभयचर र १७ प्रजातिका माछा छन् । नेपालमा लोप हुन लागेको भनी सूचीकृत ३८ दुर्लभ वन्यजन्तुमध्ये १५ लाई चिडियाखानाले संरक्षण गरी प्रदर्शनीमा राखेको छ । चिडियाखाना अवलोकन गर्न विदेशीका लागि रु ७५०, सार्क देशका लागि रु ५००, नेपालीलाई रु १५० र नेपाली विद्यार्थी र ज्येष्ठ नागरिकका लागि रु ९० शुल्क निर्धारण गरिइएको छ । वार्षिक ११ लाख दर्शकसम्म अवलोकन गर्न आउने यहाँ प्रवेश शुल्कबाट नै वार्षिक रु १५ देखि रु १६ करोडसम्मको कारोवार हुने गरेको छ । टिकक लिन लाम बस्नु नपर्ने प्रवेशका लागि पहिलेजस्तो टिकट लिन लाम बस्न नपर्ने व्यवस्था गरिएको छ । चिडियाखानाको वेबसाइट वा इसेवामार्फत टिकट काट्न सकिने व्यवस्था मिलाइएको जनाइएको छ । व्यवस्थापनले स्वास्थ्य मापदण्ड पूरा गरी तिहारपछि खोल्ने तयारी गरे पनि कोभिड१९ सङ्कट व्यवस्थापन केन्द्रबाट निर्णय नआउँदा खुल्न सकेको थिएन । तत्कालीन राणा प्रधानमन्त्री श्री ३ जुद्धशम्शेर जङ्गबहादुर राणाले सन् १९३२ मा निजी चिडियाखानाका रूपमा स्थापना गरेका थिए । विसं २०११ देखिसर्वसाधारणका लागि खुला गरिएको चिडियाखाना विसं २०५२ देखि यसको व्यवस्थापनको जिम्मेवारी ३० वर्षका लागि सरकारले राष्ट्रिय प्रकृति संरक्षण कोषलाई हस्तान्तरण गरेको थियो । रासस"
विप्लव समूहबाट मारिएका शिक्षकको अन्तिम बिदाइः पीडितले न्याए नपाए आन्दोलनको चेतावनी,"विराटनगर : नेत्रविक्रम चन्द विप्लव नेतृत्वको नेकपाले नियन्त्रणमा लिएर विभत्स हत्या गरिएका मोरङको मिक्लाजुङका शिक्षक ५३ वर्षीय राजेन्द्रकुमार श्रेष्ठको बिहीबार बिहान अन्तिम विदाई गरिएको छ । विप्लव समूहले बिहानै घरको काम गरिरहेका बेला घरबाटै अपहरण गरेर मिक्लाजुङ गाउँपालिका१ स्थित बर्खेको सरस्वती आधारभूत विद्यालयका प्रधानाध्यापक श्रेष्ठको मंगलबार बिहान बर्बरतापूर्ण तरिकाले हत्या गरेको थियो । आफ्नै नियन्त्रणमा राखेर घाँटी रेटेर उक्त समूहले उनको निर्मम हत्या गरेको हो । घटनाको आधिकारिक रुपमा विप्लव समूहले जिम्मा लिइसकेको छ । श्रेष्ठको शवको बीपी कोइराला स्वास्थ्य विज्ञान प्रतिष्ठानमा पोस्टमार्टम भएपछि बुधबार परिवारका सदस्यले दाहसंस्कारका लागि बुझेर लगेका थिए । मिक्लाजुङ२ स्थित मुल घरमा रातभर शव राखेर बिहीबार बिहान १० बजेतिर अन्त्येष्टि गरिएको गाउँपालिका अध्यक्ष देवीप्रसाद आचार्यले बताए । उक्त घरमा छोरा छत्रबहादुर परिवारसहित बस्थे । आचार्यका अनुसार मिक्लाजुङ२ र ७ को संगमस्थल भएर बग्ने बक्राहा खोलाको घाटमा श्रेष्ठको हिन्दु संस्कारअनुसार अन्तिम विदाई गरिएको हो । श्रेष्ठको पार्थीव शरीरमा छोरा छत्रबहादुरले दागवत्ति दिए । उनको अन्त्येष्टिमा सयौं सर्वसाधारण, राजनीतिक दलका नेता कार्यकर्ता र सामाजिक अगुवा सहभागी बनेका थिए । राजेन्द्र सरमाथि भएको यस्तो अमानवीय घटना गराउनेलाई राज्यले छुट दिन हुँदैन, श्रेष्ठको अन्तिम संस्कारमा सहभागी बनेका गाउँपालिका प्रमुख आचार्यले भने, घटना हेर्दा राज्य निरिह र विप्लव समूह शक्तिसाली बनेकोजस्तो देखियो । निर्मम ढंगले हत्या गरिएका शिक्षक श्रेष्ठलाई छोराले दागवत्ति दिइरहँदा मलामीका लागि भेला भएका सयौं सर्वसाधारणका आँखा रसाएका थिए । सबै भावविह्वल बनेका थिए । निक्कै बेरसम्म सन्नाटा छाएको दाहसंस्कार स्थलमा श्रेष्ठको शवलाई एकैछिनमा आगोले खाइदियो । अन्त्येष्टिका क्रममा श्रीमती ५३ वर्षीया धनकुमारी श्रेष्ठ र छोरा पटकपटक भक्कानिए । उनीहरु सम्हालिन सकिरहेका थिइनन् । सम्हालिन नसकेकी धनकुमारीले चितामाथि चढाएपछि पोते चुँडाएर श्रीमानको छात्तीमा राखिदिँदा माहोल निक्कै भावुक बन्यो । पोते चुँडाएर श्रीमानको मृत शरीरलाई जिम्मा दिएकी उनले सिँदुरसमेत पानीले पखालेको दृश्य निक्कै हृदयविदारक थियो । यो माहोलले सबैलाई स्तब्ध बनाएको गाउँपालिका अध्यक्ष आचार्यले बताए । मलामी गएकाहरु सबैका आँखाबाट आँसु बगे, उनले भने, घटना सम्झिँदा आङ् सिरिङ्ग हुन्छ । सबै नेपाली जनतालाई भावविह्वल बनाउने गरी विप्लव समूहले अपराधिक योजनाका कारण शिक्षकको निर्मम ढंगले हत्या गरेको उनको भनाइ छ । गाउँको विकास, समाज सेवा र शिक्षा क्षेत्रको उन्नयनमा सक्रिय रहेर अहोरात्र खट्ने शिक्षकलाई विप्लव समूहले सुकारीको आरोप लगाएर हत्या गरेको स्थानीयको भनाइ छ । विप्लव समूहले घटनाको जिम्मा लिएर सार्वजनिक गरेको विज्ञप्तिमा आफ्नाविरुद्ध सुराकी गरेको र सच्चिन पटकपटक आग्रह गर्दा पनि नसच्चिएको उल्लेख छ । उसले हतियारले आक्रमण गर्न थालेपछि प्रतिकारमा शिक्षक श्रेष्ठको मृत्यु भएको दाबी गरे पनि घटनाको वास्तविकता त्यस्तो नरहेको प्रहरीले जनाएको छ । कुनै हतियार साथमा नभएको अवस्थामा घरबाटै निसशस्त्र रुपमा अपहरण गरेर लगेपछि आफ्नै नियन्त्रणमा राखेर उक्त समूहले उनको विभत्स हत्या गरेको प्रहरीको भनाइ छ । श्रेष्ठको अन्तिम विदाई तथा श्रद्धाञ्जली सभालाई सम्बोधन गर्दै नेपाल शिक्षक महासंघका केन्द्री उपमहासचिव दिनानाथ तिम्सिनाले बालबालीकालाई कखरा सिकाउने र समाजमा सधै शिक्षाको ज्योति छर्ने शिक्षकको हत्या गरेर विप्लव समूहले आफ्नो अमानवीय व्यवहार छर्लङ्ग पारेको बताए । हत्याको घटनाले नेपालका चार लाख बढी शिक्षक स्तब्ध भएको बताउँदै उनले पीडित परिवारलाई तत्काल न्याय दिन सके मात्रै राजेन्द्रकुमार श्रेष्ठप्रति सम्मान हुने उल्लेख गरे । श्रेष्ठ परिवारले न्याय नपाएर सबै शिक्षक मिलेर आन्दोलन गर्नुको विकल्प नरहने तिम्सिनाको भनाइ छ । निर्मम तरिकाले अपराधिक समूहबाट एउटा शिक्षकको हत्या भएको छ, उनले भने, तत्काल पीडित परिवारले न्यायको अनुभूति गर्न नपाए सबै शिक्षक एकतावद्ध भएर आन्दोलनमा जान्छौं । उनले यस घटनालाई सामान्य ठानिएमा भोलिका दिनमा अन्य शिक्षक पनि विप्लव समूहको क्रुर र अपराधिक व्यवहारको सिकार बन्नुपर्ने अवस्था आउने बताए । श्रद्धाञ्जली सभालाई सम्बोधन गर्दै नेकपा केन्द्रीय सदस्य गुरु बरालले कुनै पनि राजनैतिक एजेन्डाबिना आन्दोलनको नाम दिएर व्यक्ति हत्या गर्ने छुट कसैलाई नभएको बताए । हत्या जस्तो जघन्य अपराधमा संलग्न भएर विप्लव समूहले आफ्नो हिंश्रक रुप देखाएको उनको भनाइ छ । लोकतान्त्रिक मुलुकमा जनतालाई कुनै पनि कुराको विरोध गर्ने अधिकार छ, बरालले भने, तर आफ्नो काम गरेर बाहिरी कुरामा वास्तै नगर्ने शिक्षकको हत्या हुनु गम्भीर घटना हो । विप्लव समूहले हिंसाको बाटोबाट तानासाही प्रवृत्ति देखाउन खोजेकोले यो सफल नहुनेभन्दै उनले उसका गलत र अपराधिक गतिविधी निस्तेज गर्न सरकार लाग्नुपर्छ । सरकारको विप्लवविरुद्धको अभियानमा साथ दिन पनि बरालले आम नागरिकलाई अपिल गरेका छन् । कुनै पनि अपराधमा संलग्नलाई कारबाही गर्ने कानुन मुलुकमा छ, उनले भने, तर एक जना निरिह र निहत्था शिक्षकले अकालमै ज्यान गुमाउनु दर्दनाक घटना हो । बरालले आन्दोलनका नाममा विभिन्न षडयन्त्र गरेर जनताको हत्या गर्ने समूहलाई सबैले प्रतिकार गरेर असफल बनाउनुपर्नेमा जोड दिए । यस्तो गैर राजनैतिक समूहलाई निस्तेज पार्न राज्य लागेकै छ, उनले भने, यसमा जनताको साथ भयो भने राज्यको अभियानमा चाँडै सफलता मिल्छ र सबैले ढुक्कको सास फेर्न पाइन्छ । नभए विप्लव समूह जस्तो अपराधिक गिरोहका नाममा सधैं जनता आतंकित र त्रसित भएर तथा डराएर बस्नुपर्ने अवस्था आउने नेता बरालको भनाइ छ । श्रद्धाञ्जली सभामा मिक्लाजुङ गाउँपालिका अध्यक्ष आचार्य, उपाध्यक्ष सरला राई, नेकपा मिक्लाजुङ अध्यक्ष नरेन्द्रप्रसाद ढुंगेल, सचिव दिनेश पौडेल, प्रदेशसभा सदस्यहरु उपेन्द्र घिमिरे, कुलप्रसाद साम्बा, प्रतिनिधिसभाका सांसस घनश्याम खतिवडा लगायत सयौंको उपस्थिति थियो ।"
कालिकोटमा विप्लवको समानान्तर सत्ता : जनअदालत समेत गठन,"कालिकोट : जिल्लाका ९ वटै स्थानीय तहमा नेत्रविक्रम चन्द विप्लव नेतृत्वको नेकपाल कम्युनिस्ट पार्टीले समानान्तर सत्ता (जनसरकार) घोषणा गरेको छ। जिल्लाका तीन नगरपालिका र ६ गाउँपालिकामा जनसरकार घोषणा गरेको हो। नेकपा कालिकोटका सेक्रेटरी मनीलाल ऐडी रणदीपले सरकारले स्थानीय निर्वाचन गठन गरेको स्थानीय सरकारको विकल्पमा आफ्नो पार्टीले समानान्तर जनसरकार गठन गरेको जानकारी दिए। उनका अनुसार जिल्लाको नरहरीनाथ गाँउपालिकामा मनबहादुर विष्ट, सान्नीत्रिवेणी गाउँपालिकामा राजन भण्डारी, रास्कोट नगरपालिकामा प्रकाश सुनार, पचाल झरना गाउँपालिकामा चम्फसिंह बस्नेत, पलाँता गाँउपालिकामा अनरुप विक, खाँडाचक्र नगरपालिकामा अबिरल तिरुवा, शुभकालिका गाउँपालिकामा धर्म विक र महाँवै गाउँपालिकामा धनबहादुर सिंहलाई जनसरकार प्रमुखको जिम्मेवारी दिएको छ। जिल्लाको तिलागुफा नगरपालिकालाई आधा खाँडाचक्र र आधामहावै गाउँपालिकासँग जोडिएको छ। विप्लवले जिल्ला समन्वय समितिको पनि समानान्तर निकायका रुपमा जिल्ला जनसरकार गठन गरेको छ। जसमा अर्जुन विकलाई जिम्मेवारी दिइएको छ। जिल्ला सेक्रेटरी ऐडीले भने, हामीले स्थानीय सरकारको समानान्तर सत्ता जनसरकार गठन गरी हरेक स्थानीयतहले आफ्नो कुल बजेटको २ प्रतिशत जनसरकारलाई कर तिर्नुपर्ने, स्थानीय सरकारले विकासमा खर्च गर्ने बजेटको ५० प्रतिशत बजेट जनसरकारलाई दिएर कार्यन्वयन गर्नुपर्ने निर्णय पनि गरेका छौँ। ऐडीले स्थानीयतहका जनप्रतिनिधिले पार्टीको जनसरकारले मागे अनुसार कर तिरेर बजेटमा भाग दिए मात्र गाउँमा बस्न पाउने चेतावनीसमेत दिएका छन्। नत्र उनीहरु गाउँबाट लखेटिने उनको भनाइ छ। समानान्तर अदालत समेत गठन त्यसैगरी विप्लवको पार्टीले जिल्ला अदालतको समानान्तर अदालत जिल्ला जनअदालत पनि गठन गरिएको छ। जसमा न्यायाधीशको जिम्मेवारी कमल बटालालाई दिइएको छ। स्थानीय सरकारदेखि प्रदेश तथा संघीय सरकारका योजनामा अनियमितता भए, गाउँमा जनतालाई अन्याय भए जनअदालतमा उजुरी दिन पाइनेछ। उजुरी उपर बयान दिन विप्लवको अदालतमा उपस्थित नहुने जनप्रतिनिधि तथा कर्मचारीलाई पहिले युवा संगठन खटाउने त्यसले नसकेपछि जनमुक्ति सेनाले गिरफ्तार गरेर जनअदालतमा हाजिर गराउने र दोषीभए जनकारबाही गर्ने दाबी उक्त समूहले गरेको छ। विप्लवले जिल्लास्तरमा ११ सदस्य सुरक्षा विभाग गठन गरेको छ। जस अन्तरगत जिल्लामा रहेका आठ वटा एरिया कमाण्डमा प्रत्येक एरियामा एक प्लाटन जनमुक्ति सेना पनि तयार पारेको छ। एक प्लाटनमा २५ देखि ३५ जनासम्म जनमुक्ति सेनाभर्ती गरिएको छ। आगामी फागुन १ गते जनयुद्ध दिवसका दिन जनमुक्ति सेनाकोे बटालियन घोषणा गर्ने तयारी गरेको छ। नेकपाका जिल्ला इन्चार्ज कर्णबहादुर भण्डारीले गाउँमा स्थानीय सरकारले गरेका भ्रष्टाचारको विरुद्धमा नागरिकलाई जनसरकार र जनअदालतमा उजुरी दिन अपील गरिएको बताए। उनले जनताका जनजीविकाका सवाललाई सम्बोधन गर्न र भ्रष्टाचार, सामाजिक विकृतिलाई रोक्न पार्टीले जनसरकार र जनअदालतको पनि व्यवस्था गरेको दाबी गरेका छन्।"
कांग्रेसद्वारा शिक्षक हत्याको निन्दा,"काठमाडौं : नेपाली कांग्रेसले मोरङमा नेत्रविक्रम चन्द समूहका कार्यकर्ताले प्रधानाध्यापक राजेन्द्र श्रेष्ठको हत्या गरेको घटनाको निन्दा र भत्र्सना गर्दैै दोषीलाई कडा कानुनी कारवाहीको माग गरेको छ । सभापति शेरबहादुर देउवाको निवास बूढानीलकण्ठमा पार्टीका पदाधिकारी र पूर्व पदाधिकारीको बैठकले व्यक्ति हत्याको राजनीति परित्याग गरी शान्तिपूर्ण बाटोमा आउनसमेत चन्द समूहलाई अपील गरेको छ । बैठकले पार्टीले यही मङ्सिर २९ गते तय गरेको देशव्यापी विरोध प्रदर्शनलाई भव्य बनाउन पार्टीका सबै संयन्त्र परिचालन गर्ने र सहभागिताका लागि सम्पूर्ण जनसमुदायमा अपिल गर्ने निर्णय गरेको प्रवक्ता विश्वप्रकाश शर्माले जानकारी दिए। कांग्रेसले तनहुँमा प्रहरी प्रशासनबाट दमनकारी व्यवहार भएको, कोभिड१९ को नियन्त्रण र उपचारमा सरकारले उदासीनता देखाएको तथा स्वास्थ सामग्री खरिदमा भ्रष्टाचार भएको भन्दै त्यसविरुद्ध देशव्यापी विरोध प्रदर्शन गर्ने मङ्सिर १९ गते निर्णय गरेको थियो । विप्लव समूहको बर्बरता : पार्टी विरोधी काम गरेको भन्दै घाँटी रेटेर प्रअको हत्या ! विप्लव समूहले शिक्षकको यसरी गर्यो हत्या विप्लव समूहले हत्या गरेका शिक्षकको शव आफन्तले बुझे बैठकमा क्रियाशील सदस्यता विवरण प्रविधिमार्फत व्यवस्थापन गर्ने सम्बन्धमा पनि छलफल भएको थियो । बैठकमा सभापति देउवा, वरिष्ठ नेता रामचन्द्र पौडेल, उपभासपतिद्वय विमलेन्द्र निधि र विजयकुमार गच्छदार, महामन्त्री पूर्णबहादुर खड्का, सहमहामन्त्रीद्वय डा प्रकाशशरण महत र सुनिल थापा, पूर्व महामन्त्री कृष्णप्रसाद सिटौला, नेता अर्जुननरसिंह केसी र डा रामशरण महतलगायत उपस्थित थिए ।"
क्रान्तिका नाममा बर्बरता स्वीकार्य हुँदैन : मन्त्री ज्ञवाली,"बुटवल : परराष्ट्रमन्त्री प्रदीप ज्ञवालीले क्रान्तिका नाममा मानवमाथिको बर्बरतापूर्ण हत्या स्वीकार्य नहुने बताएका छन्। मुलुकलाई पुन: आशान्तितर्फ धकेल्न केही समूह लागेको भन्दै उनले नेपाली जनताले त्यसलाई स्वीकार गर्न नसक्ने बताए। एउटा सामान्य परिवारका शिक्षकको बर्बरतापूर्ण हत्या गरिएको छ। नेपालमा हिंसाको राजनीति सम्भव छैन, उनले भने, यस्ता घटनाहरु सरकारले निस्तेज पार्छ। मोरङमा विप्लव समूहले गरेको शिक्षकको हत्याको उनले कडा निन्दा गरे। लुम्बिनी बौद्ध विश्वविद्यालयले अन्तर्राष्ट्रिय मानव अधिकार दिवसको अवसरमा बिहीबार बुटवलमा आयोजना गरेको बौद्ध दर्शन र मानवअधिकार विषयक गोष्ठीको भर्चुअल उद्घाटन गर्दै मन्त्री ज्ञवालीले राजनीतिक संगठनको नाममा क्रुर मानवअधिकार उलंघनको घटना घटाइएको बताए। मन्त्री ज्ञवालीले बुद्ध शिक्षाको अवलम्बन गर्दै विश्वलाई नै निशस्त्र बनाउने अभियान जरुरी रहेको बताए। विश्वमा हतियारकै खरिद विक्रीमा अर्बौ रकम खर्च हुने गरेको भन्दै उनले त्यो रकमलाई गरिबी निवारण र स्वास्थ्य सुरक्षा प्रत्याभूतिमा खर्च गर्न आवश्यक रहेको बताए। अहिले कोरोना भाइरसविरुद्धको खोप जुटाउन कम विकसित मुलुकलाई ठूलो चुनौती छ। तर ठूला राष्ट्रहरुले हतियारमै अर्बौ खर्चिरहेका छन्, उनले भने। अतिवादलाई त्यागेर हतियारको शक्तिको दौड रोक्नुपर्ने उनले बताए। नेपाली जनताहरु शान्ति र समृद्धिको पक्षमा रहेको मन्त्री ज्ञवालीले बताए। मुलुकलाई अशान्ततर्फ धकेल्ने प्रयास सफल नहुने बताए। शान्ति र अंहिसाको शिक्षा दिने बुद्धकै मुलुकमा यस्ता घटना स्वीकार्य नहुने भन्दै सरकारले त्यस्ता क्रियाकलाप निस्तेज पार्ने बताए। मानवअधिकारका पूर्ण प्रत्याभूति दिलाउन सरकार लागिरहेको भन्दै कतिपय चुनौतिहरु काम रहेको उनले बताए। विकास र सुशासनसँग जोडेर मानवअधिकारका व्यवस्थाहरु कार्यान्वयन भइरहेका छन्, उनले भने। उनले परराष्ट्र नीति निर्माणमा समेत बौद्ध दर्शनलाई आत्मसाथ गरिएको बताए। सो अवसरमा मानवअधिकार आयोगकका पूर्वसदस्य सुशील प्याकुरेल, बौद्ध विश्वविद्यालयका पूर्वउपकुलपति प्राडा त्रिरत्न मानन्धर, उपकुलपति प्राडा हृदयरत्न बज्राचार्य, रजिष्ट्रार डा तिलक आचार्यले बौद्ध दर्शन र मानवअधिकारको विषयमा धारणा राखेका थिए।"
अस्पतालजन्य फोहोर व्यवस्थापन गर्दै प्रदेश १ सरकार,"विराटनगर : अस्पतालजन्य फोहोरका कारण विभिन्न संक्रमणको तनाव थपिएका बेला प्रदेश १ सरकारले त्यसलाई सुरक्षित साथ व्यवस्थापन गर्न थालेको छ । अस्पतालहरुबाट निस्कने फोहोरको उचित व्यवस्थापन नहुँदा विभिन्न रोगको संक्रमण हुने जोखिम बढेकोभन्दै व्यवस्थापनका लागि प्रदेश सरकारले अग्रसरता देखाएर काम थालेको हो । अस्पतालबाट निस्कने फोहोर जताततै फ्यालिँदा समस्या जटिल बनेर गएको विभिन्न अध्ययनले देखाएपछि सरकारले व्यवस्थापनको कदम चालेको हो । प्रदेश १ का सामाजिक विकास मन्त्री जीवन घिमिरेले १४ जिल्लाकै सरकारी अस्पतालबाट निस्किने फोहोरको व्यवस्थापनका लागि सरकारले काम सुरु गरिसकेको जानकारी दिए । सरकारी अस्पताल र स्वास्थ्य संस्थाबाट निस्कने फोहोरको उचित र सुरक्षित साथ व्यवस्थापनको काम सरकारले गर्ने भए पनि निजी अस्पतालको फोहोर व्यवस्थापन भने चुनौतीपूर्ण रहेको उनको भनाइ छ । प्रदेश १ मा ठूला र नाम चलेका एक दर्जन बढी निजी अस्पताल एवं स्वास्थ्य संस्था छन् । तर कुनैले पनि अस्पतालजन्य फोहोर व्यवस्थापनका लागि काम नगरेको पाइएको मन्त्रालयले जनाएको छ । सबै अस्पतालले संक्रमण फैलनसक्ने जोखिम रहेका अस्पतालजन्य फोहोर जताततै फ्यालेको पाइन्छ, मन्त्रालय स्रोतले भन्यो, सम्बन्धित निजी अस्पताललाई तत्काल उचित व्यवस्थापनका लागि निर्देशन दिइसकिएको छ । मन्त्री घिमिरेले निजी अस्पतालको फोहोर व्यवस्थापनका लागि पनि अस्पताल सञ्चालकहरुसँग मन्त्रालयले छलफल अघि बढाएको जानकारी दिए । विराटनगरमा निजी स्तरबाट सञ्चालित साना अस्पतालको फोहोर व्यवस्थापनका लागि त्रिपक्षीय साझेदारी मोडलबाट काम गर्ने तयारी गरिएको उनको भनाइ छ । उनले भने, प्रदेश सरकार, विराटनगर महानगरपालिका र निजी अस्पतालबीच फोहोर व्यवस्थापनका लागि एक खाले समझदारी बनाएर काम थाल्ने योजना छ । विराटनगर बाहिरका निजी अस्पतालहरुको फोहोर व्यवस्थापनबारे पनि छलफल भइरहेको मन्त्री घिमिरेको भनाइ छ । अस्पतालजन्य फोहोर व्यवस्थापन सरकारको प्राथमिकतामा रहेको र उचित तवरबाट व्यवस्थापन गरेर संक्रमणको जोखिम हटाउनुपर्छ भन्ने कुरामा सरकार सचेत रहेको मन्त्री घिमिरेले बताए । उनले अस्पताल मात्रै नभएर हरेक फोहोरको सफाइमा प्रदेश सरकार लागि परेको बताए । सरकारी अस्पतालको फोहोर व्यवस्थापनका लागि बजेट समेत विनियोजन भएर काम सुरु भइसकेको प्रदेश जनस्वास्थ्य निर्देशनालयका जनस्वास्थ्य प्रशासक डा सुरेश मेहताले बताए । उनले चालु आर्थिक वर्षबाटै सरकारी अस्पतालहरुको फोहोर व्यवस्थापनको काम व्यवस्थित हुँदै जाने दाबी गरे । कोसी अस्पताल विराटनगरका मेडिकल सुपरीटेन्डेन्ट डा चुमनलाल दासले अस्पतालमा व्यवस्थित फोहोर व्यवस्थानको काम सुरु भएको जानकारी दिए । उनले फोहोर जलाएर नष्ट गर्नेभन्दा पनि त्यसलाई कमाउने माध्यमका रुपमा प्रयोगमा गर्नुपर्नेमा जोड दिए । अस्पतालजन्य फोहोर व्यवस्थापनको क्षेत्रमा कार्यरत संस्था हिकाफ ३६० ले सुनसरीको इनरुवा अस्पताल र कोसी अस्पताल कोभिड१९ उपचार केन्द्रको फोहोर व्यवस्थापन सम्बन्धी अध्यययन प्रतिवेदन प्रस्तुत गरेको छ । प्रतिवेदन प्रस्तुत गर्दै उसले प्रदेश सरकारलाई पनि बुझाइसकेको छ । हिकाफका कार्यकारी निर्देशक महेश नकर्मीले इनरुवा अस्पतालको फोहोर व्यवस्थापन व्यवस्थित नभएको बताए । कोसी कोभिड अस्पतालले फोहोर व्यवस्थापनको काम व्यवस्थित गरेको पाइएको बताउँदै उनले अरु सरकारी अस्पतालबाट निस्कने फोहोर पनि उचित र सुरक्षित हिसाबले व्यवस्थापन गर्न आवश्यक रहेको उल्लेख गरे । नकर्मीले अस्पतालजन्य फोहोर व्यवस्थापन नगरेर जथाभावी फ्याल्दा सर्वसाधारण विभिन्न रोग संक्रमणको जोखिममा रहेको जानकारी दिए ।"
नेकपाका नेता कमानसिंह लामाको मृत्युप्रति प्रचण्डले गरे दु:ख व्यक्त,"काठमाडौं : नेपाल कम्युनिष्ट पार्टी (नेकपा) का नेता कमानसिंह लामाको बिहीबार ६९ वर्षका उमेरमा निधन भएको छ । कोरोना भाइरसको सङ्क्रमणबाट त्रिभुवन विश्वविद्यालय शिक्षण अस्पताल महाराजगञ्जमा बिहान नेता लामाको निधन भएको हो । २००८ फागुन ९ गते पिता चन्द्रसिं र आमा मिश्रीमायाका कोखबाट जन्मिएका लामा २०३३ सालमा निर्मल लामा नेतृत्वको नेकपा (चौम)बाट कम्युनिष्ट पार्टीको सदस्य बनेका थिए। लामा विसं २०३५ मा गठित अखिल नेपाल युवा सङ्घका केन्द्रीय संस्थापक सदस्य भएका थिए। विसं २०६३ मा पुनःस्थापित व्यवस्थापिकासंसद्को सदस्य बनेका उनले दक्षिण कोरियाका राजदूतसमेत रहेर आफ्नो भूमिका निर्वाह गरेका थिए। दिवङ्गत लामाका श्रीमती, एक छोरा र चार छोरी छन्। नेकपाका अध्यक्ष पुष्पकमल दाहाल प्रचण्डले पार्टीका केन्द्रीय सदस्य तथा पूर्वराजदूत लामाको निधनप्रति दुःख व्यक्त गर्दै उनको निधनले नेकपाले जुझारु एवं बौद्धक व्यक्तित्व गुमाएको बताएका छन्। शोक सन्देशमा अध्यक्ष दाहालले नेपाली कम्युनिष्ट आन्दोलनमा महत्वपूर्ण भूमिका निर्वाह गर्नुभएका लामा हक्की र निडर तथा जातीय पहिचान र आत्मनिर्णयको अधिकारको आन्दोलनमा अग्रमोर्चामा रहेको स्मरण गरेका छन्। अध्यक्ष दाहालले भने, 'जुझारु, बौद्धिक व्यक्तित्वका धनी कमरेड लामाको निधनले संविधानको पूर्ण कार्यान्वयन र जनताको अधिकार स्थापित गर्न उनको अभावको महसुस गरेको छु ।' अध्यक्ष दाहालले दिवङ्गत नेता लामाप्रति श्रद्धाञ्जलि अर्पण गर्दै शोकसन्तप्त परिवार तथा आफन्तजनमा समवेदनासमेत व्यक्त गरेका छन्।"
स्वार्थ पूरा गर्न अरुको ज्यानै लिने कार्य स्वीकार्य हुँदैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले राजनीतिक स्वार्थ पूरा गर्न अरुको ज्यानै लिने वा राष्ट्रका विभिन्न साझा सम्पत्ति र संरचनाहरू ध्वस्त पार्ने जस्ता असामाजिक र अमानवीय कार्य स्वीकार्य नहुने बताएका हुन्। विश्व मानव अधिकार दिवसका अवसरमा बिहीबार शुभकामना दिँदै प्रधानमन्त्री ओलीले यस्ता असामाजिक र अमानवीय कार्य कुनै पनि हालतमा स्वीकार्य नहुने बताएका हुन्। प्रधानमन्त्री ओलीले जनताबाट प्राप्त हुने सुझाव, टिप्पणी र स्वस्थ आलोचना सरकारका लागि मार्गदर्शक हुने बताएका छन्। उनले भने,' आफूले ठूलो विश्वासका साथ जिम्मा दिएर पठाएको आफ्नो सरकारलाई खबरदारी गर्ने नागरिकको सार्वभौम हकलाई नेपाल सरकार सदैव उच्च सम्मान गर्दछ ।' त्यस्तै लोकतन्त्रको अपरिहार्य अंगका रूपमा रहेका प्रतिपक्षी दल, सञ्चार माध्यम र नागरिक समाजको रचनात्मक आलोचनाको नेपाल सरकार हमेशा स्वागत गर्ने भन्दै आलोचनाको नाममा लोकतान्त्रिक प्रणाली, संस्था र सामाजिक सद्भावमाथि नै प्रहार गर्ने, जाग्न थालेको जनताको आशामाथि चिसोपानी खन्याउँदै निराशा, हताशा र कुण्ठा प्रवाहित गर्ने र समाजमा अनन्त अस्थिरता सिर्जना गर्ने कुरा भने सैह्य नहुने उनले स्पष्ट पारे। यस्तै प्रधानमन्त्री ओलीले कोभिड१९ को खोपको शीघ्र उपलब्धता सुनिश्चित गर्न र सबै नागरिकको पहुँचमा पुर्याउन नेपाल सरकारले आवश्यक गृहकार्य गरिरहेको बताएका छन् । समृद्ध मुलुकका लागि स्वस्थ नागरिकको अवधारणा साकार पार्नका लागि निःशुल्क आधारभूत स्वास्थ्य सेवा तथा आकस्मिक स्वास्थ्य सेवामा पहुँचको व्यवस्था सुनिश्चित गर्न एक स्थानीय तह, एक स्वास्थ्य संस्था' ज्येष्ठ नागरिक निःशुल्क स्वास्थ्य बीमालगायत कार्यक्रम सञ्चालन गरिएको समेत स्मरण गराए । 'विश्वव्यापी महामारीको रूपमा फैलिएको कोभिड१९ को सङ्क्रमणले मानवअधिकारको उपभोगमा चुनौति थपिदिएको छ । यसले बाँच्न पाउने हक पहिलो हक हो भन्ने कुरा पुनःपुष्टि गरेको छ । सङ्घीय, प्रदेश र स्थानीय सरकारले आफ्नो स्रोत, साधन र क्षमताको अधिकतम उपयोग गरी यसको रोकथाम, नियन्त्रण र उपचारमा दत्तचित्त रही कार्य गरिरहेका छन्' सन्देशमा भनिएको छ, 'पूरै अनुभवशून्यताको अवस्थाबाट हामीले यसको रोकथाम, नियन्त्रण र उपचारको काम शुरु गरेका हौं । एउटा पनि परीक्षण गर्न नसक्ने अवस्थाबाट आज हामी एकैदिन हजारौँको सङ्ख्यामा परीक्षण गर्न सक्ने अवस्थामा पुगेका छौं । स्वास्थ्य पूर्वाधारमा ऐतिहासिक बढोत्तरी गरिएको छ । सबै स्थानीय तहमा अस्पताल निर्माण गर्ने काम प्रारम्भ भइसकेको छ ।'"
विवेकशील साझाको एकता महाधिवेशन ६ महिनाभित्र,"काठमाडौं : साझा र विवेकशील पार्टी फेरि एक भएका छन्। यसअघि मुलुकको वैकल्पिक राजनीतिक शक्ति बन्ने संकल्पसाथ पार्टी एकता भएको १७ महिनामै विभाजित भएका थिए। त्यसपछि भ्रष्टाचारविरुद्धको अन्तर्राष्ट्रिय दिवसका अवसरमा बुधबार दुई पार्टीबीच फेरि एकता भएको हो। साझा पार्टीका संयोजक रवीन्द्र मिश्र र विवेकशील पार्टीका अध्यक्ष मिलन पाण्डेले एकताको सहमतिपत्रमा हस्ताक्षर गरे। यससँगै पार्टीको नाम विवेकशील साझा राखिएको छ भने चुनाव चिह्न र लोगो तराजु छ। तराजु साझाको चुनाव चिह्न थियो। एकीकृत पार्टीमा अध्यक्ष मिश्र र संयोजक पाण्डे छन्। अध्यक्ष मिश्रले विवेकशील साझा मुलुकको निर्विकल्प पार्टी बन्ने बताए। पार्टी विभाजन आफूहरूको कमजोरी भएको स्विकार्दै उनले गल्ती सच्याएर आफू अगाडि बढ्ने घोषणा गरे। हामी विभाजित भएपछि आमनेपालीको मन दुख्यो। हामीले त्यो महसुस गरेका थियौं। आज हामीले त्यो सच्याऔं, उनले भने, विवेकशीलसाझा पार्टीलाई देशको वैकल्पिक पार्टी होइन, निर्विकल्प पार्टी बनाउँछौं। उनले शिक्षा र स्वास्थ्यलाई स्तरीय र निःशुल्क बनाउन चाहेको उल्लेख गरे। साथै, देशको सुशासन, समृद्धि र स्वाभिमान स्थापित गराउने उद्देश्य रहेको बताए। संयोजक पाण्डेले पार्टी विभाजनलाई राजनीतिक दुर्घटनाको संज्ञा दिँदै विगतमा भएका कमजोरीबाट पाठ सिकेर एकता भएको बताए। हिजो जानेरनजानेर हामीले यहाँहरूको मन दुखाएका छौं। त्यो पोलिटिकल एक्सिडेन्ट थियो। हामी दुवै पक्षबाट कमजोरी भयो। हिजो भएका कमजोरीप्रति माफी माग्न चाहन्छु,, उनले भने, संरचनागत, व्यावहारिक र नीतिगत कमजोरीलाई सच्याएर अगाडि बढ्ने प्रण गरेका छौं। उनले विवेकशील साझालाई प्रोग्रेसिभ पार्टी बनाउने बताए। पार्टीलाई युवा, महिला, किसान, मजदुर, सीमान्तकृतको पार्टी बनाउनेछौं। यसलाई निर्विकल्प पार्टी बनाउनेछौं, उनले भने। तीन वर्षअघि स्थानीय चुनावअघि स्थापना भएका दुई पार्टीबीच ०७४ साउन ११ गते एकता भएको थियो। दुई संयोजक रहने गरी एक भएको साझा विवेकशील पार्टी ०७५ पुस २७ गते फुटेको थियो। एकीकृत पार्टीको केन्द्रीय कार्यसमिति १ सय ३० सदस्यीय रहनेछ। दुवै पार्टीबाट ६५६५ गरी केन्द्रीय सदस्य चयन हुनेछन्। त्यस्तै, दुवै पार्टीबाट १३१३ सदस्य रहने गरी केन्द्रीय सचिवालय गठन गरिनेछ। दुई महिनाभित्र तल्लो तहका संगठनबीच एकता भइसक्ने जनाइएको छ। ६ महिनाभित्र एकता महाधिवेशन हुनेछ। महाधिवेशनअघि बाधाअड्चन आए केन्द्रीय समितिले निरुपण गर्नेछ। भ्रष्टाचारविरुद्धको अभियान प्रमुख ध्येय रहेकाले भ्रष्टाचार दिवसकै दिन पार्टी एकता गरिएको मिश्रले स्पष्ट पारे। उनले अबको राजनीति कुनै वादमा आधारित नभई मुलुकको समृद्धिलाई केन्द्रमा राखेर हुने बताए। हाम्रो प्रमुख मुद्दा सुशासन, स्वाभिमान र समृद्धि हो, पार्टी एकता घोषणा सभालाई भर्चुअलमाध्यमबाट सम्बोधन गर्दै भने, शिक्षा र स्वास्थ्य गुणस्तरीय र निःशुल्क बनाउने हाम्रो प्राथमिक मुद्दा हो।"
२९ गते सरकारविरुद्ध सडकमा उत्रिन कार्यकर्तालाई कांग्रेसको आह्वान,"काठमाडौं : प्रमुख विपक्षी नेपाली कांग्रेसले मंसिर २९ गते सरकारविरुद्ध सडकमा उत्रिन आफ्ना कार्यकर्तालाई आह्वान गरेको छ । ७७ जिल्लाको प्रदर्शनमा पार्टीका नेता, कार्यकर्ता र समर्थकलाई प्रदर्शनमा सहभागी हुन अपील गरेको प्रवक्ता विश्वप्रकाश शर्माले बताए। वरिष्ठ नेता रामचन्द्र पौडेलमाथि तनहुँमा भएको धरपडक, मोरङमा बर्बर ढंगले शिक्षक हत्याको विरोध र कोरोना भाइरस (कोभिड१९) स्वास्थ्य सामग्री खरिदमा भएको भ्रष्टचारको विरोधमा ७७ जिल्लामै प्रदर्शन गर्ने कांग्रेसको तयारी छ। सभापति शेरबहादुर देउवा निवास बुढानिलकण्ठमा बिहीबार बसेको पदाधिकारी बैठकमा जिल्लाहरूमा हुने प्रदर्शनको तयारीबारे छलफल भएको थियो। बैठकमा कृयाशिल सदस्य एवं जनसम्पर्क समितिबारे पनि जरुरी छलफल भएको प्रवक्ता शर्माले बताए।"
ओलीले दाहालसँग भने : अन्तरविरोध थप नचर्काउनुस्,"काठमाडौं : प्रधानमन्त्री केपी शर्मा ओलीले पार्टीभित्र समीकरण बनाएर अन्तरविरोध थप नचर्काउन अर्का अध्यक्ष पुष्पकमल दाहालसँग आग्रह गरेका छन्। पूर्वपार्टीभित्र रहेको अन्तरविरोधमा खेलेर समीकरण बनाउने, सरकार र पार्टीलाई अप्ठ्यारो पार्ने काममा नलाग्न ओलीले दाहालसँग आग्रह गरेका हुन्। नेकपाका यी दुई अध्यक्षबीच शक्ति संर्घष चर्किरहेका बेला बुधबार प्रधानमन्त्री निवास बालुवाटारमा झन्डै डेढ घण्टा छलफल भएको थियो। यी दुई नेताबीच कात्तिक २५ यता खास छलफल भएको थिएन। यसअघि मंसिर २० मा बल्ल आधा घण्टा संवाद भएको थियो। ओलीले बुधबारको भेटमा दुई नेता मिलेर पार्टी एकताको हिम्मतिलो निर्णय लिएको स्मरण गराए। उनले दुई नेताले महाधिवेशनसम्म सहमतिका साथ नै अगाडि बढ्नुपर्ने धारणा व्यक्त गरे। पार्टी बैठकको एजेन्डा दुई अध्यक्षको सहमतिमा तय गर्ने, त्यसलाई महासचिवले कार्यसूचीमा राख्ने र छलफल गर्ने, सहमति नभएको विषयलाई अझ छलफल गरेर फेरि सहमति खोज्ने गरी जानुपर्ने अन्तरिम विधानको बाटोबाट अगाडि बढ्नुपर्ने उनको भनाइ थियो। उनले अहिले बहुमत र अल्पमतलाई ठाउँ दिएर जान नसकिने र त्यसरी गरिने निर्णय आफूलाई मान्य नहुने अडान लिएका थिए। पार्टीमा समीकरण बनाएर एउटा नेताविरुद्ध अर्काे लाग्ने गर्नाले समस्या आएको ओलीको भनाइ थियो। उनले वरिष्ठ नेता माधवकुमार नेपालसँग समीकरण बनाएर नहिँड्न दाहालसँग आग्रहसमेत गरेको स्रोतको भनाइ छ। नेकपामा अध्यक्ष एवं प्रधानमन्त्री ओली, अध्यक्ष दाहाल र वरिष्ठ नेता नेपालको त्रिपक्षीय शक्ति सन्तुलन छ। जसमध्ये दुई पक्ष एकातिर मिल्दा अर्काे पक्ष कर्नरमा पर्दै आएको छ। नेकपामा अहिले ओली एकातिर र दाहालनेपाल अर्काेतिर छन्। दुवै अध्यक्षले एकअर्काेलाई आरोपप्रत्यारोप गरी छुट्टाछुट्टै प्रस्ताव पार्टी बैठकमा पेस गरेका छन्। दुवै प्रस्ताव स्थायी समिति सदस्यहरूलाई अध्ययनका लागि बाँडिएको छ। यी दुवै प्रस्तावमाथिको छलफल रोकेर पार्टीभित्र देखापरेको संकटमा नयाँ प्रस्ताव बनाएर छलफल गर्नुपर्ने पक्षमा प्रधानमन्त्री ओली देखिएका छन्। दाहालको प्रस्तावमा कतिपय अराजनीतिक र फौजदारी आरोप रहेको र त्यसलाई आफूले खारेज गरिसकेकाले त्यसमा हुने छलफलमा आफू सहभागी हुन असमर्थ रहने भन्दै ओलीले २१ मंसिरको स्थायी समिति बैठकमा पत्र पठाएका थिए। तर, दाहाल नेपाल पक्ष भने दुवै प्रस्ताव छलफल गरी एउटा निष्कर्षमा पुग्नुपर्ने पक्षमा छ। आआफ्नो अडानमा रहँदा पार्टी गम्भीर संकटमा परेको भन्दै कतिपय नेताले दुवै पक्षलाई मिलाउन दबाब बढाउन पनि खोजिरहेका छन्। नेताहरूका बीचमा संवाद गराउन र सहमतिका कुनै न कुनै विकल्प खोजी गर्न स्थायी समिति बैठक २८ मंसिरसम्म रोकिएको छ। नेताहरूले स्थायी समिति सदस्यलाई दुवै अध्यक्षका प्रस्ताव, दुई अध्यक्षबीच आदानप्रदान भएको चिठीपत्रलगायत सामग्री अध्ययन गरी छलफलमा भाग लिन आउन आग्रह गरेका छन्। दाहालसँग सम्बन्ध चिसिएपछि ओलीले आफ्नो पूर्वसमूहका नेताहरूलाई कुनै आरोप नलगाई दाहालमाथि खनिएर प्रस्ताव ल्याएका थिए। उनको यस्तो कदमलाई पूर्वएमाले धारका नेता नेपाल, वामदेव गौतमलगायतलाई ओलीले फकाउन खोजेको अर्थमा नेकपा नेताहरूले लिएका थिए । तर, बुधबार दाहालसँगको छलफलमा भने ओलीले नेपालसँगको समीकरण तोडेर दुई अध्यक्ष मिलेर महाधिवेशनसम्म अगाडि जानुपर्ने धारणा व्यक्त गरेका थिए। दाहालले भने आफूले पार्टीमा कुनै समीकरण नबनाएको भन्दै पार्टीका सबै नेतालाई मिलाएर अगाडि बढ्न खोजेको जवाफ दिएको स्रोतले बताएको छ। उनले वरिष्ठ नेता नेपाललाई आफूले जनयुद्धकालदेखि नै नजिकबाट चिनेको र संगत गरेको भन्दै नेपालसँगको सम्बन्धमा आफूमा कुनै अप्ठ्यारो नरहेको बताएका थिए। यो नेतासँग सम्बन्ध बनाऊ, यो नेता उस्तो यस्तो भन्ने भन्दा पनि म माधव कमरेडसँगको सम्बन्धका विषयमा धेरै जानकार छु। जनयुद्धकालदेखि नै राम्रोसँग नजिकबाटै चिन्ने मौका पाएको छु, यसमा तपाईंले मलाई चिनाइदिनु पर्दैन, दाहालको भनाइ उद्धृत गर्दै उनीनिकट एक स्थायी समिति सदस्यले भने। दाहालले आफ्ना कुरा पार्टी बैठकमा आएर राख्न र दुवै अध्यक्षका प्रस्ताव छलफल गरेर त्यही बीचबाट स्थायी समिति सदस्यहरूले नयाँ प्रस्ताव ल्याउन भने आफू तयार रहेको भनाइ राखेका थिए। पार्टी कमिटीमै जाऔं, त्यहीँ छलफल गरौं, साथीहरूले जे भन्नुहुन्छ, त्यहीअनुसार जाऔंला दाहालले ओलीसँग भनेका थिए। दाहालले कात्तिक २८ मा ओलीलाई आरोपित गर्दै १९ पृष्ठको प्रतिवेदन सचिवालय बैठकमा पेस गरेपछि विवाद बढेको थियो। त्यसपछि ओलीले पनि दाहाललाई आरोप लगाउँदै ३८ पृष्ठको प्रस्ताव ल्याएका थिए। बुधबारको छलफलमा पनि उनीहरू आआफ्ना अडानमा टसमस नदेखिएको दुवै अध्यक्षका निजी सचिवालयले जनाएका छन्। दाहालसँगको भेटवार्तापछि प्रधानमन्त्री ओली राष्ट्रपति विद्यादेवी भण्डारी भेट्न शीतल निवास पुगेका थिए। अबको स्थायी समिति बैठकमा ओली जाने नजाने अझै अन्योल छ। दोस्रो पुस्ताका कतिपय नेता दुई नेतालाई मिलाउन दौडधुपमा सक्रिय रहे पनि परिणाम फलदायी हुन सकिरहेको छैन।"
कांग्रेस महाधिवेशन फागुनमा सम्भव छैनः महामन्त्री डा कोइराला,"काठमाडौं : नेपाली कांग्रेसका महामन्त्री डा शशाङ्क कोइरालाले पार्टीको महाधिवेशन फागुनमा सम्भव नभएको बताएका छन्। पत्रकारसँग कुरा गर्दै डा कोइरालाले क्रियाशील सदस्यता वितरणदेखि दावीविरोधलगायत काम गर्न बाँकी रहेकाले तोकिएका समयमा महाधिवेशन सम्भव नरहेको स्पष्ट पारे। यी सबै काम गर्नका लागि पनि अझै समय लाग्ने भएकाले पार्टीको महाधिवेशन चैत अन्तिम साता वा वैशाखमा गर्नुपर्ने उनको भनाइ थियो । उनले भने, 'मङ्सिर मसान्तसम्म जिल्लाबाट क्रियाशील सदस्य आउनुपर्यो । त्यसमा दावी विरोध हुन्छ । त्यसलाई समय दिनुपर्यो ।' महाधिवेशनमा आफू कुन पदमा लड्ने भन्ने विषयमा टुङ्गो लागिनसकेको उनको भनाइ थियो । पार्टीभित्रका जिम्मेवार व्यक्तिसँग कुरा चलिरहेकाले छलफलबाट उम्मेदवार टुङ्गो लगाइने उनले बताए । उनले भने, 'कार्यकर्ताको चाहना मलाई सभापति भएको देख्ने छ । रामचन्द्रजी, प्रकाशमानजी, शेखर दाइ, सुजातालगायत जिम्मेवार व्यक्तिसँग छलफल भएको छैन ।' कुराकानीका क्रममा उनले अहिलेका अवस्थामा कांग्रेस सरकारमा नजाने स्पष्ट पारे । सरकारमा जाने हो भने पार्टीलाई ठूलो घाटा लाग्ने सङ्घीय सांसद डा कोइरालाको भनाइ थियो । रासस"
'मेरो मुटुको टुक्रा खोस्ने पापीलाई कडा कारवाही होस्',"गुलरिया : श्रीभवानी दलगण तेघरी ब्यारेक अत्तरियामा दरबन्दी भइ हाल विशेष कार्यरथी विभाग जंगी अड्डा काठमाडौंमा कार्यरत नेपाली सेनाका २६ वर्षीय जवान विष्णु रणपालको शव मंसिर ४ गते बबई नदीको नहरमा भेटियो । बर्दियाको बारबर्दिया नगरपालिका ३ खुरखुरे निवासी रणपालले मंसिर ५ गते हाजिर हुनेगरी कार्तिक २१ गते अड्डाबाट विदा स्वीकृति लिएका थिए । दैवको लिला मंसिर ३ गते स्थानीय बबई नहर साइफनमा वनभोज खान गएका जवानको अर्को दिन नहर नजिकै शव फेला पर्यो । पुत्र वियोगमा शोकाकुल बनेका विष्णुका आमाबुवाका आँखामा आँशुका भेल अझै थामिएका छैनन् । घटनाले परिवारलाई मात्र होइन स्थानीय सबैलाई त्रसित र स्तब्ध बनाएको छ । खुरखुरेस्थित सुकुम्वासी बस्तीमा बस्दै आएका मृतक रणपालका ५२ वर्षीय बावु धनबहादुर दमाई र ४८ वर्षीया आमा खगीसरा दमाईका आँखा ओभाएका छैनन् । सम्पत्तीको नाममा ९ जना परिवारको एकमात्र सहाराले मृत्यु भएपछि सुकुम्वासी दमाई परिवारका विचल्लीका दिन सुरु भएका छन् । मृतकको श्रीमतीसँग अदालतमा डिभोर्सको प्रक्रिया चलिरहेको बताइएको छ । 'मेरो बाबालाई के कष्ट पर्यो । तिमी सबैसँग मिलेर बस्नुपर्छ भन्थ्यौं । मेरो राजा, मेरो सानु, मेरो मायाँलु । उठ न बावु । के गर्नु पर्यो । गहभरी आँसुका भेल बगाउँदै मृतककी आमा खगिसराले भनिन् ,' मेरो छोराको हत्या भएको छ । मेरो कोख चुँडाएर लैजाने पापीलाई जसरी पनि कडा भन्दा कडा कारवाही होस् । अब मेरो छोरा फर्किएर आउँदैन तर अपराधीलाई हदैसम्मको कारवाही हुनुपर्छ ।' परिवार गुमाउनुको पीडा कसैलाई सह्यै हुँदैन । वनभोज खान गएका जागिरे छोराको मृत्युले दलित दमाई परिवारको खुशी चुडीदिएको छ ।घटना घटाएर छोरालाई मारिएको छ । अनुसन्धानमा ढिलासुस्ती नहोस् । मृतकका बावु धनबहादुर परियारले भने,' राजनीतिक तथा पैसाको चलखेलबाट घटनालाई कमजोर नबनाइ निश्पक्ष छानबिन गरी दोषीलाई हदैसम्मको कारवाही भए मात्र छोराको आत्माले शान्ति पाउँछ ।' अपराधीलाई कडा कारवाहीको मागसहित दबाब दिन दमाई परिवारलगायत खुरखुरेका स्थानीयले सदरमुकाम गुलरियामा पत्रकार सम्मेलन समेत गरेका छन् । प्रत्यक्षदर्शीको भनाइ नेपाली सेनामा कार्यरत जवान विष्णु रणपालको हत्या भएको आरोप परिवारको छ । मंसिर ३ गते वनभोज खान बबई नहरको साइफन पुगेका उनीहरु साथीभाइहरुसँग पिकनिकमा रमाउँदै थिए । उनीहरुको नजिकै अर्को समूह पनि वनभोजमा नाँचगान गर्दै थियो । विष्णुका साथी प्रत्यक्षदर्शी एकैगाउँ निवासी लालबहादुर विक खाना खाँदै थिए । उभिरहेका विष्णुको खुट्टा छोइने गरी मोटरसाइकलमा सवार दुईजना युवाहरु अगाडि गए । उनीहरु फेरि मोटरसाइकल फर्काएर विष्णु नजिकै पुगी विष्णुलाई प्याट्ट हिर्काए । लालबहादुरले घटना सुनाउँदै भने विष्णुलाई प्याट्ट हानेर केटाहरु गएपछि को रहेछन् भनेर विष्णु अलि अगाडी गए। अनि युवाहरुको समूहले मरणासन्न हुने गरी कुटपिट गरी भागे । विष्णुले मलाई बचाउ लालबहादुर भनेपछि म नजिकै गए । जोगाउन खोज्दा मलाई पनि चोट लाग्यो । मेरो हात भाँचिएको छ । प्लाष्टर गरेको हात देखाउँदै लालबहादुरले थपे झगडाको जड मलाई केही थाहा भएन । पिटेर केटाहरु भागेपछि विष्णुलाई बोकेर ट्याक्टरको ट्रलीमा राखे । ती केटाहरु फेरि खोज्दै आएपछि विष्णुलाई देखे । ट्रलीबाट झिकेर अलि पर बबईको साइफन नजिक लगेर दाउराको कप्टेरोले पिटेर मारे अनि साइफनको भित्र फालेर भागे । समूहका केटाहरु को हुन् मैले चिनेन् । मोटा अनि बलिया थिए । मैले एक्लैले ठिक पार्न सक्ने अवस्था थिएन । बरु चोट लागेर मेरै हात भाँचियो ।घटनाका सम्बन्धमा सुक्ष्म अनुसन्धान भइरहेकोले हत्या पुष्टि भए कुनैपनि अपराधी उम्किन नपाउने प्रमुख जिल्ला अधिकारी लिलाधर अधिकारीले बताए । शव भेटिएको बबई नहरको साइफन स्थलमा मृतकले लगाएको घडी र शव जालीमा अल्झिएको अवस्थामा पाइएको हो। घटनास्थल प्रकृति मुचुल्कालगायत पोष्टमार्फम रिपोर्टबाट थप अनुसन्धान खुल्ने उनले प्रष्टाए । 'सेनाका जवानको मृत्युको घटना फौज्दारी मुद्धा अन्र्तगत छानविन हुँदैछ । मृतकका परिवारले किटानी जाहेरी दिएका छन् । कुनै कसर बाँकी नराखेर त्रुटी र विभेद रहित अनुसन्धान गर्छौं,' निर्देशन दिइसकेको छु प्रजिअ अधिकारीले भने ।' मृतक विष्णु रणपाल सरल स्वभाव र मिलनसार भएको स्थानीय अविरल विश्वकर्माले भने । दलित समुदायको परिवारमा भएको घटनाप्रति नगरस्तरिय दलित संजाल बारबर्दियाको ध्यानाकर्षण भएको छ ।"
ठूलो परिणामको लागूऔषधसहित ६ जना पक्राउ,"धरान : कोरोना भाइरसको महामारीमा अवैध लागूऔषध कारोवार गर्ने छ जनालाई सुनसरी प्रहरीले पक्राउ गरेको छ। उनीहरुको साथबाट प्रहरीले ठूलो परिणामको लागूऔषध बरामत गरेको छ। जिल्ला प्रहरी कार्यालय सुनसरीबाट खटिएको प्रहरी टोलीले इटहरी उपमहानगरपालिका क्षेत्रबाट अवैध लागूऔषध कारोवार गर्ने एक भारतीय नागरिकसहित छ जनालाई पक्राउ गरिएको सुनसरीका प्रहरी प्रमुख एसपी कमल थापाले जानकारी दिए। भारत दरभंगा घर भएका २७ वर्षीय ओमप्रकाश यादव, सुनसरी इटहरीका सनम बस्नेत, सागर काफ्ले, अमर सरदार, प्रकाश सरदार र मोरङ जहदा गाउँपालिकाकाका उमेशकुमार मण्डललाई पक्राउ गरिएको एसपी थापाले बताए। पक्राउ परेका लागूऔषध कारोवारीबाट ट्रमाडोल क्याप्सुल १२ हजार ९ सय ६० पिस, प्लान्कफ ३० बोतल, नाइट्राभेट एक हजार ६ सय ५० ट्याब्लेट र स्पास्पेन २ सय ४० क्याप्सुल बरामत गरिएको एसपी थापाले बताए। त्यस्तै पक्राउ परेकाकाको साथबाट ६ थान मोवाइल र ८ हजार ३५ रुपैयाँ नगदसमेत बरामत गरिएको उनले बताए। पक्राउ परेकालाई लागूऔषध कारोवार ऐन अन्र्तगत मुद्दा दर्ता गरेर जिल्ला अदालत सुनसरीबाट म्याद थप गर्दै अनुसन्धान थालिएको छ। पक्राउ परेका व्यक्ति र बरामत लागूऔषध बिहीबार पत्रकार सम्मेलन गरेर सार्वजनिक गरिएको छ।"
विवाह खर्च कटौती गरी अक्षयकोष स्थापना,"संखुवासभा: खाँदबारी नगरापलिका८ का स्थानीय पवन बजागाईँले वैवाहिक जीवनको शुभारम्भको अवसरमा अक्षयकोष स्थापना गरेका छन् । नेपाली सेनामा कार्यरत बजगाईँले विवाहको खर्च कटौती गरेको रकमले अक्षयकोष स्थापना गरेका हुन् । बजगाईँले बरुण बहुमुखी क्याम्पस खाँदबारीमा १ लाख २५ हजार ५ सय २५ रुपौयाँको अक्षयकोष स्थापना गरेका हुन् । उनले आफ्ना बुवाआमा रोहितप्रसाद, पदमकुमारी र तुलसा बजगाईँअक्षयकोष स्थापना गरेका हुन् । दम्पती पवन र समीक्षाले विवाहकै दिन एक कार्यक्रम गरी क्याम्पसका सहायक प्रमुख चित्ररेखा अधिकारीलाई रकम हस्तान्तरण गरेका हुन् । आर्थिक अवस्था कमजोर भएर उच्च शिक्षा अध्ययनमा समस्या भएका विद्यार्थीलाई सहयोग पुर्याउने उद्देश्यले अक्षयकोषको स्थापना गरेको बजगाईँले बताए । बजगाईँले भनेविवाहका लागि छुट्याएको रकम कटौती र टीका लगाएर जम्मा भएको रकमबाट गरिव विद्यार्थीको भविश्य उज्वल बनोस् भनेर कोषको स्थापना गरेको हुँ । आफू नेपाल आर्मीमा कार्यरत रहेकाले सैनिक र नागरिक सम्बन्ध विस्तारमा समेत सहयोग पुर्याउने लक्षले कोष स्थापना गरेको पनि उनी बताउँछन् । त्यसैगरी जिल्ला स्थापना हुन लागेको ब्लड बैंक सञ्चालनका लागि हजुरआमा भद्रमायाको नाममा ११ हजार १ सय ११ रुपैयाँ हस्तान्तरण गरेका हुन् । विवाह सुरुवातकै अवसरमा बजगाईँले महेन्द्र माध्यमिक विद्यालय मानेभञ्ज्यामा अध्ययनरत सुस्त श्रवण तथा बहिरा श्रोत कक्षाका विद्यार्थीलाई लत्ताकपडा सहयोग गरेका छन् ।"
'जाउँ है पोखरा' अभियान लिएर पोखरेली व्यवसायी वीरगन्जजनकपुरमा,"जनकपुर : सामान्य अवस्थमा अक्टोबर, नोभेम्बर महिनामा पोखराका होटलमा पर्यटकको अकुपेन्सी ७५ देखि ८० प्रतिशतसम्म हुन्थ्यो । डिसेम्बरको पहिलो हप्तादेखि अन्नपूर्ण पदयात्रा क्षेत्रमा चिसो बढ्न सुरु हुने भएकोले पदयात्राका लागि आउने विदेशी पर्यटक विस्तारै कम हुन्थे । त्यसपछि पर्यटक आगमन घट्दै ५० ६० प्रतिशतमा झथ्यो । ८० प्रतिशत हुँदा आन्तरिक पर्यटक ३० प्रतिशत र विदेशी पर्यटक ५० प्रतिशत हुन्थे पश्चिमाञ्चल होटल संघका अध्यक्ष विकल तुलाचनले सुनाए । अंग्रेजी नयाँ वर्षमा रेवान पोखराले लेकसाइडमा गर्ने सडक महोत्सवको ३ दिन पोखराका होटल ९० प्रतिशत भन्दा बढि भरिभराउँ हुन्थे । पदयात्रा क्षेत्र, यहाँका रेष्टुरेण्ट,शाहासिक खेलका गतिविधि पनि उस्तै व्यस्त रहन्थे । चीनको उवानबाट गत वर्षको डिसेम्बर महिनामा देखा परेर विश्व भर फैलिएको कोभिड१९ कोरोना भाइरसको त्रासले विश्व पर्यटन उद्योगमै शुन्यता छाएको छ । नेपालको पर्यटन उद्योग पनि चैत महिनादेखि शुन्यको अवस्थामा पुगेको छ । पर्यटन उद्योगले अहिले सम्म पनि गति लिन सकेको छैन । कोरोना संक्रमण नियन्त्रण गर्न सरकारले चैत ११ गते देखि लकडाउन लगाएपछि नेपालमा रहेका पर्यटक पनि घर फर्कीएपछि विदेशी पर्यटकको शुन्य जस्तै अवस्थमा रहेको छ । लकडाउन खुकुलो हुनु, अन्तर्राष्ट्रिय, आन्तरिक हवाई उडान सुरु भए पनि विदेशी पर्यटकको आगमन सुरु भएको छैन् । भारतीय नाका पर्यटकलाई अझै खुला भएको छैन । उद्योग धन्दा सधै बन्द गरेर हुँदैन पर्यटन उद्योगलाई चलायमान बनाउनु पर्छ भन्ने सन्देश दिदै पश्चिमाञ्चल होटल संघ पोखराको आयोजनामा बुधवार देखि जाउँ है पोखरा अभियान लिएर देशका औधोगिक शहर पर्सा, वीरगन्ज, जनकपुर, बिराटनगर, चित्वन निस्केका छन् । त्यहाँका प्रदेश सरकार, संचारकर्मी र पर्यटन व्यवसायीसँग अन्तरक्रिया गरी एक आपसमा मिलेर पर्यटन प्रर्वद्धनमा लाग्ने बिषयमा अन्तरक्रिया गरेको भ्रमण दलका संयोजक भरत पराजुलीले बताए । पोखरा र भारतको सिमावती सहर बिच सहकार्य गरि पर्यटन उद्योग चलायमान बनाउन यो अभियान सुरु गरिएको पूर्व अध्यक्ष समेत रहेका पराजुलीले सुनाए । पर्यटक आकर्षण गर्न पोखराको होटलमा ५० प्रतिशतसम्म छुट गरिएको संघका अध्यक्ष तुलाचनले सुनाए । पोखरामा सहाशीक खेल प्याराग्लाइडिङमा पनि ५० प्रतिशत छुट रहेको छ । पोखरामा साना र ठूला गरी ७ सय ५० भन्दा बढी होटल संचालनमा रहेका छन् । ती मध्ये चार सय भन्दा बढी होटल संघमा आवद्ध छन् । पोखराका होटलमा सुविधा सम्पन्न ३० हवार भन्दा बढी बेड संख्या रहेका छन । होटलमा दुई खर्व भन्दा बढि लगानी रहेको छ । होटल, रेष्टुरेण्ट, सहासिक खेल प्याराग्लाइडिङ, अल्ट्रालाइट बन्जीजम्प, जिपलाइन, पर्यटक बस लगायतका क्षेत्रमा ठूलो लागानी रहेको छ । यसैले आन्तरिक पर्यटनलाई पुनउत्थान गर्ने उद्देश्यले नेपाल पर्यटन बोर्डसँग मिलेर यो अभियानलाई निरन्तरता दिइएको हो । १८ वर्षअघि द्वन्दव जारी रहेको अवस्थामा सुरु भएको जाउँ है पोखरा अभियान यस पटक कोभिड १९ बाट पर्यटन उद्योग थलापरिरहेको बेलामा पर्यटन उद्योगलाई जगाउने उद्देश्यले कार्यक्रम भएको जाउँ है पोखरा अभियानको अभियान्त संघका पूर्व अध्यक्ष, नेपाल पर्यटन बोर्डका कार्यकारी सदस्य विप्लव पौडेलले बताए । जाउँ है पोखरा अभियानअन्तर्गत वीरगन्जमा भएको कार्यक्रमा प्रदेश नम्बर २ का उद्योग, पर्यटन, वन तथा वातावरण राज्यमन्त्री सुरेशकुमार मण्डलले पर्यटकीय शहर पोखरा संग पर्यटन उद्योगलाई जगाउन सहकार्य गरेर अघि बढ्ने प्रतिवद्धता व्यक्त गरे । प्रदेश २ सरकारले उद्योग, कृषि र पर्यटनलाई प्रथामिक्तामा राखेर विकासमा अघि बढेको बताउँदै गण्डकी प्रदेश सरकारसँग सहकार्य गरेर पर्यटन विकासमा लाग्ने बताए । पोखरा र जनकपुर हवाई सेवा संचालन गर्ने निर्णय भइसकेकोले छिट्टै नै यसबाट दुबै सहरले पर्यटन क्षेत्रमा नयाँ फड्को मार्ने उनले विश्वास गरे । वीरगन्ज उद्योग वाणिज्य संघका अध्यक्ष एवं नेपाल उद्योग वाणिव्य महासंघका कार्यकारी सदस्य गोपाल केडियाले सिमरा पोखरा हवाई उडान छिट्टो संचालन गर्नुपर्नेमा जोड दिए । पटक पटक सिमरा पोखरा उडान हुने भनिए पनि कार्यान्वयन नहुनु दुःखद रहेका वीरगन्जका पर्यटन व्यवसायीले गुनासो गरेका छन् । सिमरा र पोखरा हवाई सेवाले जोडिए भारतीय पर्यटक सोझै पोखरा जान सक्ने पर्सा र वीरगन्जका व्यवसायीले बताए । छोटो समय लिएर घुम्न आएका भारतीय पर्यटक पोखरा जान चाहेर पनि सडक मार्गबाट टाढा हुँदा जान नसक्ने गुनासो गर्ने गरेको होटल संघ पर्साका अध्यक्ष मोहन शर्माले बताए । वीरगन्ज, जनकपुर र बिराटनगरका व्यवसायीहरुले पर्यटन उद्योग चलायमान बनाउन भारतीय नाका खोल्नु पर्ने र भारतीय पर्यटकलाई निर्वाद रुपमा आउ दिनुपर्नेमा जोड दिएका थिए । जनकपुरका पर्यटन व्यवसायीले पनि पोखरा र जनकपुर बिच सहकार्य गरेर पर्यटन विकासमा लाग्ने प्रतिवद्धता व्यक्त गरेका छन् ।"
डिआईजी पोखरेललाई एआइजीमा बढुवा,काठमाडौँ : सरकारले डिआईजी विश्वराज पोखरेललाई एआईजीमा बढुवा गर्ने निर्णय गरेको छ। बिहीबार बसेको मन्त्रिपरिषदको बैठकले पोखरेललाई एआईजीमा बढुवा गर्ने निर्णय गरेको हो। बढुवासँगै पोखरेललाई अपराध अनुसन्धान विभागमा पदस्थापन गरिएको छ । यस्तै एआईजी हरिबहादुर पाललाई महानगरीय प्रहरी कार्यलयमा सरुवा गरेको छ। पाल यसअघि अपराध अनुसन्धान तथा कार्य विभागमा थिए।
देशभर सुरक्षा सतर्कता बढाउन प्रहरीको निर्देशन,"काठमाडौं : नेपाल प्रहरीले मुलुकभर सुरक्षा सतर्कता बढाउन निर्देशन दिएको छ। कानुनविपरीतका आपराधिक घटना बढ्न सक्ने जनाउँदै उसले आफ्ना मातहतका ७७ वटै जिल्लाका प्रहरीलाई उच्च सावधानीका साथ सुरक्षा सतर्कता बढाउन निर्देशन दिएको हो। पहिलेदेखि लागू हुँदै आएको सुरक्षा योजनालाई अझै कडाइका साथ पालना गर्न भनिएको छ, प्रहरीका प्रवक्ता प्रहरी वरिष्ठ उपरीक्षक वसन्तबहादुर कुँवरले भने, सुरक्षा चुनौती विष्लेषण गरेर संयुक्तरूपमा टोली परिचालन गर्ने कुरालाई विशेष ध्यान दिने गरी निर्देशन भएको छ। यही मङ्गलबार मोरङको मिक्लाजुङमा शिक्षक राजेन्द्रकुमार श्रेष्ठको बर्बतापूर्ण तरिकाले हत्या भएको थियो। उक्त हत्यामा नेत्रविक्रम चन्द समूहको संलग्नता रहेको प्रहरीले जनाएको छ। घटना भएको भोलिपल्ट बुधबार गृह मन्त्रालयले तीनवटै सुरक्षा निकायमा प्रमुखसँग सुरक्षा ब्रिफिङ लिएको थियो। उक्त ब्रिफिङ नियमित भएको गृह प्रवक्ता चक्रबहादुर बुढाले जानकारी दिए। यसअघि सो समूह विभिन्न भौतिक संरचनालाई क्षति पुर्याउन विष्फोट गराउने क्रियाकलाप गर्नमा बढी उद्यत थियो। उपत्यकामा बम पड्काउने क्रममा केही सर्वसाधारण र केही आफ्नै कार्यकर्तासमेत मारिएका थिए। गतिविधि आपराधिक हुन थालेपछि सरकारले विसं २०७५ फागुन २८ गतेबाट चन्द समूहका गतिविधि रोक्ने निर्णय गरेको थियो। यसपछि प्रहरीले उपल्लोस्तरका नेतासहित झण्डै दुई हजारलाई पक्राउ गरी कारवाही गरेको थियो। तीमध्ये एक हजार ८९४ मुद्दा दर्ता भएको छ। पक्राउ परेकामध्ये धेरै छुटेका छन्। प्राप्त विवरणअनुसार १३८ जना पुर्पक्षका लागि थुनामा छन् भने अरु सबै छुटेका छन्। छयालीस जनाविरुद्ध अहिले अनुसन्धान जारी रहेको प्रहरी प्रवक्ता कुँवरले जानकारी दिए। यस बीचमा चन्द समूहबाट प्रहरीले ४३ वटा पेस्तोल, विभिन्न हतियारमा प्रयोग हुने ५०० राउण्डभन्दा बढी गोली, दुई रिभल्बर, तीन थ्रीनट थ्री, एकएक थान एसएलआर र एलएमजी, एम१६ र सात एसएमजी बरामद गरिसकेको छ। यस्तै प्रहरीले दुई प्रेसर कुकर बम, आठ सुतली बम, २३ सकेट बम, ३८ हाते ग्रिनेट, २१० थान डेटोनेटर पनि बरामद गरेको प्रहरी प्रधान कार्यालयले जनाएको छ। रासस"
"कोरोना महामारीबीच पठनपाठन सुरु : न मास्क, न सामाजिक दूरी",जाजरकोट : जाजरकोट सदरमुकामस्थित त्रिभुवन माध्यमिक विद्यालयमा कक्षा ७ मा ९३ जना विद्यार्थी एउटै कोठामा बसेर पढ्ने गरेका छन् । नौ महिना पछि भर्खर खुलेको सो विद्यालयमा ६ कक्षा देखि १० कक्षासम्म करिब ६ सय विद्यार्थी नियमित आउने गरेका छन् । सबै कक्षामा ६० भन्दा बढी विद्यार्थी राखेर पढाउने गरिएको छ । तर कक्षाकोठा र शिक्षक अभावमा एउटै कोठामा ठूलो संख्यामा विद्यार्थी राखेर पढाउँदा कोरोना संक्रमण बढ्ने जोखिम बढिरहेको छ । कोरोना महामारीकै कारण गत चैत्रदेखि बन्द रहेका विद्यालय जाजरकोटका स्थानीय तहले खोल्ने निर्णय गरे सँगै पठनपाठन सुरु गरिएको छ । गत चैत्रदेखि कारोना महामारीको त्रासका बीच बन्द भएका विद्यालय खुलेपछि रोकिएको पढाइ सुचारु भएको भन्दै खुसी भएका विद्यार्थी र अभिभावक कोरोना सर्ने हो कि भन्ने सन्त्रासमा छन् । अधिकांश विद्यालयमा न मास्क लगाउने व्यवस्था गरिएको छ नत सामाजिक दूरी नै कायम गरिएको छ । जसका कारण कोरोना महामारी फैलिन सक्ने जोखिम बढ्ने संभावना देखिएको छ । त्रिभुवन माध्यामिक विद्यालयका प्रधानाध्यापक हरिबहादुर बस्नेतले सबै विद्यार्थीलाई अनिवार्य मास्क प्रयोग गर्न निर्देशन दिइएको बताए । कोरोनाको प्रकोप समुदायका विभिन्न व्यक्तिमा देखापरिरहेको छ तर परीक्षणको दायरा बढाइएको छैन । शंकास्पदले समेत पीसीआर परीक्षण गर्न पाएका छैन । जिल्ला अस्पतालका डा अमिन शाहले २० जनाको परीक्षण गर्दा ५६ जनामा संक्रमण देखिने गरेको बताए । उनले भित्रभित्रै समुदायमा संक्रमण फैलिरहेको आशंका गरे । यस्तो बेला विद्यालय खोलिएका र सामाजिक दूरी कायम नगर्दा संक्रमण फैलने संभावना धेरै हुने डा शाहको भनाइ छ ।
"२४ घण्टामा थप १२१७ जनामा कोरोना संक्रमण, १०६४ डिस्चार्ज, १२ को मृत्यु",काठमाडौं : पछिल्लो २४ घण्टामा १२ सय १७ जनामा कोरोना भाइरस (कोभिड१९) संक्रमित थपिएका छन्। स्वास्थ्य तथा जनसंख्या मन्त्रालयका अनुसार नयाँ थपिएकासहित कोरोना संक्रमितको संख्या २ लाख ४५ हजार ६५० पुगेको छ। यस्तै बिहीबार १ हजार ६४ जना डिस्चार्ज भएका छन्। योसहित कोरोना जित्नेको संख्या २ लाख ३१ हजार ६०१ पुगेको स्वास्थ्य मन्त्रालयले जनाएको छ। मन्त्रालयका अनुसार निको हुनेको दर ९४२ प्रतिशत हो। देशभर सक्रिय संक्रमितको संख्या भने १२ हजार ३८६ रहेको छ। अहिलेसम्म कोरोनाबाट मृत्यु हुनेको संख्या १६ सय ६३पुगेको मन्त्रालयले जनाएको छ। बिहीबार मात्र कोरोनाबाट थप १२ जनाको मृत्यु भएको छ। यस्तै अहिले ५१५ जना क्वारेन्टिन र १२ हजार ३८६ आइसोलेसनमा रहेको मन्त्रालयले जनाएको छ। कोरोनाका गम्भीर २०९ जनाको आइसीयूमा र ५७ जनाको भेन्टिलेटरमा उपचार भइरहेको छ। बिहीबार ७ हजार २३२ स्वाब नमूना परीक्षण गराउँदा १२ सय १७ जनामा संक्रमण देखिएको मन्त्रालयले जनाएको छ।
शिक्षक हत्याप्रति आयोगद्वारा भर्त्सना,"काठमाडौं : नेत्रविक्रम चन्द विप्लवसमूहले मोरङको मिक्लाजुङमा गरेको शिक्षक हत्याको भर्त्सनासहित राष्ट्रिय मानवअधिकार आयोगले दोषीलाई कारबाही र पीडित परिवारलाई क्षतिपूर्तिको माग गरेको छ। आयोगले कुनै व्यक्तिलाई विचार, आस्था र आशंकाका भरमा स्वेच्छाचारी रूपमा कब्जामा लिएर यातना दिने र हत्या कार्य तत्काल रोक्न भनेको छ। हत्याजस्तो गम्भीर अपराधका घटनाप्रति आयोगले खेद प्रकट गरेको छ। विप्लव समूहले मंगलबार मोरङ मिक्लाजुङ१ स्थित सरस्वती माध्यमिक विद्यालयका प्रधानाध्यापक राजेन्द्रकुमार श्रेष्ठको हत्या गरेको थियो। उक्त प्रकरणमा आयोगको प्रदेश कार्यालय विराटनगरले घटनाको अनुगमन गरिरहेको आयोगद्वारा जारी विज्ञप्तिमा जनाइएको छ। आफ्ना विचारमा असहमति राख्नेप्रति असहिष्णु भई हत्याहिंसा नगर्न र प्रत्येक व्यक्तिको जीवनको अधिकारको सम्मान गर्न आयोगले विप्लव समूहको ध्यानाकर्षणसमेत गराएको छ। नेपालको संविधानले सबैलाई विचार तथा अभिव्यक्तिको स्वतन्त्रता र सम्मानपूर्वक बाँच्न पाउने हकको सुनिश्चितता गरेको छ। आफ्ना राजनीतिक विचार अभिव्यक्त गर्ने, बिना हातहतियार भेला हुने, शान्तिपूर्ण रूपमा प्रदर्शन गर्न पाउने तथा असहमतिहरूलाई शान्तिपूर्वक व्यक्त गर्न पाउने हक पनि प्रत्येक नागरिकलाई संविधानले सुनिश्चित गरेको छ, आयोगले भनेको छ, आफ्ना विचारमा असहमति राख्नेप्रति असहिष्णु भई हत्याहिंसा नगर्न र प्रत्येक व्यक्तिको जीवनको अधिकारको सम्मान गर्न आयोग नेपाल कम्युनिष्ट पार्टीलाई आग्रह गर्दछ। नेपाल मानवअधिकार संगठनले पनि एक विज्ञप्तिमार्फत घटनाको अविलम्ब छानबिन गरी दोषीलाई कानुनको दायरामा ल्याउन माग गरेको छ। कुनै पनि बहानामा कुनै पनि प्रकारको हिंसाको औचित्य नभएको भन्दै तत्काल हत्या, हिंसा रोक्न संगठनले ध्यानाकर्षण गरेको छ।"
"सानो पद, ठूलो हैरानी","काठमाडौं : तल्लो दर्जाका प्रहरी नै बढीजसो फिल्डमा खटिन्छन्। प्रहरी संगठनमा उनीहरू (हवल्दारजवान)लाई बढी हैरानी पनि छ। पछिल्लो तीन वर्षमा ७ हजार ७ सय १४ प्रहरीले राजीनामा दिएकामा अधिकांश हवल्दार र जवान नै छन्। राजीनामा दिने प्रवृत्ति निरुत्साहन गर्न तथा तल्लो दर्जाको पीरमर्का बुझ्न प्रहरी प्रधान कार्यालयले हालै देशव्यापी सर्वेक्षण सम्पन्न गरेको छ। प्रहरी हवल्दार तथा प्रहरी जवान लक्षित उत्प्रेरणा अभिवृद्धि योजना २०७७ नाम दिइएको यो सर्वेक्षण ०७६ भदौमा सुरु गरी कात्तिकमा सम्पन्न भएको हो। झन्डै १४ महिना लगाएर गरिएको उक्त सर्वेक्षणमा १३ वटा गुनासो साझा रूपमा आएको छ। प्रहरी मुख्यालयले गुनासो समाधान गर्न विस्तृत छलफल थालेको छ। कार्यक्षेत्रमा हवल्दारजवान नै बढी खटिँदै आएका छन्। उनीहरूको मनोबल बढाउन सकियो भयो संगठनका लागि मात्र होइन, राज्यकै लागि ठूलो उपलब्धि हुनेछ, प्रहरी प्रवक्ता एसएसपी वसन्तबहादुर कुँवरले भने, उनीहरूको गुनासो सम्बोधन गर्न सके जागिर छाड्ने प्रवृत्तिमा ह्रास आउने अपेक्षा छ। यो सर्वेक्षणले तल्लो दर्जाका प्रहरी अझै बहालवाला तथा अवकाशप्राप्त उच्च प्रहरी अधिकृत, पूर्वमन्त्री, पूर्वसचिव एवं अवकाशप्राप्त उच्च सरकारी अधिकृतका घरमा काम गर्न बाध्य रहेको देखाएको छ। हवल्दारजवानले प्रहरी नियमावलीमै तोकिएको बिदासमेत हाकिमले नछाड्दा घरायसी समस्या समाधान गर्न नसकेको र परिवार भेट्न नपाएको गुनासो गरेका छन्। नियमावलीमा ३० दिन घरबिदा तथा १२ दिन भइपरी आउने बिदा पाउने उल्लेख छ। तर, थोरै प्रहरीले मात्र यो सुविधा पाएका छन्। जनशक्तिको अनुपातमा कामको अत्यधिक चापका कारण तोकिएको बिदा छाड्न नसकिएको प्रवक्ता कुँवरले बताए। उपत्यका र तराईका जिल्लामा दैनिक १८ घण्टासम्म काम गर्दै आएका छन्। प्रवक्ता कुँवरका अनुसार बिदासम्बन्धी नयाँ सफ्टवेयर निर्माण अन्तिम चरणमा पुगेको छ। सफ्टवेयर बनेपछि बिदाको रेकर्ड हेरेर व्यवस्थापन गर्ने तयारी छ। हवल्दारजवानले कामको चाप बढी भएकाले घटाउन माग गरेका छन्। केहीले तलब सरकारी खाने तर हाकिमको निजी काममा खटिनुपर्ने बाध्यता रोक्नुपर्ने माग गरेका छन्। सरुवाबढुवा पारदर्शी नभएकाले करिअरमा धक्का पुगेको गुनासो उनीहरूले गरेका छन्। ढिलो बढुवा हुने र भइहाल्यो भने पनि पारदर्शी नहुने उनीहरूको भनाइ छ। प्रवक्ता कुँवरले सरुवाबढुवालाई पारदर्शी बनाइएको दाबी गरे। धेरै हवल्दारजवानको गुनासो हाकिमबाट हुने व्यवहारलाई लिएर छ। हाकिमले तल्लो दर्जालाई गन्दै नगन्ने र अश्लील शब्दबाट गाली गर्ने गरेको गुनासो उनीहरूको छ। प्रहरी मुख्यालयले यी गुनासो समाधान गर्न हालै मात्र आचारसंहिता जारी गरेको छ। तल्लो तहका प्रहरी कर्मचारीलाई राम्रो व्यवहार नगरेको उजुरी परे कारबाही गर्ने आचारसंहितामा उल्लेख छ। अर्को साझा गुनासोमा पोसाक, रासनभत्ता, घरपायक सरुवा, विदेश तालिम, राष्ट्रसंघीय मिसनमा विभेद भएको उल्लेख छ। विदेश तालिममा अधिकृतस्तरका प्रहरीलाई मात्रै पठाउँदा तल्लो तहका कर्मचारी अवसरबाट वञ्चित हुनुपरेको बुझाइ उनीहरूको छ। यो गुनासो सम्बोधन गर्न हालै प्रहरी मुख्यालयले राष्ट्रसंघीय मिसन प्रतिस्पर्धात्मक प्रणालीबाट मात्रै हुने उल्लेख गरेको छ। हवल्दारजवानले आफूहरूको तलब कम भएको र मिसनमा समेत जान नपाएकाले कल्याणकारी योजना बढाउनुपर्ने माग गरेका छन्। मुख्यालयले यही गुनासो व्यवस्थापन गर्न हवल्दारजवानका लागि कल्याण कोषमार्फत सहुलियत घर कर्जाको कार्यक्रम ल्याएको छ। प्रहरीको योजना तथा विकास निर्देशनालयले सातवटै प्रदेशका १५ जिल्लामा उक्त सर्वेक्षण गरेको थियो। ४ हजार ५ सय ४८ प्रहरीमाझ यो सर्वेक्षण गरिएको हो। तीमध्ये ४ सय २२ जना हालै मात्र अवकाश पाएका प्रहरीलाई समावेश गरिएको प्रवक्ता कुँवरले बताए। प्रहरीमा तल्लो दर्जा (हवल्दारजवान)को संख्या ७६८२ प्रतिशत छ। अर्थात् ७९ हजार ५ सय ४३ जनशक्ति रहेको प्रहरीमा जवान ४६ हजार २ सय १९ र हवल्दार १४ हजार ८ सय ८९ जना छन्। ५ हजार ७ सय २७ जना जवान नयाँ भर्नाका लागि परीक्षा चलिरहेको छ।"
नेपालमा ७२ प्रतिशतलाई कोरोना विरुद्धको खोप दिने तयारी,"काठमाडौं : नेपालको कूल जनसङ्ख्याको ७२ प्रतिशत मानिसलाई कोरोना भाइरसविरुद्ध खोप लगाउने योजना सरकारले बनाएको छ । कूल जनसङ्ख्याको दुई तिहाइभन्दा बढीलाई खोप लगाउँदा त्यसले समुदायस्तरमा प्रतिरोधात्मक क्षमताको कार्य गर्ने र अन्यलाई लगाउनु नपर्ने हुन्छ । बालबालिकालाई अहिलेसम्म खोप परीक्षण नगरिएको र उनीहरुबाहेक सबैलाई खोप लगाउने योजना रहेको स्वास्थ्य तथा जनसङ्ख्या मन्त्रालयका सहप्रवक्ता डा समीरकुमार अधिकारीले जानकारी दिए। अहिले बन्न थालेको खोप १५ वर्षभन्दा माथिका उमेर समूहलाई मात्र परीक्षण गरिएकाले नेपालमा पनि सोही समूहका व्यक्तिलाई लगाइने छ । नेपालमा १५ वर्षमुनिका २८ प्रतिशत जनसङ्ख्या रहेको र उनीहरुलाई खोप लगाइने छैन । उनले बालबालिकाभन्दा माथिका उमेर समूहमा परीक्षण भएर सफल भएपछि तिनलाई पनि खोप लगाइने जानकारी दिए। सरकारले पहिलो चरणमा २० प्रतिशत जनसङ्ख्यालाई खोप लगाउने भएको छ । मन्त्रालयले विश्व स्वास्थ्य सङ्गठन, ग्लोबल भ्याक्सिन अलाइन्स गाभी र सेपी नामक तीन सङ्गठनको कोभ्याक्स सुविधा नामक संयन्त्रअन्तर्गत निःशुल्क खोप ल्याउने तयारी गरेको छ । कोभ्याक्स सुविधा ले गरीब र कम आय भएका मुलुकलाई निःशुल्क खोप उपलब्ध गराउने भएको छ । कोभिड१९ खोप सल्लाहकार समितिका संयोजक डा श्यामराज उप्रेतीले कोभ्याक्समार्फत ल्याइने खोपका लागि यही मङ्सिर १९ गते कूटनीतिकपत्र पठाइसकिएको जानकारी दिए। पहिलो चरणमा आउने २० प्रतिशतमध्ये शुरुमा तीन प्रतिशत स्वास्थ्यकर्मी, सुरक्षाकर्मी र वृद्धवृद्धालाई दिइनेछ । सरकारले बाँकी ५२ प्रतिशत खोप कूटनीतिक नियोगबाट सरकारसरकार (जिटुजी) सार्वजनिक खरीद नियमावलीअनुसार र ठेक्कामार्फत ल्याउने छ । उहाँका अनुसार सरकारले रु ४८ अर्ब खोप ल्याउनका लागि बजेट विनियोजन गरेको छ । अहिले फाइजर एण्ड बायोएनटेक, मोडेर्ना (अमेरिका), अक्सफोर्डएस्ट्राजेनेका (बेलायत), स्पुतनिकभी र ग्यामेलिया (रुस) र साइनोभ्याक्स(चीन) का खोप अहिले अन्तिम परीक्षणमा छन् । तीमध्ये फाइजर कम्पनीको खोप सफल परीक्षण भई विश्व वास्थ्य सङ्गठन (डब्लुएचओ)ले भर्खरै मान्यता प्रदान गरेको छ । नेपाललाई कुन खोप उपयुक्त नेपालका लागि अक्सफोर्डएस्ट्राजेनेकाले बनाएको खोप उपयुक्त रहेको देखिएको छ । फाइजरको माइनस ८० डिग्री सेल्सियस तापक्रम र मोडेर्नाले बनाएको खोप माइनस २० डिग्री सेल्सियस तापक्रममा राख्नुपर्ने हुन्छ । उक्त दुवै खोप नेपालका लागि उपयुक्त नभएको विज्ञको भनाइ छ । अहिले अन्तिम परीक्षणका रुपमा रहेका अक्सफोर्ड एस्ट्राजेनेकाले बनाएको खोप दुईदेखि आठ डिग्री सेल्सियसमा राख्न सकिने भएकाले उपयुक्त हुने मन्त्रालयका सहप्रवक्ता डा अधिकारीले बताउनुभयो । 'हाम्रो यहाँ निकै कम तापक्रममा खोप राख्न सम्भव हुँदैन,' उनले भने, 'त्यसैले यहाँको वातावरणअनुसार कम तापक्रममा रहने खोप नै उपयुक्त हुन्छ ।' निकै कम तापक्रममा राख्न मिल्ने खोप केही अस्पतालसँग मात्र राख्न सक्ने क्षमता रहेको उनले बताए। खोप ल्याउने तयारी गरिएपछि मन्त्रालयले खोप भण्डारण क्षमता बढाउन थालेको छ । खोप भण्डारणको व्यवस्थापन गर्नका लागि व्यवस्थापकलाई अभिमुखीकरण तालीमसमेत दिइसकिएको छ । डा उप्रेतीले खोप ल्याउनका लागि तयारी दु्रतगतिमा भइरहेको जानकारी दिए।"
"ह्वाइट हाउस कपडा पसलमा प्रहरीको छापा, तस्करीको कपडा बरामद","विराटनगर : अवैध रुपमा कपडा भण्डारण गरी बिक्री गर्ने गरेको भन्दै विराटनगरको मेनरोडमा रहेको एउटा कपडा पसलमा प्रहरीले बिहीबार दिउँसो छापा हानेको छ । विराटनगर महानगरपालिका७ मेनरोडमा तरुण रौनियारले सञ्चालन गरेको ह्वाइट हाउस कपडा पसलमा प्रहरीले चारैतिरबाट घेरा हालेर छापा मारेको हो । पसलबाट ठूलो परिणाममा तस्करीको कपडा बरामद भएको मोरङ प्रहरी प्रमुख एसपी सन्तोष खड्काले जानकारी दिए । उक्त कपडा पसल विराटनगरमा नाम चलेकामध्येको एउटा हो । भारतबाट भन्सार छली गरेर अवैध रुपमा ल्याउँदै गोदाममा भण्डारण गरेर बिक्री गर्ने गरेको पाइएपछि विशेष टोली परिचालन गरेर छापा हानिएको खड्काले जानकारी दिए । छापा हान्न वानटेन ट्रक नै लिएर प्रहरी टोली विराटनगरको जलजला चोक नजिक रहेको पसलमा पुगेको थियो । त्यस क्रममा पसल सञ्चालन गरिएको घरको माथिल्लो तलामा भण्डारण गरेर राखेको अवस्थामा कपडा बरामद भएको एसपी खड्काले बताए । उनका अनुसार पसल सञ्चालकले कपडाको कुनै पनि बिल विजक प्रस्तुत गर्न सकेनन् । ठूलो परिणाममा भण्डारण गरेर राखिएको कपडाको खरिद बिलनै देखाउन नसकेपछि पसल सञ्चालक रौनियारलाई पनि पक्राउ गरिएको उनले बताए । खड्काका अनुसार पक्राउ परेका रौनियारले लामो समयदेखि भारतबाट राजस्व छली गरेर अवैध रुपमा तस्करीको कपडामा सस्तोमा नेपाल भित्राउँदै महँगोमा बिक्री गर्ने गरेको सूचना प्रहरीमा थियो । 'चोर बाटोबाट भन्सार छली गरेर अवैध रुपमा कपडा भित्राएर बिक्री गर्ने गरेको सूचनाका आधारमा पसलमा एक घण्टा बढी समय लगाएर छापा हानिएको हो,' उनले भने, 'प्रहरीले खानतलासी गर्दा बिल नभेटेपछि र पसल सञ्चालकले पनि बिल देखाउन नसकेपछि कपडासहित सञ्चालकलाई नियन्त्रणमा लिइएको छ ।' उनले पसलबाट एक ट्रक सर्ट लगायतका कपडा बरामद भएको जानकारी दिए । खड्काका अनुसार कपडा लाखौं रुपैयाँ बराबरको भए पनि अनुसन्धानकै क्रममा रहेका कारण मूल्य यकिन हुन बाँकी छ । बिल प्रस्तुत गर्न सके पसल सञ्चालकलाई छाडेर कपडा फिर्ता गरिने र बिल देखाउन नसके आवश्यक कारबाहीका लागि विराटनगर भन्सार कार्यालयमा बुझाइने जानकारी उनले दिए । प्रहरी पुगेका बेला कपडा माथिल्लो तलाको गोदाममा थोपरेर राखिएको थियो । माथिल्लो तालमा भण्डारण गरेर राखिएको कपडाको अवैध रुपमा कारोबार हुने गरेको प्रारम्भिक अनुसन्धानबाट खुलेको एसपी खड्काले बताए ।"
छिम्केश्वरीबाट देखिएको हिमाल,"दमौली : तनहुँको आँबुखैरेनी गाउँपालिका५ छिम्केश्वरीबाट देखिएको कुहिरो र हिमाल । छिम्केश्वरी जिल्लाकै सबैभन्दा अग्लो स्थानमा अवस्थित छ । यहाँबाट अपी, सैपाल, धौलागिरि, अन्नपूर्ण, मनास्लु, बुद्ध हिमाल अवलोकन गर्न सकिन्छ । तस्बिर : कृष्ण न्यौपानेरासस"
दैलेखमा कोरोनाबाट थप एकजनाको मृत्यु,दैलेख : दैलेखमा कोरोना भाइरस संक्रमणबाट थप एकजनाको मृत्यु भएको छ । कर्णाली प्रदेश अस्पताल सुर्खेतका अनुसार गुराँस गाउँपालिका५ बस्ने ८७ वर्षीय पुरुषको उपचारका क्रममा मृत्यु भएको हो । योसँगै दैलेखमा कोरोना भाइरस संक्रमणबाट मृत्यु हुनेको संख्या ६ पुगेको छ । कर्णाली प्रदेश सरकारको सामाजिक विकास मन्त्रालय अन्तरगर्त स्वास्थ्य सेवा महाशाखाका जनस्वास्थ्य शाखा प्रमुख नवराज कँडेलका अनुसार कर्णाली प्रदेश अस्पताल सुर्खेतमा उपचारको क्रममा उनको मृत्यु भएको हो । श्वास फेर्न कठिनाइ भएपछि उनलाई मंसिर १५ गते प्रदेश अस्पताल सुर्खेतको कोभिड१९ आइसीयुमा भर्ना गरिएको थियो । सोहि दिन एक्सपर्ट विधिबाट पीसीआर परीक्षणमा कोरोना संक्रमण पुष्टि भएको थियो । भर्ना हुने समयमै ती पुरुषमा अक्सिजन स्याचुरेसन ८५ प्रतिशत मात्रै रहेको महाशाखाद्धारा जारी प्रेस विज्ञप्तीमा उल्लेख छ । रगतमा चिनीको मात्रा समेत उच्च देखिएपछि बुधबार रातीदेखि इन्सुनिलबाट उपचार गरिएको थियो । विज्ञप्तिमा उल्लेख भएअनुसार ती पुरुषको बिहीबार बिहान मृत्यु भएको हो । उनी कर्णालीमा कोभिड१९ को संक्रमण पुष्टि भएका २१ औँ मृतक हुन् ।
अमलेखगन्ज पाइपलाइनबाट पेट्रोल पनि ल्याइने,"मोतिहारी : अमलेखगञ्ज पेट्रोलियम पाइप लाइनबाट अगामी एक वर्षभित्र पेट्रोल ल्याउन गृहकार्य सुरु गरिएको छ । यसअघि २०७६ साल भदौदेखि भारतको मोतिहारीबाट पाइप लाइनमार्फत अमलेखगञ्जस्थित नेपाल आयल निगमको डिपोमा डिजल ल्याउन थालिएको थियो । अब एक वर्षभित्र सोही पाइप लाइनमार्फत पेट्रोल ल्याउन गृहकार्य सुरु गरिएको हो । निगमको सञ्चालक समितिले मोतिहारीबाट पेट्रोल पनि ल्याउन निगमलाई स्वीकृति दिएपछि काम अगाडि बढाइएको र यसका लागि भारतीय आयल निगम (आइओसी)सँगकुराकानी भइरहेको निगम प्रदेश नं २ को प्रादेशिक कार्यालय अमलेखगञ्ज बाराले जनाएको छ । कार्यालय प्रमुख भरत रेग्मीले भने, '४२ लाख लिटर पेट्रोल भण्डारण गर्ने क्षमताको दुईवटा पेट्रोल ट्याङ्की अमलेखगञ्ज डिपोमा तयार भइरहेको छ । दुई ट्याङ्कीमध्ये एउटा ट्याङ्की भारत सरकारले बनाउन लागेको छ भने एउटा ट्याङ्की आयल निगमले आफैँ बनाउने छ ।' ट्याङ्की निर्माण भएपछि एकपटकमा २४ ट्याङ्करमा स्वचालित उपकरणबाट तेल हाल्न सकिने छ । ट्याङ्की आगो नलागोस् भनेर तथा आगो लागेपछि सो आगो निभाउन ३०३० लाख गरी पानी भण्डारण गर्ने दुईवटा ट्याङ्की तयार हुनेछ । साथै अत्याधुनिक प्रयोगशाला र २४ भ्याकरमा एकैपटक पेट्रोल लोड अनलोड गर्ने काम हुनेछन् । नेपाल सरकारको करिव रु दुई अर्ब को लागतमा निर्माण भइरहेको सो पाइप लाइनमा अन्तर्राष्ट्रिय गुणस्तरको पाइप जडान गरिएको छ । साथै निर्माण भइरहेको पेट्रोल ट्याङ्करमा स्वचालित उपकरणबाट जाँच गर्न सकिने जनाइएको छ । पाइप लाइनमा पेट्रोल ल्याउन मोतिहारी तर्फ काम सम्पन्न भइसकेको बताइएको छ । भारतीय आयल कर्पोरेशन लिमिटेडले मोतिहारीमा भर्टिकल ट्याङ्क निर्माण गर्ने काम सुरु गरेको छ । यसैगरी अमलेखगञ्जस्थित निगमको कार्यालयमा पेट्रोल आपूर्ति गर्नका आवश्यक पर्ने पूर्वाधारको काम अगाडि बढाइएको छ । कार्यालय हाताभित्र पश्चिमतर्फ रहेको छ बिघा क्षेत्रफलमा रहेको खाली जग्गामा आवश्यक कामहरु हुनेछन् । अहिले सो पाइपबाट भारत विहारको पटनामा पम्पिङ गरेर अमलेखगञ्ज डिपोमा डिजल आउने गरिएको छ । मोतिहारीमा पेट्रोल ल्याउने काम सम्पन्न भएपछि त्यहीबाट पम्पिङ गरेर पेट्रोल पनि ल्याइने छ । प्रतिघण्टा तीन लाखदेखि चार लाख लिटरसम्म पेट्रोल आपूर्ति गर्न सकिने जनाइएको छ । पाइप लाइनबाट पेट्रोल आपूर्ति हुन थालेपछि ढुवानी खर्चमा बचत , प्राविधिक नोक्सानीको अन्त्य, शुद्धता कायम, चुहावट र मिसावट अन्त्य, प्रदूषण तथा वातावरणमा हुने क्षतिको अन्त्य, भन्सार नाकामा हुने ट्याङ्करको चापसमेत अन्त्य र पेट्रोलको अभाव पनि अन्त्य हुने विश्वास गरिएको छ । रासस"
६० वर्ष उमेर पुगेका पत्रकारले मासिक चार हजार पेन्सन पाउने,"बागमती : नेपाल पत्रकार महासंघ मकवानपुर शाखाले २० वर्षसम्म पत्रकारितालाई मुख्य पेशा बनाइ ६० वर्ष उमेर पुगेका ज्येष्ठ पत्रकारका लागि मासिक चार हजारका दरले पेन्सन दिने भएको छ । सो कार्यक्रम देशभरिका महासङ्घका शाखामध्ये मकवानपुर शाखामा आवद्ध पत्रकारलाई लागू हुने गरी सबैभन्दा पहिलोपटक गर्न लागिएको बताइएको छ । पत्रकार महासङ्घ मकवानपुर शाखाका अनुसार कार्यसमिति बैठकबाट ज्येष्ठ पत्रकार पेन्सनसम्बन्धी कार्यविधि, २०७७ पास गर्दै प्रतिपत्रकार मासिक रु चार हजारको दरले पेन्सन दिनका लागि थप प्रक्रिया कार्य अघि बढाइएको हो । पेन्सन दिनका लागि यसअगावै हेटौँडा उपमहानगरपालिकाले कोषमा रु १० लाख उपलब्ध गराइसकको छ । उक्त रकम पत्रकार महासङ्घ मकवानपुर शाखाले वाणिज्य बैंकमा यसअघिनै खोलिएको खातामा जम्मा गरिएको छ । यही बैंकमा यसअघि मुद्दति खातामा रहेको रु दुई लाखसमेत पेन्सन कोषमा जम्मा गर्ने र उपमहानगरपालिकाले कोषका लागि दिएको १० लाखको ब्याज रकमबाट पेन्सन दिन लागिएको पत्रकार महासङ्घ मकवानपुरका अध्यक्ष हरि हुमागार्इंले बताउनुभयो । पेन्सनसम्बन्धी कार्यविधिलाई महासङ्घको यही मङ्सिर २६ गतेको साधारणसभाले पारित गर्नेछ । महासङ्घ मकवानपुर शाखामा आबद्ध सदस्यमध्ये ज्येष्ठ सदस्यको वृत्तिविकास गर्नका लागि पेन्सन दिन लागिएको हो । लगातार कम्तीमा २० वर्ष मुख्य पेशा पत्रकारिता गरेर सक्रिय पत्रकारिता छोडी विश्राम लिइसकेपछि प्राप्त निवेदनका आधारमा पेन्सन रकम दिन लागिएको हो । राज्यबाट उपलब्ध हुने अन्य कुनै सामाजिक सुरक्षा भत्ता वा नेपाल सरकार, प्रदेश सरकार, वा स्थानीय तहबाट कुनै पनि सङ्घ संस्था, गैरसरकारी संस्थाबाट सेवा सुविधा प्राप्त हुने पदमा बहाल रहेको भए मासिक पेन्सन उपलब्ध नगराइने अध्यक्ष हुमागाईंले बताउनुभयो । ज्येष्ठ पत्रकार मासिक पेन्सन प्रदान गर्ने प्रयोजनका लागि पेन्सन प्राप्त गर्नेको निवेदन र कागजपत्रका आधारमा सिफारिस गरिने छ । सिफारिसका लागि पत्रकार महासङ्घ मकवानपुरको निवर्तमान अध्यक्ष संयोजक, पत्रकार महासङ्घ मकवानपुर शाखाको पूर्वअध्यक्षहरुमध्येबाट एक जना सदस्य र पत्रकार महासङ्घ मकवानपुरको वर्तमान अध्यक्ष सदस्य सचिव रहने कार्यविधिमा व्यवस्था गरिएको छ । मासिक पेन्सन प्राप्त गरिरहेका ज्येष्ठ पत्रकारले अन्य सामाजिक सुरक्षा भत्ता वा सार्वजनिक पदको सुविधा प्राप्त गरेमा वा मृत्यु भएमा मासिक लगत कट्टा गर्ने प्रयोजनका लागि सोको जानकारी एकाघरको सदस्यले महासङ्घ मकवानपुर शाखालाई जानकारी दिनुपर्ने नियम बनाइएको छ । मासिक पेन्सन वृत्ति प्राप्त गरिरहेका ज्येष्ठ पत्रकारको मृत्यु वा दोहोरो सुविधा प्राप्त भएको भन्ने उजुरी वा महासङ्घको जानकारीमा आएमा लगत कट्टा गरिने महासङ्घ मकवानपुरका सचिव गणेश दर्पण अधिकारीले बताए। पेन्सन प्राप्त गर्नका लागि पत्रकार महासङ्घ मकवानपुर शाखाको सदस्य भएको हुनुपर्ने, ६० वर्ष उमेर पूरा भएको हुनुपर्ने, निरन्तर २० वर्ष पत्रकारितालाई मुख्य पेसा बनाएर सञ्चार क्षेत्रमा कार्य गरेको हुनुपर्ने, कुनै पनि सरकारी संस्था, गैरसरकारी र कम्पनीमा काम गरेर नियमित सरकारी पेन्सन रकम नलिएको र उक्त संस्थाबाट उमेर हदका कारण उपदान रकम नलिएको हुनुपर्ने र ६० वर्ष उमेरपछि सक्रिय पत्रकारिता छोडेर विश्राम लिएको हुनुपर्ने उनले बताए। पेन्सन कोषको सञ्चालन महासङ्घ मकवानपुर शाखाले विभिन्न सरकारी वा अर्धसरकारी संस्था, विभिन्न राष्ट्रिय तथा अन्तर्राष्ट्रिय दातृ संस्था, विभिन्न व्यक्ति सङ्घ, सस्था, उद्योग प्रतिष्ठानबाट प्राप्त रकम कोषमा राखिने छ । नेपाल पत्रकार महासङ्घ मकवानुर शाखामा हाल १०३ जना साधारण सदस्य छन् भने यस वर्ष ६० जनालाई नयाँ सदस्यता वितरणका लागि लागि प्रदेश महासङ्घमा सिफारिस गरिएको शाखाले जनाएको छ । रासस"
"बोक्सी आरोपमा कुटिएकाले दुईवर्षसम्म पाएनन् न्याय, फरार भनिएकाहरु गाउँ डुल्दै","गोरखा : बोक्सी आरोपमा कुटिएका काशिगाउँका पीडितले न्यायालय धाएको दुई वर्ष वितिसक्यो । बोक्सीको अरोपमा कुटाइ खाएका धार्चे गाउँपालिका ६ काशिगाउँकी ५८ वर्षीया काली गुरुङ, मिनकुमारी गुरुङ र सूचना गुरुङले अदालतमा मुद्धा दर्ता गरेको लामो समयसम्म न्याय पाउन सकेका छैनन्। पीडितहरुको जाहेरीको आधारमा जिल्ला अदलत गोरखामा २०७५ सालको भदौ ५ गते स्थानीय रोशन गुरुङ, काजी गुरुङ, आइतीमाया गुरुङ, प्रमिला गुरुङ र मिनु घलेविरुद्ध मुद्धा दर्ता भएको थियो । १५ पटकसम्म पेशी सरेको सो मुद्धाको फेरि पुस ५ गते पेशी सरेको अदालतले जनाएको छ । दुईवर्षभित्र सबै मुद्धाको फैसला गर्ने नीति भएपनि सो मुद्धा भने २७ महिनादेखि फैसला नभएको अदालतले जनाएको छ । 'फौजदार मुद्धा रहेछ तर अहिलेसम्म फैसला भएको छैन, ' अदालतका स्रेस्तेदार विनोद अधिकारीले भने, 'यसअघि १५ पटक पेशी चढिसकेको रहेछ अझै पुस ५ गतेका लागि पेशी सरेको छ ।' अदालतले २०७५ सालको भदौ ६ गते उनीहरु पाँचजनाविरुद्ध पक्राउ पुर्जी जारी गरेको थियो । पक्राउ पुर्जी लिएर गाउँ गएका प्रहरीले उनीहरु फरार रहेको भन्दै २०७५ साल भदौ १२ गते घरमा पुर्जी टाँस गरी फर्किएका थिए । पक्राउ गर्न आएका प्रहरीले उनीहरुलाई पक्राउ नै नगरी घरमा चिठी टाँसेर फर्किएको थियो । रोशन गुरुङलाई भने प्रहरीले पक्राउ गरेको थियो । अदालतले उनलाई एकलाख रुपैयाँ धरौटीमा साधारण तारेखमा छाडेको थियो । तर उनी विगत एकवर्षदेखि तारेखमा हाजिर हुन आउनसमेत छाडेका अदालतले जनाएको छ । 'प्रहरीले एकजना रोशन गुरुङलाई मात्र पक्राउ गरी अदालतमा हाजिर गराएको थियो । अदालते उनलाई एकलाख रुपैयाँ धरौटी लिएर साधारण तारेखमा छाडेको थियो,' स्रेस्तेदार अधिकारीले भने, 'एक वर्ष भयो, उ पनि तारेखमा आउन छाडेको छ । अरु चारजना पनि फरार छन् ।' त्यसयता उनीहरुको पेशी २०७५ सालको पुस २५ मा जग्गा रोक्का गरी पहिलो पेशी चढेको थियो । त्यसपछि २०७६ सालको बैशाख १९ गते, जेठ पाँच गते, असार १६ गते पेशी सरेको थियो । साउन १५ मा बकपत्र आदेश गरिएको थियो भने पुन भदौ दुई गते, असोज आठ गते कात्तिक २७ गते, पुस १ गते, पुस १६ गते, माघ २७ गते, फागुन २९ गते पनि पेशी सारिएको थियो । त्यसपछि फेरि २०७७ सालको साउन २९ गते, असोज छ गते, मंसिर २३ गते पेशी सारिएको थियो । अदालतले पक्राउ पुर्जी जारी गरेका पाँच जानामध्ये रोशन गुरुङ वैदेशिक रोजगारीमा गएका छन् भने अन्य चार जना गाउँमै रहेका छन् । तर प्रहरीले भने फरारको सूचीमा राखी खोजी नगरेको स्थानीयले जनाएको छन् । २०७५ सालको साउन १० गते मृत्यू भएका काशिगाउँका भीमबहादुर गुरुङलाई बोक्सी लागेको र उनको पेटभित्र सर्प, भ्यागुता, माछा, गँगटा हुनसक्ने भन्दै स्थानीय रोशन गुरुङ नेतृत्वको टोलीले शव चिरेको थियो । साथै सो टोलीले स्थानीय काली गुरुङ र उनका छोरीहरु मीनकुमारी गुरुङ र सूचना गुरुङलाई बोक्सीको आरोप लगाइ कुटपिट गरेको थियो ।"
"खुल्यो चिडियाखाना, बालबालिकालाई खेलाउन नपाउने","ललितपुर : ललितपुरको जावलाखेलस्थित सदर चिडियाखाना आठ महिनापछि स्वास्थ्य मापदण्ड अपनाई पुनः खुला गरिएको छ । कोरोना भाइरसको जोखिमका कारण सो चिडियाखाना गत चैत ७ गतेदेखि बन्द थियो । खुला भएसँगै अवलोकनकर्ताले पहिलेजस्तै स्वतन्त्र हिँडडुल गर्न नपाउने चिडियाखानाले जनाएको छ । चिडियाखाना व्यवस्थापन प्रमुख डा चिरञ्जीवी पोखरेलले कोरोनाको जोखिम अझै कायमै रहेकाले स्वास्थ्य सुरक्षाका मापदण्ड अपनाई चिडियाखाना खुला गरिएको जानकारी दिए । सुरक्षाका मापदण्डमा अवलोकनकर्ताले अनिवार्य मास्क ल्याउनुपर्ने, एकपटकमा ८०० मानिसले मात्र अवलोकन गर्न पाइने, चिडियाखानाभित्र बसेर खान र जीवजनावरलाई खुवाउन, छुन नपाउने, एक व्यक्ति बढीमा दुईदेखि साढे दुई घण्टामा बाहिर निस्कनुपर्ने र बालबालिकालाई खेलाउन नपाउनेजस्ता रहेका छन् । भित्र जानेको सङ्ख्याजस्तै बाहिर निस्कनेको सङ्ख्या पनि गणना गरिनेछ । जति जना बाहिर निस्कन्छन् सोही बराबरको सङ्ख्यामा नयाँ अवलोकनकर्तालाई प्रवेश दिइने मापदण्ड रहेको छ । यसअघिझै हरेक दिन बिहान १० देखि साँझ ५ बजेसम्म अवलोकनका लागि सञ्चालन हुने गरी नै मापदण्ड तयार गरिएको भए पनि एकपटकमा केही सीमित व्यक्तिलाई मात्रै प्रवेशको व्यवस्था गरिएको छ । हाल चिडियाखानामा ११० प्रजातिका एक हजार ६८ जीवजनावर रहेको छ । त्यहाँका मुख्य आकर्षणका रूपमा बाघ, भालु, चितुवा र रातो हाब्रे छन् । ती प्रजातिमध्ये ३३ स्तनधारी, ६१ चरा, आठ उभयचर र १७ प्रजातिका माछा छन् । नेपालमा लोप हुन लागेको भनी सूचीकृत ३८ दुर्लभ वन्यजन्तुमध्ये १५ लाई चिडियाखानाले संरक्षण गरी प्रदर्शनीमा राखेको छ । चिडियाखाना अवलोकन गर्न विदेशीका लागि रु ७५०, सार्क देशका लागि रु ५००, नेपालीलाई रु १५० र नेपाली विद्यार्थी र ज्येष्ठ नागरिकका लागि रु ९० शुल्क निर्धारण गरिइएको छ । वार्षिक ११ लाख दर्शकसम्म अवलोकन गर्न आउने यहाँ प्रवेश शुल्कबाट नै वार्षिक रु १५ देखि रु १६ करोडसम्मको कारोवार हुने गरेको छ । टिकक लिन लाम बस्नु नपर्ने प्रवेशका लागि पहिलेजस्तो टिकट लिन लाम बस्न नपर्ने व्यवस्था गरिएको छ । चिडियाखानाको वेबसाइट वा इसेवामार्फत टिकट काट्न सकिने व्यवस्था मिलाइएको जनाइएको छ । व्यवस्थापनले स्वास्थ्य मापदण्ड पूरा गरी तिहारपछि खोल्ने तयारी गरे पनि कोभिड१९ सङ्कट व्यवस्थापन केन्द्रबाट निर्णय नआउँदा खुल्न सकेको थिएन । तत्कालीन राणा प्रधानमन्त्री श्री ३ जुद्धशम्शेर जङ्गबहादुर राणाले सन् १९३२ मा निजी चिडियाखानाका रूपमा स्थापना गरेका थिए । विसं २०११ देखिसर्वसाधारणका लागि खुला गरिएको चिडियाखाना विसं २०५२ देखि यसको व्यवस्थापनको जिम्मेवारी ३० वर्षका लागि सरकारले राष्ट्रिय प्रकृति संरक्षण कोषलाई हस्तान्तरण गरेको थियो । रासस"
विप्लव समूहले हत्या गरेका शिक्षकको अन्त्येष्टि गरिंदै : १० हजार नदिंदा हत्या गरेको हुन सक्ने आशंका,"विराटनगर : मोरङको मिक्लाजुङमा नेत्रविक्रम चन्द विप्लवनेतृत्वको नेकपाले सुराकीको आरोप लगाउँदै हत्या गरिएका शिक्षकको आज (बिहीबार) बिहान अन्त्येष्टि गरिंदै छ। मिक्लाजुङ गाउँपालिकाको मधुमल्लास्थित बक्राहा खोलाको घाटमा दाहसंस्कार गर्ने तयारी परिवार र आफन्तले गरेका हुन्। बीपी कोइराला स्वास्थ्य विज्ञान प्रतिष्ठान धरानमा बुधबार पोस्टमार्टम गरेपछि शिक्षक राजेन्द्रकुमार श्रेष्ठको शव आफन्तले अन्तिम संस्कारका लागि बुझेर लगेका थिए। शव मिक्लाजुङ२ स्थित घरमा लगेर राखिएको छन्। उक्त घरमा छोरा छत्रबहादुर परिवारसहित बस्थे। घर मृतक श्रेष्ठको मुल घर पनि हो। गाउँमा विद्यालय भएकाले पढाउनुपर्ने भएपछि उनी मिक्लाजुङ१ बर्खेस्थित घरमा श्रीमतीसहित बस्थे। अस्पतालबाट शव बुझेर लग्दै घरमा पुर्याएपछि रातभर आफन्त, परिवारका सदस्य र स्थानीय बासिन्दाले रुँघेर बसेका थिए। बिहान घाटमा पुर्याएर शवको अन्त्येष्टि गर्ने तयारी परिवारले गरेको गाउँपालिका अध्यक्ष देवीप्रसाद आचार्यले बताए। उनका अनुसार राजेन्द्रको शवमा छोरा छत्रबहादुरले दागवत्ति दिनेछन्। शवको धार्मिक परम्परा अनुसार दाहसंस्कार गरिसकेपछि परिवारले अन्तिम संस्कारपछि गरिने काजकिरिया सुरु गर्ने आचार्यको भनाइ छ। मिक्लाजुङ गाउँपालिका१ बर्खे घर भएका स्थानीय सरस्वती आधारभूत विद्यालयका प्रधानाध्यापक ५४ वर्षीय राजेन्द्रकुमार श्रेष्ठको बर्बरतापूर्ण ढंगले मंगलबार बिहान हत्या गरिएको थियो। घरैबाट अपहरण गरेर लग्दै आधा घण्टा परको जंगलमा पुर्याएपछि आफ्नै नियन्त्रणमा राखेर विप्लव समूहले श्रेष्ठको निर्मम हत्या गरेको हो। विप्लव समूहले साँझ विज्ञप्ति सार्वजनिक गर्दै विगतको सशस्त्र युद्धकै झल्को दिने घटनाको जिम्मा लिएको छ। हात बाँधेर घाँटी रेट्दै विभत्स तवरबाट मारेर फ्यालेको अवस्थामा श्रेष्ठको शव भेटिएपछि स्थानीय बासिन्दा त्रसित बनेको वडा अध्यक्ष नरबहादुर राईले जानकारी दिए। उनका अनुसार घटनापछि स्थानीय घर बाहिर निस्कन पनि डराइरहेका छन्। कसैको घरमा चुल्हो बलेको छैन। अप्रत्यासित र अपत्यारिलो घटनाले आतंकित पारेपछि सबैले असुरक्षित महसुस गरिरहेको राईको भनाइ छ। स्थानीय बासिन्दाले एक वर्ष अगाडि मिक्लाजुङको रमितेमा सुरक्षा पोस्ट स्थापना गर्न माग गरेका थिए। पटकपटक स्थानीयले माग गरेसँगै प्रक्रिया अघि बढाइए पनि अहिलेसम्म सुरक्षा पोस्ट स्थापना हुन सकेको छैन। मिक्लाजुङको रमिते सुरक्षाकर्मीको कम उपस्थिति रहने मोरङको विकट र दुर्गम गाउँ हो। गाउँपालिका अध्यक्ष आचार्यले नेपाल वा सशस्त्र प्रहरीको सुरक्षा पोस्ट स्थापना गर्न माग गरिएको फायल विभिन्न निकाय हुँदै गृह मन्त्रालयमा पुगेर अड्किएको बताए। फायल गृह मन्त्रालयमा अड्किएको छ, उनले भने, गाउँमा हुने विभिन्न अपराधिक घटनाले सर्वसाधारण असुरक्षित बनिरहेका छन्। आचार्यका अनुसार सुरक्षाकर्मीको पहुँच पुग्न नसक्दा अपराधिक गिरोह चलाउने समूहलाई चलखेल गर्न सजिलो भएको र निहत्था शिक्षकको हत्यासम्मको घटना हुन पुगेको हो। कुनै युद्ध घोषणा नगरे पनि सरकारले प्रतिबन्ध लगाएदेखि भूमिगत बनेर आफ्नो संगठन निर्माण र मजवुत बनाउन लागेको विप्लव समूहले गरेको बर्बरतापूर्ण हत्याले सबैलाई झस्काएको उनको भनाइ छ। उनका अनुसार सुरक्षा प्रदान हुन नसक्दा आफ्ना गतिविधि सञ्चालनदेखि संरचना तयार र विस्तार गर्दै उक्त घटना गराउन विप्लव समूहलाई सहज भएको अनुमान छ। आफ्नाविरुद्ध सुराकी गरेको, नेता तथा कार्यकर्ता पक्राउ गराउनतर्फ लागेको र पार्टीका सबै गतिविधी सुरक्षा निकायलाई जानकारी गराउन थालेको पाइएपछि यो अवस्था आएको दाबी विप्लव समूहको छ। उक्त समूहका मेचीकोसी ब्युरो इञ्चार्ज प्रतापद्धारा जारी विज्ञप्तिमा पटकपटक सचेत गराउँदा पनि नसच्चिएपछि र हतियार लिएर आक्रमण गर्न आइलागेकाले प्रतिकारका क्रममा श्रेष्ठको मृत्यु भएको दाबी गरिएको छ। तर प्रहरीले भने विप्लव समूहको दाबी झुटो भएको बताएको छ। मोरङ प्रहरी प्रमुख एसपी सन्तोष खड्काले निसशस्त्र अवस्थामा घरमै काम गरिरहेका बेला अपहरण गरेर लग्दै शिक्षक श्रेष्ठको हत्या गरिएको बताए। उनका अनुसार घटनाको प्रकृति हेर्दा शिक्षक श्रेष्ठसँग कुनै हतियार नभएको र मृतकले प्रतिकार गर्नसक्ने अवस्था पनि नरहेको पाइएको छ। निहत्था शिक्षकको हत्या गरेर विप्लव समूहले सुराकी र हतियारसहित आक्रमणमा उत्रिएको विल्ला भिराए पनि कसैले पत्याउन सक्ने अवस्था नभएको प्रहरीको भनाइ छ। तर मिक्लाजुङमा विप्लव समूहको सैन्य गितिविधी तीव्र भएको र संगठन एवं संरचना विस्तार सहज रुपमा गरिरहेको सूचना आएपछि प्रहरीले विशेष सर्च अभियान चलाएर गत कात्तिक १२ गते दुई जना कार्यकर्तालाई पक्राउ गरेको थियो। प्रहरीले चुलाचुली गाउँपालिका६ का १८ वर्षीय सनम भनिने विज्ञान राई र सप्तरीको सुरुङ्गा नगरपालिका२ का ३२ वर्षीय प्रतीक भनिने काँशीनाथ घिमिरेलाई पक्राउ गरेको थियो। दुई जना पक्राउ गरिएको घटनामा श्रेष्ठले प्रहरीलाई सुकारी दिएको आरोप विप्लव समूहको छ। तर उक्त आरोपको कतैबाट पनि पुष्टि भएको छैन। बिना कारण हत्या गरिसकेपछि उक्त समूहले त्यो आरोप लगाएको बुझाइ सुरक्षा निकायको छ। स्थानीय बासिन्दाका अनुसार विप्लव समूहका नाममा गत असारमा शिक्षक श्रेष्ठसँग १० हजार रुपैयाँ चन्दा माग गरिएको थियो। आफूसँग त्यत्रो पैसा नभएको र पाँच हजार रुपैयाँमात्रै दिनसक्ने बताएपछि चन्दा माग गर्ने समूह पैसा लिन नआएको पाइएको प्रहरीले जनाएको छ। त्यसपछि केही नयाँ र शंकास्पद मान्छेहरुले शिक्षक श्रेष्ठको निगरानी बढाउन थालेको पाइएको घटनाको अनुसन्धान गरिरहेका एक प्रहरी अधिकृतले बताए। उनका अनुसार आफ्नो हत्यानै हुनसक्छ भन्ने आंकलन नगरेका कारण श्रेष्ठले सुरक्षा निकाय वा कोही कसैलाई घटनाका बारेमा जानकारी नगराएको हुनसक्छ। घटना भएको अघिल्लो दिनपछि मृतकको घर आसपासमा दुई जना अपरिचित व्यक्तिहरु आइपुगेका रहेछन्। विप्लव समूहको गतिविधि भइरहने र नयाँ मान्छेहरु गाउँमा आइरहने गरेका कारण कोही कसैले वास्ता गरेनन्। तर भोलिपल्ट बिहान एउटा समूह आएर अपहरण गर्दै आधा घण्टा परको जंगलमा पर्याएर घाँटी रेटी शिक्षक श्रेष्ठको हत्या गरेको अवस्थामा शव भेटियो। चन्दावापत माग गरिएको रकम नदिँदा उनको हत्या गरिएको हुनसक्ने लख सबैले काटेका छन्। चन्दा माग गरिएको र विप्लव समूहले धम्क्याइरहेको कुरा सुरक्षा निकायलाई समयमै जानकारी हुन सकेन, एक प्रहरी अधिकृतले भने, आफू असुरक्षित भए पनि भित्रभित्रै कुरा गोप्य राखिँदा आज यस्तो दर्दनाक घटना हुन पुग्यो। शिक्षक श्रेष्ठको हत्या भएपछि मोरङको मिक्लाजुङ र आसपासको क्षेत्रमा नेपाल तथा सशस्त्र प्रहरीको संयुक्त टोलीले सर्च अभियान जारी राखेर घटनामा संलग्नको खोजी तीव्र पारेको भए पनि अहिलेसम्म कोही पक्राउ परेका छैनन्। हत्यामा संलग्न घटनास्थल वरपरबाट भागिसकेका कारण पक्राउ नपरेको हुनसक्ने अनुमान छ। घटनास्थलमा प्रहरी भएको ठाउँबाट पुग्न घण्टौं समय लाग्ने भएकाले त्यस बेलासम्म घटनामा संलग्नमा भाग्नका लागि समय मिलेको हुनसक्ने स्थानीय बताउँछन्। सुरक्षा उपस्थिति नभएको मौका छोपेर हत्या गर्दै बेलैमा त्यो ठाउँ छाडेर उनीहरु फरार भएका कारण सुरक्षाकर्मीले अहोरात्र खटेर खोजी गरेपनि सफलता पाउन नसकेको अनुमान गरिएको छ। घटना भएका दिन उर्लाबारी र मधुमल्लाबाट घटनास्थलमा पुग्न प्रहरीलाई ८ घण्टा बढी समय लागेको थियो। प्रदेश १ प्रहरी प्रमुख डीआईजी ईश्वरबाबु कार्कीले जतिसक्दो चाँडो निर्मम हत्या जस्तो जघन्य अपराधमा संलग्नलाई पक्राउ गर्न निर्देशन दिएका छन्। जतिसक्दो चाँडो घटनामा संलग्नलाई पक्राउ गरेर अपराध गर्दा उन्मुक्ती मिल्दैन भन्ने सन्देश सबैमा दिने हिसाबमा काम भइरहेको उनले बताए। कार्कीको निर्देशन अनुरुप मोरङ प्रहरी प्रमुख सन्तोष खड्का, डीएसपीहरु लोकदर्शन थापा, मानबहादुर राई र इलाका प्रहरी कार्यालय उर्लाबारीबाट प्रहरी निरीक्षक उद्धव पोखरेल नेतृत्वको अलगअलग टोलीले चारैतिर सर्च अभियान चलाएर घटनामा संलग्नको खोजी गरिरहेको छ। एसपी खड्का आफै टोली लिएर रातभर सर्च अप्रेसनमा खटिइरहेका छन्। उनले स्थानीयलाई सुरक्षा दिने र अपराधमा संलग्नको खोजी गर्ने काम भइरहेको जानकारी टेलिफोनमा दिए। डीआईजी कार्कीले पनि अपराध अनुसन्धानमा अनुभवी प्रहरीको विशेष टोली घटनास्थलमा खटाएका छन्। घटनामा संलग्नका बारेमा प्रहरीले केही सुराक भने फेला पारेको छ। केही प्रमाण र धेरै कुरा खुलिसकेका कारण ढिलोचाँडो जघन्य अपराधमा संलग्नलाई पक्राउ गर्न सकिने स्रोतले बतायो। सशस्त्र प्रहरीका प्रदेश १ प्रमुख डीआईजी वंशीराज दाहालले पनि घटनामा संलग्नको खोजी, पहिचान र पक्राउका लागि ठूलो संख्यामा सशस्त्र प्रहरी घटनास्थल आसपासमा खटाएका छन्। उनले जतिसक्दो चाँडो सफलता मिल्ने गरी अप्रेसन चलाउन निर्देशन दिएर टोली खटाएका हुन्। घटनास्थलमा खटिएको सशस्त्र प्रहरीले नेपाल प्रहरीसँग सहकार्य गरेर हत्यामा संलग्नको खोजी गर्न सहयोग गरिरहेको छ। विप्लव समूहले व्यक्ति हत्याको सृङ्खला सुरु गरेको पाइएपछि अब उसको आधार इलाकामा सुरक्षाकर्मीको उपस्थिति बढाइएको छ। पछिल्लो घटनाले थप हिंसा बढाएर लैजानसक्ने विश्लेषण गर्दै सुरक्षा उपस्थिति बढाइएको हो। तर स्थानीय बासिन्दाले भने परेका बेला र घटना भएका समयमा मात्रै सुरक्षा उपस्थिति देखाएर सर्वसाधारण सुरक्षित हुन नसक्ने बताएका छन्। उनीहरुले स्थायी संरचना नै तयार गरेर सुरक्षाकर्मीको पोस्ट खडा गर्दै सधैं सुरक्षा दिन सरकारसँग माग गरिरहेका छन्। त्यो क्षेत्रका प्रदेश सांसद कुलप्रसाद साम्बाले सुरक्षा माग गर्दा पनि जनतालाई प्रदान गर्न नसक्ने सरकारकै कारण दर्दनाक घटना भएको आरोप लगाए। स्थानीयले पटकपटक सुरक्षाको माग गर्दा पनि कानमा तेल हालेर बस्ने सरकारले जनतालाई सुरक्षाको प्रत्याभूति दिलाउन नसक्नु दुःखद् भएको उनको टिप्पणी छ। तर एसपी खड्काले घटनास्थल वरपरको सुरक्षा अवस्था मजवुत बनाएर सबै नाका शिल गर्दै जंगल र ग्रामीण क्षेत्रमा विशेष सर्च अप्रेसनलाई निरन्तरता दिइराखिएको बताए। प्रारम्भिक अनुसन्धानबाट घटनामा संलग्न केही व्यक्तिहरुको विवरण खुलेको छ। पहिचान गर्दै उनीहरुलाई पक्राउ गर्न विशेष टोली खटिएको छ, प्रहरी स्रोतले भन्यो, मान्छे मार्ने नीति विप्लव समूहको देखिएकाले अब त्यत्तिकै छाड्न सक्ने अवस्था छैन। घटना घटाउनेदेखि लिएर उक्त समूहमा आवद्ध रहेका सबैलाई पक्राउ गरेर कारबाहीको दायरामा ल्याइने छ। त्यसका लागि विगतमा विप्लव समूहबाट बरामद भएका दस्तावेज र विभिन्न कागजपत्रको पनि सुरक्षा निकायले अध्ययन थालेका छन्। हत्यामा संलग्नलाई पक्राउ गरेपछि कर्तव्य ज्यान मुद्दा चलाइने प्रहरीले स्रोतले बतायो। गाउँमा विकास प्रेमी, समाजसेवी र शैक्षिक उन्नयनकर्ता भनेर शिक्षक श्रेष्ठ चिनिने गरेको स्थानीयको भनाइ छ। स्थानीय बासिन्दाका अनुसार मिक्लाजुङकै सुगम मानिने मधुमल्लामा आफ्नो घर भए पनि गाउँको विकास र त्यहाँको शैक्षिक स्तर उकास्न भन्दै शिक्षक श्रेष्ठ बर्खेमै बसेर दुःख गरिरहेका छन्। सबैको भलो चाहने र गाउँको स्तर उकास्नुपर्छ भनेर लाग्ने शिक्षकको हत्या भएपछि स्थानीयले अभिभावक एवं आफूहरुले ठूलो सहारा गुमाएको महसुस गरेको वडा अध्यक्ष राईको भनाइ छ। प्रदेश १ का मुख्यमन्त्री शेरधन राईले शिक्षक श्रेष्ठको हत्या अपराधिक, अमानवीय र निन्दनीय घटना भएको बताएका छन्। उनले जतिसक्दो चाँडो घटनामा संलग्नलाई पक्राउ गरेर नतिजा देखिने हिसाबमा काम गर्न सुरक्षाकर्मीलाई निर्देशन दिएका छन्। मुलुकमा समृद्धि देख्न नसक्नेले यस्तो घटना गराएको उनको भनाइ छ। मुख्यमन्त्री राईले हत्या, हिंसा तथा अराजकता जस्ता कुनै पनि कानुनविपरीतका गतिविधि सरकार र जनतालाई मान्य नहुने एवं नियन्त्रणका लागि बेलैमा उचित कदम चालिने स्पष्ट पारेका छन्।"
