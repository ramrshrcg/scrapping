शीर्षक,विवरण
कैदीको मृत्यु,विराटनगर : विराटनगरको हाटखोलास्थित जिल्ला कारागार मोरङमा कैद सजाय भुक्तान गरिरहेका एक कैदीको बिहीबार मृत्यु भएको छ। डेढ वर्षदेखि कैद सजाय भुक्तान गरिरहेका मोरङको केराबारी गाउँपालिका४ का २८ वर्षीय रमेश मगरको मृत्यु भएको हो। कारागारका निमित्त जेलर रामप्रसाद पोखरेलकाअनुसार मगरलाई लामो समयदेखि मुटु सम्बन्धी समस्या थियो। मुटुमा थप समस्या देखिएपछि उपचारका लागि बिहान कोशी अस्पतालमा लगिएकोमा चिकित्सकले मृत घोषित गरेको पोखरेलले बताए। जबरजस्ती करणी र बहुविवाह मुद्दामा अदालतले मगरलाई २०७५ साल पुस १५ गते १० वर्ष कैद सजायको फैसला गरेको थियो। अदालतको फैसलाअनुसार उनले डेढ वर्ष कैद सजाय भुक्तान गरिसकेका थिए । निमित्त जेल पोखरेलले परिवारका सदस्यलाई मृतकको शव जिम्मा लगाउने तयारी भइरहेको जानकारी दिए।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या १९ हजार २७३ पुगेको छ। ४९ जनाले कोरोनाकै कारण ज्यान गुमाइसकेका छन्। १४ सय २१ जनाले कोरोना जितेका हुन् ।
क्युवामा तयार भएको औषधि भारतका कोरोना संक्रमितलाई प्रयोग गरिने,नयाँदिल्ली : क्युवामा तयार भएको एउटा विशेष किसिमको औषधि भारतमा कोभिड१९ बिरामीका लागि उपयोगी ठानिएको छ । क्युवाली औषधि इटोलिजुमावको प्रयोग कोभिड १९ क कडा प्रकृतिका बिरामीको लागि प्रयोग गर्न सकिने स्वीकृति भारतीय औषधि नियमन प्राधिकरणले दिएको हो । क्युवाली अधिकारीहरुले पनि यसबारे जानकारी दिएका छन् । क्युवाको मोलेकुलर इम्युनोलोजी सेन्टरका उच्च अधिकारीले इटोलिजुमाव नामको औषधिको प्रयोग कोभिड १९ का बिरामीमा गर्न सकिने स्वीकृति मिलेको जानकारी दिए । विशेषगरी भारतमा यसको प्रयोग गर्न सकिने भएको हो । क्युवामा भने कोभिड १९ का बिरामी बढ्न थालेपछि गत अप्रिलदेखि नै उक्त औषधिको प्रयोग हुन थालेको छ । जुन औषधि अन्य प्रकृतिका बिरामीको उपचारका लागि विकास गरिएको भए पनि पछिल्लो समय कोरोना संक्रमण बढ्न थालेपछि यसमा प्रयोग हुन थालेको हो । क्युवामा गरिएको अध्ययन अनुसार त्यहाँ उक्त औषधिको प्रयोग गरिएका कोभिड १९ का बिरामीमध्ये ६० प्रतिशत बिरामीको स्वास्थ्यमा सुधार आएको थियो । स्वासप्रस्वासमा राम्रो काम गरेको र रोग प्रतिरोधी क्षमता विकास भएको बताइन्छ । साथै उक्त औषधि सेवनबाट कोभिड १९ को खराब अवस्थाबाट उनीहरु बाँचेको बताइन्छ ।
कोरोनाबाट मृत्यु हुनेको संख्या ५२ पुग्यो : १४ हजार २४८ डिस्चार्ज,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ५२ पुगेको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले बिहीबार मात्र तीन जनाको कोरोनाका कारण मृत्यु भएको पुष्टि गरेका हुन्। मन्त्रालयका प्रवक्ता गौतमका अनुसार मोरङको सुनवर्षी नगरपालिका ८ का ४५ वर्षीय पुरुषको साउन १४ गते मृत्यु भएको हो। उनलाई ज्वरो र श्वासप्रश्वासमा समस्या आएपछि विराटनगरबाट बीपी कोइराला स्वास्थ्य विज्ञान प्रतिष्ठान, धरानमा बुधबार नै ल्याइएको थियो। उनको पीसीआर परीक्षण गर्दा बुधबार नै कोरोना पोजिटिभ रिपोर्ट आएको थियो। उनको मृत्यु बिपी प्रतिष्ठान धरानको आइसोलेसनमा बुधबार साँझ पौने पाँच बजे भएको हो। त्यसैगरी पर्साको वीरगन्ज नगरपालिका ७ का ७० वर्षीया पुरुषको बुधबार नै निधन भएको हो। मुटु तथा मधुमेह रोगका बिरामी उनको वीरगञ्जको निजी अस्पतालमा निमोनियाको उपचार गर्दै गर्दा साउत ८ गते कोरोना पुष्टि भएको थियो। उनको बुधबार बिहान ११ बजे नारायणी अस्पतालमा मृत्यु भएको हो। उनमा साउन १४ गते मात्र कोरोना पुष्टि भएको थियो। त्यसैगरी पर्साकै वीरगञ्ज महानगरपालिका ५ का ६८ वर्षीय पुरुषकोसमेत बुधबार नै निधन भएको हो। साउन ७ गते कोरोना पुष्टि भएका उनी मिर्गौला पीडित थिए। साउन १३ गते नारायणी अस्पतालको आइसोलेसनमा राख्न नसकिएपछि उनलाई नेशनल मेडिकल कलेजमा भर्ना गरिएको थियो। उनको उपचारकै क्रममा बुधबार बिहान ३ बजे मृत्यु भएको हो। पछिल्लो २४ घण्टामा नेपालमा २७४ जनामा कोरोना पुष्टि भएको छ । योसँगै कुल संक्रमितको संख्या १९ हजार ५४७ पुगेको छ । बुधबार २१०, मंगलबार ३५३, सोमबार १३९ जनामा कोरोना संक्रमण देखिएको थियो। पछिल्लो २४ घण्टामा दुई सय २७ जना डिस्चार्ज भएका छन् । कुल डिस्चार्ज हुनेको संख्या भने १४ हजार दुई सय ४८ पुगेको छ । त्यसैगरी पछिल्लो २४ घन्टामा काठमाडौं उपत्यकामा थप ४५ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ४५ जनामा कोरोना संक्रमण भएको पुष्टि गरेका हुन् काठमाडौंका ४१ , भक्तपुरका २ र ललितपुरका २ जना गरी ४५ जनामा कोरोना संक्रमण देखिएको स्वास्थ्य मन्त्रालयले जनाएको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ६ हजार ३०२ जनाको पीसीआर नमुना परीक्षण भएका छन्। मन्त्रालयका अनुसार क्वारेन्टाइनमा रहनेको संख्या १३ हजार २०१ पुगेको छ। यस्तै आइसोलेसनमा ५ हजार २ सय २७ जनाको उपचार भइराखेको छ ।"
बिजनेशबिहीन प्रदेशसभा : विपद् व्यवस्थापनको पूर्व तयारी भएन,"बुटवल : पाँच नम्बर प्रदेश सभामा बिजनेश अभाव भएको छ । लामो समय स्थगनपछि बिहीबार प्रदेश सभाको बैठक बसेको थियो । शुक्रबार पनि बैठक बस्नेछ । तर संसदमा छलफलका लागि एउटा मात्र विधेयक छ । प्रदेश विश्वविद्यालयको स्थापना, सञ्चालन, नियमन र व्यवस्थापन गर्न लागेको विधेयक शुक्रबार पेश हुँदैछ । यसअघि पेश भएको सेवा केन्द्र तथा पुनस्र्थापना केन्द्रको स्थापना तथा सञ्चालन र सेवा तथा पुर्नस्थापना कोष सम्बन्धी विधेयक विचाराधिन अवस्थामा छ । प्रदेश सचिवालयका प्रवक्ता श्यामप्रसाद श्रेष्ठले नयाँ विधेयक दर्ता नभएको बताए । शुक्रबार प्रदेश विश्वविद्यालय सम्बन्धी विधेयक पेश हुदैछ, उनले भने, त्यो समितिमा छलफलका लागि गएपछि नयाँ विधेयक छैनन् । संसदको जारी छैठौं अधिवेशनले स्थानीय तह र प्रदेशसभाका पदाधिकारीको सेवा सुविधासम्बन्धी संसोधन विधेयक पारित गरेको छ । केही प्रदेश ऐन संशोधन र बजेट पारितबाहेक प्रदेशसभाबाट नयाँ विधेयक पारित भएका छैनन् । सेवा केन्द्र तथा पुर्नस्थापना सम्बन्धी विधेयक समितिमै छलफलमा रहेको छ । प्रदेश ५ मा अहिलेसम्म ६२ वटा विधेयक र संशोधन पेश भएका छन् । तीमध्ये ५८ वटा पारित भइसकेका छन् । लोकसेवा सम्बन्धी विधेयक फिर्ता भएको थियो भने अन्य तीन वटा विधेयक छलफलकै चरणमा रहेका छन् । पाँचौ अधिवेशनमा पेश भएको बजार नियमन सम्बन्धी विधेयक लामो समयदेखि समितिमै अड्किएको छ । सचिवालयका प्रवक्ता श्रेष्ठले केही विधेयक संसदमा ल्याउने तयारी सरकारले गरेको बताए । विशेष समयमा सांसदको गुनासो विपद्को तयारी नहँुदा धनजनको क्षति भएको भन्दै प्रदेश सांसदले सरकारको ध्यानाकर्षण गराएका छन् । बिहीबार प्रदेशसभाको शून्य समयमा बोल्दै सांसदले विपद् पूर्व तयारी गर्दै बाढी र पहिरोको जोखिममा बस्तीलाई स्थानान्तरणको काम सरकारले समयमै गर्नुपर्ने बताए । बैठकमा बोल्दै सांसद तारा जिसीले विपदको तयारी नगरिदा कैयौँ परिवार घरबासबिहीन हुनुपरेको बताइन् । जोखिममा रहेका परिवार र वस्तीलाई स्थानान्तरण गर्न सकिन्छ, तर सरकारले त्यसो गरिरहेको छैन, उनले भनिन्, घटना घटेपछि गोहीका आँसु झार्ने काम भएको छ । अब त्यसो नगरौं । बाढी र पहिरो पीडितलाई पुर्नस्थापनामा चासो दिन उनले सरकारको ध्यान आकर्षण गराइन् । अर्का सांसद रामजीप्रसाद घिमिरेले वर्षाका कारण सडक पूर्वाधार ध्वस्त भएको बताए । सडक मर्मत बजेट ५ लाखले मात्रै नपुग्ने भन्दै त्यसलाई बढाउन उनले आग्रह गरे । सडकमा खसेको पहिरो हटाउने काम तत्काल गर्नुपर्ने र जनजीवन सामान्य बनाउन सरकारले विशेष ध्यान दिनुपर्ने उनले बताए । सांसद कुलप्रसाद पोखरेल भेरी बबई सिचाईंलाई कम्पनीमा लैजानु उपयुक्त रहेको बताए । तर प्रबन्धपत्रमा प्रदेश ५ को हकअधिकार विषयमा नबोलिएको भन्दै त्यसलाई राखिनुपर्ने बताए । विशेषगरी बाँके बर्दियाका जनताको अग्राधिकार हुनुपर्ने उनको भनाइ छ । त्यस्तै सांसद दीपा विकले गिठा खाएर जीवन गुजार्ने चेपाङको घर जलाउने कामको ध्यानाकर्षण गराउदै उनीहरुको उचित व्यवस्थापन गर्न सरकारसंग आग्रह गरिन् । सांसद इन्द्रप्रसाद खरेलले मलको अभाव भएको भन्दै यसले उत्पादनमा नकारात्मक प्रभाव पर्ने बताए । समय हुदै कामै नगर्ने र समय घर्किएपछि मल किन्ने प्रक्रिया किन्नु नै गलत भएको भन्दै यसलाई सुधार गर्ने पर्ने बताइन् । कम्युनिस्ट सरकारको नेतृत्वमा चेपाङहरुको घर जल्ने, जेलमा जानुपर्ने असुहाउदो कुरा नभएको भन्दै यो निन्दनीय रहेको बताए । देख्यौ कम्युनिस्टको सरकारले गरिवको घरमा आगो लगाइयो भन्ने छ समुदायमा । यो विडम्बना हो, उनले भने । अर्का सांसद अमरबहादुर डाँगी, सन्तोषकुमार पाण्डेले समेत समसामयिक विषयमा सरकारको ध्यानाकर्षण गराएका छन् । त्यस्तै बिहीबारको बैठकमा भौतिक पूर्वाधार विकास मन्त्री बैजनाथ चौधरीले पेश गरेको प्रदेशसभा सदस्य तथा पदाधिकारीहरुको सुविधा सम्बन्धी संसोधन विधेयक पारित भएको छ । विधेयकको विमा सम्बन्धी व्यवस्था संसोधन भएको हो । बहाल रहेकै अवस्थामा मृत्यु भए सांसदले १० लाख रुपैयाँ पाउने व्यवस्था गरिएको छ । यसअघि सो व्यवस्था नहुँदा ज्यान गुमाएका सांसदले विमा वापतको रकम नपाएपछि ऐन संसोधन गरिएको हो ।"
निर्मला हत्या प्रकरण : एसपीसहित आठ प्रहरीलाई सफाइ,"महेन्द्रनगर : कञ्चनपुरकी १४ वर्षीया बालिका निर्मला पन्तको बलात्कार पछि हत्या प्रकरणमा प्रमाण नष्ट गरेको र यातना दिएको भन्दै मुद्दा खेपिरहेका एसपीसहितका ८ जना प्रहरीले सफाई पाएका छन् । कञ्चनपुर जिल्ला अदालतले केहीबेर अघि उनीहरुलाई सफाइ दिएको हो । निर्मला पन्त प्रकरणमा प्रमाण नष्ट गरेको र हिरासतमा यातना दिएको भन्दै जिल्ला प्रहरी कार्यालय कञ्चनपुरका तत्कालीन एसपी डिल्लीराज विष्ट, प्रहरी नायव उपरीक्षकद्वय अंगुर जिसी (तत्कालीन सिआईबी), डीएसपी ज्ञानबहादुर सेठी (तत्कालीन जिल्लाका डीएसपी), प्रहरी निरीक्षकद्वय एकिन्द्रबहादुर खड्का र प्रहरी निरीक्षक जगदीशप्रसाद भट्ट (तत्कालीन वडा प्रहरी इञ्चार्ज), प्रहरी नायव निरीक्षकद्वय हरसिंह धामी र रामसिंह धामी तथा प्रहरी जवान चाँदनी साउदविरुद्ध पक्राउ परेकालाई यातना र प्रमाण नष्ट गरेको भन्दै मुद्दा लागेको थियो । सोही मुद्दामा उनीहरु सबैले सफाइ पाएको जिल्ला अदालत कञ्चनपुरका श्रेस्तेदार यदुराज शर्माले जानकारी दिए । उनीहरुविरुद्ध निर्मलाकै आमा दुर्गादेवी पन्तले प्रमाण नष्ट गरेको आरोपमा उजुरी दिएकी थिइन। यसअघि तत्कालीन एसपी डिल्लीराज विष्ट साढे १० लाख, डीएसपी अंगुर जिसी ९ लाख, डीएसपी ज्ञानबहादुर सेठी र प्रहरी निरीक्षक एकेन्द्र खड्का ९९ लाख, प्रहरी निरीक्षक जगदीश भट्ट ४ लाख, सई हरिसिंह धामी ३ लाख ५० हजार, अर्का सई रामसिंह धामी ३ लाख र प्रहरी जवान चाँदनी साउद २ लाख ५० हजार धरौटीमा रिहा भएका थिए ।"
"बाँकेमा एकैदिन ३० जनामा कोरोना पुष्टि, आइतबारदेखि निषेधाज्ञा",नेपालगन्ज : बाँके जिल्लामा बिहीबार एकैदिन ३० जनामा कोरोना भाइरस (कोभिड१९) संक्रमण पुष्टि भएको छ । शनिबार त्रिभुवन चोकमा कोरोना संक्रमण पुष्टि भएका मिठाइ पसले र आन्तरिक राजस्व कार्यालय नेपालगन्जका शाखा अधिकृतसँगको कन्ट्याक्ट टेसिङका आधारमा गरिएको स्वाब परीक्षणमा ३० जनाको पीसीआर रिपोर्ट पोजिटिभ आएको हो । बाँकेका प्रमुख जिल्ला अधिकारी रामबहादुर कुरुम्वाङले समुदाय स्तरमा कोरोना संक्रमण देखिएकाले आइतबारदेखि तीन दिनसम्म जिल्ला भरी नै निषेधाज्ञा जारी गरिएको बताए । आन्तरिक राजस्व कार्यालयका कर्मचारी र परिवारका सदस्य गरी १२ जनामा कोरोना संक्रमण भएको छ । जसमा शाखा अधिकृत पनि छन् । देशभर कोरोना संक्रमितको संख्या १९ हजार पाँच सय ४७ पुगेको छ । १४ हजार दुई सय ४८ डिस्चार्ज हुँदा मृत्यु हुनेको संख्या ५२ पुगेको छ । पछिल्लो २४ घण्टामा मात्र देशभर २७४ जनामा कोरोना संक्रमण पुष्टि भएको छ ।
२४ घन्टामा काठमाडौं उपत्यकामा थपिए ४५ जना कोरोना संक्रमित,"काठमाडौं : पछिल्लो २४ घन्टामा काठमाडौं उपत्यकामा थप ४५ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ४५ जनामा कोरोना संक्रमण भएको पुष्टि गरेका हुन् काठमाडौंका ४१ , भक्तपुरका २ र ललितपुरका २ जना गरी ४५ जनामा कोरोना संक्रमण देखिएको स्वास्थ्य मन्त्रालयले जनाएको छ। यस्तै बिहीबार थप २७४ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या १९ हजार ५ सय ४७ पुगेको हो । बुधबार मात्रै २१० जनामा कोरोना संक्रमण देखिएको थियो। मन्त्रालयका अनुसार पछिल्लो २४ घन्टामा २२७ जनाले कोरोना जितेर घर फर्किएका छन्। योसहित कोरोना जित्नेको कुल संख्या १४ हजार २ सय ४८ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ६ हजार ३०२ जनाको पीसीआर नमुना परीक्षण भएका छन्। मन्त्रालयका अनुसार क्वारेन्टाइनमा रहनेको संख्या १३ हजार २०१ पुगेको छ। यस्तै आइसोलेसनमा ५ हजार २ सय २७ जनाको उपचार भइराखेको छ ।"
सरकारलाई कारण माग्दै सर्वोच्च अदालतको आदेश : चेपाङ बस्ती नहटाउनू,"काठमाडौँ : चितवन माडीको कुसुम खोलाका चेपाङ बस्तीमा आगजनी गरी हटाउने सरकारको निर्णय तत्काल रोक्न सर्वोच्च अदालतले आदेश दिएको छ । चेपाङ समुदायलाई कुसुम खोलाबाट तत्काल नहटाउन भन्दै सर्वोच्च अदालतका न्यायाधीश टंकबहादुर मोक्तानको एकल इजलाशले अन्तरिम आदेश दिएको हो । यही साता कुसुम खोलामा रहेका स्थानीय चेपाङ बस्तीको घरमा आगजनी गर्दै सेनाले हटाइदिएको थियो । जुन विषय निकै विवादित बन्यो । त्यससँगै चेपाङ समुदायको हितमा अधिवक्ता राजुप्रसाद चापागाइँसहित १४ जनाले रिट दायर गरेका थिए । बिहीबार बसेको इजलाशले मुद्दालाई छिट्टो टुंगोमा पुर्याउन अग्रधिकार दिँदै चेपाङ बस्तीको बसोबास, सम्पत्तिको हक लगायत मौलिक हकको विषय भएकाले उक्त निर्णय यथास्तितिमै राख्न र बस्ती नहटाउन आदेश दिएको हो । साथै सर्वोच्चले सरकारसँग उक्त आगजनी लगायत हटाउने निर्णयको १५ दिनभित्र लिखित कारण समेतमाग गरेको छ ।"
"प्रदेश १ मा थप १८ जनामा कोरोना संक्रमण, संक्रमितको संख्या एक हजार नजिक","विराटनगर : प्रदेश १ मा हालसम्म संक्रमित संख्या ९ सय ९३ पुगेको छ । पछिल्लो समय संक्रमण तीव्र रुपमा फैलिइरहेको यो प्रदेशमा एक साताकै अवधिमा ह्वात्तै नयाँ बिरामी बढेपछि संक्रमित संख्या एक हजार नजिक पुगेको हो । बिहीबार मात्रै १८ जना नयाँ संक्रमित थपिएका छन् । मोरङमा आठ, झापामा चार, सुनसरी, उदयपुर र सोलुखुम्वुमा दुईदुई जनामा संक्रमण देखिएको प्रदेश १ को सामाजिक विकास मन्त्रालयका प्रवक्ता डा सुरेश मेहताले बताए । छ सय ५२ जनाको पीसीआर परीक्षण गरिएकोमा १८ जनाको नतिजा पोजेटिभ आएको उनले बताए । उनकाअनुसार मोरङको विराटनगरमा पाँच पुरुष र तीन महिला, झापाको शिवसताक्षीमा तीन पुरुष, दमकमा एक महिला, सुनसरीको धरान र इटहरीमा एकएक पुरुष, उदयपुरको वेलकामा एक महिला र एक पुरुष तथा सोलुखम्वुको दूधकुण्डमा दुई पुरुषको रिपोर्ट पोजिटिभ आएको हो । प्रदेश १ मा बिहीबार ४२ जना उपचारपछि निको भएर डिस्चार्ज भएका छन् । पूर्वाञ्चलविश्वविद्यालय कोभिड १९ आइसोलेसन अस्पताल गोठगाउँबाट ३४ पुरुष, वीपी कोइराला स्वास्थ्य विज्ञान प्रतिष्ठान धरानबाट छ पुरुष र कोशी अस्पताल कोभिड १९ उपचार केन्द्र विराटनगरबाट दुई पुरुष डिस्चार्ज भएको मेहताले बताए । प्रदेशमा हालसम्म सात सय ८९ जना संक्रमित उपचारपछि निको भएर डिस्चार्ज भएका छन् ।"
काठमाडौंका तीन नाकामा कोरोना परीक्षण : २४ जनाको रिपोर्ट 'पोजिटिभ',"काठमाडौं : काठमाडौं उपत्यका प्रवेश गर्ने प्रमुख तीन नाकामा संकलन भएको पीसीआर नमुना परीक्षण गर्दा २४ जनामा कोरोना भाइरस (कोभिड१९) पोजिटिभ देखिएको छ। स्वास्थ्य तथा जनसंख्या मन्त्रालयका सहप्रवक्ता डा समीरकुमार अधिकारीका अनुसार ३४ सय ७३ जनाको नमुना परीक्षण गर्दा २४ जनामा कोरोना पुष्टि भएको हो। सहप्रवक्ता अधिकारीका अनुसार बिहीबार नागढुंगा नाकाबाट काठमाडौं प्रवेश गर्ने दुई हजार ३०२ जनाको पीसीआर परीक्षण गर्दा तीन जनाको रिपोर्ट पोजिटिभ आएको हो। त्यसैगरी फर्किङ नाकाबाट काठमाडौं प्रवेश गर्ने ४४१ जनाको नमुना परीक्षणमा १० जनाको रिपोर्ट पोजिटिभ आएको हो। सँगै भक्तपुरको साँगाबाट उपत्यका प्रवेश गर्दैै गरेका ४०३ जनाको नमुना परीक्षण गर्दा ११ जनाको रिपोर्ट पोजिटिभ आएको हो। वीरगन्जमा चिकित्सकसहितको विशेष टोली पठाउन माग कोरोना अपडेट : स्वास्थ्य मन्त्रालयको पत्रकार सम्मेलन (लाइभ) थप २७४ जनामा कोरोना पुष्टि : २२७ डिस्चार्ज २४ घन्टामा काठमाडौं उपत्यकामा थपिए ४५ जना कोरोना संक्रमित प्रदेश १ मा थप १८ जनामा कोरोना संक्रमण, संक्रमितको संख्या एक हजार नजिक कोरोनाबाट मृत्यु हुनेको संख्या ५२ पुग्यो : १४ हजार २४८ डिस्चार्ज कोरोना संक्रमितको प्रत्यक्ष सम्पर्कमा रहेका ४५ जनाको स्वाब संकलन लकडाउन खुलेसँगै काठमाडौं प्रवेश गर्नेको भीड बढ्दै गएपछि स्वास्थ्य तथा जनसंख्या मन्त्रालयले तीन नाकाबाट काठमाडौं प्रवेश गर्ने आठ हजार ४०१ जनाको नमुना संकलन गरेको थियो। जसमध्ये बिहीबार मात्र तीन हजार चार सय ७३ जनाको नमुना परीक्षण गरिएको हो। थप नमुना परीक्षण हुन बाँकी छ।"
सिन्धुपाल्चोकका बाढीपहिरो पीडितलाई राप्रपाको राहत,"सिन्धुपाल्चोक : राष्ट्रिय प्रजातन्त्र पार्टी (राप्रपा) ले सिन्धुपाल्चोकका बाढीपहिरो पीडितलाई राहत वितरण गरेको छ । बाह्रबिसेमा बिहीबार सम्पन्न कार्यक्रमबीच राप्रपाले राहतस्वरूप रकम, खाद्यान्न र लत्ताकपडा वितरण गरेको हो । राहत सहयोग प्राप्त गर्नेहरूमा बाह्रबिसे नगरपालिका, भोटेकोशी तथा जुगल गाउँपालिकाका पीडित र विस्तापित परिवार थिए । राप्रपाका अध्यक्ष पशुपति शमशेर राणा, सिन्धपाल्चोकस्थित राप्रपाका सदस्य, शुभचिन्तकको अग्रसरतामा ६ लाख ७५ हजार बराबरको राहत सहयोग उपलब्ध गराइएको हो । राप्रपाका केन्द्रीय सदस्य रमेशकुमार लामा, सिन्धुपाल्चोक जिल्ला अध्यक्ष गोपाल श्रेष्ठ तथा उपाध्यक्ष नारायणजंग पाण्डे समेतको टोलीले १९ मृतक परिवारलाई १० हजारका दरले रकम सहयोग हस्तान्तरण गरेको थियो । बाह्रबिसे नगरपालिका, भोटेकोशी तथा जुगल गाउँपालिकाका पीडित र विस्थापित परिवारलाई खाद्यान्न, लत्ताकपडा वितरण गरिएको थियो । जुगल गाउँपालिकाका ६२ विस्थापित घरधुरीले सहयोग प्राप्त गरे । अविरल वर्षाका कारण सिन्धुपाल्चोकका विभिन्न भागमा बाढीपहिरो गइ जनधनको ठूलो क्षति भएको थियो ।"
थप २७४ जनामा कोरोना पुष्टि : २२७ डिस्चार्ज,"काठमाडौं : पछिल्लो २४ घण्टामा नेपालमा २७४ जनामा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार कुल संक्रमितको संख्या १९ हजार ५४७ पुगेको छ । बुधबार २१०, मंगलबार ३५३, सोमबार १३९ जनामा कोरोना संक्रमण देखिएको थियो। कोरोनाका कारण मृत्यु हुनेको संख्या ४९ पुगेको छ। पछिल्लो २४ घण्टामा दुई सय २७ जना डिस्चार्ज भएका छन् । कुल डिस्चार्ज हुनेको संख्या भने १४ हजार दुई सय ४८ पुगेको छ ।"
अवरुद्ध पृथ्वी राजमार्ग दुईतर्फी सञ्चालन,मुग्लिन : पहिरोका कारण अवरुद्ध पृथ्वीराजमार्ग दुईतर्फी सञ्चालनमा आएको छ। अविरल वर्षासँगै सो राजमार्गअन्तर्गत चितवनको इच्छाकामना गाउँपालिका४ कुरिनटारमा पहिरो खस्दा बिहान ८:५५ बजेदेखि सडक दुईतर्फी अवरुद्ध बनेको थियो। एक्साभेटर लगाएर पहिरो हटाएपछि अहिले सडक पूर्णरुपमा सञ्चालनमा आएको इलाका प्रहरी कार्यालय मुग्लिनले जानकारी दिएको छ। बिहान निरन्तर पानी परेकाले पहिरो हटाउन समय लागेको थियो।
कोरोना संक्रमितको प्रत्यक्ष सम्पर्कमा रहेका ४५ जनाको स्वाब संकलन,"दमौली : स्याङजामा परीक्षणका क्रममा कोभिड १९ संक्रमण पोजिटिभ देखिएका तनहुँका प्रहरी जवान तीन दिन घर बस्दा ४५ जनालाई भेटेको खुलेको छ । गत साउन ६ गते घर आएर ८ गते स्याङजा फर्केका व्यास १० का ती प्रहरी जवान आफ्नी हजुरआमाको वार्षिक तिथिका क्रममा आउँदा धेरैसँग सम्पर्क भएको खुलेपछि वडा कार्यालय नै बन्द गरेर कन्ट्याक्ट ट्रेसिङ गरिएको छ । वडा कार्यालय अनिश्चितकालिन बन्द व्यास १० का वडाध्यक्ष तुलसीराम सापकोटाले सहकर्मीहरुमा कोरोना संक्रमण देखिएपछि स्याङजा झिकाइएका ती जवानको परीक्षणका क्रममा पोजिटिभ नतिजा आएपछि थप जोखिम देखेकाले वडा कार्यालय बन्द गरेर सम्पर्क भएका व्यक्तिको खोजी गर्दा ४० जनाको सूची तयार पारिएको बताए । 'नगरपालिकाबाट वडा कार्यालय बन्द गर्ने निर्देशन आएकाले हामीले कार्यालय बन्द गरेर बसेका छौं,' उनले भने, 'वडाको आकस्मिक बैठक बसेर जवानलाई भेटेका व्यक्तिहरुलाई अनिवार्य होम क्वारेन्टाइनमा बस्न अनुरोध गरेका छौं ।' सापकोटाका अनुसार ती जवान आफ्नो घरमा भएको हजुरआमाको वार्षिक कार्यका अलावा छर छिमेकमा पनि पुगेका थिए । 'दिदी र ठूलाबाकोमा पनि गएको खबर आएको छ,' उनले भने, '१७ घरका व्यक्ति सम्पर्कमा रहेको सूची तयार पारेकाले उहाँहरु सबैलाई अनिवार्य घरमा बस्न भनिएको छ ।' व्यास नगरपालिकाको स्वास्थ्य शाखाले सम्पर्कमा आएका ती व्यक्तिहरुको स्वाब संकलन गरिएको बताएको छ । 'हामीले स्वाब संकलन गरेका छौं,' शाखा प्रमुख प्रमोद सोतीले भने, 'जोखिम देखिएकाले तत्काल सतर्क अवस्थामा छौं ।' व्यास नगरपालिकाले वडा कार्यालय बन्द गर्न निर्देशन दिएपछि वडा कार्यालयको बैठकले सम्पर्कमा आएका व्यक्तिको नतिजा नेगेटिभ नआउँदासम्म वडाका सबै काम रोक्ने निर्णय गरेको छ । वडाध्यक्ष सापकोटाले भने, 'नतिजा नेगेटिभ आए मात्रै कार्यालय खोल्ने गरी निर्णय गरेका छौं ।' आदिकवि आइसोलेसन रित्तो चार संक्रमितमध्ये तीनजनाको पछिल्लो रिपोर्ट नेगेटिभ आएपछि व्यास १ स्थित आदिकवि भानुभक्त क्याम्पसको आइसोलेसन रित्तो भएको छ । व्यास नगरपालिका ३ मा रहेको दमौली अस्पतालले व्यवस्थापन गरेको किरियापुत्री भवनमा बाढी पसेपछि तीनजनालाई क्याम्पसमा सारिएको थियो । संक्रमितमध्ये एकजनाको मात्र रिपोर्ट पोजिटिभ आएकाले व्यवस्थापन सहजताको हिसाबले बेलचौतारास्थित जीपी कोइराला राष्ट्रिय स्वासप्रस्वास केन्द्र पठाइएको व्यास नगरपालिकाका स्वास्थ्य शाखा प्रमुख प्रमोद सोतीले बताए । 'एकजना मात्र भएकाले सहजताका लागि जीपी पठाएका छौं, 'उनले भने ।यससँगै व्यास नगरपालिकामा संक्रमित नरहे पनि जिल्ला विपद् व्यवस्थापन समितिले भने तत्काल आइसोलेसन र क्वारेन्टाइन खाली नगर्न भनेको छ । प्रमुख जिल्ला अधिकारी सागर आचार्य अध्यक्षताको बैठकले जोखिम कायमै रहेको भन्दै विद्यालय तथा क्याम्पसमा रहेका आइसोलेसन र क्वारेन्टाइन तत्काल यथावत राख्ने निर्णय गरेको थियो ।"
एडीबीसँग करिब ६ अर्ब सहयोग माग्ने मन्त्रिपरिषदको निर्णय,"काठमाडौं : वर्षायाममा बढ्दो बाढीको जोखिम व्यवस्थापनका लागि खर्च जुटाउन सरकारले एशियाली विकास बैंकसँग सहयोग माग्ने भएको छ। बाढी जोखिम व्यवस्थापनका लागि अनुमानभन्दा धेरै रकम आवश्यक परेपछि स्रोत जुटाउन एडीबीसँग सहयोग माग्न लागिएको हो। अर्थ मन्त्रालयका अनुसार बाढी नियन्त्रणसँग सम्बन्धित पूर्वाधार निर्माण र पूर्वाअनुमान क्षमता विकासका लागि स्रोत दबाबमा परेपछि एडीबीसँग सहयोगका लागि वार्ता थालिएको छ। गत शुक्रबार एशियाली विकास बैंकसँग ५० मिलियन अमेरिकी डलर (५ अर्ब ९६ करोड रुपैयाँ)बराबरको ऋण तथा अनुदान सहायता प्राप्त गर्न अर्थ मन्त्रालयका अन्तर्राष्ट्रिय आर्थिक सहायता समन्वय महाशाखा प्रमुख श्रीकृष्ण नेपालको संयोजकत्वमा वार्ता टोली गठन भएको थियो। बाढी जोखिम व्यवस्थापन गर्न ७ अर्ब ५१ करोड चाहिने। एडीबीसँग ४० मिलियन डलर सहुलियतपूर्ण ऋण र १० मिलियन डलर अनुदान मागिने मन्त्रिपरिषद्को बैठकले अर्थ मन्त्रालयको यो प्रस्ताव स्वीकृत गरिसकेको सरकारका प्रवक्ता एवम् अर्थमन्त्री डा युवराज खतिवडाले जानकारी दिए। असार २९ मा एडीबीले सहायताका लागि वार्ता प्रक्रिया अघि बढाउन पत्राचार गरेको थियो। पश्चिम राप्ती, मावारतुवा, लखन्देही, मोहनाखुटिया, पूर्वी राप्ती र वक्राहा नदी बेसिनलाई प्राथमिकतामा राखिएको छ। ती क्षेत्रमा बाढी नियन्त्रणसँग सम्बन्धित पूर्वाधारको निर्माण, बाढी पूर्वानुमान तथा प्रतिकार्य प्रणालीको क्षमता विस्तार गर्ने उल्लेख छ। राष्ट्रिय जल योजना २००२२०२७ ले लिएको लक्ष्य प्राप्तिमा समेत यसले सहयोग पुर्याउने अर्थले बताएको छ। एडीबीले दिने सहुलियतपूर्ण ऋणको भुक्तानी अवधि ८ वर्षको ग्रेस अवधिसहित ३२ वर्षको रहने गरी प्रस्ताव गर्ने अर्थ मन्त्रालयको तयारी छ। प्रस्तावित ऋणको ब्याजदर ग्रेस अवधिको लागि १ प्रतिशत र त्यसपछि १५ प्रतिशत रहने भनिएको छ।"
वीरगन्जमा चिकित्सकसहितको विशेष टोली पठाउन माग,"वीरगन्ज : केही दिनयता दिनहुँ कोरोना संक्रमितको संख्या बढ्दै गएपछि स्थिति भयावह भएको भन्दै वीरगन्जमा तत्कालै विज्ञसहितको चिकित्सक र स्वास्थ्यकर्मीको टोली पठाइदिन सरकारसँग आग्रह गरिएको छ । बिहीबार बसेको सर्वपक्षीय बैठकले वीरगन्जमा कोरोना संक्रमण नियन्त्रण बाहिर जान लागेको निष्कर्ष निकाल्दै तत्काल विज्ञ चिकित्सक र स्वास्थ्यकर्मीसहितको टोली पठाइ दिन संघीय सरकारले स्वास्थ्य तथा जनसंख्या मन्त्रालयसँग आग्रह गरेको हो । सर्वपक्षीय बैठकले कोभिड संक्रमित नियन्त्रण गर्न विज्ञसहितको चिकित्सक र स्वास्थ्यकर्मीको विशेष टोली तत्काल वीरगन्ज पठाइ सम्पूर्ण व्यवस्थापन गरिदिन स्वास्थ्य मन्त्रालयलाई आग्रह गरिएको बैठकमा सहभागी नेपाली कांग्रेस पर्साका सभापति अजय द्धिवेदीले बताए । यस्तै वीरगन्जमा दिनहुँ झण्डै सयौंको संख्यामा कोभिड संक्रमित फेला परिरहेका छन्। कोभिड अस्पतालको व्यवस्थापनका लागि पहल गर्ने निर्णय पनि बिहीबारको बैठकले गरेको छ । त्यसका लागि वीरगन्जमै रहेका नेसनल मेडिकल तथा शिक्षण अस्पताल , वयोधा अस्पताल , वीरगन्ज हेल्थ केयर अस्पताल मध्ये कुनै १२ वटा निजी अस्पताल आफ्नो मातहतमा लिएर अबिलम्ब कोभिड अस्पतालको व्यवस्थापन र संचालन गर्न सरकारसँग माग गरिएको छ । एकमात्र सरकारी अस्पताल नारायणी अहिले बन्द छ।नारायणी अस्पताल स्वास्थ्य सुरक्षा अपनाएर सुचारु गर्न पनि स्वास्थ्य मन्त्रालयसँग आग्रह गरिएको बैठकमा सहभागी जनता समाजवादी पार्टीका नेता रामनरेश यादवले जानकारी दिए । सर्वपक्षीय बैठकले वीरगन्जमा विधुतीय शवदाह गृह स्थापना गर्न पहल गर्ने निर्णय पनि गरेको बैठकमा सहभागी युवा अभियन्ता ओम प्रकाश सर्राफले जानकारी दिए ।यसैगरी बैठकले कोरोनाले ज्यान गुमाएकाको शव अन्त्येष्टि र दाहसंस्कारमा अवरोध नगरिदिन पनि सार्वजनिक अपिल गरेको छ । बैठकमा नेकपाका प्रतिधिनि महेश दास , वीरगन्ज उद्योग वाणिज्य संघका अध्यक्ष गोपाल केडिया, युवा अभियन्ता ओमप्रकाश सरार्फ, समाजिक अभियन्ता वृजेश्वर चौधरीलगायतको सहभागिता थियो । जिल्ला स्वास्थ्य कार्यालयका अनुसार पर्सामा बिहीबार दिउँसोसम्म संक्रमितको संख्या ३ सय ५६ पुगेको छ ।यस्तै कोरोनाका कारण अहिलेसम्म १० जनाको मृत्यु भइसकेको छ । वीरगन्जको कोभिड अस्पतालमा ५० बेड मात्रको आइसोलेसन रहेका कारण त्यहाँ अहिले ६० संक्रमितको उपचार भइरहेको छ । कोभिड अस्पतालमा बेड खाली नहुँदा झण्डै सयजना संक्रमित घरकै होम आइसोलेसनमा राखिएको छ । वीरगन्जमा शनिबारदेखि निषेधाज्ञा जारी छ। आइतबारदेखि समुदायस्तरमै कोरोना परीक्षण थालिएको छ । समुदायमै पुगेर परीक्षण गर्न थालिएपछि दिनहुँ संक्रमितको संख्या पनि बढ्दै गइरहेको छ ।बु्धबार मात्रै पर्साका ८४ जनामा संक्रमण पुष्टि भएको थियो ।"
'सुन' को झोला प्रकरण : दरबारमार्गका डीएसपीलाई जिम्मेवारीबाट हटाइयो,"काठमाडौं : मंगलबार राजधानीको कमलादीमा बरामद भएको १५ किलो पहेलो धातु प्रकरणमा मुछिएका महानगरीय प्रहरी वृत्त, दरबारमार्गका प्रमुख डीएसपी रञ्जन दाहाललाई सरुवा गरिएको छ। उनलाई राष्ट्रिय प्रहरी प्रतिष्ठान पठाइएको काठमाडौं प्रहरी प्रमुख एसएसपी श्यामलाल ज्ञवाली जानकारी दिए। प्रहरी अपरेशनमा समन्वय नगरेको र दाहालको कार्यशैलीमाथि नै छानबिन भइरहेकाले प्रमाण लोप गर्न सक्ने आशंकामा सरुवा गरिएको हो। दाहाललाई प्रहरी प्रतिष्ठानमा ताने लगत्तै त्यहाँका डीएसपी रामेश्वर पौडेललाई दरबारमार्गको प्रमुखको जिम्मेवारी दिइएको छ। दाहालमाथि घटनाको विषयमा माथिल्लो निकायलाई प्रष्ट जानकारी नदिएको, घटनास्थल परिवर्तन गरेको र अभियुक्तलाई भाग्ने मौका दिएको आरोप छ। मंगलबार मात्र प्रहरीले कमलादीबाट एउटा झोलामा १५ किलो पहेँलो धातु बरामद गरेको थियो। एउटा झोलामा बरामद धातु मध्ये आधा किलो सुन र बाँकी चाँदी भएको दाबी प्रहरीले गरेको छ। सुन प्रकरणको अनुसन्धानका क्रममा घटनास्थल नक्कली बनाएको खुलेपछि घटना शंकास्पद बनेको हो। काठमाडौं प्रहरी परिसरको टोलीले सुन प्रकरणमा मुछिएको भनिएको गाडी बिहीबार ललितपुरको नखिपोटबाट नियन्त्रणमा लिएको छ।"
"बेलकामा समुदायस्तरमै फैलियो कोरोना, संक्रमितको संख्या उदयपुरमा ८७ पुग्यो","उदयपुर : उदयपुरको बेलका नगरपालिकामा थप दुईजनामा कोरोना पुष्टि भएको छ । वीपी कोइराला स्वास्थ्य विज्ञान प्रतिष्ठान धरानको प्रयोगशालामा गरिएको पीसीआर परीक्षणबाट बिहीबार बेलका नपा ९ का ३५ वर्षीया महिला र २० वर्षीय युवामा कोरोना पोजिटिभ देखिएको हो । दुबैजना व्यापारी हुन् । महिला कपडा व्यापारी हुन भने पुरुष होटल सञ्चालक हुन् । व्यापारीमा कोरोना देखिएपछि त्यस क्षेत्रमा कोरोना समुदायस्तरमा नै फैलिएको प्रमुख जिल्ला अधिकारी चक्रपाणी पाण्डेले बताए । उनका अनुसार केही दिनअघि एकै परिवारका चारसहित ९ जनामा कोरोना भाइरस संक्रमण पुष्टि भएसँगै समुदायस्तरमा कोरोना फैलिएको हुनसक्ने आंशका गरिरएको थियो। उनले भने, 'शुक्रबारदेखि मास्क अनिवार्य गरिने छ। अटेर गरे दण्डित गर्ने गरी सुरक्षाकर्मीलाई निर्देशन गरिसकिएको छ ।' कोरोनाको इपिसेन्टर बनेको त्रियुगा नगरपालिका क्षेत्र पछिल्लो समय नियन्त्रणमा आएसँगै बेलका नगर क्षेत्रमा कोरोना फैलिएको जिल्ला स्वास्थ्य कार्यालय प्रमुख मोहन सुबेदीले जानकारी दिए । उनले समुदायस्तरमा नै कोरोना फैलिसकेकाले नियन्त्रणमा केही कठिनाई भएको बताए । योसँगै जिल्लामा संक्रमितको संख्या ८७ जना पुगेको छ । त्यसमध्ये २२ जना महिला र ६५ जना पुरुष रहेको सुवेदीले बताए । पोजिटिभ देखिएकामध्ये सबैभन्दा बढी त्रियुगा नपामा ३७ जना पुरुष, १३ जना महिला गरी ५० जना, बेलकामा ५ महिलासहित २४ जना, कटारीमा ७, चौदण्डीमा नपामा १, ताप्लि गाउँपालिकामा ३ र उदयपुरगढी गापामा २ रहेका छन् । कार्यालयका अनुसार हालसम्म एक हजार २ सय ९९ महिलासहित ५ हजार १ सय १३ जनाको पिसिआर टेष्ट गरिएको छ । त्यसमध्ये ४ हजार ७ सय ११ जनाको रिर्पोट आईसकेको छ । त्यस्तै ८ सय ८ जनाको आरडीटी गरिसकिएको छ तथ्यांकअनुसार स्थानीय तहले सञ्चालन गरेका क्वारेन्टाइनमा १२ महिलासहित १ सय ११ जना रहेका छन् भने १८ महिलासहित ४ सय ७२ जना होमक्वारेन्टाइनमा छन् । एक साताअघि अचानक कोरोना थपिएपछि स्थानीय प्रशासन र बेलका नपाले अनिश्चितकालका लागि नगरपालिकको रामपुर बजार बन्द गराउनुको साथै बजार एरिया सिल गरेको प्रजिअ पाण्डेले बताए । प्रजिअ पाण्डेले सङ्क्रमित ब्यक्तिसँगको सम्पर्कमा आएका व्यक्तिहरुको कन्ट्रयाक ट्रेसिङको काम सुरु गरिएको छ ।"
सानेपामा पौडेललाई देउवाको जवाफ : म काम चलाउ सभापति होइन,"काठमाडौं : नेपाली कांग्रेसको आगामी महाधिवेशनको चहलपहलसँगै पार्टीभित्रको आन्तरिक विवाद पनि चर्किएको छ। संस्थापन पक्षको एकलौटी कदम सच्चाउन माग गर्दै विरोधपत्र बुझाउन सानेपा पुगेका वरिष्ठ नेता रामचन्द्र पौडेलसहितका नेताहरूलाई सभापति शेरबहादुर देउवाले आफू कामचलाउ सभापति नभएको जबाफ दिएका छन्। पौडेलसहितका नेताहरुले महाधिवेशनको मिति घोषणापछि विभाग गठन र विस्तारका साथै मनपरी ढंगले नवप्रवेशीलाई सदस्यता बाँडेको आरोप लगाउँदै बिहीबार सभापति देउवालाई ज्ञापनपत्र बुझाएका छन्।उनीहरुले कामचलाउ सभापतिलाई यसरी मनोमानी ढंगले निर्णय गर्ने अधिकार नभएको भन्दै महाधिवेशनको नतिजा प्रभावित पार्ने खालका गतिविधि नगर्न ध्यानाकर्षण गराएका थिए। २०७२ फागुनमा भएको कांग्रेसको तेह्रौं महाधिवेशनबाट निर्वाचित नेतृत्वको चारवर्से अवधि गत फागुनमा सकिएको थियो। सभापतिसहित कार्यसमितिको पदावधि एक वर्ष थपिएको हो।कांग्रेसले आउने फागुन ७ देखि १० गतेसम्म महाधिवेशन गर्ने कार्यतालिका सार्वजनिक गरिसकेको छ । पौडेलसहितका नेताहरूलाई सभापति देउवाले महाधिवेशनसम्म आफू कार्यकारी नै भएको स्पष्ट पारेका छन्। सभापति देउवाले बाँकी विभाग गठन र विस्तारलाई निरन्तरता दिने संकेत गरे । विधानमा कामचलाउ सभापति भन्ने नै छैन, त्यसैले महाधिवेशनसम्म म फुलफेजकै सभापति हुँ,देउवाले भने, महाधिवेशनलाई स्वतन्त्र र निष्पक्ष बनाउन म प्रतिवद्ध छु । त्यसमा शंका नगर्नुस् । बरिष्ठ नेता पौडेल समूहले महाधिवेशनको मिति घोषणा भइसकेपछि विभाग गठन र विस्तार गरिएको भन्दै सभापति देउवाको ध्यानाकर्षण गराएको हो । विधान अनुसार ६ महिनाभित्र गठन भइसक्नुपर्ने विभाग र समितिहरु महाधिवेशनको मुखमा गठन गरिएकोमा आपत्ति जनाउँदै आएका छन् । बुधबार पार्टी कार्यालय सानेपामा पौडेल समूहको केन्द्रीय सदस्यहरुको भेलाले सभापति देउवालाई लिखित ध्यानाकर्षण गराउने निर्णय गरेको थियो। सभापतिलाई लिखित पत्र बुझाएपछि सानेपामै बिहीबार आयोजित पत्रकार सम्मेलनमा बरिष्ठ नेता पौडेलले विधानविपरीत भएका निर्णयविरुद्ध महाधिवेशनसम्मै प्रतिरोध गर्ने बताएका थिए । सभापतिले जति गल्ती गर्दै जान्छन् हामी त्यत्ति नै सशक्त बन्दै जान्छौं, उनले भने, अहिले विधानविपरीत भइरहेका निर्णयलाई मुद्धाका रुपमा महाधिवेशनसम्म लैजान्छौं ।उनले आफूहरुको लडाइँ पार्टी भित्र पदका लागि नभई विधि स्थापित गर्न भएको बताए । पत्रकार सम्मेलनमा महामन्त्री डा शशांक कोइराला, पूर्वमहामन्त्री प्रकाशमान सिंह, डा शेखर कोइरालालगायतका प्रभावशाली नेताहरु सहभागि थिए । विधानतः तेह्रौं महाधिवेशन सम्पन्न भएको ६ महिनाभित्र गठन गरिसक्नु पर्ने केन्द्रीय विभागहरू, अहिले चौधौं महाधिवेशनको कार्यक्रम अघि बढिसकेपछि, गठन गरिरहनु भएको छ, सभापति देउवालाई बुझाइएको ज्ञापनपत्रमा भनिएको छ, यसबाट विधानको पूरै उल्लङ्घन भएको छ । विभागमा संख्या बढाउने, गठन गर्ने र विस्तार गर्ने कार्य विधानविपरीत हुनुका साथै महाधिवेशनलाई प्रभावित गर्ने मनसाय भएको पौडेल समूहको ठहर छ । उसले विभाग विस्तारको निर्णय खारेज गर्न पनि माग गरेको छ । साथै पौडेल समूहले कांग्रेसमा समायोजन भएका अन्य पार्टी र नेताहरुलाई विधानको व्यवस्था मिचेर आफूखुसी क्रियाशील सदस्यता वितरण गरिएको भन्दै आपत्ति जनाएको छ । सभापति देउवाले भने आफूले सहमतिका लागि नाम माग्दा नदिएपछि अन्तिममा विभाग गठन गर्नुपरेको बताए । मैले विभाग गठनमा तपाईहरुलाई पर्खिएकै हो । नाम दिनूस् भन्दा दिनुभएन, देउवाले पौडेल समूहका नेताहरुलाई भने, अझै आउनुस् । सबै मिलेर विभाग गठन गरौं । सहमतिमै जाँदा कसरी महाधिवेशन प्रभावित हुन्छ ? उनले अन्य पार्टीबाट आउने नेताहरुलाई प्रवेश गराउनेबारे सबैसँग सहमति भएकाले आशंका नगर्न आग्रह गरे । अरु पार्टीबाट आउनेको हकमा तपाइँहरुसँग पनि सल्लाह गरेकै हो । तपाईहरुले पनि फुलमाला लगाउनुभएकै हो, देउवाले भने ।"
कालिकोटको सान्नीत्रिवेणीमा पहिरोमा परी दुईजनाको मृत्यु,कालिकोट : कालिकोटको सान्नीत्रिवेणी गाउँपालिका ६ स्थित लाटे खोलामा पहिरो जाँदा दुईजनाको मृत्यु भएको छ । लाटेखोलाको पहिरोमा सान्नीत्रिवेणी गाउँपालिका ६ का ६० वर्षीय प्रशुराम संज्याल र २८ वर्षीया तारा संज्यालको मृत्यु भएको जिल्ला प्रहरी कार्यालय कालिकोटका प्रमुख डीएसपी श्यामबाबु ओलीयाले बताए । उनका अनुसार स्थानीय प्रशुराम संज्याल खानेपानीको लाइन जोड्नका लागि खोलापारी गएको र तारा संज्याल खोला पारी रहेको गोठमा गाईवस्तुलाई घाँसपानी दिन गएर फर्किने बेलामा पहिरो सखेर दुवैजनाको घटनास्थलमै मृत्यु भएको हो । यससँगै बाढी र पहिरोमा परी कालिकोटमा १४ जनाले ज्यान गुमाएका छन् भने ६ जना अझै बेपत्ता छन् । प्रहरीका अनुसार जिल्लाको नरहरीनाथ गाउँपालिकामा सबैभन्दा बढी ९ जनाको मृत्यु भएको छ भने १ जना बेपत्ता छन् । यस्तै रास्कोट नगरपालिकामा एकजनाको मृत्यु भएको छ भने पाँचजना अझै बेपत्ता छन् । यस्तै जिल्लाको महावै गाउँपालिकामा दुईजनाको मृत्यु भएको छ ।
उद्योगमन्त्रीलाई धम्की कल : एमसीसीको समर्थन गरे टाउको काटिदिन्छौँ,"काठमाडौँ : उद्योग, वाणिज्य तथा आपूर्तिमन्त्री लेखराज भट्टले अमेरिकी सहयोग मिलेनियम च्यालेन्ज कर्पोरेसन (एमसीसी)को समर्थन गरेमा आफूलाई ज्यान मार्ने धम्की आएको बताएका छन् । मन्त्री भट्टले एक अपरिचित व्यक्तिले बझाङबाट फोन गरेर एमसीसीको समर्थन गरेमा टाउको काटिदिने धम्की दिएको संसदीय समितिलाई जानकारी दिएका छन् । संसदको उद्योग, वाणिज्य, श्रम तथा उपभोक्ता हित समितिको बैठकमा बिहीबार यस्तो धम्की आएकोबारे जानकारी दिएका हुन् । मन्त्री भट्टले फोनमै एमसीसी सम्झौता पढेको छ कि छैन भनेर सोधेको तर पढ्न जरुरी नभएको, जसरी भए पनि समर्थन गर्न नहुने धम्की दिएको उनले बताए । बैठकमा भट्टले भने, बझाङ जिल्लाबाट एमसीसीको बारेमा मलाई फोन आयो, तैँले समर्थन गरिस् भने तेरो टाउको काटिन्छ । भनियो । मन्त्री भट्टका अनुसार ती व्यक्तिले सम्झौता पढ्न जरुरी नभएको तर कुनै पनि हालतमा समर्थन गर्न नहुने बताएका थिए । कुनै पनि विषयमा नपढिकनै प्रतिक्रिया दिने प्रवृत्ति बढेको भन्दै मन्त्री भट्टले चिन्ता व्यक्त गरेका थिए । मन्त्री भट्टलाई आएको यस्तो धम्कीबारे थप अनुसन्धान भने अघि बढेको छैन । धम्की आएको फोन वा फोनकर्ताको पहिचानबारे उनले थप प्रष्ट पारेका छैनन् । एमसीसी सम्झौता असार १६ सम्म पनि संसद्बाट अनुमोदन नहुने भएपछि सरकारले परियोजना कार्यान्वयन सुरु हुने म्याद थपिएको छ। सत्तारूढ दल नेकपाको घरेलु किचलोका कारण एक वर्षदेखि एमसीसी संसदमा अल्झिएको छ। संसद्मा प्रवेश गरेको एक वर्ष भइसक्दा पनि एमसीसी सम्झौता अनुमोदन हुन सकेको छैन। संसद्को हाल जारी बजेट अधिवेशनबाट अनुमोदन गर्ने प्रधानमन्त्रीले पटकपटक व्यक्त गरे पनि जस्ताको तस्तै अनुमोदन गर्न नहुने मत नेकपाभित्र बलियो बन्दै गएको छ। आन्तरिक विवाद बढेपछि नेकपाले एमसीसी अध्ययन गर्न पूर्वप्रधानमन्त्री झलनाथ खनालको संयोजकत्वमा आन्तरिक कार्यदल पनि बनायो। कार्यदलले यथास्थितिमा एमसीसीलाई कार्यान्वयनमा लैजान नहुने र यसका केही प्रावधानमा संशोधन आवश्यक रहेको औंल्याउँदै प्रतिवेदन बुझाएको थियो। प्रधानमन्त्री केपी शर्मा ओली, परराष्ट्रमन्त्री ज्ञवालीलगायत सत्तारुढ दलका नेताहरु यसलाई पारित गर्नुपर्ने पक्षमा छन्। त्यसैगरी प्रमुख प्रतिपक्ष दल कांग्रेसले पहिलेदेखि नै सम्झौता अनुमोदन गर्नुपर्ने स्पष्ट अडान राख्दै आएको छ।तर नेकपाका अध्यक्ष पुष्पकमल दाहाल, माधव नेपाल, पूर्वप्रधानमन्त्री झलनाथ खनाललगायतका नेताहरु एमसीसीलाई जस्ताको तस्तै पारित गर्न नहुने पक्षमा छन्। पछिल्लो समय नेकपाको हरेक आन्तरिक बैठक यही विषय बल्झिने गरेको छ। के हो एमसीसी ? अमेरिकी सहयोग मिलेनियम च्यालेन्ज कर्पोरेसन (एमसीसी) एउटा अनुदान सम्झौता हो। यो ब्याज तिर्नुपर्ने ऋण होइन, अमेरिकी सरकारले नेपाल सरकारलाई सीधै अनुदान हो। यो अनुदानको प्रक्रिया पाँच वर्षअघि नै सुरु भएको थियो। सन् २०१५ मा इनिसियल इंगेजमेन्ट टेक्निकल एसेसमेन्ट एग्रिमेन्टभयो। जसमा अर्थ मन्त्रालयका अधिकारी र अमेरिकास्थित एमसीसी कम्प्याक्ट अपरेसन विभागका उपाध्यक्ष क्यामराख के खानले हस्ताक्षर गरेका थिए। २०१६ मा यसमा केही संशोधन भयो। यसकै जगमा सेप्टेम्बर २०१७ मा मूल सम्झौता मिलेनियम च्यालेन्ज कम्प्याक्ट भएको हो। जसमा तत्कालीन अर्थमन्त्री ज्ञानेन्द्रबहादुर कार्की र एमसीसीका कामु प्रमुख कार्यकारी अधिकृत जोनाथन जी नासले हस्ताक्षर गरेका थिए। सेप्टेम्बर २०१९ मा कार्यक्रम कार्यान्वयन सम्झौता९प्रोग्राम इम्प्लिमेन्टेसन एग्रिमेन्ट० गरिएको थियो। त्यसमा नेपालका तर्फबाट अर्थमन्त्री युवराज खतिवडा र एमसीसी कम्प्याक्ट अपरेसन विभागका उपाध्यक्ष एन्थोनी वेलचरले सम्झौतामा हस्ताक्षर गरेका छन्। यसमा झन्डै ५५ अर्ब रुपैयाँको बजेट छ। पाँच वर्षको अवधिमा मूलतस् पूर्वाधार विकासमा यो रकम खर्च गरिने सम्झौतामा उल्लेख छ। हालसम्म अमेरिकाका तर्फबाट करिब पौने तीन अर्ब खर्च भइसकेको छ।"
प्रचण्डको पुस्तक गणतन्त्रको पहिलो दशक सार्वजनिक,"काठमाडौं : नेपाल कम्युनिष्ट पार्टी (नेकपा) का अध्यक्ष तथा पूर्व प्रधानमन्त्री पुष्पकमल दाहाल प्रचण्ड को संविधानसभा र व्यवस्थापिका संसदमा व्यक्त विचारको सँगालो गणतन्त्रको पहिलो दशक पुस्तक सार्वजनिक भएको छ। पुस्तकमा २०६५ सालदेखि २०७५ सालसम्म संविधानसभा र व्यवस्थापिका संसदमा प्रचण्डले व्यक्त गरेका विचार ४२ शीर्षकमा समेटिएका छन्। पुस्तकमा संसदीय राजनीतिबाट सशस्त्र युद्धमा लैजान सक्ने, सशस्त्र युद्धलाई शान्तिपूर्ण रुपान्तरण गराउन सक्ने, सशस्त्र युद्ध र शान्तिपूर्ण जनआन्दोलनलाई संयोजन गराउन सक्ने, जनयुद्ध र जनआन्दोलनले उठाएका संघीयता, गणतन्त्र, समावेशी, समानुपातिक प्रतिनिधित्व, धर्मनिरपेक्षता जस्ता मुद्दालाई संस्थागत गर्ने नयाँ संविधानको कोरियोग्राफर को भूमिका खेल्दा भोग्नु परेका उथलपुथलकारीलाई समेटिएको छ। २४० बर्ष लामो राजतन्त्रलाई परास्त गरी संघीय लोकतान्त्रिक गणतन्त्रलाई संस्थागत गर्ने संविधान निर्माण र त्यो संविधान अन्तर्गत रहेर स्थानीय, प्रादेशिक र संघीय निर्वाचन गराउन भोगिएका पेचिला परिघटना र संघर्षलाई प्रस्तुत पुस्तकले उजागर गरेको छ, प्रज्ञा स्मृति प्रतिष्ठानले सार्वजनिक गरेको विज्ञप्तिमा भनिएको छ, सत्तामा रहँदा प्रतिपक्षलाई सँगै लिएर हिड्न सक्ने, प्रतिपक्षमा रहँदा सत्ता पक्षसँग मिल्न सक्ने लचकदार र समय र परिस्थितिको तत्काल बोध गर्न सक्ने नेताको रुपमा खेलिएको भूमिका पुस्तकमा पाइन्छ। विभिन्न राजनीतिक शक्तिहरुबीच भएका संघर्ष, पुरानो व्यवस्थाको प्रतिनिधित्व गर्ने वर्ग, संस्कृति र विचारसँगको टकराव एवम् रुपान्तरणका प्रयासलाई पुस्तकमा समेटिएको छ। पुस्तक प्रकाशनका निम्ति अहोरात्र खट्नुहुने पार्टीका नेता, कार्यकर्ता र सचिवालयका सम्पूर्ण सदस्यमा अध्यक्ष प्रचण्डले धन्यवाद दिएका छन्। प्रज्ञा स्मृति प्रतिष्ठानले प्रकाशन गरेको यस पुस्तकमा ३८५ पृष्ठ रहेका छन्। पुस्तकको मूल्य ५०० रहेको छ। पुस्तक राजधानी काठमाडौं लगायत देशका विभिन्न सहरका पुस्तक पसलमा बताइएको छ।"
सुनको झोला फालेर भागेको गाडी नखिपोटमा भेटियो,"काठमाडौं : मंगलबार काठमाडौंको कमलादीमा सुनको झोला फालेर भागेको गाडी बिहीबार ललितपुरमा भेटिएको छ। ललितपुर प्रहरीका अनुसार ललितपुर महानगरपालिका१४ को नखिपोटमा बिहीबार बा ६ च ५५१९ नम्बरको गाडी भेटिएको हो। कसले फाल्यो प्रहरीकै अगाडी सुन र हतियार ? उक्त गाडीबाट फालिएको भनिएको झोलामा मंगलबार साढे १४ केजी चाँदी र आधा केजी सुनसहित हतियार फेला परेको थियो। मंगलबार सुनको झोला फालेर भागेको भनिएको स्कोर्पियो गाडी बिहीबार नखिपोटको निर्माण सम्पन्न हुन लागेको घरभित्र लुकाएर राखेको अवस्थामा फेला परेको महानगरीय प्रहरी परिसर काठमाडौंका प्रवक्ता डीएसपी राजकुमार केसीले पुष्टि गरे । निर्माण सम्पन्न हुन लागेको घरभित्र छोपेर राखेको अवस्थामा उक्त गाडी भेटिएको छ, काठमाडौं परिसरका प्रवक्ता केसीले भने, हामी कानुनी प्रक्रिया पूरा गरेर गाडी नियन्त्रणमा लिने काम भएको छ ।"
काठमाडौंमा कोरोना सङ्क्रमित बढेसँगै गोकर्णेश्वर मन्दिर बन्द,"काठमाडौं : राजधानीमा कोरोना भाइरसको सङ्क्रमण बढ्न थालेसँगै उत्तरपूर्वी भेगको प्रसिद्ध गोकर्णेश्वर महादेव मन्दिर बन्द गरिएको छ । गत चैत ११ गतेदेखि बन्द रहेको पशुपतिनाथ मन्दिर साउन महिनामा पनि नखुलेपछि साउने सोमबारको भीड गोकर्णेश्वर महादेव मन्दिरमा बढेको थियो । भौतिक दूरी कायम गरेर पूजा आराधना एवं दर्शन गर्न दिएकामा भक्तजनको भीडका कारण सङ्क्रमण बढ्ने जोखिम देखिएकाले बिहीबारदेखि बन्द गरिएको गोकर्णेश्वर महादेव मन्दिर क्षेत्र प्रबन्ध समितिका अध्यक्षसमेत रहेका गोकर्णेश्वर नगरपालिका४ का अध्यक्ष श्रीकुमार श्रेष्ठले जानकारी दिए। भक्तजनलाई पूजा आराधना एवं दर्शनका लागि मन्दिर बन्द गरिए पनि नित्य पूजा, आरती पूर्ववत् सञ्चालन हुने उनले सुनाए । राजा मानदेवको शासनकालमा निर्माण भएको विश्वास गरिने गोकर्णेश्वर महादेव मन्दिर उपत्यकाका महत्वपूण शिवालयमध्येमा पर्छ । पशुपतिनाथ मन्दिरमा श्रीयन्त्र र गोकर्णेश्वर महादेव मन्दिरमा बालयन्त्रको पूजा हुने भएकाले पनि यस मन्दिरको पौराणिक महत्व रहेको जनाइएको छ । वाग्मती उत्तरतिर बग्ने उत्तरबाहिनी क्षेत्रसमेत यहीँ रहेकाले धेरै भक्तजन यहाँ आएर पूजा, आराधना एवं दर्शन गर्ने इच्छा राख्छन् । विशेषगरी साउने सोमबारको व्रत बसेका महिला भक्तजनको यसअघिका दुई सोमबार गोकर्णेश्वरमा भीड लागेको थियो । साउनका प्रत्येक दिन बिहान विगत वर्षमा भन्दा यसपटक भीड बढेको देखिएपछि कोरोनाको जोखिम बढ्न नदिन मन्दिर बन्द गरिएको हो । कोरोनाको जोखिम नघटेसम्म मन्दिर नखोलिने जनाइएको छ । पशुपतिनाथ मन्दिरलगायत उपत्यकाका अन्य ठूला मन्दिर गत चैत ११ गतेदेखि नै बन्द छन् । गोकर्णेश्वर महादेव मन्दिर नजिकैका ५४ वर्षीय एक स्थानीयवासीको कोरोना सङ्क्रमणका कारण असार तेस्रो साता निधन भएको थियो । पछिल्लो समय उपत्यकामा पुनः सङ्क्रमण बढ्न थालेको र मन्दिरमा पनि भक्तजनको भीड बढ्न थालेपछि बन्द गर्न बाध्य हुनुपरेको मन्दिर प्रबन्ध समितिले जनाएको छ । रासस"
सेनाले हटायो राजमार्गको पहिरो,"गुल्मी : मदन भण्डारी राजमार्गअन्तर्गत तम्घास सिमलटारी सडकखण्डमा गएको पहिरो नेपाली सेनाले हटाएको छ । लगातारको वर्षाका कारण रेसुङ्गा नगरपालिका४ सेउघास्थित मन्दिर नजिकै पहिरो खस्दा झण्डै चार महिनादेखि त्यस सडकखण्डमा चल्ने सवारी साधन र पैदल यात्रुले जोखिम मोलेर यात्रा गर्न बाध्य थिए । दुई नम्बर बिपत् व्यवस्थापन गण, काली शक्ति गुल्म र वीर भद्र जङ्ग गुल्म गुल्मीका सेनाले तीन दिनसम्म खटिएर पहिरो हटाएको वीरभद्र जङ्ग गुल्म गुल्मीका सेनानी भूपेन्द्र गुरुङ जानकारी दिए । तीनदिनसम्म उपसेनानी हरिबहादुर गुरुङको नेतृत्वमा ७५ जना जनशक्तिले सडकमा खसेका ढुङ्गा हटाउने र जोखिममा रहेका रुख कटान गरी पहिरो हटाएको गुरुङले बताए । पहिरोको जोखिम हटेसँगै सवारी साधन र यात्रुलाई सहज भएको छ । तम्घास  सिमलटारी सडकखण्ड जिल्लाको पश्चिमतर्फ जाने एकमात्र पक्की सडक हो । उक्त सडकखण्ड हुँदै जिल्लाका मदाने,मालिका,ईस्मा र मुसिकोट लगायत छिमेकी जिल्ला प्युठान र वागलुङका समेत सवारी साधन चल्ने गर्छन् ।"
एकतोला सुनको मूल्य ९९ हजार पुग्यो,काठमाडौं : कोभिड१९ को महामारीका कारण अन्तर्राष्ट्रिय बजारमा अस्थिर रहेको सुनचाँदीको मुल्य स्थानीय बजारमा बिहीबार पनि बढेको छ । बुधबार प्रतितोला ९८ हजार ५ सय रुपैयाँमा कारोबार भएको पहेलो धातुमा ५सयले वृद्धि भएको छ । बिहीबार बजार खुल्ने वित्तिकै छापावाल सुनको मूल्य प्रतितोला ९९ हजार कायम भएको छ भने सोही परिमाणको तेजाबी सुनको मूल्य ९८ हजार ५६० निर्धारण गरिएको छ । नेपाल सुनचाँदी व्यवसायी महासंघका अनुसार बुधबारको तुलनामा बिहीबार चाँदी २० रुपैयाँले घटेको छ । एक तोला सेतो धातुको मूल्य एक हजार २ सय २५ निर्धारण भएको छ । कोभिड१९ को सङ्क्रमण रोक्न बन्दाबन्दी लागू गरिएयता जेठ २५ गते एक तोला सुनको मूल्य १० हजार ४सयले बढेर ८७ हजार पुगेको थियो । त्यसयता सुनको मूल्य निरन्तर उकालो लागिरहेको छ । अन्तर्राष्ट्रिय बजारमा बिहीबार सुन प्रतिऔंस १९६२१५ डलर कायम भएको छ । गत आइतबार सोही परिमाणको सुन १९०१६० मा कारोवार भएको थियो । रासस
कोरोनाले वीपीमा मृत्यु भएका पुरुषको श्रीमतीको रिपोर्ट पनि पोजिटिभ,"विराटनगर : कोरोना भाइरसको संक्रमणको कारण मृत्यु भएका सीमावर्ती मोरङको सुनवर्षी नगरपालिका८ का ४५ वर्षीय पुरुषकी पत्नीको रिपोर्ट पनि पोजिटिभ आएको छ । स्वाब संकलन गरेर कोशी अस्पताल विराटनगरको प्रयोगशालामा गरिएको परीक्षणपछि बिहीबार पत्नीमा पनि कोरोना संक्रमण पुष्टि भएको हो । अस्पतालका सुपरिटेन्डेन डा चुमनलाल दासले कोरोना संक्रमणबाट मृत्यु भएका पुरुषकी ३२ वर्षीया श्रीमतीको पनि रिपोर्ट पोजिटिभ आएको जानकारी दिए । उनकाअनुसार संक्रमित महिलालाई कोशी अस्पताल कोभिड१९ उपचार केन्द्रमा भर्ना गरिएको छ । डा दासकाअनुसार बिरामी श्रीमानलाई लिएर सोमबार ती महिला उपचारका लागि विराटनगर आएकी थिइन् । कोरोनासँग मिल्ने लक्षण देखिएपछि पुरुषको तत्कालै स्वाब संकलन गरेर परीक्षण गर्दा मंगलबार रिपोर्ट पोजिटिभ आएको थियो । 'पोजिटिभ रिपोर्ट आउनसाथ श्रीमानलाई कोभिड अस्पताल भर्ना गरेर तत्काल श्रीमतीको पनि परीक्षणका लागि थ्रोट स्वाब संकलन गरिएको थियो,' दासले भने, 'कोरोनाकै कारण बुधबार श्रीमानको मृत्यु भइएपछि भोलिपल्ट श्रीमतीको पनि नतिजा पोजिटिभ आयो ।' यसैबीच पुरुषको कोरोनाले मृत्यु भएसँगै सुनवर्षी८ बिहीबारदेखि तीन दिनका लागि 'सिल' गरिएको छ । थप उपचारका लागि पुर्याएपछि बुधबार दिउँसो लगभग ४ :४५ बजे बीपी कोइराला स्वास्थ्य विज्ञान प्रतिष्ठान धरानमा ती पुरुषको मृत्यु भएको थियो । सुरुमा विराटनगरकै कोशी अस्पताल कोभिड१९ उपचार केन्द्रमा भर्ना गरिएका उनलाई स्वास्थ्यमा समस्या बढ्दै गएपछि थप उपचारका लागि धरान लगिएको थियो । संक्रमितको मृत्यु भएपछि बुधरबार राती नै सरोकारवालाबीच समन्वय गर्दै सर्वपक्षीय बैठक बसेर वडा सिल गर्ने निर्णय भएको इलाका प्रहरी कार्यालय रंगेलीका प्रहरी निरीक्षक लेखनाथ दाहालले बताए । नगरका जनस्वास्थ्य प्रमुख किशोरकुमार मण्डलका अनुसार मृतकका आफन्त, परिवारका सदस्यसहित उनलाई अस्पतालसम्म पुर्याउन खटिएका १० जनालाई अलग्गै क्वारेन्टाइनमा राखेर 'कन्ट्रयाक ट्रेसिङ' गर्ने तयारी भइरहेको छ । सुनवर्षी ८ सिक्टीका ती पुरुषको मृत्यु भएसँगै उनको घर वरपरका र उनीसँग सम्पर्कमा रहेकाहरु मध्ये ४८ जनाको पीसीआर परीक्षण गरिए पनि रिपोर्ट आउन बाँकी रहेको मण्डलले बताए । सुनवर्षी८ सिक्टी भारतसँग सीमा जोडिएको स्थान हो । नगरपालिकाकाअनुसार मृतक पुरुष लकडाउनको तीन सातापछि भारतबाट घर आएका थिए । घर आएपछि दुई सातासम्म क्वारेन्टाइनमा राखेर पीसीआर परीक्षण गराउँदा उनको रिपोर्ट नेगेटिभ आएको थियो । नगरका जनस्वास्थ्य प्रमुख मण्डलकाअनुसार क्वारेन्टाइनबाट घर गएपछि उनी फेरि भारततर्फ नै गएको खुलेको छ । क्वारेन्टाइनमा बसिसकेपछि ती पुरुष दोस्रो पटक कहिले भारत गए र कहिले फर्किए भन्ने खुल्न बाँकी रहेको उनको भनाइ छ । दोस्रो पटक भारत गएका उनी उतैबाट संक्रमित भएर आएको हुन सक्ने नगरपालिकाको अनुमान छ । मण्डलले भारतबाट फर्किएपछि ती पुरुष गएका ठाउँको पहिचान गर्दै कोकोसँग सम्पर्कमा रहने भन्ने बारेमा खोजी थालिएको बताए ।"
विमर्शको संघर्षमा राजनीति,"जुन संरचनामा राजनीति टिकेको हुन्छ त्यसले नै व्यवस्थाको रूप र आदर्श किटान गर्छ, राज्यसत्ताको मूल चरित्र नहेरी अंशमा बहस गर्नु विषयलाई मोड्नु हो शक्तिहरू भ्रष्ट हुन्छन्, निरपेक्ष शक्ति त विल्कुल भ्रष्ट हुन्छन् लर्ड एक्टन नेपाली राजनीतिमा रमिता र तमासा ज्यादा भयो। इतिहासमा अरूले गरेका गल्ती र पाएका उपलब्धिबाट सिक्न सकिएन। बालुवाटार र शीतलनिवास पार्टी कार्यालयमा फेरिँदै गए। कानुनी नेतृत्व आफैं कठघरामा उभिँदै छ। संवैधानिक निकायका हैसियत खुम्चिँदै छन्। सत्तासिन्डिकेट अनौठो प्रकारले भ्रष्टतन्त्र (क्लेप्टोक्रेसी) मा जगल्टियो। शक्ति आलोचना कहिल्यै सुन्न नचाहनेहरूले भड्खारामा जाकिँदै गएको पत्तै पाउँदैन। राजनीतिक नेतृत्वमा नायकै नायक ले भरिएका छन्। आफ्नो औचित्य सावित गर्न र कुकृत्य लुकाउन क्रान्ति, त्याग, बलिदान, स्वाभिमान र सिद्धान्तका बारम्बार चर्चा पनि हुन्छन् तर अनुसरण भने गरिँदैन। सबैका नियति नाप्ने औजार भनेको परिणाम हुँदो रहेछ नै। वर्तमानमा कसले केकसो गरिरहेको छ नियालिँदो रहेछ। कुनै समयका नायक अर्को समय खलनायकमा फेरिँदा रहेछन्। पगरी जोगाउनु धेरै गाह्रो। धेरैलाई जलाए पनि आखिर फिलिंगाको अन्तिम नियति या त खरानी हुनुपर्छ या अँगार। दुवै अवस्था पहिलाको हैसियतमा नरहनु हो। आफ्नै भूमिका र निर्णयले घेराबन्दीमा पर्दै गएपछि भने नयाँ फन्डा फ्याँकिदिएर सबै कृत्यकुकृत्य बिर्सने परम्परा स्थापित गरिँदै छ। माउसुली रातभरि सयौं किराफट्यांग्रा खाएर एकाबिहानै भित्तामा टाँगिएका सहिद एवं महापुरुषको फोटोपछाडि लुक्छ। यस्तै स्वभाव महापुरुषका चरित्र स्वीकार नगर्ने तर उनका नाममा शक्ति हत्याउने शासक र नेता हुन्छन् भन्ने कुरा अहिले राजनीतिक रत्यौलीले देखाउँदै छ। क्रान्तिबाट जन्मिएको गणतन्त्रवादी राजनीतिको अवस्था हेर्दा फ्रान्सेली क्रान्ति (१७८९) को चर्चा गर्दै फ्रान्सेली इतिहासकार तथा चिन्तक टकभिलका भनाइ सान्दर्भिक लाग्छ क्रान्ति दुई चरण भएर गुज्रन्छ। पहिलो चरण, प्रत्येक पुराना अवशेषलाई ध्वंस गर्नमा र दोस्रो चरण, आफैंले नष्ट गरेका कतिपय कुराको पुनरुत्थान गर्नमा। सायद पहिलोमा बढ्ता क्रान्तिकारी हुन् र दोस्रोमा पुरानो शानशौकतमा लोभिनु हो। क्रान्तिले जन्माएका नायकसँग धनदौलत र सरकारी सत्ता नहुँदा पनि आदर्शको नैतिक पुँजी र त्यसले पैदा गरेको इच्छाशक्तिले वर्चश्वशाली थर्कमान हुन्थे तर आज धनदौलत अपरम्पार छ तर पुराना नायक नै निरीह छन्। वास्तविक शक्ति त विचारयुक्त संगठनमा हुँदो रहेछ। अहंकारग्रसित हुँदा संसार झुकेको सोच्ने ज्ञानेन्द्रले राजतन्त्रै ढल्दै गएको पत्तै पाएनन्। सबैका भक्तरामहरू समयको संकेत गर्नेलाई पुस्तौनी बैरी सोच्छन्। जारजस्तो व्यवहार गर्छन्। दुनियाँलाई रमिता देखाउँदा र देशलाई नै अनिर्णयको बन्दी बनाउँदा सत्ताउन्माद र जनमौनताको फल भावी सन्तानले भने व्यहोर्नुपर्छ। अहंकारग्रसित हुँदा संसार झुकेको सोच्ने ज्ञानेन्द्रले राजतन्त्रै ढल्दै गएको पत्तै पाएनन्। सबैका भक्तरामहरू समयको संकेत गर्नेलाई पुस्तौनी बैरी सोच्छन्। जारजस्तो व्यवहार गर्छन्। दुनियाँलाई रमिता देखाउँदा र देशलाई नै अनिर्णयको बन्दी बनाउँदा सत्ताउन्माद र जनमौनताको फल भावी सन्तानले भने व्यहोर्नुपर्छ। गैंडाछापे सरकारी मनुवा त शक्तिको फुर्का समाउलान् तर अचम्म त प्रतिपक्ष र सडक किन भेन्टिलेटरमा हो ? अब आमूल परिवर्तन र गणतन्त्रमाथि नै प्रश्न उठ्न थाले। कोरोना र बाढीपहिरो त रामभरोसे नै बनाइयो। अनुदारवादको चपेटा अनुदारवादको आत्मिक बल भनेको सिद्धान्तको राजनीति अन्त्यपछि बहुमतमा धार्मिक वा राष्ट्रवादी आवेग भरेर शक्ति सुरक्षित ठान्नु हो। उदारवादी मूल्यको चिहानमा अनुदारवाद फक्रिन्छ र फैलिन्छ। अहिलेको नेकपाको सरकार पनि वाम आवरणमा उग्र दक्षिणपन्थी बहुसंख्यकवादी अनुदारवादी शासन हो। पार्टीमा देखिएका झैझगडा पनि आचारविचार, सिद्धान्त, योजना, नीति, विधि, कार्यक्रम र कार्यान्वयन, अनुशासन, संस्थागत संरचना र पद्धतिका लडाइँ नभई शक्ति प्राप्ति र जोगाउनेबीचको भिडन्त मात्रै हो। अनुदारवाद आफंैमा कुनै विचारधारा हैन, भीडतन्त्र मात्रै हो। यसको कुनै मौलिक चिन्तन, दर्शन र साहित्य हुँदैन। परम्परालाई श्रेष्ठ भन्ने होड चल्छ र वर्चश्वशाली तप्का कमजोर र अल्पमतप्रति घृणा फैलाएर आफ्नो औचित्य सावितीको प्रयास गर्छ। काल्पनिक धार्मिक प्रतीक र आख्यानको महिमामण्डन गरेर सांस्कृतिक राष्ट्रवाद मौलाउँदै भीडलाई उत्तेजना भर्छ। सत्ता संरचनालाई त्यस्ता तर्क, औचित्य र प्रमाणिकीकरण गर्दै वाणी दिने प्राज्ञिक जमात र मिडिया हुन्छन्। शासकका लहडलाई जनमतमा फेर्न खोजिन्छ। चर्चामा रमाउँदै जनमत जाँच्न गर्न आफैंलाई विश्वास नलाग्ने कुरा पनि कहिलेकाहीं सत्ताधारी बोल्छन्। पक्षमा कोकति छन् ? विरोध केकस्तो र कुन स्तरको हुन्छ ? तर्क कोरल्न को, कति बुद्धिजीवी लाग्छन् जाँच गर्नु पनि हो। फाँसीवादउन्मुख शासकहरू जहिले पनि यथार्थ र मिथकलाई घालमेल गर्छन्। यसो गर्नेमा संसारमै अमेरिकी राष्ट्रपति डोनाल्ड ट्रम्प पहिलो र दोस्रोमा भारतका प्रधानमन्त्री नरेन्द्र मोदी पनि पर्छन्। उनीहरू आलोचनाको सामना गर्न नसकेर ट्युटोमेसी (टयुटरबाट राजनीति) गर्छन्। कोरोना समाधानमा बबुरो बनेको र लिपुलेक उठान भएर गम्भीर कूटनीतिक सक्रियता नभएकाले राम जन्मभूमि र बहुदलीय जनवाद सडकमा छताछुल्ल पारिएको राष्ट्रवाद पनि ओली सरकारको त्यही अभ्यास हो। आफैंले बनाएको कोरोना निर्देशन शासकहरू पालन गर्दैनन्। संकटकै बीचमा हंगेरीका प्रधानमन्त्री भिक्टोर अर्वनले हिडोस पार्टीको सदनमा अत्यधिक बहुमत शक्तिले शक्ति सुरक्षाको आपत्काल लागू गराउँदै संसद्बाट संविधानमा हेरफेर गराए। रूसमा पुटिन आजीवन शासक बन्ने बाटो खोले। धर्मको साहारा रूसी सेनाको नयाँ केथेड्रलको अनावरण भयो। संसारकै एक मात्र धर्मनिरपेक्ष इस्लामिक देश तुर्कीको रेचेप तैयब एर्दोगानको जस्टिस एन्ड डेभलमेन्ट पार्टीले अदालती आदेशमा ऐतिहासिक हाया सोफिया संग्रहालयलाई मस्जिदमा फेरे। हाया सोफिया पहिला गिर्जा थियो भने त्यसलाई अटोमन साम्राज्यले मस्जिदमा फेर्यो। महान् सुधारक अतार्तुक कमाल पाशाले त्यसलाई म्युजियम बनाएका थिए। जसरी सोफिया मस्जिदमा नमाज पढन भिक्टर अर्वन गत शुक्रबार गए, त्यस्तै राममन्दिरको शिलापूजा गर्न नरेन्द्र मोदी अगस्त ५ मा अयोध्या जाँदैछन्। बेला न कुबेला प्रधानमन्त्री केपी ओलीले राम र अयोध्या प्रकरण उठाए। जरुरीका आधारमा पँुजीवाद मस्तिक कब्जा गर्ने कोसिस गर्छ। पुँजीवादी मिडिया धारणा बनाउन र बहुसंख्यकवाद र वर्चश्वशाली तप्का प्रयोग गर्छ। मूल समस्याबाट ध्याान हटाउने कोसिसमा धर्म, राष्ट्रवाद, अल्पमतप्रति घृणा र युद्ध हो। जनताको ध्यान आवेग र त्रासमा रहेका बेला युद्ध र महामारी भ्रष्टसत्ताको अवसर बन्छ। चुनौतीको घेरा कस्सिँदै छ अत्याधुनिक चुनौतीको सामना परम्परा विधिले सम्भव हुँदैन। विपत्ति दुई किसिमले निम्तिन्छ। प्रथम, प्राकृतिक कारण जो मानव बसमा हुँदैन। दोस्रो, विचारमा भाइरस लागेपछि मानिसको वशमा त हुन्छ तर गलत आचरणले गर्दा अनियन्त्रित बनिदिन्छ। संकट सामने आइपुग्दा पनि सत्ताधारी पूर्ण सुरक्षित छौं भन्ने भ्रममा हुन्छन र विरोधका स्वर कतै सुन्न नपरोस् भनेर विधिमा तोडमरोड गर्छन्। अदालत उनको पापको डाइल्निरर्स, धर्म र आस्था टेको बनेर हाइसञ्चो बनाइदिन्छ। कोरोना कालले देखायो धर्मविना पनि मान्छे बाँच्न सकिँदो रहेछ तर विज्ञानबेगर चल्नै सकिँदो रहेनछ। जोजफ स्टिग्लिटज (अर्थशास्त्रमा नोबल पुरस्कारप्राप्त) आस्था वा विश्वासले महामारीमा भएका मृत्युको पीडा सहन हामीलाई मद्दत गर्न सक्छन् तर तिनले मेडिकल र वैज्ञानिक ज्ञानको स्थान लिन सक्दैनन् भन्छन्। कोरोना भाइरसभन्दा हंगर भाइरस (भोक) शक्तिशाली रहेछ। महामारी फैलिँदो छ। अब मान्छे काममा निक्ले। यस्तो बेलामा पनि न भ्रष्टाचारमा कमी आयो न शक्ति प्यासमा। नेपाली राजनीति अटोपाइलट मोडमा छ। भाषण त अर्को दिन बिर्सिइँदो रहेछ। भुक्तभोगी भन्छन् अवरोध पन्छाउने पर्याप्त गति र वेग छैन भने नदी र आँधीसँग आफ्नो बहाब र बाटो बदल्नुबाहेक अर्को विकल्प हुँदैन। हामी असमान पुराना सम्बन्ध भत्काउने आँट गर्नै सक्दैनौं भने नयाँ युगमा प्रवेश नै गर्न सक्दैनौं। मध्यम वर्ग जहिले पनि आफ्ना चोटिलो धारणा राख्थ्यो। तर अहिले निराशाको अपसाद झेलिरहेको छ। लिलामीका सूचनाले पत्रिकाका पाना भरिँदै छन् र आत्महत्याको ग्राफ बढ्दो छ। मानसिक रोगीका संख्या थपिँदा छन्। अन्त्यमा १ लिबरल कम्युनिस्ट र अल्पमत, लेखक, कवि, कलाकार, बुद्धिजीवीप्रतिको चरम घृणा। २वर्चश्वशाली अधिपत्यमाथि प्रश्न गर्नु ठूलो अपराध मानिन्छ। अलिकति कोट्याइदिए मात्र भित्र लुकेको वर्चस्वाद, अहंकार, उच्च जातीय दम्भ देखिन्छ। सर्मनिरपेक्ष बनेर देखिन्छ। ३ देशभक्ति र राष्ट्रवाद फरक कुरा हुन् तर अनुदारवादी भय, असुरक्षा र लालसाका पासा फ्याँकेर सत्तामा पुग्छन्, टिक्छन् र फैलाउँछन्। ४ जनतामा सोच्न सक्ने क्षमताको ह्रास हुन्छ। समाजलाई हेर्ने नजरिया निजी र पुँजीकेन्द्रित हुन्छ। भ्रम पनि एक युद्ध कौशल हो भनेर राज्यप्रायोजित फेक न्युजको बाढी आउँछ। सदाचार, दूराचार र व्यभिचार घालमेल हुन्छन्। ५ भीडले अवैज्ञानिक चेतको संरक्षण र विकासमा जोड दिन्छ। ६ भीडलाई उत्तेजनाको पेटोल आवश्यक हुन्छ। ७ मुद्दा र नायकको अपहरण र घटनाले मान्छेभित्रको मान्छेलाई नांगो बनाउँछ रऐना देखाउँछ। देशको तस्बिर धुवाँ मडारिरहेको अवस्थामा मिडियामा पनि देखिन्छ। ८ गणतन्त्रको परिणाम उपयोग गर्नु र कारक पक्ष नकार्नु भनेको इतिहासलाई मुर्दाका कथा सोच्नेले गर्छन्। ९ अंशमा टेकेर समग्रमा आक्रमण हुँदै छ। मूल समस्याबाट ध्यान विकर्षण गराइँदै छ। १० बालुवाटार र शीतलनिवास नेपाली जनताको लालपुर्जा र स्वामित्व हो; कुनै पार्टीको कार्यालय हैन। हुन पाउँदैन। त्यसलाई स्विकारे जनताले नागरिक नभई रैती आफूलाई माने भो। समय बदलिन्छ र चुनौती थपिन्छन्। नयाँ चुनौतीको सामना नयाँ तरिकाले गरिनुपर्छ। ११ जुन संरचनामा राजनीति टिकेको हुन्छ, त्यसले नै व्यवस्थाको रूप र आदर्श किटान गर्छ। अरू अंशमा पर्छ राज्यसत्ताको मूल चरित्र नहेरी अंशमा बहस गर्नु भनेको विषयलाई मोड्नु हो। अंशमा हैन समग्रमा बुझ्न सत्ता चरित्र सिंहदरबार र बालुवाटारमा भन्दा अदालती फैसला र प्रहरी कार्यालयको मुद्दा फाँट नियाल्नुपर्छ। १२ सत्ताधारी पार्टीको रडको अंशमा सकिने कि समग्रमा सकिने भन्ने हो। माटो जोडिन सक्छ, खपटा नै भएपछि आपसी द्वन्द्व झ्याप्पझुप्प हुनु हो। यसलाई प्रधानमन्त्री ओलीले विपक्षमाथि अख्तियार र अदालतमार्फत तह लगाउने, युद्धकालीन र क्यान्टोन्मेन्ट विषय सक्रिय पार्ने, नयाँ अध्यादेशले शक्ति झन् केन्द्रित गर्न अन्त्यमा संसद् विघटन गरेर चुनावमा जाने तर सत्ता हस्तान्तरण नगर्ने, पार्टी बैठक फेस नगर्ने हुन्छ भने प्रचण्डमाधव प्रतिपक्षको शक्ति परीक्षण पार्टी बैठकमा र सदनमा सामना गर्ने हुन सक्छ। १३ संसदीय राजनीतिको हर्स ट्रेडिङ समिट होटल र बैंकक प्रकरण दोहरिने छन्।"
कोशी अस्पतालको ओपीडी सेवा अनिश्चितकालका लागि बन्द,"विराटनगर : विराटनगरको कोशी अस्पतालमा कार्यरत थप दुईजना स्वास्थ्यकर्मीमा कोरोना भाइरसको संक्रमण देखिएको छ । अस्पतालको ओपीडी (बहिरंग) विभागको इन्चार्ज रहेकी नर्सिङ स्टाफ र नाक, कान तथा घाँटी (ईएनटी) रोग विभागमा कार्यरत पारमेडिक्समा बिहीबार संक्रमण पुष्टि भएको हो । उनीहरुको स्वाब परीक्षण कोशी अस्पतालकै प्रयोगशालामा गरिएको थियो । थप दुईजना चिकित्सकलाई कोरोना संक्रमण भएपछि प्रदेश १ कै सबैभन्दा ठूलो सरकारी स्वास्थ्य संस्थाका रुपमा सेवा दिइरहेको कोशीको बहिरंग विभाग अनिश्चितकालका लागि बन्द गरिएको छ । अस्पतालका मेडिकल सुपरिटेन्डेन डा चुमनलाल दासले अर्को सूचना नभएसम्मका लागि ओपीडी सेवा बन्द गरिएको जानकारी दिए । 'ओपीडी इन्चार्ज र ईएनटीका पारामेडिक्समा कोरोना देखियो,' उनले भने, 'त्यही भएर ओपीडी सेवा हाललाई पूर्ण रुपमा बन्द गर्नु पर्ने अवस्था आयो ।' कन्ट्रयाक ट्रेसिङ गर्न, सेनिटाइज गर्न र अन्य स्वास्थ्यकर्मीको कोरोना जाँच गर्नलाई सूचना जारी गरेर नै सेवा बन्द गरिएको उनको भनाइ छ । अस्पताललाई सुरक्षित बनाउन र अरुमा संक्रमण फैलन नदिन अहिले औषधि छिट्ने काम सुरु गरिएको दासले बताए । सेनीटाइज गरेर 'डिसइन्फेक्ट' गरिसकेपछि मात्रै अस्पतालको बन्द गरिएको सेवा सुचारु हुने जानकारी उनले दिए । अस्पतालमा दैनिक एक हजार दुई सय बढी उपचार र स्वास्थ्य परीक्षणका लागि आउने गरेका थिए । दासले ओपीडीमा कार्यरत चिकित्सक, स्वास्थ्यकर्मी र कर्मचारीको स्वाब संकलन गर्ने काम पनि भइरहेको जनाए । अस्पतालमा कार्यरत रहेकामा कोरोना पोजिटिभ देखिएपछि धमाधम परीक्षणका लागि स्वाब नमुना संकलन गर्ने काम भइरहेको हो । यस अघि अस्पतालमा कार्यरत एक चिकित्सक र एक जना नर्सिङ स्टाफमा कोरोना देखिएको थियो । ती चिकित्सकको कन्ट्रयाक ट्रेसिङ गर्दा ओपीडी इन्चार्ज र पारामेडिक्समा पनि कोरोना देखिएको दासले बताए । हालसम्म अस्पतालमा कार्यरत रहेका चार जना स्वास्थ्यकर्मी संक्रमित भइसकेका छन् । पछिल्लो समय संक्रमित भएका दुई जनाको ट्राभल हिस्ट्री नै नभएको पाइएपछि अस्पतालका सबै स्वास्थ्यकर्मी र कर्मचारीको स्वाब संकलन गरेर परीक्षण गर्ने तयारी भइरहेको जनाइएको छ । अस्पतालका सूचना अधिकारी विष्णुबहादुर बुढाथोकीकाअनुसार अस्पतालमा चिकित्सक, स्वास्थ्यकर्मी र कर्मचारी गरेर पाँच सय बढी कार्यरत छन् । शंका लागेका कर्मचारी र स्वास्थ्यकर्मी अहिले क्वारेन्टाइनमा रहेको जानकारी उनले दिए । अस्पतालका माइक्रोबायोलोजिष्ट प्रनव यादवले पछिल्लो समय थ्रोट स्वाब परीक्षणका लागि आउनेहरुको संख्या बढेर गएको बताए । अस्पतालमा एक पटकमा ७२ वटा रिपोर्ट दिने क्षमताको पीसीआर मेसिन छ । तर दैनिक चार सय बढी परीक्षणका लागि आउने गरेको जानकारी यादवले दिए । अस्पतालमा विराटनगर महानगरपालिकाब तथा बाहिरबाट संकलन गरेर ल्याइएको नमुनाको परीक्षण हुने र सर्वसाधारण आफै पनि शंका लागेर परीक्षणका लागि आउने गरेको उनको भनाइ छ ।"
खीर खाएर साउन १५ मनाइँदै,"काठमाडौं : साउन १५ गते आज नेपाली समाजमा खीर खाएर मनाइँदै छ। वर्षा ऋतुका बेला असार १५ गते दही च्युरा र साउन १५ मा खीर खाने प्राचीनकालदेखिको नेपाली परम्परा छ। साउने झरी पर्ने बेलामा तातो खीरले स्वास्थ्यलाई राम्रो गर्ने भएकाले खीर खाने गरिएको हो। दूधमा मरमसलालगायत चिजबिज हालेर बनाइने खीरले स्वास्थ्यमा राम्रो गर्ने भएकाले यसको परम्परा बसेको विश्वास गरिन्छ। संस्कृत भाषामा पायस भनिने खीर सात्विक आहारमध्येमा उत्तम मानिने भएकाले पितृ एवं देवकार्यमा पनि महत्वपूर्ण वस्तुका रूपमा वैदिकशास्त्रमा वर्णन गरिएको धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतम बताउँछन्। साउन महिनामा गाउँघरमा पनि खेतीपातीको काम सकिन्छ। हरियाली बढी हुने भएकाले घाँस बढी पाइन्छ। धेरै घाँस पाइने बेलामा गाईभैँसीले पनि धेरै दूध दिन्छन्। दूध धेरै भएपछि इष्टमित्र र चेलीबेटीलाई घरमा बोलाएर खीर खाने चलन चलेको हो। साउन भगवान् शिवको महिना हो। शिवलाई दूध र दूधमा बनेका परिकार मनपर्ने भएकाले विधिपूर्वक चढाइन्छ। यसैले साउनको मध्य पारेर खीर खाने प्रचलन चलेको हुनसक्ने धर्मशास्त्रविद् गौतम बताउनुहुन्छ। यद्यपि यसको कुनै शास्त्रीय वचन भने छैन। ऋषिमुनिका पालादेखि नै श्राद्धलगायत पितृकार्यमा निमन्त्रणा गरिएका ब्राह्मणलाई खीर खुवाउने गरिएको थियो। अहिले पनि वैदिक सनातन धर्मावलम्बीले श्राद्धका दिन अनिवार्यरूपमा गाईको दूधमा खीर बनाउँछन्। यस वर्ष साउन १५ गतेका दिन श्रावण शुक्ल एकादशी परेकाले चामलको खीर नखानेले साबुदानाको खीर बनाएर खान्छन्। आजको एकादशीलाई पुत्रदा एकादशीका रूपमा मनाइन्छ। एकादशी व्रत गर्नेले चामलबाट बनेका परिकार खाँदैनन्। साबुदानालाई फलफूलकै वर्गमा राखिन्छ। यसैगरी साउन महिनामा हरियो मकै धेरै पाइने भएकाले मकैको खीरसमेत बनाएर खाने चलन छ। खीर खाँदा देवतालाई चढाएर खानुपर्छ भन्ने धार्मिक विश्वास रहिआएको छ। नेपाली बृहत् शब्दकोषले दूधमा पकाइएको भात, दूधमा चामल, चिनी, मसला आदि हाली पकाइएको स्वादिष्ट खाद्य पदार्थ, पायस, तस्मै भनी खीरलाई परिभाषित गरिएको छ। नेपाली समाजमा भदौ १५ गते पोलेको मकै, पुस १५ गते घिउ खट्टे, माघ १५ गते मालपुवालगायत चिजबिज बनाएर इष्टमित्र एवं छोरीचेलीलाई बोलाएर खुवाउने र आफू पनि खाने लौकिक चलन रहिआएको छ।"
कोरोनाको उच्च जोखिममा धरान,"धरान : धरान उपमहानगरपालिकामा कोराना संक्रमणको जोखिम बढेको छ । धरान १३ का २८ वर्षीय पुरुषमा कोरोना संक्रमण देखिएपछि धरानमा कोरोना समुदायस्तरमा फैलिएको छ । कोरोना संक्रमण समुदायस्तरमा फैलिएपछि धरानमा व्यवसाय संचालनमा कडाइ गरिने भएको छ । बिहीबार धरान उपमहानगरपालिकामा बसेको सर्बपक्षीय बैठकले धरानमा केही समयका लागि लकडाउनलाई थप कडाइ गर्ने मापदण्ड निर्धारण गरेको छ । धरान उपमहानगरपालीकामा बसेको सर्बदलीय बैठकमा मेयर तीलक राई, सुनसरीका प्रमुख जिल्ला अधिकारी फणिन्द्रमणि पोखरेल, प्रहरी प्रमुख एसपी कमल थापा र राजनैतिक दलका प्रतिनिधिसहितको सर्बपक्षीय बैठकले अत्यावश्यक सेवा चौबिसै घण्टा संचालन गर्न दिने तर बजार बिहान ९ बजेदेखि ५ बजेसम्म मात्र खोल्न पाउने निर्णय गरेको छ । पसलमा दैनिक आवश्यक सामाग्री खरिद गर्न जाँदा अनिवार्य माक्स लगाउने व्यक्तिलाई मात्र सामाजिक दूरी कायम गरी बिक्री गर्ने र माक्स नलाई सामान खरिद गर्न आउने ग्राहकलाई सामान खरिद गर्न प्रतिबन्ध लगाएको धरानका मेयर तिलक राईले बताए । धरानमा कोरोना संक्रमण समुदायस्तरमा फैलिसकेकाले लकडाउनमा कडाइ गर्दै व्यवसाय संचालन गर्न मापदण्ड बनाइएको उनको भनाइ छ । धरानमा एक २८ वर्षीय युवामा कोरोना देखिएपछि धरान उपमहानगरपालिकाले नगरवासीलाई सचेत हुन आग्रह समेत गरेको छ । संक्रमित व्यक्ति प्रदेश १ का सभामुख प्रदिप भण्डारीको प्रत्यक्ष सम्पर्कमा रहेको बुझिएको छ । सभामुख भण्डारीसहित नेकपाका स्थानीय केही नेताहरुको समेत संलग्नता देखिएपछि उनीहरुलाई होम करेन्टाइनमा बस्न भनिएको छ । धरान उपमहानगरपालिकाका स्वास्थ्य शाखा प्रमुख उमेश मेहताले कोरोना संक्रमित देखिएका व्यक्तिको अन्य २३ जना व्यक्तिसँग सम्पर्क भएकाले उनीहरुको पहिचान गरी पीसीआर परीक्षण गर्ने तयारी भइरहेको बताए । वीपी कौइराला स्वास्थय विज्ञान प्रतिष्ठान धरानका निर्देशक डा गौरीशंकर साहले प्रदेश १ र २ का विभिन्न जिल्लाबाट संक्रमित समन्य नगरी उपचारका लागि पठाउने गरेका कारण धरानमा कोरोनाको जोखिम बढेको बताए । उनले संक्रमित व्यक्तिको निधन हुँदा समेत शव अस्पतालमै राख्नु प्रतिष्ठानका चिकित्सक, नर्स र अन्य कर्मचारीमा समेत संक्रमण फैलने त्रास बढेको उनको गुनासो छ ।"
नेपालको पश्चिम क्षेत्रमा बढी वर्षा : २४ घण्टामा ११ को मृत्यु,"काठमाडौं : केही दिनदेखि मनसुसन सक्रिय भएर धेरै स्थानमा मौसम बदली भई केही ठाउँमा भारी वर्षा भएको छ। पछिल्लो २४ घण्टामा मुलुकका विभिन्न १३ स्थानमा पहिरो गएको र १० स्थानमा अविरल वर्षा भएको छ। मनसुनजन्य विपद्मा परेर पछिल्लो २४ घण्टामा ११ को मृत्यु भएको, छ बेपत्ता रहेको तथा १२ घाइते भएको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ। केही दिनदेखि मनसुन नेपालको पश्चिम जिल्लामा सक्रिय छ। कालीकोट, बाजुरा, कैलाली, बर्दियालगायत जिल्लामा विपद्जन्य घटना भएका र कालीकोटमा भने बढी क्षति भएको प्राधिकरणले जनाएको छ। कालीकोटको नरहरिनाथ गाउँपालिका४ माझगोठीस्थित एक घरमा पहिरो खस्दा दुई जनाको मृत्यु भएको छ। सोही गाउँपालिका७ स्थित घरमा पहिलो खस्दा अन्य सात ले ज्यान गुमाएका र महावै गाउँपालिका७ कोडवाडामा माथिबाट ढुङ्गा खसेर घर थिच्दा दुई बालबालिकाको ज्यान गएको प्राधिकरणले आज एक सूचना जारी गरी जनाएको छ। कालीकोटका विभिन्न स्थानमा पाँच जना हराइरहेकाले सेना र प्रहरी टोलीले उद्धार जारी राखेको सहायक प्रमुख जिल्ला अधिकारी युवराज गुरागाईँले जानकारी दिए। उनका अनुसार उद्धारका लागि बुधबारदेखि नै सेनाको हेलिकोप्टर आउने प्रयास गरे पनि मौसम बिग्रेकाले सफल हुनसकेको छैन। बाजुराको बूढीगङ्गा नगरपालिका१ अमकोटमा गोठालो गएका एक व्यक्ति पहिरामा परेर बेपत्ता भएका छन्। कैलाली र बर्दियामा समेत बाढी र पहिराले केही मानिस घाइते भएका र बाढी पसेर दुई हजार कुखुरा तथा खोर नष्ट भएको जनाएको छ। मौसमविद् प्रतिभा मानन्धरले मनसुन न्यून चापीय रेखा नेपाल नजिक आएकाले केही दिनदेखि मनसुन सक्रिय रहेको र बढी पश्चिम क्षेत्रमा पानी परेको जानकारी दिए। काठमाडौँमा राम्रो वर्षा नभए पनि विभिन्न स्थानमा वर्षा भइरहेको छ। यसअघि न्यूनचापीय रेखा नेपालको नजिक थियो। अहिले बढी पूर्वी क्षेत्र नजिक छ। यसअघि पश्चिम क्षेत्रमा बढी मनसुन सक्रिय हुँदा केही ठाउँमा भारी वर्षा भएको छ। धनगढीमा मात्रै १६७ मिलीमिटर वर्षा मापन गरिएको छ। त्यसपछि पूर्वी भागमा वर्षा भएको र मध्य भागमा भने केही कम वर्षा भएको छ। आज धनगढीमा १९८ मिलीमिटर वर्षा मापन गरिएको छ। विराटनगरमा ३३ दशमलव आठ, ताप्लेजुङमा १९ र सिमरामा १७ मिलीमिटर वर्षा मापन गरिएको मौसम विज्ञान विभागले जनाएको छ। बिहीबार भने न्यूनचापीय रेखा नेपालको पूर्व नजिक रहेकाले मनसुन पूर्व र मध्य भागमा बढी सक्रिय हुने देखिएको मौसमविद् मानन्धरले बताए। धेरैजसो स्थानमा मौसम बदली भए पनि भारी वर्षा भने एकदुई स्थानमा मात्रै हुने सम्भावना रहेको छ। प्रदेश नं १, २, वाग्मती, गण्डकी प्रदेशका केही क्षेत्रमा आज बढी पानी पर्ने बताइएको छ। शुक्रबार भने प्रदेश नं ५ र सुदूरपश्चिम प्रदेशमा बढी मनसुन सक्रिय हुने जनाइएको छ। अन्य प्रदेशमा पनि मौसम बदली भई केही स्थानमा भारी वर्षाको सम्भावना रहेको जनाइएको छ।"
सेलपे सेवाको एनीभर्सरी अफर,"काठमाडौं : नेपाल राष्ट्र बैंकबाट अनुमति प्राप्त भुक्तानी सेवाप्रदायक सेलकम प्रा लि को सेलपे सेवाले आफ्ना ग्राहकहरुको साथ र मायाको कदर गर्दै धन्यवाद स्वरुप आफ्नो वार्षिकोत्सवलाई स्मरणीय बनाउन एनीभर्सरी अफर लिएर आएको छ । यसअफर अन्तर्गत ग्राहकहरुले श्रावण १६, २०७७का दिन सेलपेबाट पहिलो मर्चेन्ट पेमेन्ट गर्दा ५०५ (अधिक्तम रु १००० सम्म) क्यास ब्याक पाउनेछन् । यो अफरको लाभ लिनको लागि चाँडै नै आफ्नो मोबाईलमा सेलपे एप डाउनलोड गरी आफ्नो बैंक खाता लिंक गर्नुपर्नेछ । यसका साथै सेलपेका ५ जना भाग्यशाली ग्राहकहरुले सेल्सबेरी डिपार्टमेन्ट स्टोरमा १०० सेकेण्डभित्र रु१ मा असीमित ग्रोसरी सामानहरु किनमेल गर्ने मौका पाउनेछन्। सेलपेको वार्षिकोत्सवको अवसरमा ग्राहकहरुको माझ खुशी बाँड्नको लागि यस अफरको सुरुवात गरिएको हो । सेलपे सेवा मोबाइल तथा वेब एप्लीकेशन दुवै माध्यमबाट उपयोग गर्न सकिने अत्यन्तद्रुत, सरल तथा सुरक्षित सेवा हो । सेलपेका अन्य विशेषताहरु यस प्रकार रहेको छ।  वास्तविक समयमा भुक्तानी  बिनावालेट कारोबार गर्न सकिने  सरल एवं सुरक्षित  लोयाल्टीपोइन्ट्सपाईने सेलपेद्धारा विभिन्न दुरसंचार सेवा, विजुली, खानेपानी, टिभी, ईण्टरनेटको महशुलभुक्तानी, विभिन्नपसल, रेष्टुरेण्टमा भुक्तानी, एक बैंक खाताबाट अन्य बैंक खातामा रकम स्थानान्तरण, स्वदेशभित्र गरिने मनी ट्रान्सफर, बिमा रकम भुक्तानी, भ्ःक्ष् भुक्तानी, कोविड१९ को बिमा रकम भुक्तानी तथा शेयर कारोबार, एद्दए, एद्दद्य, द्यद्दए, द्यद्दद्य आदि वास्तविक समयमा गर्न सकिन्छ । यस सेवामार्फत हुने सम्पूर्ण कारोवार बैंकिङ प्रणाली मार्फत सम्पन्न हुनेछ र सेलपे सेवासंग आवद्ध भएका बैंकहरुका ग्राहकहरुले सहज रुपमा यो सेवा लिन सक्नेछन् । सेलपे सेवा गुगल प्लेस्टोर तथा एप्पल एप स्टोरमा उपलब्ध छ ।"
आन्तरिक उडान हुनै लाग्दा निगमसँग जहाज अभाव,"काठमाडौं : राष्ट्रिय ध्वजावाहक नेपाल वायुसेवा निगम (नेपाल एयरलाइन्स) ले आन्तरिक उडानमा रहेका छ चिनियाँ जहाजको व्यावसायिक उडान बन्द गरेको छ। चिनियाँ जहाज नउडाउने भएपछि अब निगमको आन्तरिक सेवामा दुई ट्वीनअटर मात्रै जहाज छन्। बन्दाबन्दीको चार महिनापछि शुरु हुन लागेको आन्तरिक उडानमा निजी क्षेत्रका वायुसेवा प्रदायक कम्पनीले उडान तयारी तीव्र पारिरहँदा निगमसँग भने आन्तरिक उडानका लागि जहाजै अभाव भएको हो। निगमसँग अहिले भएका १७ देखि १९ सिट क्षमताका दुई जहाजले दुर्गम भेगमा सेवा दिने जनाइएको छ। जहाज अभावले तत्कालै टङ्क रुटमा उडान सञ्चालन गर्न नसकिने निगमका प्रवक्ता अर्चना खड्काले बताए। निजी क्षेत्रका हवाई कम्पनीसँग प्रतिस्पर्धात्मक उडान गर्नुपर्ने बाध्यता रहेकाले निगमले चाँडोभन्दा चाँडो जहाज खरिद गर्नुपर्ने बाध्यता रहेको निगमले जनाएको छ। निगमले देशका २६ विमानस्थलमा उडान गर्दै आएको छ। चिनियाँ जहाजबाट व्यावसायिक लाभ लिन नसकेपछि निगमले आन्तरिक उडानका चीनबाट ल्याइएका छ जहाजको उडान सेवा बन्द गर्ने निर्णय गरेको थियो। निगम सञ्चालक समितिको गत असार १६ गतेको बैठकले चिनियाँ जहाज विस्थापन गरी नयाँ जहाज खरिद प्रक्रिया अघि बढाउने निर्णय गरेको हो। निगमलाई चीन सरकारको सहयोगमा प्राप्त भएका दुई (एमए६० र वाई१२ ई) तथा सहुलियतपूर्ण कर्जाअन्तर्गत नेपाल सरकारले खरिद गरी निगमलाई उपलब्ध गराएका चार (एक एमए६० र तीन वाई१२) जहाज गरी छ जहाज निगमसँग रहेका थिए। चिनियाँ जहाजको बीमा रकम अन्य जहाजको भन्दा करिब ३५ प्रतिशतले बढिरहेको तथा जहाज चलाउने पाइलट उपलब्ध नहुने भएकाले आफै उत्पादन गर्नुपर्ने हुँदा हाल सञ्चालनमा रहेका एयरबस३२० को भन्दा महङ्गो पर्ने भएपछि निगमले चिनियाँ जहाज नचलाउने निर्णय गरेको हो। एकातर्फ आन्तरिक उडानमार्फत दुर्गम भेगमा सेवा पुर्याउनुपर्ने निगमको सामाजिक दायित्व छ भने अर्कोतर्फ अन्तर्राष्ट्रिय उडानका लागि सामान दुई एयरबस ए ३२० र ३३० जहाज खरिद गर्दा कर्मचारी सञ्चयकोष र नागरिक लगानीकोषबाट लिएको ऋण तिर्न पनि नसक्ने अवस्थामा पुग्नु निगमका लागि चुनौती थपिएको छ। सरकारले आन्तरिक तथा अन्तर्राष्ट्रिय उडान सञ्चालन गर्ने निर्णयसँगै निजी हवाई सेवा प्रदायक कम्पनीले स्वास्थ्य प्रोटोकल पालना गर्दै उडानको तयारी तीव्र पारेका छन्। यद्यपि राष्ट्रिय ध्वजावाहक निगमसँग आन्तरिक उडानका लागि एउटा पनि जहाज नहुनु विडम्बनाको विषय हो। आन्तरिक उडानका ठूला वायुसेवा कम्पनी बुद्ध एयरसँग ११ एटिआरसहित १३ र यती एयरलाइन्ससँग पाँच एटिआरसहित १० जहाज छन्। श्री एयरलाइन्ससँग पनि ठूलो क्षमताका छ जहाज छन्। सौर्य, सीतालगायत एयरलाइन्ससँग पनि जहाज प्रशस्तै छन्। राष्ट्रिय ध्वजावाहकले आन्तरिक उडानका हवाई कम्पनीसँग प्रतिस्पर्धात्मक व्यापार गर्नुपर्ने दायित्व चुनौतीपूर्ण छ। चिनियाँ जहाजका स्पेयर पार्ट्ससमेत समान क्षमताका अन्य जहाजभन्दा करिब ७५ प्रतिशत महङ्गो रहेको, स्टल रुटमा प्रस्तावित जहाजमा २५ प्रतिशतदेखि ६७ प्रतिशतसम्म पेलोड रेष्ट्रिक्सन रहेको, जहाजका पाइलटको खर्च समान जहाजको तुलनामा चार गुणा बढी हुन आएकाले निगमले वित्तीय भार बेहोर्दै आएको जनाएको छ। त्यस्तै एमए६० जहाजको सिमुलेटर तालिम खर्च अन्य जहाजको भन्दा ७८ प्रतिशत बढी रहेको, इन्धन खर्च अन्य जहाजको भन्दा दोब्बर भएकाले निगमलाई व्यावसायिक लाभभन्दा पनि आर्थिक बोझ थुप्रिएको निगमले उल्लेख गरेको छ। निगमका अनुसार छ जहाजबाट आव २०७१७२ देखि आव २०७५७६ सम्म पाँच आर्थिक वर्षमा रु एक अर्ब ९० करोड नोक्सान भएको छ। यस हिसाबले यी जहाजबाट प्रतिवर्ष रु ३८ करोड नोक्सानी भएको निगमले जनाएको छ। महालेखा परीक्षकको प्रतिवेदन २०७४७५ मा दुई आर्थिक वर्षमा मात्रै रु ९१ करोड ४५ लाख ६५ हजार खुद नोक्सानी बेहोर्नुपरेकाले मुनाफामा सञ्चालन गर्ने ठोस कार्ययोजना बनाउनुपर्ने उल्लेख गरेको थियो। निगमले चिनियाँ जहाज विस्थापन गर्दा अवरुद्ध हुने आन्तरिक उडानलाई सञ्चालन गर्न एकीकृत आन्तरिक व्यावसायिक योजनाको प्रतिवेदन तयार गरी लागू गर्ने निर्णय गरेको छ। कोभिड१९ का कारण निगमको मूल आम्दानीको स्रोतका रूपमा रहेको ग्राउण्ड ह्याण्डलिङ सेवाबाट हुने आय करिब ९० प्रतिशतले घटेको र आन्तरिक उडानसमेत बन्द गर्नुपरेको अवस्थामा निगमलाई जोगाइराख्न खर्च कटौतीमा हरसम्भव प्रयास गर्नुपरेको जनाइएको छ। आर्थिक अवस्था सुधार गरी नयाँ जहाज खरिदलगायतमा दरिलो उपस्थिति जनाउन निगम सञ्चालक समिति बैठकले अधिकृत पूँजी रु ५० अर्ब पुर्याउने निर्णय गरेको छ। ऋणात्मक अवस्थामा सामाजिक उत्तरदायित्वसमेत वहन गर्नुपर्ने बाध्यतामा रहेको निगमसँग अहिले करिब रु ३४ करोडमात्रै अधिकृत पूँजी छ। निगमले बोर्डको उक्त निर्णयलाई तालुकदार संस्कृति, पर्यटन तथा नागरिक उड्डयन मन्त्रालयले अर्थ मन्त्रालय र कानून मन्त्रालयको राय सुझाव लिएर मन्त्रिपरिषद्मा लैजानेछ। मन्त्रिपरिषद्ले स्वीकृत गरेपछि यसलाई राजपत्रमा प्रकाशित गर्ने प्रावधान रहेको छ। निगमसँग अन्तरराष्ट्रिय उडानमा दुई वाइडबडी ए३३० र न्यारोबडी ए३२० जहाज छन्। निगमले भारतका तीनसहित नौ गन्तव्यमा अन्तर्राष्ट्रिय उडान गर्दै आएको छ।"
वीपीमा मृत्यु भएका कोरोना सङ्क्रमितको शव उठेन,धरान : वीपी कोइराला स्वास्थ विज्ञान प्रतिस्ठान धरानमा उपचारका क्रममा बुधबार निधन भएका एक पुरुषको शव व्यवस्थापनमा लापरवाही गरिएको छ। विराटनगरका ४३ वर्षीय पुरुषको शव उठाउन नेपाली सेनाले चासो नदेखाएका कारण शव व्यवस्थापनमा समस्या भएको प्रतिष्ठानका निर्देशक डाक्टर गौरीशंकर साहले बताए । विराटनगरको कोभिड अस्पतालले समन्वय नगरी बिरामी पठाएको र बिरामीको निधन हुँदा समेत शव व्यवस्थापन नगरिनु अत्यन्तै दुःखद र लापरवाही भएको डाक्टर साहले गुनासो गरे ।शव व्यवस्थापन नगरेका कारण मृतकको शव प्रतिष्ठानको आइसोलेसन वार्डमै राखिएको छ । रेड्क्रस सुनसरीका सभापति उमेश थापाले तत्काल शव व्यवस्थापन गर्न माग गरेका छ्न् ।शव नउठेकाले प्रतिष्ठानमा दुर्गन्ध फैलिएको र चिकित्सकलाई काम गर्न समस्या भएको प्रतिष्ठानका सहायक निर्देशक डाक्टर विकास साहले बताए । सुनसरीका प्रहरी प्रमुख एसपी कमल थापाले शव व्यवस्थापन गर्न शव बहान खोज्ने काम भइरहेको बताए ।
एडीबीसँग करिब ६ अर्ब सहयोग माग्ने मन्त्रिपरिषदको निर्णय,"काठमाडौं : वर्षायाममा बढ्दो बाढीको जोखिम व्यवस्थापनका लागि खर्च जुटाउन सरकारले एशियाली विकास बैंकसँग सहयोग माग्ने भएको छ। बाढी जोखिम व्यवस्थापनका लागि अनुमानभन्दा धेरै रकम आवश्यक परेपछि स्रोत जुटाउन एडीबीसँग सहयोग माग्न लागिएको हो। अर्थ मन्त्रालयका अनुसार बाढी नियन्त्रणसँग सम्बन्धित पूर्वाधार निर्माण र पूर्वाअनुमान क्षमता विकासका लागि स्रोत दबाबमा परेपछि एडीबीसँग सहयोगका लागि वार्ता थालिएको छ। गत शुक्रबार एशियाली विकास बैंकसँग ५० मिलियन अमेरिकी डलर (५ अर्ब ९६ करोड रुपैयाँ)बराबरको ऋण तथा अनुदान सहायता प्राप्त गर्न अर्थ मन्त्रालयका अन्तर्राष्ट्रिय आर्थिक सहायता समन्वय महाशाखा प्रमुख श्रीकृष्ण नेपालको संयोजकत्वमा वार्ता टोली गठन भएको थियो। बाढी जोखिम व्यवस्थापन गर्न ७ अर्ब ५१ करोड चाहिने। एडीबीसँग ४० मिलियन डलर सहुलियतपूर्ण ऋण र १० मिलियन डलर अनुदान मागिने मन्त्रिपरिषद्को बैठकले अर्थ मन्त्रालयको यो प्रस्ताव स्वीकृत गरिसकेको सरकारका प्रवक्ता एवम् अर्थमन्त्री डा युवराज खतिवडाले जानकारी दिए। असार २९ मा एडीबीले सहायताका लागि वार्ता प्रक्रिया अघि बढाउन पत्राचार गरेको थियो। पश्चिम राप्ती, मावारतुवा, लखन्देही, मोहनाखुटिया, पूर्वी राप्ती र वक्राहा नदी बेसिनलाई प्राथमिकतामा राखिएको छ। ती क्षेत्रमा बाढी नियन्त्रणसँग सम्बन्धित पूर्वाधारको निर्माण, बाढी पूर्वानुमान तथा प्रतिकार्य प्रणालीको क्षमता विस्तार गर्ने उल्लेख छ। राष्ट्रिय जल योजना २००२२०२७ ले लिएको लक्ष्य प्राप्तिमा समेत यसले सहयोग पुर्याउने अर्थले बताएको छ। एडीबीले दिने सहुलियतपूर्ण ऋणको भुक्तानी अवधि ८ वर्षको ग्रेस अवधिसहित ३२ वर्षको रहने गरी प्रस्ताव गर्ने अर्थ मन्त्रालयको तयारी छ। प्रस्तावित ऋणको ब्याजदर ग्रेस अवधिको लागि १ प्रतिशत र त्यसपछि १५ प्रतिशत रहने भनिएको छ।"
प्रहरीले सुरु गर्यो 'तपाईंको मास्क खै' अभियान,"भोजपुर : लकडाउन खुकुलो भएपनि कोभिड१९ को जोखिम झन बढेको भन्दै भोजपुरमा प्रहरीले मास्क अभियान थालेको छ । मास्क नलगाई यात्रा गर्ने सर्वसाधरणलाई सचेत गराउनका लागि जिल्ला प्रहरी कार्यालयको अगुवाईमा 'तपाईको मास्क खै' अभियान सुरु गरेको हो । प्रहरीले सदरमुकाम र आसपासका मूख्य बजारक्षेत्रमा सर्वसाधरण र सवारीचालकलाई मास्क वितरण गर्दै अभियान चलाएको छ । मास्क प्रयोग नगरी हिँड्ने सर्वसाधरणलाई मास्कलाई अनिवार्यता गर्न अनुरोध गर्दै सचेतनामूलक अभियान थालेको प्रहरी निरीक्षक प्रदिप लामाले बताए । कोरोना संक्रमणको जोखिमलाई मध्यनजर गर्दै मास्क नलगाई सडकमा यात्रा गरिएको भेटिएमा प्रहरीले कारबाही समेत गर्ने बताएको छ । सदरमुकामलगायत मुख्य सडकखण्ड र बजार क्षेत्रमा सर्वसाधारणको भीड बढ्न थालेपछि नेपाल रेडक्रस सोसाइटी, सुआहारा र स्थानीय सरोकारवालाको सहकार्यमा प्रहरीले अभियान परिचालन गरेको हो । यसअघि भोजपुरमा गत वैशाख ११ गते हतुवागढी गाउँपालिका १ र गत जेठ २२ गते षडानन्द नगरपालिकाका ५ जनालाई कोरोना संक्रमण देखिएको थियो ।"
मध्यपुर कराते एकेडेमीलाई खेल सामग्री,"भक्तपुर : मध्यपुर थिमि नगरपालिकाले मध्यपुर कराते एकेडेमीलाई पाँच लाख रुपैयाँ बराबरको खेल सामग्री हस्तान्तरण गरेको छ । कराते प्रशिक्षण तथा प्रतियोगिता गर्न आवश्यक पर्ने म्याटसहित १४ थरि खेल सामग्री सहयोग गरिएको हो । एकेडेमीमा बिहीबार आयोजित एक कार्यक्रममा मध्यपुर थिमि नपाका प्रमुख मदनसुन्दर श्रेष्ठले एकेडेमीका अध्यक्ष एवं मुख्य प्रशिक्षक सजन श्रेष्ठलाई उक्त खेल सामग्री हस्तान्तरण गरेका छन् । एकेडेमीलाई म्याटसँगै किक प्याड, किक डमी, किक सिलिन्डर, ग्लोभस्, सिम गार्ड, गम सिल, कोण, स्किपिङ रोल, स्कोर बोर्ड, रनिङ रोपलगायत सहयोग गरिएको प्रमुख श्रेष्ठले जानकारी दिए । उनले मध्यपुरमा खेल र खेलाडीको विकासको लागि आवश्यक पूर्वाधार तथा खेलकुद सामग्रीको व्यवस्थापनमा निरन्तर सहयोग गर्दै आएको बताए । उनका अनुसार चालू आर्थिक वर्षमा एकेडेमीको भौतिक पूर्वाधार निर्माण लागि ८० लाख रुपैयाँ विनियोजन गरिएको छ । प्रमुख श्रेष्ठ आफै पनि करातेका खेलाडी हुन् । मध्यपुर थिमि नपामा कराते, शारीरिक सुगठन, बुद्धिचाल, तेक्वान्दोलगायत खेलकुदको मेयर कप प्रतियोगितासमेत हुँदै आएको छ । एकेडेमीमा अहिले ५० जना खेलाडी प्रशिक्षणरत रहेको अध्यक्ष श्रेष्ठले जानकारी दिए । उनले सीमित प्रशिक्षक र खेलकुद सामग्रीका साथ एकेडेमीले प्रशिक्षण सञ्चालन गर्दै आएको सुनाए । मध्यपुर थिमि नपाले खेलकुद सामग्री र भौतिक पूर्वाधार निर्माणको लागि बजेट उपलब्ध गराएसँगै एकेडेमीले प्रशिक्षण सँगसँगै प्रतियोगिता आयोजना गर्ने एकेडेमीका सचिव अभयन्द्र रञ्जितले जानकारी दिए । उनका अनुसार एकेडेमीमा हाल मुख्य प्रशिक्षक सजन श्रेष्ठ र प्रशिक्षक सनिश श्रेष्ठले प्रशिक्षण दिइरहेका छन् ।तत्कालीन ट्रलिबसको मर्मत भवन तथा परिसरमा एकेडेमी सञ्चालन हुँदै आएको छ । अहिले एकेडेमी परिसरमा ब्याडमिन्टन कोर्टसमेत निर्माण गरिएको छ । सचिव रञ्जितले अन्य खेलकुद प्रशिक्षण तथा प्रतियोगिताको लागि पनि एकेडेमी खुला रहेको जानकारी दिए ।"
कसले फाल्यो प्रहरीकै अगाडी सुन र हतियार ?,"काठमाडौं : राजधानीको मुख्य क्षेत्र कमलादीमा प्रहरीकै अगाडि हातहतियार र सुनचाँदी फालेको प्रहरण रहस्यमय देखिएको छ। मङ्गलबार प्रहरीकै अगाडि काठमाडौँको कमलादीमा त्यसरी सामान फ्याँक्ने व्यक्तिको अझै पहिचान हुन सकेको छैन्। जाँच गर्ने क्रममा काठमाडौँको कमलादीमा बा ६ च ५५१९ नं को स्कारपियो गाडी रोक्न खोज्दा नरोकी गति बढाएपछि प्रहरीले पिछा गरेको थियो। त्यसपछि बाटामै कपडाको झोला फ्याँकेर गाडी भागेको थियो। प्रहरीले पिछा गरे पनि गाडी कता गयो भनेर पत्ता लगाउन अझैं सकेको छैन्। उच्च सुरक्षा सतर्कता रहेको राजधानीको केन्द्रबाट यस्तो शंकास्पद गाडी कता गयो भने पत्ता नलाग्नुले प्रहरीको सूचना संयन्त्रमाथि नै शंका उब्जिएको छ। कतै प्रहरीकै मिलोमत्तोमा गाडी भगाइएको त होइन भन्ने प्रश्न उब्जिएको छ। घटनाको अनुसन्धानका लागि तीन जनालाई पक्राउ गरिएको छ। अझै केही व्यक्तिलाई नियन्त्रणमा लिन बाँकी रहेको महानगरीय प्रहरी कार्यालय रानीपोखरीले जनाएको छ। अनुसन्धानकै घेरामा रहेकाले अहिले नै घटना यसकारण भएको हो भनेर भन्न नसकिने प्रहरी नायब महानिरीक्षक विश्वराज पोखरेलले जानकारी दिए। उनले छानबिन समिति गठन गरिएकाले प्रतिवेदन आएपछि यकिन भन्न सकिने बताए। महानगरीय प्रहरी कार्यालय रानीपोखरीका कार्यालय प्रमुख पोखरेलका अनुसार गाडीको भने पहिचान भइसकेको छ। उनीहरुले फ्याँकेको झोला हेर्दा दुई थान म्याग्जिनसहित पेस्तोल र एक किलोका आठ थान, २५० ग्रामका २६ थान र ५०० ग्रामको एक थान धातु प्रहरीले बरामद गरेको थियो। उक्त धातु धेरै चाँदी र केही सुन रहेको जनाइएको छ। महानगरीय प्रहरी कार्यालय स्रोतका अनुसार उक्त घटनामा प्रहरीको पनि संलग्नताको आशङ्कामा त्यसतर्फ अनुसन्धान अघि बढाइएको छ। उक्त घटनाको छानबिनका लागि महानगरीय अपराध महाशाखाका प्रमुख प्रहरी वरिष्ठ उपरीक्षक दीपक थापाको नेतृत्वमा छानबिन समिति गठन गरिएको थियो। दोस्रो दिनमै त्यस समितिको संयोजक परिवर्तन गरी महानगरीय प्रहरी कार्यालय रानीपोखरीका प्रवक्ता, प्रहरी वरिष्ठ उपरीक्षक सुशील यादवलाई जिम्मेवारी दिइएको छ।"
"आलोचना, आन्ट्स र भ्रमानुभूति","नकारात्मक सोच र आलोचना गर्ने बानीले तत्कालका लागि सन्तुष्टि दिए पनि दीर्घकालीन व्यापक असन्तुष्टि दिन्छ संसारमै सबैभन्दा तीव्र गति भएका चिज हुन् मान्छेका मन वा विचार। मान्छेको मन एक मिलिसेकेन्डभन्दा कम समयमा आफू रहेको ठाउँबाट पृथ्वीको अति दूर ठाउँमा मात्र होइन, चार लोक चौध भुवन, आकाश र पातलसम्म पुग्न सक्छ। मान्छेको मानसिकता हरक्षण सक्रिय रहन्छ, चाहे जागा होस् वा निदाएको होस्। विवेकले काम गर्ने गति र प्रकार भने जागा र निद्रा अवस्थामा फरक हुन्छ। नेसनल साइन्स फाउन्डेसनको खोजअनुसार जागा अवस्थामा औसतमा एकजना व्यक्तिमा एक दिनमा १२ हजारदेखि ६० हजारसम्म विचार प्रवाह हुने गर्छन्। ती प्रवाह हुने विचारमा ८० प्रतिशत मानिसमा ८० प्रतिशत नै विचार नकारात्मक हुने गर्छन् र २० प्रतिशत विचार मात्र सकारात्मक हुन सक्छन्। ती विचारमा ९५ प्रतिशत दोहोरिरहने खालका हुन्छन्। सकारात्मक विचार दोहोरिरहेमा व्यक्तिमा सकारात्मक दृष्टिकोण निर्माण हुन्छ। तर २० प्रतिशत मात्र सकारात्मक सोच हुन्छन्। बाँकी सबै नकारात्मक। ८० प्रतिशत नकारात्मक सोच र विचार दोहोरिरहने सम्भावना बढी हुने गर्छ र बहुसंख्यक यस्तो सोचका सिकार हुन्छन्। यसरी दोहोरिरहने नकारात्मक सोच र विचारलाई स्वास्थ्य विज्ञानले आन्ट्स अर्थात् अटोमेटिक निगेटिभ थट्स भन्छ। नकारात्मक सोच एक प्रवृत्ति हो। नकारात्मक सोच व्यक्तिको मानसिकतामा दोहोरिरहे भने यस्तो सोच व्यक्ति स्वयंले थाहा नपाउने गरी एक मानिसक रोगका रूपमा विकास हुन्छ। अनि व्यक्तिमा जबर्जस्त निगेटिभ थट गाइडेड दृष्टिकोण बन्छ। व्यक्ति हरेक कुरा, कार्य, वस्तु, बोलाइ वा लेखनमा नकारात्मकताको मात्र खोजी गर्छ। भनिन्छ संसारमा दोषविहीन विल्कुल राम्रो र दोष मात्र भएको विल्कुल नराम्रो भन्ने कुनै कुरा हँुदैन। हरेक व्यक्तिमा केही न केही मानवीय दोष वा गल्ती हुने गर्छन्। आन्ट्सका रोगीले राम्रा पक्षलाई देख्दैनन्, नराम्रा पक्षको मात्र खोजी गर्छन्। नकारात्मक सोच बढ्दै गएको खण्डमा व्यक्ति डिप्रेसनको रोगी बन्न सक्छ। नकारात्मक सोचबाट निर्देशित बोलाइ, लेखाइ वर्तमान समयका बिकाउ माल बनेका छन्। पत्रपत्रिका, टीभी, रेडियो तथा अनलाइन अन्तर्वार्ता वा लेख पनि ती मात्र बढी सुनिन्छन्, पढिन्छन् र हेरिन्छन्, जसमा नकारात्मक विचार प्रवाह गरिएका अर्थात् खरो र कटु आलोचना गरिएका हुन्छन्। हाम्रा कलम र वाणी पनि कुनै कुराको सकारात्मक पक्षमा भन्दा बढी नकारात्मक कुरा चलाउँदा आनन्दानुभूति गर्छौं अनि सञ्चारमाध्यमको पनि बढी माग यस्तै विचार प्रवाहको हुन थालेको छ। किनकि बजारमा सकारात्मकभन्दा नकारात्मक विचारको भाउ र माग ह्वात्तै बढेको छ। व्यक्ति, संस्था वा सरकारका कमजोर पक्ष ब्यानर न्युज बन्छन् तर सकारात्मक कुरा प्रायः लेखिँदैनन्। लेख्नैपरे कतै कुनाकाप्चामा थोरै लेखिन्छन्। सञ्चारमाध्यम व्यापारिक संस्था पनि हुन्। त्यसैले एक व्यापारीले जुन माल बजारमा बढी बिकाउ हुन्छ, त्यही मालको उत्पादन बढी गर्छ। समाजमा आलोचनाका खुराक बढी बिक्री हुन्छन्। किनकि हामी बहुसंख्यक राम्राभन्दा नराम्रा कुराको खोजीमा हुन्छौं। अंग्रेजीमा एउटा भनाइ छ, लेम ब्लेम्स ओदर्स अर्थात् अबुझले अरूलाई आरोप लगाउँछ। कमजोर ज्ञानका कारण आलोचनामार्फत सुझाव दिनसमेत प्रयास गर्छ। अरूको आलोचना गर्नु आफ्नो तस्बिर अरूमा हेर्नु पनि हो। आफूसँग सुषुप्त चाहनामा रहेका पूर्ण हुन नपाएका नराम्रा दमित चाहना अरू कसैले पूरा गरेको देखेमा वा थाहा पाएमा व्यक्तिभित्र सायद ईष्र्या जाग्छ होला अनि आलोचना गर्न हौसिन्छ। आफूमा रहेका अस्वीकृत विचार, नराम्रा पक्ष जब अरूमा भएको शंका लाग्छ वा देख्छ अनि व्यक्ति आलोचनामा उत्रिन्छ, आत्मसन्तुष्टि लिन्छ। नकारात्मक सोच एक मानसिक रोग हो, जुन व्यक्तिको प्रवृत्तिमा रूपान्तरण हुन्छ र व्यक्तिले हरबखत, हर कुरालाई नकारात्मक चस्मा लगाएर हेर्छ। नकारात्मक कुराको मात्र खोजी गर्छ, उसको दिमागमा नकारात्मक सोच मात्र सल्बलाइरहेका हुन्छन्, नकारात्मक कुराको खोजीमा उसका कान र आँखा सधैं चनाखो रहन्छन्। यो रोग कोरोना भाइरसभन्दा पनि खतरनाक हो। कोरोना भाइरसले त केही दिनमै जीवन निल्छ, यो रोगले त आफ्नै जीवन तड्पाउँछ अनि अरूलाई पोलिरहन्छ। पश्चिमाको नेसनल साइन्स फाउन्डेसनले पत्ता लगाएको कुरा हाम्रा कविशिरोमणि लेखनाथ पौड्यालले कविता सत्य सन्देश मा एक शताब्दीअगाडि नै भनेका छन् दोषी मातापिताका वचन गुरुजनादेश निस्शेष दोषी रसत्यात्मा मित्र दोषी गृह परिजनको चाल देखिन्छ दोषी। पत्नीको प्रेम दोषी अमृतमय मीठा वेदका वाक्य दोषी र यो सारा सृष्टि दोषी विधिवश छ भने आफ्नो दृष्टि दोषी। कुनै व्यक्ति, नेता, मन्त्रालय, कार्यालय वा संघसंस्थाले गरेका राम्रा कार्यका बारेमा भन्दा ती संस्था वा व्यक्तिले गरेका कामका नराम्रा पक्ष मात्र हेरेर बोलिन्छ र लेखिन्छ भने ती लेख र बोलीले सञ्चारमाध्यमको सहज निमन्त्रणा पाउँछन् र पाठक र श्रोताले सहज बजार पाउँछन्। कुनै उच्च व्यक्ति वा संस्थाको जति खरो आलोचना गर्न सक्यो त्यति नै सञ्चारमाध्यमको आकर्षक व्यक्ति बनिने अनि त्यही बन्नका लागि पनि नकारात्मक पक्ष खोज्ने, त्यस्तै कथा बुन्न मान्छे अभिप्रेरित हँुदै जाने र अन्ततः आन्ट्सको सिकार बन्ने सम्भावना पनि उत्तिकै रहन्छ। उखुको डाठ मीठो भएर के गर्नु त्यसमा फल फल्दैन, सुन देख्दा राम्रो र महँगो भएर के गर्नु, बास्ना आउँदैन भनेर आलोचना मात्र गर्ने प्रवृत्ति वृद्धि हँुदै गयो भने समाज, घरपरिवार जर्जर बन्दै जान्छन् अनि जीवन जटिल बन्दै जान्छ। आफूमा भएका राम्रा पक्ष देख्ने व्यक्तिले मात्र अरूका पनि राम्रा पक्ष देख्छ। हरेक कुरामा खोट देख्ने नकारात्मक सोच भएका व्यक्ति अरूको आलोचनामा आफ्नो ऐना हेर्न बिर्सिएको हुन्छ, स्वार्थी हुन्छ, आत्मकेन्द्रित हुन्छ। अरूलाई तल झार्दा वा अरूका कमजोरी औंल्याउँदा आफूमाथि उठेको भ्रमानुभूति लिन्छ। जो व्यक्तिले आफूमा लघुताभास र ईष्र्या पाल्छ, उसले नै अरूका झीनामसिना कुरा कोट्याएर आलोचना गर्दा मज्जा मान्छ। अरूलाई कमजोर देखाएर आफू बलियो भएको आभास गर्छ र भ्रमको आत्मसन्तुष्टि लिन्छ। तर वास्तवमा अरूका भन्दा आफ्नाले कोरेको रेखा लामो बनाउन अरूको रेखा इरेजरले मेट्नभन्दा आफूले लामो रेखा कोर्न राम्रो हुन्छ। अरूको रेखा इरेजरले मेट्न थाल्दा पन्ना नै च्यातिन सक्छ, बरु आफूले लामो रेखा कोरिदिए त अर्को स्वतः सानो देखिन्छ। अर्कातर्फ नकारात्मक सोच भएको वा आलोचना मात्र गर्न उद्यत् व्यक्तिको आत्मा कमजोर हुन्छ किनकि ऊ तिम्रो क्षमता देखेर आत्तिएको हुन्छ र आफूमा तिम्रो जति क्षमता नभएकोमा हीनताबोध गरेको हुन्छ, लघुताभासले सताएको हुन्छ। आफ्नो अन्तरमनलाई आलोचनाको मलम लगाएर शान्त पार्ने प्रयास गर्छ। जब तिमी शैक्षिक, राजनीतिक आर्थिक वा अन्य कुनै क्षेत्रमा प्रगति, विकास गर्छौ, व्यक्तित्व निर्माण गर्छौ; उसले आफू कमजोर भएको र असुरक्षित भएको महसुस गर्छ अनि आलोचना गर्न सुरु गर्छ। आन्ट्स वा इगोमानिया रोग कोरोना भाइरसभन्दा खतरनाक छ। कोरोनाले त केही दिनमै जीवन निल्छ, तर यो रोगले त आफ्नै जीवन तड्पाउँछ अनि अरूलाई पोलिरहन्छ। त्यस्तै व्यक्तित्वको प्रतिस्पर्धामा जब तिमीलाई वाधक सोच्छ अनि आलोचनाका माध्यमबाट तिमीलाई पन्छाउन र उछिन्न प्रयास गर्छ। तिम्रो बढ्दै गरेको खुबी, क्षमता र आकर्षण बाट भयभीत हुन्छ, आफैं असुरक्षित भएको ठान्छ अनि आलोचनाको आक्रमणमार्फत आफ्नो कमजोरी लुकाउन चाहन्छ। तिमीले नयाँ र धेरैलाई मन पर्ने विचार प्रवाह गर्न थाल्यौं भने उसले आफ्नो विचारको सुरक्षा गर्न र तिम्रो विचार र व्यवहारले उसलाई पाच्य भएन भन्ने जानाकारी दिन पनि तिम्रो विचारको आलोचना गर्न थाल्छ। जब ऊ आफ्नै निजी समस्यासँग जुध्न नसकेको हुन्छ, प्रगति गर्न नसकेको हुन्छ अनि तिमीलाई पनि आफ्नै साइजमा ल्याउन चाहन्छ र कटु आलोचनाको अस्त्र प्रयोग गर्छ। तिमीबाट ऊ प्रशंसित हुन पाएको छैन, अपेक्षित व्यवहार पाएको हुँुदैन भने पनि तिम्रो हरेक कुराको आलोचना गर्न थाल्छ। कहिलेकाहीं नबुझेर वा आफ्नो बुझाइमा दम्भ गरेर पनि तिम्रो आलोचना गर्न थाल्छ। कतै आफैं आलोचित भएको विगत वा वर्तमानले पनि तिम्रो आलोचना गरेर आत्मसन्तुष्टि लिने प्रयास गर्छ। तिमीले उसलाई लामो समयसम्म वास्ता गरेनौ भने पनि तिमीलाई आफूप्रति आकर्षित गराउनसमेत आलोचना गर्छ। यता आन्ट्स वा इगोमानियाका रोगीले तिमीलाई आलोचनामार्फत कमजोर बनाउन चाहन्छन् तर उनलाई थाहा हुँुदैन कि तिमी झन्झन् बलियो बन्दै गएका हुन्छौ। विस्टन चर्चिल भन्छन्, आलोचना हुनु तिमी आफ्नै खुट्टामा उभिएका छौ भन्ने जानकारी हो। चर्चित निबन्धकार अस्कर वाइल्ड भन्छन्, आलोचना नै आत्मकथाको भरपर्दो रूप हो। केही थोरै व्यक्ति जसले तिमीलाई औधि माया गर्छन्, तिनले पनि आलोचनामार्फत तिमीलाई सही बाटोमा हिँडाउन, बलियो बनाउन चाहेका पनि हुन सक्छन्। जुनसुकै उद्देश्य र कारणले आलोचना गरिएको भए पनि आलोचनाले आलोचना गर्ने व्यक्तिको मनोविज्ञान बुझ्न सजिलो बनाउँछ। जब आलोचना गरिएको व्यक्ति डग्दैन तब आलोचना गर्ने व्यक्ति निराश हुन्छ अनि डिप्रेसनको वा क्रोनिक स्ट्रेसको सिकार बन्न सक्छ। आलोचना गर्ने बानी र नकारात्मक सोचलेले तत्कालका लागि सन्तुष्टि दिए पनि दीर्घकालीन असन्तुष्टि दिन्छ। आलोचना विश्वव्यापी पीडादायी अनुभव हो। तैपनि आलोचनाले आलोचित व्यक्तिलाई सतर्क गराउँछ, बलियो गराउँछ र सही बाटोमा हिँड्न होसियार गराउँछ। नकारात्मक सोचले आफ्नै लागि पनि सावधानी अपनाउन सहयोग गर्छ तर बढ्दै गयो भने भावनात्मक सन्तुलन गुम्छ, कहिल्यै खुसी हुन सक्दैन। इम्युन सिस्टम कमजोर बनाउँछ। आयु घटाउँछ अनि आफ्नै व्यक्तित्व अव्यवस्थित र भद्रगोल बनाउन सक्छ। कतै हामी धेरै आन्ट्स र इगोमानियाका रोगी बनेका त छैनौं ?"
बाढीबाट बेपत्ता तीनजनाको अवस्था अज्ञात,"टीकापुर : बाढीमा बगेर बेपत्ता भएका कैलालीको भजनी नगरपालिकाका तीन जनाको अवस्था अझै पत्ता लागेको छैन। अविरल वर्षापछि बुधबार आएको बाढीमा भजनी नगरपालिका वडा नं ८ का तीन जना डुबेर बेपत्ता भएका थिए। इलाका प्रहरी कार्यालय भजनीका अनुसार बेपत्ता हुनेमा जनकपुर गाउँका ९ वर्षीय स्केल चौधरी र काँडाढिक गाउँका ४० वर्षीय ईश्वर शाह र ३३ वर्षीय चक्र विक रहेका छन्। बुधबार रातिसमेत पानी परेर पानीको सतह बढ्दै जाँदा खोजी कार्यमा समस्या भइरहेको छ। भजनी नगरपालिकाका नगर प्रमुख शेरबहादुर चौधरीले बाढीका कारण डुबानमा परेको जनकपुर, गोरचौउरा, दैलेखीटोलमा बिहीबार बिहानसम्म जान नसकिएको बताए।बाढी बढिरहेको छ, घटेको छैन, ती गाउँमा सुरक्षाकर्मीसमेत पुग्न सकेका छैनन्, चौधरीले भने, एक घरदेखि अर्को घरसम्म जान सकिने अवस्था नहुँदा क्षतिको यकिन गर्न पनि मुश्किल भएको छ। उद्दारमा समेत सकस भइरहेको छ। चौधरीले बाढीबाट पीडित भएका मध्ये केहीलाई हुलाकी सडकमा राखिएको बताए। प्रभावितको उद्धारका लागि नेपाली सेना, सशस्त्र प्रहरी, जनपद प्रहरी र स्थानीय युवाहरु लागिरहेका छन्। सबै ठाउँमा पुग्न सकिएको छैन। कतिपय घरमै बसेका छन्। एउटा घरदेखि जाने अवस्था नै छैन, चौधरीले भने। बाढीका कारण नगरपालिकाको वडा नं ८ का सबै गाउँ, वडा नं १, २,३, ५, ६ र ७ का २ हजार १२५ बढी घरपरिवार प्रभावित बनेको चौधरीले बताए। भजनीमा काँडा, पथरैया र मोहना नदीको बाढी गाउँ पस्ने गरेको छ।"
एसिड आक्रमणको पीडा,"पछिल्लो समय काठमाडौंमा एसिड आक्रमणका घटना एकपछि अर्को गर्दै बढिरहेका छन्। प्रायः यस्ता घटनामा महिला मात्रै निशानामा पर्दै आएका छन्। गएको बिहीबार राति काठमाडौंको सीतापाइलामा एसिड आक्रमण भएको थियो। निशानामा परिन् ओखलढुंगाकी २२ वर्षीया महिला। उनको दायाँ भागका कपाल, गाला र घाँटीका केही भागमा एसिड परेको छ। घटनामा संलग्न रहेको अभियोगमा रौतहटको लक्ष्मीपुर घर भई डल्लु बस्ने मोहम्मद आलम र भारत घर भई डल्लुमा कालिगढको काम गर्ने मुन्ना मोहम्मद पक्राउ परेका छन्। उनीहरूमाथि प्रहरीले कानुनी कारबाही प्रक्रिया अगाडि बढाएको छ। अब यसले बताउँछ राजधानीसमेत कति असुरक्षित छ ? पछिल्लो एक वर्षको शृंखलाबद्ध एसिड आक्रमणको घटनाक्रम नै कहालिलाग्दो छ। नेपालको सन्दर्भमा दाइजो, एकतर्फी प्रेम, इगो, बदलाभाव आदिलाई यसको कारण मानिएको छ। प्रहरीको तथ्यांक हेर्ने हो भने पछिल्लो एक वर्षमा मात्र ६ वटा एसिड आक्रमणका घटना भएका छन्। जेठ १ गते राति काठमाडौंकै कालोपुलमा २२ वर्षीया जोनी खड्कामाथि आफ्नै पतिले एसिड आक्रमण गरे। २०७५ पुस १८ गते पोखरा महानगरपालिका २९ आदर्शनगरका ४७ वर्षीय वीरेन गुरुङले आफ्नै पत्नीमाथि एसिड आक्रमण गरे। २०७५ असोज ८ गते राति पूर्वीनवलपरासीको कावासोतीकी २० वर्षीया वसन्ती परियार एसिड आक्रमणमा परिन्। २०७५ असोज ३ गते अछामको तुर्माखाद गाउँपालिकामा ६ महिनाका एक बालक एसिड आक्रमणमा परे। यसैगरी २०७५ भदौ २६ गते रौतहट चन्द्रपुरका सुतिरहेको अवस्थामा एकसाथ दुई दिदीबहिनी एसिड आक्रमणमा परे। २०७५ वैशाख १० गते चितवनमा कल्पना श्रेष्ठ एसिड आक्रमणमा परिन् भने १० फागुन २०७१ मा काठमाडौंको वसन्तपुरमा दुई किशोरी एसिड आक्रमणमा परे। यी र यस्ता घटनासँगै अब आम महिलाको सुरक्षाको ग्यारेन्टी कसरी होला ? यस्ता घटनाबाट पीडितले जीवनभर पीडा मात्र होइन, समाजबाटै तिरस्कृत र अपहेलित हुनुपर्छ। एसिड आक्रमणका घटनामा परेका महिलाहरू कुरूप, आँखा नदेख्ने र अपांगता भएका छन्। युवतीहरू एकपछि अर्को हिंसामा पर्दै जानुले अझै पनि मुलुकमा महिलाप्रति हुने हिंसा जिउँदै छ। केहीले पीडा सहन नसकेर आत्महत्यासम्म गरेका छन्। यसलाई जरैदेखि निमिट्यान्न पार्न जरुरी छ। एसिड आक्रमण राज्यकै टाउको दुखाइको विषय बनेको छ। समयमा पाइला चालिएन भने यसले भोलिका दिन थप विकराल रूप लिनेछ। एसिड आक्रमण महिलामाथि हुने हिंसाका विभिन्न रूपमध्ये एक हो। माथिका घटनाको विवरणबाट के देखिन्छ भने एसिड पनि महिला हिंसाका लागि हतियार बनेको छ। सरकारले एसिडको बिक्री वितरणमा कडीकडाउ गर्नुपर्ने देखिन्छ। २०७५ भदौ १ गतेदेखि लागू भएको मुलुकी अपराधसंहिताको दफा १९३(२) मा कसुर गर्ने व्यक्तिलाई कसुरको प्रकृति हेरी अनुहार कुरूप पारेमा पाँच वर्षदेखि आठ वर्षसम्म कैद र एक लाखदेखि पाँच लाख रुपैयाँसम्म जरिमाना हुने व्यवस्था रहेको छ। तर यतिले मात्र सजाय पर्याप्त होला त ? यस्तो अपराधमा संलग्न व्यक्तिलाई कडा कारबाहीको व्यवस्था हुन जरुरी छ। जबसम्म आपराधिक मानसिकतामा कमी आउँदैन; अन्याय र कुर्कमको पश्चात्ताप रहिरहन्छ। तर यसका लागि आन्दोलन र नाराबाजी मात्र उपाय हो त ? पक्कै पनि हैन। महिलाले पनि पुरुषसरह पक्षी झैं खुलारूपमा हिँड्न पाउनुपर्छ। फाँसीको व्यवस्था गरेमा केही समाधान होला, तर हाम्रो मुलुकमा यस्तो सजायको व्यवस्था छैन। यस्तो व्यवस्था भएका मुलुक साउदी अरेबिया, मलेसियामा पनि रोकिएको छैन। तसर्थ यो विषयमा गम्भीर बहस हुन जरुरी छ। एसिड आक्रमण राज्यकै टाउको दुखाइको विषय बनेको छ। यस्ता घटनाका विरुद्धमा सबैतिरबाट सशक्त आवाज उठाउनुपर्छ। एसिड आक्रमण गर्नेलाई आजीवन काराबासको सजायको व्यवस्था हुनुपर्छ। समयमा पाइला चालिएन भने यसले भोलिका दिन थप विकराल रूप लिनेछ। तसर्थ सम्बन्धित पक्षले नयाँ ढंगले यसको रोकथाम र नियन्त्रणका उपाय विकास गरिसक्नुपर्छ। प्रहरी निकायको काम अपराध नियन्त्रण होइन, अपराध पछ्याउने मात्र नहोस्। सरकारको काम औपचारिकता पूरा गर्ने किसिमको नहोस्।"
जाजरकोटका स्थानीय तहको बेरुजु १३ करोड,"जाजरकोट : जाजरकोटका स्थानीय तहको बेरुजु रकम करीब १३ करोड रहेको पाइएको छ । आर्थिक वर्ष ०७५७६ मा जिल्लाका सातवटै स्थानीय तहको १२ करोड ८८ लाख ४० हजार रुपैयाँ बेरुजु रहेको महालेखा परीक्षकको प्रतिवेदनमा उल्लेख छ । कुल लेखापरीक्षण रकमको चार प्रतिशतसम्म बेरुजु रहेको महालेखा परीक्षकको ५७ औं प्रतिवेदनमा उल्लेख छ । प्रतिवेदन अनुसार जुनीचाँदे गाउँपालिकाको दुई करोड ७१ लाख दुई हजार अर्थात लेखापरीक्षण रकमको ४ दशमलब २० प्रतिशत रकम बेरुजु रहेको छ । बारेकोटको दुई करोड ६१ लाख ५५ हजार अर्थात् ४ दशमलब ०१ प्रतिशत, कुशेको दुई करोड ९४ लाख ६० हजार अर्थात ३ दशमलब ८७ प्रतिशत र शिवालयको एक करोड ७५ लाख ६२ हजार रुपैया अर्थात ३ दशमलब १० प्रतिशत बेरुजु देखिएको हो । नलगाडको एक करोड ४२ लाख ४९ हजार अर्थात् १ दशमलब ६९ प्रतिशत, भेरीको ९४ लाख ४९ हजार अर्थात ० दशमलब ८८ प्रतिशत र छेडागाडको ४८ लाख ६३ हजार अर्थात ० दशमलब ४८ प्रतिशत रकम बेरुजु देखिएको छ । रकमको हिसाबले सवै भन्दा कम बेरुजु छेडागाड नगरपालिकाको देखिएको छ । पेश्की फछ्यौट नभएको , काम सम्पन्न गरेपनि समयमा विलभरपाई पेश नगरेको, आर्थिक नियामावली विपरीत खर्च भएको लगायतका रकम महालेखाले बेरुजु देखाएको कोष तथा लेखा नियन्त्रक कार्यालयका लेखापाल खिमबहादुर थापाले बताए । स्थानिय तहमा प्राप्त हुने अनुदान, आन्तरिक आय, राजश्व बाँडफाँड, अनुदानको प्रक्षेपण यथार्थपरक बनाउनु पर्ने तथा आन्तरिक आय परिचालन बढाई संघिय अनुदान प्रतिको परनिर्भरता घटाउने, बजेट अनुशासनको पालना गदै अवण्डा बजेट राख्ने प्रचलन नियन्त्रण गर्ने, खर्च पश्चात बजेट तथा कार्यक्रम संसोधन गरि अनुमोदन गर्ने प्रवृत्ति रोक्ने, प्रशासनिक खर्च घटाउने, अनुत्पादनक तथा वितरणमुखी खर्च नियन्त्रण गर्नु पर्ने निर्देशन महालेखाले दिएको छ । विकास निर्माण तर्फ दिगोपना वेगरका टुक्रे योजना छनौट नगर्ने, योजना तर्जुमा तथा कार्यान्वयन क्षमता अभिबृद्धि गर्ने र दिगो विकास लक्ष्यको आन्तरिकीकरण गरि आवधिक योजना तथा बजेट सँग तालमेल मिलाउन निर्देशन दिएको छ । गत विगतमा लेखापरीक्षणबाट औल्याएका बेहोराहरु सुधार गरि बेरुजु फछ्यौट र आर्थिक अनुशासनमा ध्यान दिन महालेखाले स्थानिय तहलाई आग्रह गरेको छ ।"
साउदीमा कोरोनाबाट ३५ भन्दा बढी नेपालीको मृत्यु,साउदी अरेबिया : विश्वभर फैलिएको कोभिड १९ भाइरसबाट साउदी अरेबियामा कार्यरत ३५ भन्दा बढी नेपालीको मृत्यु भएको छ। ४ हजारभन्दा बढी संक्रमित भएका छन्। साउदीमा केही दिनदेखि कोरोनाबाट मृत्यु हुनेको संख्या बढ्दो छ। दुतावास रियाद र वाणिज्य दुतावास जेद्धाले साउदीमा कार्यरत अप्रवासीमा कोरोना संक्रमण बढ्दो रहेकाले साउदी सरकारले दिएको निर्देशन पालना गरी सुरक्षित रूपमा रहन आग्रहसमेत गर्दै आएको छ। साउदीमा केही दिन यता कोरोना भाइरसबाट मृत्यु हुने नेपालीको संख्या बढ्दो छ। दुतावास रियाद र वाणिज्य दुतावास जेद्धामा कार्यरत २ कर्मचारीमा समेत कोरोना देखिएको छ । यस भाइरसबाटलगभग २० दिनभित्र ५ जना नेपालीको मृत्यु भएको छ। साउदीमा हालसम्म २ लाख ७२ हजार ५ सय ९० जनामा संक्रमण देखिएको छ। ४२ हजार ५ सय संक्रमित विभिन्न हस्पिटलमा विशेष रुपमा उपचार लिइरहेका छन् भने २ हजार १ सयभन्दा बढीको अवस्था गम्भीर छ। साउदी सरकारले कोरोना भाइरस र अन्तर्राष्ट्रिय उडान स्थगन अवधिमा म्याद सकिएका भिषा थप्ने कार्य अनलाइनबाट पुन: सुरु गरेको छ। सरकारले हालसम्म कम्पनीमा कार्यरत रहँदा अकामा नवीकरण नगरेका ४ सय ९८ नेपालीलाई वहिर्गमन भिषासमेत जारी गरेको छ।
धरानमा दर्जनौंमा संक्रमण फैलिएको आशंका,धरान : धरान उपमहानगरपालिकामा डरलाग्दो गरी कोराना भित्रिएको छ। धरानको तिनकुने स्थित औद्योगिक क्षेत्रमा संचालित प्रिति भल्वमा जनकपुरबाट आएका एक संक्रमित व्यक्तिबाट कोरोना फैलिएको हुन सक्ने बताइएको छ। अशोक अग्रवालले संचालन गरेको पृति भल्वको उद्योगमा काम गर्ने धरान १३ का २८ वर्षीय एक पुरुषमा कोराना पिजेटिभ देखिएको छ। संक्रमित व्यक्ति विपी कोइराला स्वास्थ्य विज्ञान प्रतिष्ठानको कोभिड अस्पतालमा भर्ना भइ उपचाररथ रहेका प्रतिष्ठानका प्रवक्ता डा निदेश सापकोटाले बताए। प्रति भल्वमै कार्यरत जनकपुर घर भएका व्यक्ति उद्योगमा आएपश्चात कोराना संक्रमण भित्रिएको हुन सक्ने प्रहरीको अनुमान छ। संक्रमित व्यक्तिको कन्ट्रयाक ट्रसिङका आधारमा १३ जनाको पहिचान गरी पिसिआर परीक्षण गर्ने तयारी भइरहेको इलाका प्रहरी कार्यालय धरानका डिएसपी ज्ञानेन्द्र बस्नेतले बताएका छन्। बुधबार कोरोनाको संक्रमण पुष्टि भएका व्यक्ति प्रदेश १ का सभामुख प्रदिप भण्डारीको प्रत्यक्ष सम्पर्कमा रहेको बुझिएको छ। सभामुख भण्डारीसहित नेकपाका स्थानीय केही नेताहरु बुधबार नै धरान ४ को बाढी प्रभावित क्षेत्रको स्थलगत अनुगमनमा गएका कारण कोरोनाको झन जोखिम बढेको हो। सभामुखसँगै बाढी प्रभावित क्षेत्रमा गएका नेकपा नेताहरु बिहीबारबाट होम क्वारेन्टाइनमा बसिसकेको बताइएको छ। धरानका मेयर तिलक राईले धरानमा कोरोनाको जोखिम बढेकाले तत्काल सुरक्षा प्रमुखहरु सहितको बैठक बसी धरानलाई सुरक्षित बनाउने तयारी भैरहेको बताए। उनले धरानलाई सुरक्षित बनाउने विषयमा सुनसरीका प्रमुख जिल्ला अधिकारी र प्रहरी प्रमुख सहितको बैठक बसेर महत्वपूर्ण निर्णय गर्न लागिएको जानकारी दिएका छन्।
नोबेलमा टाउको तथा गर्दनसम्बन्धी क्यान्सरको शल्यक्रिया,"विराटनगर : विराटनगरको नोबेल शिक्षण अस्पतालले पहिलो पटक टाउको तथा गर्दनसम्बन्धी क्यान्सारको शल्यक्रिया सुरु गरेको छ । विशेष शल्यचिकित्सक ल्याएर नोबेलले 'हेड एण्ड नेक' क्यान्सर शल्यक्रिया सेवा दिन थालेको हो । नोबेलमा वरिष्ठ सर्जन डाऋषिकेष ठाकुरले शल्यक्रिया गर्न थालेका छन् । उनी भारतको दिल्लीस्थित एम्स अस्पतालबाट टाउको तथा गर्दनसम्बन्धी क्यान्सरमा एमसीएच गर्ने नेपालकै पहिलो शल्य चिकित्सक रहेको नोबेलले जनाएको छ । मुख, थाइराइड, श्वासनली, नाकको साइनस, टाउको, र्याल ग्रन्थी र कानलगायत टाउको तथा गर्दनसम्बन्धी सबै क्यान्सरको शल्यक्रिया थालिएको डा ठाकुरले बताए । 'नोबेलमा टाउको तथा गर्दन सम्बन्धी सबै किसिमका क्यान्सरको शल्यक्रिया थालेका छौं,' डाठाकुरले भने, 'मुलुकमै उत्कृष्ट सेवा दिने हिसाबले अघि बढेका छौं ।' नोबेलले सेवामा स्तरीयता बढाउनका लागि विशेषज्ञ चिकित्सक र अत्याधुनिक उपकरण थप्ने क्रमलाई तीव्रता दिएको जनाइएको छ । अस्पतालले केही महिनाअघिबाट स्त्रीजन्य सबै किसिमका क्यान्सरको पनि शल्यक्रिया थालेको छ ।"
सार्बजनिक सवारी चढ्दै हुनुहुन्छ ? मास्क र पञ्जा नबिर्सनुहोला नि,"विराटनगर : कुनै ठाउँमा पुग्न तपाई गाडी चढ्दै हुनुहुन्छ ? यदि गाडीको यात्रु बनेर गन्तव्यसम्म पुग्नुपर्ने छ भने मास्क र पञ्जा लगाउन नबिर्सनु होला नि। मुहारमा मास्क र हातमा पञ्जा नलगाएमा गाडी चढ्न रोक लगाइएको छ । गाडी चढ्न नपाउँदा भनेको समयमा गन्तव्यमा पुग्न सकिँदैन । मास्क र पञ्जा नलगाए विश्वभर महामारीको रुप लिएको कोरोना भाइरस संक्रमणको जोखिम पनि धेरै हुन्छ । 'लकडाउन' अन्त्य भएसँगै सार्वजनिक सावारी साधन पनि सञ्चालनमा आउन थालेका छन् । सवारी सञ्चालन भएसँगै जोखिम पनि बढेको छ । कोरोना संक्रमणको जोखिमबाट बचाउने उदेश्यले प्रदेश १ मा ट्राफिक प्रहरीले मास्क र पञ्जा नलगाउने यात्रुलाई सार्वजनिक सवारी साधनमा यात्रा गर्न पूर्णरुपमा रोक लगाएको छ । ट्राफिकले यात्रुलाई मास्क र पञ्जा अनिवार्य गर्दै नलगाउनेलाई गाडी चढ्न नदिइकन फिर्ता पठाउन थालेको छ। 'यात्रुले मास्क र पञ्जा लगाउँदा आफू पनि सुरक्षित होइन्छ । अरुलाई पनि सुरक्षित राख्न सकिन्छ,' मोरङ ट्राफिक प्रमुख प्रहरी निरीक्षक राकेशकुमार पोदारले भने, 'सवारी चालकले पनि मास्क, पञ्जा र सेनीटाइजर अनिवार्य प्रयोग गर्नुपर्ने नियम कडाइका साथ लागू गरिएको छ ।' कोही पनि असुरक्षित नहोऊन् र कसैमा पनि संक्रमण नफैलिओस् भनेर गाडीका कर्मचारीदेखि यात्रुसम्म सबैलाई महामारीको रुप लिएको कोरोना संक्रमणबाट बचाउन सार्वजनिक सवारी साधनको अनुगमनलाई तीव्र पारिएको उनको भनाइ छ । 'नियमको पालना गर्ने र नियम उल्लंघन गर्ने सवारी साधनलाई कारबाहीको दायरामा ल्याइने छ,' प्रनि पोदारले भने, 'बस पार्कबाट यात्रु लिएर छुट्नुअघि चालक तथा सहचालकले मास्क, पञ्जा लगाएनलगाएकोदेखि यात्रुहरुका लागि बस्ने सिटको अवस्थासमेत हेर्न थालिएको छ ।' प्रदेश १ ट्राफिक प्रहरी प्रमुख एसपी सञ्जीव शर्माले फिल्डमा खटिने ट्राफिकलाई आफू सतर्क भएर संक्रमणबाट सबैलाई जोगाउन सवारी साधनमा नियमको पालना भएनभएको अनुगमन गर्न ठाउँठाउँमा परिचालन गरिएको बताए । नियमको पालना नगर्नेलाई पहिलो चरणमा सम्झाइबुझाइ गर्ने र दोस्रो चरणमा कारबाहीको दायरामा ल्याइने उनको भनाइ छ । शर्माले सवारी साधनका कर्मचारीलाई आफूले पनि नियमको पालना गर्न र नियम उल्लंघन गर्ने यात्रुलाई नचढाउन भनिसकिएको बताए । 'संक्रमणको भयावह अवस्थामा कारबाही ठूलो कुरा हैन । आफै सचेत बन्नु पर्छ,' उनले भने, 'कारबाहीले मात्रै समस्याको समाधान हुँदैन । आफैले सावधानी अपनाइयो भने संक्रमणको ठूलो जोखिमबाट बच्न र बचाउन सकिन्छ भन्ने कुरा सबैले बुझ्न जरुरी छ ।' चालक, सहचालक तथा यात्रुले सवारी चढेर ओर्लिएपछि अनिवार्य रुपमा सावुन पानीले हात धुनु पर्ने, यात्रु ओसारपसार गरिसकेपछि प्रत्येक पटक सफा गरी सवारी साधनलाई जीवाणुरहित (डिसइन्फेक्ट) गर्नु पर्ने, प्रत्येक सवारीमा सेनीटाइजर राखेर प्रयोगमा ल्याउनु पर्ने, सिट क्षमताको आधा मात्रै यात्रु चढाउनु पर्ने, चालकले फेस शिल्डको प्रयोग गर्नु पर्ने नियम ट्राफिक प्रहरीले लगाएको छ । त्यस्तै यात्रुले पनि सिट खाली छ भनेर बस्नलाई जबरजस्ती गर्न नपाइने, यात्रुसँग साविकको ५० प्रतिशत भन्दा बढी भाडा लिन नपाइने, दूरी कायम हुनु पर्ने, एकअर्कामा हात नमिलाइकन नमस्कारका साथ स्वागत सम्मान गर्नु पर्ने, रुघा, खोकी र ज्वरो भएका यात्रुले सवारी साधन प्रयोग गर्न नपाइने नियम लागू गरिएको छ । रुघा, खोकी र ज्वरो भएका चालकले गाडी चलाउन नपाइने, सावुन पानीले हात धोइरहनु पर्ने र सेनीटाइजरको प्रयोग गरिरहनु पर्ने नियम ट्राफिकले बनाएको छ । ट्राफिक प्रहरीले अतिआवश्यक काम बाहेक यात्रा नगर्न र सवारी साधनमा अनआवश्यक भीडभाड नगर्न सबैमा अनुरोध गरेको छ । त्यस्तै कोरोना संक्रमणबाट बच्न जथाभावी नथुक्न, सिंगान नपुछ्न, सवारी साधनमा जथभावी नछुन, हातले मुख, आँखा, नाक समेतका अंग नछुन तथा व्यक्तिगत सजगकता, सतर्कता र सावधानी अपनाउन सबैमा आग्रह गरिएको एसपी शर्माले बताए ।"
शान्ति मिसनका लागि चार्टर्ड उडान,काठमाडौं : नेपाल वायु सेवा निगम (नेपाल एयरलाइन्स) ले संयुक्त राष्ट्र सङ्घ (यूएन) शान्ति मिसनका लागि दोस्रो चरणको चार्टर्ड उडान गरेको छ। निगमले यूएन शान्ति मिसन र नेपाली सेनाको सहकार्यमा अफ्रिकी मुलुक दक्षिण सुडानस्थित जुबाका लागि २३८ नेपाली सैनिक लगेको थियो। निगमको वाइड बडी ए ३३० जहाजले ओमनको मस्कट हुँदै जुबा उडान गरेको हो। जुबाटबाट बन्दाबन्दीले रोकिएका नेपाली सेनाका २५० अधिकारी बुधबार राति काठमाडौँ फर्किएको निगमले जनाएको छ। निगमले यसअघि गत असार २४ गते शान्ति मिसनमा खटिने नेपाली सैनिकलाई लैजान अफ्रिकन रिपब्लिक र मालीमा चार्टर्ड उडान गरेको थियो। आज अन्तर्राष्ट्रियतर्फ छ उडान हुँदैछन्। दक्षिण कोरियाबाट कोरियन एयरले काठमाडौँमा चार्टर्ड उडान गर्नेछ भने हङकङबाट क्याथे ड्रागन र इनचानबाट एशियन एयरको जहाज काठमाडौँ आउनेछ। आजै हिमालय एयरलाइन्सको जहाज कुनमिङमा एक र कुवेतमा दुई उडान हुने विमानस्थल कार्यालयले जनाएको छ। बैङ्लोरबाट नेपाली विद्यार्थीको उद्धार नेपाल एयरलाइन्सले भारतको बैङ्लोरबाट नेपाली विद्यार्थीको उद्धार उडान गरी काठमाडौँ ल्याएको छ। उक्त उडान भारतबाट गरिएको पहिलो उद्धार उडान रहेको निगमले विज्ञप्तिमार्फत जनाएको छ। बैङ्लोर र वरिपरिका क्षेत्रमा रहेका ८० नेपाली विद्यार्थीलाई उद्धार गरी स्वदेश फिर्ता गरिएको निगमले जनाएको छ। रासस
"पर्सामा सुरक्षाकर्मीसहित थप ३३ जनामा कोरोना, संक्रमितको संख्या ३ सय ५६ पुग्यो","वीरगन्ज : पर्सामा बुधबार राती स्वास्थ्यकर्मी, प्रहरी, सेनासहित थप ३३ जनामा कोरोना संक्रमण पुष्टि भएको छ । नारायणी अस्पतालका प्रमुख मेडिकल सुपरिडेन्टेन्ट (मेसु) मदन उपाध्यायका अनुसार बुधबार राती २५ जना पुरूष र ८ जना महिला गरी ३३ जनामा संक्रमण पुष्टि भएको हो । तीमध्ये नारायणी अस्पतालका ९ जना स्वास्थ्यकर्मी र १ जना एम्बुलेन्स चालक छन् ।यस्तै ३४ वर्षीय २ जना नेपाली सेनाका, २४ वर्षीय एकजना नेपाल प्रहरीमा पनि संक्रमण भेटिएको उपाध्यायले जानकारी दिए । बुधबार राती वीरगन्ज महानगरपालिका वडा नम्बर ४ का ३ जना, वडा नम्बर १२ का ३ जना, वडा नम्बर ८ का २ जना , वडा नम्बर १ , २ , ३ , १५ , १६ र २३ का ११ जना तथा पर्साकै पटेर्वासुगौली ५ का ३ जना र जगरनाथपुर गाउँपालिकाका १ जनामा पनि संक्रमण पुष्टि भएको मेसु उपाध्यायले जानकारी दिए । यसअघि बुधबार बिहान ३४ र साँझ १७ जनामा संक्रमण पुष्टि भएको थियो ।बधुबार एकैदिन पर्सामा ८४ जनामा संक्रमण भेटिएको मेसु उपाध्यायले जानकारी दिए । योसँगै पर्सामा संक्रमितको संख्या ३ सय ५६ पुगेको जिल्ला स्वास्थ्य कार्यालय पर्साले जनाएको छ ।"
इटहरी उपमहानगरपालिकाका आकस्मिक बाहेकका सेवा बन्द,"इटहरी : इन्जिनियरमा कारोना देखिएपछि इटहरी उपमहानगरपालिकाले आकस्मिक बाहेकका सेवा बन्द गर्ने निर्णय गरेको छ ।कोरोना रोकथाम तथा व्यवस्थापन उच्चस्तरीय समितिको बिहीबार बिहान बसेको बैठकले उपमहानगरपालिका र वडा कार्यालय बन्द गर्ने निर्णय गरेको हो । बैठकले इटहरीको हाटबजार बन्द गर्ने र मुख्य बजार क्षेत्रका पसल निश्चित समयका लागि खुल्ला गर्ने निर्णय गरेको मेयर द्वारिकलाल चौधरीले जानकारी दिए । कुनै कन्ट्याक्ट हिस्ट्र नभएका ती कर्मचारीमा कोरोना देखिएपछि समुदायमा पुगेको अनुमान गरिएको छ । पालिकामा कार्यरत १० कर्मचारीको दुई दिनअघि स्वाब संकलन गरिएकोमा एकजना कर्मचारीमा कोरोना देखिएको हो । नियमित कार्यालय आउने र बैठकमा समेत सहभागी भएका उनमा कोरोना पोजिटिभ देखिएसँगै उपमहानगरपालिका कार्यालयमा डिस्इन्फेक्टिङ गरिएको छ । संक्रमितको कन्ट्याकमा रहेका व्यक्तिलाई पहिलो प्राथमिकमा पीसीआर परीक्षण गर्ने र बाँकी सम्भावित जोखिमपूर्ण क्षेत्रमा र्यान्डम टेस्ट गर्ने तयारी गरिएको छ । कोरोना पोजिटिभ केश देखिन थालेपनि प्रशासनले भने कडिकडाउन नगर्ने जानकारी दिएको छ । कडाइ गर्दा जनजीवन अस्तव्यवस्त हुने भन्दै सुनसरीका प्रमुख जिल्ला अधिकारी फणिन्द्रमणी पोख्रेलले सजग ने बनाउनुपर्नेमा जोड दिए । सुनसरीको धरान, इनरुवा र मोरंगको विराटनगर महानगरपालिकाले समुदाय स्तरमै कोरोना संक्रमित भेटिएपछि आंशिक लकडाउन गर्न थालेका छन् । ती सबै सहरको बीचमा रहेको इटहरीमा कोरोना संक्रमणको जोखिम उच्च छ ।"
काठमाडौंको सुरक्षा अब केन्द्रकै कमान्डमा,"काठमाडौं : काठमाडौं उपत्यकाकाको सुरक्षा व्यवस्थापन र प्रहरी सञ्चालन अब केन्द्र मातहतबाटै गरिने भएको छ। प्रधानमन्त्री केपी शर्मा ओली, गृहमन्त्री रामबहादुर थापा, सातवटै प्रदेशका आन्तरिक मामिला तथा कानुनमन्त्री, गृहसचिव र प्रहरी महानिरीक्षक सम्मिलित बैठकमा राजधानीको सुरक्षा व्यवस्थापन गर्ने जिम्मा केन्द्र मातहत रहने गरी प्रकिया अघि बढाउने निर्णय भएको हो। त्यो अनुसार प्रहरी समायोजन तथा अन्य सुरक्षा समन्वय एवं संरचना तयार गर्न प्रधानमन्त्री ओलीले निर्देशन दिएका छन्। राजधानको सुरक्षा संवेदनशिलता र चुनौतीलाई ध्यानमा राखेर यस्तो व्यवस्था गरिएको बैठकमा सहभागी गृहका अधिकारीले बताए। राजधानीको सुरक्षा केन्द्र सरकार मातहत हुने कि प्रदेश सरकारबाट भन्नेमा लामो समय विवाद हुँदा समायोजनको काम अगाडि बढ्न सकेको थिएन। बाग्मती प्रदेश सरकारले राजधानी (उपत्यकाका तीन जिल्ला) लाई आफू मातहत राख्न खोजिरहेको थियो। तर, गृह मन्त्रालय र नेपाल प्रहरी केन्द्र मातहत हुनुपर्ने पक्षमा थियो। समायोजन मस्यौदालाई अन्तिम रुप दिन प्रधानमन्त्रीसहित बसेको बैठकले राजधानीको शान्ति सुरक्षा अन्तत: केन्द्र मातहत रहने निर्णय गरेको हो। बुधबारको सरक्षा बैठकमा प्रधानमन्त्री ओलीले देशको केन्द्रीय राजधानीको सुरक्षा संवेदनशील मध्य नजर गर्दै केन्द्रीय प्रहरी खटाउनुपर्ने धारणा राखेपछि प्रहरी समायोजन मस्यौदामा केन्द्र मातहत राखिने भएको बताए। हाललाई प्रदेश प्रमुख प्रहरी नायब महानिरीक्षक (डीआईजी) नै राख्ने समेत निर्णय सहमति भएको छ। प्रदेशका आन्तरिक मामिला तथा कानून मन्त्रीहरुले प्रहरी अतिरिक्त महानिरीक्षक (एआईजी) लाई प्रदेश प्रहरी प्रमुख राख्न माग गर्दै आएका थिए। गृहले प्रहरी समायोजनाको विषय टुंगो लगाएसँगै अब समायोजन प्रक्रिया सुरु हुने गृह मन्त्रालयका एक अधिकारी बताए। महानगरीय प्रहरी कार्यालय र प्रदेश प्रहरी कार्यालयका नाम भने परिवर्तन हुने भएको छ। बुधबार प्रधानमन्त्रीनिवासमा प्रहरी समायोजन सम्बन्धमा छलफल गर्न गृह मन्त्रालय तथा प्रदेशका आन्तरिक मामिला मन्त्रीहरूको टोली पुगेका थिए।"
सम्भव छ जातविहीन समाज ?,"जेठ महिनाको १० गते पश्चिम रुकुमको सोतीमा जाजरकोटका नवराज विकलगायत उनका ६ जना साथीको एकै ठाउँमा जातीय नरसंहार भयो। मल्ल थरकी एक युवतीसँग प्रेम गर्नु नवराजको कथित अपराध थियो। त्यो घटनालगत्तै नवलपरासीकी अंगिरा पासीको हत्या अथवा आत्महत्या गर्न बाध्य पारिएको र जेठ अन्तिम साता धनुषा, सबैलाका शम्भु सदा (मुसहर) लाई प्रहरी हिरासतमै हत्या गरिएका आदि क्रूर हत्याका घटना भए। यी जातका कारणले ज्यान गुमाउन पुगेकाहरूका दुःखद घटनाले मनुस्मृतिको एक स्लोक धर्माे रक्षति रक्षित को पालना गरिएको देखिन्छ। धर्मो रक्षति रक्षित अर्थात् तिमी धर्मको रक्षा गर, तिम्रो सुरक्षा धर्मले गर्छ। सुदूरपश्चिम र कर्णाली प्रदेशका केही जिल्लामा अझै पनि छाउपडी प्रथा जीवितै छ। त्यस ठाउँका केही बुज्रुक व्यक्तिसँग छाउपडी प्रथाका कारणले चेलीबेटी, आमा, दिदीबहिनी अकाल मृत्युको मुखमा पुग्ने, बलात्कृत हुनुपर्ने समस्या भयो। छाउगोठ भत्काउनुपर्यो र कुप्रथाको अन्त्य गर्नुपर्यो नि भन्दा उनीहरूको जवाफ थियो, मर्न त मर्छन् नि, तर मारिन्छन्, बलात्कृत भए भन्दैमा धर्मै त्याग्नु त भएन नि ! सोतीका मल्ल या कथित उपल्ला जातधारीको बुझाइ पनि त्यस्तै हो। दलितसँग छोरीको बिहे हुनबाट रोक्न बरु हत्या गरिदिने। जेल सजाय हुन्छ, थाहा छ, बरु जेल बस्ने तर दलितले छोरी बिहे गरे, धर्म मासिन्छ, इज्जत जान्छ। अर्थात् धर्माे रक्षति रक्षित। जेल जान, दुःखकष्ट भोग्नुपरे पनि भोग तर धर्मको नास हुन नदेऊ। देशको संविधान, जनयुद्ध, माक्र्सवाद, भौतिकवादभन्दा ठूलो र अकाट्य जातवाद याने वर्ण व्यवस्था। अब बहस गरौं वर्ण व्यवस्था या जात व्यवस्था के हो ? जातविहीन समाज निर्माण गर्न के सम्भव छ ? वर्ण कि जात व्यवस्था ? ब्राह्मण धर्मको सबैभन्दा प्राचीन ग्रन्थ ऋग्वेदमा ब्रह्माको शरीरबाट चार वर्णको उत्पत्ति भएको भनिएको छ। ती चार वर्ण हुन् ब्राह्मण, क्षत्री, वैश्य र शूद्र। त्यहाँ ब्रह्माको मुखबाट ब्राह्मण, छातीबाट क्षत्रीय, पेटबाट वैश्य र पैतालाबाट शूद्रको जन्म भयो भनी भ्रामक, असम्भव र प्राकृतिक सिद्धान्तविपरीतको काल्पनिक व्यवस्था गरिएको छ। त्यसैलाई अन्धभक्तिपूर्वक अनुसरण गरिँदै आइएको छ। जे होस्, वर्ण व्यवस्थाको आधार यही हो। त्यस्तै ब्राह्मण धर्मकै पवित्रतम् ग्रन्थ मानिने भागवत गीता सारमा भनिएको छ, वर्ण भनेको रङ नै हो। रङ पुस्तान्तरणसँगै बदलिन सक्छ। जस्तै गोरो वर्ण या रङका व्यक्तिको सन्तान, दरसन्तान कालो वर्णको र कालो वर्ण या रङका व्यक्तिको सन्तान, दरसन्तान गोरो वर्णको जन्मिन सक्छन्। तथापि रङ बदलिएजसरी वर्ण व्यवस्था बदलिन सक्दैन। वर्ण व्यवस्था जन्मका आधारमा निर्धारण हुन्छ, कर्म (काम) का आधारमा होइन। यहाँ बुझ्नुपर्ने कुरा के छ भने असल गुण, कर्म, शिक्षा आदिले शूद्र ब्राह्मण बन्न सम्भव छैन। ब्राह्मण बन्न ब्राह्मण कूलमा जन्मिएकै हुनुपर्छ। अर्थात् ब्राह्मणी व्यवस्थामा शूद्र ब्राह्मण बन्न सक्ने कुनै व्यवस्था, उपाय र सम्भावना छैन। राजनीतिक, सामाजिक, धार्मिक र आर्थिक मुद्दाहरूमा जातीय मुक्तिका कुरा उठाऔं। जातीय विभेदका समस्या समाधान नगरेसम्म समाज र राष्ट्रको उन्नति सम्भव छैन। ऋग्वेद आदि धार्मिक ग्रन्थहरूमा गरिएका वर्ण व्यवस्थाबमोजिम नै मनुस्मृति आदिमा काम, कर्तव्य र जिम्मेवारी बाँडफाँट र विभाजन गरियो। गीतामै पहिलो र दोस्रो वर्ण ब्राह्मण र क्षेत्री दुई जातीय तथा वैश्य र शूद्र वर्णचाहिँ एक जातीय हुन्छ भनिएको भए पनि वैश्य र शूद्रका झन् धेरै जाति र उपजातिमा विभाजन गरियो। जात कुनै व्यवस्था होइन, बरु वर्ण व्यवस्थाको उपव्यवस्था जातलाई मान्न सकिन्छ। कतिपयको बुझाइमा शूद्र (दलित) लाई समानता दिने या छुवाछूत व्यवहार हटाइदिएपछि जात व्यवस्थाको अन्त्य भइहाल्छ। ब्राह्मण आदि वर्ण व्यवस्था यथावत् राख्दा हुन्छ र ठीक छ भन्ने गलत मान्यता छ, त्यो भ्रामक र गलत हो। जातीय विभेद तथा छुवाछूत व्यवहार (जसलाई हाम्रो संविधान र कानुनले फौजदारी अपराध मान्छ।) को आधार हिन्दु धार्मिक राजनीति हो। वर्ण व्यवस्थाको अन्त्यविना जातीय विभेद र छुवाछूतको अन्त्य हुँदैन। समानता र अधिकार दलितका मूल मुद्दा हुन्। वर्ण व्यवस्थाको मूल आधार ब्राह्मणवाद हो। त्यसैले दलितलाई विभेदमुक्त गर्ने कुरा दलितमा निर्भर रहँदैन बरु ब्राह्मणवादको खारेजीबाट मात्रै सुरुवात हुनेछ। जातविहीन समाज सम्भव छ ? जातविहीन समाजको अवधारणा के हो ? जातविहीन समाज बनाउने कि विभेदविहीन समाज बनाउने ? प्रश्नहरूमा जस्तै अवधारणा र बुझाइमा अन्योल व्याप्त छन्। एक विश्वव्यापी मान्यता स्थापित छ मानिसको जात मानिस नै र मात्रै हो, अन्य हुँदैन। तर त्यो कुरा व्यवहारमा लागु भएको खै त ? मानिसबीचका भिन्नता प्रकृति, संस्कृति र राजनीतिको उपज मात्रै हो। त्यसो भए मानिसहरूको नश्ल, जात, रङ, धर्म, भाषा आदिका आधारमा किन विभेद गरियोगरिँदै छ ? यी सबै अन्यलाई लुट्न, दबाउन, शासन लाद्न, अन्याय गर्न र आफू उच्च देखाउन गरिएका षड्यन्त्र मात्रै हुन्। जातविहीन समाज निर्माण गर्नुको अर्थ दलित समुदायको मात्रै परिवर्तन होइन। बाहुनदेखि दलितसम्मले आफ्नो कथित जातमा गरिने गौरव त्याग्नुपर्छ। जात केही होइन भने बाहुन हुनुमा किन घमण्ड र गौरव गर्ने ? जनै भिर्ने, बाहुन कूलमा जन्म हुनुमा आफूलाई उच्च सम्झिने र जातका आधारमा विशेषाधिकार प्रयोग गर्ने अनि अरूलाई भने जात त्याग भन्ने ? स्मरण रहोस्, जातीय विभेदको कारण तल छैन, कथित माथि नै आधार हो। जातविहीन समाज निर्माणका उपाय छन्, विधि र पद्धति छन्। त्यसको पहिलो खुट्किलो जातमाथिको गौरव त्याग्नु हो। कथित कम्युनिस्टहरू जातका कुरा गर्न निषेध गर्ने गर्छन् र भन्ने गर्छन्, वर्गको कुरा गरौं, जातको होइन। जातीय समस्या हाम्रो प्रमुख समस्या हो। समस्याको निक्र्यौल गरेपछि मात्रै समाधान निकाल्न सकिन्छ। त्यसैले राजनीतिक, सामाजिक, धार्मिक र आर्थिक मुद्दाहरूमा जातीय मुक्तिका कुरा उठाऔं। जातीय विभेदका समस्या समाधान नगरेसम्म समाज र राष्ट्रको उन्नति सम्भव छैन। सभ्यता, पूर्वीय मूल्यमान्यता, विकास र स्थायी शान्तिको वाधक हो वर्ण व्यवस्था। यसको अन्त्यविना जात व्यवस्थाको अन्त्य असम्भव छ। हालसम्म पनि कथित सुधारवादी ब्राह्मण भनिनेहरू वर्ण व्यवस्था होइन, जात व्यवस्थाको अन्त्य चाहिरहेका छन्। भन्दै आएका छन् वर्ण व्यवस्था ठीक छ, त्यहाँ विभेद छैन। तथापि यो सरासर झुट हो। कसैका लागि वर्ण व्यवस्था सही लाग्ला, तर हाम्रो समुदाय त्यसैका कारण हजारौं वर्षदेखि विभेद र बहिष्करणमा पिल्सिँदै आएको सत्य लुकाउन सकिँदैन। अनि हामी कसरी भन्न सक्छौं, वर्ण व्यवस्था वैज्ञानिक छ ? यो सम्भव छैन। बरु सुधारवादीहरूले तथ्य बोल्ने र सुधार गर्ने आँट गर्नुपर्छ। दलितीकरणको अन्त्यले मात्रै वर्ण व्यवस्थाको अन्त्य हुन सक्दैन। वर्ण व्यवस्था लागु रहुञ्जेल सभ्य, समृद्ध र शान्त समाज स्थापित हुनै सक्दैन। अब हामी रोजौं, जातविहीन समाज निर्माण गर्ने या विभेदविहीन ? जातीवादी मानसिकता बोकेर या जातवादी समाज जोगाएरै विभेदविहीन समाज निर्माण गर्नु असम्भव प्रायः देखिन्छ। समाजमा जातको भ्रम यति गढेर बसेको छ कि जात स्वीकारेर विभेद अन्त्य गर्न सयौं वर्षसम्म सम्भव हँुदैन। बरु जातविहीन समाज निर्माण गर्न सके विभेदबाट मुक्ति प्राप्त गर्न सहज हुनेछ। ज्ञातव्य होस्, जातविहीन समाज निर्माणको अर्थ शूद्र (दलित) हटाउँदैमा प्राप्त हुने होइन। सबै वर्णको खारेजीविना जातविहीन मानसिकता र समाजको कल्पना गर्न सकिन्न। जातविहीन समाज बनाउन सबै जातको नष्ट गरी मानवको जात मानव एक मात्रै हो भन्ने तथ्य स्थापित गर्नुपर्छ।"
बागलुङमा पहिलो पटक स्वास्थ्यकर्मीमा कोरोना संक्रमण पुष्टि,"बागलुङ : जिल्लाका स्वास्थ्यकर्मीमा कोरोना संक्रमण पुष्टि भएको छ ।क्षयरोग उपचार केन्द्र पोखरामा गरिएको परीक्षणमा जिल्लाको जैमिनी नगरपालिकाका एक ५२ वर्षीय स्वास्थ्यकर्मीसहित ६ जनामा बिहीबार कोरोना संक्रमण पुष्टि भएको हो । जिल्लामा पहिलो पटक स्वास्थ्यकर्मीमै कोरोना संक्रमण पुष्टि भएपछि थप सजगतासहित कन्ट्याक ट्रेसिङ थालिने जिल्ला स्वास्थ्य कार्यालय बागलुङका प्रमुख सुरज गुरौले बताए । 'देशमा लकडाउन हटेको हो, कोरोना हटेको छैन भनिरहेका छौं, तर अहिले भिडभाड बढ्न थालेको छ, 'उनले भने, 'स्वास्थ्यकर्मीमा समेत पहिलो पटक कोरोना संक्रमण देखिएको छ, उहाँमा के कसरी संक्रमण भयो भन्नेबारेमा अब विस्तृत अध्ययन गर्छौं, यसले थप सचेतता अपनाउन जरुरी देखिएको छ ।' संक्रमण पुष्टि भएका स्वास्थ्यकर्मीलाई उपचारका लागि धौलागिरी अस्पतालको आइसोलेसनमा ल्याउने तयारी भएको कार्यालय प्रमुख गुरौले जानकारी दिए । स्वास्थ्यकर्मी क्वाटरमै बस्ने भएकाले क्वाटरमा बस्ने, कार्यालयमा कार्यरत कर्मचारीसहित फिल्डमा गए नगएको बुझेर सम्भावित जोखिममा रहेका सबैको पीसीआर परीक्षणका लागि स्वाब संकलन गर्ने उनले बताए । बागलुङ नगरपालिका१ बाङ्गेचौरको रामरेखा आधारभूत विद्यालयको क्वारेन्टाइनमा बसेका ३० वर्षीय एक पुरुष, भीमसेन माध्यमिक विद्यालयको क्वारेन्टाइनमा बसेका काठेखोला गाउँपालिकाका २५ र २४ वर्षीय दुईजना पुरुष र त्रिभुवन माध्यमिक विद्यालयको क्वारेन्टाइनमा बसेका बडिगाड गाउँपालिकाका २६ र ३४ वर्षीय दुईजना पुरुषलाई संक्रमण पुष्टि भएको हो । बिहीबार संक्रमण पुष्टि भएका मध्ये बागलुङ नगरपालिकाका एकजना बहराइनबाट आएका हुन् भने अन्य छिमेकी देश भारतबाट आएका हुन् । कोरोना रोकथाम तथा नियन्त्रणका लागि देशमा गरिएको बन्दाबन्दी (लकडाउन) खुले पनि कोरोना संक्रमितको संख्या बढ्ने क्रम रोकिएको छैन । बिहीबार मात्र गण्डकी प्रदेशमा एकै दिन ३८ जना थपिएका छन् । जसमध्ये बागलुङका ६ जनासहित कास्कीमा १४, स्याङ्जामा ११, लमजुङ ३, तनहु १, नवलपरासी १ रहेका छन् । योसँगै गण्डकी प्रदेशमा कोरोना संक्रमितको संख्या १ हजार ४सय७९ पुगेको छ । यसमा कोरोनाको संक्रमणबाट निको भएर घर फर्कनेको संख्या १२ सय ३० पुगेको गण्डकी प्रदेश स्वास्थ्य निर्देशनालयका निर्देशक बिनोद बिन्दु शर्माले जानकारी दिए ।"
मोटरसाइकल दुर्घटनामा युवकको मृत्यु,बागलुङ : गलकोट नगरपालिका३ हटिया प्रहरी चौकी नजिक मोटरसाइकल दुर्घटना हुँदा बुधबार राति एक युवकको मृत्यु भएको छ। हटियादेखि नरेठाँटी जाने क्रममा बुधबार दिउँसो ध १ प ७७२९ नम्बरको मोटरसाइकल दुर्घटना हुँदा गम्भीर घाइते भएका गल्कोट नगरपालिका६ हरिचौर चरौदीका २२ वर्षीय अर्जुन नेपालीको उपचारका क्रममा अस्पताल लैजाने क्रममा मृत्यु भएको हो। दुर्घटना लगत्तै स्थानीय इर्मजेन्सी पोलिक्लिनिक प्रालि हटियामा सामान्य उपचार पश्चात थप उपचारका लागि धौलागिरी अस्पताल बागलुङ ल्याइए पनि अस्पतालले मृत घोषणा गरेको थियो। दिउँसो ३ बजे दुर्घटनामा परेका नेपालीलाई राति ८ बजे मात्रै अस्पताल ल्याइएकोमा बीच बाटोमै मृत्यु भएको पाइएको अस्पतालका सूचना अधिकारी तिर्थराज गौतमले जानकारी दिए।
श्रम शिविर चलाएर पहिरो पीडितलाई आश्रयस्थल,"बेनी : म्याग्दीको धवलागिरी गाउँपालिका६ मराङमा श्रम शिविर चलाएर पहिरो पीडितका लागि आश्रयस्थल (टहरा) निर्माण भएको छ । नेपाल कम्युनिस्ट पार्टी (नेकपा) सम्बद्ध राष्ट्रिय युवा संघ र अनेरास्ववीयु म्याग्दीले पहिरोबाट घरबास गुमाएका र जोखिममा परेकाको अस्थायी बसोबासका लागि ५१ वटा टहरा बनाएका हुन् । ६५ परिवारको बसोबासका लागि बेसीमा ११, ठूलोगाउँमा ८, राम्चेमा १५ र कुम्रिमा १७ वटा टहरा बनाएको राष्ट्रिय युवा संघ म्याग्दीका सहसंयोजक सन्दिप खत्रीले जानकारी दिए । ४० जना युवा र विद्यार्थीको साथमा स्थानीय डाफे युवा क्लवका सदस्यले पाँच दिन काम गरेका थिए । घण्टीवाङ र रिखका पहिरो पीडित बसेको आरवाङको जनविकास आधारभूत विद्यालयमा दुईवटा अस्थायी शौचालय र सेफ्टी ट्याङ्की बनाएका छन् । टहरा बनाउनका लागि बाँस र काठ संकलन गर्ने तथा व्यवस्थापनको काम गरेको राष्ट्रिय युवा संघका जिल्ला संयोजक प्रविन शाहीले बताए । 'केही टहरामा त्रिपालले छाइएको छ । जस्तापाताले छाउन मिल्नेगरी टहराको संरचना बनाइएका छौं, उनले भने, 'जस्तापाटा ढुवानी भएपछि छाउने गरी तयार बनाएर आयौं।' मराङको कल्लेनी, राम्चे, ठूलोगाउँ, कुम्रि र रिखमा पहिरोमा परी १९ जनाको मृत्यु भएको थियो । दुईजना अझै वेपत्ता भएका छन् । पहिरोले १७ घरमा पूर्ण, १५ घरमा आंशिक क्षति र ७८ घर पहिरोको उच्च जोखिममा छन् । सडक र घोरेटो बाटो समेत अवरुद्ध बनेकाले जनजीवन कष्टकर बनेको छ ।"
दलीय भागबन्डामा रेडक्रस,"काठमाडौं : मानवीय संस्था रेडक्रस भ्रष्टाचार डुबेको छ। भ्रष्टाचार र अनियमितता चुलिएपछि नेपाल रेडक्रस सोसाइटीको पुरानो कार्यसमिति विघटन गरेर सरकारले नयाँ समिति बनाएको छ। तर, नयाँ समिति पनि राजनीतिक भागबन्डाको आधारमा बनाइएको छ। सत्तारूढ दल नेकपा र मुख्य प्रतिपक्षी कांग्रेस निकटलाई जिम्मेवारी तोकिएको छ। ३३ सदस्यीय समितिमा १९ नेकपा समर्थित छन् भने १४ जना कांग्रेस निकटका हुन्। पदाधिकारीमा ४ जना नेकपा र ३ जना कांग्रेस समर्थक हुन्। मन्त्रिपरिषद्को बैठकले नेकपा समर्थित डा नेत्रप्रसाद तिम्सिनाको अध्यक्षतामा नयाँ जिम्मेवारी तोकेको छ। तदर्थ समितिका उपाध्यक्षमा डा विश्वकेशर मास्के र शर्मिला कार्की छन्। महामन्त्रीमा पीताम्बर अर्याल र कोषाध्यक्षमा सीताराम कोइराला छन्। अध्यक्ष तिमिल्सिना र उपाध्यक्ष कार्कीका गैरसरकारी संस्था महासंघका पूर्वअध्यक्ष हुन्। अर्का उपाध्यक्ष मास्के रेडक्रसकै पुरानो कार्यसमितिका उपाध्यक्ष र महामन्त्री थिए। महामन्त्री अर्याल रेडक्रसका पूर्वकर्मचारीसमेत हुन्। उपमहामन्त्री पछि चयन गर्ने बताइएको छ। उपकोषाध्यक्षमा होमप्रसाद पाठकलाई चयन गरिएको छ। उपाध्यक्ष कार्की, कोषाध्यक्ष कोइराला र उपकोषाध्यक्ष पाठक नेकपा निकट हुन्। उपाध्यक्ष श्रेष्ठ र महामन्त्री अर्याल कांग्रेस समर्थित हुन्। उपमहामन्त्री पनि कांग्रेस समर्थित बनाउने सहमति भएको छ। सदस्यहरूमा श्रीकृष्ण दाहाल, अरुण खनाल, तीर्थराज घिमिरे, लेखबहादुर हमाल, छेपाल दोर्जे लामा तामाङ, इन्द्रबहादुर गुरुङ, प्रताप विष्ट, कुमार थापा र बाबुराजा महर्जन छन्। यसैगरी शम्भुप्रसाद पोखरेल, शिवकुमार थापा, अशोक श्रेष्ठ, बाबुराम भट्टराई, उद्धवराज भट्टराई, चन्द्रकला कार्की, प्रदीप घिमिरेलाई चयन गरिएको छ। उनीहरू सबै नेकपा समर्थित हुन्। त्यस्तै, नागेन्द्रप्रसाद चौधरी, उमेश थापा, लोकराज ढकाल, खेमराज केसी, दीपेन्द्र ढकाल, श्यामप्रसाद डोटेल, सुबोधकुमार सिंह, जीवन राना, महेन्द्र श्रेष्ठ, लोकदर्शन श्रेष्ठ र मोहन पोखरेललाई पनि सदस्य चयन गरिएको छ। उनीहरू कांग्रस निकट हुन्। महिला बालबालिका तथा ज्येष्ठ नागरिक मन्त्री गुरुङले लामो अनुसन्धान र छानबिन प्रतिवेदनका आधारमा रेडक्रसमा ठूलो अनियमितता भएको पाइएपछि मन्त्रिपरिषद्मा कारबाहीको प्रस्ताव लगेको थिए। राष्ट्रिय योजना आयोगका सदस्य मीनबहादुर शाहीको अनुगमन तथा अध्ययन समितिले रेडक्रसका ६ विषयवस्तु अध्ययन गरेको थियो। ३३ सदस्यीय समितिमा १९ जना नेकपा समर्थित छन् भने १४ जना कांग्रेस निकटका। रेडक्रसले देशैभर अर्बौं सम्पत्ति र जग्गा हिनामिना भएको छानबिन टोलीको ठहर समितिले वैदेशिक सहायता उपयोग तथा परिचालन विगतका अनुगमनछानबिन टोलीमार्फत तयार प्रतिवेदनहरूको सुझाव र दिएका सिफारिस कार्यान्वयन स्थिति, सम्पत्ति प्रयोग तथा व्यवस्थापनको पक्ष अध्ययन गरेको थियो। त्यसैगरी संस्थागत सुशासन तथा खरिद व्यवस्था, लेखा परीक्षण प्रतिवेदन, प्रचलित ऐन, नियम कार्यान्वयन तथा परिपालनाको अवस्था समेत नियालेको थियो। रेडक्रसले वैदेशिक सहयोगमा १५ अर्ब ९५ करोड ६ लाख २६ हजार चार सय २६ रुपैयाँ प्राप्त गरेको पाइएको छ। जसमा १५ अर्ब ६१ करोड १८ लाख सात हजार तीन सय ७४ रुपैयाँ ५३ पैसा खर्च भएको देखिएको छ। गैरसरकारी संस्थाको रूपमा रेडक्रसले समाज कल्याण परिषद्बाट सात करोड १५ लाख ८४ हजार ७ सय दुई रुपैयाँ ३५ पैसा मात्रै स्वीकृत लिएको छ। सो संस्थाले गोदाम घरको लागि भक्तपुरमा जग्गा खरिद गर्दा सार्वजनिक खरिद प्रक्रिया पूरा नगरेकोे पाइएको छ। त्यस्तै प्रदर्शनीमार्गस्थित निर्माणाधीन ब्लड बैंक भवनमा पनि अनियमितता भएको समितिको ठहर छ। काठमाडौं उपत्यकामा मात्रै होइन देशैभर अर्बौं सम्पत्ति र जग्गा हिनामिना भएको छानबिन टोलीको ठहर छ। थापा नेतृत्वको कार्यसमितिमा देवरत्न धाख्वा विगत ३५ वर्षदेखि महामन्त्री रहे। उनी २०४२ माघ २७ देखि लगातार महामन्त्री छन्। निवर्तमान अध्यक्ष थापा र कोषाध्यक्ष देवेन्द्रबहादुर प्रधान पनि २०६४ वैशाख १५ देखि सोही जिम्मेवारीमा छन्। एक वर्षभित्र महाधिवेशन गर्ने कार्यदेशसहित गत वर्ष डा विश्वकेशर मास्केको अध्यक्षतामा गठित १७ सदस्यीय तदर्थ समिति गठन गरेको थियो। जिल्ला प्रशासनले अनियमितता र भ्रष्टाचारको उजुरीमाथि छानबिन गर्दै गत वर्ष वैशाख २३, २४ र २५ गते धरानमा हुने साधारणसभा र निर्वाचन कार्यक्रम स्थगित गर्ने निर्णय गरेको थियो । तर सर्वोच्च अदालतले भदौ २६ मा नेपाल रेडक्रसको कार्यसमिति भंग गर्ने जिल्ला प्रशासन कार्यालयको निर्णय बदर गर्यो।"
यातायात व्यवसायको स्वास्थ्य,"यातायात मानव जीवनका लागि अत्यावश्यक वस्तु हो। यातायातका साधन प्रयोगविना मानिसका आवश्यकता पूरा हुन सक्दैनन्। सवारी साधन हाम्रो जीवनको महŒवपूर्ण पाटो हो। यातायातका साधन कसैलाई अनिवार्य आवश्यकता, कसैलाई विलासिता तथा कसैलाई जीवनस्तरको मापक होला त दूरदराजकालाई पहुँचको अभाव पनि हुन सक्ला। यो मानव जीवनसँग अन्तरसम्बन्धित भएर रहेको छ। हामीले यातायातका साधन प्रयोग गर्दा आफ्नो स्वास्थ्य कायम राख्दै यात्रा गर्नुपर्छ। यातायातका साधन प्रयोग गर्दा स्वास्थ्यमा कुनै पनि समस्या आउनबाट मुक्त हुन वाञ्छनीय छ। एकजनाको स्वास्थ्यको कारणले अर्काको स्वास्थ्यमा प्रभाव पर्न नहुने, यातायातको साधनको कारणले मानव स्वास्थ्यमा प्रभाव पार्न नहुने, यात्रा स्वस्थ हुनुपर्ने, विशेष अवस्थामा रहेकाका लागि उपयुक्त सवारी व्यवस्था हुनु, सामान्य दुर्घटना भएको अवस्थामा प्राथमिक उपचारको उपलब्ध गराउने व्यवस्था यातायात स्वास्थ्यका महŒवपूर्ण आयाम हुन्। हरेक नागरिकले मानव स्वास्थ्यमैत्री यातायातका साधन प्रयोग गर्ने चाहना हुनु स्वाभाविक मात्र नभई उनीहरूको अधिकार पनि हो। यात्राका लागि तिरेको रकम कुनै ठाउँमा पुग्न मात्र नभएर स्वास्थ्य संरक्षणका लागि पनि हो। विश्व स्वास्थ्य संगठनका अनुसार स्वास्थ्य भनेको रोग तथा दुर्बलताबाट मुक्त हुनु मात्र नभई शारीरिक, मानसिक तथा सामाजिक अवस्था तन्दुरुस्त हुनु पनि हो। त्यसैले यातायात स्वास्थ्यमा यात्रुको शारीरिक, मानसिक, सामाजिक, वातावरणीय, व्यावसायिक एवं आर्थिक आयामसमेत रहन जान्छ। स्वास्थ्य कमजोर भएमा काम गर्न सक्ने क्षमतामा कमी आउँछ। यसले मानिसका व्यक्तिगत तथा सामाजिक काम, जिम्मेवारी र उत्तरदायित्व निर्वाह गर्न सक्ने अवस्था रहँदैन। कमजोर स्वास्थ्यले मानिस शरीरलाई मात्र कमजोर बनाउँदैन, उसको आर्थिक सामाजिक अवस्थालाई परोक्ष रूपमा असर गर्छ। मानव स्वास्थ्यसँग आर्थिक अवस्थाको सीधा सम्बन्ध हुन्छ। स्वस्थ व्यक्ति नै उत्पादनशील हुन्छ। समग्रमा भन्दा स्वास्थ्य नै मानवको सबथोक हो। यातायातका साधनबाट ज्यान जोखिम, अकाल मृत्यु, अपांगता एकातिर छ भने अर्कातर्फ यसबाट स्वास्थ्यमा पार्ने अनेक समस्या कहालीलाग्दो रूपमा रहेका छन्। यातायात साधनको क्षमताभन्दा बढी यात्रु राख्नु, सेवा प्रदान गर्न नसक्ने गाडीहरूको प्रयोग भइराख्नु, साधन चल्न अनुपयुक्त बाटोहरूमा गाडी चलाउनु, हावा प्रवेशको सुविधासमेत नभएका गाडीहरूको प्रयोग हुनु, गाडीहरूको चल्न सक्ने क्षमता तथा अक्षमता निर्धारण नहुनु, सिन्डिकेटले गर्दा यात्रुलाई छनोटको अधिकार नहुनु, प्रतिस्पर्धा कानुनको उपहास गर्नु, सामान र यात्रुलाई यौटै साधनमा राख्नु समस्या हुन्। यसैगरी यातायात व्यवसायीको सामाजिक उत्तरदायित्व नहुनु, यातायातका साधनमा मानवीय व्यवहार गर्न यातायात व्यवसायी चुक्नु, गाडीका छतमा मानिस राख्नु, पुराना गाडीहरूको प्रयोग हुनु, समय पद्धतिलाई अनुसरण नगर्नु, ट्राफिक प्रहरीको सेवालाई सहयोगीका रूपमा नभई शत्रुका रूपमा लिनु, मादक पदार्थ प्रयोग गरी सवारी चलाउनु, सिट नभएको अवस्थामा उभिन बाध्य पार्नु, सानो नाम मात्रको सिट राख्नु, माइक्रोबसमा पछाडि फर्केर बस्ने अस्वस्थकर सिट राख्दा पनि यात्रुले असुरक्षित महसुस गर्नु परेको छ। होटल वा पसलमा लगी रोक्नु, यात्रुले दिसापिसाब उत्सर्जन गर्ने उपयुक्त स्थान र समय नपाउनु, दिसापिसाबलाई अनावश्यक रूपमा रोक्न यात्रु बाध्य हुनु, सवारी साधन बाटो र यात्रुका बीचमा तादात्म्य कायम नराखी गाडी चलाउनु, अनावश्यक रूपमा गाडीलाई उछिन्ने कार्यमा प्रतिस्पर्धा चल्नु आदि कार्यले यात्रुको स्वास्थ्यमा प्रभाव पारिरहेका छन्। यस प्रकारका गतिविधिले यात्रुलाई दुःख, झञ्झट र हैरानी दिन्छन्। यात्रुले पैसा तिरेअनुसारको स्वास्थ्यमैत्री सवारी चढ्न नदिने व्यवसायी र सो व्यवस्था मिलाउन नसक्ने सम्बद्ध निकायलाई सधैं अनुत्तरदायी बन्न सुहाउँदैन। समाजका अरू क्षेत्रमा सुधार हुँदै जाँदा यातायातका क्षेत्रमा पनि सुधार हुन आवश्यक छ। यातायातका साधनहरूको दुर्घटना दर वृद्धि हुनु र यसबाट हुने अकाल मृत्यु, अपांगता दर बढ्नु तथा यातायातमा हुने अपराधजस्तै जबर्जस्ती करणी, कुटपिट, हिंसालगायत हुन नदिन सक्नुपर्छ। भारतमा निर्भयाको मुद्दा यातायातमा नै घटित थियो भने नेपालमा पनि यातायातमा अपराध हुने गरेको देखिन्छ। यातायात क्षेत्रलाई मानव स्वास्थ्यमैत्री एवं सुरक्षित बनाउन कुनकुन यातायातका साधन कस्तोकस्तो क्षेत्रका लागि आवश्यक छन् ? हाम्रो यातायात क्षमता कति हो ? यातायात सञ्चालनको न्यूनतम मापदण्ड के हो ? यस सम्बन्धमा अवधारणागत एवं व्यवहारगत स्पष्टता आउन जरुरी छ। मादक पदार्थ सेवन गरी गाडी चलाउनेलाई नियन्त्रण गरेपछि मोटरसाइकल दुर्घटनाबाट हुने हेड इन्जुरीमा कमी हुन गएको छ। जुन निकै सकारात्मक हो। यस्तो अभियानलाई सहयोग गर्दा सबैलाई फाइदा नै पुग्छ। यातायात प्रयोगकर्ता मात्र नभई यातायातका साधन चल्ने आसपासका मानिस पनि यातायातबाट दुर्घटनामा पर्ने, धुलो धुवाँबाट स्वास्थ्यमा असर गर्नेजस्ता प्रभाव देखिन्छन्। यसका लागि राज्यले राजमार्गका नजिक बसोवास गर्ने कार्यलाई निरुत्साहित गर्नुपर्छ। यातायातका साधन प्रयोगकर्तालाई सरुवा रोग लागेको भए विशेष सावधानी अपनाउनुपर्छ। सरुवा रोग लागेका यात्रु तथा कर्मचारीबाट अरू यात्रुमा रोग सर्न सक्ने अवस्थालाई कसरी कम गर्न सकिन्छ, त्यसतर्फ पनि ध्यान दिनुपर्छ। सार्वजनिक यातायातमा ठूला बस चढ्ने बानी धेरै राम्रो हो। बसाइ सहज, धेरैजना अटाउन सक्ने हुँदा ठूला बस छनोटमा पर्नु स्वाभाविक हो। यस्ता सवारीमा वान्ता कम हुनेसमेत हुन्छ। जस्तैः माइक्रो, ट्याम्पो आदि साधनमा नजिक एवं खाँदिएर बस्नुपर्ने हुँदा रोग सर्न सक्ने सम्भावना बढी हुन्छ। अहिले विश्व नै कोभिडको महामारीले यातायात व्यवसाय थला परेको छ भने अर्कोतर्फ भाइरस यातायातका साधनको कारणले सर्ने अवस्था रहन सक्छ। यातायातबाट रोग सर्ने स्थिति कोभिडको विश्व महामारीले सबैलाई सचेत पारेको छ। सबै नागरिकले व्यक्तिगत गाडी चढ्न सक्ने अवस्था एकातिर छैन भने अर्कातर्फ ट्राफिक व्यवस्थापनको कारणले पनि हामीकहाँ सम्भव छैन। अहिलेको जस्तै यातायातको साधनको वृद्धि भइराख्ने हो भने काठमाडौं उपत्यकाले थेग्न सक्ने अवस्था पनि हुँदैन। हाल भएका यातायातका साधनहरूमा पनि पुनर्विचार गर्नुपर्ने अवस्था आएको छ। सार्वजनिक यातायात भरपर्दो, विश्वासिलो तथा स्वस्थपूर्ण गराउन सकेमा व्यक्तिगत गाडीमा लगानीसमेत आवश्यक देखिँदैन। सबैलाई यातायातको साधन होइन, सामूहिक सवारी नै हाम्रो अहिलेको आवश्यकता हो। यातायात स्वास्थ्य सेवा उपलब्ध गराउन राजमार्ग आसपासका अस्पताल एवं स्वास्थ्य संस्थाहरूलाई यातायात दुर्घटनाबाट हुने उपचार गर्न सक्ने दक्ष विशेषज्ञ सेवा एवम् स्रोतसम्पन्न गराउन वाञ्छनीय छ। अन्त्यमा, सार्वजनिक क्षेत्रबाट जसले बढी फाइदा लिन्छ, उसले र जोसँग अख्तियारी छ, ऊ बढी जिम्मेवार र उत्तरदायी हुन जरुरी देखिन्छ। मुलुकमा सिन्डिकेट, कार्टेलिङका साथै क्रोनी क्यापिटलिज्म रहेसम्म असल व्यवसाय फस्टाउन सक्दैन। उपभोक्ता संरक्षण ऐन, प्रतिस्पर्धा प्रवर्धन ऐनलगायतका कानुनको मर्मअनुसार यातायात व्यवसाय पूर्णरूपमा सञ्चालन भएको देखिँदैन। कानुन कार्यान्वयन गर्ने जिम्मेवारी पाएका निकायले खुट्टा कमाउनु हुँदैन। सर्वप्रथम यिनै भएका कानुन कार्यान्वयन हुन सकेमा नागरिकले धैरै राहतको महसुस गर्न पाउँथे। यातायातमा स्वास्थ्यमैत्री वातावरण बनाउन यातायात व्यवसायीले आफ्नो पेसागत व्यवहारलाई सुधार गर्न तत्पर देखिनुपर्छ। यात्रुहरूको छनोटको अधिकारलाई उनीहरूले सम्मान गर्न सक्नुपर्छ। यातायात स्वास्थ्यमा प्रत्यक्षपरोक्ष रूपले भ्रष्टाचार पनि जोडिन गएको देखिन्छ। यसका लागि राजनीतिक नेतृत्व एवं कर्मचारीतन्त्रमा सुधार हुन जरुरी देखिन्छ। यात्रुहरूले भोग्ने पीडा सबैसँग सम्बन्धित छ। यातायात स्वास्थ्य सबै जनताको हित गर्ने बहुआयामिक एवं अन्तर्सम्बन्धित अवधारणा हो। यात्रुले पैसा तिरेअनुसारको स्वास्थ्यमैत्री सवारी चढ्न नदिने व्यवसायी र सो व्यवस्था मिलाउन नसक्ने सम्बद्ध निकायलाई सधंै अनुत्तरदायी बन्न सुहाउँदैन। यातायात क्षेत्रमा विभिन्न विकृतिविसंगति रहे पनि अहिले सार्वजनिक यातायात कोभिड १९ को कारणले आफैं अस्वस्थ छ। यस अवस्थामा यातायात व्यवसाय क्षेत्रमा प्राण वायु भर्नुपर्ने काम राज्यकै हुन जान्छ। कोभिडको विश्वव्यापी महामारीले थलिएको अर्थतन्त्र, देश र देशभित्रका प्रणालीहरूभित्र नागरिकलाई सेवा प्रदान गर्ने यातायात व्यवसायलाई ब्युँताउनुपर्छ। यातायात व्यवसायलाई स्वस्थ बनाउन सके मात्र मानवको यातायात स्वास्थ्य कायम हुन सक्ने देखिन्छ।"
'गणतन्त्रको पहिलो दशक' पुस्तक सार्वजनिक,"काठमाडौं : नेपाल कम्युनिष्ट पार्टी (नेकपा) का अध्यक्ष तथा पूर्व प्रधानमन्त्री पुष्पकमल दाहाल 'प्रचण्ड' ले संविधानसभा र व्यवस्थापिका संसदमा व्यक्त गरेका विचारहरुको सँगालो 'गणतन्त्रको पहिलो दशक' पुस्तक सार्वजनिक भएको छ । पुस्तकमा २०६५ सालदेखि २०७५ सालसम्म संविधानसभा र व्यवस्थापिका संसदमा अध्यक्ष प्रचण्डले व्यक्त गरेका विचार विभिन्न ४२ शीर्षकमा समेटिएका छन् । संसदीय राजनीतिबाट सशस्त्र युद्धमा लैजान सक्ने, सशस्त्र युद्धलाई शान्तिपूर्ण रुपान्तरण गराउन सक्ने, सशस्त्र युद्ध र शान्तिपूर्ण जनआन्दोलनलाई संयोजन गराउन सक्ने, जनयुद्ध र जनआन्दोलनले उठाएका संघीयता, गणतन्त्र, समावेशी, समानुपातिक प्रतिनिधित्व, धर्मनिरपेक्षता जस्ता मुद्दालाई संस्थागत गर्ने नयाँ संविधानको 'कोरियोग्राफर' को भूमिका खेल्दा भोग्नु परेका उथलपुथलकारी परिघटना व्यक्त गरेको यो पुस्तक आफैमा एउटा ऐतिहासिक दस्तावेज हो । २४० वर्ष लामो राजतन्त्रलाई परास्त गरी संघीय लोकतान्त्रिक गणतन्त्रलाई संस्थागत गर्ने संविधान निर्माण र त्यो संविधान अन्तर्गत रहेर स्थानीय, प्रादेशिक र संघीय निर्वाचन गराउन भोगिएका पेचिला परिघटना र संघर्षलाई प्रस्तुत पुस्तकले उजागर गरेको छ । सत्तामा रहँदा प्रतिपक्षलाई सँगै लिएर हिड्न सक्ने, प्रतिपक्षमा रहँदा सत्ता पक्षसँग मिल्न सक्ने लचकदार र समय र परिस्थितिको तत्काल बोध गर्न सक्ने नेताको रुपमा खेलिएको भूमिका पुस्तकमा पाइन्छ । विभिन्न राजनीतिक शक्तिहरुबीच भएका संघर्ष, पुरानो व्यवस्थाको प्रतिनिधित्व गर्ने वर्ग, संस्कृति र विचारसँगको टकराव एवम् रुपान्तरणका अनेक प्रयास यसमा अभिलिखित छन् । पुस्तक प्रकाशनका निम्ति अहोरात्र खट्नुहुने पार्टीका नेता, कार्यकर्ता र सचिवालयका सम्पूर्ण सदस्यमा अध्यक्ष प्रचण्डले धन्यवाद दिएका छन् । त्यसैगरी अध्यक्ष प्रचण्डले यस पुस्तक प्रकाशनका निम्ति घच्घचाउने पत्रकार, वुद्धिजीवि र शुभेच्छुकहरुमा कृतज्ञता पनि व्यक्त गरेका छन्। प्रज्ञा स्मृति प्रतिष्ठानले प्रकाशन गरेको यस पुस्तकमा ३८५ पृष्ठहरु रहेका छन् भने यसको मूल्य ५ सय रहेको छ । पुस्तक राजधानी काठमाडौंलगायत देशका विभिन्न पुस्तक पसलमा उपलब्ध हुनेछ।"
बाढीपहिरोले ग्रामीण बस्ती सडक सञ्जालबाट विच्छेद,"सिन्धुपाल्चोक : असार अन्तिम साता पहिरोले अवरुद्ध बनाएको अरनिको राजमार्गको बाह्रबिसे कोदारी खण्डको सडक अझै सूचारु हुन सकेको छैन । लगातारको वर्षाका कारण आएको बाढी र पहिरोले अवरुद्ध सडक स्थानीय तहको लामो प्रयासका बावजुद पनि यातायात सञ्चालन हुने गरी खुलाउन सकिएको छैन। सडक अवरुद्ध भएसँगै बाह्रबिसे नगरपालिकाका केही बस्ती र भोटेकोशी गाउँपालिकाका सबै बस्ती सडक सञ्जालबाट नाकाबन्दी अवस्थामा पुगेका छन् ।सडक सूचारु हुन नसक्दा सिंगो गाउँपालिका यातायातको साधनको नाकाबन्दीमा परेजस्तो भएको भोटेकोशी गाउँपालिका प्रमुख राजकुमार पौडेलले बताए । सडक सूचारु नहुँदा बिरामीलाई उपचारका लागि अस्पताल पुर्याउन र अत्यावश्यक खाद्यान्न ढुवानीमा समस्या परेको पौडेल बताउँछन् ।' सडक अवरुद्ध हुँदा बिरामीलाई स्टेचरमा बोकेर बाह्रबिसेसम्म ल्याउनु परेको छ, अध्यक्ष पौडेलले भने, ,' अत्यावश्यक खाद्य सामाग्री समेत घण्टौं लगाएर बोक्नुपर्ने बाध्यता छ।' अरनिको राजमार्गको बाह्रबिसे र भोटेकोशी मात्र हैन जिल्लाका अधिकांश ग्रामीण बस्तीका सडक बाढी र पहिरोका कारण अवरुद्ध हुँदा सर्वसाधारण मारमा परेका छन् । जुगल गाउँपालिकाको कात्तिके तेम्बाथान खण्डको सडक ठाउँठाउँमा अवरुद्ध हुँदा पैदल आवतजावतमा समस्या भएको जुगल१ का वडाअध्यक्ष सानुकान्छा तामाङले बताए । जुगलका अधिकांश बस्ती नाकाबन्दीमा परेको तामाङले जानकारी दिए ।मेलम्ची नगरपालिकाले वडा कार्यालयसम्मको सडक बाह्रै महिना चल्ने बनाउन खोजेको भएपनि वर्षाका कारण आउने पहिरोले सम्भव हुन नसकेको प्रमुख डम्बर अर्याल बताउँछन् । पहाडि बस्ती भएकाले सडक माथिबाट पहिरो जाने र तलबाट सडक कटान हुने भएकाले निरन्तर यातायातका साधन सञ्चालनमा समस्या आएको अर्यालको भनाइ छ ।' एकदिन अवरुद्ध भयो भनेर स्काभेटर पठाएर सडक सूचारु गरायो फेरी पहिरो गएर रोकिहाल्छ, अर्यालले भने,' ग्रामीण सडकलाई स्थायित्व दिने काम धेरै कठिन रहेछ ।' भोटेकोशी, बाह्रबिसे, जुगल र मेलम्ची मात्र हैन यस वर्ष अत्यधिक वर्षा भएकाले विगत वर्षमा सञ्चालन हुने गरेका सडक पनि अवरुद्ध भएका जनप्रतिनिधि बताउँछन् । अझ आर्थिक वर्षको अन्तिममा आएर मर्मत सम्भार गरिएका सडक बढी अवरुद्ध भएको प्राविधिकले बताएका छन्। जिल्लाका १२ वटै स्थानीय तहका एकाध बाहेक अन्यसडक अवरुद्ध छन् ।"
भारतबाट २१ महिलाको उद्धार,"काठमाडौं : घरेलु कामदारका रूपमा भारतहुँदै खाडी मुलुक जान लागेका २१ महिलाको उद्धार गरिएको छ। लकडाउनको अवधिमा महिला, बालबालिका तथा ज्येष्ठ नागरिक मन्त्रालयले नेपाली महिलालाई स्वदेश फर्काएको हो। २१ मध्ये २० जनालाई परिवारसँग पुनर्मिलन गराइएको मन्त्रालयले जनाएको छ। कैलाली, दाङ, पर्वत, झापा, मोरङ, महोत्तरी, काभ्रेलगायतका जिल्लाका महिलाको उद्धार गरिएको मन्त्रालयकी उपसचिव गोमादेवी ढकालले बताइन्। गत मंसिरमा आठ जना, पुसमा सात जना माघमा पाँच जनाको समूह र एक जनालाई छुट्टै लगिएकोमा भारतको मणिपुर प्रहरीले नियन्त्रणमा लिएको थियो। उनीहरूलाई त्यहाँको प्रहरीले सुरक्षित आवासगृहमा राखेको थियो। सबैलाई मन्त्रालय, दिल्लीस्थित नेपाली दूतावास, नेपाल र भारतीय प्रहरी, माइती नेपालको समन्वयमा उद्धार गरिएको ढकालले जानकारी दिइन्। उनले भनिन्, मन्त्रालयको नेतृत्वमा विभिन्न संस्थाको समन्वयमा उद्धार गरेका छौं, लकडाउनले गर्दा केही समय समस्या भएको थियो। तर, हामीले दूतावाससँगको सम्पर्कमा उद्धार गर्यौं। स्वदेश फर्काइएकामध्ये आठ जनालाई झापास्थित पुनस्र्थापना केन्द्रको जिम्मा लगाइएको छ भने बाँकी १३ जनालाई काठमाडौंको पुनस्र्थापना केन्द्रको क्वारेन्टाइनमा छन्। २१ मध्ये केही यसअघि पनि रोजगारका लागि खाडी मुलुक पुगेर फर्किएका छन् भने कोही पहिलो पटक जान लागेका अनुसन्धानबाट खुलेको छ। उद्धार गरिएकामध्ये एकजनामा डिप्रेसनको समस्या देखिएको र अन्यको स्वास्थ्य ठीक रहेको ढकालले बताइन्। अहिले हामीले प्रायः सबैको स्वास्थ्य अवस्था बुझेर निजहरूको परिवारमा पुनर्मिलन गराएका छौँ। केहीलाई पुनस्र्थापना केन्द्रको क्वारेन्टाइनमा राखेका छौं, उनले भनिन्। आर्थिक वर्ष २०७६७७ मा एक हजार दुई सय १४ जनाको उद्धार भएको थियो। जसमध्ये मन्त्रालयको नेतृत्वमा एक सय १६ जनाको उद्धार भएको थियो।"
पहिरोले कालीकोटमा १० को मृत्यु (अपडेट),"कालीकोट : बाढीपहिरोका कारण कालीकोटमा १० जनाको मृत्यु भएको छ भने सात बेपत्ता भएका छन्। नरहरिनाथ गाउँपालिका७ बागामा मंगलबार राति पहिरो जाँदा एकै परिवारका सात जनाको ज्यान गएको छ। स्थानीय गंगे बुढासहित उनकी पत्नी ६२ वर्षीया मैना बुढा, बुहारी २४ वर्षीया उषा बुढा, १८ वर्षीया विमला बुढा, नातिनी १० वर्षीया चन्द्रिका बुढा, नातिहरू सात वर्षीय राम बुढा र डेढ वर्षीय चरित्र बुढाको मृत्यु भएको जिल्ला प्रहरी प्रमुख डीएसपी श्यामबाबु ओलियाले बताए। उनका अनुसार पहिरोमा परी गम्भीर घाइते भएकी विमलाको उपचारका क्रममा मृत्यु भएको हो। नरहरिनाथकै गोठीमा पहिरो जाँदा बले बुढाको घर पुरिएको छ। त्यस क्रममा बले र उनकी पत्नी मना बुढाको ज्यान गएको छ। त्यस्तै, रास्कोट नगपालिका१ चोक्टेबगरमा टेके टमटाको घर बगाउँदा सान्नीत्रिवेणी७ की केश्पुरा शाहीको मृत्यु भएको छ। रास्कोट१ कै जयबहादुर शाहीको घर बगाउँदा उनीसहित छोरीहरू संगीता, अस्मिता, कौसी र छोरा नवीन शाही बेपत्ता भएका छन्। त्यस्तैै तिलागुफा नगरपालिका८ का टाकुल्ला खोलाको बाढीले बगाएर अविसरा शाही बेपत्ता भएकी छन्। खाडाँचक्र नगरपालिका५ की शाही छोरी भेटेर घर फर्किंदै गर्दा बाढीमा परेकी हुन्। खुलालुमा साउन १२ गते गएको पहिरोमा परी नरहरिनाथ गाउँपालिका८ का पारस भण्डारा पनि बेपत्ता भएका छन्। बेपत्ताको खोजी भइरहेको प्रहरीले जनाएको छ। सान्नीत्रिवेणी गाउँपालिका२ मा पहिरो खस्दा एक घर पुरिएको छ। बाँकी ८ घर जोखिममा परेका छन्। मानवीय क्षतिको विवरण प्राप्त भएको छैन। सान्नीत्रिवेणी७ क्युरीको बस्ती पनि पहिरोको जोखिममा परेको छ। स्थानीय मनराज सिम्खडाका अनुसार गाउँको दुवैतिर पहिरो गएको छ। गाउँ बीचमा परेको छ। यस्तै पहिरोले कर्णाली राजमार्ग र कर्णाली करिडोरका दर्जनभन्दा बढी ठाउँमा पहिरो जाँदा सवारी आवागमनसमेत अवरुद्ध भएको छ।"
"कालिकोटमा घर भत्किंदा दुई बालकको ज्यान गयो, चार घाइते",कालिकोट : कालिकोटको महावै गाउँपालिका वडा न ७ कोडबाडामा घर भत्किंदा दुई बालबालिकाको ज्यान गएको छ। बुधबार बेलुका महावै गाउँपालिका७ का तुल महत्तराको घर वर्षाका कारण भत्किएर खेलिरहेका दुई जना बालबालिकाको ज्यान गएको हो। जिल्ला प्रहरी कार्यलयका सूचना अधिकारी यक्षराज जोसीका अनुसार ज्यान गुमाउनेमा महावै ७ का स्थानीय टेकबहादुर भण्डारीकी ४ वर्षीया छोरी संगिता भण्डारी र सुर्ज महत्तराको १२ वर्षीय छोरो गणेश महत्तराको घर भित्रै पुरिएर मृत्यु भएको हो। पानी परिरहेको अवस्थामा स्थानीय ६ जना बालबालिका तुल महत्तराको घरमा खेलिरहेका थिए। सोही समयमा माथिबाट ढुंगा खसेर घर भत्किएको हो। अरु ४ जना बालबालिका घाइते भएका छन्। उनीहरुको जिल्ला अस्पताल कालिकोटमा उपचार भइरहेको छ।
विदेश र व्यापारमा जम्न नसकेपछि लागुऔषध कारोबार,"विराटनगर : विदेश र व्यापारमा जम्न नसकेपछि मोरङको सुन्दरहरैंचा नगरपालिका८ सलकपुरका ४२ वर्षीय राजन भनिने रामप्रसाद पोखरेलले लागुऔषधको कारोबार गर्न थालेको खुलेको छ। पछिल्लो समय मेथाम्फेटामाइन आइस नामक खतरनाक र नयाँ प्रकृतिको लागुऔषधको कारोबारमा लागेका उनी विराटनगरबाट मंगलबार पक्राउ परेका छन्। प्रहरीका अनुसार उच्च गुणस्तरको लागुऔषध मानिने केमिकल ड्रग्स कसैलाई पुर्याउन आउँदै गर्दा उनी पक्राउ परेका हुन्। प्रहरीले उनको साथबाट दुई सय ग्राम २२ मिलिग्राम र घरबाट अरु गरेर पाँच सय ३० ग्राम ९३ मिलिग्राम लागुऔषध बरामद गरेको छ। उच्च गुणस्तरको र नौलो खालको लागुऔषध बोकेर आइरहेको सूचनाका आधारमा पोखरेललाई पक्राउ गर्न मोरङ प्रहरी प्रमुख एसपी सन्तोष खड्काले लागुऔषध नियन्त्रण ब्यूरो र जिल्ला प्रहरी कार्यालय मोरङबाट संयुक्त टोली खटाएका थिए। को ३७ प ८३१६ नम्बरको मोटरसाइकलमा उत्तरबाट दक्षिणतर्फ आइरहेका उनी विराटनगर महानगरपालिका२ बरगाछीबाट पक्राउ परेका हुन्। एसपी खड्काका अनुसार मोटरसाइकल रोकेर खानतलासी गर्दा पोखरेलले बोकेको झोलाबाट दुई सय २२ ग्राम लागुऔषध बरामद भएको हो। स्टक गरेर राखेको खुलेपछि छापा हान्न गएको प्रहरीले उनको घरको माथिल्लो तलामा रहेको कोठाबाट थप लागुऔषध बरामद गरेको हो। प्रहरीको प्रारम्भिक अनुसन्धानबाट पोखरेल सन् २००४ मा वैदेशिक रोजगारीका लागि इराक गएको खुलेको छ। सन् २०१० मा नेपाल फर्किएका उनले सुन्दरहरैंचास्थित आफ्नै घरमा सुनचाँदी पसल सञ्चालन गरेका थिए। पसल घाटामा गएपछि उनले मोरङको बूढीगंगा गाउँपालिका६ डंग्राहामा फाइवरको ढोका र पाता बनाउने उद्योग खोलेर तीन वर्षदेखि सञ्चालन गरिरहेको एसपी खड्काले बताए। कच्चा पदार्थ आयात गर्ने क्रममा भारतीय नागरिकसँग भएको चिनजानका कारण पोखरेललाई लागुऔषधको कारोबार सुरु गर्न सहयोग पुगेको अनुसन्धानले देखाएको छ। चाँडो कमाई गर्न र डुबेको पैसा उकास्न चिनजानका आधारमा भारतीय नागरिकसँग सल्लाह गरेर काम थालेको देखिन्छ, एसपी खड्काले भने, भारतीय नागरिकले पनि लागुऔषधको कारोबार गर्दा छिटो कमाई हुने बाटो देखाइदिएपछि पोखरेलले नौ महिना अघिदेखि लागुऔषधको अवैध बाटो रोजेका हुन्। उनीविरुद्ध बुधबार लागुऔषध नियन्त्रण ऐन २०३३ अन्तर्गत मुद्दा चलाउन म्याद थप गरेर अनुसन्धान अघि बढाइएको छ। ऐनमा गाँजाबाहेक अरु एक सय ग्रामदेखिमाथि जतिसुकै परिणामको लागुऔषध बरामद भए पनि १५ वर्षदेखि जन्मकैद र पाँच लाखदेखि २५ लाख रुपैयाँसम्म जरिवाना हुने कानुनी व्यवस्था छ। प्रदेश १ प्रहरी कार्यालय विराटनगरका प्रवक्ता एसपी दीपक पोखरेलले उच्च गुणस्तरको खतरनाक लागुऔषध र यसका कारोबारी पक्राउ परेको प्रदेश १ कै पहिलो घटना भएको जनाए। यसको अन्तर्राष्ट्रिय मूल्य प्रति ग्राम ८० डलरभन्दा बढी रहेको प्रहरीको भनाइ छ। तस्करी हुँदै नेपालसम्म आइपुग्दा प्रति किलो तीन करोड रुपैयाँसम्म पर्ने दाबी प्रहरीले गरेको छ। यही लागुऔषधको कारोबार गर्नका लागि पक्राउ परेका पोखरेलले भारत लगायत अन्य मुलुकमासमेत अन्तर्राष्ट्रिय हिसाबको सञ्जाल विस्तार गरेको प्रहरीको भनाइ छ। नेपालमा पनि नेटवर्क बनाएर उनले कारोबार थालेको पाइएपछि अनुसन्धानको दायरा फराकिलो पारिएको र कनेक्सनका आधारमा सञ्चालनमा आवद्ध रहेकाको खोजी थालिएको प्रहरीले जनाएको छ। मोरङबाट खतरनाक लागुऔषध बरामद, नेपालमा किलोकै ३ करोड"
राष्ट्रपति चुनावका कारण संकटमा किम र कान्येको विवाह,"हलिउड : अमेरिकामा यो वर्ष हुन लागेको राष्ट्रपति चुनावका कारण अभिनेत्री तथा मोडेल किम कार्दसियनको विवाह संकटमा परेको छ। किमले आफ्ना पतिलाई राष्ट्रपति चुनावबाट पछि नहटे तलाक दिने धम्की दिएकी छन्। अमेरिकीर्यापर कान्ये वेस्टले राष्ट्रपति निर्वाचनमा भाग लिने घोषणा गरेपछि उनकी पत्नी किम कार्दसियनबीच तनाव बढेको हो। कान्ये वेस्टले किममाथि आफूलाई एउटा डाक्टरसँग बन्द गर्ने प्रयास गरेको आरोप लगाएका छन्। कान्येले यो आरोप यस्तो समयमा लगाए जति बेला दुवैको तलाक हुने अड्कलबाजी हुँदै थियो। सूत्रअनुसार किमले कान्येलाई कडा चेतावनी दिँदै भनिन्, उनले राष्ट्रपति चुनावमा सहभागी हुने कुरा फिर्ता गरेनन् भने म तलाक लिने विचार गर्छु। यसअघि कान्येले एक चुनावीर्यालीमा साउथ क्यारोलिनामा सार्वजनिक गरेका थिए, म र किमले ठूलो छोरा नार्थ गर्भमा आएपछि नै गर्भपतन गर्ने विचार गरेका थियौं।"
६ बुँदेबाट पछि हट्दिनँ : गौतम,"काठमाडौं : नेकपा उपाध्यक्ष वामदेव गौतमले पूर्वमाले धारका ६ युवा नेतालाई बुधबार बिहान भैंसेपाटी निवासमा डाँके। पार्टीभित्रको विवाद समाधान गर्न भन्दै ६ बुँदे प्रस्ताव गरेको भोलिपल्टै गौतमले ठाकुर गैरे, दीपकप्रकाश भट्ट, रामकुमारी झाक्री, रविन कोइराला, जीवनराम श्रेष्ठ र सुरेन्द्र मानन्धरसँग छलफल गरेका हुन्। उनीहरूले ६ बुँदेबाट पछि हट्न आग्रह गरे पनि गौतमले त्यसलाई अस्वीकार गरिदिए। गौतमले भने, एउटा कुर्सीकै लागि पार्टी फुटाउन दिने कुरा हुन्न। जोगाउन म लागेको हुँ। लात खाए पनि खाऔंला, बात खाए पनि खाऔंला। अहिले यही प्रस्ताव हेरौं। ६ नेता बिहान १०ः३० बजे भैंसेपाटी पुगेका थिए। उनीहरूले झन्डै ३ घण्टा उनीहरूले उपाध्यक्ष गौतमसँग तीतामीठा कुरा गरेका थिए। भने, तपाईंले जे प्रस्ताव ल्याउनुभयो, त्यसमा हामी सहमत छैनौं। तपाईं केपी कमरेड (केपी शर्मा ओली)बाट उपयोग मात्र हुनुभयो। ६ बुँदे प्रस्ताव दिउँसो सार्वजनिक हुने, साँझ प्रधानमन्त्री केपी शर्मा ओली पार्टी महासचिव विष्णु पौडेल र श्रीमती राधिका शाक्यसहित गौतम निवास पुगेका विषयमा उनीहरूले प्रश्न गरेका थिए। तपाईंको प्रस्ताव आउनु, प्रधानमन्त्री निवासमै आएर डिनर गर्नु, बाहिर अनेक कुरा आए, खासमा के कुरा भयो ? नडाँक्दा हुन्थ्यो यस्तो बेला, उनीहरूले भनेका थिए। गौतमले भने, मलाई त उहाँ (प्रधानमन्त्री) आउँदै हुनुहुन्छ भन्ने थाहै थिएन। यहाँ कुनै त्यस्तो डिनर खाएको पनि होइन। घरमा एक्कासि सेनाका सुरक्षाकर्मी आएपछि तपाईंहरू यहाँ किन भनेर सोध्दा प्रधानमन्त्री आउँदै हुनुहुन्छ भनेपछि मात्र उहाँ आउँदै गरेको जानकारी मैले थाहा पाएको हुँ। बाहिर धेरै भ्रम गए, त्यस्तो केही भएको छैन। ओली गौतम निवासमा पुगेको प्रसंगबाट सुरु भएको छलफल त्यसपछि प्रवेश भयो, गौतमका ६ बुँदे प्रस्तावमा। तपाईंलाई बारम्बार उपयोग गर्ने काम मात्र भयो, केपी कमरेडले, तपाईं पनि पटकपटक प्रयोग मात्र भइरहनुभयो, युवा नेताले भने, यो तपाईंले अगाडि सारेको प्रस्तावले पनि पार्टीभित्रको समस्याको समाधान गर्दैन, पार्टी धेरै अगाडी गईसकक्यो, यत्रो संकटको बेला ६ बुँदेले के गर्छ ? त्यसपछि गौतमले भने, केपी ओली कमरेडले पार्टी पनि बर्बाद बनाउनुभयो। सरकार पनि सम्पूर्ण रुपमा प्रभावकारी ढंगले चलाउन सक्नुभएन। उहाँले दुवै पदबाट राजीनामा दिनुपर्छ भनेर सुरुमा विषय उठाउने मै हुँ। मैले कोहीसँग सल्लाह गरेर यो प्रस्ताव ल्याएको होइन। पार्टी विभाजन हुन्न्छ कि भन्ने लाग्यो एकातिर, अर्काेतिर बाढीपहिरो छ, कोरोनाको भयावह अवस्था छ। यस्तो बेला सरकारलाई केही गर्न हुँदैन कि भन्ने मनमा आयो। त्यही भएर यो प्रस्ताव ल्याएको हुँ। अन्ततोगत्वा उहाँले राजीनामा नदिई सुखै छैन, दिनै पर्छ। त्यही भएर मैले लेख्दा नै माथि तत्काल भन्ने शब्द लेखेको छु। युवा नेताले गौतमको जवाफमा चित्त बुझाएनन्। पहिलो बुँदामै किन फेरि ५ वर्ष नै लेख्नुभयो ? , मानन्धरले प्रश्न गरे। पहिलो बुँदा मात्र ओली कमरेडका लागि हो, अन्य ५ बुँदा सबै हाम्रा लागि हो, गौतमले भने, मैले पार्टी सम्पूर्ण रुपमा कार्यकारी अधिकारसहित प्रचण्ड (पुष्पकमल दाहाल) कमरेडले चलाउने पनि लेखेको छु। यसैमा अहिले जाँदा ठीक हुने मैले देखें। तापनि युवा नेताले गौतमसँग मन मिलाउन सकेनन्। यो तपाईंको ठीक कुरा हो भन्ने हामीले महसुस गरेनौं। तपार्इंले भनेजस्तो केपी कमरेडले नै पनि मान्नु हुन्न, एक युवा नेताले भने। अर्का नेताले सोधे, केपी कमरेड भेट्न आउनुभयो, तपाईंको प्रस्तावमा उहाँले के भन्नुभयो ? गौतमले भने, उहाँको रेस्पोन्स त्यत्ति राम्रो छैन। बुँदा २ मा प्रचण्डलाई सम्पूर्ण अधिकार दिने कुरा काटौं भनेर ओली कमरेडले भन्नुभयो, मैले त्यो काट्न हुन्न भनेको छु। त्यसपछि उहाँले रेस्पोन्स राम्रो गर्नुभएको छैन। मैले सम्पूर्ण रुपमा अधिकार दिने प्रचण्डलाई भनेको छु। कहाँ मैले प्रचण्डलाई छोडेको छु र ? तर, अहिले परिस्थितिले तत्काल राजीनामा नमागौं भनेको हो मैले। नेकपाको विवाद मिलाउन वामदेवको ६ बुँदे प्रस्ताव वामदेवलाई भेट्न प्रधानमन्त्री ओली भैंसेपाटीमा अडानबाट हटे वामदेव त्यसपछि पनि गौतम बोल्दै गए। उनले भने, अबको बाँकी प्रतिनिधिसभाको कार्यकाल पनि ओलीलाई नै प्रधानमन्त्री भने पनि तपार्इं हामी सबैलाई थाहै छ, उहाँको बानी। पाँच वर्षको पाँच दिन पनि उहाँ जान सक्नु हुन्न। फेरि आइहाल्छ विषय। अहिलेलाई मात्र नगरौं भन्ने मेरो प्रस्ताव हो। ओली कमरेडलाई समर्थन गरेर मैले जति हन्डर कसले खाएको होला र ? तैपनि सहमति हुन्छ भने यसरी गरौं भन्ने हो। मैले केपी कमरेडसँग सल्लाह गरेर ल्याएको होइन। नेताहरूले रुचाउनुभयो भने त्यहीअनुसार सल्लाह गरौं। भएन भने ठीक छ के गरौंला। युवा नेताले आफ्नो प्रस्तावबाट पछि हट्न आग्रह गरे। गौतमले भने, तत्कालका लागि ब्याक हुन्नँ। बरु मलाई सहयोग गर्नुस्। नेताहरूलाई कन्भिन्स गर्न तपाईंहरूले पनि सहयोग गर्नुस्। अहिले पार्टी बोक्नुपर्यो। म माधव, प्रचण्ड, केपी कोही पनि बोक्दिनँ। म विचार निर्माण गरिरहने मान्छे, यो हुन्छ कि भनेर अगाडि बढाएको हो।युवा नेताले भने, हामी नै प्रस्तावमा सहमत छैनौं, अरू नेतालाई कसरी सहमत गराउन कुदौं ? यो हुँदैन।"
कांग्रेसमा कचिंगल : नवप्रवेशीलाई मनपरी सदस्यता बाँडेको पौडेलको आरोप,"काठमाडौं : प्रमुख प्रतिपक्षी कांग्रेसभित्र महाधिवेशनको प्रक्रिया सुरु भएसँगै असन्तुष्टि देखा पर्न थालेका छन्। आसन्न महाधिवेशन प्रभावित पार्ने गरी विभाग गठन, विस्तारका साथै पार्टीमा नवप्रवेशीलाई विधानविपरीत आफूखुसी क्रियाशील सदस्यता वितरण गरिएको भन्दै वरिष्ठ नेता रामचन्द्र पौडेल समूहले असन्तुष्टि जनाएको हो। पौडेल समूह निकट केन्द्रीय सदस्यको बुधबार पार्टी मुख्यालय सानेपामा बसेको भेलाले विभागलाई पूर्णता दिने काम रोक्न र क्रियाशील सदस्यता वितरणलाई पारदर्शी बनाउन सभापति शेरबहादुर देउवाको ध्यानाकर्षण गराउने निर्णय गरेको छ। पौडेल समूह निकट केन्द्रीय सदस्य जीवन परियारले देउवालाई बिहीबार लिखित ध्यानाकर्षण गराउने जानकारी दिए। महाधिवेशनको कार्यतालिका सार्वजनिक भइसकेको छ। पार्टी महाधिवेशनमा केन्द्रित हुनुपर्ने बेला विधानको व्यवस्था विपरीत विभाग गठनको कुनै औचित्य छैन। यसको काम पनि छैन, उनले भने, तर सभापतिज्यूले विभाग विस्तारलाई जोड दिनुभएको छ। यसबारे सभापतिलाई भेटेरै लिखित ध्यानाकर्षण गराउने कुरा भएको छ। पौडेल समूहको अर्काे असन्तुष्टि क्रियाशील सदस्यता वितरणमा छ। दुई वर्षअघि संघीय निर्वाचनअघि विजय गच्छदार नेतृत्वको फोरम लोकतान्त्रिक पार्टी समायोजनदेखि विभिन्न समयमा कांग्रेस प्रवेश गरेका नेता कार्यकर्तालाई मनोमानी रूपमा क्रियाशील सदस्यता वितरण गरेको सो समूहको आरोप छ। उनीहरूले राप्रपा परित्याग गरी मंगलबार कांग्रेस प्रवेश गरेका सुनीलकुमार थापासहितका नेताहरूको विषयलाई समेत महाधिवेशनसँग जोडेका छन्। विधानमा अरू पार्टीबाट प्रवेश गराउने निश्चित व्यवस्था छ। उनीहरूलाई पनि क्रियाशील सदस्यता दिने प्रावधान पनि प्रष्ट छ, केन्द्रीय सदस्य परियारले भने, पार्टी प्रवेश गर्नेहरूलाई हामी स्वागत गर्दछौं। यसमा हाम्रो कुनै असहमति छैन यो खुसीको कुरा हो। तर क्रियाशील सदस्यता वितरण विधानको पालना नगरेर तल्लो तहमा नयाँ पार्टीबाट आएकाहरूलाई आफूखुसी सदस्यता बाँड्ने काम भएको छ। पार्टी विधानमा स्थानीय निकायको सिफारिसका आधारमा मात्रै क्रियाशील सदस्यता वितरण गर्ने प्रावधान रहे पनि संस्थापन पक्षले केन्द्रबाटै व्यक्तिपिच्छे सदस्यता दिने गरेको पौडेल समूहको आरोप छ। राप्रपा परित्याग गरेका थापासहितका नेताको कांग्रेस प्रवेशको विषयमा पनि वरिष्ठ नेता पौडेलले पार्टीको पदाधिकारी बैठकमै असहमति जनाएका थिए। महाधिवेशनका बेलामा किन अरू पार्टीबाट मान्छेहरू ल्याउनुपर्यो ? आफ्नै पार्टीभित्रका नेता कार्यकर्तालाई व्यवस्थापन गर्न सकिएको छैन, उनले भनेका थिए। सभापति देउवाले फागुन दोस्रो करिब २० विभाग गठन गरेका थिए। फागुन १९ गते चारवर्षे औपचारिक कार्यकाल सकिन केही दिनअघि देउवाले विभाग संयोजक मात्रको जिम्मेवारी दिएका थिए। विभाग गठनप्रति सुरुदेखि नै पौडेल समूह असन्तुष्ट थियो। तर, पछिल्लो समय देउवाले विभाग विस्तारलाई तीव्रता दिएपछि उनीहरू थप चिढिएका हुन्। देउवा महाधिवेशनलाई प्रभावित पार्न विभाग गठन र विस्तार गर्न सक्रिय रहेका पौडेल समूहको आरोप छ। केही समय अघि मात्रै नेता पौडेल, महामन्त्री डा शशांक कोइराला र कोषाध्यक्ष सीतादेवी यादवले पार्टीको केन्द्रीय निर्वाचन समितिमा लिखित उजुरी नै दिएका थिए।"
स्याङ्जामा औषधी व्यवसायीसहित थप ९ जनामा संक्रमण,"स्याङजा : केही दिनदेखि संक्रमित बढीरहेको स्याङजामा बुधबार साँझ फेरि ९ जनामा कोरोना पुष्टि भएको छ। गल्याङ नगरपालिकाका ८ जना र पुतलीबजार नगरपालिकाका १ जनामा कोरोना भाइरस संक्रमण पुष्टि भएको गण्डकी प्रादेशिक स्वास्थ्य निर्देशनालयले जनाएको छ। संक्रमितमध्ये ६ जना गल्याङको क्वारेन्टाइनमा बसेका हुन् भने एक जना प्रहरी कर्मचारी र एक जना औषधी व्यवसायी हुन्। यसैगरी, पुतलीबजारका पनि प्रहरी कर्मचारी नै हुन्। ठूलो संख्यामा प्रहरी कर्मचारीमा कोरोनाको संक्रमण देखिएको छ। योसँगै स्याङजामा ३९ जना प्रहरी कर्मचारी संक्रमित भएका छन्। यसैगरी पछिल्लो अद्यावधिक विवरणअनुसार स्याङजामा २ सय ५२ जना कोरोना संक्रमित पुगेका छन् भने १ सय ८८ निको भएर घर फर्केका छन्। कोरोनाका कारण २ जनाको मृत्यु भएको छ।"
ओम्नी प्रकरणमा मन्त्री दोषी,"काठमाडौं : विभागीय प्रमुखले गर्ने स्वास्थ्य सामग्री खरिदको निर्णयमा स्वास्थ्यमन्त्री आफैं संलग्न हुनु कानुनविपरीत देखिएको छ। प्रधानमन्त्री कार्यालयमातहत रहेको सार्वजनिक खरिद अनुगमन कार्यालयले ओम्नीसँगको सम्झौता प्रक्रियामा कानुन मिचिएको निष्कर्ष निकाल्दै प्रतिवेदन संसद्मा पठाएको छ। स्वास्थ्यमन्त्री भानुभक्त ढकाल र उनका सल्लाहकार डा खेम कार्कीको संलग्नतामा ओम्नी समूहसँग महँगो मूल्यमा स्वास्थ्य सामग्री खरिदको निर्णय २०७६ चैत २० मा भएको थियो। ओम्नीलाई १ अर्ब २४ करोडको स्वास्थ्य सामग्रीको ठेक्का दिइएको थियो। प्रतिनिधिसभाको सार्वजनिक लेखा समितिमा प्राप्त प्रतिवेदनमा स्वास्थ्य सामग्री खरिदमा कानुन मिचिएको भन्दै प्रश्नै प्रश्न उठाइएको छ। ओम्नीमार्फत स्वास्थ्य सामग्री खरिद प्रक्रियामा अनियमितता र कानुनको उल्लंघन भएको भन्दै उजुरी परेपछि समितिले छानबिन थालेको हो। समिति सभापति भरत शाहले सार्वजनिक खरिद अनुगमन कार्यालयको अध्ययन प्रतिवेदन प्राप्त भएको बताए। ओम्नीसँग स्वास्थ्य सामग्री खरिदमा अनियमितता आशंका भएपछि उक्त कार्यालयलाई अध्ययन गर्न लगाइएको थियो। समितिले प्रतिवेदन अध्ययन गरी आवश्यक निर्णय लिने सभापति शाहको भनाइ छ। उक्त कार्यालयका सुवासचन्द्र शिवाकोटी संयोजकत्वको समितिले ओम्नीसँगको स्वास्थ्य सामग्री खरिद प्रक्रियाबारे अध्ययन गरी प्रतिवेदन तयार पारेको हो। आपूर्तिकर्तासँग वार्तालगायत खरिद प्रक्रियामा विभागीय मन्त्री र उनका प्रमुख सल्लाहकार डा कार्की कानुनी व्यवस्थाविपरीत संलग्न भएको प्रतिवेदनमा छ। वार्तालगायत खरिदसँग सम्बन्धित निर्णय (२०७६१२१२) मा एउटै टिप्पणी र आदेशबाट लिखित दररेट माग्ने निर्णय, लिखित रूपमा पेस हुन आएका दुई वटा प्रस्तावहरूको तुलनात्मक तालिका तयार गरि मन्त्रालयमा पठाउने निर्णय, सम्भावित आपूर्तिकर्ताको छनेट गर्ने निर्णय र वार्ताबाट छनोट भएको बोलपत्रदातासँग खरिद सम्झौता गर्ने गरी माननीय मन्त्रीस्तरबाट मन्त्रिपरिषद्बाट समर्थन गराउने गरी निर्णय भएको देखिन्छ, प्रतिवेदनमा भनिएको छ, नियम ६७ अनुसार बोलपत्रको स्वीकृति कार्यालय प्रमुखविभागीय प्रमुखसचिवबाट हुने कानुनी व्यवस्था रहेको छ। स्वास्थ्यमन्त्री ढकालको आतिथ्यमा स्वास्थ्य सेवा विभागका महानिर्देशकको अध्यक्षतामा आपूर्तिकर्तासहित ४२ जनाको उपस्थितिमा छलफल भएको, मन्त्रीकै सल्लाहकारको संयोजकत्वमा आपूर्तिकर्तासँग वार्ता गर्न समिति बनाएर सार्वजनिक खरिद ऐनको उल्लंघन भएको प्रतिवेदनमा छ। यो सार्वजनिक खरिद ऐनको दफा ७ अनुकूल भएको नदेखिएको, प्रतिवेदनमा छ। सार्वजनिक खरिद नियमावलीअनुसार मूल्यांकन समिति गठन गरी मूल्यांकन नभएको प्रतिवेदनमा औंल्याइएको छ। विश्वव्यापी कोभिड रोकथाम तथा नियन्त्रणका लागि विशेष परिस्थितिमा स्वास्थ्य सामग्री खरिदको सम्झौता गरिएको सरकारले बताए पनि कानुनभित्रबाटै गर्नुपर्ने प्रतिवेदनको ठहर छ। विशेष परिस्थितिमा खरिद गर्दा बोलपत्र वा प्रस्तावको लागि आवश्यक समयावधि दिने गरी खरिद विधि छनोट गर्नुपर्ने र अन्य प्रक्रिया खरिद कानुनअनुसार नै हुनुपर्र्ने, अध्ययन प्रतिवेदनको निष्कर्ष छ, यस खरिदमा सार्वजनिक खरिद ऐन र नियमावलीअनुसार पूर्ण रूपमा खरिद प्रक्रिया पालना भएको देखिँदैन। ओम्नीसँग सम्झौता गर्दा (सेडुअल अफ रिक्वायरमेन्ट) लागत अनुमानमा भएको विवरण र (नेगोसियसन) गरिएको विवरणमा तालमेल नदेखिएको भन्दै अध्ययन प्रतिवेदनमा प्रश्न उठाइएको छ। प्राप्त कागजातका आधारमा लागत अनुमानभन्दा बढी रकमको सम्झौता भएको कागजातबाट देखिन्छ, प्रतिवेदनमा लेखिएको छ, लागत अनुमान तयार गर्दा नेपाली रुपैयाँमा तयार भएको छ तर वार्ता गरी सम्झौता गर्दा अमेरिकी डलरमा गरिएको छ। आपूर्तिकर्ताको योग्यतामाथि प्रश्न उठेको, तोकिएका बमोजिमका सामान प्राप्त भएनभएको विवरण नराखिएको, सामानको गुणस्तर कायम भएनभएको जस्ता विवरण पनि नराखिएको भन्दै स्वास्थ्य मन्त्रालयको नियतमा प्रश्न उठाइएको छ। चैत १९ मा ओम्नीसँग सम्झौता रद्दपछि क्षतिपूर्ति असुल गर्ने निर्णय नभएको, ओम्नीलाई कालोसूचीमा राख्ने निर्णय नभएको भन्दै अध्ययन प्रतिवेदनमा प्रश्न उठाइएको छ।"
बेकार युद्ध लडिएछ,"कस्तो व्यवस्थाका लागि बन्दुक बोकिएछ ? कसका लागि मर्न र मार्न हिँडिएछ ? अहिले सम्झिँदा पनि छाती पोलेर मात्र आउँछ। काठमाडौं : सिन्धुपाल्चोक सुनकोसीका नैनबहादुर तामाङ (४२) लाई अस्ति भर्खरजस्तो लाग्छ, अन्यायविरुद्ध लड्न बन्दुक बोक्नुपर्छ भन्ने चेतना आएको। तत्कालीन माओवादी विद्रोहीले २०५८ मध्य वैशाखमा उनको गाउँमा जनसरकार घोषणा गर्दै थिए। त्यस कार्यक्रममा प्रमुख नेता थिए, अहिलेका सभामुख अग्नि सापकोटाका भाइ देशबन्धु अर्थात् कृष्णप्रसाद सापकोटा। तामाङ त्यही कार्यक्रम हेर्न पुगे। माओवादीको नाराले आकर्षित गर्यो। उनलाई लाग्यो, परिवर्तनका लागि बन्दुक बोक्नुपर्ने रहेछ। त्यसपछि उनी हिँडे माओवादी युद्धमा। पार्टीमा काम गर्ने मोर्चा धेरै थिए, राजनीतिक, सांस्कृतिक, फौजी आदि। उनलाई अन्य मोर्चाभन्दा फौजी ठीक लाग्यो, जोडिए जनमुक्ति सेनामा। अहिले वाग्मती प्रदेशका सामाजिक विकासमन्त्री युवराज दुलाल त्यसबेला स्क्वाड कमान्डर थिए। त्यही स्क्वाडका सदस्य भए तामाङ। पूर्णकालीन भएकै वर्ष सामान्य अभ्यासमै उनले लडे, चैनपुर मोर्चा। त्यसपछि त उनले काठमाडौंपूर्व नलडेको मोर्चा कमै छ। चैनपुर, भिमान, रुम्जाटार, भोजपुर, बन्दीपुर, लालबन्दी, यदुकुवा, गर्जन चुचुरे, दारेगौंडा, लहान, मैनपोखरी, मुडे, झुरझुरे, चेहेरे, चौतारा, काभ्रेभन्ज्याङ, भकुन्डे, घर्तीछापलगायत मोर्चा उनले प्रत्यक्ष लडे। यीमध्ये कतिपय मोर्चामा उनी घाइते भए, कतिपयमा सकुशल फर्किए। २०६० माघमा भोजपुरको दूरसञ्चार रिपिटर टावरमा आक्रमण गर्दा उनको मुखछेउ छर्रा लाग्यो। जनसेनामै रहेका स्वास्थ्यकर्मीबाट प्राथमिक उपचार गराए। उनले छर्रालाई ध्यान दिएनन्। तर, त्यही छर्राले गर्दा अहिले उनको मुखको क्यान्सर भएको छ। मुखको देब्रे भागको चिउँडो छैन, देब्रे आँखाले काम गर्दैन। १८ महिनायता बिस्कुट पानीमै जीवन धानिइरहेको छ। भोजपुरको रिपिटर टावर आक्रमणका क्रममा मेरो मुखमा गोलीको छर्रा लाग्यो। घाँटीनेर। त्यहाँ मात्र होइन, बन्दीपुरमा खुट्टामा गोली लाग्यो। चैनपुरमा पनि घाइते भएँ। घाँटीमा रहेको छर्रा झिक्न सम्भव थिएन। अहिले गिजा झिकिएको छ, उनले भने, त्यही छर्राका कारण क्यान्सर भएछ। खटिरा आयो पहिला, त्यसपछि सामान्य सोचेर धुलिखेलमा परीक्षण गर्दा क्यान्सरको लक्षण भन्ने भयो। १८ महिना हँुदै छ, २०७५ पुस ४ गते अप्रेसन गरेको। त्यस बेला तीन महिना अस्पताल बसें। उनीसँग सोमबार भक्तपुर सूर्यविनायकमा भाइको डेरामा भेट भयो। त्यस क्रममा उनले असारमा थेरापी गरिएको सुनाए। थेरापीपछि डढेर सुन्निने भयो। मुखभित्र साइडमा स्टिल हालिएको थियो। अहिले स्टिल झिकेपछि मुख बांगियो, उनले भने, यस्तो भएको एक महिना जति मात्र भयो। आठ महिनायता एउटा देब्रे आँखा पनि देख्दिनँ। उनको पेटमा अन्न नपरेको डेढ वर्ष भयो। युद्धले हराउन नसकी सग्लो नाफाको जीवन बाँचेका उनी अहिले भने क्यान्सरसँग जुधिरहेका छन्। क्यान्सरलाई पराजित गर्न उनीसँग खर्च छैन। सेनामा समायोजनका बेला स्वेच्छिक अवकाशमा आउँदा आफू र श्रीमतीको नाममा आएको ११ लाख रुपैयाँ उपचारमै सकियो। कोही पनि दुई चोटी मर्दैन, एकैपटक त हो मान्छे मर्ने। युद्धमा लाग्दा उनको अठोट थियो, कि मृत्यु कि मुक्ति। चैनपुरबाट बन्दीपुरसम्मका मोर्चामा घाइते हुँदासम्म उनले लड्ने हिम्मत हारेनन्। गोली लाग्दा होस् या छर्रा, अस्पताल देखेनन्। देखून् पनि कसरी ? सरकारले माओवादीविरुद्ध कठोर संकटकाल लगाएको थियो, सेना परिचालनसम्मको निर्णय थियो। सुइँको पाए सरकारी नियन्त्रणमा पर्ने डर उत्तिकै थियो। जोखिम मोलेर सहर पसी उपचार गर्नुभन्दा सहयोद्धाको सामान्य औषधोपचारमै उनले आफूलाई फेरि ठीकठाक पारिहाल्थे र अर्काे मोर्चा लड्ने तयारीमा जुटिहाल्थे। आखिर त्यो केका लागि थियो ? बेकारका लागि। उनलाई अहिले यस्तै भान भइरहेको छ। शोषण, उत्पीडनको अन्त्य, न्याय, समानता र स्वतन्त्रताको नारा खोक्रो लाग्न थालेको छ। १० वर्षको भीषण युद्धपछि शान्ति प्रक्रियामा आएदेखि नेताहरू कहाँबाट कहाँ पुगे। तर, तामाङको अवस्था दयनीय बन्दै छ। उनलाई बन्दुक पड्काउन कासन गर्ने नेता नै सरकारमा छन्। राज्यका डाडुपन्यु उनै नेताका हातमा छन्। उनीहरूले आफ्नाका लागि त्यसलाई नियमभित्र रहेर होस् वा बाहिर, जसरी पनि चलाएका छन्। तर, तामाङजस्ता नागरिकका लागि राज्यको डाडुपन्यु कहिल्यै सहयोगी बनेन। हिजोका उनका आदर्श नेता अहिले पराई लाग्न थालेका छन्। क्यान्सर उपचार गर्न नसकेपछि उनी आफ्नै नेता रामबहादुर थापाले सम्हालेको गृह मन्त्रालय पुगे। सरकारले उपचारमा थोरबहुत सहयोग गर्ला भन्ने आस थियो। तर, उनले त्यहाँबाट कुनै सहयोग पाएनन्। निराशा मात्रै हात लाग्यो। म दुईतीन पटक गृह मन्त्रालय गएँ। हाम्रा नेता बादल (थापा) कमरेड मन्त्री हुनुहुन्छ। उहाँलाई नै भेटें, तीन महिनासम्म धाएँँ। उहाँले केही गर्न नसक्ने देखें। कुनै पार नलाग्ने भएपछि धाउनै छोडिदिएँ, उनले भने, बादल सरले कुरा अगाडि बढाउनू भन्नुहुन्छ। तर, कर्मचारी अटेर गर्छन्, कार्यान्वयन नै गरेनन्। तपाईंजस्ता कति छन कति ? यसरी सहयोग गरेर साध्य लाग्छ भनेर पन्छिने काम भयो। घरि कहाँ जा भन्छ घरि कता। उनी पार्टी अध्यक्ष पुष्पकमल दाहाललाई भेट्न खुमलटार पनि पुगे। जोगबहादुर महरा (प्रमुख स्वकीय सचिव) सरले अध्यक्षसँग भेट गर्ने समय मिलाइदिनु भएन, उनले भने, खुमलटारमा गएर दिनभर बसें। तर, भेट्न सकिनँ। साहै चित्त दुख्यो, फर्केर आएँ। यस्तै रहेछन्, हाम्रा नेता अब हाम्रा रहेनछन् भन्ने लाग्यो। आफूले आदर्श मानेका नेतासँग भेट्नै नपाउने, थापाबाट कुनै सहयोग नपाएपछि भने उनलाई अरू नेताप्रति विश्वास लागेन। मुख्य नेताहरूले नै चासो दिन छाडिसकेछन। झन् अरूले के गर्लान् र खोइ ? हामीलाई प्रयोग मात्र गरेका रहेछन्, उनले भने, त्यसपछि नेताहरूकहाँ धाउन्नै छोडिदिएँ। उनलाई दाहालले बुधबार निवासमा बोलाएर भेटेका छन्। राज्यबाट उपचारका लागि व्यवस्था गरिने भन्दै दाहालले उनलाई तत्काल उपचारका लागि ५० हजार दिएर फर्काएका छन्। माओवादी शान्ति प्रक्रियामा आएपछि तामाङ चितवनको शक्तिखोरस्थित शिविरमा बसे। संयुक्त राष्ट्रसंघीय मिसन अनमिनको सुरक्षार्थ उनकै कम्पनी खटिएको थियो। शिविरमै भेट गरी विवाह गरेकी तीर्थमाया तामाङ करुणासँगै उनले स्वेच्छिक अवकाश रोजे। गाउँ फर्किएर पुनःस्थापित भए। स्वेच्छिक अवकाशमा आउँदा पाएको पैसाले सानो घर बनाए, केही जमिन जोडे। श्रीमती खेती किसानीमा लागिन्, उनी भने गाउँकै अस्पतालको एम्बुलेन्स चलाउन थाले। उनीहरूका ९ र ७ वर्षका दुई छोराछोरी भए। फुर्सदका बेला पार्टी काममा जोडिन थाले। तर, उनी अहिले न एम्बुलेन्स चलाउन सक्छन्, न पार्टी काममै जोडिन। पूरै थलिएका छन्। दुःखका पहाड आफैं काट्दै उनी अगाडि बढ्दै छन्। हिजो के सोचिएको थियो, आज यो हालत भयो। विगत सम्झिँदा मन भाँचिएर आउँछ। कुरा गर्न मन लाग्दैन, उनले दुःखेसो पोखे, अहिले पार्टीको यो अवस्था, नेताहरूको यो ताल हुन्छ भन्ने थाहा भएको भए किन लागिन्थ्यो र ? देशका लागि लडेको मान्छे, अहिले यसरी आफैं लडेर कुजिएर बस्नुपर्ने अवस्था आयो। एउटा विश्वासका साथ पार्टीमा लागेको थिएँ तर इमानदारको काम रहेनछ पार्टीभित्र। जसले बदमासी गर्न सक्छ, चतुर्याइँ गर्न सक्छ, उसलाई मात्रै रहेछ यो राजनीति, पार्टी भन्ने कुरा। हामीजस्ताका लागि होइन। जीवनमरणको लडाइँ म नैनबहादुर तामाङ। पार्टीमा हिँड्दा पार्टी नाम जमिन। मेरो घर सिन्धुपाल्चोक सुनकोसी गाउँपालिका५ सुनखानीमा पर्छ। २०३५ सालमा जन्मिएको हुँ। ठ्याक्कै ४२ वर्षको भएँ। २०५८ सालमा माओवादी युद्धले लोभ्यायो। गाउँमै जनसरकार घोषणा गर्न आएका साथीहरूसँगै युद्धमा पूर्णकालीन भएर लागें। सीधै जनसेनामा जोडिएँ। त्यही वर्ष चैनपुर भिडन्तमा सहभागी भएँ। त्यसपछि त युद्ध कति लडियो, लडियो। काठमाडौं उपत्यकापूर्वका सानाठूला सबै भिडन्तमा सहभागी भएँ। कम्पनी कमान्डरसम्म भएँ। भोजपुरको रिपिटर टावर आक्रमणका क्रममा मेरो मुखछेउ घाँटीमा गोलीको छर्राले लाग्यो। त्यसभन्दा अगाडि र पछाडि पनि म घाइते नभएको होइन, भएँ। कहिले खुट्टामा गोली लाग्यो, कहिले छर्राले भेट्यो। तर मुख छेउमा लागेको छर्राले अहिले मलाई मुखको क्यान्सर निम्त्याएको छ। त्यसैसँग अहिले म जीवनमरणको लडाइँ लडिरहेको छु। घाइते हुँदा सहरमा अस्पताल आउन सम्भव थिएन। जनसेनामै रहेका स्वास्थ्यकर्मी साथीहरूको उपचारमा म तंग्रिएको थिएँ। तुरुन्तै ठीक भएर अन्य मोर्चामा पनि लडाइँ लड्न तयार भइहाल्थें। तर, के थाहा त्यही छर्रा राम्ररी निकाल्न नसक्दा अहिले यो अवस्था आउँला भनेर। हुन त घाँटीमा रहेको छर्रा झिक्न सम्भवै थिएन। अहिले गिजा नै झिकिएको छ। क्यान्सर भएछ। तुरुन्तै अप्रेसन गर्नुपर्छ, मासु फाल्नुपर्छ भन्ने भयो। धुलिखेल अस्पतालमा २०७५ पुस ४ मा अप्रेसन गरियो। अहिले १८ महिना भयो। त्यसबेला तीन महिना अस्पताल बसें। तर ठीक भएन। गत असारमा थेरापी गरियो। तर मुख र घाँटी डढेर सुन्निने भयो। साइड स्टिल हालिएको थियो। अहिले स्टिल झिकेपछि मुख बांगियो। यस्तो भएको एक महिना जति मात्र भयो। अप्रेसन गरेको एक वर्षसम्म आँखा देखेकै थिएँ तर त्यो पनि अहिले एउटा देब्रे आँखा देख्नै छोडें। श्रीमती गाउँमै छिन्। बच्चा साना छन्। भलिबल खेलाडी करुणासँग पार्टीमै विवाह गरेको हुँ। अहिले उनी खेतीकिसानी गर्छिन्। क्यान्टोनमेन्टबाट स्वेच्छिक अवकाश रोजेर आउँदा मेरो ६ लाख र बूढीको पनि अलिकति पैसा आएको थियो। त्यसले गाउँमै सानो कटेरो हाल्ने, केही जमिन जोड्ने गरेर दुखजिलो गरिरहेकै थियौं। श्रीमती गाउँमै खेतीपाती गर्थिन्, म गाउँकै एम्बुलेन्स चलाउँथे। गुजारा त्यसरी चल्दैथियो। जब एक्कासी क्यान्सर भयो एकदमै बिलखबन्दमा छु। भएको पैसा उपचारमा सकिइसक्यो। हिजो परिवर्तनका लागि लड्दा लागेको छर्राबाट क्यान्सर निम्तियो। गाउँपालिकाले १६ हजार दियो। लकडाउनका बेला धुलिखेल आएँ। धुलिखेलले भक्तपुर क्यान्सर अस्पतालमा रिफर गरयो अनि यता आएँ। हिजो के सोचिएको थियो, आज यो हालत भयो। विगतको कुरा सम्झिँदा मन भाँचिएर आउँछ। कुरा गर्न मन लाग्दैन आजभोलि। देशका लागि लडेको मान्छे, अहिले यसरी आफैं लडेर कुजिएर बस्नुपर्ने अवस्थामा आइयो। आज यो हालत छ। विश्वासका साथ पार्टीमा लागेको। इमानदारको काम रहेनछ, पार्टीभित्र। अरुले जस्तै केही चलाखी गरेको, बदमासी गरेको भए म यो अवस्थामा किन हुन्थे हुँला र ! केही घरघडेरी सुखसयलमा हामी पनि रहन्थ्यौं होला। हामी समान साथीहरूको घर छ, गाडी छ। हाम्रो हालत यो छ। महिनैपिच्छे उपचारमा फलोअपका लागि जानुपर्नेछ। एकपटक जाँदा सबै नयाँ चेकअप गर्नुपर्छ। महिनामा ७० हजार जति उपचारमा लाग्छ। मसँग पैसो छैन। हिजो जसका लागि लडियो, उसैले वास्ता गर्दैनन्। प्रदेश ३ का सामाजिक विकासमन्त्री युवराज दुलाल भेट्न आउनुभयो। अरू कोही आएका छैनन्। प्रदेशका मन्त्री युवराज स्क्वाड कमान्डर हुँदा म सदस्य भएर काम गरेको। उहाँले आएर आफ्नो एक महिनाको तलब सहयोग गर्छु भनेर जानु भएको छ। अरू कुनै नेताहरू आउनु भएको पनि छैन, के छ भनेर सोधखोज पनि गरे जस्तो लाग्दैन। लामो समयपछि बुधबार दाहालसँग भेट भयो। उहाँले उपचारमा राज्यले सहयोग गर्छ । हाललाई मेरो तर्फबाट उपचारका लागि ५० हजार भनेर दिएर फर्काउनुभयो। किमो चलाउनुपर्छ भनेका छन्। तर, २०७५ पुसमा अप्रेसन गरेदेखि मैले खान राम्ररी सकेको छैन। अन्न मेरो पेटमा परेको छैन। पानी र बिस्कुटकै भरमा छु त्यो बेलादेखि आजसम्म। अन्न नै शरीरमा नपरेपछि बिस्कुट पानीले मात्र के दरिलो होला र शरीर। तर त्यही बिस्कुट पानीले धानेको छ जीवन। किमो लगाउन शरीर दरिलो भएन। इन्जेक्सनबाट थाम्न नसक्ने भएकोले क्याप्सुल खान भनेका छन् डाक्टरहरूले। घाउ पाक्यो, गाह्रो भयो भने आउनु नत्र महिनामा एकपटक आउनु भनेका छन्। अहिले पनि एक साता मात्र भयो भक्तपुर क्यान्सर अस्पतालबाट डिस्चार्ज भएको। यहाँ भाइको डेरामा बसेको छु। यहाँ पनि कतिन्जेल यसरी बस्ने ? के गर्ने मेरो ठेगान छैन। उपचार गर्न पैसो साथमा छैन। गरिबको राज्य व्यवस्था ल्याउन भनेर लडियो तर अझै गरिबको राज्य रहेनछ। राज्यले क्यान्सर, मिर्गौलाजस्ता रोगमा मात्र भए पनि उपचारको व्यवस्था गरिदिएको भए हामीजस्ता गरिबलाई राज्य छ भन्ने अनुभूति हुन्थ्यो। तर नेताहरू फेरिएका रहेछन्, जनता उस्ताको उस्तै छन्। परिवर्तनका लागि के आन्दोलनमा लागिएछ भन्ने लाग्छ। मन दुखिरहन्छ। बूढाबूढी भेटिँदा कहिलेकाहीँ भक्कानिएर रुन्छौं, कस्तो व्यवस्थाका लागि बन्दुक बोकिएछ ? कसका लागि मर्न र मार्न हिँडिएछ ? अहिले सम्झिँदा पनि छाती पोलेर मात्र आउँछ।"
सुशान्तकी प्रेमिकाविरुद्ध उजुरी,"पटना : आत्महत्या गरेका बलिउड अभिनेता सुशान्त सिंह राजपुतका पिताले पटनाको एक प्रहरी चौकीमा सुशान्तकी प्रेमिका बलिउड अभिनेत्री रिया चक्रवर्तीविरुद्ध एफआईआर दर्ता गरेका छन्। पटना सेन्ट्रल जोनका प्रहरी निरीक्षक सञ्जय सिंहका अनुसार एफआईआरमा सुशान्तका पिताले आत्महत्या दुरुत्साहनसहित रियाविरुद्ध विभिन्न आरोप लगाएका छन्। एफआईआरमा रियाका परिवारसहित अन्य ६ जनाको समेत नाम उल्लेख गरिएको छ। एफआईआरमाथि अनुसन्धान गर्न पटनाबाट चार सदस्यीय टोली मुम्बई पठाइएको जानकारी निरीक्षक सिंहले जनाएका छन्। टोलीले मुम्बई पुगेर मुद्दाका दस्तावेज संकलन गर्नेछ। रिया सुशान्तका साथ रहेकी थिइन्। उनी ८ जुनमा सुशान्तको घरबाट सामान, ल्यापटप, क्रेडिट कार्ड र उनका पिन नम्बर र औषधिका सारा सामान लिएर गएकी थिइन्, उनका पिताले उजुरीमा लेखेका छन्, रियाले मलाई कहीँ फसाउँछे, ऊ यहाँबाट धेरै सामान लिएर गएकी छ भन्दै मलाई छोराले फोन गरेको थियो। उनले रियाका कारण आफ्ना छोराले आत्महत्या गरेको आरोप लगाएका छन्। घटनाको सीबीआई जाँच हुनुपर्ने माग सुशान्तका परिवार र उनका शुभचिन्तकको रहँदै आएको छ। घटनालाई लिएर हालसम्म तीन दर्जनभन्दा बढीसँग प्रहरीले सोधपुछ गरिसकेको छ। सुशान्तले गत जुन १४ मा आत्महत्या गरेका थिए। उनको मृत्युपछि रिलिज गरिएको उनी अभिनीत फिल्म दिल बेचाराले छोटो समयमा सबैभन्दा बढी हेरिने विश्व रेकर्ड बनाएको छ। एजेन्सी"
आजदेखि होटल खुल्दै,"काठमाडौं : काठमाडौं, पोखरा र चितवनका होटल साउन १५ गतेबाट आंशिक रूपमा सञ्चालनमा आउने भएका छन्। कोरोना जोखिमबीच होटल सञ्चालनमा आउन पाउने भएपछि व्यवसायी उत्साहित देखिएका छन्। स्वास्थ्यसम्बन्धी मापदण्डको पूर्ण पालना गर्ने गरी होटल सञ्चालनमा ल्याइने होटल व्यवसायीले बताए। लकडाउनका कारण करिब साढे ४ महिनापछि होटल सञ्चालनमा आउने भएका छन्। गत साउन ६ गतेबाट लकडाउन अन्त्यसँगै साउन १५ बाट होटल व्यवसाय सञ्चालनमा ल्याउने सरकारको निर्णयपछि होटल पुनः सुचारु गर्ने तयारीमा व्यवसायी जुटेका हुन्। पर्यटकीय हिसाबले अहिले अफ सिजन भएको र कोरोना जोखिम बढी रहेकाले पनि होटल आंशिक मात्रै खोलिने र आगामी सिजनको तयारी गरिने होटल संघ नेपाल(हान) का अध्यक्ष विनायक शाहले जानकारी दिए। बिहीबारबाट प्रायः ठूला तारे होटल सञ्चालनमा नआए पनि साना तथा मझौला र पर्यटकस्तरीय होटल खुल्ने तयारी भइरहेको छ। आगामी २ महिना होटल खोलेर आम्दानी हुनेभन्दा पनि सञ्चालन खर्च मात्र बढ्ने भएको भन्दै शाहले ठूला होटलको सञ्चालन खर्च बढी हुने हुँदा तत्काल खोली हाल्ने अवस्था नरहेको बताए। पाँचचारे होटलमा सांग्रिला खुल्ने भएको छ भने सोल्टी, मेरियटलगायत होटल लकडाउनमा पनि खुला थिए। भदौ १ गतेबाट उडान खुलेपछि तारे होटल सञ्चालन आउने तयारी भइरहेको बताइएको छ। अहिले उडान पनि बन्द छन्, सिजन पनि छैन, अहिले खोल्दै गरेर एउटा लयमा ल्याउने र सेप्टेम्बर, अक्टुबरको पर्यटकीय सिजन तथा दसैं तिहारबाट आन्तरिक तथा बाह्य पर्यटक आउने अपेक्षा अनुरूप होटल सञ्चालनमा आउनेछन्, शाह भन्छन्। अहिलेलाई केही कर्मचारी बोलाएर होटलको सरसफाइ, सरकारले जारी गरेको स्वास्थ्यसम्बन्धी मापदण्ड पालनाका ओरेन्टेसन कार्यक्रम सञ्चालन गरिने शाहले जानकारी दिए। पर्यटकीय प्रमुख गन्तव्यको रूपमा रहेको पोखराका होटल व्यवसाय आन्तरिक पर्यटकलाई लक्ष्य गर्दै खुल्ने तयारीमा रहेको पश्चिमाञ्चल होटल संघ पोखराका अध्यक्ष विकल तुलाचनले जानकारी दिए। कोरोनाको महामारी कम भइनसकेकाले विदेशी पर्यटक नआउने निश्चित हुँदा आन्तरिक पर्यटकलाई लक्ष्य गर्नुको विकल्प नभएको उनी भन्छन्। अहिलेलाई व्यापार भन्दा पनि सजग भएर होटल खोल्न लागिएको भन्दै तुलाचनले पूर्वतायारीका काम सञ्चालन गर्ने जानकारी दिए। पोखरामा करिब ७ सय साना तथा ठूला होटल रहेकोमा बिहीबारबाट करिब १० प्रतिशत मात्रै होटल सञ्चालनमा आउने उनको भनाइ छ। चितवन तथा सौराहाका होटल व्यवसायी पनि व्यवसाय खुल्ने भएपछि उत्साहित बनेका छन्। बन्द गरेर घरमा बस्नुभन्दा होटल खुल्ने वातावरण बन्दा केही समयपछि व्यापारले गति लिने अपेक्षा चितवनका व्यवसायीको छ। अफ सिजन भएकाले पनि तत्काल नै व्यवसायले गति नलिएपछि हवाई उडान खुलेपछि परिस्थिति सहज बन्दै जाने आशा रहेको क्षेत्रीय होटल संघ चितवनका निवर्तमान अध्यक्ष सुमन घिमिरेले बताए। लकडाउनका कारण व्यवसाय बन्द हुँदा आम्दानी ऋणात्मक हुँदै गएका कारण पनि होटल पुनः सञ्चालनमा आउनुलाई राहतको रूपमा हेरिएको छ। होटल सञ्चालनमा आएपछि कोभिड १९ सम्बन्धी सरकारले जारी गरेको स्वास्थ्य सम्बन्धित मापदण्डअनुरूप काम भएनभएको चेकजाँच गरिने र व्यवसायीलाई सतर्क बनाइने नेपाल पर्यटन बोर्डका प्रवक्ता मणिराज लामिछानेले बताए।"
चाडको चहलपहल र कोरोना कहर,"साउन महिना लागेसँगै चाडपर्व तथा मेलाहरूको लहर सुरु भएको छ। सहर तथा गाउँका मन्दिरमा भक्तजनको भीड बढ्न थालेको छ। जात्रा र मेला चलाउनुपर्ने भएकाले समुदायमा पनि मानिसको चहलपहल बढिरहेको छ। चाडपर्वको चटारोसँगै कोभिड १९ को संक्रमण जोखिम पनि बढ्दो छ। यतिखेरको आवश्यकता पर्व र मेलाको जगेर्ना पनि हुने र संक्रमण पनि नफैलिने गरी गतिविधि सञ्चालन गर्नु हो। यस्तो बेलामा कोभिड नियन्त्रणका लागि सरकारको मात्रै मुख ताक्नुभन्दा जनता आफैँ सचेत हुनु बुद्धिमानी हुन्छ। सबैमा आफू सुरक्षित भएमात्रै सबै सुरक्षित रहन्छन् भन्ने भावना जरुरी छ। जात्रा, मेला तथा चाडपर्व नेपाली समाजका पहिचान हुन्। फरक जाति र भाषा भएजस्तै संस्कार पनि भिन्नभिन्न छन्। यी संस्कार हाम्रा अमूल्य निधि हुन्। संस्कार टिकाइराख्न सक्यौं भने मात्रै आफ्नो पहिचानलाई जीवन्तता दिन सक्छौं। यसैका आधारमा सयौं वर्षदेखि चलिआएका पूजापाठ, जात्रा, चाडपर्वलाई समुदायहरूले आफ्नै ढंगले निरन्तरता दिइरहेका छन्। नेपाली समाजमा महत्वपूर्ण मानिने नागपञ्चमी भर्खरै मनाइएको छ। जनैपूर्णिमा, गाईजात्रा, हरितालिका तीजहरू सन्निकट छन्। यी सबै पर्वमा आउजाउ धेरै हुन्छ। साथै धार्मिक स्थलहरूमा पनि भीड हुन्छ। यी पर्वकै कारण पशुपति, डोलेश्वर, स्वयम्भू, बौद्धनाथलगायत उपत्यकाभित्र र बाहिरका शक्तिपीठमा पूजापाठ गर्नेको घुइँचो लाग्छ। नेपाली समाजको बनोट हेर्दा कोभिड संक्रमण बढ्छ, धार्मिक स्थलमा भीड नगर भन्न सकिने अवस्था छैन। किनकि संविधानले नै धर्मअनुसार रीतिरिवाज र संस्कार अंगीकार गर्ने अधिकार नागरिकलाई दिएको छ। यो संवैधानिक व्यवस्थालाई कुण्ठित गर्ने अधिकार कसैलाई छैन। आस्थाको धरोहर यी स्थललाई कसरी सुरक्षित बनाउने सबाल नै निकै महत्वपूर्ण रह्यो। कोभिड संक्रमण न्यूनीकरणका लागि मन्दिर जाँदा सामाजिक दूरी कायम गर्नु, मास्क र स्यानिटाइजरको प्रयोग तथा पूजापाठ र दर्शनपछि साबुनपानीले हात धुने पर्याप्त व्यवस्था गर्नुपर्छ। स्थानीय स्तरमा हुने जात्रा तथा मेलालाई पनि व्यवस्थित गरिनुपर्छ। यतिखेरको विषम परिस्थति हेरेर विगतभन्दा फरक ढंगले कसरी जात्रा मनाउन सकिन्छ भन्नेतर्फ सोच्नुपर्छ। यसरी नै सञ्चालन गर भनेर कसैले पनि बाध्यकारी व्यवस्था लागू गर्न मिल्दैन। यस्ता संस्कारलाई हरेक समुदायले आफ्नो जीवनशैली र पद्धतिसँग जोडेका हुन्छन्। यस्तो अवस्थामा स्थानीय स्तरमा क्रियाशील सामाजिक संस्था, आमा समूह, युवा क्लबलगायतका संस्थाको भूमिका सबैभन्दा महत्वपूर्ण हुन्छ। मेलालाई व्यवस्थित गर्ने विषयमा सरकारी संयन्त्रसँग समेत सहकार्य गरेर चेतनामूलक अभियान चलाउन सकिन्छ। कतिपय ठाउँमा सयौं वर्षदेखि मनाउँदै आएका पर्वहरू कोरोनाकै कारण स्थगित गरिएका छन्। उपत्यकाकै केही जात्रा कोरोनाकै कारण तोकिएको समयमा सम्पन्न हुन सकेनन्। तर पनि मन्दिर तथा शक्तिपीठमा नित्यपूजा भने भइरहेको छ। रोक्न नमिल्ने वा नसकिने जात्रालाई भने छोटो विधि अपनाएर भए पनि सञ्चालन गर्नुपर्छ। पूजापाठका नाममा घरबाट टाढाको मन्दिर जानुपर्छ र त्यहाँ गएर फूल, अक्षता चढाए मात्रै पुण्य प्राप्ति हुन्छ भन्ने मान्यतमा पनि पुनर्विचार गर्नुपर्ने बेला भएको छ। सास रहे आश भनेजस्तै फेरि पनि यस्ता धार्मिक गतिविधि चलाउन ज्यानको सुरक्षा महत्वपूर्ण हुन्छ भन्ने भावना सबैमा हुनुपर्छ।"
कोरोना रोक्न कर्फ्यु,"युरोपको राजधानी मानिने बेल्जियममा ६६ हजारभन्दा बढी कोरोना संक्रमित छन्। यहाँ झन्डै १० हजार नागरिकको मृत्यु भइसकेको छ। केजिन राई ब्रसेल्स : बेल्जियममा कोरोना संक्रमितको संख्या बढेपछि संक्रमण रोक्न सरकारले कर्फ्यु लगाउने निर्णय गरेको छ। गत २४ घण्टामा मात्रै चार सय दुई संक्रमित बढेपछि बिहीबारबाट लागू हुने गरी अन्त्वेरपेन प्रान्तको सम्पूर्ण इलाकामा कर्फ्यु लगाइने भएको छ। अनुमानित चारदेखि पाँच हजार नेपालीसमेत बसोबास गर्ने उक्त प्रान्तका सबै बासिन्दा बेलुका ११:३० बजेदेखि बिहान ६ बजेसम्म घरभित्रै बस्नुपर्नेछ। पुनः लकडाउन वा कस्तो रणनीति अपनाउने भन्ने विषयमा १० घण्टा लामो बैठक बसेको थियो। बैठकपछि अन्त्वेरपेनको प्रान्तीय गभर्नर क्याथी बर्क्सले १२ वर्षभन्दा माथिका सबै बासिन्दाका लागि सार्वजनिक स्थानमा फेस मास्क अनिवार्य गरिएको बताए। पारिवारिक तथा अन्य जमघटमा पाँचजना मात्र भेला हुन पाइने राष्ट्रिय सुरक्षा परिषद्ले सोमबार सामाजिक सम्पर्कहरू घटाएर प्रत्येक घरपरिवारमा सीमित गरेको छ। त्यसैगरी विवाह, पिकनिक तथा पार्कमा १० जनाभन्दा बढी भेला हुन पाइन्न। त्यसमा पनि सधैं भेटघाट गर्ने आफन्त मात्र जमघट हुन पाइन्छ। ठूला कार्यक्रममा हलभित्र सय र बाहिर दुई सय मास्कसहित भेला हुन पाइनेछ। हरेक गाउँ सहरले आवश्यकता हेरी आफैं निर्णय गर्न सक्नेछन्। सबै रेस्टुराँ, बार, क्याफे र अन्य प्रतिष्ठानले बेलुका ११ बजेसम्म आफ्ना ढोका बन्द गर्नुपर्नेछ। ग्राहकहरूबीच डेढ मिटरको सामाजिक दूरी कडाइसाथ लागू गर्नुपर्नेछ। नयाँ नियम आगामी चार साताका लागि राखिनेछ। बजार पसलमा जाँदा एक्लै किनमेल गर्नुपर्नेछ। ३० मिनेटभित्र पसलबाट बाहिरिई सक्नुपर्छ। खेल खेल्न बन्द गरिएको छ। बेलुका १० बजेपछि रक्सी बिक्रीमा प्रतिबन्ध छ। १२ वर्षभन्दा माथिका प्रत्येक व्यक्तिले मास्क लगाउनु अनिवार्य छ। सहर र यस वरपरका सबै फिटनेस केन्द्र बन्द गरिएका छन्। सबै सार्वजनिक कार्यक्रम निषेधित छन्। आन्ट्वर्प प्रान्तमा कोरोना भाइरसको दोस्रो लहर आउनसक्ने डर छ। अन्त्वेरपेन क्षेत्रमा मात्रै बेल्जियमका सबै नयाँ संक्रमणको ५६ प्रतिशत छ। तपाईं आफ्नो स्वास्थ्य र आफ्ना प्रियजनका लागि आन्ट्वर्प प्रान्तमा नआउनुहोस् र प्रान्तबाट बाहिर जान नखोज्नुहोस्, गभर्नर बर्क्सले भने। कोरोना भाइरसको नयाँ संक्रमण एक सातायता लगातार बढेपछि अन्त्वेरपेन सहरका मेयर बार्ट दे वेवरले तीन महिनाको लकडाउनबाट बाहिरिने क्रममा धेरै जना भेला हुन पाउने अनुमति दिएर गल्ती भएको बताएका छन्। युरोपको राजधानी मानिने बेल्जियममा ६६ हजारभन्दा बढी कोरोना संक्रमित छन्। यहाँ झन्डै १० हजार नागरिकको मृत्यु भइसकेको छ। यो तथ्यांक एक करोड १५ लाख जनसंख्याको अनुपातमा युरोपमै उच्च हो। झन्डै ४० हजार कोरोनाको उपचार गराइरहेको बेल्जियममा १७ हजार मात्र निको भएका छन्। मास्क नलगाउँदा नेपालीलाई जरिवाना लकडाउनभरि कैयौं उल्लंघनकर्ता जरिवाना र जेल गएका एचएनएल न्युजले बताएको छ। तर, सार्वजनिक स्थानमा मास्क नलगाउँदा दुई सय ५० रुपैयाँ जरिवाना तिर्नुपर्ने व्यवस्था छ। होटल, रेस्टुराँ र क्याफेमा सात सय ५० युरो सरकारले तोकेको छ। यो साता लागू भएको नियमअनुरूप स्याङ्जाका अर्याल थरका एक नेपाली एक लाख रुपैयाँभन्दा बढी जरिवाना तिर्न बाध्य भएका छन्। लुभेनको सहरको मध्य भागमा अवस्थित बेल्जियन रेस्टुराँमा वेटर काम गर्ने उनी स्थानीय भाषामा पोख्त छन्। जरिवानाबारे पनि उनी जानकार थिए। उनले भने, रेस्टुराँ खोल्ने तयारी सकेर अब मास्क लगाउनु पर्यो भन्दै थिएँ, दुईजना ग्राहक आएर खाने कुर्सीमा बसिहाले। कुराकानी सुरु गर्दागर्दै निरीक्षकहरू आइहाले। उनले गर्मीका कारण एकछिन मास्क नलगाएको बताए। तर नियमअनुसार नचलेको भन्दै उनलाई सात सय ५० अर्थात् एक लाख तीन हजार रुपैयाँ जरिवानाको रसिद थमाइएको थियो।"
यात्रा गर्दै हुनुहुन्छ ? यस्तो छ तीन दिनको मौसम,"काठमाडौं : देशभर मनसुनी वायुको प्रभाव रहेको छ। नेपालको पुर्वी तराई भूभाग नजिक मनसुनी न्युन चापीय रेखा अवस्थित रहेको जल तथा मौसम विज्ञान विभागले जनाएको छ। बिहीबार बिहान ६ बजे जारी मौसम पूर्वानुमान बुलेटिनमा अहिले पनि देशभर सामान्य बदली रही केही स्थानहरुमा हल्कादेखि मध्यम वर्षा भइरहेको उल्लेख छ। दिउँसो देशभर सामान्य बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश ५ र सुदूरपश्चिम प्रदेशहरूका थोरै स्थानहरूमा र प्रदेश १, प्रदेश २, बागमती, गण्डकी प्रदेशको एक दुई स्थानमा भारी वर्षाको सम्भावना रहेको बुलेटिनमा उल्लेख छ। राती देशभर सामान्य बदली रही धेरै स्थानहरुमा हल्कादेखि मध्यम वर्षाको सम्भावना रहेको छ भने बागमती प्रदेश,गण्डकी प्रदेश र प्रदेश १ का एक वा दुई स्थानहरूमा भारी वर्षाको सम्भावना रहेको छ। शुक्रबार देशका अधिकांश स्थानमा सामान्य बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, बागमती प्रदेश ,गण्डकी प्रदेश, प्रदेश ५ र सुदूरपश्चिम प्रदेशहरूका एक वा दुई स्थानहरूमा भारी वर्षाको सम्भावना रहेको छ। शनिबार देशका अधिकांश स्थानमा सामान्य बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। बागमती प्रदेश प्रदेश १,गण्डकी प्रदेश, प्रदेश ५ र सुदूरपश्चिम प्रदेश र कर्णालि प्रदेशका एक वा दुई स्थानहरूमा भारी वर्षाको सम्भावना रहेको छ। भारी वर्षा हुँदा नदीमा पानीको बहाव बढ्ने, पहाडी क्षेत्रमा भूक्षय हुने, पहिरो जाने, सडक तथा हवाई यातायात प्रभावित हुने तथा ढलपानीको राम्रो निकास नभएको ठाउँमा डुबानसमेत हुन सक्ने भएकोले आवश्यक सतर्कता अपनाउन अनुरोध गरिएको छ।"
"बाढीको वितण्डा : कतै बेपत्ता, कतै सडक सम्पर्कविच्छेद","महोत्तरीको भंहगा६ संग्रामपुरकी दुलारीदेवी कापरको खुसी बाढीले लुटेको छ। ३० वर्षीया दुलारीको जीवनसाथी वीरेन्द्र कापरलाई यही साउन ६ गतेको बाढीको भेलले खोसेर लग्यो। दुलारीका तीन छोरी छन्, उनी पाँच महिनाकी गर्भवती पनि छिन्। तर, घरमा खाने अन्न छैन। जेठी छोरी नगिना किरियापुत्री बसेकी छिन्। पतिको दाहसंस्कार गर्न दुलासीसँग कात्रो किन्ने पनि रुपैयाँ भएन। छिमेकीले कात्रो किनेर दिएपछि वीरेन्द्रको दाहसंस्कार भयो। दिनरात रोइरहने कापरका आँखा सुनिएका छन्, छिनछिनमा बेहोस हुन्छिन्। छोरीको पालनपोषण र विवाह कसरी गर्ने भन्दै दुलारीदेवी छिनछिनमा बर्बराउँछिन्। पीडित परिवारको अवस्था बुझ्न शिक्षामन्त्री गिरिराजमणि पोखरेल, प्रदेशसभा सदस्य शारदादेवी थापालगायत दुलारीलाई सान्त्वना दिन घरमै पुगेका छन्। उनका तीन छोरीमध्ये कान्छी छोरी निशा तीन वर्षकी छिन्। बुवाको किरियापुत्री बसेकी नगिना १३ वर्षकी छिन् भने अर्की छोरी बिना नौ वर्षकी छिन्। दुलारीको विवाह दर्ता र नागरिकता पनि बनेको छैन। छोरीहरूको जन्म दर्ता भएको छैन। दुलारीका साथै अविरल वर्षापछि आएको बाढी, पहिरो र डुबानमा परी देशका विभिन्न ठाउँमा जनधनको क्षति पुगेको छ। कैलालीको पूर्वी क्षेत्रका अधिकांश भूभाग जलमग्न भएका छन्। बाढीले पूर्वी क्षेत्रका पाँच हजारभन्दा बढी घर डुबानमा परेका छन् भने भजनी नगरपालिकाका एक बालकसहित तीन जना बाढीमा डुबेर बेपत्ता भएका छन्। बेपत्ता हुनेमा जनकपुर गाउँका नौ वर्षका स्केल चौधरी र खैरा गाउँका दुई जना पुरुष रहेका छन। पुथ्वीपुर प्रहरी चौकीका इन्चार्ज चंख कठायतले लालबोझीका ६० जनालाई उद्धार गरेर विद्यालयमा राखिएको बताए। जिल्ला प्रहरी कार्यालय कैलालीका प्रवक्ता डीएसपी प्रतीक विष्टका अनुसार जिल्लाका अधिकांश खोला र नदीहरूमा पानीको सतह बढेको छ। त्यसैगरी, पहिरोका कारण सदरमुकाम बेनीदेखि म्याग्दीका ग्रामीण क्षेत्र सडक सम्पर्कबाट विच्छेद भएका छन्। बिरामीलाई अस्पताल पुर्याउन, काम विशेषले आवतजावत गर्न, खाद्यान्न, दैनिक उपभोग्य सामान, निर्माण सामग्री ढुवानी गर्न, दूध, तरकारीलगायत कृषि उपज निकासी ठप्प भएको छ। म्याग्दी र मुस्ताङलाई राष्ट्रिय राजमार्गसँग जोड्ने मालढुंगाबेनी र बागलुङरत्नेचौरबेनी सडकसमेत दैनिकजसो अवरुद्ध भएको छ। बेनीबाट गाउँ जाने सबै सडक धेरै ठाउँमा पहिरो खसेर यातायातका साधन नचलेका डीएसपी किरनजंग कुँवरले बताए। म्याग्दीको उत्तरी क्षेत्रमा पर्ने रघुगंगा र अन्नपूर्ण गाउँपालिका हुँदै मुस्ताङ जोड्ने बेनीजोमसोम सडकको म्याग्दी खण्डमा करिब ३० ठाउँमा पहिरो गएको छ। मंगला, मालिका र धवलागिरि गाउँपालिकालाई बेनीसँग जोड्ने बेनीदरवाङ सडकको बांगेभीर, बाबियाँचौर, नयाँपुल, सिंगा, चुत्रेनी र डम्मरामा पहिरो खसेको जिल्ला ट्राफिक प्रहरी कार्यालयका प्रमुख विष्णु नेपालीले जानकारी दिए। त्यसैगरी, अविरल वर्षाका कारण बूढीगंगा नदीमा आएको बाढीले साँफेबगर नगरपालिका आसपासको खेतीयोग्य जमिन कटान गर्न थालेको छ। साँफेबगर नगरपालिका ४ मष्टामाण्डौ पक्की पुल छेउछाउमा क्षति पुर्याएको हो। नगरपालिकाको कार्यालय, एयरपोर्ट र बजारसमेत उच्च जोखिममा परेपछि छेकवारका लागि तारजाली हाल्ने काम भएको वडाध्यक्ष बालगिरी कुँवरले बताए। पानीको बहाव बढेसँगै नदी आसपासका स्थानीय त्रासमा छन्। बाढीको सतह बढ्न थालेपछि रातभर जागराम बस्नुपर्ने स्थानीय दीपक खड्काले जानकारी दिए। त्यसैगरी, अविरल वर्षाले कर्णाली नदीको सतह बढेपछि बर्दियास्थित राजापुर तथा ठाकुरबाबा क्षेत्रका बस्तीहरू डुबानमा परेका छन्। कर्णालीका शाखा नहरहरू बूढीकुलो, ओराही कुलोलगायत भदाली नालामा बाढी आएसँगै राजापुर, गेरुवा तथा ठाकुरबाबा क्षेत्रका एक सयभन्दा बढी घर डुबानमा परेका हुन्। बुधबार आएको बाढीबाट राजापुर नगरपालिका१ स्थित दौलतपुर, सोनपुर, चनौरालगायत सुकुमबासी बस्तीमा बाढी पसेर ५७ घर डुबानमा परेको छ। त्यस्तै वडानम्बर ७ भीम्मापुरमा ४८ घर छन्। ठाकुरबाबा नगरपालिका ७ स्थित बथानपुरमा शाखा नहरमा आएको बाढीबाट २५ घरधुरी डुबानमा परेको जिल्ला प्रहरी कार्यालय बर्दियाका प्रहरी नायब उपरीक्षक योगेन्द्रकुमार खड्काले बताए। २४ घण्टामा टीकापुर चुरिया क्षेत्रमा २७२ मिलिमिटर र कर्णाली चिसापानी क्षेत्रमा २६० मिलिमिटर वर्षामापन गरिएको छ। २४ घण्टामा १४० मिलिमिटर वर्षालाई चेतावनी तह मानिन्छ। कर्णाली नदी बाढी मापन केन्द्रमा कर्णाली चिसापानी जलाधार क्षेत्रमा पानीको सतह बढेपछि जिल्ला प्रशासन कार्यालय बर्दियाले उच्च सर्तकता अपनाउन आग्रह गरेको छ। बाढी प्रभावित क्षेत्रहरूमा उद्धारका लागि आवश्यक सामग्रीसहित सुरक्षाकर्मीहरू परिचालन गरिएको प्रमुख जिल्ला अधिकारी लीलाधर अधिकारीले बताए। भेलले पुल हल्लाएपछि गत साताको भीषण वर्षापछिको त्रिशूलीको भेलले गोरखा हिक्लुङघाटको पुललाई ६ घण्टासम्म झाँटेपछि पुल जीर्ण बनेको छ। गण्डकी गाउँपालिका ६ हिक्लुङघाटको हालै निर्माण सम्पन्न भएको झोलुंगेपुललगातारको झँटाइपछि जोखिम बनेको स्थानीयवासीको गुनासो छ। प्रधानमन्त्री केपी शर्मा ओलीको तुइन विस्थापन अभियानअन्तर्गत सो पुल २०७४ सालमा बनेको थियो। पुल ढल्किएपछि स्थानीय चेपाङ समुदाय त्रिशूली वारपार गर्न डराउने गरेका छन्। पुल बनेपछि तुइन पनि भत्काइएको र यहाँबाट अर्को पुल भएको ठाउँमा पुग्न पनि धेरै टाढा पर्ने भएकाले समस्या परेको स्थानीयवासीले बताए। पुल स्थानीय पूर्वाधार विकास तथा कृषि सडक बिभाग, सस्पेन्सन बृज डिभिजन कार्यालयले निर्माण गरेको थियो। पुल जीर्ण भएपछि हिक्लुङ, लुप्राङ, थुम्का, बालकी, क्याङतुङ भन्ज्याङका एक सय ५० भन्दा धेरै चेपाङ समुदाय आवतजावत गर्न समस्या भएको स्थानीय भीमलाल चेपाङले जानकारी दिए। (परमानन्द पाण्डे। टीकापुर सन्तोष गौतम।बेनीशिव उप्रेती।गोरखाराजकरण महतो। महोत्तरीगीता कुँवर। अछाम यादव आचार्य। गुलरिया)"
चाडको चहलपहल र कोरोना कहर,"साउन महिना लागेसँगै चाडपर्व तथा मेलाहरूको लहर सुरु भएको छ। सहर तथा गाउँका मन्दिरमा भक्तजनको भीड बढ्न थालेको छ। जात्रा र मेला चलाउनुपर्ने भएकाले समुदायमा पनि मानिसको चहलपहल बढिरहेको छ। चाडपर्वको चटारोसँगै कोभिड १९ को संक्रमण जोखिम पनि बढ्दो छ। यतिखेरको आवश्यकता पर्व र मेलाको जगेर्ना पनि हुने र संक्रमण पनि नफैलिने गरी गतिविधि सञ्चालन गर्नु हो। यस्तो बेलामा कोभिड नियन्त्रणका लागि सरकारको मात्रै मुख ताक्नुभन्दा जनता आफैँ सचेत हुनु बुद्धिमानी हुन्छ। सबैमा आफू सुरक्षित भएमात्रै सबै सुरक्षित रहन्छन् भन्ने भावना जरुरी छ। जात्रा, मेला तथा चाडपर्व नेपाली समाजका पहिचान हुन्। फरक जाति र भाषा भएजस्तै संस्कार पनि भिन्नभिन्न छन्। यी संस्कार हाम्रा अमूल्य निधि हुन्। संस्कार टिकाइराख्न सक्यौं भने मात्रै आफ्नो पहिचानलाई जीवन्तता दिन सक्छौं। यसैका आधारमा सयौं वर्षदेखि चलिआएका पूजापाठ, जात्रा, चाडपर्वलाई समुदायहरूले आफ्नै ढंगले निरन्तरता दिइरहेका छन्। नेपाली समाजमा महत्वपूर्ण मानिने नागपञ्चमी भर्खरै मनाइएको छ। जनैपूर्णिमा, गाईजात्रा, हरितालिका तीजहरू सन्निकट छन्। यी सबै पर्वमा आउजाउ धेरै हुन्छ। साथै धार्मिक स्थलहरूमा पनि भीड हुन्छ। यी पर्वकै कारण पशुपति, डोलेश्वर, स्वयम्भू, बौद्धनाथलगायत उपत्यकाभित्र र बाहिरका शक्तिपीठमा पूजापाठ गर्नेको घुइँचो लाग्छ। नेपाली समाजको बनोट हेर्दा कोभिड संक्रमण बढ्छ, धार्मिक स्थलमा भीड नगर भन्न सकिने अवस्था छैन। किनकि संविधानले नै धर्मअनुसार रीतिरिवाज र संस्कार अंगीकार गर्ने अधिकार नागरिकलाई दिएको छ। यो संवैधानिक व्यवस्थालाई कुण्ठित गर्ने अधिकार कसैलाई छैन। आस्थाको धरोहर यी स्थललाई कसरी सुरक्षित बनाउने सबाल नै निकै महत्वपूर्ण रह्यो। कोभिड संक्रमण न्यूनीकरणका लागि मन्दिर जाँदा सामाजिक दूरी कायम गर्नु, मास्क र स्यानिटाइजरको प्रयोग तथा पूजापाठ र दर्शनपछि साबुनपानीले हात धुने पर्याप्त व्यवस्था गर्नुपर्छ। स्थानीय स्तरमा हुने जात्रा तथा मेलालाई पनि व्यवस्थित गरिनुपर्छ। यतिखेरको विषम परिस्थति हेरेर विगतभन्दा फरक ढंगले कसरी जात्रा मनाउन सकिन्छ भन्नेतर्फ सोच्नुपर्छ। यसरी नै सञ्चालन गर भनेर कसैले पनि बाध्यकारी व्यवस्था लागू गर्न मिल्दैन। यस्ता संस्कारलाई हरेक समुदायले आफ्नो जीवनशैली र पद्धतिसँग जोडेका हुन्छन्। यस्तो अवस्थामा स्थानीय स्तरमा क्रियाशील सामाजिक संस्था, आमा समूह, युवा क्लबलगायतका संस्थाको भूमिका सबैभन्दा महत्वपूर्ण हुन्छ। मेलालाई व्यवस्थित गर्ने विषयमा सरकारी संयन्त्रसँग समेत सहकार्य गरेर चेतनामूलक अभियान चलाउन सकिन्छ। कतिपय ठाउँमा सयौं वर्षदेखि मनाउँदै आएका पर्वहरू कोरोनाकै कारण स्थगित गरिएका छन्। उपत्यकाकै केही जात्रा कोरोनाकै कारण तोकिएको समयमा सम्पन्न हुन सकेनन्। तर पनि मन्दिर तथा शक्तिपीठमा नित्यपूजा भने भइरहेको छ। रोक्न नमिल्ने वा नसकिने जात्रालाई भने छोटो विधि अपनाएर भए पनि सञ्चालन गर्नुपर्छ। पूजापाठका नाममा घरबाट टाढाको मन्दिर जानुपर्छ र त्यहाँ गएर फूल, अक्षता चढाए मात्रै पुण्य प्राप्ति हुन्छ भन्ने मान्यतमा पनि पुनर्विचार गर्नुपर्ने बेला भएको छ। सास रहे आश भनेजस्तै फेरि पनि यस्ता धार्मिक गतिविधि चलाउन ज्यानको सुरक्षा महत्वपूर्ण हुन्छ भन्ने भावना सबैमा हुनुपर्छ।"
ओम्नी प्रकरणमा मन्त्री दोषी,"काठमाडौं : विभागीय प्रमुखले गर्ने स्वास्थ्य सामग्री खरिदको निर्णयमा स्वास्थ्यमन्त्री आफैं संलग्न हुनु कानुनविपरीत देखिएको छ। प्रधानमन्त्री कार्यालयमातहत रहेको सार्वजनिक खरिद अनुगमन कार्यालयले ओम्नीसँगको सम्झौता प्रक्रियामा कानुन मिचिएको निष्कर्ष निकाल्दै प्रतिवेदन संसद्मा पठाएको छ। स्वास्थ्यमन्त्री भानुभक्त ढकाल र उनका सल्लाहकार डा खेम कार्कीको संलग्नतामा ओम्नी समूहसँग महँगो मूल्यमा स्वास्थ्य सामग्री खरिदको निर्णय २०७६ चैत २० मा भएको थियो। ओम्नीलाई १ अर्ब २४ करोडको स्वास्थ्य सामग्रीको ठेक्का दिइएको थियो। प्रतिनिधिसभाको सार्वजनिक लेखा समितिमा प्राप्त प्रतिवेदनमा स्वास्थ्य सामग्री खरिदमा कानुन मिचिएको भन्दै प्रश्नै प्रश्न उठाइएको छ। ओम्नीमार्फत स्वास्थ्य सामग्री खरिद प्रक्रियामा अनियमितता र कानुनको उल्लंघन भएको भन्दै उजुरी परेपछि समितिले छानबिन थालेको हो। समिति सभापति भरत शाहले सार्वजनिक खरिद अनुगमन कार्यालयको अध्ययन प्रतिवेदन प्राप्त भएको बताए। ओम्नीसँग स्वास्थ्य सामग्री खरिदमा अनियमितता आशंका भएपछि उक्त कार्यालयलाई अध्ययन गर्न लगाइएको थियो। समितिले प्रतिवेदन अध्ययन गरी आवश्यक निर्णय लिने सभापति शाहको भनाइ छ। उक्त कार्यालयका सुवासचन्द्र शिवाकोटी संयोजकत्वको समितिले ओम्नीसँगको स्वास्थ्य सामग्री खरिद प्रक्रियाबारे अध्ययन गरी प्रतिवेदन तयार पारेको हो। आपूर्तिकर्तासँग वार्तालगायत खरिद प्रक्रियामा विभागीय मन्त्री र उनका प्रमुख सल्लाहकार डा कार्की कानुनी व्यवस्थाविपरीत संलग्न भएको प्रतिवेदनमा छ। वार्तालगायत खरिदसँग सम्बन्धित निर्णय (२०७६१२१२) मा एउटै टिप्पणी र आदेशबाट लिखित दररेट माग्ने निर्णय, लिखित रूपमा पेस हुन आएका दुई वटा प्रस्तावहरूको तुलनात्मक तालिका तयार गरि मन्त्रालयमा पठाउने निर्णय, सम्भावित आपूर्तिकर्ताको छनेट गर्ने निर्णय र वार्ताबाट छनोट भएको बोलपत्रदातासँग खरिद सम्झौता गर्ने गरी माननीय मन्त्रीस्तरबाट मन्त्रिपरिषद्बाट समर्थन गराउने गरी निर्णय भएको देखिन्छ, प्रतिवेदनमा भनिएको छ, नियम ६७ अनुसार बोलपत्रको स्वीकृति कार्यालय प्रमुखविभागीय प्रमुखसचिवबाट हुने कानुनी व्यवस्था रहेको छ। स्वास्थ्यमन्त्री ढकालको आतिथ्यमा स्वास्थ्य सेवा विभागका महानिर्देशकको अध्यक्षतामा आपूर्तिकर्तासहित ४२ जनाको उपस्थितिमा छलफल भएको, मन्त्रीकै सल्लाहकारको संयोजकत्वमा आपूर्तिकर्तासँग वार्ता गर्न समिति बनाएर सार्वजनिक खरिद ऐनको उल्लंघन भएको प्रतिवेदनमा छ। यो सार्वजनिक खरिद ऐनको दफा ७ अनुकूल भएको नदेखिएको, प्रतिवेदनमा छ। सार्वजनिक खरिद नियमावलीअनुसार मूल्यांकन समिति गठन गरी मूल्यांकन नभएको प्रतिवेदनमा औंल्याइएको छ। विश्वव्यापी कोभिड रोकथाम तथा नियन्त्रणका लागि विशेष परिस्थितिमा स्वास्थ्य सामग्री खरिदको सम्झौता गरिएको सरकारले बताए पनि कानुनभित्रबाटै गर्नुपर्ने प्रतिवेदनको ठहर छ। विशेष परिस्थितिमा खरिद गर्दा बोलपत्र वा प्रस्तावको लागि आवश्यक समयावधि दिने गरी खरिद विधि छनोट गर्नुपर्ने र अन्य प्रक्रिया खरिद कानुनअनुसार नै हुनुपर्र्ने, अध्ययन प्रतिवेदनको निष्कर्ष छ, यस खरिदमा सार्वजनिक खरिद ऐन र नियमावलीअनुसार पूर्ण रूपमा खरिद प्रक्रिया पालना भएको देखिँदैन। ओम्नीसँग सम्झौता गर्दा (सेडुअल अफ रिक्वायरमेन्ट) लागत अनुमानमा भएको विवरण र (नेगोसियसन) गरिएको विवरणमा तालमेल नदेखिएको भन्दै अध्ययन प्रतिवेदनमा प्रश्न उठाइएको छ। प्राप्त कागजातका आधारमा लागत अनुमानभन्दा बढी रकमको सम्झौता भएको कागजातबाट देखिन्छ, प्रतिवेदनमा लेखिएको छ, लागत अनुमान तयार गर्दा नेपाली रुपैयाँमा तयार भएको छ तर वार्ता गरी सम्झौता गर्दा अमेरिकी डलरमा गरिएको छ। आपूर्तिकर्ताको योग्यतामाथि प्रश्न उठेको, तोकिएका बमोजिमका सामान प्राप्त भएनभएको विवरण नराखिएको, सामानको गुणस्तर कायम भएनभएको जस्ता विवरण पनि नराखिएको भन्दै स्वास्थ्य मन्त्रालयको नियतमा प्रश्न उठाइएको छ। चैत १९ मा ओम्नीसँग सम्झौता रद्दपछि क्षतिपूर्ति असुल गर्ने निर्णय नभएको, ओम्नीलाई कालोसूचीमा राख्ने निर्णय नभएको भन्दै अध्ययन प्रतिवेदनमा प्रश्न उठाइएको छ।"
आजदेखि होटल खुल्दै,"काठमाडौं : काठमाडौं, पोखरा र चितवनका होटल साउन १५ गतेबाट आंशिक रूपमा सञ्चालनमा आउने भएका छन्। कोरोना जोखिमबीच होटल सञ्चालनमा आउन पाउने भएपछि व्यवसायी उत्साहित देखिएका छन्। स्वास्थ्यसम्बन्धी मापदण्डको पूर्ण पालना गर्ने गरी होटल सञ्चालनमा ल्याइने होटल व्यवसायीले बताए। लकडाउनका कारण करिब साढे ४ महिनापछि होटल सञ्चालनमा आउने भएका छन्। गत साउन ६ गतेबाट लकडाउन अन्त्यसँगै साउन १५ बाट होटल व्यवसाय सञ्चालनमा ल्याउने सरकारको निर्णयपछि होटल पुनः सुचारु गर्ने तयारीमा व्यवसायी जुटेका हुन्। पर्यटकीय हिसाबले अहिले अफ सिजन भएको र कोरोना जोखिम बढी रहेकाले पनि होटल आंशिक मात्रै खोलिने र आगामी सिजनको तयारी गरिने होटल संघ नेपाल(हान) का अध्यक्ष विनायक शाहले जानकारी दिए। बिहीबारबाट प्रायः ठूला तारे होटल सञ्चालनमा नआए पनि साना तथा मझौला र पर्यटकस्तरीय होटल खुल्ने तयारी भइरहेको छ। आगामी २ महिना होटल खोलेर आम्दानी हुनेभन्दा पनि सञ्चालन खर्च मात्र बढ्ने भएको भन्दै शाहले ठूला होटलको सञ्चालन खर्च बढी हुने हुँदा तत्काल खोली हाल्ने अवस्था नरहेको बताए। पाँचचारे होटलमा सांग्रिला खुल्ने भएको छ भने सोल्टी, मेरियटलगायत होटल लकडाउनमा पनि खुला थिए। भदौ १ गतेबाट उडान खुलेपछि तारे होटल सञ्चालन आउने तयारी भइरहेको बताइएको छ। अहिले उडान पनि बन्द छन्, सिजन पनि छैन, अहिले खोल्दै गरेर एउटा लयमा ल्याउने र सेप्टेम्बर, अक्टुबरको पर्यटकीय सिजन तथा दसैं तिहारबाट आन्तरिक तथा बाह्य पर्यटक आउने अपेक्षा अनुरूप होटल सञ्चालनमा आउनेछन्, शाह भन्छन्। अहिलेलाई केही कर्मचारी बोलाएर होटलको सरसफाइ, सरकारले जारी गरेको स्वास्थ्यसम्बन्धी मापदण्ड पालनाका ओरेन्टेसन कार्यक्रम सञ्चालन गरिने शाहले जानकारी दिए। पर्यटकीय प्रमुख गन्तव्यको रूपमा रहेको पोखराका होटल व्यवसाय आन्तरिक पर्यटकलाई लक्ष्य गर्दै खुल्ने तयारीमा रहेको पश्चिमाञ्चल होटल संघ पोखराका अध्यक्ष विकल तुलाचनले जानकारी दिए। कोरोनाको महामारी कम भइनसकेकाले विदेशी पर्यटक नआउने निश्चित हुँदा आन्तरिक पर्यटकलाई लक्ष्य गर्नुको विकल्प नभएको उनी भन्छन्। अहिलेलाई व्यापार भन्दा पनि सजग भएर होटल खोल्न लागिएको भन्दै तुलाचनले पूर्वतायारीका काम सञ्चालन गर्ने जानकारी दिए। पोखरामा करिब ७ सय साना तथा ठूला होटल रहेकोमा बिहीबारबाट करिब १० प्रतिशत मात्रै होटल सञ्चालनमा आउने उनको भनाइ छ। चितवन तथा सौराहाका होटल व्यवसायी पनि व्यवसाय खुल्ने भएपछि उत्साहित बनेका छन्। बन्द गरेर घरमा बस्नुभन्दा होटल खुल्ने वातावरण बन्दा केही समयपछि व्यापारले गति लिने अपेक्षा चितवनका व्यवसायीको छ। अफ सिजन भएकाले पनि तत्काल नै व्यवसायले गति नलिएपछि हवाई उडान खुलेपछि परिस्थिति सहज बन्दै जाने आशा रहेको क्षेत्रीय होटल संघ चितवनका निवर्तमान अध्यक्ष सुमन घिमिरेले बताए। लकडाउनका कारण व्यवसाय बन्द हुँदा आम्दानी ऋणात्मक हुँदै गएका कारण पनि होटल पुनः सञ्चालनमा आउनुलाई राहतको रूपमा हेरिएको छ। होटल सञ्चालनमा आएपछि कोभिड १९ सम्बन्धी सरकारले जारी गरेको स्वास्थ्य सम्बन्धित मापदण्डअनुरूप काम भएनभएको चेकजाँच गरिने र व्यवसायीलाई सतर्क बनाइने नेपाल पर्यटन बोर्डका प्रवक्ता मणिराज लामिछानेले बताए।"
पहिरोले कालीकोटमा १० को मृत्यु (अपडेट),"कालीकोट : बाढीपहिरोका कारण कालीकोटमा १० जनाको मृत्यु भएको छ भने सात बेपत्ता भएका छन्। नरहरिनाथ गाउँपालिका७ बागामा मंगलबार राति पहिरो जाँदा एकै परिवारका सात जनाको ज्यान गएको छ। स्थानीय गंगे बुढासहित उनकी पत्नी ६२ वर्षीया मैना बुढा, बुहारी २४ वर्षीया उषा बुढा, १८ वर्षीया विमला बुढा, नातिनी १० वर्षीया चन्द्रिका बुढा, नातिहरू सात वर्षीय राम बुढा र डेढ वर्षीय चरित्र बुढाको मृत्यु भएको जिल्ला प्रहरी प्रमुख डीएसपी श्यामबाबु ओलियाले बताए। उनका अनुसार पहिरोमा परी गम्भीर घाइते भएकी विमलाको उपचारका क्रममा मृत्यु भएको हो। नरहरिनाथकै गोठीमा पहिरो जाँदा बले बुढाको घर पुरिएको छ। त्यस क्रममा बले र उनकी पत्नी मना बुढाको ज्यान गएको छ। त्यस्तै, रास्कोट नगपालिका१ चोक्टेबगरमा टेके टमटाको घर बगाउँदा सान्नीत्रिवेणी७ की केश्पुरा शाहीको मृत्यु भएको छ। रास्कोट१ कै जयबहादुर शाहीको घर बगाउँदा उनीसहित छोरीहरू संगीता, अस्मिता, कौसी र छोरा नवीन शाही बेपत्ता भएका छन्। त्यस्तैै तिलागुफा नगरपालिका८ का टाकुल्ला खोलाको बाढीले बगाएर अविसरा शाही बेपत्ता भएकी छन्। खाडाँचक्र नगरपालिका५ की शाही छोरी भेटेर घर फर्किंदै गर्दा बाढीमा परेकी हुन्। खुलालुमा साउन १२ गते गएको पहिरोमा परी नरहरिनाथ गाउँपालिका८ का पारस भण्डारा पनि बेपत्ता भएका छन्। बेपत्ताको खोजी भइरहेको प्रहरीले जनाएको छ। सान्नीत्रिवेणी गाउँपालिका२ मा पहिरो खस्दा एक घर पुरिएको छ। बाँकी ८ घर जोखिममा परेका छन्। मानवीय क्षतिको विवरण प्राप्त भएको छैन। सान्नीत्रिवेणी७ क्युरीको बस्ती पनि पहिरोको जोखिममा परेको छ। स्थानीय मनराज सिम्खडाका अनुसार गाउँको दुवैतिर पहिरो गएको छ। गाउँ बीचमा परेको छ। यस्तै पहिरोले कर्णाली राजमार्ग र कर्णाली करिडोरका दर्जनभन्दा बढी ठाउँमा पहिरो जाँदा सवारी आवागमनसमेत अवरुद्ध भएको छ।"
"बाढीको वितण्डा : कतै बेपत्ता, कतै सडक सम्पर्कविच्छेद","महोत्तरीको भंहगा६ संग्रामपुरकी दुलारीदेवी कापरको खुसी बाढीले लुटेको छ। ३० वर्षीया दुलारीको जीवनसाथी वीरेन्द्र कापरलाई यही साउन ६ गतेको बाढीको भेलले खोसेर लग्यो। दुलारीका तीन छोरी छन्, उनी पाँच महिनाकी गर्भवती पनि छिन्। तर, घरमा खाने अन्न छैन। जेठी छोरी नगिना किरियापुत्री बसेकी छिन्। पतिको दाहसंस्कार गर्न दुलासीसँग कात्रो किन्ने पनि रुपैयाँ भएन। छिमेकीले कात्रो किनेर दिएपछि वीरेन्द्रको दाहसंस्कार भयो। दिनरात रोइरहने कापरका आँखा सुनिएका छन्, छिनछिनमा बेहोस हुन्छिन्। छोरीको पालनपोषण र विवाह कसरी गर्ने भन्दै दुलारीदेवी छिनछिनमा बर्बराउँछिन्। पीडित परिवारको अवस्था बुझ्न शिक्षामन्त्री गिरिराजमणि पोखरेल, प्रदेशसभा सदस्य शारदादेवी थापालगायत दुलारीलाई सान्त्वना दिन घरमै पुगेका छन्। उनका तीन छोरीमध्ये कान्छी छोरी निशा तीन वर्षकी छिन्। बुवाको किरियापुत्री बसेकी नगिना १३ वर्षकी छिन् भने अर्की छोरी बिना नौ वर्षकी छिन्। दुलारीको विवाह दर्ता र नागरिकता पनि बनेको छैन। छोरीहरूको जन्म दर्ता भएको छैन। दुलारीका साथै अविरल वर्षापछि आएको बाढी, पहिरो र डुबानमा परी देशका विभिन्न ठाउँमा जनधनको क्षति पुगेको छ। कैलालीको पूर्वी क्षेत्रका अधिकांश भूभाग जलमग्न भएका छन्। बाढीले पूर्वी क्षेत्रका पाँच हजारभन्दा बढी घर डुबानमा परेका छन् भने भजनी नगरपालिकाका एक बालकसहित तीन जना बाढीमा डुबेर बेपत्ता भएका छन्। बेपत्ता हुनेमा जनकपुर गाउँका नौ वर्षका स्केल चौधरी र खैरा गाउँका दुई जना पुरुष रहेका छन। पुथ्वीपुर प्रहरी चौकीका इन्चार्ज चंख कठायतले लालबोझीका ६० जनालाई उद्धार गरेर विद्यालयमा राखिएको बताए। जिल्ला प्रहरी कार्यालय कैलालीका प्रवक्ता डीएसपी प्रतीक विष्टका अनुसार जिल्लाका अधिकांश खोला र नदीहरूमा पानीको सतह बढेको छ। त्यसैगरी, पहिरोका कारण सदरमुकाम बेनीदेखि म्याग्दीका ग्रामीण क्षेत्र सडक सम्पर्कबाट विच्छेद भएका छन्। बिरामीलाई अस्पताल पुर्याउन, काम विशेषले आवतजावत गर्न, खाद्यान्न, दैनिक उपभोग्य सामान, निर्माण सामग्री ढुवानी गर्न, दूध, तरकारीलगायत कृषि उपज निकासी ठप्प भएको छ। म्याग्दी र मुस्ताङलाई राष्ट्रिय राजमार्गसँग जोड्ने मालढुंगाबेनी र बागलुङरत्नेचौरबेनी सडकसमेत दैनिकजसो अवरुद्ध भएको छ। बेनीबाट गाउँ जाने सबै सडक धेरै ठाउँमा पहिरो खसेर यातायातका साधन नचलेका डीएसपी किरनजंग कुँवरले बताए। म्याग्दीको उत्तरी क्षेत्रमा पर्ने रघुगंगा र अन्नपूर्ण गाउँपालिका हुँदै मुस्ताङ जोड्ने बेनीजोमसोम सडकको म्याग्दी खण्डमा करिब ३० ठाउँमा पहिरो गएको छ। मंगला, मालिका र धवलागिरि गाउँपालिकालाई बेनीसँग जोड्ने बेनीदरवाङ सडकको बांगेभीर, बाबियाँचौर, नयाँपुल, सिंगा, चुत्रेनी र डम्मरामा पहिरो खसेको जिल्ला ट्राफिक प्रहरी कार्यालयका प्रमुख विष्णु नेपालीले जानकारी दिए। त्यसैगरी, अविरल वर्षाका कारण बूढीगंगा नदीमा आएको बाढीले साँफेबगर नगरपालिका आसपासको खेतीयोग्य जमिन कटान गर्न थालेको छ। साँफेबगर नगरपालिका ४ मष्टामाण्डौ पक्की पुल छेउछाउमा क्षति पुर्याएको हो। नगरपालिकाको कार्यालय, एयरपोर्ट र बजारसमेत उच्च जोखिममा परेपछि छेकवारका लागि तारजाली हाल्ने काम भएको वडाध्यक्ष बालगिरी कुँवरले बताए। पानीको बहाव बढेसँगै नदी आसपासका स्थानीय त्रासमा छन्। बाढीको सतह बढ्न थालेपछि रातभर जागराम बस्नुपर्ने स्थानीय दीपक खड्काले जानकारी दिए। त्यसैगरी, अविरल वर्षाले कर्णाली नदीको सतह बढेपछि बर्दियास्थित राजापुर तथा ठाकुरबाबा क्षेत्रका बस्तीहरू डुबानमा परेका छन्। कर्णालीका शाखा नहरहरू बूढीकुलो, ओराही कुलोलगायत भदाली नालामा बाढी आएसँगै राजापुर, गेरुवा तथा ठाकुरबाबा क्षेत्रका एक सयभन्दा बढी घर डुबानमा परेका हुन्। बुधबार आएको बाढीबाट राजापुर नगरपालिका१ स्थित दौलतपुर, सोनपुर, चनौरालगायत सुकुमबासी बस्तीमा बाढी पसेर ५७ घर डुबानमा परेको छ। त्यस्तै वडानम्बर ७ भीम्मापुरमा ४८ घर छन्। ठाकुरबाबा नगरपालिका ७ स्थित बथानपुरमा शाखा नहरमा आएको बाढीबाट २५ घरधुरी डुबानमा परेको जिल्ला प्रहरी कार्यालय बर्दियाका प्रहरी नायब उपरीक्षक योगेन्द्रकुमार खड्काले बताए। २४ घण्टामा टीकापुर चुरिया क्षेत्रमा २७२ मिलिमिटर र कर्णाली चिसापानी क्षेत्रमा २६० मिलिमिटर वर्षामापन गरिएको छ। २४ घण्टामा १४० मिलिमिटर वर्षालाई चेतावनी तह मानिन्छ। कर्णाली नदी बाढी मापन केन्द्रमा कर्णाली चिसापानी जलाधार क्षेत्रमा पानीको सतह बढेपछि जिल्ला प्रशासन कार्यालय बर्दियाले उच्च सर्तकता अपनाउन आग्रह गरेको छ। बाढी प्रभावित क्षेत्रहरूमा उद्धारका लागि आवश्यक सामग्रीसहित सुरक्षाकर्मीहरू परिचालन गरिएको प्रमुख जिल्ला अधिकारी लीलाधर अधिकारीले बताए। भेलले पुल हल्लाएपछि गत साताको भीषण वर्षापछिको त्रिशूलीको भेलले गोरखा हिक्लुङघाटको पुललाई ६ घण्टासम्म झाँटेपछि पुल जीर्ण बनेको छ। गण्डकी गाउँपालिका ६ हिक्लुङघाटको हालै निर्माण सम्पन्न भएको झोलुंगेपुललगातारको झँटाइपछि जोखिम बनेको स्थानीयवासीको गुनासो छ। प्रधानमन्त्री केपी शर्मा ओलीको तुइन विस्थापन अभियानअन्तर्गत सो पुल २०७४ सालमा बनेको थियो। पुल ढल्किएपछि स्थानीय चेपाङ समुदाय त्रिशूली वारपार गर्न डराउने गरेका छन्। पुल बनेपछि तुइन पनि भत्काइएको र यहाँबाट अर्को पुल भएको ठाउँमा पुग्न पनि धेरै टाढा पर्ने भएकाले समस्या परेको स्थानीयवासीले बताए। पुल स्थानीय पूर्वाधार विकास तथा कृषि सडक बिभाग, सस्पेन्सन बृज डिभिजन कार्यालयले निर्माण गरेको थियो। पुल जीर्ण भएपछि हिक्लुङ, लुप्राङ, थुम्का, बालकी, क्याङतुङ भन्ज्याङका एक सय ५० भन्दा धेरै चेपाङ समुदाय आवतजावत गर्न समस्या भएको स्थानीय भीमलाल चेपाङले जानकारी दिए। (परमानन्द पाण्डे। टीकापुर सन्तोष गौतम।बेनीशिव उप्रेती।गोरखाराजकरण महतो। महोत्तरीगीता कुँवर। अछाम यादव आचार्य। गुलरिया)"
६ बुँदेबाट पछि हट्दिनँ : गौतम,"काठमाडौं : नेकपा उपाध्यक्ष वामदेव गौतमले पूर्वमाले धारका ६ युवा नेतालाई बुधबार बिहान भैंसेपाटी निवासमा डाँके। पार्टीभित्रको विवाद समाधान गर्न भन्दै ६ बुँदे प्रस्ताव गरेको भोलिपल्टै गौतमले ठाकुर गैरे, दीपकप्रकाश भट्ट, रामकुमारी झाक्री, रविन कोइराला, जीवनराम श्रेष्ठ र सुरेन्द्र मानन्धरसँग छलफल गरेका हुन्। उनीहरूले ६ बुँदेबाट पछि हट्न आग्रह गरे पनि गौतमले त्यसलाई अस्वीकार गरिदिए। गौतमले भने, एउटा कुर्सीकै लागि पार्टी फुटाउन दिने कुरा हुन्न। जोगाउन म लागेको हुँ। लात खाए पनि खाऔंला, बात खाए पनि खाऔंला। अहिले यही प्रस्ताव हेरौं। ६ नेता बिहान १०ः३० बजे भैंसेपाटी पुगेका थिए। उनीहरूले झन्डै ३ घण्टा उनीहरूले उपाध्यक्ष गौतमसँग तीतामीठा कुरा गरेका थिए। भने, तपाईंले जे प्रस्ताव ल्याउनुभयो, त्यसमा हामी सहमत छैनौं। तपाईं केपी कमरेड (केपी शर्मा ओली)बाट उपयोग मात्र हुनुभयो। ६ बुँदे प्रस्ताव दिउँसो सार्वजनिक हुने, साँझ प्रधानमन्त्री केपी शर्मा ओली पार्टी महासचिव विष्णु पौडेल र श्रीमती राधिका शाक्यसहित गौतम निवास पुगेका विषयमा उनीहरूले प्रश्न गरेका थिए। तपाईंको प्रस्ताव आउनु, प्रधानमन्त्री निवासमै आएर डिनर गर्नु, बाहिर अनेक कुरा आए, खासमा के कुरा भयो ? नडाँक्दा हुन्थ्यो यस्तो बेला, उनीहरूले भनेका थिए। गौतमले भने, मलाई त उहाँ (प्रधानमन्त्री) आउँदै हुनुहुन्छ भन्ने थाहै थिएन। यहाँ कुनै त्यस्तो डिनर खाएको पनि होइन। घरमा एक्कासि सेनाका सुरक्षाकर्मी आएपछि तपाईंहरू यहाँ किन भनेर सोध्दा प्रधानमन्त्री आउँदै हुनुहुन्छ भनेपछि मात्र उहाँ आउँदै गरेको जानकारी मैले थाहा पाएको हुँ। बाहिर धेरै भ्रम गए, त्यस्तो केही भएको छैन। ओली गौतम निवासमा पुगेको प्रसंगबाट सुरु भएको छलफल त्यसपछि प्रवेश भयो, गौतमका ६ बुँदे प्रस्तावमा। तपाईंलाई बारम्बार उपयोग गर्ने काम मात्र भयो, केपी कमरेडले, तपाईं पनि पटकपटक प्रयोग मात्र भइरहनुभयो, युवा नेताले भने, यो तपाईंले अगाडि सारेको प्रस्तावले पनि पार्टीभित्रको समस्याको समाधान गर्दैन, पार्टी धेरै अगाडी गईसकक्यो, यत्रो संकटको बेला ६ बुँदेले के गर्छ ? त्यसपछि गौतमले भने, केपी ओली कमरेडले पार्टी पनि बर्बाद बनाउनुभयो। सरकार पनि सम्पूर्ण रुपमा प्रभावकारी ढंगले चलाउन सक्नुभएन। उहाँले दुवै पदबाट राजीनामा दिनुपर्छ भनेर सुरुमा विषय उठाउने मै हुँ। मैले कोहीसँग सल्लाह गरेर यो प्रस्ताव ल्याएको होइन। पार्टी विभाजन हुन्न्छ कि भन्ने लाग्यो एकातिर, अर्काेतिर बाढीपहिरो छ, कोरोनाको भयावह अवस्था छ। यस्तो बेला सरकारलाई केही गर्न हुँदैन कि भन्ने मनमा आयो। त्यही भएर यो प्रस्ताव ल्याएको हुँ। अन्ततोगत्वा उहाँले राजीनामा नदिई सुखै छैन, दिनै पर्छ। त्यही भएर मैले लेख्दा नै माथि तत्काल भन्ने शब्द लेखेको छु। युवा नेताले गौतमको जवाफमा चित्त बुझाएनन्। पहिलो बुँदामै किन फेरि ५ वर्ष नै लेख्नुभयो ? , मानन्धरले प्रश्न गरे। पहिलो बुँदा मात्र ओली कमरेडका लागि हो, अन्य ५ बुँदा सबै हाम्रा लागि हो, गौतमले भने, मैले पार्टी सम्पूर्ण रुपमा कार्यकारी अधिकारसहित प्रचण्ड (पुष्पकमल दाहाल) कमरेडले चलाउने पनि लेखेको छु। यसैमा अहिले जाँदा ठीक हुने मैले देखें। तापनि युवा नेताले गौतमसँग मन मिलाउन सकेनन्। यो तपाईंको ठीक कुरा हो भन्ने हामीले महसुस गरेनौं। तपार्इंले भनेजस्तो केपी कमरेडले नै पनि मान्नु हुन्न, एक युवा नेताले भने। अर्का नेताले सोधे, केपी कमरेड भेट्न आउनुभयो, तपाईंको प्रस्तावमा उहाँले के भन्नुभयो ? गौतमले भने, उहाँको रेस्पोन्स त्यत्ति राम्रो छैन। बुँदा २ मा प्रचण्डलाई सम्पूर्ण अधिकार दिने कुरा काटौं भनेर ओली कमरेडले भन्नुभयो, मैले त्यो काट्न हुन्न भनेको छु। त्यसपछि उहाँले रेस्पोन्स राम्रो गर्नुभएको छैन। मैले सम्पूर्ण रुपमा अधिकार दिने प्रचण्डलाई भनेको छु। कहाँ मैले प्रचण्डलाई छोडेको छु र ? तर, अहिले परिस्थितिले तत्काल राजीनामा नमागौं भनेको हो मैले। त्यसपछि पनि गौतम बोल्दै गए। उनले भने, अबको बाँकी प्रतिनिधिसभाको कार्यकाल पनि ओलीलाई नै प्रधानमन्त्री भने पनि तपार्इं हामी सबैलाई थाहै छ, उहाँको बानी। पाँच वर्षको पाँच दिन पनि उहाँ जान सक्नु हुन्न। फेरि आइहाल्छ विषय। अहिलेलाई मात्र नगरौं भन्ने मेरो प्रस्ताव हो। ओली कमरेडलाई समर्थन गरेर मैले जति हन्डर कसले खाएको होला र ? तैपनि सहमति हुन्छ भने यसरी गरौं भन्ने हो। मैले केपी कमरेडसँग सल्लाह गरेर ल्याएको होइन। नेताहरूले रुचाउनुभयो भने त्यहीअनुसार सल्लाह गरौं। भएन भने ठीक छ के गरौंला। युवा नेताले आफ्नो प्रस्तावबाट पछि हट्न आग्रह गरे। गौतमले भने, तत्कालका लागि ब्याक हुन्नँ। बरु मलाई सहयोग गर्नुस्। नेताहरूलाई कन्भिन्स गर्न तपाईंहरूले पनि सहयोग गर्नुस्। अहिले पार्टी बोक्नुपर्यो। म माधव, प्रचण्ड, केपी कोही पनि बोक्दिनँ। म विचार निर्माण गरिरहने मान्छे, यो हुन्छ कि भनेर अगाडि बढाएको हो।युवा नेताले भने, हामी नै प्रस्तावमा सहमत छैनौं, अरू नेतालाई कसरी सहमत गराउन कुदौं ? यो हुँदैन।"
बेकार युद्ध लडिएछ,"कस्तो व्यवस्थाका लागि बन्दुक बोकिएछ ? कसका लागि मर्न र मार्न हिँडिएछ ? अहिले सम्झिँदा पनि छाती पोलेर मात्र आउँछ। काठमाडौं : सिन्धुपाल्चोक सुनकोसीका नैनबहादुर तामाङ (४२) लाई अस्ति भर्खरजस्तो लाग्छ, अन्यायविरुद्ध लड्न बन्दुक बोक्नुपर्छ भन्ने चेतना आएको। तत्कालीन माओवादी विद्रोहीले २०५८ मध्य वैशाखमा उनको गाउँमा जनसरकार घोषणा गर्दै थिए। त्यस कार्यक्रममा प्रमुख नेता थिए, अहिलेका सभामुख अग्नि सापकोटाका भाइ देशबन्धु अर्थात् कृष्णप्रसाद सापकोटा। तामाङ त्यही कार्यक्रम हेर्न पुगे। माओवादीको नाराले आकर्षित गर्यो। उनलाई लाग्यो, परिवर्तनका लागि बन्दुक बोक्नुपर्ने रहेछ। त्यसपछि उनी हिँडे माओवादी युद्धमा। पार्टीमा काम गर्ने मोर्चा धेरै थिए, राजनीतिक, सांस्कृतिक, फौजी आदि। उनलाई अन्य मोर्चाभन्दा फौजी ठीक लाग्यो, जोडिए जनमुक्ति सेनामा। अहिले वाग्मती प्रदेशका सामाजिक विकासमन्त्री युवराज दुलाल त्यसबेला स्क्वाड कमान्डर थिए। त्यही स्क्वाडका सदस्य भए तामाङ। पूर्णकालीन भएकै वर्ष सामान्य अभ्यासमै उनले लडे, चैनपुर मोर्चा। त्यसपछि त उनले काठमाडौंपूर्व नलडेको मोर्चा कमै छ। चैनपुर, भिमान, रुम्जाटार, भोजपुर, बन्दीपुर, लालबन्दी, यदुकुवा, गर्जन चुचुरे, दारेगौंडा, लहान, मैनपोखरी, मुडे, झुरझुरे, चेहेरे, चौतारा, काभ्रेभन्ज्याङ, भकुन्डे, घर्तीछापलगायत मोर्चा उनले प्रत्यक्ष लडे। यीमध्ये कतिपय मोर्चामा उनी घाइते भए, कतिपयमा सकुशल फर्किए। २०६० माघमा भोजपुरको दूरसञ्चार रिपिटर टावरमा आक्रमण गर्दा उनको मुखछेउ छर्रा लाग्यो। जनसेनामै रहेका स्वास्थ्यकर्मीबाट प्राथमिक उपचार गराए। उनले छर्रालाई ध्यान दिएनन्। तर, त्यही छर्राले गर्दा अहिले उनको मुखको क्यान्सर भएको छ। मुखको देब्रे भागको चिउँडो छैन, देब्रे आँखाले काम गर्दैन। १८ महिनायता बिस्कुट पानीमै जीवन धानिइरहेको छ। भोजपुरको रिपिटर टावर आक्रमणका क्रममा मेरो मुखमा गोलीको छर्रा लाग्यो। घाँटीनेर। त्यहाँ मात्र होइन, बन्दीपुरमा खुट्टामा गोली लाग्यो। चैनपुरमा पनि घाइते भएँ। घाँटीमा रहेको छर्रा झिक्न सम्भव थिएन। अहिले गिजा झिकिएको छ, उनले भने, त्यही छर्राका कारण क्यान्सर भएछ। खटिरा आयो पहिला, त्यसपछि सामान्य सोचेर धुलिखेलमा परीक्षण गर्दा क्यान्सरको लक्षण भन्ने भयो। १८ महिना हँुदै छ, २०७५ पुस ४ गते अप्रेसन गरेको। त्यस बेला तीन महिना अस्पताल बसें। उनीसँग सोमबार भक्तपुर सूर्यविनायकमा भाइको डेरामा भेट भयो। त्यस क्रममा उनले असारमा थेरापी गरिएको सुनाए। थेरापीपछि डढेर सुन्निने भयो। मुखभित्र साइडमा स्टिल हालिएको थियो। अहिले स्टिल झिकेपछि मुख बांगियो, उनले भने, यस्तो भएको एक महिना जति मात्र भयो। आठ महिनायता एउटा देब्रे आँखा पनि देख्दिनँ। उनको पेटमा अन्न नपरेको डेढ वर्ष भयो। युद्धले हराउन नसकी सग्लो नाफाको जीवन बाँचेका उनी अहिले भने क्यान्सरसँग जुधिरहेका छन्। क्यान्सरलाई पराजित गर्न उनीसँग खर्च छैन। सेनामा समायोजनका बेला स्वेच्छिक अवकाशमा आउँदा आफू र श्रीमतीको नाममा आएको ११ लाख रुपैयाँ उपचारमै सकियो। कोही पनि दुई चोटी मर्दैन, एकैपटक त हो मान्छे मर्ने। युद्धमा लाग्दा उनको अठोट थियो, कि मृत्यु कि मुक्ति। चैनपुरबाट बन्दीपुरसम्मका मोर्चामा घाइते हुँदासम्म उनले लड्ने हिम्मत हारेनन्। गोली लाग्दा होस् या छर्रा, अस्पताल देखेनन्। देखून् पनि कसरी ? सरकारले माओवादीविरुद्ध कठोर संकटकाल लगाएको थियो, सेना परिचालनसम्मको निर्णय थियो। सुइँको पाए सरकारी नियन्त्रणमा पर्ने डर उत्तिकै थियो। जोखिम मोलेर सहर पसी उपचार गर्नुभन्दा सहयोद्धाको सामान्य औषधोपचारमै उनले आफूलाई फेरि ठीकठाक पारिहाल्थे र अर्काे मोर्चा लड्ने तयारीमा जुटिहाल्थे। आखिर त्यो केका लागि थियो ? बेकारका लागि। उनलाई अहिले यस्तै भान भइरहेको छ। शोषण, उत्पीडनको अन्त्य, न्याय, समानता र स्वतन्त्रताको नारा खोक्रो लाग्न थालेको छ। १० वर्षको भीषण युद्धपछि शान्ति प्रक्रियामा आएदेखि नेताहरू कहाँबाट कहाँ पुगे। तर, तामाङको अवस्था दयनीय बन्दै छ। उनलाई बन्दुक पड्काउन कासन गर्ने नेता नै सरकारमा छन्। राज्यका डाडुपन्यु उनै नेताका हातमा छन्। उनीहरूले आफ्नाका लागि त्यसलाई नियमभित्र रहेर होस् वा बाहिर, जसरी पनि चलाएका छन्। तर, तामाङजस्ता नागरिकका लागि राज्यको डाडुपन्यु कहिल्यै सहयोगी बनेन। हिजोका उनका आदर्श नेता अहिले पराई लाग्न थालेका छन्। क्यान्सर उपचार गर्न नसकेपछि उनी आफ्नै नेता रामबहादुर थापाले सम्हालेको गृह मन्त्रालय पुगे। सरकारले उपचारमा थोरबहुत सहयोग गर्ला भन्ने आस थियो। तर, उनले त्यहाँबाट कुनै सहयोग पाएनन्। निराशा मात्रै हात लाग्यो। म दुईतीन पटक गृह मन्त्रालय गएँ। हाम्रा नेता बादल (थापा) कमरेड मन्त्री हुनुहुन्छ। उहाँलाई नै भेटें, तीन महिनासम्म धाएँँ। उहाँले केही गर्न नसक्ने देखें। कुनै पार नलाग्ने भएपछि धाउनै छोडिदिएँ, उनले भने, बादल सरले कुरा अगाडि बढाउनू भन्नुहुन्छ। तर, कर्मचारी अटेर गर्छन्, कार्यान्वयन नै गरेनन्। तपाईंजस्ता कति छन कति ? यसरी सहयोग गरेर साध्य लाग्छ भनेर पन्छिने काम भयो। घरि कहाँ जा भन्छ घरि कता। उनी पार्टी अध्यक्ष पुष्पकमल दाहाललाई भेट्न खुमलटार पनि पुगे। जोगबहादुर महरा (प्रमुख स्वकीय सचिव) सरले अध्यक्षसँग भेट गर्ने समय मिलाइदिनु भएन, उनले भने, खुमलटारमा गएर दिनभर बसें। तर, भेट्न सकिनँ। साहै चित्त दुख्यो, फर्केर आएँ। यस्तै रहेछन्, हाम्रा नेता अब हाम्रा रहेनछन् भन्ने लाग्यो। आफूले आदर्श मानेका नेतासँग भेट्नै नपाउने, थापाबाट कुनै सहयोग नपाएपछि भने उनलाई अरू नेताप्रति विश्वास लागेन। मुख्य नेताहरूले नै चासो दिन छाडिसकेछन। झन् अरूले के गर्लान् र खोइ ? हामीलाई प्रयोग मात्र गरेका रहेछन्, उनले भने, त्यसपछि नेताहरूकहाँ धाउन्नै छोडिदिएँ। उनलाई दाहालले बुधबार निवासमा बोलाएर भेटेका छन्। राज्यबाट उपचारका लागि व्यवस्था गरिने भन्दै दाहालले उनलाई तत्काल उपचारका लागि ५० हजार दिएर फर्काएका छन्। माओवादी शान्ति प्रक्रियामा आएपछि तामाङ चितवनको शक्तिखोरस्थित शिविरमा बसे। संयुक्त राष्ट्रसंघीय मिसन अनमिनको सुरक्षार्थ उनकै कम्पनी खटिएको थियो। शिविरमै भेट गरी विवाह गरेकी तीर्थमाया तामाङ करुणासँगै उनले स्वेच्छिक अवकाश रोजे। गाउँ फर्किएर पुनःस्थापित भए। स्वेच्छिक अवकाशमा आउँदा पाएको पैसाले सानो घर बनाए, केही जमिन जोडे। श्रीमती खेती किसानीमा लागिन्, उनी भने गाउँकै अस्पतालको एम्बुलेन्स चलाउन थाले। उनीहरूका ९ र ७ वर्षका दुई छोराछोरी भए। फुर्सदका बेला पार्टी काममा जोडिन थाले। तर, उनी अहिले न एम्बुलेन्स चलाउन सक्छन्, न पार्टी काममै जोडिन। पूरै थलिएका छन्। दुःखका पहाड आफैं काट्दै उनी अगाडि बढ्दै छन्। हिजो के सोचिएको थियो, आज यो हालत भयो। विगत सम्झिँदा मन भाँचिएर आउँछ। कुरा गर्न मन लाग्दैन, उनले दुःखेसो पोखे, अहिले पार्टीको यो अवस्था, नेताहरूको यो ताल हुन्छ भन्ने थाहा भएको भए किन लागिन्थ्यो र ? देशका लागि लडेको मान्छे, अहिले यसरी आफैं लडेर कुजिएर बस्नुपर्ने अवस्था आयो। एउटा विश्वासका साथ पार्टीमा लागेको थिएँ तर इमानदारको काम रहेनछ पार्टीभित्र। जसले बदमासी गर्न सक्छ, चतुर्याइँ गर्न सक्छ, उसलाई मात्रै रहेछ यो राजनीति, पार्टी भन्ने कुरा। हामीजस्ताका लागि होइन। जीवनमरणको लडाइँ म नैनबहादुर तामाङ। पार्टीमा हिँड्दा पार्टी नाम जमिन। मेरो घर सिन्धुपाल्चोक सुनकोसी गाउँपालिका५ सुनखानीमा पर्छ। २०३५ सालमा जन्मिएको हुँ। ठ्याक्कै ४२ वर्षको भएँ। २०५८ सालमा माओवादी युद्धले लोभ्यायो। गाउँमै जनसरकार घोषणा गर्न आएका साथीहरूसँगै युद्धमा पूर्णकालीन भएर लागें। सीधै जनसेनामा जोडिएँ। त्यही वर्ष चैनपुर भिडन्तमा सहभागी भएँ। त्यसपछि त युद्ध कति लडियो, लडियो। काठमाडौं उपत्यकापूर्वका सानाठूला सबै भिडन्तमा सहभागी भएँ। कम्पनी कमान्डरसम्म भएँ। भोजपुरको रिपिटर टावर आक्रमणका क्रममा मेरो मुखछेउ घाँटीमा गोलीको छर्राले लाग्यो। त्यसभन्दा अगाडि र पछाडि पनि म घाइते नभएको होइन, भएँ। कहिले खुट्टामा गोली लाग्यो, कहिले छर्राले भेट्यो। तर मुख छेउमा लागेको छर्राले अहिले मलाई मुखको क्यान्सर निम्त्याएको छ। त्यसैसँग अहिले म जीवनमरणको लडाइँ लडिरहेको छु। घाइते हुँदा सहरमा अस्पताल आउन सम्भव थिएन। जनसेनामै रहेका स्वास्थ्यकर्मी साथीहरूको उपचारमा म तंग्रिएको थिएँ। तुरुन्तै ठीक भएर अन्य मोर्चामा पनि लडाइँ लड्न तयार भइहाल्थें। तर, के थाहा त्यही छर्रा राम्ररी निकाल्न नसक्दा अहिले यो अवस्था आउँला भनेर। हुन त घाँटीमा रहेको छर्रा झिक्न सम्भवै थिएन। अहिले गिजा नै झिकिएको छ। क्यान्सर भएछ। तुरुन्तै अप्रेसन गर्नुपर्छ, मासु फाल्नुपर्छ भन्ने भयो। धुलिखेल अस्पतालमा २०७५ पुस ४ मा अप्रेसन गरियो। अहिले १८ महिना भयो। त्यसबेला तीन महिना अस्पताल बसें। तर ठीक भएन। गत असारमा थेरापी गरियो। तर मुख र घाँटी डढेर सुन्निने भयो। साइड स्टिल हालिएको थियो। अहिले स्टिल झिकेपछि मुख बांगियो। यस्तो भएको एक महिना जति मात्र भयो। अप्रेसन गरेको एक वर्षसम्म आँखा देखेकै थिएँ तर त्यो पनि अहिले एउटा देब्रे आँखा देख्नै छोडें। श्रीमती गाउँमै छिन्। बच्चा साना छन्। भलिबल खेलाडी करुणासँग पार्टीमै विवाह गरेको हुँ। अहिले उनी खेतीकिसानी गर्छिन्। क्यान्टोनमेन्टबाट स्वेच्छिक अवकाश रोजेर आउँदा मेरो ६ लाख र बूढीको पनि अलिकति पैसा आएको थियो। त्यसले गाउँमै सानो कटेरो हाल्ने, केही जमिन जोड्ने गरेर दुखजिलो गरिरहेकै थियौं। श्रीमती गाउँमै खेतीपाती गर्थिन्, म गाउँकै एम्बुलेन्स चलाउँथे। गुजारा त्यसरी चल्दैथियो। जब एक्कासी क्यान्सर भयो एकदमै बिलखबन्दमा छु। भएको पैसा उपचारमा सकिइसक्यो। हिजो परिवर्तनका लागि लड्दा लागेको छर्राबाट क्यान्सर निम्तियो। गाउँपालिकाले १६ हजार दियो। लकडाउनका बेला धुलिखेल आएँ। धुलिखेलले भक्तपुर क्यान्सर अस्पतालमा रिफर गरयो अनि यता आएँ। हिजो के सोचिएको थियो, आज यो हालत भयो। विगतको कुरा सम्झिँदा मन भाँचिएर आउँछ। कुरा गर्न मन लाग्दैन आजभोलि। देशका लागि लडेको मान्छे, अहिले यसरी आफैं लडेर कुजिएर बस्नुपर्ने अवस्थामा आइयो। आज यो हालत छ। विश्वासका साथ पार्टीमा लागेको। इमानदारको काम रहेनछ, पार्टीभित्र। अरुले जस्तै केही चलाखी गरेको, बदमासी गरेको भए म यो अवस्थामा किन हुन्थे हुँला र ! केही घरघडेरी सुखसयलमा हामी पनि रहन्थ्यौं होला। हामी समान साथीहरूको घर छ, गाडी छ। हाम्रो हालत यो छ। महिनैपिच्छे उपचारमा फलोअपका लागि जानुपर्नेछ। एकपटक जाँदा सबै नयाँ चेकअप गर्नुपर्छ। महिनामा ७० हजार जति उपचारमा लाग्छ। मसँग पैसो छैन। हिजो जसका लागि लडियो, उसैले वास्ता गर्दैनन्। प्रदेश ३ का सामाजिक विकासमन्त्री युवराज दुलाल भेट्न आउनुभयो। अरू कोही आएका छैनन्। प्रदेशका मन्त्री युवराज स्क्वाड कमान्डर हुँदा म सदस्य भएर काम गरेको। उहाँले आएर आफ्नो एक महिनाको तलब सहयोग गर्छु भनेर जानु भएको छ। अरू कुनै नेताहरू आउनु भएको पनि छैन, के छ भनेर सोधखोज पनि गरे जस्तो लाग्दैन। लामो समयपछि बुधबार दाहालसँग भेट भयो। उहाँले उपचारमा राज्यले सहयोग गर्छ । हाललाई मेरो तर्फबाट उपचारका लागि ५० हजार भनेर दिएर फर्काउनुभयो। किमो चलाउनुपर्छ भनेका छन्। तर, २०७५ पुसमा अप्रेसन गरेदेखि मैले खान राम्ररी सकेको छैन। अन्न मेरो पेटमा परेको छैन। पानी र बिस्कुटकै भरमा छु त्यो बेलादेखि आजसम्म। अन्न नै शरीरमा नपरेपछि बिस्कुट पानीले मात्र के दरिलो होला र शरीर। तर त्यही बिस्कुट पानीले धानेको छ जीवन। किमो लगाउन शरीर दरिलो भएन। इन्जेक्सनबाट थाम्न नसक्ने भएकोले क्याप्सुल खान भनेका छन् डाक्टरहरूले। घाउ पाक्यो, गाह्रो भयो भने आउनु नत्र महिनामा एकपटक आउनु भनेका छन्। अहिले पनि एक साता मात्र भयो भक्तपुर क्यान्सर अस्पतालबाट डिस्चार्ज भएको। यहाँ भाइको डेरामा बसेको छु। यहाँ पनि कतिन्जेल यसरी बस्ने ? के गर्ने मेरो ठेगान छैन। उपचार गर्न पैसो साथमा छैन। गरिबको राज्य व्यवस्था ल्याउन भनेर लडियो तर अझै गरिबको राज्य रहेनछ। राज्यले क्यान्सर, मिर्गौलाजस्ता रोगमा मात्र भए पनि उपचारको व्यवस्था गरिदिएको भए हामीजस्ता गरिबलाई राज्य छ भन्ने अनुभूति हुन्थ्यो। तर नेताहरू फेरिएका रहेछन्, जनता उस्ताको उस्तै छन्। परिवर्तनका लागि के आन्दोलनमा लागिएछ भन्ने लाग्छ। मन दुखिरहन्छ। बूढाबूढी भेटिँदा कहिलेकाहीँ भक्कानिएर रुन्छौं, कस्तो व्यवस्थाका लागि बन्दुक बोकिएछ ? कसका लागि मर्न र मार्न हिँडिएछ ? अहिले सम्झिँदा पनि छाती पोलेर मात्र आउँछ।"
दलीय भागबन्डामा रेडक्रस,"काठमाडौं : मानवीय संस्था रेडक्रस भ्रष्टाचार डुबेको छ। भ्रष्टाचार र अनियमितता चुलिएपछि नेपाल रेडक्रस सोसाइटीको पुरानो कार्यसमिति विघटन गरेर सरकारले नयाँ समिति बनाएको छ। तर, नयाँ समिति पनि राजनीतिक भागबन्डाको आधारमा बनाइएको छ। सत्तारूढ दल नेकपा र मुख्य प्रतिपक्षी कांग्रेस निकटलाई जिम्मेवारी तोकिएको छ। ३३ सदस्यीय समितिमा १९ नेकपा समर्थित छन् भने १४ जना कांग्रेस निकटका हुन्। पदाधिकारीमा ४ जना नेकपा र ३ जना कांग्रेस समर्थक हुन्। मन्त्रिपरिषद्को बैठकले नेकपा समर्थित डा नेत्रप्रसाद तिम्सिनाको अध्यक्षतामा नयाँ जिम्मेवारी तोकेको छ। तदर्थ समितिका उपाध्यक्षमा डा विश्वकेशर मास्के र शर्मिला कार्की छन्। महामन्त्रीमा पीताम्बर अर्याल र कोषाध्यक्षमा सीताराम कोइराला छन्। अध्यक्ष तिमिल्सिना र उपाध्यक्ष कार्कीका गैरसरकारी संस्था महासंघका पूर्वअध्यक्ष हुन्। अर्का उपाध्यक्ष मास्के रेडक्रसकै पुरानो कार्यसमितिका उपाध्यक्ष र महामन्त्री थिए। महामन्त्री अर्याल रेडक्रसका पूर्वकर्मचारीसमेत हुन्। उपमहामन्त्री पछि चयन गर्ने बताइएको छ। उपकोषाध्यक्षमा होमप्रसाद पाठकलाई चयन गरिएको छ। उपाध्यक्ष कार्की, कोषाध्यक्ष कोइराला र उपकोषाध्यक्ष पाठक नेकपा निकट हुन्। उपाध्यक्ष श्रेष्ठ र महामन्त्री अर्याल कांग्रेस समर्थित हुन्। उपमहामन्त्री पनि कांग्रेस समर्थित बनाउने सहमति भएको छ। सदस्यहरूमा श्रीकृष्ण दाहाल, अरुण खनाल, तीर्थराज घिमिरे, लेखबहादुर हमाल, छेपाल दोर्जे लामा तामाङ, इन्द्रबहादुर गुरुङ, प्रताप विष्ट, कुमार थापा र बाबुराजा महर्जन छन्। यसैगरी शम्भुप्रसाद पोखरेल, शिवकुमार थापा, अशोक श्रेष्ठ, बाबुराम भट्टराई, उद्धवराज भट्टराई, चन्द्रकला कार्की, प्रदीप घिमिरेलाई चयन गरिएको छ। उनीहरू सबै नेकपा समर्थित हुन्। त्यस्तै, नागेन्द्रप्रसाद चौधरी, उमेश थापा, लोकराज ढकाल, खेमराज केसी, दीपेन्द्र ढकाल, श्यामप्रसाद डोटेल, सुबोधकुमार सिंह, जीवन राना, महेन्द्र श्रेष्ठ, लोकदर्शन श्रेष्ठ र मोहन पोखरेललाई पनि सदस्य चयन गरिएको छ। उनीहरू कांग्रस निकट हुन्। महिला बालबालिका तथा ज्येष्ठ नागरिक मन्त्री गुरुङले लामो अनुसन्धान र छानबिन प्रतिवेदनका आधारमा रेडक्रसमा ठूलो अनियमितता भएको पाइएपछि मन्त्रिपरिषद्मा कारबाहीको प्रस्ताव लगेको थिए। राष्ट्रिय योजना आयोगका सदस्य मीनबहादुर शाहीको अनुगमन तथा अध्ययन समितिले रेडक्रसका ६ विषयवस्तु अध्ययन गरेको थियो। ३३ सदस्यीय समितिमा १९ जना नेकपा समर्थित छन् भने १४ जना कांग्रेस निकटका।रेडक्रसले देशैभर अर्बौं सम्पत्ति र जग्गा हिनामिना भएको छानबिन टोलीको ठहर समितिले वैदेशिक सहायता उपयोग तथा परिचालन विगतका अनुगमनछानबिन टोलीमार्फत तयार प्रतिवेदनहरूको सुझाव र दिएका सिफारिस कार्यान्वयन स्थिति, सम्पत्ति प्रयोग तथा व्यवस्थापनको पक्ष अध्ययन गरेको थियो। त्यसैगरी संस्थागत सुशासन तथा खरिद व्यवस्था, लेखा परीक्षण प्रतिवेदन, प्रचलित ऐन, नियम कार्यान्वयन तथा परिपालनाको अवस्था समेत नियालेको थियो। रेडक्रसले वैदेशिक सहयोगमा १५ अर्ब ९५ करोड ६ लाख २६ हजार चार सय २६ रुपैयाँ प्राप्त गरेको पाइएको छ। जसमा १५ अर्ब ६१ करोड १८ लाख सात हजार तीन सय ७४ रुपैयाँ ५३ पैसा खर्च भएको देखिएको छ। गैरसरकारी संस्थाको रूपमा रेडक्रसले समाज कल्याण परिषद्बाट सात करोड १५ लाख ८४ हजार ७ सय दुई रुपैयाँ ३५ पैसा मात्रै स्वीकृत लिएको छ। सो संस्थाले गोदाम घरको लागि भक्तपुरमा जग्गा खरिद गर्दा सार्वजनिक खरिद प्रक्रिया पूरा नगरेकोे पाइएको छ। त्यस्तै प्रदर्शनीमार्गस्थित निर्माणाधीन ब्लड बैंक भवनमा पनि अनियमितता भएको समितिको ठहर छ। काठमाडौं उपत्यकामा मात्रै होइन देशैभर अर्बौं सम्पत्ति र जग्गा हिनामिना भएको छानबिन टोलीको ठहर छ। थापा नेतृत्वको कार्यसमितिमा देवरत्न धाख्वा विगत ३५ वर्षदेखि महामन्त्री रहे। उनी २०४२ माघ २७ देखि लगातार महामन्त्री छन्। निवर्तमान अध्यक्ष थापा र कोषाध्यक्ष देवेन्द्रबहादुर प्रधान पनि २०६४ वैशाख १५ देखि सोही जिम्मेवारीमा छन्। एक वर्षभित्र महाधिवेशन गर्ने कार्यदेशसहित गत वर्ष डा विश्वकेशर मास्केको अध्यक्षतामा गठित १७ सदस्यीय तदर्थ समिति गठन गरेको थियो। जिल्ला प्रशासनले अनियमितता र भ्रष्टाचारको उजुरीमाथि छानबिन गर्दै गत वर्ष वैशाख २३, २४ र २५ गते धरानमा हुने साधारणसभा र निर्वाचन कार्यक्रम स्थगित गर्ने निर्णय गरेको थियो । तर सर्वोच्च अदालतले भदौ २६ मा नेपाल रेडक्रसको कार्यसमिति भंग गर्ने जिल्ला प्रशासन कार्यालयको निर्णय बदर गर्यो।"
कांग्रेसमा कचिंगल : नवप्रवेशीलाई मनपरी सदस्यता बाँडेको पौडेलको आरोप,"काठमाडौं : प्रमुख प्रतिपक्षी कांग्रेसभित्र महाधिवेशनको प्रक्रिया सुरु भएसँगै असन्तुष्टि देखा पर्न थालेका छन्। आसन्न महाधिवेशन प्रभावित पार्ने गरी विभाग गठन, विस्तारका साथै पार्टीमा नवप्रवेशीलाई विधानविपरीत आफूखुसी क्रियाशील सदस्यता वितरण गरिएको भन्दै वरिष्ठ नेता रामचन्द्र पौडेल समूहले असन्तुष्टि जनाएको हो। पौडेल समूह निकट केन्द्रीय सदस्यको बुधबार पार्टी मुख्यालय सानेपामा बसेको भेलाले विभागलाई पूर्णता दिने काम रोक्न र क्रियाशील सदस्यता वितरणलाई पारदर्शी बनाउन सभापति शेरबहादुर देउवाको ध्यानाकर्षण गराउने निर्णय गरेको छ। पौडेल समूह निकट केन्द्रीय सदस्य जीवन परियारले देउवालाई बिहीबार लिखित ध्यानाकर्षण गराउने जानकारी दिए। महाधिवेशनको कार्यतालिका सार्वजनिक भइसकेको छ। पार्टी महाधिवेशनमा केन्द्रित हुनुपर्ने बेला विधानको व्यवस्था विपरीत विभाग गठनको कुनै औचित्य छैन। यसको काम पनि छैन, उनले भने, तर सभापतिज्यूले विभाग विस्तारलाई जोड दिनुभएको छ। यसबारे सभापतिलाई भेटेरै लिखित ध्यानाकर्षण गराउने कुरा भएको छ। पौडेल समूहको अर्काे असन्तुष्टि क्रियाशील सदस्यता वितरणमा छ। दुई वर्षअघि संघीय निर्वाचनअघि विजय गच्छदार नेतृत्वको फोरम लोकतान्त्रिक पार्टी समायोजनदेखि विभिन्न समयमा कांग्रेस प्रवेश गरेका नेता कार्यकर्तालाई मनोमानी रूपमा क्रियाशील सदस्यता वितरण गरेको सो समूहको आरोप छ। उनीहरूले राप्रपा परित्याग गरी मंगलबार कांग्रेस प्रवेश गरेका सुनीलकुमार थापासहितका नेताहरूको विषयलाई समेत महाधिवेशनसँग जोडेका छन्। विधानमा अरू पार्टीबाट प्रवेश गराउने निश्चित व्यवस्था छ। उनीहरूलाई पनि क्रियाशील सदस्यता दिने प्रावधान पनि प्रष्ट छ, केन्द्रीय सदस्य परियारले भने, पार्टी प्रवेश गर्नेहरूलाई हामी स्वागत गर्दछौं। यसमा हाम्रो कुनै असहमति छैन यो खुसीको कुरा हो। तर क्रियाशील सदस्यता वितरण विधानको पालना नगरेर तल्लो तहमा नयाँ पार्टीबाट आएकाहरूलाई आफूखुसी सदस्यता बाँड्ने काम भएको छ। पार्टी विधानमा स्थानीय निकायको सिफारिसका आधारमा मात्रै क्रियाशील सदस्यता वितरण गर्ने प्रावधान रहे पनि संस्थापन पक्षले केन्द्रबाटै व्यक्तिपिच्छे सदस्यता दिने गरेको पौडेल समूहको आरोप छ। राप्रपा परित्याग गरेका थापासहितका नेताको कांग्रेस प्रवेशको विषयमा पनि वरिष्ठ नेता पौडेलले पार्टीको पदाधिकारी बैठकमै असहमति जनाएका थिए। महाधिवेशनका बेलामा किन अरू पार्टीबाट मान्छेहरू ल्याउनुपर्यो ? आफ्नै पार्टीभित्रका नेता कार्यकर्तालाई व्यवस्थापन गर्न सकिएको छैन, उनले भनेका थिए। सभापति देउवाले फागुन दोस्रो करिब २० विभाग गठन गरेका थिए। फागुन १९ गते चारवर्षे औपचारिक कार्यकाल सकिन केही दिनअघि देउवाले विभाग संयोजक मात्रको जिम्मेवारी दिएका थिए। विभाग गठनप्रति सुरुदेखि नै पौडेल समूह असन्तुष्ट थियो। तर, पछिल्लो समय देउवाले विभाग विस्तारलाई तीव्रता दिएपछि उनीहरू थप चिढिएका हुन्। देउवा महाधिवेशनलाई प्रभावित पार्न विभाग गठन र विस्तार गर्न सक्रिय रहेका पौडेल समूहको आरोप छ। केही समय अघि मात्रै नेता पौडेल, महामन्त्री डा शशांक कोइराला र कोषाध्यक्ष सीतादेवी यादवले पार्टीको केन्द्रीय निर्वाचन समितिमा लिखित उजुरी नै दिएका थिए।"
उद्योगमन्त्रीलाई धम्की कल : एमसीसीको समर्थन गरे टाउको काटिदिन्छौँ,"काठमाडौँ : उद्योग, वाणिज्य तथा आपूर्तिमन्त्री लेखराज भट्टले अमेरिकी सहयोग मिलेनियम च्यालेन्ज कर्पोरेसन (एमसीसी)को समर्थन गरेमा आफूलाई ज्यान मार्ने धम्की आएको बताएका छन् । मन्त्री भट्टले एक अपरिचित व्यक्तिले बझाङबाट फोन गरेर एमसीसीको समर्थन गरेमा टाउको काटिदिने धम्की दिएको संसदीय समितिलाई जानकारी दिएका छन् । संसदको उद्योग, वाणिज्य, श्रम तथा उपभोक्ता हित समितिको बैठकमा बिहीबार यस्तो धम्की आएकोबारे जानकारी दिएका हुन् । मन्त्री भट्टले फोनमै एमसीसी सम्झौता पढेको छ कि छैन भनेर सोधेको तर पढ्न जरुरी नभएको, जसरी भए पनि समर्थन गर्न नहुने धम्की दिएको उनले बताए । बैठकमा भट्टले भने, बझाङ जिल्लाबाट एमसीसीको बारेमा मलाई फोन आयो, तैँले समर्थन गरिस् भने तेरो टाउको काटिन्छ । भनियो । मन्त्री भट्टका अनुसार ती व्यक्तिले सम्झौता पढ्न जरुरी नभएको तर कुनै पनि हालतमा समर्थन गर्न नहुने बताएका थिए । कुनै पनि विषयमा नपढिकनै प्रतिक्रिया दिने प्रवृत्ति बढेको भन्दै मन्त्री भट्टले चिन्ता व्यक्त गरेका थिए । मन्त्री भट्टलाई आएको यस्तो धम्कीबारे थप अनुसन्धान भने अघि बढेको छैन । धम्की आएको फोन वा फोनकर्ताको पहिचानबारे उनले थप प्रष्ट पारेका छैनन् । एमसीसी सम्झौता असार १६ सम्म पनि संसद्बाट अनुमोदन नहुने भएपछि सरकारले परियोजना कार्यान्वयन सुरु हुने म्याद थपिएको छ। सत्तारूढ दल नेकपाको घरेलु किचलोका कारण एक वर्षदेखि एमसीसी संसदमा अल्झिएको छ। संसद्मा प्रवेश गरेको एक वर्ष भइसक्दा पनि एमसीसी सम्झौता अनुमोदन हुन सकेको छैन। संसद्को हाल जारी बजेट अधिवेशनबाट अनुमोदन गर्ने प्रधानमन्त्रीले पटकपटक व्यक्त गरे पनि जस्ताको तस्तै अनुमोदन गर्न नहुने मत नेकपाभित्र बलियो बन्दै गएको छ। आन्तरिक विवाद बढेपछि नेकपाले एमसीसी अध्ययन गर्न पूर्वप्रधानमन्त्री झलनाथ खनालको संयोजकत्वमा आन्तरिक कार्यदल पनि बनायो। कार्यदलले यथास्थितिमा एमसीसीलाई कार्यान्वयनमा लैजान नहुने र यसका केही प्रावधानमा संशोधन आवश्यक रहेको औंल्याउँदै प्रतिवेदन बुझाएको थियो। प्रधानमन्त्री केपी शर्मा ओली, परराष्ट्रमन्त्री ज्ञवालीलगायत सत्तारुढ दलका नेताहरु यसलाई पारित गर्नुपर्ने पक्षमा छन्। त्यसैगरी प्रमुख प्रतिपक्ष दल कांग्रेसले पहिलेदेखि नै सम्झौता अनुमोदन गर्नुपर्ने स्पष्ट अडान राख्दै आएको छ।तर नेकपाका अध्यक्ष पुष्पकमल दाहाल, माधव नेपाल, पूर्वप्रधानमन्त्री झलनाथ खनाललगायतका नेताहरु एमसीसीलाई जस्ताको तस्तै पारित गर्न नहुने पक्षमा छन्। पछिल्लो समय नेकपाको हरेक आन्तरिक बैठक यही विषय बल्झिने गरेको छ। के हो एमसीसी ? अमेरिकी सहयोग मिलेनियम च्यालेन्ज कर्पोरेसन (एमसीसी) एउटा अनुदान सम्झौता हो। यो ब्याज तिर्नुपर्ने ऋण होइन, अमेरिकी सरकारले नेपाल सरकारलाई सीधै अनुदान हो। यो अनुदानको प्रक्रिया पाँच वर्षअघि नै सुरु भएको थियो। सन् २०१५ मा इनिसियल इंगेजमेन्ट टेक्निकल एसेसमेन्ट एग्रिमेन्टभयो। जसमा अर्थ मन्त्रालयका अधिकारी र अमेरिकास्थित एमसीसी कम्प्याक्ट अपरेसन विभागका उपाध्यक्ष क्यामराख के खानले हस्ताक्षर गरेका थिए। २०१६ मा यसमा केही संशोधन भयो। यसकै जगमा सेप्टेम्बर २०१७ मा मूल सम्झौता मिलेनियम च्यालेन्ज कम्प्याक्ट भएको हो। जसमा तत्कालीन अर्थमन्त्री ज्ञानेन्द्रबहादुर कार्की र एमसीसीका कामु प्रमुख कार्यकारी अधिकृत जोनाथन जी नासले हस्ताक्षर गरेका थिए। सेप्टेम्बर २०१९ मा कार्यक्रम कार्यान्वयन सम्झौता९प्रोग्राम इम्प्लिमेन्टेसन एग्रिमेन्ट० गरिएको थियो। त्यसमा नेपालका तर्फबाट अर्थमन्त्री युवराज खतिवडा र एमसीसी कम्प्याक्ट अपरेसन विभागका उपाध्यक्ष एन्थोनी वेलचरले सम्झौतामा हस्ताक्षर गरेका छन्। यसमा झन्डै ५५ अर्ब रुपैयाँको बजेट छ। पाँच वर्षको अवधिमा मूलतस् पूर्वाधार विकासमा यो रकम खर्च गरिने सम्झौतामा उल्लेख छ। हालसम्म अमेरिकाका तर्फबाट करिब पौने तीन अर्ब खर्च भइसकेको छ।"
सानेपामा पौडेललाई देउवाको जवाफ : म काम चलाउ सभापति होइन,"काठमाडौं : नेपाली कांग्रेसको आगामी महाधिवेशनको चहलपहलसँगै पार्टीभित्रको आन्तरिक विवाद पनि चर्किएको छ। संस्थापन पक्षको एकलौटी कदम सच्चाउन माग गर्दै विरोधपत्र बुझाउन सानेपा पुगेका वरिष्ठ नेता रामचन्द्र पौडेलसहितका नेताहरूलाई सभापति शेरबहादुर देउवाले आफू कामचलाउ सभापति नभएको जबाफ दिएका छन्। पौडेलसहितका नेताहरुले महाधिवेशनको मिति घोषणापछि विभाग गठन र विस्तारका साथै मनपरी ढंगले नवप्रवेशीलाई सदस्यता बाँडेको आरोप लगाउँदै बिहीबार सभापति देउवालाई ज्ञापनपत्र बुझाएका छन्।उनीहरुले कामचलाउ सभापतिलाई यसरी मनोमानी ढंगले निर्णय गर्ने अधिकार नभएको भन्दै महाधिवेशनको नतिजा प्रभावित पार्ने खालका गतिविधि नगर्न ध्यानाकर्षण गराएका थिए। २०७२ फागुनमा भएको कांग्रेसको तेह्रौं महाधिवेशनबाट निर्वाचित नेतृत्वको चारवर्से अवधि गत फागुनमा सकिएको थियो। सभापतिसहित कार्यसमितिको पदावधि एक वर्ष थपिएको हो।कांग्रेसले आउने फागुन ७ देखि १० गतेसम्म महाधिवेशन गर्ने कार्यतालिका सार्वजनिक गरिसकेको छ । पौडेलसहितका नेताहरूलाई सभापति देउवाले महाधिवेशनसम्म आफू कार्यकारी नै भएको स्पष्ट पारेका छन्। सभापति देउवाले बाँकी विभाग गठन र विस्तारलाई निरन्तरता दिने संकेत गरे । विधानमा कामचलाउ सभापति भन्ने नै छैन, त्यसैले महाधिवेशनसम्म म फुलफेजकै सभापति हुँ,देउवाले भने, महाधिवेशनलाई स्वतन्त्र र निष्पक्ष बनाउन म प्रतिवद्ध छु । त्यसमा शंका नगर्नुस् । बरिष्ठ नेता पौडेल समूहले महाधिवेशनको मिति घोषणा भइसकेपछि विभाग गठन र विस्तार गरिएको भन्दै सभापति देउवाको ध्यानाकर्षण गराएको हो । विधान अनुसार ६ महिनाभित्र गठन भइसक्नुपर्ने विभाग र समितिहरु महाधिवेशनको मुखमा गठन गरिएकोमा आपत्ति जनाउँदै आएका छन् । बुधबार पार्टी कार्यालय सानेपामा पौडेल समूहको केन्द्रीय सदस्यहरुको भेलाले सभापति देउवालाई लिखित ध्यानाकर्षण गराउने निर्णय गरेको थियो। सभापतिलाई लिखित पत्र बुझाएपछि सानेपामै बिहीबार आयोजित पत्रकार सम्मेलनमा बरिष्ठ नेता पौडेलले विधानविपरीत भएका निर्णयविरुद्ध महाधिवेशनसम्मै प्रतिरोध गर्ने बताएका थिए । सभापतिले जति गल्ती गर्दै जान्छन् हामी त्यत्ति नै सशक्त बन्दै जान्छौं, उनले भने, अहिले विधानविपरीत भइरहेका निर्णयलाई मुद्धाका रुपमा महाधिवेशनसम्म लैजान्छौं ।उनले आफूहरुको लडाइँ पार्टी भित्र पदका लागि नभई विधि स्थापित गर्न भएको बताए । पत्रकार सम्मेलनमा महामन्त्री डा शशांक कोइराला, पूर्वमहामन्त्री प्रकाशमान सिंह, डा शेखर कोइरालालगायतका प्रभावशाली नेताहरु सहभागि थिए । विधानतः तेह्रौं महाधिवेशन सम्पन्न भएको ६ महिनाभित्र गठन गरिसक्नु पर्ने केन्द्रीय विभागहरू, अहिले चौधौं महाधिवेशनको कार्यक्रम अघि बढिसकेपछि, गठन गरिरहनु भएको छ, सभापति देउवालाई बुझाइएको ज्ञापनपत्रमा भनिएको छ, यसबाट विधानको पूरै उल्लङ्घन भएको छ । विभागमा संख्या बढाउने, गठन गर्ने र विस्तार गर्ने कार्य विधानविपरीत हुनुका साथै महाधिवेशनलाई प्रभावित गर्ने मनसाय भएको पौडेल समूहको ठहर छ । उसले विभाग विस्तारको निर्णय खारेज गर्न पनि माग गरेको छ । साथै पौडेल समूहले कांग्रेसमा समायोजन भएका अन्य पार्टी र नेताहरुलाई विधानको व्यवस्था मिचेर आफूखुसी क्रियाशील सदस्यता वितरण गरिएको भन्दै आपत्ति जनाएको छ । सभापति देउवाले भने आफूले सहमतिका लागि नाम माग्दा नदिएपछि अन्तिममा विभाग गठन गर्नुपरेको बताए । मैले विभाग गठनमा तपाईहरुलाई पर्खिएकै हो । नाम दिनूस् भन्दा दिनुभएन, देउवाले पौडेल समूहका नेताहरुलाई भने, अझै आउनुस् । सबै मिलेर विभाग गठन गरौं । सहमतिमै जाँदा कसरी महाधिवेशन प्रभावित हुन्छ ? उनले अन्य पार्टीबाट आउने नेताहरुलाई प्रवेश गराउनेबारे सबैसँग सहमति भएकाले आशंका नगर्न आग्रह गरे । अरु पार्टीबाट आउनेको हकमा तपाइँहरुसँग पनि सल्लाह गरेकै हो । तपाईहरुले पनि फुलमाला लगाउनुभएकै हो, देउवाले भने ।"
ओम्नी प्रकरणमा मन्त्री दोषी,"काठमाडौं : विभागीय प्रमुखले गर्ने स्वास्थ्य सामग्री खरिदको निर्णयमा स्वास्थ्यमन्त्री आफैं संलग्न हुनु कानुनविपरीत देखिएको छ। प्रधानमन्त्री कार्यालयमातहत रहेको सार्वजनिक खरिद अनुगमन कार्यालयले ओम्नीसँगको सम्झौता प्रक्रियामा कानुन मिचिएको निष्कर्ष निकाल्दै प्रतिवेदन संसद्मा पठाएको छ। स्वास्थ्यमन्त्री भानुभक्त ढकाल र उनका सल्लाहकार डा खेम कार्कीको संलग्नतामा ओम्नी समूहसँग महँगो मूल्यमा स्वास्थ्य सामग्री खरिदको निर्णय २०७६ चैत २० मा भएको थियो। ओम्नीलाई १ अर्ब २४ करोडको स्वास्थ्य सामग्रीको ठेक्का दिइएको थियो। प्रतिनिधिसभाको सार्वजनिक लेखा समितिमा प्राप्त प्रतिवेदनमा स्वास्थ्य सामग्री खरिदमा कानुन मिचिएको भन्दै प्रश्नै प्रश्न उठाइएको छ। ओम्नीमार्फत स्वास्थ्य सामग्री खरिद प्रक्रियामा अनियमितता र कानुनको उल्लंघन भएको भन्दै उजुरी परेपछि समितिले छानबिन थालेको हो। समिति सभापति भरत शाहले सार्वजनिक खरिद अनुगमन कार्यालयको अध्ययन प्रतिवेदन प्राप्त भएको बताए। ओम्नीसँग स्वास्थ्य सामग्री खरिदमा अनियमितता आशंका भएपछि उक्त कार्यालयलाई अध्ययन गर्न लगाइएको थियो। समितिले प्रतिवेदन अध्ययन गरी आवश्यक निर्णय लिने सभापति शाहको भनाइ छ। उक्त कार्यालयका सुवासचन्द्र शिवाकोटी संयोजकत्वको समितिले ओम्नीसँगको स्वास्थ्य सामग्री खरिद प्रक्रियाबारे अध्ययन गरी प्रतिवेदन तयार पारेको हो। आपूर्तिकर्तासँग वार्तालगायत खरिद प्रक्रियामा विभागीय मन्त्री र उनका प्रमुख सल्लाहकार डा कार्की कानुनी व्यवस्थाविपरीत संलग्न भएको प्रतिवेदनमा छ। वार्तालगायत खरिदसँग सम्बन्धित निर्णय (२०७६१२१२) मा एउटै टिप्पणी र आदेशबाट लिखित दररेट माग्ने निर्णय, लिखित रूपमा पेस हुन आएका दुई वटा प्रस्तावहरूको तुलनात्मक तालिका तयार गरि मन्त्रालयमा पठाउने निर्णय, सम्भावित आपूर्तिकर्ताको छनेट गर्ने निर्णय र वार्ताबाट छनोट भएको बोलपत्रदातासँग खरिद सम्झौता गर्ने गरी माननीय मन्त्रीस्तरबाट मन्त्रिपरिषद्बाट समर्थन गराउने गरी निर्णय भएको देखिन्छ, प्रतिवेदनमा भनिएको छ, नियम ६७ अनुसार बोलपत्रको स्वीकृति कार्यालय प्रमुखविभागीय प्रमुखसचिवबाट हुने कानुनी व्यवस्था रहेको छ। स्वास्थ्यमन्त्री ढकालको आतिथ्यमा स्वास्थ्य सेवा विभागका महानिर्देशकको अध्यक्षतामा आपूर्तिकर्तासहित ४२ जनाको उपस्थितिमा छलफल भएको, मन्त्रीकै सल्लाहकारको संयोजकत्वमा आपूर्तिकर्तासँग वार्ता गर्न समिति बनाएर सार्वजनिक खरिद ऐनको उल्लंघन भएको प्रतिवेदनमा छ। यो सार्वजनिक खरिद ऐनको दफा ७ अनुकूल भएको नदेखिएको, प्रतिवेदनमा छ। सार्वजनिक खरिद नियमावलीअनुसार मूल्यांकन समिति गठन गरी मूल्यांकन नभएको प्रतिवेदनमा औंल्याइएको छ। विश्वव्यापी कोभिड रोकथाम तथा नियन्त्रणका लागि विशेष परिस्थितिमा स्वास्थ्य सामग्री खरिदको सम्झौता गरिएको सरकारले बताए पनि कानुनभित्रबाटै गर्नुपर्ने प्रतिवेदनको ठहर छ। विशेष परिस्थितिमा खरिद गर्दा बोलपत्र वा प्रस्तावको लागि आवश्यक समयावधि दिने गरी खरिद विधि छनोट गर्नुपर्ने र अन्य प्रक्रिया खरिद कानुनअनुसार नै हुनुपर्र्ने, अध्ययन प्रतिवेदनको निष्कर्ष छ, यस खरिदमा सार्वजनिक खरिद ऐन र नियमावलीअनुसार पूर्ण रूपमा खरिद प्रक्रिया पालना भएको देखिँदैन। ओम्नीसँग सम्झौता गर्दा (सेडुअल अफ रिक्वायरमेन्ट) लागत अनुमानमा भएको विवरण र (नेगोसियसन) गरिएको विवरणमा तालमेल नदेखिएको भन्दै अध्ययन प्रतिवेदनमा प्रश्न उठाइएको छ। प्राप्त कागजातका आधारमा लागत अनुमानभन्दा बढी रकमको सम्झौता भएको कागजातबाट देखिन्छ, प्रतिवेदनमा लेखिएको छ, लागत अनुमान तयार गर्दा नेपाली रुपैयाँमा तयार भएको छ तर वार्ता गरी सम्झौता गर्दा अमेरिकी डलरमा गरिएको छ। आपूर्तिकर्ताको योग्यतामाथि प्रश्न उठेको, तोकिएका बमोजिमका सामान प्राप्त भएनभएको विवरण नराखिएको, सामानको गुणस्तर कायम भएनभएको जस्ता विवरण पनि नराखिएको भन्दै स्वास्थ्य मन्त्रालयको नियतमा प्रश्न उठाइएको छ। चैत १९ मा ओम्नीसँग सम्झौता रद्दपछि क्षतिपूर्ति असुल गर्ने निर्णय नभएको, ओम्नीलाई कालोसूचीमा राख्ने निर्णय नभएको भन्दै अध्ययन प्रतिवेदनमा प्रश्न उठाइएको छ।"
काठमाडौंको सुरक्षा अब केन्द्रकै कमान्डमा,"काठमाडौं : काठमाडौं उपत्यकाकाको सुरक्षा व्यवस्थापन र प्रहरी सञ्चालन अब केन्द्र मातहतबाटै गरिने भएको छ। प्रधानमन्त्री केपी शर्मा ओली, गृहमन्त्री रामबहादुर थापा, सातवटै प्रदेशका आन्तरिक मामिला तथा कानुनमन्त्री, गृहसचिव र प्रहरी महानिरीक्षक सम्मिलित बैठकमा राजधानीको सुरक्षा व्यवस्थापन गर्ने जिम्मा केन्द्र मातहत रहने गरी प्रकिया अघि बढाउने निर्णय भएको हो। त्यो अनुसार प्रहरी समायोजन तथा अन्य सुरक्षा समन्वय एवं संरचना तयार गर्न प्रधानमन्त्री ओलीले निर्देशन दिएका छन्। राजधानको सुरक्षा संवेदनशिलता र चुनौतीलाई ध्यानमा राखेर यस्तो व्यवस्था गरिएको बैठकमा सहभागी गृहका अधिकारीले बताए। राजधानीको सुरक्षा केन्द्र सरकार मातहत हुने कि प्रदेश सरकारबाट भन्नेमा लामो समय विवाद हुँदा समायोजनको काम अगाडि बढ्न सकेको थिएन। बाग्मती प्रदेश सरकारले राजधानी (उपत्यकाका तीन जिल्ला) लाई आफू मातहत राख्न खोजिरहेको थियो। तर, गृह मन्त्रालय र नेपाल प्रहरी केन्द्र मातहत हुनुपर्ने पक्षमा थियो। समायोजन मस्यौदालाई अन्तिम रुप दिन प्रधानमन्त्रीसहित बसेको बैठकले राजधानीको शान्ति सुरक्षा अन्तत: केन्द्र मातहत रहने निर्णय गरेको हो। बुधबारको सरक्षा बैठकमा प्रधानमन्त्री ओलीले देशको केन्द्रीय राजधानीको सुरक्षा संवेदनशील मध्य नजर गर्दै केन्द्रीय प्रहरी खटाउनुपर्ने धारणा राखेपछि प्रहरी समायोजन मस्यौदामा केन्द्र मातहत राखिने भएको बताए। हाललाई प्रदेश प्रमुख प्रहरी नायब महानिरीक्षक (डीआईजी) नै राख्ने समेत निर्णय सहमति भएको छ। प्रदेशका आन्तरिक मामिला तथा कानून मन्त्रीहरुले प्रहरी अतिरिक्त महानिरीक्षक (एआईजी) लाई प्रदेश प्रहरी प्रमुख राख्न माग गर्दै आएका थिए। गृहले प्रहरी समायोजनाको विषय टुंगो लगाएसँगै अब समायोजन प्रक्रिया सुरु हुने गृह मन्त्रालयका एक अधिकारी बताए। महानगरीय प्रहरी कार्यालय र प्रदेश प्रहरी कार्यालयका नाम भने परिवर्तन हुने भएको छ। बुधबार प्रधानमन्त्रीनिवासमा प्रहरी समायोजन सम्बन्धमा छलफल गर्न गृह मन्त्रालय तथा प्रदेशका आन्तरिक मामिला मन्त्रीहरूको टोली पुगेका थिए।"
बिजनेशबिहीन प्रदेशसभा : विपद् व्यवस्थापनको पूर्व तयारी भएन,"बुटवल : पाँच नम्बर प्रदेश सभामा बिजनेश अभाव भएको छ । लामो समय स्थगनपछि बिहीबार प्रदेश सभाको बैठक बसेको थियो । शुक्रबार पनि बैठक बस्नेछ । तर संसदमा छलफलका लागि एउटा मात्र विधेयक छ । प्रदेश विश्वविद्यालयको स्थापना, सञ्चालन, नियमन र व्यवस्थापन गर्न लागेको विधेयक शुक्रबार पेश हुँदैछ । यसअघि पेश भएको सेवा केन्द्र तथा पुनस्र्थापना केन्द्रको स्थापना तथा सञ्चालन र सेवा तथा पुर्नस्थापना कोष सम्बन्धी विधेयक विचाराधिन अवस्थामा छ । प्रदेश सचिवालयका प्रवक्ता श्यामप्रसाद श्रेष्ठले नयाँ विधेयक दर्ता नभएको बताए । शुक्रबार प्रदेश विश्वविद्यालय सम्बन्धी विधेयक पेश हुदैछ, उनले भने, त्यो समितिमा छलफलका लागि गएपछि नयाँ विधेयक छैनन् । संसदको जारी छैठौं अधिवेशनले स्थानीय तह र प्रदेशसभाका पदाधिकारीको सेवा सुविधासम्बन्धी संसोधन विधेयक पारित गरेको छ । केही प्रदेश ऐन संशोधन र बजेट पारितबाहेक प्रदेशसभाबाट नयाँ विधेयक पारित भएका छैनन् । सेवा केन्द्र तथा पुर्नस्थापना सम्बन्धी विधेयक समितिमै छलफलमा रहेको छ । प्रदेश ५ मा अहिलेसम्म ६२ वटा विधेयक र संशोधन पेश भएका छन् । तीमध्ये ५८ वटा पारित भइसकेका छन् । लोकसेवा सम्बन्धी विधेयक फिर्ता भएको थियो भने अन्य तीन वटा विधेयक छलफलकै चरणमा रहेका छन् । पाँचौ अधिवेशनमा पेश भएको बजार नियमन सम्बन्धी विधेयक लामो समयदेखि समितिमै अड्किएको छ । सचिवालयका प्रवक्ता श्रेष्ठले केही विधेयक संसदमा ल्याउने तयारी सरकारले गरेको बताए । विशेष समयमा सांसदको गुनासो विपद्को तयारी नहँुदा धनजनको क्षति भएको भन्दै प्रदेश सांसदले सरकारको ध्यानाकर्षण गराएका छन् । बिहीबार प्रदेशसभाको शून्य समयमा बोल्दै सांसदले विपद् पूर्व तयारी गर्दै बाढी र पहिरोको जोखिममा बस्तीलाई स्थानान्तरणको काम सरकारले समयमै गर्नुपर्ने बताए । बैठकमा बोल्दै सांसद तारा जिसीले विपदको तयारी नगरिदा कैयौँ परिवार घरबासबिहीन हुनुपरेको बताइन् । जोखिममा रहेका परिवार र वस्तीलाई स्थानान्तरण गर्न सकिन्छ, तर सरकारले त्यसो गरिरहेको छैन, उनले भनिन्, घटना घटेपछि गोहीका आँसु झार्ने काम भएको छ । अब त्यसो नगरौं । बाढी र पहिरो पीडितलाई पुर्नस्थापनामा चासो दिन उनले सरकारको ध्यान आकर्षण गराइन् । अर्का सांसद रामजीप्रसाद घिमिरेले वर्षाका कारण सडक पूर्वाधार ध्वस्त भएको बताए । सडक मर्मत बजेट ५ लाखले मात्रै नपुग्ने भन्दै त्यसलाई बढाउन उनले आग्रह गरे । सडकमा खसेको पहिरो हटाउने काम तत्काल गर्नुपर्ने र जनजीवन सामान्य बनाउन सरकारले विशेष ध्यान दिनुपर्ने उनले बताए । सांसद कुलप्रसाद पोखरेल भेरी बबई सिचाईंलाई कम्पनीमा लैजानु उपयुक्त रहेको बताए । तर प्रबन्धपत्रमा प्रदेश ५ को हकअधिकार विषयमा नबोलिएको भन्दै त्यसलाई राखिनुपर्ने बताए । विशेषगरी बाँके बर्दियाका जनताको अग्राधिकार हुनुपर्ने उनको भनाइ छ । त्यस्तै सांसद दीपा विकले गिठा खाएर जीवन गुजार्ने चेपाङको घर जलाउने कामको ध्यानाकर्षण गराउदै उनीहरुको उचित व्यवस्थापन गर्न सरकारसंग आग्रह गरिन् । सांसद इन्द्रप्रसाद खरेलले मलको अभाव भएको भन्दै यसले उत्पादनमा नकारात्मक प्रभाव पर्ने बताए । समय हुदै कामै नगर्ने र समय घर्किएपछि मल किन्ने प्रक्रिया किन्नु नै गलत भएको भन्दै यसलाई सुधार गर्ने पर्ने बताइन् । कम्युनिस्ट सरकारको नेतृत्वमा चेपाङहरुको घर जल्ने, जेलमा जानुपर्ने असुहाउदो कुरा नभएको भन्दै यो निन्दनीय रहेको बताए । देख्यौ कम्युनिस्टको सरकारले गरिवको घरमा आगो लगाइयो भन्ने छ समुदायमा । यो विडम्बना हो, उनले भने । अर्का सांसद अमरबहादुर डाँगी, सन्तोषकुमार पाण्डेले समेत समसामयिक विषयमा सरकारको ध्यानाकर्षण गराएका छन् । त्यस्तै बिहीबारको बैठकमा भौतिक पूर्वाधार विकास मन्त्री बैजनाथ चौधरीले पेश गरेको प्रदेशसभा सदस्य तथा पदाधिकारीहरुको सुविधा सम्बन्धी संसोधन विधेयक पारित भएको छ । विधेयकको विमा सम्बन्धी व्यवस्था संसोधन भएको हो । बहाल रहेकै अवस्थामा मृत्यु भए सांसदले १० लाख रुपैयाँ पाउने व्यवस्था गरिएको छ । यसअघि सो व्यवस्था नहुँदा ज्यान गुमाएका सांसदले विमा वापतको रकम नपाएपछि ऐन संसोधन गरिएको हो ।"
सरकार र पार्टी दुवैमा ओलीको विकल्प छैन : लेखराज भट्ट,"काठमाडौं : उद्योग, वाणिज्य तथा आपूर्तिमन्त्री लेखराज भट्टले केपी शर्मा ओलीलाई प्रधानमन्त्री र पार्टी अध्यक्ष दुवै पदबाट हटाउन नहुने बताएका छन्। बिहीबार रिपोर्टर्स क्लब नेपालले आयोजना गरेको साक्षात्कारमा बोल्दै मन्त्री भट्टले ओली नेतृत्वको वर्तमान सरकारलाई पाँच वर्ष नै निरन्तरता दिएर ईतिहास रच्नुपर्ने र अस्थिरताको 'ब्रेकथ्रु' हुनुपर्ने बताएका हुन्। उद्योगमन्त्रीलाई धम्की कल : एमसीसीको समर्थन गरे टाउको काटिदिन्छौँ उनले भने,केपी ओली नै पाँच वर्षको प्रधानमन्त्री हो, पार्टीले सरकारलाई सहयोग गर्छ। पार्टी भनेको सबै हो। अहिले प्रधानमन्त्री ओलीको विकल्प म देख्दिन्।उनले पार्टीभित्र अहिले देखिएको बहस, छलफल र वादविवाद अन्ततः सहमतिमै सबै कुरा हल हुने पनि विश्वास दिलाए।सबै एकै ठाउँमा आउनुहुन्छ। र, सहमति हुन्छ। सहमतिको विकल्प छैन्। आफ्नो पार्टीका नेताहरूको कल्चर नै निकै बहस, छलफल गर्ने र निश्कर्षमा सहमतिबाटै परीणाम निकाल्ने रहेकोले अहिलेपनि सहमति हुने उनको दाबी छ। उनले भने,पार्टी एकता, संघर्ष र रुपतान्तरणबाटै चल्ने हो।' स्थायी कमिटी सदस्यसमेत रहेका मन्त्री भट्टले अध्यक्षद्धय केपी शर्मा ओली र पुष्पकमल दाहाल प्रचण्डबीच सहमति हुने र सहमतिको विकल्प नभएको जिकिर गरे। यद्धपी उनले केही प्रवृत्तिले पार्टीभित्र खेल्न खोजेको आरोप लगाए। उनले भनेतर, हामी ती प्रवृत्तिलाई पराजित गरेरै अघि बढ्छौं। वर्तमान सरकारले गरेका राम्रा काम र यसका उपलब्धिहरु जनतासमक्ष लगिनेपनि उनले जनाए। एकता महाधिवेशनसम्म दुवै अध्यक्ष अनिवार्य निरन्तर रहने र पहिलो महाधिवेशनपनि सहमतिकै आधारमा सम्पन्न गरिने उनको विश्वास छ। उनले भने,हामी महाधिवेशनबाट नेतृत्वपनि सहमतिमै टुँगो लगाउँछौं। मन्त्री भट्टले आफू नेताविशेषको क्याम्पमा नभई पार्टीको क्याम्पमा रहेको स्पष्ट पारे। उनले भने,म दुवै अध्यक्षको क्याम्पमा छु। दुवै अध्यक्ष एकै ठाउँमा हुनुपर्छ। यदि मैले दुवै अध्यक्ष मिलेर अघि बढ्नुपर्छ। र, सहमतिकै साथ अघि बढ्नुपर्छ भन्दा धोका दिएको हुन्छ भने धोका दिएकै सही। तर, म एकताको पक्षमा छु। पार्टी एकतालाई सुदृढ बनाउनुपर्छ भन्ने नै मेरो लाईन हो।"
दलीय भागबन्डामा रेडक्रस,"काठमाडौं : मानवीय संस्था रेडक्रस भ्रष्टाचार डुबेको छ। भ्रष्टाचार र अनियमितता चुलिएपछि नेपाल रेडक्रस सोसाइटीको पुरानो कार्यसमिति विघटन गरेर सरकारले नयाँ समिति बनाएको छ। तर, नयाँ समिति पनि राजनीतिक भागबन्डाको आधारमा बनाइएको छ। सत्तारूढ दल नेकपा र मुख्य प्रतिपक्षी कांग्रेस निकटलाई जिम्मेवारी तोकिएको छ। ३३ सदस्यीय समितिमा १९ नेकपा समर्थित छन् भने १४ जना कांग्रेस निकटका हुन्। पदाधिकारीमा ४ जना नेकपा र ३ जना कांग्रेस समर्थक हुन्। मन्त्रिपरिषद्को बैठकले नेकपा समर्थित डा नेत्रप्रसाद तिम्सिनाको अध्यक्षतामा नयाँ जिम्मेवारी तोकेको छ। तदर्थ समितिका उपाध्यक्षमा डा विश्वकेशर मास्के र शर्मिला कार्की छन्। महामन्त्रीमा पीताम्बर अर्याल र कोषाध्यक्षमा सीताराम कोइराला छन्। अध्यक्ष तिमिल्सिना र उपाध्यक्ष कार्कीका गैरसरकारी संस्था महासंघका पूर्वअध्यक्ष हुन्। अर्का उपाध्यक्ष मास्के रेडक्रसकै पुरानो कार्यसमितिका उपाध्यक्ष र महामन्त्री थिए। महामन्त्री अर्याल रेडक्रसका पूर्वकर्मचारीसमेत हुन्। उपमहामन्त्री पछि चयन गर्ने बताइएको छ। उपकोषाध्यक्षमा होमप्रसाद पाठकलाई चयन गरिएको छ। उपाध्यक्ष कार्की, कोषाध्यक्ष कोइराला र उपकोषाध्यक्ष पाठक नेकपा निकट हुन्। उपाध्यक्ष श्रेष्ठ र महामन्त्री अर्याल कांग्रेस समर्थित हुन्। उपमहामन्त्री पनि कांग्रेस समर्थित बनाउने सहमति भएको छ। सदस्यहरूमा श्रीकृष्ण दाहाल, अरुण खनाल, तीर्थराज घिमिरे, लेखबहादुर हमाल, छेपाल दोर्जे लामा तामाङ, इन्द्रबहादुर गुरुङ, प्रताप विष्ट, कुमार थापा र बाबुराजा महर्जन छन्। यसैगरी शम्भुप्रसाद पोखरेल, शिवकुमार थापा, अशोक श्रेष्ठ, बाबुराम भट्टराई, उद्धवराज भट्टराई, चन्द्रकला कार्की, प्रदीप घिमिरेलाई चयन गरिएको छ। उनीहरू सबै नेकपा समर्थित हुन्। त्यस्तै, नागेन्द्रप्रसाद चौधरी, उमेश थापा, लोकराज ढकाल, खेमराज केसी, दीपेन्द्र ढकाल, श्यामप्रसाद डोटेल, सुबोधकुमार सिंह, जीवन राना, महेन्द्र श्रेष्ठ, लोकदर्शन श्रेष्ठ र मोहन पोखरेललाई पनि सदस्य चयन गरिएको छ। उनीहरू कांग्रस निकट हुन्। महिला बालबालिका तथा ज्येष्ठ नागरिक मन्त्री गुरुङले लामो अनुसन्धान र छानबिन प्रतिवेदनका आधारमा रेडक्रसमा ठूलो अनियमितता भएको पाइएपछि मन्त्रिपरिषद्मा कारबाहीको प्रस्ताव लगेको थिए। राष्ट्रिय योजना आयोगका सदस्य मीनबहादुर शाहीको अनुगमन तथा अध्ययन समितिले रेडक्रसका ६ विषयवस्तु अध्ययन गरेको थियो। ३३ सदस्यीय समितिमा १९ जना नेकपा समर्थित छन् भने १४ जना कांग्रेस निकटका। रेडक्रसले देशैभर अर्बौं सम्पत्ति र जग्गा हिनामिना भएको छानबिन टोलीको ठहर समितिले वैदेशिक सहायता उपयोग तथा परिचालन विगतका अनुगमनछानबिन टोलीमार्फत तयार प्रतिवेदनहरूको सुझाव र दिएका सिफारिस कार्यान्वयन स्थिति, सम्पत्ति प्रयोग तथा व्यवस्थापनको पक्ष अध्ययन गरेको थियो। त्यसैगरी संस्थागत सुशासन तथा खरिद व्यवस्था, लेखा परीक्षण प्रतिवेदन, प्रचलित ऐन, नियम कार्यान्वयन तथा परिपालनाको अवस्था समेत नियालेको थियो। रेडक्रसले वैदेशिक सहयोगमा १५ अर्ब ९५ करोड ६ लाख २६ हजार चार सय २६ रुपैयाँ प्राप्त गरेको पाइएको छ। जसमा १५ अर्ब ६१ करोड १८ लाख सात हजार तीन सय ७४ रुपैयाँ ५३ पैसा खर्च भएको देखिएको छ। गैरसरकारी संस्थाको रूपमा रेडक्रसले समाज कल्याण परिषद्बाट सात करोड १५ लाख ८४ हजार ७ सय दुई रुपैयाँ ३५ पैसा मात्रै स्वीकृत लिएको छ। सो संस्थाले गोदाम घरको लागि भक्तपुरमा जग्गा खरिद गर्दा सार्वजनिक खरिद प्रक्रिया पूरा नगरेकोे पाइएको छ। त्यस्तै प्रदर्शनीमार्गस्थित निर्माणाधीन ब्लड बैंक भवनमा पनि अनियमितता भएको समितिको ठहर छ। काठमाडौं उपत्यकामा मात्रै होइन देशैभर अर्बौं सम्पत्ति र जग्गा हिनामिना भएको छानबिन टोलीको ठहर छ। थापा नेतृत्वको कार्यसमितिमा देवरत्न धाख्वा विगत ३५ वर्षदेखि महामन्त्री रहे। उनी २०४२ माघ २७ देखि लगातार महामन्त्री छन्। निवर्तमान अध्यक्ष थापा र कोषाध्यक्ष देवेन्द्रबहादुर प्रधान पनि २०६४ वैशाख १५ देखि सोही जिम्मेवारीमा छन्। एक वर्षभित्र महाधिवेशन गर्ने कार्यदेशसहित गत वर्ष डा विश्वकेशर मास्केको अध्यक्षतामा गठित १७ सदस्यीय तदर्थ समिति गठन गरेको थियो। जिल्ला प्रशासनले अनियमितता र भ्रष्टाचारको उजुरीमाथि छानबिन गर्दै गत वर्ष वैशाख २३, २४ र २५ गते धरानमा हुने साधारणसभा र निर्वाचन कार्यक्रम स्थगित गर्ने निर्णय गरेको थियो । तर सर्वोच्च अदालतले भदौ २६ मा नेपाल रेडक्रसको कार्यसमिति भंग गर्ने जिल्ला प्रशासन कार्यालयको निर्णय बदर गर्यो।"
६ बुँदेबाट पछि हट्दिनँ : गौतम,"काठमाडौं : नेकपा उपाध्यक्ष वामदेव गौतमले पूर्वमाले धारका ६ युवा नेतालाई बुधबार बिहान भैंसेपाटी निवासमा डाँके। पार्टीभित्रको विवाद समाधान गर्न भन्दै ६ बुँदे प्रस्ताव गरेको भोलिपल्टै गौतमले ठाकुर गैरे, दीपकप्रकाश भट्ट, रामकुमारी झाक्री, रविन कोइराला, जीवनराम श्रेष्ठ र सुरेन्द्र मानन्धरसँग छलफल गरेका हुन्। उनीहरूले ६ बुँदेबाट पछि हट्न आग्रह गरे पनि गौतमले त्यसलाई अस्वीकार गरिदिए। गौतमले भने, एउटा कुर्सीकै लागि पार्टी फुटाउन दिने कुरा हुन्न। जोगाउन म लागेको हुँ। लात खाए पनि खाऔंला, बात खाए पनि खाऔंला। अहिले यही प्रस्ताव हेरौं। ६ नेता बिहान १०ः३० बजे भैंसेपाटी पुगेका थिए। उनीहरूले झन्डै ३ घण्टा उनीहरूले उपाध्यक्ष गौतमसँग तीतामीठा कुरा गरेका थिए। भने, तपाईंले जे प्रस्ताव ल्याउनुभयो, त्यसमा हामी सहमत छैनौं। तपाईं केपी कमरेड (केपी शर्मा ओली)बाट उपयोग मात्र हुनुभयो। ६ बुँदे प्रस्ताव दिउँसो सार्वजनिक हुने, साँझ प्रधानमन्त्री केपी शर्मा ओली पार्टी महासचिव विष्णु पौडेल र श्रीमती राधिका शाक्यसहित गौतम निवास पुगेका विषयमा उनीहरूले प्रश्न गरेका थिए। तपाईंको प्रस्ताव आउनु, प्रधानमन्त्री निवासमै आएर डिनर गर्नु, बाहिर अनेक कुरा आए, खासमा के कुरा भयो ? नडाँक्दा हुन्थ्यो यस्तो बेला, उनीहरूले भनेका थिए। गौतमले भने, मलाई त उहाँ (प्रधानमन्त्री) आउँदै हुनुहुन्छ भन्ने थाहै थिएन। यहाँ कुनै त्यस्तो डिनर खाएको पनि होइन। घरमा एक्कासि सेनाका सुरक्षाकर्मी आएपछि तपाईंहरू यहाँ किन भनेर सोध्दा प्रधानमन्त्री आउँदै हुनुहुन्छ भनेपछि मात्र उहाँ आउँदै गरेको जानकारी मैले थाहा पाएको हुँ। बाहिर धेरै भ्रम गए, त्यस्तो केही भएको छैन। ओली गौतम निवासमा पुगेको प्रसंगबाट सुरु भएको छलफल त्यसपछि प्रवेश भयो, गौतमका ६ बुँदे प्रस्तावमा। तपाईंलाई बारम्बार उपयोग गर्ने काम मात्र भयो, केपी कमरेडले, तपाईं पनि पटकपटक प्रयोग मात्र भइरहनुभयो, युवा नेताले भने, यो तपाईंले अगाडि सारेको प्रस्तावले पनि पार्टीभित्रको समस्याको समाधान गर्दैन, पार्टी धेरै अगाडी गईसकक्यो, यत्रो संकटको बेला ६ बुँदेले के गर्छ ? त्यसपछि गौतमले भने, केपी ओली कमरेडले पार्टी पनि बर्बाद बनाउनुभयो। सरकार पनि सम्पूर्ण रुपमा प्रभावकारी ढंगले चलाउन सक्नुभएन। उहाँले दुवै पदबाट राजीनामा दिनुपर्छ भनेर सुरुमा विषय उठाउने मै हुँ। मैले कोहीसँग सल्लाह गरेर यो प्रस्ताव ल्याएको होइन। पार्टी विभाजन हुन्न्छ कि भन्ने लाग्यो एकातिर, अर्काेतिर बाढीपहिरो छ, कोरोनाको भयावह अवस्था छ। यस्तो बेला सरकारलाई केही गर्न हुँदैन कि भन्ने मनमा आयो। त्यही भएर यो प्रस्ताव ल्याएको हुँ। अन्ततोगत्वा उहाँले राजीनामा नदिई सुखै छैन, दिनै पर्छ। त्यही भएर मैले लेख्दा नै माथि तत्काल भन्ने शब्द लेखेको छु। युवा नेताले गौतमको जवाफमा चित्त बुझाएनन्। पहिलो बुँदामै किन फेरि ५ वर्ष नै लेख्नुभयो ? , मानन्धरले प्रश्न गरे। पहिलो बुँदा मात्र ओली कमरेडका लागि हो, अन्य ५ बुँदा सबै हाम्रा लागि हो, गौतमले भने, मैले पार्टी सम्पूर्ण रुपमा कार्यकारी अधिकारसहित प्रचण्ड (पुष्पकमल दाहाल) कमरेडले चलाउने पनि लेखेको छु। यसैमा अहिले जाँदा ठीक हुने मैले देखें। तापनि युवा नेताले गौतमसँग मन मिलाउन सकेनन्। यो तपाईंको ठीक कुरा हो भन्ने हामीले महसुस गरेनौं। तपार्इंले भनेजस्तो केपी कमरेडले नै पनि मान्नु हुन्न, एक युवा नेताले भने। अर्का नेताले सोधे, केपी कमरेड भेट्न आउनुभयो, तपाईंको प्रस्तावमा उहाँले के भन्नुभयो ? गौतमले भने, उहाँको रेस्पोन्स त्यत्ति राम्रो छैन। बुँदा २ मा प्रचण्डलाई सम्पूर्ण अधिकार दिने कुरा काटौं भनेर ओली कमरेडले भन्नुभयो, मैले त्यो काट्न हुन्न भनेको छु। त्यसपछि उहाँले रेस्पोन्स राम्रो गर्नुभएको छैन। मैले सम्पूर्ण रुपमा अधिकार दिने प्रचण्डलाई भनेको छु। कहाँ मैले प्रचण्डलाई छोडेको छु र ? तर, अहिले परिस्थितिले तत्काल राजीनामा नमागौं भनेको हो मैले। नेकपाको विवाद मिलाउन वामदेवको ६ बुँदे प्रस्ताव वामदेवलाई भेट्न प्रधानमन्त्री ओली भैंसेपाटीमा अडानबाट हटे वामदेव त्यसपछि पनि गौतम बोल्दै गए। उनले भने, अबको बाँकी प्रतिनिधिसभाको कार्यकाल पनि ओलीलाई नै प्रधानमन्त्री भने पनि तपार्इं हामी सबैलाई थाहै छ, उहाँको बानी। पाँच वर्षको पाँच दिन पनि उहाँ जान सक्नु हुन्न। फेरि आइहाल्छ विषय। अहिलेलाई मात्र नगरौं भन्ने मेरो प्रस्ताव हो। ओली कमरेडलाई समर्थन गरेर मैले जति हन्डर कसले खाएको होला र ? तैपनि सहमति हुन्छ भने यसरी गरौं भन्ने हो। मैले केपी कमरेडसँग सल्लाह गरेर ल्याएको होइन। नेताहरूले रुचाउनुभयो भने त्यहीअनुसार सल्लाह गरौं। भएन भने ठीक छ के गरौंला। युवा नेताले आफ्नो प्रस्तावबाट पछि हट्न आग्रह गरे। गौतमले भने, तत्कालका लागि ब्याक हुन्नँ। बरु मलाई सहयोग गर्नुस्। नेताहरूलाई कन्भिन्स गर्न तपाईंहरूले पनि सहयोग गर्नुस्। अहिले पार्टी बोक्नुपर्यो। म माधव, प्रचण्ड, केपी कोही पनि बोक्दिनँ। म विचार निर्माण गरिरहने मान्छे, यो हुन्छ कि भनेर अगाडि बढाएको हो।युवा नेताले भने, हामी नै प्रस्तावमा सहमत छैनौं, अरू नेतालाई कसरी सहमत गराउन कुदौं ? यो हुँदैन।"
कांग्रेसमा कचिंगल : नवप्रवेशीलाई मनपरी सदस्यता बाँडेको पौडेलको आरोप,"काठमाडौं : प्रमुख प्रतिपक्षी कांग्रेसभित्र महाधिवेशनको प्रक्रिया सुरु भएसँगै असन्तुष्टि देखा पर्न थालेका छन्। आसन्न महाधिवेशन प्रभावित पार्ने गरी विभाग गठन, विस्तारका साथै पार्टीमा नवप्रवेशीलाई विधानविपरीत आफूखुसी क्रियाशील सदस्यता वितरण गरिएको भन्दै वरिष्ठ नेता रामचन्द्र पौडेल समूहले असन्तुष्टि जनाएको हो। पौडेल समूह निकट केन्द्रीय सदस्यको बुधबार पार्टी मुख्यालय सानेपामा बसेको भेलाले विभागलाई पूर्णता दिने काम रोक्न र क्रियाशील सदस्यता वितरणलाई पारदर्शी बनाउन सभापति शेरबहादुर देउवाको ध्यानाकर्षण गराउने निर्णय गरेको छ। पौडेल समूह निकट केन्द्रीय सदस्य जीवन परियारले देउवालाई बिहीबार लिखित ध्यानाकर्षण गराउने जानकारी दिए। महाधिवेशनको कार्यतालिका सार्वजनिक भइसकेको छ। पार्टी महाधिवेशनमा केन्द्रित हुनुपर्ने बेला विधानको व्यवस्था विपरीत विभाग गठनको कुनै औचित्य छैन। यसको काम पनि छैन, उनले भने, तर सभापतिज्यूले विभाग विस्तारलाई जोड दिनुभएको छ। यसबारे सभापतिलाई भेटेरै लिखित ध्यानाकर्षण गराउने कुरा भएको छ। पौडेल समूहको अर्काे असन्तुष्टि क्रियाशील सदस्यता वितरणमा छ। दुई वर्षअघि संघीय निर्वाचनअघि विजय गच्छदार नेतृत्वको फोरम लोकतान्त्रिक पार्टी समायोजनदेखि विभिन्न समयमा कांग्रेस प्रवेश गरेका नेता कार्यकर्तालाई मनोमानी रूपमा क्रियाशील सदस्यता वितरण गरेको सो समूहको आरोप छ। उनीहरूले राप्रपा परित्याग गरी मंगलबार कांग्रेस प्रवेश गरेका सुनीलकुमार थापासहितका नेताहरूको विषयलाई समेत महाधिवेशनसँग जोडेका छन्। विधानमा अरू पार्टीबाट प्रवेश गराउने निश्चित व्यवस्था छ। उनीहरूलाई पनि क्रियाशील सदस्यता दिने प्रावधान पनि प्रष्ट छ, केन्द्रीय सदस्य परियारले भने, पार्टी प्रवेश गर्नेहरूलाई हामी स्वागत गर्दछौं। यसमा हाम्रो कुनै असहमति छैन यो खुसीको कुरा हो। तर क्रियाशील सदस्यता वितरण विधानको पालना नगरेर तल्लो तहमा नयाँ पार्टीबाट आएकाहरूलाई आफूखुसी सदस्यता बाँड्ने काम भएको छ। पार्टी विधानमा स्थानीय निकायको सिफारिसका आधारमा मात्रै क्रियाशील सदस्यता वितरण गर्ने प्रावधान रहे पनि संस्थापन पक्षले केन्द्रबाटै व्यक्तिपिच्छे सदस्यता दिने गरेको पौडेल समूहको आरोप छ। राप्रपा परित्याग गरेका थापासहितका नेताको कांग्रेस प्रवेशको विषयमा पनि वरिष्ठ नेता पौडेलले पार्टीको पदाधिकारी बैठकमै असहमति जनाएका थिए। महाधिवेशनका बेलामा किन अरू पार्टीबाट मान्छेहरू ल्याउनुपर्यो ? आफ्नै पार्टीभित्रका नेता कार्यकर्तालाई व्यवस्थापन गर्न सकिएको छैन, उनले भनेका थिए। सभापति देउवाले फागुन दोस्रो करिब २० विभाग गठन गरेका थिए। फागुन १९ गते चारवर्षे औपचारिक कार्यकाल सकिन केही दिनअघि देउवाले विभाग संयोजक मात्रको जिम्मेवारी दिएका थिए। विभाग गठनप्रति सुरुदेखि नै पौडेल समूह असन्तुष्ट थियो। तर, पछिल्लो समय देउवाले विभाग विस्तारलाई तीव्रता दिएपछि उनीहरू थप चिढिएका हुन्। देउवा महाधिवेशनलाई प्रभावित पार्न विभाग गठन र विस्तार गर्न सक्रिय रहेका पौडेल समूहको आरोप छ। केही समय अघि मात्रै नेता पौडेल, महामन्त्री डा शशांक कोइराला र कोषाध्यक्ष सीतादेवी यादवले पार्टीको केन्द्रीय निर्वाचन समितिमा लिखित उजुरी नै दिएका थिए।"
बेकार युद्ध लडिएछ,"कस्तो व्यवस्थाका लागि बन्दुक बोकिएछ ? कसका लागि मर्न र मार्न हिँडिएछ ? अहिले सम्झिँदा पनि छाती पोलेर मात्र आउँछ। काठमाडौं : सिन्धुपाल्चोक सुनकोसीका नैनबहादुर तामाङ (४२) लाई अस्ति भर्खरजस्तो लाग्छ, अन्यायविरुद्ध लड्न बन्दुक बोक्नुपर्छ भन्ने चेतना आएको। तत्कालीन माओवादी विद्रोहीले २०५८ मध्य वैशाखमा उनको गाउँमा जनसरकार घोषणा गर्दै थिए। त्यस कार्यक्रममा प्रमुख नेता थिए, अहिलेका सभामुख अग्नि सापकोटाका भाइ देशबन्धु अर्थात् कृष्णप्रसाद सापकोटा। तामाङ त्यही कार्यक्रम हेर्न पुगे। माओवादीको नाराले आकर्षित गर्यो। उनलाई लाग्यो, परिवर्तनका लागि बन्दुक बोक्नुपर्ने रहेछ। त्यसपछि उनी हिँडे माओवादी युद्धमा। पार्टीमा काम गर्ने मोर्चा धेरै थिए, राजनीतिक, सांस्कृतिक, फौजी आदि। उनलाई अन्य मोर्चाभन्दा फौजी ठीक लाग्यो, जोडिए जनमुक्ति सेनामा। अहिले वाग्मती प्रदेशका सामाजिक विकासमन्त्री युवराज दुलाल त्यसबेला स्क्वाड कमान्डर थिए। त्यही स्क्वाडका सदस्य भए तामाङ। पूर्णकालीन भएकै वर्ष सामान्य अभ्यासमै उनले लडे, चैनपुर मोर्चा। त्यसपछि त उनले काठमाडौंपूर्व नलडेको मोर्चा कमै छ। चैनपुर, भिमान, रुम्जाटार, भोजपुर, बन्दीपुर, लालबन्दी, यदुकुवा, गर्जन चुचुरे, दारेगौंडा, लहान, मैनपोखरी, मुडे, झुरझुरे, चेहेरे, चौतारा, काभ्रेभन्ज्याङ, भकुन्डे, घर्तीछापलगायत मोर्चा उनले प्रत्यक्ष लडे। यीमध्ये कतिपय मोर्चामा उनी घाइते भए, कतिपयमा सकुशल फर्किए। २०६० माघमा भोजपुरको दूरसञ्चार रिपिटर टावरमा आक्रमण गर्दा उनको मुखछेउ छर्रा लाग्यो। जनसेनामै रहेका स्वास्थ्यकर्मीबाट प्राथमिक उपचार गराए। उनले छर्रालाई ध्यान दिएनन्। तर, त्यही छर्राले गर्दा अहिले उनको मुखको क्यान्सर भएको छ। मुखको देब्रे भागको चिउँडो छैन, देब्रे आँखाले काम गर्दैन। १८ महिनायता बिस्कुट पानीमै जीवन धानिइरहेको छ। भोजपुरको रिपिटर टावर आक्रमणका क्रममा मेरो मुखमा गोलीको छर्रा लाग्यो। घाँटीनेर। त्यहाँ मात्र होइन, बन्दीपुरमा खुट्टामा गोली लाग्यो। चैनपुरमा पनि घाइते भएँ। घाँटीमा रहेको छर्रा झिक्न सम्भव थिएन। अहिले गिजा झिकिएको छ, उनले भने, त्यही छर्राका कारण क्यान्सर भएछ। खटिरा आयो पहिला, त्यसपछि सामान्य सोचेर धुलिखेलमा परीक्षण गर्दा क्यान्सरको लक्षण भन्ने भयो। १८ महिना हँुदै छ, २०७५ पुस ४ गते अप्रेसन गरेको। त्यस बेला तीन महिना अस्पताल बसें। उनीसँग सोमबार भक्तपुर सूर्यविनायकमा भाइको डेरामा भेट भयो। त्यस क्रममा उनले असारमा थेरापी गरिएको सुनाए। थेरापीपछि डढेर सुन्निने भयो। मुखभित्र साइडमा स्टिल हालिएको थियो। अहिले स्टिल झिकेपछि मुख बांगियो, उनले भने, यस्तो भएको एक महिना जति मात्र भयो। आठ महिनायता एउटा देब्रे आँखा पनि देख्दिनँ। उनको पेटमा अन्न नपरेको डेढ वर्ष भयो। युद्धले हराउन नसकी सग्लो नाफाको जीवन बाँचेका उनी अहिले भने क्यान्सरसँग जुधिरहेका छन्। क्यान्सरलाई पराजित गर्न उनीसँग खर्च छैन। सेनामा समायोजनका बेला स्वेच्छिक अवकाशमा आउँदा आफू र श्रीमतीको नाममा आएको ११ लाख रुपैयाँ उपचारमै सकियो। कोही पनि दुई चोटी मर्दैन, एकैपटक त हो मान्छे मर्ने। युद्धमा लाग्दा उनको अठोट थियो, कि मृत्यु कि मुक्ति। चैनपुरबाट बन्दीपुरसम्मका मोर्चामा घाइते हुँदासम्म उनले लड्ने हिम्मत हारेनन्। गोली लाग्दा होस् या छर्रा, अस्पताल देखेनन्। देखून् पनि कसरी ? सरकारले माओवादीविरुद्ध कठोर संकटकाल लगाएको थियो, सेना परिचालनसम्मको निर्णय थियो। सुइँको पाए सरकारी नियन्त्रणमा पर्ने डर उत्तिकै थियो। जोखिम मोलेर सहर पसी उपचार गर्नुभन्दा सहयोद्धाको सामान्य औषधोपचारमै उनले आफूलाई फेरि ठीकठाक पारिहाल्थे र अर्काे मोर्चा लड्ने तयारीमा जुटिहाल्थे। आखिर त्यो केका लागि थियो ? बेकारका लागि। उनलाई अहिले यस्तै भान भइरहेको छ। शोषण, उत्पीडनको अन्त्य, न्याय, समानता र स्वतन्त्रताको नारा खोक्रो लाग्न थालेको छ। १० वर्षको भीषण युद्धपछि शान्ति प्रक्रियामा आएदेखि नेताहरू कहाँबाट कहाँ पुगे। तर, तामाङको अवस्था दयनीय बन्दै छ। उनलाई बन्दुक पड्काउन कासन गर्ने नेता नै सरकारमा छन्। राज्यका डाडुपन्यु उनै नेताका हातमा छन्। उनीहरूले आफ्नाका लागि त्यसलाई नियमभित्र रहेर होस् वा बाहिर, जसरी पनि चलाएका छन्। तर, तामाङजस्ता नागरिकका लागि राज्यको डाडुपन्यु कहिल्यै सहयोगी बनेन। हिजोका उनका आदर्श नेता अहिले पराई लाग्न थालेका छन्। क्यान्सर उपचार गर्न नसकेपछि उनी आफ्नै नेता रामबहादुर थापाले सम्हालेको गृह मन्त्रालय पुगे। सरकारले उपचारमा थोरबहुत सहयोग गर्ला भन्ने आस थियो। तर, उनले त्यहाँबाट कुनै सहयोग पाएनन्। निराशा मात्रै हात लाग्यो। म दुईतीन पटक गृह मन्त्रालय गएँ। हाम्रा नेता बादल (थापा) कमरेड मन्त्री हुनुहुन्छ। उहाँलाई नै भेटें, तीन महिनासम्म धाएँँ। उहाँले केही गर्न नसक्ने देखें। कुनै पार नलाग्ने भएपछि धाउनै छोडिदिएँ, उनले भने, बादल सरले कुरा अगाडि बढाउनू भन्नुहुन्छ। तर, कर्मचारी अटेर गर्छन्, कार्यान्वयन नै गरेनन्। तपाईंजस्ता कति छन कति ? यसरी सहयोग गरेर साध्य लाग्छ भनेर पन्छिने काम भयो। घरि कहाँ जा भन्छ घरि कता। उनी पार्टी अध्यक्ष पुष्पकमल दाहाललाई भेट्न खुमलटार पनि पुगे। जोगबहादुर महरा (प्रमुख स्वकीय सचिव) सरले अध्यक्षसँग भेट गर्ने समय मिलाइदिनु भएन, उनले भने, खुमलटारमा गएर दिनभर बसें। तर, भेट्न सकिनँ। साहै चित्त दुख्यो, फर्केर आएँ। यस्तै रहेछन्, हाम्रा नेता अब हाम्रा रहेनछन् भन्ने लाग्यो। आफूले आदर्श मानेका नेतासँग भेट्नै नपाउने, थापाबाट कुनै सहयोग नपाएपछि भने उनलाई अरू नेताप्रति विश्वास लागेन। मुख्य नेताहरूले नै चासो दिन छाडिसकेछन। झन् अरूले के गर्लान् र खोइ ? हामीलाई प्रयोग मात्र गरेका रहेछन्, उनले भने, त्यसपछि नेताहरूकहाँ धाउन्नै छोडिदिएँ। उनलाई दाहालले बुधबार निवासमा बोलाएर भेटेका छन्। राज्यबाट उपचारका लागि व्यवस्था गरिने भन्दै दाहालले उनलाई तत्काल उपचारका लागि ५० हजार दिएर फर्काएका छन्। माओवादी शान्ति प्रक्रियामा आएपछि तामाङ चितवनको शक्तिखोरस्थित शिविरमा बसे। संयुक्त राष्ट्रसंघीय मिसन अनमिनको सुरक्षार्थ उनकै कम्पनी खटिएको थियो। शिविरमै भेट गरी विवाह गरेकी तीर्थमाया तामाङ करुणासँगै उनले स्वेच्छिक अवकाश रोजे। गाउँ फर्किएर पुनःस्थापित भए। स्वेच्छिक अवकाशमा आउँदा पाएको पैसाले सानो घर बनाए, केही जमिन जोडे। श्रीमती खेती किसानीमा लागिन्, उनी भने गाउँकै अस्पतालको एम्बुलेन्स चलाउन थाले। उनीहरूका ९ र ७ वर्षका दुई छोराछोरी भए। फुर्सदका बेला पार्टी काममा जोडिन थाले। तर, उनी अहिले न एम्बुलेन्स चलाउन सक्छन्, न पार्टी काममै जोडिन। पूरै थलिएका छन्। दुःखका पहाड आफैं काट्दै उनी अगाडि बढ्दै छन्। हिजो के सोचिएको थियो, आज यो हालत भयो। विगत सम्झिँदा मन भाँचिएर आउँछ। कुरा गर्न मन लाग्दैन, उनले दुःखेसो पोखे, अहिले पार्टीको यो अवस्था, नेताहरूको यो ताल हुन्छ भन्ने थाहा भएको भए किन लागिन्थ्यो र ? देशका लागि लडेको मान्छे, अहिले यसरी आफैं लडेर कुजिएर बस्नुपर्ने अवस्था आयो। एउटा विश्वासका साथ पार्टीमा लागेको थिएँ तर इमानदारको काम रहेनछ पार्टीभित्र। जसले बदमासी गर्न सक्छ, चतुर्याइँ गर्न सक्छ, उसलाई मात्रै रहेछ यो राजनीति, पार्टी भन्ने कुरा। हामीजस्ताका लागि होइन। जीवनमरणको लडाइँ म नैनबहादुर तामाङ। पार्टीमा हिँड्दा पार्टी नाम जमिन। मेरो घर सिन्धुपाल्चोक सुनकोसी गाउँपालिका५ सुनखानीमा पर्छ। २०३५ सालमा जन्मिएको हुँ। ठ्याक्कै ४२ वर्षको भएँ। २०५८ सालमा माओवादी युद्धले लोभ्यायो। गाउँमै जनसरकार घोषणा गर्न आएका साथीहरूसँगै युद्धमा पूर्णकालीन भएर लागें। सीधै जनसेनामा जोडिएँ। त्यही वर्ष चैनपुर भिडन्तमा सहभागी भएँ। त्यसपछि त युद्ध कति लडियो, लडियो। काठमाडौं उपत्यकापूर्वका सानाठूला सबै भिडन्तमा सहभागी भएँ। कम्पनी कमान्डरसम्म भएँ। भोजपुरको रिपिटर टावर आक्रमणका क्रममा मेरो मुखछेउ घाँटीमा गोलीको छर्राले लाग्यो। त्यसभन्दा अगाडि र पछाडि पनि म घाइते नभएको होइन, भएँ। कहिले खुट्टामा गोली लाग्यो, कहिले छर्राले भेट्यो। तर मुख छेउमा लागेको छर्राले अहिले मलाई मुखको क्यान्सर निम्त्याएको छ। त्यसैसँग अहिले म जीवनमरणको लडाइँ लडिरहेको छु। घाइते हुँदा सहरमा अस्पताल आउन सम्भव थिएन। जनसेनामै रहेका स्वास्थ्यकर्मी साथीहरूको उपचारमा म तंग्रिएको थिएँ। तुरुन्तै ठीक भएर अन्य मोर्चामा पनि लडाइँ लड्न तयार भइहाल्थें। तर, के थाहा त्यही छर्रा राम्ररी निकाल्न नसक्दा अहिले यो अवस्था आउँला भनेर। हुन त घाँटीमा रहेको छर्रा झिक्न सम्भवै थिएन। अहिले गिजा नै झिकिएको छ। क्यान्सर भएछ। तुरुन्तै अप्रेसन गर्नुपर्छ, मासु फाल्नुपर्छ भन्ने भयो। धुलिखेल अस्पतालमा २०७५ पुस ४ मा अप्रेसन गरियो। अहिले १८ महिना भयो। त्यसबेला तीन महिना अस्पताल बसें। तर ठीक भएन। गत असारमा थेरापी गरियो। तर मुख र घाँटी डढेर सुन्निने भयो। साइड स्टिल हालिएको थियो। अहिले स्टिल झिकेपछि मुख बांगियो। यस्तो भएको एक महिना जति मात्र भयो। अप्रेसन गरेको एक वर्षसम्म आँखा देखेकै थिएँ तर त्यो पनि अहिले एउटा देब्रे आँखा देख्नै छोडें। श्रीमती गाउँमै छिन्। बच्चा साना छन्। भलिबल खेलाडी करुणासँग पार्टीमै विवाह गरेको हुँ। अहिले उनी खेतीकिसानी गर्छिन्। क्यान्टोनमेन्टबाट स्वेच्छिक अवकाश रोजेर आउँदा मेरो ६ लाख र बूढीको पनि अलिकति पैसा आएको थियो। त्यसले गाउँमै सानो कटेरो हाल्ने, केही जमिन जोड्ने गरेर दुखजिलो गरिरहेकै थियौं। श्रीमती गाउँमै खेतीपाती गर्थिन्, म गाउँकै एम्बुलेन्स चलाउँथे। गुजारा त्यसरी चल्दैथियो। जब एक्कासी क्यान्सर भयो एकदमै बिलखबन्दमा छु। भएको पैसा उपचारमा सकिइसक्यो। हिजो परिवर्तनका लागि लड्दा लागेको छर्राबाट क्यान्सर निम्तियो। गाउँपालिकाले १६ हजार दियो। लकडाउनका बेला धुलिखेल आएँ। धुलिखेलले भक्तपुर क्यान्सर अस्पतालमा रिफर गरयो अनि यता आएँ। हिजो के सोचिएको थियो, आज यो हालत भयो। विगतको कुरा सम्झिँदा मन भाँचिएर आउँछ। कुरा गर्न मन लाग्दैन आजभोलि। देशका लागि लडेको मान्छे, अहिले यसरी आफैं लडेर कुजिएर बस्नुपर्ने अवस्थामा आइयो। आज यो हालत छ। विश्वासका साथ पार्टीमा लागेको। इमानदारको काम रहेनछ, पार्टीभित्र। अरुले जस्तै केही चलाखी गरेको, बदमासी गरेको भए म यो अवस्थामा किन हुन्थे हुँला र ! केही घरघडेरी सुखसयलमा हामी पनि रहन्थ्यौं होला। हामी समान साथीहरूको घर छ, गाडी छ। हाम्रो हालत यो छ। महिनैपिच्छे उपचारमा फलोअपका लागि जानुपर्नेछ। एकपटक जाँदा सबै नयाँ चेकअप गर्नुपर्छ। महिनामा ७० हजार जति उपचारमा लाग्छ। मसँग पैसो छैन। हिजो जसका लागि लडियो, उसैले वास्ता गर्दैनन्। प्रदेश ३ का सामाजिक विकासमन्त्री युवराज दुलाल भेट्न आउनुभयो। अरू कोही आएका छैनन्। प्रदेशका मन्त्री युवराज स्क्वाड कमान्डर हुँदा म सदस्य भएर काम गरेको। उहाँले आएर आफ्नो एक महिनाको तलब सहयोग गर्छु भनेर जानु भएको छ। अरू कुनै नेताहरू आउनु भएको पनि छैन, के छ भनेर सोधखोज पनि गरे जस्तो लाग्दैन। लामो समयपछि बुधबार दाहालसँग भेट भयो। उहाँले उपचारमा राज्यले सहयोग गर्छ । हाललाई मेरो तर्फबाट उपचारका लागि ५० हजार भनेर दिएर फर्काउनुभयो। किमो चलाउनुपर्छ भनेका छन्। तर, २०७५ पुसमा अप्रेसन गरेदेखि मैले खान राम्ररी सकेको छैन। अन्न मेरो पेटमा परेको छैन। पानी र बिस्कुटकै भरमा छु त्यो बेलादेखि आजसम्म। अन्न नै शरीरमा नपरेपछि बिस्कुट पानीले मात्र के दरिलो होला र शरीर। तर त्यही बिस्कुट पानीले धानेको छ जीवन। किमो लगाउन शरीर दरिलो भएन। इन्जेक्सनबाट थाम्न नसक्ने भएकोले क्याप्सुल खान भनेका छन् डाक्टरहरूले। घाउ पाक्यो, गाह्रो भयो भने आउनु नत्र महिनामा एकपटक आउनु भनेका छन्। अहिले पनि एक साता मात्र भयो भक्तपुर क्यान्सर अस्पतालबाट डिस्चार्ज भएको। यहाँ भाइको डेरामा बसेको छु। यहाँ पनि कतिन्जेल यसरी बस्ने ? के गर्ने मेरो ठेगान छैन। उपचार गर्न पैसो साथमा छैन। गरिबको राज्य व्यवस्था ल्याउन भनेर लडियो तर अझै गरिबको राज्य रहेनछ। राज्यले क्यान्सर, मिर्गौलाजस्ता रोगमा मात्र भए पनि उपचारको व्यवस्था गरिदिएको भए हामीजस्ता गरिबलाई राज्य छ भन्ने अनुभूति हुन्थ्यो। तर नेताहरू फेरिएका रहेछन्, जनता उस्ताको उस्तै छन्। परिवर्तनका लागि के आन्दोलनमा लागिएछ भन्ने लाग्छ। मन दुखिरहन्छ। बूढाबूढी भेटिँदा कहिलेकाहीँ भक्कानिएर रुन्छौं, कस्तो व्यवस्थाका लागि बन्दुक बोकिएछ ? कसका लागि मर्न र मार्न हिँडिएछ ? अहिले सम्झिँदा पनि छाती पोलेर मात्र आउँछ।"
'सुन' को झोला प्रकरण : दरबारमार्गका डीएसपीलाई जिम्मेवारीबाट हटाइयो,"काठमाडौं : मंगलबार राजधानीको कमलादीमा बरामद भएको १५ किलो पहेलो धातु प्रकरणमा मुछिएका महानगरीय प्रहरी वृत्त, दरबारमार्गका प्रमुख डीएसपी रञ्जन दाहाललाई सरुवा गरिएको छ। उनलाई राष्ट्रिय प्रहरी प्रतिष्ठान पठाइएको काठमाडौं प्रहरी प्रमुख एसएसपी श्यामलाल ज्ञवाली जानकारी दिए। प्रहरी अपरेशनमा समन्वय नगरेको र दाहालको कार्यशैलीमाथि नै छानबिन भइरहेकाले प्रमाण लोप गर्न सक्ने आशंकामा सरुवा गरिएको हो। दाहाललाई प्रहरी प्रतिष्ठानमा ताने लगत्तै त्यहाँका डीएसपी रामेश्वर पौडेललाई दरबारमार्गको प्रमुखको जिम्मेवारी दिइएको छ। दाहालमाथि घटनाको विषयमा माथिल्लो निकायलाई प्रष्ट जानकारी नदिएको, घटनास्थल परिवर्तन गरेको र अभियुक्तलाई भाग्ने मौका दिएको आरोप छ। मंगलबार मात्र प्रहरीले कमलादीबाट एउटा झोलामा १५ किलो पहेँलो धातु बरामद गरेको थियो। एउटा झोलामा बरामद धातु मध्ये आधा किलो सुन र बाँकी चाँदी भएको दाबी प्रहरीले गरेको छ। सुन प्रकरणको अनुसन्धानका क्रममा घटनास्थल नक्कली बनाएको खुलेपछि घटना शंकास्पद बनेको हो। काठमाडौं प्रहरी परिसरको टोलीले सुन प्रकरणमा मुछिएको भनिएको गाडी बिहीबार ललितपुरको नखिपोटबाट नियन्त्रणमा लिएको छ।"
कालिकोटको सान्नीत्रिवेणीमा पहिरोमा परी दुईजनाको मृत्यु,कालिकोट : कालिकोटको सान्नीत्रिवेणी गाउँपालिका ६ स्थित लाटे खोलामा पहिरो जाँदा दुईजनाको मृत्यु भएको छ । लाटेखोलाको पहिरोमा सान्नीत्रिवेणी गाउँपालिका ६ का ६० वर्षीय प्रशुराम संज्याल र २८ वर्षीया तारा संज्यालको मृत्यु भएको जिल्ला प्रहरी कार्यालय कालिकोटका प्रमुख डीएसपी श्यामबाबु ओलीयाले बताए । उनका अनुसार स्थानीय प्रशुराम संज्याल खानेपानीको लाइन जोड्नका लागि खोलापारी गएको र तारा संज्याल खोला पारी रहेको गोठमा गाईवस्तुलाई घाँसपानी दिन गएर फर्किने बेलामा पहिरो सखेर दुवैजनाको घटनास्थलमै मृत्यु भएको हो । यससँगै बाढी र पहिरोमा परी कालिकोटमा १४ जनाले ज्यान गुमाएका छन् भने ६ जना अझै बेपत्ता छन् । प्रहरीका अनुसार जिल्लाको नरहरीनाथ गाउँपालिकामा सबैभन्दा बढी ९ जनाको मृत्यु भएको छ भने १ जना बेपत्ता छन् । यस्तै रास्कोट नगरपालिकामा एकजनाको मृत्यु भएको छ भने पाँचजना अझै बेपत्ता छन् । यस्तै जिल्लाको महावै गाउँपालिकामा दुईजनाको मृत्यु भएको छ ।
कोरोनाको उच्च जोखिममा धरान,"धरान : धरान उपमहानगरपालिकामा कोराना संक्रमणको जोखिम बढेको छ । धरान १३ का २८ वर्षीय पुरुषमा कोरोना संक्रमण देखिएपछि धरानमा कोरोना समुदायस्तरमा फैलिएको छ । कोरोना संक्रमण समुदायस्तरमा फैलिएपछि धरानमा व्यवसाय संचालनमा कडाइ गरिने भएको छ । बिहीबार धरान उपमहानगरपालिकामा बसेको सर्बपक्षीय बैठकले धरानमा केही समयका लागि लकडाउनलाई थप कडाइ गर्ने मापदण्ड निर्धारण गरेको छ । धरान उपमहानगरपालीकामा बसेको सर्बदलीय बैठकमा मेयर तीलक राई, सुनसरीका प्रमुख जिल्ला अधिकारी फणिन्द्रमणि पोखरेल, प्रहरी प्रमुख एसपी कमल थापा र राजनैतिक दलका प्रतिनिधिसहितको सर्बपक्षीय बैठकले अत्यावश्यक सेवा चौबिसै घण्टा संचालन गर्न दिने तर बजार बिहान ९ बजेदेखि ५ बजेसम्म मात्र खोल्न पाउने निर्णय गरेको छ । पसलमा दैनिक आवश्यक सामाग्री खरिद गर्न जाँदा अनिवार्य माक्स लगाउने व्यक्तिलाई मात्र सामाजिक दूरी कायम गरी बिक्री गर्ने र माक्स नलाई सामान खरिद गर्न आउने ग्राहकलाई सामान खरिद गर्न प्रतिबन्ध लगाएको धरानका मेयर तिलक राईले बताए । धरानमा कोरोना संक्रमण समुदायस्तरमा फैलिसकेकाले लकडाउनमा कडाइ गर्दै व्यवसाय संचालन गर्न मापदण्ड बनाइएको उनको भनाइ छ । धरानमा एक २८ वर्षीय युवामा कोरोना देखिएपछि धरान उपमहानगरपालिकाले नगरवासीलाई सचेत हुन आग्रह समेत गरेको छ । संक्रमित व्यक्ति प्रदेश १ का सभामुख प्रदिप भण्डारीको प्रत्यक्ष सम्पर्कमा रहेको बुझिएको छ । सभामुख भण्डारीसहित नेकपाका स्थानीय केही नेताहरुको समेत संलग्नता देखिएपछि उनीहरुलाई होम करेन्टाइनमा बस्न भनिएको छ । धरान उपमहानगरपालिकाका स्वास्थ्य शाखा प्रमुख उमेश मेहताले कोरोना संक्रमित देखिएका व्यक्तिको अन्य २३ जना व्यक्तिसँग सम्पर्क भएकाले उनीहरुको पहिचान गरी पीसीआर परीक्षण गर्ने तयारी भइरहेको बताए । वीपी कौइराला स्वास्थय विज्ञान प्रतिष्ठान धरानका निर्देशक डा गौरीशंकर साहले प्रदेश १ र २ का विभिन्न जिल्लाबाट संक्रमित समन्य नगरी उपचारका लागि पठाउने गरेका कारण धरानमा कोरोनाको जोखिम बढेको बताए । उनले संक्रमित व्यक्तिको निधन हुँदा समेत शव अस्पतालमै राख्नु प्रतिष्ठानका चिकित्सक, नर्स र अन्य कर्मचारीमा समेत संक्रमण फैलने त्रास बढेको उनको गुनासो छ ।"
२४ घन्टामा काठमाडौं उपत्यकामा थपिए ४५ जना कोरोना संक्रमित,"काठमाडौं : पछिल्लो २४ घन्टामा काठमाडौं उपत्यकामा थप ४५ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ४५ जनामा कोरोना संक्रमण भएको पुष्टि गरेका हुन् काठमाडौंका ४१ , भक्तपुरका २ र ललितपुरका २ जना गरी ४५ जनामा कोरोना संक्रमण देखिएको स्वास्थ्य मन्त्रालयले जनाएको छ। यस्तै बिहीबार थप २७४ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या १९ हजार ५ सय ४७ पुगेको हो । बुधबार मात्रै २१० जनामा कोरोना संक्रमण देखिएको थियो। मन्त्रालयका अनुसार पछिल्लो २४ घन्टामा २२७ जनाले कोरोना जितेर घर फर्किएका छन्। योसहित कोरोना जित्नेको कुल संख्या १४ हजार २ सय ४८ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ६ हजार ३०२ जनाको पीसीआर नमुना परीक्षण भएका छन्। मन्त्रालयका अनुसार क्वारेन्टाइनमा रहनेको संख्या १३ हजार २०१ पुगेको छ। यस्तै आइसोलेसनमा ५ हजार २ सय २७ जनाको उपचार भइराखेको छ ।"
निर्मला हत्या प्रकरण : एसपीसहित आठ प्रहरीलाई सफाइ,"महेन्द्रनगर : कञ्चनपुरकी १४ वर्षीया बालिका निर्मला पन्तको बलात्कार पछि हत्या प्रकरणमा प्रमाण नष्ट गरेको र यातना दिएको भन्दै मुद्दा खेपिरहेका एसपीसहितका ८ जना प्रहरीले सफाई पाएका छन् । कञ्चनपुर जिल्ला अदालतले केहीबेर अघि उनीहरुलाई सफाइ दिएको हो । निर्मला पन्त प्रकरणमा प्रमाण नष्ट गरेको र हिरासतमा यातना दिएको भन्दै जिल्ला प्रहरी कार्यालय कञ्चनपुरका तत्कालीन एसपी डिल्लीराज विष्ट, प्रहरी नायव उपरीक्षकद्वय अंगुर जिसी (तत्कालीन सिआईबी), डीएसपी ज्ञानबहादुर सेठी (तत्कालीन जिल्लाका डीएसपी), प्रहरी निरीक्षकद्वय एकिन्द्रबहादुर खड्का र प्रहरी निरीक्षक जगदीशप्रसाद भट्ट (तत्कालीन वडा प्रहरी इञ्चार्ज), प्रहरी नायव निरीक्षकद्वय हरसिंह धामी र रामसिंह धामी तथा प्रहरी जवान चाँदनी साउदविरुद्ध पक्राउ परेकालाई यातना र प्रमाण नष्ट गरेको भन्दै मुद्दा लागेको थियो । सोही मुद्दामा उनीहरु सबैले सफाइ पाएको जिल्ला अदालत कञ्चनपुरका श्रेस्तेदार यदुराज शर्माले जानकारी दिए । उनीहरुविरुद्ध निर्मलाकै आमा दुर्गादेवी पन्तले प्रमाण नष्ट गरेको आरोपमा उजुरी दिएकी थिइन। यसअघि तत्कालीन एसपी डिल्लीराज विष्ट साढे १० लाख, डीएसपी अंगुर जिसी ९ लाख, डीएसपी ज्ञानबहादुर सेठी र प्रहरी निरीक्षक एकेन्द्र खड्का ९९ लाख, प्रहरी निरीक्षक जगदीश भट्ट ४ लाख, सई हरिसिंह धामी ३ लाख ५० हजार, अर्का सई रामसिंह धामी ३ लाख र प्रहरी जवान चाँदनी साउद २ लाख ५० हजार धरौटीमा रिहा भएका थिए ।"
नेपालको पश्चिम क्षेत्रमा बढी वर्षा : २४ घण्टामा ११ को मृत्यु,"काठमाडौं : केही दिनदेखि मनसुसन सक्रिय भएर धेरै स्थानमा मौसम बदली भई केही ठाउँमा भारी वर्षा भएको छ। पछिल्लो २४ घण्टामा मुलुकका विभिन्न १३ स्थानमा पहिरो गएको र १० स्थानमा अविरल वर्षा भएको छ। मनसुनजन्य विपद्मा परेर पछिल्लो २४ घण्टामा ११ को मृत्यु भएको, छ बेपत्ता रहेको तथा १२ घाइते भएको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ। केही दिनदेखि मनसुन नेपालको पश्चिम जिल्लामा सक्रिय छ। कालीकोट, बाजुरा, कैलाली, बर्दियालगायत जिल्लामा विपद्जन्य घटना भएका र कालीकोटमा भने बढी क्षति भएको प्राधिकरणले जनाएको छ। कालीकोटको नरहरिनाथ गाउँपालिका४ माझगोठीस्थित एक घरमा पहिरो खस्दा दुई जनाको मृत्यु भएको छ। सोही गाउँपालिका७ स्थित घरमा पहिलो खस्दा अन्य सात ले ज्यान गुमाएका र महावै गाउँपालिका७ कोडवाडामा माथिबाट ढुङ्गा खसेर घर थिच्दा दुई बालबालिकाको ज्यान गएको प्राधिकरणले आज एक सूचना जारी गरी जनाएको छ। कालीकोटका विभिन्न स्थानमा पाँच जना हराइरहेकाले सेना र प्रहरी टोलीले उद्धार जारी राखेको सहायक प्रमुख जिल्ला अधिकारी युवराज गुरागाईँले जानकारी दिए। उनका अनुसार उद्धारका लागि बुधबारदेखि नै सेनाको हेलिकोप्टर आउने प्रयास गरे पनि मौसम बिग्रेकाले सफल हुनसकेको छैन। बाजुराको बूढीगङ्गा नगरपालिका१ अमकोटमा गोठालो गएका एक व्यक्ति पहिरामा परेर बेपत्ता भएका छन्। कैलाली र बर्दियामा समेत बाढी र पहिराले केही मानिस घाइते भएका र बाढी पसेर दुई हजार कुखुरा तथा खोर नष्ट भएको जनाएको छ। मौसमविद् प्रतिभा मानन्धरले मनसुन न्यून चापीय रेखा नेपाल नजिक आएकाले केही दिनदेखि मनसुन सक्रिय रहेको र बढी पश्चिम क्षेत्रमा पानी परेको जानकारी दिए। काठमाडौँमा राम्रो वर्षा नभए पनि विभिन्न स्थानमा वर्षा भइरहेको छ। यसअघि न्यूनचापीय रेखा नेपालको नजिक थियो। अहिले बढी पूर्वी क्षेत्र नजिक छ। यसअघि पश्चिम क्षेत्रमा बढी मनसुन सक्रिय हुँदा केही ठाउँमा भारी वर्षा भएको छ। धनगढीमा मात्रै १६७ मिलीमिटर वर्षा मापन गरिएको छ। त्यसपछि पूर्वी भागमा वर्षा भएको र मध्य भागमा भने केही कम वर्षा भएको छ। आज धनगढीमा १९८ मिलीमिटर वर्षा मापन गरिएको छ। विराटनगरमा ३३ दशमलव आठ, ताप्लेजुङमा १९ र सिमरामा १७ मिलीमिटर वर्षा मापन गरिएको मौसम विज्ञान विभागले जनाएको छ। बिहीबार भने न्यूनचापीय रेखा नेपालको पूर्व नजिक रहेकाले मनसुन पूर्व र मध्य भागमा बढी सक्रिय हुने देखिएको मौसमविद् मानन्धरले बताए। धेरैजसो स्थानमा मौसम बदली भए पनि भारी वर्षा भने एकदुई स्थानमा मात्रै हुने सम्भावना रहेको छ। प्रदेश नं १, २, वाग्मती, गण्डकी प्रदेशका केही क्षेत्रमा आज बढी पानी पर्ने बताइएको छ। शुक्रबार भने प्रदेश नं ५ र सुदूरपश्चिम प्रदेशमा बढी मनसुन सक्रिय हुने जनाइएको छ। अन्य प्रदेशमा पनि मौसम बदली भई केही स्थानमा भारी वर्षाको सम्भावना रहेको जनाइएको छ।"
एकतोला सुनको मूल्य ९९ हजार पुग्यो,काठमाडौं : कोभिड१९ को महामारीका कारण अन्तर्राष्ट्रिय बजारमा अस्थिर रहेको सुनचाँदीको मुल्य स्थानीय बजारमा बिहीबार पनि बढेको छ । बुधबार प्रतितोला ९८ हजार ५ सय रुपैयाँमा कारोबार भएको पहेलो धातुमा ५सयले वृद्धि भएको छ । बिहीबार बजार खुल्ने वित्तिकै छापावाल सुनको मूल्य प्रतितोला ९९ हजार कायम भएको छ भने सोही परिमाणको तेजाबी सुनको मूल्य ९८ हजार ५६० निर्धारण गरिएको छ । नेपाल सुनचाँदी व्यवसायी महासंघका अनुसार बुधबारको तुलनामा बिहीबार चाँदी २० रुपैयाँले घटेको छ । एक तोला सेतो धातुको मूल्य एक हजार २ सय २५ निर्धारण भएको छ । कोभिड१९ को सङ्क्रमण रोक्न बन्दाबन्दी लागू गरिएयता जेठ २५ गते एक तोला सुनको मूल्य १० हजार ४सयले बढेर ८७ हजार पुगेको थियो । त्यसयता सुनको मूल्य निरन्तर उकालो लागिरहेको छ । अन्तर्राष्ट्रिय बजारमा बिहीबार सुन प्रतिऔंस १९६२१५ डलर कायम भएको छ । गत आइतबार सोही परिमाणको सुन १९०१६० मा कारोवार भएको थियो । रासस
"बाँकेमा एकैदिन ३० जनामा कोरोना पुष्टि, आइतबारदेखि निषेधाज्ञा",नेपालगन्ज : बाँके जिल्लामा बिहीबार एकैदिन ३० जनामा कोरोना भाइरस (कोभिड१९) संक्रमण पुष्टि भएको छ । शनिबार त्रिभुवन चोकमा कोरोना संक्रमण पुष्टि भएका मिठाइ पसले र आन्तरिक राजस्व कार्यालय नेपालगन्जका शाखा अधिकृतसँगको कन्ट्याक्ट टेसिङका आधारमा गरिएको स्वाब परीक्षणमा ३० जनाको पीसीआर रिपोर्ट पोजिटिभ आएको हो । बाँकेका प्रमुख जिल्ला अधिकारी रामबहादुर कुरुम्वाङले समुदाय स्तरमा कोरोना संक्रमण देखिएकाले आइतबारदेखि तीन दिनसम्म जिल्ला भरी नै निषेधाज्ञा जारी गरिएको बताए । आन्तरिक राजस्व कार्यालयका कर्मचारी र परिवारका सदस्य गरी १२ जनामा कोरोना संक्रमण भएको छ । जसमा शाखा अधिकृत पनि छन् । देशभर कोरोना संक्रमितको संख्या १९ हजार पाँच सय ४७ पुगेको छ । १४ हजार दुई सय ४८ डिस्चार्ज हुँदा मृत्यु हुनेको संख्या ५२ पुगेको छ । पछिल्लो २४ घण्टामा मात्र देशभर २७४ जनामा कोरोना संक्रमण पुष्टि भएको छ ।
कोरोनाले वीपीमा मृत्यु भएका पुरुषको श्रीमतीको रिपोर्ट पनि पोजिटिभ,"विराटनगर : कोरोना भाइरसको संक्रमणको कारण मृत्यु भएका सीमावर्ती मोरङको सुनवर्षी नगरपालिका८ का ४५ वर्षीय पुरुषकी पत्नीको रिपोर्ट पनि पोजिटिभ आएको छ । स्वाब संकलन गरेर कोशी अस्पताल विराटनगरको प्रयोगशालामा गरिएको परीक्षणपछि बिहीबार पत्नीमा पनि कोरोना संक्रमण पुष्टि भएको हो । अस्पतालका सुपरिटेन्डेन डा चुमनलाल दासले कोरोना संक्रमणबाट मृत्यु भएका पुरुषकी ३२ वर्षीया श्रीमतीको पनि रिपोर्ट पोजिटिभ आएको जानकारी दिए । उनकाअनुसार संक्रमित महिलालाई कोशी अस्पताल कोभिड१९ उपचार केन्द्रमा भर्ना गरिएको छ । डा दासकाअनुसार बिरामी श्रीमानलाई लिएर सोमबार ती महिला उपचारका लागि विराटनगर आएकी थिइन् । कोरोनासँग मिल्ने लक्षण देखिएपछि पुरुषको तत्कालै स्वाब संकलन गरेर परीक्षण गर्दा मंगलबार रिपोर्ट पोजिटिभ आएको थियो । 'पोजिटिभ रिपोर्ट आउनसाथ श्रीमानलाई कोभिड अस्पताल भर्ना गरेर तत्काल श्रीमतीको पनि परीक्षणका लागि थ्रोट स्वाब संकलन गरिएको थियो,' दासले भने, 'कोरोनाकै कारण बुधबार श्रीमानको मृत्यु भइएपछि भोलिपल्ट श्रीमतीको पनि नतिजा पोजिटिभ आयो ।' यसैबीच पुरुषको कोरोनाले मृत्यु भएसँगै सुनवर्षी८ बिहीबारदेखि तीन दिनका लागि 'सिल' गरिएको छ । थप उपचारका लागि पुर्याएपछि बुधबार दिउँसो लगभग ४ :४५ बजे बीपी कोइराला स्वास्थ्य विज्ञान प्रतिष्ठान धरानमा ती पुरुषको मृत्यु भएको थियो । सुरुमा विराटनगरकै कोशी अस्पताल कोभिड१९ उपचार केन्द्रमा भर्ना गरिएका उनलाई स्वास्थ्यमा समस्या बढ्दै गएपछि थप उपचारका लागि धरान लगिएको थियो । संक्रमितको मृत्यु भएपछि बुधरबार राती नै सरोकारवालाबीच समन्वय गर्दै सर्वपक्षीय बैठक बसेर वडा सिल गर्ने निर्णय भएको इलाका प्रहरी कार्यालय रंगेलीका प्रहरी निरीक्षक लेखनाथ दाहालले बताए । नगरका जनस्वास्थ्य प्रमुख किशोरकुमार मण्डलका अनुसार मृतकका आफन्त, परिवारका सदस्यसहित उनलाई अस्पतालसम्म पुर्याउन खटिएका १० जनालाई अलग्गै क्वारेन्टाइनमा राखेर 'कन्ट्रयाक ट्रेसिङ' गर्ने तयारी भइरहेको छ । सुनवर्षी ८ सिक्टीका ती पुरुषको मृत्यु भएसँगै उनको घर वरपरका र उनीसँग सम्पर्कमा रहेकाहरु मध्ये ४८ जनाको पीसीआर परीक्षण गरिए पनि रिपोर्ट आउन बाँकी रहेको मण्डलले बताए । सुनवर्षी८ सिक्टी भारतसँग सीमा जोडिएको स्थान हो । नगरपालिकाकाअनुसार मृतक पुरुष लकडाउनको तीन सातापछि भारतबाट घर आएका थिए । घर आएपछि दुई सातासम्म क्वारेन्टाइनमा राखेर पीसीआर परीक्षण गराउँदा उनको रिपोर्ट नेगेटिभ आएको थियो । नगरका जनस्वास्थ्य प्रमुख मण्डलकाअनुसार क्वारेन्टाइनबाट घर गएपछि उनी फेरि भारततर्फ नै गएको खुलेको छ । क्वारेन्टाइनमा बसिसकेपछि ती पुरुष दोस्रो पटक कहिले भारत गए र कहिले फर्किए भन्ने खुल्न बाँकी रहेको उनको भनाइ छ । दोस्रो पटक भारत गएका उनी उतैबाट संक्रमित भएर आएको हुन सक्ने नगरपालिकाको अनुमान छ । मण्डलले भारतबाट फर्किएपछि ती पुरुष गएका ठाउँको पहिचान गर्दै कोकोसँग सम्पर्कमा रहने भन्ने बारेमा खोजी थालिएको बताए ।"
वीरगन्जमा चिकित्सकसहितको विशेष टोली पठाउन माग,"वीरगन्ज : केही दिनयता दिनहुँ कोरोना संक्रमितको संख्या बढ्दै गएपछि स्थिति भयावह भएको भन्दै वीरगन्जमा तत्कालै विज्ञसहितको चिकित्सक र स्वास्थ्यकर्मीको टोली पठाइदिन सरकारसँग आग्रह गरिएको छ । बिहीबार बसेको सर्वपक्षीय बैठकले वीरगन्जमा कोरोना संक्रमण नियन्त्रण बाहिर जान लागेको निष्कर्ष निकाल्दै तत्काल विज्ञ चिकित्सक र स्वास्थ्यकर्मीसहितको टोली पठाइ दिन संघीय सरकारले स्वास्थ्य तथा जनसंख्या मन्त्रालयसँग आग्रह गरेको हो । सर्वपक्षीय बैठकले कोभिड संक्रमित नियन्त्रण गर्न विज्ञसहितको चिकित्सक र स्वास्थ्यकर्मीको विशेष टोली तत्काल वीरगन्ज पठाइ सम्पूर्ण व्यवस्थापन गरिदिन स्वास्थ्य मन्त्रालयलाई आग्रह गरिएको बैठकमा सहभागी नेपाली कांग्रेस पर्साका सभापति अजय द्धिवेदीले बताए । यस्तै वीरगन्जमा दिनहुँ झण्डै सयौंको संख्यामा कोभिड संक्रमित फेला परिरहेका छन्। कोभिड अस्पतालको व्यवस्थापनका लागि पहल गर्ने निर्णय पनि बिहीबारको बैठकले गरेको छ । त्यसका लागि वीरगन्जमै रहेका नेसनल मेडिकल तथा शिक्षण अस्पताल , वयोधा अस्पताल , वीरगन्ज हेल्थ केयर अस्पताल मध्ये कुनै १२ वटा निजी अस्पताल आफ्नो मातहतमा लिएर अबिलम्ब कोभिड अस्पतालको व्यवस्थापन र संचालन गर्न सरकारसँग माग गरिएको छ । एकमात्र सरकारी अस्पताल नारायणी अहिले बन्द छ।नारायणी अस्पताल स्वास्थ्य सुरक्षा अपनाएर सुचारु गर्न पनि स्वास्थ्य मन्त्रालयसँग आग्रह गरिएको बैठकमा सहभागी जनता समाजवादी पार्टीका नेता रामनरेश यादवले जानकारी दिए । सर्वपक्षीय बैठकले वीरगन्जमा विधुतीय शवदाह गृह स्थापना गर्न पहल गर्ने निर्णय पनि गरेको बैठकमा सहभागी युवा अभियन्ता ओम प्रकाश सर्राफले जानकारी दिए ।यसैगरी बैठकले कोरोनाले ज्यान गुमाएकाको शव अन्त्येष्टि र दाहसंस्कारमा अवरोध नगरिदिन पनि सार्वजनिक अपिल गरेको छ । बैठकमा नेकपाका प्रतिधिनि महेश दास , वीरगन्ज उद्योग वाणिज्य संघका अध्यक्ष गोपाल केडिया, युवा अभियन्ता ओमप्रकाश सरार्फ, समाजिक अभियन्ता वृजेश्वर चौधरीलगायतको सहभागिता थियो । जिल्ला स्वास्थ्य कार्यालयका अनुसार पर्सामा बिहीबार दिउँसोसम्म संक्रमितको संख्या ३ सय ५६ पुगेको छ ।यस्तै कोरोनाका कारण अहिलेसम्म १० जनाको मृत्यु भइसकेको छ । वीरगन्जको कोभिड अस्पतालमा ५० बेड मात्रको आइसोलेसन रहेका कारण त्यहाँ अहिले ६० संक्रमितको उपचार भइरहेको छ । कोभिड अस्पतालमा बेड खाली नहुँदा झण्डै सयजना संक्रमित घरकै होम आइसोलेसनमा राखिएको छ । वीरगन्जमा शनिबारदेखि निषेधाज्ञा जारी छ। आइतबारदेखि समुदायस्तरमै कोरोना परीक्षण थालिएको छ । समुदायमै पुगेर परीक्षण गर्न थालिएपछि दिनहुँ संक्रमितको संख्या पनि बढ्दै गइरहेको छ ।बु्धबार मात्रै पर्साका ८४ जनामा संक्रमण पुष्टि भएको थियो ।"
कैदीको मृत्यु,विराटनगर : विराटनगरको हाटखोलास्थित जिल्ला कारागार मोरङमा कैद सजाय भुक्तान गरिरहेका एक कैदीको बिहीबार मृत्यु भएको छ। डेढ वर्षदेखि कैद सजाय भुक्तान गरिरहेका मोरङको केराबारी गाउँपालिका४ का २८ वर्षीय रमेश मगरको मृत्यु भएको हो। कारागारका निमित्त जेलर रामप्रसाद पोखरेलकाअनुसार मगरलाई लामो समयदेखि मुटु सम्बन्धी समस्या थियो। मुटुमा थप समस्या देखिएपछि उपचारका लागि बिहान कोशी अस्पतालमा लगिएकोमा चिकित्सकले मृत घोषित गरेको पोखरेलले बताए। जबरजस्ती करणी र बहुविवाह मुद्दामा अदालतले मगरलाई २०७५ साल पुस १५ गते १० वर्ष कैद सजायको फैसला गरेको थियो। अदालतको फैसलाअनुसार उनले डेढ वर्ष कैद सजाय भुक्तान गरिसकेका थिए । निमित्त जेल पोखरेलले परिवारका सदस्यलाई मृतकको शव जिम्मा लगाउने तयारी भइरहेको जानकारी दिए।
सेनाले हटायो राजमार्गको पहिरो,"गुल्मी : मदन भण्डारी राजमार्गअन्तर्गत तम्घास सिमलटारी सडकखण्डमा गएको पहिरो नेपाली सेनाले हटाएको छ । लगातारको वर्षाका कारण रेसुङ्गा नगरपालिका४ सेउघास्थित मन्दिर नजिकै पहिरो खस्दा झण्डै चार महिनादेखि त्यस सडकखण्डमा चल्ने सवारी साधन र पैदल यात्रुले जोखिम मोलेर यात्रा गर्न बाध्य थिए । दुई नम्बर बिपत् व्यवस्थापन गण, काली शक्ति गुल्म र वीर भद्र जङ्ग गुल्म गुल्मीका सेनाले तीन दिनसम्म खटिएर पहिरो हटाएको वीरभद्र जङ्ग गुल्म गुल्मीका सेनानी भूपेन्द्र गुरुङ जानकारी दिए । तीनदिनसम्म उपसेनानी हरिबहादुर गुरुङको नेतृत्वमा ७५ जना जनशक्तिले सडकमा खसेका ढुङ्गा हटाउने र जोखिममा रहेका रुख कटान गरी पहिरो हटाएको गुरुङले बताए । पहिरोको जोखिम हटेसँगै सवारी साधन र यात्रुलाई सहज भएको छ । तम्घास  सिमलटारी सडकखण्ड जिल्लाको पश्चिमतर्फ जाने एकमात्र पक्की सडक हो । उक्त सडकखण्ड हुँदै जिल्लाका मदाने,मालिका,ईस्मा र मुसिकोट लगायत छिमेकी जिल्ला प्युठान र वागलुङका समेत सवारी साधन चल्ने गर्छन् ।"
सरकारलाई कारण माग्दै सर्वोच्च अदालतको आदेश : चेपाङ बस्ती नहटाउनू,"काठमाडौँ : चितवन माडीको कुसुम खोलाका चेपाङ बस्तीमा आगजनी गरी हटाउने सरकारको निर्णय तत्काल रोक्न सर्वोच्च अदालतले आदेश दिएको छ । चेपाङ समुदायलाई कुसुम खोलाबाट तत्काल नहटाउन भन्दै सर्वोच्च अदालतका न्यायाधीश टंकबहादुर मोक्तानको एकल इजलाशले अन्तरिम आदेश दिएको हो । यही साता कुसुम खोलामा रहेका स्थानीय चेपाङ बस्तीको घरमा आगजनी गर्दै सेनाले हटाइदिएको थियो । जुन विषय निकै विवादित बन्यो । त्यससँगै चेपाङ समुदायको हितमा अधिवक्ता राजुप्रसाद चापागाइँसहित १४ जनाले रिट दायर गरेका थिए । बिहीबार बसेको इजलाशले मुद्दालाई छिट्टो टुंगोमा पुर्याउन अग्रधिकार दिँदै चेपाङ बस्तीको बसोबास, सम्पत्तिको हक लगायत मौलिक हकको विषय भएकाले उक्त निर्णय यथास्तितिमै राख्न र बस्ती नहटाउन आदेश दिएको हो । साथै सर्वोच्चले सरकारसँग उक्त आगजनी लगायत हटाउने निर्णयको १५ दिनभित्र लिखित कारण समेतमाग गरेको छ ।"
कोरोना संक्रमितको प्रत्यक्ष सम्पर्कमा रहेका ४५ जनाको स्वाब संकलन,"दमौली : स्याङजामा परीक्षणका क्रममा कोभिड १९ संक्रमण पोजिटिभ देखिएका तनहुँका प्रहरी जवान तीन दिन घर बस्दा ४५ जनालाई भेटेको खुलेको छ । गत साउन ६ गते घर आएर ८ गते स्याङजा फर्केका व्यास १० का ती प्रहरी जवान आफ्नी हजुरआमाको वार्षिक तिथिका क्रममा आउँदा धेरैसँग सम्पर्क भएको खुलेपछि वडा कार्यालय नै बन्द गरेर कन्ट्याक्ट ट्रेसिङ गरिएको छ । वडा कार्यालय अनिश्चितकालिन बन्द व्यास १० का वडाध्यक्ष तुलसीराम सापकोटाले सहकर्मीहरुमा कोरोना संक्रमण देखिएपछि स्याङजा झिकाइएका ती जवानको परीक्षणका क्रममा पोजिटिभ नतिजा आएपछि थप जोखिम देखेकाले वडा कार्यालय बन्द गरेर सम्पर्क भएका व्यक्तिको खोजी गर्दा ४० जनाको सूची तयार पारिएको बताए । 'नगरपालिकाबाट वडा कार्यालय बन्द गर्ने निर्देशन आएकाले हामीले कार्यालय बन्द गरेर बसेका छौं,' उनले भने, 'वडाको आकस्मिक बैठक बसेर जवानलाई भेटेका व्यक्तिहरुलाई अनिवार्य होम क्वारेन्टाइनमा बस्न अनुरोध गरेका छौं ।' सापकोटाका अनुसार ती जवान आफ्नो घरमा भएको हजुरआमाको वार्षिक कार्यका अलावा छर छिमेकमा पनि पुगेका थिए । 'दिदी र ठूलाबाकोमा पनि गएको खबर आएको छ,' उनले भने, '१७ घरका व्यक्ति सम्पर्कमा रहेको सूची तयार पारेकाले उहाँहरु सबैलाई अनिवार्य घरमा बस्न भनिएको छ ।' व्यास नगरपालिकाको स्वास्थ्य शाखाले सम्पर्कमा आएका ती व्यक्तिहरुको स्वाब संकलन गरिएको बताएको छ । 'हामीले स्वाब संकलन गरेका छौं,' शाखा प्रमुख प्रमोद सोतीले भने, 'जोखिम देखिएकाले तत्काल सतर्क अवस्थामा छौं ।' व्यास नगरपालिकाले वडा कार्यालय बन्द गर्न निर्देशन दिएपछि वडा कार्यालयको बैठकले सम्पर्कमा आएका व्यक्तिको नतिजा नेगेटिभ नआउँदासम्म वडाका सबै काम रोक्ने निर्णय गरेको छ । वडाध्यक्ष सापकोटाले भने, 'नतिजा नेगेटिभ आए मात्रै कार्यालय खोल्ने गरी निर्णय गरेका छौं ।' आदिकवि आइसोलेसन रित्तो चार संक्रमितमध्ये तीनजनाको पछिल्लो रिपोर्ट नेगेटिभ आएपछि व्यास १ स्थित आदिकवि भानुभक्त क्याम्पसको आइसोलेसन रित्तो भएको छ । व्यास नगरपालिका ३ मा रहेको दमौली अस्पतालले व्यवस्थापन गरेको किरियापुत्री भवनमा बाढी पसेपछि तीनजनालाई क्याम्पसमा सारिएको थियो । संक्रमितमध्ये एकजनाको मात्र रिपोर्ट पोजिटिभ आएकाले व्यवस्थापन सहजताको हिसाबले बेलचौतारास्थित जीपी कोइराला राष्ट्रिय स्वासप्रस्वास केन्द्र पठाइएको व्यास नगरपालिकाका स्वास्थ्य शाखा प्रमुख प्रमोद सोतीले बताए । 'एकजना मात्र भएकाले सहजताका लागि जीपी पठाएका छौं, 'उनले भने ।यससँगै व्यास नगरपालिकामा संक्रमित नरहे पनि जिल्ला विपद् व्यवस्थापन समितिले भने तत्काल आइसोलेसन र क्वारेन्टाइन खाली नगर्न भनेको छ । प्रमुख जिल्ला अधिकारी सागर आचार्य अध्यक्षताको बैठकले जोखिम कायमै रहेको भन्दै विद्यालय तथा क्याम्पसमा रहेका आइसोलेसन र क्वारेन्टाइन तत्काल यथावत राख्ने निर्णय गरेको थियो ।"
"बेलकामा समुदायस्तरमै फैलियो कोरोना, संक्रमितको संख्या उदयपुरमा ८७ पुग्यो","उदयपुर : उदयपुरको बेलका नगरपालिकामा थप दुईजनामा कोरोना पुष्टि भएको छ । वीपी कोइराला स्वास्थ्य विज्ञान प्रतिष्ठान धरानको प्रयोगशालामा गरिएको पीसीआर परीक्षणबाट बिहीबार बेलका नपा ९ का ३५ वर्षीया महिला र २० वर्षीय युवामा कोरोना पोजिटिभ देखिएको हो । दुबैजना व्यापारी हुन् । महिला कपडा व्यापारी हुन भने पुरुष होटल सञ्चालक हुन् । व्यापारीमा कोरोना देखिएपछि त्यस क्षेत्रमा कोरोना समुदायस्तरमा नै फैलिएको प्रमुख जिल्ला अधिकारी चक्रपाणी पाण्डेले बताए । उनका अनुसार केही दिनअघि एकै परिवारका चारसहित ९ जनामा कोरोना भाइरस संक्रमण पुष्टि भएसँगै समुदायस्तरमा कोरोना फैलिएको हुनसक्ने आंशका गरिरएको थियो। उनले भने, 'शुक्रबारदेखि मास्क अनिवार्य गरिने छ। अटेर गरे दण्डित गर्ने गरी सुरक्षाकर्मीलाई निर्देशन गरिसकिएको छ ।' कोरोनाको इपिसेन्टर बनेको त्रियुगा नगरपालिका क्षेत्र पछिल्लो समय नियन्त्रणमा आएसँगै बेलका नगर क्षेत्रमा कोरोना फैलिएको जिल्ला स्वास्थ्य कार्यालय प्रमुख मोहन सुबेदीले जानकारी दिए । उनले समुदायस्तरमा नै कोरोना फैलिसकेकाले नियन्त्रणमा केही कठिनाई भएको बताए । योसँगै जिल्लामा संक्रमितको संख्या ८७ जना पुगेको छ । त्यसमध्ये २२ जना महिला र ६५ जना पुरुष रहेको सुवेदीले बताए । पोजिटिभ देखिएकामध्ये सबैभन्दा बढी त्रियुगा नपामा ३७ जना पुरुष, १३ जना महिला गरी ५० जना, बेलकामा ५ महिलासहित २४ जना, कटारीमा ७, चौदण्डीमा नपामा १, ताप्लि गाउँपालिकामा ३ र उदयपुरगढी गापामा २ रहेका छन् । कार्यालयका अनुसार हालसम्म एक हजार २ सय ९९ महिलासहित ५ हजार १ सय १३ जनाको पिसिआर टेष्ट गरिएको छ । त्यसमध्ये ४ हजार ७ सय ११ जनाको रिर्पोट आईसकेको छ । त्यस्तै ८ सय ८ जनाको आरडीटी गरिसकिएको छ तथ्यांकअनुसार स्थानीय तहले सञ्चालन गरेका क्वारेन्टाइनमा १२ महिलासहित १ सय ११ जना रहेका छन् भने १८ महिलासहित ४ सय ७२ जना होमक्वारेन्टाइनमा छन् । एक साताअघि अचानक कोरोना थपिएपछि स्थानीय प्रशासन र बेलका नपाले अनिश्चितकालका लागि नगरपालिकको रामपुर बजार बन्द गराउनुको साथै बजार एरिया सिल गरेको प्रजिअ पाण्डेले बताए । प्रजिअ पाण्डेले सङ्क्रमित ब्यक्तिसँगको सम्पर्कमा आएका व्यक्तिहरुको कन्ट्रयाक ट्रेसिङको काम सुरु गरिएको छ ।"
सुनको झोला फालेर भागेको गाडी नखिपोटमा भेटियो,"काठमाडौं : मंगलबार काठमाडौंको कमलादीमा सुनको झोला फालेर भागेको गाडी बिहीबार ललितपुरमा भेटिएको छ। ललितपुर प्रहरीका अनुसार ललितपुर महानगरपालिका१४ को नखिपोटमा बिहीबार बा ६ च ५५१९ नम्बरको गाडी भेटिएको हो। कसले फाल्यो प्रहरीकै अगाडी सुन र हतियार ? उक्त गाडीबाट फालिएको भनिएको झोलामा मंगलबार साढे १४ केजी चाँदी र आधा केजी सुनसहित हतियार फेला परेको थियो। मंगलबार सुनको झोला फालेर भागेको भनिएको स्कोर्पियो गाडी बिहीबार नखिपोटको निर्माण सम्पन्न हुन लागेको घरभित्र लुकाएर राखेको अवस्थामा फेला परेको महानगरीय प्रहरी परिसर काठमाडौंका प्रवक्ता डीएसपी राजकुमार केसीले पुष्टि गरे । निर्माण सम्पन्न हुन लागेको घरभित्र छोपेर राखेको अवस्थामा उक्त गाडी भेटिएको छ, काठमाडौं परिसरका प्रवक्ता केसीले भने, हामी कानुनी प्रक्रिया पूरा गरेर गाडी नियन्त्रणमा लिने काम भएको छ ।"
"प्रदेश १ मा थप १८ जनामा कोरोना संक्रमण, संक्रमितको संख्या एक हजार नजिक","विराटनगर : प्रदेश १ मा हालसम्म संक्रमित संख्या ९ सय ९३ पुगेको छ । पछिल्लो समय संक्रमण तीव्र रुपमा फैलिइरहेको यो प्रदेशमा एक साताकै अवधिमा ह्वात्तै नयाँ बिरामी बढेपछि संक्रमित संख्या एक हजार नजिक पुगेको हो । बिहीबार मात्रै १८ जना नयाँ संक्रमित थपिएका छन् । मोरङमा आठ, झापामा चार, सुनसरी, उदयपुर र सोलुखुम्वुमा दुईदुई जनामा संक्रमण देखिएको प्रदेश १ को सामाजिक विकास मन्त्रालयका प्रवक्ता डा सुरेश मेहताले बताए । छ सय ५२ जनाको पीसीआर परीक्षण गरिएकोमा १८ जनाको नतिजा पोजेटिभ आएको उनले बताए । उनकाअनुसार मोरङको विराटनगरमा पाँच पुरुष र तीन महिला, झापाको शिवसताक्षीमा तीन पुरुष, दमकमा एक महिला, सुनसरीको धरान र इटहरीमा एकएक पुरुष, उदयपुरको वेलकामा एक महिला र एक पुरुष तथा सोलुखम्वुको दूधकुण्डमा दुई पुरुषको रिपोर्ट पोजिटिभ आएको हो । प्रदेश १ मा बिहीबार ४२ जना उपचारपछि निको भएर डिस्चार्ज भएका छन् । पूर्वाञ्चलविश्वविद्यालय कोभिड १९ आइसोलेसन अस्पताल गोठगाउँबाट ३४ पुरुष, वीपी कोइराला स्वास्थ्य विज्ञान प्रतिष्ठान धरानबाट छ पुरुष र कोशी अस्पताल कोभिड १९ उपचार केन्द्र विराटनगरबाट दुई पुरुष डिस्चार्ज भएको मेहताले बताए । प्रदेशमा हालसम्म सात सय ८९ जना संक्रमित उपचारपछि निको भएर डिस्चार्ज भएका छन् ।"
आन्तरिक उडान हुनै लाग्दा निगमसँग जहाज अभाव,"काठमाडौं : राष्ट्रिय ध्वजावाहक नेपाल वायुसेवा निगम (नेपाल एयरलाइन्स) ले आन्तरिक उडानमा रहेका छ चिनियाँ जहाजको व्यावसायिक उडान बन्द गरेको छ। चिनियाँ जहाज नउडाउने भएपछि अब निगमको आन्तरिक सेवामा दुई ट्वीनअटर मात्रै जहाज छन्। बन्दाबन्दीको चार महिनापछि शुरु हुन लागेको आन्तरिक उडानमा निजी क्षेत्रका वायुसेवा प्रदायक कम्पनीले उडान तयारी तीव्र पारिरहँदा निगमसँग भने आन्तरिक उडानका लागि जहाजै अभाव भएको हो। निगमसँग अहिले भएका १७ देखि १९ सिट क्षमताका दुई जहाजले दुर्गम भेगमा सेवा दिने जनाइएको छ। जहाज अभावले तत्कालै टङ्क रुटमा उडान सञ्चालन गर्न नसकिने निगमका प्रवक्ता अर्चना खड्काले बताए। निजी क्षेत्रका हवाई कम्पनीसँग प्रतिस्पर्धात्मक उडान गर्नुपर्ने बाध्यता रहेकाले निगमले चाँडोभन्दा चाँडो जहाज खरिद गर्नुपर्ने बाध्यता रहेको निगमले जनाएको छ। निगमले देशका २६ विमानस्थलमा उडान गर्दै आएको छ। चिनियाँ जहाजबाट व्यावसायिक लाभ लिन नसकेपछि निगमले आन्तरिक उडानका चीनबाट ल्याइएका छ जहाजको उडान सेवा बन्द गर्ने निर्णय गरेको थियो। निगम सञ्चालक समितिको गत असार १६ गतेको बैठकले चिनियाँ जहाज विस्थापन गरी नयाँ जहाज खरिद प्रक्रिया अघि बढाउने निर्णय गरेको हो। निगमलाई चीन सरकारको सहयोगमा प्राप्त भएका दुई (एमए६० र वाई१२ ई) तथा सहुलियतपूर्ण कर्जाअन्तर्गत नेपाल सरकारले खरिद गरी निगमलाई उपलब्ध गराएका चार (एक एमए६० र तीन वाई१२) जहाज गरी छ जहाज निगमसँग रहेका थिए। चिनियाँ जहाजको बीमा रकम अन्य जहाजको भन्दा करिब ३५ प्रतिशतले बढिरहेको तथा जहाज चलाउने पाइलट उपलब्ध नहुने भएकाले आफै उत्पादन गर्नुपर्ने हुँदा हाल सञ्चालनमा रहेका एयरबस३२० को भन्दा महङ्गो पर्ने भएपछि निगमले चिनियाँ जहाज नचलाउने निर्णय गरेको हो। एकातर्फ आन्तरिक उडानमार्फत दुर्गम भेगमा सेवा पुर्याउनुपर्ने निगमको सामाजिक दायित्व छ भने अर्कोतर्फ अन्तर्राष्ट्रिय उडानका लागि सामान दुई एयरबस ए ३२० र ३३० जहाज खरिद गर्दा कर्मचारी सञ्चयकोष र नागरिक लगानीकोषबाट लिएको ऋण तिर्न पनि नसक्ने अवस्थामा पुग्नु निगमका लागि चुनौती थपिएको छ। सरकारले आन्तरिक तथा अन्तर्राष्ट्रिय उडान सञ्चालन गर्ने निर्णयसँगै निजी हवाई सेवा प्रदायक कम्पनीले स्वास्थ्य प्रोटोकल पालना गर्दै उडानको तयारी तीव्र पारेका छन्। यद्यपि राष्ट्रिय ध्वजावाहक निगमसँग आन्तरिक उडानका लागि एउटा पनि जहाज नहुनु विडम्बनाको विषय हो। आन्तरिक उडानका ठूला वायुसेवा कम्पनी बुद्ध एयरसँग ११ एटिआरसहित १३ र यती एयरलाइन्ससँग पाँच एटिआरसहित १० जहाज छन्। श्री एयरलाइन्ससँग पनि ठूलो क्षमताका छ जहाज छन्। सौर्य, सीतालगायत एयरलाइन्ससँग पनि जहाज प्रशस्तै छन्। राष्ट्रिय ध्वजावाहकले आन्तरिक उडानका हवाई कम्पनीसँग प्रतिस्पर्धात्मक व्यापार गर्नुपर्ने दायित्व चुनौतीपूर्ण छ। चिनियाँ जहाजका स्पेयर पार्ट्ससमेत समान क्षमताका अन्य जहाजभन्दा करिब ७५ प्रतिशत महङ्गो रहेको, स्टल रुटमा प्रस्तावित जहाजमा २५ प्रतिशतदेखि ६७ प्रतिशतसम्म पेलोड रेष्ट्रिक्सन रहेको, जहाजका पाइलटको खर्च समान जहाजको तुलनामा चार गुणा बढी हुन आएकाले निगमले वित्तीय भार बेहोर्दै आएको जनाएको छ। त्यस्तै एमए६० जहाजको सिमुलेटर तालिम खर्च अन्य जहाजको भन्दा ७८ प्रतिशत बढी रहेको, इन्धन खर्च अन्य जहाजको भन्दा दोब्बर भएकाले निगमलाई व्यावसायिक लाभभन्दा पनि आर्थिक बोझ थुप्रिएको निगमले उल्लेख गरेको छ। निगमका अनुसार छ जहाजबाट आव २०७१७२ देखि आव २०७५७६ सम्म पाँच आर्थिक वर्षमा रु एक अर्ब ९० करोड नोक्सान भएको छ। यस हिसाबले यी जहाजबाट प्रतिवर्ष रु ३८ करोड नोक्सानी भएको निगमले जनाएको छ। महालेखा परीक्षकको प्रतिवेदन २०७४७५ मा दुई आर्थिक वर्षमा मात्रै रु ९१ करोड ४५ लाख ६५ हजार खुद नोक्सानी बेहोर्नुपरेकाले मुनाफामा सञ्चालन गर्ने ठोस कार्ययोजना बनाउनुपर्ने उल्लेख गरेको थियो। निगमले चिनियाँ जहाज विस्थापन गर्दा अवरुद्ध हुने आन्तरिक उडानलाई सञ्चालन गर्न एकीकृत आन्तरिक व्यावसायिक योजनाको प्रतिवेदन तयार गरी लागू गर्ने निर्णय गरेको छ। कोभिड१९ का कारण निगमको मूल आम्दानीको स्रोतका रूपमा रहेको ग्राउण्ड ह्याण्डलिङ सेवाबाट हुने आय करिब ९० प्रतिशतले घटेको र आन्तरिक उडानसमेत बन्द गर्नुपरेको अवस्थामा निगमलाई जोगाइराख्न खर्च कटौतीमा हरसम्भव प्रयास गर्नुपरेको जनाइएको छ। आर्थिक अवस्था सुधार गरी नयाँ जहाज खरिदलगायतमा दरिलो उपस्थिति जनाउन निगम सञ्चालक समिति बैठकले अधिकृत पूँजी रु ५० अर्ब पुर्याउने निर्णय गरेको छ। ऋणात्मक अवस्थामा सामाजिक उत्तरदायित्वसमेत वहन गर्नुपर्ने बाध्यतामा रहेको निगमसँग अहिले करिब रु ३४ करोडमात्रै अधिकृत पूँजी छ। निगमले बोर्डको उक्त निर्णयलाई तालुकदार संस्कृति, पर्यटन तथा नागरिक उड्डयन मन्त्रालयले अर्थ मन्त्रालय र कानून मन्त्रालयको राय सुझाव लिएर मन्त्रिपरिषद्मा लैजानेछ। मन्त्रिपरिषद्ले स्वीकृत गरेपछि यसलाई राजपत्रमा प्रकाशित गर्ने प्रावधान रहेको छ। निगमसँग अन्तरराष्ट्रिय उडानमा दुई वाइडबडी ए३३० र न्यारोबडी ए३२० जहाज छन्। निगमले भारतका तीनसहित नौ गन्तव्यमा अन्तर्राष्ट्रिय उडान गर्दै आएको छ।"
अवरुद्ध पृथ्वी राजमार्ग दुईतर्फी सञ्चालन,मुग्लिन : पहिरोका कारण अवरुद्ध पृथ्वीराजमार्ग दुईतर्फी सञ्चालनमा आएको छ। अविरल वर्षासँगै सो राजमार्गअन्तर्गत चितवनको इच्छाकामना गाउँपालिका४ कुरिनटारमा पहिरो खस्दा बिहान ८:५५ बजेदेखि सडक दुईतर्फी अवरुद्ध बनेको थियो। एक्साभेटर लगाएर पहिरो हटाएपछि अहिले सडक पूर्णरुपमा सञ्चालनमा आएको इलाका प्रहरी कार्यालय मुग्लिनले जानकारी दिएको छ। बिहान निरन्तर पानी परेकाले पहिरो हटाउन समय लागेको थियो।
कसले फाल्यो प्रहरीकै अगाडी सुन र हतियार ?,"काठमाडौं : राजधानीको मुख्य क्षेत्र कमलादीमा प्रहरीकै अगाडि हातहतियार र सुनचाँदी फालेको प्रहरण रहस्यमय देखिएको छ। मङ्गलबार प्रहरीकै अगाडि काठमाडौँको कमलादीमा त्यसरी सामान फ्याँक्ने व्यक्तिको अझै पहिचान हुन सकेको छैन्। जाँच गर्ने क्रममा काठमाडौँको कमलादीमा बा ६ च ५५१९ नं को स्कारपियो गाडी रोक्न खोज्दा नरोकी गति बढाएपछि प्रहरीले पिछा गरेको थियो। त्यसपछि बाटामै कपडाको झोला फ्याँकेर गाडी भागेको थियो। प्रहरीले पिछा गरे पनि गाडी कता गयो भनेर पत्ता लगाउन अझैं सकेको छैन्। उच्च सुरक्षा सतर्कता रहेको राजधानीको केन्द्रबाट यस्तो शंकास्पद गाडी कता गयो भने पत्ता नलाग्नुले प्रहरीको सूचना संयन्त्रमाथि नै शंका उब्जिएको छ। कतै प्रहरीकै मिलोमत्तोमा गाडी भगाइएको त होइन भन्ने प्रश्न उब्जिएको छ। घटनाको अनुसन्धानका लागि तीन जनालाई पक्राउ गरिएको छ। अझै केही व्यक्तिलाई नियन्त्रणमा लिन बाँकी रहेको महानगरीय प्रहरी कार्यालय रानीपोखरीले जनाएको छ। अनुसन्धानकै घेरामा रहेकाले अहिले नै घटना यसकारण भएको हो भनेर भन्न नसकिने प्रहरी नायब महानिरीक्षक विश्वराज पोखरेलले जानकारी दिए। उनले छानबिन समिति गठन गरिएकाले प्रतिवेदन आएपछि यकिन भन्न सकिने बताए। महानगरीय प्रहरी कार्यालय रानीपोखरीका कार्यालय प्रमुख पोखरेलका अनुसार गाडीको भने पहिचान भइसकेको छ। उनीहरुले फ्याँकेको झोला हेर्दा दुई थान म्याग्जिनसहित पेस्तोल र एक किलोका आठ थान, २५० ग्रामका २६ थान र ५०० ग्रामको एक थान धातु प्रहरीले बरामद गरेको थियो। उक्त धातु धेरै चाँदी र केही सुन रहेको जनाइएको छ। महानगरीय प्रहरी कार्यालय स्रोतका अनुसार उक्त घटनामा प्रहरीको पनि संलग्नताको आशङ्कामा त्यसतर्फ अनुसन्धान अघि बढाइएको छ। उक्त घटनाको छानबिनका लागि महानगरीय अपराध महाशाखाका प्रमुख प्रहरी वरिष्ठ उपरीक्षक दीपक थापाको नेतृत्वमा छानबिन समिति गठन गरिएको थियो। दोस्रो दिनमै त्यस समितिको संयोजक परिवर्तन गरी महानगरीय प्रहरी कार्यालय रानीपोखरीका प्रवक्ता, प्रहरी वरिष्ठ उपरीक्षक सुशील यादवलाई जिम्मेवारी दिइएको छ।"
सिन्धुपाल्चोकका बाढीपहिरो पीडितलाई राप्रपाको राहत,"सिन्धुपाल्चोक : राष्ट्रिय प्रजातन्त्र पार्टी (राप्रपा) ले सिन्धुपाल्चोकका बाढीपहिरो पीडितलाई राहत वितरण गरेको छ । बाह्रबिसेमा बिहीबार सम्पन्न कार्यक्रमबीच राप्रपाले राहतस्वरूप रकम, खाद्यान्न र लत्ताकपडा वितरण गरेको हो । राहत सहयोग प्राप्त गर्नेहरूमा बाह्रबिसे नगरपालिका, भोटेकोशी तथा जुगल गाउँपालिकाका पीडित र विस्तापित परिवार थिए । राप्रपाका अध्यक्ष पशुपति शमशेर राणा, सिन्धपाल्चोकस्थित राप्रपाका सदस्य, शुभचिन्तकको अग्रसरतामा ६ लाख ७५ हजार बराबरको राहत सहयोग उपलब्ध गराइएको हो । राप्रपाका केन्द्रीय सदस्य रमेशकुमार लामा, सिन्धुपाल्चोक जिल्ला अध्यक्ष गोपाल श्रेष्ठ तथा उपाध्यक्ष नारायणजंग पाण्डे समेतको टोलीले १९ मृतक परिवारलाई १० हजारका दरले रकम सहयोग हस्तान्तरण गरेको थियो । बाह्रबिसे नगरपालिका, भोटेकोशी तथा जुगल गाउँपालिकाका पीडित र विस्थापित परिवारलाई खाद्यान्न, लत्ताकपडा वितरण गरिएको थियो । जुगल गाउँपालिकाका ६२ विस्थापित घरधुरीले सहयोग प्राप्त गरे । अविरल वर्षाका कारण सिन्धुपाल्चोकका विभिन्न भागमा बाढीपहिरो गइ जनधनको ठूलो क्षति भएको थियो ।"
काठमाडौंमा कोरोना सङ्क्रमित बढेसँगै गोकर्णेश्वर मन्दिर बन्द,"काठमाडौं : राजधानीमा कोरोना भाइरसको सङ्क्रमण बढ्न थालेसँगै उत्तरपूर्वी भेगको प्रसिद्ध गोकर्णेश्वर महादेव मन्दिर बन्द गरिएको छ । गत चैत ११ गतेदेखि बन्द रहेको पशुपतिनाथ मन्दिर साउन महिनामा पनि नखुलेपछि साउने सोमबारको भीड गोकर्णेश्वर महादेव मन्दिरमा बढेको थियो । भौतिक दूरी कायम गरेर पूजा आराधना एवं दर्शन गर्न दिएकामा भक्तजनको भीडका कारण सङ्क्रमण बढ्ने जोखिम देखिएकाले बिहीबारदेखि बन्द गरिएको गोकर्णेश्वर महादेव मन्दिर क्षेत्र प्रबन्ध समितिका अध्यक्षसमेत रहेका गोकर्णेश्वर नगरपालिका४ का अध्यक्ष श्रीकुमार श्रेष्ठले जानकारी दिए। भक्तजनलाई पूजा आराधना एवं दर्शनका लागि मन्दिर बन्द गरिए पनि नित्य पूजा, आरती पूर्ववत् सञ्चालन हुने उनले सुनाए । राजा मानदेवको शासनकालमा निर्माण भएको विश्वास गरिने गोकर्णेश्वर महादेव मन्दिर उपत्यकाका महत्वपूण शिवालयमध्येमा पर्छ । पशुपतिनाथ मन्दिरमा श्रीयन्त्र र गोकर्णेश्वर महादेव मन्दिरमा बालयन्त्रको पूजा हुने भएकाले पनि यस मन्दिरको पौराणिक महत्व रहेको जनाइएको छ । वाग्मती उत्तरतिर बग्ने उत्तरबाहिनी क्षेत्रसमेत यहीँ रहेकाले धेरै भक्तजन यहाँ आएर पूजा, आराधना एवं दर्शन गर्ने इच्छा राख्छन् । विशेषगरी साउने सोमबारको व्रत बसेका महिला भक्तजनको यसअघिका दुई सोमबार गोकर्णेश्वरमा भीड लागेको थियो । साउनका प्रत्येक दिन बिहान विगत वर्षमा भन्दा यसपटक भीड बढेको देखिएपछि कोरोनाको जोखिम बढ्न नदिन मन्दिर बन्द गरिएको हो । कोरोनाको जोखिम नघटेसम्म मन्दिर नखोलिने जनाइएको छ । पशुपतिनाथ मन्दिरलगायत उपत्यकाका अन्य ठूला मन्दिर गत चैत ११ गतेदेखि नै बन्द छन् । गोकर्णेश्वर महादेव मन्दिर नजिकैका ५४ वर्षीय एक स्थानीयवासीको कोरोना सङ्क्रमणका कारण असार तेस्रो साता निधन भएको थियो । पछिल्लो समय उपत्यकामा पुनः सङ्क्रमण बढ्न थालेको र मन्दिरमा पनि भक्तजनको भीड बढ्न थालेपछि बन्द गर्न बाध्य हुनुपरेको मन्दिर प्रबन्ध समितिले जनाएको छ । रासस"
'गणतन्त्रको पहिलो दशक' पुस्तक सार्वजनिक,"काठमाडौं : नेपाल कम्युनिष्ट पार्टी (नेकपा) का अध्यक्ष तथा पूर्व प्रधानमन्त्री पुष्पकमल दाहाल 'प्रचण्ड' ले संविधानसभा र व्यवस्थापिका संसदमा व्यक्त गरेका विचारहरुको सँगालो 'गणतन्त्रको पहिलो दशक' पुस्तक सार्वजनिक भएको छ । पुस्तकमा २०६५ सालदेखि २०७५ सालसम्म संविधानसभा र व्यवस्थापिका संसदमा अध्यक्ष प्रचण्डले व्यक्त गरेका विचार विभिन्न ४२ शीर्षकमा समेटिएका छन् । संसदीय राजनीतिबाट सशस्त्र युद्धमा लैजान सक्ने, सशस्त्र युद्धलाई शान्तिपूर्ण रुपान्तरण गराउन सक्ने, सशस्त्र युद्ध र शान्तिपूर्ण जनआन्दोलनलाई संयोजन गराउन सक्ने, जनयुद्ध र जनआन्दोलनले उठाएका संघीयता, गणतन्त्र, समावेशी, समानुपातिक प्रतिनिधित्व, धर्मनिरपेक्षता जस्ता मुद्दालाई संस्थागत गर्ने नयाँ संविधानको 'कोरियोग्राफर' को भूमिका खेल्दा भोग्नु परेका उथलपुथलकारी परिघटना व्यक्त गरेको यो पुस्तक आफैमा एउटा ऐतिहासिक दस्तावेज हो । २४० वर्ष लामो राजतन्त्रलाई परास्त गरी संघीय लोकतान्त्रिक गणतन्त्रलाई संस्थागत गर्ने संविधान निर्माण र त्यो संविधान अन्तर्गत रहेर स्थानीय, प्रादेशिक र संघीय निर्वाचन गराउन भोगिएका पेचिला परिघटना र संघर्षलाई प्रस्तुत पुस्तकले उजागर गरेको छ । सत्तामा रहँदा प्रतिपक्षलाई सँगै लिएर हिड्न सक्ने, प्रतिपक्षमा रहँदा सत्ता पक्षसँग मिल्न सक्ने लचकदार र समय र परिस्थितिको तत्काल बोध गर्न सक्ने नेताको रुपमा खेलिएको भूमिका पुस्तकमा पाइन्छ । विभिन्न राजनीतिक शक्तिहरुबीच भएका संघर्ष, पुरानो व्यवस्थाको प्रतिनिधित्व गर्ने वर्ग, संस्कृति र विचारसँगको टकराव एवम् रुपान्तरणका अनेक प्रयास यसमा अभिलिखित छन् । पुस्तक प्रकाशनका निम्ति अहोरात्र खट्नुहुने पार्टीका नेता, कार्यकर्ता र सचिवालयका सम्पूर्ण सदस्यमा अध्यक्ष प्रचण्डले धन्यवाद दिएका छन् । त्यसैगरी अध्यक्ष प्रचण्डले यस पुस्तक प्रकाशनका निम्ति घच्घचाउने पत्रकार, वुद्धिजीवि र शुभेच्छुकहरुमा कृतज्ञता पनि व्यक्त गरेका छन्। प्रज्ञा स्मृति प्रतिष्ठानले प्रकाशन गरेको यस पुस्तकमा ३८५ पृष्ठहरु रहेका छन् भने यसको मूल्य ५ सय रहेको छ । पुस्तक राजधानी काठमाडौंलगायत देशका विभिन्न पुस्तक पसलमा उपलब्ध हुनेछ।"
मोटरसाइकल दुर्घटनामा युवकको मृत्यु,बागलुङ : गलकोट नगरपालिका३ हटिया प्रहरी चौकी नजिक मोटरसाइकल दुर्घटना हुँदा बुधबार राति एक युवकको मृत्यु भएको छ। हटियादेखि नरेठाँटी जाने क्रममा बुधबार दिउँसो ध १ प ७७२९ नम्बरको मोटरसाइकल दुर्घटना हुँदा गम्भीर घाइते भएका गल्कोट नगरपालिका६ हरिचौर चरौदीका २२ वर्षीय अर्जुन नेपालीको उपचारका क्रममा अस्पताल लैजाने क्रममा मृत्यु भएको हो। दुर्घटना लगत्तै स्थानीय इर्मजेन्सी पोलिक्लिनिक प्रालि हटियामा सामान्य उपचार पश्चात थप उपचारका लागि धौलागिरी अस्पताल बागलुङ ल्याइए पनि अस्पतालले मृत घोषणा गरेको थियो। दिउँसो ३ बजे दुर्घटनामा परेका नेपालीलाई राति ८ बजे मात्रै अस्पताल ल्याइएकोमा बीच बाटोमै मृत्यु भएको पाइएको अस्पतालका सूचना अधिकारी तिर्थराज गौतमले जानकारी दिए।
"कालिकोटमा घर भत्किंदा दुई बालकको ज्यान गयो, चार घाइते",कालिकोट : कालिकोटको महावै गाउँपालिका वडा न ७ कोडबाडामा घर भत्किंदा दुई बालबालिकाको ज्यान गएको छ। बुधबार बेलुका महावै गाउँपालिका७ का तुल महत्तराको घर वर्षाका कारण भत्किएर खेलिरहेका दुई जना बालबालिकाको ज्यान गएको हो। जिल्ला प्रहरी कार्यलयका सूचना अधिकारी यक्षराज जोसीका अनुसार ज्यान गुमाउनेमा महावै ७ का स्थानीय टेकबहादुर भण्डारीकी ४ वर्षीया छोरी संगिता भण्डारी र सुर्ज महत्तराको १२ वर्षीय छोरो गणेश महत्तराको घर भित्रै पुरिएर मृत्यु भएको हो। पानी परिरहेको अवस्थामा स्थानीय ६ जना बालबालिका तुल महत्तराको घरमा खेलिरहेका थिए। सोही समयमा माथिबाट ढुंगा खसेर घर भत्किएको हो। अरु ४ जना बालबालिका घाइते भएका छन्। उनीहरुको जिल्ला अस्पताल कालिकोटमा उपचार भइरहेको छ।
नोबेलमा टाउको तथा गर्दनसम्बन्धी क्यान्सरको शल्यक्रिया,"विराटनगर : विराटनगरको नोबेल शिक्षण अस्पतालले पहिलो पटक टाउको तथा गर्दनसम्बन्धी क्यान्सारको शल्यक्रिया सुरु गरेको छ । विशेष शल्यचिकित्सक ल्याएर नोबेलले 'हेड एण्ड नेक' क्यान्सर शल्यक्रिया सेवा दिन थालेको हो । नोबेलमा वरिष्ठ सर्जन डाऋषिकेष ठाकुरले शल्यक्रिया गर्न थालेका छन् । उनी भारतको दिल्लीस्थित एम्स अस्पतालबाट टाउको तथा गर्दनसम्बन्धी क्यान्सरमा एमसीएच गर्ने नेपालकै पहिलो शल्य चिकित्सक रहेको नोबेलले जनाएको छ । मुख, थाइराइड, श्वासनली, नाकको साइनस, टाउको, र्याल ग्रन्थी र कानलगायत टाउको तथा गर्दनसम्बन्धी सबै क्यान्सरको शल्यक्रिया थालिएको डा ठाकुरले बताए । 'नोबेलमा टाउको तथा गर्दन सम्बन्धी सबै किसिमका क्यान्सरको शल्यक्रिया थालेका छौं,' डाठाकुरले भने, 'मुलुकमै उत्कृष्ट सेवा दिने हिसाबले अघि बढेका छौं ।' नोबेलले सेवामा स्तरीयता बढाउनका लागि विशेषज्ञ चिकित्सक र अत्याधुनिक उपकरण थप्ने क्रमलाई तीव्रता दिएको जनाइएको छ । अस्पतालले केही महिनाअघिबाट स्त्रीजन्य सबै किसिमका क्यान्सरको पनि शल्यक्रिया थालेको छ ।"
कोशी अस्पतालको ओपीडी सेवा अनिश्चितकालका लागि बन्द,"विराटनगर : विराटनगरको कोशी अस्पतालमा कार्यरत थप दुईजना स्वास्थ्यकर्मीमा कोरोना भाइरसको संक्रमण देखिएको छ । अस्पतालको ओपीडी (बहिरंग) विभागको इन्चार्ज रहेकी नर्सिङ स्टाफ र नाक, कान तथा घाँटी (ईएनटी) रोग विभागमा कार्यरत पारमेडिक्समा बिहीबार संक्रमण पुष्टि भएको हो । उनीहरुको स्वाब परीक्षण कोशी अस्पतालकै प्रयोगशालामा गरिएको थियो । थप दुईजना चिकित्सकलाई कोरोना संक्रमण भएपछि प्रदेश १ कै सबैभन्दा ठूलो सरकारी स्वास्थ्य संस्थाका रुपमा सेवा दिइरहेको कोशीको बहिरंग विभाग अनिश्चितकालका लागि बन्द गरिएको छ । अस्पतालका मेडिकल सुपरिटेन्डेन डा चुमनलाल दासले अर्को सूचना नभएसम्मका लागि ओपीडी सेवा बन्द गरिएको जानकारी दिए । 'ओपीडी इन्चार्ज र ईएनटीका पारामेडिक्समा कोरोना देखियो,' उनले भने, 'त्यही भएर ओपीडी सेवा हाललाई पूर्ण रुपमा बन्द गर्नु पर्ने अवस्था आयो ।' कन्ट्रयाक ट्रेसिङ गर्न, सेनिटाइज गर्न र अन्य स्वास्थ्यकर्मीको कोरोना जाँच गर्नलाई सूचना जारी गरेर नै सेवा बन्द गरिएको उनको भनाइ छ । अस्पताललाई सुरक्षित बनाउन र अरुमा संक्रमण फैलन नदिन अहिले औषधि छिट्ने काम सुरु गरिएको दासले बताए । सेनीटाइज गरेर 'डिसइन्फेक्ट' गरिसकेपछि मात्रै अस्पतालको बन्द गरिएको सेवा सुचारु हुने जानकारी उनले दिए । अस्पतालमा दैनिक एक हजार दुई सय बढी उपचार र स्वास्थ्य परीक्षणका लागि आउने गरेका थिए । दासले ओपीडीमा कार्यरत चिकित्सक, स्वास्थ्यकर्मी र कर्मचारीको स्वाब संकलन गर्ने काम पनि भइरहेको जनाए । अस्पतालमा कार्यरत रहेकामा कोरोना पोजिटिभ देखिएपछि धमाधम परीक्षणका लागि स्वाब नमुना संकलन गर्ने काम भइरहेको हो । यस अघि अस्पतालमा कार्यरत एक चिकित्सक र एक जना नर्सिङ स्टाफमा कोरोना देखिएको थियो । ती चिकित्सकको कन्ट्रयाक ट्रेसिङ गर्दा ओपीडी इन्चार्ज र पारामेडिक्समा पनि कोरोना देखिएको दासले बताए । हालसम्म अस्पतालमा कार्यरत रहेका चार जना स्वास्थ्यकर्मी संक्रमित भइसकेका छन् । पछिल्लो समय संक्रमित भएका दुई जनाको ट्राभल हिस्ट्री नै नभएको पाइएपछि अस्पतालका सबै स्वास्थ्यकर्मी र कर्मचारीको स्वाब संकलन गरेर परीक्षण गर्ने तयारी भइरहेको जनाइएको छ । अस्पतालका सूचना अधिकारी विष्णुबहादुर बुढाथोकीकाअनुसार अस्पतालमा चिकित्सक, स्वास्थ्यकर्मी र कर्मचारी गरेर पाँच सय बढी कार्यरत छन् । शंका लागेका कर्मचारी र स्वास्थ्यकर्मी अहिले क्वारेन्टाइनमा रहेको जानकारी उनले दिए । अस्पतालका माइक्रोबायोलोजिष्ट प्रनव यादवले पछिल्लो समय थ्रोट स्वाब परीक्षणका लागि आउनेहरुको संख्या बढेर गएको बताए । अस्पतालमा एक पटकमा ७२ वटा रिपोर्ट दिने क्षमताको पीसीआर मेसिन छ । तर दैनिक चार सय बढी परीक्षणका लागि आउने गरेको जानकारी यादवले दिए । अस्पतालमा विराटनगर महानगरपालिकाब तथा बाहिरबाट संकलन गरेर ल्याइएको नमुनाको परीक्षण हुने र सर्वसाधारण आफै पनि शंका लागेर परीक्षणका लागि आउने गरेको उनको भनाइ छ ।"
इटहरी उपमहानगरपालिकाका आकस्मिक बाहेकका सेवा बन्द,"इटहरी : इन्जिनियरमा कारोना देखिएपछि इटहरी उपमहानगरपालिकाले आकस्मिक बाहेकका सेवा बन्द गर्ने निर्णय गरेको छ ।कोरोना रोकथाम तथा व्यवस्थापन उच्चस्तरीय समितिको बिहीबार बिहान बसेको बैठकले उपमहानगरपालिका र वडा कार्यालय बन्द गर्ने निर्णय गरेको हो । बैठकले इटहरीको हाटबजार बन्द गर्ने र मुख्य बजार क्षेत्रका पसल निश्चित समयका लागि खुल्ला गर्ने निर्णय गरेको मेयर द्वारिकलाल चौधरीले जानकारी दिए । कुनै कन्ट्याक्ट हिस्ट्र नभएका ती कर्मचारीमा कोरोना देखिएपछि समुदायमा पुगेको अनुमान गरिएको छ । पालिकामा कार्यरत १० कर्मचारीको दुई दिनअघि स्वाब संकलन गरिएकोमा एकजना कर्मचारीमा कोरोना देखिएको हो । नियमित कार्यालय आउने र बैठकमा समेत सहभागी भएका उनमा कोरोना पोजिटिभ देखिएसँगै उपमहानगरपालिका कार्यालयमा डिस्इन्फेक्टिङ गरिएको छ । संक्रमितको कन्ट्याकमा रहेका व्यक्तिलाई पहिलो प्राथमिकमा पीसीआर परीक्षण गर्ने र बाँकी सम्भावित जोखिमपूर्ण क्षेत्रमा र्यान्डम टेस्ट गर्ने तयारी गरिएको छ । कोरोना पोजिटिभ केश देखिन थालेपनि प्रशासनले भने कडिकडाउन नगर्ने जानकारी दिएको छ । कडाइ गर्दा जनजीवन अस्तव्यवस्त हुने भन्दै सुनसरीका प्रमुख जिल्ला अधिकारी फणिन्द्रमणी पोख्रेलले सजग ने बनाउनुपर्नेमा जोड दिए । सुनसरीको धरान, इनरुवा र मोरंगको विराटनगर महानगरपालिकाले समुदाय स्तरमै कोरोना संक्रमित भेटिएपछि आंशिक लकडाउन गर्न थालेका छन् । ती सबै सहरको बीचमा रहेको इटहरीमा कोरोना संक्रमणको जोखिम उच्च छ ।"
बागलुङमा पहिलो पटक स्वास्थ्यकर्मीमा कोरोना संक्रमण पुष्टि,"बागलुङ : जिल्लाका स्वास्थ्यकर्मीमा कोरोना संक्रमण पुष्टि भएको छ ।क्षयरोग उपचार केन्द्र पोखरामा गरिएको परीक्षणमा जिल्लाको जैमिनी नगरपालिकाका एक ५२ वर्षीय स्वास्थ्यकर्मीसहित ६ जनामा बिहीबार कोरोना संक्रमण पुष्टि भएको हो । जिल्लामा पहिलो पटक स्वास्थ्यकर्मीमै कोरोना संक्रमण पुष्टि भएपछि थप सजगतासहित कन्ट्याक ट्रेसिङ थालिने जिल्ला स्वास्थ्य कार्यालय बागलुङका प्रमुख सुरज गुरौले बताए । 'देशमा लकडाउन हटेको हो, कोरोना हटेको छैन भनिरहेका छौं, तर अहिले भिडभाड बढ्न थालेको छ, 'उनले भने, 'स्वास्थ्यकर्मीमा समेत पहिलो पटक कोरोना संक्रमण देखिएको छ, उहाँमा के कसरी संक्रमण भयो भन्नेबारेमा अब विस्तृत अध्ययन गर्छौं, यसले थप सचेतता अपनाउन जरुरी देखिएको छ ।' संक्रमण पुष्टि भएका स्वास्थ्यकर्मीलाई उपचारका लागि धौलागिरी अस्पतालको आइसोलेसनमा ल्याउने तयारी भएको कार्यालय प्रमुख गुरौले जानकारी दिए । स्वास्थ्यकर्मी क्वाटरमै बस्ने भएकाले क्वाटरमा बस्ने, कार्यालयमा कार्यरत कर्मचारीसहित फिल्डमा गए नगएको बुझेर सम्भावित जोखिममा रहेका सबैको पीसीआर परीक्षणका लागि स्वाब संकलन गर्ने उनले बताए । बागलुङ नगरपालिका१ बाङ्गेचौरको रामरेखा आधारभूत विद्यालयको क्वारेन्टाइनमा बसेका ३० वर्षीय एक पुरुष, भीमसेन माध्यमिक विद्यालयको क्वारेन्टाइनमा बसेका काठेखोला गाउँपालिकाका २५ र २४ वर्षीय दुईजना पुरुष र त्रिभुवन माध्यमिक विद्यालयको क्वारेन्टाइनमा बसेका बडिगाड गाउँपालिकाका २६ र ३४ वर्षीय दुईजना पुरुषलाई संक्रमण पुष्टि भएको हो । बिहीबार संक्रमण पुष्टि भएका मध्ये बागलुङ नगरपालिकाका एकजना बहराइनबाट आएका हुन् भने अन्य छिमेकी देश भारतबाट आएका हुन् । कोरोना रोकथाम तथा नियन्त्रणका लागि देशमा गरिएको बन्दाबन्दी (लकडाउन) खुले पनि कोरोना संक्रमितको संख्या बढ्ने क्रम रोकिएको छैन । बिहीबार मात्र गण्डकी प्रदेशमा एकै दिन ३८ जना थपिएका छन् । जसमध्ये बागलुङका ६ जनासहित कास्कीमा १४, स्याङ्जामा ११, लमजुङ ३, तनहु १, नवलपरासी १ रहेका छन् । योसँगै गण्डकी प्रदेशमा कोरोना संक्रमितको संख्या १ हजार ४सय७९ पुगेको छ । यसमा कोरोनाको संक्रमणबाट निको भएर घर फर्कनेको संख्या १२ सय ३० पुगेको गण्डकी प्रदेश स्वास्थ्य निर्देशनालयका निर्देशक बिनोद बिन्दु शर्माले जानकारी दिए ।"
यात्रा गर्दै हुनुहुन्छ ? यस्तो छ तीन दिनको मौसम,"काठमाडौं : देशभर मनसुनी वायुको प्रभाव रहेको छ। नेपालको पुर्वी तराई भूभाग नजिक मनसुनी न्युन चापीय रेखा अवस्थित रहेको जल तथा मौसम विज्ञान विभागले जनाएको छ। बिहीबार बिहान ६ बजे जारी मौसम पूर्वानुमान बुलेटिनमा अहिले पनि देशभर सामान्य बदली रही केही स्थानहरुमा हल्कादेखि मध्यम वर्षा भइरहेको उल्लेख छ। दिउँसो देशभर सामान्य बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश ५ र सुदूरपश्चिम प्रदेशहरूका थोरै स्थानहरूमा र प्रदेश १, प्रदेश २, बागमती, गण्डकी प्रदेशको एक दुई स्थानमा भारी वर्षाको सम्भावना रहेको बुलेटिनमा उल्लेख छ। राती देशभर सामान्य बदली रही धेरै स्थानहरुमा हल्कादेखि मध्यम वर्षाको सम्भावना रहेको छ भने बागमती प्रदेश,गण्डकी प्रदेश र प्रदेश १ का एक वा दुई स्थानहरूमा भारी वर्षाको सम्भावना रहेको छ। शुक्रबार देशका अधिकांश स्थानमा सामान्य बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, बागमती प्रदेश ,गण्डकी प्रदेश, प्रदेश ५ र सुदूरपश्चिम प्रदेशहरूका एक वा दुई स्थानहरूमा भारी वर्षाको सम्भावना रहेको छ। शनिबार देशका अधिकांश स्थानमा सामान्य बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। बागमती प्रदेश प्रदेश १,गण्डकी प्रदेश, प्रदेश ५ र सुदूरपश्चिम प्रदेश र कर्णालि प्रदेशका एक वा दुई स्थानहरूमा भारी वर्षाको सम्भावना रहेको छ। भारी वर्षा हुँदा नदीमा पानीको बहाव बढ्ने, पहाडी क्षेत्रमा भूक्षय हुने, पहिरो जाने, सडक तथा हवाई यातायात प्रभावित हुने तथा ढलपानीको राम्रो निकास नभएको ठाउँमा डुबानसमेत हुन सक्ने भएकोले आवश्यक सतर्कता अपनाउन अनुरोध गरिएको छ।"
"पर्सामा सुरक्षाकर्मीसहित थप ३३ जनामा कोरोना, संक्रमितको संख्या ३ सय ५६ पुग्यो","वीरगन्ज : पर्सामा बुधबार राती स्वास्थ्यकर्मी, प्रहरी, सेनासहित थप ३३ जनामा कोरोना संक्रमण पुष्टि भएको छ । नारायणी अस्पतालका प्रमुख मेडिकल सुपरिडेन्टेन्ट (मेसु) मदन उपाध्यायका अनुसार बुधबार राती २५ जना पुरूष र ८ जना महिला गरी ३३ जनामा संक्रमण पुष्टि भएको हो । तीमध्ये नारायणी अस्पतालका ९ जना स्वास्थ्यकर्मी र १ जना एम्बुलेन्स चालक छन् ।यस्तै ३४ वर्षीय २ जना नेपाली सेनाका, २४ वर्षीय एकजना नेपाल प्रहरीमा पनि संक्रमण भेटिएको उपाध्यायले जानकारी दिए । बुधबार राती वीरगन्ज महानगरपालिका वडा नम्बर ४ का ३ जना, वडा नम्बर १२ का ३ जना, वडा नम्बर ८ का २ जना , वडा नम्बर १ , २ , ३ , १५ , १६ र २३ का ११ जना तथा पर्साकै पटेर्वासुगौली ५ का ३ जना र जगरनाथपुर गाउँपालिकाका १ जनामा पनि संक्रमण पुष्टि भएको मेसु उपाध्यायले जानकारी दिए । यसअघि बुधबार बिहान ३४ र साँझ १७ जनामा संक्रमण पुष्टि भएको थियो ।बधुबार एकैदिन पर्सामा ८४ जनामा संक्रमण भेटिएको मेसु उपाध्यायले जानकारी दिए । योसँगै पर्सामा संक्रमितको संख्या ३ सय ५६ पुगेको जिल्ला स्वास्थ्य कार्यालय पर्साले जनाएको छ ।"
"बाढीको वितण्डा : कतै बेपत्ता, कतै सडक सम्पर्कविच्छेद","महोत्तरीको भंहगा६ संग्रामपुरकी दुलारीदेवी कापरको खुसी बाढीले लुटेको छ। ३० वर्षीया दुलारीको जीवनसाथी वीरेन्द्र कापरलाई यही साउन ६ गतेको बाढीको भेलले खोसेर लग्यो। दुलारीका तीन छोरी छन्, उनी पाँच महिनाकी गर्भवती पनि छिन्। तर, घरमा खाने अन्न छैन। जेठी छोरी नगिना किरियापुत्री बसेकी छिन्। पतिको दाहसंस्कार गर्न दुलासीसँग कात्रो किन्ने पनि रुपैयाँ भएन। छिमेकीले कात्रो किनेर दिएपछि वीरेन्द्रको दाहसंस्कार भयो। दिनरात रोइरहने कापरका आँखा सुनिएका छन्, छिनछिनमा बेहोस हुन्छिन्। छोरीको पालनपोषण र विवाह कसरी गर्ने भन्दै दुलारीदेवी छिनछिनमा बर्बराउँछिन्। पीडित परिवारको अवस्था बुझ्न शिक्षामन्त्री गिरिराजमणि पोखरेल, प्रदेशसभा सदस्य शारदादेवी थापालगायत दुलारीलाई सान्त्वना दिन घरमै पुगेका छन्। उनका तीन छोरीमध्ये कान्छी छोरी निशा तीन वर्षकी छिन्। बुवाको किरियापुत्री बसेकी नगिना १३ वर्षकी छिन् भने अर्की छोरी बिना नौ वर्षकी छिन्। दुलारीको विवाह दर्ता र नागरिकता पनि बनेको छैन। छोरीहरूको जन्म दर्ता भएको छैन। दुलारीका साथै अविरल वर्षापछि आएको बाढी, पहिरो र डुबानमा परी देशका विभिन्न ठाउँमा जनधनको क्षति पुगेको छ। कैलालीको पूर्वी क्षेत्रका अधिकांश भूभाग जलमग्न भएका छन्। बाढीले पूर्वी क्षेत्रका पाँच हजारभन्दा बढी घर डुबानमा परेका छन् भने भजनी नगरपालिकाका एक बालकसहित तीन जना बाढीमा डुबेर बेपत्ता भएका छन्। बेपत्ता हुनेमा जनकपुर गाउँका नौ वर्षका स्केल चौधरी र खैरा गाउँका दुई जना पुरुष रहेका छन। पुथ्वीपुर प्रहरी चौकीका इन्चार्ज चंख कठायतले लालबोझीका ६० जनालाई उद्धार गरेर विद्यालयमा राखिएको बताए। जिल्ला प्रहरी कार्यालय कैलालीका प्रवक्ता डीएसपी प्रतीक विष्टका अनुसार जिल्लाका अधिकांश खोला र नदीहरूमा पानीको सतह बढेको छ। त्यसैगरी, पहिरोका कारण सदरमुकाम बेनीदेखि म्याग्दीका ग्रामीण क्षेत्र सडक सम्पर्कबाट विच्छेद भएका छन्। बिरामीलाई अस्पताल पुर्याउन, काम विशेषले आवतजावत गर्न, खाद्यान्न, दैनिक उपभोग्य सामान, निर्माण सामग्री ढुवानी गर्न, दूध, तरकारीलगायत कृषि उपज निकासी ठप्प भएको छ। म्याग्दी र मुस्ताङलाई राष्ट्रिय राजमार्गसँग जोड्ने मालढुंगाबेनी र बागलुङरत्नेचौरबेनी सडकसमेत दैनिकजसो अवरुद्ध भएको छ। बेनीबाट गाउँ जाने सबै सडक धेरै ठाउँमा पहिरो खसेर यातायातका साधन नचलेका डीएसपी किरनजंग कुँवरले बताए। म्याग्दीको उत्तरी क्षेत्रमा पर्ने रघुगंगा र अन्नपूर्ण गाउँपालिका हुँदै मुस्ताङ जोड्ने बेनीजोमसोम सडकको म्याग्दी खण्डमा करिब ३० ठाउँमा पहिरो गएको छ। मंगला, मालिका र धवलागिरि गाउँपालिकालाई बेनीसँग जोड्ने बेनीदरवाङ सडकको बांगेभीर, बाबियाँचौर, नयाँपुल, सिंगा, चुत्रेनी र डम्मरामा पहिरो खसेको जिल्ला ट्राफिक प्रहरी कार्यालयका प्रमुख विष्णु नेपालीले जानकारी दिए। त्यसैगरी, अविरल वर्षाका कारण बूढीगंगा नदीमा आएको बाढीले साँफेबगर नगरपालिका आसपासको खेतीयोग्य जमिन कटान गर्न थालेको छ। साँफेबगर नगरपालिका ४ मष्टामाण्डौ पक्की पुल छेउछाउमा क्षति पुर्याएको हो। नगरपालिकाको कार्यालय, एयरपोर्ट र बजारसमेत उच्च जोखिममा परेपछि छेकवारका लागि तारजाली हाल्ने काम भएको वडाध्यक्ष बालगिरी कुँवरले बताए। पानीको बहाव बढेसँगै नदी आसपासका स्थानीय त्रासमा छन्। बाढीको सतह बढ्न थालेपछि रातभर जागराम बस्नुपर्ने स्थानीय दीपक खड्काले जानकारी दिए। त्यसैगरी, अविरल वर्षाले कर्णाली नदीको सतह बढेपछि बर्दियास्थित राजापुर तथा ठाकुरबाबा क्षेत्रका बस्तीहरू डुबानमा परेका छन्। कर्णालीका शाखा नहरहरू बूढीकुलो, ओराही कुलोलगायत भदाली नालामा बाढी आएसँगै राजापुर, गेरुवा तथा ठाकुरबाबा क्षेत्रका एक सयभन्दा बढी घर डुबानमा परेका हुन्। बुधबार आएको बाढीबाट राजापुर नगरपालिका१ स्थित दौलतपुर, सोनपुर, चनौरालगायत सुकुमबासी बस्तीमा बाढी पसेर ५७ घर डुबानमा परेको छ। त्यस्तै वडानम्बर ७ भीम्मापुरमा ४८ घर छन्। ठाकुरबाबा नगरपालिका ७ स्थित बथानपुरमा शाखा नहरमा आएको बाढीबाट २५ घरधुरी डुबानमा परेको जिल्ला प्रहरी कार्यालय बर्दियाका प्रहरी नायब उपरीक्षक योगेन्द्रकुमार खड्काले बताए। २४ घण्टामा टीकापुर चुरिया क्षेत्रमा २७२ मिलिमिटर र कर्णाली चिसापानी क्षेत्रमा २६० मिलिमिटर वर्षामापन गरिएको छ। २४ घण्टामा १४० मिलिमिटर वर्षालाई चेतावनी तह मानिन्छ। कर्णाली नदी बाढी मापन केन्द्रमा कर्णाली चिसापानी जलाधार क्षेत्रमा पानीको सतह बढेपछि जिल्ला प्रशासन कार्यालय बर्दियाले उच्च सर्तकता अपनाउन आग्रह गरेको छ। बाढी प्रभावित क्षेत्रहरूमा उद्धारका लागि आवश्यक सामग्रीसहित सुरक्षाकर्मीहरू परिचालन गरिएको प्रमुख जिल्ला अधिकारी लीलाधर अधिकारीले बताए। भेलले पुल हल्लाएपछि गत साताको भीषण वर्षापछिको त्रिशूलीको भेलले गोरखा हिक्लुङघाटको पुललाई ६ घण्टासम्म झाँटेपछि पुल जीर्ण बनेको छ। गण्डकी गाउँपालिका ६ हिक्लुङघाटको हालै निर्माण सम्पन्न भएको झोलुंगेपुललगातारको झँटाइपछि जोखिम बनेको स्थानीयवासीको गुनासो छ। प्रधानमन्त्री केपी शर्मा ओलीको तुइन विस्थापन अभियानअन्तर्गत सो पुल २०७४ सालमा बनेको थियो। पुल ढल्किएपछि स्थानीय चेपाङ समुदाय त्रिशूली वारपार गर्न डराउने गरेका छन्। पुल बनेपछि तुइन पनि भत्काइएको र यहाँबाट अर्को पुल भएको ठाउँमा पुग्न पनि धेरै टाढा पर्ने भएकाले समस्या परेको स्थानीयवासीले बताए। पुल स्थानीय पूर्वाधार विकास तथा कृषि सडक बिभाग, सस्पेन्सन बृज डिभिजन कार्यालयले निर्माण गरेको थियो। पुल जीर्ण भएपछि हिक्लुङ, लुप्राङ, थुम्का, बालकी, क्याङतुङ भन्ज्याङका एक सय ५० भन्दा धेरै चेपाङ समुदाय आवतजावत गर्न समस्या भएको स्थानीय भीमलाल चेपाङले जानकारी दिए। (परमानन्द पाण्डे। टीकापुर सन्तोष गौतम।बेनीशिव उप्रेती।गोरखाराजकरण महतो। महोत्तरीगीता कुँवर। अछाम यादव आचार्य। गुलरिया)"
मध्यपुर कराते एकेडेमीलाई खेल सामग्री,"भक्तपुर : मध्यपुर थिमि नगरपालिकाले मध्यपुर कराते एकेडेमीलाई पाँच लाख रुपैयाँ बराबरको खेल सामग्री हस्तान्तरण गरेको छ । कराते प्रशिक्षण तथा प्रतियोगिता गर्न आवश्यक पर्ने म्याटसहित १४ थरि खेल सामग्री सहयोग गरिएको हो । एकेडेमीमा बिहीबार आयोजित एक कार्यक्रममा मध्यपुर थिमि नपाका प्रमुख मदनसुन्दर श्रेष्ठले एकेडेमीका अध्यक्ष एवं मुख्य प्रशिक्षक सजन श्रेष्ठलाई उक्त खेल सामग्री हस्तान्तरण गरेका छन् । एकेडेमीलाई म्याटसँगै किक प्याड, किक डमी, किक सिलिन्डर, ग्लोभस्, सिम गार्ड, गम सिल, कोण, स्किपिङ रोल, स्कोर बोर्ड, रनिङ रोपलगायत सहयोग गरिएको प्रमुख श्रेष्ठले जानकारी दिए । उनले मध्यपुरमा खेल र खेलाडीको विकासको लागि आवश्यक पूर्वाधार तथा खेलकुद सामग्रीको व्यवस्थापनमा निरन्तर सहयोग गर्दै आएको बताए । उनका अनुसार चालू आर्थिक वर्षमा एकेडेमीको भौतिक पूर्वाधार निर्माण लागि ८० लाख रुपैयाँ विनियोजन गरिएको छ । प्रमुख श्रेष्ठ आफै पनि करातेका खेलाडी हुन् । मध्यपुर थिमि नपामा कराते, शारीरिक सुगठन, बुद्धिचाल, तेक्वान्दोलगायत खेलकुदको मेयर कप प्रतियोगितासमेत हुँदै आएको छ । एकेडेमीमा अहिले ५० जना खेलाडी प्रशिक्षणरत रहेको अध्यक्ष श्रेष्ठले जानकारी दिए । उनले सीमित प्रशिक्षक र खेलकुद सामग्रीका साथ एकेडेमीले प्रशिक्षण सञ्चालन गर्दै आएको सुनाए । मध्यपुर थिमि नपाले खेलकुद सामग्री र भौतिक पूर्वाधार निर्माणको लागि बजेट उपलब्ध गराएसँगै एकेडेमीले प्रशिक्षण सँगसँगै प्रतियोगिता आयोजना गर्ने एकेडेमीका सचिव अभयन्द्र रञ्जितले जानकारी दिए । उनका अनुसार एकेडेमीमा हाल मुख्य प्रशिक्षक सजन श्रेष्ठ र प्रशिक्षक सनिश श्रेष्ठले प्रशिक्षण दिइरहेका छन् ।तत्कालीन ट्रलिबसको मर्मत भवन तथा परिसरमा एकेडेमी सञ्चालन हुँदै आएको छ । अहिले एकेडेमी परिसरमा ब्याडमिन्टन कोर्टसमेत निर्माण गरिएको छ । सचिव रञ्जितले अन्य खेलकुद प्रशिक्षण तथा प्रतियोगिताको लागि पनि एकेडेमी खुला रहेको जानकारी दिए ।"
शान्ति मिसनका लागि चार्टर्ड उडान,काठमाडौं : नेपाल वायु सेवा निगम (नेपाल एयरलाइन्स) ले संयुक्त राष्ट्र सङ्घ (यूएन) शान्ति मिसनका लागि दोस्रो चरणको चार्टर्ड उडान गरेको छ। निगमले यूएन शान्ति मिसन र नेपाली सेनाको सहकार्यमा अफ्रिकी मुलुक दक्षिण सुडानस्थित जुबाका लागि २३८ नेपाली सैनिक लगेको थियो। निगमको वाइड बडी ए ३३० जहाजले ओमनको मस्कट हुँदै जुबा उडान गरेको हो। जुबाटबाट बन्दाबन्दीले रोकिएका नेपाली सेनाका २५० अधिकारी बुधबार राति काठमाडौँ फर्किएको निगमले जनाएको छ। निगमले यसअघि गत असार २४ गते शान्ति मिसनमा खटिने नेपाली सैनिकलाई लैजान अफ्रिकन रिपब्लिक र मालीमा चार्टर्ड उडान गरेको थियो। आज अन्तर्राष्ट्रियतर्फ छ उडान हुँदैछन्। दक्षिण कोरियाबाट कोरियन एयरले काठमाडौँमा चार्टर्ड उडान गर्नेछ भने हङकङबाट क्याथे ड्रागन र इनचानबाट एशियन एयरको जहाज काठमाडौँ आउनेछ। आजै हिमालय एयरलाइन्सको जहाज कुनमिङमा एक र कुवेतमा दुई उडान हुने विमानस्थल कार्यालयले जनाएको छ। बैङ्लोरबाट नेपाली विद्यार्थीको उद्धार नेपाल एयरलाइन्सले भारतको बैङ्लोरबाट नेपाली विद्यार्थीको उद्धार उडान गरी काठमाडौँ ल्याएको छ। उक्त उडान भारतबाट गरिएको पहिलो उद्धार उडान रहेको निगमले विज्ञप्तिमार्फत जनाएको छ। बैङ्लोर र वरिपरिका क्षेत्रमा रहेका ८० नेपाली विद्यार्थीलाई उद्धार गरी स्वदेश फिर्ता गरिएको निगमले जनाएको छ। रासस
सार्बजनिक सवारी चढ्दै हुनुहुन्छ ? मास्क र पञ्जा नबिर्सनुहोला नि,"विराटनगर : कुनै ठाउँमा पुग्न तपाई गाडी चढ्दै हुनुहुन्छ ? यदि गाडीको यात्रु बनेर गन्तव्यसम्म पुग्नुपर्ने छ भने मास्क र पञ्जा लगाउन नबिर्सनु होला नि। मुहारमा मास्क र हातमा पञ्जा नलगाएमा गाडी चढ्न रोक लगाइएको छ । गाडी चढ्न नपाउँदा भनेको समयमा गन्तव्यमा पुग्न सकिँदैन । मास्क र पञ्जा नलगाए विश्वभर महामारीको रुप लिएको कोरोना भाइरस संक्रमणको जोखिम पनि धेरै हुन्छ । 'लकडाउन' अन्त्य भएसँगै सार्वजनिक सावारी साधन पनि सञ्चालनमा आउन थालेका छन् । सवारी सञ्चालन भएसँगै जोखिम पनि बढेको छ । कोरोना संक्रमणको जोखिमबाट बचाउने उदेश्यले प्रदेश १ मा ट्राफिक प्रहरीले मास्क र पञ्जा नलगाउने यात्रुलाई सार्वजनिक सवारी साधनमा यात्रा गर्न पूर्णरुपमा रोक लगाएको छ । ट्राफिकले यात्रुलाई मास्क र पञ्जा अनिवार्य गर्दै नलगाउनेलाई गाडी चढ्न नदिइकन फिर्ता पठाउन थालेको छ। 'यात्रुले मास्क र पञ्जा लगाउँदा आफू पनि सुरक्षित होइन्छ । अरुलाई पनि सुरक्षित राख्न सकिन्छ,' मोरङ ट्राफिक प्रमुख प्रहरी निरीक्षक राकेशकुमार पोदारले भने, 'सवारी चालकले पनि मास्क, पञ्जा र सेनीटाइजर अनिवार्य प्रयोग गर्नुपर्ने नियम कडाइका साथ लागू गरिएको छ ।' कोही पनि असुरक्षित नहोऊन् र कसैमा पनि संक्रमण नफैलिओस् भनेर गाडीका कर्मचारीदेखि यात्रुसम्म सबैलाई महामारीको रुप लिएको कोरोना संक्रमणबाट बचाउन सार्वजनिक सवारी साधनको अनुगमनलाई तीव्र पारिएको उनको भनाइ छ । 'नियमको पालना गर्ने र नियम उल्लंघन गर्ने सवारी साधनलाई कारबाहीको दायरामा ल्याइने छ,' प्रनि पोदारले भने, 'बस पार्कबाट यात्रु लिएर छुट्नुअघि चालक तथा सहचालकले मास्क, पञ्जा लगाएनलगाएकोदेखि यात्रुहरुका लागि बस्ने सिटको अवस्थासमेत हेर्न थालिएको छ ।' प्रदेश १ ट्राफिक प्रहरी प्रमुख एसपी सञ्जीव शर्माले फिल्डमा खटिने ट्राफिकलाई आफू सतर्क भएर संक्रमणबाट सबैलाई जोगाउन सवारी साधनमा नियमको पालना भएनभएको अनुगमन गर्न ठाउँठाउँमा परिचालन गरिएको बताए । नियमको पालना नगर्नेलाई पहिलो चरणमा सम्झाइबुझाइ गर्ने र दोस्रो चरणमा कारबाहीको दायरामा ल्याइने उनको भनाइ छ । शर्माले सवारी साधनका कर्मचारीलाई आफूले पनि नियमको पालना गर्न र नियम उल्लंघन गर्ने यात्रुलाई नचढाउन भनिसकिएको बताए । 'संक्रमणको भयावह अवस्थामा कारबाही ठूलो कुरा हैन । आफै सचेत बन्नु पर्छ,' उनले भने, 'कारबाहीले मात्रै समस्याको समाधान हुँदैन । आफैले सावधानी अपनाइयो भने संक्रमणको ठूलो जोखिमबाट बच्न र बचाउन सकिन्छ भन्ने कुरा सबैले बुझ्न जरुरी छ ।' चालक, सहचालक तथा यात्रुले सवारी चढेर ओर्लिएपछि अनिवार्य रुपमा सावुन पानीले हात धुनु पर्ने, यात्रु ओसारपसार गरिसकेपछि प्रत्येक पटक सफा गरी सवारी साधनलाई जीवाणुरहित (डिसइन्फेक्ट) गर्नु पर्ने, प्रत्येक सवारीमा सेनीटाइजर राखेर प्रयोगमा ल्याउनु पर्ने, सिट क्षमताको आधा मात्रै यात्रु चढाउनु पर्ने, चालकले फेस शिल्डको प्रयोग गर्नु पर्ने नियम ट्राफिक प्रहरीले लगाएको छ । त्यस्तै यात्रुले पनि सिट खाली छ भनेर बस्नलाई जबरजस्ती गर्न नपाइने, यात्रुसँग साविकको ५० प्रतिशत भन्दा बढी भाडा लिन नपाइने, दूरी कायम हुनु पर्ने, एकअर्कामा हात नमिलाइकन नमस्कारका साथ स्वागत सम्मान गर्नु पर्ने, रुघा, खोकी र ज्वरो भएका यात्रुले सवारी साधन प्रयोग गर्न नपाइने नियम लागू गरिएको छ । रुघा, खोकी र ज्वरो भएका चालकले गाडी चलाउन नपाइने, सावुन पानीले हात धोइरहनु पर्ने र सेनीटाइजरको प्रयोग गरिरहनु पर्ने नियम ट्राफिकले बनाएको छ । ट्राफिक प्रहरीले अतिआवश्यक काम बाहेक यात्रा नगर्न र सवारी साधनमा अनआवश्यक भीडभाड नगर्न सबैमा अनुरोध गरेको छ । त्यस्तै कोरोना संक्रमणबाट बच्न जथाभावी नथुक्न, सिंगान नपुछ्न, सवारी साधनमा जथभावी नछुन, हातले मुख, आँखा, नाक समेतका अंग नछुन तथा व्यक्तिगत सजगकता, सतर्कता र सावधानी अपनाउन सबैमा आग्रह गरिएको एसपी शर्माले बताए ।"
श्रम शिविर चलाएर पहिरो पीडितलाई आश्रयस्थल,"बेनी : म्याग्दीको धवलागिरी गाउँपालिका६ मराङमा श्रम शिविर चलाएर पहिरो पीडितका लागि आश्रयस्थल (टहरा) निर्माण भएको छ । नेपाल कम्युनिस्ट पार्टी (नेकपा) सम्बद्ध राष्ट्रिय युवा संघ र अनेरास्ववीयु म्याग्दीले पहिरोबाट घरबास गुमाएका र जोखिममा परेकाको अस्थायी बसोबासका लागि ५१ वटा टहरा बनाएका हुन् । ६५ परिवारको बसोबासका लागि बेसीमा ११, ठूलोगाउँमा ८, राम्चेमा १५ र कुम्रिमा १७ वटा टहरा बनाएको राष्ट्रिय युवा संघ म्याग्दीका सहसंयोजक सन्दिप खत्रीले जानकारी दिए । ४० जना युवा र विद्यार्थीको साथमा स्थानीय डाफे युवा क्लवका सदस्यले पाँच दिन काम गरेका थिए । घण्टीवाङ र रिखका पहिरो पीडित बसेको आरवाङको जनविकास आधारभूत विद्यालयमा दुईवटा अस्थायी शौचालय र सेफ्टी ट्याङ्की बनाएका छन् । टहरा बनाउनका लागि बाँस र काठ संकलन गर्ने तथा व्यवस्थापनको काम गरेको राष्ट्रिय युवा संघका जिल्ला संयोजक प्रविन शाहीले बताए । 'केही टहरामा त्रिपालले छाइएको छ । जस्तापाताले छाउन मिल्नेगरी टहराको संरचना बनाइएका छौं, उनले भने, 'जस्तापाटा ढुवानी भएपछि छाउने गरी तयार बनाएर आयौं।' मराङको कल्लेनी, राम्चे, ठूलोगाउँ, कुम्रि र रिखमा पहिरोमा परी १९ जनाको मृत्यु भएको थियो । दुईजना अझै वेपत्ता भएका छन् । पहिरोले १७ घरमा पूर्ण, १५ घरमा आंशिक क्षति र ७८ घर पहिरोको उच्च जोखिममा छन् । सडक र घोरेटो बाटो समेत अवरुद्ध बनेकाले जनजीवन कष्टकर बनेको छ ।"
वीपीमा मृत्यु भएका कोरोना सङ्क्रमितको शव उठेन,धरान : वीपी कोइराला स्वास्थ विज्ञान प्रतिस्ठान धरानमा उपचारका क्रममा बुधबार निधन भएका एक पुरुषको शव व्यवस्थापनमा लापरवाही गरिएको छ। विराटनगरका ४३ वर्षीय पुरुषको शव उठाउन नेपाली सेनाले चासो नदेखाएका कारण शव व्यवस्थापनमा समस्या भएको प्रतिष्ठानका निर्देशक डाक्टर गौरीशंकर साहले बताए । विराटनगरको कोभिड अस्पतालले समन्वय नगरी बिरामी पठाएको र बिरामीको निधन हुँदा समेत शव व्यवस्थापन नगरिनु अत्यन्तै दुःखद र लापरवाही भएको डाक्टर साहले गुनासो गरे ।शव व्यवस्थापन नगरेका कारण मृतकको शव प्रतिष्ठानको आइसोलेसन वार्डमै राखिएको छ । रेड्क्रस सुनसरीका सभापति उमेश थापाले तत्काल शव व्यवस्थापन गर्न माग गरेका छ्न् ।शव नउठेकाले प्रतिष्ठानमा दुर्गन्ध फैलिएको र चिकित्सकलाई काम गर्न समस्या भएको प्रतिष्ठानका सहायक निर्देशक डाक्टर विकास साहले बताए । सुनसरीका प्रहरी प्रमुख एसपी कमल थापाले शव व्यवस्थापन गर्न शव बहान खोज्ने काम भइरहेको बताए ।
खीर खाएर साउन १५ मनाइँदै,"काठमाडौं : साउन १५ गते आज नेपाली समाजमा खीर खाएर मनाइँदै छ। वर्षा ऋतुका बेला असार १५ गते दही च्युरा र साउन १५ मा खीर खाने प्राचीनकालदेखिको नेपाली परम्परा छ। साउने झरी पर्ने बेलामा तातो खीरले स्वास्थ्यलाई राम्रो गर्ने भएकाले खीर खाने गरिएको हो। दूधमा मरमसलालगायत चिजबिज हालेर बनाइने खीरले स्वास्थ्यमा राम्रो गर्ने भएकाले यसको परम्परा बसेको विश्वास गरिन्छ। संस्कृत भाषामा पायस भनिने खीर सात्विक आहारमध्येमा उत्तम मानिने भएकाले पितृ एवं देवकार्यमा पनि महत्वपूर्ण वस्तुका रूपमा वैदिकशास्त्रमा वर्णन गरिएको धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतम बताउँछन्। साउन महिनामा गाउँघरमा पनि खेतीपातीको काम सकिन्छ। हरियाली बढी हुने भएकाले घाँस बढी पाइन्छ। धेरै घाँस पाइने बेलामा गाईभैँसीले पनि धेरै दूध दिन्छन्। दूध धेरै भएपछि इष्टमित्र र चेलीबेटीलाई घरमा बोलाएर खीर खाने चलन चलेको हो। साउन भगवान् शिवको महिना हो। शिवलाई दूध र दूधमा बनेका परिकार मनपर्ने भएकाले विधिपूर्वक चढाइन्छ। यसैले साउनको मध्य पारेर खीर खाने प्रचलन चलेको हुनसक्ने धर्मशास्त्रविद् गौतम बताउनुहुन्छ। यद्यपि यसको कुनै शास्त्रीय वचन भने छैन। ऋषिमुनिका पालादेखि नै श्राद्धलगायत पितृकार्यमा निमन्त्रणा गरिएका ब्राह्मणलाई खीर खुवाउने गरिएको थियो। अहिले पनि वैदिक सनातन धर्मावलम्बीले श्राद्धका दिन अनिवार्यरूपमा गाईको दूधमा खीर बनाउँछन्। यस वर्ष साउन १५ गतेका दिन श्रावण शुक्ल एकादशी परेकाले चामलको खीर नखानेले साबुदानाको खीर बनाएर खान्छन्। आजको एकादशीलाई पुत्रदा एकादशीका रूपमा मनाइन्छ। एकादशी व्रत गर्नेले चामलबाट बनेका परिकार खाँदैनन्। साबुदानालाई फलफूलकै वर्गमा राखिन्छ। यसैगरी साउन महिनामा हरियो मकै धेरै पाइने भएकाले मकैको खीरसमेत बनाएर खाने चलन छ। खीर खाँदा देवतालाई चढाएर खानुपर्छ भन्ने धार्मिक विश्वास रहिआएको छ। नेपाली बृहत् शब्दकोषले दूधमा पकाइएको भात, दूधमा चामल, चिनी, मसला आदि हाली पकाइएको स्वादिष्ट खाद्य पदार्थ, पायस, तस्मै भनी खीरलाई परिभाषित गरिएको छ। नेपाली समाजमा भदौ १५ गते पोलेको मकै, पुस १५ गते घिउ खट्टे, माघ १५ गते मालपुवालगायत चिजबिज बनाएर इष्टमित्र एवं छोरीचेलीलाई बोलाएर खुवाउने र आफू पनि खाने लौकिक चलन रहिआएको छ।"
प्रहरीले सुरु गर्यो 'तपाईंको मास्क खै' अभियान,"भोजपुर : लकडाउन खुकुलो भएपनि कोभिड१९ को जोखिम झन बढेको भन्दै भोजपुरमा प्रहरीले मास्क अभियान थालेको छ । मास्क नलगाई यात्रा गर्ने सर्वसाधरणलाई सचेत गराउनका लागि जिल्ला प्रहरी कार्यालयको अगुवाईमा 'तपाईको मास्क खै' अभियान सुरु गरेको हो । प्रहरीले सदरमुकाम र आसपासका मूख्य बजारक्षेत्रमा सर्वसाधरण र सवारीचालकलाई मास्क वितरण गर्दै अभियान चलाएको छ । मास्क प्रयोग नगरी हिँड्ने सर्वसाधरणलाई मास्कलाई अनिवार्यता गर्न अनुरोध गर्दै सचेतनामूलक अभियान थालेको प्रहरी निरीक्षक प्रदिप लामाले बताए । कोरोना संक्रमणको जोखिमलाई मध्यनजर गर्दै मास्क नलगाई सडकमा यात्रा गरिएको भेटिएमा प्रहरीले कारबाही समेत गर्ने बताएको छ । सदरमुकामलगायत मुख्य सडकखण्ड र बजार क्षेत्रमा सर्वसाधारणको भीड बढ्न थालेपछि नेपाल रेडक्रस सोसाइटी, सुआहारा र स्थानीय सरोकारवालाको सहकार्यमा प्रहरीले अभियान परिचालन गरेको हो । यसअघि भोजपुरमा गत वैशाख ११ गते हतुवागढी गाउँपालिका १ र गत जेठ २२ गते षडानन्द नगरपालिकाका ५ जनालाई कोरोना संक्रमण देखिएको थियो ।"
बाढीपहिरोले ग्रामीण बस्ती सडक सञ्जालबाट विच्छेद,"सिन्धुपाल्चोक : असार अन्तिम साता पहिरोले अवरुद्ध बनाएको अरनिको राजमार्गको बाह्रबिसे कोदारी खण्डको सडक अझै सूचारु हुन सकेको छैन । लगातारको वर्षाका कारण आएको बाढी र पहिरोले अवरुद्ध सडक स्थानीय तहको लामो प्रयासका बावजुद पनि यातायात सञ्चालन हुने गरी खुलाउन सकिएको छैन। सडक अवरुद्ध भएसँगै बाह्रबिसे नगरपालिकाका केही बस्ती र भोटेकोशी गाउँपालिकाका सबै बस्ती सडक सञ्जालबाट नाकाबन्दी अवस्थामा पुगेका छन् ।सडक सूचारु हुन नसक्दा सिंगो गाउँपालिका यातायातको साधनको नाकाबन्दीमा परेजस्तो भएको भोटेकोशी गाउँपालिका प्रमुख राजकुमार पौडेलले बताए । सडक सूचारु नहुँदा बिरामीलाई उपचारका लागि अस्पताल पुर्याउन र अत्यावश्यक खाद्यान्न ढुवानीमा समस्या परेको पौडेल बताउँछन् ।' सडक अवरुद्ध हुँदा बिरामीलाई स्टेचरमा बोकेर बाह्रबिसेसम्म ल्याउनु परेको छ, अध्यक्ष पौडेलले भने, ,' अत्यावश्यक खाद्य सामाग्री समेत घण्टौं लगाएर बोक्नुपर्ने बाध्यता छ।' अरनिको राजमार्गको बाह्रबिसे र भोटेकोशी मात्र हैन जिल्लाका अधिकांश ग्रामीण बस्तीका सडक बाढी र पहिरोका कारण अवरुद्ध हुँदा सर्वसाधारण मारमा परेका छन् । जुगल गाउँपालिकाको कात्तिके तेम्बाथान खण्डको सडक ठाउँठाउँमा अवरुद्ध हुँदा पैदल आवतजावतमा समस्या भएको जुगल१ का वडाअध्यक्ष सानुकान्छा तामाङले बताए । जुगलका अधिकांश बस्ती नाकाबन्दीमा परेको तामाङले जानकारी दिए ।मेलम्ची नगरपालिकाले वडा कार्यालयसम्मको सडक बाह्रै महिना चल्ने बनाउन खोजेको भएपनि वर्षाका कारण आउने पहिरोले सम्भव हुन नसकेको प्रमुख डम्बर अर्याल बताउँछन् । पहाडि बस्ती भएकाले सडक माथिबाट पहिरो जाने र तलबाट सडक कटान हुने भएकाले निरन्तर यातायातका साधन सञ्चालनमा समस्या आएको अर्यालको भनाइ छ ।' एकदिन अवरुद्ध भयो भनेर स्काभेटर पठाएर सडक सूचारु गरायो फेरी पहिरो गएर रोकिहाल्छ, अर्यालले भने,' ग्रामीण सडकलाई स्थायित्व दिने काम धेरै कठिन रहेछ ।' भोटेकोशी, बाह्रबिसे, जुगल र मेलम्ची मात्र हैन यस वर्ष अत्यधिक वर्षा भएकाले विगत वर्षमा सञ्चालन हुने गरेका सडक पनि अवरुद्ध भएका जनप्रतिनिधि बताउँछन् । अझ आर्थिक वर्षको अन्तिममा आएर मर्मत सम्भार गरिएका सडक बढी अवरुद्ध भएको प्राविधिकले बताएका छन्। जिल्लाका १२ वटै स्थानीय तहका एकाध बाहेक अन्यसडक अवरुद्ध छन् ।"
जाजरकोटका स्थानीय तहको बेरुजु १३ करोड,"जाजरकोट : जाजरकोटका स्थानीय तहको बेरुजु रकम करीब १३ करोड रहेको पाइएको छ । आर्थिक वर्ष ०७५७६ मा जिल्लाका सातवटै स्थानीय तहको १२ करोड ८८ लाख ४० हजार रुपैयाँ बेरुजु रहेको महालेखा परीक्षकको प्रतिवेदनमा उल्लेख छ । कुल लेखापरीक्षण रकमको चार प्रतिशतसम्म बेरुजु रहेको महालेखा परीक्षकको ५७ औं प्रतिवेदनमा उल्लेख छ । प्रतिवेदन अनुसार जुनीचाँदे गाउँपालिकाको दुई करोड ७१ लाख दुई हजार अर्थात लेखापरीक्षण रकमको ४ दशमलब २० प्रतिशत रकम बेरुजु रहेको छ । बारेकोटको दुई करोड ६१ लाख ५५ हजार अर्थात् ४ दशमलब ०१ प्रतिशत, कुशेको दुई करोड ९४ लाख ६० हजार अर्थात ३ दशमलब ८७ प्रतिशत र शिवालयको एक करोड ७५ लाख ६२ हजार रुपैया अर्थात ३ दशमलब १० प्रतिशत बेरुजु देखिएको हो । नलगाडको एक करोड ४२ लाख ४९ हजार अर्थात् १ दशमलब ६९ प्रतिशत, भेरीको ९४ लाख ४९ हजार अर्थात ० दशमलब ८८ प्रतिशत र छेडागाडको ४८ लाख ६३ हजार अर्थात ० दशमलब ४८ प्रतिशत रकम बेरुजु देखिएको छ । रकमको हिसाबले सवै भन्दा कम बेरुजु छेडागाड नगरपालिकाको देखिएको छ । पेश्की फछ्यौट नभएको , काम सम्पन्न गरेपनि समयमा विलभरपाई पेश नगरेको, आर्थिक नियामावली विपरीत खर्च भएको लगायतका रकम महालेखाले बेरुजु देखाएको कोष तथा लेखा नियन्त्रक कार्यालयका लेखापाल खिमबहादुर थापाले बताए । स्थानिय तहमा प्राप्त हुने अनुदान, आन्तरिक आय, राजश्व बाँडफाँड, अनुदानको प्रक्षेपण यथार्थपरक बनाउनु पर्ने तथा आन्तरिक आय परिचालन बढाई संघिय अनुदान प्रतिको परनिर्भरता घटाउने, बजेट अनुशासनको पालना गदै अवण्डा बजेट राख्ने प्रचलन नियन्त्रण गर्ने, खर्च पश्चात बजेट तथा कार्यक्रम संसोधन गरि अनुमोदन गर्ने प्रवृत्ति रोक्ने, प्रशासनिक खर्च घटाउने, अनुत्पादनक तथा वितरणमुखी खर्च नियन्त्रण गर्नु पर्ने निर्देशन महालेखाले दिएको छ । विकास निर्माण तर्फ दिगोपना वेगरका टुक्रे योजना छनौट नगर्ने, योजना तर्जुमा तथा कार्यान्वयन क्षमता अभिबृद्धि गर्ने र दिगो विकास लक्ष्यको आन्तरिकीकरण गरि आवधिक योजना तथा बजेट सँग तालमेल मिलाउन निर्देशन दिएको छ । गत विगतमा लेखापरीक्षणबाट औल्याएका बेहोराहरु सुधार गरि बेरुजु फछ्यौट र आर्थिक अनुशासनमा ध्यान दिन महालेखाले स्थानिय तहलाई आग्रह गरेको छ ।"
विदेश र व्यापारमा जम्न नसकेपछि लागुऔषध कारोबार,"विराटनगर : विदेश र व्यापारमा जम्न नसकेपछि मोरङको सुन्दरहरैंचा नगरपालिका८ सलकपुरका ४२ वर्षीय राजन भनिने रामप्रसाद पोखरेलले लागुऔषधको कारोबार गर्न थालेको खुलेको छ। पछिल्लो समय मेथाम्फेटामाइन आइस नामक खतरनाक र नयाँ प्रकृतिको लागुऔषधको कारोबारमा लागेका उनी विराटनगरबाट मंगलबार पक्राउ परेका छन्। प्रहरीका अनुसार उच्च गुणस्तरको लागुऔषध मानिने केमिकल ड्रग्स कसैलाई पुर्याउन आउँदै गर्दा उनी पक्राउ परेका हुन्। प्रहरीले उनको साथबाट दुई सय ग्राम २२ मिलिग्राम र घरबाट अरु गरेर पाँच सय ३० ग्राम ९३ मिलिग्राम लागुऔषध बरामद गरेको छ। उच्च गुणस्तरको र नौलो खालको लागुऔषध बोकेर आइरहेको सूचनाका आधारमा पोखरेललाई पक्राउ गर्न मोरङ प्रहरी प्रमुख एसपी सन्तोष खड्काले लागुऔषध नियन्त्रण ब्यूरो र जिल्ला प्रहरी कार्यालय मोरङबाट संयुक्त टोली खटाएका थिए। को ३७ प ८३१६ नम्बरको मोटरसाइकलमा उत्तरबाट दक्षिणतर्फ आइरहेका उनी विराटनगर महानगरपालिका२ बरगाछीबाट पक्राउ परेका हुन्। एसपी खड्काका अनुसार मोटरसाइकल रोकेर खानतलासी गर्दा पोखरेलले बोकेको झोलाबाट दुई सय २२ ग्राम लागुऔषध बरामद भएको हो। स्टक गरेर राखेको खुलेपछि छापा हान्न गएको प्रहरीले उनको घरको माथिल्लो तलामा रहेको कोठाबाट थप लागुऔषध बरामद गरेको हो। प्रहरीको प्रारम्भिक अनुसन्धानबाट पोखरेल सन् २००४ मा वैदेशिक रोजगारीका लागि इराक गएको खुलेको छ। सन् २०१० मा नेपाल फर्किएका उनले सुन्दरहरैंचास्थित आफ्नै घरमा सुनचाँदी पसल सञ्चालन गरेका थिए। पसल घाटामा गएपछि उनले मोरङको बूढीगंगा गाउँपालिका६ डंग्राहामा फाइवरको ढोका र पाता बनाउने उद्योग खोलेर तीन वर्षदेखि सञ्चालन गरिरहेको एसपी खड्काले बताए। कच्चा पदार्थ आयात गर्ने क्रममा भारतीय नागरिकसँग भएको चिनजानका कारण पोखरेललाई लागुऔषधको कारोबार सुरु गर्न सहयोग पुगेको अनुसन्धानले देखाएको छ। चाँडो कमाई गर्न र डुबेको पैसा उकास्न चिनजानका आधारमा भारतीय नागरिकसँग सल्लाह गरेर काम थालेको देखिन्छ, एसपी खड्काले भने, भारतीय नागरिकले पनि लागुऔषधको कारोबार गर्दा छिटो कमाई हुने बाटो देखाइदिएपछि पोखरेलले नौ महिना अघिदेखि लागुऔषधको अवैध बाटो रोजेका हुन्। उनीविरुद्ध बुधबार लागुऔषध नियन्त्रण ऐन २०३३ अन्तर्गत मुद्दा चलाउन म्याद थप गरेर अनुसन्धान अघि बढाइएको छ। ऐनमा गाँजाबाहेक अरु एक सय ग्रामदेखिमाथि जतिसुकै परिणामको लागुऔषध बरामद भए पनि १५ वर्षदेखि जन्मकैद र पाँच लाखदेखि २५ लाख रुपैयाँसम्म जरिवाना हुने कानुनी व्यवस्था छ। प्रदेश १ प्रहरी कार्यालय विराटनगरका प्रवक्ता एसपी दीपक पोखरेलले उच्च गुणस्तरको खतरनाक लागुऔषध र यसका कारोबारी पक्राउ परेको प्रदेश १ कै पहिलो घटना भएको जनाए। यसको अन्तर्राष्ट्रिय मूल्य प्रति ग्राम ८० डलरभन्दा बढी रहेको प्रहरीको भनाइ छ। तस्करी हुँदै नेपालसम्म आइपुग्दा प्रति किलो तीन करोड रुपैयाँसम्म पर्ने दाबी प्रहरीले गरेको छ। यही लागुऔषधको कारोबार गर्नका लागि पक्राउ परेका पोखरेलले भारत लगायत अन्य मुलुकमासमेत अन्तर्राष्ट्रिय हिसाबको सञ्जाल विस्तार गरेको प्रहरीको भनाइ छ। नेपालमा पनि नेटवर्क बनाएर उनले कारोबार थालेको पाइएपछि अनुसन्धानको दायरा फराकिलो पारिएको र कनेक्सनका आधारमा सञ्चालनमा आवद्ध रहेकाको खोजी थालिएको प्रहरीले जनाएको छ। मोरङबाट खतरनाक लागुऔषध बरामद, नेपालमा किलोकै ३ करोड"
पहिरोले कालीकोटमा १० को मृत्यु (अपडेट),"कालीकोट : बाढीपहिरोका कारण कालीकोटमा १० जनाको मृत्यु भएको छ भने सात बेपत्ता भएका छन्। नरहरिनाथ गाउँपालिका७ बागामा मंगलबार राति पहिरो जाँदा एकै परिवारका सात जनाको ज्यान गएको छ। स्थानीय गंगे बुढासहित उनकी पत्नी ६२ वर्षीया मैना बुढा, बुहारी २४ वर्षीया उषा बुढा, १८ वर्षीया विमला बुढा, नातिनी १० वर्षीया चन्द्रिका बुढा, नातिहरू सात वर्षीय राम बुढा र डेढ वर्षीय चरित्र बुढाको मृत्यु भएको जिल्ला प्रहरी प्रमुख डीएसपी श्यामबाबु ओलियाले बताए। उनका अनुसार पहिरोमा परी गम्भीर घाइते भएकी विमलाको उपचारका क्रममा मृत्यु भएको हो। नरहरिनाथकै गोठीमा पहिरो जाँदा बले बुढाको घर पुरिएको छ। त्यस क्रममा बले र उनकी पत्नी मना बुढाको ज्यान गएको छ। त्यस्तै, रास्कोट नगपालिका१ चोक्टेबगरमा टेके टमटाको घर बगाउँदा सान्नीत्रिवेणी७ की केश्पुरा शाहीको मृत्यु भएको छ। रास्कोट१ कै जयबहादुर शाहीको घर बगाउँदा उनीसहित छोरीहरू संगीता, अस्मिता, कौसी र छोरा नवीन शाही बेपत्ता भएका छन्। त्यस्तैै तिलागुफा नगरपालिका८ का टाकुल्ला खोलाको बाढीले बगाएर अविसरा शाही बेपत्ता भएकी छन्। खाडाँचक्र नगरपालिका५ की शाही छोरी भेटेर घर फर्किंदै गर्दा बाढीमा परेकी हुन्। खुलालुमा साउन १२ गते गएको पहिरोमा परी नरहरिनाथ गाउँपालिका८ का पारस भण्डारा पनि बेपत्ता भएका छन्। बेपत्ताको खोजी भइरहेको प्रहरीले जनाएको छ। सान्नीत्रिवेणी गाउँपालिका२ मा पहिरो खस्दा एक घर पुरिएको छ। बाँकी ८ घर जोखिममा परेका छन्। मानवीय क्षतिको विवरण प्राप्त भएको छैन। सान्नीत्रिवेणी७ क्युरीको बस्ती पनि पहिरोको जोखिममा परेको छ। स्थानीय मनराज सिम्खडाका अनुसार गाउँको दुवैतिर पहिरो गएको छ। गाउँ बीचमा परेको छ। यस्तै पहिरोले कर्णाली राजमार्ग र कर्णाली करिडोरका दर्जनभन्दा बढी ठाउँमा पहिरो जाँदा सवारी आवागमनसमेत अवरुद्ध भएको छ।"
भारतबाट २१ महिलाको उद्धार,"काठमाडौं : घरेलु कामदारका रूपमा भारतहुँदै खाडी मुलुक जान लागेका २१ महिलाको उद्धार गरिएको छ। लकडाउनको अवधिमा महिला, बालबालिका तथा ज्येष्ठ नागरिक मन्त्रालयले नेपाली महिलालाई स्वदेश फर्काएको हो। २१ मध्ये २० जनालाई परिवारसँग पुनर्मिलन गराइएको मन्त्रालयले जनाएको छ। कैलाली, दाङ, पर्वत, झापा, मोरङ, महोत्तरी, काभ्रेलगायतका जिल्लाका महिलाको उद्धार गरिएको मन्त्रालयकी उपसचिव गोमादेवी ढकालले बताइन्। गत मंसिरमा आठ जना, पुसमा सात जना माघमा पाँच जनाको समूह र एक जनालाई छुट्टै लगिएकोमा भारतको मणिपुर प्रहरीले नियन्त्रणमा लिएको थियो। उनीहरूलाई त्यहाँको प्रहरीले सुरक्षित आवासगृहमा राखेको थियो। सबैलाई मन्त्रालय, दिल्लीस्थित नेपाली दूतावास, नेपाल र भारतीय प्रहरी, माइती नेपालको समन्वयमा उद्धार गरिएको ढकालले जानकारी दिइन्। उनले भनिन्, मन्त्रालयको नेतृत्वमा विभिन्न संस्थाको समन्वयमा उद्धार गरेका छौं, लकडाउनले गर्दा केही समय समस्या भएको थियो। तर, हामीले दूतावाससँगको सम्पर्कमा उद्धार गर्यौं। स्वदेश फर्काइएकामध्ये आठ जनालाई झापास्थित पुनस्र्थापना केन्द्रको जिम्मा लगाइएको छ भने बाँकी १३ जनालाई काठमाडौंको पुनस्र्थापना केन्द्रको क्वारेन्टाइनमा छन्। २१ मध्ये केही यसअघि पनि रोजगारका लागि खाडी मुलुक पुगेर फर्किएका छन् भने कोही पहिलो पटक जान लागेका अनुसन्धानबाट खुलेको छ। उद्धार गरिएकामध्ये एकजनामा डिप्रेसनको समस्या देखिएको र अन्यको स्वास्थ्य ठीक रहेको ढकालले बताइन्। अहिले हामीले प्रायः सबैको स्वास्थ्य अवस्था बुझेर निजहरूको परिवारमा पुनर्मिलन गराएका छौँ। केहीलाई पुनस्र्थापना केन्द्रको क्वारेन्टाइनमा राखेका छौं, उनले भनिन्। आर्थिक वर्ष २०७६७७ मा एक हजार दुई सय १४ जनाको उद्धार भएको थियो। जसमध्ये मन्त्रालयको नेतृत्वमा एक सय १६ जनाको उद्धार भएको थियो।"
