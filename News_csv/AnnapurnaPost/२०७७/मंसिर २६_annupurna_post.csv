शीर्षक,विवरण
प्रहरीको प्रशंसनीय प्रयास,"नेपाल प्रहरीको तल्लो दर्जामा कार्यरत सदस्यले जिम्मेवारी निर्वाह गर्ने क्रममा दैनिक भोग्नुपरेका समस्या उनीहरूकै मुखबाट सुनेर नेतृत्वले समाधान प्रयास गरेको छ। जनस्तरमा सम्बन्ध विस्तार गर्दै फिल्डमा खटेर काम गर्ने जवान र हवल्दारका गुनासा सुन्न संगठनले गरेको यो पहिलो कदम हो। अध्ययनका क्रममा संकलन गरिएका गुनासा विश्लेषण गरेर आवश्यकताअनुसार सुनुवाइ गर्दै जाने हो भने हावा, पानी, धुलो, धुवाँ, गोली, बारुदको समेत परवाह नगरी अहोरात्र सेवामा खटिने सदस्यको मनोबल बढ्नेछ। उनीहरूलाई कार्यक्षेत्रमा अझै प्रतिबद्ध भएर जाग्ने प्रेरणा मिल्नेछ। साथै जनताका सुरक्षासँग प्रत्यक्ष सरोकार राख्ने निकायको छवि सुधार्नसमेत सहयोग पुग्नेछ। प्रहरी भन्नेबित्तिकै आम मानिसको दिमागमा हातमा लौरो वा हतियार बोकेर सडकमा उभिएका तथा आवश्यकता पर्दा अन्य स्थानमा दौडिने दस्ता हो भन्ने चित्र तयार हुन्छ। यसरी कार्यक्षेत्रमा खटिनेमा जवान तथा हवल्दार नै बढी हुन्छन्। माथिल्लो दर्जाका प्रहरी विशेष अवस्थामा मात्रै खटिन्छन्। यस हिसाबले हेर्दा डिउटीका क्रममा सबैभन्दा धेरै हैरानी यिनै सदस्यले झेल्नुपर्छ। उनीहरूको काम गर्ने समय निश्चित हुँदैन। सेवासुविधा उनीहरूकै थोरै हुन्छ। उनीहरूले काम गर्दा कति कष्ट र तनावको सामना गर्नुपर्छ भन्ने जान्न यात्रा गर्दा सडकमा एकछिन उभिएर हेरे पनि छर्लंग हुन्छ। यस्तो अवस्थामा संगठनले जवान तथा हवल्दारलक्षित उत्प्रेरणा अभिवृद्धि योजना ल्याएर तत्कालका लागि प्रशंसनीय काम गरेको छ। यसलाई सकारात्मक प्रयास मान्नुपर्छ। संगठन नेतृत्वको नियम कति असल छ भन्ने विषय कार्यान्वयनमा देखाउने तत्परताले निर्धारण गर्नेछ। पछिल्लो समय प्रहरी संगठनभित्र तल्लो तहकै सदस्यहरूले राजीनामा दिने क्रम बढेको छ। यो दृष्टान्तलाई सेवासुविधा कम हुने तर सेवामा धेरै समय तल्लीन हुनुपर्ने समस्यासँग जोडेर हेर्न सकिन्छ। महिनाभरि काम गरेर एउटा परिवार पाल्नसमेत धौधौ हुने अवस्था पनि छ। संगठनमा आवाज बुलन्द पार्न नसक्नेले प्रहरी विनियमावलीले तोकेको बिदासमेत पाउन सकेका छैनन्। कानुनले दिएको सुविधा लिनसमेत हाकिमको पाउ मोल्नुपर्ने कठिन अवस्था रहेको गुनासो पनि सुनिन्छ। प्रहरी जागिरका क्रममा सबैभन्दा आकर्षक मानिने राष्ट्रसंघीय शान्ति मिसनमा पठाउँदासमेत अपारदर्शी तरिकाबाट छनोट हुने गरेको गुनासो पनि संगठनले गरेको अध्ययनकै क्रममा आएको छ। संगठनको अस्मितासँग जोडिएका यस्ता विषय सल्टाउन यो अध्ययनले निकै सहयोग पुर्याउन सक्छ। सार्वजनिक रूपमा सुन्ने गरिएको टीकाटिप्पणीलाई डकुमेन्टकै रूपमा संगठनले तयार पारेपछि कार्यान्वयन नगरी सुखै छैन। अध्ययनले औंल्याएको समस्यालाई एकैपटक सम्बोधन गर्न सकिँदैन। अध्ययनमा प्राप्त सुझाव अक्षरशः कार्यान्वयन हुनुपर्छ भन्ने पनि छैन, तर अहिले सार्वजनिक भएका गुनासालाई अलपत्र छाडिनुहुन्न। संगठनमा ७९ हजार ५ सय ४३ जनशक्तिमध्ये ७६८३ प्रतिशत जवान र हवल्दार छन्। तीनचौथाइ सदस्यले एकै प्रकारका समस्या झेल्न बाध्य हुनु भनेको बाहिर देख्दा सग्लो भए पनि भित्रभित्रै मक्किएको घरको नियतिमा संगठन पुग्नजस्तै हो। संगठनको चेन अफ कमान्डका कारण तत्काल उनीहरूको असन्तुष्टि बाहिर नपोखिएला, तर नेतृत्वले आफ्नो र संगठनको समेत बिग्रँदै गएको चरित्रमा सुधार ल्याउन नसक्ने हो भने एक दिन यो समस्या भुसको आगोमा परिणत नहोला भन्न सकिन्न। अर्को कुरा, समाजमा विधिको शासन स्थापना गर्न गठन गरिएको संगठन आफैं विधि, विधान र अनुशासनमा रहन सकेन भने जनमानसमा समेत नकारात्मक सन्देश जान्छ।"
दाहालनेपाल समूह भेला : समीकरण तलसम्मै पुर्याइने,"काठमाडौं : सत्तारूढ दल नेकपाका अध्यक्ष पुष्पकमल दाहाल र वरिष्ठ नेता माधवकुमार नेपालले आफ्नो समीकरणलाई तल्लो तहसम्मै लैजाने तयारी गरेका छन्। अर्का अध्यक्ष एवं प्रधानमन्त्री केपी शर्मा ओलीसँग अन्तरसंघर्ष चर्किएपछि दाहाल र नेपालले आफ्ना कुरा सातै प्रदेशसम्म लैजान थालेका हुन्। उनीहरूले जिल्ला संगठन समितिका सचिवसम्मलाई भेला गराई प्रशिक्षण अभियान चलाउने निष्कर्ष निकालेका छन्। त्यही क्रममा बिहीबार काठमाडौंमा उनीहरूले वाग्मती प्रदेशअन्तर्गत १३ जिल्लाका आफूनिकट इन्चार्ज, अध्यक्ष र सचिवसम्मको भेला गरेका छन्। पेरिसडाँडा कोटेश्वरस्थित जनवर्गीय संगठनहरूको सम्र्पक कार्यालयमा भएको भेलामा करिब ५० जना जिल्ला नेता सहभागी थिए। दाहाल र नेपालले झन्डै चार घण्टा पार्टीको विवाद, दुवै अध्यक्षका प्रस्ताव, अबको रणनीतिलगायत विषयमा प्रशिक्षण दिएका थिए। उनीहरूले प्रधानमन्त्री ओलीसँग कुनै पनि प्रकारको सम्झौता नगरिने, अहिलेको अन्तरसंघर्ष वैचारिक राजनीतिक भएको भन्दै यसलाई तल्लो तहसम्मै छलफलमा लैजाने बताएका थिए। उनीहरूले अब आफूहरूबीच कसैले पनि फाटो ल्याउन नसक्ने बताएका थिए। ओलीले बुधबार दाहालसँगको भेटमा नेपालसँगको समीकरण तोडेर आफूसँग मिल्न प्रस्ताव गरेका थिए। उहाँको काम नै तोड्ने भत्काउने र आफू रजाइँ गर्ने मात्र हो, दाहाल र नेपालको एउटै स्वर थियो, अब उहाँको यस्तो भ्रमजालमा हामी दुवै नेता छैनौं। उनीहरूले एक्लाएक्लै ब्रिफिङ गर्दा दुई नेताको सम्बन्ध भोलिका दिन के होला भन्ने आशंका उठ्न सक्ने भएकोले सँगै जिल्ला नेताहरूलाई पार्टीको अवस्थाबारे ब्रिफिङ गर्न खोजिएको बताएका थिए। हामी दुई नेता (प्रचण्ड, माधव नेपाल)को समीकरण दीर्घकालीन रूपमा स्ट्रोङ (बलियो) भएर अगाडि बढ्छ, यसलाई कसैले फुटाउन सक्दैन। हामीलाई फुटाउने प्रधानमन्त्रीले कोसिस गरेकै हुन्। तर अब त्यो सम्भव छैन। हामीबीच समीकरण मात्र बनेको होइन, विचार समूहकै रूपमा स्थापित भइसकेका छौं, दाहाल र नेपालको भनाइ उद्धृत गर्दै भेलामा सहभागी केन्द्रीय सदस्य कुमार पौडेलले अन्नपूर्ण पोस्ट्सँग भने। उनीहरूले सचिवालयमा दाहालका नाममा पेस भएको प्रस्ताव बहुमत सचिवालय सदस्यको सामूहिक दस्तावेज भएको पनि बताएका थिए। अहिले आएको दस्तावेज सामूहिक हो। यसलाई सामूहिक रूपमा डाफ्ट गरेरै बनाएको हो। त्यो सम्पत्ति हो। त्यो संस्थागत हो। अब यो प्रचण्ड, माधव नेपालले चाहेर फिर्ता हुने स्थिति छैन। सामूहिक दस्तावेजलाई सामूहिक रूपमा लैजानुपर्छ। प्रस्तावमा विशेषगरी कमरेड केपी ओलीको प्रवृत्तिको किटान गरिएको हो, नेपालले भनेका थिए । प्रधानमन्त्रीले पार्टी एकतालाई सरकारमा पुग्ने भर्याङ बनाउन ट्याक्टिसका रूपमा प्रयोग मात्र गरेको आरोप दाहालले लगाएका थिए। पार्टी एकतालाई ट्याक्टिसका रूपमा मात्रै उहाँ (प्रधानमन्त्री) ले प्रयोग गर्न खोज्नु भएको रहेछ। साँच्चै नै नेपालमा समाजवाद स्थापना गर्ने उद्देश्यले उहाँले एकता चाहेको होइन रहेछ। खाली आफ्नो पदका लागि मात्र रहेछ। अब हामी एजेन्डाको रक्षाका लागि एक ठाउँमा उभिएर अगाडि बढ्छौं, दाहालले भने। उनले नेपाल र आफूबीचको एकता बलियो वैचारिक राजनीतिक जगमा उभिएर भएको भन्दै कसैलाई पनि विचलित नहुन आग्रह गरेका थिए। नेपालले पनि अब दाहालसँगको आफ्नो एकता नटुट्ने बताए। अहिले हामीबीच समीकरण होइन, विचार समूह निर्माण भएको छ। यसलाई सुदृढ गरेर अगाडि बढौं। देशव्यापी रूपमा ग्राउन्डसम्म यो समूहको बहुमत छ। उताको (प्रधानमन्त्री) त्यो छैन। धम्काउने मात्र छ, नेपालले भने, पहिले हामीले तलैसम्म वैचारिक बहस चलाएनौं। उहाँहरूले जस्तो तलसम्म आफ्नो कुरा लिएर गएनौं। तर, उहाँहरूले तलसम्मै लैजाने काम गर्नु भएको छ। हामी भर्खर सुरुआत गर्न खोज्दैछौं, अब जानुपर्छ भन्ने लागेर। अब तलसम्म जानुपर्छ। दुवै नेताले प्रधानमन्त्री ओली अब पार्टी बैठक छलेर दायाँबायाँ हिँड्न नसक्ने दाबी गरे। ओली पार्टी बैठकमा नआए पनि २८ मंसिरको स्थायी समिति बैठक नरोकिने र आवश्यक परे पार्टी विधानमा व्यवस्था रहेको बहुमत अल्पमतकै आधारमा भए पनि निर्णय गरेर जाने पनि उनीहरूको भनाइ थियो। केन्द्रीय सदस्य हिमाल शर्माले पार्टीमा दुई दस्तावेज आएपछि त्यसबारे अध्यक्ष दाहाल र वरिष्ठ नेता नेपाललाई एकै ठाउँमा राखेर विषयवस्तुबारे जानकारी गराउन आग्रह गरेको उल्लेख गरे।"
"पहिले फेवाताल, अहिले खेत","पोखरा : फेवाताल सिरान ढल्केवर खपौदी क्षेत्रमा थुप्रिएको माटो झिक्न पोखरा महानगरपालिकाले वर्षायामअगावै एक कम्पनीलाई जिम्मा दियो। तर, त्यसरी झिकिएको माटो बर्खाको पानीले बगाएर तालमै ल्याउने भन्दै स्थानीयले विरोध गरे। महानगरपालिकाले काम रोक्न भन्यो, झिकिएको माटो सिमसारमै छाडियो। लगत्तै कोरोना भाइरस महामारीका कारण लकडाउन भयो। ताल पुरिएर बनेको चौरमा त्यही मौकामा ट्र्याक्टर चल्यो। त्यहाँ स्थानीयले धान रोपे। धान पाकेर उनीहरूले घरमा भित्र्याइसकेका पनि छन्। मेयर मानबहादुर जीसीले माटो झिकेर ताललाई पुरानै अवस्थामा फर्काउने भने पनि त्यस्तो काम हुन सकेको छैन। ताल पुरिएर बनेको चौरमा धान रोप्नु मूर्खता भएको मेयर जीसीको प्रतिक्रिया छ। पछिल्लो नौ वर्ष अवधिमा ताल पुरिएर तीन सय रोपनी जमिन बनिसकेको आकलन गर्छन्, तालमा माछा मार्दै जीविकोपार्जन गर्ने ज्ञानबहादुर जलारी। जलारी आमाले अहिलेभन्दा २४ किलोमिटर माथिसम्मै ताल थियो भन्ने गरेको सुनाउँछन्। ताल क्षेत्र कति अतिक्रमणमा पर्यो भन्ने ताजा तथ्यांक छैन। १० वर्षअघिको एउटा रिपोर्टको जवाफ छ, फेवातालको १ हजार ६ सय ९२ रोपनी जमिन अतिक्रमणमा परेको छ। डा बाबुराम भट्टराई प्रधानमन्त्री हुँदा विश्वप्रकाश लामिछानेको संयोजकतत्वमा गठित समितिको निष्कर्ष हो यो। फेवाताल कहाँसम्म हो भन्ने जवाफ खोज्ने जिम्मेवारी सरकारले फेवातालको चार किल्ला निर्धारण, सीमांकन तथा नक्सांकन समितिलाई सुम्पेको छ। समितिका संयोजक तत्कालीन कास्की जिल्ला विकास समितिका सभापति पुण्य पौडेल छन्। पौडेलका अनुसार सन् १९५७ को नापीअनुसार फेवाताल २२ हजार रोपनी क्षेत्रफलमा फैलिएको थियो। सन् २००० यताका अध्ययनमा तालको क्षेत्रफल घटेर ९ हजार ९ सय ५५ रोपनी क्षेत्रफलमा सीमित भएको देखियो। अझै घट्दो क्रममा छ। ताल संरक्षण भएन भनेर सर्वाेच्च अदालतमा थुप्रै मुद्दा परेका थिए। त्यसको एकमुष्ठ फैसला सर्वाेच्चले २०७६ वैशाख १६ गते गर्यो। उसले भन्यो, तालको सीमांकन र संरक्षण गर्नू। त्यही फैसला कार्यान्वयन गर्ने भनेर सरकारले पौडेल संयोजकत्वमा सीमांकन समिति हालै बनाएको हो। समितिले कार्यारम्भ मात्रै गरेको छ। नतिजा निकालिसकेको छैन। ताल पुरिँदै खेत बन्नुको महŒवपूर्ण कारण यसको मुहान खोलाहरूले बर्सेनि ल्याउने माटो र गेग्रान हो। तालको मुख्य स्रोत हर्पन खोला हुँदै मुहान क्षेत्रमा बर्सेनि करिब १ लाख ४२ हजार टन गेग्रान र माटो तालमा मिसिने गरेको अनुसन्धानलाई उद्धृत गर्दै महानगरपालिकाका इन्जिनियर महेन्द्र गोदार बताउँछन्। माटो र गेग्र्यान रोक्न भनेर गण्डकी प्रदेश सरकार र महानगरपालिकाले पाँच खोलामा बाँध बाँधी सिल्टेसन पोखरी बनाएका छन्। यस वर्ष धेरै वर्षा भएकाले सबै सिल्टेसन पोखरी साउन पहिलो सातामै भरिएको स्थानीय विष्णु दाहाल सुनाउँछन। सिल्टेसन पोखरी भरिएपछि माटो र गेग्र्यान खोला हुँदै पहिलेकै झंै तालमै मिसियो, उनी भन्छन्। मानवीय र प्राकृतिक रूपमा पुरिने क्रम यही गतिमा रहे अबको ७५ देखि सय वर्षभित्रै ताल पूरै चौर वा बगरमा परिणत हुने ताल अतिक्रमण छानबिन समितिका संयोजक लामिछाने बताउँछन्। जग्गा छानबिन गर्न गठित समितिको प्रतिवेदनमा २०१८ सालमा सर्भे अफ इन्डियाको अध्ययनले १०३५ वर्ग किलोमिटर क्षेत्रफल देखाएको उल्लेख छ।"
बौद्धिक सम्पत्ति संरक्षणमा चासो,"काठमाडौं : बौद्धिक सम्पत्ति संरक्षणमा सरकारले चासो देखाएको छ। कानुनको अपर्याप्तताले बौद्धिक सम्पत्ति संरक्षण हुन नसकेपछि सरकारले छुट्टै कानुन बनाएर अघि बढ्ने तयारी गरेको छ। उद्योग, वाणिज्य तथा आपूर्ति मन्त्रालयले बौद्धिक सम्पत्ति ऐनको मस्यौदा तयार गरेको छ। मन्त्रालयका उपसचिव औद्योगिक नीति तथा सहजीकरण शाखाका प्रमुख प्रेमप्रसाद लुइँटेलले ऐन आएपछि उत्पादित वस्तुमार्फत् मुलुक चिनाउन सहयोग पुग्ने बताए। उत्पादित वस्तुले संकेत तथा चिह्न प्राप्त गर्छन्, उनले भने, ती उत्पादन विश्व बजारमा पुगेमा नेपालको पहिचान हुन्छ। कानुन प्रभावकारी नहुँदा अहिले व्यक्ति तथा प्रतिष्ठानको बौद्धिक सम्पत्ति संरक्षण गर्न कठिनाइ भइरहेको छ। बौद्धिक सम्पत्ति ऐनले व्यक्ति तथा उद्योगको बौद्धिक सम्पत्तिलाई संरक्षण मात्र नभई विश्वव्यापी रुपमा पहिचान, उद्योग व्यसायको प्रवद्र्धन गर्न मद्दत पुर्याउने मन्त्रालयले जनाएको छ। औद्योगिक सम्पत्ति क्षेत्रमा ट्रेडमार्कको दर्ता उत्साहजनक रहेको उद्योग विभागले जनाएको छ। विभागका निर्देशक बिन्दा आचार्यले चालू आर्थिक वर्षको ५ महिनामै १ हजार २ सय २२ वटाले ट्रेडमार्क लिएको बताइन्। गत वर्ष ३ हजार ६३ वटाले ट्रेडमार्क लिएका थिए। हालसम्म ५१ हजार २ सय व्यक्ति तथा संस्थाले ट्रेडमार्क लिएको निर्देशक आचार्यले बताइन्। संविधानले सम्पत्तिको हकअन्तर्गत बौद्धिक सम्पत्तिलाई मौलिक हकमा राखेको छ। राष्ट्रिय बौद्धिक सम्पत्ति नीति, २०७३ मार्फत बौद्धिक सम्पत्तिलाई सरकारले महत्वको साथ हेरे पनि ऐन निर्माणले अझै पूर्णता पाउन सकेको छैन। विश्व परिवेशमा समाजको आर्थिक, सामाजिक तथा सांस्कृतिक विकासका लागि बौद्धिक सम्पत्ति संरक्षणले टेवा पुर्याउँछ। त्यस्तै श्रष्टा, सिर्जना, ज्ञान, सीप र दक्षताको माध्यमबाट आर्थिक, सामाजिक र सांस्कृतिक विकासमा यसको भूमिका महत्वपूर्ण हुन्छ। भौगोलिक संकेत, वनस्पति प्रजाति संरक्षण, व्यापारिक गोपनियता, एकीकृत सर्किटको लेआउट डिजाइन, परम्परागत तथा मौलिक ज्ञान, परम्परागत सांस्कृतिक अभिव्यक्ति तथा अमूर्त सांस्कृतिक सम्पदा, जैविक विविधता र अनुवांशिकका क्षेत्र थप गर्दै सरकारले बौद्धिक सम्पत्ति संरक्षण गर्ने प्रयास गरेको हो।"
स्वास्थ्य मन्त्रालयले भन्यो : अहिले नै स्कुल नखोल्नू,"काठमाडौं : स्वास्थ्य तथा जनसंख्या मन्त्रालयले अहिले नै पठनपाठन कार्य सुरु नगर्न आग्रह गरेको छ। मुलुकका विभिन्न जिल्लामा विद्यालयस्तरीय कक्षा सञ्चालन भइरहेकामा मन्त्रालयले आपत्ति जनाएको छ। प्रवक्ता प्रा डा जागेश्वर गौतमले मन्त्रालयको सिफारिसमा कोभिड१९ संकट व्यवस्थापन केन्द्र (सीसीएमसी)ले निर्णय गरेपछि मात्र कक्षा सञ्चालन गर्नुपर्ने बताए। आधिकारिक निकायले अनुमति नदिइकन कक्षा सञ्चालन गर्नु हुँदैन। घरमै बसिरहेका बालबालिकालाई समेत संक्रमण भएको छ, प्रवक्ता गौतमले भने, अहिले स्कुल खोलेर पठनपाठन गराउँदा संक्रमण बढ्न सक्छ। अभिभावकमा समेत संक्रमणको जोखिम बढाउँछ। गौतमले कोरोना संक्रमण दर कायमै रहेकाले विद्यालयमा पठनपाठन सुरु गर्दा कोरोना भाइरस संक्रमणको जोखिम झन् बढ्ने बताए। सरकारले कोरोना संक्रमणको जोखिम बुझेर नै विद्यालय बन्द गरेको हो। जुन यथावत् नै छ, उनले अन्नपूर्ण पोस्ट्सँग भने, विद्यार्थी भर्ना गर्न मिल्छ। तर, कक्षा सञ्चालन गर्न मिल्दैन। शिक्षा मन्त्रालयले स्थानीय तहको अनुमतिमा विद्यालय सञ्चालन गर्न सक्ने निर्णय गरेपछि मुलुकभरका कतिपय स्थानीय तहमा शैक्षिक संस्था खुलेका छन्। पठनपाठनसमेत सुरु भइसकेको छ। स्वास्थ्यका प्रवक्ता गौतमले कोरोना संक्रमण कायमै रहेको बेला विद्यालयमा पठनपाठन सुरु गर्ने बेला भइनसकेको बताए। अहिले संक्रमण कम भएको मात्र हो। संक्रमणको जोखिम यथावत् नै छ। पठनपाठन सुरु गर्दा बालबालिकाहरू संक्रमण भए त्यसको जिम्मेवारी कसले लिन्छ ?, डा गौतमले भने। काठमाडौं उपत्यकासहित मुलुकका कतिपय स्थानीय तहमा विद्यालय पुनः सञ्चालन हुन थालेका छन्। विद्यालय सञ्चालन कार्यविधिमा संक्रमणको जोखिम, विद्यार्थी संख्या, भौतिक पूर्वाधारको अवस्था कक्षा सञ्चालनलगायत मोडालिटी र विकल्प सिफारिस गरिएको छ। विद्यालयले भने गुणस्तरीय मास्क, भौतिक दूरीलगायतका सुरक्षा मापदण्ड पालना गराउन नसक्दा कतिपय विद्यालयमा शिक्षक र विद्यार्थीसमेत संक्रमित हुन पुगेका छन्। ललितपुरको गोदावरीस्थित नवज्योति माध्यमिक विद्यालयले शिक्षकलाई कोरोना संक्रमण भएपछि पठनपाठन बन्द गरेको छ। थप १२ सय १७ जना संक्रमित पछिल्लो २४ घण्टामा मुलुकभर १ हजार २ सय १७ जनामा कोरोना भाइरस संक्रमित थपिएका छन्। ७ हजार २ सय ३२ जनाको पीसीआर परीक्षण गर्दा गरिएको थियो।"
कांग्रेसको काठमाडौं केन्द्रित आन्दोलन हुने,"काठमाडौं : पार्टीका वरिष्ठ नेता रामचन्द्र पौडेलमाथि तनहुँमा भएको धरपकड र दुर्व्यवहारपछि सरकारसँग रुष्ट भएको नेपाली कांग्रेसले काठमाडौं केन्द्रित आन्दोलनको तयारी गरेको छ। मंसिर २९ गते ७७ जिल्लामा सरकारविरुद्ध प्रदर्शन गर्ने पूर्वघोषित कार्यक्रमको तयारीबारे छलफल गर्न बिहीबार बसेको कांग्रेस वर्तमान र पूर्वपदाधिकारी बैठकमा काठमाडौं केन्द्रित आन्दोलन गर्नेबारे छलफल भएको नेताहरूले बताए। २९ गतेको विरोध कार्यक्रमको तयारीका बारेमा पार्टी कार्यालयले नेतृत्वलाई जानकारी दिने काम भयो। ७७ जिल्लामै विरोध कार्यक्रम हुन्छ, कांग्रेस सहमहामन्त्री डा प्रकाशशरण महतले भने, यो विरोध कार्यक्रम प्रारम्भ मात्रै हो। त्यसपछि अरू विरोधका कार्यक्रम ल्याउने भन्ने कुरा भएको छ। अघिल्लो साता गृह जिल्ला तनहुँमा पुल उद्घाटनको विषयमा स्थानीय प्रशासनले कांग्रेस वरिष्ठ नेता पौडेललाई तीन घण्टा हिरासतमा लिएको थियो। सरकारप्रति मौन रहेको आरोप खेप्दै आएको कांग्रेस पौडेलमाथि भएको दुुव्र्यवहारपछि आक्रोशित बनेको छ। तनहुँ घटनालगत्तै बसेको कांग्रेसका शीर्ष नेतासहितको पदाधिकारी बैठकले सरकारविरुद्ध देशव्यापी आन्दोलन गर्ने निर्णय गरेको थियो। कांग्रेसले २९ गतेको आन्दोलनपछि काठमाडौं केन्द्रित विरोध प्रदर्शन गर्ने तयारी गरेको हो। सरकारको दमनकारी नीतिका विरुद्ध २९ गते देशभर प्रदर्शन हुन्छ, बैठकमा सहभागी कांग्रेस वरिष्ठ नेता पौडेलले भने, त्यसपछि काठमाडौं, ललितपुर र भक्तपुरमा पनि विरोध प्रदर्शन गर्ने तय भएको छ। कांग्रेस प्रवक्ता विश्वप्रकाश शर्माका अनुसार पुस दोस्रो साता काठमाडौंमा प्रदर्शन गर्ने गरी छलफल भएको छ। यो सरकारले सर्वसत्तावादी चरित्र, अधिनायवादी आकांक्षा प्रदर्शन गरिरहेको छ। त्यसै अनुरूप वरिष्ठ नेता पौडेलमाथि तनहुँमा धरपकड भयो,सरकारको सर्वसत्तावादी सोचविरुद्ध कांग्रेस सडक र सदनमा सशक्त रूपमा उत्रिन्छ। कांग्रेसले मंसिर २९ गतेको प्रदर्शनमा सहभागी हुन पार्टीका सबै नेता, कार्यकर्ता र शुभेच्छुकलाई आह्वान गरेको छ।"
आन्दोलनको लागि कांग्रेसले तय गर्यो १० बुँदे नारा,"काठमाडौँ: प्रमुख प्रतिपक्षी दल नेपाली कांग्रेसले सरकार विरोधी प्रदर्शनको तयारी गरेको छ । यही मंसिर २७ गते देशव्यापी रुपमा गर्ने भनेको आन्दोलनका लागि नारा तय गरिसकेको छ । पार्टी कार्यालयले शुक्रबार विज्ञप्ति जारी गर्दै १० बुँदे नारा सार्वजनिक गरेको हो । 'सर्वसत्तावाद भ्रष्टाचार अनि कोभिड विरुद्धको अकर्मण्यता मुर्दावाद ! संघीय लोकतान्त्रिक गणतन्त्र मुर्दावाद !' विज्ञप्ति मार्फत कांग्रेसले ७७ वटै जिल्लामा एकैसाथ प्रदर्शन गर्ने जनाएको छ । तनहुँमा वरिष्ठ नेता रामचन्द्र पौडेललाई पक्राउ गरिएको, महिला हिंसा, भ्रष्टाचार, अनियमितता, कोभिड संकट लगायत घटनामा सरकार उदासीन बनेको भन्दै कांग्रेसले प्रदर्शन गर्ने जनाएको छ ।"
कोरोना खोपको विषयमा उपप्रधानमन्त्री सहितका मन्त्रीको छलफल,"काठमाडौं : उपप्रधानमन्त्री तथा कोभिड१९ संकट व्यवस्थापन केन्द्र निर्देशक समितिका संयोजक ईश्वर पोखरेलले कोरोना खोपसँग सम्बन्धित विषयमा मन्त्रीहरुसँग छलफल गरेका छन् । उनले खोपको सम्बन्धमा गृह, अर्थ, परराष्ट्रमन्त्री, सामान्यप्रशासन, स्वास्थ्य र पर्यटनमन्त्रीसँग छलफल गरेका हुन् । उक्त छलफलमा मुख्यसचिव र सबै मन्त्रालयका सचिवको उपस्थिति थियो । उपप्रधानमन्त्री पोखरेलले कोरोना खोप ल्याउने सम्बन्धमा भइरकेका प्रगतीबारेमा जानकारी दिए । उनले जनतालाई समयमै निःशुल्क खोप उपलब्ध गराउने बारेमा सीसीएमसीमा आवद्धमन्त्री र सरकारका पछिल्ला निर्णय र त्यसमा भैरहेको प्रगतिका बारेमा छलफल गरेका थिए। समयमै जनतालाई निःशुल्क खोप उपलब्ध गराउने सन्दर्भमा छलफल भएको हो, उपप्रधानमन्त्री पोखरेलले भने, त्यस बाहेकका कतिपय निर्णयको कार्यान्वयनका सन्दर्भमा पनि अनौपचारिक छलफल भएको छ । सीमाविन्दुमा हेल्थ डेस्क स्थापना गर्ने गरी उपचारका निम्ती चिकित्सक र स्वास्थ्यकर्मीलाई आवश्यकताअनुसार करार सेवामा नियुक्त गर्ने बारेमा पनि बैठकममा छलफल भएको छ । कोभिड नियन्त्रणमा खटिएका स्वास्थ्यकर्मी तथा सुरक्षाकर्मीको भत्ता सम्बन्धमा देखा परेका केही व्यवहारिक कठिनाइका सम्वन्धमा छलफलभएको छ । कोभिड कोषको खर्च विवरण जनता समक्ष सार्वजनिक गर्ने निर्णय पनि बैठकले गरेको थियो । बैठकमा गृहमन्त्री रामबहादुर थापा, अर्थमन्त्रीविष्णु पौडेल, परराष्ट्रमन्त्री प्रदीप ज्ञवाली, सामान्य प्रशासन हृदयश त्रिपाठी, स्वास्थ्यमन्त्री भानुभक्त ढकाल र पर्यटनमन्त्री योगेश भट्टराईको सहभागीता थियो ।"
कांग्रेस नेता उदयको सरकारलाई प्रश्न : सरकारैपिच्छे परराष्ट्र नीति फेरिन्छ र ?,"काठमाडौं : नेपाली कांग्रेसका नेता एवं पूर्व अर्थ राज्यमन्त्री उदय शमशेर राणाले सरकारले हालै ल्याएको नयाँ परराष्ट्र नीतिले समग्र पक्षलाई नसमेटेको दावी गरेका छन् । उनले कुटनीति जस्तो संवेदनशील विषयलाई सरकारले वेवास्ता गरेको दावी गर्दै सरकारले ल्याएको परराष्ट्र नीतिलाई दल विशेषको नीति भएको आरोप लगाए । मुलुकको भूगोल र स्वार्थ एउटै रहेको तथ्यलाई बेवास्ता गर्दै ल्याएको नीति दल विशेषको हो भन्दा फरक पर्दैन, नेता राणाले भने । सरकारले मंसिर तेस्रो साता नयाँ परराष्ट्र नीति सार्वजनिक गरेको थियो । परराष्ट्र मन्त्री प्रदीप ज्ञवालीले वैदेशिक सहायताबारे एकीकृत राष्ट्रिय दृष्टिकोण बनाउने, अन्तर्राष्ट्रिय विकास सहायता स्वीकार्ने र परिचालन गर्ने, अन्तर्राष्ट्रिय सीमा सुरक्षालगायत परराष्ट्र नीतिका चुनौती पहिचान गरिएको नेपालको परराष्ट्र नीति, २०७७ सार्वजनिक गरेका थिए । कांग्रेस नेता राणाले सरकारैपिच्छे परराष्ट्र नीति परिवर्तन गर्नु मुलुकको हीतमा नहुने बताए । उनले तीन वर्षअघि तत्कालीन प्रधानमन्त्री शेरबहादुर देउवाको पालामा उच्चस्तरीय परराष्ट्र नीति पुनरावलोकन कार्यदलले बुझाएको प्रतिवेदन पन्छाएर सरकारले फेरि नयाँ परराष्ट्र नीति ल्याएको भन्दै आलोचना गरेका छन् । २०७४ साल बैशाख ८ गते तत्कालीन परराष्ट्रमन्त्री डा प्रकाशशरण महतको संयोजकत्वमा गठित कार्यदलले सोही वर्षको माघ २५ गते आफ्नो प्रतिवेदन बुझाएको थियो । कार्यदलमा अर्थ, कूटनीति, श्रम, कानुन, सुरक्षालगायत विभिन्न क्षेत्रका १६ विज्ञ सहभागी थिए । कांग्रेस नेता राणाले विज्ञ सम्मिलित उच्चस्तरीय कार्यदलले बनाएको प्रतिवेदन किन कार्यान्वयन नभएको भन्दै सरकारलाई प्रश्न गरेका छन् । तत्कालीन प्रधानमन्त्री शेरबहादुर देउवा सरकारकै पालामा पेश गरिएको उच्चस्तरीय कार्यदलको रिपोर्ट किन कार्यान्वयन भएन र अहिले नयाँ परराष्ट्र नीति ल्याइयो ? उनको प्रश्न छ, सरकारैपिच्छे पनि परराष्ट्र नीति हुन्छ र ? नेपालको परराष्ट्र नीतिका निर्धारक तत्वहरुको बदलिंदो आयामको पहिचान गर्ने, विस्तृत परराष्ट्र नीति एवम् छिमेक नीतिका लागि देशले अल्पकालीन, मध्यकालीन तथा दीर्घकालीन रुपमा अपनाउनुपर्ने प्राथमिकता तय गर्ने तथा द्विपक्षीय, उपक्षेत्रीय, क्षेत्रीय एवम् बहुपक्षीय कूटनीतिलगायत परराष्ट्र नीतिका विभिन्न आयामका क्षेत्रगत नीतिको पुनर्मूल्यांकन गर्ने कार्यादेश कार्यदललाई दिइएको थियो । विकास कूटनीतिलाई थप प्राथमिकता दिने, परराष्ट्र मन्त्रालय र विदेशस्थित नियोगको संस्थागत सवलीकरण गर्न उपयुक्त उपायहरु सिफारिश गर्ने लगायतको कार्यादेश समेत कार्यदलको थियो । कार्यदलमा पूर्वराजदूत डा ऋषिराज अधिकारी, पूर्वमन्त्री विद्याधर मल्लिक, पूर्व राजदूत एवम् अर्थविद् डा शंकरप्रसाद शर्मा, अन्तर्राष्ट्रिय व्यापारविद डा पोषराज पाण्डे, श्रम कूटनीति विज्ञ डा गणेश गुरुङ, पूर्व परराष्ट्र सचिव मधुरमण आचार्य, पूर्व राजदूत शम्भुराम सिम्खडा, पूर्व सचिव तथा कानुनविद मोहन बन्जाडे, अवकासप्राप्त रथी एवम् सुरक्षाविद् पवनबहादुर पाण्डे रहेका थिए । त्यस्तै कार्यदलमा सुरक्षा तथा परराष्ट्रविद् प्राडा श्रीधर कुमार खत्री, सुरक्षाविद् दीपकप्रकाश भट्ट, परराष्ट्र मामिला अध्ययन प्रतिष्ठानका उपकार्यकारी निर्देशक डा इन्द्र कुमारी अधिकारी, नेपाल विश्व सम्बन्ध परिषदका प्रतिनिधि डा राजेन्द्रबहादुर श्रेष्ठ, परराष्ट्रविद् निश्चलनाथ पाण्डे थिए । उक्त कार्यदलको सदस्य सचिवमा अहिलेका मुख्यसचिव शंकरदाश बैरागी थिए । बैरागी तत्कालीन समयमा परराष्ट्र सचिव थिए ।"
प्रधानमन्त्री ओली र कांग्रेस सभापति देउवाबीच भेटवार्ता,काठमाडौं : प्रधानमन्त्री केपी ओली र प्रमुख प्रतिपक्षी दल नेपाली कांग्रेसका सभापति शेरबहादुर देउवाबीच भेटवार्ता भएको छ । शुक्रबार साँझ प्रधानमन्त्री ओली र नेता देउवाबीच बालुवाटारमा भेटवार्ता भएको हो । भेटमा समसामयिक राजनीतिक विषयवस्तु र संवैधानिक नियुक्तीको विषयमा कुराकानी भएको छ । प्रधानमन्त्री ओलीले संवैधानिक नियुक्तिमा सहयोग गर्न देउवासँग आग्रह गरेका छन् । देउवा निकट स्रोतका अनुसार उनले यसको विषयमा पार्टीमा छलफल गरेर मात्र जानकारी दिने बताएका छन् । आइतबारका लागि प्रधानमन्त्री ओलीले संवैधानिक परिषद्को बैठक बोलाएका छन् । त्यसअघि छलफलका लागि देउवालाई बालुवाटार बोलाएका हुन् ।
नेपालभारत संयुक्त संचालक समितिको उर्जा सहकार्य बैठक सम्पन्न,"काठमाडौँ: नेपाल र भारतका उर्जा सचिवहरुको अध्यक्षतामा उर्जा क्षेत्रमा सहकार्य विषयक भारतनेपाल संयुक्त संचालक समितिको आठौं बैठक आज शुक्रबार भिडियो कन्फरेन्स मार्फत सम्पन्न भयो। बैठकमा भारत सरकारका उर्जा सचिव श्री संजीव नन्दन सहायका साथमा नेपालका लागि भारतका राजदूत श्री विनय मोहन क्वात्रा तथा विभिन्न मन्त्रालय तथा भारतीय राजदूतावास, एनएचपीसी लिमिटेड, एनटीपीसी लिमिटेड लगायत भारत सरकार अन्तर्गत सार्वजनिक निकायका अधिकारी सहितको १७ सदस्यीय टोलीको सहभागिता थियो। यस्तै विभिन्न मन्त्रालय तथा विभागका अधिकारीहरु सम्मिलित नेपाली टोलीको नेतृत्व नेपालका उर्जा सचिव श्री दिनेश कुमार घिमिरेले गरेका थिए । यस बैठकको तयारी स्वरुप बिहीबार सहसचिव स्तरीय भारतनेपाल संयुक्त कार्य समितिको बैठक सम्पन्न भएको थियो। भारतनेपाल संयुक्त संचालक समिति दुई देशका सरकारबीच उर्जाको क्षेत्रमा भएका विभिन्न प्रयासलाई विस्तार एवम् समन्वय गर्ने सर्वोच्च द्विपक्षीय संयन्त्र हो। बैठकमा यस क्षेत्रमा भएका द्विपक्षीय पहल तथा प्रयासका प्रगतिबारे समीक्षा गरियो। दुवै पक्षबीच अन्य विषय लगायत नेपाली उर्जा उत्पादकको भारतीय बजारमा पहुँच विस्तार गर्न तर्जुमा भएका उपयुक्त नियमावली तथा निर्देशिका, इनर्जी बैंकीङको विकास, अन्तरदेशीय प्रसारण लाइनको विकासबारे छलफल हुनुका साथै एसजेभिएन लिमिटेडद्वारा प्रर्वद्धित ९०० मेगावाट क्षमताको अरुण तेस्रो जलविद्युत परियोजनाको प्रगतिको समीक्षा गरी उक्त परियोजनाको कार्यान्वयन द्रूत रुपमा अघि बढाउने सहमति भयो। यस क्षेत्रको विकासका लागि दुवै देशका सरकारले निकटमा रहेर समन्वय गरिरहेका छन्। फलस्वरुप गएको पाँच वर्षमा यस क्षेत्रमा उल्लेख्य प्रगति भएको छ। दक्षिण एसियाको पहिलो ४०० केभी क्षमताको अन्तरदेशीय मुजफ्फरपुरढल्केबर विद्युत प्रसारण लाइनको निर्माण सम्पन्न भएको छ भने ४०० केभी क्षमताको गोरखपुरबुटवल प्रसारण लाइनको वित्तीय मोडालिटीबारे पनि सहमति भइसकेको छ र अब चाँडै यस परियोजनाको निर्माण सुरु हुनेछ। त्यस्तै ९०० मेगावाट क्षमताको अरुण तेस्रो जलविद्युत परियोजनाको निर्माण उल्लेख्य रुपमा अघि बढेको छ। दुई देशबीच विद्युतको अन्तरदेशीय व्यापारका लागि दुवै पक्षले नियमन मोडालिटीलाई छिट्टै अन्तिम रुप दिनेछन्। दुवै पक्षले दुई देशबीच उर्जाको क्षेत्रमा भएका सहकार्यलाई थप मजबुत बनाउने लगायत एकीकृत ग्रीडको विकास एवम् विस्तार, आवश्यकता अनुसार थप अन्तरदेशीय विद्युत प्रसारण लाइनको निर्माण, नेपालको जलविद्युत तथा सौर्य उर्जा परियोजनामा लगानी लगायतका प्रतिबद्धता दाहोर्याए। आजको बैठकमा भएको विस्तृत एवम् सकारात्मक छलफलले भारत र नेपाल बीचको उर्जा सहकार्यलाई विस्तार गर्न थप सघाउ पुर्याउने अपेक्षा गरिएको छ।"
लिङ्देनको स्वास्थ्य अवस्था बुझ्न कमल थापा अस्पतालमा,काठमाडौं : राष्ट्रिय प्रजातन्त्र पार्टी (राप्रपा) का अध्यक्ष कमल थापा सांसद राजेन्द्र लिङदेनको स्वास्थ्य अवस्था बुझ्न मेडिसिटी अस्पताल पुगेका छन्। राप्रपका नेता तथा सांसद लिङदेन अस्वस्थ भएपछि मेडिसिटी भर्ना भएका छन्। अस्पतालका डाक्टर दिप्तेश अर्याल र सिइयो पंकज बास्कोटाले अध्यक्ष थापालाई लिङ्देनको पछिल्लो स्वास्थ अवस्थाबारे जानकारी गराएका छन्। अस्पतालले दिएको जानकारी अनुसार सांसद लिङ्ग्देनको स्वास्थ अवस्थामा उल्लेख्य सुधार भएको छ। उनको पुनः कोभिड परीक्षणका लागि स्वाब लिइएको छ। अस्पताल श्रोतका अनुसार अहिले अक्सिजन दिन परेको छैन। पार्टी अध्यक्ष डाक्टर प्रकाशचन्द्र लोहनी पनि लिङ्देनको स्वास्थ्य अवस्था बुझ्न अस्पताल पुगेका राप्रपा सचिवालय सदस्य राजाराम बर्तौलाले जानकारी दिए।
छाउगोठ भत्काइएपछि ओढार र चौरमा बास,"बझाङ : गाउँपालिकाले छाउगोठ भत्काएपछि महिलालाई समस्या हुने गरेको छ । साइपाल गाउँपालिका भइसकेपछि चारपटक बनाइएका छाउगोठ भत्काएपछि महिला महिनावारी भएका बेला ओढार र खुला चौरमा बस्न बाध्य भएका छन् । धार्मिकरुपमा रहेको साइपाल गाउँपालिकामा महिनावारी भएका बेला परिवारले घरभित्र बस्न नदिने, दही, दूध खान नमिल्नेलगायतका कार्य गर्न मिल्दैन । स्थानीय उजली बोहोराले भनिन्, 'छाउगोठमा बसे गाउँपालिकाले भत्काउँछ घरपरिवारले देवता रिसाउँछन् भनेर घरभित्र बस्न दिँदैनन् म छाउ भएका बेला कहिले ओढार त कहिले खाली आकाशमा रात बिताउने गर्छु ।' यो साइपाल गाउँपालिकाको मात्रै पीडा हैन बझाङका अधिकांश ग्रामीण भेगमा महिलाले यस्तो समस्या भोग्दै आएका छन् । साइपाल गाउँपालिकाका महिला महिनावारी भएका बेला खुला आकाश तथा ओढारमा पाल हालेर बस्न बाध्य छन् । गाउँपालिकामा छाउपडी प्रथा उन्मूलन गर्न गाउँपालिकाले विभिन्न जनचेतनामूलक कार्यक्रम तथा छाउगोठ भत्काउने अभियान शुरु गरेपनि महिलालाई झनै समस्या थपिँदै गएको स्थानीय महिला बताउँछन् । समृद्ध गाउँपालिका बनाउनका लागि छाउगोठ भत्काएर मात्रै हुँदैन, मानिसमा चेतना नहुँदासम्म छाउपडी प्रथा उन्मूलन हुन सक्दैन, स्थानीयवासी तिलक विकले भने । गाउँपालिकाका अध्यक्ष राजेन्द्र धाँमीले छाउपडी प्रथामा केही सुधार आउँछ कि भनेर छाउगोठ भत्काइएको र केही ठाउँमा सुधार पनि भएको छ बताए। साइपाल गाउँपालिकामा बसोबास गर्ने दुई समुदायमा छाउ मान्ने र नमान्ने भएका छन् । साइपाल गाउँपालिकाको धुलीमा रहेका लामा, तामाङ समुदाय महिनावारी भएका बेला घरभित्र बस्ने र अन्य जातिले छाउगोठ, ओढार, खुला आकाशमुनि बस्ने गरेका छन् । साइपाल गाउँपालिका धुलिकी पूजा तामाङले भने, 'अन्य समुदायमा छाउपडी प्रथा नमाने देवता रिसाउने भनेर भन्छन् । देवताको बाटो छुवाछूत गर्नु हुन्न भन्छन् । हामी पनि साइपालमै बस्छौँ महिनावारी भएका बेला घरभित्रै बस्छौँ, दही, दूध, मही, घिउ खान्छौँ त्यस्तो केही हुँदैन ।' 'यस्तै सोही ठाउँकी डोल्मा तामाङले भनिन्, 'हामी छाउ भएका बेला खाना आफँै पकाउँछौँ, सँगै बस्छौँ, खाना सँगै खान्छौँ, पूजा मात्रै गर्दैनौँ त्यो समयमा हामीलाइलाई केही हुँदैन ।' साइपालको लाफडीमा तामाङ समुदायको ३५ घर छन् । यहाँका कसैले पनि छाउ प्रथा मान्दैनन् । रासस"
योमरी चखाएर सन्तोष साह पुगे बीबीसी मास्टर सेफको फाइनलमा,"काठमाडौं : नेपाली सेफ सन्तोष साह अन्तर्राष्ट्रिय ख्यातिप्राप्त 'बीबीसी मास्टर सेफ यूके२०२०' प्रतियोगिताको फाइनल राउन्डमा प्रवेश गरेका छन् । उनीसँग अब ६ जना प्रतिस्पर्धी मात्र छन्। सिरहाको कर्जन्हा स्थायी ठेगाना भएका साहले 'बीबीसी वान मा बिहीबार बेलुका प्रसारित सेमिफाइनल राउन्डमा नेवारी परिकार योमरी बनाएका थिए। उनले निर्णायकको आग्रहमा चिकेन चिल्ली, हट एन्ड साओर सुप, क्रिस्पी नुडल्सलगायत इन्डो चाइनिज परिकार र अचार समेत बनाएर खुवाएका थिए। आफू योमरी बनाएर सेमिफइनलमा पुगेपछि सन्तोसले सामाजिक संजालमा खुसी पोखेका छन्। उनले योमरीको स्वाद र यससँग जोडिएको चाडबाड र बनाउन तरिकासमेत उल्लेख गरेका छन्। उनले नेपाली खाना विश्व जगत्लाई चिनाउने आफ्नो धोको रहेको बताएका छन्।"
चोरीका ३ मोटरसाइकलसहित ४ युवा पक्राउ,भक्तपुर : भक्तपुर प्रहरीले चोरीका ३ वटा मोटरसाइकलसहित ४ युवालाई नियन्त्रणमा लिएको छ । महानगरीय प्रहरी परिसर भक्तपुरले दोलखा सैलुङ गाउँपालिका २ घर भई हाल भक्तपुरको सूर्यविनायक नपा ८ सिपाडोल बस्ने २३ वर्षीय सोनाम वाइबा र १९ वर्षीय फुर्बा घिसिङलाई चोरीको मोटरसाइकलसहित बिहीबार पक्राउ गरेको हो । उनीहरुलाई चोरी गरेर ल्याइएको बा ८३ प ७७७३ नम्बरको २२० सीसीको पल्सर मोटरसाइकलसहित भक्तपुरको चाँगुनारायण नपा ९ ताथलीबाट पक्राउ गरिएको परिसरका सूचना अधिकारी प्रहरी निरीक्षक सुवास बुढाथोकीले जानकारी दिए । चाँगुनारायण नपा ९ ताथलीबाट मोटरसाइकल चोरी भएको खबर प्राप्त हुनासाथै महानगरीय प्रहरी वृत्त जगातीबाट खटिएको प्रहरी टोलीले ती दुई युवालाई चोरीको मोटरसाइकलसहित नियन्त्रणमा लिन सफल भएको उनले बताए । त्यसको भोलिपल्ट नै प्रहरीले थप दुई युवालाई चोरीको दुइटा मोटरसाइकलसहित नियन्त्रणमा लिएको थियो । प्रहरीले दोलखाको सैलुङ गाउँपालिका २ नै घर भई हाल सूर्यविनायक नपा ८ सिपाडोल नै बस्ने १८ वर्षीय सञ्जीव तामाङ र सिन्धुपाल्चोकको लिसंखु पाखर गाउँपालिका २ घर भई हाल भक्तपुरको मध्यपुर थिमि नपा ६ पुरानो ठिमी बस्ने २१ वर्षीय जीवन तामाङलाई नियन्त्रणमा लिएको प्रहरीले जनाएको छ । उनीहरुलाई सूर्यविनायक नपा ८ सूर्यविनायकबाट नियन्त्रणमा लिइएको प्रहरी निरीक्षक बुढाथोकीले जानकारी दिए । प्रहरीले उनीहरुको साथबाट प्र ३०२००८ प ७५८५ र प्र ३०२०१४ प ०५९४ नम्बरको २२० सीसीको पल्सर मोटरसाइकल नियन्त्रणमा लिएको थियो । अनुसन्धान गर्दा उक्त दुइटा मोटरसाइकल चोरी गरेको भन्ने खुल्न आएको भक्तपुर प्रहरीले जनाएको छ । प्रहरीले उनीहरुलाई भक्तपुर जिल्ला अदालतमा पेस गरी चोरीको कसुरमा ५ दिन म्याद लिई थप अनुसन्धान तथा कारबाही प्रक्रिया अगाडि बढाइएको प्रहरी निरीक्षक बुढाथोकीले जानकारी दिए ।
राजा माग्दै दमौलीमा युवाको प्रदर्शन,"दमौली : देशैभर राजसंस्था र हिन्दू राज्यका पक्षमा भइहेका प्रदर्शनको सिलसिला तनहुँको दमौलीका युवाले मोटरसाइकल र्याली निकालेका छन् । राजसंस्था तथा हिन्दू राज्यका पक्षधर युवाको एक समूह राष्ट्रवादी अभियान तनहुँले दमौलीमा शुक्रबार मोटरसाइकल र्याली गर्दै प्रदर्शन गरेको हो । दमौली अनशन चौताराबाट सुरु र्यालीमा सैयौंको संख्यामा युवा सहभागी थिए । तनहुँको दमौली, डुम्रे, थर्पु, दुलेगौंडालगायतका सहरबाट आएका युवाले नेपालको झण्डा बोकेका थिए । सहभागीमा अधिकांश युवा थिए । उनीहरुले राजसंस्थाको पुनर्वहाली तथा हिन्दु राज्यका पक्षमा नारा लगाएका थिए । र्यालीका अगुवामध्येका एक उज्वल भट्टराईले जिल्लाभरबाट सोचेभन्दा बाक्लो सहभागीतामा र्याली भएको बताए । दमौली अनशन चौतारीबाट सुरु र्याली बजारका विभिन्न भाग, भादगाउँ, हाइस्कूलटार हुँदै दमौलीमा आएर टुंगिएको थियो । भेलाका सल्लाहकार राजेन्द्र अधिकारीले स्वतःस्फूर्त रुपमा झण्डै एक हजारको संख्यामा सहभागी हुनुले राजसंस्थाका पक्षमा माहोल बनेको संकेत दिएको दाबी गरे ।"
उपत्यकामा थप ५४१ जनामा कोरोना संक्रमण,काठमाडौं : शुक्रबार काठमाडौं उपत्यकामा थप ५४१ जनामा कोरोना भाइरस (कोभिड१९) संक्रमण देखिएको छ। २३६ महिला र ३०५ पुरुषसहित ५०१ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। पछिल्लो २४ घण्टामा उपत्यकामा थपिएका ५४१ सहित १ हजार ४४ जनामा कोरोना भाइरस (कोभिड१९) संक्रमित थपिएका छन्। स्वास्थ्य तथा जनसंख्या मन्त्रालयका अनुसार नयाँ थपिएकासहित कोरोना संक्रमितको संख्या २ लाख ४६ हजार ६९४ पुगेको छ। ७ हजार ४१४ पीसीआर परीक्षणमा १ हजार ४४ जनामा कोरोना संक्रमण देखिएको मन्त्रालयले जनाएको छ। यस्तै शुक्रबार १२ सय ७१ जना डिस्चार्ज भएका छन्। योसहित कोरोना जित्नेको संख्या २ लाख ३२ हजार ८७२ पुगेको स्वास्थ्य मन्त्रालयले जनाएको छ। मन्त्रालयका अनुसार निको हुनेको दर ९४४ प्रतिशत हो। देशभर सक्रिय संक्रमितको संख्या भने १२ हजार १४८ रहेको छ। अहिलेसम्म कोरोनाबाट मृत्यु हुनेको संख्या २६ सय ७४ पुगेको मन्त्रालयले जनाएको छ। शुक्रबार कोरोनाबाट थप ११ जनाको मृत्यु भएको छ। यस्तै अहिले ५१९ जना क्वारेन्टिन र १२ हजार १४८ आइसोलेसनमा रहेको मन्त्रालयले जनाएको छ। कोरोनाका गम्भीर २१० जनाको आइसीयूमा र ५० जनाको भेन्टिलेटरमा उपचार भइरहेको छ।
"कलंकीमा ट्रकले ठक्कर दिँदा एकको मृत्यु, सातजना घाइते : ६ वटा सवारी साधनमा क्षति","काठमाडौं : कलंकीमा ट्रकले ठक्कर दिँदा एक जनाको मृत्यु भएको छ। दुर्घटनामा अन्य ६ वटा सवारी साधनमा क्षति भएको ट्राफिक प्रहरी महाशाखाका प्रमखु एसएसपी जनक भट्टराईले जानकारी दिए। थानकोटबाट कलंकीतर्फ आउँदै गरेको मालबाहक ट्रकले ढुंगेअड्डामा एकसाथ छ वटा सवारी साधनलाई ठक्कर दिएको हो। प्रदेश२ ०३ ००१ ख १४२० नम्बरको ट्रकको ब्रेक फेल हुँदा अन्य सवारी साधनलाई ठक्कर दिएको प्रहरीको अनुमान छ। घटनास्थलमै ओखलढुंगा घर भएका अन्दाजी ३० वर्षीय शंकर परियारको मृत्यु भएको महानगरीय प्रहरी वृत्त कालीमाटीले जनाएको छ। दुर्घटनामा थप सातजना घाइते भएका छन्। उनीहरुको विभिन्न अस्पतालमा उपचार भइराखेको छ। प्रहरीका अनुसार दुर्घटनामा रजित चौधरी, गणेश शर्मा, साजन खत्री, रामचन्द्र सिंम्खडा, सुजन मानन्धर, विशाल श्रेष्ठ र सन्ध्या थिङ घाइते भएका छन् । उक्त दुर्घटनामा बा २ ज २०४७ नम्बरको ट्याक्सी, बा ४ च २२१ नम्बरको पिकअप भ्यान, बा ४ ख ३२५२ नम्बरको यात्रुबाहक बस, बा ५१ प ४९५१ नम्बरको मोटरसाइकल प्रदेश नम्बर ३०२००६ प १३४१ नम्बरको मोटरसाइलक र अर्को एक कुटरलाई ट्रकले ठक्कर दिएको छ ।"
"महिला मृत फेला, सातजना पक्राउ","भक्तपुर : भक्तपुरको चाँगुनारायण नगरपालिका ४ फूलबारीस्थित एक घरटहरामा एक महिला मृत फेला परेकी छिन्। महानगरीय प्रहरी परिसर भक्तपुरका अनुसार काभ्रेको खानीखोला गाउँपालिका घर भएकी ४३ वर्षीया अन्तरीमाया थिङ मृत अवस्थामा फेला परेकी हुन्। उनी फूलबारीस्थित मीनबहादुर खत्रीको ब्लक, सिमेन्ट र जस्ताले बनेको घरटहरामा डेरा गरी बस्दै आएको परिसरका सूचना अधिकारी प्रहरी निरीक्षक सुवास बुढाथोकीले बताए। उनका अनुसार खत्रीको दुईकोठे घरटहरामध्ये एउटामा थिङको परिवार र अर्कोमा ज्यालामजदुरी गर्ने सातजना पुरुष मजदुरहरु बस्दै आएका थिए। दुईकोठे उक्त घरटहरामध्ये थिङ मजदुर बस्ने कोठामा मृत भेटिएको प्रहरी निरीक्षक बुढाथोकीले जानकारी दिए। थिङ मृत फेला परेपछि उक्त कोठामा डेरागरी बस्ने सातैजना मजदुरलाई अनुसन्धानको लागि नियन्त्रणमा लिइएको उनले बताए। नियन्त्रणमा लिएका मजदुरहरुले दिएको बयानअनुसार त्यसदिन थिङले अधिक मादकपदार्थ सेवन गरेकी थिइन्। एउटै घरटहरामा बस्ने भएकाले थिङ र मजदुरहरुबीच राम्रै बोलचाल थियो। कोठामा पनि आउजाउ रहेको देखिएको प्रहरी अधिकारी बताउँछन्। मजदुरहरुले चाँगुकै एक निर्माण व्यवसायीको मातहतमा काम गर्दै आएका छन्। जसले गर्दा उक्त कोठामा उनीहरु खाने र सुत्नेमात्रै भएकाले कहिल्यै ताला नलाग्ने पाइएको प्रहरी निरीक्षक बुढाथोकी बताउँछन्। उनका अनुसार श्रीमान र सुस्त मनस्थिति भएकी आठ वर्षीया छोरीसँगै बस्दै आएका थिङ पनि ज्यालामजदुरी नै गर्छन् तर घटना भएको २३ अघिमात्रै थिङका श्रीमान गाउँ गएको उनले बताए। घटना भएको दिन मजदुरहरु बिहानै काम गर्न गएका रहेछन्, मजदुरहरुले दिएको बयान उद्धृत गर्दै प्रहरी निरीक्षक बुढाथोकीले भने, उनीहरु बिहानको खाना खान आउँदा अधिक मादक पदार्थ सेवन गरेकी अन्तरीमाया थिङ मजदुरहरुको कोठामा आएका रहेछन्। उनलाई कोठामै छाडेर खाना खाइसकेपछि मजदुरहरु फेरि काममा गएछन्। दिउँसो उक्त कोठामा थिङकी छोरी रोएको देखेर स्थानीय गएर हेर्दा अन्तरीमाया मृत फेला परेको र लगत्तै प्रहरीलाई खबर गरेको भक्तपुर परिसरले जनाएको छ। परिसरका सूचना अधिकारी प्रहरी निरीक्षक बुढाथोकीले मृतकको शवमा कुनै घाउचोटपटक नदेखिएको बताए। त्यसैले पोस्टमार्टमको रिपोर्ट नआएसम्म केही भन्न नसकिने उनले जानकारी दिए। घटनाबारे थप अनुसन्धान भइरहेकाले नियन्त्रणमा लिएकाहरुबारे प्रहरीले केही खुलाएको छैन। प्रहरी नियन्त्रणमा लिएकाहरुले समेत घटनाको अनुसन्धानमा सहयोग पुग्ने किसिमको बयान नदिएको प्रहरी निरीक्षक बुढाथोकीले बताए। उनका अनुसार मृतकको शवलाई पोष्टमार्टमको लागि चाँगुनारायण नपा २ दुवाकोटस्थित काठमाडौं मेडिकल कलेज शिक्षण अस्पताल पठाइएको छ। घटनाको थप अनुसन्धान कार्य भइरहेको प्रहरीले जनाएको छ।"
"२४ घण्टामा थप १२७१ डिस्चार्ज, १०४४ जनामा कोरोना संक्रमण, ११ को मृत्यु",काठमाडौं : पछिल्लो २४ घण्टामा १ हजार ४४ जनामा कोरोना भाइरस (कोभिड१९) संक्रमित थपिएका छन्। स्वास्थ्य तथा जनसंख्या मन्त्रालयका अनुसार नयाँ थपिएकासहित कोरोना संक्रमितको संख्या २ लाख ४६ हजार ६९४ पुगेको छ। ७ हजार ४१४ पीसीआर परीक्षणमा १ हजार ४४ जनामा कोरोना संक्रमण देखिएको मन्त्रालयले जनाएको छ। यस्तै शुक्रबार १२ सय ७१ जना डिस्चार्ज भएका छन्। योसहित कोरोना जित्नेको संख्या २ लाख ३२ हजार ८७२ पुगेको स्वास्थ्य मन्त्रालयले जनाएको छ। मन्त्रालयका अनुसार निको हुनेको दर ९४४ प्रतिशत हो। देशभर सक्रिय संक्रमितको संख्या भने १२ हजार १४८ रहेको छ। अहिलेसम्म कोरोनाबाट मृत्यु हुनेको संख्या २६ सय ७४ पुगेको मन्त्रालयले जनाएको छ। शुक्रबार कोरोनाबाट थप ११ जनाको मृत्यु भएको छ। यस्तै अहिले ५१९ जना क्वारेन्टिन र १२ हजार १४८ आइसोलेसनमा रहेको मन्त्रालयले जनाएको छ। कोरोनाका गम्भीर २१० जनाको आइसीयूमा र ५० जनाको भेन्टिलेटरमा उपचार भइरहेको छ।
"बोलेरो दुर्घटना अपडेट : मृतक दुवैजनाको सनाखत, १९ घाइते, ४ जनाको अवस्था गम्भीर","चितवन : बोलेरो दुर्घटनामा मृत्यु भएका दुवैजनाको सनाखत भएको छ। मृत्यु हुनेमा बोलेरो चालक इच्छाकामना गाउँपालिका ६ का ३० वर्षीय निर्मल गुरुङ र ५० वर्षीया खिमा कुमारी गुरुङ रहेको चितवन प्रहरीले पुष्टि गरेको छ। दुर्घटनामा १९ जना घाइते भएका छन्। घाइतेमध्ये १४ जनाको चितवन मेडिकल कलेज र अन्य ५ जनाको पुरानो मेडिकल कलेजमा उपचाररत भइरहेको छ। उपचारत चारजनाको अवस्था गम्भीर रहेको प्रहरीले जनाएको छ। ईच्छाकामना गाउँपालिका ६ जलबिरेस्थित भित्री सडकखण्डमा चण्डिभञ्जाङबाट राजमार्ग तर्फ आइरहेको ना ४ च ५०५० नं को बोलेरो आफै अनियन्त्रित भए दुर्घटना भएको थियो। बोलेरो सडक छेउमा रहेको फलामको बिजुलीको पोलमा ठोकिन जाँदा करेन्ट सर्ट भइ जीपमा सवार दुईजनाको घटनास्थलमै मृत्यु भएको चितवन प्रहरीका प्रवक्ता सुर्य थापाले जानकारी दिए । पहाडी क्षेत्रबाट राजमार्ग आउने क्रममा बोलेरो दुर्घटना भएको हो । बिजुलीको पोलमा बोलेरो ठोक्किदा करेन्ट लागेर दुईजनाको मृत्यु, १८ घाइते, ४ गम्भीर"
भक्तपुर नगरका विद्यालयले पुस १ देखि आलोपालो कक्षा चलाउने,"भक्तपुर : भक्तपुरस्थित भक्तपुर नगरपालिकाले यहीँ पुस १ गतेदेखि आफ्नो नगर क्षेत्रभित्रका विद्यालयमा ८, ९ र १० कक्षा आलोपालो चलाउने निर्णय गरेको छ। नगर प्रमुख सुनिल प्रजापतिको अध्यक्षतामा बसेको नगर शिक्षा समितिले नगर क्षेत्रभित्रका सामुदायिक तथा निजी एवं संस्थागत विद्यालयलाई माथिल्लो कक्षातर्फ ८, ९ र १० कक्षा आलोपालो गरी सञ्चालन गर्न दिने निर्णय गरेको हो। माथिल्लो तहका तीनवटा कक्षा आलोपालो सञ्चालन गर्न गराउन शिक्षा विज्ञान तथा प्रविधि मन्त्रालयबाट स्वीकृत विद्यालय सञ्चालनसम्बन्धी कार्यढाँचा२०७७ बमोजिम स्वास्थ्य सुरक्षासम्बन्धी मापदण्ड पालना गर्न विद्यालयलाई आग्रह गरिएको छ। समितिले विद्यार्थी संख्या एकसयभन्दा कम भएका सामुदायिक तथा निजी एवं संस्थागत विद्यालयलाई स्वास्थ्य सुरक्षासम्बन्धी मापदण्ड कार्यान्वयन गरी विद्यालय सञ्चालनसम्बन्धी प्रस्तावनासहितको कार्ययोजना नगर शिक्षा शाखामा पेस गर्न भनेको छ। सोही प्रस्तावनाको आधारमा मात्रै कक्षा सञ्चालन गर्ने गराउने निर्णय भएको प्रमुख प्रजापतिले जानकारी दिए। उनका अनुसार कक्षा सञ्चालन सम्बन्धमा विद्यालय व्यवस्थापन समिति बैठक, शिक्षककर्मचारी बैठक, विद्यार्थी र अभिभावकसँग सरसल्लाह गरेको बैठकको निर्णयसहितको विद्यालय सञ्चालनसम्बन्धी प्रस्तावनासहितको कार्ययोजना मंसिर मसान्तभित्र नगर शिक्षा शाखामा पेश गर्नुपर्नेछ। नगर प्रमुख प्रजापतिले विद्यालय सञ्चालनसम्बन्धी अन्योल हटाउन नपाले विद्यालयका प्रतिनिधि, शिक्षक तथा अभिभावक संघका प्रतिनिधिसँग नियमित छलफल गर्दै आएको बताए। त्यसैको आधारमा पुस १ गतेदेखि पहिलो चरणमा माथिल्लो तहका तीनवटा कक्षा आलोपालो सञ्चालनमा ल्याउने निर्णय गरिएको उनले स्पष्ट पारे। भक्तपुर नगर क्षेत्रमा ५७ वटा निजी एवं संस्थागत र ३५ वटा सामुदायिक गरी ९२ वटा विद्यालय छन्। कोरोना भाइरस संक्रमणका दृष्टिले भक्तपुर नपा जिल्लाकै तेस्रो सर्वाधिक संक्रमित रहेको नगरपालिका हो। यहाँ करिब एक हजार ७ सय संक्रमित रहेका छन्। कोरोना भाइरस संक्रमणका कारण मृत्यु हुने जिल्लावासीमा भक्तपुर नपाकै सबैभन्दा बढी छन्। यहाँका २७ पुरुष र १५ महिला गरी ४२ जनाको कोरोना भाइरस संक्रमणका कारण मृत्यु भएको छ। स्वास्थ्य तथा जनसंख्या मन्त्रालयले कोरोना भाइरस संक्रमण अझै नियन्त्रणमा नआएकाले उपत्यकाभित्र विद्यालय सञ्चालन गर्न हतार नगर्न जोड दिँदै आएको छ। तैपनि उपत्यकाका केही स्थानीय तहले विद्यालय सञ्चालनमा ल्याइसकेका छन्। सञ्चालनमा ल्याएका केही विद्यालयले विद्यार्थीहरुमा कोरोना भाइरस संक्रमण देखिएको भन्दै पुनः अनिश्चितकालीन पठनपाठनसमेत बन्द गरेका छन्।"
हुस्सुले आन्तरिक तथा अन्तराष्ट्रिय उडान प्रभावित,"काठमाडौ : काठमाडौँ उपत्यकामा बिहानैदेखि बाक्लो हुस्सु लागेको छ । हुस्सुका कारण त्रिभुवन अन्तर्राष्ट्रिय विमानस्थलबाट हुने आन्तरिक तथा अन्तराष्ट्रिय दुवै उडान प्रभावित भएको छ । मुलुकका अन्य पहाडी र दुर्गम तथा तराई भेगको उडान पनि प्रभावित भएको छ । बिहान सबेरैदेखि बाक्लो हुस्सुले भिजिबिलिटी (दृश्य क्षमता) कम भएका कारण अन्तर्राष्ट्रिय विमानस्थलको सबै उडान प्रभावित भएको विमानस्थलका निमित्त महाप्रबन्धक देवचन्द्रलाल कर्णले राससलाई जानकारी दिए। उनका अनुसार शुक्रबार बिहान चीनको कुनमिङबाट आएको हिमालय एयरलाइन्सको जहाज मात्रै अन्तर्राष्ट्रिय विमानस्थलमा अवतरण भएको छ । बिहान करिब ६ः३० बजे उक्त जहाज अवतरण गरे पनि लगत्तै बाक्लो हुस्सु लागेपछि विमानस्थलमा कुनै पनि जहाजको उडान अवतरण भएको छैन । हुस्सु खुलेपछि अर्थात बिहान १० बजेपछि मात्र उडान सामान्य हुने निमित्त महाप्रबन्धक कर्णले बताए । 'बिहान एक मात्र अन्तर्राष्ट्रिय उडानको जहाज अवतरण भयो । अहिले बाक्लो हुस्सुले भिजिबिलिटी १०० मिटर मात्रै छ, बिहान १० बजेपछि मात्र उडान सामान्य हुनेजस्तो देखिन्छ,' उनले भने। अन्तर्राष्ट्रिय उडानका जहाजलाई अवतरण गर्न एक हजार ५०० मिटर भिजिबिलिटी चाहिन्छ । त्यस्तै आन्तरिक उडानका जहाजको प्रकृति अनुरुप फरकफरक भिजिबिलिटी हुनुपर्छ । आइएफआर जहाजलाई उडानका लागि डेढ किलोमिटर भिजिबिलिटी चाहिन्छ । ती जहाजलाई अवतरणका लागि तीन किलोमिटर भिजिबिलिटी चाहिन्छ ।"
मेयरकै आदेशमा नदीजन्य पदार्थ उत्खनन्,"परासी : पश्चिम नवलपरासीको रामग्राम नगरपालिकाका मेयर नरेन्द्र कुमार गुप्ताले नियम विपरीत लिखित अनुमति दिएर नदीजन्य पदार्थ उत्खनन् गर्न लगाएको पाइएको छ । त्यसरी अनुमति दिएर अवैध रुपमा उत्खनन् गर्न दिइएको नदीजन्य पदार्थ मेयर गुप्ताको आफ्नै इँट्टा उद्योगको प्रयोगका लागि हो । रामग्राम नगरपालिका१ सण्डामा सञ्चालनमा रहेको शिव शंकर इट्टा उद्योगको नाममा ५ हजार घनफिट (५० ट्याक्टर) भस्कट ( माटो र बालुवा मिसिएको पाँगो) खोलाबाट निकासी गर्न अनुमति दिएका हुन् । ढुंगा गिट्टी, बालुवा उत्खनन् बिक्री तथा व्यवस्थपनसम्बन्धी मापदण्ड २०७७ विपरीत गुप्ताले ठेक्का नै नगलागेको रामग्राम१ सण्डास्थित झरही खोलाबाट २० दिनसम्म ३ वटा ट्याक्टरबाट नदीजन्य पदार्थ निकासी गर्न अनुमति दिएका हुन् । मेयर गुप्ताले नगरपालिकाको लेटर प्याडमा हस्ताक्षर गरी मंसिर १० देखि ३० गतेसम्म निकासीका लागि अनुमति दिइएको ट्याक्टरले दैनिक २० देखि २५ टाली भन्दाबढी नदीजन्य पदार्थ उद्योगमा पुर्याउने गरेको स्थानीयले बताए। काँचो इट्टाका लागि भस्कट प्रयोग गर्ने गरिन्छ । उद्योगलाई अनुमति दिएका मेयर गुप्ताले भने स्थानीयलाई नदीजन्य पदार्थ निकासीका लागि अनुमति माग्न जाँदा दिन नमिल्ने भन्दै फर्काइ दिने गरेको स्थानीय बृजेन्द्र कुमार गुप्ताले बताए । 'गाउँमा घर बनाएकाहरुले जग पुर्नका लागि भस्कट माग्दा नियमले मिल्दैन भन्दै मेयरले फर्काउने गरेका छन् । आफ्नो उद्योगमा भने दैनिक रुपमा टेक्टरले बोकी रहेका छन्, 'बृजेन्द्रले भने । नगर क्षेत्रमा ३ वटा खोला छन् । बञ्जरियास्थित तुरिया खोला बाहेक झरही र भलुही खोलाको ठेक्का नलागेको नगरपालिकाले जनाएको छ । नदीजन्य पदार्थ उत्खनन्का लागि कसैलाई पनि अनुमति दिने भनेर कार्यपालिकाबाट समेत निर्णय नभएको अनुगमन समितिका संयोजक एंव उपप्रमुख रम्भा कुँवरले बताइन् । जिल्ला अनुगमन समितिका संयोजक एंव जिल्ला समन्वय समितिका प्रमुख शिवशंकर रायले स्थानीय तह आफैले त्यसरी नदीजन्य पदार्थ निकासीका लागि अनुमति दिन नमिल्ने बताए । 'ढुंगा गिट्टी, बालुवा उत्खनन् बिक्री तथा व्यवस्थपन सम्बन्धी मापदण्ड २०७७ अनुसार आफूखुसी स्थानीय तहले अनुमति दिन मिल्दैन । त्यो सरासर नियम विपरीत हो । नदीका कारण विपद् निम्तिन सक्ने भए जिल्ला अनुगमन समितिको बैठकले निर्णय गरेर दिन सकिन्छ । 'जिल्लामा कुनै पनि तहलाई त्यसरी अनुमति दिइएको छैन, ' जिसस प्रमुख रायले भने । प्रमुख जिल्ला अधिकारी सागरमणि पाठकले मेयरको अनुमतिले नदीजन्य पदार्थ उत्खनन् गर्न नपाइने बताए । नियम विपरीत त्यसरी उत्खनन् गर्ने ट्याक्टरलाई प्रहरी पठाएर नियन्त्रणमा ल्याइ कारबाही प्रक्रिया अघि बढाउने उनले बताए ।"
बालाचतुर्दशीमा देवघाट नआउन आग्रह,"चितवन : देवघाट क्षेत्र विकास समितिले बालाचतुर्दशीमा देवघाट नआउ आग्रह गरेको छ । मङ्सिर २८ गते पर्ने यस धार्मिक पर्वमा भक्तजनको भीड हुने भएकाले नआउन आग्रह गरिएको हो । समितिले एक विज्ञप्ति प्रकाशित गरी मङ्सिर २७ साँझदेखि २८ गतेसम्म लाग्ने बालाचतुर्दशी मेलामा देवघाटमा तीर्थयात्रीको अत्यधिक आगमन हुन सक्नेतर्फ सचेत गराएको छ । विज्ञप्तिमा कोरोना भाइरसको जोखिम यथावत रहेकाले देवघाट नआउन आग्रह गरिएको जनाइएको छ । समितिका कार्यकारी निर्देशक धीरणबाबु घिमिरेद्वारा हस्ताक्षरित विज्ञप्तिमा सरकारको मेला, पर्व, उत्सवमा भीडभाड नगर्ने नीति कायम रहेको उल्लेख गर्दै उक्त पर्व पनि घरमै बसी मनाउन आग्रह गरिएको छ । बालाचतुर्दशीमा देवघाटमा सदबिज छर्ने भक्तजनको ठूलो भीड लाग्ने गर्दछ । यहाँ सदबिज छर्ने र स्नान गरेमा मोक्ष प्राप्त हुने धार्मिक विश्वास रहिआएको छ । देवघाटधाममा बसोबास गर्ने अधिकांश वृद्धवृद्धा रहेका र कोरोनाको सङ्क्रमण फैलिएमा अप्ठ्यारो स्थिति सिर्जना हुनसक्ने भएकाले नआउन आग्रह गरिएको समितिका अध्यक्ष शिवराज पौडेलले बताए। उनले अन्य धार्मिक पर्वमा समेत देवघाट नआउन आग्रह गरिँदै आएको बताए । अन्त्येष्टि कर्ममा समेत थोरै सङ्ख्यामा मलामी आएर भौतिक दूरी कायम गर्दै अन्त्येष्टि गर्न आग्रह गरिँदै आएको उनले जानकारी दिए। रासस"
सुनसरीको उल्टीमा सशस्त्रको बिओपी,"धरान : चोरी, तस्करी र अबैध हतिहारको कारोवार, हत्या र अपहरणजस्ता अपराधिक क्रियाकलाप भइरहने सीमावर्ती क्षेत्र सुनसरीको भोक्राहा नर्सिङ गाउँपालिकाको उल्टी भन्ने स्थानमा सशस्त्र प्रहरीको बोर्डर आउट पोष्ट (बिओपी) को स्थापना गरिएको छ । सरकारको स्वामित्वमा रहेको ७ कठ्ठा जमिनमा पक्की भवन निर्माण सम्पन्न गरी विओपीको स्थापना गरिएको हो । सरकारले सीमा क्षेत्रको शान्ति सुरक्षा मजबुत बनाउने उदेश्यले स्थापना गरेको बिओपी कार्यालयको उद्घाटन सशस्त्र प्रहरी अतिरिक्त महानिरीक्षक रामशरण पौडेलले उद्घाटन गरेका छन् । बोर्डर आउट पोष्ट उद्घाटन गर्दै पौडेलले सरकारको नीति अनुसार सीमाक्षेत्रको सुरक्षा व्यबस्था मजबुत बनाइ चोरी तस्करी, अबैध हतियारको कारोवार बन्द गर्ने र सीमा क्षेत्रको संरक्षण गर्न बिओपीको स्थापना गरिएको बताए । उनले सशस्त्र प्रहरीलाई आर्थिक प्रलोभनमा नपरी नेपाली भूमिको रक्षा र सीमा क्षेत्रका वासिन्दाको भरपर्दो शान्ति सुरक्षाको प्रत्याभूति दिलाउन मातहतका सशस्त्र प्रहरीलाई निर्देशन दिएका छन् । उल्टीमा बोर्डर आउट पोष्ट स्थापना भएसंगै सशस्त्र प्रहरीले सीमा क्षेत्रमा दैनिक गस्ती र निगरानी बढाएको सशस्त्र प्रहरी गण ४ नम्बर गण सुनसरीका प्रमुख सशस्त्र प्रहरी उपरीक्षक माधवप्रसाद पौडेलले बताए । उनले सुनसरीमा १० औं बोर्डर आउट पोष्ट स्थापना भएसँगै यसक्षेत्रको शान्तिसुरक्षा मजबुत हुने विश्वास व्यक्त गरेका छन् । बोर्डर आउट पोष्ट स्थापनासँगै सुनसरीमा हुने चोरी तस्करी, अवैध हतियारको कारोवार, लागुऔषधको कारोवार, अत्या अपहरण जस्ता जघन्य अपराधिक गतिविधि नियन्त्रणमा थप मद्धत पुग्ने सप्रउ पौडेलको भनाइ छ । सरकारको ७ कट्ठा जग्गा क्षेत्रफलमा स्थापना गरिएको बोर्डर आउट पोष्टमा सशस्त्र प्रहरी निरीक्षकको नेतृत्वमा हतियारसहितका २६ जना सशस्त्र प्रहरी परिचालन गरेको छ ।"
उपत्यकाका स्कुल खोलिँदै,"काठमाडौं : उपत्यकाका स्थानीय तहहरूले विद्यालयमा भौतिक उपस्थिति गराएरै कक्षा सञ्चालनको तयारी गरेका छन्। शिक्षा मन्त्रालयले कोभिड१९ संक्रमणका कारण बन्द विद्यालय स्थानीय तहले निर्णय गरी सञ्चालन गर्न दिने भएपछि विद्यालय खोल्ने तयारी थालेका हुन्। ललितपुर महानगरपालिकाले पुस १ गतेदेखि विद्यालय सञ्चालन गर्ने निर्णय गरेको छ। सरकारले तोकेको मापदण्ड पूरा गरी विद्यालय सञ्चालन गर्न लागिएको महानगरपालिकाका प्रवक्ता राजु महर्जनले बताए। हामीले पुस १ गतेदेखि खोल्ने निर्णय गरेका छौं, प्रवक्ता महर्जनले भने, मापदण्ड अपनाएर खुलाउने तयारी गरेका छौं। अहिले त्यसैको छलफलमा छौं। महानगरभित्र सामुदायिक विद्यालयमा पढ्ने १६ हजार विद्यार्थी छन्। विद्यालय खुल्दा सबै विद्यार्थीको सुरक्षाको चुनौती देखिएको छ। आर्थिक रूपमा कमजोर विद्यार्थीलाई महानगरपालिकाकै कोषबाट सुरक्षा सामग्री उपलब्ध गराउने तयारी रहेको प्रवक्ता महर्जनले बताए। काठमाडौं महानगरपालिकाले सरोकारवालासँग छलफल गरिरहेको मेयर विद्यासुन्दर शाक्यले बताए। महानगरपालिकामा अहिले ६ सय ४१ वटा संस्थागत र ९१ वटा सामुदायिक विद्यालय छन्। सामुदायिक र संस्थागत सबै विद्यालय सञ्चालन गर्न अवस्था कस्तो छ भनेर छलफल चलाइरहेको मेयर शाक्यले बताए। हामी अहिले छलफल गरिरहेका छौं, उनले भने, हामी निर्णय गरेर सञ्चालन गरौं भनौंला। तर विद्यालयले धान्ने अवस्था नहोला। त्यसैले सबै विद्यालयहरूका प्रधानाध्यापकहरूसँग स्वास्थ्य र सुरक्षाका विषयमा छलफलमा छौं। छलफलपछि कस्तो मोडालिटीमा सञ्चालन गर्ने भन्ने निष्कर्ष निस्किन्छ। उनले पुरानै मोडालिटीमा सबै विद्यार्थीलाई एकसाथ राखेर पढाउन भने नसकिने बताए। पुरानै स्वरूपमा हामी पढाउँदैनौं, उनले भने, सकिँदैन पनि। विद्यार्थीलाई कक्षागत हिसाबले फरक दिन पारेर वा आधालाई एकदिन पारेर कसरी हुन्छ नयाँ तरिकामा हामी जान्छौं। भक्तपुर नगरपालिकाले पनि मातहतका विद्यालय खोल्ने तयारी गरेको छ। भक्तपुरमा ३५ सामुदायिक र ५७ वटा संस्थागत विद्यालय छन्। ठूलो कक्षाबाट आलोपालो गर्दै विद्यार्थीलाई भौतिक रूपमै उपस्थिति गराएर विद्यालय खोलिने मेयर सुनील प्रजापतिले बताए। ठूलो कक्षाबाट सुरु गरेर खोल्छौँ। मापदण्ड अपनाएर, कक्षाहरू आलोपालोमा सञ्चालन गर्ने योजना बनाएका छौँ, उनले भने। केही स्थानीय तहले विद्यालय सञ्चालन गर्न सुरु पनि गरिसकेका छन्। गोदावरी नगरपालिका र गोकर्णेश्वर नगरपालिकामा विद्यालय सञ्चालन भइरहेको छ। स्वास्थ्य मन्त्रालयले भन्यो : अहिले नै स्कुल नखोल्नू"
लालपुर्जा दिन सम्झौता,"हेटौंडा : प्रदेशका २८ वटा स्थानीय तहसँग भूमिसम्बन्धी समस्या समाधान आयोगले सम्झौता गरेको छ। हेटौंडामा बिहीबार मुख्यमन्त्री डोरमणि पौडेलको उपस्थितिमा भएको सम्झौतामा आवश्यक प्रक्रिया पूरा गरी स्थानीय तहले सुकुमबासी र अव्यवस्थित बसोबासीलाई लालपुर्जा वितरण गर्ने उल्लेख छ। बागमती प्रदेशका १ सय १९ स्थानीय तहममध्ये चितवनस्थित रत्ननगर नगरपालिका र मकवानपुरको बागमती गाउँपालिकासँग यसअघि नै आयोगले सम्झौता गरिसकेको छ। सुकुमबासी र अव्यवस्थित बसोबासीको लगत बुझाउने स्थानीय तहसँग लालपुर्जा वितरणको काम अघि बढाउन सम्झौता गरेको आयोगका अध्यक्ष देवीप्रसाद ज्ञवालीले बताए। भूमिहीन, दलित, सुकुमबासी र अव्यवस्थित रूपमा बसोबास गरेकाको पहिला तथ्यांक पठाएको आधारमा ती स्थानीय तहसँग सम्झौता गरेका हौं, उनले भने, यो देशैभर अभियानका रूपमा अघि बढ्छ। ज्ञवालीले पहिलो चरणमा १ सय ८६ वटा पालिकासँग सम्झौता हुने जानकारी दिँदै प्रदेश १ र २ मा आयोगले सम्झौता गरिसकेको बताए। असारभित्र नतिजा आउने गरी काम गर्न उनले स्थानीय तहका पदाधिकारीलाई आग्रह गरे। सम्झौतापत्रमा आयोगका तर्फबाट आयोगका उपसचिव वसन्तप्रसाद पन्थी र सम्बन्धित स्थानीय तहका प्रमुख प्रशासकीय अधिकृतले हस्ताक्षर गरेका छन्। सम्झौतापत्रमा आयोग र स्थानीय तहले गर्ने काम उल्लेख गरिएको छ। सम्झौता कार्यक्रममा मुख्यमन्त्री डोरमणि पौडेलले स्थानीय तहले सुकुमबासी, अव्यवस्थित, दलित र भूमिहीनलाई लालपुर्जा दिलाउने कामलाई पहिलो प्राथमिकता दिन आग्रह गरे।"
७० हजार चालक अनुमतिपत्र वितरण गर्न बाँकी,"काठमाडौं : एकान्तकुनास्थित यातायात व्यवस्था कार्यालयले झण्डै ७० हजार अनुमतिपत्र वितरण गर्न बाँकी रहेको छ । पछिल्लो एक वर्षमा विगतका वर्षदेखि बाँकी रहेको सबै अनुमतिपत्र छापिसकेर पठाएको कार्यालयले जनाएको छ । कार्यालयमा दुईतीन महिना पहिले छापिएकादेखि दुईतीन वर्ष पहिले छापिएर आएको अनुमतिपत्र लिन सेवाग्राही आउन बाँकी रहेको कार्यालय प्रमुख सम्बरबहादुर कार्कीले बताए । विभागले गत वर्ष ठूलो क्षमताको छपाइयन्त्र (मास प्रिन्टर) खरिद गरेर सञ्चालनमा ल्याएसँगै यहाँका छाप्न बाँकी धेरै अनुमतिपत्र छापिएर आएको थियो । तिहारपछि कार्यालयमा अनुमतिपत्र लिन आउने सेवाग्राहीको सङ्ख्या कम भएको कार्यालयले जनाएको छ । प्रमुख कार्कीका अनुसार गत वर्ष चैतमा बन्दाबन्दी भएसँगै बन्द कार्यालय असारमा खुलेपछि कार्यालयमा सेवाग्राहीको धेरै चाप रहेको थियो । त्यतिबेला धेरै कार्यालय बन्द भएकाले फुर्सदका कारण पनि सेवाग्राही धेरै आएको हुनसक्ने उनको भनाइ छ । उनले भने, 'अहिले धेरै कार्यालय खुलेकाले पनि हुनसक्छ सेवाग्राही कम भएका छन् ।' कार्यालयले नवीकरणका लागि आएका सेवाग्राहीको झण्डै १५ हजार अनुमतिपत्र मात्रै विभागबाट छापिएर आउन बाँकी छ । कार्यालयले नयाँ चालक अनुमतिपत्र नखुलाएर अनुमतिपत्र नवीकरण र वितरणको काम गरिरहेको छ । विभागले अनुमतिपत्रका लागि आवेदन लिइने भने पनि अझैसम्म वाग्मती प्रदेश सरकारले नयाँ अनुमतिपत्र खुलाउने निर्णय गरेको छैन । अनुमतिपत्र नवीकरणका लागि दैनिक तीनरचार सय सेवाग्राही आइरहेका छन् । यो सङ्ख्या पछिल्लो एक डेढ महिनाको मात्रै भएको उनले बताए। विभागले कार्यालयले पठाएको अनुमतिपत्र झण्डै दुई महिनामा छापेर पठाइरहेको छ । रासस"
"बिजुलीको पोलमा बोलेरो ठोक्किदा करेन्ट लागेर दुईजनाको मृत्यु, १८ घाइते, ४ गम्भीर",चितवन : सवारी दुर्घटनामा परी चितवनमा दुईजनाको मृत्यु भएको छ । इच्छाकामना गाउँपालिका ६ जलबिरेस्थित भित्री सडकखण्डमा चण्डिभञ्जाङबाट राजमार्गतर्फ आउँदै गरेको ना ४ च ५०५० नं को बोलेरो अनियन्त्रित भइ दुर्घटना हुँदा दुईजनाको मृत्यु भएको छ भने १८ जना घाइते भएका छन्। बोलेरो सडक छेउमा रहेको फलामको बिजुलीको पोलमा ठोकिन जाँदा करेन्ट सर्ट भइ जीपमा सवार दुईजनाको घटनास्थलमै मृत्यु भएको चितवन प्रहरीका प्रवक्ता सूर्य थापाले जानकारी दिए । पहाडी क्षेत्रबाट राजमार्ग आउने क्रममा बोलेरो दुर्घटना भएको हो । प्रहरीका अनुसार मृतकको सनाखत हुन सकेको छैन । बोलेरोमा करिब १५ देखि २० जनासम्म रहेको बताइएको छ। घाइतेमध्ये १३ जनाको चितवन मेडिकल कलेजमा उपचार भइरहेको छ । तीनजनाको अवस्था गम्भीर रहेको चितवन मेडिकल कलेजका अप्रेसन म्यानेजर पारस अधिकारीले बताए । अन्य पाँचजनाको पुरानो मेडिकल कलेजमा उपचाररत भइरहेको छ। उपचारत एकजनाको अवस्था गम्भीर रहेको प्रहरीले जनाएको छ। घटनाको बाँकी विवरण आउन बाँकी छ।
दुर्घटनाका घाइतेको झोलामा भेटियो लागुऔषध,"विराटनगर : मोरङको सुन्दरहरैँचामा भएको सवारी दुर्घटनामा परेर घाइते भएकाले बोकेको झोलामा लागुऔषध फेला परेको छ । पूर्वपश्चिम राजमार्गअन्तर्गत सुन्दरहरैँचा नगरपालिका८ मा मोटरसाइकल र ट्याक्टर ठोक्किएर दुर्घटना भएको थियो । दुर्घटनामा मोटरसाइकलमा सवार दुईजना घाइते भएका छन् । घाइतेले पछाडि भिरेको झोलामा कानुनद्धारा बर्जित लागुऔषध भेटिएको इलाका प्रहरी कार्यालय बेलबारीका प्रहरी निरीक्षक (इन्सपेक्टर) ऋषिराज ढकालले जानकारी दिए । उनका अनुसार पश्चिमतर्फ गइरहेको बा ५१ प १४२१ को मोटरसाइकल र सोही दिशातर्फ गइरहेको को २ त ५२९० नम्बरको ट्याक्टर एकआपसमा ठोक्किएर दुर्घटना भएको थियो । दुर्घटनामा परेर मोटरसाइकल चालक चितवनको भरतपुर उपमहानगरपालिका१२ का ३१ वर्षीय पदम लिम्बू र पछाडि सवार सुनसरीको बराहक्षेत्र नगरपालिका३ का २७ वर्षीय रामोश पौडेल घाइते भएका थिए । घटनास्थलमा पुगेको इन्सपेक्टर ढकाल नेतृत्वको प्रहरी टोलीले घाइतेहरुलाई तत्काल उद्धार गरेर उपचारका लागि बीपी कोइराला स्वास्थ्य विज्ञान प्रतिष्ठान धरान लगेको थियो । दुर्घटना बुधबार दिउँसो भएको हो । घाइतेमध्ये मोटरसाइकलको पछाडि बसेका रामोशले एउटा झोला भिरेका थिए । त्यही झोलाभित्र रहेको प्लाष्टिकमा प्याक गरेको अवस्थामा एक सय ५० एम्पुल लागुऔषध भेटिएको ढकालले बताए । दुर्घटनाका घाइतेहरुलाई तत्काल उपचारका लागि धरान लगियो, उनले भने, त्यही क्रममा रामोशले बोकेको झोला खानतलासी गर्दा लागुऔषध फेला परेको हो । उनका अनुसार डाइजेपाम ५०, लुपिजेसिक ५०, एबोट ३० र एभिल २० गरेर एक सय ५० एम्पुल लागुऔषध बरामद भएको छ । प्रहरी निगरानीमा उपचार गराइएका दुवै घाइतेलाई उपचार ठिक भइसकेकोभन्दै प्रतिष्ठानले डिस्चार्ज गरिसकेको छ । अस्पतालले डिस्चार्ज दिएपछि उनीहरुलाई नियन्त्रणमा लिँदै लागुऔषध ऐन अन्तर्गतको मुद्दा चलाउन शुक्रबार म्याद थप गरेर बाँकी अनुसन्धान सुरु गरिएको इन्सपेक्टर ढकालले बताए । ढकालका अनुसार प्रारम्भिक अनुसन्धानबाट दुवै जना लागुऔषधका सेवनकर्ता भएको खुलेको छ । दुर्घटनामा घाइते भएकाहरु लागुऔषधको दुव्र्यसनमा फसेका युवाहरु भएको पाइएको छ, उनले भने, उनीहरु यसको कारोबार पनि गर्थे कि भन्ने आशंका रहेका कारण अनुसन्धानको दायरामा फराकिलो पारेर लगिएको छ । प्रहरीका अनुसार बरामद भएको लागुऔषधको परिणाम ठूलै हो । धेरै परिणाममा लागुऔषध भेटिएपछि प्रहरीले उनीहरु कारोबारमा पनि संलग्न भएको हुनसक्ने आशंका गरेको छ । सेवनकर्ता मात्रै कि कारोबारी पनि हुन् भन्ने बारेमा विस्तृत अनुसन्धानपछि मात्रै यकिन हुने ढकालले बताए । प्रहरीका अनुसार कोही व्यक्तिसँग यति धेरै लागुऔषध भेटिँदा त्यो कारोबारकै लागि लगिएको हुनसक्छ । पक्राउ परेका युवाहरुले भने झापाको बिर्तामोडबाट लागुऔषध खरिद गरेर ल्याएको बताएका छन् । सोधपुछ गर्दा नचिनेको व्यक्तिबाट आफूहरुले खरिद गरेर सेवनका लागि ल्याएको बताएका छन्, ढकालले भने, तर घटना अनुसन्धानकै क्रममा रहेका कारण धेरै कुरा र वास्तविकता खुल्न बाँकी छ । लागुऔषध खरिदसँगै सेवन पनि गरेर उनीहरु बिर्तामोडबाट फर्कने क्रममा दुर्घटनामा परेको प्रहरीको भनाइ छ । लागुऔषधको नशामा मोटरसाइकल चलाएर उनीहरु बिर्तामोडबाट गन्तव्यतर्फ फर्कदै रहेछन्, प्रहरी स्रोतले भन्यो, त्यही क्रममा ट्याक्टरमा ठोक्किएर मोटरसाइकल दुर्घटनामा परेपछि घाइतेले बोकेको झोला खानलासी गर्ने क्रममा लागुऔषध फेला परेको हो । चालक लागुऔषधकै नशामा रहेका कारण राम्ररी चलाउननसक्दा र एक्कासि नियन्त्रण गुमाउँदा मोटरसाइकल दुर्घटनामा परेको हुनसक्ने प्रहरीको भनाइ छ । इन्सपेक्टर ढकालले लागुऔषधको ओसारपसार र कारोबारलाई कानुनले पूर्ण रुपमा प्रतिबन्ध लगाएका कारण नियन्त्रणका लागि विशेष अभियान सञ्चालन गरिएको जानकारी दिए । यसको कारोबार र ओसारपसार हुनसक्ने सम्भावित स्थानलाई उच्च निगरानीमा राखेर कारबाही अघि बढाइएको, उनले भने, सवारी साधनमा पनि ओसारपसार हुने गरेको पाइएपछि राजमार्गमा सवारी चेकजाँचलाई तीव्र पारिएको छ ।"
