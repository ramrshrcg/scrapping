शीर्षक,विवरण
विपतको पूर्वसंकेत,"कोरोना भाइरस (कोभिड१९) ले आज सारा विश्व आक्रान्त छ। विश्वकै अर्थतन्त्रमा नकारात्मक असर पर्ने तथ्यहरू सार्वजनिक भइसकेका छन्। अझ नेपालजस्तो गरिब र मध्यमस्तरको राष्ट्रमा समेत दरिन नसकेको मुलुकका लागि कोरोनाको कहर पीडादायी भइरहेको छ। आगामी दिनमा सोचेकोभन्दा पृथक् अप्ठेरो परिस्थिति उत्पन्न हुँदैछ। नेपालको अर्थतन्त्र मूलतः वैदेशिक रोजगारीबाट प्राप्त हुने विप्रेषण अर्थात् रेमिट्यान्समा अडेको छ। कुल गार्हस्थ्य उत्पादन (जीडीपी) को योगदान २७ प्रतिशत भएबाट हामी कति परनिर्भर छौं भन्ने यही तथ्यांकले पुष्टि गर्छ। छिमेकी भारतबाहेक नै ४० लाख बढी युवायुवती रोजगारीका लागि विश्वभर छरिएका छन्। खाडी राष्ट्र र मलेसियामा मात्र १५ लाखभन्दा बढी नेपाली छन्। औपचारिक (११० मुलुक) तथा अनौपचारिक (एक सय) गरेर दुई सयभन्दा बढी मुलुकमा विभिन्न माध्यमबाट रोजगारीका लागि गएका छन्। अधिकांश अदक्ष तथा अर्धदक्ष प्रकृतिका छन्। एकातिर स्वदेशकै अर्थतन्त्र चौपट छ, त्यसमाथि कोरोनाका कारण नागरिकको जीउज्यान नै जोखिममा। अहिले अर्थतन्त्रभन्दा व्यक्तिको ज्यान ठूलो हुन गएको छ। यस्तो अवस्थामा वैदेशिक रोजगारमा रहेका नेपाली युवा धमाधम फिर्ता गर्ने सुरुवात् कुवेतबाट भएको छ। अब नेपालीले स्वदेश फर्कन पाउनुपर्छ, त्यो उनीहरूको अधिकार हो। यद्यपि, कोरोनाले विश्व नै लकडाउन भइरहेका बेला फर्काइन लागिएका ती नेपाली कति सुरक्षित छन्, तिनीहरू फर्केपछि क्वारेन्टाइनको व्यवस्थापन कसरी गर्ने, अरूलाई संक्रमणबाट कसरी जोगाउने जस्ता पिरलो आइलागेको छ। रोजगारदाता मुलुकले कोभिड१९ का कारण कामदार फर्काउने प्रक्रिया अघि बढाएपछि सरकार बिउँझेको छ। यद्यपि फर्केर आएकाहरूलाई सुरक्षित कसरी राख्ने र अरूलाई संक्रमण हुन नदिन उचित बन्दोबस्ती सबैभन्दा ठूलो चुनौती सरकारसामु छ। कुवेतले त आकर्षक प्याकेज घोषणा गरेर हार्दिकताका साथ कामदारलाई आफ्नै मुलुक लगिदिने जनाउ दिएको छ। करिब तीन हजार नेपालीलाई ४५ दिनभित्र काठमाडौं ओरालिदिने भएको छ। कुवेत मात्र होइन अन्य मुलुकले पनि यस्तै प्रक्रिया अपनाउनेछन्। कुवेतले त नेपालसम्म ल्याइदिने भनेको छ। अन्य देशले त्यसो नगरी उनीहरूको विमानस्थलसम्म लगिदिनेछन्। पहिलो चरणमा ती मुलकले भिसा नभएकाहरूलाई नै फर्काउने हुन्। आधारभूत ज्ञान, सीप नलिई गैरकानुनी तबरबाट वैदेशिक रोजगारीमा जानेहरू नै पहिलो चरणको मारमा पर्नेछन्। तिनीहरूमा आश्रितपरिवार के होलान् ? हिजो विदेशमा अलपत्र नेपालीलाई स्वदेश फर्काउन ठाडै अस्वीकार गरेको सरकारले कुवेतको जनाउलाई अब के गर्छ ? विदेशमा काम गर्न जान बाध्य पार्ने सरकारको सोच, नीति, कार्यशैली र नियत नै अहिलेको अवस्थाका जड हुन्। राज्यले गरेको हिंसाको अर्काे रूप हो वैदेशिक रोजगारीमा जानुपर्ने बाध्यता। सुशासन कायम गरेको भए, लगानीमैत्री वातावरण र नीति बनाएको भए, उद्योग स्थापना गर्न घुस दिननपर्ने स्थिति भएको भए यहाँ कामको दुःख हुने थिएन। घरपरिवारबाट अलग रही कडा शारीरिक परि श्रम गरेर पठाएको पैसाको न सदुपयोग भयो न त राज्यले त्यसबाट केही पाठ नै सिक्यो। अब नआउनु विपत्ति आइसकेको छ। फिर्ता आउने नेपालीको उचित व्यवस्थापन कसरी गर्ने भन्ने मूल ध्येयबाट सरकार पछि हट्नु हुँदैन। उनीहरू आइहालेमा रोग संक्रमण हुन नदिने बन्दोबस्ती सरकारले गर्नैपर्छ। नत्र विदेशबाट फर्केको एउटा संक्रमितले समुदायमै कोरोना पैलाइसकेको छ र मुलुक तेस्रो चरणउन्मुख भएको छ। यो जटिल परिस्थितिमा सरकारले राजनीतिक दल, सरकारी संयन्त्र र आम नागरिकको समेत सहयोग लिई तयारी अवस्थामा रहनुको विकल्प छैन।"
विदेशमा रहेका नेपालीलाई प्राथमिकताका आधारमा फर्काइने,"काठमाडौँ : सरकारले विदेशमा रहेका नेपालीलाई प्राथमिकताका आधारमा स्वदेश फर्काउने तयारी गरेको छ। कोरोना संक्रमित मुलुकसहित सबैतर्फबाट नेपालीलाई ल्याउनु पर्ने भएकाले सरकार क्वरेन्टाइनको ब्यवस्थापनमा जुटेको छ। हजारौंको संख्याका नेपाली फर्कने इच्छा गरेकोले सबै प्रदेशमा ठूलो संख्यामा क्वारेन्टाइन ब्यवस्थापन गर्नु पर्ने देखिएको छ। कुवेतले करिब तीन हजार नेपालीलाई काठमाडौं ल्याउन लागेपछि उनीहरूको ब्यवस्थापनका विषयमा सरकारले छलफल चलाएको छ। कुवेतले नेपाली फर्काउन प्रक्रिया अघि बढाए लगत्तै साउदी अरब र युनाईटेड अरब इमिरेट्स (युएई) ले पनि आममाफी कार्यक्रम ल्याएका छन्। तत्काल फिर्ता प्रक्रियाका लागि उनीहरू त्यतातर्फ अग्रसर भएका हुन्। अवैध कामदार फर्काउन युएईले यसअघि नै सूचना जारी गरेको थियो। सबै मुलुकबाट नेपालीलाई स्वदेश ल्याउनु पर्ने अवस्था बनेपछि ब्यवस्थापनका लागि अर्थ, उद्योग, श्रम, स्वास्थ्य र पर्यटन मन्त्रालयले छलफल थालेका छन्। हामी सुरक्षित रूपमा ल्याएर उनीहरूलाई क्वारेन्टाइनमा राखेर गाउँसम्म पुर्याउने गरी अन्तर मन्त्रालय छलफल अघि बढेको छ परराष्ट्रमन्त्री प्रदीप ज्ञवालीले भने, फर्काउने तय नहुँदासम्म जहाँ कार्यरत त्यही मुलुकमा सुरक्षित रूपमा बस्नका लागि व्यवस्था मिलाइएको छ। राष्ट्र एवं सरकार प्रमुख तह र आफूले समते सकमक्षीसँग टेलिफोन गरी त्यस्तो ब्यवस्था मिलाइएको उनले बताए। विदेशमा रहेका नेपालीको रेखदेख गर्ने जिम्मेवारी सम्बन्धित मुलुककै हो। उनीहरूलाई नेपाल ल्याएपछि कहाँ र कसरी राख्ने भन्नेमा समस्या रहेको उनले बताए। अन्तरमन्त्रालय छलफलमा मतभेद पनि भएको बैठकमा सहभागीले बताए। स्थानीय तह, प्रदेश वा संघ कहाँ राख्ने भन्नेमा उनीहरूबीच विवाद रहेको एक अधिकारीले बताए। ठूलो स्रोतको उपयोग हुने हुँदा त्यसमा सबैको आँखा गएकाले पनि समस्या उत्पन्न भएको एक अधिकारीले बताए। उपचार गर्न गएका र घुम्न गएका नेपाली पनि अन्तर्राष्ट्रिय उडान नहुँदा अन्यौलमा छन्। विदेशी मुलुकले नेपालबाट आफ्ना नागरिक धमाधम फिर्ता लग्गा पनि सरकारले आफ्ना नागरिक ल्याउने विषयमा ध्यान नदिएको गुनासो विदेश स्थित नेपाली दूतावासमा कार्यरत कूटनीतिक अधिकारीको छ। ती दूतावासहरूले नेपालीलाई फर्काउने विषयमा परराष्ट्र मन्त्रालयलाई लिखित जानकारी गराइसकेका थिए। तर, अझै निर्णय नहुँदा विदेशमा रहेका नेपालीलाई उत्तर दिन नसकेको गुनासो उनीहरूको छ। कुवेत सरकारले फर्काउने तयारी अघि बढाइसकेको छ तर सरकारले यहाँबाट कुनै सिग्नल दूतावासलाई दिएको छैन, एक अधिकारीले भने। विदेशबाट ल्याइने हजारौंलाई कसरी ब्यवस्थापन गर्ने भन्नेमा अन्यौल छ। नेपालीलाई प्राथमिकताका आधारमा फिर्ता ल्याउने छौं। व्यवस्थापनका लागि सरकारले योजना बनाइरहेको छ परराष्ट्रमन्त्री ज्ञवालीले भने, स्थानीय तह, प्रदेश र संघ कहाँ कसरी कसरी राख्ने भन्ने विषयमा तय भएपछि फर्काइनेछ। विश्वका दुई सय भन्दा बढी मुलुकमा नेपाली छन्। अधिकांश नेपाली युवा मलेसिया, कतार, साउदी अरब, युएई, कुवेत, बरहराइन, ओमन, लेबनन, इजरायल, अफगानिस्तान, जापान, दक्षिण कोरिया लगायतमा बस्छन्। सन् १९८५ वैदेशिक रोजगारी ऐन आएपछि नेपाली भारत बाहेकका मुलुकमा जाने क्रम सुरु भएपनि सन १९९० पछि बढी विदेसिएका हुन्।"
कोसीमा भारतले काम थाल्दा विरोध,"राजविराज : नेपालभारत सीमानाका बन्द रहेका बेला सयौं संख्यामा भारतीय नेपाल आएर कोसी बाँधमा काम गर्न थालेका छन्। कोसी बाँधको काम सुरु भएसँगै सप्तरीको हनुमाननगर कंकालनी नगरपालिका१२ का बासिन्दा विरोधमा उत्रिएका छन्। स्वास्थ्य र सुरक्षाका कुनै पनि मापदण्ड पूरा नगरी भारतीय र अन्यत्र जिल्लाका मजदुर ल्याएर कोरोना भित्र्याउन खोजेको भन्दै उनीहरूले सडक अवरुद्ध पारे। हनुमाननगर कंकालिनी नगरपालिका१२ का मो साबिरले भने, हामीले आफ्नै ठाउँमा सीप प्रयोग गर्न पाएका छैनाँै, बालबालिका भोकै छन् तर सीमापारिबाट हुल बाँधेर आएका भारतीय काम गरिरहेका छन्। कोरोनाको भयले आवतजावत गर्ने डुंगासमेत बन्द गरिँदा माछा मार्ने काम ठप्प भएको जनाउँदै उनले बाँधको स्पर मर्मतका लागि भारतीय मजदुर ल्याएर कोरोना भित्र्याइरहेको आरोप लगाए। कोरोना संक्रमण नियन्त्रण तथा रोकथामका निम्ति अपनाउनुपर्ने सामान्य सतर्कतासमेत नअपनाई भारतीय ठेकेदारले काम गरिरहेकोे भन्दै स्थानीय सूर्यनारायण मण्डलले विरोध जनाए। कोसी बाँधको पूर्वतर्फ मर्मतका लागि कर्मचारी तथा मजदुर भारततर्फबाट आई मर्मत गर्नगराउन सहजीकरणका लागि भारतीय पक्षले वैशाख ६ गते अनुरोध गरेको थियो। जिल्ला प्रशासन कार्यालयले गृह मन्त्रालयको सर्त पालना गर्नेगराउने व्यवस्था मिलाई मर्मत गर्न अनुमति दिएपछि बाँधको काम सुरु भएको हो। कोसी योजना विराटनगरका सम्पर्क सह भूअर्जन कार्यालयले समेत सर्तहरू पालना गरेर मात्र काम गर्न बाँध नियन्त्रण एवं जल निस्सरण जल संसाधन विभाग वीरपुरलाई वैशाख १३ गते शनिबार पत्राचार गरेको छ। अनुमति पत्रमा नेपाल प्रवेश अगाडि संक्रमित नभएको प्रमाण पेस गर्नुपर्ने, नेपाल प्रवेशपछि स्वास्थ्य जाँच गर्नुपर्ने, मजदुर र कर्मचारीले सामाजिक दूरी कायम गर्ने, अलग क्याम्पमा बस्नुपर्ने र स्वास्थ्य तथा जनसंख्या मन्त्रालयले तय गरेको स्वास्थ्यसम्बन्धी मापदण्ड पालन गर्नुपर्ने उल्लेख छ। सुपरभाइजरसहितको केही प्राविधिक कर्मचारी भारतीय रहे पनि मजदुरहरू नेपाली नै राख्नुपर्ने गरी अनुमति दिएको जानकारी दिँदै सप्तरीका सीडीओ सुनील खनालले कामको सम्पूर्ण विवरणसहित कागजात सम्पर्क सह भूअर्जन अधिकृत सन्तोषकुमार चोङवाङसँग माग गरिएको बताए। चोङवाङले वर्षा आउनुअघि नै काम नभएमा बाढीले दुःख दिन सक्ने भएकाले नेपाली मजदुरबाटै काम गराउने गरी सीमित भारतीय प्राविधिक मात्र आउन पाउने सर्तमा सतर्कतासाथ काम गर्न अनुमति दिएको बताए। स्थानीय भने भारतबाट कर्मचारी र मजदुर आएर काम गराउँदा स्वास्थ्य जाँच र लकडाउनको सामान्य नियमसमेत पालना नभएको बताउँछन्। सामाजिक दूरीसमेत कायम नगरी हुल बाँधेर मर्मत गर्न थालिएको राहुल मण्डलको आरोप छ। महामारी फैलिरहेका बेला स्पर मर्मत कार्यमा लकडाउनको सामान्य नियमसमेत पालना नगरी हुलका हुल मजदुर दैनिक रूपमा ल्याएर काम गराउनु डरलाग्दो भएको स्थानीय बासिन्दासमेत रहेका पूर्व उपसभामुख गंगाप्रसाद यादवले बताए। भारतको सीमावर्ती जिल्लामा धमाधम कोरोना संक्रमित पुष्टि भइरहेको र सीमा जोडिएको भारत बिहारमा संक्रमितको संख्या बढिरहेको अवस्थामा त्यहाँबाट कर्मचारी र मजदुर ल्याएर काम गर्नु गम्भीर गल्ती हुने उनको भनाइ छ। वडा कार्यालयसँग कुनै समन्वय छैन, वडाध्यक्ष रामदेव मुखियाले भने, बाढी नियन्त्रणका लागि कोसी बाँधको स्पर मर्मत आवश्यक भए पनि स्थानीय गरिबको डुंगामा ताला लगाएर अरूबाट काम गराउनु गलत हो। पचासौं मजदुरलाई सामाजिक दूरी कायम गरेर काम गराउने अवस्था नदेखिएको भन्दै स्थानीय महिला, बालबालिका समेतले सडक नै अवरुद्ध गरेको इलाका प्रहरी कार्यालय हनुमाननगर इन्स्पेक्टर कमलकुमार लुंगेलीले जानकारी दिए। भारतीय ल्याएर काम गराउनु गलत भएको भन्दै मानिक मुखियाले कोरोनाले निम्त्याएको महामारी नियन्त्रण गर्न सीमामा थप कडाइ गर्नुपर्ने बताए।"
ओलीदाहाल पुरानै लय,"काठमाडौं : सत्तारुढ दल नेकपाका दुई अध्यक्षको कार्यविभाजन गत मंसिर ४ कै निर्णयका आधारमा हुने भएको छ। त्यस बेला अध्यक्ष एवं प्रधानमन्त्री केपी ओलीले सरकार र अर्का अध्यक्ष पुष्पकमल दाहालले पार्टी सञ्चालन गर्ने समझदारी भएको थियो। दुई अध्यक्षबीच सोमबार प्रधानमन्त्री निवास बालुवाटारमा त्यही कार्यविभाजन कार्यान्वयन गर्ने विषयमा छलफल भएको थियो। त्यस क्रममा कार्यकारी अध्यक्षको परिभाषित जिम्मेवारीसहितको प्रस्ताव तयार पार्ने समझदारी बनेको हो। यसबारे स्थायी समितिमा छलफल गर्ने गरी प्रस्ताव तयार पार्न अध्यक्ष दाहाल र महासचिव विष्णु पौडेललाई जिम्मेवारी तोकिएको छ। स्थायी समिति बैठकमा छलफलका लागि लैजाने प्रस्ताव तयार पार्ने जिम्मा अध्यक्ष दाहाल र मलाई छ। धेरै समस्याका विषय केही छैन। काम थालिसकेका छैनौं, थालेपछि एक चरणको बसाइमै हामी सकाइहाल्छौं, महासचिव पौडेलले अन्नपूर्णसँग भने, प्रस्तावका विषय के कसरी तयार पार्ने भन्नेमा हामी प्रवेश गरेका छैनौं। बस्नेबित्तिकै टुंग्याइहाल्छौं। दाहालनिकट एक स्थायी समिति सदस्यले पुरानै सहमतिलाई व्यावहारिक कार्यान्वयन कसरी गर्ने भन्नेमै प्रस्ट पारेर जाने गरी प्रस्ताव तयार पार्ने समझदारी दुई अध्यक्षबीच भएको बताए। उहाँहरूबीच गत मंसिरमा सचिवालयले गरेको कार्यविभाजनकै मोडेलमा फर्केर परिभाषित जिम्मेवारीलाई व्यावहारिक कार्यान्वयन गर्ने गरी ठोस प्रस्ताव अबको स्थायी समितिमा लैजाने प्रस्ताव अब तयार हुन्छ, ती नेताले भने, त्यसकै लागि दुई अध्यक्षले छलफल गर्नुभएको छ। दाहाल र पौडेलले बुधबार बिहानसम्म प्रस्ताव तयार पार्नेछन्। त्यसका लागि उनीहरू मंगलबार छलफलमा बस्नेछन्। मंसिरमा भएको सहमतिअनुसार ओली र दाहालको वरीयता यथावत् रहने, ओली प्रधानमन्त्रीको हैसियतमा सरकारको काममा केन्द्रित हुने, दाहाल कार्यकारी अधिकारसहित पार्टी काममा केन्द्रित हुने र बैठक संयुक्त अध्यक्षतामा सञ्चालन गर्ने तय छ। आम रूपमा बैठकको अध्यक्षता र सञ्चालन दाहालले गर्ने, राजनीतिक स्थायित्वको सन्देश दिन प्रतिनिधिसभाको यस कार्यकालभर सरकारको नेतृत्व ओलीले गर्ने बाँडफाँटको समझदारी भएको थियो। पार्टी र सरकार सञ्चालन अध्यक्षद्वयबीचको सल्लाहमै हुने पनि त्यसमा उल्लेख थियो। अध्यादेश प्रकरणले पार्टीमा उत्पन्न विवाद मिलाउन शनिबार सचिवालय बैठक बसेको थियो। त्यसमा भएको सहमति र भावनाअनुसार अबको सचिवालयमा पहिले प्रस्ताव पेस गर्ने र त्यसलाई नै स्थायी समिति बैठकमा लैजाने समझदारी नेताहरूबीच छ। ओलीसँग कार्यविभाजन भए पनि दाहालले पार्टीमा व्यावहारिक रूपमा कार्यकारीको भूमिका निर्वाह गर्न पाएका थिएनन्। पार्टीको निर्णय र निर्देशनमा सरकार पनि सञ्चालन नभएपछि असन्तुष्टि बढेको थियो। २० वैशाखमा सचिवालय बैठकअघि भएको छलफलमा प्रधानमन्त्री ओलीले दाहाललाई तपाईं पार्टी चलाउनुहोस्, म पार्टीको निर्देशनमा सरकार चलाउँछु, पुरानै सहमतिमा फर्कांै भन्ने प्रस्ताव गरेका थिए। त्यसपछि पार्टीको विवाद मत्थर देखिएको छ। आन्तरिक छलफल जारी दाहालपौडेल प्रतिवेदन २४ वैशाखको सचिवालय बैठकमा छलफलपछि भोलिपल्ट स्थायी समितिमा लैजाने तयारी नेकपाको छ। एक व्यक्ति एक जिम्मेवारीको मोडालिटीमा रहेर नेताहरूको व्यवस्थापन गर्ने, कार्यविभाजनमा भएका कमजोरी सच्याउने र सहमतिका आधारमा कार्यविभाजनसमेत हेरफेर गर्ने गरी प्रस्ताव आउने बताइएको छ। यसो गर्दा पार्टीमा विधि, पद्धतिको कुरा उठाउँदै आएका वरिष्ठ नेता माधवकुमार नेपालको एक व्यक्ति एक जिम्मेवारीको माग सम्बोधनको प्रयास हुनेछ। नेपालले आइतबार दाहाललाई भेटेर कमजोरी सच्याउने विधि के हुने भनेर प्रश्न गरेका थिए। आफूले उठाएको मागको सम्बोधन गरी ठोस प्रस्ताव आउनुपर्ने धारणा उनको थियो। उनले दाहाल र ओलीबीच कस्तो चोचोमोचो भएको हो बुझ्नुपर्ने भन्दै आफू पर्ख र हेरमा रहेको निकटस्थलाई बताइरहेका छन्। सचिवालय बैठकमा भएको समझदारीको लेखाजोखाका लागि ओली, दाहाल र नेपाल पक्षको आन्तरिक छलफल जारी छ। उनीहरूले सोमबार पनि आफूनिकट नेतासँग छलफल गरेका छन्। ओलीले बालुवाटारमा र नेपालले कोटेश्वरस्थित निवासमै छलफल चलाए। दाहालले पनि आफूनिकट स्थायी समिति सदस्यसँग छलफल गरेका थिए। उनले आइतबार केही स्थायी समिति सदस्य र वरिष्ठ नेता झलनाथ खनाललगायतसँग कुराकानी गरेका थिए।"
विदेशमा रहेका नेपालीलाई प्राथमिकताका आधारमा फर्काइने,"काठमाडौँ : सरकारले विदेशमा रहेका नेपालीलाई प्राथमिकताका आधारमा स्वदेश फर्काउने तयारी गरेको छ। कोरोना संक्रमित मुलुकसहित सबैतर्फबाट नेपालीलाई ल्याउनु पर्ने भएकाले सरकार क्वरेन्टाइनको ब्यवस्थापनमा जुटेको छ। हजारौंको संख्याका नेपाली फर्कने इच्छा गरेकोले सबै प्रदेशमा ठूलो संख्यामा क्वारेन्टाइन ब्यवस्थापन गर्नु पर्ने देखिएको छ। कुवेतले करिब तीन हजार नेपालीलाई काठमाडौं ल्याउन लागेपछि उनीहरूको ब्यवस्थापनका विषयमा सरकारले छलफल चलाएको छ। कुवेतले नेपाली फर्काउन प्रक्रिया अघि बढाए लगत्तै साउदी अरब र युनाईटेड अरब इमिरेट्स (युएई) ले पनि आममाफी कार्यक्रम ल्याएका छन्। तत्काल फिर्ता प्रक्रियाका लागि उनीहरू त्यतातर्फ अग्रसर भएका हुन्। अवैध कामदार फर्काउन युएईले यसअघि नै सूचना जारी गरेको थियो। सबै मुलुकबाट नेपालीलाई स्वदेश ल्याउनु पर्ने अवस्था बनेपछि ब्यवस्थापनका लागि अर्थ, उद्योग, श्रम, स्वास्थ्य र पर्यटन मन्त्रालयले छलफल थालेका छन्। हामी सुरक्षित रूपमा ल्याएर उनीहरूलाई क्वारेन्टाइनमा राखेर गाउँसम्म पुर्याउने गरी अन्तर मन्त्रालय छलफल अघि बढेको छ परराष्ट्रमन्त्री प्रदीप ज्ञवालीले भने, फर्काउने तय नहुँदासम्म जहाँ कार्यरत त्यही मुलुकमा सुरक्षित रूपमा बस्नका लागि व्यवस्था मिलाइएको छ। राष्ट्र एवं सरकार प्रमुख तह र आफूले समते सकमक्षीसँग टेलिफोन गरी त्यस्तो ब्यवस्था मिलाइएको उनले बताए। विदेशमा रहेका नेपालीको रेखदेख गर्ने जिम्मेवारी सम्बन्धित मुलुककै हो। उनीहरूलाई नेपाल ल्याएपछि कहाँ र कसरी राख्ने भन्नेमा समस्या रहेको उनले बताए। अन्तरमन्त्रालय छलफलमा मतभेद पनि भएको बैठकमा सहभागीले बताए। स्थानीय तह, प्रदेश वा संघ कहाँ राख्ने भन्नेमा उनीहरूबीच विवाद रहेको एक अधिकारीले बताए। ठूलो स्रोतको उपयोग हुने हुँदा त्यसमा सबैको आँखा गएकाले पनि समस्या उत्पन्न भएको एक अधिकारीले बताए। उपचार गर्न गएका र घुम्न गएका नेपाली पनि अन्तर्राष्ट्रिय उडान नहुँदा अन्यौलमा छन्। विदेशी मुलुकले नेपालबाट आफ्ना नागरिक धमाधम फिर्ता लग्गा पनि सरकारले आफ्ना नागरिक ल्याउने विषयमा ध्यान नदिएको गुनासो विदेश स्थित नेपाली दूतावासमा कार्यरत कूटनीतिक अधिकारीको छ। ती दूतावासहरूले नेपालीलाई फर्काउने विषयमा परराष्ट्र मन्त्रालयलाई लिखित जानकारी गराइसकेका थिए। तर, अझै निर्णय नहुँदा विदेशमा रहेका नेपालीलाई उत्तर दिन नसकेको गुनासो उनीहरूको छ। कुवेत सरकारले फर्काउने तयारी अघि बढाइसकेको छ तर सरकारले यहाँबाट कुनै सिग्नल दूतावासलाई दिएको छैन, एक अधिकारीले भने। विदेशबाट ल्याइने हजारौंलाई कसरी ब्यवस्थापन गर्ने भन्नेमा अन्यौल छ। नेपालीलाई प्राथमिकताका आधारमा फिर्ता ल्याउने छौं। व्यवस्थापनका लागि सरकारले योजना बनाइरहेको छ परराष्ट्रमन्त्री ज्ञवालीले भने, स्थानीय तह, प्रदेश र संघ कहाँ कसरी कसरी राख्ने भन्ने विषयमा तय भएपछि फर्काइनेछ। विश्वका दुई सय भन्दा बढी मुलुकमा नेपाली छन्। अधिकांश नेपाली युवा मलेसिया, कतार, साउदी अरब, युएई, कुवेत, बरहराइन, ओमन, लेबनन, इजरायल, अफगानिस्तान, जापान, दक्षिण कोरिया लगायतमा बस्छन्। सन् १९८५ वैदेशिक रोजगारी ऐन आएपछि नेपाली भारत बाहेकका मुलुकमा जाने क्रम सुरु भएपनि सन १९९० पछि बढी विदेसिएका हुन्।"
ओलीलाई अझै अप्ठेरो,"काठमाडौं : पार्टी विभाजनको चरणमा पुगेर जोगिएको नेकपामा स्थायी समिति बैठकको एजेन्डादेखि एक व्यक्ति एक मुख्य जिम्मेवारीसम्मको विषयले विवाद निम्तिने देखिएको छ। दुई अध्यक्षबीच दुई दिनयता छलफल भए पनि यी विषयमा सहमति जुट्न नसक्दा त्यसले विवाद स्थायी समिति बैठकमा बल्झिने संकेत गरेको हो। प्रधानमन्त्री एवं पार्टी अध्यक्ष केपी ओली र अर्का अध्यक्ष पुष्पकमल दाहालबीच सोमबार र मंगलबार भएको छलफलमा शक्ति बाँडफाँटलगायत मुद्दामा सहमति नभएको हो। स्थायी समितिको एजेन्डा, बैठक कति लामो बनाउने, कसरी छलफल गराउने भन्ने विषयमा अझै समझदारी जुट्न सकेको छैन। दुई अध्यक्षबीचको कार्यविभाजन पुरानै सहमतिका आधारमा टुंगो लगाउने गरी एजेन्डा तय गर्न सोमबार दाहाल र महासचिव विष्णु पौडेललाई जिम्मेवारी भने तोकिएको थियो। तर, उनीहरूबीच मंगलबार छलफलै भएन। उनीहरूले एजेन्डा बुँदागत रूपमा तयार पार्ने जनाइएको छ। दाहालले आफ्नो तर्फबाट खेस्रा कोर्ने काम सुरु गरेको उनको निजी सचिवालयले जनाएको छ। नेकपाले सचिवालय बैठक आज (२४ वैशाख) र स्थायी समिति बैठक बिहीबार (२५ वैशाख)का लागि बोलाएको छ। बैठकको पूर्वसन्ध्यामा प्रधानमन्त्री ओलीले मंगलबार बालुवाटारमा वरिष्ठ नेता झलनाथ खनालसँग झन्डै एक घण्टा कुराकानी गरे। ओलीले खनालसँग कात्तिकयता एक्लाएक्लै छलफल गरेको यही पहिलो हो। दाहालसँगको छलफलपछि बालुवाटार पुगेका खनालले प्रधानमन्त्री चिन्तित देखिएको बताए। प्रधानमन्त्री अलिक चिन्तित र तनावयुक्त मुडमा हुनुहुन्थ्यो। मैले उहाँ (प्रधानमन्त्री)लाई पार्टीलाई सम्मान गर्नुपर्छ। पार्टी सर्वाेपरी संस्था हो। पार्टीकै कारणले हामी सबै विभिन्न पोजिसनमा छौं। तपाईं प्रधानमन्त्री भएकै पनि पार्टीकै कारण हो। पार्टीका नीति र निर्णयहरू, पार्टीका विधिहरूलाई सम्मान गर्नुपर्छ। त्यसलाई लागू गर्नुपर्छ। दृढतापूर्वक पार्टीको पक्षमा उभिनुपर्छ। त्यहाँभन्दा अर्काे विकल्प छैन। मेरो हार्दिक सल्लाह पनि तपाईंलाई त्यही छ भनेर आफ्ना कुरा राखें, खनालले प्रधानमन्त्रीसँगको भेटबारे अन्नपूर्णसँग भने, उहाँ चिन्तित भएको पाएँ। ओलीले भने आफूविरुद्ध भएका घेराबन्दीदेखि पारिएका असहजताका विषयमा छलफल केन्द्रित गरेका थिए। आफूलाई हटाउन प्रयत्न भइरहेको छ भन्ने कुरामा उहाँ (प्रधानमन्त्री) अलिक उद्धेलित हुनुहुन्थ्यो, उनले ओलीसँगको संवादबारे थप खुलस्त पार्दै भने, तर, मैले यसरी उत्तेजनामा आउनुहुँदैन संयम हुनुपर्छ, धैर्यशील हुनुपर्छ र पार्टीभन्दा माथि कोही पनि छैन भनेको छु। ओली संगठनात्मक एकताका क्रममा नेताहरूले पाएको दोहोरो जिम्मेवारी खुम्चाउन लचक देखिएका छैनन्। त्यस्तै, उनी स्थायी समिति बैठक सरकारको नीति तथा कार्यक्रम, बजेट तयारी र कोभिड१९ रोकथाम तथा नियन्त्रणका विषयमा मात्र केन्द्रित गरेर छोटो अवधिका लागि मात्र आयोजना गर्नुपर्ने पक्षमा देखिएका छन्। दाहालनेपाल पक्षका नेता भने शीर्ष नेताहरूले मुख थुन्न नपाउने, सरकारका कामदेखि अध्यादेश प्रकरण र त्यसपछिका परिघटनासम्ममा खुलस्त छलफल गर्न पाउनुपर्ने पक्षमा देखिएका छन्। एक व्यक्ति एक मुख्य जिम्मेवारीका विषयमा पहिलेका संगठनात्मक कमजोरी सच्याउनुपर्ने पक्षमा उभिन थालेपछि प्रधानमन्त्री ओली दाहालनेपाल पक्षको रणनीतिप्रति सशंकित देखिन थालेका छन्। प्रधानमन्त्रीदेखि पार्टीका नेताहरूसम्मले आत्मालोचनासहित कमजोरी सच्याउने प्रतिबद्धता जनाएर विवाद मिलिसकेको अवस्थामा स्थायी समितिमा त्यही विषयमा थप छलफल आवश्यक नरहेको ओलीनिकट नेता बताउँछन्। संसद् डाकिएको छ। बजेटको बेला छ। त्यसमै केन्द्रित भएर छलफल गर्नुपर्छ, स्थायी समिति सदस्य छविलाल विश्वकर्माले अन्नपूर्णसँग भने, पार्टीका आन्तरिक मामिलाका विषय क्रमशः छलफल चलाएर छिमोल्दै जाने हो। अहिले आन्तरिक समस्यामा छलफल आवश्यक छैन। विवाद एउटा निष्कर्षमा पुगेर मिलेको बताएका नेता नै फेरि सचिवालयको भावनाबाट पछि हट्न थालेको आशंका कतिपय नेताले गर्न थालेका छन्। यसमा कतिपयले खेल्न खोजेको भन्दै प्रवक्ता नारायणकाजी श्रेष्ठले मंगलबार पार्टीमा रडाको मच्चाउन फेरि को लाग्दै छ ? भन्दै सचेत हुन आग्रह गरेका छन्। हाम्रो पार्टीमा पार्टी एकताको रक्षा गर्दै कमजोरी सच्याएर नयाँ शिराबाट काम गर्ने सहमति भएपछि हिजोदेखि फेरि झुटा भ्रमात्मक समाचार प्रचारित हुन थालेका छन्। पार्टीमा रडाको मच्चाउने योजनामा फेरि को लाग्दै छ ? सचेत होऔं। २० गतेको सचिवालय बैठकको निष्कर्ष लागू गरौं। अन्यथा नगरौं, उनले ट्विटरमा लेखेका छन्। एजेन्डाबारे सचिवालयमा सहमति नजुटे ओली पक्ष स्थायी समिति बैठक केही समय पछि धकेल्ने पक्षमा देखिएको छ। उहाँहरू (दाहालनेपाल समूह)ले स्थायी समितिमा समग्र विषयमा समय लिएरै छलफल गर्न चाहनुभयो भने बरु थप दुईचारपटक सचिवालय बसेर गृहकार्य गर्न सकिन्छ। त्यस्तो बेला स्थायी समिति सार्नुपर्ने हुन पनि सक्छ। त्यो बुधबार (आज)को सचिवालयमा विषय कसरी प्रस्तुत हुन्छन्, त्यसले निर्धारण हुन्छ, ओली पक्षका अर्का एक स्थायी समिति सदस्यले भने।"
रणनीति बनाउन प्रचण्ड र माधव नेपालसहित चार नेता हात्तीवनमा,"काठमाडौं : नेपाल कम्युनिस्ट पार्टी (नेकपा)को विवाद मत्थर भए पनि अध्यक्ष एवं प्रधानमन्त्री केपी ओलीको भूमिकाप्रति अन्य नेताले आशंका गरिरहेका छन्। अध्यक्ष पुष्पकमल दाहाल प्रचण्ड र वरिष्ठ नेता माधवकुमार नेपाल स्थायी समिति बैठकको रणनीति बनाउन जुटेका छन्। प्रचण्ड, नेपालसहित सचिवालयमा रहेका अर्का वरिष्ठ नेता झलनाथ खनाल र प्रवक्ता नारायणकाजी श्रेष्ठबीच सोमबार बिहान दुई घण्टा छलफल भएको हो। प्रचण्ड, नेपाल, खनाल प्रवक्ता श्रेष्ठको निवास हात्तीवन पुगेका थिए। अध्यक्ष ओलीले सचिवालय बैठकमा आत्मालोचनासहित गरेका प्रतिबद्धताको अक्षरशः कार्यान्वयनको प्रस्ताव स्थायी समितिमा आउनुपर्नेबारे छलफल भएको हो। प्रधानमन्त्रीले सचिवालयमा जनाएको प्रतिबद्धताअनुसारको प्रस्ताव आउँछआउन्न। त्यसका लागि दबाब बढाउनुपर्छ। स्थायी समिति सदस्यहरूले आफूलाई लागेका कुरा भन्न पाउनुपर्छ भन्नेमा छलफल भएको हो, बैठकमा सहभागी एक नेताले भने। स्थायी समिति बैठक माग गरेका २० सदस्यले छुट्टै पूरक प्रस्ताव तयार पार्ने र त्यो बैठकमा पेस गर्ने जानकारी प्रचण्ड र नेपाललाई दिएका थिए। त्यसबारे के गर्ने भन्ने विषयमा छलफल गर्न उनीहरू श्रेष्ठ निवासमा जुटेका हुन्। अध्यादेश प्रकरणपछि स्थायी समिति बैठक माग गर्नेमा प्रचण्ड र नेपाल पक्षका नेताहरू थिए। उनीहरू शनिबारको सचिवालय बैठकमा भएको समझदारीप्रति सन्तुष्ट देखिएका छैनन्। स्थायी समितिमा आफ्ना विषय प्रस्टसँग राख्न पाउनुपर्ने भन्दै उनीहरूले दबाब बढाएका छन्। नेपालले आइतबार आफूनिकट स्थायी समिति सदस्यसँग भेट गरेका थिए। उनले सोमबार प्रचण्ड पक्षका स्थायी समिति सदस्यसँग छलफल चलाए। स्थायी समिति सदस्य हरिबोल गजुरेलले पहिले अध्यक्षको प्रस्ताव हेरेर सामूहिक पूरक प्रस्ताव ल्याउन छलफल गरिरहेको बताए। पहिले स्थायी समितिमा अध्यक्षको प्रस्ताव कसरी आउँछ, अध्यादेशको विषय त्यहाँ आउँला। त्यसपछिको घटनाक्रम के कसरी व्याख्या गरेर आउँछ। पार्टी सञ्चालन र सरकार सञ्चालनका विधिहरू कसरी समेटिन्छन् ? हामी हेर्छौं, उनले भने, त्यसपछि पूरक प्रस्ताव हामी बैठक माग गर्ने सबै नेताहरुका तर्फबाट सामूहिक राख्न सक्छौं।"
"बालुवाटारमा ओली, प्रचण्ड र नेपालबीच छलफल","काठमाडौं : प्रधानमन्त्री निवास बालुवाटारमा नेपाल कम्युनिस्ट पार्टी(नेकपा)का शीर्ष नेताहरुबीच छलफल जारी छ। प्रधानमन्त्री केपी शर्मा ओली, नेकपा अध्यक्ष पुष्पकमल दाहाल प्रचण्ड र वरिष्ठ नेता माधवकुमार नेपालबीच करिब ११ बजेदेखि छलफल भइरहेको बालुवाटार स्रोतले जानकारी दिएको छ। नेकपाले बुधबार सचिवालय र बिहीबारका लागि स्थायी समिति बैठक तोकेको छ। त्यसअघि मंगलबार नै अध्यक्ष प्रचण्ड र महासचिव बिष्णु पौडेल स्थायी समिति बैठकमा लैजाने प्रस्ताव तयार पार्नका लागि बस्ने तयारी पनि रहेको स्रोतले जनाएको छ। शनिबारको सचिवालय बैठकमा नेताहरुले गरेको प्रतिबद्धताअनुसार नै प्रस्ताव तयार पर्ने कसरत भइरहेको नेकपाका एक नेताले जानकारी दिए। बालुवाटारमा जारी छलफलमा यसै विषयमा छलफल हुने जनाइएको छ। यसअघि मंगलाबार बिहानै प्रवक्ता नारयणकाजी श्रेष्ठको निवास हात्तीवनमा प्रचण्डसहित नेता नेपाल,झलनाथ खनाल र प्रवक्ता श्रेष्ठबीच छलफल भएको थियो । प्रधानमन्त्री ओली शनिबारको सचिवालय बैठकमा गरेको प्रतिबद्धताबाट पछि हट्न खोजेको आशंका प्रचण्ड र नेपालनिकट नेताहरुले गर्न थालिसकेका छन। प्रवक्ता नारायणकाजी श्रेष्ठलेसमेत नेताहरुले सचिवालय बैठकमा जनाएको प्रतिबद्धताबाट पछि हटे पार्टीका लागि दुर्भाग्य हुने भन्दै सामाजिक सञ्चालमार्फत खबरदारी गरिरहेका छन्।"
प्रधानमन्त्री ओलीको आलोचना गरेकोमा बाबुराम भट्टराईविरुद्ध जाहेरी,"काठमाडौं : पूर्वप्रधानमन्त्री डा बाबुराम भट्टराईविरुद्ध साइबर क्राइम गरेको अभियोगसहित सोमबार जिल्ला सरकारी वकिल कार्यालयमा जाहेरी दर्ता भएको छ। उनले गत सोमबार रेडियो नेपाललाई दिएको अन्तर्वार्तामा प्रधानमन्त्री केपी ओलीलाई भष्मासुर भनेर सामाजिक प्रतिष्ठा र इज्जतमा धक्का पुर्याएको दाबीसहित जाहेरी दर्ता भएको हो। महानगरीय प्रहरी परिसरले जाहेरी दर्ता गर्न अस्वीकार गरेपछि जिल्ला सरकारी वकिलकहाँ जाहेरी दर्ता भएको हो। भट्टराईले सरकारी सञ्चारमाध्यम रेडियो नेपाललाई अन्तर्वार्ता दिँदै प्रधानमन्त्री ओली लक्षित टिप्पणी भष्मासुर प्रवृत्ति अन्त्य गरौं भन्दै बेइज्जत गरेको दाबी जाहेरीमा छ। यसैबीच, पूर्वमन्त्री महेश बस्नेत, नेकपा सांसद कृष्णकुमार श्रेष्ठ (किसान) र निवर्तमान आइजीपी सर्वेन्द्र खनालविरुद्ध सांसद डा सुरेन्द्र यादवले अपहरण तथा शरीर बन्धकको जाहेरी परेको छ। उक्त जाहेरी पनि जिल्ला सरकारी वकिल कार्यालय काठमाडौंमा सोमबारै दर्ता भएको हो। समाजवादी पार्टीका सांसद यादवले तीनै जनाको मिलेमतोमा आफुलाई महोत्तरीबाट बन्धक बनाएर काठमाडौं ल्याइएको जाहेरीमा दाबी गरेका थिए। अपहरण तथा शरीर बन्धकको विषयमा छानबिन गरी दोषीमाथि कारबाही गर्न यादवले माग गरेका छन्। गत वैशाख १० गते सत्ता र शक्तिको आडमा आफूलाई अपहरण गरिएको दाबीसहित यादवले उजुरीसँगै एउटा भिडियो पनि पेस गरेका छन्। सोमबार नै पूर्वमन्त्री बस्नेत, सांसद श्रेष्ठ र निवर्तमान आइजीपी खनालले राष्ट्रिय मानवअधिकार आयोगमा उजुरी दिएका छन्। सांसद यादवले आफूविरुद्ध कपोलकल्पित र भ्रामक आरोप लगाएका कारण पदीय गरिमा र मर्यादामा खलल पुगेको भन्दै उनीहरूले आयोगमा उजुरी दिएका हुन्। यादवका कारण सामाजिक सञ्जाल र सञ्चारमाध्यममा झुटा आरोप प्रसारित हुँदा सम्मानपूर्व बाँच्न पाउने आफूहरूको अधिकारमा गम्भीर आघात पुगेको उनीहरूको दाबी छ।"
गण्डकी प्रदेश सभाको हिउँदे अधिवेशन अन्त्य,"पोखरा : गण्डकी प्रदेश सभाको हिउँदे अधिवेशन मंगलबारदेखि अन्त्य भएको छ। अधिवेशन अन्त्यका लागि प्रदेश प्रमुखसमक्ष सिफारिस गर्ने निर्णय प्रदेश सरकारको मन्त्रिपरिषदले मंगलबारै गरेको हो। अधिवेशन अन्त्यको सिफारिस लिएर मुख्यमन्त्री पृथ्वीसुब्बा गुरुङसहितको टोली प्रदेश प्रमुख अमिक शेरचनकहाँ पुगेको थियो। आजै राति १२ बजेदेखि गण्डकी प्रदेश सभाको हिउँदे अधिवेशन अन्त्य भएको छ, मुख्यमन्त्री गुरुङले मंगलबार बेलुका फेसबुक लाइभमा भने। गण्डकी प्रदेशको हिउँदे अधिवेशन २३ पुसमा सुरु भएको थियो। गएको चैत ६ गते डाकिएको बैठक सूचना टाँसेर स्थगित भएयता अर्काे बैठक बस्न नपाउँदै अधिवेशन अन्त्य भएको छ। प्रमुख प्रतिपक्षी दल नेपाली कांग्रेसले पछिल्लो समय लगातार संसद अवरुद्ध गर्दै आएको थियो । मन्त्रिपरिषदको मंगलबारको बैठकले केही अस्पतालहरुको नामबाट अञ्चल शब्द हटाउने निर्णय गरेको छ। धौलागिरी अञ्चल अस्पताल र गण्डकी अञ्चल आयुर्वेदिक अस्पतालबाट उक्त शब्द हटाइ नामकरण गर्ने निर्णय मन्त्रिपरिषदले गरेको छ। गण्डकी सरकारले अस्पतालहरुको वर्गीकरण गरी प्रादेशिक, उपप्रादेशिक र जिल्ला अस्पताल मापदण्ड बनाउने नीति अख्तियार गर्ने जानकारी मुख्यमन्त्रीले दिएका छन्। ती अस्पतालको भौतिक पूर्वाधार कस्तो हुने, जनशक्ति कस्तो हुने, उपकरण कस्तो हुने भन्ने मापदण्ड बनाउँछौं, मुख्यमन्त्रीले भने। कोभिड१९ कारण मृत्यु हुनेको शव व्यवस्थापन सम्बन्धी कार्यविधि मन्त्रिपरिषदले पारित गरेको छ। आर्थिक सहायता सम्बन्धी कार्यविधि पनि मन्त्रिपरिषदले पारित गरेको छ।"
ओलीदाहाल पुरानै लय,"काठमाडौं : सत्तारुढ दल नेकपाका दुई अध्यक्षको कार्यविभाजन गत मंसिर ४ कै निर्णयका आधारमा हुने भएको छ। त्यस बेला अध्यक्ष एवं प्रधानमन्त्री केपी ओलीले सरकार र अर्का अध्यक्ष पुष्पकमल दाहालले पार्टी सञ्चालन गर्ने समझदारी भएको थियो। दुई अध्यक्षबीच सोमबार प्रधानमन्त्री निवास बालुवाटारमा त्यही कार्यविभाजन कार्यान्वयन गर्ने विषयमा छलफल भएको थियो। त्यस क्रममा कार्यकारी अध्यक्षको परिभाषित जिम्मेवारीसहितको प्रस्ताव तयार पार्ने समझदारी बनेको हो। यसबारे स्थायी समितिमा छलफल गर्ने गरी प्रस्ताव तयार पार्न अध्यक्ष दाहाल र महासचिव विष्णु पौडेललाई जिम्मेवारी तोकिएको छ। स्थायी समिति बैठकमा छलफलका लागि लैजाने प्रस्ताव तयार पार्ने जिम्मा अध्यक्ष दाहाल र मलाई छ। धेरै समस्याका विषय केही छैन। काम थालिसकेका छैनौं, थालेपछि एक चरणको बसाइमै हामी सकाइहाल्छौं, महासचिव पौडेलले अन्नपूर्णसँग भने, प्रस्तावका विषय के कसरी तयार पार्ने भन्नेमा हामी प्रवेश गरेका छैनौं। बस्नेबित्तिकै टुंग्याइहाल्छौं। दाहालनिकट एक स्थायी समिति सदस्यले पुरानै सहमतिलाई व्यावहारिक कार्यान्वयन कसरी गर्ने भन्नेमै प्रस्ट पारेर जाने गरी प्रस्ताव तयार पार्ने समझदारी दुई अध्यक्षबीच भएको बताए। उहाँहरूबीच गत मंसिरमा सचिवालयले गरेको कार्यविभाजनकै मोडेलमा फर्केर परिभाषित जिम्मेवारीलाई व्यावहारिक कार्यान्वयन गर्ने गरी ठोस प्रस्ताव अबको स्थायी समितिमा लैजाने प्रस्ताव अब तयार हुन्छ, ती नेताले भने, त्यसकै लागि दुई अध्यक्षले छलफल गर्नुभएको छ। दाहाल र पौडेलले बुधबार बिहानसम्म प्रस्ताव तयार पार्नेछन्। त्यसका लागि उनीहरू मंगलबार छलफलमा बस्नेछन्। मंसिरमा भएको सहमतिअनुसार ओली र दाहालको वरीयता यथावत् रहने, ओली प्रधानमन्त्रीको हैसियतमा सरकारको काममा केन्द्रित हुने, दाहाल कार्यकारी अधिकारसहित पार्टी काममा केन्द्रित हुने र बैठक संयुक्त अध्यक्षतामा सञ्चालन गर्ने तय छ। आम रूपमा बैठकको अध्यक्षता र सञ्चालन दाहालले गर्ने, राजनीतिक स्थायित्वको सन्देश दिन प्रतिनिधिसभाको यस कार्यकालभर सरकारको नेतृत्व ओलीले गर्ने बाँडफाँटको समझदारी भएको थियो। पार्टी र सरकार सञ्चालन अध्यक्षद्वयबीचको सल्लाहमै हुने पनि त्यसमा उल्लेख थियो। अध्यादेश प्रकरणले पार्टीमा उत्पन्न विवाद मिलाउन शनिबार सचिवालय बैठक बसेको थियो। त्यसमा भएको सहमति र भावनाअनुसार अबको सचिवालयमा पहिले प्रस्ताव पेस गर्ने र त्यसलाई नै स्थायी समिति बैठकमा लैजाने समझदारी नेताहरूबीच छ। ओलीसँग कार्यविभाजन भए पनि दाहालले पार्टीमा व्यावहारिक रूपमा कार्यकारीको भूमिका निर्वाह गर्न पाएका थिएनन्। पार्टीको निर्णय र निर्देशनमा सरकार पनि सञ्चालन नभएपछि असन्तुष्टि बढेको थियो। २० वैशाखमा सचिवालय बैठकअघि भएको छलफलमा प्रधानमन्त्री ओलीले दाहाललाई तपाईं पार्टी चलाउनुहोस्, म पार्टीको निर्देशनमा सरकार चलाउँछु, पुरानै सहमतिमा फर्कांै भन्ने प्रस्ताव गरेका थिए। त्यसपछि पार्टीको विवाद मत्थर देखिएको छ। आन्तरिक छलफल जारी दाहालपौडेल प्रतिवेदन २४ वैशाखको सचिवालय बैठकमा छलफलपछि भोलिपल्ट स्थायी समितिमा लैजाने तयारी नेकपाको छ। एक व्यक्ति एक जिम्मेवारीको मोडालिटीमा रहेर नेताहरूको व्यवस्थापन गर्ने, कार्यविभाजनमा भएका कमजोरी सच्याउने र सहमतिका आधारमा कार्यविभाजनसमेत हेरफेर गर्ने गरी प्रस्ताव आउने बताइएको छ। यसो गर्दा पार्टीमा विधि, पद्धतिको कुरा उठाउँदै आएका वरिष्ठ नेता माधवकुमार नेपालको एक व्यक्ति एक जिम्मेवारीको माग सम्बोधनको प्रयास हुनेछ। नेपालले आइतबार दाहाललाई भेटेर कमजोरी सच्याउने विधि के हुने भनेर प्रश्न गरेका थिए। आफूले उठाएको मागको सम्बोधन गरी ठोस प्रस्ताव आउनुपर्ने धारणा उनको थियो। उनले दाहाल र ओलीबीच कस्तो चोचोमोचो भएको हो बुझ्नुपर्ने भन्दै आफू पर्ख र हेरमा रहेको निकटस्थलाई बताइरहेका छन्। सचिवालय बैठकमा भएको समझदारीको लेखाजोखाका लागि ओली, दाहाल र नेपाल पक्षको आन्तरिक छलफल जारी छ। उनीहरूले सोमबार पनि आफूनिकट नेतासँग छलफल गरेका छन्। ओलीले बालुवाटारमा र नेपालले कोटेश्वरस्थित निवासमै छलफल चलाए। दाहालले पनि आफूनिकट स्थायी समिति सदस्यसँग छलफल गरेका थिए। उनले आइतबार केही स्थायी समिति सदस्य र वरिष्ठ नेता झलनाथ खनाललगायतसँग कुराकानी गरेका थिए।"
"कस्तो होला अबको लकडाउन?, मोडालिटीको बनाउने जिम्मा तीन मन्त्रालयलाई","काठमाडौं : सरकारले गत चैत ११ यता जारी लकडाउन ठाँउ विशेषलाई आधार बनाएर केही लचिलो बनाउने संकेत गरेको छ। कोभिड१९ रोकथाम तथा नियन्त्रण उच्चस्तरीय समितिको सोमबार सिंहदरबारमा बसेको बैठकले लकडाउनले पारेको आर्थिक प्रभाव र कोरोनाको सम्भावित अवस्थालाई मध्यनजर गर्दै नयाँ मोडालिटीका विषयमा छलफल गरेको जानकारी प्रधानमन्त्री तथा मन्त्रिपरिषद् कार्यालयका सचिव नारायणप्रसाद विडारीले दिए। छलफल जारी रहेको र मंगलबार पुनः छलफल गरी अबको लकडाउनको मोडालिटीको स्वरुपको मस्यौदा तयार पार्ने र त्यसलाई मन्त्रिपरिषद् बैठकमा लगेर निर्णयमा पुगिने विडारीले बताए। कोरोना संक्रमणको परीक्षण उल्लेख्य मात्रामा भइरहेको छ। यद्यपी, तराईका केही क्षेत्रमा संक्रमितको संख्या बढेको छ। लकडाउनपछिको आर्थिक अवस्थालाई पनि हेर्ने र रोगलाई पनि कावुमा राख्न के गर्ने भन्नेमा समीक्षात्मक बैठक जारी छ, विडारीले भने, अहिलेसम्म गरेको प्रयास सही दिशामा छन्। अझै पनि दुई दिन प्रदेश र स्थानीय तह, सुरक्षा निकायबाट पनि रिपोर्ट लिने र कसरी जाने भन्नेमा वर्कआउट गरी एउटा मस्यौदा तयार पार्ने अभ्यास जारी छ। लकडाउनको अवधि २५ वैशाखसम्म छ। सरकारले अब लकडाउनको मोडालिटीमा परिवर्तन गर्दै ग्रीन जोन, रेड जोन, एल्लो जाने गरी तीन समूहमा देशका भूभागलाई विभाजन गर्ने र क्रमशः लकडाउन खुकुलो पार्दै जाने गरी समीक्षात्मक बैठकमा छलफल भइरहेको समितिमा रहेका एक मन्त्रीले बताए। उनका अनुसार, गृह, अर्थ र स्वास्थ्य मन्त्रालयलाई समन्वय गरी मोडालिटी केकस्तो बनाउने भन्नेमा खाका तयार पार्ने जिम्मा सोमबारको बैठकले दिएको छ। बैठक पुनः मंगलबार बस्ने र त्यसमा तीन मन्त्रालयको सुझावबारे उच्चस्तरीय समितिमा छलफल हुनेछ। सोमबारको समिति छलफल काठमाडौंमा भने जनसंख्या ठूलो रहेको, परीक्षण कम देखिएकोले तत्काल खोलेर जान नहुनेमा मन्त्रीहरुले छलफल गरेका छन्। अहिलेसम्मका प्रयास काठमाडौंसहितका देशभरमै सन्तोषजनक देखिए पनि काठमाडौंमा तत्काल नखोल्ने तर अन्य स्थानमा भने त्यहाँको अवस्थालाई हेरेर केही खुकुलो बनाएर जान सकिनेमा समिति बैठकमा छलफल भएको थियो।"
आदिवादी उत्थान राष्ट्रिय प्रतिष्ठानको बैठकमा प्रधानमन्त्री,काठमाडौं : मंगलबार प्रधानमन्त्री केपी ओली आदिवासी जनजाति उत्थान राष्ट्रिय प्रतिष्ठान संचालक परिषदको बैठकमा सहभागी भएका छन् । प्रधानमन्त्री ओलीले प्रतिष्ठान सञ्चालक परिषदको २० औं बैठकको अध्यक्षता गरेका हुन् । सामाजिक दूरी कायम गर्दै प्रधानमन्त्रीको सरकारी निवास बालुवाटारमा बैठटक सम्पन्न भएको हो ।
उच्चस्तरीय समिति बैठक : लकडाउनलाई निरन्तरता दिने,"काठमाडौं : सरकारले कोरोना भाइरस (कोभिड१९) को संक्रमणलाई शून्यमा झार्नेगरी काम गर्ने तयारी गरेको छ। मंगलबार बालुवाटारमा बसेको कोरोना संक्रमण रोकथाम तथा नियन्त्रण उच्चस्तरीय समन्वय समिति बैठकमा संक्रमण शून्यमा झार्ने विषयमा छलफल भएको हो। उपप्रधान तथा रक्षामन्त्री ईश्वर पोखरेल नेतृत्वको उच्चस्तरीय समितिको २३ औं बैठकमा मंगलबार प्रधानमन्त्री केपी ओलीको समेत उपस्थिति थियो। मन्त्रिपरिषद् कार्यालयका सचिव नारायण विडारीका अनुसार कृषि र उद्योग क्षेत्रका कामलाई मापदण्ड अनुसार निरन्तरता दिँदै कोरोना नियन्त्रणमा अहिले भएका सबै प्रयासलाई यथावत राख्दै संक्रमण शून्यमा झार्ने विषयमा छलफल भएको हो। कृषि क्षेत्रका कामलाई सुरक्षाका मापदण्ड अपनाएर निरन्तरता दिने र तिनलाई स्वभाविक ढंगले अगाडि बढाउने, सचिव बिडारीले भने, संक्रमणलाई रोक्ने र शून्यमा झार्ने तर्फ भएसम्मका सबै प्रयास जारी राख्ने। हाम्रो मुलुकमा रोग र संक्रमणका कारण मृत्युवरण गर्ने अवस्था नआओस् भन्ने विषयमा समिति गम्भीर छ। लकडाउनलाई जारी राख्ने विषयमा छलफल भएको र यस विषयमा मन्त्रिपरिषद् बैठकले निर्णय गर्ने बिडारीको भनाइ छ। लकडाउनको नीति जे छ त्यही अनुसार अगाडि बढ्छ। यस विषयमा नेपाल सरकार मन्त्रिपरिषद् बैठकबाट थप निर्णय हुनेछन्, सचिव विडारीले भने, अहिलेको स्थिति सही छ। यही ढंगले अगाडि बढ्छ। लकडाउन निरन्तर हुन्छ। चैत ११ गतेदेखि सुरु भएको लकडाउन वैशाख २५ गते सकिँदै छ । सरकारले फेरि लकडाउन थप गर्ने वा यसको मोडालिटी परिवर्तन गर्ने भन्ने विषयमा लामो समयदेखि छलफल गर्दै आएको थियो ।"
'रेड जोन' मै छैन भौतिक दूरी कायम,"महेन्द्रनगर : सरकारले कोरोनाभाइरस महामारीको 'रेड जोन' अर्थात् खतरनाक क्षेत्रका रूपमा सुदूरपश्चिमका चारवटा जिल्ला समेटेको छ। देशभर २९ वटा जिल्लालाई 'रेड जोन' क्षेत्रका रूपमा वर्गीकृत गरिएको छ। कञ्चनपुर, कैलाली, बैतडी र दार्चुला गरी सुदूरपश्चिमका चारवटा जिल्ला रेड जोनमा छन्। तर, रेड जोनमा परेको कञ्चनपुरमा भने सामाजिक दूरी वेवास्ता गरी सामाजिक सुरक्षा भत्ता वितरण भइरहेको छ। स्थानीय प्रशासनले लकडाउनलाई थप कडाइका साथ लागू गरिरहेका बेला मंगलबार बिहान बेदकोट नगरपालिकामा भने वृद्धभत्ता वितरणमा भीडभाड देखियो । वृद्धभत्ता वितरण गर्दा सामाजिक दूरी कायम गरेर वितरण गनुपर्ने भएपनि कञ्चनपुरको बेदकोट नगरपालिका वडा७ मा बाक्लो भीडभाडमा वृद्धभत्ता वितरण गरिएको छ । सेवाग्राहीले भने वडा कार्यालयले व्यवस्थापन नगर्दा समस्या भएको बताएका छन् । 'वडा कार्यालयले लाइनमा दूरी कायम गरी राख्नुपर्ने हो, कसैले नियम नै मान्दैनन,' स्थानीय दिल कुमारी पाण्डेयले भनिन्। वडा कार्यालयले दूरी कायम गरी बस्न भनेपनि सेवाग्राहीले नमानेको जनाएको छ । बेदकोट नगरपालिका७ का वडा अध्यक्ष वीरबहादुर डगौराले सेवाग्राहीलाई दूरी कायम गरी बस्न आग्रह गर्दा नमानेको बताए । 'हामी जनप्रतिनिधि कोही राहत वितरणमा त कोही भत्ता वितरणमा व्यस्त हुँदा व्यवस्थापन गर्न नसकिएको हो,' उनले भने,' सेवाग्राहीलाई दूरी कायम गर्न भन्दा मान्दै मान्दैनन् एक्लै व्यवस्थापन गर्न सकिएन ।' यसअघि भारतको उत्तराखण्डबाट नेपाल आएका बेदकोटका एकजनामा कोरोना संक्रमण देखिएको थियो ।"
सुनसान पश्चिमाञ्चल क्षेत्रीय अस्पताल (फोटो फिचर),"पोखरा : यति बेला विश्व नै कोरोना कहरको मारमा छ। मान्छेबाट मान्छेमा सर्ने कोभिड१९ को संक्रमण नियन्त्रण गर्न युरोप, अमेरिका, एसियाका ठूलासाना प्राय सबै देश लकडाउनमा छन्। नेपाल सरकारले कोरोना संक्रमण नियन्त्रण गर्न चैत ११ गतेदेखि लकडान लगाएको छ। लकडाउनको समयमा अस्पताल नगई नहुने बिरामीबाहेक अन्य बिरामी घरमै औषधि सेवन गरेर बसेका छन्। यति बेला इमर्जेन्सी केही परेमात्र अस्पताल आउन र अन्यथा सामान्य बिरामी अस्पताल नगएकै राम्रो हुने डक्टरले सुजाएका छन्। इमर्जेन्सी सेवा लिन आउने बिरामी, प्रसूति सेवा, डायग्नोसिस गर्नु पर्ने बिरामी भने अस्पताल जाने गरेका छन्। अस्पताल पुग्ने संख्या सामान्य अवस्थाभन्दा निकै न्यून छ। गण्डकी प्रदेशको राजधानी सहर पोखरामा अहिलेसम्म कोरोना भाइरस संक्रमित बिरामी भेटिएका छैनन्। प्रदेशको बागलुङ जिल्लामा दुई जनामा कोरोना सक्रमण देखिए पनि उपचारपछि सञ्चो भएर घर फर्केका छन्। पश्चिमाञ्चल क्षेत्रीय अस्पताल पोखरामा सामान्य अवस्थामा दैनिक १२ सय देखि १५ सय जनासम्म बिरामी उपचार गर्न आउने गरेकोमा त्यो संख्या अहिले घटेर मुस्किलले दुई सय दुई सय पचास जना बिरामी दैनिक उपचारका लागि आउने गरेको अस्पताल प्रशासनले बताएको छ। पछिल्लो समय दैनिक ३०३५ जनाको शल्यक्रियाबाट प्रसूति सेवा भइरहेको पश्चिमाञ्चल क्षेत्रीय अस्पताल पोखराका निर्देशक डा अर्जुन आचार्यले जनाकारी दिए। हप्तामा १ सय १० जना डायग्नोसिस सेवा लिन आउने गरेको पनि अस्पतालका निर्देशक डा आचार्यले बताए। ज्वरो लगायत इमर्जेन्सी सेवा लिन आउने बिरामी पनि फाट्टफुट्ट आउने गरेको कर्मचारीले बताएका छन्। सधै जसो निकै भिडभाड हुने अस्पताल भित्रको टिकट काउन्टर र औषधि लिने कान्ण्टर सुनसान छ। बच्चाबच्ची खेल्ने सुविधासहितको अस्पताल परिसको चौर, सडक पनि सुनसान छ। कुचीकार बिहान सबेरै सरसफाइमा व्यस्त हुन्छन्। भित्र पस्ने गेटअघि सेनिटाइज गर्छन् अर्का कर्मचारीले। दैनिक भिडभाड हुने अस्पतालमा अहिले डेढ दुई सयजना बिरामी पनि नआएकाले सुनसान रहेको सफाइ कर्मचारी मनोज परियारले सुनाए। यति बेला बिरामी निजी अस्पतालको व्यवहारका कारण सरकारी अस्पतालमा नै प्राथामिकतामा पर्ने गरे पनि सरकारी अस्पताल पश्चिमाञ्चल क्षेत्रीय अस्पताल नै सुनसान छ। यति बेला पश्चिमाञ्चल क्षेत्रीय अस्पताल परिसरमा वगमबेली, जाकाराण्डा फूललगायत विभिन्न प्रजातिका पहेला, राता, निलो, प्याजी रङ्का फूलहरु फुलेर सुन्दर देखिएको छ। वसन्त ऋतु यसै त हरियाली अस्पताल परिसबाटै मौसम खुल्दा देखिने माछापुच्छ्रे हिमालले त्यहाँ पुग्ने जोकोहीलाई मोहित बनाउँछ। सवारी साधन नचल्दा बनेको शान्त र धुलोधुवा रहित वातावरणमा चराचुरुंगीको चिरविर आवाजको संगीत सुनिन्छ।"
बैतडीमा दादुरारुबेला खोप अभियान,"बैतडी : जारी लकडाउनका कारण रोकिएको दादुरारुबेला खोप अभियान बैतडीमा फेरी सुरु हुने भएको छ । गत चैत १ देखि १४ गते सम्म सञ्चालन भएको खोप अभियान चैत ११ गतेदेखि लकडाउन हुँदा प्रभावित भएको थियो । जिल्लाका ४ स्थानीय तहमा खोप अभियान प्रभावित भएको र ती स्थानीय तहमा यही वैशाख २६ गतेदेखि सुरु गर्ने तयारी भएको स्वास्थ्य कार्यालयका खोप सुपरभाइजर निरीक्षक हरिश भट्टले जानकारी दिए । जिल्लाको सुर्नया गाउँपालिका, पाटन नगरपालिका, शिवनाथ गाउँपालिका र पञ्चेश्वर गाउँपालिकामा खोप अभियान सञ्चालन हुने भट्टले बताए । उनले भने, 'हामीले यसअघि खोप अभियान प्रभावित भएका क्षेत्रमा पुनः अभियान सञ्चालन गर्न भनेका छौं । प्रदेश स्वास्थ्य निर्देशनालयले खोप अभियान सञ्चालन गर्न निर्देशन दिएकाले हामीले खोप अभियान सञ्चालन नभएका ठाउँमा सञ्चालन गर्दैछौं ।' देशका विभिन्न ठाउँमा दादुरा प्रकोपको रुपमा देखा परेकाले सामाजिक दुरी कायम गर्नुका साथै सुरक्षाका सबै उपाय अपनाएर दादुरारुबेला खोप अभियान सञ्चालन गर्ने तयारी भएको हो । 'देशका विभिन्न ठाउँमा दादुराको प्रकोप देखिएको छ । त्यसैले हामीले दादुरा रोगबाट बालबालिकाहरुलाई बचाउनका लागि खोप अभियानलाई फेरी सञ्चालन गर्ने तयारी गरेको हौं ।' बालबालिकालाई दादुरा रुबेला रोग लाग्नबाट बचाउनका लागि दादुरा रुबेला खोप दिइने गरिन्छ । ९ महिनादेखि ५ वर्ष मुनिका बच्चालाई दादुरा रुबेला खोप लगाइन्छ । बैतडीमा २७ हजार ४२८ बालबालिकालाई दादुरारुबेला खोप लगाउने लक्ष्य रहेको छ ।"
वीरगन्जमा तीन सातापछि पीसीआर मेसिन सञ्चालन,"वीरगन्ज : सरकारले वीरगन्जको नारायणी अस्पतालमा पठाएको पीसीआर मेसिन तीन सातापछि मात्रै सञ्चालनमा आएको छ । प्रदेश सरकारको आग्रहमा राष्ट्रिय जनस्वास्थ्य प्रयोगशालामा प्रयोगमा रहेको पीसीआर मेसिन बैशाख ३ गते नै नारायणी अस्पतालमा पठाइएको थियो । मेसिन सञ्चालनका लागि आवश्यक अन्य महँगा उपकरणहरू सरकारले नपठाएका कारण पीसीआर मेसिन अस्पतालको स्टोर रुममै ३ सातादेखि थन्क्याएर राखिएको थियो । आवश्यक अन्य उपकरण र औजारको जोहो गरेर मेसिन जडान गरि मंगलबारदेखि पीसीआर परीक्षण ल्याब सञ्चालन गरिएको अस्पतालका मेसु डाक्टर मदन उपाध्यायले जानकारी दिए । पहिलो दिन १६ वटा स्वाब अस्पतालको ल्याबमा परीक्षण गरि रिभेरीफिकेसनका लागि काठमाडौं उनले बताए । उनले भने, मेसिनको टेष्टका लागि मंगलबार १६ जनाको स्वाब टेष्ट गरी रिभेरीकेसनका लागि काठमाडौं पठाएका छौं, त्यहाँबाट आउने रिपोर्ट र यहाँको रिपोर्ट मेल खाएपछि मात्रै यहाँको ल्याबबाट नियमित पीसीआर परीक्षण सुरु गर्छौं । पीसीआर मेसिनबाट दैनिक अधिकतम ७० वटा स्वाबको परीक्षण गर्न सकिने डा उपाध्यायले जानकारी दिए । सरकारले बैशाख ३ गते पीसीआर मेसिन मात्रै पठाएको तर त्यसका लागि आवश्यक विभिन्न किसिमका अन्य उपकरण र औजारहरू नपठाएकाले ती सामानको जोहो गर्न समय लागेको अस्पतालले जनाएको छ । यसअघि वीरगन्जमा पीसीआर ल्याब सञ्चालनमा आउन नसक्दा कोरोनाका शंकास्पद र संक्रमितहरूको स्वाब संकलन गरेर पीसीआर परिक्षणका लागि अस्पतालले काठमाडौंमै पठाउने गरेको थियो ।"
गोरखाको चेपाङ बस्तीमा दादुराको महामारी,"गोरखा : गोरखाको गण्डकी गाउँपालिकाको चेपाङबस्तीमा दादुराको महामारी फैलिएको छ। गाउँपालिका६ को ह्विलिङमा तीनजना बालबालिका र वडा नम्बर ७ को क्षेत्रीखोलाका पाँच जना चेपाङ समुदायमा दादुरा फैलिएको हो। वडा नम्बर ६ ह्वीलिङका एकै घरका १२ र नौ वर्षका र अर्को एक घरका आठ वर्षका बालकमा दादुराका बिरामी रहेको स्थानीय बेलु चेपाङले जानकारी दिइन्। त्यस्तै वडा नम्बर ७ क्षेत्रीखोलाका छ महिना, चार, १४, १८ र २९ वर्षका स्थानीय संक्रमित भएको गीता चेपाङले बताइन्। उनीहरुमध्ये ह्विलिङका तीन जनालाई निको भइसकेको बेली चेपाङको भनाइ छ। क्षेत्रीखोलाका चार जनाको अवस्था सामान्य रहेको र एकजना गम्भीर बिरामी रहेको स्थानीय श्रीमाया चेपाङले जानकारी दिइन्। २९ वर्षकी राममाया चेपाङको अवस्था गम्भीर रहेको उनको भनाइ छ। राममाया मेरो नन्द हो। छ दिनदेखि एक सय चार डिग्री भन्दा बढी ज्वारो आइरहेको छ, उनले भनिन्, उच्च ज्वारो आउने, टाउँको दुख्ने, बान्ता आउने, पखाला लाग्ने, घाँटी सुख्खा हुने, दुख्ने भएर सिकिस्त छन्। अरु पनि दुई हप्ताअघिदेखि बिरामी रहेको उनले बताइन्। स्वास्थ्य कार्यालय गोरखाले क्षेत्रीखोलामा दादुराको महामारी फैलिएको जनाएको छ। बेनिघाट रोराङमा दादुराको महामारी फैलिएपछि सीमानामा पर्ने हाम्रो चेपाङबस्तीमा पनि महामारी फैलन सक्छ भनेर हामीले निगरानी गरिरहेका थियौँ, कार्यालयका सूचना अधिकारी राजुरमण न्यौपानेले भने, अब शुक्रबारदेखि त्यहाँ खोप अभियान चलाउँछौं। महामारीको पुष्टि भएपछि आइतबार स्वास्थ्य सेवा विभाग र प्रदेश स्वास्थ्य निर्देशनालयका प्रतिनिधिले गाउँपालिकामा आएका छन्। उनीहरुले महामारी नियन्त्रण गर्ने बारे अभिमुखीकरण कार्यक्रम गरेका गण्डकी गाउँपालिकाकी स्वास्थ्य शाखा प्रमुख बेलिमाया श्रेष्ठले जानकारी दिइन्। गाउँमै स्वास्थ्यकर्मी बसेर सरसफाइ र पोषणको कार्यक्रम गरिरहेको र भिटामिन ए क्याप्सुल खुवाइएको उनले बताइन्। गण्डकी गाउँपालिका ७ क्षेत्रीखोलाका दादुराका बिरामी।"
लकडाउनमा सडक निर्माणका नाममा वन विनास,"कालिकोट : जिल्लाको सान्नीत्रिवेणी गाउँपालिकाले लकडाउनको समयमा सडक निर्माणको नाममा व्यापक वन विनास गरेको छ । विश्वभरि महामारीका रुपमा फैलिएको कोरोना भाइरसको रोकथामका लागि सरकारले लकडाउ गरेका बेला सान्नीत्रिवेणी गाँउपालिकाले सडक निर्माणको नाममा रातारात सडक खन्दै व्यापक वन विनास गरेको हो । सान्नीत्रिवेणी गाउँपालिकाबाट बडिमालि मन्दिरसम्म जाने पर्यटकीय सडक स्काभेटरले रातारात धमाधम खनिरहेको छ । सान्नीत्रिवेणी गाउँपालिका वडा नं ४ को लालिगुरास सामुदायिक वन भएर जाने उक्त पर्यटकीय सडक खन्ने क्रममा सयौँ रुखहरु ढालिएका छन् । घना जंगलको बीचबाट डोजरमार्फत सडक निर्माण गरिएकाले वन विनासको अवस्थामा पुगेको छ । डोजरले सडक खनेको हेर्न स्थानीयको भीड पनि लाग्ने गरेको छ । कर्णाली प्रदेश सरकारको विशेष अनुदान तथा गाउँपालिकाको साझेदारीमा निर्माण हुन लागेको उक्त सडक निर्माणमा गम्भीर लापरवाही गरी वन विनास गरेको स्थानीय तपेन्द्र शाहीले बताए । उनले भने, 'सडक निर्माण थालनी गरेको दुई दिनमा एक सय बढी रुख ढालिसकेका छन् । वन उपभोक्ता समिति र गाँउपालिकाका जनप्रतिनिधिहरु मुखदर्शक बनेका छन् ।' उनका अनुसार बाजका ३८, गुराँसका ७, अयारका १२, काफलका ९ र फलाटका १० वटा रुखहरु ढलेका छन् । यो सडक निर्माण सम्पन्न हुँदासम्म सामुदायिक वनको मात्रै झण्डै ३ हजार रुख नास हुने अनुमान छ । राष्ट्रिय वनका थप हजारौँ रुखहरु नासिने छन् । सान्नीत्रिवेणी गाँउपालिकाका निमित्त प्रमूख प्रशासकीय अधिकृत नेत्र शाहीले प्रदेश सरकार र स्थानीय सरकारको गरी १ करोड ३४ लाखको ठेक्का भइ काम सुरु गरिएको बताए । 'यस वर्ष उक्त सडकको साडे ६ किलोमिटर सडक खन्ने योजना छ । कुल ३२ किलोमिटर दुरी रहेको उक्त सडकमा जंगलै जंगल भएर जाने भएकाले वन समितिसँग समन्वय गरी सडक निर्माण गर्ने भनेका छौँ', उनले भने, 'सडक निर्माण गर्ने कार्य सुरु भएको दुई दिन भयो । साना ठूला गरी १ सय रुख ढलेका छन् । ढलेका रुखहरु जति पुन वृक्षारोपण गर्ने योजना छ ।' सडकको २५ किलोमिटर डिपिआर तयार भएको उनले बताए । गाँउपालिका अध्यक्ष डम्बरबहादुर शाही भने सम्पर्कमा आउन चाहेनन् । उनलाई टेलिफोन गर्दा उठाएनन् । यता जिल्ला वन कार्यालय प्रमुख ललित कर्णले सान्नीत्रिवेणीमा जंगल फडानी गरी निर्माण गर्न थालिको सडकका बारेमा जानकारी नै नभएको बताए । उनले भने, 'सडक खन्ने क्रममा रुखहरु काट्नु परेमा वन मन्त्रालयबाट स्विकृति ल्याउनुपर्छ । तर गाउँपालिकाले कसैको स्वीकृति नल्याएर सामुदायिक वन समितिसँगको मिलोमतोमा धमाधम जंगल फडानी गरेको छ ।' जिल्ला वन अधिकृत कर्णले मन्त्रालयबाट स्वीकृति ल्याएको भए आफूहरुलाई जानकारी हुनुपर्ने बताए । 'यहाँबाट कर्मचारी खटाएर पहिले नै कति रुख मासिन्छन् भन्ने बारे अभिलेख हुन्थ्यो । त्यो छैन', उनले भने, 'त्यसरी वन विनास गरी सडक निर्माण गर्नु गैह्र कानुनी काम हो ।' सडक निर्माणका लागि सामुदायिक वनका रुखहरु काट्न पाइँदैन । जिल्लामा हालसम्म कुनै पनि स्थानीय तहले वाताबरणीय प्रभाव मूल्यांकन गरी सडन निर्माणको काम गरेका छैनन् ।"
"सीमा सुरक्षामा सशस्त्रको भूमिका प्रभावकारी, बीओपी पाँच सय पुर्याउने तयारी","काठमाडौं : कोरोना भाइरसको संक्रमण रोकथामका लागि गृहमन्त्रालयले सीमा सुरक्षालाई थप कडा तुल्याउँदै सशस्त्र प्रहरीको उपस्थिति थप बाक्लो र कसिलो बनाउने भएको छ। सीमा सुरक्षा चुनौतीपूर्ण बन्दै गएकोले नाकामा परिचालित सशस्त्रको बिओपी (बोर्डर आउट पोस्ट) को संख्या पाँच सय पुर्याउने तयारी सरकारको छ। सीमा सुरक्षामा सशस्त्र प्रहरीको भूमिका प्रभावकारी देखिएकोले बीओपी बढाउन लागिएको हो। गृह मन्त्रालयको निर्देशनमा सशस्त्र प्रहरी बलका महानिरीक्षक शैलेन्द्र खनालले सीमा सुरक्षामा सशस्त्रको भूमिका र कार्ययोजनाको खाका तयार गरेका छन्। गृहमन्त्री रामबहादुर थापाको उपस्थितिमा सोमबार भएको बैठकमा खनालले सीमा सुरक्षाका बदलिएका आयम र चुनौतीको विश्लेषणसहित कार्ययोजना पेस गरेका थिए। हाल सीमामा १२१ बिओपी रहेकोमा त्यसलाई बढाएर पाँच सय पुर्याउन प्रस्ताव गरिएको छ। नेपालतर्फको सीमा नाकामा भारतको ५३० बिओपी रहेकोमा नेपालले पनि सोही अनुपातमा बिओपी थप्ने तयारी गरिएको हो। सानो आकारको बीओपी हुँदा सीमा सुरक्षा पछिल्ला दिनमा चुनौतीपूर्ण भएको छ। सोमबार मात्रै झापाको दक्षिणी सीमामा हतियारसहित सयौंको संख्यामा जबरजस्ती नेपाल छिर्न खोजेका भारतीयलाई धपाउन सशस्त्रले दुई राउण्ड हवाई फायर गर्नुपरेको थियो। बीओपी बढाउनका लागि सशस्त्र बलमा कम्तीमा ९ हजार जनशक्ति थप्नुपर्ने प्रस्ताव महानिरीक्षक खनालले पेस गरेका छन्। यदि थप जनशक्ति उपलब्ध भएमा हाल सरदर १५ किलोमिटरको दुरीमा रहेको बिओपी ३५ किलोमिटर सीमामा रहनेछ। यसले सीमा सुरक्षा व्यवस्थापन केही सहज हुने विश्लेषण गरिएको छ। जनशक्ति थपेर नाकामा बीओपी बढाउने प्रस्तावमा गृहमन्त्री बादल सकारात्मक रहेका छन्। उनले सीमा सुरक्षामा सशस्त्र प्रहरी बलको भूमिका प्रशंसनीय रहेको बताउँदै जनशक्ति थप्ने प्रस्तावलाई छिटै मन्त्रिपरिषद्मा पुर्याउने भएका छन्। गृहमन्त्री बादलले सीमा सुरक्षाका लागि सशस्त्र नेतृत्वले तयार गरेको कार्ययोजना राम्रो रहेको बताउँदै बिओेपी रहने स्थान, आवश्यक पुर्वाधार लगायतका विषयमा थप विस्तृत प्रस्ताव ल्याउन दिएका छन्। सिमित स्रोत र साधनका बाबजुद पनि यस्तो विषम परिस्थितिमा सीमा सुरक्षामा सशस्त्रले निर्वाह गरेको भूमिका महत्वपूर्ण रहेको बताएका थिए। गृहसचिव महेश्वर न्यौपानेले सीमाको विषय संवेदनशील विषय भएकोले सिमाबाट हुने अपराध, चोरी, तस्करी नियन्त्रणका लागि समेत बिओेपी बढाउनुको विकल्प नरहेको बताएका थिए। भन्सारको १११ ठाउँमा रहेको जग्गा बिओपीलाई दिन अर्थ मन्त्रालय सकारात्मक देखिएको जानकारी दिँदै अन्य स्थानमा प्रदेश सरकार, स्थानीय निकाय र जिल्ला प्रशासनसँगको समन्वय गरी आवश्यक जग्गा व्यवस्था गर्न निर्देशन दिएका थिए। सशस्त्रको १२१ स्थानमा मात्रै बिओेपी रहेपनि कोरोनाको संक्रमणका कारण सीमा सिलपछि त्यसलाई विस्तार गरेर १२ सय स्थानमा अस्थायी र स्थायी पोस्ट विस्तार गरिएको छ। सशस्त्र प्रहरीको ३७ हजार दरबन्दीमध्ये दुई हजार जति रिक्त छ। करिब बीस हजार जनशक्ति विशेष परिस्थितिका कारण अहिले सीमा खटिएको छ। थप दस हजार जनशक्ति उपलब्ध भएमा सीमा सुरक्षा व्यवस्थापन अझ सहज हुने प्रस्ताव सशस्त्रले गृहसमक्ष राखेको छ।"
नेवार जातिलाई मात्र घर बेच्न सिफारिस दिने वडाको सूचना,"काभ्रे : काभ्रे जिल्लाको पनौती नगरपालिका वडा नम्बर ७ ले नेवार जातिको धार्मिक र पुरातात्तिवक सम्पदा जोगाउन अन्य जातिलाई घर बेच्न सिफारिस नदिने निर्णय गरेको छ। मंगलबार बसेको वडा समिति बैठकले यस्तो निर्णय गरेको हो। यस वडा समितिको मिति २०७७ वैशाख २३ गते बसेको बैठकबाट नेवार जातिबाहेक अन्य जातिलाई घर बेच विखन गर्नका लागि सिफारिस लिन आएमा घर धनीहरुलाई यस कार्यालयबाट सेवा प्रवाह नगर्ने निर्णय भएकोले यस ७ नम्बर वडाबासीलाई यसै सार्वजनिक सूचनामार्फत जानकारी गराइन्छ, वडा अधयक्ष रामचन्द्र नास्नानीले सार्वजनिक गरेको सूचनामा भनिएको छ। ७ नम्बर वडाको पुरानो बजार स्मारक क्षेत्रमा नेवारी समुदायको बाक्लो बसोबास छ। वडा कार्यालयले नेवारी जातिको बाहुल्यता भएकाले धर्म संस्कृति र पुरातात्विक सम्पदा जोगाउन यस्तो निर्णय गरेको दाबी गरेको छ। यसअघि वडामा जग्गा तथा घर धनीहरुले नेवार जातिबाहेक अन्य जात जातिलाई बेच विखन गर्नका लागि घर बाटोको मूल्यांकन सिफारिस नदिएको भन्दै गुनासो गरेका थिए। त्यही गुनासो आएपछि मंगलबार बसेको वडा समिति बैठकले यस्तो निर्णय गरेको वडा अध्यक्ष नास्नानीले सूचनामा उल्लेख गरेका छन्।"
चट्याङको पनि पूर्वानुमान गरिने,"काठमाडौं : ऊर्जा, जलस्रोत तथा सिँचाइ मन्त्रालय अन्तर्गतको जल तथा मौसम विज्ञान विभागले अब वर्षाको जस्तै चट्याङको पनि पूर्वानुमान गर्ने भएको छ। ऊर्जा, जलस्रोत तथा सिँचाइमन्त्री वर्षमान पुनले आगामी वर्षात्देखि नै चट्याङको पूर्वामानुमान गर्ने गरी तयारी भइरहेको जानकारी दिए। विभागले यअसघि वर्षात्, हावाहुरी, बाढी र पहिरो आउने स्थान र समयको पूर्वानुमान गर्र्दै आएको छ। समयमै सही सूचना प्रवाह गर्न सके चट्याङबाट हुने मानवीय क्षति कम गराउन सकिने भएकाले त्यसका लागि काम भइरहेको मन्त्री पुनको भनाइ छ। चट्याङबाट हरेक वर्ष एक सयभन्दा बढीको मृत्यु हुने गरेको तथ्याङ्क छ, सरोकार भएका निकायसँग मंगलबार मन्त्रालयमा भएको छलफलमा मन्त्री पुनले भने, समयमै सूचना प्रवाह गर्न सकियो भने चट्याङबाट हुने मानवीय क्षति रोक्न सकिन्छ। उनले पछिल्लो समय मौसम विभागले गर्ने पूर्वानुमानप्रति जनस्तरमा विश्वासको वातावरण बढ्दै गएकामा सन्तोष व्यक्त गर्दै आगामी दिनमा थप सुधार गर्ने प्रतिबद्धता व्यक्त गरे। सिँचाइ सचिव रवीन्द्रकुमार श्रेष्ठले कोभिड१९ महामारी रोकथामका लागि गरिएको लकडाउनका कारण चट्याङको समय र स्थानबारे पूर्वानुमान गर्ने कार्य केही समय पछि धकेलिए पनि यसै वर्ष काम सक्ने प्रयास भइरहेको बताए। जल तथा मौसम पूर्वानुमान महाशाखाका उपमहानिर्देशक जगदीश्वर कर्माचार्यले चट्याङ पर्ने स्थान र समयबारे पूर्वानुमान असम्भव नरहेको बताए। अरू देशमा यो प्रविधि अहिले पनि छ, उनले भने, अब हामी पनि छिट्टै चट्याङबारे पूर्वानुमान गरेर सूचना प्रवाह गर्दैछौँ। उहाँले नेपालको चुरे क्षेत्र चट्याङको बढी जोखिममा रहेको उल्लेख गरे। मन्त्रालयमा आयोजित छलफलमा ऊर्जा सचिव दिनेशकुमार घिमिरे, सिँचाइ सचिव श्रेष्ठ, मौसम विभागका उपमहानिर्देशक कर्माचार्य, सिँचाइ विभागका महानिर्देशक मधुकरप्रसाद राजभण्डारी र गृह मन्त्रालयअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रमुख कार्यकारी अधिकृत अनिल पोखरेल र गृह मन्त्रालयका उपसचिव गणेशविक्रम शाही सहभागी थिए। रासस"
महोत्तरीमा मृतकको संख्या १३ पुग्यो,"बर्दिबास : महोत्तरीको भंगहा नगरपालिका७ मझौलियाकी ७० वर्षीया गर्भी देवीको ज्यान गएको छ। यसैसँगै वैशाख १० यता महोत्तरीको बर्दिबास र भंगहा नगरपालिकामा मृत्यु हुनेको संख्या १३ पुगेको जनस्वास्थ्य निरीक्षक गिरेन्द्र कुमार झाले जनकारी दिए। खोकी लागेको थियो। श्वासप्रवासमा समस्या आएपछि गर्भीलाई अस्पताल ल्याइएको थियो। बेढमा सुताउन नपाउँदैं उनले दम तोडिन्, उनले भने, उनलाई मझौलिया स्वास्थ्य चौकीमा उपचार गर्न ल्याइदैं थियो। उपचार गर्न स्वास्थ्य चौकीमा एमबीबीएस डाक्टर नभएको उनले बताए। १० जनाको विषाक्त मदिरा पिएर मृत्यु भएको खुलेको छ, एक जानको औलोले ज्यान गएको बताइएको छ। तर, दुई जानको मृत्युको कारण अझै खुल्न सकेको छैन। गर्भीको दम रोगको कारण मृत्यु भएको भंगहा नगरपालिका मेयर संजीवकुमार साहको भनाइ छ। यसैबीच प्रदेश सरकार र स्थानीय सरकार गम्भीर नबन्दा बिषात मदिरा नागरिकका लागि काल बन्दै गएको प्रदेशसभा सदस्य सारदा देवी थापाले बताएकी छन्। महोत्तरीको भंगहामा विष मिसिएको मदिरा पिएर ज्यान गुमाएका पीडित परिवारलाई भेट्न गएकी प्रदेशसभा सदस्य थापाले धनुषामा केही महिना पहिले मात्रै २० जनाको ज्यान गएको घटनाबाट सरकारले पाठ नसिकेको बताइन्।"
सुस्त मनस्थितिका पुरुषलाई अभद्र व्यवहार गर्ने पक्राउ,भैरहवा : रुपन्देहीमा सुस्त मनस्थितिका पुरुषलाई अभद्र व्यवहार गर्ने अर्का एक पुरुष पक्राउ परेका छन्। जिल्लाको मायादेवी गाउँपालिका १ स्थित २७ वर्षीय हिरा (परिवर्तित नाम)ले सोही स्थानका सुस्त मनस्थितिका ३२ वर्षीय सोनु (परिवर्तित नाम)लाई बलात्कारगरेको घटना बाहिर आएको हो। प्रहरीका अनुसार मन्दिरमा बसेको बखत हिराले सोनुलाई मन्दिर पछाडि अप्राकृतिक मैथुनगरिरहेको अवस्था स्थानीय महिलाले देखेपछि घटना बाहिर आएको हो। सुस्त मनस्थितिका पुरुषलाई अप्राकृतिक मैथुन गर्ने मायादेवी गाउँपालिका १ दुबिहवाका हिरालाई पक्राउ गरी आवश्यक कारवाही प्रक्रिया अगाडि बढाइएको रुपन्देही इलाका प्रहरी कार्यालय लुम्बिनीका प्रमुख एवं प्रहरी निरीक्षक ईश्वर कार्कीले बताए। पीडितले किटानी जाहेरी दिएपछि प्रहरीले ती युवकलाई पक्राउ गरी मुद्दा दर्ता गरेको हो। पीडितको स्वास्थ्य अवस्था समान्य रहेको प्रहरीले जनाएको छ। पक्राउ परेका युवक उपर सार्वजनिक स्थानमा अप्राकृतिक मैथुन मुद्दा दायर गरी घटनाको थप अनुसन्धान भइरहेको जिल्ला प्रहरी कार्यालय रुपन्देहीका प्रवक्ता एवं प्रहरी नायव उपरीक्षक खड्कबहादुर खत्रीले बताए। उनका अनुसार घटनाको अनुसन्धानका लागि जिल्ला प्रशासन कार्यालयबाट ६ दिनको म्याद थप भएको छ। मुलुकी अपराध संहिता २०७४ को दफा १२३ मा कसैले सार्वजनिक स्थानमा वा अरु मानिसले देख्ने गरी अन्य कुनै स्थानमा कसैसँग यौन क्रिया गर्न वा कुनै किसिमको अप्राकृतिक मैथुन गर्न नहुने उल्लेख छ। कसुर गर्ने व्यक्तिलाई एक वर्षसम्म कैद वा दश हजार रुपैयाँसम्म जरिवाना वा दुवै सजाय हुने व्यवस्था छ।
कहिले होला मौसम सफा ?,"काठमाडौं : पछिल्लो केही दिनयता नेपालमा स्थिर रहेको मौसमी प्रणाली अझै केही दिन सक्रिय हुने जल तथा मौसम पूर्वानुमान महाशाखाले जनाएको छ । हाल नेपालमा पश्चिमी वायु, स्थानीय वायुका साथै नेपालको पूर्वी भूभाग नजिक बनेको न्यून चापीय क्षेत्रको प्रभाव हुनाका साथै बङ्गालको खाडी र अरब सागरबाट समेत जलवाष्पयुक्त वायु लगातार नेपाल प्रवेश गरेकाले वर्षा भइरहेको मौसमविद् शान्ति कँडेलले बताए। उनकाअनुसार तत्काल यी मौसमी प्रणाली हट्ने सम्भावना छैन । नेपालमा यी प्रणाली सक्रिय भएकाले देशभर बदलीसँगै मेघगर्जन, चट्याङ, हावाहुरी र असिनासहित वर्षा भइरहेको हो । अङ्ग्रेजी महिना मार्च, अप्रिल र मेसम्म तीन महिना प्रिमनसुन चल्ने भएकाले देशका पहाडी भूभागको मौसम अपराह्न तथा साँझापख लगातर प्रभावित भइरहने हुन्छ । प्रिमसुनको प्रवृत्ति दिनमा घाम लाग्ने र अपराह्न तथा साँझापख मेघगर्जनसहित श्रणिक वर्षा हुने गर्छ । अहिले प्रिमनसुनका साथै अन्य प्रणालीको प्रभाव रहेकाले देशका अधिकांश स्थानमा बिहानैदेखि बदलीसहित वर्षा भएको हो । विगत केही दिनदेखि देशमा पश्चिमी वायु, स्थानीय वायुका साथै बङ्गालको खाडी र अरब सागरबाट समेत जलवाष्पयुक्त वायु लगातार नेपाल प्रवेश गर्ने क्रम जारी रहेकाले मौसममा सुधार हुन अझै एक साता लाग्ने मौसम पूर्वानुमान महाशाखाले जनाएको छ । महाशाखाकाअनुसार यस वर्ष काठमाडौँ उपत्यकामा अप्रिलमा औसतभन्दा बढी वर्षा भएको छ । अप्रिलमा सरदर ६१ मिलिमिटर वर्षा हुनुपर्नेमा ९२ मिलिमिटर वर्षा भएको छ । आकाशको बादल र वर्षालाई हेर्दा मनसुन सक्रिय भएको जस्तो लागे पनि यसको वर्षाको प्रकृति भिन्न छ । सामान्यतया नेपालमा जुन १० देखि मनसुन शुरु हुने गर्छ । यस वर्ष मनसुनको समयमा पनि सरदर वर्षा हुने मौसमविद्को अनुमान छ । राति देशभर सामान्य बदली रही मध्य तथा पूर्वी भूभागका केही स्थानमा र पश्चिमी भूभागका एकदुई स्थानमा मेघगर्जन, चट्याङ, असिना र हावाहुरीसहित हल्का वर्षाको सम्भावना रहेको जनाएको छ । भोलि देशभर बिहानीपख आंशिक बदली र दिउँसोपश्चात् सामान्य बदली रही देशको पहाडी भूभागका केही स्थानका साथै पूर्वी र मध्य तराईका एकदुई स्थानमा मेघगर्जन, चट्याङ, असिना र हावाहुरीसहित वर्षाको सम्भावना रहेको बताइएको छ । बिहीबार देशभर आंशिक बदली रही देशको पहाडी भूभागका केही स्थान र तराईका एक दुई स्थानमा मेघगर्जनसहित वर्षाको सम्भावना रहेको छ । मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १३ दशमलव ४ डिग्री र अधिकतम तापक्रम २३ दशमलव शून्य डिग्री सेल्सियस रहेको छ । आज सबैभन्दा कम जुम्लाको न्यूनतम तापक्रम ८ दशमलव ३ डिग्री र सबैभन्दा बढी वीरेन्द्रनगरको अधिकतम तापक्रम ३३ दशमलव ३ डिग्री सेल्सियस रहेको छ । रासस"
घर फर्किए दुई हजार ३७० विदेशी नागरिक,"कोभिड १९ को सम्भावित जोखिम हुन नदिन लकडाउन जारी रहेपछि नेपालमा रोकिएका २ हजार ३७० विदेशी नागरिक स्वदेश फर्किएका छन् । पदयात्रालगायत विभिन्न सिलसिलामा यहाँ रहेका विदेशीलाई नेपाल पर्यटन बोर्डले सरोकारवाला निकायसँगको समन्वयमा काठमाडौँसम्म ल्याउन सहजीकरण गरेको थियो । यसरी स्वदेश फर्किएकामा जर्मनीका ९०७, फ्रान्सका ६०८, अमेरिकाका ३०२, अष्ट्रेलियाका २५६, डच नागरिक १२२, रेक रिपब्लिकनका १०२ र मलेसियाका ६६ जना रहेका छन्। काठमाडौँमा जम्मा भएका विदेशीलाई उनीहरुकै मुलुकले जहाज चार्टर्ड गरी लगेका हुन् । अहिले १ हजार ३७८ विदेशी नागरिक बोर्डको सम्पर्कमा आएका छन् । अन्य विदेशी कहाँ कति सङ्ख्यामा छन् भन्ने कुनैपनि निकायसँग विवरण नभएको बोर्डले जनाएको छ । बोर्डका प्रमुख कार्यकारी अधिकृत डा धनन्जय रेग्मीले आजसम्म दुई हजार ३७० विदेशी नागरिकको उद्धार गरी उनीहरुको मुलुक फर्काइएको बताए। हालै देशका विभिन्न पर्यटकीय गन्तब्यमा रोकिएका १ हजार ७२१ जनालाई बोर्डले उद्धार गरी स्वदेश फर्कन सहजिकरण गरेको जानकारी दिए । विभिन्न मुलुकका नेपालस्थित दूतावासले परराष्ट्र मन्त्रालयसँगको समन्वयमा आफ्ना नागरिकलाई फिर्ता लगेका छन् । नेपालमा कति सङ्ख्यामा पर्यटक रोकिएका छन् भन्ने अझै यकिन विवरण आइनसकेको बोर्डले जनाएको छ । अध्यागमन विभागको मार्च २१ सम्मको तथ्याङ्क हेर्दा दुई हजार ५०० विदेशी नागरिक नेपाल आएका छन् । यीमध्ये १ हजार २०० स्वदेश फर्केको रेकर्ड छ । अन्य विदेशी नागरिकको अवस्थाबारे अध्ययन भइरहेको छ । नेपालमा कूटनीतिक मिसनका झण्डै पाँच हजार विदेशी नागरिक रहेको बोर्डको अनुमान छ । अन्य विदेशी नागरिक कहाँ कुन अवस्थामा छन् अहिले नै भन्न नसकिने सरोकारवाला निकाय बताउछन् । नेपालमा करिब १० हजार विदेशी नागरिकले प्रवेशाज्ञा (भीषा) थपेर बसेको बताइन्छ । कोभिड१९ को जोखिम हुन नदिन सरकारले चैत ११ देखि २५ गतेसम्म देशभर लकडाउन गरेको अवधिमा विभिन्न परिस्थितिमा यहाँ रोकिएका विदेशी नागरिकको उद्धार गरी उनीहरुको मुलुक फर्काइएको हो । सरकारले गत चैत ९ गतेदेखि वैशाख ३ गतेसम्म मुलुकमा भित्रने सबै अन्तरराष्ट्रिय वायु सेवा कम्पनीको उडान बन्द गरेको छ । आन्तरिक उडान पनि बन्द गरिएको छ । यो अवस्थामा नेपालका विभिन्न पर्यटकीय गन्तब्यमा रोकिएका विदेशी पर्यटकलाई हवाई जहाजबाट उद्धार गरी काठमाडौँ ल्याइएको थियो । कतिपय विदेशीलाई सडकमार्ग भएर पनि ल्याइयो । पोखरा, चितवन, लुक्ला, मुस्ताङको जोमसोमलगायत गन्तब्यबाट पर्यटकलाई उद्धार गरिएको थियो । नेपालको आन्तरिक उडानमा रहेका वायु सेवा कम्पनीका जहाज मार्फत विदेशीको उद्धार गरिएको थियो । अन्तरराष्ट्रियतर्फ पनि निगमको वाइड बडी जहाजले अष्ट्रेलियाली र न्यूजील्याण्डका नागरिकलाई चार्टर्ड उडानमार्फत गन्तब्यमा लगेको थियो भने सबैभन्दा बढी कतार एयरवेजले विदेशी नागरिक बोकेको छ । उक्त कम्पनीको जहाजले युरोपेली मुलुक फ्रान्स, जर्मनीलगायत मुलुकका मात्र नभई तीन सयभन्दा बढी अमेरिकी नागरिकलाई पनि उनीहरुको देश र्पुयाएको छ । पछिल्लो पटक हिजो चार देशले चार्टर्ड उडान गरी आफ्ना नागरिक लगे । लकडाउनको आज १३औँ दिनको अवधिमा दिनहुजसो अन्तरराष्ट्रिय चार्टड उडान भइरहेका छन् आज पनि अमेरिकाले अफ्ना ३०५ जना नागरिकलाई कतार एयरवेजको जहाज चार्टर्ड गरी स्वदेश लैजादैछ । नेपालमा रोकिएकामध्ये कतिपय विदेशीको प्रवेशाज्ञा अवधि सकिएको छ । त्यस्ता विदेशीसँग लकडाउनका कारण उनीहरुलाई घर फर्किन केही दिन ढिला भए कुनैपनि शुल्क नलिने सरकारले निर्णय गरेको थियो । तर पछिल्ला केही दिनको उडानमा घर फर्कने विदेशी नागरिकलाई अध्यागमनले ४५ अमेरिकीडलर जरिवाना लिएकोमा सम्बन्धित मुलुकका नागरिकले गुनासो गरेका छन् । हिजो मात्रै चेकरिपब्लिकनको नेपालस्थित वाणिज्यदूतले अतिरिक्त शुल्का लिएकोमा पर्यटन बोर्डसँग गुनासो गर्नुभएको बुझिएको छ । अध्यागमन विभागले भने लामो समयसम्म रहेका विदेशी नागरिकलाई प्रवेशाज्ञा दस्तुर मात्रै लिएको तर पेनाल्टी शूल्क नलिएको स्पष्ट पारेको छ । पर्यटकका प्रवेशाज्ञा सकिएमा एक दिन भए पनि १५ दिन भएपनि न्यूनतम ४५ डलर तिर्नुपर्ने प्राबधान रहेको विभागले उल्लेख गरेको छ । नेपालमा पर्यटकको हकमा बढीमा तीन महिनासम्मको भिषा अवधि हुन्छ । विदेशी नागरिकलाई ९० दिन, ६० दिन र ३० दिनको प्रवेशाज्ञा अवधि दिइन्छ । के गर्दैछ अध्यागमन विभाग मुलतः प्रवेशाज्ञा प्रक्रिया, विदेशी नागरिकको आवत जावतको सूचना व्यवस्थापनमा सक्रिय हुने अध्यागमन विभाग यतिखेर मुलुक लकडाउनका कारण तुलनात्मकरुपमा कामको बोझ कम छ, तर पनि विभागको व्यस्तता उत्तिकै छ । विदेशी नागरिकलाई उनीहरुको मुलुक फर्कनका लागि सहजिकरण गर्नेदेखि विदेशबाट आएका नेपालीमा कोभिड संक्रमण फेलापरेका व्यक्तिसँगै आएका अन्यको खोजीकार्यमा विभागले सक्रिय भूमिका निर्बाह गरिरहेको छ । विभागले स्वास्थ्यकर्मी तथा नेपाल प्रहरीको सहकार्यमा उनीहरुको खोजी गरिरहेको हो । विभागका महानिर्देशक रमेशकुमार केसीले नेपालमा रहेका विदेशीलाई उनीहरुको मुलुक फर्कनका लागि उद्धार उडानको सहजिकरणलगायत काम गरिरहेको राससलाई जानकारी दिए । महानिर्देशक केसीले भने,'अध्यागमन विभागले पर्यटकको सूचना व्यवस्थापनका साथै स्वदेश पर्कन चाहने विदेशीको उद्धार उडानका लागि सहजिकरण गरिरहेको छ'। विदेशबाट फर्केर कोभिड संक्रमण फेला परेकोका नेपालीसँगै जहाजमा आएका अन्यको खोजी कार्यमा विभागले सक्रियता जनाएको छ । अध्यागमनलाई पनि नेपालमा के कति सङ्ख्यामा विदेशी नागरिक रहेका छन् भन्ने यकिन विवरण छैन । अहिले पनि १० देखि १२ हजारको सङ्ख्यामा विदेशी नेपालमा रहेको विभागको अनुमान छ । रासससिबी अधिकारी"
विप्लवका तीन कार्यकर्तासहित विस्फोटक पदार्थ वरामद,"इलाम : नेपाल कम्युनिष्ट पार्टी (नेकपा) विप्लव समूहका तीन कार्यकर्तासहित विस्फोटक पदार्थ इलाम प्रहरीले नियन्त्रणमा लिएको छ । सोमबार राती जिल्लाको माई नगरपालिका ९ स्थित बरुङ्गबाट उनीहरुलाई पक्राउ गरेको प्रहरीले जनाएकाने छ । पक्राउका क्रममा प्रहरीले सात राउण्ड हवाइ फायर गरेको थियो । बम बनाउँदै गरेको सूचना पाएपछि जिल्ला प्रहरी कार्यालय इलामसहित प्रहरी चौकि दानाबारी, चिसापानी र महमाइबाट गएको संयुक्त प्रहरी टोलिले बरुङका एक ब्यक्तिको घरमा घेराबन्दीमा पारेर पक्राउ गरेको प्रहरीले जनाएको छ । प्रहरीको घेराबन्दीमा परेका उनीहरु भाग्न खोज्ने क्रममा प्रहरीले सात राउण्ड हवाइ फायर गर्नुपरेको जिल्ला प्रहरी कार्यालय इलामका प्रहरी उपरीक्षक (एसपि)हिराबहादुर पाण्डेले बताए । घटनामा प्रहरीले विप्लव समूहका इलाम जिल्ला इञ्चार्ज हिमाल भन्ने पुष्प कोइरालालाई समेत पक्राउ गरेको छ । ५४ वर्षीय कोइरालाको स्थायी घर संखुवासभा स्थित चैनपुर नगरपालिका ६ हो । यस्तै पक्राउ पर्नेमा ताप्लेजुङ्ग मिकुवाखोला गाउँपालिका ८ का १८ वर्षीय जलन भन्ने पासाङ दण्डु शेर्पा र उदयपुर स्थित ताप्लि गाउँपालिका ६ का १९ वर्षीय पासाङ तामाङ्ग रहेका छन् । प्रहरीले उनीहरुको साथबाट बिस्फोटक पदार्थ, हातहतियार, मोबाइल र लुटेको नगदसमेत बरामद गरेको दावी गरेको छ । एसपी पाण्डेका अनुसार पक्राउ परेका विप्लवका कार्यकर्ताको साथबाट प्रेसर कुकर बम, सकेट बम, कुपि बम, पाइपमा फिट गरेको बम ११ थान बरामद गरेको छ । इलेक्ट्रोनिक डेटोनेटर १९ थान, चक्कु, बम बिस्फोट गराउन प्रयोग गरीने उपकरणका साथै रिमार्ट कन्ट्रोल ४४ थान, ब्याट्रि, तार, बाइनाकुलर, कैँची सहित करिब १२ थान मोबाइल र ३३ हजार ७ सय ८० रुपैयाँ बरामद गरेको एसपी पाण्डेले जानकारी दिए । प्रहरीले मंगलबार जिल्ला प्रहरी कार्यालयमा पक्राउ परेका विप्लवका कार्यकर्ता र उनीहरुबाट बरामद सामाग्रीको पत्रकार सम्मेलन गरेर सार्वजनिक गरेको छ ।"
ललितपुर महानगरद्वारा पाँच करोडको राहत कोष स्थापना,"ललितपुर : ललितपुर महानगरपालिकाले पाँच करोड रुपैयाँको कोरोना भाइरस (कोभिड १९) राहत कोष स्थापना गरेको छ । महानगरपालिकाको विपद जोखिम न्यूनीकरण तथा व्यवस्थापन समितिले उक्त रकम बराबरको राहत कोष स्थापना गर्ने निर्णय गरेको हो । ललितपुर महानगरपालिका प्रमुख चिरीबाबु महर्जन उक्त समितिको संयोजक छन्। उक्त कोषबाट नै कोरोना भाइरसको संक्रमण फैलन नपाओस् भन्दै सरकारले गरेको लकडाउनका कारण काम गर्न नपाएका दैनिक ज्याला मजदुरी गर्नेलाई राहत उपलब्ध गराउने महानगरका प्रमुख चिरीबाबु महर्जनले बताए । उनले ललितपुर महानगरपालिकालमा लकडाउनका कारण कोही भोकै पर्न नहुने बताए । वडा वडामा प्राप्त भएको विवरण अनुसार राहत लिनेको संख्या करीब एक लाख हुने महानगरपालिकाले जनाएको छ । अर्थ मन्त्रालयले बिहीबार नयाँ मापदण्ड र राहत लिनको लागि भर्नुपर्ने फारमको नयाँ ढाँचा पठाएपछि ललितपुर महानगरपालिकाले शनिवार साँझ पाँच बजेसम्म सम्बन्धित पक्षलाई पुन निवेदन दिन आव्हान गरेको थियो । यस अघि महानगरपालिकाले सोमबार नै विपन्न, दैनिक, ज्यालादारी गर्ने लगायतको विवरण संकलनको लागि सूचना जारी गरेको थियो । कोरोना भाइरसको संक्रमण नफैलियोस् भन्दै नेपाल सरकारले गरेको लडडाउनका कारण उद्योग, कलकारखाना बन्द छन् ।"
"क्वारेन्टाइन बसेकाको गुनासो : न खाना, न व्यवहार नत स्वास्थ्य परीक्षण","भोजपुर : अरुण गाउँपालिका चरम्बीकी नमुना घिमिरे काठमाडौंमा बस्दै आएकी छिन्। कोरोना संक्रमण बढेपछि सरकारले लकडाउन गर्यो । महिना दिनसम्म डेरामै बसिन् । घरबाट पठाएको पैसाले जसोतासो दिन गुजारा चल्यो । लकडाउन खुल्ने कुनै छाँटकाट नआएपछि घर फर्कन तरखर गर्न थालिन् । तर घर फर्कने कुनै विकल्प थिएन । केही समयपछि गाउँपालिकाले आफ्ना नागरिक फर्काउने भनेपछि उनी अरुसँगै रातारात बस चढेर भोजपुर आइन्।उनीसँगै आएका सबैलाई अरुण गाउँपालिकाको चरम्बीस्थित एक विद्यालयमा बनाइएको क्वारेन्टाइनमा राखियो । तर क्वारेन्टाइनभित्र केही दिनअघि मात्र बसेका उनीहरु स्थानीयले गरेको व्यवहारबाट दिक्क भएका छन्। क्वारेन्टाइनमा बस्नेहरुमध्ये कतिपयले 'कोरोना ल्यायो है' भन्दै अवहेलना गरेको उनले बताइन् । क्वारेन्टाइनमै बस्नेहरुबाटै अवहेलना भएपछि झनै खिन्न बनाएको उनी सुनाउँछिन् । 'क्वारेन्टाइनभित्रै बस्नेहरुले पनि अवहेलना गर्छन्, गाउँलेले त झनै राम्रो व्यवहार गर्ने कुरै भएन,' नमुनाले दुखेसो पोखिन्, 'घरसम्म जान पाइएन, घर नजिकै भएपनि लकडाउनले कोही भेट्न पनि आएनन्।' नमुनाजस्तै अन्यलाई पनि क्वारेन्टाइन कक्षभित्रै पनि दुरव्यवहार सहुन परेको छ। बाटोमा हिँड्दा पनि गाउँलेबाट अपहेलित हुनुपरेको सानो बच्चा बोकेर क्वारेन्टाइनमा बसेकी प्रतिक्षा तामाङले गुनासो गरिन् । 'बाटोमा हिँड्यो गाउँका मान्छेहरु कोरोना ल्यायो भन्छन्, साह्रै चित्त दुख्छ,' उनले भनिन् । अरुण गाउँपालिकाका विभिन्न वडामा बनाइएका क्वारेन्टाइनमा काठमाडौंबाट आएकालाई विभेद गरिएको उनीहरुको गुनासो स्थानीय तहले आफ्ना नागरिकलाई लैजाने कुनै व्यवस्था नमिलाएपछि समस्या भोग्नुपरेको भोजपुर नगरपालिकाका दिपेन्द्र आलेमगरले बताए । इटहरीबाट कष्टकर यात्रा तय गर्दै भोजपुर आएका दिपेन्द्रले धुलाम्मे क्वारेन्टाइनमा कोचिएर बस्दाको पीडाले सुनाए। 'नगरपालिकाले क्वारेन्टाइनको व्यवस्था गरिएको छ भन्दै बोलायो, धुलैधुलो क्वारेन्टाइनमा ल्याएर थन्क्याइदियो, एकसरो गुन्द्री र तन्नामा रात काट्नुपर्छ,' उनले भने, '१२ घण्टा भोकभोकै आइयो, न घर जान पाइयो न बसाईँ नै राम्रो छ।' क्वारेन्टाइनमा राखिएका भोजपुरबासीलाई नियमित स्वास्थ्य चेकजाँच नहुँदा अन्य रोगको संक्रमण हुने जोखिम बढेको छ । विशेषगरी मौसम परिवर्तनको बेला भएकोले साना बालबालिकामा स्वास्थ्य समस्या हुने अभिभावक सुनाउँछन् । क्वारेन्टाइनमा आवासका सामग्रीभन्दा खानेपानी, सेनिटाइजरलगायतका सामग्रीको चरम अभाव भएको क्वोरेन्टाइनमा बस्ने बताउँछन्। क्वारेन्टाइनमा बसेकी संगिता श्रेष्ठले खान र बस्नको राम्रो प्रबन्ध नहुँदा आफ्नो बच्चालाई एलर्जी आएको बताइन्। उनले भनिन् ,' सरसफाई र अन्य पोषिलो आहार दिन नसक्दा अन्य संक्रमण होला कि भन्ने डर छ।' यता वडातह र स्थानीय तहले भने सम्पूर्ण स्रोत र साधनको प्रयोग गरी कुनैपनि कुराको कमी हुन नदिएको दावी गरेका छन्। गाउँपालिकाले आर्थिक क्षमता र वातावरणको अनुकुल नै क्वारेन्टाइन बनाएर राख्ने व्यवस्था मिलाएको अरुण गाउँपालिका अध्यक्ष गजेन्द्रबहादुर कार्कीले बताए । उनले भने, 'गाउँपालिकाको श्रोत साधनले जति धान्छ त्यसै अनुरुप धानिरहेका छौँ, काठमाडौं, सुनसरीलगायत विभिन्न स्थानबाट अरुण गाउँपालिकाका एकसय ३२, टेम्केमैयुङ गाउँपालिकाका १५ जना र भोजपुर नगरपालिकाका ७ जनालाई क्वारेन्टाइनमा राखिएको छ ।"
लकडाउनले ग्यास बिक्री घट्यो,"काठमाडौं : नेपालभर दैनिक एक लाख ग्यास सिलिण्डर बिक्री हुँदै आएकामा हाल ६० हजार ग्यास सिलिण्डर मात्र बिक्री भएका छन् । लकडाउन लम्बिँदै गएपछि ग्यास किन्ने उपभोक्ता कम हुँदा बिक्री घटेको एलपी ग्यास उद्योग संघले जनाएको छ । संघका अध्यक्ष गोकुल भण्डारीकाअनुसार लकडाउनका कारण ४० प्रतिशत ग्यास खपत कम भएको छ । काठमाडौँ उपत्यकालगायत अन्य जिल्लामा सञ्चालन भएका ठूला उद्योग, होटल तथा रेष्टुँरा, विद्यालय जस्ता बढी चहलपहल हुने क्षेत्र बन्द छन् । धेरै उपभोक्ता उपत्यका छाडेर जाँदा ग्यास खपत कम भएको हो । भण्डारीले भने, 'सबै ग्यास उद्योगसँग पर्याप्त मात्रामा ग्यास मौज्दात रहेको छ भने आपूर्तिसमेत नियमित भएको छ ।' भण्डारीकाअनुसार सबै ग्यास उद्योगसँग हाल दश हजार मेट्रिक टन ग्यास मौज्दात छ । देशभर रहेका ६२ ग्यास उद्योगसँग सात हजार मेट्रिक टन भण्डारणमा मौज्दात रहेको र बुलेटमा तीन हजार मेट्रिक टन ग्यास मौज्दात छ । उनका अनुसार ६२ उद्योगका एक करोड २३ लाख सिलिण्डर छन् । ग्यासको सहज आपूर्ति भएको र पर्याप्त मात्रामा भण्डारणसमेत भएकाले खाली सिलिण्डर भर्न उनले आग्रह गरे। पहिलेको तुलनमा काठमाडौँमा आधा पनि ग्यास सिलिण्डर बिक्री नभएको ग्यास बिक्रेता महासंघका कोषाध्यक्ष राजेश दाहाल बताउँछन्। उनका अनुसार लकडाउनअघि काठमाडौँ उपत्यकामा मात्र दैनिक ४० हजार ग्यास सिलिण्डर बिक्री हुँदै आएकामा हाल १५ हजारको हाराहारीमा मात्र बिक्री हुने गरेको छ । नेपाल आयल निगमको तथ्यांकानुसार मार्चमा सबैभन्दा धेरै ४५ हजार ती सय टन ग्यास आयात भएको थियो । निगमका प्रवक्ता विनितमणि उपाध्यायकाअनुसार सोमबार मात्र १०१ ग्यास बुलेट नेपाल प्रवेश गरेका छन् । उनकाअनुसार वीरगञ्ज भन्सार नाका हुँदै विभिन्न ग्यास उद्योगका ग्यास बुलेट नेपाल प्रवेश गरेका हुन् । तिनमा सबैभन्दा धेरै नेपाल ग्यासका ३४, नोबल ग्यासका १४, जानकी, लुम्बिनी र सगरमाथा ग्यास उद्योगका सातसात, भानुका चार बुलेटलगायत अन्य उद्योगका ग्यास बुलेट नेपाल भित्रिएका हुन् । ग्याससँगै लकडाउनका कारण पेट्रोलियम पदार्थसमेत बिक्री न्यून रहेको व्यवसायी बताउँछन् ।"
घरमै पुगेर समाजिक सुरक्षा भत्ता वितरण,"जनकपुरधाम : गौशाला नगरपालिकाले घरघरमै गएर सामाजिक सुरक्षा भत्ता वितरण सुरु गरेको छ । झण्डै डेढ महिनादेखि लकडाउनका कारण आर्थिक समस्यामा परेका र बैंक तथा वित्तीय संस्था समेत नियमित नखुलेकाले जेष्ठ नागरिकको सहजताका लागि घरघरमै सामाजिक सुरक्षा भत्ता वितरण गरिएको नगरपालिकाले जनाएको छ । गौशाला नगरपालिकाका ९ वटै वडाका सुरक्षा भत्ता बैंक खातामार्फत उपलब्ध गराउँदै आएकोमा कोरोना संक्रमणको जोखिमका कारण बैंक तथा वित्तीय संस्था नखुलेकाले घरघरमै सामाजिक सुरक्षा भत्ता विवरण गरिएको नगरपालिकाका प्रमुख शिवनाथ महतो (भोला)ले जानकारी दिए । उनले दसैं अगाडि पहिलो चौमासिक भत्ता वितरण गरिएपनि त्यसपछि समाजिक सुरक्षा भत्ता वितरण हुन नसक्दा कतिपयलाई अपठ्यारो परेको बताए । उनले भने, 'नगर क्षेत्रभित्रका जेष्ठ नागरिक, दलित, अपांङ्ग, एकल महिलालगायतलाई आर्थिक समस्या परेको गुनासो आएपछि घरमै गएर समाजिक सुरक्षा भत्ता वितरण गरिएको हो।' लकडाउनका कारण आर्थिक समस्यामा परेकालाई सामाजिक सुरक्षा भत्ताले ठूलो राहत दिएको गौशाला नगरपालिका नगरपालिका १ का वडाअध्यक्ष भीमबहादुर राणाको भनाइ छ । वडाध्यक्षको अगुवाइमा वडा सदस्य र सचिवको सहभागितामा पारदर्शी ढंगबाट लाभग्राहीको हातहातमा सामाजिक सुरुक्षा भत्ता उपलब्ध गराइएको वडा सचिव धर्मराज बस्नेतले जानकारी दिए । उनले भने, 'लकडाउनमा वृद्ध, अशक्त, अपांगका लागि समाजिक दुरी कायम राख्दै वितरणमा तीव्रता दिएका छौं, उहाँहरु पनि पालैपालो आएर समाजिक सुरक्षा भत्ता बुझिरहनु भएको छ ।' अपठयारोमा घरघरमै समाजिक सुरक्षा भत्ता वितरण सराहनीय कार्य भएको स्थानीय दिपेन्द्र महतोले बताए ।"
आन्तरिक मूल्यांकन गरेर विद्यार्थीलाई एसईई उत्तीर्ण गराउन प्याब्सनको माग,काठमाडौं : कोरोना (कोभिड १९)संक्रमण त्रासका कारण सम्पन्न हुन नसकेका विद्यालय तहको परीक्षा सञ्चालनको सट्टा सम्बन्धित विद्यालयले नै आन्तरिक मूल्यांकन गरेर विद्यार्थी उत्तीर्ण गराउन प्याब्सनले माग गरेको छ । कोरोनाको संक्रमण त्रास कायमै रहेको र कहिले साम्य हुन्छ भन्ने एकिनसमेत नभएको अवस्थामा परीक्षा सञ्चालन गर्ने मिति कुरेर बस्नु उपयुक्त नहुने उसको भनाइ छ । कोरोना त्रासले विद्यालय तह अन्तर्गत माध्यमिक शिक्षा परीक्षा एसईई तथा कक्षा ११ र १२ को परीक्षा सम्पन्न हुन सकेको छैन । केहि स्थानीय तहमा कक्षा ८ को परीक्षा पनि सम्पन्न हुन सकेको छैन । प्याब्सनले मंगलबार जारी गरेको विज्ञप्तिमा एसईईको लागि विद्यालयले आन्तरिक मूल्यांकन गर्ने र सोही मूल्यांकनको आधारमा राष्ट्रिय परीक्षा बोर्डले प्रमाणीकरण गरेर ग्रेड सिट तथा प्रमाणपत्र उपलब्ध गराउनुपर्ने माग गरिएको छ । विश्वका प्रतिष्ठित शैक्षिक संस्थहरुले समेत आन्तरिक मूल्यांकन गरेर विद्यार्थीलाई प्रमणपत्र उपलब्ध गराउने निर्णय गरेकोले नेपालमा पनि सोही अबलम्बन गर्दा उपयुक्त हुने प्याब्सनको दावी छ ।
अवैध मदिरासहित खाद्यान्न बोकेर जीप चलाएपछि,"स्याङ्जा : अवैध मदिरासहित बिल नभएका खाद्यान्न बोकेर स्याङजाबाट पर्वततर्फ जाँदै गरेको जीप प्रहरीले नियन्त्रणमा लिएको छ। मदिरा सहित बिल नभएका दाल, चामल लगायतका खाद्यान्न सामाग्री प्रहरीले पक्राउ गरेको हो। साँझको करिब ९ बजेतिर स्याङ्जाबाट पर्वततर्फ जाँदै गरेको ग २ च ६८६३ नम्बरको जीप अर्जुनचौपारीमा प्रहरीले नियन्त्रणमा लिएको हो। जीप चालकसँग चैत २७ गतेको सवारी पास रहेको जनाइएको छ। पुरानो मितिका पास बोक्दै लकडाउनको उल्लंघन गर्दै रातारात जीप चालक र सहचालकलाई प्रहरीले कारवाही गरेको छ। बिल बिनाको अवैध मदिरा सहितको खाद्यान्न बोकेको जीप पर्वततर्फ जाँदै गरेको छ भन्ने सूचनाका आधारमा प्रहरीले अर्जुनचौपारी गाउँपालिका१ स्थित कच्ची सडकबाट सो जीपलाई नियन्त्रणमा लिएर अनुसन्धान गरेको हो। जीपमा सफर नामको अवैध मदिरा र चामल, दाल, चाउचाउलगायत बिल नभएका खाद्यान्न रहेको र एक लाख ७१ हजार ८ सय ३५ रुपैयाँ मुल्य बराबरका सामान रहेको प्रहरीले जनाएको छ। जीप चालक पर्वत महाशिला गाउँपालिका बस्ने बिनय गुरूङ र उक्त जीपका सहचालक रूपेन्द्र गुरूङलाई आवश्यक कारवाहीको लागि आन्तरिक राजश्व कार्यालय पोखरा पठाईएको प्रहरी उपरीक्षक विमलराज कडेंलले जानकारी दिए।"
संक्रमण फैलिने डरले सामाजिक सुरक्षा भत्ता वितरण रोकियो,"वीरगन्ज : सामाजिक सुरक्षा भत्ताको रकम झिक्न मनियारीका ७७ वर्षीय गजाधर राउत मङगलबार बिहान झरीमा रुझ्दै २ घण्टा पैदल हिँडेर वीरगन्जको कृषि विकास बैंकमा पुगे । तर बैंक पुग्दा भत्ता रकम वितरण रोकिएको जवाफ पाएपछि घर फर्किन लागेका राउतले दुखेसो पोख्दै भने, 'राती चौकीदार(कट्वाल) ले गाउँभरि घुमेर भत्ता लिन बैंक जानु भने, झरीमा रुझ्दै बैंक आइयो, तर हाकिमले अहिले भत्ता पाइँदैन भने बैंकको दैलोबाटै फर्काइदिए।' वीरगन्ज महानगरका लाभग्राहीलाई सोमबारसम्म सामाजिक सुरक्षा भत्ता वितरण गर्दै आएको कृषि विकास बैंकले अचानक सूचना टाँसेर मङगलबारदेखि भने भत्ता वितरण कार्य स्थगीत गरेको छ । तर बैंकको उक्त सूचनाबारे गाउँगाउँमा खबर गरिएको छैन । जसका कारण वीरगन्जको घण्टाघरस्थित बैंकमा भत्ता रकम झिक्न मङगलबार बिहान पुगेका वृद्धवृद्धा, एकल महिला, अपाङगता भएका व्यक्ति निराश हुँदै घर फर्किएका छन्। बैंकबाट भत्ता रकम झिक्न नपाएपछि निराशहुँदै घर फर्किन लागेकी बेलवा गाउँकी एकल महिला निमिया देवीले भनिन्, ' मुखीया (वडाअध्यक्ष ) जी ले नै घर घरमा डुलेर बैंक जानु भनेपछि दुई घण्टा पैदल हिँडेर यो झरीमा रुझ्दै बैंक आए, तर यहाँ आउँदा भत्ता रकम अहिले पाइँदैन भनेर गेटबाटै फर्काइदिए।' कोरोनाको महामारी नियन्त्रण तथा रोकथामका लागि सरकारले लगाएको लकडाउनमा सवारी साधन चलेका छैनन् । जसका कारण वीरगन्ज महानगरको ग्रामीण भेगका वडाका अशक्त वृद्धवृद्धा, एकल महिला, अपाङगता भएका व्यक्तिलाई भने सामाजिक सुरक्षा भत्ता लिन डेढ दुई घण्टा पैदल हिँडेर बैंक धाउनुपर्ने बाध्यता छ । तर बैंकको उक्त सूचनाबारे वडा कार्यालयमा खबर नगरिदिँदा लकडाउनमा गाउँबाट घण्टौं पैदल हिँडेर बैंक पुगेका असशक्त वृद्धवृद्धा, एकल महिला थप सास्ती खेप्न बाध्य भए। जोखिमले भत्ता वितरण रोकिएको हो : बैंक सोमबारसम्म भत्ता रकम वितरण गर्दै आएको घण्टारस्थित कृषि विकास बैंकको शाखाले भीडभाड व्यवस्थापन गर्न नसकिएकाले कोरोनाको संक्रमण फैलने जोखिम रहेको कारण देखाउँदै मङगलबारदेखि भने भत्ता वितरण कार्य स्थगीत गरेको हो । बैंकले टाँस गरेको सूचनामा महानगरपालिका र वडा कार्यालयसँग समन्वय गरी व्यवस्थित रुपमा भाइरस संक्रमणबाट बच्न सुरक्षात्मक उपाय अपनाइ निकट भविष्यमा नै सामाजिक सुरक्षा भत्ता रकम वितरण गरिने जनाइएको छ । बैंकका शाखा प्रबन्धक कोमल प्रसाद सिटौलाले सोमबारसम्म करिब १ हजार ५ सय जनालाई भत्ता वितरण गरिसकिएको र अब करिब ५ हजारलाई वितरण गर्न बाँकी रहेको बताए । अब १२ दिनमै महानगरपालिका र वडा कार्यालयसँग छलफल गरेर भत्ता रकम सकेसम्म लाभग्राहीकै घरमा पुर्याउने विकल्प खोजीने सिटौलाले बताए । वीरगन्ज महानगरपालिकाको ३२ मध्ये ग्रामीण भेगका ११ वटा वडा गरी ज्येष्ठ , दलित ज्येष्ठ , एकल महिला, आंशिक अपाङग, पूर्ण अपाङग र दलित बालबालिका गरी सामाजिक सुरक्षा भत्ताको सुविधा लिने ६ हजार ५ सय भन्दा बढी लाभग्राही छन् । वीरगन्ज महानगरपालिकाले सामाजिक सुरक्षा भत्ताको रकम ,वीरगन्जमा रहेको कृषि विकास बैंकको शाखा कार्यालयमा लक्षित सेवाग्राहीको नाममा खाता खोलेर त्यहि खाता मार्फत चार चार महिनामा उपलब्ध गराउँदै आएको छ । सामाजिक सुरक्षा भत्ताको रकम झिक्न, लक्षित सेवाग्राही आफै बैंकमा पुग्नु पर्ने अनिवार्यता छ । भत्ता नपाउँदा थप मारमा चालु आर्थिक वर्षको दोश्रो चौमासको भत्ता रकम फागुन मै उपलब्ध गराउनु पर्नेमा महानगर र बैंकले लकडाउनका कारण देखाउँदै २ महिना ढिला गरी बाड्न थालेका थिए। तर त्यो पनि मङगलबारदेखि अनिश्चितकालसम्मका लागि रोकिएपछि अशक्त वृद्धवृद्धा, एकल महिला, अपाङगता भएका थप मारमा परेका छन्। मङगलबार बिहान बैंकबाट रित्तै हात फर्किएकी घुर्मीकी वृद्धा शान्ति देवीले भनिन्, 'दुइ महिनादेखि छोराको कमाइ धन्दा बन्द छ , यहि भत्ताको आश थियो, अब यो पनि कहिलेदेखि कहाँबाट बाँड्छ त्यो ठेगान छैन।' महानगरलाई बैंकले खबर गरेको छैन : मेयर सरावगी वीरगन्ज महानगरका नगर प्रमुख विजय सरावगीले भने भत्ता वितरण कार्य रोकिएको विषयमा बैंकले महानगरलाई कुनै जानकारी नदिएको बताए । महानगरलाइ कुनै जानकारी गराइएको छैन, उनले भने, 'अर्को कुरा भत्ता वितरण रोक्ने कानुनी अधिकार पनि बैंकलाई छैन , म यस विषयमा बैंकका जिम्मेवारी कर्मचारीसँग कुरा गर्छु।' भीड व्यवस्थापनका लागि बैंकलाई सहयोग चाहिए महानगर प्रहरी खटाउन आफू तयार रहेको उनले बताए । लागग्राहीको घर घरमै भत्ता रकम पुयाउने व्यवस्था मिलाउन आफूले बैंकलाई सुझाव दिइसकेको पनि उनले बताए ।"
"एम्बुलेन्सको ठक्करबाट प्रहरी हवल्दारको मृत्यु, अर्का एक घाइते",धनगढी : पूर्वपश्चिम महेन्द्र राजमार्गमा एम्बुलेन्स र मोटरसाइकल ठोक्किँदा एकजनाको मृत्यु भएको छ भने एकजना घाइते भएका छन्। मृत्यु हुनेमा सशस्त्र प्रहरी बेस क्याम्प पहलमानपुरमा कार्यरत सहायक हवल्दार ३५ वर्षीय गोरख ऐर रहेको प्रहरीले जानकारी दिएको छ । पूर्वपश्चिम राजमार्गअन्तरगत कैलालीको गौरीगंगा नगरपालिका९ शंकरपुरमा एम्बुलेन्स र मोटरसाइकल ठोक्किँदा मोटरसाइकलमा सवार हवल्दारको मृत्यु भएको जिल्ला प्रहरी कार्यालय कैलालीका प्रहरी नायव उपरीक्षक दक्षकुमार बस्नेतले जानकारी दिए । पश्चिमबाट पूर्वतर्फ गइरहेको ओमसाइ अस्पतालको से १ च १८२८ नम्बरको एम्बुलेन्स र पूर्वबाट पश्चिमतर्फ आइरहेको म २ प ५३०३ नम्बरको मोटरसाइकल आपसमा ठोक्किएको प्रहरीले जनाएको छ । मोटरसाइकल चालक घोडाघोडी नगरपालिका वडा नम्बर १० का २८ वर्षीय भरत बोहरा भने घाइते भएका छन्। एम्बुलेन्स चालक धनगढी उपमहानगरपालिका वडा नम्वर १० का ५४ वर्षीय आशाराम चौधरीलाई इलाका प्रहरी कार्यालय सुखडले नियन्त्रणमा लिएको छ ।
लकडाउनमा गाउँ फर्किएका युवा विकास निर्माणमा जुटे,"बेनी : कोरोना (भाइरस) रोकथामका लागि गरिएको लकडाउनपछि गाउँमा गएका युवाहरु श्रमदान र विकास निर्माणमा जुटेका छन् । लकडाउनपछि सहरी क्षेत्रबाट गाउँमा पुगेका फुर्सदीला युवाहरु सडक निर्माण, स्तरोन्नति, सिचाइ, भवन, खानेपानी, खेलमैदान निर्माण लगायत विकास निर्माणका काममा जुटेका हुन् । रघुगंगा गाउपालिका २ भगवतिको पखटोलमा काठमाडौं, पोखरा र बेनीलगायतका सहरबाट आएका युवाहरुले श्रमदान गरेर एक किलोमिटर सडक खनेका हुन् । बाक्लो बस्तीभित्र सवारी साधनलाई आवातजावत गर्न मिल्ने सडक बनाउन श्रमदान गरेका स्थानीय निर्मल केसीले बताए । अर्जुन खत्रीको संयोजकत्वमा दैनिक दशजना युवाहरुले घरायसी र खेतबारीको कामबाट बचेको समयमा सडकमा श्रमदान गरेका थिए । 'फुर्सदलाई सदुपयोग गरेर सडक बनाएका हौं, 'खत्रीले भने, 'बस्तीभित्र एम्बुलेन्स, जीप पुग्न सक्ने सडक भयो भने सबैलाई सुविधा पुग्छ ।त्यही भएर सबै दाजुभाइ मिलेर काम गरिरहेका छौं।' भगवतिका वडा अध्यक्ष रिमबहादुर कटुवालले युवाहरुलाई विकासका काममा परिचालन गर्दा उनीहरुको विकास योजनाप्रति अपनत्व हुने र विकृतिबाट टाढा राख्न सहयोग पुग्ने बताए । युवाहरुले सुरु गरेको सडक निर्माणलाई पूर्णता दिन आगामी वर्षको बजेटमा प्राथमिकता दिने उनले बताए । म्याग्दीको अन्य ठाउँमा पनि लकडाउनपछि गाउँमा पुगेका युवाहरुले स्थानीय तहले बजेट बिनियोजन गरेका सडक, खानेपानी, भवन लगायत विकास निर्माणको कामको नेतृत्व गरेका छन् । बेनीमा बस्दै आएका बेनी१० पात्लेखेतका समिर रोकाले लकडाउनपछि गाउँ गएको समयमा उपभोक्ता समितिको नेतृत्व गरेर नेपाने देखि धैरेनी टोल जोड्ने सडक निर्माण गरेका छन् ।'डोजर र स्थानीय जनशक्ति परिचालन गरेर सडक खनेका हौ,' उनले भने, 'लकडाउनका बीच गाउँमा सडक पुर्याउँदा खुसी भएका छौं।' नेपानेदेखि धैरेनी टोल जोड्ने सडक दुई किलोमिटर छ । २२ घरधुरी लाभान्वित भएका छन् । माइक्रोबस, जीप, ट्याक्टर, मोटरसाइकललगायतका सवारी साधन चलाउन सकिने भएको छ । सडक पाँच मिटर फराकीलो छ । बेनी नगरपालिकाले चार लाख रुपैयाँ बिनियोजन गरेको सडक निर्माणमा उपभोक्ताले एक लाख रुपैयाँ बराबरको श्रमदान गरेका थिए । यसैगरी लकडाउनकै बीच अन्नपूर्ण गाउँपालिका५ शिखको तल्लो गाउँदेखि घिर्वाङ जोड्ने २५ किलोमिटर सडक निर्माण भएको छ । स्थानीय स्तरमा उपलब्ध उपकरण (डोजर र मजदुर) परिचालन गरेर सडक निर्माण गरेको उपभोक्ता समितिका अध्यक्ष भविन्द्र गुरुङले जानकारी दिए । 'यही भएको डोजर र मजदुरलाई सामाजिक दुरी कायम गरेर सतर्कता अपनाएर सडक खनेका हौं,' उनले भने, 'विकास पनि भयो, मजदुरहरुले रोजगारी पनि पाए।' सडकको चौडाई ४५ मिटर छ । १५ लाख ७१ हजार ८७० को लागतमा सडक निर्माण भएको उपभोक्ता समितिले जनाएको छ । अन्नपूर्ण गाउपालिकाले आठ लाख २५ हजार रुपैयाँ बिनियोजन गरेको सडक निर्माणमा स्थानीय स्रोत र नगद समेत परिचालन भएको वडा अध्यक्ष दिनेश तिलीजाले बताए । तल्लो शिखबाट चार लाख, पाउद्धारबाट एक लाख, शिख देउरालीबाट पचास हजार र किन्दुबाट पचास हजार आर्थिक सहयोग संकलन भएको थियो । उपभोक्ताले एक लाख ४६ हजार ८७० बराबरको श्रमदान गरेका छन् । सडक निर्माण भएपछि शिख, किन्दु, झारवाङका १३० घरधुरीका ५०० जनसंख्या लाभान्वित भएका छ । आवत जावत, निर्माण र खाद्यान्न सामग्री ढुवानी तथा आलु, तरकारीलगायत कृषि उपज निकासीमा सहज भएको छ ।"
भारतका एसएसबी र गाउँलेको कुटपिटबाट १२ नेपाली घाइते,"वीरगन्ज : बारा स्थित नेपाल भारतको सीमा नाका दशगजामा मङ्गलबार बिहान भारतका सुरक्षाकर्मी, गाउँले र नेपालीबीच झडप भएको छ । बाराको विश्रामपुर गाउँपालिका ४ बलिरामपुरसँग सीमा जोडिएको नेपाल भारत सीमाक्षेत्रको दशगजामा भएको झडपमा १२ जना नेपाली घाइते भएका छन् । वडा अध्यक्ष मदन यादवका अनुसार झडपमा भारतीय एसएसबी र भारतीयको कुटपिटबाट १२ जना घाइते भएका हुन् । उनीहरुमध्ये २ जनालाई गम्भीर चोट लागेको र अरु भने सामान्य घाइते भएको वडा अध्यक्ष यादवले जानकारी दिए । बलिरामपुरका छोटेलाल साहले दगशजा छेउमै रहेको आफ्नो खेतमा मङगलबार बिहान काम गरिरहेका बेला पारीबाट आएका एसएसबीले उनलाई कुटेका थिए । गाउँका नेपाली किसान कुटिएपछि प्रतिवादका लागि दशगजा क्षेत्रमा गएका बलिरामपुरका स्थानीयको समुहमाथि भारतीय एसएसबीले अन्धाधुन्द लाठी चार्ज गरेका थिए । त्यसक्रममा सीमावर्ती भारतीय गाउँ सहदेवाका भारतीयले पनि नेपालीमाथि ढुङ्गा मुढा गरेको वडा अध्यक्ष यादवले बताए । प्रतिकारमा यताबाट पनि नेपालीले ढुङगामुढा गरेको यादवले जानकारी दिए । यसअघि सोमबार साँझ दगशजामा रहेको आफ्नो तरकारी बारीमा गएका बलिरामपुरका एक किसानले बारीबाट तरकारी टिपेर दशगजा क्षेत्रमा राखेका थिए । त्यसैको निहुँमा एसएसबीका जवानले ती किसानलाई कुटपिट गरेका थिए । नेपाली किसान कुटिएपछि आक्रोशमा आएका बलिरामपुरका ३४ जना युवाले पनि सोमबार बेलुकी सीमा नाकामा गएर एसएसबीका जवानलाई कुटेपछि विवाद सुरु भएको थियो । त्यही विवादका कारण सीमा क्षेत्रमा तनाव भई मङ्गलबार बिहान बलिरामपुरका स्थानीय र भारतीयबीच झडप भएको हो । तनावपछि सीमा क्षेत्रमा दुबै देशका गरी ठूलो संख्यामा सुरक्षाकर्मी परिचालन गरी स्थिती नियन्त्रणमा लिइएको बाराका प्रहरी उपरीक्षक कृष्ण पंगेनीले जानकारी दिए । बाराका सशस्त्र प्रहरी उपरीक्षक दिगविजय सुवेदीले भने मङ्गलबार बिहान भारतको सहदेवा र बाराको बलिरामपुरका स्थानीयवासी झगडाका लागि जम्मा भएकोमा सुरक्षाकर्मीले स्थिति नियन्त्रणमा लिएर झडप हुन नदिएको दाबी गरे ।"
भारतबाट आएका नेपालीलाई पुनः भारतमै फर्काइयो,"जनकपुरधाम : भारतको विभिन्न स्थानबाट नेपाल भित्रिएका २४ नेपालीलाई पुनः भारतीय क्वारेन्टाइनमा फर्काइएको छ। धनुषाको महिनाथपुर र ईनर्वा क्षेत्रबाट नेपाल प्रवेश गरेका २४ जनालाई सशस्त्र प्रहरीले रोकेर दुई राखी नेपालमा राखी पुनः भारती तर्फ पठाइएको छ।आइतबार रातिदेखि महिनाथपुर १३ र इनर्वा नाकामा सोमबार बिहान आइपुगेका ११ जनालाई भारतीय क्वारेन्टाइन पठाइएको छ। भारतीय क्वारेन्टाइनमा १५ दिन बिताएर बालबच्चासहित भारतीय क्वारेन्टाइनको कागजपत्र लिई नेपाल फर्किएकालाई सशस्त्र प्रहरीले दुई दिन राखी भारत तर्फ पर्काएको छ। अलपत्र परेका मध्ये महोत्तरीको भंगहा नगरपालिकाका सितापुरका यन्दल सदाले एउटा रुखको सहारामा वर्षा तथा घाम छल्नुपनरेको दुःखेसो पोखे। उनले भने, हामीलाई भारतको बिहार राज्य राजनगर स्थित सिमरीमा १५ दिन क्वारेन्टाइन राखी चेकजाँच पश्चात हामी नेपाली सिमा सम्म आइपुग्यौं, तर यहाँ आएर सशस्त्र प्रहरीले दिएन, माथिको आदेश आए मात्र जान दिने भन्छन, हामीलाई खुल्ला चौरमा राखिएको छ, न पानी छ न खाना, रातिमा मच्छरले समेत सुत्नै दिदैन।' सीमामा अलपत्र परेका मध्ये कमला नगरपालिकाका दिलिप मण्डल खत्वेले भारतमा १५ दिन क्वारेन्टाइन बसेर आएपनि पुनः भारततर्फ फर्काईनु दुःखद रहेको बताए। उनले भने, हामीलाई कुनै स्कुलमा राखिदिए पनि हुन्छ, तर भारतमा नफर्काईयोस, आफ्नो देश जस्तो अरु ठाउँ कहाँ हुन्छ, बरु देशको माटोमा आइसक्या छु, अब यहाँबाट फेरी भारत जान्न। बालबच्चासहित भारतबाट नेपाल फर्किन लागेका उनीहरुलाई मंगलवार पुनः भारतीय प्रहरी मार्फत उतै पठाईएको सशस्त्र प्रहरी उपरिक्षक राजेश उप्रतिले जानकारी दिए। उनले भने, नेपालमा रहेकोलाई नेपालमै राख्ने र भारतमा रहेकोलाई भारतमै राख्ने माथिल्लो स्तरमै सहमति भएको छ, हामीले केही गर्न सक्दैनौं, हामी त कानूनको कार्यान्वयन निकाय मात्र हो। प्रदेश २ का आन्तरिक मामिला तथा कानून मन्त्री ज्ञानेन्द्र कुमार यादवले संघीय सरकारले सिमामा प्रदेशसरकारसंग संघीय सरकारको समन्वयन नभएकाले नेपालीहरु यसंतो विपद्को बेला समेत भारतीय भुमिमा बस्न बाध्य भएको बताए। उनले भने, भारतीय क्वारेन्टाइनबाट नेपाल आइसकेकोलाई फेरी भारत फर्काउन मिल्दै, मिल्दैन, हाम्रो देशको हाम्रो प्रदेशका् नागरिक हो, कसरी राख्ने हाम्रो जिम्मेवारी हो, तर सुरक्षा निकाय हामीलाई जानकारी गराएन, संघीय सरकारले जे भन्यो, त्यही मान्छ।'"
खोलामै बग्यो मजदुरले महिनौं चालेको बालुवा,"ओखलढुंगा : लकडाउनले निर्माणका काम रोकिएपछि मजदुरले चालेको बालुवा खोलामै बगेको छ । काम रोकिएपछि खोलामा थालेर थुपारेको बालुवा ठेकेदारले लिएका थिएनन् । दैनिक बालुवा चालेर ट्रयाक्टरका हिसाबले बालुवा बेच्ने दुई दर्जन मजदुरको महिनौंको श्रम खोलामै बगेपछि चिन्तित छन् । सिद्धिचरण नगरपालिका ७ स्थित पोक्तिङ खोला र वडा नं ११ को लिपेखोलामा चालेर राखिएको बालुवा खोलाले बगाएको हो । खोलामा आएको बाढीले बगाएपछि दैनिक बालुवा चालेर निर्वाह गर्दै आएका मजदुर समस्यामा परेका हुन् । लकडाउन अघि नै खोला किनारमा मजदुरले बालुवा चालेर थुपारेका थिए । सिद्धिचरण नगरपालिका वडा नं ७ धनेपुका १२ जना मजदूरले चालेको १६ ट्याक्टर बालुवा पोक्तिङ खोलाले बगाएको स्थानीय पेम जाङबु शेर्पाले गुनासो गरे । बालुवा चालेर जीविका निर्वाह गर्दै आएका उनीहरु बालुवा बगाएपछि चिन्तामा छन् । यस्तै लिपखोलामा पनि चालेर राखिएको १० जना मजदुरको बालुवा खहरेले बगाएको छ । लकडाउनका कारण निर्माणका काम रोकिएपछि उनीहरुले बालुवा बेच्न पाएका थिएनन् । खोलामा चालेको बालुवा एक ट्रयाक्टर बालुवाको ३ देखि ४ हजारसम्म पर्छ । महिनाभरि चालेर राखेको बालुवा एक हप्ता यता परेको पानीले खहरेमा बाढी आउँदा बगाएको हो । चालेको बालुवा खहरेले बालुवा बगाएको र अहिले लक डाउनले कुनै काम नहुँदा पपरवार पाल्न समस्या भएको स्थनीय जाङ्मु शेर्पाले बताइन् । श्रम गरेर खानेहरुका लागि बन्दाबन्दीले समस्या पारेको उनको भनाइ छ । धेरैले बालुवा चालेका थिए, सबैको बगाएको छ उनले भनिन् । मजदूरहरुले प्रति ट्याक्टर ३ हजार रुपैयाँमा बालुवा बेच्दै आएका थिए । उनीजस्ता २ दर्जन मजदुर अहिले समस्यामा छन् र बालुवा चालेर परिवार धान्दै आएका उनीहरुले न त अरु काम पाएका छन्, नत बालुवा नै विक्रि हुने अवस्था छ । चालेर राखेको बालुवा पनि बगेपछि परिवार पाल्न कठिन भएको अर्का स्थानीय लमी शेर्पाले गुनासो गरिन् । ठेकेदारलाई बेचेर उनीहरुले परिवार पाल्दै आएका थिए । काम सबै रोकिएपछि मजदुरको बालुवा लिने कुरा भएन, खोलो बगाएपछि गुनासो गर्दै आएका छन्, निर्माण व्यवसायी सोचन शाक्यले भने । उनले त्यसरी खोलामा दुःख गर्ने मजदुरको बालुवा आफूहरुले निर्माणका काम हुँदा किनिदिने गरे पनि काम रोकिएपछि उनीहरुले खोलैमा छाडेकाले बगाएको बताए । लिपे खोलामा बालुवा चाल्दै एक महिला मजदुर । खहरेको बालुवा पानीले बगाएर चाल्ने गरिन्छ । तस्बिर : शिवप्रसाद ढुंगाना।"
दुम्सी मार्ने पक्राउ,इटहरी : इटहरीको पर्यटकीय स्थल तालतलैयामा संरक्षण गरेर राखिएको दुम्सी मारेको आरोपमा एकजना पक्राउ परेका छन् । इटहरी २ का २७ वर्षीय रोबन भनिने उत्तम भण्डारी पक्राउ परेका हुन् । उनको घरको मल खाडीमा एउटा दुम्सीको मासुसमेत लुकाएर राखिएको अवस्थामा बरामद गरिएको छ । तालतलैयाको हाताभित्र उद्धार गरी राखिएका तीनवटा दुम्सीमध्ये एउटालाई मारेर काटकुट पारी मलको खाडिमा लुकाएर राखेको फेला परेको स्थानीय तुलाराम दंगालले जानकारी दिए । प्रहरीले दुम्सीको मासुसहित भण्डारीलाई पक्राउ गरी वन कार्यालयलाई बुझाएको इलाका प्रहरी कार्यालय इटहरीका प्रहरी निरीक्षक मानप्रसाद श्रेष्ठले जानकारी दिए ।
नदी कटानको जोखिममा सीमास्तम्भ,"टीकापुर : वैशाखमै उर्लिएको कर्णाली नदीले कैलालीको दक्षिणी सिमावर्ती टीकापुर नगरपालिका ८ श्रीलंकामा तीव्र कटान गरेको छ । कर्णालीको कटानले दुई देशका सीमास्तम्भ कटानको जोखिममा परेका छन् । नदीमा पानीको सतह बढ्दै जाँदा कटान सुरु भएको हो । कटानका कारण नेपाल भारत सीमास्तम्भ समेत जोखिममा परेका छन् । कर्णाली नदीले दुई देशको दशजगा क्षेत्रमै कटान गरेको छ । नदीले कटान गर्न थालेपछि श्रीलंका टापुमा रहेको ७०११ नम्बरको सहायक सीमास्तम्भ बग्न दुई मिटर मात्र बाँकी छ । सीमा स्तम्भ रहेको ठाउँबाट झण्डै दुई मिटरको दूरीमा कटान भइरहेको छ । टीकापुर नगरपालिकाका नगर प्रमुख तपेन्द्र रावलले कर्णाली नदीको कटानले दुई देशका सीमास्तम्भ कटानको जोखिममा रहेको बताए । '७०११ नम्बरको सहायक सीमा स्तम्भसम्म कटान पुगिसकेको छ, यो स्तम्भ जतिबेला पनि बग्छ,' नगर प्रमुख रावलले भने, 'वर्षायाम नलाग्दै कटान हुन थालेपछि जोगाउने अवस्था छैन ।' रावलले नदीले सीमास्तम्भ कटान गरिरहेको बारे दुबै देशका अधिकारीलाई जानकारी गराएको बताए । यसअघि कर्णाली र मोहना नदीले टीकापुर नगरपालिकाअन्तर्गत पर्ने सहायक पिल्लर ७०२, ७०३ र ७०४ बगाएको थियो । 'यसअघि हाम्रो सीमानामा पर्ने तीनवटा सहायक पिल्लर नदीले बगाएको थियो,' रावलले भने । 'यसपाली वर्षा नलाग्दै नदीले कटान गर्न थालेपछि सीमास्तम्भ मात्रै नभएर श्रीलंकाको सयौं विघा उर्बर जमिन समेत नदीमा परिणत हुनेछ।' अहिलेसम्म टीकापुर नगरपालिका भित्रका ४ मुख्य र १० सहायक सीमास्तम्भ नदीले बगाएको छ । ती मध्ये धेरैजसो मोहना नदीको कटानले बगाएको हो । सीमा सुरक्षा बल खक्रौलाका इञ्चार्ज चन्द्रदेव भट्टले नदी कटानका कारण सीमास्तम्भ हराई रहेको बताए । नगरपालिका भित्रका मुख्य सीमास्तम्भ ७०१, ७०३, ७०४ र ७०६ हराएका छन् । त्यस्तै सहायक सीमास्तम्भहरु ७०२२ देखि ७०२७ सम्म, ७०४३, ७०४४, ७०४६ र ७०५३ समेत हराई रहेको दुई देशको सीमा सर्भे टोलीको रिपोर्टमा उल्लेख छ । नदीले नेपालको थुप्रै जमिन बगाइसकेको छ । स्थानीयका अनुसार अहिले नदी बगिरहेको ठाउँमा स्थानीयको बस्ती थियो । २०४० सालमा नदीले धार परिवर्तन गरेर कैलालीतर्फ कटान सुरु गरेको थियो । दुई देशको सीमास्तम्भ नै जोखिममा पर्ने गरी नदीले कटान गर्न थालेपछि सीमा विवाद उत्पन्न हुने भएकाले तत्काल नियन्त्रणको प्रयास गर्नुपर्ने सुदूरपश्चिम प्रदेश प्रतिपक्ष दलका नेता डाक्टर रणबहादुर रावलले बताए । 'नदीले सीमास्तम्भ नै कटान गरिरहेको छ, यो गम्भीर विषय हो, ' सोमबार सीमा क्षेत्रको अवलोकन गर्न पुगेका डारावलले भने, 'समयमा यसको रोकथान गर्न सकिएन भने भोलि दुई देशको सीमा सम्बन्धी विवाद हुन्छ ।' उर्बरभूमि नदी कटानको चपेटामा परिरहेका बेला तत्काल स्थानीय, प्रदेश र संघीय सरकारले तदारुकताका साथ नदी नियन्त्रणका लागि पहल गर्नुपर्ने रावलले बताए । 'तीन तहकै सरकार मिलेर युद्धस्तरमा नदी नियन्त्रणको प्रयास गर्न जरुरी छ,' रावलले भने, 'सीमा मात्र नभएर यहाँका बासिन्दाको उठीबास लाग्न सक्छ ।' हरेक वर्षायाममा तीब्र कटान हुँदै आएपनि यस वर्ष नदीले वर्षाभन्दा दुई महिना अघिदेखि नै कटान गरिरहेको स्थानीय बताउँछन् । दुई महिना अघिदेखि नै कर्णाली नदीले श्रीलंकामा कटान सुरु गरेको स्थानीय भोला चौहानले बताए । उनका अनुसार यस वर्ष मात्रै कर्णाली नदीले दश विघा बढी नेपाली भूमि कटान गरिसकेको छ । 'यो कटान सुरु भएको दुई महिना भयो, पहिले थोरै थियो, केही दिन यता कटान तीव्र भएको छ,' चौहान भने, 'स्थानीयले खेती गरेको दश विघा भन्दा बढी जमिन कटान भइसक्यो, हामी चिन्तामा छौं ।' बर्षेनि कर्णाली नदीले श्रीलंकामा सयौं विघा जमिन कटान गर्दै आएको छ । कटान नियन्त्रणका लागि ठोस पहल नहुँदा उर्बर भूमि नदीमा परिणत भइरहेको छ भने श्रीलंकामा रहेको बस्ती समेत जोमिखमा परेको छ । श्रीलंकामा झण्डै ३ शय स्थानीयहरु बसोबास गर्दै आइरहेका छन् ।"
लकडाउनमा बस फुटाएर टेलिभिजन चोर्ने गिरोह पक्राउ,"धादिङ : लकडाउनमा बसपार्क तथा अन्य ठाउँमा थन्किएका गाडी फुटाइ एल इ डी टेलिभिजन चोर्ने समूहलाई धादिङ प्रहरीले पक्राउ गरेको छ । ६ वटा बस फुटाएर त्यसभित्र जडान गरिएका एलइडी टेलिभिजन सेट र म्युजिक प्लेयरलगायतका सामान चोरी गर्ने कार्यमा संलग्न तीनजनालाई प्रहरीले पक्राउ गरेको हो । पक्राउ पर्नेमा सिद्धलेक गाउँपालिका ५ बस्ने अभिषेक श्रेष्ठ, श्याम श्रेष्ठ र अजय श्रेष्ठ रहेका छन् । टीभी चोर्ने समूहमा रहेका एकजना भने फरार छन् । फरार व्यक्तिको खोजी भइरहेको जिल्ला प्रहरी कार्यालय धादिङका सूचना अधिकारी रुपक खड्काले जानकारी दिए । लकडाउनपछि धादिङवेसीका विभिन्न स्थानमा पार्किङ गरी राखिएको धादिङ मण्डली यातायात प्रालिद्वारा संचालित बा ४ ख ७३८०, ना ४ ख २८९१, ना ६ख ९१३० र लु २ ख १९५४ नम्बरका तीनवटा बसबाट टेलिभिजन र म्युजिक प्लेयर चोरी भएको बारे धादिङ प्रहरीमा उजुरी परेको थियो । उजुरीपछि छानविन अनुसन्धान गर्दै जाँदा चोरी भएको एलइडी टेलिभिजन र म्यूजिक प्लेयरसहित उनीहरुलाई धादिङको सिद्धलेक गाउँपालिकाबाट पक्राउ गरिएको सुचना अधिकारी खड्काले जानकारी दिए । पक्राउ परेकाहरुको साथबाट चोरी गरिएका एलइडी टेलिभिजन ६ थान, म्यूजिक प्लेयर ३ थान, स्पिकर २ थान, चोरी गर्न प्रयोग भएका औजारहरु ४ थान बरामद भएको प्रहरीले जानकारी दिएको छ । उनीहरुलाइ चोरी मुद्दामा धादिङ जिल्ला अदालतबाट म्याद थप गरी अनुसन्धान कार्य भइरहेको छ ।"
मेयर कुट्ने युवा संघका जिल्ला संयोजक निलम्बित,"जाजरकोट : जाजरकोटको भेरी नगरपालिकाका मेयर चन्द्रप्रकाश घर्तीलाई कुटपिट गरेको अभियोगमा राष्ट्रिय युवा संघ जाजरकोटका जिल्ला संयोजक दिपेन्द्र शाहीलाई निलम्बन गरिएको छ ।राष्ट्रिय युवा संघ नेपालले मंगलबार एक विज्ञप्ती प्रकाशित गरी शाहीलाई संयोजकको जिम्मेवारीबाट निलम्बन गरेको हो । केन्द्रीय संयोजक रामप्रसाद सापकोटा दीपशिखा र सहसंयोजक रमेश पौडेलद्वारा हस्ताक्षरित प्रेस विज्ञप्तीमा गत वैशाख १२ गते नेपाल कम्युनिस्ट पार्टी प्रदेश कमिटी सदस्य एवं भेरी नगरपालिकाका प्रमुख चन्द्रप्रकाश घर्तीमाथि जिल्ला संयोजक शाही नेतृत्वको समूहले आक्रमण गरी सख्त घाइते बनाएको भन्दै संघको अन्तरिम विधान २०७६ अनुसार सबै जिम्मेवारीबाट निलम्बन गरिएको उल्लेख छ । नेकपा जिल्ला कमिटी, प्रदेश कमिटी र युवा संघका जाजरकोटस्थित केन्द्रीय सदस्यले निकालेको विज्ञप्तीलाई आधार मानेर निलम्बन गरिएको जनाइएको छ ।साथै घटनाको सत्यततथ्य छानविनका लागि पाँच सदस्यीय छानविन समिति समेत गठन गरिएको छ । संगठनको कार्यवाहक संयोजकको जिम्मेवारी सहसंयोजक भीम जिसीलाई प्रदान गरिएको छ । तर जिल्ला संयोजक शाहीले नगरप्रमुखलाई स्थानीय जनताले कुटपिट गरेको र आफ्नो संलग्नता नरहेको जिकिर गर्दै आएका छन् ।"
कोरोना कहर : दैलेखका सबै नाका सिल,"दैलेख : नेपालगन्जमा कोरोना संक्रमण देखिएपछि दैलेखका सीमा नाका सिल गरिएको छ। नेपालगंजमा एकै दिन ठूलो संख्यामा कोरोना संक्रमित देखिएपछि दैलेखमा त्रास फैलिएको छ । सरकारले गत चैत्र ११ गते देखि लकडाउन गरेपनि नेपालगन्जबाट जिल्ला आउनेको संख्या नरोकिँदा दैलेखमा जोखिम बढेको हो । सरकारले गरेको लकडाउनकै अवधिमा करिब ३ हजार नागरिक दैलेख भित्रिएका छन् । बाँकेको नेपालगन्जहुँदै धेरै नागरिक दैलेख भित्रिएकाले जिल्लाबासी त्रसित भएका हुन् । अलपत्र नागरिकलाई नेता, सांसद र मन्त्रीले हुलका हुल गाडीमा जिल्ला पठाए पनि परीक्षण नगरी परिवार र समाजको सम्पर्कमा गएकाले जोखिम बढेको हो । नेपालगन्जमा कोरोना भाइरस संक्रमितको संख्या बढेसँगै दैलेखमा विशेष कडाइ गरिएको छ । लकडाउनपछि नेपालगन्ज हुँदै धेरै व्यक्ति भित्रिएको भन्दै स्थानीय प्रशासनले कडाइ गरेको हो । छिमेकी प्रदेश ५ र सुदूरपश्चिम प्रदेशमा कोरोना संक्रमित देखिएपछि दैलेख जिल्लालाई पूर्णरुपमा सिल गर्ने निर्णय गरिएको छ । दैलेख प्रवेश गर्ने सबै नाका सिल गर्ने निणर्य गरिएको हो । हालसम्म कोरोना संक्रमण नदेखिएको दैलेखलाई सुरक्षित राख्न जिल्ला सुरक्षा समितिको बैठकले सबै नाकाहरु सिल गर्ने निर्णय गरेको हो । दैलेख र सुर्खेतको सीमा क्षेत्र गुराँसे, दैलेख र जाजरकोटको सीमा क्षेत्र सुयडा, सुदुरपश्चिम प्रदेशको अछाम जिल्लासँग सीमा जाडिएको आठबीस नगरपालिकाका राकमकर्णाली, डाव लगाएतका जिल्ला भित्रिने मुख्य नाका बन्द गरिएको सहायक प्रमुख जिल्ला अधिकारी इन्द्रबहादुर क्षेत्रीले बताए । 'भारतलगायत तेस्रो मुलुक र नेपालकै अन्य जिल्लाबाट दैलेख आउने बाँके हुँदै आउनुहुन्छ, नेपालगन्जमै संक्रमितको संख्या बढिरहेको छ,' सहायक प्रमुख जिल्ला अधिकारी क्षेत्रीले भने, 'हामीले अर्को सूचना जारी नहुँदासम्मका लागि जिल्ला नै सिल गरेर लकडाउनलाई अझै कडाई गर्दै निगरानी बढाएका छौं।' जिल्ला भित्रिने सबै नाका सिल गरेर उच्च निगरानी बढाएको उनले जानकारी दिए । जिल्ला भित्रिने मुख्य नाकामा आवश्यकता अनुसार नेपाली सेना, नेपाल प्रहरी र सशस्त्र प्रहरी परिचालन गरिने सहायक प्रमुख जिल्ला अधिकारी क्षेत्रीले जनाए । कर्णाली प्रदेशको दैलेख, कालिकोट, जुम्ला हुम्ला, मुगुसम्म पुग्ने मुख्य नाका मानिएको दैलेखको गुराँसेमा दैलेखका ११ वटै स्थानीय तहले हेल्पडेक्स स्थापना गरेर स्वास्थ्यकर्मी परिचालन गरेका छन् । जिल्लामा ७ सय ६३ जनाको आरडीटी गरिएकोमा सबैको रिर्पोट नेगेटिभ देखिएको स्वास्थ्य सेवा कार्यालय दैलेखले जनाएको छ । कार्यालयका खोप अधिकृत थिरप्रसाद रेग्मीका अनुसार ९८ जनाको स्वाब परीक्षण भएकोमा सबैको रिपार्ट नेगेटिभ नै आएको छ ।"
एसएसबीको कुटपिटपछि सीमामा उत्पन्न विवाद साम्मे,"बारा : भारतीय सीमा सुरक्षा बल (एसएसबीण का जवानले नेपाली नागरिकलाई कुटपिट गरेपछि बाराको बिश्रामपुरमा उत्पन्न विवाद नियन्त्रणमा आएको छ । सीमा क्षेत्रमा सुरक्षार्थ खटिएका एसएसबीका जवानले बिश्रामपुर ४ बलिरामपुरका छोटेलाल साहलाई हातपात गरेपछि मंगलबार केहीबेर स्थिति तनावपूर्ण बनेको थियो । नेपाल र भारतका सुरक्षा अधिकारीले आफ्नो देशका नागरिकलाई सम्झाउँदै स्थिति नियन्त्रणमा लिएका हुन्। लकडाउनको समयमा नेपालभारत सीमा क्षेत्र नजिक रहेको आफ्नो खेतमा गएका बेला साहलाई नियन्त्रणमा लिएर एसएसबीका जवानले कुटपिट गरेको पीडितको भनाई छ । साह सोमबार साँझ खेतमा गएका थिए । एसएसबीका जवानले कुटपिट गरेको भन्दै साहसहित केही स्थानीय मंगलबार बिहान सीमा क्षेत्र पुगेर विरोध गरेपछि भारततर्फका नागरिक समेत सो क्षेत्रमा आइपुगेका थिए । नेपाल र भारततर्फका नागरिक सीमा क्षेत्रमा पुगेपछि स्थिति तनावपूर्ण बनेको थियो । सीमामा दुई देशका नागरिकबीचको विवादले उग्ररुप लिन नपाउँदै दुवै देशका सुरक्षाकर्मीले स्थिति नियन्त्रणमा लिएका थिए । बारा सशस्त्र प्रहरी उपरीक्षक दिगविजय सुबेदीले दुवै पक्षका नागरिकलाई सम्झाएर घर फर्काएको जानकारी दिए । खेतमा गएको बेला कुटपिट गरेको भन्दै सीमा क्षेत्रमा पुगेर स्थानीयले आक्रोश व्यक्त गतेपछि स्थिति केहीबेर असामान्य बनेको थियो,' सुवेदीले भने, 'अहिले सम्झाएर पठाएर छौं, स्थिति नियन्त्रणमा आइसकेको छ।'"
बलात्कार आरोपित पक्राउ,"राजविराज : सप्तरीको राजगढ गाउँपालिकामा बलात्कार गरेको आरोपमा गाउँलले घटनास्थलबाटै एक युवकलाई पक्राउ गरेका छन् । एक १६ वर्षीया बालिकालाई बलात्कार गरेको आरोपमा गाउँलेले सप्तरीको राजगढ गाउँपालिका४ छातापुरका २५ वर्षीय शम्भुकुमार रामलाई नियन्त्रणमा लिएका हुन् । घटनास्थलबाट पक्राउ परेका रामलाई गाउँलेले निर्घात कुटपिट समेत गरेका छन् । सुरक्षा बेस क्याम्प पत्थरगाढालाई जिम्मा लगाएपछि पीडितका बुवाले जिल्ला प्रहरी कार्यालयमा दिएको उजुरी मङ्गलबार दर्ता गरिएको जिल्ला प्रहरी कार्यालय, सप्तरीले जनाएको छ । पीडितको स्वास्थ्य परीक्षण र प्रारम्भिक वयानपछि घटनास्थलबाट पक्राउ परेका आरोपितविरुद्ध जबरजस्ती करणीको उजुरी दर्ता गरिएको जिल्ला प्रहरी कार्यालय, सप्तरीका डीएसपी तिलक भारतीले बताए । आरोपितविरुद्ध मङ्गलबार सप्तरी जिल्ला अदालतबाट म्याद थप गरी थप अनुसन्धान गर्न लागिएको डिएसपी भारतीले बताए । घरमा सुतिरहेका बेला आइतबार राति प्रवेश गरेका आरोपितले बलात्कार गरेको र उनीसँगै आएका अपरिचित अन्य दुई जना फरार भएको पीडितले बताइन् । आरोपितले आरोप अस्विकारगरेका छन् । दुई साता अघि सोही गाउँपालिकाका रामजीवन यादवलाई १२ वर्षीया बालिका बलात्कार गरेको आरोपमा प्रहरीले पक्राउ गरेको थियो । पिसाब फेर्न राति घर बाहिर निस्किएका बेला राजगढ गाउँपालिका२ कमलपुरका २० वर्षीय रामजीवन यादवले जवरजस्ती नियन्त्रणमा लिई नजिकैको चौरमा लागि बलात्कार गरेको आरोपमा पक्राउ परेका थिए । पक्राउ परेका यादवविरुद्ध कारवाही भइरहेको प्रहरीले जनाएको छ ।"
तस्करी गर्न नपाएपछि प्रहरीमाथि ढुंगामुडा,"परासी : भारतसँग सीमाना जोडिएको पश्चिम नवलपरासीको सरावल गाउँपालिका भूजहवास्थित सशस्त्र प्रहरी बल नेपाल बिओपी स्थायी पोष्टमाथि सोमबार आक्रमण भएको छ । आक्रमण गर्ने भारतबाट अवैध रुपमा नेपालतर्फ विभिन्न सामान ओसारपसार गर्ने कारोबारी रहेको सशस्त्र प्रहरीले जनाएको छ । धानको बीउ किन्न सिमावर्ती भारतीय बजारमा जान पाउनुपर्ने भन्दै उनीहरुले पोष्टमाथि ढुंगामुडासहित आक्रमण गरेका हुन् । ढुंगामुडा गर्ने अधिकांश व्यक्ति विगतमा भारतबाट अवैध सामान भित्राउने कारोबारी रहेको स्थानीयले बताएका छन् । सोमबार राती ९ बजेतिर आएका ५०६० जनाको समूहले बीउको बहाना निकालेर पोष्टमाथि ढुंगामुडा गरेको सशस्त्र प्रहरी बल नेपाल नं २६ हेड क्वाटर पश्चिम नवलपरासीका उपरीक्षक भरत खनियाँले बताए । 'बीउको बहाना मात्र हो, उनीहरु विगतमा अवैध सामान ल्याउने पृष्ठभूमिका हुन्,' खनियाँले भने । ढुंगामुडा हुँदा सरावल गाउँपालिकाका अध्यक्ष राधेश्याम चौधरी समेत पोष्टमा थिए । उनी सीमा क्षेत्रको अवलोकन गरेर थप जानकारी लिन पोष्ट पुगेका थिए । अध्यक्ष आएको देखेपछि केही व्यक्तिह बीउ किन्न भारत जानका लागि सशस्त्रले रोकेको भन्दै आक्रोश पोखेका थिए । ढुंगामुडा हुन थालेपछि सशस्त्र प्रहरीले लाठी चार्ज गरी भीडलाई तितरवितर पारेको थियो । जिल्लाका किसानले हाइब्रिड धानको बीउ लगाउने गरेका छन् । हाइब्रिड बीउ नेपालमा उपलब्ध नहुने भएकाले विगतमा किसान भारतीय बजार जाने गरेका थिए । बीउको बहाना निकालेर कारोबारीले पोष्टमा ढुंगामुडा गरेको शसस्त्र प्रहरीले जनाएको छ ।' लकडाउनको समयमा बीउ किन्न भएपनि भारत जान दिने कुरा भएन तर त्यहाँ आएका अधिकांश व्यक्ति विगतमा २ नं गर्ने थिए,' अध्यक्ष चौधरीले भने । कारोबारमा कडाई हुन थालेपछि उनीहरुले विगतमा पनि विभिन्न बहाना निकालेर सुरक्षाकर्मीसँग झगडा गर्ने गरेको चौधरीले बताए ।"
पोखराबाट रातमा देखिएको अन्नपूर्ण हिमश्रृंखला,पोखरा : ४३ दिनदेखिको लकडाउनको कारण पोखरा उपत्याकामा प्रदुषण कम भएको छ । प्रदुषण कम भएर राती चन्द्रमाको उज्यालोमा पनि हिमालहरु टल्किरहेका लोभलाग्दो दृश्य देखिन्छन् ।
राहतका लागि ल्याइएको चामल गाउँपालिकाले गर्यो फिर्ता,"ओखलढुंगा : चिशंखुगढी गाउँपालिकाले राहत वितरणका लागि ल्याइएको चामल आपूर्तिकर्तालाई फिर्ता पठाएको छ । राहत वितरणका लागि ल्याइएको चामल खरिद सम्झौता अनुसार नभएको भन्दै फिर्ता पठाएको हो । ठेक्कामार्फत खरिद सम्झौता गरेको सप्लायर्सले सोना मनसुली चामल ढुवानी गर्ने सर्त भएपनि रामविलास मिसाएर ढुवानी गरेपछि फिर्ता गरिएको गाउँपालिकाका प्रमुख प्रशासकीय अधिकृत ओमबहादुर दर्जीले बताए । अन्य सामग्री भने सम्झौता अनुसार नै ढुवानी गरेको पाइएको छ । गाउँपालिकाले राहत वितरणका आपूर्तिकर्तालाई सम्झौता अनुसारको चामल आपूर्ति गर्न निर्देशन समेत दिएको छ । आपूर्तिकर्ताले सामग्री ढुवानी गरेपछि सम्झौता अनुसारको गुणस्तर भए नभएको अनुगमन गरिएको थियो । 'सम्झौतामा सोना मनसुली चामल ल्याउने उल्लेख भए पनि कतिपय वडामा रामविलास ल्याइएको पाइएपछि फिर्ता गरेका हौं, प्रमुख प्रशासकीय अधिकृत दर्जीले भने, 'खाद्यवस्तुको गुणस्तरमा कुनै सम्झौता हुँदैन ।' सबै सामग्री आपूर्ति भइसकेपछि तत्काल राहत वितरण गर्ने गाउँपालिकाले जनाएको छ । चामल तोकिएभन्दा फरक पाइएपछि राहत वितरण रोकिए पनि आपूर्तिकर्तालाई तत्काल ढुवानी गराएर एक, दुई दिनभित्रै राहत वितरणको काम सुरु गरिने बताइएको छ । गाउँपालिकाले यसअघि संघ तथा प्रदेश सरकारले जारी गरेको असंगठित क्षेत्रमा कार्यरत मजदुर तथा असहायलाई दैनिक जीवन यापनका लागि राहत उपलब्ध गराउने सम्बन्धी मापदण्डअनुसार व्यक्ति तथा परिवार छनौट गरेको थियो । चिशंखुगढीले ८ वडाका ७ सय ६७ परिवारलाई प्रतिपरिवार २५ केजी चामल, २ केजी दाल, १ लिटर तेल र १ प्याकेट नुन राहत स्वरुप वितरण गर्ने तयारी गरेको छ ।"
सिम्रिकको हेलिकोप्टरबाट सुत्केरीको उद्धार,धनगढी : बझाङकी ३३ वर्षीय एक सुत्केरीको सम्रिक एयरको हेलिकोप्टरबाट उद्दार गरी काठमाडौं ल्याइएको छ। बझाङमा शल्यक्रिया गरी शिशु जन्माएकी महिलाको स्वास्थ्यमा अचानक गम्भीर समस्या देखिएपछि सेती प्रादेशिक अस्पताल धनगढी रेफर गरिएको थियो। अवस्था गम्भीर रहेको र त्यहाँ उपचार संभव नहुने भएपछि उनलाई हेलिकोप्टरबाट राजधानी ल्याइएको थियो। बझाङ केदारस्यु गाउँपालिका ३३ वर्षीय जानकीदेवी रावलको शल्यक्रिया गरी शिशु जन्माएकी थिइन् ।सुदूरपश्चिम प्रदेशका सामाजिक विकास मन्त्री कृष्णराज सुवेदीको पहलमा हेलिकोप्टरबाट उनको उद्धार गरिएको हो। सेतीमा उपचार सम्भव नभएपछि सिम्रिक एयको हेलिकोप्टरमार्फत काठमाडौं पुर्याएको सामाजिक विकास मन्त्री कृष्णराज सुवेदीले स्वकीय सचिव लोकेन्द्र धामीले जानकारी दिए । उनको राजधानीको टिचिङ अस्पतालमा उपचार भइरहेको छ र स्वास्थ्यमा क्रमश सुधार भइरहेको धामीले अन्नपूर्ण अनलाइनसँग बताए।
२८८ जना मात्र क्वारेन्टाइनमा,"कालिकोट : जिल्ला भित्रिएकामध्ये दुई सय ८८ जनामात्रै क्वारेन्टाइन बसेका छन्। पछिल्लो समय जिल्लाका नौवटै स्थानीय तहमा गरी झन्डै ६ हजारभन्दा बढी मानिस जिल्ला भित्रिएका छन्। भित्रिएका सबैलाई स्थानीय तहले क्वारेन्टाइनमा राख्न सकेको छैन्। क्वारेन्टाइनमा बसेकाहरू विदेशबाट आएका तथा यसअघि संक्रमित पहिचान भएको ठाँउबाट आएकालाई मात्र राखिएको छ। उनीहरूको नमुना र्यापिड टेस्ट गर्ने कार्य जारी छ। हालसम्म झन्डै एक हजारभन्दा बढी मानिस क्वारेन्टाइनमा बसेर घर फर्किसकेका छन्। जिल्लामा कोरोना परीक्षणका लागि स्वाब संकलन गरिएका सबैको रिपोर्ट नेगेटिभ आएको छ। १३ जनाको स्वाब संकलन गरी परीक्षणका लागि बाह्य जिल्ला पठाएकोमा सबैको रिपोर्ट नेगेटिभ आएको हो। स्वास्थ्य सेवा कार्यालय कालिकोटका अनुसार जिल्लामा चार सय २६ जनाको र्यापिड टेस्ट र १३ जनाको स्वाब संकलन गरिएकोमा सबैको रिपोर्ट नेगेटिभ आएको छ। यस्तै, सान्नीत्रिवेणी गाउँपालिका र तिलागुफा नगरपालिकाबाट दुई जनाको स्वाब संकलन गरी परीक्षणका लागि सुर्खेत पठाइएको जनस्वास्थ्य अधिकृत कटकबहादुर महतले बताए। र्यापिड टेस्ट गर्ने स्वास्थ्यकर्मीको टोली गाउँमै रहेको उनको भनाइ छ। प्रमूख जिल्ला अधिकारी कृष्णचन्द्र पौडेलले कोरोनाको जोखिमका हिसाबले जिल्ला सामान्य रहेको बताए। गाउँ भित्रिएकाको र्यापिड टेस्ट गर्दा पनि सबैको रिपोर्ट नेगेटिभ आएकाले कालिकोटमा कोरोनाको जोखिम सामान्य रहेको उनको भनाइ छ।"
नेपाल फर्किएका २४ नेपालीलाई पुनः भारत पठाइयो,"जनकपुरधाम : भारतको विभिन्न स्थानबाट नेपाल भित्रिएका २४ जना नेपालीलाई पुनः भारतीय क्वारेन्टाइनमा फर्काइएको छ । धनुषाको महिनाथपुर र इनर्वा क्षेत्रबाट नेपाल प्रवेश गरेका २४ जनालाई सशस्त्र प्रहरीले रोकेर दुई दिन नेपालमा राखी पुनः भारततर्फ पठाएको हो । महिनाथपुर १३ र इनर्वा नाकामा सोमबार बिहान ११ जना आइपुगेका थिए । उनीहरु भारतीय क्वारेन्टाइनमा १५ दिन बिताएर बालबच्चासहित कागजपत्र लिइ नेपाल फर्किएका थिए । अलपत्र परेकामध्ये महोत्तरीको भंगहा नगरपालिकाका सितापुरका इन्दल सदाले एउटा रुखको सहारामा वर्षा तथा घाम छल्नु परेको दुःखेसो पोखे । उनले भने, हामी भारतको बिहार राज्य राजनगर स्थित सिमरीमा १५ दिन क्वारेन्टाइनमा राखी चेकजाँचपश्चात नेपाली सिमासम्म आइपुग्यौं, तर यहाँ आएर सशस्त्र प्रहरीले बस्न दिएन, माथिको आदेश आए मात्र जान दिने भन्छन्, हामीलाई खुल्ला चौरमा राखिएको छ, न पानी छ न खाना, राती मच्छरले सुत्नै दिंदैन । सीमामा अलपत्र परेका कमला नगरपालिकाका दिलिप मण्डल खत्वेले भारतमा १५ दिन क्वारेन्टाइन बसेर आए पनि पुनः भारततर्फ फर्काइनु दुःखद रहेको बताए । उनले भने, हामीलाई कुनै स्कुलमा राखिदिए पनि हुन्थ्यो, आफ्नो देश जस्तो अरु ठाउँ कहाँ हुन्छ । बालबच्चा सहित भारतबाट नेपाल फर्किन लागेका उनीहरुलाई मंगलबार पुनः भारतीय प्रहरीमार्फत उतै पठाइएको सशस्त्र प्रहरी उपरीक्षक राजेश उप्रतिले जानकारी दिए । उनले भने, नेपालमा रहेकोलाई नेपालमै राख्ने र भारतमा रहेकोलाई भारतमै राख्ने माथिल्लो स्तरमै सहमति भएको छ, हामीले केही गर्न सक्दैनौं, हामी त कानूनको कार्यान्वयन निकाय मात्र हो । प्रदेश २ का आन्तरिक मामिला तथा कानून मन्त्री ज्ञानेन्द्रकुमार यादवले संघीय सरकारले सीमामा प्रदेशसरकारसँग संघीय सरकारको समन्वयन नभएकाले नेपालीहरु यसतो विपद्को बेलासमेत भारतीय भूमिमा बस्न बाध्य भएको बताए । उनले भने, भारतीय क्वारेन्टाइनबाट नेपाल आइसकेकालाई फेरि भारत फर्काउन मिल्दै मिल्दैन। उनीहरु नेपाली नागरिक हो, कसरी राख्ने हाम्रो जिम्मेवारी हो, तर सुरक्षा निकायले हामीलाई नै जानकारी गराएन, संघीय सरकारले जे भन्यो, त्यही मान्छ ।"
राहत चामल प्रकरण : जेलमा रहेका व्यवसायी धरौटीमा छुटे,"परासी : पश्चिम नवलपरासीको रामग्राम नगरपालिकाले वितरण गरेको राहत चामल प्रकरणमा जेलमा रहेका राजेश राइस मिल परासीका व्यवसायी पटवारी वनियाँ धरौटीमा छुटेका छन्। अदालतमा ५० हजार र जिल्ला प्रशासन कार्यालयमा १० हजार धरौटी बुझाएपछि बानियाँ सोमबार जेल मुक्त भएका हुन्। चामल प्रकरणका ७३ वर्षीया वनियाँलाई दुई वटा मुद्दा दायर गरिएको थियो। व्यवसायी वनियाँले नगरपालिकालाई राहतका लागि उपलब्ध गराएको चामल न्यून गुणस्तरको रहेको पाइएको थियो। चामल न्यून गुणस्तर सरकारको मापदण्ड अनुसार नभएको पाइएपछि खाद्य प्रविधि तथा गुण नियन्त्रण कार्यालय भैरहवाले अदालत र जिल्ला प्रशासन कार्यालयमा मुद्दा दायर गरेको थियो। जिल्ला अदालतमा दायर गरिएको मुद्दामा उनलाई पुर्पक्षका लागि थुनामा पठाइएको थियो। थुनामा रहेका वनियाँले उच्च अदालत तुलसीपुर बुटवल इजलाशमा थुना मुक्त हुनका लागि निवदेन पेश गरेका थिए। निवेदनका आधारमा उच्च अदालतले ५० हजार धरौटीमा रिहा गर्ने आदेश दिएकाले उनलाई छाडिएको जिल्ला अदालतका श्रेस्तेदार डिल्ली शर्माले जानकारी दिए। यसैगरी व्यवसायी वनियाँले खाद्य उद्योगको उत्पादन तथा बिक्री वितरणका लागि अनुज्ञापत्र नलिई व्यवसायी सञ्चाल गरेको अभियोगमा जिल्ला प्रशासनमा मुद्दा दायर गरिएको थियो। उक्त मुद्दामा अनुसन्धान हुँदा १० हजार धरौटी लिइ तारेखमा छाडिएको प्रमुख जिल्ला अधिकारी बासुदेव दाहालले जानकारी दिए। यता व्यवसायी वनियाँ उपर गुणस्तर तथा नाप तौल कार्यालय बुटवलले घटी तौलमा मुद्दा दर्ता गर्ने तयारी गरेको छ। वनियाँले तौल कमी गरी चामल उपलब्ध गराएको आरोप छ। उनको बयान सकिएकाले अदालतमा मुद्दा चलाउने प्रकृया सुरु गर्न लागिएको गुणस्तर तथा नाप तौल कार्यालयले जनाएको छ। नगरपालिकाले २३ सय विपन्नका लागि प्रतिघरधुरी ५, १० र १५ केजी सोना मनसुली चामल र सोहीअनुसारका अन्य खाद्यन्न वितरण सुरु गरिएको थियो। चैत २८ गते रामग्राम नगरपालिकाले वितरण गरेको चामल खान योग्य नभएको र कम तौल भएको भन्दै केही राहत लगेका हरुले खाद्य सामाग्री नगरपालिकाको गेट अगाडी फालेका थिए। नगरपालिकाले २५० क्विन्टल चामल वनियाँको राइस मिलबाट खरिद गरेको थियो। १० लाखमा खरिद गरिएको चामलको मूल्य प्रति केजी ४० रुपैयाँ छ। यसैबीच राहत सामग्री खरिद प्रकृयाबारे अख्तियार दुरुपयोग अनुसन्धान कार्यालय बुटवलले पनि नगरपालिकाबाट कागज पत्र लगेर अनुसन्धान गरिरहेको छ।"
आठ महिनादेखि बिनातलब काम गर्दै मजदुर,"बैतडी : पाटन पञ्चेश्वर सडकमा काम गर्ने लेन्थवर्करहरूले गएको असोज महिनादेखि तलब पाएका छैनन्। सो सडकमा काम गर्ने १२ मजदुरले तलब नपाउँदा दैनिक छाक टार्न मुस्किल भएको छ। वर्षौंदेखि सडकमा काम गर्दै आएका तर पाटन पञ्चेश्वर सडक प्रदेश सरकारअन्तर्गत रहेपछि आफूलाई तलब खान मुस्किल भएको मजदुर जयराम भुलले बताए। उनले भने, सडकमै काम गरेर परिवार पाल्ने जोहो गरिरहेका हामीले असोजदेखि तलब पाएका छैनौं। तलब नपाउँदा घरपरिवार चलाउन निकै समस्या भएको छ। आफूहरूले काम गरेको तलब नपाउँदा घरपरिवार चलाउन मुस्किल भएको मजदुर लक्ष्मी दमाईले बताइन्। उनले भनिन्, एकातिर लकडाउन छ। कतै केही काम गर्न पाइँदैन। सडकमा काम गरेको पैसा पनि पाइएन। अब लालाबालालाई के खुवाउने ? पाटनपञ्चेश्वर सडकमा काम गर्ने ६ महिला र ६ पुरुषले तलब नपाउँदा चुल्हो नबल्ने स्थिति आएको हो। यो सडक डिभिजन सडक मातहत हुँदा हामीलाई नियमित तलब आइरहन्थ्यो अहिले प्रदेश सरकार मातहत आएपछि समस्या छौं, लालसिंह ठगुन्नाले भने, हामीलाई मन्त्रीदेखि सांसदसम्मले काम गर्नुहोस व्यवस्था गर्छौं भनेका थिए तर तलब नखाएको ८ महिना भइसक्दासमेत केही पहल भएको छैन। पूर्वाधार विकास कार्यालय बैतडीका प्रमुख जगतप्रसाद जोशीले लेन्थवर्करहरूसँग कुनै सम्झौता नभएको र यो विषयमा मन्त्रालयले पनि केही निर्णय नगरेकाले तलब खुवाउन नसक्ने बताए। उनले भने, पाटनपञ्चेश्वर सडकमा काम गर्ने लेन्थवर्करको विवरण मन्त्रालयमा बुझाएको छु। अहिलेसम्म केही निर्णय भएको छैन। उनीहरूलाई काम नगर्नोस् पनि भनेका थियौं। सम्झौता पनि भएको होइन। साउनदेखि असोजसम्मको तलब पनि सो सडकमा काम गरिरहेको निर्माण कम्पनीमार्फत दिलाएको जोशीले बताए। उनले भने, लेन्थवर्कर राख्ने विषयमा प्रदेश सरकारले पनि केही निर्णय गरेको छैन। तीन महिनाको तलब निर्माण कम्पनीमार्फत मिलाइदिएका थियौं। अब केही गर्न सकिने अवस्था छैन। पाटनपञ्चेश्वर सडकमा अहिले कालोपत्रेको काम भइरहेको छ।"
काम गरेपछि मात्र राहत,"धादिङ : कोरोना भाइरसको संक्रमण थप फैलिन नदिन देशभर लकडाउन छ। दैनिक काम गरेर खानेहरूले पनि बिहान बेलुकाको छाक टार्न अब सरकारकै भर पर्ने अवस्था आइलागेको छ। धादिङको नेत्रावती दवजोङ गाउँपालिकाले भने काममा आधारित रहेर खाद्यान्न वितरण गर्ने नीति लिएको छ। राहत प्याकेजले मान्छेलाई अल्छी बनाउने र सधैं भर परेर बस्ने बानी विकास हुने भएकाले पालिका भित्रका गरिब तथा विपन्न र दैनिक ज्याला मजदुरीमा आश्रित परिवारका एक सदस्यलाई श्रममा आधारित रोजगार कार्यक्रम सुरु गरेको अध्यक्ष दुर्गानारायण शाक्यले बताए। उनले भने, नेपाल सरकारले तोके बमोजिमको राहत प्याकेज छनोट भएका सबै विपन्न र मजदुरलाई वितरण गर्यौं। तर, त्यो राहतले मात्र गुजारा चलाउन कठिनाई हुने निश्चित नै छ, त्यसैको समाधान गर्न आपतकालीन रोजगारस्वरूप श्रममा आधारित रोजगार कार्यक्रम सञ्चालन गरेका हौं। काम गर्ने मजदुरहरू वडाबाटै छनोट गरी वडाकै सार्वजनिक निर्माणमा लगाउने र गाउँपालिकाले निर्धारण गरेको सात सय ५० रुपैयाँ दैनिक ज्याला दिने गरी वडा नं ३ बाट वैशाख १५ गतेदेखि काम सुरु गरेको हो। कार्यक्रमअन्तर्गत सडक मर्मत सुधार, खानेपानी मर्मत सुधार तथा मुहान सरसफाई, चौतारा निर्माण, कुलो मर्मत तथा सुधार छन्। सम्बन्धित वडामा काम पूरा भए अर्को वडामा समेत काम गर्न पाउने गाउँपालिकाले जनाएको छ। काम गर्ने मजदुरहरूको स्वास्थ्य र सुरक्षाका लागि सबै प्रक्रिया अपनाइएको गाउँपालिकाका स्वास्थ्य संयोजक एवं सूचना अधिकारी कृष्णबहादुर पौडेलले जानकारी दिए। अहिले मजदुर र विपन्न परिवारमा देखिएको खाद्यान्न संकट टार्न तत्काल खाद्यान्न वितरण गरेर समस्या समाधान नहुने भन्दै कामका आधारमा नगदखाद्यान्न वितरण गर्ने नीति बनाइएको पालिकाले जनाएको छ। यसले दुईवटा फाइदा हुन्छ, एउटा जसलाई खाद्यान्न अति आवश्यक छ ऊ काममा आउने भयो, राहत दुरूपयोग हुने भएन, अध्यक्ष शाक्यले भने, अर्को, वडाका सार्वजनिक संरचनाहरूको पनि मर्मत सुधार हुने भयो। काम गर्ने श्रमजीविहरूको पनि वडा वडाले टुङ्गो लगाइसकेको छ। वडा नं १ मा ३५ जना, २ मा ३० जना, ३ मा २७ जना, ४ मा ३५ जना र ५ मा ३५ जना गरी जम्मा १ सय ६२ जना बेरोजगारलाई तत्काल रोजगार आवश्यक भएकाले व्यवस्था मिलाइएको छ। बन्दाबन्दीको समय लम्बिए मजदुरी गर्नेको संख्या थपिन सक्ने पालिकाले जनाएको छ। कृषिको काम गर्न पनि सकेसम्म एकापरिवार र अर्मपर्म गर्नु परे पनि थोरै संख्यामा खेताला बोलाएर काम गर्न गाउँपालिकाले आग्रह गरिरहेको छ। यो गाउँपालिका नेपालमा कोरोना संक्रमण देखिएको तेस्रो व्यक्ति बसोबास गर्ने गाउँपालिका हो। उनी अहिले कोरोना जितेर अस्पतालबाट डिस्चार्ज भएका छन्। गाउँपालिकामा भारतसहित अन्य देशबाट लकडाउनको अवधिमा फर्केको संख्या ९० जना, काठमाडौंबाट गाउँपालिकाले नै ल्याएको दुई सय २० जना, अन्य संयन्त्रबाट आउने एक सय जना र जिल्ला भित्र मजदुरी गरेर फर्केको संख्या २० जना रहेको गाउँपालिकाले जनाएको छ। गाउँ फर्केका धेरैजसो होम क्वारेन्टाइन बसेर घर फर्केका छन् भने पछिल्लो समय राजधानीलगायत देशका विभिन्न भागबाट फर्केकालाई होम क्वारेन्टाइनमा बस्न आग्रह गरेको छ।"
नाका खुलेको सूचना पाएर आएका नेपाली ४ दिनदेखि कल्भर्टमा,"बैतडी : बाजुराका आठ नेपाली नागरिक भारतीय सीमा झुलाघाटमा अलपत्र परेका छन् । उनहिरु भारतको लुवाघाटमा काम गर्दै आएका थिए। वैशाख १८ गते सीमा नाका खुलेको सूचना पाएपछि उनीहरु लुवाघाट हिडेर वैशाख १९ गते मात्रै झुलाघाट आइपुगेका थिए। भारतमा समेत लकडाउन भएको र आफूहरुसँग पैसा नभएकाले सडकको कल्भर्टमा बसेर दिनरात बिताउनु परेको मनबहादुर बोहराले बताए। हामी सीमा नाका खुला हुन्छ भनेर लुवाघाटबाट आयौं । गाडी नपाउँदा हिडेरै आउँदा ढिलो भयो। मनबहादुरले भने। आफूहरु आउँदा नेपाल छिर्ने नाका बन्द भइसकेको र कतै ठाउँ नपाएपछि सडकको कल्भर्टमा बास बसिरहेको उनले बताए। एक महिनादेखि कामविहीन भएर बसेका उनीहरुसँग खर्चको पनि अभाव छ । चाउचाउ बिस्कुट खाएर छाक टारिरहेको बाजुराको बुढीनन्द नगरपालिका९ का रमेश रोकायाले जानकारी दिए । रोकायाले भनेआठै जनासँग पैसा पनि छैन् अलि भएको पैसाले बिस्कुट र चाउचाउ किनेर खाइरहेका छौं।कल्भर्टमा भुइमै बसेर रात कटाइरहेको, लामखुट्टेले टोकेर हैरान बनाएको र भोकभोकै भएकाले उद्धारका लागि उनीहरुले सरकारसँग माग गरेका छन् । ८ नेपाली कल्भर्टमा बस्न बाध्य भएको थाहा पाएपछि स्थानीय प्रशासनसँग समन्वय गरी व्यवस्थापनका लागि पहल गरिरहेका भारतीय पत्रकार प्रमोदकुमार भट्टले बताए । बैतडीका प्रमुख जिल्ला अधिकारी आनन्द पौडेलले यस विषयमा आफूलाई जानकारी प्राप्त भएको र भारतको पिथौरागढ जिल्लाका डिएमसँग सम्पर्क गर्ने प्रयास भइरहेको जानकारी दिए । व्यवस्थापनका लागि पहल भइरहेको प्रजिअ पौडेलले बताए। अलपत्र परेका नेपालीहरुले भारतीय क्वारेन्टाइनमै भएपनि बसोबासका व्यवस्था मिलाईदिन आग्रह गरेका छन् । हामी पुस महिनामा कामका लागि लुवाघाट गएका हौं। त्यहाँ पनि एक महिना बिना काम बस्नुपर्यो। बुढीनन्द नगरपालिका८ का धनबहादुर बुढाले भनेनाका खुल्यो भनेर आएका थियौँ। तर यहाँ आएर झन् समस्यामा पर्यौँ, भारतीय क्वारेन्टाइनमै राख्ने व्यवस्था पनि गरिदिए खुसी हुन्थ्यौं। अलपत्र पर्नेमा बाजुराको बुढीनन्दा नगरपालिका९ का मनबहादुर बोहरा, रमेश रोकाया, शिव रोकाया, कासी बोहरा, एकेन्द्र बोहरा, चन्द्र बोहरा, भीम बोहरा र बुढीनन्द नगरपालिका ८ का धनबहादुर बोहरा छन्।"
हिउँमा बेपत्ता मजदुरको उद्धार,नुवाकोट : निर्माणाधीन १११ मेगावाटको रसुवागढी जलविद्युत् आयोजनामा काम गर्ने एक मजदुरलाई सूर्यकुण्ड फेदीबाट उद्धार गरिएको छ। गोसाइँकुण्डतर्फको पैदलमार्ग हुँदै गृह जिल्ला सिन्धुपाल्चोकतर्फ हिँडेर हिमपातमा फसेका ३० वर्षीय सुरज लामाको हेलिकप्टरमार्फत उद्धार गरिएको जिल्ला प्रहरी कार्यालय रसुवाले जनाएको हो। आयोजनास्थल रसुवाको टिमुरेबाट वैशाख ६ गते हिँडेका लामा लामो समयसम्म गन्तव्यमा नपुगेको प्रहरीले जानकारी पाएपछि खोजी गर्दा फेदीमा फेला परेको जिल्ला प्रहरी प्रमुख इन्द्रप्रसाद सुवेदीले बताए। उनका अनुसार लकडाउनका कारण सडकमार्गको सवारी आवागमन बन्द भएपछि लामाले गोसाइँकुण्डको उच्च भूभागको बाटो रोजेको हुन सक्छ। काम गरिरहेको चिनियाँ हाइड्रो सिडब्ल्युई कम्पनीलाई सूचना नदिई हिँडेका लामाको खोज उद्धारमा सहयोग पुर्याउन हेलिकप्टर उपलब्ध गराएको रसुवागढी हाइड्रोका आयोजना प्रमुख छवि गैरेले जानकारी दिए। हिमपात भइरहेका अवस्थामा निकै दिन उच्चभागमा रहेका लामाको स्वास्थ्य परीक्षणका लागि काठमाडौंस्थित सिभिल अस्पताल पठाइएको प्रहरीले जनाएको छ।फोटो छ।
पाल्पाको बगनासकालीकाका ३ हजार बढी मानिस विदेशमा,"तानसेन : पाल्पाको बगनासकाली गाउँपालिकाले रोजगार, व्यवसाय तथा अध्ययनको शिलशिलामा विदेशिएका नागरिकको विवरण संकलन गरेको छ । कोभिड १९ का कारण गाउँ फर्किन चाहेको अवस्थामा उद्दार गर्न र फर्केपछि उनीहरुलाई के कस्तो काममा लगाउन सकिन्छ भन्ने योजना बनाउन गाउँपालिकाले विदेशिएका आफ्ना नागरिकको विवरण संकलन गरेको हो । बगनासकालीमा मात्र ३ हजार २ सय २४ जना विदेशमा रहेको विवरणले देखाएको छ। गाउँपालिकाको आगामी वर्षको बजेट तयारी भइरहँदा गाउँ छाडी भारतलगायत तेस्रो मुलुकमा रहेका नागरिकको विवरण संकलन गरी योजना बनाउन थालेको छ । विदेशमा रहेका आफ्नो गाउँपालिकाका नागरिकसँग स्वास्थ्य स्थिति जानकारी लिनेदेखि गाउँमा फर्किसकेपछि गर्न चाहेको कामको विषयमा समेत जानकारी लिने गरी विस्तृत विवरण संकलन गरिएको गाउँपालिकाका अध्यक्ष कृष्ण प्रसाद बस्यालले बताए । बगनासकाली गाउँपालिकाले घर घरमा गई संकलन गरेको विवरण अनुसार ३३२ जना महिला र २८९२ जना पुरुष गरी ३२२४ जना विदेशिएका छन्। जसमा वडा नं १ चिरतुङ्गधारामा ५८ महिला, ५९५ जना पुरुष गरी ६५३ जना, वडा नं २ पोखराथोकमा ४१ महिला, २५१ पुरुष गरी २९२ जना, वडा नं ३ नायरमा २८ महिला, २७३ पुरुष गरी ३०१ जना, वडा नं ४ खानीछापमा ९ जना महिला, २४२ जना पुरुष गरी २५१ जना, वडा नं ५ दर्लामडाडामा ६८ महिला, २९५ पुरुष गरी ३६३ जना, वडा नं ६ यम्घामा ३४ जना महिला, ४५२ जना पुरुष गरी ४८६ जना, वडा नं ७ खानीगाउँमा ४४ महिला, २८२ पुरुष गरी ३२६ जना, वडा नं ८ बराङ्दीमा १० जना महिला, १५७ पुरुष गरी १६७ जना र वडा नंं ९ चापपानीमा ४० जना महिला, ३४५ जना पुरुष गरी ३८५ जना विदेशमा रहेको गाउँपालिकाका प्रमुख प्रशासकिय अधिकृत सुन्दर प्रसाद श्रेष्ठले बताए । विदेशबाट आइसकेका नागरिकसँग अन्तक्रिया गरी उनीहरुको इच्छा र चाहाना अनुसार गाउँमै केही गर्न चाहेमा स्थानीय सरकारले प्रदेश र केन्द्रीय सरकारसँग समन्वय गरी रोजगार सिर्जना गर्ने योजना बनाएको गाउँपालिकाले जनाएको छ।"
रेडियो सुनेर एसईई परीक्षा तयारी,"पाल्पा : कोरोना त्रासका कारण एसईई परीक्षा पटक पटक सरेपछि रेडियोबाट परीक्षा कक्षा तयारी सुरु गरिएको छ। रेडियो मदनपोखराले शिक्षाविदहरुसँग सल्लाह गरेर एसईई तयारी पाठशाला सुरु गरेको हो। विद्यार्थीले के पढ्ने, कसरी पढ्ने अलमल भइरहेको अवस्थामा रेडियो मदनपोखराले एसईई पाठशाला कार्यक्रम शुरु गरेको हो। पाल्पाको मदनपोखरामा रहेको सामुदायिक रेडियो मदनपोखराबाट हरेक दिन एसईई पाठशाला प्रशारण हुने गर्छ। विहान १० बजेदेखि दिउँसो ४ बजेसम्म हरेक दिन ७ वटा विषयको पढाई भइरहेको छ। तानसेन नगरपालिकाको आर्थिक सहयोग र रेडियो मदनपोखराको उत्पादनमा यो कार्यक्रम शुरु गरिएको हो। विद्यार्थीले रेडियोको नजिक बसेर हरेक विषयलाई पढ्न सक्ने बताइएको छ। विद्यार्थीले नबुझेको कुरा तत्कालै फोन गरेर बुझ्न आग्रह गरिएको छ। उक्त कार्यक्रम रेडियोको फेसबुक पेजबाटसमेत सुन्न सकिने बताइएको छ। उनीहरुले मेसेन्जरमार्फत शिक्षकहरुसँग कुराकानी गर्न र प्रश्न सोध्न सक्छन्। शिक्षकले रेडियोबाटै उनीहरुलाई गृहकार्य दिने, प्रश्नहरुमा छलफल गर्ने गर्छन्। रेडियो मदनपोखरा बाहेक पाल्पा, गुल्मी अर्घाखााची, बाग्लुङ, पर्वत, दाङ, प्युठान, जुम्लालगायत विभिन्न जिल्लाका २० वटा रेडियोबाट प्रत्यक्ष प्रशारण हुने गर्छ। कार्यक्रममा ३५ भन्दा बढि जिल्लामा सुनिनेछ। परीक्षा स्थगित भएपछि तनावमा रहेका विद्यार्थीलाई रेडियोबाट पठनपाठन गराउन सुरु गरेपछि विद्यार्थी तथा अभिभावक उत्साहित बनेका छन्। लकडाउनको अवस्थालाई मध्यनजर गरी सुरु गरिएको एसइई पाठशालामा अंग्रेजी, गणित, विज्ञान, सामाजिक अध्ययन, नेपाली, स्वास्थ्य, जनसंख्या तथा वातावरण र कम्युटर विषयको पठनपाठन गरिएको छ। शिक्षक होत्रीराज ढुंगानाले अंग्रेजी, रामप्रसाद ढकालले अनिवार्य गणित रामजीवन ज्ञवालीले विज्ञान, जीवन आचार्यले कम्यूटर, एकराज ज्ञवालीले सामाजिक अध्ययन प्रेमराज खरालले नेपाली चन्द्रकान्त न्यौपानेले स्वास्थ्य, जनसंख्या तथा वातावरण बिषयको पठनपाठन गदै आएका छन्। हरेक विषयका कक्षा हरेक दिन ४५ मिनेट पढाई हुन्छ। गत चैत २० गतेदेखि शुरु गरिएको एसईई पाठशाला परीक्षा सञ्चालन नहुँदासम्म प्रशारण गरिनेछ। २०५५ सालमा दक्षिण एसियाकै पहिलो पटक गाउँमा खुलेको यो रेडियोले द्वन्द्वकालमा पनि तत्कालिन एसएलसी परीक्षालाई लक्षित गर्दै स्कुल पाठशाला नामक दुरशिक्षा कार्यक्रम सञ्चालन गरेको थियो। तानसेन नगरपालिकाका प्रमुख अशोककुमार शाहीले विद्यार्थीहरुको ध्यानबाहिरी कुरामा नजाओस् र परीक्षाको तयारीमा ध्यान पुगोस् भन्ने उद्देश्यले रेडियोबाट पढाउन थालिएको बताए। रेडियो मदनपोखराका स्टेसन म्यानेजर राजेश कुमार अर्यालले अनलाइन कक्षा सबैका लागि पहुँचमा नहुने भएकाले रेडियोका माध्यमबाट दुरशिक्षा कार्यक्रम प्रभावकारी हुने जानकारी दिए। अन्तिम तयारीमा रहेका बालबालिकालाई परीक्षा सरेपछि जानेका कुरा पुनः दोहोर्याउने र नजानेका कुरा सिक्ने अवसर कार्यक्रम मार्फत मिलाइएको छ। एसइई पाठशालाका नियमित कार्यक्रम सुन्ने विद्यार्थीमा आत्मविश्वास पनि जागृत हुने विद्यार्थीहरु बताउँछन्। विद्यार्थीले घरमै बसेर सिक्न पाइने, फुर्सदको समयमा उपयोग गर्न मिल्ने, शिक्षकसँग भेट नहुँदा पनि पढ्न पाइने, रेकर्ड गरेर दोहोर्याइ तेहेर्याइ सुन्न पाइने भएकाले दूर शिक्षा रेडियो कार्यक्रम प्रभावकारी बनेको छ। अभिभावको प्रत्यक्ष निगरानीमा बालबालिकाले पढ्ने भएकाले सिकाई उपलब्धी राम्रो हुनेमा अभिभावकहरु विश्वस्त छन्।"
दोलखामा ब्याज छुटदेखि महशुल मिनाहासम्म,"चरिकोट : लकडाउनले जनजीवन आक्रान्त भएका बेला दोलखाका सहकारीदेखि उपभोक्ता समितिसम्मले बचतमा ब्याज थपदेखि पानी उपभोगको महशुल मिनाहासम्मका योजना सार्वजनिक गरेका छन् । सदरमुकाम चरिकोटस्थित मिलिजुली कालिञ्चोक बचत तथा ऋण सहकारी (साकोस) र हाम्रो जनकल्याण बचत तथा ऋण सहकारी (साकोस)ले ब्याज थप तथा कर्जाको ब्याज छुट र दोलखाबजार खानेपानी उपभोक्ता समितिले महशुल मिनाहा गर्ने योजना सार्वजनिक गरेका हुन् । जिल्लाकै सबैभन्दा ठूलो मिलिजुली कालिञ्चोक साकोसले आफ्नो सबै सदस्यलाई आधा प्रतिशत व्याज थप गरिदिने भएको छ । सञ्चालक समितिले निर्णय गरेर सेयर सदस्य तथा बाल बचतकर्ताको बचतमा जेठ र असार महिनामा गरिएको बचतमा शुन्य दशमलव ५ प्रतिशत ब्याज थप गर्ने निर्णय गरेको मिलिजुली कालिञ्चोक साकोसका प्रमुख कार्यकारी अधिकृत ईश्वर न्यौपानेले जानकारी दिए । त्यसको लागि करिब ७ लाख खर्च हुने सहकारीको अनुमान छ । लकडाउनले परेको असहज परिस्थितिका कारण करिब २२ हजार सेयर र ८ हजार ५ सय बालबचत गरी ३० हजार ५ सय बचतकर्ताहरुलाई सो ब्याज थप गरिने व्यवस्था गरेको उनले बताए । ३७५१ जना कर्जा लिएका सदस्यहरुले बैशाख मसान्त भित्र किस्ता वा ब्याज बुझाएमा बुझाएको ब्याजमा १० प्रतिशत, जेठ मसान्त भित्र किस्ता वा ब्याज बुझाएमा बुझाएको ब्याजमा ७ प्रतिशत र असार २० गतेसम्म किस्ता वा ब्याज बुझाएमा बुझाएको ब्याजमा ५ प्रतिशत छुट गरेको सीइओ न्यौपानेले बताए । हाम्रो जनकल्याण साकोसले लकडाउन अघि, लकडाउन अवधिभर र लकडाउन सकिएपछि सहित गरी ५ देखि १२ प्रतिशतसम्म कर्जाको व्याज छुट दिने निर्णय भएको हाम्रो जनकल्याण साकोसका अध्यक्ष राजन श्रेष्ठले जानकारी दिए । लकडाउन अघिको व्याज बुझाएमा ५ प्रतिशत तथा हर्जनामा ५० प्रतिशत, लकडाउन अवधिभरको व्याज बुझाएमा १२ प्रतिशत तथा हर्जना मिनाहा र लकडाउन खुलेपछि ब्याज बुझाएमा ७ प्रतिशत तथा हर्जनामा २५ प्रतिशत छुटको व्यवस्था गरिएको सहकारीका प्रमुख कार्यकारी अधिकृत दिपक बस्नेतले जानकारी दिए । दोलखाबजार खानेपानी तथा सरसफाई समितिले विज्ञहरुको सल्लाह अनुसार समयसमयमा साबुन पानीले हात धोएर सरसफाई गर्नुपर्ने भएकोले आफ्नो करिब २ सय उपभोक्ताहरुलाई लकडाउन अवधिभरको पानीको महशुल मिनाहा गरेको समितिका अध्यक्ष राजेन्द्र श्रेष्ठले जानकारी दिए । मासिक न्युनतम सय रुपैयाँको दरले प्रतिउपभोक्ता करिब दुई सयका दरले महशुल छुट गरिएको अध्यक्ष श्रेष्ठले बताए ।"
एसइईमा आन्तरिक मूल्याङ्कनलाई आधार मान्न आग्रह,"काठमाडौं : निजी तथा आवासीय विद्यालय अर्गनाइजेसन नेपाल (प्याब्सन) ले कोरोना भाइरसको रोकथामका लागि जारी बन्दाबन्दीका कारण स्थगित माध्यमिक शिक्षा परीक्षा, कक्षा १० (एसइई) सञ्चालन हुन नसक्ने भएकाले आन्तरिक मूल्याङ्कनलाई आधार मान्न आग्रह गरेको छ । सरकारले परीक्षा सञ्चालनको वैकल्पिक उपायहरुबारे विमर्श गरिरहेका बेला प्याब्सनले विसं २०७६ को परीक्षामा सम्मिलित हुने विद्यार्थीका लागि मात्रै लागू हुने गरी आन्तरिक मूल्याङ्कनलाई नै राष्ट्रिय परीक्षा बोर्डले प्रमाणीकरण गरी ग्रेड सिट र प्रमाणपत्र दिने व्यवस्था गर्न उपयुक्त हुने जनाएको हो । कोरोना महामारीका कारण परीक्षा स्थगन हुँदा विद्यार्थी र अभिभावकमा मानसिक तनाव र अन्योल सिर्जना भएको उल्लेख गर्दै प्याब्सनका अध्यक्ष टीकाराम पुरीले आज विज्ञप्ति जारी गरी कानूनी बाधा अड्चन हटाई आन्तरिक मूल्याकङ्कनलाई आधार मान्ने गरी आवश्यक निर्णय गर्न नेपाल सरकारसँग आग्रह गरेका छन्। गत चैत ६ गतेदेखि हुने तय भएको सो परीक्षा चैत ५ गतेको कोरोना रोकथाम तथा उच्चस्तरीय समन्वय समितिको निर्णयपछि स्थगन भएको थियो । त्यसपछि कक्षा ११ र १२ का परीक्षा पनि स्थगन गरिएका छन् । रासस"
नवजात शिशुप्रति गाउँपालिकाको चासो,"दैलेख : मानसिक सन्तुलन गुमाएकी दैलेखको एक महिलाले शिशुको (छोरा) जन्म दिएकी छन्। जिल्लाको भैरवी गाउँपालिका४ की अन्दाजी ४६ वर्षीया ती महिलाले शनिबार राति शिशुको जन्म दिएपछि नवजात शिशुको रेखदेखमा समस्या देखिएको छ। बाबुको पहिचानबिना जन्मिएको शिशुको भविष्यसमेत बेवारिसे बन्ने देखिएको छ। ती महिला झन्डै ४ वर्षदेखि मानसिक सन्तुलन गुमाएको स्थानीयले बताए। यसअघि ती महिलालाई कर्णाली प्रदेशको राजधानी वीरेन्द्रनगरमा रहेको मानव सेवा आ श्रममा पठाइएको थियो। उनी त्यहाँबाट भागेर आएको बताइएको छ। ती महिलाले मध्यरातमा गोरेटो बाटोको एक छेउमा शिशुको जन्म दिएको स्थानीयले बताएका छन्। नवजात शिशु अहिले ती महिलाको बहिनी नाता पर्ने लक्ष्मी विकको संरक्षणमा छन्। लक्ष्मीका ६ सन्तान छन्। उनीहरूको आर्थिक अवस्थासमेत नाजुक नभएका कारण शिशुको लालनपालनमा झनै समस्या देखिएको छ। आफ्नै सन्तानको पालनपोषणमा समेत मुस्किल परेको छ, अब झनै समस्या हुने देखिएको छ, शिशुको पालनपोषणमा सरकारले सहयोग गरिदिएको भए सजिलो हुन्थ्यो, लक्ष्मीले भनिन्। शिशुलाई जन्म दिए पनि रेखदेख नगरेपछि लत्ताकपडा तथा पोषणयुक्त खानाको व्यवस्था गरिदिन आफन्तले स्थानीय सरकारसँग माग गरेका छन्। मानसिक अवस्था ठीक नभएपछि घरबाट बेवारिसे बनेकी उनलाई गर्भवती बनाउने व्यक्तिको खोजी गरिनुपर्ने अधिकारकर्मीले माग गरेका छन्। शिशुको बाँच्न पाउने अधिकारको रक्षा गर्नुपर्ने अधिकारकर्मीको भनाइ छ। शिशुको पालनपोषणमा सहयोग गर्ने भैरवी गाउँपालिकाले बताएको छ। भैरवीका प्रमुख प्रशासकीय अधिकृत हीरासिंह थापा भन्छन्, बच्चा संरक्षणमा रहेको घरमै पुगेर शिशुको अवस्थाबारे जानकारी लिएको छु, शिशुको संरक्षणका साथ साथै उसको भविष्य निर्माणमा सहयोग गर्नेछौं। मानसिक सन्तुनल ठीक नभएकी सुत्केरी महिलाको रेखदेखका लागि पहल गरिरहेको उनको भनाइ छ।"
लकडाउनले छाएको हरियाली,"काठमाडौं : कोरोना संक्रमण रोकथामका लागि झन्डै डेढ महिनादेखि सम्पूर्ण मुलुक लकडाउनमा छ। लकडाउनले गर्दा जनजीवन अस्तव्यस्त भएको छ र सर्वसाधारणलाई सास्ती भएको छ। तर राजधानी सहर लकडाउनले थप सुन्दर र चिटिक्क बन्दैछ। यातयात संचालन तथा मानिसको आवतजावत रोकिएपछि यही मौकामा सडक सुधार तथा रंगरोगन गर्ने काम धमाधम भइरहेको छ। प्रदुषण कम भएर वातावरण सफा भएको छ। धुँवाधुलो नभएपछि सडक आसपासका रुख तथा बोटविरुवामा गजबको हरियाली छाएको छ। काठमाडौंको गौशाला, रातोपुल, अनामनगर, भृकुटीमण्डप र कालोपुलमा क्षेत्रमा सुनिता डंगोलले कैद गरेका केही तस्बिर :"
कोरोनाले बेलायतमा थप एक नेपालीको मृत्यु,"बेलायत : बेलायतमा कोरोनाबाट सोमबार समाजसेवी नारायण कोन्मे गुरूङको मृत्यु भएको छ। उनलाई गत हप्तादेखि रुघाखोकी लागेर ननिटनको जर्ज इलियट अस्पताल भर्ना गरिएको थियो। केही दिनदेखि सघन उपचारकक्षमा राखी उपचार भइरहेका गुरुङको उपचारका क्रममा मृत्यु भएको गोरखा प्यालेस रेष्टुरेन्टका सञ्चालक एवं समाजसेवी सूर्य गुरुङले जानकारी दिए। पर्वत चारभञ्याङमा जन्मनुभएका गुरुङ अध्ययन गर्ने रहर हुँदाहुँदै कक्षा ८ पढ्दै गर्दा गोरखा सैनिकमा भर्ती भएका थिए। पछि बीचैमा जागिर छाडेर नेपाल फर्किएका थिए। उनले पुनः औपचारिक अध्ययन गरी विसं २०२७ मा एसएलसी उत्तीर्ण गरेका थिए। स्नातकोत्तरसम्म अध्ययन पूरा गरेका गुरुङले नेपालमा केही वर्ष शिक्षकका रूपमा पनि काम गर्नुभएको थियो । उनको श्रीमती, एक छोरी र दुई छोरा बेलायतको ननिटन भन्ने ठाउँमा बस्छन्। गुरुङ भने बेलायतकै अल्टरसटमा बस्दै आइरहेका थिए। हालसम्म बेलायतमा कोरोनाका कारण ३५ नेपालीको निधन भइसकेको छ।"
लकडाउनमा खुलेको बराहपोखरी (फोटोफिचर),"बेंसीसहर : वरिपरि सेता हिमाल । हरियो खर्क, समथर मैदान । वनभरी फुलेका विभिन्न रङ्गका लालिगुराँसले बराहपोखरी तालको सौन्दर्य बढाएको छ । पर्यटकीय गन्तव्यमा प्रख्यात बराहपोखरी लमजुङको मस्र्याङ्दी गाउँपालिका ८ भुलभुलेमा पर्छ । प्राकृतिक, सांस्कृतिक, ऐतिहासिक तथा धार्मिक महत्वको यस क्षेत्र कोरना संक्रमक्रणका कारण जारी लकडाउनमा झनै मुस्कुराएको छ । यसअघि वैशाख र भदौ पूर्णिमामा पूजाआज गर्न भक्तजनहरु पुग्ने गर्दथे । लकडाउनकमा गाउँमै थुनिएका मस्र्याङ्दी गाउँपालिकाका स्थानीय यतिबेला बराहपोखरीको यात्रा गरिरहेका छन् । दैनिक १०१५ जनाको समूहमा आन्तरिक पर्यटक बराहपोखरी पुग्ने गरेका छन् । समुन्द्री सतहबाट तीनहजार ६ सय ५० मिटर उचाइमा रहेको बाह्रपोखरीबाट अन्नपूर्ण र मनास्लु हिमशृंखला अन्तर्गतका दर्जनौ हिमालको दृश्यावलोकन गर्न सकिन्छ । धार्मिक तथा प्राकृतिक रुपमा महत्वपूर्ण यसक्षेत्रको संरक्षण गर्नसके आन्तरिक मात्रै होइन, बाह्य पर्यटकसमेत तान्न सकिन्छ । यहाँ मानव बस्ती नहुँदा खानाको व्यवस्था आफैँ गर्नुपर्छ । उच्च लेक र बढी चिसो भएकोले जुनसुकै समयमा पनि बाक्ला कपडा लिएर जानुपर्छ । गर्मी मौसममा भेडीगोठ र गाईगोठ पोखरी नजिकैका खर्कहरुमा पुग्छन् । खर्कमा भेटिने भेडिगोठलेपनि पदयात्रीलाई रोमाञ्चित बनाउँछ । बाह्रपाखरी क्षेत्रमा एउटा मात्र ठाँटी छ । त्यहाँ भएको ठाँटीमा सबै पदयात्रीहरु अटाउँदैनन् । टेन्ट, त्रिपाल, रुखको फेद वा पहरामा ओत लागेर बस्न सकिन्छ । बराहपोखरी जानको लागि मस्र्याङ्दी गाउँपालिकाको खुदी, भुलभुलेबाट भुष्मेहुँदै, बेंसीसहरबाट चिति माझगाउँ, पुरानो दुबार हुँदै जान सकिन्छ । यस्तै, छिनखोला, दुबारबाट पनि एकै दिनमा पुग्न सकिन्छ । गाउँपालिकाबाट रोक लकडाउनको समयमा दैनिकजसो आन्तरिक पर्यटकहरु बराहपोखरी घुम्न जान थालेपछि मस्र्याङ्दी गाउँपालिकाले पदयात्रामा रोक लगाएको छ । बराहपोखरी, हर्सिङडाँडा, तातोपानी कुण्डलगायतका क्षेत्रमा जान रोक लगाइएको गाउँपालिका अध्यक्ष अर्जुन गुरुङले बताए । गाउँपालिकाले रोक लगाए पनि सो क्षेत्रमा घुम्ने पर्यटक रोकिएका छैनन् ।"
रेडियोबाटै एसईई तयारी कक्षा,"पाल्पा : विश्वव्यापी महामारीको रुपमा फैलिएको कोरोना भाइरस संक्रमणको त्रासका कारण माध्यमिक शिक्षा परीक्षा(एसईई) अश्चित भएको छ। विद्यार्थी पूर्ण तयारी अवस्थामा रहेका बेला सुरु हुने अघिल्लो दिन परीक्षा स्थगित भयो। यसैबीच विद्यार्थीको ध्यान अन्त नमोडियो र पढाई नबिग्रियोस भनेर पाल्पाको रेडियो मदनपोखराले एसईई तयारी पाठशाला सञ्चालन गरिरहेको छ। स्थानीय शिक्षाविद्हरुसँग परामर्श लिएर नगरपालिकाको सहयोगमा रेडियोले एसईई तयारी पाठशाला सुरु गरेको हो। अन्तिम समयमा परीक्षा सार्ने निर्णय गरेपछि एसईईको तयारीमा रहेका लाखौ विद्यार्थी अलमलमा परे। परीक्षा कहिले हुने अझै निश्चित छैन। यस अवस्थामा रेडियो मदनपोखराको एसईई पाठशाला कार्यक्रम प्रभावकारी बनिरहेको छ। सामुदायिक रेडियो मदनपोखराबाट हरेक दिन बिहान १० बजेदेखि दिउसो ४ बजेसम्म ७ वटा विषयको पढाई भइरहेको छ। तानसेन नगरपालिकाको आर्थिक सहयोग र रेडियो मदनपोखराको उत्पादनमा यो कार्यक्रम गरिएको हो। विद्यार्थीले रेडियोको नजिक बसेर पढ्न सक्छन्। नबुझेको कुरा तत्कालै फोन गरेर बुझ्न सक्छन्। रेडियोको फेसबुक पेजबाट समेत लाइभ हुने यो कार्यक्रममा मेसेन्जरमार्फत शिक्षकहरुसँग कुराकानी गर्न सक्ने व्यवस्था गरिएको छ।। शिक्षकले रेडियोबाटै उनीहरुलाई गृहकार्य दिने, विद्यार्थीका प्रश्नहरुमाथि छलफल गर्ने गर्छन्। रेडियो मदनपोखराको यो कार्यक्रम पाल्पा, गुल्मी अर्घाखाँची, बाग्लुङ, पर्वत, दाङ, प्युठान, जुम्ला लगायत विभिन्न जिल्लाका २० वटा रेडियोबाट समेत रिले गरी प्रशारण हुने गर्छ। कार्यक्रममा ३५ भन्दा बढी जिल्लामा सुनिन्छ। रेडियोलाई अनलाइनमा पनि सुन्न सकिने हुँदा यो कार्यक्रम बढी प्रभावकारी भइरहेको छ। एसईईको संघारमा रहेका धेरै विद्यार्थी कोरोनाको सन्त्रासका कारण अन्योलमा परेका बेला बेला रेडियोबाटै पढाई हुने एसइई पाठशाला विद्यार्थीहरुका लागी सहयोगी बनेको शिक्षक तथा विद्यार्थीहरु बताउछन्। रेडियो पाठशालामा अंग्रेजी, गणित, विज्ञान, सामाजिक अध्ययन, नेपाली, स्वास्थ्य, जनसंख्या तथा वातावरण र कम्यूटर विषयको पठनपाठन गरिएको छ। कार्यक्रममा हरेक विषयमा दैनिक ४५ मिनेट पढाई हुन्छ। गत चैत २० गतेदेदि सुरु गरिएको यो कार्यक्रम एसईईसञ्चालन नहुदासम्म प्रशारण गरिने रेडियोले जनाएको छ। २०५५ सालमा खुलेको यो रेडियोलाई दक्षिण एसियाकै पटक गाउँमा खुलेको पहिलो सामुदायिक रेडियो मानिन्छ। यसले स्थानीय स्तरमा जनचेतना जगाउने, स्वस्थ्य सूचना पुर्याउने लगायतका काम गरिरहेको छ। द्वन्द्व कालको समयमा पनि एसएससी परीक्षालाई लक्षित गर्दै स्कुल पाठशाला नामक दूरशिक्षा कार्यक्रम सञ्चालनमा ल्याएको थियो। त्यो बेला। रेडियो कार्यक्रमम सुनेकै भरमा एसएलसी दिनेहरु प्रशस्तै थिए। तानसेन नगरपालिकाका प्रमुख अशोककुमार शाहीले विद्यार्थीहरुको ध्यानबाहिरी कुरामा नजाओस् र परीक्षाको तयारीमा ध्यान पुगोस् भन्ने उद्देश्यले रेडियोबाट पढाउन थालिएको बताए। रेडियो मदनपोखराका स्टेसन म्यानेजर राजेश कुमार अर्यालले अनलाइन कक्षा सबैका लागि पहुँचमा नहुने भएकाले रेडियोका माध्यमबाट दिइएको शिक्षा प्रभावकारी हुने दाबी गरे। उनका अनुसार लकडाउनपछि जनप्रतिनिधि, पदाधिकारी, शिक्षक तथा पत्रकारहरूसँग रेडियोले अनलाइमार्फत भिडियो बैठक गरेको थियो। त्यो बैठकमा दूरशिक्षा रेडियो कार्यक्रम सञ्चालन गर्दा विद्यार्थीलाई फाइदा पुग्ने निष्कर्ष निकालेपछि एसइई पाठशाला सुरु भएको हो। विद्यार्थीले जानेका कुरा पुनः दोहोर्याउने र नजानेका कुरा सिक्ने अवसर कार्यक्रममार्फत मिलाइएको छ। घरमै बसेर सिक्न पाइने, फुर्सदको समय उपयोग गर्न मिल्ने, शिक्षकसँग भेट नहुँदापनि पढ्न पाइने, रेकर्ड गरेर चाहिएका बेला सुन्नपाइने भएकाले दूरशिक्षा रेडियो कार्यक्रम प्रभावकारी बनेको विद्यार्थीहरु भनाइ छ। अभिभावको प्रत्यक्ष निगरानीमा बालबालिकाले पढ्ने भएकाले सिकाई उपलब्धी राम्रो भइरहेको अभिभावकहरु बताउँछन्।"
जंगली च्याउ खाँदा एकै परिवारका ५ बिरामी,"दमौली : जंगली च्याउ खाएका एकै परिवारका ५ जना बिरामी परेका छन्। तनहुँको देवघाट५ का ४२ वर्षीय कृष्ण भुहेलकसहित उनकी पत्नी र तीन छोरा जंगली च्याउ खाँदा बिरामी परेका हुन्। आइतबार स्थानीय चक्रवर्ती सामुदायिक वनबाट ल्याएको च्याउ खाएका उनीहरू बेहोस भएपछि सोमबार अस्पताल लगिएको हो। बिरामी हुनेमा कृष्णकी पत्नी ४० वर्षीया गौरी माया र वर्षका वर्ष २१ का तीर्थ, १७ वर्षका मीन र १५ वर्षका धनबहादुर रहेका छन्। अचेत भएका कृष्णबहादुर र छोरा धनबहादुरको पुरानो मेडिकल कलेज भरतपुरमा र बाँकीको जिल्ला अस्पतालमा उपचार भइरहेको प्रहरीले जनाएको छ।"
ट्रक दुर्घटनामा २ जना घाइते,"चरिकोट : मंगलबार बिहान करिब १० बजे भीमेश्वर नगरपालिका ६, सिम्पानीमा मिनि ट्रक दुर्घटना दुईजना घाइते भएका छन् । सदरमुकाम चरिकोटबाट कालिञ्चोकमा दाउरा लिन गएको बा३ख २३४३ नम्बरको मिनिट्रक दुर्घटना हुँदा विगु गाउँपालिका ७, विगुका १७ वर्षीय सुब्बा मगर र सोही स्थानका ३९ वर्षीय चालक निमा तामाङ घाइते भएको दोलखा प्रहरीले जनाएको छ । दुर्घटनामा १७ वर्षीय मगर गम्भीर घाइते भएको प्रहरीले जनाएको छ । घाइते दुबैलाई चरिकोट प्राथमिक स्वास्थ्य केन्द्रमा उपचार भइरहेको दोलखाका प्रहरी प्रवक्ता निरीक्षक रेशम बोहराले जानकारी दिए । ट्रक सडकबाट करिब २० मिटर तल गुल्टेका थियो । दुर्घटना भएको ट्रकको ठक्करबाट एनसेट दोलखाको तालिमकेन्द्रमा क्षति पुगेको प्रहरीले जनाएको छ।"
कोसीमा भारतले काम थाल्दा विरोध,"राजविराज : नेपालभारत सीमानाका बन्द रहेका बेला सयौं संख्यामा भारतीय नेपाल आएर कोसी बाँधमा काम गर्न थालेका छन्। कोसी बाँधको काम सुरु भएसँगै सप्तरीको हनुमाननगर कंकालनी नगरपालिका१२ का बासिन्दा विरोधमा उत्रिएका छन्। स्वास्थ्य र सुरक्षाका कुनै पनि मापदण्ड पूरा नगरी भारतीय र अन्यत्र जिल्लाका मजदुर ल्याएर कोरोना भित्र्याउन खोजेको भन्दै उनीहरूले सडक अवरुद्ध पारे। हनुमाननगर कंकालिनी नगरपालिका१२ का मो साबिरले भने, हामीले आफ्नै ठाउँमा सीप प्रयोग गर्न पाएका छैनाँै, बालबालिका भोकै छन् तर सीमापारिबाट हुल बाँधेर आएका भारतीय काम गरिरहेका छन्। कोरोनाको भयले आवतजावत गर्ने डुंगासमेत बन्द गरिँदा माछा मार्ने काम ठप्प भएको जनाउँदै उनले बाँधको स्पर मर्मतका लागि भारतीय मजदुर ल्याएर कोरोना भित्र्याइरहेको आरोप लगाए। कोरोना संक्रमण नियन्त्रण तथा रोकथामका निम्ति अपनाउनुपर्ने सामान्य सतर्कतासमेत नअपनाई भारतीय ठेकेदारले काम गरिरहेकोे भन्दै स्थानीय सूर्यनारायण मण्डलले विरोध जनाए। कोसी बाँधको पूर्वतर्फ मर्मतका लागि कर्मचारी तथा मजदुर भारततर्फबाट आई मर्मत गर्नगराउन सहजीकरणका लागि भारतीय पक्षले वैशाख ६ गते अनुरोध गरेको थियो। जिल्ला प्रशासन कार्यालयले गृह मन्त्रालयको सर्त पालना गर्नेगराउने व्यवस्था मिलाई मर्मत गर्न अनुमति दिएपछि बाँधको काम सुरु भएको हो। कोसी योजना विराटनगरका सम्पर्क सह भूअर्जन कार्यालयले समेत सर्तहरू पालना गरेर मात्र काम गर्न बाँध नियन्त्रण एवं जल निस्सरण जल संसाधन विभाग वीरपुरलाई वैशाख १३ गते शनिबार पत्राचार गरेको छ। अनुमति पत्रमा नेपाल प्रवेश अगाडि संक्रमित नभएको प्रमाण पेस गर्नुपर्ने, नेपाल प्रवेशपछि स्वास्थ्य जाँच गर्नुपर्ने, मजदुर र कर्मचारीले सामाजिक दूरी कायम गर्ने, अलग क्याम्पमा बस्नुपर्ने र स्वास्थ्य तथा जनसंख्या मन्त्रालयले तय गरेको स्वास्थ्यसम्बन्धी मापदण्ड पालन गर्नुपर्ने उल्लेख छ। सुपरभाइजरसहितको केही प्राविधिक कर्मचारी भारतीय रहे पनि मजदुरहरू नेपाली नै राख्नुपर्ने गरी अनुमति दिएको जानकारी दिँदै सप्तरीका सीडीओ सुनील खनालले कामको सम्पूर्ण विवरणसहित कागजात सम्पर्क सह भूअर्जन अधिकृत सन्तोषकुमार चोङवाङसँग माग गरिएको बताए। चोङवाङले वर्षा आउनुअघि नै काम नभएमा बाढीले दुःख दिन सक्ने भएकाले नेपाली मजदुरबाटै काम गराउने गरी सीमित भारतीय प्राविधिक मात्र आउन पाउने सर्तमा सतर्कतासाथ काम गर्न अनुमति दिएको बताए। स्थानीय भने भारतबाट कर्मचारी र मजदुर आएर काम गराउँदा स्वास्थ्य जाँच र लकडाउनको सामान्य नियमसमेत पालना नभएको बताउँछन्। सामाजिक दूरीसमेत कायम नगरी हुल बाँधेर मर्मत गर्न थालिएको राहुल मण्डलको आरोप छ। महामारी फैलिरहेका बेला स्पर मर्मत कार्यमा लकडाउनको सामान्य नियमसमेत पालना नगरी हुलका हुल मजदुर दैनिक रूपमा ल्याएर काम गराउनु डरलाग्दो भएको स्थानीय बासिन्दासमेत रहेका पूर्व उपसभामुख गंगाप्रसाद यादवले बताए। भारतको सीमावर्ती जिल्लामा धमाधम कोरोना संक्रमित पुष्टि भइरहेको र सीमा जोडिएको भारत बिहारमा संक्रमितको संख्या बढिरहेको अवस्थामा त्यहाँबाट कर्मचारी र मजदुर ल्याएर काम गर्नु गम्भीर गल्ती हुने उनको भनाइ छ। वडा कार्यालयसँग कुनै समन्वय छैन, वडाध्यक्ष रामदेव मुखियाले भने, बाढी नियन्त्रणका लागि कोसी बाँधको स्पर मर्मत आवश्यक भए पनि स्थानीय गरिबको डुंगामा ताला लगाएर अरूबाट काम गराउनु गलत हो। पचासौं मजदुरलाई सामाजिक दूरी कायम गरेर काम गराउने अवस्था नदेखिएको भन्दै स्थानीय महिला, बालबालिका समेतले सडक नै अवरुद्ध गरेको इलाका प्रहरी कार्यालय हनुमाननगर इन्स्पेक्टर कमलकुमार लुंगेलीले जानकारी दिए। भारतीय ल्याएर काम गराउनु गलत भएको भन्दै मानिक मुखियाले कोरोनाले निम्त्याएको महामारी नियन्त्रण गर्न सीमामा थप कडाइ गर्नुपर्ने बताए।"
"कोरोना संक्रमितको संख्या ८२ पुग्यो, नेपालगन्जमै ७ नयाँ थपिए","काठमाडौं : कोरोना संक्रमितको संख्या ८२ पुगेको छ। भेरी अस्पताल, नेपालगञ्जमा भएको परीक्षणको मंगलबार बिहान आएको रिपोर्टअनुसार ७ जना नयाँ संक्रमित थपिएका हुन्। स्वास्थ्य तथा जनासंख्या मन्त्रालयका सहप्रवक्ता डा समिरकुमार अधिकारीका अनुसार नयाँ संक्रमितहरु नेपालगञ्ज८ का २२, ३० र ४० वर्षका पुरुष र ०९, ३२, ३४ र ५५ वर्षका महिला रहेका छन्। मन्त्रालयका अनुसार उनीहरु स्वास्थ्य अवस्था सामान्य रहेको छ।"
