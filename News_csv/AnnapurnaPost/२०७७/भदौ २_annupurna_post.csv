शीर्षक,विवरण
कोरोनाले मृत्यु भएको परिवारका ९ जनालाई कोरोना पुष्टि,काभ्रे : जिल्लामा कोरोना संक्रमण देखिएको एक वृद्धको अस्पतालमा उपचारको क्रममा सोमबार मृत्यु भएको थियो। कोरोनाबाट मृत्यु भएका वृद्धको शव मंगलबार नै काठमाडौं विद्युतिय शव गृहमा अन्तेयष्टी गरिएको छ। धुलिखेल नगरपालिका७ घर भएका ९८ बर्षीय वृद्धको परिवारमा ९ जनामा कोरोना देखिएको छ । कोरोनाबाट मृत्यु भएका वृद्धको परिवारमा मंगलबार थप ७ जनामा गरि ९ जनामा कोरोना संक्रमण देखिएको छ। कोरोना देखिएको दुई जना छोरा बुहारी होम क्वारेन्टाईनमा बानेश्वारमा रहेको र मंगलबार कोरोना संक्रमण पुष्टि भएका ७ जना धुलिखेल अस्पतालमा थप उपचारको लागि आईसोलेसन राखिएको डा नरेन्द्र कुमार झाले जानकारी दिए। जिल्लामा कोरोना संक्रमणबाट मृत्यु हुनेको संख्य दुई पुगेको छ। यस अघि पाँचखाल नगरपालिका१ एक महिलाको कोरोना संक्रमण बाट काठमाडौंमा मृत्यु भएको थियो। मंगलबार सम्ममा जिल्लामा कोरोना संक्रमितको संख्य ९४ जना पुगेको छ। कोरोना संक्रमण देखिएको ३५ जना उपचारपछि घर फर्किसकेको र ५७ जना संक्रमितहरुको बिभिन्न अस्पतालहरुको आईसोलेसनहरुमा थप उपचार भईरहेको जिल्ला स्वास्थ्य कार्यालय काभ्रेले जनाएको छ।
"निषेधाज्ञामा के गर्न पाइन्छ, के गर्न पाइदैन ?","काठमाडौं : विश्वव्यापी महारीको रुपमा फैलिएको कोरोना भाइरस (कोभिड१९) संक्रमण रोकथाम तथा नियन्त्रणका लागि बुधबारबाट एक साता निषेधाज्ञा जारी गरिएको छ। उपत्यकाका तीन सीडीओ र सुरक्षा प्रमुखको बैठक अनुसार उपत्यकामा निषेधाज्ञाको निर्णय भएको हो। मंगलबार काठमाडौं, ललितपुर र भक्तपुरका सीडीओ जनकराज दाहाल, नारायणप्रसाद भट्ट र हुमकला पाण्डेसहित सुरक्षा प्रमुखबीच छलफलपछि एक साताका लागि निषेधाज्ञाको निर्णय भएको हो। कोरोना नियन्त्रणलाई थप प्रभावकारी बनाउन जरुरी देखिएकाले संक्रामक रोग ऐन, २०२० को दफा २ एवं स्थानीय प्रशासन ऐन, २०२८ को दफा ६ (३) बमोजिम भदौ ३ गते (बुधबार राति १२ बजें) देखि भदौ १० गते राति १२ बजेसम्म निषेधाज्ञाको निर्णय हो। बुधबार रातिदेखि उपत्यकामा निषेधाज्ञा कोरोना कहर : उपत्यकामा सात दिन निषेधाज्ञा (यस्तो छ निर्णय) मंगलबार एकै दिन २०५ जनामा संक्रमण देखिएपछि सरकार निषेधाज्ञाको निर्णयमा पुगेको हो। उपत्यकामा मात्र संक्रमितको संख्या २ हजार नाघिसकेको छ। सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ। नेपालमा कोरोना संक्रमितको संख्या २८ हजार २५७ पुग्दा ११४ जनाको मृत्यु भइसकेको छ। निषेधाज्ञाको समयमा के गर्न पाइन्छ र के गर्न पाइदैन त ? निर्णय जस्ताको तस्तै"
"दाहसंस्कारपछि बर्दियामा एक व्यक्तिमा कोरोना पुष्टि, एक सय जना मलामी क्वारेन्टाइनमा","नेपालगन्ज : बर्दियाको मधुवन नगरपालिका_९ को १२ नम्बर टोलका ७८ वर्षका एक पुरुषको दाहसंस्कार गरिसकेपछि कोरोना रिपोर्ट पोजिटिभ आएको छ। निमोनिया भएपछि सोमबार ३:३० बजेतिर नेपालगन्ज मेडिकल शिक्षण अस्पताल कोहलपुरमा भर्ना भएका उनको मंगलबार बिहान १:३० बजेतिर निधन भएको अस्पतालका कोरोना फोकल पर्सन डादिनेश श्रेष्ठले बताए। उनको स्वाब संकलन गरे पनि रिपोर्ट नआउँदै अस्पतालले शव घर पठाएको थियो। डा श्रेष्ठले भने, कोरोना रिपोर्ट नआउँदै दिउँसो एक बजेतिर सामाजिक दुरी कायम गरी दाहसंस्कार गर्ने कागज गरेर शव लगेर जानु भएको थियो। ३:३० बजेतिर कोरोना रिपोर्ट पोजेटिभ आयो। घर नजिकैको बबई नदीको कुसुम्बा घाटमा शवमा दाहसंस्कार गरिएको थियो। जिल्ला कोभिड१९ संकट व्यवस्थापन केन्द्रका संयोजक बर्दियाका प्रमुख जिल्ला अधिकारी लीलाधर अधिकारीले कोरोना रिपोर्ट नआउँदै शव ल्याएर दाहसंस्कार गरिएको बताए। स्वाब संकलन गरेको व्यक्तिलाई रिपोर्ट नआउँदै अस्पतालले किन शव लैजान दियो। यसबारे छानबिन हुन्छ, प्रजिअ अधिकारीले भने, सरकारले तोकेको भन्दा बढी मलामी गएको भन्ने सुनेको छु। गाउँ पूरै शिल गर्न र शवसँग प्रत्यक्ष रुपमा भएर मलामी गएकाहरुलाई क्वारेन्टाइनमा राख्न भनेका छौं। नेपाल सरकारको २५ जनाभन्दा बढी व्यक्ति मलामी जान नहुने नियम छ। टाढैबाट फर्केकासमेत गर्दा त चार पाँच सयको हाराहारीमा मलामी गएको मधुवन९ का वडा अध्यक्ष डिल्लीराज खनालले प्रष्ट पारे। एक सय जनालाई नेरामावि पूर्णपुरमा क्वारेन्टाइन बनाएर राख्ने तयारी भएको छ, उनले भने। निमोनिया भएर अस्पताल भर्ना भएका ती वृद्धलाई मधुमेहको पनि समस्या रहेको अस्पतालले जनाएको छ।"
कोरोना कहर : उपत्यकामा सात दिन निषेधाज्ञा (यस्तो छ निर्णय),"काठमाडौं : बुधबार राति (भदौ ३ गते) १२ बजेदेखि काठमाडौं उपत्यकामा निषेधाज्ञा लागू हुने भएको छ। उपत्यकाका तीन जिल्ला (काठमाडौं, भक्तपुर र ललितपुर)का प्रमुख जिल्ला अधिकारी र सुरक्षा प्रमुखको बैठकले कोरोना संक्रमण रोकथाम र नियन्त्रणका लागि यस्तो निर्णय गरेका हुन्। मंगलबार काठमाडौं, ललितपुर र भक्तपुरका सीडीओ जनकराज दाहाल, नारायणप्रसाद भट्ट र हुमकला पाण्डेसहित सुरक्षा प्रमुखबीच छलफलपछि एक साताका लागि निषेधाज्ञाको निर्णय गरेको हो। निषेधाज्ञाको समयमा अत्यावश्यकबाहेकका सेवा ठप्प रहनेछन्। यो निर्णयसँगै जिल्लाभित्र सबै प्रकारका निजी तथा सार्वजनिक यात्रुवाहक गाडी चलाउन नपाइने। बुधबार रातिदेखि उपत्यकामा निषेधाज्ञा मंगलबार एकै दिन २०५ जनामा संक्रमण देखिएपछि सरकार निषेधाज्ञाको निर्णयमा पुगेको हो। उपत्यकामा मात्र संक्रमितको संख्या २ हजार नाघिसकेको छ। सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ। नेपालमा कोरोना संक्रमितको संख्या २८ हजार २५७ पुग्दा ११४ जनाको मृत्यु भइसकेको छ।"
ऋतम्भरा परिष्कार गर्दागर्दै बिदा भए राष्ट्रकवि घिमिरे,"नेपाली हामी रहौँला कहाँ नेपालै नरहे उचाइ हाम्रो चुलिन्छ कहाँ हिमालै नरहे तराई हाम्रो सुनको टुक्रा हिमाल हिराको माटो र पानी पहिलो धन धर्तीका छोराको। नेपाली जनमनमा लोकप्रिय कविवर माधवप्रसाद घिमिरेको भौतिक शरीर अब रहेन। वर्तमान आधुनिक कविता, विशेषतः छन्द कविता र गीति लेखनमा सर्वाधिक शिखरमा पुगेका राष्ट्रकवि घिमिरेको मंगलबार साँझ लैनचौरस्थित निवासमा १०१ वर्षको उमेरमा निधन भएको हो। उनी आउँदो असोज ७ गते १०२ वर्ष पुग्दै थिए। उनको शवलाई अहिले निवासमै राखिएको छ भने साहित्यकार र शुभेच्छुकले श्रद्धाञ्जली दिएका छन्। कोरोना महामारीको जोखिमकै समय भए पनि उनको निवामा भीडभाड छ। राष्ट्रिकवि घिमिरेले विसं २०७२ मा त्रिभुवन विश्वविद्यालयबाट महाविद्यावारिधी र २०७४ मा नेपाली सेनाबाट मानार्थ सहायक रथीको उपाधिलगायत विभिन्न राष्ट्रिय सम्मान र पुरस्कार प्राप्त गरेका थिए। कविवर घिमिरेका छोरी मञ्जु अधिकारीले उनी उमेरगत कारणले पछिल्ला दिनमा सामान्य अवस्थ्य भएका थिए। घिमिरे आफ्नो जीवनको अर्को अनुपम कृति ऋतम्भरा महाकाव्य लाई प्रकाशनको तयारीमा थिए। छोरी अधिकारीका अनुसार उक्त महाकाव्यलाई उनले लगभग पूरा गरेका छन्। उनी छन्द मर्मज्ञ र परिष्कारवादी कवि भएकाले पटकपटक आफैले परिष्कार गरेपछि मात्रै प्रेसमा दिने बताएपछि प्रेसमा दिन नपाएको उनले सुनाइन्। महाकाव्यलाई अब भाइहरुले प्रकाशनमा ल्याउनेछन्। जीवन एक यात्रा हो, उनले भनिन्, बुबा अब नयाँ यात्रामा प्रविष्ट हुनुभएको छ। कविवर घिमिरेका पछिल्ला समयमा बुढेससम्मन् पनि ज्यून जानौँ यो जीवनीको रस प्यून जानौँ जस्ता भावका काव्यरस प्रकाशित भएका थिए। राष्ट्रकवि माधवप्रसाद घिमिरेको निधन घिमिरे सय वर्ष पुगेको वर्ष मस्र्याङ्दी वाड्यमय प्रतिष्ठानले उक्त वर्षभरि जन्म शताब्दी मनाई उनको दम्पतीसहित रथारोहण र राष्ट्रियस्तरको अभिनन्दनलगायत कार्यक्रम गरेको थियो। लमजुङको पुस्तुनमा विसं १९७६ असोज ७ गते पिता गौरीशङ्कर र माता द्रौपदीका कोखबाट जेठा सन्तानका रुपमा जन्मिएका घिमिरेको जन्म शताब्दी र अर्धाङ्गिनी महाकाली घिमिरे ८४ वर्ष प्रवेशको अवसरमा निवासमा सहस्र चन्द्रर्शनसहित पारिवारिक र शुभेच्छुकसँगको जमघट कार्यक्रम तय गरिएको थियो। घिमिरेको जेठी श्रीमती गौरीको विसं २००४ मा निधनपछि उनले रचेको गौरी शोककाव्य र अन्य दर्जनौँ काव्य, गीतिनाटक, कथा, यात्रा संस्मरण र अनुवाद विधामा उनका कृतिहरू लोकप्रिय मानिन्छन्। राष्ट्रकवि घिमिरेलाई नेपालमा महाकवि लक्ष्मीप्रसाद देवकोटापछिका सर्वाधिक लोकप्रिय स्रष्टा मानिन्छ। उनका नवमञ्जरी, घामपानी, नयाँ नेपाल र किन्नरकिन्नरी आदि कविता संग्र्रह प्रकाशित छन्। स्वच्छन्दतावादी र परिष्कारवादी भावधाराका कवि घिमिरेका गाउँछ गीत नेपाली जस्ता कैयौँ राष्ट्रिय भावका गीत र कविताहरू जनजिब्रोमा झुण्डिएका पाइन्छन्। उनका श्रीमती, दुई छोरा र ६ छोरी छन्। घिमिरेको अन्त्यष्टि बुधबार पशुपति आर्यघाटमा हुने पारिवारिक स्रोतले जानकारी दिएको छ । रासस"
अन्नपूर्ण अर्काइभमा राष्ट्रकवि : लक्ष्य र स्वास्थ्यमा ध्यान देऊ (भिडियो),"फोटोभिडियो : विकास कार्की काठमाडौं : राष्ट्रकवि माधवप्रसाद घिमिरे आइतबार एक सय वर्ष टेक्दै छन्। सयौं जन्मोत्सवको उपलक्ष्यमा शनिबार लैनचौरस्थित उनको निवासमा पत्रकारसँग बोल्दै घिमिरेले लक्ष्य र स्वास्थ्यलाई कहिल्यै बिर्सनु नहुने बताएका छन्। जीवनमा दुई कुरालाई महत्व दिनुपर्ने बताउँदै उनले लक्ष्य र स्वास्थ्यलाई जोड दिएका हुन्। मान्छेले जीवनमा म यस्तो बन्छु भनेर रोज्नुपर्छ। दुःख पाए पनि सुख पाए पनि मर्नु परे पनि लक्ष्य नछोड्नू, उनले भने, कविहरुका कविता सुनेपछि जीवनमा म कवि बन्छु भन्ने लाग्यो। हरेक कुरा छोडेर म कविता लेख्न थाले। कविताका निम्ति समर्पित भएँ। मैले लक्ष्य निर्धारण गरे र समर्पित भएँ। सय वर्षमा राष्ट्रकवि : जीवनीको रस प्यून जानौँ लक्ष्यसँगै स्वास्थ्यलाई पनि ख्याल गर्नुपर्ने घिमिरेको भनाइ छ। मैले अघि नै दुई कुरा भनेको छु। एउटा लक्ष्य र अर्को स्वास्थ्य। जथाभावी गरेर स्वास्थ्य खत्तम बनाउनु हुँदैन। लक्ष्य प्राप्तिका निम्ति स्वास्थ्य राम्रो बनाउनु पर्छ, स्वास्थ्य राम्रो बनाउने उपाय सिकाउँदै उनले भने, राम्रो चिन्तन गर्ने। राम्रो सोच्ने गर्नुपर्छ। लक्ष्य निर्धारण गरेर स्वास्थ्य राम्रो बनाए जीवन आफैं अगाडि बढ्छ। उनले आफू सय वर्ष बाँच्नुको रहस्य यसरी नै खोले। शनिबार मिडियाका प्रतिनिधिसँग कुरा गर्दै घिमिरेले यस्तो बताएका हुन्। राष्ट्रपति सय वर्ष पुगेको उपलक्ष्यमा आइतबार उनको निवासमा पूजापाठ र पारिवारिक भेटघाटको कार्यक्रम छ। दिउँसो २ देखि ७ बजेसम्म लैनचौर ब्यांक्वेटमा घिमिरेलाई जन्मदिनको शुभकामना प्रदान गर्ने कार्यक्रम राखिएको छ। ६ असोज २०७५ मा प्रकाशित सामग्रीलाई घिमिरेको निधन भएको दिन पुनः प्रकाशन गरेका छौँ । सम्पादक"
राष्ट्रकवि माधवप्रसाद घिमिरेको निधन,"काठमाडौं : राष्ट्रकवि माधवप्रसाद घिमिरेको निधन भएको छ। बुहारी विजेता घिमिरेका अनुसार राष्ट्र कविको उनकै निवासमा मंगलबार साँझ ५ : ५५ बजे निधन भएको हो। लम्जुङको पुस्तुन गाउँमा १९७६ साल असोज ७ गते जन्मिएका घिमिरेको १०१ वर्षको उमेरमा मंगलबार निधन भएको हो । नेपाली साहित्यको मध्यकालदेखि आधुनिक कालसम्म उहाँको महत्वपूर्ण योगदान रहेको छ । घिमिरे नेपाली पद्य कवितामा सबैभन्दा धेरै लोकप्रिय छन् । १९७६ असोज ७ गते पिता गौरीशङ्कर र माता द्रौपदीका कोखका जेठा सन्तान घिमिरेको मंगलबार निधन भएको हो । घिमिरेकी कान्छी पत्नी महाकालीको ८६ वर्षकी छन् । घिमिरेको जेठी श्रीमती गौरीको विसं २००४ मा निधनपछि उनले गौरी शोककाव्य लेखेका थिए । उनको यो शोककाव्य लोकप्रिय कृतिमा पर्छ । उनका अन्य दर्जनौँ काव्य, गीतिनाटक, कथा, यात्रा संस्मरण र अनुवाद विधामा उनका कृतिहरू लोकप्रिय मानिन्छन् । दुई वर्षअघि सानो आन्द्रामा भएको रक्त श्रावका कारण स्वास्थ्यमा समस्या देखिएपछि उनलाई भारतमा लगेर उपचार गरेर ल्याइएको थियो । मिमिरेका नवमञ्जरी, घामपानी, नयाँ नेपाल र किन्नरकिन्नरी आदि कविता सङ्ग्रह प्रकाशित छन् । स्वच्छन्दतावादी र परिष्कारवादी भावधाराका कवि घिमिरेका गाउँछ गीत नेपाली जस्ता कैयौँ राष्ट्रिय भावका गीत र कविताहरू जनजिब्रोमा झुण्डिएका छन् ।"
राष्ट्रकविको निधनमा प्रधानमन्त्रीले भने : साहित्यमार्फत् लगाउनुभएको गुण जनताले भुल्नेछैनन्,"काठमाडौँ : प्रधानमन्त्री केपी शर्मा ओलीले राष्ट्रकवि माधवप्रसाद घिमिरेको निधनप्रति दुख व्यक्त गर्दै श्रद्धाञ्जलि दिएका छन् । ट्वीटरमार्फत प्रधानमन्त्री ओलीले श्रद्धाञ्जलि अर्पण गरेका हुन् । घिमिरेको निधनले नेपालले साहित्य र वाङमयका एक विशिष्ठ साधक गुमाएको भन्दै प्रधानमन्त्रीले दुख व्यक्त गरेका छन् । उनले मंगलबार साँझ ट्वीटरमा लेखेका छन्, 'राष्ट्रकवि माधवप्रसाद घिमिरेका १०२ वर्षको उमेरमा आज दुःखद निधन भएको छ । उहाँको अवसानबाट नेपालले साहित्य र वाङमयका एक विशिष्ट साधक गुमाएको छ। साहित्य मार्फत उहाँले मुलुकलाई लगाउनु भएको गुण नेपाली जनताले कहिल्यै भुल्ने छैनन्।' प्रधानमन्त्री ओलीले अघि थपेका छन्, 'शोकको यस क्षणमा म उहाँप्रति उच्च सम्मान र श्रद्धाञ्जलि व्यक्त गर्दछु । साथै शोक सन्तप्त परिवार र आफन्तजनमा गहिरो समवेदना व्यक्त गर्दछु ।' काठमाडौँको कपुरधारास्थित आफ्नै निवासमा मंगलबार साँझ राष्ट्रकवि घिमिरेको १ सय २ वर्षको उमेरमा निधन भएको हो ।"
बुधबार रातिदेखि उपत्यकामा निषेधाज्ञा,"काठमाडौं : बुधबार राति १२ बजेदेखि काठमाडौं उपत्यकामा निषेधाज्ञा लागू हुने भएको छ। उपत्यकाका तीन जिल्ला (काठमाडौं, भक्तपुर र ललितपुर)का प्रमुख जिल्ला अधिकारी र सुरक्षा प्रमुखको बैठकले कोरोना संक्रमण रोकथाम र नियन्त्रणका लागि यस्तो निर्णय गरेका हुन्। बुधबार राति १२ बजेदेखि भदौ १० गतेसम्म एक साता निषेधाज्ञाको निर्णय भएको स्रोतले जानकारी दियो । मंगलबार काठमाडौं, ललितपुर र भक्तपुरका सीडीओ जनकराज दाहाल, नारायणप्रसाद भट्ट र हुमकला पाण्डेसहित सुरक्षा प्रमुखबीच छलफल भएको थियो। जिल्लाका सुरक्षा प्रमुखले छलफलपछि गरेको सिफारिसलाई गृहमन्त्रालयले अनुमोदन गरेको हो। अन्य जिल्लाको हकमा निर्णय गर्ने सम्पूर्ण अधिकार सीडीओलाई दिइए पनि राजधानी भएकाले उपत्यकामा गृहमन्त्रालयसँग समन्वय हुँदै आएको छ। निषेधाज्ञाको समयमा अत्यावश्यकबाहेकका सेवा ठप्प रहनेछन्। यसअघि सरकारले उपत्यका प्रवेशमा कडाइ गरेको थियो। मंगलबार एकै दिन २०५ जनामा संक्रमण देखिएपछि सरकार निषेधाज्ञाको निर्णयमा पुगेको हो। उपत्यकामा मात्र संक्रमितको संख्या २ हजार नाघिसकेको छ। सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ। नेपालमा कोरोना संक्रमितको संख्या २८ हजार २५७ पुग्दा ११४ जनाको मृत्यु भइसकेको छ।"
ऋतम्भरा महाकाव्य छाडेर गयो राष्ट्रकवि घिमिरेको चोला,"'नेपाली हामी रहौँला कहाँ नेपालै नरहे उचाइ हाम्रो चुलिन्छ कहाँ हिमालै नरहे तराई हाम्रो सुनको टुक्रा हिमाल हिराको माटो र पानी पहिलो धन धर्तीका छोराको।' नेपाली जनमनमा लोकप्रिय कविवर माधवप्रसाद घिमिरेको भौतिक शरीर अब रहेन। वर्तमान आधूनिक कविता, विशेषतः छन्कवितार गीति लेखनमा सर्वाधिक शिखरमा पुगेका राष्ट्रकवि घिमिरेको मंगलबार साँझ लैनचौरस्थित निवासमा १०१ वर्षको उमेरमा निधन भएको हो। उनी आउँदो असोज ७ गते १०२ वर्ष पुग्दै थिए। उाको शवलाई अहिले निवासमै राखिएको छ भने साहित्यकार र शुभेच्छुक श्रद्धाञ्जलिका लागि जाने क्रम शुरु भएको छ। कोरोना महामारीको जोखिम भएकाले भीडभाड गर्ने स्थिति छैन। उनको निवासमा नेपाली सेनाको टोली पनि जाने तयारी गरेको छ। राष्ट्रिकवि घिमिरेले विसं २०७२ मा त्रिभुवन विश्वविद्यालयबाट महाविद्यावारिधी र २०७४ मा नेपाली सेनाबाट मानार्थ सहायक रथीको उपाधिलगायत विभिन्न राष्ट्रिय सम्मान र पुरस्कार प्राप्त गरेका थिए। कविवर घिमिरेका छोरी मञ्जु अधिकारीले उनी उमेरगत कारणले पछिल्ला दिनमा सामान्य अवस्थ्य भएका थिए भने आफ्नो जीवनको अर्को अनुपम कृति ऋतम्भरा महाकाव्य लाई प्रकाशनको तयारीमा रहेको थियो। छोरी अधिकारीका अनुसार उक्त महाकाव्यलाई उनले लगभग पूरा गरेका थिए तर छन्द मर्मज्ञ र परिष्कारवादी कवि भएकाले पटकपटक आफैले परिष्कार गरेपछि मात्रै प्रेसमा दिने स्वभावका हुने भएकाले प्रकाशन हुन पाएको थिएन। छोरी अधिकारीले भनिन् 'सो महाकाव्यलाई अब भाइहरुले प्रकाशनमा ल्याउनेछन्। जीवन एक यात्रा हो। बुबा अब नयाँ यात्रामा प्रविष्ट हुनुभएको छ।' कविवर घिमिरेका पछिल्ला समयमा 'बुढेससम्मन् पनि ज्यून जानँै यो जीवनीको रस प्यून जानौँ' जस्ता भावका काव्यरस प्रकाशित भएका थिए। नेपाल प्रज्ञा प्रतिष्ठानका सदस्य सचिव प्रा जगतप्रसाद उपाध्यायले पारिवारिक स्रोतबाट कविवरको निधन भएको जानकारी पाउँदा दुःख लागेको र कार्यालयबाट घर आइसकेको भए पनि आफूहरु श्रद्धाञ्जलिका लागि लैनचौरमा जान लागेको र अन्त्येष्टिका लागि नेपाल सरकारबाट हुने राष्ट्रिय सम्मानको निर्णय आएपछि थप जानकारी दिइने बताउनुभयो। घिमिरे सय वर्ष पुगेको वर्ष मस्र्याङ्दी वाड्यमय प्रतिष्ठानले उक्त वर्षभरि जन्म शताब्दी मनाई उनको दम्पतीसहित रथारोहण र राष्ट्रियस्तरको अभिनन्दनलगायत कार्यक्रम गरेको थियो। लमजुङको पुस्तुनमा विसं १९७६ असोज ७ गते पिता गौरीशङ्कर र माता द्रौपदीका कोखबाट जेठा सन्तानका रुपमा जन्मिएका घिमिरेको जन्म शताब्दी र अर्धाङ्गिनी महाकाली घिमिरे ८४ वर्ष प्रवेशको अवसरमा निवासमा सहस्र चन्द्रर्शनसहित पारिवारिक र शुभेच्छुकसँगको जमघट कार्यक्रम तय गरिएको थियो। घिमिरेको जेठी श्रीमती गौरीको विसं २००४ मा निधनपछि उनले रचेको गौरी शोककाव्य र अन्य दर्जनौँ काव्य, गीतिनाटक, कथा, यात्रा संस्मरण र अनुवाद विधामा उनका कृतिहरू लोकप्रिय मानिन्छन्। राष्ट्रकवि घिमिरेलाई नेपालमा महाकवि लक्ष्मीप्रसाद देवकोटापछिका सर्वाधिक लोकप्रिय स्रष्टा मानिन्छ। उनका नवमञ्जरी, घामपानी, नयाँ नेपाल र किन्नरकिन्नरी आदि कविता संग्र्रह प्रकाशित छन्। स्वच्छन्दतावादी र परिष्कारवादी भावधाराका कवि घिमिरेका गाउँछ गीत नेपाली जस्ता कैयौँ राष्ट्रिय भावका गीत र कविताहरू जनजिब्रोमा झुण्डिएका पाइन्छन्। उहाँका श्रीमती, दुई छोरा र ६ छोरी रहेका छन्।"
जिल्ला अस्पताल डोटीमा पीसीआर मेसिन जडान,"डोटी : सुदूरपश्चिम प्रदेशका मुख्यमन्त्री त्रिलोचन भट्टले जिल्ला अस्पताल डोटीमा पीसीआर मेसिनको उद्घाटन गरेका छन् । मंगलबार जिल्ला अस्पताल डोटीमा आयोजित एक कार्यक्रमका बीच उद्घाटन गरेको मेसिनबाट डोटी, अछाम र बाजुरालाई मुख्य प्राथमिकतामा राखेर कोरोना भाइरसको चेकजाँच गरिने बताइएको छ । विश्वव्यापी महामारीका रुपमा फैलिएको कोरोना भाइरस (कोभिड१९) को परीक्षण गर्न प्रदेश सरकार सामाजिक विकास मन्त्रालयको सहयोगमा स्थापना गरिएको पीसीआर प्रयोगशालाको मुख्यमन्त्री भट्टले उद्घाटन गरेका हुन् । मुख्यमन्त्री भट्टले कोरोना भाइरसका कारण विश्व नै लकडाउनको अवस्थामा पुगेको भएपनि खाना खान बन्द नभएकाले मानिसलाई खाद्यान्न उत्पादन गर्नुपर्छ भन्ने पहिलो सिकाइ, बाँच्नका लागि उपचार गर्नुपर्ने हुँदा स्वास्थ्य उपचारका साथै स्वास्थ्यको हेरचाह गर्नुपर्छ भन्ने दोस्रो र अफ्ठ्यारोमा आफ्नै देश फर्कनुपर्ने अवस्था आएकाले स्वदेशमै केही गरेर जीवन बिताउनुपर्छ भन्ने तेस्रो कुराको सिकाइ भएको बताए । कोरोना नियन्त्रणमा प्रदेशबासीले सहयोग गरेको र फेरी पनि सहयोगको अपेक्षा गरेको मुख्यमन्त्री भट्टले बताए । कोरोना महामारीको समयमा जनताको सेवालाई मध्यनजर गर्दै प्रदेश सरकारले डोटीमा पनि पीसीआर प्रयोगशाला स्थापना गर्ने निर्णय गरेको र नीतिगत प्रक्रियामा जाँदा छिटो स्थापना गर्न नसकिएको मूख्यमन्त्री भट्टले स्वीकार गरे । गएको चैत्र १५ गते सुदूरपश्चिम प्रदेश सरकार मन्त्री परिषदको निर्णय अनुसार डोटीमा पनि पीसीआर मेसिनसहितको प्रयोगशाला बनाउने निर्णय भएको हो । यसको समग्र जडान गर्न झन्डै १ करोड ५० लाख खर्च भएको बताइएको छ ।डोटीमा कोरोना परीक्षणका लागि मेसिन जडान हुनु स्वागतयोग्य भएको दिपायल सिलगढी नगरपालिकाका प्रमुख मन्जु मलासीले बताइन् । कार्यक्रममा बोल्दै जिल्ला अस्पताल व्यवस्थापन समिति डोटीका अध्यक्ष यज्ञराज जोशीले डोटीमा पीसीआर प्रयोगशाला स्थापना गर्न सघाउने सम्पूर्णलाई विशेष धन्यवाद दिए । साथै अस्पताला विभिन्न विशेषज्ञ डाक्टर, भौतिक संरचना निर्माण लगायतमा प्रदेश सरकारले सहयोग गर्नुपर्ने माग राखे । जिल्ला अस्पतालका डाक्टर प्रमोद भट्टले अस्पतालले दिँदै आएका सेवासुविधाका बारेमा जानकारी गराएका थिए । उक्त प्रयोगशालामा एक पटकमा ९६ वटा नमूना स्वाव परीक्षण गर्न सकिने र जनशक्तिका आधारमा एक दिनमा ८ सय देखि १२ सयसम्म स्वाब परीक्षण गर्न सकिने जनाइएको छ ।"
घास काटन गएकी महिलाको लडेर गयो ज्यान,जाजरकोट : जाजरकोटमा घास काट्न गएकी एक महिलाको लडेर ज्यान गएको छ। जिल्लाको जुनिचादे गाँउापालिका६ स्थित गल्फामा मंगलबार घाँस काट्न गएकी स्थानिय ३६ वर्षीया काँशिकला शाहीको लडेर मृत्यु भएको हो। उनलाई भिरबाट करिव १५ मिटर तल खसेर मृत्यु भएको अवस्थामा छिमेकी र आफन्तले भेटाएका हुन। बेलुकासम्म घर नपुगेपछि खोज्न जादा लडेर रक्ताम्य अवस्थामा भेटीएको स्थानीय गोपाल गिरीले जानकारी दिए। घरमा रहेका दुई छोरा र एक छोरीसँग विहानै घास ल्याउन जान्छु भनेर जंगल गएकी आमा वेलुका सम्म नआए पछि खोजि गर्दा मृत अवस्थामा भेटाएको गिरीले बताए। जाजरकोटमा एक बर्षको अवधीमिा १४ भन्दा बढीको घासकाट्न र गोठालो जादा लडेर ज्यान जाने गरेको प्रहरीको तथ्यांकमा उल्लेख छ।
"रोम जल्दा निरो बाँसुरी बजाइरहेका थिए, ट्रम्प गल्फ खेल्दैछन्","वासिङटन : अमेरिकामा चुनाव नजिकिँदै गर्दा राष्ट्रपति डोनल्ड ट्रम्पमाथि विभिन्न टिप्पणी र आलोचना हुन थालेका छन् । हालै डेमोक्रेटिक पार्टीको अधिवेशनको क्रममा सिनेटर बर्नी स्यान्डर्सले ट्रम्पमाथि कडा आलोचना गरे । स्यान्डर्सले ट्रम्पलाई अमेरिकामा लोकतन्त्रका लागि नै खतरा व्यक्तिको रुपमा चित्रित गरे । यस्तै विज्ञानलाई ट्रम्पले गर्ने उपेक्षाले अर्थ व्यवस्था र अमेरिकीको जीवन नै जोखिममा पारेको उनको भनाइ थियो । सोमबार सुरु भएको चारदिने अधिवेशनमा डेमोक्रेटिकका प्रभावशाली नेताहरुले आफ्नो धारणा राखेका छन् । कोभिड १९ महामारीका बावजुद भर्चुअल रुपमा नेताहरु अधिवेशनमा सहभागी बनेका छन् । उक्त अधिवेशन आगामी नोभेम्बरमा हुने चुनावमा उम्मेदवारहरुको घोषणा गर्न आयोजना भएको हो । अधिवेशनकै क्रममा पूर्वराष्ट्रपति बाराक ओबामाकी पत्नी मिसेल ओबामाले ट्रम्प यस समयकै गलत राष्ट्रपति भएको टिप्पणी गरेकी थिइन् । डेमोक्रेटिकले राष्ट्रपतिको उम्मेदवारको रुपमा जोए बाइडेनलाई चयन गरिसकेको छ । जो पूर्व उपराष्ट्रपति पनि हुन् । यस्तै उपराष्ट्रपतिको रुपमा कमला ह्यारिस उम्मेदवार बनेकी छन् । सिनेटर स्यान्डर्सले अधिवेशनको क्रममा ट्रम्पले देशमा अधिनायकवादलाई बलियो बनाउँदै गरेको आरोप लगाएका थिए । ७७ वर्षीय स्यान्डर्स उम्मेदवार चयनको क्रममा पार्टीभित्र बाइडेनसँग हारेका थिए । स्यान्डर्सले अघि थपेका छन्, राष्ट्रपति लोकतन्त्रका लागि खतरा मात्रै हैनन्, उनले विज्ञानलाई अस्वीकार गर्दै हाम्रो जीवन र स्वास्थ्यलाई जोखिममा धकेलेका छन् । ट्रम्पले महामारीमा हामीलाई जोगाउन खोज्ने चिकित्सक र वैज्ञानिकलाई आक्रमण गरेका छन्, जब कि, मास्क, गाउन र अन्य स्वास्थ्य सामग्री उत्पादनमा कडा कदम चाल्न स्वीकार गर्दैछन् । स्यान्डर्सले ट्रम्पलाई पहिलो शताब्दिका शासक निरोसँग पनि तुलना गरे । जो इटालीको रोम सहर जलिरहेका बेला बाँसुरी बजाएर बसेका थिए भनिन्छ । जब रोम जलिरहेको थियो, निरो बाँसुरी बजाइरहेका थिए । ट्रम्प चाहिँ गल्फ खेलेर बसिरहेका छन् । उनको कार्यले महामारीलाई प्रश्रय दियो । जसले गर्दा १ लाख ७० हजारको मृत्यु भयो, र राष्ट्र जनतालाई जोगाउन अझै तयार भइसकेको छैन, स्यान्डर्सले भने ।"
बाढी पहिरोमा सिन्धुबासीको नाता,"सिन्धुपाल्चोकबासीको बाढी पहिरोसँग परम्परागत सम्बन्ध छ। काठमाडौंलाई मेलम्चीको पानी दिने हैसियत मात्रै हैन पावरहाउससँग जोडिएकै घरमा बिजुली नबालेर सुनकोशीबाट सिधै काठमाडौंलाई ०२९ सालमै बिजुली दिने सामर्थ्य सिन्धुपाल्चोकसँग त्यत्तिकै भएको छैन्। विश्वको उत्कृष्ट १० मध्ये पर्ने साहसिक जलयात्राले पर्यटक यहाँ त्यत्तिको लोभिएका हैनन्। भिराला डाँडाकाँडा र हिमालबाट बग्ने पानीका अनन्त श्रोत भएरै हो। विपत्तीकै कारण सिन्धुले वर्षेनी अकालमै संयौको ज्यान गइरहेको छ। प्रकृतिको यी शुन्दर र क्रुर दुबै चीजसँग यहाँका जनताको नाता जोडिदिएको छ। त्यसैले बाढी पहिरोसँग सिन्धुबासीको नाता पर्छ! आफन्तकहाँ नआएर यो बाढी पहिरो कहाँ जावस त! हाम्रा बाजे बजुहरुलाई उमेर सोध्यो भने ९० सालको भकुम्पको लेखो लगाउछन। उनीहरुको स्मृतिमा पुराना हिसाबको बहिखाता नै हो यस्ता प्राकृतिक प्रकोपहरु। म अलि ठुलो भए पछि सुनेको बाढी पहिरो फलामसाँघूको हो। पाङ्ताङ् पारीको सुकलिन खोला ब्रम्मायणी ( बलेफी नदी ) नाघेर वारी आयो। २०३९ साल श्रावण १५ गतेको त्यो विनासकारी बाढीपहिरोले ९७ जनाको ज्यान लियो। श्रीसम्पतिको त लेखाजोखा नै भएन। सरकारबाट प्रति मृतक रु पाँचसय कृया खर्च बाँडियो। करीव १८२० दिन पछि ४ पाथी उसिनेको चामल र १ बण्डल जस्तापाता पीडितहरुले सदरमुकाम चौतारा आएर बुझे। घोर्थली र चोगटीमा ०४४ सालको असार १६ गते आएको पहिरोले टुङाथलीका साबिकका दुई वडा पुर्यो। लट्टेश्वरी महाँदेवका आसपासको घरहरु बगाए। ती ताका ७२ जनाको ज्यान गयो। एक साता जति पछि हाम्रो टोली पुग्दा गाई बस्तु र पुरिएका लासका दुर्गन्धहरु फैलिसकेका थिए। रेडियो नेपालले खबर सुनाउँछ कि भनेर महिनौं कान थापेर सुने। अहं केहि बोलेन। केहि खानेपानी र सिंचाईका योजना पर्यो रे भन्ने सुनियो। तातोपानी क्षेत्रमा बर्षेनी बाढी पहिरोले एकाध दर्जनको ज्यान लिनु सामान्य थियो। भोटकोशी बौलाउँछ भन्थे। लिपिङ भैरवकुण्ड, लार्चा खोलाहरु पनि बर्स्यौनी बौलाउथे। ०५२ सालमा त ५४ जनाको ज्यानै लियो। कोदारी राजमार्ग ध्वस्त नै भयो। हिन्दी बजार, चाकु बजार आफैमा पहिल्यै पहिरोले थुपारेको बगरमै बनेका हुन। २०७१ श्रावण १७ गतेको जुरे पहिरोले पुर्याएको क्षती र सृजित आतंक निक्कै भयावह थियो। इटिनी भीर पल्टेर १२ धण्टा सुनकोशीको वर्षे भेलसहितको नदी थुन्यो। १४५ को ज्यान गयो। स्थानीयकै अगाडी दिएको राहत रकम सरकारी खातामा जाँदा अहिलेसम्म पीडित जनताले पाउन सकेका छैनन्। दुई पटक क्याबिनेटले रकम वितरण गर्न फुकुवा गरे पनि तत्कालिन जिल्ला विपद व्यवस्थापन समिति बाँढ्न तयार भएन। पुनर्वासको बजेट जिल्ला स्तरमा पुगेर पनि काम गरिएन। स्थानीय र प्रदेश सरकारको सहयोग लिन पनि खोजिएन। हामी विकास प्राथमिकताहरु बस्ति विकासमा केन्द्रीत गर्न, वातावरणको क्षेत्रमा काम गर्न र तदनुरुप जनताको चेतना स्तर उठाउन किन सकिरहेका छैनौं? ध्यान दिन ढिला भैसकेको छ। ०७२ साल बैशाख १२, १३, २९ का भुकम्प र त्यस पछिका पराकम्पनहरुले सबै भन्दा बढि धनजनको क्षति सिन्धुपाल्चोकमै भयो। गोरखाको वारपाकमा केन्द्र बनाएर आएको भुकम्पले सबै भन्दा बढि क्षति सिन्धुमै पुर्याउनुमा भैगर्भिक कारण होला। यसको अध्ययन आवश्यक थियो। सिन्धुमा मात्र १०४१ पुरुष, १५३० महिला र ९३६ बालबालिकाको मृत्यु भएको थियो। उक्त भुकम्पबाट प्रभावित १४ जिल्लाका मृतक संख्याको यो करीब आधा संख्या हो। मृत्यु हुनेहरु मध्ये कैयौं भुकम्पले निम्त्याएको पहिरोको कारणले पनि भयो। पुननिर्माणमा सिन्धुबासीलाई विपदको सामना गर्ने गरि बस्ती कहाँ बसाल्ने कहाँ नबसाल्ने, एकिकृत बस्तीलाई कसरी जनताको चेतनामा जोड्ने भन्ने बहस पनि थालनी भएको थियो। मदन भण्डारी फाउण्डेशनले चावहिलमा आयोजना गरेको बृहत अन्तरकृया कार्यक्रमका करीब १५ सयको उपस्थिति थियो। वर्तमान राष्ट्रपति, प्रधानमन्त्री, एनआरएनका सिओ, पार्टी नेताहरु, जनप्रतिनिधिहरु सहभागी भएको कार्यक्रमलाई केहिले बहिस्कार गरे। एकिकृत बस्ती नै आवश्यक नभएको तर्क गरे। राजनीतिक पहलकदमीलाई अनेक ढंगले लाँक्षित गरियो। भिजन रहित पुननिर्माण अभियानका कारण पनि बाढी पहिरो आईरहने स्थिति बन्यो। यहि वर्षाले जुगल गाउँपालिकाको लिदीमा हालसम्म मृत्यु २४ जना, बाह्रबिसेको जम्बु, भोटेकोशी, मेलम्ची आदि ठाँउमा गरि २० जना र पहिरो भित्रै परेर हराएकाहरु ४० जना छन्। यसरी हामीले ८४ जना गुमाउनु परेको छ। यो क्षति निरन्तर कति वर्ष सम्म व्यहोरिरहन पर्ने हो र हामी विकास प्राथमिकताहरु बस्ति विकासमा केन्द्रीत गर्न, वातावरणको क्षेत्रमा काम गर्न र तदनुरुप जनताको चेतना स्तर उठाउन किन सकिरहेका छैनौं? ध्यान दिन ढिला भैसकेको छ। पुननिर्माण प्राधिकरणले जुगल गाउँपालिका, बलेफी गाउँपालिका, भोटेकोशी गाउँपालिका, बाह्रबिसे नगरपालिका, हेलम्बु गाउँपालिका र पाँचपोखरी गाउँपालिकाको असुरक्षित बस्तीहरुको भौगर्भिक अध्ययन गरेर बस्ती सार्न नपर्ने, बस्ती राख्न संरक्षणका उपाय अपनाउनु पर्ने र बस्ती सार्नै पर्ने गरि तीन समूह किटान गरेकोमा एक त त्यसको सबै ठाँउमा कार्यन्वयन भएन दोश्रो सार्न नपर्ने भनिएका ठाउँमा पनि पहिरो गयो। मानिस पुरिए। यति गम्भीर स्थितिको सामना गरिरहेको जिल्लामा पुनर्बासको काम नहुनु, जलउत्पन्न प्रकोपका कामहरु सहि ढंगले नहुनु र बजेट पनि घट्दै जानु, ३० डिग्रि भन्दा बढि भिरालो जमिनमा बस्ति नबसाउन कुनै कार्य योजना नहुनु पनि अर्को गम्भीर कमजोरी हुन। मुलत: समस्या जनचेतनामा, योजना निर्माणमा, कर्मचारी र राजनीतिक तहमै छ। यसको समाधान यहिभित्र खोजौं। प्रकृतिका शुन्दर उपहारको सदुपयोग गरि जोखिम र विपदका कारणसँगको नाता तोडौं। प्रकृतिका क्रुर चरित्रलाई ख्यालठट्टा नठानौं। धन्यवाद। (लेखक बागमती प्रदेशका सांसद तथा अर्थ तथा विकास समितिका सभापति हुन)"
भक्तपुरमा सार्वजनिक यातायात भदौ १५ गतेसम्म बन्द,"भक्तपुर : भक्तपुर भई काठमाडौं र ललितपुर पुग्ने सम्पूर्ण सार्वजनिक यातायातका साधन भदौ १५ सम्म बन्द हुने भएको छ । सार्वजनिक यातायात व्यवसायीहरुले भक्तपुर जिल्लाभित्र चल्ने गाडीसमेत रोक्ने भएका हुन् । जिल्लाका यातायात व्यवसायीहरुको उपस्थितिमा भक्तपुर नगरपालिकाका प्रमुख सुनिल प्रजापतिको अध्यक्षतामा मंगलबार बसेको बैठकले बुधबारदेखि भदौ १५ गतेसम्म सार्वजनिक यातायात बन्द गर्ने निर्णय गरेको हो । बैठकमा प्रमुख प्रजापतिसँग भक्तपुर मिनिबस सेवा समितिको निजी संस्था ख्वप भक्तपुर मिनिबस यातायात प्रालि र मध्य उपत्यका बस व्यवसायी संघका पदाधिकारीहरुको सहभागिता रहेको थियो । काठमाडौं उपत्यकामा कोरोना भाइरसका संक्रमितहरुको संख्या दिनानुदिन बढिरहेको छ । संक्रमण समुदायस्तरमा फैलिन नदिन सार्वजनिक यातायातका सवारीसाधन बन्द गर्न आफूहरु सहमत भएको व्यवसायीहरुले बताएका छन् । ख्वप भक्तपुर मिनिबस यातायात प्रालिका अध्यक्ष रामकाजी भुजूले बुधबारले भदौ १५ गतेसम्म भक्तपुर जिल्लाभित्र र जिल्ला बाहिर चल्ने सम्पूर्ण गाडी बन्द हुने जानकारी दिए । उनले सरकारको निर्णयानुसार आफूहरुले कोरोना भाइरस संक्रमणको जोखिमबीच गाडीहरु सञ्चालनमा ल्याएको बताए । तर सार्वजनिक गाडीकै कारण संक्रमण फैलिने सम्भावना भएकाले सार्वजनिक यातायातका साधन सञ्चालन नगर्न आफूहरु तयार भएको उनको भनाइ थियो । तत्कालीन भक्तपुर मिनिबस सेवा समितिका अध्यक्ष दिनेश प्रधानले व्यवसायीहरुले घाटा हुँदाहुँदै सर्वसाधारणलाई सेवा दिन कोरोना भाइरस महामारीकै बीच गाडी सञ्चालनमा ल्याएको बताए । व्यवसायी, चालक र सहचालकलाई समेत जोखिममा राखेर आफूहरुमात्रै महामारीबीच गाडी चलाउने पक्षमा नरहेको भनाइ थियो । सरकारको निर्णयानुसार सार्वजनिक यातायातका साधन चलाएका हौं, अध्यक्ष प्रधानले भने, कोरोना भाइरसको महामारीबीच जोखिम मोलेर गाडी चलाउनु बुद्धिमानी होइन । व्यवसायीहरुका अनुसार सरकारले सार्वजनिक गाडी सञ्चालन गर्ने निर्णय गरे पनि भक्तपुरका व्यवसायीहरुका सबै गाडी चल्न सकेका थिएनन् । भक्तपुर मिनिबसका मात्रै करिब तीनसय वटा गाडी छन् । जसमध्ये मुस्किलले एकसयवटा चल्न सकेको समितिले जनाएको छ । सुरुमा एकसय वटा चले पनि सरकारले जोरबिजोर नियम लागू गरेपछि घटेर ६० वटामा पुगेको प्रालि अध्यक्ष भुजूले बताए । कोरोना महामारीमा घाटा सँगसँगै संक्रमणको जोखिम मोल्नुभन्दा सार्वजनिक यातायातका साधन बन्द हुनु राम्रो भएको यातायात व्यवसायीहरु बताउँछन् । भक्तपुरमा ख्वप भक्तपुरसँगै मध्य उपत्यका बस व्यवसायी संघका गाडीहरु चल्छन् । यी दुइटा व्यवसायिक समूहका गाडीहरु भक्तपुर जिल्लाभित्रसँगै काठमाडौंको बागबजार एवं पुरानो बसपार्क, गोंगबु बसपार्क र कलंकी तथा ललितपुरको लगनखेल बसपार्क रुटमा चल्छन् । भक्तपुरमा सोमबारसम्ममा कोरोना भाइरस संक्रमितहरुको संख्या एकसय ५५ जना पुगेको छ । जसमध्ये ५७ जना कोरोना भाइरसलाई जितेर घर फर्केको स्वास्थ्य कार्यालय भक्तपुरले जनाएको छ ।"
२४ घण्टामा ७ जनाको मृत्यु : कोरोनाले ज्यान गुमाउनेको संख्या ११४ पुग्यो,काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ११४ पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार पछिल्लो २४ घण्टामा सात जनाको ज्यान गएको छ। योसँगै कोरोनाले ज्यान गुमाउनेको संख्या ११४ पुगेको हो। नेपालमा पछिल्लो २४ घण्टामा हजार बढी व्यक्तिमा संक्रमण पुष्टि भएको छ। प्रवक्ता गौतका अनुसार एक हजार १६ जनामा संक्रमण पुष्टि भएको हो। २४ घण्टामा अहिलेसम्मकै यो सबैभन्दा बढी संक्रमण हो। योसँगै नेपालमा कुल कोरोना संक्रमितको कुल संख्या २८ हजार दुई सय ७५ पुगेको छ। पछिल्लो २४ घण्टामा १३ हजार १६१ जनाको स्वाबको पीसीआर परीक्षण गर्दा अहिलेसम्मकै सबैभन्दा बढीमा संक्रमण पुष्टि भएको हो। १०१६ जनामा कोरोना संक्रमण हुँदा २४ घण्टामा ८५ जनाले मात्र कोरोना जितेका छन्। डिस्चार्ज हुनेको कुल संख्या भने १७ हजार ५८० पुगेको छ। देशभर संक्रिय संक्रमितको संख्या १० हजार ५६३ रहेको छ।
एकै परिवारका आठजनामा कोरोना संक्रमण,"राजविराज : सप्तरीको हनुमाननगर कंकालिनी नगरपालिकामा मंगलबार एकै परिवारका ८ सहित ११ जनामा कोरोना भाइरस (कोभिड१९) संक्रमण पुष्टि भएको छ। हनुमाननगर कंकालिनी नगरपालिका ९ हनुमाननगर बजार निवासी व्यापारी परिवारका ३ महिलासहित ८ जनामा कोरोनो संक्रमण पुष्टि भएको स्वास्थ्य कार्यालय सप्तरीले जनाएको छ । नौ दिनअघि किरानालगायत विभिन्न समानका थोक व्यापारी २८ वर्षीय पुरुषमा संक्रमण पुष्टि भएपछि कन्ट्याक्ट ट्रेसिङका आधारमा परिवारका सदस्य र पसलका कामदारको साउन २८ गते स्वाब संकलन गरिएको थियो । परीक्षणमा उनको परिवारका आठजनाको रिपोर्ट पोजिटिभ आएको नगरपालिकाको स्वास्थ्य शाखाले जनाएको छ । स्वास्थ्य शाखाका जनस्वास्थ्य निरीक्षक रामदेव यादवका अनुसार परिवारका सदस्यमा कोरोना पोजिटिभ देखिए पनि पसलका कामदारको रिपोर्ट भने नेगेटिभ आएको छ । रिपोर्ट अनुसार एकै परिवारका १०, ३६, ३८, ५५ र ६५ वर्षीय पुरुष तथा २४, ३० र ५० वर्षीया महिला रहेका छन् । संक्रमित व्यापारी होम आइसोलेसनमा छन् । थप संक्रमण पुष्टि भएका ८ जना एकै परिवारका सदस्य भएकाले उनीहरुलाई पनि होम आइसोलेसनमै निगरानीमा राखिने यादवले बताए । एकै परिवारका ८ जनाबाहेक सोही नगरपालिकाका अन्य तीनजनामा पनि कोरोना संक्रमण पुष्टि भएको छ । वडा नम्बर १ का ४० वर्षीय पुरुष, वडा नम्बर ७ का ३१ वर्षीया महिला र वडा नम्बर १० का ४७ वर्षीय पुरुषमा कोरोना संक्रमित देखिएको स्वास्थ्य कार्यालय सप्तरीले जनाएको छ । योसँगै हनुमाननगर कंकालिनी नगरपालिकामा संक्रमित हुनेको संख्या ७७ पुगेको छ।जसमा ९ जना महिला छन् । त्यसअघि सोमबार राजविराज ७ का ५४ वर्षीय एक कर्मचारी पुरुष र आइतबार छिन्नमस्ता गाउँपालिका४ का १०, ३० र ५२ वर्षीय पुरुष, १८ र ४५ वर्षीया महिला तथा उमेर नखुलेका धनुषाको जनकपुर४ का एक पुरुषमा कोरोना पुष्टि भएको थियो । उमेर नखुलेका पुरुष सप्तरीको दुई स्थानीय तहमा सञ्चालनको तयारीमा रहेको कृषि सम्बन्धी आयोजना क्लष्टर एकाई सप्तरीका प्रमुख हुन् । स्वास्थ्य कार्यालय सप्तरीका अनुसार हालसम्म सप्तरीमा ९७ महिला र ५८६ पुरुष गरी कुल ६८३ जनामा कोरोना संक्रमण पुष्टि भएको छ । जसमध्ये ४८ महिला र ४१२ पुरुष गरी कुल ४६० जना निको भएर घर फर्किएको गजेन्द्रनारायण सिंह अस्पतालले जनाएको छ । सप्तरीमा अहिलेसम्म ११ हजार ९४७ जनाको स्वाब संकलन गरिएकोमा १० हजार ५४१ जनाको पिसीआर परीक्षण भएको छ । गजेन्द्रनारायण सिंह अस्पताल राजविराजको प्रयोगशालामा मंगलबार ११५ जनाको परिक्षण गरिएको तथा सप्तरी र सिरहाको गरी झण्डै १ हजार ६ सय स्वाब परीक्षण प्रक्रियामा रहेको प्रयोगशालाका स्वास्थ्यकर्मीले बताए।"
२४ घण्टामा एक हजार १६ जनामा कोरोना संक्रमण,काठमाडौं : नेपालमा पछिल्लो २४ घण्टामा हजार बढी व्यक्तिमा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार एक हजार १६ जनामा संक्रमण पुष्टि भएको हो। २४ घण्टामा अहिलेसम्मकै यो सबैभन्दा बढी संक्रमण हो। योसँगै नेपालमा कुल कोरोना संक्रमितको संख्या २८ हजार दुई सय ७५ पुगेको छ। पछिल्लो २४ घण्टामा १३ हजार १६१ जनाको स्वाबको पीसीआर परीक्षण गर्दा अहिलेसम्मकै सबैभन्दा बढीमा कोरोना संक्रमण पुष्टि भएको हो । १०१६ जनामा कोरोना संक्रमण हुँदा २४ घण्टामा ८५ जनाले मात्र कोरोना जितेका छन् । डिस्चार्ज हुनेको कुल संख्या भने १७ हजार ५८० पुगेको छ । देशभर संक्रिय संक्रमितको संख्या १० हजार ५६३ रहेको छ । २४ घण्टामा कोरोनाले सात जनाको मृत्यु भएको छ । योसँगै मृतकको संख्या ११४ पुगेको मन्त्रालयले जनाएको छ ।
बालक मृत्यु प्रकरण : १० लाख क्षतिपूर्ति दिने सहमति,"बैतडी : बैतडीमा खाल्डोमा पुरिएर मृत्यु भएका दुई बालकका परिवारलाई क्षतिपूर्ति दिने सहमतिपछि परिवारले शव बुझेका छन् । सोमबार बैतडीको दशरथचन्द नगरपालिका २ देहीमाडौंका १४ वर्षीय अंकित लाबड र ११ वर्षीय सन्दीप लावडको सडकमा ह्युम पाइप राख्नका लागि बनाइएको खाल्डोमा डुबेर ज्यान गएको थियो । देहीमाडौं गिरेगडा सडकखण्डअन्तर्गत दशरथचन्द नगरपालिका २ सुन्दरखालीमा ह्युम पाइप राख्नका लागि बनाइएको खाल्डोमा डुबेर दुई बालकको मृत्यु भएपछि क्षतिपूर्तिको माग गर्दै आफन्तले शव बुझेका थिएनन् । मंगलबार मृतकका परिवार, निर्माण व्यवसायी र जनप्रतिनिधिबीच पीडित परिवारलाई १० लाख रुपैयाँ क्षतिपूर्ति दिने सहमति पछि दुवै बालकको शव बुझेका हुन्। देहीमाडौं गिरेगडा सडकखण्ड स्तरोन्नतिको काम गरिरहेका निर्माण व्यवसायीले ६ लाख र दशरथचन्द नगरपालिका तर्फबाट ४ लाख गरी मृतकका परिवारलाई १० लाख क्षतिपूर्ति दिने सहमति भएको दशरथचन्द नगरपालिका २ का वडा अध्यक्ष रनबहादुर बोहराले जानकारी दिए । सडकमा बनाइको खाल्डोकै कारण बालकको मृत्यु भएको भन्दै स्थानीयले क्षतिपूर्ति नदिँदासम्म शव नउठाउने बताएपछि क्षतिपूर्ति दिने सहमति भएको हो । सहमतिपछि दुवै बालकको शव पोष्टमार्टमपछि आफन्तलाई बुझाइने जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए ।"
काठमाडौं उपत्यकामा थप २०५ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप २०५ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप २०५ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए।सोमबार मात्रै १६८ जनामा कोरोना संक्रमण पुष्टि भएको थियो। काठमाडौंका १३८ जना, ललितपुरका ५० जना र भक्तपुरमा १७ जना गरी कुल २०५ जनामा कोरोना पुष्टि भएको स्वास्थ्य मन्त्रालयका प्रवक्ता डा'जागेश्वर गौतमले जानकारी दिए। नेपालमा पछिल्लो २४ घण्टामा एक हजार १६ जनामा संक्रमण पुष्टि भएको छ। २४ घण्टामा अहिलेसम्मकै यो सबैभन्दा बढी संक्रमण हो। योसँगै नेपालमा कुल संक्रमितको संख्या २८ हजार दुई सय ७५ पुगेको छ। पछिल्लो २४ घण्टामा १३ हजार १६१ जनाको स्वाबको पीसीआर परीक्षण गर्दा अहिलेसम्मकै सबैभन्दा बढीमा कोरोना संक्रमण पुष्टि भएको हो । २४ घण्टामा ८५ जनाले कोरोना जितेका छन् । डिस्चार्ज हुनेको कुल संख्या भने १७ हजार ५८० पुगेको छ । देशभर सक्रिय संक्रमितको संख्या १० हजार ५ सय ६३ रहेको छ । २४ घण्टामा कोरोनाले सातजनाको मृत्यु भएको छ । योसँगै मृतकको संख्या ११४ पुगेको मन्त्रालयले जनाएको छ ।"
स्वदेशी लगानीकर्ताले विदेशी लगानीकर्ता ल्याउनुपर्छ : मन्त्री पुन,"काठमाडौं : ऊर्जा, जलश्रोत तथा सिंचाइमन्त्री वर्षमान पुन अनन्तले विदेशी लगानीकर्तासँग मिलेर जलविद्युतमा लगानी गर्न स्वदेशी लगानीकर्तालाई आग्रह गरेका छन्। मन्त्री पुनले विदेशी लगानीकर्तासँग मिलेर ऊर्जा उत्पादनमा लाग्ने स्वदेशी लगानीकर्तालाई नीतिगत रुपमै सरकारले स्वागत, प्रोत्साहन र संरक्षण गर्ने उल्लेख गरे। विदेशी लगानीकर्तासँग काम गर्दा घरेलु लगानीकर्ताले दक्षता वृद्धि, प्रविधि र अनुभव तथा व्यापारिक ज्ञान हासिल गर्न सक्ने विश्वास मन्त्री पुनको थियो। जलविद्युतको क्षेत्रमा लाग्नु भएका स्वदेशी लगानीकर्तालाई मेरो यो आग्रह छ कितपाईंहरु विदेशी लगानीकर्तासँग मिलेर काम गर्नुस्, स्वतन्त्र ऊर्जा उत्पादक संघ (इपान) को नवनिर्वाचित कार्यसमितिलाई बधाई दिन मन्त्रालयमा मंगलबार आयोजित कार्यक्रममा मन्त्री पुनले भने, विदेशी लगानीकर्तासँग काम गर्दा क्षमताको आदानप्रदान, प्रविधिको आदानप्रदान र अनुभवको आदानप्रदान हुन्छ। मन्त्री पुनले वर्तमान सरकार र ऊर्जा मन्त्रालयको नेतृत्वले जलविद्युत क्षेत्रका लागि लगानी मैत्री वातावरण बनाएको उल्लेख गरे। उनले निजी क्षेत्रबाट उत्पादित सबै बिजुली किन्न सरकार तयार रहेको दोहोर्याए। निजी क्षेत्रका सबै आयोजनाबाट उत्पादित विद्युत नेपाल विद्युत प्राधिकरणले खरिद सम्झौता (पीपीए) मार्फत खरिद गर्ने प्रतिबद्धता मन्त्री पुनको थियो। तपाईंहरु विद्युत उत्पादन गर्नुस्। सरकार विद्युत किन्न र आन्तरिक तथा बाह्य बजारको व्यवस्था गर्न तयार छ। कोभिड१९ महामारीका कारण अधिकांश विकास आयोजनाको निर्माण कार्य ठप्प हुँदा पनि जलविद्युत आयोजना निर्माणका काम सुचारु गर्न मन्त्रालयले सहजीकरण गरेको स्मरण गरे। यस्तै कोभिड महामारीकै बीच पनि निजी क्षेत्रबाट उत्पादित बिजुलीको भुक्तानी नरोकिएको बताए। उनले इमान्दार लगानीकर्ताका लागि मन्त्रालय र सरकारले सधैं सहजीकरणको काम गरिरहेको र गर्ने स्पष्ट पारे। संघीय संसदमा विचाराधिन नया ँविद्युत ऐन निजी क्षेत्र र लगानीमैत्री रहेको भन्दै उनले त्यसले लगानीकर्तालाई प्रोत्साहित गर्ने विश्वास व्यक्त गरे। अरु सबै क्षेत्रजस्तै ऊर्जा क्षेत्र पनि प्रतिस्पर्धी बन्नै पर्नेमा जोड दिँदै मन्त्री पुनले ऐनले त्यसका लागि मार्ग प्रशस्त गरेको चर्चा गरे। विगतमा लोडसेडिङ अन्त्य गर्ने ऊर्जा मन्त्रालय र विद्युत प्राधिकरणको एक मात्र लक्ष्य भए पनि अब ऊर्जामा आत्मनिर्भरतासँगै आन्तरिक र बाह्यबजार व्यवस्थापन गर्नुपर्ने चुनौती थपिएको मन्त्री पुनले बताए। आगामी वर्षभित्रै नेपालमा कूल जलविद्युत क्षमता कम्तिमा २६ सय मेगावाट पुग्ने भन्दै उनले मन्त्रीका रुपमाआफ्ना अगाडि बजारको व्यवस्थापन कसरी गर्ने भन्ने चुनौती खडा भएको उल्लेख गरे। कार्यक्रममा ऊर्जा मन्त्रालयका सचिव दिनेशकुमार घिमिरेले ठूला आयोजनामा लगानी गर्न निजी क्षेत्रलाई आग्रह गर्नुभयो। घिमिरेले मन्त्री पुनले मन्त्रालयमा आएपछि जारी गरेका श्वेतपत्रका धेरै काम सम्पन्न हुने चरणमा पुगेको बताए। तीन वर्षमा तीन हजार र पाँच वर्षमा पाँच हजार मेगावाट विद्युत उत्पादन गर्ने लक्ष्य निर्धारण भएकामा तीन वर्षमा तीन हजारको लक्ष्य करिब पुरा हुने चरणमा पुगेको उल्लेख गरे। यस्तै हाल ९० प्रतिशत जनताको पहुँचमा विद्युत सेवा पुगेको र आगामी दुई वर्षमा पुरै देशलाई पूर्ण विद्युतीकरण गर्ने गरी मन्त्रालयले काम गरिरहेको सचिव घिमिरेले जानकारी दिए।"
डडेल्धुरा अस्पताल प्रयोगशालामा ४६ स्वाबको रिपोर्ट पोजिटिभ,"डडेल्धुरा : डडेल्धुरा अस्पतालको कोरोना परिक्षण प्रयोगशालामा मंगलबार गरिएको परीक्षणमा ४६ जनामा कोरोना भाइरस पोजेटिभ देखिएको छ । २४७ नमूना परीक्षणमा ४६ जनामा कोरोना पोजिटिभ देखा परेको हो । ल्याबमा पछिल्लो २४ घण्टामा गरिएको २ सय ४७ नमुना परीक्षणमा ४६ नमुनामा कोरोना पोजेटिभ देखिएको ल्याब प्रमुख ईश्वरी भुससालले बताए । कोरोना पोजिटिभ देखिएका सबै नमुना डोटी जिल्लामा संकलन गरिएका हुन्। जिल्लाको शिखर नगरपालिका १० का १६ जना, वडा ९ का १४, वडा ७ का १३ र वडा नं १ का १ जना रहेका छन् भने दिपायल सिलगढी नगरपालिका ८ का १ जना रहेको अस्तालले जनाएको छ । बाँकी २०१ जनाको नमूना नेगेटिभ आएको डडेल्धुरा अस्पतालले जानकारी दिएको छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। आइतबारसम्म नेपालमा कोरोना संक्रमितको संख्या २७ हजार २ सय ४१ पुगेको छ। १७ हजार ४ सय ९५ जना निको भएका छन् भने १०७ जनाले कोरोनाकै कारण ज्यान गुमाइसकेका छन्। लाइभ
सर्वोच्च अदालतका इजलास अधिकृतमा कोरोना संक्रमण,"काठमाडौं : सर्वोच्च अदालतका इजलास अधिकृतमा कोरोना भाइरस (कोभिड१९) संक्रमण पुष्टि भएको छ। अदालत स्रोतका अनुसार सर्वोच्च अदालतको इजलास नम्बर ६ मा कार्यरत २४ वर्षीया अधिकृतमा कोरोना संक्रमण पुष्टि भएको हो। चार दिनअघि अदालतका न्यायाधीश, कर्मचारी र सुरक्षाकर्मीको स्वाब संकलन भएको थियो। इजलास अधिकृतमै संक्रमण पुष्टि भएपछि त्रासको वातावरण पैदा भएको त्यहाँ कार्यरत कर्मचारीले बताएका छन्। यसअघि अदालतका न्यायाधीशको पीएसओ र सवारी चालकमा समेत संक्रमण देखिएको थियो। काठमाडौं बाहिरका उच्च अदालतका न्यायाधीश र कर्मचारीमा देखिएको छ।"
ट्रम्पबारे मिसेल ओबामाको टिप्पणी : उनी राष्ट्रपतिका लागि अयोग्य व्यक्ति हुन्,"वासिङटन : अमेरिकामा चुनावका लागि मनोनयन अधिवेशन यही सोमबार हुँदैछ । आगामी नोभेम्बरमा हुने चुनावमा वर्तमान राष्ट्रपति डोनल्ड ट्रम्प र जोए बाइडेनबीच कडा प्रतिष्पर्धा हुने अपेक्षा गरिएको छ । ट्रम्प रिपब्लिकन पार्टीको तर्फबाट उम्मेदवार हुन् भने बाइडेन डेमोक्रेटिकका उम्मेदवार । सोही क्रममा उपराष्ट्रपति बाराक ओबामाकी पत्नी मिसेल ओबामाले ट्रम्पलाई गलत राष्ट्रपति भन्दै टिप्पणी गरेकी छन् । डोनल्ड ट्रम्प हाम्रो समयकै गलत राष्ट्रपति हुन्, मिसेल ओबामाले भनिन् । ओबामाले मनोनयन अधिवेशनको पहिलो रात आफ्नो महत्वपूर्ण भाषणको क्रममा यस्तो आरोप लगाएकी हुन् । जब हामीले यो ह्वाइट हाउसमा केही नेतृत्व, वा सान्त्वना, वा केही स्थिरताको प्रतीकका लागि हेर्यौँ भने, हामीले त्यसको सट्टामा त्यहाँ अराजकता, विभाजन र सहानुभुतिको अभाव पाउछौँ, ओबामाले भनिन् । पूर्वराष्ट्रपतिकी पत्नी मिसेलले राष्ट्रपति ट्रम्पमाथि सार्वजनिक रुपमै यति कडा आलोचना गरेको सम्भवतः पहिलो पटक हो । जहाँ उनले ट्रम्पलाई राष्ट्रपतिका लागि योग्यता, चरित्र र शालीनता केही नभएको व्यक्तिको रुपमा चित्रित गरेकी थिइन् । डेमोक्रेटिक पार्टीको तर्फबाट राष्ट्रपतिका उम्मेदवार ७७ वर्षीय जोए बाइडेनले उपराष्ट्रपतिमा आप्रवासी अमेरिकी कमला ह्यारिसलाई चयन गरेका छन् । जसले गर्दा पनि अमेरिकामा रहेका आप्रवासी, अस्वेत, महिला र अल्पसंख्यकको ठूलो समूहले बाइडेनलाई समर्थन गर्न थालेको छ । यसको ठी विपरीत ट्रम्प महिला, अस्वेत र आप्रवासीहरुप्रति असहिष्णु देखिँदैआएका छन् । ट्रम्पले केही अफ्रिकन अमेरिकन महिलाहरुलाई त इंगित गर्दै उनीहरुलाई देश छाड्न चेतावनी दिएका थिए । यसैले पनि महिला तथा आप्रवासीका केही समूह ट्रम्पलाई हराउने अभियानमा नै छन् । पूर्व फस्र्ट लेडी मिसेल पनि पछिल्लो समय सार्वजनिक रुपमै ट्रम्प विरुद्ध लागेकी छन् ।"
लिदी पहिरोमा मृतकको संख्या २४ पुग्यो,"सिन्धुपाल्चोक : जुगल गाउँपालिका२ लिदीमा शुक्रबार गएको पहिरामा पुरिएर मृत्यु हुने २४ जना पुगेका छन्। मंगलबार ७२ वर्षीया श्रीमाई दोङ र ८७ वर्षीया धनलक्ष्मी दोङको शव भेटिएपछि मृतक बढेको इलाका प्रहरी कार्यालय जलवीरेका प्रहरी निरीक्षक हरि भट्टराईले जानकारी दिए। पहिरोमा बेपत्ता १५ जनाको नेपाली सेना, नेपाल प्रहरी र सशस्त्र प्रहरी बलद्वारा खोजी भइरहेको छ। उक्त ठाउँमा पानी पर्ने क्रम नरोकिएकाले खोजीमा कठिनाइ भइरहेको प्रहरीले जनाएको छ।"
"थप ४२ प्रहरीमा कोरोना संक्रमण, प्रदेश १ मा संक्रमित प्रहरीको संख्या १२८ पुग्यो","विराटनगर : विराटनगरस्थित नेपाल प्रहरीको सशस्त्र प्रहरी गण रानीमा कार्यरत थप ४२ जनामा कोरोना भाइरस संक्रमण (कोभिड१९) पुष्टि भएको छ । प्रदेश १ मा एकै दिन सबैभन्दा धेरै नेपाल प्रहरीमा कोरोना देखिएको यो नै पहिलो हो । विराटनगरमा मंगलबार कोरोना संक्रमण पुष्टि भएका ९६ जनामध्ये ४२ जना गणमा कार्यरत प्रहरी कर्मचारी हुन् । जसमा १० महिला र ३२ पुरुष छन् । प्रदेश १ प्रहरी कार्यालयका प्रवक्ता एसपी दीपक पोखरेलले प्रहरी कर्मचारीमा कोरोना देखिएको पुष्टि भए पनि संख्या यकिन नभएको बताए । ५० जना प्रहरीको स्वाब संकलन गरेर प्रदेश १ जनस्वास्थ्य प्रयोगशालामा पीसीआर परीक्षण गराउँदा ४२ जनाको रिपोर्ट पोजिटिभ आएको हो । संक्रमित हुनेमा परिचर र जवानदेखि असई (सहायक निरीक्षक) सम्म छन् । सोमबारसम्म गणमा कार्यरत २१ जना प्रहरी मात्रै संक्रमित थिए । एकै पटक ठूलो संख्यामा संक्रमित थपिएपछि गणमा मात्रै कार्यरत ६३ जना प्रहरी कर्मचारीमा संक्रमण पुष्टि भइसकेको छ । सशस्त्र प्रहरी गण प्रदेश १ प्रहरी कार्यालयसँगै जोडिएको छ । एसपी (प्रहरी उपरीक्षक)को नेतृत्वमा रहने गण रिजर्ब फोर्स राख्ने नेपाल प्रहरीको युनिट हो । 'रिजर्ब फोर्स'लाई आवश्यकताअनुसार जुनसुकै ठाउँमा पनि परिचालन गर्ने गरिएको छ । बाहिरबाट पनि प्रहरी ल्याएर गणमा राख्ने गरिएको छ । यसअघि साउन ७ गते पहिलो पटक प्रदेशमा कार्यरत प्रहरीमा कोरोना पुष्टि भएको थियो । त्यसपछि नेपाल प्रहरीभित्र संक्रमण फैलन थालेको हो । गणमा कार्यरत प्रहरीमा प्रदेशमै संक्रमण भएकाबाट कोरोना पुग्यो कि अन्तैबाट सल्कियो भन्ने यकिन नभइसकेको स्रोतले बतायो । 'आवश्यकताअनुसार परिचालन गर्ने गरी यहाँ प्रहरी राखिएको हुन्छ । जुनसुकै ठाउँमा जस्तोसुकै अवस्थामा पनि प्रहरी परिचालित हुन्छन्,' प्रहरीका एक अधिकृतले भने, 'ठूलो संख्यामा एकै पटक प्रहरी परिचालन गर्दा संक्रमित क्षेत्रमा पुगेर काम गर्नु परेकाले संक्रमण भित्रिएको हुनसक्छ । बाहिरबाट ल्याएर पीसीआर परीक्षण नगरिकन राखिएका प्रहरीबाट पनि सरेको हुनसक्ने आशंका छ ।' प्रहरीभित्र संक्रमण व्यापक रहेको पाइएपछि गणलाई सिल गरिएको बताइएको छ । संक्रमण अन्यत्र फैलन दिन बाहिरभित्र आउजाउ बन्द गरिएको प्रहरी स्रोतले बतायो । प्रदेश १ मा सोमबारसम्ममा संक्रमण पुष्टि भएका प्रहरीको संख्या ८६ थियो । मंगलबार ४२ जना थपिएसँगै प्रदेशमा कोरोना संक्रमित प्रहरीको संख्या एक सय २८ पुगेको छ । संक्रमण पुष्टि भएकामध्ये ३८ जना प्रदेश प्रहरी कार्यालयमा कार्यरत छन् ।"
"ईयू, जर्मनी र पाकिस्तानका लागि राजदूत नियुक्त","काठमाडौं : सरकारले युरोपियन युनियन (ईयू) सहित केही देशमा राजदूत नियुक्त गरेको छ। सोमबार बसेको मन्त्रिपरिषद् बैठकले ईयूका लागि नेपाली राजदूतमा गेहेन्द्र राजभण्डारीलाई नियुक्त गरिएको हो। सरकारका प्रवक्ता डा युवराज खतिवडाका अनुसार बेल्जियम र ईयूका लागि भण्डारीलाई नेपाली राजदूतमा नियुक्त गरिएको हो। त्यसैगरी सरकारले पाकिस्तानका लागि तापस अधिकारी र जर्मनीका लागि नेपाली राजदूतमा रामकाजी खड्कालाई नियुक्त गरिएको छ। प्रवक्ता खतिवडाले नयाँ राजदूत नियुक्त भएका भण्डारी, अधिकारी र खड्का परराष्ट्र मन्त्रालयका कर्मचारी हुन्।"
विराटनगरका ९६ सहित प्रदेश १ मा १३९ जना कोरोना संक्रमित थपिए,"विराटनगर : केही दिनयता कोरोना भाइरसको संक्रमण तीव्ररुपमा फैलिइरहेको विराटनगरमा ९६ सहित मंगलबार प्रदेश १ मा एक सय ३९ जना नयाँ संक्रमित थपिएका छन् । विराटनगरमा ९६ जना थपिएकामा ३१ महिला र ६५ पुरुष छन् । प्रदेश राजधानी विराटनगरमा हालसम्म संक्रमित संख्या छ सय ९१ पुगेको छ । यति धेरै संख्यामा विराटनगरमा कोरोना संक्रमित भेटिएको यो नै पहिलो पटक हो । विराटनगरसहित मोरङमा एक सय पाँच, झापामा २०, सुनसरीमा छ, संखुवासभामा तीन, उदयपुरमा दुई, पाँचथरमा एक र प्रदेश बाहिरका दुई जनामा कोरोना पुष्टि भएको छ । प्रदेश १ मा एकै दिन संक्रमण देखिएका एक सय ३९ जनामध्ये ४२ महिला र ९७ पुरुष रहेको सामाजिक विकास मन्त्रालयले जनाएको छ । प्रदेश १ मा मंगलबार दुई हजार छ सय ३१ जनाको पीसीआर परीक्षण गरिँदा एकै दिन यतिधेरै जनामा पहिलो पटक संक्रमण पुष्टि भएको हो । हालसम्म प्रदेशमा ७० हजार एक सय दुई जनाको पीसीआर परीक्षण भएको सामाजिक विकास मन्त्रालयले जनाएको छ । विराटनगर बाहेक मोरङको बूढीगंगामा दुई महिला र तीन पुरुष, सुन्दरहरैँचामा एक महिला एक पुरुष, ग्रामथान र पथरीशनिश्चरेमा एकएक जना पुरुषको रिपोर्ट पोजेटिभ आएको छ । झापाको दमकमा सात पुरुष, भद्रपुरमा एक महिला, पाँच पुरुष, झापा गाउँपालिकामा दुई पुरुष, कनकाइमा एक महिला र झापाको स्थानीय तह नखुलेका चार जना पुरुषमा कोरोना देखिएको छ । सुनसरीको इटहरीमा एक महिला दुई पुरुष, धरानमा दुई महिला एक पुरुष, संखुवासभाको सभापोखरीका तीन पुरुषको रिपोर्ट पोजेटिभ आएको सामाजिक विकास मन्त्रालयले जनाएको छ । मन्त्रालयकाअनुसार उदयपुरको बेलका र त्रियुगामा एकएक पुरुष, पाँचथरको कुम्मायकमा एक महिला र धनुषाकी एक महिला तथा महोत्तरीकी एक महिलामा संक्रमण देखिएको छ । प्रदेश १ मा हालसम्म कोरोना संक्रमितको संख्या दुई हजार दुई सय ३२ पुगेको छ । प्रदेश १ बाट मंगलबार ३४ जना डिस्चार्ज भएका छन् । कोशी अस्पताल कोभिड१९ उपचार केन्द्र विराटनगरबाट १६ र बीपी कोइराला स्वास्थ्य विज्ञान प्रतिष्ठान धरानबाट १८ जना डिस्चार्ज भएका छन् । डिस्चार्ज हुनेमा मोरङका २०, सुनसरीका १२ र झापाका दुई जना छन् । प्रदेश १ मा सफल उपचारपछि कोरोना जितेर डिस्चार्ज हुनेको संख्या एक हजार एक सय ३३ पुगेको छ ।"
सर्वोच्चका थप एक कर्मचारीमा कोरोना पुष्टि,काठमाडौं : सर्वोच्च अदालतका एक कर्मचारीमा मंगलबार कोरोना सङ्क्रमण पुष्टि भएको छ । सर्वोच्च अदालतमा सहप्रवक्ता देवेन्द्र ढकालकाअनुसार शनिबार अदालतमा सेवाग्राहीसँगको सम्पर्कमा रहेर काम गर्नुपर्ने १८० जनाको स्वाब परीक्षण गरिएको थियो । त्यसमध्ये एकजना कर्मचारीमा सङ्क्रमण पुष्टि भएको हो । सर्वोच्च अदालतमा यसअघि १८२ जनाको स्वाब परीक्षण गर्दा एक सवारी चालक र एकजना न्यायाधीशको सुरक्षाकर्मी गरी दुई जनामा कोरोना पुष्टि भएको थियो । यो सँगै सर्वोच्च अदालतमा तीनजना व्यक्ति कोरोना सङ्क्रमित भएका छन् । कोभिड१९ को महामारीका बेला तीनजना कर्मचारीमा सङ्क्रमण पुष्टि भएपछि न्यायलयमा काम गर्ने कर्मचारमिा त्रास बढेको छ । त्रास बढेसँगै अदालतले अत्यावश्यक सेवा मात्र दिने निर्णय यसअघि नै गरिसकेको छ ।
जिल्ला अस्पताल डोटीमा पीसीआर मेसिन जडान,"डोटी : सुदूरपश्चिम प्रदेशका मुख्यमन्त्री त्रिलोचन भट्टले जिल्ला अस्पताल डोटीमा पीसीआर मेसिनको उद्घाटन गरेका छन् । मंगलबार जिल्ला अस्पताल डोटीमा आयोजित एक कार्यक्रमका बीच उद्घाटन गरेको मेसिनबाट डोटी, अछाम र बाजुरालाई मुख्य प्राथमिकतामा राखेर कोरोना भाइरसको चेकजाँच गरिने बताइएको छ । विश्वव्यापी महामारीका रुपमा फैलिएको कोरोना भाइरस (कोभिड१९) को परीक्षण गर्न प्रदेश सरकार सामाजिक विकास मन्त्रालयको सहयोगमा स्थापना गरिएको पीसीआर प्रयोगशालाको मुख्यमन्त्री भट्टले उद्घाटन गरेका हुन् । मुख्यमन्त्री भट्टले कोरोना भाइरसका कारण विश्व नै लकडाउनको अवस्थामा पुगेको भएपनि खाना खान बन्द नभएकाले मानिसलाई खाद्यान्न उत्पादन गर्नुपर्छ भन्ने पहिलो सिकाइ, बाँच्नका लागि उपचार गर्नुपर्ने हुँदा स्वास्थ्य उपचारका साथै स्वास्थ्यको हेरचाह गर्नुपर्छ भन्ने दोस्रो र अफ्ठ्यारोमा आफ्नै देश फर्कनुपर्ने अवस्था आएकाले स्वदेशमै केही गरेर जीवन बिताउनुपर्छ भन्ने तेस्रो कुराको सिकाइ भएको बताए । कोरोना नियन्त्रणमा प्रदेशबासीले सहयोग गरेको र फेरी पनि सहयोगको अपेक्षा गरेको मुख्यमन्त्री भट्टले बताए । कोरोना महामारीको समयमा जनताको सेवालाई मध्यनजर गर्दै प्रदेश सरकारले डोटीमा पनि पीसीआर प्रयोगशाला स्थापना गर्ने निर्णय गरेको र नीतिगत प्रक्रियामा जाँदा छिटो स्थापना गर्न नसकिएको मूख्यमन्त्री भट्टले स्वीकार गरे । गएको चैत्र १५ गते सुदूरपश्चिम प्रदेश सरकार मन्त्री परिषदको निर्णय अनुसार डोटीमा पनि पीसीआर मेसिनसहितको प्रयोगशाला बनाउने निर्णय भएको हो । यसको समग्र जडान गर्न झन्डै १ करोड ५० लाख खर्च भएको बताइएको छ ।डोटीमा कोरोना परीक्षणका लागि मेसिन जडान हुनु स्वागतयोग्य भएको दिपायल सिलगढी नगरपालिकाका प्रमुख मन्जु मलासीले बताइन् । कार्यक्रममा बोल्दै जिल्ला अस्पताल व्यवस्थापन समिति डोटीका अध्यक्ष यज्ञराज जोशीले डोटीमा पीसीआर प्रयोगशाला स्थापना गर्न सघाउने सम्पूर्णलाई विशेष धन्यवाद दिए । साथै अस्पताला विभिन्न विशेषज्ञ डाक्टर, भौतिक संरचना निर्माण लगायतमा प्रदेश सरकारले सहयोग गर्नुपर्ने माग राखे । जिल्ला अस्पतालका डाक्टर प्रमोद भट्टले अस्पतालले दिँदै आएका सेवासुविधाका बारेमा जानकारी गराएका थिए । उक्त प्रयोगशालामा एक पटकमा ९६ वटा नमूना स्वाव परीक्षण गर्न सकिने र जनशक्तिका आधारमा एक दिनमा ८ सय देखि १२ सयसम्म स्वाब परीक्षण गर्न सकिने जनाइएको छ ।"
बाढीपहिरोमा मृत्यु भएका व्यक्तिका परिवारलाई दुई लाख दिने सरकारको निर्णय,काठमाडौं : सरकारले बाढीपहिरोमा परेर मृत्यु भएका परिवारलाई दुई लाख राहत दिने निर्णय गरेको छ । सोमबारको मन्त्रिपरिषद् बैठकले यो निर्ण गरेको सरकारका प्रवक्ता एवम् संचार तथा सूचना प्रविधिमन्त्री डा युवराज खतिवडाले जानकारी दिए । प्रवक्ता खतिवडाका अनुसार बाढी पहिरोबाट कुनै परिवारको एक जनाको मृत्यु भएमा दुई लाख र दुई भन्दा बढी व्यक्तिले ज्यान गुमाएको भए प्रतिव्यक्ति एक लाखका दरले राहत दिने निर्णय भएको जानकारी दिए । सँगै बाढीपहिरोमा परेर घाइते भएकाको उपचार सरकारले गर्ने भएको छ । मन्त्रिपरिषद् बैठकले उपचार खर्च सरकारले तिर्नु निर्णय गरेको प्रवक्ता खतिवडाले बताए । उपचारपछि घर फर्किने यातायात खर्चसमेत सरकारले दिने भएको छ । बाढी र पहिरोले घर क्षति भएमा निर्माणका लागि एक लाख रुपैयाँ दिने निर्णयसमेत सरकारले गरेको छ ।
प्रधानमन्त्रीलाई गगनको पत्र : काठमाडौंसहित हटस्पटमा इमर्जेन्सी लगाउनुहोस्,"काठमाडौं : कांग्रेस नेता गगन थापाले कोरोना संक्रमण नियन्त्रणका लागि उपत्यका लगायतका हटस्पटमा आपतकाल घोषणा गरेर अगाडि बढ्नुपर्ने सुझाव दिएका छन्। प्रधानमन्त्री केपी ओलीलाई मंगलबार ध्यानाकर्षण पत्र लेखेर थापाले यस्तो सुझाव दिएका हुन्। थापाले लेखेको ध्यानाकर्षणपत्रमा तत्काल गर्नुपर्ने सात बुँदे सुझावमा उपत्यका लगायतका हटस्पटमा आपतकाल घोषणा गरेर कडाइ गर्नुपर्ने उल्लेख छ। संक्रमणको फैलावटलाई रोक्न र उपचारलाई सहज बनाउन तत्काल कम्तिमा दुई हप्ताको लागि काठमाडौँ लगायत संक्रमण बढ्दो गतिमा भएका हटस्पट हरूमा जनस्वास्थ्य आपतकाल घोषणा गर्नुहोस्, थापाले लेखेका छन्, जनस्वास्थ्य आपतकालको प्रभावकारी कार्यान्वयनको लागि आवश्यक निर्णय र नियम निर्देशिका लगायतका संयन्त्र वनाउनुपर्छ भने तत्काल बनाउनुहोस् । आवागमनलाई पूर्ण रूपमा बन्द गर्नुहोस् । अत्यावश्यक सेवा वाहेक सबै रोक्नुहोस् । तोकिएका सीमानाका व्यवस्थित गरी अन्य सीमानाका बन्द गर्नुहोस् । पूर्वस्वास्थ्यमन्त्री समेत रहेका थापाले काठमाडौं उपत्यकालगायत हटस्पटमा कडाइ गर्न माग गरेका हुन्। सँगै थापाले व्यापक परीक्षण, कन्ट्याक्ट ट्रेसिङ, अस्पताल केन्द्रित तयारी स्वास्थ्यकर्मीको सुरक्षा र प्रोत्सहन, जनशक्तिको रोष्टर औषधि उपकरणको पर्याप्त आपूर्ति, सीमानाका र विदेशबाट आउने व्यक्तिका सन्दर्भमा प्रधानमन्त्रीलाई विशेष सुझाव दिएका हुन्। पत्र जस्ताकाे तस्तै सम्माननीय प्रधानमन्त्रीज्यूलाई कोरोना संक्रमणका सन्दर्भमा ध्यानाकर्षणपत्र सम्माननीय प्रधानमन्त्रीज्यू, कोरोना संक्रमणको तीव्र फैलावटसँगै हामी भयावह अवस्थामा पुगेका छौँ । यस्तो अवस्था आउन नदिन सबैले एकताबद्ध भएर यो संकटको सामना गर्नुपर्छ भनेर प्रारम्भबाटै हामी सरकारको साथमा उभिएका थियौँ । तर, महामारीको रोकथाम र नियन्त्रणका लागि सबै तह(तप्काकाको सहयोग हुँदाहुँदै सरकारको असंवेदनशीलता, अहंकार र अकर्मण्यताका कारण यो भयानक अवस्था आएको हो। कोरोना रोकथाम र नियन्त्रणका लागि प्रभावकारी कदम चाल्न पछिल्लो पटक २०७७ असार २ गते नेपाली कांग्रेस संसदीय दलका तर्फबाट तपाईँलाई भेटेरै ध्यानाकर्षण गराएको र त्यस लगत्तै संसदमा ध्यानाकर्षण प्रस्ताव दर्ता गराएको अवगत नै होला । असार १८ गते षडयन्त्रपूर्वक संसदको बैठक अन्त्य नगरेको भए शायद अहिले संसदमा नै यो विषयमा हाम्रो संवाद हुने थियो । तर अपसोच, तपाईँको पार्टीको गुटगत किचलोको अचानोमा संसदलाई पारियो र कार्यसूचीमा रहेका अनेकन विषयसँगै कोरोना सम्बन्धी महत्वपूर्ण प्रस्तावमा समेत छलफल नभई अधिवेशन अन्त्य गरियो । त्यसैले आज तपाईँसँग संवाद गर्ने मसँग यो खुल्ला पत्र बाहेक अर्को विकल्प रहेन । कोरोनाको बढ्दो संक्रमण र सरकारको गैरजिम्मेवारीपनबाट उत्पन्न बेचैनीमा झिनो आशाका साथ पुनस् यो पत्रमार्फत देशको सरकार प्रमुखको ध्यानाकर्षण गराउन खोजेको छु । प्रधानमन्त्रीज्यू, संसद बैठक अन्त्यपछि तपाईँले पार्टीका, गुटका र सत्ताका बारेमा दर्जनौँपटक बालुवाटार भित्रै बैठक, छलफल गर्नुभयो तर विडम्बना, यो बीचमा केही दिन अगाडि विज्ञहरूसँगको एउटा छलफल बाहेक कोरोना महामारीका सन्दर्भमा एक निमेष पनि सोच्ने फुर्सद पाउनु भएन । बरू, मन्त्री र सरकारका जिम्मेवार व्यक्तिबाट यो बीचमा मोतियाविन्दु लागेर सरकारको काम देखेनन, टर्च बालेर खोज्दा पनि संक्रमित भेटिएनन्, सरकारले काम गरेन भन्नेहरूको मति सप्रियोस् ू भन्ने जस्ता हद दर्जाका गैरजिम्मेवारपूर्ण अभिव्यक्ति आए । कोरोनाले प्रधानमन्त्री, मन्त्रीहरू पार्टीको र गुटको काममा व्यस्त हुनुहुन्छ भनेर पर्खेन, संक्रमण फैलिने क्रम रोकिएन । भाद्र १ गतेसम्म नेपालमा १०७ जनाको मृत्यु भइसकेको छ । देशैभरी पोजेटिभ केसको संख्या २७२४१ पुगेको छ भने सरकारले लकडाउनको अन्त्य गरेपछिका दिनमा काठमाडौं उपत्यकामा मात्रै संक्रमितको संख्या २१०० नाघि सकेको छ । छिमेकी देशहरूमा भयावह रूप लिँदै गएको स्थितिले पनि नेपालमा यो संक्रमण दर अझै बढ्ने चिन्ताजनक अनुमान छ । प्रधानमन्त्रीज्यू, कोरोना भाइरसको संकट भू(कम्पको कुनै झड्का जस्तो आकस्मिक रूपमा आएको होइन । नेपालमा मात्रै आएको पनि होइन । संसारभरी ती देशले सफलतापूर्वक सामना गरेका छन्, जहाँको नेतृत्व भाइरस भन्दा अगाडि दौडियो । तर, नेपालमा भने कोरोना अघि अघि र सरकारको तयारी पछि पछि भएको छ । तयारी गर्न, रोकथाम र नियन्त्रण गर्न पर्याप्त समय हुँदाहुँदै पनि हामीले सदुपयोग गर्न सकेनौँ । कोभिड(१९ संक्रमणको सम्भाव्य अवस्थालाई सरकारले संवेदनशील रूपमा लिएको भए, विज्ञहरू, संसद र राजनीतिक तथा नागरिकस्तरबाट प्राप्त सुझाव र सहयोगलाई ग्रहण गरेर त्यो अनुरूप काम गरेको भए अहिलेको अवस्था आउने नै थिएन । प्रधानमन्त्रीज्यू, एकपटक फर्केर स्मरण गर्नुहोस् तस नेपालभित्र एक जनामा पनि संक्रमण नहुँदै पाँच महिना अगाडि २०७६ फागुन २३ गते संसदमा कोरोना महामारीको सम्बन्धमा सार्वजनिक महत्वको प्रस्तावमाथि छलफल हुँदैगर्दा हामीले सरकारले गर्नुपर्ने पूर्व तयारी र कार्ययोजनाका बारेमा बुँदागत रूपमा ध्यानाकर्षण गरायौँ( तपाईँले सुन्नुभएन, बरू नेपालमा कोरोना आउँदैन, नेपालीलाई छुँदैन भन्नुभयो । चैत्र ११ गते लकडाउन भएपछि १२ गते तपाईँलाई विस्तृत पत्र लेखेर लकडाउनका बेलामा परीक्षण बढाउने लगायत सरकारले गर्नैपर्ने तयारीका विषय ध्यानाकर्षण गरायौँ( सुन्नुभएन । हामीले पीसीआर परीक्षण व्यापक बनाऔँ भन्यौँ(तपाईँ आरडीटी खरिद गर्न लाग्नुभयो । हामीले व्यवस्थित क्वारेन्टाइन बनाएर विदेशवाट आएका व्यक्तिलाई राखौँ र परीक्षण गरेर घर पठाऔँ भन्यौँ( तपाईँले भारतबाट आएका छैनन्, आउँदैनन् भन्नुभयो तर हप्तौं क्वारेन्टाइनमा राखेर परीक्षण नगरी घर फर्काउने काम भयो । हामीले सरकारी र निजीस्तरमा निश्चित अस्पताललाई कोरोना अस्पताल तोकेर अस्पताल केन्द्रित तयारी गरौँ भन्यौँ(तपाईँ बेसार र तातोपानी उपचारमा केन्द्रित हुनुभयो । वैशाख ३१ गते स्वास्थ्य मन्त्रीलाई अस्पताल केन्द्रित तयारी लगायत तत्काल गर्नैपर्ने केही विषयमा पुनस् ध्यानाकर्ष गर्यौंह(सुन्नुभयो तर काम गर्नुभएन । असारमा पुनस् तपाईँलाई भेटेरै भन्यौँ( सावुन पानी चाहिदैन तातोपानी भए पुग्छ भनेर लामो प्रवचन दिनुभयो । हामीले जोखिमयुक्त क्षेत्रमा परीक्षण बढाऔँ भन्यौँ( सरकार टर्चलाईट बालेर खोज्दा नि संक्रमित भेटिएन भनेर बस्यो । लकडाउन खुकुलो भएसँगै जोखिम कम भएको होइन परीक्षण कम भएको हो भन्यौँ(तपाईँका मन्त्रीले सरकारका काम नदेख्ने भन्दै निम्मकोटीका अभिव्यक्ति दिनुभयो । यसरी हामीले कहिले संसदमा, कहिले सडकबाट, कहिले भेटेर, कहिले पत्र लेखेर झक्झकाइरह्यौँ, तर विडम्बना, तपाईँमा अरूका विचार सुन्ने धैर्य र कार्यान्वयन गर्ने प्रतिबद्धता दुवै भएन । यो महासंकटसँग जुध्नको लागि यस बीचमा सरकारले जे गर्नैपर्थ्यो त्यो गरेन, जे गर्योे त्यो पनि पर्याप्त भएन, जसरी गर्योु त्यो तरिका ठीक नभएको अब प्रमाणित भइसक्यो। हामीले फागुनदेखि नै टेष्टिङ, ट्रेसिङ, आइसोलेसन र अस्पताल केन्द्रीत तयारी संगसंगै गरौं भनेर भन्यौं, सरकारले सुनेन बरू केही दिन अगाडि स्वास्थ्यमन्त्रीले भन्नुभएछ( एक जमाना थियो पीपीई भएन भन्ने, त्यसको अभाव छैन भनेपछि त्यसको गीत बजेन, पीसीआर परीक्षणको गीत आयो, अब औषधिको आउने छ र भेन्टिलेटरको गीतहरू आउनेछन् । यसबाट नै कोरोना रोकथाम र नियन्त्रणका सन्दर्भमा सरकारको कति अज्ञानता छ र कसरी बरालिएको छ भन्ने कुरा प्रष्ट हुन्छ । दुस्खका साथ भन्नैपर्छ, नेपालमा कोरोना संक्रमणका कारण नागरिकको जे जसरी मृत्यु भएको छ, जति संक्रमित भएका छन, जुन कष्ट बेहोर्नुपरेको छ, सरकारले अलिकति पनि संवेदनशीलता देखाइदिएको भए यो क्रमलाई रोक्न सकिन्थ्यो । संक्रमितको पहिचान, आइसोलेसन, कन्ट्राक्ट ट्रेसिङ टेष्टिङ र उपचार पद्धतिलाई चुस्त बनाएर समयमा नै काम गरेको भए स्थिति नियन्त्रणमा रहन्थ्यो ।फेरि पनि भन्छु, आज जे अवस्था आएको छ यो हाम्रो परिस्थिति वा नियतीले होइन, यो तपाईँको अकर्मण्यताका कारणले आएको हो । पछिल्ला दिनमा संक्रमण समुदायस्तरमा फैलिएसँगै कतिपय संक्रमितहरूको कन्ट्रयाक्ट ट्रेसिङ हुन सकेको छैन, अस्पतालहरूको व्यवस्थापन हुन सकेको छैन, अस्पतालका बेडहरू भरिँदै गएका छन, आइसोलेसन सेन्टरको अभाव छ, बिस्तारै आईसीयू शैय्या र भेन्टिलेटर क्षमताले नधान्ने अवस्था पुग्न लागेको हुँदा मृत्युदर झन् धेरै बढ्ने अनुमान गरिँदै छ । तर सरकारका सम्बन्धित निकायहरू भने आ(आफ्नै द्वन्द्वमा अल्झेका छन । मन्त्रालयभित्र, मन्त्रालय(मन्त्रालयबीच, जिम्मेवारी लिएका निकायबीच, सरकारहरू बीच सहकार्य छैन, निर्णयमा एकरूपता छैन । जसले गर्दा न कमाण्ड छ न कन्ट्रोल, न संवेदनशीलता छ न समन्वय । यो पत्र लेख्ने बेलासम्म देशभरी दर्जनौँ ठाँउमा स्थानीय स्तरमा निषेधाज्ञा लगाउनुपरेको छ । काठमाडौँ उपत्यकामा समेत पुनस् लकडाउन गर्नुपर्छ भन्ने आवाज आइरहेको छ । लकडाउन सकिएको घोषणासँगै सरकारले सही ढङ्गले बुझाउँन नसक्दा जनस्तरमा समेत थप सतर्कता हुनुपर्नेमा कोरोना नै सकियो जस्तो गरी लापरवाही बढेको छ । अहिलेसम्म तुलनात्मक रूपमा कम सङ्ख्यामा संक्रमित हुँदा त नागरिकको ज्यानको उचित सुरक्षा दिन नसक्ने सरकारले हाम्रो स्वास्थ्य प्रणालीको सघन उपचार क्षमताले धान्न नसक्ने गरी संक्रमितको संख्या बढ्दै जाँदा त्यसको व्यवस्थापन कसरी गर्न सक्छ रु के यो गम्भीर चिन्ताको विषय होइनरु अब के गर्ने ? यतिबेला हामी आपतकालीन अवस्थामा छौँ । यो दौडमा जबसम्म कोरोना भाइरसभन्दा अगाडि हुँदैनौँ तबसम्म यो लडाई जित्न सक्दैनौँ । तर प्रधानमन्त्रीज्यूले अझै पनि 'स्टेट अफ इमर्जेन्सी' को अनुभूति नगर्ने हो भने हामी जति कराए पनि केही हुँदैन । यो संकटबाट जनताको जीवन रक्षा गर्नु अब तपाईँको पहिलो प्राथमिकतामा हुनुपर्छ । के प्रधानमन्त्रीलाई आफ्नो लहडमा विषयान्तर गरेर, आफ्नो पार्टीको स्वार्थी किचलोमा सारा समय खर्च गरेर यो संकटलाई देखेको नदेख्यै गर्ने छूट छ रु छैन र हुनुहुँदैन । तथ्य र आधारविना विभिन्न निकायले लहडमा गर्ने निर्णयहरू रोकेर सरकारहरूले के गर्ने, के नगर्ने स्पष्ट निर्णय लिनुहोस् । कमाण्ड र कन्ट्रोल विना युद्ध लड्न सकिदैन ।कमाण्डर तपाईँ हो । यो आपतकालीन अवस्थामा मुलुकका ७६१ सरकारहरू, सबै सरोकारवाला निकायलगायत सिंगो राज्यप्रणालीलाई चलायमान बनाएर तपाईँको कमाण्ड र कन्ट्रोलमा यो युद्धको सामना गर्ने वातावरण बनाउनुहोस् । प्रधानमन्त्रीज्यू, हाम्रो स्वास्थ्य प्रणालीको सिमितता सबैलाई थाहा भएकैले शुरुवात देखि नै हाम्रो रणनीति कम भन्दा कम संक्रमितले मात्रै अस्पताल पुग्नुपरोस् भन्नेमा केन्द्रित हुनुपर्दथ्यो । त्यसको लागि संक्रमण फैलिनै नदिने, संक्रमणको चेन टुटाउने, संक्रमितलाई आइसोलेट गर्ने, चुस्त कन्ट्राक्ट ट्रेसिङ गर्ने, व्यापक र छिटो परीक्षण गर्ने, आइसोलेसन र क्वारेन्टाइन व्यवस्थित र प्रभावकारी बनाउने, अस्पताललाई थेग्नसक्ने बनाउने गरी काम गर्नुपर्थ्यो । हामीले भनिरह्यौँ तर सरकार त्यसो गरेन । अब हामीसँग विकल्प कम छन् । छिटोभन्दा छिटो अस्पताललाई थेग्न सक्ने बनाऔँ, ता कि स्वास्थ्य प्रणाली थला नपरोस्, स्वास्थ्यकर्मीले सुरक्षित रूपमा उच्च मनोबलका साथ काम गर्न सकुन्, धेरै संक्रमितहरू अस्पताल नआइकन निको बनाउन सकियोस्, अस्पताल आउनुपर्ने अवस्थाका बिरामीलाई सहज रूपमा उपचार गर्न सकियोस् । यसका लागि अहिलेको अवस्थामा तत्काल गर्नैपर्ने केही विषयमा म पुनस् तपाईँको ध्यानाकर्षण गराउन चाहान्छु । १ काठमाडौँ उपत्यका लगायतका 'हटस्पट' मा कडाइ : अहिले काठमाडौँ, वीरगञ्जलगायत केही शहरहरूमा तीव्र गतिमा संक्रमण देखिएको छ । अन्य क्षेत्रमा पनि फैलिनेक्रम वढेको छ । यस अवस्थामा देशैभरी एउटै निर्णय र एकैखाले रणनीतिले काम गर्दैन । अत : संक्रमणको फैलावटलाई रोक्न र उपचारलाई सहज बनाउन तत्काल कम्तिमा दुई हप्ताको लागि काठमाडौँ लगायत संक्रमण बढ्दो गतिमा भएका ूहटस्पटू हरूमा जनस्वास्थ्य आपतकालु घोषणा गर्नुहोस् । जनस्वास्थ्य आपतकालको प्रभावकारी कार्यान्वयनको लागि आवश्यक निर्णय र नियम निर्देशिका लगायतका संयन्त्र वनाउनुपर्छ भने तत्काल बनाउनुहोस्। आवागमनलाई पूर्ण रूपमा बन्द गर्नुहोस् । अत्यावश्यक सेवा वाहेक सबै रोक्नुहोस् । तोकिएका सीमानाका व्यवस्थित गरी अन्य सीमानाका बन्द गर्नुहोस् । यो दुई हप्ताको अवधिमा पहिलाको जस्तो जनतालाई घरमा राखेर सरकार बालुवाटारमा नसुतोस् । सम्भाव्य जोखिमको आकलन गरेर युद्धस्तरमा अस्पताल केन्द्रित लगायत सम्पूर्ण तयारी यसै समयमा गर्नुहोस् । २ हप्तापछि जनजीवन सहज वनाउन सक्नेगरी गर्नुपर्ने काम यो अवधिमा गर्नुहोस्। जनतालाई स्वास्थ्य सुरक्षा र सतर्कता अपनाउन, आत्म अनुशासनमा रहन र यो अभियानमा पूर्ण साथ दिन आह्वान गर्नुहोस् । जनतामा अलमल छ । जनताले के गर्ने, कसरी गर्ने प्रष्ट रुपमा संप्रेषित गर्नुहोस् । यसरी जनतालाई अपील गर्दैगर्दा योजना सहित आश्वस्त बनाउनुहोस् । यस कठिन अवस्थाको सामना गर्न जनतालाई सहायता प्याकेजको व्यवस्था गर्नुहोस् । स्थानीय सरकारहरूलाई व्यवस्थापनको भारी बोकाएर संघीय सरकार संख्या गनेर मात्रै बस्न मिल्दैन । स्थानीय सरकारलाई आवश्यक स्रोत, साधन, जनशक्तिको व्यवस्था गर्नुहोस् । उनीहरूसंग संवाद गर्नुहोस् । उनीहरूसँगको समन्वयमा जोखिमयुक्त समूह र स्थान पहिचान गरी व्यापक परीक्षण र द्रुत गतिमा व्यवस्थापनको संयन्त्र बनाएर काम गर्नुहोस् । २ व्यापक परीक्षण : सरकारले केही दिन अगाडि परीक्षणको मापदण्ड केही खुकुलो बनाएको छ जुन सकारात्मक छ तर पूर्ण छैन । परीक्षणको रिपोर्ट तत्काल नआँउदा त्यसको उपयोगमा समस्य छ । जसले परीक्षण गर्नुपर्ने हो तीनिहरूले परीक्षण गर्न नपाउने अनि परीक्षण आफै गर भन्ने तर पहुँचको भरमा मापदण्ड विपरित व्यक्तिका निवासदेखि सरकारी(निजी कार्यालयमा गएर परीक्षण गरिदिने काम भएका छन । अत: अहिलेकै अवस्थामा पनि दिनमा कम्तिमा १५ हजार परीक्षण गर्ने क्षमता छ । भएको क्षमतालाई पूर्ण सदुपयोग गर्दै समयमा परीक्षणको रिपोर्ट आउने व्यवस्था गर्नुहोस् ।  ,   ,    लगायत परीक्षण बढाउने र छिटो गर्ने थुप्रै प्रमाणिक विधिहरूका बारेमा विज्ञहरूले सुझाएका छन । विज्ञहरूसंग राय(सल्लाह लिएर त्यस्ता विधि अपनाएर परीक्षणलाई छिटो र व्यापक बनाउनुहोस् । शंकास्पद व्यक्तिले आफ्नो नजिकको प्रयोगशाला, अस्पतालमा निस्शुल्क परीक्षण गराउन पाउने व्यवस्था गर्नुहोस्। पोजेटिभ देखिएको व्यक्तिले के गर्ने, कहाँ सम्पर्क गर्ने कसरी सुरक्षित रहने भन्ने स्पष्ट सुचना सम्प्रेषण गर्ने व्यवस्था र संयन्त्र बनाउनुहोस् । विदेशबाट आएका, जोखिमयुक्त समूह, संक्रमित भेटिएका समुदाय, अस्पतालमा रहेका बिरामी, क्वारेन्टाइन र आइसोलेशनमा रहेका व्यक्ति, स्वास्थ्यकर्मीहरू तथा अग्रभागमा खटिएका सुरक्षाकर्मी, सामान्य लक्षण देखिएका व्यक्तिहरूको पहिचान गरी अनिवार्य परीक्षण गर्ने व्यवस्था गर्नुहोस् । परीक्षणका लागि आवश्यक किट, उपकरण, जनशक्ति, तालिम र स्वास्थ्य सुरक्षा सामाग्रीको पर्याप्त रूपमा व्यवस्था गर्नुहोस् । विभिन्न शहरका प्रवेश विन्दुहरूमा कडाइ गरी अनिवार्य परीक्षण र अभिलेखीकरण गर्ने व्यवस्था गर्नुहोस्। समुदायमा सतर्कता र परीक्षणका लागि जोखिमयुक्त समूहको पहिचान गर्न स्थानीय सरकारसँग समन्वय गर्नुहोस् । ३ कन्ट्याक्ट ट्रेसिङ : कन्ट्याक्ट ट्रेसिङमा सरकार असफल भएको छ । मन्त्रालयले स्थानीय सरकारलाई अनि स्थानीय सरकारले मन्त्रालयलाई देखाएर पन्छिने काम भएको छ । कन्ट्याक्ट ट्रेसिङको क्षमतालाई सबलीकरण गर्दा मात्रै संक्रमणको फैलावटलाई रोक्न सकिन्छ र महामारी नियन्त्रणमा धेरै सफलता पाउन सकिन्छ भनेर हामीले शुरुवात देखिनै भन्दै आएका थियौं । कन्ट्रायाक्ट ट्रेसिङ चुस्त नहुँदा विरगञ्ज लगायतका ठाँउमा जुन भयावह अवस्था सिर्जना भएको छ यसबाट पाठ सिकेर चुस्त कन्ट्रयाक्ट ट्रेसिङ गर्नुको विकल्प छैन । अत: कन्ट्र्याक्ट ट्रेसिङमा स्थानीय सरकारलाई मद्दत गर्नुहोस् । तत्काल थोरै तालिम दिएर हजारौँ कन्ट्याक्ट ट्रेसिङ गर्ने जनशक्तिलाई स्थानीय सरकारसँग सहकार्य र समन्वयमा परिचालन गर्नुहोस् । जसले गर्दा संक्रमितको सम्पर्कमा आएका व्यक्तिहरूको १२ दिनमा नै कन्ट्याक्ट ट्रेसिङ गरेर संक्रमणलाई थप फैलनबाट रोक्न सकिन्छ । यस बारेमा सही सुचना सम्प्रेषण हुन नसक्दा व्यक्ति समुदायसंग र समुदाय व्यक्तिसंग त्रसित हुने, वहिस्करण गर्ने, भयभित हुने अवस्था सिर्जना हुँदै गएको छ । सही ढङ्गले सुचना सम्प्रेषित गर्नुभयो भने नागरिक र समुदायस्तरबाटै कन्ट्रयाक्ट ट्रेसिङमा मद्दत पाउनुहुन्छ । ४ अस्पताल केन्द्रित तयारी : अस्पताल केन्द्रित तयारी र क्षमताले अहिले नै नथेग्न अबस्था भइसक्यो । यो अवस्था नआओस भनेर हामीले प्रारम्भदेखि तयारी गरौं भनेका थियौं । अब युद्धस्तरमा तयारी र व्यवस्थापन गरेनौं भने स्वास्थ्य प्रणाली नै दुर्घटनामा पर्नेछ । त्यसैले हाम्रा अस्पतालहरूलाई कसरी थेग्न सक्ने बनाउने भन्ने नै अहिलेको प्रमुख उद्देश्य हुनुपर्दछ । यस सन्दर्भमा : सबै अस्पतालमा निश्चित शैया तोक्ने र कोरोनाको बिरामी पठाउने सरकारको निर्णय आत्मघाति निर्णय हो । यसले संक्रमण सबैतिर फैलिने सम्भावना रहन्छ र स्वास्थ्यकर्मी पनि सुरक्षित रहन सक्दैनन् । तत्काल सरकारी, निजी लगायत निश्चित अस्पताललाई कोरोनाको लागि मात्र उपचार गर्ने 'डेडिकेटेड कोभिड अस्पतालु र केहीलाई ननकोभिड अस्पतालु को रुपमा छुट्टयाउनुहोस् । यसको लागि हामीले भनेको जस्तो उपलब्ध र संभव भएका ठाँउमा देशैभरी केही निजी मेडिकल कलेज र अस्पतालसँग तत्काल सम्झौता गरी (वीरगञ्जमा जस्तै) निश्चित समयसम्म सरकारले नै लिजमा लिएर 'कोभिड१९ अस्पतालु बनाउनुहोस् र आवश्यक औषधी, उपकरण र जनशक्तिको व्यवस्था गर्नुहोस् । डेडिकेटेड अस्पतालले नपुगेको अबस्थामा अन्य अस्पतालहरू पनि थप्दै जानुपर्ने अवस्था आउनसक्छ । यस विचको समयमा अन्य अस्पतालमा पनि   को लागि आवश्यक काम गर्न लगाउनुहोस् र केही हप्तामा ति अस्पतालमा पनि जोखिममुक्त रुपमा उपचार गर्न मिल्ने गरी तयारी अबस्थामा राख्नुहोस् । कोभिड बाहेकका अन्य बिरामीहरूले सहज उपचार पाउने वातावरण निर्माण गर्न खोप, प्रसुती सेवा लगायतका नियमित, अत्यावश्यक तथा आकस्मिक सेवाहरू प्रभावित हुन नदिन नन(कोभिड बिरामीका लागि अन्य अस्पतालमा निर्वाध रुपमा उपचार गर्न पाउने अवस्था सिर्जना गर्नुहोस् । त्यस्ता विरामीका लागि नियमित जाँच र परामर्शका लागि विज्ञसंग छलफल गरी छुट्टै संयन्त्र निर्माण गर्नुहोस् । नियमित औषधि सेवन गर्नुपर्ने विरामीहरू औषधिबाट बञ्चित हुनुपरेको छ । त्यस्ता विरामीका लागि आवश्यक औषधि नियमित उपलब्ध हुने व्यवस्था गर्नुहोस् । क्वारेन्टाइन र आइसोलेसनका लागि थप ठाउँ पहिचान गरी व्यवस्थित र सुरक्षित बनाउनुहोस् । लक्षण नभएका संक्रमित व्यक्तिलाई आइसोलेसन केन्द्रमा राख्ने र लक्षण भएका अस्पताल जानैपर्ने बिरामीलाई अस्पतालमा लैजाने अवस्था वन्यो भनेमात्र अस्पतालले थेग्न सक्छ । प्रदेश सरकार र स्थानीय सरकारसंग मिलेर स्वास्थ्य सुरक्षा मापदण्ड पुग्नेगरी कम्युनिटी आइसोलेसनको व्यवस्था गर्नुहोस् । अत्यन्त कम ठाँउमा मात्र होम आइसोलेसन बस्न सक्ने सम्भावना हुनसक्छ । होम आइसोलेसन बस्न चाहनेहरूका लागि मापदण्ड अनुसार मानसिक र भौतिक सुरक्षा सहित नियमित स्वास्थ्य जाँच, परामर्श तथा निगरानी राख्न स्थानीय सरकारसँगको समन्वयमा स्वास्थ्यकर्मी सहितको आवश्यक संयन्त्र बनाउनुहोस् । संक्रमित बिरामीको उपचारमा मद्दत पुर्याषउन आवश्यक प्रमाणिक औषधिहरूको सूची बनाई पर्याप्त रूपमा तयारी अवस्थामा राख्नुहोस् । त्यस्ता औषधिको आपुर्ती प्रणालीलाई सहज वनाउनुहोस्। संक्रमितको संख्या बढ्दैगर्दा सघन उपचारको आवश्यकता बढ्दै जान्छ । उपत्यका र उपत्यकाबाहिर जहाँ सकिन्छ त्यहाँ सघन उपचारका लागि आवश्यक पुर्वाधार, उपकरण थप गर्नुहोस् । दुर्गम ठाँउमा समेत सघन उपचारका लागि सहज बनाउन त्यहां कार्यरत चिकित्सक तथा स्वास्थ्यकर्मीलाई तत्काल    उपलब्ध गराउनुहोस् । यसका लागि ति ठाँउमा आवश्यक सामाग्री थप गर्नुहोस्। विद्यमान स्रोत साधनको उच्चतम सदुपयोग गरेर   पुर्यासउनको लागि प्राविधिक सहयोग गर्न केन्द्रीय तहमा   का विज्ञहरू सम्मिलित एक      बनाउनुहोस्। संक्रमित व्यक्तिलाई सकेसम्म सघन भेन्टिलेटरमा पुग्नबाट जोगाउने मुख्य उपचार भनेको अक्सिजन उपचार हो । देशभर हजारौँलाई एकै पटक अक्सिजन चाहिने अवस्था आउनसक्छ भन्ने ठानेर तत्काल आवश्यक अक्सिजनको व्यवस्था र प्रत्येक तहका अस्पतालमा    , , , ,  लगायत आवश्यक औषधि, उपकरण पुर्याअउने व्यवस्था गर्नुहोस् । प्रत्येक प्रदेशमा कम्तिमा एउटा अक्सिजन प्लान्ट बनाउन अविलम्ब शुरु गर्नुहोस्। ५ स्वास्थ्यकर्मीको सुरक्षा र प्रोत्साहन : स्वास्थ्यकर्मी र सुरक्षाकर्मी संक्रमित हुने क्रम बढ्दो छ । यही गतिमा स्वास्थ्यकर्मी असुरक्षित हुने हो भने केही हप्तामा धेरै स्वास्थ्यकर्मी आफै अस्पताल, आइसोलेसन र क्वारेन्टाइनमा बस्ने अबस्था आउँछ । यसले कोभिड र ननकोभिड दुवै सेवा प्रभावित हुन्छ । यसबारेमा गम्भीर ढङ्गले सोचेर सरकारले योजना बनाउनु आवश्यक छ । अत अग्रभागका योद्धा स्वास्थ्यकर्मी असुरक्षित भएर र उनीहरूको आत्मबल कमजोर बनाएर यो युद्ध जित्न सकिदैन । स्वास्थ्यकर्मीलाई पर्याप्त मात्रामा पीपीई सेट र  मास्क लगायतका स्वास्थ्य सुरक्षा सामाग्री, सुरक्षा तालिम र आवश्यक प्रोत्साहन भत्ताको व्यवस्था र प्रभावकारी रूपमा कार्यान्वयनको सुनिश्चितता गर्नुहोस् । अग्रभागमा रहेर संक्रमितको व्यवस्थापन र उपचारमा संलग्न स्वास्थ्यकर्मीलाई छुट्टै क्वारेन्टाइन्आवासको व्यवस्था गर्नुहोस् । संक्रमित भएको अवस्थामा स्वास्थ्यकर्मीको उपचार गर्न निश्चित अस्पताल तोक्नुहोस् । स्वास्थ्यकर्मीको प्रोत्साहनको लागि जीवन बीमा, स्वास्थ्य बीमा र प्रोत्साहन भत्ताको तत्काल व्यवस्था गर्नुहोस् । ६ सीमानाका र विदेशबाट आउने व्यक्तिका सन्दर्भमा : नेपाल बाहिरबाट स्वदेश फर्कनका लागि थुप्रै नेपालीहरू पर्खाइमा छन । भारतबाट नेपाल भित्रिन चाहानेहरूको संख्या पनि उत्तिकै छ । विदेशबाट आएका नेपालीहरूलाई व्यवस्थित रुपले क्वारेन्टाइनमा राखि परीक्षण गरेर मात्र घर पठाउनुपर्नेमा कतिपय देशबाट परीक्षण नै नगरिकन आएको र नेपालमा आएपछि पनि अधिकांशको परीक्षण नहुँदा समुदायमा संक्रमण फैलिने जोखिम बढेको छ । अर्कोतर्फ सरकारले गर्ने निर्णयमा अष्पष्टता र स्पष्ट योजना नहूँदा विदेशमा रहेका नेपाली अलमलिएको र अलपत्र परेको अवस्था छ । अत: कुन देशबाट कति नेपाली तत्काल ल्याउनु पर्नेछ त्यस सम्बन्धमा सम्बन्धित निकायसँग समन्वय गरी कहिले ल्याउने, कसरी ल्याउने, कति(कति ल्याउने, नेपाल आएपछि कहाँ राख्ने, कहाँ परीक्षण गर्ने लगायतको स्पष्ट योजना बनाउनुहोस् र त्यसको सही जानकारी गराउनुहोस् । भारत लगायत विभिन्न देशबाट आउन चाहने नागरिकलाई सुरक्षित तवरले ल्याउने र क्वारेन्टाइनमा राखी अनिवार्य परीक्षण गरेर मात्र घर पठाउने व्यवस्थालाई प्रदेश र स्थानीय तहसंग समन्वय गरी प्रभावकारी बनाउनुहोस् । नेपाल भारत सीमा नाकामा कडाइ गरी नागरिकलाई व्यवस्थित ढङ्गबाट मात्र ल्याउने संयन्त्र बनाउनुहोस् । प्रदेश र स्थानीय तहसँगको समन्वयमा व्यवस्थित र सुरक्षित क्वारेन्टाइनको व्यवस्था गर्नुहोस् । ७ जनशक्तिको रोष्टर र औषधि उपकरणको पर्याप्त आपूर्ति : अस्पतालमा बिरामी बढ्दै गएको अवस्थामा उपचार प्रभावित हुन नदिन नेपालमा विद्यमान सरकारी, निजी तथा गैरसरकारी स्तरमा रहेको विशेषज्ञ जनशक्ति, अन्य जनशक्तिको वास्तविक आकलन गरी सो को रोष्टर अपडेट गरी तयारी अवस्थामा राख्ने र योजनाबद्ध रूपमा परिचालन गर्ने व्यवस्था गर्नुहोस् । विद्यमान अस्पतालहरू, तिनीहरूको क्षमता, औषधि उपकरणको उपलब्धता अद्यावधिक गरी जोखिमको अनुमानको आधारमा आवश्यक स्वास्थ्य सामग्रीहरू समयमै आपूर्ति गर्ने, भण्डारण गर्ने र प्रयोग गर्नुपर्ने निकायमा पनि समयमै पर्याप्त रूपमा उपलब्ध गराउने संयन्त्र चुस्त बनाउनुहोस्। प्रधानमन्त्रीज्यू, ध्यानाकर्षण गराएका यी विषयहरू स्वास्थ्य क्षेत्रसंग मात्र सम्बन्धित विषय हुन । कोरोना महामारीले स्वास्थ्य बाहेक शिक्षा, कृषि, यायायात, पर्यटन, रोजगारी, पेशा व्यवसाय लगायत सवै क्षेत्रलाई अस्तव्यस्त पारेको छ । नागरिकको दैनिक जीवन नै खल्बलिएको छ । कैयनले रोजगारी गुमाएका छन । दैनिक श्रम गरेर जीवन धान्नेहरूलाई छाक टार्न कठिन भएको छ । व्यवसाय चौपट भएको छ । किसानलाई मल, विउ देखि कृषि उपजको विक्रिवितरणमा समस्या भएको छ । कतिपय नागरिकले औषधि समेत किनेर खान सकेका छैनन । यस्तो अवस्थामा सरकारले ुघर बस सुरक्षित बसु भनेर मात्र हुँदैन । तिनलाई मद्दत चाहिएको छ । तर, तिनका समस्यामा सरकार कहाँ छरु तर्साएर, कार्वाही गर्छु भनेर कानूनको दफा देखाएर मात्र सरकारको जिम्मेवारी पुरा हुँदैन । ति नागरिकलाइ ठोस मद्दत गर्ने योजना ल्याउनुहोस् । मसंग सरकार छ भन्ने अनुभुति दिलाउनुहोस् । राज्यले भरथेग गर्छ भन्ने विश्वास भयो भने मात्रै जीवन वचाउने यो लडाईमा सवै नागरिकको साथ पाउनुहुन्छ । अन्त्यमा, गत फागुन(चैत्रमा ध्यानाकर्षण पत्र लेख्दा सरकारलाई साथ दिने इच्छा र उर्जाले भरिएको मेरो मन यस पटक आक्रोश र निराशाले भरिएको छ । संसदको साथ, सरकारसँग स्रोत, तपाईँसँग शक्ति, सबै तहको सरकार र निकायको समन्वय, नागरिकको पूर्ण सहयोग अनि पूर्व तयारी गर्न समय हुँदाहुँदै पनि तपाईँको अहंकार, गैरजिम्मेवारीपन, अकर्मण्यता, हेपाहा प्रवृत्ति र म बाहेक कोही जान्नेसुन्ने छैन भन्ने मपाईँपनाका कारण कोरोना संक्रमण नियन्त्रण बाहिर गयो । तपाईँको सारा सक्रियता आफ्नो कुर्सी र गुट जोगाउन र आफ्नाहरूको पक्षपोषणका लागि भइरहेको छ । तर संकटको घडीमा नागरिकको जीवन रक्षाका लागि पनि देशको प्रधानमन्त्रीबाट त्यस्तै किसिमको सक्रिय नेतृत्वको आशा राख्नु प्रत्येक नागरिकको स्वभाविक अपेक्षा पनि त हो । त्यसैले अब त तपाईँमा केही संवेदनशीलता पलाउला की, जनताको जीवनको विषय तपाईँको प्राथमिकतामा पर्ला की भन्ने कारुणिक आशावादका साथ ५ महिना अगाडि देखि निरन्तर उठाइरहेका विषयहरूलाई पूनस् यो पत्र मार्फत ध्यानाकर्षण गराएको हुँ । सरकारको सकारात्मक पहलमा समन्वय र सहयोगका लागि त हामी हरदम तयारै छौँ १ जय नेपाल१ गगन थापा प्रतिनिधिसभा सदस्य मितिस् २०७७ भाद्र २"
"२ पत्रकार, श्रीमती र छोरीलाई पनि कोरोना",नवलपुर : पूर्वी नवलपरासीको कावासोतीका २ पत्रकारसहित परिवारका अन्य २ जनामा कोरोना संक्रमण देखिएको छ। पीसीआर रिपोर्ट पोजेटिभ देखिएपछि ४१ वर्षीय पत्रकार एकसाताअघिसामुदायिक प्राकृतिक चिकित्सालय रजहरको आइसोलेसनमा भर्ना भएका थिए। त्यसक्रममा उनको परिवारमा समेत परीक्षण गरिएको थियो। परीक्षणका क्रममा उनकी ३७ वर्षीया श्रीमती र १४ वर्षीया छोरीमा पनि संक्रमण देखिएको स्वास्थ्य कार्यालयका प्रमुख केशव चापागाईले बताए। छोराको भने नेगेटिभ रिपोर्ट आएको छ। संक्रमित पत्रकार स्थानीय एफएम रेडियो र साप्ताहिक पत्रिकाका सञ्चालक हुन्। संक्रमित पत्रकारसँग अन्य पत्रकारहरु पनि सँगै हिडेपछि उनीहरुको समेत परीक्षण गरिएको थियो। त्यस क्रममा अर्का ३७ वर्षीय पत्रकारमा पनि कोराना संक्रमण रहेको मंगलबार पुष्टि भएको स्वास्थ्य प्रमुख चापागाइले जानकारी दिए। उनी कावासोतीबाट सञ्चालन हुने एक अनलाइनका अध्यक्ष एंव प्रबन्ध निर्देशक हुन्। पत्रकारमा संक्रमण देखिएपछि अहिलेसम्म नवलपुरका करिब ५० जना पत्रकारको परीक्षण गरिएको स्वास्थ्य प्रमुख चापागाईले बताए। अधिकांशको रिपोर्ट नेगेटिभ आएको छ। केहीको रिपोर्ट आउन बाँकी छ। मंगलबार पोजेटिभ देखिएका पत्रकारसहित अर्का पत्रकारका परिवारलाई पनि सामुदायिक प्राकृतिक चिकित्सालयको आइसोलेसनमा पठाइएको छ। यसैबीच नवलपुरमा समुदाय स्तरमा गरिएको परीक्षणमा १७ जनामा पोजेटिभ देखिएको छ। अहिलेसम्म नवलपुरमा ३४६ जनामा संक्रमण देखिएको स्वास्थ्य प्रमुख चापागाईले जानकारी दिए ।
धरानमा भदौ १० गतेसम्म लकडाउन,"धरान : कोरोना भाइरसको संक्रमण दैनिक वृद्धि भएपछि धरान उपमहानगरपालिकामा लकडाउनको समय थप गरिएको छ । मंगलबार बसेको कार्यपालिका बैठकले धरानमा भदौ १० गतेसम्म लकडाउन गर्ने निर्णय गरेको मेयर तिलक राईले जानकारी दिए। पछिल्लो समय धरानमा विदामा आएका भारतीय सेनामा कार्यरत नेपाली र ट्राभल हिष्ट्री नै नभएकालाई समेत कोरोना भाइरसको संक्रमण देखिन थालेपछि संक्रमणबाट बचाउनका लागि धरानमा लकडाउनको समय थप गरिएको मेयर राईले बताए। यस अगाडि दुई पटक गरी गरिएको लकडाउनको समय मंगलबार सकिएको छ । सर्बसाधारणको जनगुनासोका कारण बिहान ८ बजेसम्म तरकारी, खाद्यान्न र दूध पसल खोल्न दिने बैठकले निर्णय गरेको छ । सोमबारसम्म धरानमा मात्र संक्रमितको संख्या ९२ पुगेको उपमहानगरपालिकाका स्वास्थ्य शाखा प्रमुख उमेश मेहताले जानकारी दिए।"
करेन्ट लागेर मजदुरको मृत्यु,धरान : सुनसरीको बर्जु गाउँपालिका ५ मा रहेको ईष्टन सुगरमिलमा काम गर्ने ४२ वर्षीय तेजनारायण चौधरीको मंगलबार मृत्यु भएको छ । बिहान १० बजेतिर मिलमा काम गर्ने क्रममा करेन्ट लागेर घाइते भएका थिए। उपचारका क्रममा विराटनगरको गोल्डेन अस्पतालमा मृत्यु भएको सुनसरीका प्रहरी प्रमुख एसपी कमल थापाले जानकारी दिए । घटनाबारे थप अनुसन्धान भइरहेको प्रहरीले जनाएको छ।पोष्टमार्टमपछि मृतकको शव परिवारलाई जिम्मा लगाउने तयारी भइरहेको छ ।
चीनका लागि जासुसी गरेको आरोपमा अमेरिकी गुप्तचर पक्राउ,"चीनका लागि जासुसी गरेको आरोपमा अमेरिकी गुप्तचर निकाय सीआईएका भूतपूर्व अधिकारीलाई पक्राउ गरिएको छ । एक नातेदारसँग मिलेर जासुसी गरेको आरोपमा ती पक्राउ परेका हुन् । ६७ वर्षीय एलेक्ज्यान्डर युक चिङ मालाई गत शुक्रवार पक्राउ गरिएको र अभियोग लगाइएको अमेरिकी न्याय मन्त्रालयले एउटा विज्ञप्तिमा उल्लेख गरेको छ । उनले राष्ट्रिय सुरक्षासम्बन्धी वर्गीकृत सूचना चिनियाँ गुप्तचर अधिकारीहरूलाई दिएको आरोप लगाइएको छ । चीन र अमेरिकाबीच तनाव चुलिएको बेला जासुसीका आरोपमा पक्राउ परेका उनी सबैभन्दा महत्त्वपूर्ण व्यक्ति हुन् । मालाई मङ्गलवार अदालतमा पेस गरिन लागेको छ । दोषी ठहर भएमा उनलाई आजीवन कारावास सजाय हुनसक्छ । माको जन्म हङकङमा भएको थियो । तर उनी अमेरिकाका अङ्गीकृत नागरिक हुन्। उनले सन् १९८२ मा सीआईएमा काम गर्न थालेका थिए। अभियोजनकर्ताहरूका अनुसार सात वर्षपछि सीआईए छोडेर उनी अर्कै काम गर्न चीनको शाङ्घाई गए र २००१ मा फर्किए। मार्च २००१ मा हङ्कङमा भेटघाटहरू भएपछि मा र उनका नातेदारले एक दशक चीनका लागि जासुसी गरेको आरोप छ । ती दुईले सीआईएका कर्मचारी, गतिविधि र सञ्चार गोप्य राख्ने उपायहरूबारे चिनियाँ पक्षलाई जानकारी दिएको बताइएको छ । हङकङमा भएको एउटा भेटमा गोप्य सूचना दिएबापत माले ५०,००० डलर लिएको भिडिओ प्रमाण उपलब्ध भएको अमेरिकाको दाबी छ । अदातलमा पेस गरिएको कागतपत्रमा हवाईमा बस्दा माले चीनका लागि सूचना संकलन गर्ने उद्देश्यले एफबीआईमा काम गर्न खोजेको उल्लेख छ । उनलाई एफबीआईको होनोलुलुस्थित कार्यालयले सन् २००४ मा करारमा भाषाविद्को जागिर दिएको थियो । उनले त्यहाँबाट गोप्य कागजपत्र चोरेको आरोप छ । तर उनलाई किन पक्राउ गरिएको थिएन भन्ने स्पष्ट छैन। माको षड्यन्त्रमा संलग्न उनका नातेदारको नाम उल्लेख गरिएको छैन । तर उनी ८५ वर्षका भएको र अमेरिकाका अङ्गीकृत नागरिक भएको अभियोजनकर्ताहरूको भनाइ छ।"
कोभिड अस्पतालका व्यवस्थापकलाई नै कोरोना संक्रमण,"विराटनगर : विराटनगरको कोशी अस्पताल कोभिड१९ उपचार केन्द्रका व्यवस्थापक ज्ञानबहादुर बस्नेतमा कोरोना भाइरसको संक्रमण देखिएको छ । बस्नेत जिल्ला स्वास्थ्य कार्यालय मोरङका प्रमुख पनि हुन् । २०७६ चैतदेखि सञ्चालन भएको अस्पतालको व्यवस्थापन उनले नै हेर्दै आएका थिए । केही दिनदेखि कोरोनाको आशंकामा उनी 'क्वारेन्टाइन' मा थिए । स्वाब संकलन गरेर पीसीआर परीक्षण गराउँदा रिपोर्ट पोजिटिभ आएको बस्नेतले बताए । स्वास्थ्य कार्यालयका अर्का एक कर्मचारीलाई पनि कोरोना संक्रमण पुष्टि भएको छ । यसअघि कार्यालयका जनस्वास्थ्य निरीक्षकमा कोरोना देखिएको थियो । उनी मोरङको सुन्दरहरैंचा नगरपालिकास्थित पूर्वाञ्चल विश्वविद्यालयको कोभिड१९ अस्पतालमा खटिएका थिए । आफ्नै कार्यालयका कर्मचारीको 'कन्टयाक्ट ट्रेसिङ' मा परेका बस्नेतमा कोरोना देखिएको हो । बस्नेतले अहिले 'होम आइसोलेसन 'बाटै कार्यालयको काम गरिरहेको बताए । आफ्ना कर्मचारीलाई कोरोना देखिएको र कोभिड अस्पतालमा कोरोना संक्रमितको व्यवस्थापनमा नियमित खटिएका कारण कहाँबाट आफूमा संक्रमण सरेको हो भन्ने यकिन नभएको उनको भनाइ छ । 'कोरोना संक्रमितको व्यवस्थापनमा 'फ्रन्टलाइन'मा बसेर काम गरेका कारण संक्रमण भएको हुन सक्छ,' उनले भने, 'समुदायस्तरमै कोरोना फैलिइसकेका कारण संक्रमणको स्रोत पत्ता लाग्न मुस्किल छ।' अहिले आफूलाई ज्वरो आउने र शरीर दुख्ने लगायत सामान्य समस्या रहेको बस्नेतले बताए ।"
क्यानडाका अर्थमन्त्री बिल मोर्नीले दिए राजीनामा,"टोरन्टो : क्यानडाका अर्थमन्त्री बिल मोर्नीले आफू निकट सम्बन्ध रहेको एक सामाजिक संस्थालाई सरकारी कार्यक्रम दिलाउन भूमिका खेलेको आरोपमा छानबिन हुन थालेपछि राजीनामा दिएका छन् । प्रधानमन्त्री जस्टिन ट्रुडोको छविमै आँच आउने अवस्था सिर्जना भएपछि उनले मन्त्री सहित साँसद पदबाट पनि राजीनामा दिएका हुन् । अहिले मन्त्री मोर्नीका परिवारका सदस्यहरुसँग डब्लुई च्यारिटी नामको संस्थाको सम्बन्धमा अनुसन्धान शुरु भएको छ, र प्रारम्भिक विवरणमा च्यारिटीसँग सम्बन्ध रहेका प्रमाणहरु सार्वजनिक भएका छन् । सरकारी अनुदानप्राप्त विद्यार्थी स्वयंसेवी कार्यक्रमका लागि डब्लुई च्यारिटीलाई ६७ करोड अमेरिकी डलरको एउटा कार्यक्रम संचालनको जिम्मेवारी दिइएको थियो । मन्त्री मोर्नीले आफूले विभिन्न भ्रमणका क्रममा डब्लुई च्यारिटीबाट यातायात खर्च बुझेको स्वीकार गरेका छन् । उनले भने, 'म क्यानडाको अर्थमन्त्री र सांसद पद दुबैबाट राजीनामा दिँदैछु ।'"
भारतीय गृहमन्त्री अमित शाह अस्पताल भर्ना,"भारतीय गृहमन्त्री अमित शाहलाई मंगलबार नयाँ दिल्लीस्थित एम्स अस्पतालमा भर्ना गरिएको छ । कोरोना नेगेटिभ आएको चार दिनमा थप स्वास्थ्य समस्या देखिएपछि उनलाई मंगलबार अस्पतालमा भर्ना गरिएको हो । उनी कोरोना संक्रमण पुष्टि भएसँगै दुई साता आइसोलेसनमा बसेका थिए । गत साता मात्र नेगेटिभ रिपोर्ट आएपछि शाह अस्पतालबाट डिस्चार्ज भएका थिए । तर, थकान ज्यान दुख्ने लगायतका समस्या देखिएकाले उनलाई मंगलबार फेरी अस्पतालमा भर्ना गरिएको हो । ५५ वर्षिय शाहको पछिल्लो समय स्वास्थ्य केही जटिल बनेको थियो । तर पनि उनले अस्पतालबाटै आफ्नो नियमित काम गरिराखेको थिए ।"
स्याङ्जा अस्पताल एक साताका लागि सिल,"स्याङजा : सोमबार साँझ कोरोना संक्रमण पुष्टि भएका ६० वर्षीय पुरुष कैदीबन्दीको उपचारमा संलग्न भएको भन्दै जिल्ला अस्पताल स्याङ्जा एक साताका लागि सिल गरिएको छ । कारागारमा रहेका ती पुरुषमा ज्वरो, रुघाखोकी र श्वासप्रश्वासमा समस्या देखिएपछि शनिबार सदरमुकामस्थित अस्पतालमा उपचारका लागि पुर्याइएको थियो । उपचारमा संलग्न चिकित्सकको टोलीले कोभिडको शंका गरी उनको नमूना स्वाब परीक्षणका लागि आइतबार साँझ पोखरा पठाएको थियो । संक्रमितका उपचारमा संलग्न सम्पूर्ण चिकित्सक, स्वास्थ्यकर्मी र सम्पर्कमा आएका अन्य व्यक्तिको कन्ट्याक्ट ट्रेसिङ गर्नुपर्ने र अस्पतालको निर्मलीकरण गर्नुपर्ने भएको जनाउँदै एक साताका लागि अस्पतालबाट हुने सबै सेवा बन्द गरी सम्बन्धित चिकित्सक टोलीलाई सेल्फ क्वारेन्टाइनमा बस्ने गरी बन्द गर्ने निर्णय गरिएको प्रमुख जिल्ला अधिकारी गंगाबहादुर क्षत्रीले जानकारी दिए । कैदीबन्दीमा कोरोना पुष्टि भएको खबर सार्वजनिक भएसँग मंगलबार बिहान बसेको जिल्ला कोभिड संकट व्यवस्थापन केन्द्रको बैठकले अस्पताल सिल गर्ने निर्णय गरेको अस्पताल प्रमुख मेडिकल सुपरिटेण्डेन्ट डा सुशिल मरासिनीले बताए । अस्पताल बन्द भएसँगै सेवाग्राहीमा पर्नसक्ने असुविधाप्रति क्षमाप्राथि रहेको जनाउँदै कोभिड विरुद्धको लडाइमा आवश्यक सावधानी अपनाउन समेत सूचित गराइएको छ । संक्रमितको उपचारका लागि पोखरा रिफर गरिएको अस्पतालका प्रवक्ता डा अन्जु अर्यालले बताइन् ।"
विदेशबाट कामदार फिर्ता नल्याए सरकारविरुद्ध मुद्दा हाल्ने चेतावनी,"काठमाडौं : कामदार फिर्ता ल्याउन सरकारले आनाकानी गरे सरकारविरुद्ध अदालत जाने सरोकारवाला निकायले चेतावनी दिएका छन् । मानव अधिकारका लागि जनमञ्च (पिुपुल फोरम) ले सर्वोच्च अदालतले गरेको कामदार फिर्तासम्बन्धी फैसला कार्यान्वयन नगरे सरकारविरुद्घ मानोमानीको मुद्दा लगाउने चेतावनी दिएको छ । पिपुल फोरमले विभिन्न देशमा अलपत्र कामदार निःशुल्क फिर्ता सम्बन्धी निर्देशिका कार्यन्वयनबारे मंगलबार आयोजना गरेको भर्चुअल अन्तरक्रिया कार्यक्रम बोल्दै अधिवक्ता सोम लुईटेलले सर्वोच्चको आदेश कार्यान्वयन नगर्ने सरकारी निकाय र व्यक्तिविरुद्घ मुद्दा दायर गर्ने तयारी भएको बताए । सर्वोच्चले वैशाख ४ मा अलपत्र परेका कामदारलाई तत्काल फिर्ता ल्याउन आदेश गरेको थियो । यस्तै असार १ गते अति समस्यामा परेका कामदारलाई सरकारी कोषबाट फिर्ता ल्याउन आदेश दिएको थियो । कोरोना भाइरस(कोभिड १९) का कारण विभिन्न देशमा रहेका लाखौं नेपाली कामदार स्वदेश फर्कन पाएका छैनन् । सरकारले मंगलबारदेखि चार्टर्ड उडानसमेत रोकेको छ । साउनसम्म ५५ हजार नेपाली स्वदेश फर्किएका छन् । सर्वोच्चको पछिल्लो आदेश अनुसार कोही कामदार पनि आउन पाएका छैनन् । अति समस्यामा परेका कामदारलाई वैदेशिक रोजगार कल्याणकारी कोषबाट फिर्ता ल्याउन निर्देशिका समेत जारी भए पनि अझै कार्यान्वयन हुन सकेको छैन । अधिवक्ता एवम् श्रमविज्ञ लुईटेलले शोधभर्ना गरेर कामदारलाई टिकटको पैसा सरकारले दिनुपर्ने बताए । विदेश गएको दुई तीन महिनाभित्रै फर्कन परेका कामदारलाई सरकारले क्षतिपूर्तिसमेत दिनुपर्ने उनको माग छ । गन्तब्य मुलुकमा कोभिड १९को महामारीमा गरिएको बन्दावन्दीले लाखौं कामदारले रोजगारी गुमाएका छन् । काम गरेको तलबमा कटौती गरिएको छ । कम्पनी बन्द भइ धेरैले रोजगारी गुमाएर खान नपाइ अलपत्र परेका छन् । अधिवक्ता कृष्ण न्यौपानेले गन्तव्य मुलुकमा तलब नै नदिइ अलपत्र परेको, हवाइ उडान बन्द भइ मृतक कामदारको शव ल्याउन सरकारले चासो नदिएको बताए । धेरै आप्रवासी कामदार कोभिड १९ को संक्रमण भई बिरामी परेका छन् । कति कामदारले ज्यान नै गुमाएका छन् । पिपुल फोरमले अन्तर्राष्ट्रिय, क्षेत्रीय, राष्ट्रिय र स्थानीय स्तरमा अन्तरक्रिया गरी आप्रवासी कामदार फिर्ता र पुर्नएकिकरण कार्यक्रम बारे नागरिक समाजको नीतिपत्र बनाइ सरकारलाई हस्तान्तरण गरेको जनाएको छ । पिपुल फोरमले कोभिड १९ को महामारीको समयमा विदेशमा रहेका कामदारको रोजगारी व्यवस्थापन, उद्धार, पुनःएकिकरण तथा अलपत्र कामदारलाई निःशुल्क स्वदेश फिर्ता गर्न माग राखि सर्वोच्चमा रिट दायर गरेको थियो ।"
सिंगापुरमा पाँच अर्ब डलर बढीको राहत प्याकेज घोषणा,सिंगापुरले कारोना भाइरसका कारण ह्रास भएको अर्थतन्त्रमा सुधार ल्याउनका लागि ५ अर्ब ८० करोड अमेरिकी डलर बराबरको राहत प्याकेजको घोषणा गरेको छ । सिंगापुरका प्रधानमन्त्रीले गत मार्च महिनाबाट नै सुरु गरेको सो प्याकेज बारेमा मंगलबार जानकारी दिएका छन् । साउथ चाइना मर्निङ पोष्टले जनाएअनुसार सिंगापुरमा ह्रास भएको अर्थतन्त्रको सुधारका लागि भन्दै यहाँको सरकारले घोषणा गरेको यो आर्थिक प्याकेजको कार्यक्रम आगामी मार्च महिनासम्मका लागि भएको बताएको छ । सिंगापुरका उपप्रधानमन्त्री तथा अर्थमन्त्री हङ स्वी कायतले यो आर्थिक प्याकेजले यहाँका कम्पनीहरुलाई आफ्ना आर्थिक क्रियाकलापकहरु गर्न तथा रोजगारमा असर परेका नागरिकलाई पुनः काममा बोलाउन पनि सहयोग पुग्न सक्ने अपेक्षा गरिएको बताए । साउथ चाइना मर्निङ पोष्टकाअनुसार यहाँको पछिल्लो समयको बेरोजगार दरमा पनि बृद्धि भएको देखिएको छ । पछिल्लो महिना २९ प्रतिशतमा बेरोजगार दर पुगेको छ। यो दर यसै वर्षको जनवरी देखि मार्चसम्मको भन्दा धेरै हो । त्यस अवधिमा यहाँको बेरोजगार दर २४ प्रतिशत मात्र थियो । उपप्रधानमन्त्री कायतले सिंगापुर सरकारले यो राहातको कार्यक्रम मार्च महिनादेखि शुरु भएर आगामी वर्षको मार्च सम्मका लागि गरेको हो । यस अवधिमा यहाँ आर्थिक क्रियाकलापकरुलाई चलायमान बनाउन र उद्योग तथा कारखानाहरुमा गुमेका रोजगारीहरु पनि पुनस्र्थापना गर्न देशका उद्योग सञ्चालकहरुले पनि यो कोषको उपयोग गर्न सक्नेछन् । यो रकम यहाँको हवाई उड्डयनका साथै पर्यटन क्षेत्र र मजदुरहरुको ज्याला आदिका लागि पनि उपलब्ध गराइने उनले बताए । विश्वको अर्थतन्त्रमा कोरोना भाइरसको महामारीले असर गरेसँगै यसको प्रभाव सिंगापुरमा पनि परेको छ । यहाँको अर्थतन्त्रलाई ध्वस्त हुन नदिन सरकारले यो प्रस्ताव गरेको बताइएको छ ।
बीपीमा प्लाज्मा थेरापीबाट कोरोना संक्रमितको उपचार,धरान : बीपी कोइराला स्वास्थ्य विज्ञान प्रतिष्ठान धरानमा कोरोना भाइरस (कोभिड१९) संक्रमित बिरामीका लागि प्लाज्मा थेरापी सुरु गरिएको छ । प्रतिष्ठानको कोभिड अस्पतालमा चिकित्सकले सोमबार राती धरानमा पहिलो पटक प्लाज्मा थेरापी सुरु गरेका हुन् । प्रतिष्ठानको कोभिड अस्पतालमा भर्ना भएका धरान ८ का ६७ वर्षीय पुरुषलाई प्लाज्मा थेरापी गरिएको प्रतिष्ठानका मेडिसिन विभाग प्रमुख डा संजिवकुमार शर्माले जानकारी दिए। कोरोना भाइरस संक्रमणबाट निको भएका मोरङको सुन्दर हरैचा नगरपालिकाका एक युवाले प्लाज्मा दान गरेपछि संक्रमित वृद्धलाई प्लाज्मा चढाइएको डा शर्माले बताए । प्लाज्मा थेरीपी गर्न कोरोना संक्रमणबाट निको भएका व्यक्तिको रगत आवश्यक पर्दछ । कोरोना निको भएका व्यक्तिको शरीरमा भाइरससँग लड्न एन्टिबडी उत्पादन भएको हुनाले प्लाज्मा छुट्याएर संक्रमित बिरामीलाई प्लाज्मा चढाइएको डा शर्माले बताए । संक्रमित भएर निको भएका व्यक्तिको शरिरमा बनेको एन्टिबडी संक्रमित व्यक्तिलाई प्लाज्मा चढाउँदा कोरोना भाइरसलाई मार्ने र संक्रमित व्यक्ति निको हुने डा शर्माले बताए । उनले कोरोना जितेर घर फर्कएकालाई आफ्नो प्लाज्मा दान गरी अन्य बिरामीको जीवन रक्षा गर्न सबैमा अनुरोध गरेका छन् । कोरोना भाइरस संक्रमित जसको रोग प्रतिरोधात्मक क्षमता कम छ त्यस्ता बिरामीलाई प्लाज्मा थेरापी गर्दा निको पार्न सहज हुने डा शर्माले बताए। उनले प्रतिष्ठानको सम्पर्कमा आएर प्लाज्मा दान गर्न आव्हान गरेका छन् । यस अगाडि विराट नर्सिङ होमका संचालक डा ज्ञानेन्द्र कार्कीलाई पनि प्लाज्मा थेरामी गरिएको थियो । उनी हाल कोरोनामुक्त छन् ।
संक्रमणको आशंकामा प्रेस काउन्सिलको सचिवालय बन्द,"काठमाडौं : कर्मचारीमा कोरोना भाइरस (कोभिड१९) संक्रमणको आशंकामा प्रेस काउन्सिलको सचिवालय बन्द भएको छ । काउन्सिलका सूचना अधिकारी दीपक खनालले विज्ञप्ति सार्वजनिक गर्दै शुक्रबारसम्म कार्यालय बन्द रहने जानकारी दिएका हुन् । सूचना अधिकारी खनालका अनुसार काउन्सिलमा कार्यरत कर्मचारी र आन्तरिक अडिटरलाई समेत ज्वरो आउने, खोकी लाग्ने लक्षण देखिएपछि शुक्रबारसम्म बन्द गर्ने निर्णय मंगलबार बसेको काउन्सिल बोर्ड बैठकले गरेको हो । कर्मचारीको कोरोना परीक्षणका लागि स्वाब दिइएको र रिपोर्ट नआउँदासम्मका लागि कार्यालय बन्द भएको विज्ञप्तिमा उल्लेख छ । कार्यालय बन्द भए पनि उजूरी अनलाइनबाट लिइने उनको भनाइ छ । आचारसंहिताको अनुगमन भने निवासबाटै हुने खनालले सार्वजनिक गरेको विज्ञप्तिमा भनिएको छ ।"
६ थपिएसँगै कर्णालीमा कोरोना संक्रमितको संख्या २ हजार ८७ पुग्यो,सुर्खेतः कर्णाली प्रदेशमा थप ६ जनालाई कोरोना भाइरस (कोभिड१९) संक्रमण पुष्टि भएको छ । पछिल्लो २४ घण्टामा दैलेख अस्पतालदैलेख र चौरजहारी नगरपालिका पीसीआर प्रयोगशालारुकुम (पश्चिम)मा गरिएको परीक्षणमा थप ६ जनामा कोरोना पृष्टि भएको हो । कोरोना भाइरस संक्रमण हुनेमा दैलेखका ५ जना र रुकुमपश्चिमका १ जना रहेको सामाजिक विकास मन्त्रालयका स्वास्थ्य शिक्षा अधिकृत नवराज कँडेलले जानकारी दिए । योसँगै कर्णालीमा कोरोना संक्रमितको संख्या २ हजार ८७ पुगेको छ ।कर्णालीमा पछिल्लो २४ घण्टामा ६ सय ५५ जनाको स्वाब परीक्षण गरिएको थियो ।जसमध्ये थप ६ जनामा कोरोना संक्रमण पुष्टि भएको हो । कर्णालीमा हालसम्म ४८ हजार ६ सय ३१ जनामाको पीसीआर परीक्षण गरिएको छ । एक हजार नौ सय ३२ जना कोरोनामुक्त भएका छन्।कोरोनाले ६ जनाको मृत्यु भइसकेको छ ।
गर्भवतीसहित तीनजनामा कोरोना संक्रमण पुष्टि,धरान : सुत्केरी हुन बीपी कोइराला स्वास्थ्य विज्ञान प्रतिष्ठान धरान आएकी गर्भवतीसहित तीनजनामा कोरोना भाइरस संक्रमण पुष्टि भएको छ । प्रतिष्ठानको प्रसूति विभागमा सुत्केरी गराउन आएकी धुनुषाकी २९ वर्षीय महिलामा कोरोना संक्रमण देखिएको प्रतिष्ठानका प्रवक्ता डा निदेश सापकोटाले बताए । प्रतिष्ठानको प्रसूति विभागमा पाठेघरको शल्यक्रिया गर्न भर्ना आएकी अर्की ३५ वर्षीया महिला र शिशु वार्डकी स्टाफ नर्सलाई समेत कोरोना पुष्टि भएको डा सापकोटाले बताए । प्रतिष्ठानको शिशु वार्डमा कार्यरत नर्सको भने कन्ट्रयाक ट्रेसिङका आधारमा पीसीआर परीक्षण गरिएको थियो । यस अगाडि प्रतिष्ठानमा कार्यरत ६ नर्स र २ डाक्टरमा कोरोना पुष्टि भएको थियो । गर्भवतीसहित तीनैजनालाई उपचारका लागि मंगलबार कोभिड अस्पताल भर्ना गरिएको छ । प्रसूति वार्डमा भने सेनिटाइजर गरिएको डा सापकोटाले बताए । बिरामी संक्रमित भएका स्थानबाट पीसीआर चेक नगरी पठाउने गरेका कारण वीपी प्रतिष्ठानमा समेत कोरोनाको जोखिम बढेको छ ।
पीसीआर परीक्षणलाई व्यवस्थित गरिँदै,"विराटनगर : कोरोना भाइरस शंकास्पदको स्वाब संकलनपछि गरिने पीसीआर परीक्षणलाई प्रदेश १ मा व्यवस्थित गरेर लगिने भएको छ । पावर र पहुँच हुनेको पीसीआर परीक्षण रिपोर्ट चाँडै प्राप्त हुने तथा पावर नपुग्नेको एक सातासम्म पनि रिपोर्ट नआउने गरेको पाइएपछि सामाजिक विकास मन्त्रालयले यस विषयमा चासो दिएको हो । कोरोना संक्रमण तीव्र रुपमा फैलिएर संक्रमित हुनेको दर बढेसँगै सीमित क्षमतालाई भरपुर सदुपयोग गर्दै परीक्षणलाई व्यवस्थित बनाएर लैजान लागिएको हो । मन्त्री जीवन घिमिरेको अध्यक्षतामा बसेको बैठकले परीक्षणलाई व्यवस्थित र वैज्ञानिक बनाउनुको विकल्प नभएको निस्कर्ष निकालेको छ । मन्त्रालयले कस्ता शंकास्पदलाई परीक्षणमा प्राथमिकता दिने भनेर पनि छुट्याएको छ । सघन उपचार कक्षमा उपचाररत र सिकिस्त बिरामीहरु, कोभिड१९ जस्तै लक्षण भई शंकास्पद कारणले मृत्यु भएका व्यक्तिहरु, चिकित्सकको सल्लाह बमोजिम लक्षण देखिएका व्यक्तिहरु, तत्कालै शल्यक्रिया गर्नु पर्ने बिरामीलाई परीक्षणमा प्राथमिकता दिइने प्रदेश अस्पताल विकास तथा चिकित्सा सेवा महाशाखा प्रमुख सागर प्रसाईले बताए । उनले संक्रमित व्यक्तिको प्रत्यक्ष सम्पर्कमा आएका परिवारका सदस्यहरु र संक्रमितसँग १५ मिनेटभन्दा बढी एक मिटरको दूरी कायम नगरी प्रत्यक्ष सम्पर्कमा रहेका व्यक्तिहरुलाई न्यूनतम ५ दिन होम आइसोलेसनमा बसेपछि पीसीआर परीक्षणको प्राथमिकतामा राखिएको बताए । विदेशबाट आएर न्यूनतम पाँच दिन क्वारेन्टाइनमा बसेका व्यक्तिहरु र कोभिड१९ संक्रमण व्यवस्थापनका लागि फ्रन्टलाइनमा खटिएका स्वास्थ्यकर्मी, सुरक्षाकर्मी तथा अन्य कर्मचारीहरु पीसीआर परीक्षणको प्राथमिकतामा पर्ने जानकारी प्रसाईले दिए । दायरा बढाइँदै परीक्षणलाई व्यवस्थित गरिएपछि रिपोर्ट समयमा नआएर तनावमा परेका सर्वसाधारणलाई राहत पुग्ने अपेक्षा गरिएको छ । परीक्षणमा ढिलाई हुँदा र प्राथमिकतामा नपर्दा कतिपयको रिपोर्ट एक सातासम्म पनि प्राप्त हुन सकिरहेको छैन ।परीक्षण गर्न स्वाब दिएका कतिपयको मृत्यु भइसक्दा पनि लामो समयसम्म रिपोर्ट आउने गरेको थिइन् । प्रदेश १ मा रहेका चारवटा प्रयोगशालाबाट अहिले पीसीआर परीक्षणको काम भइरहेको छ । विराटनगरको कोशी अस्पताल, प्रदेश जनस्वास्थ्य प्रयोगशाला, बीपी कोइराला स्वास्थ्य विज्ञान प्रतिष्ठान धरान र झापाको मेची अञ्चल अस्पतालबाट पीसीआर परीक्षण हुँदै आएको छ । हालसम्म प्रदेश १ मा ६७ हजार एक सय ७८ जनाको पीसीआर परीक्षण गरिएको छ । परीक्षण गरिएका मध्ये दुई हजार ९३ जनाको रिपोर्ट पोजिटिभ आएको छ ।"
प्रशासनमा नागरिकता बनाउनेको भीड,"अछाम : जिल्ला प्रशासन कार्यालय अछाममा नागरिकता बनाउनेको भीड लाग्न थालेको छ। दैनिक ६० देखि ७० जना नागरिकता बनाउन आउने गरेको सहायक प्रमुख जिल्ला अधिकारी नन्द किशोर यादवले जानकारी दिए । नागरिकता बनाउने अधिकांश भारतबाट जिल्ला फर्किएका रहेको उनले बताए । कोरोनाका कारण रोजगार गुमाएर गाउँ फर्किएका अहिले नागरिकता बनाउन प्रशासन आउन थालेपछि भीड बढेको सहायक प्रजिअ यादवले बताए । उनले भने, 'नागरिकता बनाउने धेरै जस्तो भारतबाट आएका छन्, कहिलेकाहीँ ८० देखि ९० जनासम्म नागरिकता बनाउन आउने गरेका छन्, वर्षाका कारण बाटो अवरुद्ध हुँदा अझै नागरिकता बनाउन आउन पाएका छैनन्,यसले गर्दा कोरोनो जोखिम पनी उत्तिकै बढेको छ ।' सजगता अपनाएर सेवा दिइरहेको यादवले बताए । जिल्लामा पनि समुदायस्तरमा कोरोना भाइरस (कोभिड(१९) संक्रमण खिम बढ्दै गएपछि जिल्ला प्रशासन कार्यालय अछामले सेवालाई आलोपालो गर्दै आएको छ।प्रशासन कार्यालयमा हुने भीडभाड कम गर्न जिल्ला भरीका सेवाग्राहीलाई सेवा दिन बार तोकिएको छ । जिल्लाको साँफेबगर नगरपालिकाका सेवाग्राहीका लागी आइतबार तोकेको छ । यसैगरी ढकारी र तुर्माखाद गाउँपालिकाका लागि सोमबार, मेल्लेख रामारोशन गाउँपालिकाका लागि मंगलबार, कमलबजार र पञ्चदेवल बिनायक नगरपालिकाका लागि बुधबार, बान्नीगढी जयगढ र चौरपाटी गाउँपालिकाका लागि बिहीबार र मंगलसेन नगरपालिकाका सेवाग्राहीका लागि शुक्रबार तोकेको छ ।"
रुसले बनाएको कोरोनाको खोप लगाउन मेक्सिकन राष्ट्रपति तयार,"मेक्सिको सिटी : रुसमा तयार भएको भनिएको कोभिड १९ को खोप आफू लगाउन तयार रहेको मेक्सिकोका राष्ट्रपतिले बताएका छन् । मेक्सिकोका राष्ट्रपति आन्द्रेज मेनवेल लोपेज ओबराडोरले उक्त खोप प्रभावकारी प्रमाणित भएमा आफू लगाउन तयार रहेको बताएका हुन् । यसअघि फिलिपिन्सका राष्ट्रपति रोड्रिगो दुतेर्तेले पनि रुसले बनाएको खोप लगाउने प्रतिक्रिया दिएका थिए । सबैभन्दा पहिलो खोप लगाउने व्यक्तिमा म हुनेछु, मेक्सिकोका राष्ट्रपति ओबराडोरले बताएका छन् । रुसले गत साता मात्रै कोभिड १९ को भ्याक्सिन तयार पारेको भन्दै दर्ता गरिसकेको छ । उक्त खोपको उत्पादन पनि हुन थालेको बताइएको छ । तर अन्य देशका विज्ञले यसको विश्वसनीयतामाथि आशंका र प्रश्न पनि गरेका छन् । रुस वाहेक चीन, अमेरिका लगायत विभिन्न देशका १ सय भन्दा धेरै स्थानमा कोभिड १९ को खोप परीक्षण भइरहेको छ । तर आम जनताको स्तरमा खोप पुग्न २०२१ नै लाग्ने बताइएको छ ।"
कर्णाली सरकारको प्रगति : एक वर्षमा डेढ किलोमिटर सडक कालोपत्रे !,"सुर्खेत : कर्णाली प्रदेश सरकारले एक वर्षको अवधिमा जम्मा डेढ किलोमिटर सडक कालोपत्रे गरेको छ। प्रदेश सरकारले बर्षमा प्रदेशभर डेढ किलोमिटर सडक कालोपत्रे गरिएको जनाएको हो। सडक पूर्वाधारलाई प्राथमिकता दिएको कर्णाली सरकारले यसैलाई भौतिक प्रगति भनेको छ। एक वर्षमा प्रदेशभर जम्मा डेढ किलोमिटर अर्थात एक हजार आठ सय २० मिटर सडक कालोपत्रे भएको प्रदेश सरकारको प्रगति विवरणमा उल्लेख छ। भौतिक पूर्वाधार विकास मन्त्रालयका अनुसार सुर्खेतमा सातसय २० मिटर सडक कालोपत्रे भएको छ। यस्तै प्रदेश सरकारकै लगानीमा गत आर्थिक वर्षमा रुकुमपश्चिममा ११ सय मिटर सडकमा कालोपत्रे गरिएको मन्त्रालयका प्रवत्ता गोपाल शर्माले जानकारी दिए। प्रदेशका दुई जिल्लामा मात्र सडक कालोपत्रे भएको प्रगति प्रतिवेदनमा जनाइएको छ। यस्तै सोही अवधिमा प्रदेश सरकारले प्रदेशभर जम्मा ४९ किलोमिटर सडकमा ग्राभेल गरेको छ। जसअन्तर्गत सुर्खेतमा १२, जुम्लामा साढे एक, दैलेखमा साढे दुई, सल्यानमा सात र रुकुमपश्चिममा २६ किलोमिटर गरी कुल ४९ किलोमिटर सडक ग्राभेल गरिएको हो। यस्तै सोही अवधिमा प्रदेशभर एकसय ५६ किलोमिटर सडकको स्तरोन्तती गरिएको छ। मन्त्रालयका अनुसार सुर्खेतमा एकसय १०, जाजरकोट र मुगुमा तीन, जुम्लामा ६, कालिकोटमा २९ र सल्यानमा पाँच किलोमिटर गरी प्रदेशभर एकसय ५६ किलोमिटर सडकको स्तरोन्नती गरिएको छ। कर्णाली प्रदेश सरकारले एक वर्षको अवधिमा करिब चारसय किलोमिटर नयाँ सडक खनेको छ। गत आर्थिक वर्षमा प्रदेशभर तीनसय ८१ किलोमिटर नयाँ सडक निर्माण गरिएको प्रदेश सरकारले जनाएको छ। प्रदेशका दश जिल्लामध्ये प्रदेश सरकारले दैलेख र रुकुमपश्चिमा सबैभन्दा बढी अर्थात ७३७३ किलोमिटर नयाँ सडक निर्माण गरेको छ। गत आर्थिक वर्षमा सल्यान र जाजरकोटमा पनि समान ५०५०, हुम्लामा साढे १४, कालिकोटमा १४, दैलेखमा साढे दुई, जुम्लामा ४५ र सुर्खेतमा २५ किलोमिटर सडकको नयाँ ट्रयाक खोलिएको भौतिक पूर्वाधार विकास मन्त्रालयले जनाएको छ। यस्तै यही अवधिमा १६ वटा पक्की पुल र २७ किलोमिटर नालीसमेत निर्माण गरिएको प्रदेश सरकारले आफ्नो प्रगति प्रतिवेदनमा उल्लेख गरेको छ। सडक पूर्वाधारको विकास बिना कर्णालीको समृद्धि सम्भव नभएको निष्कर्ष निकाल्दै प्रदेश सरकारले गत आर्थिक वर्षमा जनता सडक कार्यक्रमलाई चालु आर्थिक वर्षमा पनि निरन्तरता दिएको छ। जनता सडक कार्यक्रमका निर्माणाधीन आयोजना काम सम्पन्न गर्न चालु आर्थिक वर्षमा पनि एक अर्ब ४२ करोड रुपैयाँ विनियोजन गरिएको छ। त्यस्तै स्थानीय तहको केन्द्रदेखि जिल्ला सदरमुकामसम्म पहुँच नभएका स्थानमा सडक निर्माणलाई प्राथमिकताका साथ कार्यान्वयन गर्न १५ करोड रुपैयाँ विनियोजन गरिएको छ। यो वर्ष पनि प्रदेशले सडक र यातायाततर्फ कुल पाँच अर्ब ७९ करोड रुपैयाँ विनियोजन गरिएको छ। कर्णाली प्रदेशमा भरपर्दो सडक पूर्वाधारको गुरुयोजना निर्माण गर्ने, स्वदेशी तथा विदेशी पुँजी परिचालन गरी रणनीतिक महत्वको सुर्खेत हिल्सा द्रुतमार्ग निर्माण गर्ने, उत्तर दक्षिण करिडोरहरुका साथै रणनीतिक सडकहरु निर्माण कार्य अघि बढाउन नेपाल सरकारसँग थप समन्वयन सहकार्य गर्ने लगायतका योजनाहरु प्रदेश सरकारको प्राथमिकतामा छन्।"
जीप दुर्घटनामा २ जना घाइते,सुर्खेत : जिल्लाको वीरेन्द्रनगर १५ साल्डाँडामा मंगलबार बिहान जीप दुर्घटना हुँदा २ जना घाइते भएका छन् । छेडा र लादेकोको भित्र साल्डाँडाको कच्चीबाटोमा बिहान करिब ९ बजे जीप दुर्घटना भएको हो । वीरेन्द्रनगरबाट चामल लिएर दैलेखतर्फ जाँदै गरेको लुअअ क ४७६६ नम्बरको जीप सडकबाट करिब ६ सय मिटर तल खसेको ट्राफिक प्रहरी जवान रामबहादुर रानाले बताए । दुर्घटनामा घाइते चालक २७ बर्षिय टोपबहादुर खासु मगर र गाडी मालिक निर्देश शर्मालाई उपचारका लागि वीरेन्द्रनगर ल्याइएको छ ।
चौधरी फाउण्डेसनको भेन्टिलेटर सहयोग,विराटनगर : व्यापारिक घरना सिजी ग्रुपको चौधरी फाउण्डेसनले प्रदेश १ मा कोरोना भाइरसबाट संक्रमित बनेकाको उपचारका लागि भेन्टिलेटर प्रदान गर्न थालेको छ । अस्पताल भर्ना भएका कडा लक्षण देखिएका संक्रमितले भेन्टिलेटर अभावमा उपचार नपाएर ज्यान गुमाउनु पर्ने अवस्था आइरहँदा चौधरी गु्रपले कोभिड१९ अस्पतालका लागि भेन्टिलेटर उपलब्ध गराउन थालेको हो । विराटनगरस्थित कोशी अस्पताल कोभिड१९ उपचार केन्द्रका लागि मंगलबार बिहान ग्रुपले एउटा पोर्टेवल भेन्टिलेटर हस्तान्तरण गरेको छ । चौधरी ग्रुपका बरिष्ठ प्रबन्धक रामजी कटुवालले सामाजिक विकास मन्त्री जीवन घिमिरेलाई भेन्टिलेटर हस्तान्तरण गरेका हुन् । मन्त्री घिमिरेले कोरोना नियन्त्रण सरकारबाट मात्रै सम्भव नभएकाले सबैको सहाकार्य आवश्यक रहेको बताए । उनले प्राप्त भेन्टिलेटर कोरोना संक्रमितको उपचारमा प्रयोग गरिने बताए । सबैको सहकार्य नभएमा कोरोना नियन्त्रण जटिल बन्ने उनको कथन थियो । मन्त्री घिमिरेले संक्रमण बढेका स्थानहरुमा कोरोना नियन्त्रणका कामलाई प्राथमिकतामा राखेर सरकार अघि बढीरहेको दाबी गरे । संक्रमण बढेसँगै प्रदेश सरकारले परीक्षणको दायरा बढाएर परीक्षणलाई प्राथमिकतामा राखेको पनि उनको भनाइ छ । लक्षित समूहको परीक्षण गर्नेगरी प्राथमिकता निर्धारण गरिएको मन्त्री घिमिरेको भनाइ छ । देशका विभिन्न कोभिड अस्पताललाई आठवटा पोर्टेवल भेन्टिलेटर हस्तान्तरण गर्ने योजना चौधरी फाउण्डेको रहेको प्रबन्धक कटुवालले बताए । उनले प्रदेश सरकारले सञ्चालन गरेको कोभिड अस्पताललाई भेन्टिलेटर हस्तान्तरण गर्ने कार्यक्रम अन्र्तगत कोशीको कोभिड उपचार केन्द्रलाई भेन्टिलेटर दिइएको उल्लेख गरे । कडा लक्षणसहितका संक्रमित बढ्न थालेपछि र संक्रमितलाई श्वासप्रश्वासमा समस्या हुन थालेपछि उपचारका लागि भेन्टिलेटर उपलब्ध गराउने योजना अघि सारिएको कटुवालको भनाइ छ । फाउण्डेसनले बीपी कोइराला स्वास्थ्य विज्ञान प्रतिष्ठान धरानलाई पनि एउटा पोर्टेवल भेन्टिलेटर तत्कालै उपलब्ध गराउने जानकारी उनले दिए । यसअघि ग्रुपले मुलुकका विभिन्न स्थानमा कोरोना नियन्त्रणका लागि पीपीईलगायतका स्वास्थ्य सामग्री र कोरोना पीडितलाई राहत पनि हस्तान्तरण गरिसकेको छ।
"पोखरामा आज रातिदेखि निषेधाज्ञा, एक संक्रमितको मृत्यु","पोखरा : पोखराको एक निजी अस्पतालमा मृत्यु भएकी तनहुँकी एकजनामा कोरोना भाइरस संक्रमण पुष्टि भएको छ । तनहुँबाट उपचारका लागि ल्याइएकी ५० वर्षीया महिलाको सोमबार राति मृत्यु भएको हो । मंगलबार बिहान उनमा कोरोना पुष्टि भएको थियो । पहिल्यै स्वाब संकलन गरिएकी उनको मृत्यु भइसकेपछि रिपोर्ट पोजिटिभ आएको हो । तनहुँको व्यास नगरपालिकाकी उनी उपचारका लागि ३२ साउनमा पोखरा आएकी थिइन् । आमालाई लिएर आएकी उनकी २५ वर्षीया छोरीमा पनि कोरोना पुष्टि भएको छ । ती महिलाको मृत्युपछि गण्डकीमा कोरोना भाइरस संक्रमितको मृत्यु संख्या ६ पुगेको छ । यसअघि स्याङ्जाका २ र कास्की, गोरखा, बागलुङका ११ जनाको मृत्यु भएको थियो । पोखरामा पछिल्लो समय कोरोना संक्रमतिको संख्या बढिरहेको छ । १५ जनामा मंगलबार कोरोना पुष्टि भएको हो । यससँगै प्रदेश राजधानी सहर पोखरामा कोरोना भाइरस रोग फैलन नदिन मंगलबार राति १२ बजेदेखि लागु हुने गरी निषेधाज्ञा घोषणा भएको छ । सिडिओ संयोजकत्वको जिल्ला संकट व्यवस्थापन समितिको मंगलबार बिहानको बैठकले जिल्लाभर नै ७ भदौसम्मलाई निषेधाज्ञा गर्ने निर्णय गरेको हो । उक्त जानकारी जिल्ला प्रशासन कार्यालय कास्कीका सूचना अधिकारी तथा सहायक सिडिओ श्रीनाथ पौडेलले दिए । यसअघि सोमबार पोखरा महानगरपालिकाकी उपमेयर मञ्जुदेवी गुरुङ संयोजकत्वको संकट व्यवस्थापन समितिले निषेधाज्ञाको सिफारिस जिल्लालाई गरेको थियो । मेयर मानबहादुर जिसीसमेत सहभागी रहेको जिल्ला संकट व्यवस्थापन समितिको बैठकले महानगरपालिकाको उक्त सिफारिस कार्यान्वयन गर्ने निर्णय गरेको हो । हामीले माग गरेअनुसारै निषेधाज्ञा गर्ने निर्णय भएको छ, मेयर जिसीले अन्नपूर्णसित भने । निश्चित खाले पसलहरुमात्रै निषेधाज्ञामा खोल्ने दिइने जानकारी पनि मेयर जिसीले दिएका छन् । सर्वसाधारणलाई समयसमेत दिने गरी मंगलबार रातिदेखि लागु हुने गरी निषेधाज्ञा गर्नेबारे अधिकारीबीच सोमबारै सहमति भएको थियो । सर्वसाधारणलाई पनि समय दिनुपयो, फेरि महानगरसँग प्रहरी सेना पनि हुँदैन निषेधाज्ञा कार्यान्वयन गर्न, त्यसैले आफैले घोषणा नगरी जिल्लालाई सिफारिस गरेका थियौं, उनले भने । पोखरामा कोरोना संक्रमित मंगलबार १५ जना थपिएसँगै बिरामीको संख्या २१९ पुगेको छ । आइतबार २२ जनामा कोरोना पुष्टि भएको थियो । अघिल्लो दिन शनिबार १२ जना संक्रमित भेटिएका थिए । पोखरामा संक्रमितमध्ये १ सय १५ जना निको भएका छन् । पोखराकै स्थानीय १ जनाको मात्रै मृत्यु भएको छ । प्रदेशभरचाहिँ कोरोनाबाट मृत्यु भएकाको संख्या ६ छ । गण्डकी प्रदेश सरकारले कोभिड रोकथामका लागि बनाएको संकट व्यवस्थापन समितिको पनि सोमबार बैठक बसेको थियो । बैठकले आवश्यकता हेरी आवातजावतमा कडाइ गर्न सक्ने निर्णय गरेको छ । प्रदेशका सबै जिल्लामा बुधबारदेखि हिँड्डुलमा कडाइ गर्ने समितिको निर्णय छ । मुख्यमन्त्री तथा मन्त्रिपरिषद् कार्यालयमा सोमबार अपरान्ह बसेको प्रदेश संकट व्यवस्थापन केन्द्रको बैठकले गण्डकी प्रदेशका सबै जिल्लामा कडाइ गर्ने निर्णय गरेको जारी विज्ञप्तिमा उल्लेख छ ।"
कोरोनाले पश्चिम नवलपरासीका कांग्रेस उपसभापतिको मृत्यु,परासी : कोरोना संक्रमणका कारण नेपाली कांग्रेस पश्चिम नवलपरासीका जिल्ला उपसभापति सुवासचन्द्र गिरीको मंगलबार बिहान मृत्यु भएको छ। उपचारको क्रममा ३८ वर्षीय गिरीको ललितपुरको पाटन अस्पतालमा मृत्यु भएको कांग्रेस जिल्ला सभापति विष्णुप्रसाद पौडेलले जानकारी दिए। निमोनियासमेत देखिएका उनको कोरोना संक्रमण भएपछि बुटवलस्थित कोरोना अस्पतालमा भर्ना गरिएको थियो। साउन ३० गते पाटन अस्पताल पुर्याइएका उनको अवस्था गम्भीर भएपछि सोमबार साँझ भेन्टिलेटरमा राखेर उपचार सुरु गरिएको थियो। मेडिकल कलेज भैरहवामा पित्त थैलीको अपरेसन गराएर अस्पतालमै बसेका उनको परीक्षणका क्रममा कोरोना पोजिटिभ देखिएको थियो। आफूलाई कोरोना पोजिटिभ देखिएकाले सम्पर्कमा आएका सबैजना होम क्वारेन्टाइनमा बस्न आग्रह गर्दै अस्पताल शैयाबाट गिरीले फेसबुकमा स्ट्याटस लेखेर सबैलाई सजग गराएका थिए। बुटवलबाट पाटन अस्पतालमा लैजानका लागि परिवारजनले २ दिनसम्म हेलिकप्टर र एम्बुलेन्स खोजे पनि नपाएपछि गिरी परिवारले आफ्नै जिल्ला पश्चिम नवलपरासीमा सञ्चालन हुने एम्बुलेन्स बोलाएर पाटन अस्पताल पुर्याएका थिए। तत्कालीन फोरम लोकतान्त्रिक पार्टी नेपाली कांग्रेसमा समाहित भएपछि गिरी कांग्रेसको जिल्ला उपसभापति बनेका थिए। यसैबीच परासीकै अन्य पार्टीका दुई जना नेतामा कोरोनाको लक्षण देखिएपछि उनीहरुको बुटवल र काठमाडौंमा उपचार भइरहेको छ। पश्चिम नवलपरासीमा समुदाय स्तरमा गरिएको परीक्षणमा १६ जनामा कोरोना पोजिटिभ देखिएको स्वास्थ्य कार्यालयका प्रमुख गौरव ढकालले जानकारी दिए। हालसम्म जिल्लामा १ सय ४० जनामा कोरोना पोजिटिभ देखिएको छ।
कोरोना फैलिनमा २०४० उमेर समूहको हात बढी : डब्लूएचओ,"टोकियो : महामारी कोभिड१९ फैलिनमा २० देखि ४० वर्ष उमेर समूहका संक्रमित बढी जिम्मेवार रहेको विश्व स्वास्थ्य संगठन (डब्लूएचओ) ले बताएको छ। मंगलबार वेस्टर्न पेसिफिकका क्षेत्रीय निर्देशक ताकेशी कासाईले यस्तो बताएका हुन्। यी उमेर समूहका धेरैजसो संक्रमितलाई आफू संक्रमित भएको कुरा थाहा नभएकाले यस्तो भएको कासाईको भनाइ छ। यस उमेर समूहका धेरैजसो संक्रमितमा कुनै पनि लक्षण नदेखिने गरेको बताइएको छ। यसैगरी कोरोना संक्रमण फैलने खतरा झन बढ्दै गएको समेत कसाईले बताएका छन्। कोरोना संक्रमण फैलिने खतरा अझ बढेको छ, उनले भने, यो घना वस्तीमा खतरा छ। साथै अस्वस्थ मानिसलाई अझ जोखिम छ। गत डिसेम्बरदेखि फैलिएको कोभिड१९ बाट हालसम्म विश्वभर २ करोड १८ लाख ८२ हजार बराबर संक्रमित भइसकेका छन्। जसमध्ये १ करोड ३८ लाख ८८ हजार ३०१ जना निको भइसकेका छन् भने ७ लाख ७४ हजार ३४ जनाको ज्यान गएको छ।"
एकै दिन पोखरामा २ जना कोरोना संक्रमितको मृत्यु,पोखरा : गएको २४ घन्टाभित्र पोखरामा कोरोना संक्रमणबाट २ जना बिरामीको मृत्यु भएको छ । पछिल्लोपटक मंगलबार बिहान साढे १० बजेपछि पोखरा १६ का ८७ वर्षीय वृद्धको मृत्यु भएको हो । उनको मृत्युको पृष्टि पोखरा स्वास्थ्य विज्ञान प्रतिष्ठान अन्तर्गतको पश्मिाञ्चल क्षेत्रीय अस्पतालले गरेको छ । अस्पतालका निर्देशक डा अर्जुन आचार्यका अनुसार ३२ साउनमा ती बिरामी अस्पताल भर्ना भएका थिए । भदौ १ गते कोरोना संक्रमण पुष्टि भएका उनमा मिर्गालाको समस्या र मधुमेह थियो । सोमबार राति मात्रै अर्का एक बिरामीको पनि पोखरामा मृत्यु भएको छ । तनहुँबाट ल्याइएकी ५० वर्षीया महिलाको सोमबार राति कास्की सेवा अस्पतालमा मृत्यु भएको हो । तनहुँको व्यास नगरपालिकाकी ती बिरामी ३२ साउनमा पोखरा ल्याइएकी थिइन् । उनमा मृत्युपछि कोरोना पुष्टि भएको हो । उनको स्वाब आइतबार लिइएको थियो । मंगलबार आएको रिपोर्टमा कोरोना भाइरस पोजिटिभ देखिएको थियो ।
काभ्रेमा कोरोना संक्रमितको मृत्यु,धुलिखेल : कोरोना संक्रमण देखिएको एक वृद्धको धुलिखेल अस्पतालमा मृत्यु भएको छ। अस्पतालमा उपचारको क्रममा धुलिखेल नगरपालिका वडा नं ७ घर भएका ९८ वर्षीय वृद्धको गएराति मृत्यु भएको जिल्ला कमाण्ड पोष्टका सचिव डानरेन्द्र कुमार झाले जानकारी दिए। कोरोना संक्रमण देखिएका उनी साउन २७ गते अस्पताल भर्ना भएको झाले बताए। वृद्धका परिवारमा छोरा र बुहारीमा समेत कोरोना संक्रमण देखिएको छ। उनीहरु होमक्वारेन्टाइनमा रहेको जिल्ला कमाण्ड पोष्ट सचिव डा झाले जानकारी दिए। जिल्लामा कोरोना संक्रमणबाट मृत्यु हुनेको संख्य दुई पुगेको छ । यस अघि पाँचखाल नगरपालिका१ अनेकोटकी एक महिलाको कोरोना संक्रमणबाट काठमडौंमा मृत्यु भएको थियो । कोरोनाबाट मृत्यु भएका वृद्धको शव व्यवस्थापनका लागि पशुपतिको विद्युतीय शवदाह गृह लाने तयारी गरिरहेको डा झाले जानकारी दिए ।
होम क्वारेन्टाइनले जोखिम,"बैतडी,डोटी : गत साता बैतडीको सुर्नया गाउँपालिका १६ जना भारतबाट फर्किए । उनीहरू होम क्वारेन्टाइनमा बस्ने भन्दै सिधै घर गए । पछिल्लो समय भारतलगायत अन्यत्रबाट फर्किनेहरू यसरी सोझै घर जान थालेपछि समुदायमा संक्रमणको जोखिम बढ्न थालेको छ । सिधै घर पुग्दा घर परिवार र समुदायमा कोरोना जोखिम बढ्दै गएको स्वास्थ्यकर्मी बताउँछन् । सरकारले होम क्वारेन्टाइनमा बस्न दिएपछि अहिले भारतबाट फर्केकाहरू सिधै घर जान थालेका छन् । यसले संक्रमणको जोखिम बढ्दै गएको छ, सुर्नया गाउँपालिकाका स्वास्थ्य शाखा प्रमुख रामसिंह महराले भने । उनका अनुसार स्थानीय तहले विद्यालयमा बनाएका क्वारेन्टाइन खाली छन् । अहिलेसम्म भारतबाट फर्किनेहरूमा मात्रै कोरोना संक्रमण देखिएकाले होम क्वारेन्टाइनका नाममा सिधै घर पठाउँदा जोखिम बढ्ने स्वास्थ्य कार्यालयका कोभिड सम्पर्क व्यत्तिा भुवनप्रसाद जोशीले बताए । उनले भने सिधै घर जान दिइयो भने कोरोनाको महामारी निम्त्याउन सक्छ । सरकारले जारी गरेको होम क्वारेन्टाइनको निर्देशिकामा ट्वाइलेट बाथरुम सहितको कोठा, झ्याल भएको, घर परिवारका अन्य सदस्यसँग घुलमिल हुन नसक्ने वातावरण हुुनुुपर्छ । साथैै स्वास्थ्यकर्मीको निगरानीसमेत उल्लेख गरिएको छ । तर, बैतडीको हकमा होमक्वारेन्टाइन प्रभावकारी नहुने उनले जोशी बताउँछन् । निर्देशिकामा भनेअनुसार व्यवस्था भएका हाम्रा घर छैनन् । नागरिकलाई क्वारेन्टाइनमा नबसाएर घर पठाउनु भनेको कोरोना निम्त्याउनु हो, उनले भने । बैतडीमा अहिलेसम्म समुदायमा संक्रमण नदेखिए पनि सर्तकता अपनाउनुपर्ने जोशीले बताए । बैतडीको हकमा होम क्वारेन्टाइनको अवधारणा प्रभावकारी नहुने भएकाले संस्थागत क्वारेन्टाइनको अभ्यासलाई निरन्तरता दिइने प्रमुख जिल्ला अधिकारी मोहनराज जोशी बताउँछन् । घर फर्किनेहरूलार्ई अनिवार्य क्वारेन्टाइनमा राख्न आग्रह गरिएको उनको भनाइ छ । सामूहिक रूपमा गौरा मनाउन रोक कोरोना संक्रमणको जोखिम बढ्दै गएपछि यो वर्ष सामूहिक गौरा नमाउन जिल्ला प्रशासनले निर्देशन दिएको छ । सरकारले चाडपर्व मनाउँदा भीडभाड नगर्न, सामूहिक रूपमा भेला नहुन आग्रह गरे बमोजिम यस्तो आग्रह गरिएको प्रमुख जिल्ला अधिकारी जोशीले बताए । उनले भने भेला भएर गौरा मनाउने चलन छ । यो वर्ष कोरोना भाइरसको महामारी भएकाले हामीले सबै स्थानीय तहमार्फत परिवारमै चाडपर्व मनाउन भनेका छौं । सामूहिक रूपमा जमघट हुन दिइने छैन् । गौराको समयमा अन्यत्र रहेकाहरू पनि घर फर्केने चलन छ । तर, यो वर्ष कोरोनाका कारण गौराको खासै चहलपहल नभएको दशरथ चन्द नगरपालिका १ का पुष्कर भट्टले बताए । संक्रमित भारतबाट आएका डोटीमा कोरोना संक्रमितको संख्या सात सय ४४ जना पुगेको छन् । सुदूरपश्चिम प्रदेशमा कैलालीपछि सबैभन्दा बढी संक्रमित भएको जिल्ला डोटी हो । सात सय ४४ मध्ये १३ जना मात्रै स्थानीय तहको आइसोलेसनमा छन् भने अन्य डिस्चार्ज भएर घर र्फिर्कएका छन् । भारतबाट आएकामा संक्रमण देखिए हो । तीन जना भने भारतबाट आएका पुुरुषका श्रीमती रहेका जिल्ला स्वास्थ्य कार्यालयका प्रमुख रमेश मलासीले बताए । संक्रमितको संख्या बढी देखिए पनि डोटीमा समुदायस्तरमा अझैं कोरोना फैलिएको छैन । स्वास्थ्य मन्त्रालयको मापदण्डअनुसार संक्रमण देखिएका व्यत्तिाहरूलाई स्वाब लिइएको दिनदेखि १४ दिनसम्म क्वारेन्टाइनमा राखेर मात्रै घर पठाइएको मलासीले बताए । भारतबाट आएका बाहेक समुुदायका अन्य आठ सय जनाको स्वाब संकलन गरिएकोमा ५ सय ७० जनाको रिपोर्ट आइसकेको छ । सबैको रिपोर्ट नेगेटिभ आएको हो । यसैबीच भित्रिएको १९ दिन बितिसक्दा समेत अझै पीसीआर मेसिन जडान हुन सकेको छैन । प्रदेश सरकारमार्फत आएको मेसिन जिल्ला अस्पतालमा राखिएको छ । मेसिन साउन १३ गते ल्याइएको थियो । अबको केही दिनमै मेसिन जडान गरिने जिल्ला अस्पताल सञ्चालन समितिका अध्यक्ष यज्ञराज जोशीले बताए । मेसिन जडान गर्ने प्राविधिक नआएको ढिलो भएको गएको हो, उनले भने, २३ दिनमा प्राविधिक पुग्छन् अनि काम सुरु हुन्छ । स्वाब परीक्षणका लागि तालिम प्राप्त जनशत्तिा तयारी अवस्थामा रहेका उनले बताए ।"
प्रदेश १ मा मोरङका धेरै संक्रमित,"विराटनगर : प्रदेश १ मा हालसम्म संक्रमण पुष्टि भएकामध्ये मोरङका धेरै रहेका छन्। १४ जिल्ला रहेको प्रदेशमा भेटिएका जम्मा संक्रमितमध्ये झन्डै आधा मोरङका छन्। मोरङपछि झापा र सुनसरीमा धेरै संक्रमित भेटिएका छन्। कोरोना संक्रमित धेरै भेटिएका तीनवटै जिल्ला भारतसँग सीमा जोडिएका जिल्ला हुन्। प्रदेशमा हालसम्म दुई हजार ९३ जनामा कोरोना भाइरसको संक्रमण पुष्टि भएको छ। जसमा चार सय ६९ महिला र एक हजार छ सय २४ पुरुष छन्। जम्मा संक्रमितमध्ये मोरङका एक हजार २२ छन्। तीमध्ये दुई सय ९२ महिला र सात सय ३० पुरुष छन्। मोरङमा पनि प्रदेश राजधानी रहेको विराटनगर महानगरपालिका सबैभन्दा बढी कोरोनाबाट प्रभावित बनेको छ। समुदायस्तरमा तीव्र रुपमा कोरोना फैलिरहेको विराटनगरमा हालसम्म पाँच सय ९५ जनामा संक्रमण पुष्टि भइसकेको छ। प्रदेश १ मा कोरोनाका कारण एक महिलासहित ११ जनाले ज्यान गुमाइसकेका छन्। मृत्यु हुने सबै मोरङका हुन्। मोरङपछि सबैभन्दा बढी झापा प्रभावित बनेको छ। झापामा संक्रमितको संख्या चार सय ३० पुगेको छ। हालसम्म सुनसरीमा तीन सय ३३, उदयपुरमा एक सय आठ, इलाममा ८१, खोटाङमा १९, ओखलढुंगामा १८, धनकुटामा १७, ताप्लेजुङमा १२, तेह्रथुममा नौ, पाँचथर र सोलुखुम्बुमा सातसात, भोजपुरमा छ र संखुवासभामा पाँच जना संक्रमित भेटिएका छन्। पाँचथर, संखुवासभा, भोजपुर र सोलुखुम्बुका सबै संक्रमित उपचारपछि निको भएर डिस्चार्ज भएपछि घर फर्किएका छन्। हालसम्म प्रदेश १ मा एक हजार ९९ जनाले उपचारपछि निको भएर कोरोना पराजितन गरेका छन्। निको हुँदै कोरोना जितेर घर फर्कनेमा एक सय ७८ महिला र नौ सय २१ पुरुष छन्। दुई सय ८९ महिला र छ सय ९१ पुरुष गरेर नौ सय ८० जना संक्रमित उपचाररत अवस्थामा रहेको प्रदेशको मुख्ममन्त्री तथा मन्त्रिपरिषद्को कार्यालयले जनाएको छ।"
विषालु च्याउ खाँदा प्यूठानमा दुई जनाको मृत्यु,प्यूठान : जंगलमा पाइने विषालु च्याउ खाँदा प्यूठानमा एकै परिवारका दुई जनाको ज्यान गएको छ। नौवहिनी गाउँपालिका ६ ढाखोला निवासी १५ वर्षका सुरेश घर्ती र १३ वर्षका सुगम घर्तीको मृत्यु भएको जिल्ला प्रहरी कार्यालय प्यूठानले जनाएको छ। च्याउ खाएपछि सिकिस्त बिरामी परेपछि मंगलबार उनीहरुलाई उपचारका लागि जिल्ला अस्पताल विजुवार लैजाँदै गर्दा बाटोमै मृत्यु भएको हो। परिवारका अन्य तीन जनाको उपचार भइरहेको छ। उनीहरुको अवस्था सामान्य रहेको अस्पतालले जनाएको छ।
"आमाछोरासहित तीनजनामा कोरोना संक्रमण, बागलुङमा संक्रमितको संख्या २ सय ७१ पुग्यो","बागलुङ : जिल्लाको बरेङ गाउँपालिकामा आमाछोरासहित थप तीनजनामा कोरोना संक्रमण पुष्टि भएको छ ।क्षयरोग उपचार केन्द्र पोखरामा गरिएको परीक्षणमा बरेङ गाउँपालिका २ का २५ वर्षीया महिला, उनका ६ वर्षीय छोरा र बागलुङ नगरपालिका वडा नम्बर १३ का २६ वर्षीय पुरुषमा संक्रमण पुष्टि भएको स्वास्थ्य कार्यालय बागलुङ प्रमुख सुरज गुरौले जानकारी दिए । संक्रमित महिलाका श्रीमान र कान्छो छोराको भने नेगेटिभ रिपोर्ट आएको उनले बताए । संक्रमित पुष्टि भएका सबै भारतबाट आएका हुन् । ६ वर्षीय बालक र उनकी आमा गत साउन २७ गते भारतबाट आएर बरेङ गाउँपालिकाको क्वारेन्टाइनमा बसेका छन् भने बागलुङ नगरपालिका वडा नम्बर १३ का युवा पनि भारतबाट आएर बानपा १ को क्वारेन्टिनमा छन् । संक्रमित बालक र महिलाका श्रीमान र जेठा छोरासँगै यात्रा गरेर क्वारेन्टिनमा बसे पनि बाबु छोरामा भने कोरोना नदेखिएको कार्यालय प्रमुख गुरौले बताए । तर सँगै बसेकाले महिला र बालकलाई आइसोलेसमा ल्याइने र उनका श्रीमान र छोरालाई क्वारेन्टिनमै राखेर दुवैको पुनः स्वाब लिइने गुरौले जानकारी दिए । योसँगै जिल्लामा संक्रमितको संख्या २ सय ७१ पुगेको छ । जसमध्ये २ सय ४६ जना निको भएर घर फर्किसकेका छन् भने एक युवकको मृत्यु भएको छ ।"
चुरेक्षेत्रमा पहिरोले ३५ परिवार विस्थापित,"डडेल्धुरा : आलिताल गाउँपालिकाको चुरे क्षेत्रमा पहिरो खस्दा करिब ३५ परिवार विस्थापित भएका छन । वडा नं ७ को बलौच, कोईराली, खिन्नेभाडी र वबाच गाउँमा पहिरो जाँदा उक्त परिवार विस्थापित भएका हुन् । अहिले पनि पहिरो खसिरहेको छ । अन्य बस्तीमा पनि पहिरोको जोखिम रहेको छ । गाउँलेहरुलाई सुरक्षित स्थानमा सार्ने काम भइरहेको वडा अध्यक्ष वीरबहादुर बोहराले बताए । तर स्थानीय सुरक्षित स्थानमा जान मानिरहेका छैनन् । अन्नबाली, पशुचौपायलगायतका मालसामान गाउँ घरमै रहेको बताउँदै सुरक्षित स्थानमा जान नमानी रहेको वडा अध्यक्षले जानकारी दिए । सरकारले केही न केही गर्नुपर्छ । विद्यालयमा गएर के गर्ने । के खाने । अहिले त बाँचुला पछि के खाने के लागाउने भनेर स्थानीय सुरक्षित स्थानमा जान नमानी रहेको अध्यक्षको भनाछ छ । अहिले उनीहरुको जीउधनको सुरक्षाका लागि अन्यन्त्र सार्ने जोहो भइरहेको अध्यक्ष बोहराले बताए । पहिरोले अहिलेसम्म तीनवटा घर पुरेको छ । केही घरका दिवाल भत्केका छन्। बस्तीका घरहरु धरापमा रहेको स्थानीयले बताए । स्थानीय गाउँपालिकाका प्राविधिक टोलीलाई खटाइ जोखिममा रहेका घरपरिवारलाई सुरक्षित स्थानतिर सार्न पहल लागि पठाइएको प्रमुख जिल्ला अधिकारी बन्धुप्रसाद वास्तोलाले बताए । आफूहरु पनि ती गाउँहरुमा आवश्यक राहात र औषधि बोकेर जाने तयारि गरिरहेको प्रजिअ वास्तोलाले बताए । गाउँको माथि र तलबाट पहिरो खस्ने क्रम जारी छ । गाउँमाथिको पहाड पुरै चर्किएको जानकारी दिए । ज्वालमुखी गएको जस्तो गरी बलौचको पहाड चर्किएको वडा अध्यक्ष बोहराले बताए ।अन्य स्थान तथा जिल्लाबाट राहात सामग्री लगेर जान पनि समस्या छ । दुर्गम बस्ती भएका कारण पैदल २ घण्टा लाग्छ। कच्ची बाटो पहिरोको कारण अवरुद्ध छ । लगातारको वर्षापछि गत साउन १८ गते देखि नै यी बस्तीमा पहिरो खस्न सुरु भएको थियो । दशकअघि पनि यी स्थानमा पहिरो गएको वडा अध्यक्षले जानकारी दिए ।केही गाउँलेलाई विद्यालय र बाल विकास केन्द्रमा सारिएको छ । नेपाल रेडक्रस सोसाइटी डडेल्धुराले करिब एक दर्जन बढी त्रिपाल उपलब्ध गराएको छ । सोमबार करिब दुई घण्टा हिँडेर केही त्रिपाल पुर्याउन सकिएको रेडक्रसकर्मीले जानकारी दिए । बलौचका बस्तीलाई नजिगडाको सरस्वती प्रावि, वबाचिकालाई बालविकास केन्द्र र सामुदायिक भवन बलौच र खिन्नेभाडीका बस्तीलाई नारीमा रहेका भवनमा सार्न थालिएको छ।गाउँपालिका स्तरामा पनि बैठक बसी मुचुल्का उठाइ सहयोगका लागि प्रदेश र संघीय सरकारलाई गुहार गर्ने निर्णय भएको आलिताल गाउँपालिकाले जनाएको छ । जोखिममा रहेका बस्तीको उद्धार र राहातका लागि सबैको सहयोग चहिने गाउँपालिकाले जनाएको छ।"
स्याङ्जा कारागारका एक कैदीबन्दीमा संक्रमण,"स्याङजा : क्षमताभन्दा बढी कैदीबन्दी राखिएको स्याङ्जा कारागारभित्रका एक कैदीमा सोमबार साँझ कोरोना सङक्रमण पुष्टि भएको छ। कोरोना पुष्टिभएसँगै कारागारमा रहेका अन्य कैदीबन्दी र कर्मचारीमा त्रास बढेको छ। पुतलीबजार नगरपालिका १ स्थित कारागारमा रहेका ६० वर्षीय पुरुषमा संक्रमण पुष्टि भएको प्रादेशिक कार्यालय पोखराले जनाएको छ। जबरजस्ती करणी मुद्धाका आरोपित उनी ४ वर्षदेखि कारागारमा छन्। उनलाई ५६ दिनअघि रुघाखोकी र ज्वरो आएको र औषधी खाँदा पनि निको नभएपछि जिल्ला अस्पताल स्याङ्जामा लगिएको थियो। अस्पतालले उनको आइतबारै पीसीआर परीक्षणका लागि प्रादेशिक कार्यालय पोखरामा पठाएको कारागार प्रमुख चुडामणी भण्डारीले जानकारी दिए। सुरक्षाकर्मीमा संक्रमण देखेपछि कारागार शाखा सिल भएको छ तर कसरी उनमा संक्रमण पुष्टि भयो भन्ने बारेमा बुझ्न सकिएन, उनले भने, हिरासतमा बसेर कारागारमा आउनेको पनि पीसीआर परीक्षण गरेर नतिजा नेगेटिभ देखिए मात्र ल्याइने गरेको छ, अहिले कसैलाई पनि भेटघाटको समय दिइएको छैन। कारागारमा अहिले १ सय ५० जना कैदीबन्दी छन्। तीमध्ये १ सय ३७ पुरुष र १३ महिला हुन्। क्षमताभन्दा तेब्बर कैदीबन्दी भएपछि यहाँका कैदीबन्दीलाई बस्न र सुत्ने ठाउँको अभाव पनि उत्तीकै छ। कारागार १५ महिलासहित ३५ पुरुष गरी ५० जना क्षमताको हो। यसअघि, जिल्ला प्रहरी प्रमुखसहित अन्य ४१ जना प्रहरी कर्मचारीलाई संक्रमण पुष्टि भएको थियो। तीमध्ये अहिले ३९ जना निको भएर काममा फर्किसकेका छन्। कोरोना पुष्टिपछि निको भएर फर्कनेको संख्या पनि धेरै छ। कैदीमा सङक्रमण पुष्टिभएसँगै स्याङ्जामा कोरोना सङक्रमितको संख्या ३ सय ४ पुगेको छ। तीमध्ये १ सय ७२ जनाले कोरोना जितेर घर फर्केका छन् भने २ जनाको मृत्यु भएको छ। अन्य संक्रमित जिल्ला स्थित विभिन्न आइसोलेशनमा छन्।"
"सीपीएल आजबाट, सन्दीपको खेल कहिले ?","ट्रिनीडाड : क्वाराबिन राष्ट्रहरुका टोलीबीच हुने क्वाराबिन प्रिमियर लिग(सीपीएल) आजबाट सुरु हुँदैछ । वेस्टइडिन्ज क्रिकेट बोर्डको आयोजनामा हुने यस लिगमा नेपालका युवा क्रिकेटर सन्दीप लामिछाने लगातार तेस्रो सिजन खेल्दैछन् । कोभिड१९ संक्रमणको त्रासकाबीच सुरु हुन लागेको सीपीएलको ८औं संस्करण एक शहरमा मात्रै हुनेछ । क्याराबिन राष्ट्र ट्रिनीडाड एण्ड टोबागोको ट्रिनीडाड शहरका दुई रंगशालामा लिगका खेलहरु हुने गरी तालिका तयार पारिएको छ । ट्रिनीडाडको ब्रेन लारा र क्वीन्स पार्क मैदानमा बिनादर्शक खेल हुनेछन् । पहिलो खेलमा आज ट्रिबागो नाइट राइडर्स र गुयना अमेजन वारियर्सबीच प्रतिस्पर्धा हुँदैछ । नेपाली समयअनुसार बेलुका पौने ८ बजे खेल सुरु हुनेछ । नेपालका लेग स्पीनर सन्दीप लामिछाने आवद्ध टोली जमैका तल्लावाशले बुधबारको दोस्रो खेलमा सेन्ट लुसिया जोक्ससँग प्रतिस्पर्धा गर्दैछ । नेपाली समयअनुसार पौने ८ बजे यो खेल हुनेछ । सन्दीपको टोलीका कप्तान वेस्टइन्डिजका ब्याट्म्यान रोभमान पावेल हुन् । उनको टोलीमा वेस्टइन्डिजकै आन्द्रे रसेल, ग्लेन फिलिप्स, कार्लाेस ब्रेथवेट, चान्ड्वीक वाल्टन, अफगास्तिानका मुजिव रहमान, पाकिस्तानका आसिफ अली लगायतका खेलाडी छन् । २०१९ को सिजनमा बार्बाडोज ट्रिडेन्समा आवद्ध सन्दीपले ६ खेल खेलेका थिए जसमा ८ विकेट लिए । तयसपछि सिंगापुर र ओमानमा भएको टी२० सिरिज खेल्नका लागि नेपाली टोलीमा आवद्ध भएका कारण सन्दीपले बाँकी खेल खेल्न पाएनन् । यस सिजनमा बेस्ट बलिङ इकोनोमीमा सन्दीप ९औं स्थान रहे । १९२ ओभर बलिङ गरेका उनको बलिङ इकोनोमी ६५१ थियो । ५६३ इकोनोमी रहेका दक्षिण अफ्रिकी लेग स्पीनर इम्रान ताहिर पहिलो स्थानमा रहे । सन्दीपको टोलीले गत सिजन सीपीएलको उपाधि जितेको थियो । २०१८ को सिजनमा सन्दीपले पहिलो पटक सीपीएल खेल्ने मौका पाएका थिए । सेन्ट किट्स एन्ड नेभिज पेट्रिवट्सले सन्दीपलाई लिएको थियो । सो सिजनमा ५ खेल मात्रै खेलेका उनले ७ विकेट लिएका थिए । उनको बलिङ इकोनोमी ६२४ थियो । सीपीएल २०१८ को बेस्ट बलिङ एकोनोमीमा सन्दीप पाचौं स्थानमा रहन सफल भएका थिए । सो सिजनमा सन्दीपले क्याराबिन प्रिमियर लिग (सीपीएल) को ब्रेक थ्रु स्टार अवार्ड प्राप्त गर्न सफल भएका थिए ।"
स्पेनका पूर्वराजा कार्लोस युएईमा रहेको पुष्टि,दुबई : स्पेनका पूर्वराजा ख्वान कार्लोस युनाइटेड अरब इमिरेट्स (युएई) मा रहेको पुष्टि भएको छ। उनी अगस्ट ३ देखि युएईमा रहेको स्पेनिस दरबार स्रोतले पुष्टि गरेको हो। राजदरबारका प्रवक्ताका अनुसार ८२ वर्षीय कार्लोसले अगस्ट ३ मा युएईको यात्रा तय गरेका थिए। थप विस्तृत जानकारी नदिई प्रवक्ताले उनी त्यहीँ रहने बताएका छन्। भष्ट्रचार मुद्दामा मुछिएपछि देश छाडेको घोषणा गरेका उनी कहाँ गए भन्ने बारे अन्यौल रहेको थियो। उनको उक्त घोषणा अनपेक्षित रूपमा आएको थियो। उनले सो घोषणा छोरालाई पत्र लेखेर गरेका थिए। पूर्वराजा कार्लोसले आफूमाथि लागेको भ्रष्ट्राचार आरोप अस्विकार गर्दै आइरहेका छन्। साथै उनले अनुसन्धानका लागि जुनसुकै बेला सहयोग गर्न तयार रहेको पनि बताउँदै आएका छन्।
ताइवानले अमेरिकासँग ६६ नयाँ लडाकु विमान किन्ने पक्का,हङकङ : ताइवानले अमेरिकासँग ६६ नयाँ लडाकु विमान किन्ने पक्का भएको छ। ताइवानले गरेको एफ१६ नामक लडाकु विमानको माग ट्रम्प प्रशासनले प्रमाणिकरण गरेको हो। यसअघि एक वर्ष पहिले नै यसको प्रक्रिया थालिएको थियो। चीनले स्वशासित ताइवानमा दबाब दिइरहेका बेला शुक्रबार अमेरिकाले सम्झौतालाई अन्तिम रूप दिएको हो। चीनले ताइवानलाई आफ्नो अखण्ड भूभाग ठान्ने गरेको छ। सीएनएनका अनुसार अमेरिकी वायुसेनाले विमान बनाउने जिम्मा लकहीड मार्टिन विमान कम्पनीलाई दिएको छ। कम्पनीले वैदेशिक व्यापारका लागि एफ१६ विमान निर्माण गर्दै आइरहेको छ। ताइवानले सिङ्गल इन्जिनवाला विमान पाउने छ। सम्झौता अनुसार ताइवानले सन् २०२६ सम्ममा सम्पूर्ण विमान पाइसक्ने छ।
विद्यार्थीको विरोधपछि ए लेभलको नतिजा रद्द,"काठमाडौ : क्याम्ब्रीज विश्वविद्यालयले ए लेभलको नतिजामा सुधार गरेर फेरि प्रकाशन गर्ने भएको छ। पहिलोपटक प्रकाशन गरेको नतिजामा नेपालका क्याम्पसमा ए लेभल पढिरहेका विद्यार्थीले असन्तुष्टि जनाएपछि दोस्रोपटक नतिजा प्रकाशन गर्ने विश्वविद्यालयले जनाएको छ। क्याम्पसहरुले ए लेभल पढाइको मान्यता दिएको बेलायतस्थित क्याम्ब्रिज विश्वविद्यालयले नतिजा प्रकाशन गर्दा अनियमितता गरेको गुनासो गर्दै विद्यार्थी आन्दोलित भएका थिए। क्याम्ब्रिजले ए लेभको नतिजा गत साता सार्वजनिक गरेको थियो। कोरोना भाइरस (कोभिड१९) संक्रमणका कारणले परीक्षा सञ्चालन गर्न नसकेपछि विश्वविद्यालयले विद्यार्थीको मूल्यांकन गरेर अंक पठाउन सम्बन्धित क्याम्पस र शिक्षकलाई अनुमति दिएको थियो। सोही अनुमतिको आधारमा मूल्यांकन गरेर पठाएको अंकमा व्यापक हेरफेर गरेर विश्वविद्यालयले नतिजा प्रकाशन गरेको विद्यार्थीको आरोप छ। क्याम्ब्रिजले नतिजा प्रकाशन गर्दा ए ग्रेड ल्याउन सक्ने विद्यार्थीलाई डी दिएको छ। डी मात्रै ल्याउने क्षमता भएका विद्यार्थीलाई ए दिएको विद्यार्थीको गुनासो छ। क्याम्ब्रीजले सार्वजनिक गरेको सूचनामा कलेजले पठाएको भन्दा माथिल्लो ग्रेड आएका विद्यार्थीको नतिजा यथावत रहनेछ। कलेजले पठाएको भन्दा तल्लो ग्रेड आएको विद्यार्थीको नतिजामा कलेजले पठाएकोलाई नै मान्यता दिइनेछ। नतिजा सच्याउन माग गर्दै विद्यार्थीले ब्रिटीस काउन्सिल अगाडि धर्ना दिँदै आएका छन्। उनीहरुले चिठ्ठा सार्वजनिक गरे जसरी नतिजा दिन बन्द गर, शिक्षकलाई विश्वास गर भन्ने प्लेकार्ड बाकेर काउन्सिल अगाडि धर्ना दिएका थिए। काउन्सिललाई पत्राचार गरेर नतिजा सच्याउन उनीहरुले लिखित अनुरोध समेत गरिसकेका छन्। नेपालमा ए लेभलको परीक्षा सञ्चालन, नतिजा प्रकाशनलगायत अन्य व्यवस्थापन काउन्सिलले गर्छ। मल्पि एकेडेमीमा ए लेभल पढिरहेका एक विद्यार्थीले भने, 'नतिजामा थुप्रै त्रुटि छन्। राम्रो नतिजा ल्याउने आशामा रहेका विद्यार्थीलाई निराश बनाएको छ। कतिपय विद्यार्थीले सोच्दै नसोचेको ग्रेड पाएका छन्।' नतिजा प्रकाशन भएपछि स्नातक तहमा अध्ययन तयारी गरिरहेका थुप्रै विद्यार्थी नतिजा गडबड भएपछि अध्ययनबाट बञ्चित हुने अवस्था आएको उनीहरुको गुनासो छ। उनले भने, 'थुप्रै साथीहरु विश्वविद्यालयमा छात्रवृत्तिका लागि छनौटसमेत भइसकेका छन्। उनीहरु नतिजा मात्र कुरेर बसेका थिए। तर अकस्मात नतिजा नराम्रो आएपछि छात्रवृत्तिमा पढ्न पाउनु त कता हो कता, स्नातकमा भर्ना नै हुन नपाउने अवस्थामा पुगेका छन्।' नतिजाबारे विद्यार्थीले लिखित रुपमै असन्तुष्टि पोखेका थिय। काउन्सिलले भने दुई चार दिन कुर्न भनेको थियो। ए लेभलको पढाइ सञ्चालन गरिरहेको जेभिएर इन्टरनेसनल कलेजका प्रमुख कार्यकारी अधिकृत लोक भण्डारीले विद्यार्थीलाई अन्याय हुने गरी नतिजा प्रकाशन भएको बताए।"
"६ चिकित्सकसहित १५३ जनामा कोरोना संक्रमण, पर्सामा संक्रमितको संख्या १४ सय ७४ पुग्यो","वीरगन्ज : पर्सामा एकै दिन १ सय ५३ जनामा कोरोना संक्रमण पुष्टि भएको छ ।वीरगन्जस्थित नारायणी अस्पतालको प्रयोगशाला र काठमाडौंको टेकुस्थित राष्ट्रिय जनस्वास्थ्य प्रयोगशालामा सोमबार राती गरिएको परीक्षणमा पर्साका १ सय ५३ जनामा संक्रमण पुष्टि भएको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए । बयोधा अस्पतालमा मात्रै ३० जना संक्रमित उनका अनुसार टेकुस्थित प्रयोगशालामा गरिएको परिक्षणमा वीरगन्जको नारायणी बयोधा अस्पतालका मात्रै डाक्टर, नर्स गरी ३० जनामा संक्रमण भेटिएको हो । बयोधा अस्पतालका ६ जना डाक्टर, ११ जना नर्स, १२ जना कर्मचारी र २ जना बिरामी गरी ३० जनामा संक्रमण पुष्टि भएको स्वास्थ्य निरीक्षक जयमोद ठाकुरले जानकारी दिए । यस्तै टेकुकै प्रयोगशालामा सोमबार राती गरिएको परीक्षणमा पर्साका अन्य ६८ जनामा संक्रमण पुष्टि भएको ठाकुरले जानकारी दिए । वीरगन्ज ११ श्रीपुर विद्यापिठ माविमा स्वाब दिएका मध्ये ५७ जना र त्रिजुद्ध माविमा स्वाब दिएका मध्ये ११ जना गरि ६८ जनामा संक्रमण पुष्टि भएको हो । यसैगरी वीरगन्जस्थित नारायणी अस्पतालको प्रयोगशालामा सोमबार राती गरिएको परीक्षणमा पनि पर्साकै ५५ जनामा संक्रमण पुष्टि भएको स्वास्थ्य निरीक्षक ठाकुरले जानकारी दिए । संक्रमण पुष्टि भएका ५५ जनामध्ये सबैभन्दा बढी पर्साको बहुदरमाइ नगरपालिकाका २५ जना रहेका छन् । बहुदरमाइ नगरपालिका ४ का मात्रै २० जना तथा वडा नम्बर ५ , ६ , ७ , ८ र ९ का ११ जना रहेका छन् । कन्ट्याक्ट ट्रेसिङका क्रममा गत साउन ३० गते बहुदरमाई नगरपालिकाको स्वास्थ्य चौकीमा ७७ जनाको स्वाब संकलन गरिएका मध्ये २५ जनामा कोरोना संक्रमण पुष्टि भएको स्वास्थ्य निरिक्षक ठाकुरले जानकारी दिए । यस्तै जिल्ला प्रहरी कार्यालय पर्साका ५ र वडा प्रहरी कार्यालय वीर्ताका २ गरी ७ जना प्रहरीमा पनि कोरोना संक्रमण पुष्टि भएको छ । वीरगन्ज महानगरपालिका वडा नम्बर १० मूर्ती चोकका ८ जना, वीरगन्जको छपकैयका ६ जना , वीरगन्ज ४ वीर्ताका ३ जना , नेशनल मेडिकल कलेजका २ जना , वीरगन्ज ८ , ११ , १४ र १६ का ११ जनामा पनि संक्रमण पुष्टि भएको स्वास्थ्य निरिक्षक ठाकुरले जानकारी दिए । सोमबार राति १५३ जनामा संक्रमण पुष्टि भएसँगै पर्सा जिल्लामा संक्रमितको संख्या १ हजार ४ सय ७४ पुगेको जिल्ला प्रशासन कार्यालय पर्साले जनाएको छ ।साउन यता मात्रै पर्सामा १ हजार ३ सय १७ जनामा संक्रमण पुष्टि भएको हो ।"
उपचारका लागि गएकी महिलाको मृत्युपछि कोरोना पुष्टि,"दमौली : स्वास्थ्य उपचारका लागि पोखरा गाएकी व्यास १ अम्रेनिकी ५० वर्षीया महिलाको उपचारका क्रममा पोखराको कास्की सेवा अस्पतालमा मृत्यु भएको छ। कास्कीमा उपचारका क्रममा उनको ज्यान गाएको स्वास्थ्य कार्यालय तनहुँका प्रमुख शंकरबाबु अधिकारीले जानकारी दिए। उनले भने, 'बिरामी परेर आफैँ जँचाउन गएकी महिलामा मृत्यु भएपछि परीक्षण गर्दा कोरोना पुष्टि भएको खबर पाएका छौं।' पारिवारिक स्रोतका अनुसार मृतक महिला मधुमेह र मुटुकी बिरामी थिइन्। उपचारका क्रममा ज्यान गएपछि उनीसँगै गाएकी छोरीमा पनि संक्रमण देखिएको वडाध्यक्ष खर्सिङ दरैले जानकारी दिए। 'छोरीमा पनि संक्रमण पुष्टि भएको जानकारी आएको छ', उनले भने। ती महिला साउन ३२ गते उपचारका लागि पोखरा गएकी थिइन् । उनी केही दिन अघि आफन्तकहाँ भानु गएर आए पछि बिरामी परेको खुलेको छ । भानुमा कोरोनाको समुदाय संक्रमण देखिएकाले त्यहींबाट संक्रमण फैलिएको आशंका गरिएको छ।"
प्रोटोकल अस्पष्ट हुँदा मृत्यु,"इलाम : क्वारेन्टाइनमा बसेका व्यक्तिको पीसीआर रिपोर्ट नआई गम्भीर स्वास्थ समस्या भए कहाँ उपचार गर्ने भन्ने कानुनी अस्पष्टताले सूर्योदय नगरपालिकास्थित करफोक क्वारेन्टाइनमा बसेका २२ वर्षीय युवकको मृत्यु भएको छ। भारतको हैदराबादबाट गत २६ गते नेपाल आएर क्वारेन्टाइनमा बसेका सूर्योदय नगरपालिका ९ का युवामा आइतबार बिहान १० बजे छातीमा समस्या देखिएको थियो। पीसीआर रिपोर्ट नआई सिकिस्त बनेका उनलाई विराटनगरको कोरोना अस्पतालदेखि अन्य सरकारी तथा निजी अस्पतालले उपचार गर्न अस्विकार गर्दा करिब १२ घण्टापछि मृत्यु भएको हो। प्राथमिक स्वास्थ केन्द्र फिक्कलका निमित्त मेडिकल सुपरिटेन्डेन डा सरोज दर्नालका अनुसार ती युवालाई भेन्टिलेटरमा राखेर उपचार गर्ने अवस्था थियो। उनले भने मुटुले राम्रो काम गरेको थिएन, हामीले सबै अस्पतालमा लैजान प्रयास गरे पनि पीसीआर रिपोर्ट नआएसम्म भर्ना नगर्ने जवाफ पायौं। क्वारेन्टाइनमा डा दर्नालसहितको स्वास्थ्यकर्मीको टोलीले आइतबार राति ११ बजेसम्म बचाउन प्रयास गरेको थियो। मृत्युपछि मेची अञ्चल अस्पताल भद्रपुरले उनको पीसीआर रिपोर्ट नेगेटिभ भएको प्रतिवेदन दिएको छ। डा दर्नालले क्वारेन्टाइनमा रहेका बिरामीलाई अचानक स्वास्थ्य समस्या भए कसरी व्यवस्थापन गर्ने भन्ने कानुनी व्यवस्था नभएकाले सच्याउनुपर्ने बताए। उनले भने कोभिडसम्बन्धी सरकारी प्रोटोकलमा यस्ता केसमा उपचारका लागि बाटो खुला गर्न सच्याउनुपर्ने देखियो। स्वास्थ्यमा समस्या भएपछि आइतबार बिहान १० बजेदेखि सूर्योदय नगरपालिकाको स्वास्थ्यकर्मीको टोलीले उनको उपचार गरे पनि राति ११: ५ बजे उनको मृत्यु भएको सूर्योदय नगरपालिकाका कोभिड फोकल पर्सन विपिन अधिकारीले बताए। गत २९ गते स्वाब संकलन गरी मेची अञ्चल अस्पताल पठाइए पनि उनको रिपोर्ट भने आउन बाँकी थियो। ती युवामा छाती दुख्ने, ज्वरो आउने र श्वास फेर्न समस्या भएको अधिकारीले बताए। मृतक युवाका बाबुआमा सम्पर्कमा नआएपछि आफन्तले दिउँसो दाहसंस्कार गरेका थिए। सूर्योदय नगरपालिकाका मेयर रणबहादुर राईले सबै प्रकारका प्रयास गर्दा पनि उनलाई बचाउन नसकिएको बताए। उनका अनुसार मृतक युवामा डाक्टरले पुरानो टीबीको आशंका गरेका थिए।"
सैंवधानिक नियुक्ति चाँडै',"काठमाडौं : लामो समयदेखि खाली रहेका संवैधानिक आयोगका पदाधिकारी नियुक्तिको गृहकार्य थालिएको छ। अख्तियार दुरुपयोग अनुसन्धान आयोगका प्रमुख आयुक्तको कार्यकाल आगामी असोजमा सकिने भएसँगै सरकार पदाधिकारी नियुक्तिमा तातिएको हो। नेकपाको विवाद समाधान उन्मुख रहेको अवस्थामा यसबारेको गृहकार्य र परामर्श थालिएको छ। यसैका लागि केही दिनयता प्रधानमन्त्री केपी शर्मा ओली र प्रमुख विपक्षी दलका नेता शेरबहादुर देउवासँगको भेटघाट बाक्लिएको छ। संवैधानिक परिषद्को बैठक केही दिनमै बसेर पदाधिकारी नियुक्त गर्ने तयारी भएको छ। परिषद्मा प्रधानमन्त्री अध्यक्ष, प्रधानन्यायाधीश, सभामुख, राष्ट्रियसभा अध्यक्ष, विपक्षी दलका नेता र उपसभामुख सदस्य रहन्छन्। हाल उपसभामुख पद रिक्त छ। प्रधानमन्त्री ओली, नेता देउवा र नेकपाका अध्यक्ष पुष्पकमल दाहालको सोमबारको भेटवार्ता यही विषयमा केन्द्रित रहेको थियो। छलफलमा नेकपा नेता सुवास नेम्वाङ र कांग्रेस नेता रमेश लेखक पनि उपस्थित थिए। सत्तापक्ष र विपक्षी दुवै संवैधानिक निकायमा नियुक्तिको प्रक्रिया अगाडि बढाउन सहमत भएका छन्। यही विषयमा हालै नेकपाका नेता नेम्वाङले देउवा निवासमा परामर्श गरेका थिए। सोमबारको बैठकमा नेकपाका अध्यक्ष प्रचण्डसहित तीन नेताको उपस्थितिमा कुराकानी भएको नेम्वाङले बताए। कोरोना, बाढीपहिरो, विश्वविद्यालयका भएका नियुक्ति विषयमा कांगे्रसका तर्फबाट कुरा आएको उनले बताए। पार्टीको विवाद समाधानको लागि कार्यदल बनेको अवस्था, सचिवालयबाट अनुमोदन भएको पृष्ठभूमिमा दुई अध्यक्ष बसेर विपक्षी दलका नेतासँग छलफल हुनु ठूलो संयोग हो, उनले भने, लामो समयदेखि संवैधानिक आयोग खाली छन्, विपक्षी दलबाट त्यसमा पनि ध्यानाकर्षण भएको छ, त्यसमा सत्तापक्षको पनि ध्यानाकृष्ट भयो। रिक्त पदको नियुक्ति चाँडै टुंगो लाग्ने नेम्वाङले जानकारी दिए। कांग्रेस नेता रमेश लेखकले प्रधानमन्त्रीसँग छलफलमा संवैधानिक नियुक्तका विषयमा केन्द्रित भएको बताए। आज (सोमबार) प्रधानमन्त्रीले बोलाउनु भएको थियो। संवैधानिक नियुक्तिका विषयमा छलफल पनि भयो, उनले भने, हामीले हाम्रा कुरा राख्यौं, फेरि बोलाउँछु भन्नु भएको छ। संवैधानिक नियुक्तिको प्रक्रिया अघि बढाउने प्रमुख जिम्मेवारी प्रधानमन्त्रीकै भएको उनले बताए। नेकपाको आन्तरिक विवादले नियुक्ति ढिलाइ भएको तर कांग्रेसको तर्फबाट कुनै अवरोध नरहेको लेखकको भनाइ छ। धेरै पटक छलफल भइरहँदा बैठक बोलाउन नसक्नु प्रधानमन्त्रीकै कमजोरी रहेको देउवा निकट एक नेताले बताए। ३९ संवैधानिक पदका चार प्रमुखसहित १५ मा कांग्रेसको दाबी रहेको स्रोतले बताएको छ। अख्तियार र निर्वाचन आयोगमा सो दलले एकएक जना पदाधिकारीमा अडान राख्दै आएको छ। १३ संवैधानिक निकायमध्ये राष्ट्रिय मानवअधिकार आयोग र महालेखा परीक्षक, लोकसेवा आयोगबाहेक सबैमा पदमा पदाधिकारी रिक्त छ। यता अख्तियार दुरुपयोग अनुसन्धान आयोगका दुई आयुक्त खाली छन्। प्रमुख आयुक्त नवीन घिमिरे असोजबाट अवकाश लिँदैछन्। १५ महिनादेखि निर्वाचन आयोगमा दुर्ई आयुक्तको पद रिक्त छ। ईला शर्मा र सुधीरकुमार शाहको अवकाशपछि दुई वर्षदेखि नयाँ नियुक्ति भएको छैन। महालेखापरीक्षक, लोकसेवाका अध्यक्ष र चार सदस्य, अख्तियारमा प्रमुख आयुक्त र चार आयुक्त, मानवअधिकार आयोगका अध्यक्ष र चार सदस्य, निर्वाचन आयोगका प्रमुख आयुक्त र चार आयुक्त संवैधानिक परिषद्को सिफारिसमा राष्ट्रपतिले नियुक्त गर्ने संवैधानिक व्यवस्था छ। यसअघि आठ वटा संवैधानिक निकायमा खुला प्रतिस्पर्धाबाट नियुक्तिको विज्ञापनसमेत भएको थियो। नयाँ संविधान जारी भएपछि बनेका ६ आयोग तथा महिला र दलित आयोगका लागि विज्ञापन आह्वान भए पनि त्यो सफल हुन सकेन। राष्ट्रिय प्राकृतिक स्रोत तथा वित्त आयोग, राष्ट्रिय समावेशी आयोग, आदिवासी जनजाति आयोग, मुस्लिम आयोग, मधेसी आयोग र थारू आयोग छन्। यी आयोगमा एकएक अध्यक्ष र चारचार सदस्य रहने व्यवस्था छ। आदिवासी जनजाति आयोग संविधान जारी भएदेखि नै गठन हुन सकेको छैन। एक अध्यक्ष र चार सदस्य सबै पद रिक्त छन्। राष्ट्रिय प्राकृतिक स्रोत तथा वित्त आयोगमा अध्यक्ष बालानन्द पौडेल मात्र छन्। बाँकी चार पद खाली छन्। त्यसैगरी मुस्लिम आयोगका अध्यक्षमा सलिम मियाँ अन्सारी मात्रै नियुक्त भएका छन्। चार सदस्यमा नियुक्ति बाँकी छ। राष्ट्रिय समावेशी आयोग अध्यक्षमा शान्तराज सुवेदी र सदस्यमा विष्णुमाया ओझा नियुक्त भएका थिए। अध्यक्ष सुवेदीले राजीनामा दिइसकेका छन्। यो आयोगमा अध्यक्ष र तीन सदस्य पद रिक्त छन्। थारू र मधेसी आयोगमा एकएक जना अध्यक्ष मात्र छन्। बाँकी चारचार सदस्य पद रिक्त छन्। थारू आयोगका अध्यक्षमा विष्णुप्रसाद चौधरी र मधेसी आयोगका अध्यक्षमा विजयकुमार दत्त नियुक्त भएका छन्। संवैधानिक आयोगकै रूपमा रहेका राष्ट्रिय महिला आयोग र राष्ट्रिय दलित आयोगमा एक जना पनि पदाधिकारी छैनन्। आयोगमा एक एक अध्यक्ष र चारचार सदस्य रहने व्यवस्था छ। दुई निकायमा १० पद रिक्त छन्।"
कोभिडले निम्त्याएको बेरोजगारी र गरिबी,"कोरोना भाइरसले नेपालीलाई कृषिको महत्व बुझ्न सहयोग गरेको छ त्यसैले यो कृषि विकासका लागि सट इन द आर्म हुन सक्छ भारतबाट रोजगार गुमाएर फर्केका कर्णाली र सुदूरपश्चिम प्रदेशका पहाडी जिल्लाका मानिस अब परिवार कसरी बचाउने भनेर चिन्ता गर्दै पुर्पुरोमा हात राखेर आपसमा बातचित गर्दै गरेको दर्दनाक तस्बिर सञ्चारमाध्यमले हालै सार्वजनिक गरेको छ। उमेर ढल्कने अवस्थामा पुगेका ती मानिसको दयनीय स्थिति र त्यो उमेरमा आइपरेको यस्तो चिन्ता साँच्चिकै हृदयविदारक छ। आफ्नो पहाड घर भन्नु मात्रै छ। त्यहाँ परिवारलाई खान पुग्ने सम्पत्ति छैन। त्यसैले सीमापारि मजदुरी र चौकीदारी गर्न जानुपरेको हो। उनीहरूलाई आफ्नो मातृभूमि त छ, तर हाम्रो दुःख देख्ने सरकार छ जस्तो लाग्दैन। यस्ता सवा दुई लाख मानिस ती दुई प्रदेशमा मात्र भारतबाट फर्केका छन् भनिएको छ। यो भाइरस कहिले हट्ने हो ? भारतीय अर्थतन्त्र कहिले खुल्ने हो ? खुलेपछि पनि त्यही ठाउँमा रोजगार पाइने हो वा होइन, केही पत्तो छैन। त्यतिञ्जेल कसरी परिवारको पेट भर्ने हो ? सम्झँदा कहाली लाग्ने स्थिति छ। यहाँको स्थिति झन् कहालीलाग्दो छ। किनभने पहिलो कुरा त यहाँ पनि कोरोना छ। दोस्रो, कर्णाली आसपासको क्षेत्रमा लाखौं मानिस रोजगार गुमाएर सीमापारिबाट आएका छन्। अनि खान पुग्ने अन्नपात दिने आफ्नो खेतबारी छैन। अलिअलि भएकोबाट पनि तत्कालै अन्नपात आउने होइन। समस्या साँझबिहानको छ। अब यी जनतालाई हेर्ने कसले ? हेर्ने पहिलो जिम्मेवारी त स्थानीय सरकारहरूकै हो। यी मानिस पैसा पाइने जस्तोसुकै काम गर्ने खालका मानिस भएकाले स्थानीय सरकारले उनीहरूलाई ज्यालादारीमा काम लगाउनुपर्छ। प्रधानमन्त्री रोजगार कार्यक्रमअन्तर्गत दिइने बजेटबाट उनीहरूलाई ज्याला दिइनुपर्छ। बजेट अपर्याप्त भएमा तीनै तहका सरकारले समन्वय गरेर बजेटको व्यवस्था गर्नुपर्छ। जहाँसम्म उनीहरूबाट गराइने कामको प्रश्न छ, स्थानीय सरकारले त्यसको योजना बनाउनुपर्छ। त्यसमा वृक्षरोपण, नदी खोलामा तटबन्ध निर्माण, बाढीपहिरो जाने सम्भावना भएका ठाउँमा रिटेन्सनवाल निर्माण, सरकारी तथा सामुदायिक भवनहरूको मर्मतसम्भार, ढल निकास निर्माण, सरसफाइ, ससाना पुल कल्भर्ट निर्माण, बगैंचा, पार्क र पोखरी निर्माण, लघु सिँचाइका काम, खेलकुद मैदान निर्माण आदि हुन सक्छन्। कोरोना उन्मूलन भएपछि तीमध्ये धेरै मानिस पुनः सीमापारि जान सक्ने भएकाले त्यतिञ्जेल सरकारहरूले यस्ता परिवारलाई भोकमरीबाट बचाउने जिम्मेवारी लिनुपर्छ। सरकारबाहेक उनीहरूको अर्को कुनै सहारा छैन। कोभिड १९ को कारणले विश्वकै अर्थतन्त्रको अवस्था पछिल्ला महिनामा झन् बिग्रेको छ। अन्तर्राष्ट्रिय मुद्रा कोषले गत अप्रिल महिनामा गरेको प्रक्षेपणअनुसार विश्व अर्थतन्त्र सन् २०२० मा ३ प्रतिशतले ऋणात्मक हुने भनिएकोमा जुनको प्रक्षेपणले ४९ प्रतिशतले ऋणात्मक हुने भनिएको छ। विकसित मुलुकको अर्थतन्त्र अप्रिलमा ६१ प्रतिशतले ऋणात्मक हुने भनिएकोमा जुनमा ८० प्रतिशत हुने भनिएको छ। उदीयमान मुलुकहरूको अर्थतन्त्र एक प्रतिशतले ऋणत्मक हुने भनिएकोमा अहिले ३० प्रतिशतले हुने भनिएको छ। अमेरिकाको अर्थतन्त्र ८० प्रतिशतले र बेलायतको अर्थतन्त्र १०२ प्रतिशतले घट्ने भनिएको छ। चीनको अर्थतन्त्र सन् २०२० मा एक प्रतिशतले बढ्ने र भारतको ४५ प्रतिशतले घट्ने भनिएको छ। कोभिड १९ को दुष्प्रभाव पछिल्ला महिनामा अमेरिका, भारत, ब्राजिल, मेक्सिको आदि ठूला अर्थतन्त्रमा झन्झन् व्यापक हँुदै गएकाले विश्व अर्थतन्त्रको अवस्था अन्तर्राष्ट्रिय मुद्राकोषको पछिल्लो प्रक्षेपणभन्दा अझ खराब हुने देखिएको छ। अप्रिलजुनको त्रयमासमा अमेरिकी अर्थतन्त्र अघिल्लो त्रयमासको तुलनामा ३२९ प्रतिशतले र बेलायतको अर्थतन्त्र २०४ प्रतिशतले खुम्चिएको त्यहाँका सरकारी तथ्यांकले देखाएको छ। अर्थतन्त्र यसरी तीव्र रूपमा खस्किँदै गएसँगसँगै विश्वमा बेरोजगार र गरिबी पनि तीव्र रूपमा बढ्दै गएको छ। विश्व बैंकले गरेको पछिल्लो प्रक्षेपणले सन् २०२० मा नेपालको अर्थतन्त्र १८ प्रतिशतले बढ्ने भनेको छ भने २०२१ (चालू आर्थिक वर्ष) मा २८ प्रतिशतले घट्ने भनेको छ। कुल गार्हस्थ्य उत्पादनको वृद्धिदर यस्तो भए पनि जनस्तरमा कोभिड १९ को प्रभाव भयावह देखिएको छ। साना किसान, ज्याला मजदुरी र अति साना तथा साना स्वरोजगार गर्ने र भारतमा सानोतिनो रोजगार गरेर गुजारा चलाउँदै आएकाहरूको अवस्था भोकमरीको तहमा पुगेको छ। मानिसले मानिसका लागि गर्ने आर्थिक क्रियाकलाप जब मानिस घरबाहिर निस्कन नहुने, उद्योगधन्दा, व्यापारव्यवसाय सञ्चालन गर्न नहुने र सडकमा आवतजावत पनि गर्न नहुने भएपछि अर्थतन्त्रलाई गम्भीर प्रकृतिको क्षयरोग लाग्नु स्वाभाविक हुन्छ। विगतमा एकाध दिन नेपाल बन्द गरिँदा यति अर्ब र उति अर्ब नोक्सानी भयो भन्ने गरिन्थ्यो। अहिले ४५ महिना लगातार बन्दाबन्दी हुँदा भएको आर्थिक क्षतिको हिसाब गरिसाध्य छैन। चारचार महिनासम्म बन्दाबन्दीमा बसेर उकुसमुकस भएका जनताले बन्दाबन्दीलाई खुकुलो पार्न माग गरे। आर्थिक गतिविधि बन्द गरिएपछि सरकारको ढुकुटी रित्तिन थालेकाले सरकारले पनि राजस्वको निमित्त आर्थिक गतिविधि सुचारु गर्न चाहिरहेको थियो। सरकार र जनता दुवैको चाहना मिलेकाले साउन १ गतेदेखि बन्दाबन्दी केही खुकुलो पारियो। पसल खुले, सहरभित्रका सार्वजनिक सवारीका साधनहरू पनि चल्न थाले। साथै बाहिरबाट सहर प्रवेश गर्न पनि केही खुकुलो पारियो। ठूला होटल, लामो दूरीका यातायातका साधन र आन्तरिक तथा बाह्य हवाई उडान सुरु गर्ने दिन पनि तोकियो। तर एक महिना नपुग्दै सहरबजारमा संक्रमण ह्वात्तै बढ्यो। भाइरस समुदायमा प्रवेश गर्यो र देशका धेरै ठाउँ सिल गरियो। सञ्चालनमा आइसकेका आर्थिक गतिविधि पुनः स्थगित गर्नुपर्ने देखियो। काठमाडौंभित्र प्रवेश गर्न र बाहिर निस्कन निषेध गरिएको छ। यसले सुध्रन लागेको अर्थतन्त्रलाई पुनः पछाडि धकेलेकोे छ। बजार खुले पनि लामो दूरीका यातायातका साधन र हवाई उडान सुरु नभएकाले सेवाग्राही नआएकाले कारोबार नभएको गुनासो व्यापारीले गरिरहेका थिए। यसले सहरी अर्थतन्त्रका लागि लामो दूरीका यातायातका साधन र हवाई सेवा कति महŒवपूर्ण रहेछन् भन्ने दर्शाउँछन्। त्यसैले यी सबै सेवा पूर्णरूपमा सुचारु नभई अर्थतन्त्र सामान्य अवस्थामा फर्कने छैन भन्ने देखियो। त्यसका लागि अझ लामै समयको प्रतीक्षा गर्नुपर्ने भएको छ। यो बन्दाबन्दीबाट सम्पन्नहरूको बचत र सम्पत्ति केही घटेको होला तर बचत र सम्पत्ति नहुनेहरूको निमित्त भने यो साँच्चिकै संकटकाल भएको छ। यस्तो अवस्थामा उद्योगधन्दा, व्यापार, व्यवसाय अर्थात् गैरकृषि क्षेत्रमा रहेकाहरू साँच्चिकै निष्काम रहन बाध्य भएका छन्। तर कृषि क्षेत्रमा रहेकाहरू निष्काम रहन पाउँदैनन्। उनीहरूले मौसमअनुसार काम गर्नुपर्ने हुन्छ र खेतबारी बाँझो राख्न पनि सक्दैनन्। उनीहरूको अन्नपानीको स्रोत खेती नै भएकाले उनीहरू कृषि कार्यलाई सुचारु राख्न बाध्य हुन्छन्। साथै गाई, भैंसी, बाख्रा, पाठा, हाँस, कुखुरा, माछा आदि पालेकाहरूले तिनीहरूलाई भोकै राख्न पनि भएन। त्यसैले कृषि कार्यमा रहनेहरू सधैं व्यस्त रहन्छन्। त्यसले तिनका परिवारको रसद पानीको नियमित आपूर्ति प्रत्याभूत गरेको हुन्छ। उनीहरूले भोकमरीको समस्या सायदै भोग्नुपर्छ। कृषिलाई आधुनिकीकरण र व्यवसायीकरण गरियो भने त्यसले किसानलाई समृद्ध पनि बनाउन सक्छ। तर त्यसका लागि किसानसँग पर्याप्त जमिन भने हुनुपर्छ। यो भाइरसले नेपालीलाई कृषिको महत्व बुझ्न सहयोग गरेको छ भन्न सकिन्छ। त्यसैले यो कोभिड १९ को घटनाले नेपालको कृषि विकासका लागि सट इन द आर्म हुन सक्छ। राजनीतिक विवादको व्यवस्थापन गरेर संविधान बनेपछि भएको निर्वाचनबाट नेकपाको जबर्जस्त बहुमतको सरकार बनेपछि विकासले गति लिन्छ भन्ने आम अपेक्षा थियो। त्यसअनुरूप काम हुन सकेन। निजी क्षेत्रको पहल र सक्रियतामा ६७ प्रतिशतको आर्थिक वृद्धि हासिल होला कि भनी आशा गरिरहेका बेलामा कोरोनाको घातक आक्रमणले नेपाली जनतालाई रोऔं कि हाँसौं बनाएको छ। नेपालका लागि यो थप दुर्भाग्य हो। सरकारको आधा अवधि बितिसकेको छ। अर्को निर्वाचनको नतिजा कस्तो हुने हो निश्चित छैन। यस दृष्टिले नेपालले झन्डै ६ दशकपछि पाएको बलियो सरकारको सुनौलो अवसर पनि गुम्ने भएको छ। यसरी विकासको सन्दर्भमा नेपालको नियति कहिल्यै नपुग्ने भ्याकुताको धार्नी जस्तो हुने भएको छ। हाइलाइट निजी क्षेत्रको पहल र सक्रियतामा ६७ प्रतिशतको आर्थिक वृद्धि हासिल होला कि भनी आशा गरिरहेका बेलामा कोरोनाको घातक आक्रमणले नेपाली जनतालाई रोऔं कि हाँसौं बनाएको छ। नेपालका लागि यो थप दुर्भाग्य हो।"
उदार ज्याकलिन,"मुम्बई : जन्मदिन मनाउने आआफ्नै तौरतरिका हुन्छन्। सहरका धेरैले जन्मदिनमा दिल खोलेर खर्च गर्छन्। बलिउड नायिका ज्याकलिन फर्नान्डेजले भने आफ्नो जन्मदिनका अवसरमा महाराष्ट्रका दुई गाउँका एक हजार पाँच सय ५० मानिसको जिम्मा लिएकी छन्। ज्याकलिनले महाराष्ट्रका पथार्डी र साकुर गाउँका ती मानिसको भरणपोषणको जिम्मा लिएकी हुन्। उनले तीन वर्षसम्म गाउँमा रहेका १५ सयभन्दा बढी मानिसका लागि खानेकुराको व्यवस्था गर्नेछिन्। यहाँका बासिन्दा आधारभूत आवश्यकताबाट वञ्चित रहेको ज्याकलिनको भनाइ छ। उनले बालबालिकाका लागि पोसिलो खानाको व्यवस्था गर्ने जनाएकी छन्। गाउँमा जनचेतनामूलक कार्यक्रमसमेत चलाउने ज्याकलिनको योजना छ। गाउँमा जन्मिएका नयाँ बालबालिकालाई के ख्वाउने भन्ने विषयमा तिनका आमाहरू अनभिज्ञ रहेको भन्दै ज्याकलिनले उनीहरूका लागि चेतनामूलक कार्यक्रम आवश्यक रहेको बताइन्। महिला, बालबालिकालाई पोसिलो खानेकुरा ख्वाउन गाउँमा २० वटा भान्साघर तयार गर्ने ज्याकलिनको योजना छ। एजेन्सी"
फिलिपिन्समा शक्तिशाली भूकम्प,मनिला : फिलिपिन्समा मंगलबार बिहान शक्तिशाली भूकम्प गएको छ । अमेरिकी भूगर्भीय सर्वेक्षणका अनुसार ६७ रेक्टर स्केलको भूकम्प गएको हो । भूकम्पको केन्द्र ११ किलोमिटर गहिराइमा रहेको सर्वेक्षणले जनाएको छ । भूकम्पबाट भएको क्षतिको विवरण भने आउन बाँकी छ ।
पृथ्वीमा अहिलेसम्मकै उच्च तापक्रम,"क्यालिफोर्निया : अमेरिकाको क्यालिफोर्नियास्थित डेथ भ्याली राष्ट्रिय निकुञ्जमा पृथ्वीमा हालसम्मकै उच्च तापक्रम मापन गरिएको छ। आइतबार त्यहाँको फरनेस क्रिकमा १३० डिग्री फरेनहाइट अर्थात् ५४४ डिग्री सेन्टिगे्रड मापन गरिएको हो। उक्त तापक्रमलाई अमेरिकी राष्ट्रिय मौसम सेवाले प्रमाणित गर्ने भएको छ। अमेरिकाको पश्चिमी तटमा आएको ताप लहरकै बीचमा उक्त तापक्रमले नयाँ कीर्तिमान बनाएको हो। त्यहाँ यस साता अझै तापक्रम बढ्ने अनुमान गरिएको छ। यही कारणले गर्दा शनिबार त्यहाँको बिजुली बिग्रिएर काम गर्न छाडेपछि क्यालिफोर्नियामा दुई दिनका लागि ब्ल्याकआउट नै गरिएको थियो। यसअघि सन् २०१३ मै डेथ भ्यालीमा सर्वाधिक तापक्रम १२९२ डिग्री फरेनहाइट अर्थात् ५४ डिग्री सेन्टिग्रेट मापन गरिएको थियो। एक शताब्दीअघि डेथ भ्यालीमा १३४ डिग्री फरेनहाइट अर्थात् ५६६ डिग्री सेन्टिग्रेट तापक्रम मापन गरिएको बताइए पनि उक्त विषय विवादित छ। गर्मी महिनामा मापन गरिएका अन्य तापक्रमसँगै यो तापक्रम पनि गलत भएको केही आधुनिक मौसम विशेषज्ञले विश्वास गरेका छन्। मौसम इतिहासकार क्रिस्टोफर बुर्टले सन् २०१६ मा गरेको विश्लेषणअनुसार सन् २०१३ मा उक्त क्षेत्रमा मापन गरिएका अन्य तापक्रम डेथ भ्यालीको हालको तापक्रमसँग मिल्दोजुल्दो देखिन्न। ट्युनिसियामा १३१ डिग्री फरेनहाइट अर्थात् ५५ डिग्री सेन्टिग्रेट तापक्रम मापन गरिएको थियो। तर बुर्टले उक्त मापनका साथै औपनिवेशिक युगका बेला अफ्रिकामा मापन गरिएका अन्य तापक्रममा गम्भीर विश्वसनीयताका मुद्दा रहेका बताए। हालको ताप लहर दक्षिण पश्चिममा एरिजोनादेखि उत्तर पश्चिममा वासिङटन राज्यसम्म फैलिएको छ। सोमबार र मंगलबार यो उच्चतम् बिन्दुमा पुग्ने अनुमान गरिएको छ। साताका अन्य दिनमा यो बिस्तारै घट्दै गए पनि आगामी १० दिनसम्म चरम गर्मीको अवस्था रहनेछ। क्यालिफोर्नियामा तापक्रम बढ्दै जाँदा शनिबार लासेन काउन्टीमा आगोको ठूलो तुफान (फायरनाडो) देखिएको थियो। क्यालिफोर्नियाको राज्यको शक्ति व्यवस्थापन गर्ने निकाय स्वतन्त्र प्रणाली अपरेटर (सीआईएसओ)ले यसलाई तेस्रो चरणको आपत्काल घोषणा गरेको छ। त्यहाँका मानिसले ऊर्जालाई वातानुकुलनको लागि प्रयोग गर्ने भएकाले यस क्षेत्रको धेरै शक्ति सौर्य र वायु ऊर्जामा निर्भर रहन्छ। ताप लहरको बेलामा पावर ग्रिड तनावग्रस्त भई पूर्ण रूपमा जोखिममा पर्छ। राज्यको मागको लागि बिजुलीको व्यवस्था गर्न र पूर्ण सटडाउन खोक्न अधिकारीहरूले ब्ल्याकआउटलाई ऊर्जा नियन्त्रण र संरक्षणका लागि प्रयोग गरिरहेका छन्। ताप लहरबाट मौसमसम्बन्धी अन्य कुनै पनि घटनामा भन्दा बढी मानिसको ज्यान जान सक्ने अनुमान अमेरिकाको रोग नियन्त्रण तथा बचावट केन्द्रले गरेको छ। विश्व स्वास्थ्य संगठनले पनि अत्यधिक तापक्रम बढ्नाले श्वासप्रश्वाससम्बन्धी समस्या, मुटु रोग, मिर्गौला रोग आदि हुन सक्ने जनाएको छ। (बीबीसी)"
बिकेन तरकारी,"ताप्लेजुङ : फुङलिङ नगरपालिका९ कुङकुलुङका किक्र्या शेर्पाको बारीमा फलेका बन्दा र सिमी बजारमा लैजाने समय भएको छ। विगतको जस्तो भए यतिबेला उनी बारीबाट तरकारी टिप्दै गाडीमा लोड गरिरहेका हुन्थे। गत वर्ष १५ लाखको बन्दा र दुई लाखको सिमी बेचेका शेर्पालाई लहलह फलेको तरकारी बारीका कुहिने डरले पिरोल्न थालेको छ। पहिलेकै जस्तो सोचेर यो वर्ष अलि धेरै ठाउँमा रोपेको थिएँ, झापा, सुनसरीसम्मका व्यापारीसँग सम्पर्क पनि गरेको थिएँ, उनले भने, कोरोनाको यस्तै माहामारी हो भने तरकारीको लागत नै नउठ्ने भयो। यस वर्ष कम्तीमा २० लाख आम्दानी गर्ने लक्ष्य थियो। मल, बीउ र स्याहारमा अहिलेसम्म ५ लाखभन्दा बढी खर्च भइसकेको छ। मानिसको चहलपहल नरहेको र जिल्लाका होटल बन्द रहेकाले तरकारी बिक्री हुने सम्भावना नरहेको उनको भनाइ छ। ताप्लेजुङमा पाथीभरा, कञ्चनंघालगायत स्थान घुम्न आउने पर्यटकलाई लक्ष्य गरेर खोलिएका होटल बढी छन्। पर्यटन क्षेत्र ठप्प भएपछि होटलको कारोबार पनि बन्द छ। होटलमै भर परेर तरकारी उत्पादनमा लागेका कृषक कोरोना माहामारी फैलँदै जाँदा चिन्तित बनेका हुन्। पाथीभरामा तीन लाख र हिमाली क्षेत्र घुम्ने दुई हजार पर्यटक वार्षिक रुपमा आउने गरेका थिए। बुङकुलुङकै अर्का कृषक पाशाङरिता शेर्पाका अनुसार बजारमा तरकारीको माग र मूल्य दुवै घटेको छ। गत वर्ष प्रतिकिलो ४० रुपैयाँ रहेको बन्दाको बजार मूल्य अहिले १५ रुपैयाँ रहेको उनले सुनाए। उनले १५ रोपनी बढी बारीमा बन्दा, आलु, मुला र सिमी लगाएका छन्। आलु र सिमी बेच्ने बेला भएको बन्दा र मुला हप्तादिनपछि तयार हुने उनले सुनाए। अहिलेकै मूल्यले पनि लागतसम्म त उठाउन सकिन्छ, उनले भने, कहाँ लगेर बेच्नु र ? सदरमुकाम फुङलिङ बजारमा शनिबार र मंगलबार हाट लाग्छ। तर, त्यहाँ कत्ति पनि खपत नहुने कृषकको भनाइ छ। महिना दिनमा बिक्री गरिनसके तरकारी बोटमै कुहिने पाशाङरिताले सुनाए। बिक्री नभएपछि बैगुन, भिण्डी र घिरौंला बोटमै सुक्न थालेको फुङलिङकै कृषक गंगामाया गिरीले बताइन्। हप्तामा दुई क्विन्टलभन्दा बढी तरकारी निस्कन्छ, उनले भनिन्, बल्ल बल्ल डोकोमा बोकेर बजार पुर्याउँदा सय किलोसम्म बिक्री गरिरहेकी छु, त्यो पनि न्यून मूल्यमा। नबिकेको तरकारी गाईभैंसीलाई खोले बनाएर दिन थालेको उनले सुनाइन्। घर छेउमै तीनवटा भेनियर उद्योग खुलेको, तमोर नदीमा दुईवटा मोटरेबल पुल निर्माण भइरहेको र दोभान बजारमा व्यापारिक चहलपहल बढेको कारण उनले तरकारीमा लगानी बढाएकी थिइन्। लकडाउनपछि सबै योजना र उद्योग बन्द भएर त्यहाँ संलग्न मानिस घर गएका छन्। सरकारले कृषकका लागि पनि राहत प्याकेज ल्याउनुपर्ने कृषकको माग छ। ज्यालादारी मजदुरका लागि स्थानीय तहले दैनिक उपभोग्य वस्तु प्रदान गर्ने योजना ल्याएका छन्। हामी ऋण खोजेरै भए पनि गाउँमा केही गर्नुपर्छ भनेर लागेका कृषक हौं, मेरिङ्देन गाउँपालिकाकी कृष्णमाया लिम्बूले भनिन्, बजार नपाउँदा तरकारी खेर जाने अवस्थामा पुगेको छ, हाम्रा लागि पनि केही सोचिदिनुपर्यो। जिल्लामा पछिल्लो समय पर्यटकीय गतिविधि बढ्दै थियो। होटल खुल्ने क्रम बढेका थिए। सडकको सुविधा पनि गाउँगाउँसम्म विस्तार भएको छ। सरकारले कृषिमा अनुदान, सहुलियत कर्जा, कृषि बिमा जस्ता योजना ल्याएको छ। यसले गर्दा व्यावसायिक रुपमै तरकारी फलाउने कृषक पनि बढिरहेका छन्। घरेलु कार्यालय ताप्लेजुङको तथ्यांकअनुसार सय बढी कृषकले व्यवसायीक तरकारी उत्पादन गर्ने फर्म सञ्चालन गरिरहेका छन्। सबैलाई बजारकै समस्या छ। धेरै कृषक फुङलिङको माथिल्लो क्षेत्र बुङकुलुङ, चारपाटे, खोक्से, भोटेगाउँका छन्। केही तल्लो क्षेत्र देउलिङ्गे, केनिम, तारिबुङका छन्। यहाँबाट बजार नजिकै भएको र सानातिना उद्योगसमेत खुल्न थालेकाले तरकारी खेतीमा स्थानीयको आकर्षण छ। गाउँपालिकाको केन्द्र छेउका नागरिक पनि तरकारी उत्पादनमा लागेका छन्।"
विद्युत् प्राधिकरणको सञ्चित नाफा करिब ५ अर्ब,"काठमाडौं : नेपाल विद्युत् प्राधिकरणले पछिल्ला ४ वर्षमा करिब ५ अर्ब रुपैयाँ सञ्चित नाफा कमाएको छ। आर्थिक वर्ष २०७३०७४ यता निरन्तर सफल हुँदै गएको प्राधिकरणले आव २०७६०७७ सम्म ४ अर्ब ८७ करोड रुपैयाँ नाफा गरेको हो। प्राधिकरणको ३५औं वार्षिकोत्सवका अवसरमा सोमबार सार्वजनिक गरिएको वित्तीय विवरणअनुसार आव २०७२७३ मा प्राधिकरण ३४ अर्ब ६१ करोड रुपैयाँ सञ्चित नोक्सानीमा थियो। सरकारले आव २०६७०६८ सम्मको सञ्चित घाटा करिब २७ अर्ब रुपैयाँ अपलेखन गरिदिएपछि पनि प्राधिकरण निरन्तर घाटामा थियो। कार्यकारी निर्देशकमा कुलमान घिसिङ नियुक्त भएपछि नै प्राधिकरण घाटाबाट नाफाको अवस्थामा आएको हो। घिसिङ २०७२ देखि प्राधिकरणको कार्यकारी निर्देशक बनेका हुन्। उनको कार्यकाल अब करिब १ महिना बाँकी छ। प्राधिकरण गत आव ११ अर्ब ६ करोड रुपैयाँ नाफा कमाउन सफल भएको छ। आव २०७२७३ मा ८ अर्ब ८९ करोड रुपैयाँ घाटामा रहेको प्राधिकरण त्यसपछिका आवमा निरन्तर नाफामा छ। प्राधिकरणले आव २०७३०७४ मा एक अर्ब ४७ करोड, आव २०७४०७५मा २ अर्ब ८५ करोड र आव २०७५०७६ मा ९ अर्ब ८१ करोड नाफा कमाएको थियो। दुई वर्षदेखि प्राधिकरण सबैभन्दा बढी नाफा कमाउने सार्वजनिक संस्थान बन्दै आएको छ। घिसिङकै कार्यकालमा प्राधिकरणको वित्तीय विवरण सकारात्मक बन्दै गइरहेको छ। अर्कोतिर दशकौंदेखिको लोडसेडिङ अन्त्य भएको छ। २०७५ बाट नै मुलुक अन्धकारबाट मुक्त भएको छ। हालसम्म आइपुग्दा ग्रिड र अफ ग्रिड गरी ९० प्रतिशत जनतामा ऊर्जाको पहुँच पुगेको छ। यस्तै, प्रणालीमा रहेको विद्युत् चुहावट १५२७ प्रतिशतमा झरेको छ। आव २०७२०७३ मा २५७८ प्रतिशत रहेको विद्युत् चुहावट त्यसपछि निरन्तर घटेर अहिले १५२७ प्रतिशतमा सीमित भएको हो। चुहावटलाई आव २०७३७४ मा २२९, २०७४७५ मा २०४५, २०७५७६ मा १५३२ प्रतिशतमा झारिएको थियो। चार वर्षमा करिब ११ प्रतिशतको चुहावट कम हुँदा प्राधिकरणलाई वित्तीय रुपमा करिब ८ अर्ब रुपैयाँ फाइदा भएको छ। प्रणालीको कुल चुहावट १० प्रतिशतभन्दा पनि तल लग्ने योजना बनाएको कार्यकारी निर्देशक घिसिङले बताए। लोडसेडिङको समयमा विद्युत् माग धान्न कुल खपतको करिब ३५ प्रतिशत भारतबाट आयात गरिने गरेको प्राधिकरणको तथ्यांक छ। तर, गत आवमा भारतबाट हुने विद्युत् आयात घटेको छ। नेपालबाट भारतर्फको निर्यात बढेको छ। गत आवमा प्रणालीमा उपलब्ध ७ अर्ब ७४ करोड युनिट ऊर्जामध्ये भारतबाट २२३४ प्रतिशत आयात भएको थियो। घिसिङ भन्छन्, देश जतिबेला १४ घन्टासम्मको लोडसेडिङमा थियो मुलुकभित्रको कुल विद्युत् खपतको करिब ३५ प्रतिशत भारतबाट आयात गर्नु पर्ने अवस्था थियो। तर, विद्युत् खपत करिब ८० प्रतिशत बढेको अवस्थामा समेत आयातको प्रतिशत करिब ३५ देखि ३७ प्रतिशतकै हाराहारीमा थियो। तर, गत आवसम्म आइपुग्दा कुल उपलब्ध विद्युत्कोे २२ प्रतिशत मात्रै आयात भएको छ। चालु आवमा यो घटेर ५ देखि १० प्रतिशत मात्र आयातको अंश घिसिङ बताउँछन्। आव २०७८७९ बाट नेपाल विद्युत्मा आत्मनिर्भर हुने र नेट निर्यातको क्रम सुरु हुने उनले जानकारी दिए। आव २०७२७३मा साढे ३१ लाख, २०७३७४मा २६ लाख ९० हजार, २०७४७५मा २९ लाख ४० हजार, २०७५७४मा ३ करोड ४७ लाख र २०७६७७मा १० करोड ७० लाख युनिट ऊर्जा निर्यात गरिएको हो। कुल आयातको करिब ६ प्रतिशत बिजुली अहिले निर्यात भइरहेको छ। आव २०७२७३ मा वार्षिक विद्युत खपत ३ अर्व ७१ करोड ५८ लाख युनिट थियो। अघिल्लो वर्षभन्दा अर्थात् आव २०७१७२ भन्दा पनि त्यो वर्ष विद्युत् उपयोग करिब ०७ प्रतिशतले कमी भएको थियो। तर, घिसिङको कार्यकालमा सुरु डेडिकेटेड र ट्रंक लाइन शुल्क विवाद भने अझै उस्तै छ। त्यसो त विद्युत् नियमन आयोगले गत असारबाट नै लागू हुने गरी डेडिकेटेड र ट्रंक लाइनको व्यवस्था नै खारेज गरिसकेको छ। सफलतासँगै चुनौती ऊर्जा, जलस्रोत तथा सिञ्चाइमन्त्री वर्षमान पुनले विद्युत् प्राधिकरणले गर्व गर्न लायक सफलता हासिल गरेसँगै चुनौती थपिएको बताएका छन्। उपभोक्तालाई भरपर्दो विद्युत् आपूर्ति र विद्युतीकरण गर्न बाँकी करिब १० प्रतिशत घरपरिपरिवारमा विद्युत सेवा पुर्याउन, विद्युतमा आत्मनिर्भर बन्न र आगामी दिनमा बढी हुने विद्युत्लाई मुलुकभित्र खपत गर्नु र बाह्य बजारमा बिक्री गर्नु चुनौतीपूर्ण छ,उनले भने। प्राधिकरणको ३५औं वार्षिकोत्सवका अवसरमा सोमबार आयोजित कार्यक्रममा मन्त्री पुनले निजी क्षेत्रका जलविद्युत् आयोजनासँग विद्युत् खरिद बिक्री सम्झौता (पीपीए) गर्ने र विद्युत् बिक्रीका लागि प्रतिश्पर्धी बजार खोज्दै लगानीको वातावरण बनाइने बताए। प्राधिकरणले यस वर्षलाई विद्युत् खपत वृद्धि वर्षका रुपमा घोषणा गरी विविध कार्यक्रम सञ्चालन गर्ने भएको छ। यसका लागि स्वदेशमा विद्युत् खपत वृद्धि गर्न सवारीसाधन चार्जिङ स्टेसन निर्माण गरी विद्युतीय सवारीको प्रबद्र्घन गर्ने, लिफ्ट सिञ्चाइलाई बढावा दिने र खाना पकाउने ग्यासलाई विद्युतीय चुलोले प्रतिस्थापन गर्नेलगायत कार्यक्रम सञ्चालन गरिनेछ।"
भ्रष्टाचार भाइरस,"मुलुक कोरोना महामारीको विपत्तिमा छ। यसको सामना कसरी गर्ने भन्ने चिन्ताले धरैलाई पिरोलिरहेको छ। सबै क्षेत्र अवरुद्ध छन्। देश ठप्प छ। यस्तो कष्टकर बेलामा पनि, मात्र एउटा कर्म अनवरत उँभो लागिरेको छ, त्यो हो भ्रष्टाचार। अख्तियार दुरुपयोग अनुसन्धान आयोगमा परेका उजुरीले त्यही भन्छ। वैशाखदेखि असार मसान्तसम्ममा मात्रै अख्तियारमा ३ हजार ९ सय ५० अनियमितताका उजुरी परेका छन्। तीमध्ये एक हजार ९९ को विस्तृत अध्ययन भइरहेको छ। ४ सय १५ उजुरीलाई कारबाहीका लागि सम्बन्धित कार्यालयमा पठाइएको छ। तीन सय ५४ वटालाई अन्य उजुरीमा गाभिएको छ। असह्य कुरा त यो छ कि कोभिड नियन्त्रणका क्रममा भएका खरिद बढ्ता शंकास्पद छन्। क्वारेन्टाइन व्यवस्थापन, आइसोलेसन निर्माण, स्वास्थ्य सामग्री खरिद, चार्टर्ड उडानलगायत विषयमा भएका अनियमितताका उजुरी धेरै छन्। सर्वसाधारणले त्यसमै अनुसन्धान चाहेका छन्। र, अख्तियार गुहारेका छन्। विपत्ति जहिले जसलाई पनि आइलाग्न सक्छ। यसलाई मिलेर सामना गर्नुपर्छ। राज्यका जिम्मेवार पदमा बसेकाका लागि यो क्षण जिम्मेवार र दायित्वपूर्ण हुन्छ। कसरी मितव्ययी भएर सर्वसाधारण र पीडितलाई बढी सेवासुविधा दिने भन्नेमा ती सजग हुनुपर्छ। त्यो धर्म र कर्म दुवै हो। तर, यसैलाई अवसरका रूपमा उपयोग गर्दै अनियमित तरिकाले व्यक्तिगत धनदौलत जोड्न खोजिएका घटना धेरै हुन्छन्। यसपालि पनि त्यस्तै भएको छ। अचेल मिडियामा भ्रष्टाचार र अनियमितताका समाचार हरेक दिन प्रकाशनप्रसारण भइरहेका छन्। कहिले सेवाग्राहीसँग काम गरिदिएवापत पैसा लिइरहेका बिचौलिया पक्राउ परेका छन्। कहिले विशेष अदालतमा भ्रष्टाचारको मुद्दा दायर भएका छन्। पछिल्लो तीन महिनामा भ्रष्टाचारका ९६ मुद्दा अदालतमा दायर गरिएको छ। हरेकजसो सरकारी अड्डामा सानातिना काममा पनि दलाललाई पैसा नखुवाई काम बन्ने अवस्था छैन। यातायात कार्यालयमा होस् वा मालपोत, नापी विभाग होस् वा सरकारी अड्डाअदालत जहाँतहीं भ्रष्टाचार छ। यस्ता अड्डामा बिचौलियाकै रजगज छ। सुन तस्करीमा सेटिङ छ। लागूऔषध कारोबार गर्ने गिरोह सक्रिय छन्। चोरीडकैतीको सेटिङ तथा विभिन्न सरकारी तथा गैरसरकारी कार्यालयमा पनि भ्रष्टाचार, बेथिति र विसंगतिको चाङ छ। यस्ता क्रियाकलापले मुलुकमा विकास र समृद्धिको बाटो छेकेको छ। भ्रष्टाचारको यस्तो खाडल नपुरेसम्म मुलुकमा विकास र समृद्धि आउँदैन। यसले केवल बिचौलियालाई मौलाउने मौका दिन्छ। हाम्रो देशमा केही गर्दा नरोकिने भ्रष्टाचारलाई कोरोनाले समेत निस्तेज पार्न नसक्ने रहेछ। भ्रटाचार नियन्त्रणका लागि अख्तियार, राष्ट्रिय सतर्कता केन्द्रलगायत निकाय र थुप्रै गैरसरकारी संस्थाले चेतनामूलक अभियान सञ्चालन गरिरहेका छन्। अख्तियारले स्टिङ अपरेसन बढायो। केही दिन भ्रष्टाचार घट्यो। फेरि स्वरूप बदलियो। विदेश गएर घूस लिनेसम्म स्थिति आयो। सुराकी परिचालनलगायत भ्रष्टाचारका नियन्त्रणात्मक थुप्रै अभियान सञ्चालन भएकै छन्। तैपनि अनियमितताका घटना बढिरहेका छन्। नियन्त्रणका जति नयाँ प्रविधि आए पनि वा जति कडाइ गरिए पनि गैंडालाई कन्याएजस्तो भ्रष्टाचारलाई छुँदै छुँदैन। जसरी कोरोनाविरुद्ध खोप आविष्कारमा विश्ववैज्ञानिकहरू लागिपरेका छन्, नेपालमा कोरोनाभन्दा कडा भाइरस बनेको भष्टाचार निर्मूल गर्न त्यस्तै कुनै खोप चाहिएको छ। सर्वप्रथम देशको राजकाजलाई जनमैत्री बनाउनुपर्छ। शासन तथा प्रशासनबीच सन्तुलन राख्नुपर्छ। योग्य, क्षमता र विवेकशील राष्ट्रसेवकको निर्माण गर्नुपर्छ। कर्तव्यवहनसहितको अधिकार माग गर्ने क्षमता हरेक नागरिकमा हुनुपर्छ। विदेशतिर भएका असल अभ्यासबारे अध्ययन गरी व्यवहारमा उतार्न सक्नुपर्छ। अनि मात्र विकासको बाटोमा क्यान्सर बनेको भ्रष्टाचार उखेलेर मुलुक समृद्ध बनाउन सकिन्छ। कोरोना कहरलाई सामूहिक रूपमा परास्त गर्ने अभियानबाट छुट्टिएर जसरी हुन्छ गैरकानुनी रूपमा सम्पत्ति आर्जन गर्न पल्किनु मानवताविरोधी काम हो। यस्ता व्यक्ति तथा समूहलाई कडा कारबाही गर्नुपर्छ। उनीहरूलाई समाजबाटै बहिष्कार गर्ने अभियान चलाउनुपर्छ। अख्तियारको छानबिन र कारबाहीले मात्र धान्दैन।"
सेभिल फाइनलमा,लिस्बन : स्पेनिस क्लब सेभिल युरोपा लिग फुटबलको फाइनलमा प्रवेश गरेको छ। पोर्चुगलको राजधानी लिस्बनमा आइतबार राति भएको खेलमा सेभिलले प्रिमियर लिग क्लब म्यानचेस्टर युनाइटेडलाई २१ गोलले हरायो। सेभिल पुनरागमन जित निकाल्दै उपाधि नजिक पुगेको हो। सेभिलको जितमा सुसो र लुक डी जोङले गोल गरेका थिए। म्यानचेस्टर युनाइटेडका लागि ब्रुनो फर्नान्डेजले गोल गरेका थिए। प्रतिस्पर्धात्मक खेलमा सुरुआती अग्रता म्यानचेस्टर युनाइटेडले लिएको थियो। नवौं मिनेटमा ब्रुनो फर्नान्डेजले गोल गर्दै युनाइटेडको उत्साह जगाएका थिए। सेभिलका डिएगो कार्लोसले डिबक्सभित्र मार्कुस रासफोर्डलाई लडाएपछि प्राप्त पेनाल्टीलाई उनले सदुपयोग गरेका थिए। त्यसपछि २६औं मिनेटमा सुसोले गोल गर्दै खेललाई बराबरीमा ल्याएका थिए। सुसोले सर्जियो रेगुइलोनको पासमा उत्कृष्ट गोल गरेका थिए। पहिलो हाफ बराबरीमा सकिएको खेलमा सेभिलले दोस्रो हाफमा निर्णायक गोल गरेको थियो। ७८औं मिनेटमा लुक डी जोङले गोल गर्दै सेभिललाई फाइनलमा पुयाएका। वैकल्पिक खेलाडीका रूपमा मैदान छिरेका उनले कप्तान जेसस नाभासको पासमा अनमार्क रहँदै बललाई जाली चुमाएका थिए। पहिलो हाफमा लगातार गोलको अवसर बनाएको म्यानचेस्टर युनाइटेडले दोस्रो हाफमा पनि धेरै अवसर खेर फालेको थियो। ३४औं मिनेटमा एन्थोनी मार्सियलको प्रहार पोस्ट माथिबाट हुइँकिएको थियो। ३९औं मिनेटमा मार्कुस रासफर्डको सशक्त प्रहारलाई विपक्षी गोलरक्षकले बचाएका थिए। पहिलो हाफको इन्जुरी समयमा रासफोर्ड पुनः चुक्दा म्यानचेस्टर युनाइटेडले अग्रता लिने मौका गुमायो। दोस्रो हाफमा पनि मार्सियल र पल पोग्वाले राम्रा अवसर खेर फालेका थिए। यसैगरी दोस्रो हाफमा म्यानचेस्टर युनाइटेडको तुलनामा कम मौका बनाए पनि सेभिललाई लुक डी जोङको गोल जितका लागि पर्याप्त बन्यो। फाइनलमा सेभिलले इटालियन क्लब इन्टर मिलान र युक्रेनको साख्तर डोनेस्कबीचको विजेतासँग प्रतिस्पर्धा गर्नेछ। ० सेभिलसँग प्रिमियर लिग क्लब म्यानचेस्टर युनाइटेड २१ गोलले स्तब्ध। ० सेभिलको जितमा सुसो र लुक डी जोङको गोल। ० म्यानचेस्टर युनाइटेडका लागि ब्रुनो फर्नान्डेजद्वारा सान्त्वना गोल। ० पाएका अवसर खेर फालेपछि म्यानचेस्टर युनाइटेड सेमिफाइनलमै स्तब्ध। ० सेभिलले फाइनलमा इटालियन क्लब इन्टर मिलान र युक्रेनको साख्तर डोनेस्कबीचको विजेतासँग प्रतिस्पर्धा गर्ने।
निषेधको राजनीतिक परिणाम,"पृथ्वीनारायण शाहले नेपाल एकीकरण गरेपछि आधुनिक नेपालको राजनीति सुरु हुन्छ। शाह वंशैभित्रका गुटउपगुटको शक्ति संघर्षका क्रममा जंगबहादुर राणाको उदय भयोे। नेपाली राजनीतिको कालो कालखण्डका रूपमा १०४ बर्से जहानियाँ राणाशासन कायम रह्यो। धेरै नेपालीले स्वतन्त्रताका लागि ज्यान अर्पित गरे। १९०३ सालदेखि २००७ सालसम्म एकछत्र राज्य गरेको राणाशासनमा राजनीतिक दलको त कुरै छाडौं पार्टी स्थापनाको कल्पनासमेत गर्न सकिन्नथ्यो। आफ्नो ज्यानको बाजी राखी १९६३ जेठ २० गते प्रजापरिषद् गठन भयो। नेपालभित्र पार्टी गठन गर्दा मृत्युदण्डको सजायसमेत हुने हुँदा भारतमा २००३ सालमा राष्ट्रिय कांग्रेस, २००५ सालमा नेपाली कांग्रेस, भारतमै २००६ सालमा नेपाल कम्युनिस्ट पार्टी र २००७ सालमा गोर्खा परिषद् गठन भयो। यी राजनीतिक दलहरूमध्ये जहानियाँ १०४ बर्से राणाशासन अन्त्यका लागि कांगे्रसको भूमिका प्रमुख रह्यो। अन्ततोगत्वा नेपालीले २००७ फागुन ७ गते प्रजातन्त्र प्राप्त गरे। आधुनिक नेपाली राजनीतिको एउटा चरण अन्त्य भयो। २००७ सालको त्रिपक्षीय सम्झौतापश्चात् तुरुन्तै संसदीय निर्वाचन गर्नुपर्ने थियो। जुन सम्झौता राजा त्रिभुवनको जीवनकालसम्म पूरा भएन। राजा महेन्द्रले २०१५ सालमा संसदीय निर्वाचन गराए। त्यो पनि देशभर गुप्तचार खटाई कांग्रेसका पक्षमा जनमत छैन भन्ने निक्र्याेलपश्चात् भएको निर्वाचनमा कांगे्रसले नै दुईतिहाइ ल्यायो। कांग्रेसको तर्फबाट बीपी प्रधानमन्त्री बनेपश्चात् छोटो समयमै लोकतन्त्र भनौं वा त्यतिबेलाको भाषामा जनतन्त्रलाई स्थायित्व दिने धेरै कार्यको सुरुवात भयो। परराष्ट्रका क्षेत्रमा समेत उल्लेखनीय उपलब्धि भए। संयुक्त राष्ट्रसंघको सदस्य तथा चीन र नेपालबीचको सगरमाथा विवादमा बीपीकै बौद्धिकतापूर्ण प्रस्तुतिका कारण नेपालको पक्षमा वकालत भयो। उनले बिर्ता उन्मूलन, भूमिसुधार कार्यान्वयनको प्रस्ताव ल्याए, जुन दोस्रो विश्वयुद्धलगत्तै जापान, दक्षिण कोरिया र ताइवानमा लागू भएको थियो। जहाँ जग्गा जोत्नेको हुन्थ्यो। बीपीको सोचाइअनुसार मुलुकभित्रका उत्पादनका साधन न्यायोचित ढंगले वितरण गरिएन भने सोभियत संघ, चीन र भियतनाममा जस्तै जनवादी क्रान्ति हुन्छ हामी सबै बढारिन्छौं भन्ने डरले भूमिसुधार प्रस्ताव गरिएको थियो, जुन २०२१ सालमा राजा महेन्द्रले कार्यान्वयन गरे। महात्मा गान्धीबाट प्रभावित बीपी नेहरूदेखि टाढा हुने कुरै भएन। तत्कालीन भारतीय राजनीति रसियाबाट प्रभावित र नेहरूसमेत समाजवादी चिन्तनमा लागेकाले बीपी त्यसबाट अछूतो रहेन सकेनन्। सीधा अर्थमा भन्नुपर्दा साम्यवादमा प्रजातन्त्र जोड्दा समाजवाद हुन्छ र समाजवादबाट प्रजातन्त्र झिक्दा साम्यवाद हुन्छ भन्ने मान्यताका साथ अघि बढ्दै गरेका बीपीको सरकार दुई वर्ष पुग्न नपाउँदै राजा महेन्द्रले २०१७ साल पुस १ गते कू गरे। जनताद्वारा जनताका लागि चुनिएको सरकार वंशवादको चंगुलमा पर्यो भन्ने टिप्पणी पनि नभएका होइनन्। खासगरी बीपीले अँगालेका फेबियन समाजवाद नेहरूले ४० वर्ष अभ्यास गरेको समाजवाद नै हो। उनको प्रस्ट भावना थियो नेपाल भनेको चारपाँचवटा सहर मात्र होइन, सहरको मात्र विकास गर्ने हो भने गाउँ शून्य हुन्छ। पूरा गाउँ नै पलायन हुन्छ। तसर्थ कृषिप्रधान देश नेपालको विकास भनेकै ग्रामीण अर्थतन्त्र सुधार्नु हो। गाउँलेले चलाउने प्रविधि चाहिन्छ आदि। २०१७ सालपश्चात् मानवलाई स्रोतका रूपमा हेर्न थालियो। जसका कारण हाल मुलुक विदेशी रेमिट्यान्समा आत्मनिर्भर हुँदै गर्दा पचासौं लाख युवा जनशक्ति पलायन भए। त्यसैगरी जसलाई जे चाहिएको छ, त्यसैले विकासका कार्यक्रमको निर्धारण गर्नुपर्छ र सार्वजनिक वा राष्ट्रिय महŒवको कुनै पनि निर्णय जनताले गर्न पाउनुपर्छ भन्ने दृष्टिकोण राख्दै गर्दा जनप्रतिनिधि लोकप्रिय हुँदाहँुदै पनि व्यवस्था नै धरापमा पार्ने काम भयो। स्पष्टरूपमा भन्नुपर्दा राजतन्त्र समाप्तिका लागि बीउ रोपियो २०१७ सालको कू। प्रजातन्त्र प्राप्तिका लागि कांगे्रसको अग्रणी भूमिका सधैं रह्यो। कू पश्चात् बीपीलगायत दर्जनौं कांग्रेस कार्यकर्ता जेल पुगे। बीपीलाई आठ वर्ष जेल हालियो। त्यसपश्चात् अघोषित रूपमा देश निकालासमेत हुन पुगे। कांग्रेसलाई राजा सधैं चाहिने तर राजालाई कांग्रेस कहिल्यै नचाहिएका कारण २०२८ सालमा तत्कालीन राजाले माओको रातो किताब बोकाएर कांग्रेसविरुद्ध संगठन गर्न वामपन्थीलाई पठाए तर प्रशिक्षण दिने नेता प्रायः सबै राजावादी बने भने विद्यार्थीजति सबै गणतन्त्रवादी। यो अर्काे राजतन्त्रका लागि दुर्भाग्य बन्यो। प्रजातन्त्र प्राप्तिका लागि भारत बसी निकै संघर्ष एवं संगठन गरेका बीपी भारतीय जनता पार्टीसँग पनि आबद्ध रहिरहेकाले कांग्रेस आई नेत्री इन्दिरा गान्धीले बीपीलाई निगरानी गर्दै गर्दा नेपालप्रति गिद्दे नजर लगाएका बीपीले नबुझ्ने कुरै भएन। नेपालको सिमाना भन्दा सयौं किलोमिटर भारतभित्र मात्र बस्न पाउने व्यवस्था गरेकी थिइन् बीपीलाई। बीपी निर्वासित हुँदा इन्दिरा गान्धी भर्खरभर्खर प्रधानमन्त्री भएकी थिइन्। एकछत्र राज गरेकी इन्दिरा गान्धीले सन् १९७१ मा बंगालदेश जन्माइन् भने सन् १९७५ मा औपचारिक रूपमा सिक्किमलाई भारतको २२ औं राज्य घोषणा गरिन्। इन्दिरा गान्धी राजनारायणले दायर गरेको लोकसभाको निर्णय अवैध ठहर गरियोस् भनी भारतीय सर्वोच्च अदालतमा दायर गरेको मुद्दामा इन्दिरालाई हराइदिएपश्चात् संकटकाल घोषणा गर्दै निर्वाचन गराउँदा ठूलो पराजय भोग्नुपर्यो र नेपालले पनि मुक्ति पायो भन्ने तत्कालीन र का एजेन्टहरू भन्ने गर्थे। जनतन्त्र र राष्ट्रियता नेपालमा नै बसेर राजासँगै मिलेर पुनर्बहाली र संरक्षण गर्नुपर्छ भन्दै मेलमिलापको नीति लिए बीपीले। २०३३ सालमा नेपाल फर्केका बीपीलाई सोझै जेल पठाइयो। फाँसीसमेत दिनुपर्छ भन्ने नारा लगाउन लगाएको दरबारले अन्धराष्ट्रवादी धारणाका कारण प्रधानमन्त्री कीर्तिनिधि विष्टमार्फत राष्ट्रद्रोही घोषणा गर्न लगाएका मात्र होइन, पूर्वप्रधानमन्त्रीहरूले समेत निकालेका वक्तव्यमा राष्ट्र तथा राजनीतिको समस्याको समाधान केवल राजाको क्रियाशील, गतिशील र सर्वाेच्च नेतृत्वबाट मात्र सम्भव छ। विदेशी भूमिबाट राष्ट्रविरोधी हर्कत गर्नेहरूलाई पनि यो कुरा झनै स्पष्ट भएको छ। बीपी नेपाली राजनीतिमा प्रवेश गर्दा खाइपिइआएका ठूला पञ्च भनाउँदाहरूका व्यवसाय धरापमा पर्ने देखेर निषेधको राजनीति गरेका थिए। यति हुँदाहुँदै पनि पूर्वीयुरोपमा आएको परिवर्तन र पाकिस्तानमा जुल्फिकर अली भुट्टोको मृत्युदण्डपश्चात् नेपालमा भएको विद्यार्थी आन्दोलनद्वारा राजा जनमत संग्रह गराउन बाध्य भए। जनमत संग्रहमा वामपन्थीहरूको साथ नलिनु बीपीको ठूलो भूल थियो भने नागरिकता बेच्नेदेखि जंगल सखाप पार्दै सर्पको व्यापार गर्नसमेत पछि नपरी धाँधलीपूर्ण तरिकाले जनमत संग्रहद्वारा एकपटक पुनः प्रजातन्त्रको हत्या गरियो। निरंकुशता टिक्दैन भन्ने कुरा संसारभर प्रमाणित भइरहँदा नेपाल पनि अछूतो रहन सकेन। विभिन्न चिरामा रहेका वामपन्थीलाई गणेशमान सिंहले संयुक्त भएर २०४६ सालमा आन्दोलनमा सामेल हुन आग्रह गरेपश्चात् संयुक्त जनआन्दोलनले २४ औं दिनमै देशमा बहुदलीय व्यवस्थाको पुनस्र्थापना गर्यो, वामपन्थीहरू एक भए। बहुदल आए पनि कुनै राजनीतिक दलले गणतन्त्र माग गर्न नसकेका बेलामा २०५२ सालमा प्रमुख माग गणतन्त्र राख्दै नेकपा माओवादीले सशस्त्र संघर्ष सुरु गर्यो। राजदरबार हत्याकाण्ड र ज्ञानेन्द्रको कू पश्चात् एमाले र कांगे्रस माओवादीसँग मोर्चाबन्दी गरी गणतन्त्रमा सहमत भएपश्चात संविधानसभा निर्वाचनद्वारा माओवादीको प्रमुख माग गणतन्त्र स्थापना भयो। नेपालको आधुनिक राजनीतिक इतिहासको पूर्वार्धमा कांगे्रसले प्रजातन्त्र ल्यायो भने उत्तरार्धमा नेकपा माआवादीले देशमा लोकतान्त्रिक गणतन्त्र स्थापना गर्यो। संघीयता र गणतन्त्रलाई स्थायित्व दिनका लागि अन्तरपार्टी पूर्णरूपमा प्रजातान्त्रिक अभ्यास र पार्टी निर्णयलाई सर्वोपरि मान्दै गुटको राजनीति अन्य हुनुपर्छ।"
राम र बुद्ध जन्मस्थल विवाद !,"भर्खरै भारतका विदेशमन्त्री एस जयशंकरले भारतका उद्यमीको सम्मेलनमा बुद्ध भारतीय भएको अभिव्यक्ति दिएका थिए। स्वाभाविक रूपमा यसले नेपालमा एक रोषपूर्ण लहर पैदा गरेको छ। कांग्रेसका प्रवक्ता विश्वप्रकाश शर्माले जयशंकरको यस भनाइप्रति आपत्ति प्रकट गरिसकेका छन्। भारतले विश्वलाई बुद्ध तथा महात्मा गान्धीजस्ता उपहार दिएको जयशंकरको भनाइ थियो। प्रधानमन्त्री केपी शर्मा ओलीले रामको जन्मभूमि सरयु नदीको किनारामा अवस्थित अयोध्यामा नभई नेपालको ठोरीनजिकै माडी नगरपालिकामा भएको सार्वजनिक गरेपछि भारतबाट यस्तो दृष्टिकोण पेस भएको पनि कयौंले शंका गरेका छन्। प्रधानमन्त्री ओलीले त्यस क्षेत्रका सामाजिक तथा राजनीतिक व्यक्तिसित भेटेको र उत्खनन गर्न निर्देशन दिएको खबर पनि सञ्चारमाध्यममा आएको छ। आउने रामनवमीमा धुमधामका साथ कार्यक्रम गरिने पनि सार्वजनिक भएको छ। बुद्धको जन्मस्थलसम्बन्धी विवाद पहिल्यैदेखि नै रहिआएको थियो। तर भारतका प्रधानमन्त्री नरेन्द्र मोदीले नेपालको मैत्रीपूर्ण भ्रमणका क्रममा नेपाली सदनलाई दिएको सम्बोधनमा बुद्ध नेपालमा जन्मेको भनेपछि यस मुद्दाले वि श्राम पाएको थियो। परन्तु मोदी आफैंले फेरि बुद्धको जन्मोत्सवको उपलक्ष्यमा बुद्ध पूर्णिमाका दिन बुद्ध भारतका भएको विचार प्रकट गरेका थिए। गत वर्ष संयुक्त राष्ट्रसंघमा पनि यस्तै आशय उनले प्रवाह गरेका थिए। सन् २०१३ मा पनि भारतीय सञ्चारमाध्यममा बुद्ध भारतमा जन्मिएका भन्दै प्रसारण भएपछि यसको धेरै विरोध भएको थियो। फलतः विदेशी सचिव सुजाता सिंहले बुद्ध नेपालमा जन्मिएको पुष्टि गरेकी थिइन्। यस भनाइलाई नेपालस्थित भारतीय दूतावासले पनि समर्थन गरेर विज्ञप्ति निकालेको थियो। धामीले भूतलाई बिउँझाएन भनिएजस्तै जयशंकरले यो मृतः मुद्दालाई फेरि जगाएका छन्। जयशंकर नेपालमा लोकप्रिय छैनन्। सुशील कोइराला प्रधानमन्त्री भएका समयमा नेपालको संघीय संविधान जारी हुनुअगाडि उनी काठमाडौं आएका थिए। उनले नवोदित संविधानको विरोध गरेका थिए र यो संविधानलाई लोकार्पण नगर्न उनले सुझाव दिएका थिए। तर नेपाल सरकारले यो कुरा नसुनेकाले उनी निराश भएर भारत फर्केका थिए। पछि नेपालमा नाकाबन्दी भएर भूकम्पबाट पीडित जनताले असह्य दुःख झेलेका थिए। अहिले उनी विदेशमन्त्री हुँदा लिपुलेकको प्रकरण चर्र्र्किएको छ। उनले नेपालसित वार्ता गर्न अभिरुचि पनि प्रदर्शन गरेका छैनन् जब कि हरेक दिनजस्तो चीनसित उनी वार्तामा सहभागी भइरहेका छन्। अहिले उनले यस्तो विवादास्पद कुरा उठाएकाले उनीप्रति स्वाभाविक रूपमा नेपालमा व्यापक रूपमा रोष प्रकट भएको छ। बुद्धको जन्मस्थलको अवस्थिति उन्नाईसांै शताब्दीको अन्त्यसम्म अन्योलमै रहेको थियो। यसबारेमा नेपालका खड्गशमशेरको योगदान उल्लेखनीय छ। खड्गशमशेरले तत्कालीन प्रधानमन्त्री रणोद्दीप सिंहलाई गोली हानी हत्या गरेकाले आफू प्रधानमन्त्री हुने आशा गरेका थिए। यस क्रममा उनका मामा केशरसिंहले सहयोग पनि गरेका थिए। तर कर्नेल फौजसिंहले यो कुरा थाहा पाएकाले केशरसिंह सल्यान र खड्गशमशेर पाल्पा धपाइए। उनीलाई कला तथा पुरातत्वमा अभिरुचि भएकाले कालीगण्डकीको किनारमा रानीमहलको आकर्षक दरबार बनाए। यसलाई नेपालको ताजमहल पनि भनिन्छ। खड्गशमशेर तथा जर्मनीका पुरातत्वविद् डा एन्टोनी फुहरर दुईले सन् १८९६ मा अहिलेको लुम्बिनीमा अशोक स्तम्भ पत्ता लगाएपछि बुद्धको जन्मस्थलको निक्र्याेल भएको हो। लुम्बिनीको हरहरा तथा तेलार नदीको किनारामा यो स्तम्भ पाइएको थियो। पहिले यसको टुप्पो मात्र देखिएको थियो। तर नदीले ल्याएको ग्याङर्याङ हटाएपछि स्तम्भमा अशोक बादशाहले लेखेको अभिलेख देखियो। यस अभिलेखमा यहाँ बुद्ध शाक्यमुनि जन्मेका थिए भनेर लेखिएको छ। बुद्धको जन्मस्थल लुम्बिनीमा भन्ने तथ्य पुरातत्व तथा अभिलेखले पुष्टि गरिसकेको छ। राम जन्मेको स्थान नेपालको अयोध्यापुरी भए राम्रो हुन्थ्यो तर यस विषयमा वाल्मीकि रामायणअनुसार कुनै आधार देखिँदैन। इसाईले जेरुसेलम, इस्लामले मक्का तथा हिन्दुले चारधामको तीर्थाटन गरेजस्तै बौद्ध धर्मावलम्बीले आफ्नो जीवनमा बुद्धको जन्मस्थल लुम्बिनी, बुद्धले बुद्धत्व प्राप्त गरेको स्थान बौद्धगया, उनले प्रथम उपदेश दिएको स्थान सारनाथ र निधन भएको स्थल कुसीनगरमा दर्शन गर्न जानुपर्ने भएकाले बादशाह अशोक यहाँ आएका थिए। त्यति बेला नै बादशाह अशोकले यो स्तम्भ पूर्व क्राइस्टाब्द २४९ मा स्थापना गरेका हुन्। उनले त्यतिबेला कनकमुनि बुद्धको जन्मस्थलनजिकैका निग्लिहवा तथा क्रकुचन्द बुद्धको जन्मस्थल गोटिहवामा पनि स्तम्भ स्थापना गरेका थिए। दुवै स्तम्भ विद्यमान छन्। यहाँ चिनियाँयात्री फा हेन सन् ४०३ मा र हुयेन साङ सन् ६३६ मा आएका थिए। पछि सन् १३१२ मा खसराजा रिपुमल्ल आई स्तम्भमा उनको प्रशस्तिको लेखन गरेका थिए। यस्तो भरपर्दाे अभिलेख प्राप्त भएर पनि धेरै समयसम्म बुद्धको जन्मस्थलबारेमा भ्रामक प्रचार भइरह्योे। कयौंले भारतको सीमावर्ती पिप्रहवामा बुद्धको जन्मस्थल भएको तर्क प्रस्तुत गरेका थिए। त्यसैगरी भारतको उडिसाको कपिलेश्वर गाउँमा पनि बुद्ध जन्मिएको अभिलेख पाइएको भन्दै यसलाई बुद्धको जन्मस्थल भएको दाबी गरिएको थियो। तर त्यो शिलालेख रहस्यपूर्ण रूपमा हराएको र अहिलेसम्म नपाइएकाले त्यसको दाबी पनि अभिलेखसितै हराएर गएको छ। भारतका प्रधानमन्त्रीले सदनमा र भारतका विदेश सचिव सुजाता सिंहले पनि मोदीसितै स्वरमा स्वर मिलाएर बुद्ध नेपालमा जन्मेका भनेकाले यो विवादको निरूपण भइसकेको हो। सिद्धार्थ नेपालमा जन्मिएका हुन् तर उनी राजदरबारबाट भागेपछि भारतमै तपस्या गरेका र बोधगयामा उनले बुद्धत्व प्राप्त गरेकाले बुद्ध भारतमा जन्मेका हुन् भन्ने कुतर्क पनि कयौंले गर्छन्। यसका अतिरिक्त बुद्धले पहिलो सन्देश बाराणसीको सारनाथमा दिएका र उनको महापरिनिर्वाण पनि भारतकै कुसिनगरमा भएकाले बुद्ध भारती भएको तर्क उनीहरू प्रस्तुत गर्छन्। तर भारतमा जन्मिएर विदेशी नागरिकता लिई नोबल पुरस्कार पाएका मानिसलाई उनीहरू भारतमा जन्मेका अथवा इन्डिया बर्न भनेर विशेषण जोड्छन्। तर बुद्धका विषयमा उनीहरू यसो गर्दैनन्। यसरी भारतले दोहोरो नीति अवलम्बन गरेको देख्न सकिन्छ। भर्खरै नोबल पुरस्कार पाएका अभिजित बानर्जी यसको ज्वलन्त उदाहरण हुन्। मोदी तथा जयशंकरले पनि नेपालमा जन्मेका तर भारतमा बुद्धत्व प्राप्त गरेका बुद्ध भनेमा यस्तो विवाद हुने थिएन। भारतका विदेशमन्त्री तथा नेपालका प्रधानमन्त्रीका अभिव्यक्ति दुवै आधारहीन छन्। किनभने बुद्धको जन्मस्थल लुम्बिनीमा भन्ने तथ्य पुरातत्व तथा अभिलेखले पुष्टि गरिसकेको छ। त्यसैगरी राम जन्मेको स्थान नेपालको अयोध्यापुरी भए राम्रो हुन्थ्यो तर यस विषयमा सबैभन्दा पुरानो वाल्मीकि रामायणअनुसार कुनै आधार देखिँदैन। वाल्मीकि रामायणमा अयोध्या सरयु नदीको किनारमा अवस्थित रहेको र यो १२ योजन अथवा ९६ माइल चौडाइ भएको उल्लेख गरिएको छ। रामको जन्म पुनर्वसु नक्षत्रमा सूर्य, मंगल, शनि, वृहस्पति र शुक्र उच्चस्थानमा प्राप्त हुँदा र चन्द्रमा वृहस्पति साथ भएको बेला कर्क लगन उदय हुनासाथ भएको थियो। यसअनुसार उनी आजभन्दा ७१३४ वर्षअगाडि जन्मेको ज्योतिषशास्त्रीहरूले अड्कल काटेका छन्। रामको विवाहका लागि निम्ता दिन राजा जनकले नथाक्ने खालका घोडा खोजेर घोड सवारलाई पठाउँदा उनीहरूलाई जनकपुरबाट अयोध्या पुग्न तीन दिन लागेको थियो। विवाहमा सहभागी हुन जनकपुर बग्गीमा जाँदा राजा दशरथलाई चार दिन लागेको वाल्मीकि रामायणमा उल्लेख छ। एक अर्काे सन्दर्भमा अयोध्याबाट बिहानै हिँडेका रथचालक सुमन्त, लक्ष्मण तथा सीता गोमती किनारको एक आ श्रममा वास बसी भोलिपल्ट अपराह्न गंगाको उत्तरी किनाराबाट नाउमा पार गरेको वर्णन छ। लक्ष्मणले सीतालाई दक्षिण किनारामा छाडिदिएको र उनी गंगा नदी तरी उत्तरी किनारामा उत्रिएका थिए। उनी केशिनी नगरमा एक रात वास बसेर भोलिपल्ट अपराह्न रामको दरबारमा पुगेको उल्लेख छ। यसबाट के स्पष्ट हुन्छ भने अयोध्या अहिलेको वीरगन्जनजिक अवस्थित थिएन। सीतालाई परित्याग गरिएपछि उनी बसेको वाल्मीकि आ श्रम पनि नेपालमा नभई गंगा नदीको दक्षिण दिशामा भएको स्पष्ट हुन्छ। राजनीतिज्ञले महŒवपूर्ण विषयमा अभिव्यक्ति दिँदा विभिन्न पक्षको ख्याल गर्नुपर्ने हुन्छ। लुम्बिनीको पुरानो मन्दिरको उत्खनन गर्दा सन् १९९६ मा एउटा ७० सेन्टिमिटर लामो ४० चौडा र १० अग्ला ढुंगा भेटिएको थियो। महŒवपूर्ण स्थानमा ढुंगा राखेर चिनो लगाउने त्यतिबेला परम्परा थियो। यस परम्पराअनुसार बादशाह अशोकले पनि पूर्वक्राइस्टाब्द २४९ मा अशोकस्तम्भ स्थापना गर्दा ढुंगा राखेर पूजा गरेको हुनसक्ने भएकाले उत्खनन हुनुअगाडि सुप्रसिद्ध पाकिस्तानी पुरातत्वविद् अहमद हसन दानीले उत्खनन गर्दा ख्याल गर्न अनुरोध गरेका थिए। नभन्दै इँटहरूबीच ढुंगा प्राप्त भयो। यो बुद्धको लुम्बिनीमा भएको जन्मको एउटा अर्काे प्रमाण भयो। त्यतिबेला नेपालमा शेरबहादुर देउवा प्रधानमन्त्री थिए। पुरातत्वविद्, इतिहासविद्, बौद्धवेत्ता आदिको छलफल व्यापक रूपमा भएर मात्र प्रधानमन्त्रीबाट सार्वजनिक गर्ने निर्णय भएको थियो। तर अहिलेका प्रधानमन्त्रीले अयोध्याबारेमा आफ्नो अभिव्यक्ति सार्वजनिक गर्नुअघि कुनै छलफल भएको सार्वजनिक भएन। पूर्वउपप्रधानमन्त्री वामदेव गौतमले त प्रधानमन्त्रीबाट गम्भीर भूल भएकाले देशसमक्ष क्षमायाचना गर्न पनि सुझाव दिएका थिए। जयशंकरले यस्ता विवादास्पद अभिव्यक्ति दिएको यो पहिलोपटक होइन। केही दिन पहिले उनले असंलग्न आन्दोलनको औचित्य समाप्त भएको बताएका थिए। भारतका जवाहरलाल नेहरू तथा नेपालका राजा महेन्द्र पनि यस आन्दोलनका प्रणेता थिए। अहिले बुद्धका बारेमा भ्रामक विचार उनीबाट व्यक्त भएको छ। नेपालले यस विषयमा परराष्ट्र मन्त्रालयमार्फत विरोध जनाएपछि भारतको विदेश मन्त्रालयले बुद्धको जन्म नेपालमै भएको भन्दै विज्ञप्ति निकालेको छ। तर यी दुवै अभिव्यक्ति नेपाल तथा भारत दुवैका लागि दुर्भाग्यपूर्ण भएको छ।"
सिन्धुपालचोकमै १६७ बस्ती जोखिममा,"काठमाडौं : लिदी जस्तै भौगलिक बनोट भएका सिन्धुपालचोकमा मात्रै १ सय ६७ बस्ती जोखिममा छन्। राष्ट्रिय पुनर्निर्माण प्राधिकरणले गरेको भौगर्भिक अध्ययन अनुसार ९६ स्थान संरक्षण गरेर बस्न सकिने र ७१ स्थान जोखिममा रहेका थिए। जिल्लाका २ सय ४२ स्थानको भौगर्भिक अध्ययन भएको थियो। जसमा ७५ स्थान मात्रै रहेको प्रतिवेदनमा उल्लेख छ। राष्ट्रिय पुनर्निर्माण प्राधिकरणका भूगर्भविद् लेखप्रसाद भट्टले पहिले गरिएको अध्ययनले लिदीमा माथिल्लो क्षेत्रमा नभई तल्लो क्षेत्रमा समस्या देखाएको बताए। २०७४ सालमा गरिएको अध्ययनले लिदीलाई संरक्षण गरेर बस्न सकिने देखाएको थियो। वर्षातका बेला सिन्धुपाल्चोकमा देखिएको विपदबारे राष्ट्रिय पुनर्निर्माण प्राधिकरणमा आयोजित कार्यक्रममा भूगर्भविद भट्टले बेला बेलामा जोखिमका क्षेत्र बदलिन सक्ने बताए। भौगर्भिक अध्ययनमा कम जोखिम भनेको क्षेत्रमा पहिरोले क्षति गरेपछि थप अध्ययनको लागि आवास उठ्न थालेको छ। प्राधिकरणले विगतको अध्ययनको समिक्षा गर्दै नयाँ अध्ययन गर्न समन्वय गर्ने भएको छ। प्राधिकरणका प्रमुख कार्यकारी अधिकृत सुशील ज्ञवालीले सिन्धुपाल्चोकमा भएको ठूलो जनधनको क्षति अत्यन्तै दुस्खद् भएको बताउँदै सिन्धुपाल्चोकबारे विगतका गरिएका अध्ययनहरुको समीक्षा गर्नुका साथै नयाँ अध्ययन गर्न विभिन्न निकायसँग समन्वय गरी प्राधिकरणले सहयोग गर्ने बताए। उनले विगतमा भएका अध्ययनहरुको समीक्षाको काम सुरु गर्न प्राधिकरणका विज्ञ तथा कर्मचारीलाई निर्देशन दिए। प्रमुख कार्यकारी अधिकृत ज्ञवालीले स्थानीय तह, प्रदेश र केन्द्रले गर्ने कामलाई स्पष्ट गरेर अघि बढ्दा समस्या समाधानमा थप सहज हुने धारणा व्यक्त गरे। जिल्ला समन्वय समिति सिन्धुपाल्चोकका प्रमुख कृष्णगोपाल तामाङले सिन्धुपाल्चोकका १२ वटै स्थानीय तहको भौगर्भिक अध्ययन गरी अन्यन्तै जोखिमपूर्ण देखिएका क्षेत्रका जनतालाई स्थानान्तरणको व्यवस्था मिलाउन आवश्यक भएको बताए समन्वय समितिका प्रमुख तामाङले अध्ययनबाट सुरक्षाका हिसाबले बस्न उपयुक्त नदेखिएका स्थानका जनतालाई विश्वासमा लिएर वैकल्पिक व्यवस्था मिलाउनु पर्ने बताए। जमीनसँग मानिसको जीवन जोडिएको हुन्छ।कतिपयले पुर्खाको थातथलो छोड्न हुँदैन पनि भन्न सक्नु हुन्छु, उनले भने जोखिममा भएका जनतालाई बुझाएर स्थानान्तरण हुन प्रेरित गर्नुपर्छ। लिदीका जनताले जोखिम रहेको भन्दै जानकारी गराएपनि सम्बन्धित निकायले ध्यान नदिदा त्यहाँ ठूलो क्षति भएको थियो। जिल्ला समन्वय समिति सिन्धुपाल्चोकले आगामी विहीबार स्थानीय तहका जनप्रतिनिधि लगायतसँग छलफल गर्ने भएको छ।। प्रमुख कार्यकारी अधिकृत ज्ञवालीले जनप्रतिनिधिहरुबाट आएका सुझावलाई समेत ध्यानमा राखी थप अध्ययन गर्न प्राधिकरणले सहयोग गर्ने बताए। प्राधिकरणको विज्ञ टोलीले सिन्धुपाल्चोकमा कुन कुन क्षेत्रमा जोखिम छ भनेर विवरण प्रस्तुत गर्ने भएको छ। समन्वय समितिका प्रमुख तामाङले पहिरोबाट पुगेको क्षतिलाई राजनीतिकरण गर्न नहुने भन्दै साझा धारणा बनाएर समस्या समाधान गर्दै पुनर्निर्माणमा लाग्नु पर्ने धारणा व्यक्त गरे।"
कोरोनाबाट नेपालगन्जमा एकको मृत्यु,नेपालगन्ज । बाँकेको नेपालगन्ज उपमहानगरपालिका५ का ६२ वर्षीय पुरुषको कोरोनाबाट मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार सोमबार राति ११ः४० बजे नेपालगन्ज मेडिकल कलेज शिक्षण अस्पताल नेपालगन्जमा उपचारका क्रममा उनको मृत्यु भएको हो। ३० साउनमा कोरोनाको लक्षण देखिएपछि ३२ साउनदेखि उनी नेपालगन्ज मेडिकल कलेज शिक्षण अस्पताल नेपालगन्जमा भर्ना भएका थिए । उनमा निमोनियाका देखिएको अस्पताललाई फोकल पर्सन श्रेष्ठले जानकारी दिए । सोमबार दिउँसो उनको स्वाब संकलन परीक्षण गरिएको थियो । योसँगैै बाँकेमा कोरोनाबाट मृत्यु हुनेको संख्या ४ पुगेको छ।
सेटिन बर्खास्त,"बार्सिलोना : स्पेनिस क्लब बार्सिलोनाले प्रशिक्षक क्विक सेटिनलाई बर्खास्त गरेको छ। च्याम्पियन लिग फुटबलको क्वार्टरफाइनल खेलमा जर्मन क्लब बायर्न म्युनिखसँग ८२ गोलको लज्जास्पद हार खेपेपछि बार्सिलोनाको तारोमा सेटिन परेका हुन्। बार्सिलोनाका अध्यक्ष जोसेफ मारिया बार्तेमोउले सेटिनलाई मुख्य प्रशिक्षकबाट बर्खास्त गरेको बताएका छन्। बार्सिलोनाले सेटिनलाई गत जनवरीमा मात्र ला लिगा र च्याम्पियन्स लिग जिताउने लक्ष्यका साथ प्रशिक्षक बनाएको थियो। तर, क्लबको दुवै लक्ष्य पूरा नभएपछि बार्सिलोनाले सेटिनलाई छोटो समयमै बर्खास्त गरेको हो। सेटिन जनवरीमा अर्नेस्टो भाल्भर्डेको स्थानमा बार्सिलोनाका मुख्य प्रशिक्षक बनेका थिए। सेटिनको नेतृत्वमा बार्सिलोनाले यो सिजनको सुरुआतदेखि नै खराब प्रदर्शन गरेको थियो। बार्सिलोनाले सेटिनको स्थानमा पूर्वरक्षक रोनाल्ड कोइम्यानलाई नियुक्त गर्नेछ। बार्सिलोनाले विकल्पमा अन्य प्रशिक्षकलाई पनि हेरेको छ।"
फर्किन पाएनन् हजारौँ नेपाली,"काठमाडौं : कोरोना महामारीका कारण विदेशमा अलपत्र परेका अधिकांश नेपाली कामदार स्वदेश फर्किन पाएका छैनन्। सरकारले फर्काउन चासो नदेखाउँदा उनीहरू श्रम गन्तव्य मुलुकमै बिचल्लीमा परेका हुन्। एक अध्ययनअनुसार वैदेशिक रोजगारीमा रहेका ४ लाख ७ हजार नेपालीले रोजगारी गुमाएका छन्। साउन ३१ गतेसम्म ५५ हजार जना मात्रै स्वदेश फर्किन पाएका छन्। तीमध्ये २५ प्रतिशत वैदेशिक रोजगारबाहेक अन्य प्रयोजनमा गएका रहेको जनाइएको छ। सरकारले पछिल्लो समय दैनिक ५ सय जना मात्रै फर्काउने रणनीति लिएको छ। जसअनुसार दैनिक ३ सय जना मात्रै कामदार फर्किन पाउँछन्। बाँकी २ सय कूटनीतिक नियोगतर्फका छन्। जब कि नियमित उडान हुँदा दैनिक १ हजार ५ सयभन्दा बढी फर्किंदै आएका थिए। आप्रवासी श्रमिकसम्बन्धी अनुसन्धानकर्ता रामेश्वर नेपाल सरकारको यस्तो रणनीतिले कामदार बिचल्लीमा पर्ने बताउँछन्। स्वदेश फर्किन चाहेका कामदार उतै रोकिएका छन्, नेपाल भन्छन्, सरकारको तयारी हेर्दा कामदार फर्काउन वर्र्षाैं लाग्ने देखिन्छ। चार्टर्ड उडान संख्या बढाउँदै लैजानुपर्नेमा घटाएर सरकार उल्टो बाटोमा हिँडेको उनको भनाइ छ। यसले कामदारको जीवन र स्वास्थ्य संकट गहिरिँदै जान्छ। परराष्ट्र मन्त्रालयले हालै ५ लाख ८७ हजार नेपाली कोभिडबाट प्रभावित भई फर्काउनुपर्ने अवस्थामा रहेको जानकारी दिएको थियो। वैदेशिक रोजगार व्यवसायी संघले कोभिडका कारण ५६ लाखसम्म कामदार फर्किन सक्ने अध्ययन प्रतिवेदन सार्वजनिक गरेको थियो। वैदेशिक रोजगार बोर्डका अनुसार खाडी र मलेसियाबाट मात्रै ४ लाख ७ हजार कामदार स्वदेश फर्किन आतुर छन्। मलेसिया र खाडीमा २ लाख ८० हजार कामदारले रोजगारी गुमाएका छन्। भिसाको म्याद सकिएका र आममाफी पाएका १ लाख २७ हजार जना स्वदेश फर्किन चाहन्छन्। अनुसन्धानकर्ता नेपालका अनुसार वैदेशिक रोजगारीमा रहेका नेपालीको ठूलो संख्या अलपत्र र जोखिमपूर्ण अवस्थामा छन्। जागिर गुमेर तलब पाएका छैनन्। कतिपयलाई आवासबाट निकालिएको छ, उनी भन्छन्, कोरोना लक्षण देखिँदा पनि त्यहाँका निकायले व्यवस्थापनमा ध्यान नदिँदा कामदार त्रासमा छन्। समस्या विकराल हुन नदिन सरकारले बेलैमा सोच्नुपर्छ। सरकारले जेठ अन्तिम सातादेखि चार्टर्ड उडानमार्फत कामदारकै पैसामा स्वदेश फर्काउने प्रबन्ध मिलाएको छ। साउन ३१ गतेसम्म चार चरणमा ५५ हजार १ सय ४४ जना नेपाली स्वदेश फर्किएका हुन्। यीमध्ये ७५ प्रतिशतभन्दा बढी वैदेशिक रोजगारीमा गएका रहेको श्रम, रोजगार तथा सामाजिक सुरक्षा मन्त्रालयले जनाएको छ। खाडी र मलेसियाबाट ४३ हजार ४ सय ८ जना फर्किएका छन्। पूर्वसचिव एवं श्रमविज्ञ पूर्णचन्द्र भट्टराई विदेशमा समस्यामा परेका कामदारलाई उडानको संख्या बढाएर तत्काल ल्याउनुपर्ने बताउँछन्। कोभिडका कारण समस्यामा पर्ने र नियमित आउनुपर्नेको संख्या ठूलो हुँदै गएको छ। ती कामदारलाई परीक्षण गराएर र यहाँ क्वारेन्टाइनमा बसाएर मात्रै घर जान दिनुपर्छ, पूर्वसचिव भट्टराई भन्छन्। सरकारले दूतावासमार्फत यथाशक्य खानपान र बासको व्यवस्था गर्नुपर्ने उनी बताउँछन्। कतार वैदेशिक रोजगार बोर्डका अनुसार कतारमा ३ लाख ७२ हजार ८ सय ७२ नेपाली कार्यरत छन्। यीमध्ये १ लाख ४५ हजार जनाले रोजगारी गुमाएका छन्। तर, त्यहाँबाट सरकारले ५ हजार ६ सय ६८ जनालाई मात्रै स्वदेश फर्काएको छ। कोभिड १९ बाट रोजगारी गुमाएर फर्किनुपर्ने कामदारको संख्या ७० हजार छ। यस्तै, भिसाको म्याद सकिएको र आममाफी पाएर तत्काल फर्किनुपर्ने नेपाली ७५ हजार जना छन्। वैशाखयता थप कामदारको रोजगारी गुमेको छ। पहिला रोजगारी गुमाएका केही नेपाली काममा फर्किएका पनि छन्। साउदी अरब साउदीमा ३ लाख ५ हजार जना कार्यरत छन्। यीमध्ये १ लाख २० हजार जनाले रोजगारी गुमाएका छन्। भिसाको म्याद सकिएको र आममाफी पाएका २० हजार नेपाली स्वदेश फर्किन चाहन्छन्। तर, त्यहाँबाट ७ हजार ८ सय १७ जना मात्रै स्वदेश फर्किन पाएका छन्। यूएई संयुक्त अरब इमिरेट्स (यूएई) मा २ लाख ७५ हजार कामदार कार्यरत छन्। यीमध्ये ६७ हजार नेपाली स्वदेश फर्कने सूचीमा छन्। तर, त्यहाँबाट १४ हजार ३ सय १४ जना मात्र फर्किएका छन्। त्यहाँ कोभिडका कारण ५५ हजार जनाले रोजगारी गुमाएका छन्। भिसाको म्याद सकिएका र आममाफी पाएका गरी १२ हजार जना स्वदेश आउन चाहे पनि व्यावसायिक उडान नहुँदा उतै रोकिएका छन्। मलेसिया मलेसियामा ३ लाख २५ हजार कामदार कार्यरत छन्। यहाँ भिसाको म्याद सकिएका र आममाफी पाएका ७ हजार, कोभिडबाट रोजगारी गुमाएका ३० हजार नेपाली स्वदेश फर्किन चाहन्छन्। तर, सरकारले साउन ३१ सम्म ७ हजार ६ सय ४२ जनालाई मात्रै फर्काएको छ। कुवेत वैदेशिक रोजगार बोर्डका अनुसार कुवेतमा ५० हजार नेपाली कार्यरत छन्। यीमध्ये २४ हजार जना फर्किन आतुर छन्। तर, सरकारले ६ हजार ३ सय २० जनालाई मात्रै फर्काएको छ। कुवेतमा कोभिडबाट १५ हजार, म्याद सकिएका र आममाफी पाएका ९ हजार कामदार स्वदेश फर्किन चाहन्छन्। रोल्पाका भीमबहादुर खत्री ६ महिनादेखि स्वदेश फर्किन चाहे पनि अझै फर्किन पाएका छैनन्। रोजगारी गुमाएको महिनौं भए पनि स्वदेश फर्काउन कम्पनीले सहमति नजनाउँदा उनी तनावमा छन्। बहराइन बहराइनमा ३५ हजार नेपाली कार्यरत रहेको बोर्डले जनाएको छ। भिसाको म्याद सकिएका, आममाफी पाएका ३ हजार ५ सय जना छन्। कोभिडका कारण ७ हजार जनाले रोजगारी गुमाएका छन्। त्यहाँबाट रोजगारी गुमाएका र म्याद सकिएका १० हजार ५ सय तत्काल स्वदेश फर्कन चाहन्छन्। तर, सरकारले ९ सय ८० जनालाई मात्रै स्वदेश फर्काएको छ। ओमान ओमानमा ७ हजार नेपाली कामदार कार्यरत छन्। यीमध्ये ३ हजार ५ सय जना तत्काल फर्कन चाहन्छन्। ६ सय ६७ जना मात्रै अहिलेसम्म फर्कन पाएका छन्। इजरायल नेपालीहरूको आकर्षक गन्तव्य मुलुकमा इजरायल पनि पर्छ। नेपाली राजदूतावासका अनुसार इजरायलमा ३ हजार नेपाली कार्यरत छन्। कोभिडका कारण समस्यामा परेका ३९ जना फर्किसकेका छन्। २० जना फर्किने तयारीमा छन्। इजरायलमा कोरोना संक्रमण बढ्दो छ। कोभिडबाट बच्न नेपाली सतर्क र सजग छन्। कोभिडबाट दुई जना संक्रमित भएका छन्। संक्रमित भएका अन्य दुर्ई जना निको भइसकेका छन्। कोरोनाका कारण नेपालमै रोकिएका दुई जनाबाहेक प्रत्यक्ष रूपमा रोजगारी नगुमाएको दूतावासले जानकारी दिएको छ। परदेशमा कति नेपाली ? कोरोना महामारी लम्बिँदै जाँदा नेपाली कामदार थप समस्यामा पर्ने बोर्डको आकलन छ। खाडी तथा मलेसियाबाहेक भारतमा रोजगारी गुमाउनेको संख्या दिनदिनै बढ्दो छ। भारतबाट तीन लाखभन्दा बढी नेपाली फर्किएका छन्। भारतमा लाखौं नेपाली कार्यरत रहेको अनुमान छ। विदेशमा विभिन्न पेसा व्यवसायमा आबद्ध नेपालीको संख्या जोड्दा फर्किनेको संख्या यकिन भन्न सकिने अवस्था छैन। नेपालको जनगणना २०६८ अनुसार १९ लाख २१ हजार ४ सय ९४ जना नेपालबाहिर थिए। उक्त जनगणनाको प्रतिवेदनका अनुसार ११ लाख ७८ हजार ९ सय २६ जना भारतबाहेक अन्य मुलुकमा रहेको पाइन्छ। अन्तर्राष्ट्रिय आप्रवासन संगठन (आईओएम)को प्रतिवेदनअनुसार वैदेशिक रोजगारीलगायत अन्य प्रयोजनका लागि २३ लाख ६५ हजार ९ सय ७५ नेपाली ६९ मुलुकमा छन्। बोर्डले वैदेशिक रोजगारीमा यति नै नेपाली छन् भनी यकिनसाथ भन्न सक्ने स्थिति नरहेको जनाएको छ। यद्यपि वैदेशिक रोजगार विभागको गत तीन वर्षको तथ्यांकका आधारमा भन्ने हो भने कम्तीमा १३ लाख ९४ हजार १ सय ७२ पुरुष र ३ हजार २८ महिला गरी १४ लाख ८७ हजार ४ सय ५२ जना वैदेशिक रोजगारमा रहेको आकलन गर्न सकिन्छ। यो तथ्यांक व्यक्तिगत, लिगलाइजेसन र पुनः श्रम स्वीकृति लिएर जाने कामदारको संख्या हो। म्यानपावरमार्फत ११० र व्यक्तिगत श्रम स्वीकृतिमार्फत १ सय ७२ देशमा नेपाली वैदेशिक रोजगारीका लागि जाने गरेका छन्। आर्थिक वर्ष २०५०५१ देखि चालू आवको चैत मसान्तसम्म ५४ लाख ९६ हजार ४ सय ६० जना कामदार वैदेशिक रोजगारीमा पुगेका छन्। तर सरकारले वैदेशिक रोजगारीबाट फर्किएका कामदारको यकिन तथ्यांक राख्न सकेको छैन। हाल वैदेशिक रोजगारीमा कति नेपाली छन् भन्ने यकिन तथ्यांकसमेत सरकारसँग छैन। विभागले गत आर्थिक वर्षदेखि अनलाइन प्रणालीमार्फत वैदेशिक रोजगारीबाट फर्किनेको विवरण राख्न सुरु गरे पनि अझै व्यवस्थित तथ्यांक पाउन सकिँदैन। यी हुन् फर्कन चाहने नेपाली श्रम स्वीकृतिकरार अवधि समाप्त भई नेपाल फर्कन तयार भए पनि लकडाउनका कारण स्वदेश आउन पाएका छैनन्। नयाँ श्रम स्वीकृति (संस्थागत र व्यक्तिगत) लिई वैदेशिक रोजगारीमा गएका तर करार अवधिभित्र कोरोना महामारीका कारण रोजगारी गुमाएकाहरूलाई पनि सरकारले फर्काउन सकेको छैन। त्यस्तै पुनः श्रम स्वीकृति वा वैधानिकीकरण भई वैदेशिक रोजगारीमा गई रोजगारी गुमाएका, श्रम स्वीकृति लिएको कम्पनी छाडी अन्यत्र रोजगारमा रही गैरकानुनी हैसियतमा काम गरिरहेका कामदार स्वदेश फर्कन पाएका छैनन्। श्रम स्वीकृति र करारको म्याद समाप्त भै अवैधानिक तवरबाट रोजगारी गर्दै आएकोमा कोभिडका कारण अलपत्र परी वा आममाफीबाट लाभ उठाई स्वदेश फर्किन चाहनेहरू आउन सकिरहेका छैनन्। श्रम अवधिभित्र रहेका, रोजगारीमा समस्या नभए पनि स्वेच्छाले स्वदेश फर्कन चाहनेको संख्या पनि ठूलो रहेको बोर्डका कार्यकारी निर्देशक राजन श्रेष्ठ बताउँछन्। अन्य प्रयोजनले विदेशमा रहेका नेपाली पनि स्वदेश फर्कन चाहन्छन्। अध्ययन प्रयोजन विदेशमा बसोबास गरिरहेका नेपाली विद्यार्थी, व्यापारव्यवसाय वा पारिवारिक भेटघाट वा व्यक्तिगत प्रयासमा रोजगारी प्राप्त गरेका तर श्रम स्वीकृति नलिई विदेशमा बसोबास गरिरहेका नेपाली पनि स्वदेश फिर्न सकिरहेका छैनन्। त्यस्तै भिजिट भिसा, इन्र्टन वा अध्ययनका क्रममा गई रोजगारी गरिरहेका तर विद्यमान समस्याका कारण रोजगारी गुमाई वा अलपत्र परी वा सन्त्रासका कारण फर्कन चाहनेको जमात ठूलो रहेको अध्ययनले देखाउँछ।"
नेकपा कार्यदल अनुमोदन,"काठमाडौं : चरम विवाद र अन्तरसंघर्ष थेगेका नेकपा नेताहरू ठ्याक्कै ३० दिनपछि बालुवाटारमा पार्टी कमिटीको बैठकमा जुटे। सचिवालय बैठक ३ साउनमा बसेपछि पार्टी बैठक राख्नै नेकपालाई सकस थियो। तर, पाँच दिनयता विवाद समाधान उन्मुख हुने गरी नयाँ सिनारियोमा जान थालेपछि सोमबार सचिवालय बैठक बसी पार्टीलाई ट्र्याकमा ल्याउने काम नेकपाले गरेको छ। नेताहरूबीच अविश्वासका कारण बिग्रिएको सम्बन्ध सुधारको प्रयास सोमबारको बैठकको परिदृश्य थियो। सोमबार एउटै एजेन्डा थियो दुई अध्यक्षले साउन ३० मा पार्टी विवाद टुंग्याउनका लागि सुझाव पेस गर्न गठन गरेको कार्यदल अनुमोदन। प्रधानमन्त्री केपी शर्मा ओलीले २८ साउनमा एपीवान टेलिभिजनसँगको अन्तर्वार्तामा ५ दिनभित्र नेकपाभित्रको सिनारियो फेरिने उद्घोष गरेका थिए। उनले त्यसो भनेको ठीक ५ दिनमै नेकपाको सचिवालय बैठक बसेको हो। यो बीचमा उनले भनेजस्तै सिनारियो फेरिएन मात्र, सोमबारको बैठकमा नेताहरूको बोलीसमेत नरम देखिएको छ। सधैं केही न केही बोलिरहने, नयाँनयाँ अस्त्र फ्याँकिरहने प्रधानमन्त्री ओली सोमबार मौन देखिए। बैठक सञ्चालनदेखि कार्यदल अनुमोदनसम्मको प्रस्ताव अर्का अध्यक्ष पुष्पकमल दाहालले राखे। दाहाल नै धेरै बेर बोले। केही नेताले आफूलाई लक्ष्य गरी अभिव्यक्ति दिँदा पनि ओलीले न कुनै टिप्पणी गरे न त उठेका प्रश्नहरूको जवाफ नै दिए। विगतमा आफू बोल्दा समयसमेत ख्याल नगरी मनमा लागे जति कुरा निर्धक्क राख्थे ओली। एक सचिवालय सदस्यका अनुसार ओली सोमबारको बैठकमा खास केही बोलेनन्। नमस्कार। बैठक प्रचण्ड कमरेडले चलाउनुहुन्छ। सबैलाई धन्यवाद। ओलीले बोलेको यति मात्रै हो। २८ साउनको एपीवानको अन्तर्वार्तामै ओलीले आफू चुप बसिरहेको बताएका थिए। आफ्नो मौनता पार्टी एकताबद्ध बनाउने प्रयासका लागि भएको उनको भनाइ थियो। अरू साथीहरू बोलिरहनु भएको छ। म चुप लागेर बसेको छु। त्यसकारण मेरो सम्पूर्ण प्रयास पार्टी मिलाउने, पार्टीलाई एकताबद्ध राख्ने, पार्टीलाई फुट्न नदिने नै हुन्छ, उनले अन्तर्वार्तामा भनेका थिए। ओली सोमबार कार्यदल गठन प्रक्रिया नमिलेको भनी प्रश्न गरेका वरिष्ठ नेताद्वय माधवकुमार नेपाल, झलनाथ खनाल र प्रवक्ता नारायणकाजी श्रेष्ठलाई पनि चिढाउने पक्षमा देखिएनन्। सचिवालयकै नेताको आग्रहमा उनी कार्यदल पार्टी कमिटीबाट अनुमोदन गराउने पक्षमा उभिए। उहाँ (ओली) ले पार्टीभित्रको विवाद एउटा मेसोमा टुंगो लागोस् भन्ने सोचेरै हुन सक्छ सचिवालय बैठकमा बोल्नुभएन, चुप लागेरै बस्नुभयो, सचिवालयका एक नेताले अन्नूपर्णसँग भने। ओलीले बैठक अर्का अध्यक्ष दाहालले चलाउने जानकारी गराएपछि दाहालले एजेन्डा राखेका थिए। पछिल्ला दुई दिन हामीले दुई अध्यक्षका बीचमा घनीभूत छलफल गयौं। विवाद समाधान गर्न सुझाव आओस भन्ने उद्देश्यले कार्यदल गठन गर्न ठीकै हुन्छ भनेर महासचिवको नेतृत्वमा कार्यदल गठन पनि गयौं, दाहालले कार्यदल अनुमोदनको प्रस्ताव राख्ने क्रममा भने, तर साथीहरूले भन्नुभयो सचिवालय बैठक राखेर कार्यदल बनाएको भए राम्रो हुन्थ्यो। पार्टी कमिटीको अपनत्व हुन्थ्यो। राम्रो कुरा हो। गठन गर्ने बेला त्यता सोचिएन। अहिले यो बैठकबाट उक्त कार्यदल अनुमोदन गराउनु राम्रै हुन्छ भन्ने लागेको छ। कार्यदलमा रहनुभएका कमरेडहरूको पनि सुझाव त्यही छ। कार्यदल अनुमोदन गराऔं। त्यसपछि नेताहरू वरीयताका आधारमा पालै पालो बोले। बैठकमा मुख्यत तीनथरी कुरा आए, धेरै जनाले अनुमोदन गराउँदा राम्रो भन्नुभयो। एक जनाले सचिवालयमै छलफल गरेको भए हुन्थ्यो, कार्यदल आवश्यकै थिएन पनि भन्नुभयो। अर्का एक जनाले बैठकलाई कार्यदल बनेको कुराको जानकारी भयो, अनुमोदन नै गराउनुपर्छ भन्ने छैन पनि भन्नुभयो। तर अन्तिममा अनुमोदन गर्ने निर्णय सर्वसम्मत रूपमा लिइयो, सचिवालयका एक सदस्यले अन्नपूर्णसँग भने। ती नेताका अनुसार नेपाल, खनाल, श्रेष्ठ, रामबहादुर थापा र विष्णु पौडेल कार्यदल अनुमोदन गर्नुपर्ने पक्षमा उभिए। उपाध्यक्ष वामदेव गौतमले सचिवालयले नै छलफल गरेको भए हुन्थ्यो, कार्यदल आवश्यक छैन भने। ईश्वर पोखरेलले बैठकलाई जानकारी गराएपछि अनुमोदन नै गरिरहनुपर्छ भन्ने नभएको धारणा राखे। प्रधानमन्त्री ओली केही बोलेनन्। वरिष्ठ नेता नेपालले कमिटी प्रणालीमा विश्वास गर्न भए पनि कार्यदल अनुमोदन गराउनुपर्ने बताए। अनुमोदन गरौं, राम्रै हुन्छ। यो पहल राम्रो हो, उनले भने, तर, पार्टीका अध्यक्षहरूले यस्ता कमिटी बनाउँदा ख्याल गर्नुपर्छ। पार्टीको कमिटीगत प्रणालीमा विश्वास गरेर कमिटी बनाउनु उपयुक्त हुन्छ। अझै बिग्रेको केही छैन, सचिवलाय बसेको छ। अनुमोदन गरेर जानुपर्छ। विधि पद्धतिको सुुरुआत हन्छ। विधि पद्धतिको ट्र्याक खलेको ठहरिन्छ। अर्का वरिष्ठ नेता खनालले सचिवालय बसेर कार्यदल बनाउनुपर्नेमा विधि नमिले पनि अब अनुमोदन गरेर कमजोरी सच्याउनुपर्ने बताए। विधिवत् रूपमा सचिवालय बसेर बनाएको भए राम्रो हुन्थ्यो। अहिले अनुमोदन गराऔं, उनले भने, दुई अध्यक्षले प्रक्रिया नमिलाई गरेको गठन प्रक्रिया सच्चाऔं। प्रवक्ता श्रेष्ठले कमिटीले अपनत्व लिन अनुमोदन गराउँदा राम्रै हुने बताए। अध्यक्षहरूले कार्यदल गठन गर्नुभएको छ। अध्यक्षद्वयलाई सुझाव दिन त्यसले पनि सकिहाल्छ। होइन कार्यदलको कमिटीले अपनत्व लिनका लागि अनुमोदन गरौं भन्ने हो भने पनि राम्रै हुन्छ। त्यसो हुँदा कार्यदलले कमिटीलाई सम्बोधन गर्ने गरी रिपोर्ट पेस गर्न सक्छ। अनुमोदन गरौं, उनले भने। गृहमन्त्रीसमेत रहेका थापा र महासचिव पौडेलले प्रस्ताव सचिवालयमा आएकाले अनुमोदन गराएर जाँदा राम्रै हुने बताए। उपाध्यक्ष गौतमले भने कार्यदल आवश्यक नरहेको र सचिवालयले नै छलफल गरेर प्रस्ताव तयार पार्न सक्नेतिर अध्यक्षद्वयले ध्यान दिन नसकेको बताए। कार्यदल बनाउनु पर्दैनथ्यो, सचिवालयमा एकैचोटी छलफल गरेको भए भइहाल्थ्यो। दुई अध्यक्षले छलफल गरेर प्रस्ताव ल्याएको भए भइहाल्थ्यो। के आधारमा कार्यदल बनाइयो ? अध्यक्षद्वय असफल भएको हो ? सचिवालयका अन्य सदस्य पनि असफल भएका हुन् ? हामीले नसके अन्य सदस्यलाई जिम्मेवारी दिनुपर्छ। हामीले किन सकेनौं ? यो कार्यदल बनाउनु आवश्यक थिएन, उनले भने, हामी आफैंले गर्न सक्ने काम किन गर्न सकेनौं ? विधि र प्रक्रियाअनुसार छलफल गरेर मात्र बनाउनुपथ्र्याे। असीमित अधिकार कसले दियो ? अब कार्यदलमा भएका साथीहरूलाई पनि सचिवालयमा ल्याउनुपयो। हामीभन्दा पनि ती साथीहरू सक्षम भए। उपप्रधान तथा रक्षामन्त्रीसमेत रहेका पोखरेलले भने दुई अध्यक्षले आफनो आवश्यकताअनुसार त्यस्ता कार्यदल बनाएर सहयोग लिन सक्ने बताए। दुई अध्यक्षले सहमतिमा कार्यदल बनाएको विषय बैठकलाई जानकारी गराएपछि पुग्ने तर अनुमोदन नै गरिरहन आवश्यक नरहेको उनको भनाइ थियो। बैठकले अन्तिममा कार्यदल गठनको प्रस्तावलाई सर्वसम्मत रूपमा अनुमोदन गरेको थियो। त्यसपछि बैठकले दुई अध्यक्षले पार्टीको विवाद समाधानका लागि कार्यदल गठन गरी लिएको पहललाई सकारात्मक रूपमा लिँदै त्यसका निम्ति धन्यवाद दिएको थियो। बैठकले छिटो प्रतिवेदन दिन कार्यदल सफल होस भन्दै बैठकले दई अध्यक्षसामु प्रस्ताव आएपछि सचिवालयमा छलफलमा लागि ल्याउन आग्रह गरेको छ। बैठकपछि प्रवक्ता श्रेष्ठले भने, पार्टीको संकट निवारणका निम्ति दुई अध्यक्ष कमरेडले आफनो सहयोगका निम्ति कार्यदल गठन गर्न नपाउने भन्ने होइन। तर दुई अध्यक्षले गठन गर्नु भएको सहयोगी टोली या कार्यदलले उहाँहरूलाई नै प्रतिवेदन बुझाउने हो। तर त्यसलाई अझ व्यवस्थित बनाउन र सचिवालयमा प्रतिवेदन आउने भएकोले उहाँहरूको निर्णयलाई सचिवालयले अुनमोदन गर्नु राम्रो हुन्छ भन्ने भएकोले अनुमोदन गरिएको हो।"
बढ्दो संक्रमणको सन्देश,"लकडाउन अन्त्य भनेको महामारी अन्त्य हो भन्ने भ्रमबाट मुक्त भई सुरक्षा सावधानीका सम्पूर्ण संयन्त्र उपयोग गर्न आवश्यक छ विगत चार महिनायता भइराखेको लकडाउन सरकारले प्रायः अन्त्य गर्ने निर्णय लिएको थियो। यस निर्णयपश्चात् सामना गर्नुपर्ने असहज अवस्थाबारेमा सरकारले पर्याप्त ध्यान नदिएको यथार्थ उजागर भइराखेको छ। यो भाइरसले विश्व नै आक्रान्त छ। शक्तिसम्पन्न स्रोतसाधनले परिपूर्ण, प्रविधिको अत्यधिक विकास गर्न सफल राष्ट्रहरूसमेत यसबाट सुरक्षित रहने उपायको खोजी गर्न असफल छन्। यस अवस्थामा नेपालजस्तो कमजोर राष्ट्रले यस महामारीको सामना गर्न कठिनाइको स्थितिबाट अघि बढ्नुपर्नेमा सन्देह रहँदैन। तर यस्ता संवेदनशील विषयमा पर्याप्त गृहकार्य नगरी अघि बढ्दा धेरै प्रकारका समस्या उत्पन्न भइराखेका छन्। सरकारको निर्णयअनुसार १५ भदौबाट अन्तर्राष्ट्रिय र आन्तरिक उडान, लामो तथा छोटो दूरीका यातायातका साधन सञ्चालनमा आउने भएका छन् । धेरै ठूलो संख्यामा मानिसको जमघट हुने कार्यक्रम जस्तै शिक्षण संस्था, सिनेमा हल, पार्टी प्यालेस, जिमखाना, डान्स, बार, मनोरञ्जन पार्क, धार्मिक र सामाजिक स्थल, सभा, गोष्ठी र सेमीनारमा बन्दाबन्दीलाई निरन्तरता दिइएको छ । अन्तर्राष्ट्रिय नाकाबाट प्रवेश गर्न पनि निषेध गरिएको छ। यो निर्णय गर्दा सरकार धेरै प्रकारले चुकेको देखिन्छ। स्वास्थ्यलाई राष्ट्रले सर्वाधिक प्राथमिकता दिनुपर्छ। विश्व स्वास्थ्य संगठनले निर्धारण गरेका आधारमा लकडाउन अन्त्य वा खुकुलो गर्नुपर्ने थियो। संक्रमितको संख्यामा कमी आउनुपर्छ। अस्पतालको तयारी पर्याप्त हुनुपर्छ। स्वास्थ्यकर्मीको व्यवस्थापनदेखि भेन्टिलेटर र आईसीयूको व्यवस्था र संक्रमण नियन्त्रण गरी उपचार गर्न आवश्यकता पर्दा पुग्ने प्रकारको हुनुपर्छ । पीसीआर परीक्षणको दायरा बढाउनुपर्छ । कार्यालय, संघसंस्था एवं संगठनहरूले आआफ्ना कार्यस्थल पूर्णरूपमा सुरक्षित बनाउनुपर्छ । यी निर्णय लिनुपूर्वका अनिवार्य सर्त हुन्। यी सबै पक्षको उपयुक्त व्यवस्थापन किन पनि जरुरी हुन्छ भने विश्वभर जेजति देशले लकडाउन अन्त्य गरेका र खुकुलो बनाउँदै लगेका छन्, सबै देशमा संक्रमण बढेको छ । नेपाल अपवाद बन्न सक्दैन। त्यस अर्थमा बन्दाबन्दीपछिका लागि उपयुक्त र पर्याप्त सुरक्षासहितका कार्यक्रम सरकारले ल्याउनुपर्छ । यो अवस्था लकडाउन खुकुलो बनाउनुअघि नै गर्न सक्नुपथ्र्यो। तर यसमा सरकार पछि परेको छ। एकजना संक्रमित हुँदा प्रारम्भ गरेको लकडाउन संक्रमितको संख्या उल्लेखनीय हिसाबले बढिरहेको स्थितिमा सरकारले यो निर्णय लिएको छ। पीसीआरको दायरा बढाउनुपर्नेमा यो संख्या घटाउँदा संक्रमितको संख्या घटेको हो। यथार्थमा यो अवस्था थिएन किनकि एकजना संक्रमित देखिएको घटनाबाट प्रारम्भ भएको लकडाउन २० हजार संक्रमित हुँदा र यो संख्या तीव्र गतिमा बढिरहेको स्थितिमा लकडाउनको प्रायः अन्त्य गरिएको छ। सरकारले आफ्नो निर्णयको बचाउ गर्न संक्रमित संख्या कम देखाई भाइरस नियन्त्रणमा आएको दाबी गर्ने आधार तयार पारिरहँदा नागरिकको जीवनै जोखिममा परेको छ। लकडाउनको विषय जीवनसँग सम्बन्धित भएकाले सरकारी निर्णयको अवज्ञासमेत धेरैतिर भइराखेका छन्। यस्तो अवज्ञा अन्तर्राष्ट्रिय स्तरमा पनि पाइएको छ। उदाहरणका लागि लकडाउन अन्त्य गर्ने सन्दर्भमा लागिपरेका देश यसका लागि तयारी गरिराखेका छन्, उनीहरूको योजना पर्याप्त देखिन्छ। यहाँ केही सम्पन्न देशका उदाहरण दिने प्रयास गरिएको छ। डेनमार्कले विश्व स्वास्थ्य संगठनको मापदण्ड मात्र होइन, आफ्नो परिवेशमा आवश्यक पर्ने अन्य व्यवस्थासमेतमा विश्वस्त भएर लकडाउन अन्त्य गर्ने तयारी गर्दै छ। यस देशले सामाजिक दूरी कायम गर्दै अन्य सुरक्षा प्रबन्धसमेत मिलाएर विद्यालय सञ्चालन गर्ने निर्णय लिँदा पनि अभिभावक आफ्ना बालबालिका विद्यालय पठाउन तयार छैनन्। स्विडेनले पनि डेनमार्ककै जस्तो व्यवस्था गर्दा पनि विद्यालयमा विद्यार्थी पठाउन सकेका छैनन्। अस्ट्रिया पूर्र्णरूपमा नागरिकको जीवनरक्षा गर्दै लकडाउन खुलाउन लागिपरेको छ। नर्वे भाइरस पूर्णरूपमा नियन्त्रणमा राख्न सफल भएको घोषणा गरी अब जनजीवन सामान्य बनाउन प्रयासरत छ। जर्मनीले लकडाउनलाई खुला नगरी शिक्षण संस्थाहरू सञ्चालन गर्न तयारी गरिराखेको छ। स्विट्जरल्यान्डले तीन चरणमा लकडाउन अन्त्य गर्ने योजना तयार पारेको छ, विद्यालय, चिडियाखाना, पुस्ताकालयसमेत सुरक्षाको पूर्ण प्रत्याभूति गर्दै खोल्ने तयारी गरेको छ। तर यी सबै देशमा अभिभावक आफ्ना सन्ततिलाई विद्यालय पठाएर उनीहरूलाई गिन्नीपिग बनाउन तयार देखिएनन्। संक्रमणबाट अति प्रभावित देशहरू इटली, स्पेन र फ्रान्सले पनि पूर्ण सतर्कता र सुरक्षाका लागि योजना गर्दै लकडाउन खुला गर्न तयारी गरिराखेका छन्। यी सबै देशले लकडाउन खुला गर्दा आर्थिक पक्ष र जीवन रक्षाका बीचमा पर्याप्त व्यवस्था मिलाउनुलाई अनिवार्य सर्तका रूपमा स्वीकार गरेको अवस्था छ। तसर्थ सरकारले नागरिकको जीवनरक्षालाई पहिलो प्राथमिकता दिई संक्रमणका सबन्धमा निर्णय लिनुपर्छ यदि ती निर्णय र व्यवस्थाबाट पनि जनताले आफू सुरक्षित भएको प्रत्याभूति गर्न सकेनन् भने सरकारी निर्णयको सहजै अवज्ञा हुने स्थिति बन्छ भन्ने सन्देश यी देशले दिएका छन्। अहिले नेपालमा लकडाउन खुकुलो बनाउने निर्णय भएपश्चात् संक्रमण बढ्ने क्रम तीव्र भएको छ। स्थिति नियन्त्रणभन्दा बाहिर पुगेकाले धेरै जिल्लामा निषेधाज्ञा जारीसमेत भएका छन्। उदाहरणका लागि सर्लाही, धनुषा, महोत्तरी, सप्तरी, बारा, पर्सा, बाँके आदि जिल्ला बन्दाबन्दीको अवस्थामा छन्। दैलेखलगायतका जिल्लामा समुदायस्तरमै संक्रमण फैलिइसकेको छ। यसबाट धनजनमा हुने क्षति भयावह हुन सक्छ। स्वास्थ्यकर्मीका लागि सुरक्षा सामग्री निम्न गुणस्तरका र अपर्याप्त छन्। केही चिकित्सकलाई सरकारले प्रहरी लगाएर जनताको उपचारमा लगाएको र केही भूमिगत भएको समाचार सञ्चारमाध्यमले सम्प्रेषण गरिराखेका छन्। राजधानी सहरमै संक्रमण तीव्रगतिमा फैलिएको छ। सरकार यो अवस्थाको आमन्त्रण किन गरिराखेको छ ? नेपालीले लकडाउन अन्त्य भनेको कोरोनामाथिको विजय हो भन्ने बुझेका छन्। सरकारले जनतालाई न स्पष्ट पार्न सक्यो, न त सुरक्षा सतर्कता बढाउँदै विस्तारै लकडाउन खुकुलो नै बनाउन सक्यो। पर्याप्त गृहकार्य नगरी बन्दाबन्दीको अन्त्य भनेर घोषणा गरेकै कारण जनजीवन सामान्य अवस्थामै आइसकेको गलत सोचाइ लिएको देखियो। पूर्वतयारीविना केही ठाउँमा विद्यालय खोल्ने कामसमेत भयोे। बजार तथा सार्वजनिक क्षेत्रमा भीडभाड बढ्न थाल्यो। काठमाडौंजस्तो जनघनत्व बढी भएका क्षेत्रमा सुरक्षा सावधानी नअपनाउने हो भने संक्रमण बढ्ने निश्चित छ। यसको पूर्वसंकेत काठमाडौंमा दिनहुँ संक्रमित भेटिनुले दिइसकेको छ। आवश्यक सतर्कताको अभावमा लकडाउन मात्र खुकुलो पारिएकाले जोखिम झनै बढ्ने अवस्था हुँदा पनि यसलाई नियन्त्रणमा ल्याउन प्रभावकारी कार्यक्रम तय भएको सन्देश दिन सरकार पछि परेको छ। यो सन्देश प्रवाह गर्न कत्ति पनि ढिलाइ गर्नु हुँदैन। सम्बन्धित क्षेत्रका प्राज्ञिक समुदाय चारमहिने लकडाउनको औचित्य के रह्यो भन्ने विषयमा बहस गर्न थालेका छन्, यसको जवाफदेहिता सरकारले लिनैपर्छ। तर सरकार आफैं द्विविधामा भएको अनुमान गरिँदै छ। चार महिना लकडाउन हुँदा देशको अर्थतन्त्र अस्तव्यस्त भयो। अब अर्को केही महिना संक्रमण फैलिने देखिँदा उच्च सतर्कतासहित लकडाउन गर्नुपर्ने अवस्था छ। यो अवस्था उत्पन्न हुँदा देश असफल राष्ट्रको वर्गमा त पुग्ने होइन, अर्थविद्हरू आशंका गरिराखेका छन्। यस अवस्थामा सुझबुझका साथ पूर्वयोजनासहित चरणबद्धरूपमा नागरिकको जीवनरक्षालाई पहिलो प्राथमिकता प्रदान गर्दै देशको अर्थतन्त्रलाई जीवन्तता दिन सक्ने उपाय खोजी गर्नुपर्छ। त्यसैले यस स्थितिमा सावधानीका साथ सरकार अघि बढ्नुपर्छ। अब प्रश्न उठ्छ लकडाउन नै संक्रमण रोक्ने अचुक उपाय हो वा होइन। कोभिड १९ जस्ता सरुवा रोगबाट जनतालाई सुरक्षित राख्न संसारभर विगतमा र अहिले पनि मूलतः दुइटा विधि अभ्यासमा छन्। संक्रमितसँग सम्पर्कमा आउने माध्यम बन्द गरी पूरै समाज वा भूगोललाई सम्बन्धविच्छेद गर्ने पहिलो विधि हो। बन्दाबन्दीको मूल तात्पर्य शंकास्पद संक्रमितसँग समुदायको सम्पर्क हुनबाट रोकी समुदायलाई अलग र सुरक्षित राख्नु हो। संक्रमण भइसकेपछि उपचार नहुने वा उपचार गर्नुभन्दा संक्रमण हुनबाट रोक्ने उपाय प्रभावकारी हुने सन्दर्भमा यो विधि अवलम्बन गरिन्छ। यो विधि आफैंमा उपचार नभए पनि संक्रमणबाट बच्ने प्रभावकारी उपाय भने हो। महामारीमा अपनाइने दोस्रो तरिका जटिल अवस्थामा पुगेका व्यक्तिका लागि उपचार गर्न अत्याधुनिक उपकरणसहित अस्पतालको व्यवस्था गर्नु हो। सामान्य अवस्थामा प्रकोपसँग व्यक्ति स्वयंले प्रतिवाद गर्ने र अवस्था जटिल बन्न थाले गुणस्तरीय उपचार प्रदान गरी मृत्युदरलाई कम गर्ने उद्देश्य यसमा राखिएको हुन्छ। खोप उपलब्ध नहुँदा केही हदसम्म प्राकृतिक सामूहिक प्रतिरक्षा विकास गर्ने मनसाय दोस्रो तरिकामा रहेको देखिएको छ। खुला सिमाना भएको छिमेकी मुलुक भारतमा संक्रमण तीव्ररूपमा बढिरहेको छ। भारतको सरकारी तथ्यांकले दिल्लीमा प्रति चारजनामा एकजना संक्रमित भएको विवरण दिएको छ। नेपालमा परीक्षणको दायरा बढाउने भनिए पनि झनै खुम्चिन पुगेको छ। प्रतिदिन सयजनाभन्दा बढी संक्रमित भेटिइरहेको अवस्था छ। जनस्वास्थ्यकर्मीले भनेजस्तै काठमाडौं उपत्यकालगायत देशका विभिन्न भूभागमा बाह्य संक्रमितसँगको कुनै सम्पर्क नभएका व्यक्तिमा समेत संक्रमण पाइएकाले महामारीले कुनै न कुनै रूपमा जनस्तरमा प्रवेश गरिसकेकोमा सन्देह रहेन। अबको स्थायी उपाय भनेको नागरिकले आफ्नो सुरक्षा आफैं गर्ने हो। लकडाउन अन्त्य भनेको महामारी अन्त्य हो भन्ने भ्रमबाट मुक्त भई सुरक्षा सावधानीका सम्पूर्ण संयन्त्रहरू अँगालेर दैनिक क्रियाकलापलाई सञ्चालन गर्दै अघि बढ्नु आजको आवश्यकता हो। विश्व स्वास्थ्य संगठन, स्वास्थ्य मन्त्रालय तथा जनस्वास्थ्य विभागले भनेजस्तै आमरूपमा सुरक्षा सावधानी अपनाएर सतर्कतापूर्वक काम गर्नुपर्छ। यसो नगरिएमा आगामी दिन झनै कष्टकर हुन सक्ने छ। सरकारले लकडाउन अन्त्य गरेर अब कुनै किसिमको जोखिम छैन भन्ने सन्देश दिन खोजेको होइन, महामारी त्रासमारी तथा भोकमरीतर्फ रूपान्तरण नहुँदै सावधानीपूर्वक अत्यावश्यक काम सञ्चालन गर्न वातावरण तयार गरिएको मात्र हो, यो आफैंमा बेठीक भने होइन। तर सरकार पूर्ण योजनाका साथ अघि नबढी बढी सकारात्मक सन्देश प्रवाह गर्न खोज्दा भ्रम उत्पन्न हुन पुगेको हो भन्ने बुझी हात धुने, मास्क लगाउने, भीडभाडमा नजाने, भौगोलिक दूरी कायम गर्नेलगायतका कुरामा सबै चनाखो र आत्मानुशासित हुनुपर्छ। तर हामी पनि धेरैमा यो भावनाको कमी छ। देशका नेतृत्व तहमा रहनेहरू नै विनामास्क ठूलो जमघटमा सहभागी हुने, नारा जुलुसमा उपस्थिति दिने र उपस्थितिका लागि सार्वजनिक आह्वान गर्ने, सुरक्षाकर्मी स्वास्थ्यकर्मीलगायतबाट पूर्ण सतर्कताका साथ सेवा लिन नसक्ने अवस्था प्रस्ट देखिएको छ। अब सरकारमा पूर्णरूपमा निर्भर रहनेभन्दा आफ्नो सुरक्षा आफैंले गर्ने पक्षमा जनता नै विशेष चनाखो हुनुपर्छ। त्यसैले बाहिर खानपान बन्द गर्ने, सामाजिक दूरी कायम गरेर मात्र वार्ता गर्ने, घरबाहिर जाँदा मास्क अनिवार्यरूपमा प्रयोग गर्ने, कामविना चियापसल, चौतारी आदिमा जमघट नगर्ने, शारीरिक तन्दुरुस्ती कायम गर्ने उपायबारेमा विशेष सतर्कता अवलम्बन गर्ने, मिटिङ गर्दा अनलाइनमार्फत गर्ने, सामाजिक कार्य गर्दा न्यून उपस्थितिमा समन्न गर्नेजस्ता हाम्रा दैनिकी र सामाजिक विधिव्यवहारमै परिवर्तनका लागि तत्पर रहनुपर्छ, नत्र संक्रमित बढे भने सरकारले यसलाई रोकथाम गर्न कठिन छ। अब सरकारले तत्काल गर्ने र चरणबद्धरूपमा गर्दै जाने कार्यको थालनी सम्बन्धित विज्ञहरूसमेतको घनिभूत सहभागितामा गर्नुपर्छ। बन्दाबन्दी गर्दा अब नेपालीको दैनिकी चल्ने अवस्था छैन। बन्दाबन्दी अन्त्य नगर्दा नागरिक तहबाट सहजै अवज्ञा हुने परिस्थिति निर्माण हुन्छ। त्यसैले पूर्ण सुरक्षित हुने उपाय अवलम्बन गर्दैगराउँदै लकडाउन अन्त्य होइन, खुकुलो गराउनुपर्छ। जिमखाना, पार्टी प्यालेस, शिक्षालय, सेमीनार, गोष्ठी, मनोञ्जनस्थलका बारेमा कसरी यसलाई सुरक्षित तवरले सञ्चालनमा ल्याउन सकिन्छ, सरकारले भरपर्दो विकल्पबारेमा निर्णय लिनुपर्छ किनकि यो संक्रमण कहिलेसम्म निरन्तर रहने हो निश्चित छैन। तर सरकार यसतर्फ गम्भीर देखिँदैन। यही अवस्थालाई सरकारले निरन्तरता दिने हो भने अपूरणीय क्षतिका लागि हामी तयार हुनुपर्ने स्थिति छ।हाइलाइट सरकारले आफ्नो निर्णयको बचाउ गर्न संक्रमित संख्या कम देखाई भाइरस नियन्त्रणमा आएको दाबी गर्ने आधार तयार पारिरहँदा नागरिकको जीवन झनै जोखिममा परेको छ।"
भ्रष्टाचार भाइरस,"मुलुक कोरोना महामारीको विपत्तिमा छ। यसको सामना कसरी गर्ने भन्ने चिन्ताले धरैलाई पिरोलिरहेको छ। सबै क्षेत्र अवरुद्ध छन्। देश ठप्प छ। यस्तो कष्टकर बेलामा पनि, मात्र एउटा कर्म अनवरत उँभो लागिरेको छ, त्यो हो भ्रष्टाचार। अख्तियार दुरुपयोग अनुसन्धान आयोगमा परेका उजुरीले त्यही भन्छ। वैशाखदेखि असार मसान्तसम्ममा मात्रै अख्तियारमा ३ हजार ९ सय ५० अनियमितताका उजुरी परेका छन्। तीमध्ये एक हजार ९९ को विस्तृत अध्ययन भइरहेको छ। ४ सय १५ उजुरीलाई कारबाहीका लागि सम्बन्धित कार्यालयमा पठाइएको छ। तीन सय ५४ वटालाई अन्य उजुरीमा गाभिएको छ। असह्य कुरा त यो छ कि कोभिड नियन्त्रणका क्रममा भएका खरिद बढ्ता शंकास्पद छन्। क्वारेन्टाइन व्यवस्थापन, आइसोलेसन निर्माण, स्वास्थ्य सामग्री खरिद, चार्टर्ड उडानलगायत विषयमा भएका अनियमितताका उजुरी धेरै छन्। सर्वसाधारणले त्यसमै अनुसन्धान चाहेका छन्। र, अख्तियार गुहारेका छन्। विपत्ति जहिले जसलाई पनि आइलाग्न सक्छ। यसलाई मिलेर सामना गर्नुपर्छ। राज्यका जिम्मेवार पदमा बसेकाका लागि यो क्षण जिम्मेवार र दायित्वपूर्ण हुन्छ। कसरी मितव्ययी भएर सर्वसाधारण र पीडितलाई बढी सेवासुविधा दिने भन्नेमा ती सजग हुनुपर्छ। त्यो धर्म र कर्म दुवै हो। तर, यसैलाई अवसरका रूपमा उपयोग गर्दै अनियमित तरिकाले व्यक्तिगत धनदौलत जोड्न खोजिएका घटना धेरै हुन्छन्। यसपालि पनि त्यस्तै भएको छ। अचेल मिडियामा भ्रष्टाचार र अनियमितताका समाचार हरेक दिन प्रकाशनप्रसारण भइरहेका छन्। कहिले सेवाग्राहीसँग काम गरिदिएवापत पैसा लिइरहेका बिचौलिया पक्राउ परेका छन्। कहिले विशेष अदालतमा भ्रष्टाचारको मुद्दा दायर भएका छन्। पछिल्लो तीन महिनामा भ्रष्टाचारका ९६ मुद्दा अदालतमा दायर गरिएको छ। हरेकजसो सरकारी अड्डामा सानातिना काममा पनि दलाललाई पैसा नखुवाई काम बन्ने अवस्था छैन। यातायात कार्यालयमा होस् वा मालपोत, नापी विभाग होस् वा सरकारी अड्डाअदालत जहाँतहीं भ्रष्टाचार छ। यस्ता अड्डामा बिचौलियाकै रजगज छ। सुन तस्करीमा सेटिङ छ। लागूऔषध कारोबार गर्ने गिरोह सक्रिय छन्। चोरीडकैतीको सेटिङ तथा विभिन्न सरकारी तथा गैरसरकारी कार्यालयमा पनि भ्रष्टाचार, बेथिति र विसंगतिको चाङ छ। यस्ता क्रियाकलापले मुलुकमा विकास र समृद्धिको बाटो छेकेको छ। भ्रष्टाचारको यस्तो खाडल नपुरेसम्म मुलुकमा विकास र समृद्धि आउँदैन। यसले केवल बिचौलियालाई मौलाउने मौका दिन्छ। हाम्रो देशमा केही गर्दा नरोकिने भ्रष्टाचारलाई कोरोनाले समेत निस्तेज पार्न नसक्ने रहेछ। भ्रटाचार नियन्त्रणका लागि अख्तियार, राष्ट्रिय सतर्कता केन्द्रलगायत निकाय र थुप्रै गैरसरकारी संस्थाले चेतनामूलक अभियान सञ्चालन गरिरहेका छन्। अख्तियारले स्टिङ अपरेसन बढायो। केही दिन भ्रष्टाचार घट्यो। फेरि स्वरूप बदलियो। विदेश गएर घूस लिनेसम्म स्थिति आयो। सुराकी परिचालनलगायत भ्रष्टाचारका नियन्त्रणात्मक थुप्रै अभियान सञ्चालन भएकै छन्। तैपनि अनियमितताका घटना बढिरहेका छन्। नियन्त्रणका जति नयाँ प्रविधि आए पनि वा जति कडाइ गरिए पनि गैंडालाई कन्याएजस्तो भ्रष्टाचारलाई छुँदै छुँदैन। जसरी कोरोनाविरुद्ध खोप आविष्कारमा विश्ववैज्ञानिकहरू लागिपरेका छन्, नेपालमा कोरोनाभन्दा कडा भाइरस बनेको भष्टाचार निर्मूल गर्न त्यस्तै कुनै खोप चाहिएको छ। सर्वप्रथम देशको राजकाजलाई जनमैत्री बनाउनुपर्छ। शासन तथा प्रशासनबीच सन्तुलन राख्नुपर्छ। योग्य, क्षमता र विवेकशील राष्ट्रसेवकको निर्माण गर्नुपर्छ। कर्तव्यवहनसहितको अधिकार माग गर्ने क्षमता हरेक नागरिकमा हुनुपर्छ। विदेशतिर भएका असल अभ्यासबारे अध्ययन गरी व्यवहारमा उतार्न सक्नुपर्छ। अनि मात्र विकासको बाटोमा क्यान्सर बनेको भ्रष्टाचार उखेलेर मुलुक समृद्ध बनाउन सकिन्छ। कोरोना कहरलाई सामूहिक रूपमा परास्त गर्ने अभियानबाट छुट्टिएर जसरी हुन्छ गैरकानुनी रूपमा सम्पत्ति आर्जन गर्न पल्किनु मानवताविरोधी काम हो। यस्ता व्यक्ति तथा समूहलाई कडा कारबाही गर्नुपर्छ। उनीहरूलाई समाजबाटै बहिष्कार गर्ने अभियान चलाउनुपर्छ। अख्तियारको छानबिन र कारबाहीले मात्र धान्दैन।"
कोभिडले निम्त्याएको बेरोजगारी र गरिबी,"कोरोना भाइरसले नेपालीलाई कृषिको महत्व बुझ्न सहयोग गरेको छ त्यसैले यो कृषि विकासका लागि सट इन द आर्म हुन सक्छ भारतबाट रोजगार गुमाएर फर्केका कर्णाली र सुदूरपश्चिम प्रदेशका पहाडी जिल्लाका मानिस अब परिवार कसरी बचाउने भनेर चिन्ता गर्दै पुर्पुरोमा हात राखेर आपसमा बातचित गर्दै गरेको दर्दनाक तस्बिर सञ्चारमाध्यमले हालै सार्वजनिक गरेको छ। उमेर ढल्कने अवस्थामा पुगेका ती मानिसको दयनीय स्थिति र त्यो उमेरमा आइपरेको यस्तो चिन्ता साँच्चिकै हृदयविदारक छ। आफ्नो पहाड घर भन्नु मात्रै छ। त्यहाँ परिवारलाई खान पुग्ने सम्पत्ति छैन। त्यसैले सीमापारि मजदुरी र चौकीदारी गर्न जानुपरेको हो। उनीहरूलाई आफ्नो मातृभूमि त छ, तर हाम्रो दुःख देख्ने सरकार छ जस्तो लाग्दैन। यस्ता सवा दुई लाख मानिस ती दुई प्रदेशमा मात्र भारतबाट फर्केका छन् भनिएको छ। यो भाइरस कहिले हट्ने हो ? भारतीय अर्थतन्त्र कहिले खुल्ने हो ? खुलेपछि पनि त्यही ठाउँमा रोजगार पाइने हो वा होइन, केही पत्तो छैन। त्यतिञ्जेल कसरी परिवारको पेट भर्ने हो ? सम्झँदा कहाली लाग्ने स्थिति छ। यहाँको स्थिति झन् कहालीलाग्दो छ। किनभने पहिलो कुरा त यहाँ पनि कोरोना छ। दोस्रो, कर्णाली आसपासको क्षेत्रमा लाखौं मानिस रोजगार गुमाएर सीमापारिबाट आएका छन्। अनि खान पुग्ने अन्नपात दिने आफ्नो खेतबारी छैन। अलिअलि भएकोबाट पनि तत्कालै अन्नपात आउने होइन। समस्या साँझबिहानको छ। अब यी जनतालाई हेर्ने कसले ? हेर्ने पहिलो जिम्मेवारी त स्थानीय सरकारहरूकै हो। यी मानिस पैसा पाइने जस्तोसुकै काम गर्ने खालका मानिस भएकाले स्थानीय सरकारले उनीहरूलाई ज्यालादारीमा काम लगाउनुपर्छ। प्रधानमन्त्री रोजगार कार्यक्रमअन्तर्गत दिइने बजेटबाट उनीहरूलाई ज्याला दिइनुपर्छ। बजेट अपर्याप्त भएमा तीनै तहका सरकारले समन्वय गरेर बजेटको व्यवस्था गर्नुपर्छ। जहाँसम्म उनीहरूबाट गराइने कामको प्रश्न छ, स्थानीय सरकारले त्यसको योजना बनाउनुपर्छ। त्यसमा वृक्षरोपण, नदी खोलामा तटबन्ध निर्माण, बाढीपहिरो जाने सम्भावना भएका ठाउँमा रिटेन्सनवाल निर्माण, सरकारी तथा सामुदायिक भवनहरूको मर्मतसम्भार, ढल निकास निर्माण, सरसफाइ, ससाना पुल कल्भर्ट निर्माण, बगैंचा, पार्क र पोखरी निर्माण, लघु सिँचाइका काम, खेलकुद मैदान निर्माण आदि हुन सक्छन्। कोरोना उन्मूलन भएपछि तीमध्ये धेरै मानिस पुनः सीमापारि जान सक्ने भएकाले त्यतिञ्जेल सरकारहरूले यस्ता परिवारलाई भोकमरीबाट बचाउने जिम्मेवारी लिनुपर्छ। सरकारबाहेक उनीहरूको अर्को कुनै सहारा छैन। कोभिड १९ को कारणले विश्वकै अर्थतन्त्रको अवस्था पछिल्ला महिनामा झन् बिग्रेको छ। अन्तर्राष्ट्रिय मुद्रा कोषले गत अप्रिल महिनामा गरेको प्रक्षेपणअनुसार विश्व अर्थतन्त्र सन् २०२० मा ३ प्रतिशतले ऋणात्मक हुने भनिएकोमा जुनको प्रक्षेपणले ४९ प्रतिशतले ऋणात्मक हुने भनिएको छ। विकसित मुलुकको अर्थतन्त्र अप्रिलमा ६१ प्रतिशतले ऋणात्मक हुने भनिएकोमा जुनमा ८० प्रतिशत हुने भनिएको छ। उदीयमान मुलुकहरूको अर्थतन्त्र एक प्रतिशतले ऋणत्मक हुने भनिएकोमा अहिले ३० प्रतिशतले हुने भनिएको छ। अमेरिकाको अर्थतन्त्र ८० प्रतिशतले र बेलायतको अर्थतन्त्र १०२ प्रतिशतले घट्ने भनिएको छ। चीनको अर्थतन्त्र सन् २०२० मा एक प्रतिशतले बढ्ने र भारतको ४५ प्रतिशतले घट्ने भनिएको छ। कोभिड १९ को दुष्प्रभाव पछिल्ला महिनामा अमेरिका, भारत, ब्राजिल, मेक्सिको आदि ठूला अर्थतन्त्रमा झन्झन् व्यापक हँुदै गएकाले विश्व अर्थतन्त्रको अवस्था अन्तर्राष्ट्रिय मुद्राकोषको पछिल्लो प्रक्षेपणभन्दा अझ खराब हुने देखिएको छ। अप्रिलजुनको त्रयमासमा अमेरिकी अर्थतन्त्र अघिल्लो त्रयमासको तुलनामा ३२९ प्रतिशतले र बेलायतको अर्थतन्त्र २०४ प्रतिशतले खुम्चिएको त्यहाँका सरकारी तथ्यांकले देखाएको छ। अर्थतन्त्र यसरी तीव्र रूपमा खस्किँदै गएसँगसँगै विश्वमा बेरोजगार र गरिबी पनि तीव्र रूपमा बढ्दै गएको छ। विश्व बैंकले गरेको पछिल्लो प्रक्षेपणले सन् २०२० मा नेपालको अर्थतन्त्र १८ प्रतिशतले बढ्ने भनेको छ भने २०२१ (चालू आर्थिक वर्ष) मा २८ प्रतिशतले घट्ने भनेको छ। कुल गार्हस्थ्य उत्पादनको वृद्धिदर यस्तो भए पनि जनस्तरमा कोभिड १९ को प्रभाव भयावह देखिएको छ। साना किसान, ज्याला मजदुरी र अति साना तथा साना स्वरोजगार गर्ने र भारतमा सानोतिनो रोजगार गरेर गुजारा चलाउँदै आएकाहरूको अवस्था भोकमरीको तहमा पुगेको छ। मानिसले मानिसका लागि गर्ने आर्थिक क्रियाकलाप जब मानिस घरबाहिर निस्कन नहुने, उद्योगधन्दा, व्यापारव्यवसाय सञ्चालन गर्न नहुने र सडकमा आवतजावत पनि गर्न नहुने भएपछि अर्थतन्त्रलाई गम्भीर प्रकृतिको क्षयरोग लाग्नु स्वाभाविक हुन्छ। विगतमा एकाध दिन नेपाल बन्द गरिँदा यति अर्ब र उति अर्ब नोक्सानी भयो भन्ने गरिन्थ्यो। अहिले ४५ महिना लगातार बन्दाबन्दी हुँदा भएको आर्थिक क्षतिको हिसाब गरिसाध्य छैन। चारचार महिनासम्म बन्दाबन्दीमा बसेर उकुसमुकस भएका जनताले बन्दाबन्दीलाई खुकुलो पार्न माग गरे। आर्थिक गतिविधि बन्द गरिएपछि सरकारको ढुकुटी रित्तिन थालेकाले सरकारले पनि राजस्वको निमित्त आर्थिक गतिविधि सुचारु गर्न चाहिरहेको थियो। सरकार र जनता दुवैको चाहना मिलेकाले साउन १ गतेदेखि बन्दाबन्दी केही खुकुलो पारियो। पसल खुले, सहरभित्रका सार्वजनिक सवारीका साधनहरू पनि चल्न थाले। साथै बाहिरबाट सहर प्रवेश गर्न पनि केही खुकुलो पारियो। ठूला होटल, लामो दूरीका यातायातका साधन र आन्तरिक तथा बाह्य हवाई उडान सुरु गर्ने दिन पनि तोकियो। तर एक महिना नपुग्दै सहरबजारमा संक्रमण ह्वात्तै बढ्यो। भाइरस समुदायमा प्रवेश गर्यो र देशका धेरै ठाउँ सिल गरियो। सञ्चालनमा आइसकेका आर्थिक गतिविधि पुनः स्थगित गर्नुपर्ने देखियो। काठमाडौंभित्र प्रवेश गर्न र बाहिर निस्कन निषेध गरिएको छ। यसले सुध्रन लागेको अर्थतन्त्रलाई पुनः पछाडि धकेलेकोे छ। बजार खुले पनि लामो दूरीका यातायातका साधन र हवाई उडान सुरु नभएकाले सेवाग्राही नआएकाले कारोबार नभएको गुनासो व्यापारीले गरिरहेका थिए। यसले सहरी अर्थतन्त्रका लागि लामो दूरीका यातायातका साधन र हवाई सेवा कति महŒवपूर्ण रहेछन् भन्ने दर्शाउँछन्। त्यसैले यी सबै सेवा पूर्णरूपमा सुचारु नभई अर्थतन्त्र सामान्य अवस्थामा फर्कने छैन भन्ने देखियो। त्यसका लागि अझ लामै समयको प्रतीक्षा गर्नुपर्ने भएको छ। यो बन्दाबन्दीबाट सम्पन्नहरूको बचत र सम्पत्ति केही घटेको होला तर बचत र सम्पत्ति नहुनेहरूको निमित्त भने यो साँच्चिकै संकटकाल भएको छ। यस्तो अवस्थामा उद्योगधन्दा, व्यापार, व्यवसाय अर्थात् गैरकृषि क्षेत्रमा रहेकाहरू साँच्चिकै निष्काम रहन बाध्य भएका छन्। तर कृषि क्षेत्रमा रहेकाहरू निष्काम रहन पाउँदैनन्। उनीहरूले मौसमअनुसार काम गर्नुपर्ने हुन्छ र खेतबारी बाँझो राख्न पनि सक्दैनन्। उनीहरूको अन्नपानीको स्रोत खेती नै भएकाले उनीहरू कृषि कार्यलाई सुचारु राख्न बाध्य हुन्छन्। साथै गाई, भैंसी, बाख्रा, पाठा, हाँस, कुखुरा, माछा आदि पालेकाहरूले तिनीहरूलाई भोकै राख्न पनि भएन। त्यसैले कृषि कार्यमा रहनेहरू सधैं व्यस्त रहन्छन्। त्यसले तिनका परिवारको रसद पानीको नियमित आपूर्ति प्रत्याभूत गरेको हुन्छ। उनीहरूले भोकमरीको समस्या सायदै भोग्नुपर्छ। कृषिलाई आधुनिकीकरण र व्यवसायीकरण गरियो भने त्यसले किसानलाई समृद्ध पनि बनाउन सक्छ। तर त्यसका लागि किसानसँग पर्याप्त जमिन भने हुनुपर्छ। यो भाइरसले नेपालीलाई कृषिको महत्व बुझ्न सहयोग गरेको छ भन्न सकिन्छ। त्यसैले यो कोभिड १९ को घटनाले नेपालको कृषि विकासका लागि सट इन द आर्म हुन सक्छ। राजनीतिक विवादको व्यवस्थापन गरेर संविधान बनेपछि भएको निर्वाचनबाट नेकपाको जबर्जस्त बहुमतको सरकार बनेपछि विकासले गति लिन्छ भन्ने आम अपेक्षा थियो। त्यसअनुरूप काम हुन सकेन। निजी क्षेत्रको पहल र सक्रियतामा ६७ प्रतिशतको आर्थिक वृद्धि हासिल होला कि भनी आशा गरिरहेका बेलामा कोरोनाको घातक आक्रमणले नेपाली जनतालाई रोऔं कि हाँसौं बनाएको छ। नेपालका लागि यो थप दुर्भाग्य हो। सरकारको आधा अवधि बितिसकेको छ। अर्को निर्वाचनको नतिजा कस्तो हुने हो निश्चित छैन। यस दृष्टिले नेपालले झन्डै ६ दशकपछि पाएको बलियो सरकारको सुनौलो अवसर पनि गुम्ने भएको छ। यसरी विकासको सन्दर्भमा नेपालको नियति कहिल्यै नपुग्ने भ्याकुताको धार्नी जस्तो हुने भएको छ। हाइलाइट निजी क्षेत्रको पहल र सक्रियतामा ६७ प्रतिशतको आर्थिक वृद्धि हासिल होला कि भनी आशा गरिरहेका बेलामा कोरोनाको घातक आक्रमणले नेपाली जनतालाई रोऔं कि हाँसौं बनाएको छ। नेपालका लागि यो थप दुर्भाग्य हो।"
राम र बुद्ध जन्मस्थल विवाद !,"भर्खरै भारतका विदेशमन्त्री एस जयशंकरले भारतका उद्यमीको सम्मेलनमा बुद्ध भारतीय भएको अभिव्यक्ति दिएका थिए। स्वाभाविक रूपमा यसले नेपालमा एक रोषपूर्ण लहर पैदा गरेको छ। कांग्रेसका प्रवक्ता विश्वप्रकाश शर्माले जयशंकरको यस भनाइप्रति आपत्ति प्रकट गरिसकेका छन्। भारतले विश्वलाई बुद्ध तथा महात्मा गान्धीजस्ता उपहार दिएको जयशंकरको भनाइ थियो। प्रधानमन्त्री केपी शर्मा ओलीले रामको जन्मभूमि सरयु नदीको किनारामा अवस्थित अयोध्यामा नभई नेपालको ठोरीनजिकै माडी नगरपालिकामा भएको सार्वजनिक गरेपछि भारतबाट यस्तो दृष्टिकोण पेस भएको पनि कयौंले शंका गरेका छन्। प्रधानमन्त्री ओलीले त्यस क्षेत्रका सामाजिक तथा राजनीतिक व्यक्तिसित भेटेको र उत्खनन गर्न निर्देशन दिएको खबर पनि सञ्चारमाध्यममा आएको छ। आउने रामनवमीमा धुमधामका साथ कार्यक्रम गरिने पनि सार्वजनिक भएको छ। बुद्धको जन्मस्थलसम्बन्धी विवाद पहिल्यैदेखि नै रहिआएको थियो। तर भारतका प्रधानमन्त्री नरेन्द्र मोदीले नेपालको मैत्रीपूर्ण भ्रमणका क्रममा नेपाली सदनलाई दिएको सम्बोधनमा बुद्ध नेपालमा जन्मेको भनेपछि यस मुद्दाले वि श्राम पाएको थियो। परन्तु मोदी आफैंले फेरि बुद्धको जन्मोत्सवको उपलक्ष्यमा बुद्ध पूर्णिमाका दिन बुद्ध भारतका भएको विचार प्रकट गरेका थिए। गत वर्ष संयुक्त राष्ट्रसंघमा पनि यस्तै आशय उनले प्रवाह गरेका थिए। सन् २०१३ मा पनि भारतीय सञ्चारमाध्यममा बुद्ध भारतमा जन्मिएका भन्दै प्रसारण भएपछि यसको धेरै विरोध भएको थियो। फलतः विदेशी सचिव सुजाता सिंहले बुद्ध नेपालमा जन्मिएको पुष्टि गरेकी थिइन्। यस भनाइलाई नेपालस्थित भारतीय दूतावासले पनि समर्थन गरेर विज्ञप्ति निकालेको थियो। धामीले भूतलाई बिउँझाएन भनिएजस्तै जयशंकरले यो मृतः मुद्दालाई फेरि जगाएका छन्। जयशंकर नेपालमा लोकप्रिय छैनन्। सुशील कोइराला प्रधानमन्त्री भएका समयमा नेपालको संघीय संविधान जारी हुनुअगाडि उनी काठमाडौं आएका थिए। उनले नवोदित संविधानको विरोध गरेका थिए र यो संविधानलाई लोकार्पण नगर्न उनले सुझाव दिएका थिए। तर नेपाल सरकारले यो कुरा नसुनेकाले उनी निराश भएर भारत फर्केका थिए। पछि नेपालमा नाकाबन्दी भएर भूकम्पबाट पीडित जनताले असह्य दुःख झेलेका थिए। अहिले उनी विदेशमन्त्री हुँदा लिपुलेकको प्रकरण चर्र्र्किएको छ। उनले नेपालसित वार्ता गर्न अभिरुचि पनि प्रदर्शन गरेका छैनन् जब कि हरेक दिनजस्तो चीनसित उनी वार्तामा सहभागी भइरहेका छन्। अहिले उनले यस्तो विवादास्पद कुरा उठाएकाले उनीप्रति स्वाभाविक रूपमा नेपालमा व्यापक रूपमा रोष प्रकट भएको छ। बुद्धको जन्मस्थलको अवस्थिति उन्नाईसांै शताब्दीको अन्त्यसम्म अन्योलमै रहेको थियो। यसबारेमा नेपालका खड्गशमशेरको योगदान उल्लेखनीय छ। खड्गशमशेरले तत्कालीन प्रधानमन्त्री रणोद्दीप सिंहलाई गोली हानी हत्या गरेकाले आफू प्रधानमन्त्री हुने आशा गरेका थिए। यस क्रममा उनका मामा केशरसिंहले सहयोग पनि गरेका थिए। तर कर्नेल फौजसिंहले यो कुरा थाहा पाएकाले केशरसिंह सल्यान र खड्गशमशेर पाल्पा धपाइए। उनीलाई कला तथा पुरातत्वमा अभिरुचि भएकाले कालीगण्डकीको किनारमा रानीमहलको आकर्षक दरबार बनाए। यसलाई नेपालको ताजमहल पनि भनिन्छ। खड्गशमशेर तथा जर्मनीका पुरातत्वविद् डा एन्टोनी फुहरर दुईले सन् १८९६ मा अहिलेको लुम्बिनीमा अशोक स्तम्भ पत्ता लगाएपछि बुद्धको जन्मस्थलको निक्र्याेल भएको हो। लुम्बिनीको हरहरा तथा तेलार नदीको किनारामा यो स्तम्भ पाइएको थियो। पहिले यसको टुप्पो मात्र देखिएको थियो। तर नदीले ल्याएको ग्याङर्याङ हटाएपछि स्तम्भमा अशोक बादशाहले लेखेको अभिलेख देखियो। यस अभिलेखमा यहाँ बुद्ध शाक्यमुनि जन्मेका थिए भनेर लेखिएको छ। बुद्धको जन्मस्थल लुम्बिनीमा भन्ने तथ्य पुरातत्व तथा अभिलेखले पुष्टि गरिसकेको छ। राम जन्मेको स्थान नेपालको अयोध्यापुरी भए राम्रो हुन्थ्यो तर यस विषयमा वाल्मीकि रामायणअनुसार कुनै आधार देखिँदैन। इसाईले जेरुसेलम, इस्लामले मक्का तथा हिन्दुले चारधामको तीर्थाटन गरेजस्तै बौद्ध धर्मावलम्बीले आफ्नो जीवनमा बुद्धको जन्मस्थल लुम्बिनी, बुद्धले बुद्धत्व प्राप्त गरेको स्थान बौद्धगया, उनले प्रथम उपदेश दिएको स्थान सारनाथ र निधन भएको स्थल कुसीनगरमा दर्शन गर्न जानुपर्ने भएकाले बादशाह अशोक यहाँ आएका थिए। त्यति बेला नै बादशाह अशोकले यो स्तम्भ पूर्व क्राइस्टाब्द २४९ मा स्थापना गरेका हुन्। उनले त्यतिबेला कनकमुनि बुद्धको जन्मस्थलनजिकैका निग्लिहवा तथा क्रकुचन्द बुद्धको जन्मस्थल गोटिहवामा पनि स्तम्भ स्थापना गरेका थिए। दुवै स्तम्भ विद्यमान छन्। यहाँ चिनियाँयात्री फा हेन सन् ४०३ मा र हुयेन साङ सन् ६३६ मा आएका थिए। पछि सन् १३१२ मा खसराजा रिपुमल्ल आई स्तम्भमा उनको प्रशस्तिको लेखन गरेका थिए। यस्तो भरपर्दाे अभिलेख प्राप्त भएर पनि धेरै समयसम्म बुद्धको जन्मस्थलबारेमा भ्रामक प्रचार भइरह्योे। कयौंले भारतको सीमावर्ती पिप्रहवामा बुद्धको जन्मस्थल भएको तर्क प्रस्तुत गरेका थिए। त्यसैगरी भारतको उडिसाको कपिलेश्वर गाउँमा पनि बुद्ध जन्मिएको अभिलेख पाइएको भन्दै यसलाई बुद्धको जन्मस्थल भएको दाबी गरिएको थियो। तर त्यो शिलालेख रहस्यपूर्ण रूपमा हराएको र अहिलेसम्म नपाइएकाले त्यसको दाबी पनि अभिलेखसितै हराएर गएको छ। भारतका प्रधानमन्त्रीले सदनमा र भारतका विदेश सचिव सुजाता सिंहले पनि मोदीसितै स्वरमा स्वर मिलाएर बुद्ध नेपालमा जन्मेका भनेकाले यो विवादको निरूपण भइसकेको हो। सिद्धार्थ नेपालमा जन्मिएका हुन् तर उनी राजदरबारबाट भागेपछि भारतमै तपस्या गरेका र बोधगयामा उनले बुद्धत्व प्राप्त गरेकाले बुद्ध भारतमा जन्मेका हुन् भन्ने कुतर्क पनि कयौंले गर्छन्। यसका अतिरिक्त बुद्धले पहिलो सन्देश बाराणसीको सारनाथमा दिएका र उनको महापरिनिर्वाण पनि भारतकै कुसिनगरमा भएकाले बुद्ध भारती भएको तर्क उनीहरू प्रस्तुत गर्छन्। तर भारतमा जन्मिएर विदेशी नागरिकता लिई नोबल पुरस्कार पाएका मानिसलाई उनीहरू भारतमा जन्मेका अथवा इन्डिया बर्न भनेर विशेषण जोड्छन्। तर बुद्धका विषयमा उनीहरू यसो गर्दैनन्। यसरी भारतले दोहोरो नीति अवलम्बन गरेको देख्न सकिन्छ। भर्खरै नोबल पुरस्कार पाएका अभिजित बानर्जी यसको ज्वलन्त उदाहरण हुन्। मोदी तथा जयशंकरले पनि नेपालमा जन्मेका तर भारतमा बुद्धत्व प्राप्त गरेका बुद्ध भनेमा यस्तो विवाद हुने थिएन। भारतका विदेशमन्त्री तथा नेपालका प्रधानमन्त्रीका अभिव्यक्ति दुवै आधारहीन छन्। किनभने बुद्धको जन्मस्थल लुम्बिनीमा भन्ने तथ्य पुरातत्व तथा अभिलेखले पुष्टि गरिसकेको छ। त्यसैगरी राम जन्मेको स्थान नेपालको अयोध्यापुरी भए राम्रो हुन्थ्यो तर यस विषयमा सबैभन्दा पुरानो वाल्मीकि रामायणअनुसार कुनै आधार देखिँदैन। वाल्मीकि रामायणमा अयोध्या सरयु नदीको किनारमा अवस्थित रहेको र यो १२ योजन अथवा ९६ माइल चौडाइ भएको उल्लेख गरिएको छ। रामको जन्म पुनर्वसु नक्षत्रमा सूर्य, मंगल, शनि, वृहस्पति र शुक्र उच्चस्थानमा प्राप्त हुँदा र चन्द्रमा वृहस्पति साथ भएको बेला कर्क लगन उदय हुनासाथ भएको थियो। यसअनुसार उनी आजभन्दा ७१३४ वर्षअगाडि जन्मेको ज्योतिषशास्त्रीहरूले अड्कल काटेका छन्। रामको विवाहका लागि निम्ता दिन राजा जनकले नथाक्ने खालका घोडा खोजेर घोड सवारलाई पठाउँदा उनीहरूलाई जनकपुरबाट अयोध्या पुग्न तीन दिन लागेको थियो। विवाहमा सहभागी हुन जनकपुर बग्गीमा जाँदा राजा दशरथलाई चार दिन लागेको वाल्मीकि रामायणमा उल्लेख छ। एक अर्काे सन्दर्भमा अयोध्याबाट बिहानै हिँडेका रथचालक सुमन्त, लक्ष्मण तथा सीता गोमती किनारको एक आ श्रममा वास बसी भोलिपल्ट अपराह्न गंगाको उत्तरी किनाराबाट नाउमा पार गरेको वर्णन छ। लक्ष्मणले सीतालाई दक्षिण किनारामा छाडिदिएको र उनी गंगा नदी तरी उत्तरी किनारामा उत्रिएका थिए। उनी केशिनी नगरमा एक रात वास बसेर भोलिपल्ट अपराह्न रामको दरबारमा पुगेको उल्लेख छ। यसबाट के स्पष्ट हुन्छ भने अयोध्या अहिलेको वीरगन्जनजिक अवस्थित थिएन। सीतालाई परित्याग गरिएपछि उनी बसेको वाल्मीकि आ श्रम पनि नेपालमा नभई गंगा नदीको दक्षिण दिशामा भएको स्पष्ट हुन्छ। राजनीतिज्ञले महŒवपूर्ण विषयमा अभिव्यक्ति दिँदा विभिन्न पक्षको ख्याल गर्नुपर्ने हुन्छ। लुम्बिनीको पुरानो मन्दिरको उत्खनन गर्दा सन् १९९६ मा एउटा ७० सेन्टिमिटर लामो ४० चौडा र १० अग्ला ढुंगा भेटिएको थियो। महŒवपूर्ण स्थानमा ढुंगा राखेर चिनो लगाउने त्यतिबेला परम्परा थियो। यस परम्पराअनुसार बादशाह अशोकले पनि पूर्वक्राइस्टाब्द २४९ मा अशोकस्तम्भ स्थापना गर्दा ढुंगा राखेर पूजा गरेको हुनसक्ने भएकाले उत्खनन हुनुअगाडि सुप्रसिद्ध पाकिस्तानी पुरातत्वविद् अहमद हसन दानीले उत्खनन गर्दा ख्याल गर्न अनुरोध गरेका थिए। नभन्दै इँटहरूबीच ढुंगा प्राप्त भयो। यो बुद्धको लुम्बिनीमा भएको जन्मको एउटा अर्काे प्रमाण भयो। त्यतिबेला नेपालमा शेरबहादुर देउवा प्रधानमन्त्री थिए। पुरातत्वविद्, इतिहासविद्, बौद्धवेत्ता आदिको छलफल व्यापक रूपमा भएर मात्र प्रधानमन्त्रीबाट सार्वजनिक गर्ने निर्णय भएको थियो। तर अहिलेका प्रधानमन्त्रीले अयोध्याबारेमा आफ्नो अभिव्यक्ति सार्वजनिक गर्नुअघि कुनै छलफल भएको सार्वजनिक भएन। पूर्वउपप्रधानमन्त्री वामदेव गौतमले त प्रधानमन्त्रीबाट गम्भीर भूल भएकाले देशसमक्ष क्षमायाचना गर्न पनि सुझाव दिएका थिए। जयशंकरले यस्ता विवादास्पद अभिव्यक्ति दिएको यो पहिलोपटक होइन। केही दिन पहिले उनले असंलग्न आन्दोलनको औचित्य समाप्त भएको बताएका थिए। भारतका जवाहरलाल नेहरू तथा नेपालका राजा महेन्द्र पनि यस आन्दोलनका प्रणेता थिए। अहिले बुद्धका बारेमा भ्रामक विचार उनीबाट व्यक्त भएको छ। नेपालले यस विषयमा परराष्ट्र मन्त्रालयमार्फत विरोध जनाएपछि भारतको विदेश मन्त्रालयले बुद्धको जन्म नेपालमै भएको भन्दै विज्ञप्ति निकालेको छ। तर यी दुवै अभिव्यक्ति नेपाल तथा भारत दुवैका लागि दुर्भाग्यपूर्ण भएको छ।"
निषेधको राजनीतिक परिणाम,"पृथ्वीनारायण शाहले नेपाल एकीकरण गरेपछि आधुनिक नेपालको राजनीति सुरु हुन्छ। शाह वंशैभित्रका गुटउपगुटको शक्ति संघर्षका क्रममा जंगबहादुर राणाको उदय भयोे। नेपाली राजनीतिको कालो कालखण्डका रूपमा १०४ बर्से जहानियाँ राणाशासन कायम रह्यो। धेरै नेपालीले स्वतन्त्रताका लागि ज्यान अर्पित गरे। १९०३ सालदेखि २००७ सालसम्म एकछत्र राज्य गरेको राणाशासनमा राजनीतिक दलको त कुरै छाडौं पार्टी स्थापनाको कल्पनासमेत गर्न सकिन्नथ्यो। आफ्नो ज्यानको बाजी राखी १९६३ जेठ २० गते प्रजापरिषद् गठन भयो। नेपालभित्र पार्टी गठन गर्दा मृत्युदण्डको सजायसमेत हुने हुँदा भारतमा २००३ सालमा राष्ट्रिय कांग्रेस, २००५ सालमा नेपाली कांग्रेस, भारतमै २००६ सालमा नेपाल कम्युनिस्ट पार्टी र २००७ सालमा गोर्खा परिषद् गठन भयो। यी राजनीतिक दलहरूमध्ये जहानियाँ १०४ बर्से राणाशासन अन्त्यका लागि कांगे्रसको भूमिका प्रमुख रह्यो। अन्ततोगत्वा नेपालीले २००७ फागुन ७ गते प्रजातन्त्र प्राप्त गरे। आधुनिक नेपाली राजनीतिको एउटा चरण अन्त्य भयो। २००७ सालको त्रिपक्षीय सम्झौतापश्चात् तुरुन्तै संसदीय निर्वाचन गर्नुपर्ने थियो। जुन सम्झौता राजा त्रिभुवनको जीवनकालसम्म पूरा भएन। राजा महेन्द्रले २०१५ सालमा संसदीय निर्वाचन गराए। त्यो पनि देशभर गुप्तचार खटाई कांग्रेसका पक्षमा जनमत छैन भन्ने निक्र्याेलपश्चात् भएको निर्वाचनमा कांगे्रसले नै दुईतिहाइ ल्यायो। कांग्रेसको तर्फबाट बीपी प्रधानमन्त्री बनेपश्चात् छोटो समयमै लोकतन्त्र भनौं वा त्यतिबेलाको भाषामा जनतन्त्रलाई स्थायित्व दिने धेरै कार्यको सुरुवात भयो। परराष्ट्रका क्षेत्रमा समेत उल्लेखनीय उपलब्धि भए। संयुक्त राष्ट्रसंघको सदस्य तथा चीन र नेपालबीचको सगरमाथा विवादमा बीपीकै बौद्धिकतापूर्ण प्रस्तुतिका कारण नेपालको पक्षमा वकालत भयो। उनले बिर्ता उन्मूलन, भूमिसुधार कार्यान्वयनको प्रस्ताव ल्याए, जुन दोस्रो विश्वयुद्धलगत्तै जापान, दक्षिण कोरिया र ताइवानमा लागू भएको थियो। जहाँ जग्गा जोत्नेको हुन्थ्यो। बीपीको सोचाइअनुसार मुलुकभित्रका उत्पादनका साधन न्यायोचित ढंगले वितरण गरिएन भने सोभियत संघ, चीन र भियतनाममा जस्तै जनवादी क्रान्ति हुन्छ हामी सबै बढारिन्छौं भन्ने डरले भूमिसुधार प्रस्ताव गरिएको थियो, जुन २०२१ सालमा राजा महेन्द्रले कार्यान्वयन गरे। महात्मा गान्धीबाट प्रभावित बीपी नेहरूदेखि टाढा हुने कुरै भएन। तत्कालीन भारतीय राजनीति रसियाबाट प्रभावित र नेहरूसमेत समाजवादी चिन्तनमा लागेकाले बीपी त्यसबाट अछूतो रहेन सकेनन्। सीधा अर्थमा भन्नुपर्दा साम्यवादमा प्रजातन्त्र जोड्दा समाजवाद हुन्छ र समाजवादबाट प्रजातन्त्र झिक्दा साम्यवाद हुन्छ भन्ने मान्यताका साथ अघि बढ्दै गरेका बीपीको सरकार दुई वर्ष पुग्न नपाउँदै राजा महेन्द्रले २०१७ साल पुस १ गते कू गरे। जनताद्वारा जनताका लागि चुनिएको सरकार वंशवादको चंगुलमा पर्यो भन्ने टिप्पणी पनि नभएका होइनन्। खासगरी बीपीले अँगालेका फेबियन समाजवाद नेहरूले ४० वर्ष अभ्यास गरेको समाजवाद नै हो। उनको प्रस्ट भावना थियो नेपाल भनेको चारपाँचवटा सहर मात्र होइन, सहरको मात्र विकास गर्ने हो भने गाउँ शून्य हुन्छ। पूरा गाउँ नै पलायन हुन्छ। तसर्थ कृषिप्रधान देश नेपालको विकास भनेकै ग्रामीण अर्थतन्त्र सुधार्नु हो। गाउँलेले चलाउने प्रविधि चाहिन्छ आदि। २०१७ सालपश्चात् मानवलाई स्रोतका रूपमा हेर्न थालियो। जसका कारण हाल मुलुक विदेशी रेमिट्यान्समा आत्मनिर्भर हुँदै गर्दा पचासौं लाख युवा जनशक्ति पलायन भए। त्यसैगरी जसलाई जे चाहिएको छ, त्यसैले विकासका कार्यक्रमको निर्धारण गर्नुपर्छ र सार्वजनिक वा राष्ट्रिय महŒवको कुनै पनि निर्णय जनताले गर्न पाउनुपर्छ भन्ने दृष्टिकोण राख्दै गर्दा जनप्रतिनिधि लोकप्रिय हुँदाहँुदै पनि व्यवस्था नै धरापमा पार्ने काम भयो। स्पष्टरूपमा भन्नुपर्दा राजतन्त्र समाप्तिका लागि बीउ रोपियो २०१७ सालको कू। प्रजातन्त्र प्राप्तिका लागि कांगे्रसको अग्रणी भूमिका सधैं रह्यो। कू पश्चात् बीपीलगायत दर्जनौं कांग्रेस कार्यकर्ता जेल पुगे। बीपीलाई आठ वर्ष जेल हालियो। त्यसपश्चात् अघोषित रूपमा देश निकालासमेत हुन पुगे। कांग्रेसलाई राजा सधैं चाहिने तर राजालाई कांग्रेस कहिल्यै नचाहिएका कारण २०२८ सालमा तत्कालीन राजाले माओको रातो किताब बोकाएर कांग्रेसविरुद्ध संगठन गर्न वामपन्थीलाई पठाए तर प्रशिक्षण दिने नेता प्रायः सबै राजावादी बने भने विद्यार्थीजति सबै गणतन्त्रवादी। यो अर्काे राजतन्त्रका लागि दुर्भाग्य बन्यो। प्रजातन्त्र प्राप्तिका लागि भारत बसी निकै संघर्ष एवं संगठन गरेका बीपी भारतीय जनता पार्टीसँग पनि आबद्ध रहिरहेकाले कांग्रेस आई नेत्री इन्दिरा गान्धीले बीपीलाई निगरानी गर्दै गर्दा नेपालप्रति गिद्दे नजर लगाएका बीपीले नबुझ्ने कुरै भएन। नेपालको सिमाना भन्दा सयौं किलोमिटर भारतभित्र मात्र बस्न पाउने व्यवस्था गरेकी थिइन् बीपीलाई। बीपी निर्वासित हुँदा इन्दिरा गान्धी भर्खरभर्खर प्रधानमन्त्री भएकी थिइन्। एकछत्र राज गरेकी इन्दिरा गान्धीले सन् १९७१ मा बंगालदेश जन्माइन् भने सन् १९७५ मा औपचारिक रूपमा सिक्किमलाई भारतको २२ औं राज्य घोषणा गरिन्। इन्दिरा गान्धी राजनारायणले दायर गरेको लोकसभाको निर्णय अवैध ठहर गरियोस् भनी भारतीय सर्वोच्च अदालतमा दायर गरेको मुद्दामा इन्दिरालाई हराइदिएपश्चात् संकटकाल घोषणा गर्दै निर्वाचन गराउँदा ठूलो पराजय भोग्नुपर्यो र नेपालले पनि मुक्ति पायो भन्ने तत्कालीन र का एजेन्टहरू भन्ने गर्थे। जनतन्त्र र राष्ट्रियता नेपालमा नै बसेर राजासँगै मिलेर पुनर्बहाली र संरक्षण गर्नुपर्छ भन्दै मेलमिलापको नीति लिए बीपीले। २०३३ सालमा नेपाल फर्केका बीपीलाई सोझै जेल पठाइयो। फाँसीसमेत दिनुपर्छ भन्ने नारा लगाउन लगाएको दरबारले अन्धराष्ट्रवादी धारणाका कारण प्रधानमन्त्री कीर्तिनिधि विष्टमार्फत राष्ट्रद्रोही घोषणा गर्न लगाएका मात्र होइन, पूर्वप्रधानमन्त्रीहरूले समेत निकालेका वक्तव्यमा राष्ट्र तथा राजनीतिको समस्याको समाधान केवल राजाको क्रियाशील, गतिशील र सर्वाेच्च नेतृत्वबाट मात्र सम्भव छ। विदेशी भूमिबाट राष्ट्रविरोधी हर्कत गर्नेहरूलाई पनि यो कुरा झनै स्पष्ट भएको छ। बीपी नेपाली राजनीतिमा प्रवेश गर्दा खाइपिइआएका ठूला पञ्च भनाउँदाहरूका व्यवसाय धरापमा पर्ने देखेर निषेधको राजनीति गरेका थिए। यति हुँदाहुँदै पनि पूर्वीयुरोपमा आएको परिवर्तन र पाकिस्तानमा जुल्फिकर अली भुट्टोको मृत्युदण्डपश्चात् नेपालमा भएको विद्यार्थी आन्दोलनद्वारा राजा जनमत संग्रह गराउन बाध्य भए। जनमत संग्रहमा वामपन्थीहरूको साथ नलिनु बीपीको ठूलो भूल थियो भने नागरिकता बेच्नेदेखि जंगल सखाप पार्दै सर्पको व्यापार गर्नसमेत पछि नपरी धाँधलीपूर्ण तरिकाले जनमत संग्रहद्वारा एकपटक पुनः प्रजातन्त्रको हत्या गरियो। निरंकुशता टिक्दैन भन्ने कुरा संसारभर प्रमाणित भइरहँदा नेपाल पनि अछूतो रहन सकेन। विभिन्न चिरामा रहेका वामपन्थीलाई गणेशमान सिंहले संयुक्त भएर २०४६ सालमा आन्दोलनमा सामेल हुन आग्रह गरेपश्चात् संयुक्त जनआन्दोलनले २४ औं दिनमै देशमा बहुदलीय व्यवस्थाको पुनस्र्थापना गर्यो, वामपन्थीहरू एक भए। बहुदल आए पनि कुनै राजनीतिक दलले गणतन्त्र माग गर्न नसकेका बेलामा २०५२ सालमा प्रमुख माग गणतन्त्र राख्दै नेकपा माओवादीले सशस्त्र संघर्ष सुरु गर्यो। राजदरबार हत्याकाण्ड र ज्ञानेन्द्रको कू पश्चात् एमाले र कांगे्रस माओवादीसँग मोर्चाबन्दी गरी गणतन्त्रमा सहमत भएपश्चात संविधानसभा निर्वाचनद्वारा माओवादीको प्रमुख माग गणतन्त्र स्थापना भयो। नेपालको आधुनिक राजनीतिक इतिहासको पूर्वार्धमा कांगे्रसले प्रजातन्त्र ल्यायो भने उत्तरार्धमा नेकपा माआवादीले देशमा लोकतान्त्रिक गणतन्त्र स्थापना गर्यो। संघीयता र गणतन्त्रलाई स्थायित्व दिनका लागि अन्तरपार्टी पूर्णरूपमा प्रजातान्त्रिक अभ्यास र पार्टी निर्णयलाई सर्वोपरि मान्दै गुटको राजनीति अन्य हुनुपर्छ।"
सेटिन बर्खास्त,"बार्सिलोना : स्पेनिस क्लब बार्सिलोनाले प्रशिक्षक क्विक सेटिनलाई बर्खास्त गरेको छ। च्याम्पियन लिग फुटबलको क्वार्टरफाइनल खेलमा जर्मन क्लब बायर्न म्युनिखसँग ८२ गोलको लज्जास्पद हार खेपेपछि बार्सिलोनाको तारोमा सेटिन परेका हुन्। बार्सिलोनाका अध्यक्ष जोसेफ मारिया बार्तेमोउले सेटिनलाई मुख्य प्रशिक्षकबाट बर्खास्त गरेको बताएका छन्। बार्सिलोनाले सेटिनलाई गत जनवरीमा मात्र ला लिगा र च्याम्पियन्स लिग जिताउने लक्ष्यका साथ प्रशिक्षक बनाएको थियो। तर, क्लबको दुवै लक्ष्य पूरा नभएपछि बार्सिलोनाले सेटिनलाई छोटो समयमै बर्खास्त गरेको हो। सेटिन जनवरीमा अर्नेस्टो भाल्भर्डेको स्थानमा बार्सिलोनाका मुख्य प्रशिक्षक बनेका थिए। सेटिनको नेतृत्वमा बार्सिलोनाले यो सिजनको सुरुआतदेखि नै खराब प्रदर्शन गरेको थियो। बार्सिलोनाले सेटिनको स्थानमा पूर्वरक्षक रोनाल्ड कोइम्यानलाई नियुक्त गर्नेछ। बार्सिलोनाले विकल्पमा अन्य प्रशिक्षकलाई पनि हेरेको छ।"
नेकपा कार्यदल अनुमोदन,"काठमाडौं : चरम विवाद र अन्तरसंघर्ष थेगेका नेकपा नेताहरू ठ्याक्कै ३० दिनपछि बालुवाटारमा पार्टी कमिटीको बैठकमा जुटे। सचिवालय बैठक ३ साउनमा बसेपछि पार्टी बैठक राख्नै नेकपालाई सकस थियो। तर, पाँच दिनयता विवाद समाधान उन्मुख हुने गरी नयाँ सिनारियोमा जान थालेपछि सोमबार सचिवालय बैठक बसी पार्टीलाई ट्र्याकमा ल्याउने काम नेकपाले गरेको छ। नेताहरूबीच अविश्वासका कारण बिग्रिएको सम्बन्ध सुधारको प्रयास सोमबारको बैठकको परिदृश्य थियो। सोमबार एउटै एजेन्डा थियो दुई अध्यक्षले साउन ३० मा पार्टी विवाद टुंग्याउनका लागि सुझाव पेस गर्न गठन गरेको कार्यदल अनुमोदन। प्रधानमन्त्री केपी शर्मा ओलीले २८ साउनमा एपीवान टेलिभिजनसँगको अन्तर्वार्तामा ५ दिनभित्र नेकपाभित्रको सिनारियो फेरिने उद्घोष गरेका थिए। उनले त्यसो भनेको ठीक ५ दिनमै नेकपाको सचिवालय बैठक बसेको हो। यो बीचमा उनले भनेजस्तै सिनारियो फेरिएन मात्र, सोमबारको बैठकमा नेताहरूको बोलीसमेत नरम देखिएको छ। सधैं केही न केही बोलिरहने, नयाँनयाँ अस्त्र फ्याँकिरहने प्रधानमन्त्री ओली सोमबार मौन देखिए। बैठक सञ्चालनदेखि कार्यदल अनुमोदनसम्मको प्रस्ताव अर्का अध्यक्ष पुष्पकमल दाहालले राखे। दाहाल नै धेरै बेर बोले। केही नेताले आफूलाई लक्ष्य गरी अभिव्यक्ति दिँदा पनि ओलीले न कुनै टिप्पणी गरे न त उठेका प्रश्नहरूको जवाफ नै दिए। विगतमा आफू बोल्दा समयसमेत ख्याल नगरी मनमा लागे जति कुरा निर्धक्क राख्थे ओली। एक सचिवालय सदस्यका अनुसार ओली सोमबारको बैठकमा खास केही बोलेनन्। नमस्कार। बैठक प्रचण्ड कमरेडले चलाउनुहुन्छ। सबैलाई धन्यवाद। ओलीले बोलेको यति मात्रै हो। २८ साउनको एपीवानको अन्तर्वार्तामै ओलीले आफू चुप बसिरहेको बताएका थिए। आफ्नो मौनता पार्टी एकताबद्ध बनाउने प्रयासका लागि भएको उनको भनाइ थियो। अरू साथीहरू बोलिरहनु भएको छ। म चुप लागेर बसेको छु। त्यसकारण मेरो सम्पूर्ण प्रयास पार्टी मिलाउने, पार्टीलाई एकताबद्ध राख्ने, पार्टीलाई फुट्न नदिने नै हुन्छ, उनले अन्तर्वार्तामा भनेका थिए। ओली सोमबार कार्यदल गठन प्रक्रिया नमिलेको भनी प्रश्न गरेका वरिष्ठ नेताद्वय माधवकुमार नेपाल, झलनाथ खनाल र प्रवक्ता नारायणकाजी श्रेष्ठलाई पनि चिढाउने पक्षमा देखिएनन्। सचिवालयकै नेताको आग्रहमा उनी कार्यदल पार्टी कमिटीबाट अनुमोदन गराउने पक्षमा उभिए। उहाँ (ओली) ले पार्टीभित्रको विवाद एउटा मेसोमा टुंगो लागोस् भन्ने सोचेरै हुन सक्छ सचिवालय बैठकमा बोल्नुभएन, चुप लागेरै बस्नुभयो, सचिवालयका एक नेताले अन्नूपर्णसँग भने। ओलीले बैठक अर्का अध्यक्ष दाहालले चलाउने जानकारी गराएपछि दाहालले एजेन्डा राखेका थिए। पछिल्ला दुई दिन हामीले दुई अध्यक्षका बीचमा घनीभूत छलफल गयौं। विवाद समाधान गर्न सुझाव आओस भन्ने उद्देश्यले कार्यदल गठन गर्न ठीकै हुन्छ भनेर महासचिवको नेतृत्वमा कार्यदल गठन पनि गयौं, दाहालले कार्यदल अनुमोदनको प्रस्ताव राख्ने क्रममा भने, तर साथीहरूले भन्नुभयो सचिवालय बैठक राखेर कार्यदल बनाएको भए राम्रो हुन्थ्यो। पार्टी कमिटीको अपनत्व हुन्थ्यो। राम्रो कुरा हो। गठन गर्ने बेला त्यता सोचिएन। अहिले यो बैठकबाट उक्त कार्यदल अनुमोदन गराउनु राम्रै हुन्छ भन्ने लागेको छ। कार्यदलमा रहनुभएका कमरेडहरूको पनि सुझाव त्यही छ। कार्यदल अनुमोदन गराऔं। त्यसपछि नेताहरू वरीयताका आधारमा पालै पालो बोले। बैठकमा मुख्यत तीनथरी कुरा आए, धेरै जनाले अनुमोदन गराउँदा राम्रो भन्नुभयो। एक जनाले सचिवालयमै छलफल गरेको भए हुन्थ्यो, कार्यदल आवश्यकै थिएन पनि भन्नुभयो। अर्का एक जनाले बैठकलाई कार्यदल बनेको कुराको जानकारी भयो, अनुमोदन नै गराउनुपर्छ भन्ने छैन पनि भन्नुभयो। तर अन्तिममा अनुमोदन गर्ने निर्णय सर्वसम्मत रूपमा लिइयो, सचिवालयका एक सदस्यले अन्नपूर्णसँग भने। ती नेताका अनुसार नेपाल, खनाल, श्रेष्ठ, रामबहादुर थापा र विष्णु पौडेल कार्यदल अनुमोदन गर्नुपर्ने पक्षमा उभिए। उपाध्यक्ष वामदेव गौतमले सचिवालयले नै छलफल गरेको भए हुन्थ्यो, कार्यदल आवश्यक छैन भने। ईश्वर पोखरेलले बैठकलाई जानकारी गराएपछि अनुमोदन नै गरिरहनुपर्छ भन्ने नभएको धारणा राखे। प्रधानमन्त्री ओली केही बोलेनन्। वरिष्ठ नेता नेपालले कमिटी प्रणालीमा विश्वास गर्न भए पनि कार्यदल अनुमोदन गराउनुपर्ने बताए। अनुमोदन गरौं, राम्रै हुन्छ। यो पहल राम्रो हो, उनले भने, तर, पार्टीका अध्यक्षहरूले यस्ता कमिटी बनाउँदा ख्याल गर्नुपर्छ। पार्टीको कमिटीगत प्रणालीमा विश्वास गरेर कमिटी बनाउनु उपयुक्त हुन्छ। अझै बिग्रेको केही छैन, सचिवलाय बसेको छ। अनुमोदन गरेर जानुपर्छ। विधि पद्धतिको सुुरुआत हन्छ। विधि पद्धतिको ट्र्याक खलेको ठहरिन्छ। अर्का वरिष्ठ नेता खनालले सचिवालय बसेर कार्यदल बनाउनुपर्नेमा विधि नमिले पनि अब अनुमोदन गरेर कमजोरी सच्याउनुपर्ने बताए। विधिवत् रूपमा सचिवालय बसेर बनाएको भए राम्रो हुन्थ्यो। अहिले अनुमोदन गराऔं, उनले भने, दुई अध्यक्षले प्रक्रिया नमिलाई गरेको गठन प्रक्रिया सच्चाऔं। प्रवक्ता श्रेष्ठले कमिटीले अपनत्व लिन अनुमोदन गराउँदा राम्रै हुने बताए। अध्यक्षहरूले कार्यदल गठन गर्नुभएको छ। अध्यक्षद्वयलाई सुझाव दिन त्यसले पनि सकिहाल्छ। होइन कार्यदलको कमिटीले अपनत्व लिनका लागि अनुमोदन गरौं भन्ने हो भने पनि राम्रै हुन्छ। त्यसो हुँदा कार्यदलले कमिटीलाई सम्बोधन गर्ने गरी रिपोर्ट पेस गर्न सक्छ। अनुमोदन गरौं, उनले भने। गृहमन्त्रीसमेत रहेका थापा र महासचिव पौडेलले प्रस्ताव सचिवालयमा आएकाले अनुमोदन गराएर जाँदा राम्रै हुने बताए। उपाध्यक्ष गौतमले भने कार्यदल आवश्यक नरहेको र सचिवालयले नै छलफल गरेर प्रस्ताव तयार पार्न सक्नेतिर अध्यक्षद्वयले ध्यान दिन नसकेको बताए। कार्यदल बनाउनु पर्दैनथ्यो, सचिवालयमा एकैचोटी छलफल गरेको भए भइहाल्थ्यो। दुई अध्यक्षले छलफल गरेर प्रस्ताव ल्याएको भए भइहाल्थ्यो। के आधारमा कार्यदल बनाइयो ? अध्यक्षद्वय असफल भएको हो ? सचिवालयका अन्य सदस्य पनि असफल भएका हुन् ? हामीले नसके अन्य सदस्यलाई जिम्मेवारी दिनुपर्छ। हामीले किन सकेनौं ? यो कार्यदल बनाउनु आवश्यक थिएन, उनले भने, हामी आफैंले गर्न सक्ने काम किन गर्न सकेनौं ? विधि र प्रक्रियाअनुसार छलफल गरेर मात्र बनाउनुपथ्र्याे। असीमित अधिकार कसले दियो ? अब कार्यदलमा भएका साथीहरूलाई पनि सचिवालयमा ल्याउनुपयो। हामीभन्दा पनि ती साथीहरू सक्षम भए। उपप्रधान तथा रक्षामन्त्रीसमेत रहेका पोखरेलले भने दुई अध्यक्षले आफनो आवश्यकताअनुसार त्यस्ता कार्यदल बनाएर सहयोग लिन सक्ने बताए। दुई अध्यक्षले सहमतिमा कार्यदल बनाएको विषय बैठकलाई जानकारी गराएपछि पुग्ने तर अनुमोदन नै गरिरहन आवश्यक नरहेको उनको भनाइ थियो। बैठकले अन्तिममा कार्यदल गठनको प्रस्तावलाई सर्वसम्मत रूपमा अनुमोदन गरेको थियो। त्यसपछि बैठकले दुई अध्यक्षले पार्टीको विवाद समाधानका लागि कार्यदल गठन गरी लिएको पहललाई सकारात्मक रूपमा लिँदै त्यसका निम्ति धन्यवाद दिएको थियो। बैठकले छिटो प्रतिवेदन दिन कार्यदल सफल होस भन्दै बैठकले दई अध्यक्षसामु प्रस्ताव आएपछि सचिवालयमा छलफलमा लागि ल्याउन आग्रह गरेको छ। बैठकपछि प्रवक्ता श्रेष्ठले भने, पार्टीको संकट निवारणका निम्ति दुई अध्यक्ष कमरेडले आफनो सहयोगका निम्ति कार्यदल गठन गर्न नपाउने भन्ने होइन। तर दुई अध्यक्षले गठन गर्नु भएको सहयोगी टोली या कार्यदलले उहाँहरूलाई नै प्रतिवेदन बुझाउने हो। तर त्यसलाई अझ व्यवस्थित बनाउन र सचिवालयमा प्रतिवेदन आउने भएकोले उहाँहरूको निर्णयलाई सचिवालयले अुनमोदन गर्नु राम्रो हुन्छ भन्ने भएकोले अनुमोदन गरिएको हो।"
सिन्धुपालचोकमै १६७ बस्ती जोखिममा,"काठमाडौं : लिदी जस्तै भौगलिक बनोट भएका सिन्धुपालचोकमा मात्रै १ सय ६७ बस्ती जोखिममा छन्। राष्ट्रिय पुनर्निर्माण प्राधिकरणले गरेको भौगर्भिक अध्ययन अनुसार ९६ स्थान संरक्षण गरेर बस्न सकिने र ७१ स्थान जोखिममा रहेका थिए। जिल्लाका २ सय ४२ स्थानको भौगर्भिक अध्ययन भएको थियो। जसमा ७५ स्थान मात्रै रहेको प्रतिवेदनमा उल्लेख छ। राष्ट्रिय पुनर्निर्माण प्राधिकरणका भूगर्भविद् लेखप्रसाद भट्टले पहिले गरिएको अध्ययनले लिदीमा माथिल्लो क्षेत्रमा नभई तल्लो क्षेत्रमा समस्या देखाएको बताए। २०७४ सालमा गरिएको अध्ययनले लिदीलाई संरक्षण गरेर बस्न सकिने देखाएको थियो। वर्षातका बेला सिन्धुपाल्चोकमा देखिएको विपदबारे राष्ट्रिय पुनर्निर्माण प्राधिकरणमा आयोजित कार्यक्रममा भूगर्भविद भट्टले बेला बेलामा जोखिमका क्षेत्र बदलिन सक्ने बताए। भौगर्भिक अध्ययनमा कम जोखिम भनेको क्षेत्रमा पहिरोले क्षति गरेपछि थप अध्ययनको लागि आवास उठ्न थालेको छ। प्राधिकरणले विगतको अध्ययनको समिक्षा गर्दै नयाँ अध्ययन गर्न समन्वय गर्ने भएको छ। प्राधिकरणका प्रमुख कार्यकारी अधिकृत सुशील ज्ञवालीले सिन्धुपाल्चोकमा भएको ठूलो जनधनको क्षति अत्यन्तै दुस्खद् भएको बताउँदै सिन्धुपाल्चोकबारे विगतका गरिएका अध्ययनहरुको समीक्षा गर्नुका साथै नयाँ अध्ययन गर्न विभिन्न निकायसँग समन्वय गरी प्राधिकरणले सहयोग गर्ने बताए। उनले विगतमा भएका अध्ययनहरुको समीक्षाको काम सुरु गर्न प्राधिकरणका विज्ञ तथा कर्मचारीलाई निर्देशन दिए। प्रमुख कार्यकारी अधिकृत ज्ञवालीले स्थानीय तह, प्रदेश र केन्द्रले गर्ने कामलाई स्पष्ट गरेर अघि बढ्दा समस्या समाधानमा थप सहज हुने धारणा व्यक्त गरे। जिल्ला समन्वय समिति सिन्धुपाल्चोकका प्रमुख कृष्णगोपाल तामाङले सिन्धुपाल्चोकका १२ वटै स्थानीय तहको भौगर्भिक अध्ययन गरी अन्यन्तै जोखिमपूर्ण देखिएका क्षेत्रका जनतालाई स्थानान्तरणको व्यवस्था मिलाउन आवश्यक भएको बताए समन्वय समितिका प्रमुख तामाङले अध्ययनबाट सुरक्षाका हिसाबले बस्न उपयुक्त नदेखिएका स्थानका जनतालाई विश्वासमा लिएर वैकल्पिक व्यवस्था मिलाउनु पर्ने बताए। जमीनसँग मानिसको जीवन जोडिएको हुन्छ।कतिपयले पुर्खाको थातथलो छोड्न हुँदैन पनि भन्न सक्नु हुन्छु, उनले भने जोखिममा भएका जनतालाई बुझाएर स्थानान्तरण हुन प्रेरित गर्नुपर्छ। लिदीका जनताले जोखिम रहेको भन्दै जानकारी गराएपनि सम्बन्धित निकायले ध्यान नदिदा त्यहाँ ठूलो क्षति भएको थियो। जिल्ला समन्वय समिति सिन्धुपाल्चोकले आगामी विहीबार स्थानीय तहका जनप्रतिनिधि लगायतसँग छलफल गर्ने भएको छ।। प्रमुख कार्यकारी अधिकृत ज्ञवालीले जनप्रतिनिधिहरुबाट आएका सुझावलाई समेत ध्यानमा राखी थप अध्ययन गर्न प्राधिकरणले सहयोग गर्ने बताए। प्राधिकरणको विज्ञ टोलीले सिन्धुपाल्चोकमा कुन कुन क्षेत्रमा जोखिम छ भनेर विवरण प्रस्तुत गर्ने भएको छ। समन्वय समितिका प्रमुख तामाङले पहिरोबाट पुगेको क्षतिलाई राजनीतिकरण गर्न नहुने भन्दै साझा धारणा बनाएर समस्या समाधान गर्दै पुनर्निर्माणमा लाग्नु पर्ने धारणा व्यक्त गरे।"
बढ्दो संक्रमणको सन्देश,"लकडाउन अन्त्य भनेको महामारी अन्त्य हो भन्ने भ्रमबाट मुक्त भई सुरक्षा सावधानीका सम्पूर्ण संयन्त्र उपयोग गर्न आवश्यक छ विगत चार महिनायता भइराखेको लकडाउन सरकारले प्रायः अन्त्य गर्ने निर्णय लिएको थियो। यस निर्णयपश्चात् सामना गर्नुपर्ने असहज अवस्थाबारेमा सरकारले पर्याप्त ध्यान नदिएको यथार्थ उजागर भइराखेको छ। यो भाइरसले विश्व नै आक्रान्त छ। शक्तिसम्पन्न स्रोतसाधनले परिपूर्ण, प्रविधिको अत्यधिक विकास गर्न सफल राष्ट्रहरूसमेत यसबाट सुरक्षित रहने उपायको खोजी गर्न असफल छन्। यस अवस्थामा नेपालजस्तो कमजोर राष्ट्रले यस महामारीको सामना गर्न कठिनाइको स्थितिबाट अघि बढ्नुपर्नेमा सन्देह रहँदैन। तर यस्ता संवेदनशील विषयमा पर्याप्त गृहकार्य नगरी अघि बढ्दा धेरै प्रकारका समस्या उत्पन्न भइराखेका छन्। सरकारको निर्णयअनुसार १५ भदौबाट अन्तर्राष्ट्रिय र आन्तरिक उडान, लामो तथा छोटो दूरीका यातायातका साधन सञ्चालनमा आउने भएका छन् । धेरै ठूलो संख्यामा मानिसको जमघट हुने कार्यक्रम जस्तै शिक्षण संस्था, सिनेमा हल, पार्टी प्यालेस, जिमखाना, डान्स, बार, मनोरञ्जन पार्क, धार्मिक र सामाजिक स्थल, सभा, गोष्ठी र सेमीनारमा बन्दाबन्दीलाई निरन्तरता दिइएको छ । अन्तर्राष्ट्रिय नाकाबाट प्रवेश गर्न पनि निषेध गरिएको छ। यो निर्णय गर्दा सरकार धेरै प्रकारले चुकेको देखिन्छ। स्वास्थ्यलाई राष्ट्रले सर्वाधिक प्राथमिकता दिनुपर्छ। विश्व स्वास्थ्य संगठनले निर्धारण गरेका आधारमा लकडाउन अन्त्य वा खुकुलो गर्नुपर्ने थियो। संक्रमितको संख्यामा कमी आउनुपर्छ। अस्पतालको तयारी पर्याप्त हुनुपर्छ। स्वास्थ्यकर्मीको व्यवस्थापनदेखि भेन्टिलेटर र आईसीयूको व्यवस्था र संक्रमण नियन्त्रण गरी उपचार गर्न आवश्यकता पर्दा पुग्ने प्रकारको हुनुपर्छ । पीसीआर परीक्षणको दायरा बढाउनुपर्छ । कार्यालय, संघसंस्था एवं संगठनहरूले आआफ्ना कार्यस्थल पूर्णरूपमा सुरक्षित बनाउनुपर्छ । यी निर्णय लिनुपूर्वका अनिवार्य सर्त हुन्। यी सबै पक्षको उपयुक्त व्यवस्थापन किन पनि जरुरी हुन्छ भने विश्वभर जेजति देशले लकडाउन अन्त्य गरेका र खुकुलो बनाउँदै लगेका छन्, सबै देशमा संक्रमण बढेको छ । नेपाल अपवाद बन्न सक्दैन। त्यस अर्थमा बन्दाबन्दीपछिका लागि उपयुक्त र पर्याप्त सुरक्षासहितका कार्यक्रम सरकारले ल्याउनुपर्छ । यो अवस्था लकडाउन खुकुलो बनाउनुअघि नै गर्न सक्नुपथ्र्यो। तर यसमा सरकार पछि परेको छ। एकजना संक्रमित हुँदा प्रारम्भ गरेको लकडाउन संक्रमितको संख्या उल्लेखनीय हिसाबले बढिरहेको स्थितिमा सरकारले यो निर्णय लिएको छ। पीसीआरको दायरा बढाउनुपर्नेमा यो संख्या घटाउँदा संक्रमितको संख्या घटेको हो। यथार्थमा यो अवस्था थिएन किनकि एकजना संक्रमित देखिएको घटनाबाट प्रारम्भ भएको लकडाउन २० हजार संक्रमित हुँदा र यो संख्या तीव्र गतिमा बढिरहेको स्थितिमा लकडाउनको प्रायः अन्त्य गरिएको छ। सरकारले आफ्नो निर्णयको बचाउ गर्न संक्रमित संख्या कम देखाई भाइरस नियन्त्रणमा आएको दाबी गर्ने आधार तयार पारिरहँदा नागरिकको जीवनै जोखिममा परेको छ। लकडाउनको विषय जीवनसँग सम्बन्धित भएकाले सरकारी निर्णयको अवज्ञासमेत धेरैतिर भइराखेका छन्। यस्तो अवज्ञा अन्तर्राष्ट्रिय स्तरमा पनि पाइएको छ। उदाहरणका लागि लकडाउन अन्त्य गर्ने सन्दर्भमा लागिपरेका देश यसका लागि तयारी गरिराखेका छन्, उनीहरूको योजना पर्याप्त देखिन्छ। यहाँ केही सम्पन्न देशका उदाहरण दिने प्रयास गरिएको छ। डेनमार्कले विश्व स्वास्थ्य संगठनको मापदण्ड मात्र होइन, आफ्नो परिवेशमा आवश्यक पर्ने अन्य व्यवस्थासमेतमा विश्वस्त भएर लकडाउन अन्त्य गर्ने तयारी गर्दै छ। यस देशले सामाजिक दूरी कायम गर्दै अन्य सुरक्षा प्रबन्धसमेत मिलाएर विद्यालय सञ्चालन गर्ने निर्णय लिँदा पनि अभिभावक आफ्ना बालबालिका विद्यालय पठाउन तयार छैनन्। स्विडेनले पनि डेनमार्ककै जस्तो व्यवस्था गर्दा पनि विद्यालयमा विद्यार्थी पठाउन सकेका छैनन्। अस्ट्रिया पूर्र्णरूपमा नागरिकको जीवनरक्षा गर्दै लकडाउन खुलाउन लागिपरेको छ। नर्वे भाइरस पूर्णरूपमा नियन्त्रणमा राख्न सफल भएको घोषणा गरी अब जनजीवन सामान्य बनाउन प्रयासरत छ। जर्मनीले लकडाउनलाई खुला नगरी शिक्षण संस्थाहरू सञ्चालन गर्न तयारी गरिराखेको छ। स्विट्जरल्यान्डले तीन चरणमा लकडाउन अन्त्य गर्ने योजना तयार पारेको छ, विद्यालय, चिडियाखाना, पुस्ताकालयसमेत सुरक्षाको पूर्ण प्रत्याभूति गर्दै खोल्ने तयारी गरेको छ। तर यी सबै देशमा अभिभावक आफ्ना सन्ततिलाई विद्यालय पठाएर उनीहरूलाई गिन्नीपिग बनाउन तयार देखिएनन्। संक्रमणबाट अति प्रभावित देशहरू इटली, स्पेन र फ्रान्सले पनि पूर्ण सतर्कता र सुरक्षाका लागि योजना गर्दै लकडाउन खुला गर्न तयारी गरिराखेका छन्। यी सबै देशले लकडाउन खुला गर्दा आर्थिक पक्ष र जीवन रक्षाका बीचमा पर्याप्त व्यवस्था मिलाउनुलाई अनिवार्य सर्तका रूपमा स्वीकार गरेको अवस्था छ। तसर्थ सरकारले नागरिकको जीवनरक्षालाई पहिलो प्राथमिकता दिई संक्रमणका सबन्धमा निर्णय लिनुपर्छ यदि ती निर्णय र व्यवस्थाबाट पनि जनताले आफू सुरक्षित भएको प्रत्याभूति गर्न सकेनन् भने सरकारी निर्णयको सहजै अवज्ञा हुने स्थिति बन्छ भन्ने सन्देश यी देशले दिएका छन्। अहिले नेपालमा लकडाउन खुकुलो बनाउने निर्णय भएपश्चात् संक्रमण बढ्ने क्रम तीव्र भएको छ। स्थिति नियन्त्रणभन्दा बाहिर पुगेकाले धेरै जिल्लामा निषेधाज्ञा जारीसमेत भएका छन्। उदाहरणका लागि सर्लाही, धनुषा, महोत्तरी, सप्तरी, बारा, पर्सा, बाँके आदि जिल्ला बन्दाबन्दीको अवस्थामा छन्। दैलेखलगायतका जिल्लामा समुदायस्तरमै संक्रमण फैलिइसकेको छ। यसबाट धनजनमा हुने क्षति भयावह हुन सक्छ। स्वास्थ्यकर्मीका लागि सुरक्षा सामग्री निम्न गुणस्तरका र अपर्याप्त छन्। केही चिकित्सकलाई सरकारले प्रहरी लगाएर जनताको उपचारमा लगाएको र केही भूमिगत भएको समाचार सञ्चारमाध्यमले सम्प्रेषण गरिराखेका छन्। राजधानी सहरमै संक्रमण तीव्रगतिमा फैलिएको छ। सरकार यो अवस्थाको आमन्त्रण किन गरिराखेको छ ? नेपालीले लकडाउन अन्त्य भनेको कोरोनामाथिको विजय हो भन्ने बुझेका छन्। सरकारले जनतालाई न स्पष्ट पार्न सक्यो, न त सुरक्षा सतर्कता बढाउँदै विस्तारै लकडाउन खुकुलो नै बनाउन सक्यो। पर्याप्त गृहकार्य नगरी बन्दाबन्दीको अन्त्य भनेर घोषणा गरेकै कारण जनजीवन सामान्य अवस्थामै आइसकेको गलत सोचाइ लिएको देखियो। पूर्वतयारीविना केही ठाउँमा विद्यालय खोल्ने कामसमेत भयोे। बजार तथा सार्वजनिक क्षेत्रमा भीडभाड बढ्न थाल्यो। काठमाडौंजस्तो जनघनत्व बढी भएका क्षेत्रमा सुरक्षा सावधानी नअपनाउने हो भने संक्रमण बढ्ने निश्चित छ। यसको पूर्वसंकेत काठमाडौंमा दिनहुँ संक्रमित भेटिनुले दिइसकेको छ। आवश्यक सतर्कताको अभावमा लकडाउन मात्र खुकुलो पारिएकाले जोखिम झनै बढ्ने अवस्था हुँदा पनि यसलाई नियन्त्रणमा ल्याउन प्रभावकारी कार्यक्रम तय भएको सन्देश दिन सरकार पछि परेको छ। यो सन्देश प्रवाह गर्न कत्ति पनि ढिलाइ गर्नु हुँदैन। सम्बन्धित क्षेत्रका प्राज्ञिक समुदाय चारमहिने लकडाउनको औचित्य के रह्यो भन्ने विषयमा बहस गर्न थालेका छन्, यसको जवाफदेहिता सरकारले लिनैपर्छ। तर सरकार आफैं द्विविधामा भएको अनुमान गरिँदै छ। चार महिना लकडाउन हुँदा देशको अर्थतन्त्र अस्तव्यस्त भयो। अब अर्को केही महिना संक्रमण फैलिने देखिँदा उच्च सतर्कतासहित लकडाउन गर्नुपर्ने अवस्था छ। यो अवस्था उत्पन्न हुँदा देश असफल राष्ट्रको वर्गमा त पुग्ने होइन, अर्थविद्हरू आशंका गरिराखेका छन्। यस अवस्थामा सुझबुझका साथ पूर्वयोजनासहित चरणबद्धरूपमा नागरिकको जीवनरक्षालाई पहिलो प्राथमिकता प्रदान गर्दै देशको अर्थतन्त्रलाई जीवन्तता दिन सक्ने उपाय खोजी गर्नुपर्छ। त्यसैले यस स्थितिमा सावधानीका साथ सरकार अघि बढ्नुपर्छ। अब प्रश्न उठ्छ लकडाउन नै संक्रमण रोक्ने अचुक उपाय हो वा होइन। कोभिड १९ जस्ता सरुवा रोगबाट जनतालाई सुरक्षित राख्न संसारभर विगतमा र अहिले पनि मूलतः दुइटा विधि अभ्यासमा छन्। संक्रमितसँग सम्पर्कमा आउने माध्यम बन्द गरी पूरै समाज वा भूगोललाई सम्बन्धविच्छेद गर्ने पहिलो विधि हो। बन्दाबन्दीको मूल तात्पर्य शंकास्पद संक्रमितसँग समुदायको सम्पर्क हुनबाट रोकी समुदायलाई अलग र सुरक्षित राख्नु हो। संक्रमण भइसकेपछि उपचार नहुने वा उपचार गर्नुभन्दा संक्रमण हुनबाट रोक्ने उपाय प्रभावकारी हुने सन्दर्भमा यो विधि अवलम्बन गरिन्छ। यो विधि आफैंमा उपचार नभए पनि संक्रमणबाट बच्ने प्रभावकारी उपाय भने हो। महामारीमा अपनाइने दोस्रो तरिका जटिल अवस्थामा पुगेका व्यक्तिका लागि उपचार गर्न अत्याधुनिक उपकरणसहित अस्पतालको व्यवस्था गर्नु हो। सामान्य अवस्थामा प्रकोपसँग व्यक्ति स्वयंले प्रतिवाद गर्ने र अवस्था जटिल बन्न थाले गुणस्तरीय उपचार प्रदान गरी मृत्युदरलाई कम गर्ने उद्देश्य यसमा राखिएको हुन्छ। खोप उपलब्ध नहुँदा केही हदसम्म प्राकृतिक सामूहिक प्रतिरक्षा विकास गर्ने मनसाय दोस्रो तरिकामा रहेको देखिएको छ। खुला सिमाना भएको छिमेकी मुलुक भारतमा संक्रमण तीव्ररूपमा बढिरहेको छ। भारतको सरकारी तथ्यांकले दिल्लीमा प्रति चारजनामा एकजना संक्रमित भएको विवरण दिएको छ। नेपालमा परीक्षणको दायरा बढाउने भनिए पनि झनै खुम्चिन पुगेको छ। प्रतिदिन सयजनाभन्दा बढी संक्रमित भेटिइरहेको अवस्था छ। जनस्वास्थ्यकर्मीले भनेजस्तै काठमाडौं उपत्यकालगायत देशका विभिन्न भूभागमा बाह्य संक्रमितसँगको कुनै सम्पर्क नभएका व्यक्तिमा समेत संक्रमण पाइएकाले महामारीले कुनै न कुनै रूपमा जनस्तरमा प्रवेश गरिसकेकोमा सन्देह रहेन। अबको स्थायी उपाय भनेको नागरिकले आफ्नो सुरक्षा आफैं गर्ने हो। लकडाउन अन्त्य भनेको महामारी अन्त्य हो भन्ने भ्रमबाट मुक्त भई सुरक्षा सावधानीका सम्पूर्ण संयन्त्रहरू अँगालेर दैनिक क्रियाकलापलाई सञ्चालन गर्दै अघि बढ्नु आजको आवश्यकता हो। विश्व स्वास्थ्य संगठन, स्वास्थ्य मन्त्रालय तथा जनस्वास्थ्य विभागले भनेजस्तै आमरूपमा सुरक्षा सावधानी अपनाएर सतर्कतापूर्वक काम गर्नुपर्छ। यसो नगरिएमा आगामी दिन झनै कष्टकर हुन सक्ने छ। सरकारले लकडाउन अन्त्य गरेर अब कुनै किसिमको जोखिम छैन भन्ने सन्देश दिन खोजेको होइन, महामारी त्रासमारी तथा भोकमरीतर्फ रूपान्तरण नहुँदै सावधानीपूर्वक अत्यावश्यक काम सञ्चालन गर्न वातावरण तयार गरिएको मात्र हो, यो आफैंमा बेठीक भने होइन। तर सरकार पूर्ण योजनाका साथ अघि नबढी बढी सकारात्मक सन्देश प्रवाह गर्न खोज्दा भ्रम उत्पन्न हुन पुगेको हो भन्ने बुझी हात धुने, मास्क लगाउने, भीडभाडमा नजाने, भौगोलिक दूरी कायम गर्नेलगायतका कुरामा सबै चनाखो र आत्मानुशासित हुनुपर्छ। तर हामी पनि धेरैमा यो भावनाको कमी छ। देशका नेतृत्व तहमा रहनेहरू नै विनामास्क ठूलो जमघटमा सहभागी हुने, नारा जुलुसमा उपस्थिति दिने र उपस्थितिका लागि सार्वजनिक आह्वान गर्ने, सुरक्षाकर्मी स्वास्थ्यकर्मीलगायतबाट पूर्ण सतर्कताका साथ सेवा लिन नसक्ने अवस्था प्रस्ट देखिएको छ। अब सरकारमा पूर्णरूपमा निर्भर रहनेभन्दा आफ्नो सुरक्षा आफैंले गर्ने पक्षमा जनता नै विशेष चनाखो हुनुपर्छ। त्यसैले बाहिर खानपान बन्द गर्ने, सामाजिक दूरी कायम गरेर मात्र वार्ता गर्ने, घरबाहिर जाँदा मास्क अनिवार्यरूपमा प्रयोग गर्ने, कामविना चियापसल, चौतारी आदिमा जमघट नगर्ने, शारीरिक तन्दुरुस्ती कायम गर्ने उपायबारेमा विशेष सतर्कता अवलम्बन गर्ने, मिटिङ गर्दा अनलाइनमार्फत गर्ने, सामाजिक कार्य गर्दा न्यून उपस्थितिमा समन्न गर्नेजस्ता हाम्रा दैनिकी र सामाजिक विधिव्यवहारमै परिवर्तनका लागि तत्पर रहनुपर्छ, नत्र संक्रमित बढे भने सरकारले यसलाई रोकथाम गर्न कठिन छ। अब सरकारले तत्काल गर्ने र चरणबद्धरूपमा गर्दै जाने कार्यको थालनी सम्बन्धित विज्ञहरूसमेतको घनिभूत सहभागितामा गर्नुपर्छ। बन्दाबन्दी गर्दा अब नेपालीको दैनिकी चल्ने अवस्था छैन। बन्दाबन्दी अन्त्य नगर्दा नागरिक तहबाट सहजै अवज्ञा हुने परिस्थिति निर्माण हुन्छ। त्यसैले पूर्ण सुरक्षित हुने उपाय अवलम्बन गर्दैगराउँदै लकडाउन अन्त्य होइन, खुकुलो गराउनुपर्छ। जिमखाना, पार्टी प्यालेस, शिक्षालय, सेमीनार, गोष्ठी, मनोञ्जनस्थलका बारेमा कसरी यसलाई सुरक्षित तवरले सञ्चालनमा ल्याउन सकिन्छ, सरकारले भरपर्दो विकल्पबारेमा निर्णय लिनुपर्छ किनकि यो संक्रमण कहिलेसम्म निरन्तर रहने हो निश्चित छैन। तर सरकार यसतर्फ गम्भीर देखिँदैन। यही अवस्थालाई सरकारले निरन्तरता दिने हो भने अपूरणीय क्षतिका लागि हामी तयार हुनुपर्ने स्थिति छ।हाइलाइट सरकारले आफ्नो निर्णयको बचाउ गर्न संक्रमित संख्या कम देखाई भाइरस नियन्त्रणमा आएको दाबी गर्ने आधार तयार पारिरहँदा नागरिकको जीवन झनै जोखिममा परेको छ।"
विद्युत् प्राधिकरणको सञ्चित नाफा करिब ५ अर्ब,"काठमाडौं : नेपाल विद्युत् प्राधिकरणले पछिल्ला ४ वर्षमा करिब ५ अर्ब रुपैयाँ सञ्चित नाफा कमाएको छ। आर्थिक वर्ष २०७३०७४ यता निरन्तर सफल हुँदै गएको प्राधिकरणले आव २०७६०७७ सम्म ४ अर्ब ८७ करोड रुपैयाँ नाफा गरेको हो। प्राधिकरणको ३५औं वार्षिकोत्सवका अवसरमा सोमबार सार्वजनिक गरिएको वित्तीय विवरणअनुसार आव २०७२७३ मा प्राधिकरण ३४ अर्ब ६१ करोड रुपैयाँ सञ्चित नोक्सानीमा थियो। सरकारले आव २०६७०६८ सम्मको सञ्चित घाटा करिब २७ अर्ब रुपैयाँ अपलेखन गरिदिएपछि पनि प्राधिकरण निरन्तर घाटामा थियो। कार्यकारी निर्देशकमा कुलमान घिसिङ नियुक्त भएपछि नै प्राधिकरण घाटाबाट नाफाको अवस्थामा आएको हो। घिसिङ २०७२ देखि प्राधिकरणको कार्यकारी निर्देशक बनेका हुन्। उनको कार्यकाल अब करिब १ महिना बाँकी छ। प्राधिकरण गत आव ११ अर्ब ६ करोड रुपैयाँ नाफा कमाउन सफल भएको छ। आव २०७२७३ मा ८ अर्ब ८९ करोड रुपैयाँ घाटामा रहेको प्राधिकरण त्यसपछिका आवमा निरन्तर नाफामा छ। प्राधिकरणले आव २०७३०७४ मा एक अर्ब ४७ करोड, आव २०७४०७५मा २ अर्ब ८५ करोड र आव २०७५०७६ मा ९ अर्ब ८१ करोड नाफा कमाएको थियो। दुई वर्षदेखि प्राधिकरण सबैभन्दा बढी नाफा कमाउने सार्वजनिक संस्थान बन्दै आएको छ। घिसिङकै कार्यकालमा प्राधिकरणको वित्तीय विवरण सकारात्मक बन्दै गइरहेको छ। अर्कोतिर दशकौंदेखिको लोडसेडिङ अन्त्य भएको छ। २०७५ बाट नै मुलुक अन्धकारबाट मुक्त भएको छ। हालसम्म आइपुग्दा ग्रिड र अफ ग्रिड गरी ९० प्रतिशत जनतामा ऊर्जाको पहुँच पुगेको छ। यस्तै, प्रणालीमा रहेको विद्युत् चुहावट १५२७ प्रतिशतमा झरेको छ। आव २०७२०७३ मा २५७८ प्रतिशत रहेको विद्युत् चुहावट त्यसपछि निरन्तर घटेर अहिले १५२७ प्रतिशतमा सीमित भएको हो। चुहावटलाई आव २०७३७४ मा २२९, २०७४७५ मा २०४५, २०७५७६ मा १५३२ प्रतिशतमा झारिएको थियो। चार वर्षमा करिब ११ प्रतिशतको चुहावट कम हुँदा प्राधिकरणलाई वित्तीय रुपमा करिब ८ अर्ब रुपैयाँ फाइदा भएको छ। प्रणालीको कुल चुहावट १० प्रतिशतभन्दा पनि तल लग्ने योजना बनाएको कार्यकारी निर्देशक घिसिङले बताए। लोडसेडिङको समयमा विद्युत् माग धान्न कुल खपतको करिब ३५ प्रतिशत भारतबाट आयात गरिने गरेको प्राधिकरणको तथ्यांक छ। तर, गत आवमा भारतबाट हुने विद्युत् आयात घटेको छ। नेपालबाट भारतर्फको निर्यात बढेको छ। गत आवमा प्रणालीमा उपलब्ध ७ अर्ब ७४ करोड युनिट ऊर्जामध्ये भारतबाट २२३४ प्रतिशत आयात भएको थियो। घिसिङ भन्छन्, देश जतिबेला १४ घन्टासम्मको लोडसेडिङमा थियो मुलुकभित्रको कुल विद्युत् खपतको करिब ३५ प्रतिशत भारतबाट आयात गर्नु पर्ने अवस्था थियो। तर, विद्युत् खपत करिब ८० प्रतिशत बढेको अवस्थामा समेत आयातको प्रतिशत करिब ३५ देखि ३७ प्रतिशतकै हाराहारीमा थियो। तर, गत आवसम्म आइपुग्दा कुल उपलब्ध विद्युत्कोे २२ प्रतिशत मात्रै आयात भएको छ। चालु आवमा यो घटेर ५ देखि १० प्रतिशत मात्र आयातको अंश घिसिङ बताउँछन्। आव २०७८७९ बाट नेपाल विद्युत्मा आत्मनिर्भर हुने र नेट निर्यातको क्रम सुरु हुने उनले जानकारी दिए। आव २०७२७३मा साढे ३१ लाख, २०७३७४मा २६ लाख ९० हजार, २०७४७५मा २९ लाख ४० हजार, २०७५७४मा ३ करोड ४७ लाख र २०७६७७मा १० करोड ७० लाख युनिट ऊर्जा निर्यात गरिएको हो। कुल आयातको करिब ६ प्रतिशत बिजुली अहिले निर्यात भइरहेको छ। आव २०७२७३ मा वार्षिक विद्युत खपत ३ अर्व ७१ करोड ५८ लाख युनिट थियो। अघिल्लो वर्षभन्दा अर्थात् आव २०७१७२ भन्दा पनि त्यो वर्ष विद्युत् उपयोग करिब ०७ प्रतिशतले कमी भएको थियो। तर, घिसिङको कार्यकालमा सुरु डेडिकेटेड र ट्रंक लाइन शुल्क विवाद भने अझै उस्तै छ। त्यसो त विद्युत् नियमन आयोगले गत असारबाट नै लागू हुने गरी डेडिकेटेड र ट्रंक लाइनको व्यवस्था नै खारेज गरिसकेको छ। सफलतासँगै चुनौती ऊर्जा, जलस्रोत तथा सिञ्चाइमन्त्री वर्षमान पुनले विद्युत् प्राधिकरणले गर्व गर्न लायक सफलता हासिल गरेसँगै चुनौती थपिएको बताएका छन्। उपभोक्तालाई भरपर्दो विद्युत् आपूर्ति र विद्युतीकरण गर्न बाँकी करिब १० प्रतिशत घरपरिपरिवारमा विद्युत सेवा पुर्याउन, विद्युतमा आत्मनिर्भर बन्न र आगामी दिनमा बढी हुने विद्युत्लाई मुलुकभित्र खपत गर्नु र बाह्य बजारमा बिक्री गर्नु चुनौतीपूर्ण छ,उनले भने। प्राधिकरणको ३५औं वार्षिकोत्सवका अवसरमा सोमबार आयोजित कार्यक्रममा मन्त्री पुनले निजी क्षेत्रका जलविद्युत् आयोजनासँग विद्युत् खरिद बिक्री सम्झौता (पीपीए) गर्ने र विद्युत् बिक्रीका लागि प्रतिश्पर्धी बजार खोज्दै लगानीको वातावरण बनाइने बताए। प्राधिकरणले यस वर्षलाई विद्युत् खपत वृद्धि वर्षका रुपमा घोषणा गरी विविध कार्यक्रम सञ्चालन गर्ने भएको छ। यसका लागि स्वदेशमा विद्युत् खपत वृद्धि गर्न सवारीसाधन चार्जिङ स्टेसन निर्माण गरी विद्युतीय सवारीको प्रबद्र्घन गर्ने, लिफ्ट सिञ्चाइलाई बढावा दिने र खाना पकाउने ग्यासलाई विद्युतीय चुलोले प्रतिस्थापन गर्नेलगायत कार्यक्रम सञ्चालन गरिनेछ।"
बिकेन तरकारी,"ताप्लेजुङ : फुङलिङ नगरपालिका९ कुङकुलुङका किक्र्या शेर्पाको बारीमा फलेका बन्दा र सिमी बजारमा लैजाने समय भएको छ। विगतको जस्तो भए यतिबेला उनी बारीबाट तरकारी टिप्दै गाडीमा लोड गरिरहेका हुन्थे। गत वर्ष १५ लाखको बन्दा र दुई लाखको सिमी बेचेका शेर्पालाई लहलह फलेको तरकारी बारीका कुहिने डरले पिरोल्न थालेको छ। पहिलेकै जस्तो सोचेर यो वर्ष अलि धेरै ठाउँमा रोपेको थिएँ, झापा, सुनसरीसम्मका व्यापारीसँग सम्पर्क पनि गरेको थिएँ, उनले भने, कोरोनाको यस्तै माहामारी हो भने तरकारीको लागत नै नउठ्ने भयो। यस वर्ष कम्तीमा २० लाख आम्दानी गर्ने लक्ष्य थियो। मल, बीउ र स्याहारमा अहिलेसम्म ५ लाखभन्दा बढी खर्च भइसकेको छ। मानिसको चहलपहल नरहेको र जिल्लाका होटल बन्द रहेकाले तरकारी बिक्री हुने सम्भावना नरहेको उनको भनाइ छ। ताप्लेजुङमा पाथीभरा, कञ्चनंघालगायत स्थान घुम्न आउने पर्यटकलाई लक्ष्य गरेर खोलिएका होटल बढी छन्। पर्यटन क्षेत्र ठप्प भएपछि होटलको कारोबार पनि बन्द छ। होटलमै भर परेर तरकारी उत्पादनमा लागेका कृषक कोरोना माहामारी फैलँदै जाँदा चिन्तित बनेका हुन्। पाथीभरामा तीन लाख र हिमाली क्षेत्र घुम्ने दुई हजार पर्यटक वार्षिक रुपमा आउने गरेका थिए। बुङकुलुङकै अर्का कृषक पाशाङरिता शेर्पाका अनुसार बजारमा तरकारीको माग र मूल्य दुवै घटेको छ। गत वर्ष प्रतिकिलो ४० रुपैयाँ रहेको बन्दाको बजार मूल्य अहिले १५ रुपैयाँ रहेको उनले सुनाए। उनले १५ रोपनी बढी बारीमा बन्दा, आलु, मुला र सिमी लगाएका छन्। आलु र सिमी बेच्ने बेला भएको बन्दा र मुला हप्तादिनपछि तयार हुने उनले सुनाए। अहिलेकै मूल्यले पनि लागतसम्म त उठाउन सकिन्छ, उनले भने, कहाँ लगेर बेच्नु र ? सदरमुकाम फुङलिङ बजारमा शनिबार र मंगलबार हाट लाग्छ। तर, त्यहाँ कत्ति पनि खपत नहुने कृषकको भनाइ छ। महिना दिनमा बिक्री गरिनसके तरकारी बोटमै कुहिने पाशाङरिताले सुनाए। बिक्री नभएपछि बैगुन, भिण्डी र घिरौंला बोटमै सुक्न थालेको फुङलिङकै कृषक गंगामाया गिरीले बताइन्। हप्तामा दुई क्विन्टलभन्दा बढी तरकारी निस्कन्छ, उनले भनिन्, बल्ल बल्ल डोकोमा बोकेर बजार पुर्याउँदा सय किलोसम्म बिक्री गरिरहेकी छु, त्यो पनि न्यून मूल्यमा। नबिकेको तरकारी गाईभैंसीलाई खोले बनाएर दिन थालेको उनले सुनाइन्। घर छेउमै तीनवटा भेनियर उद्योग खुलेको, तमोर नदीमा दुईवटा मोटरेबल पुल निर्माण भइरहेको र दोभान बजारमा व्यापारिक चहलपहल बढेको कारण उनले तरकारीमा लगानी बढाएकी थिइन्। लकडाउनपछि सबै योजना र उद्योग बन्द भएर त्यहाँ संलग्न मानिस घर गएका छन्। सरकारले कृषकका लागि पनि राहत प्याकेज ल्याउनुपर्ने कृषकको माग छ। ज्यालादारी मजदुरका लागि स्थानीय तहले दैनिक उपभोग्य वस्तु प्रदान गर्ने योजना ल्याएका छन्। हामी ऋण खोजेरै भए पनि गाउँमा केही गर्नुपर्छ भनेर लागेका कृषक हौं, मेरिङ्देन गाउँपालिकाकी कृष्णमाया लिम्बूले भनिन्, बजार नपाउँदा तरकारी खेर जाने अवस्थामा पुगेको छ, हाम्रा लागि पनि केही सोचिदिनुपर्यो। जिल्लामा पछिल्लो समय पर्यटकीय गतिविधि बढ्दै थियो। होटल खुल्ने क्रम बढेका थिए। सडकको सुविधा पनि गाउँगाउँसम्म विस्तार भएको छ। सरकारले कृषिमा अनुदान, सहुलियत कर्जा, कृषि बिमा जस्ता योजना ल्याएको छ। यसले गर्दा व्यावसायिक रुपमै तरकारी फलाउने कृषक पनि बढिरहेका छन्। घरेलु कार्यालय ताप्लेजुङको तथ्यांकअनुसार सय बढी कृषकले व्यवसायीक तरकारी उत्पादन गर्ने फर्म सञ्चालन गरिरहेका छन्। सबैलाई बजारकै समस्या छ। धेरै कृषक फुङलिङको माथिल्लो क्षेत्र बुङकुलुङ, चारपाटे, खोक्से, भोटेगाउँका छन्। केही तल्लो क्षेत्र देउलिङ्गे, केनिम, तारिबुङका छन्। यहाँबाट बजार नजिकै भएको र सानातिना उद्योगसमेत खुल्न थालेकाले तरकारी खेतीमा स्थानीयको आकर्षण छ। गाउँपालिकाको केन्द्र छेउका नागरिक पनि तरकारी उत्पादनमा लागेका छन्।"
फर्किन पाएनन् हजारौँ नेपाली,"काठमाडौं : कोरोना महामारीका कारण विदेशमा अलपत्र परेका अधिकांश नेपाली कामदार स्वदेश फर्किन पाएका छैनन्। सरकारले फर्काउन चासो नदेखाउँदा उनीहरू श्रम गन्तव्य मुलुकमै बिचल्लीमा परेका हुन्। एक अध्ययनअनुसार वैदेशिक रोजगारीमा रहेका ४ लाख ७ हजार नेपालीले रोजगारी गुमाएका छन्। साउन ३१ गतेसम्म ५५ हजार जना मात्रै स्वदेश फर्किन पाएका छन्। तीमध्ये २५ प्रतिशत वैदेशिक रोजगारबाहेक अन्य प्रयोजनमा गएका रहेको जनाइएको छ। सरकारले पछिल्लो समय दैनिक ५ सय जना मात्रै फर्काउने रणनीति लिएको छ। जसअनुसार दैनिक ३ सय जना मात्रै कामदार फर्किन पाउँछन्। बाँकी २ सय कूटनीतिक नियोगतर्फका छन्। जब कि नियमित उडान हुँदा दैनिक १ हजार ५ सयभन्दा बढी फर्किंदै आएका थिए। आप्रवासी श्रमिकसम्बन्धी अनुसन्धानकर्ता रामेश्वर नेपाल सरकारको यस्तो रणनीतिले कामदार बिचल्लीमा पर्ने बताउँछन्। स्वदेश फर्किन चाहेका कामदार उतै रोकिएका छन्, नेपाल भन्छन्, सरकारको तयारी हेर्दा कामदार फर्काउन वर्र्षाैं लाग्ने देखिन्छ। चार्टर्ड उडान संख्या बढाउँदै लैजानुपर्नेमा घटाएर सरकार उल्टो बाटोमा हिँडेको उनको भनाइ छ। यसले कामदारको जीवन र स्वास्थ्य संकट गहिरिँदै जान्छ। परराष्ट्र मन्त्रालयले हालै ५ लाख ८७ हजार नेपाली कोभिडबाट प्रभावित भई फर्काउनुपर्ने अवस्थामा रहेको जानकारी दिएको थियो। वैदेशिक रोजगार व्यवसायी संघले कोभिडका कारण ५६ लाखसम्म कामदार फर्किन सक्ने अध्ययन प्रतिवेदन सार्वजनिक गरेको थियो। वैदेशिक रोजगार बोर्डका अनुसार खाडी र मलेसियाबाट मात्रै ४ लाख ७ हजार कामदार स्वदेश फर्किन आतुर छन्। मलेसिया र खाडीमा २ लाख ८० हजार कामदारले रोजगारी गुमाएका छन्। भिसाको म्याद सकिएका र आममाफी पाएका १ लाख २७ हजार जना स्वदेश फर्किन चाहन्छन्। अनुसन्धानकर्ता नेपालका अनुसार वैदेशिक रोजगारीमा रहेका नेपालीको ठूलो संख्या अलपत्र र जोखिमपूर्ण अवस्थामा छन्। जागिर गुमेर तलब पाएका छैनन्। कतिपयलाई आवासबाट निकालिएको छ, उनी भन्छन्, कोरोना लक्षण देखिँदा पनि त्यहाँका निकायले व्यवस्थापनमा ध्यान नदिँदा कामदार त्रासमा छन्। समस्या विकराल हुन नदिन सरकारले बेलैमा सोच्नुपर्छ। सरकारले जेठ अन्तिम सातादेखि चार्टर्ड उडानमार्फत कामदारकै पैसामा स्वदेश फर्काउने प्रबन्ध मिलाएको छ। साउन ३१ गतेसम्म चार चरणमा ५५ हजार १ सय ४४ जना नेपाली स्वदेश फर्किएका हुन्। यीमध्ये ७५ प्रतिशतभन्दा बढी वैदेशिक रोजगारीमा गएका रहेको श्रम, रोजगार तथा सामाजिक सुरक्षा मन्त्रालयले जनाएको छ। खाडी र मलेसियाबाट ४३ हजार ४ सय ८ जना फर्किएका छन्। पूर्वसचिव एवं श्रमविज्ञ पूर्णचन्द्र भट्टराई विदेशमा समस्यामा परेका कामदारलाई उडानको संख्या बढाएर तत्काल ल्याउनुपर्ने बताउँछन्। कोभिडका कारण समस्यामा पर्ने र नियमित आउनुपर्नेको संख्या ठूलो हुँदै गएको छ। ती कामदारलाई परीक्षण गराएर र यहाँ क्वारेन्टाइनमा बसाएर मात्रै घर जान दिनुपर्छ, पूर्वसचिव भट्टराई भन्छन्। सरकारले दूतावासमार्फत यथाशक्य खानपान र बासको व्यवस्था गर्नुपर्ने उनी बताउँछन्। कतार वैदेशिक रोजगार बोर्डका अनुसार कतारमा ३ लाख ७२ हजार ८ सय ७२ नेपाली कार्यरत छन्। यीमध्ये १ लाख ४५ हजार जनाले रोजगारी गुमाएका छन्। तर, त्यहाँबाट सरकारले ५ हजार ६ सय ६८ जनालाई मात्रै स्वदेश फर्काएको छ। कोभिड १९ बाट रोजगारी गुमाएर फर्किनुपर्ने कामदारको संख्या ७० हजार छ। यस्तै, भिसाको म्याद सकिएको र आममाफी पाएर तत्काल फर्किनुपर्ने नेपाली ७५ हजार जना छन्। वैशाखयता थप कामदारको रोजगारी गुमेको छ। पहिला रोजगारी गुमाएका केही नेपाली काममा फर्किएका पनि छन्। साउदी अरब साउदीमा ३ लाख ५ हजार जना कार्यरत छन्। यीमध्ये १ लाख २० हजार जनाले रोजगारी गुमाएका छन्। भिसाको म्याद सकिएको र आममाफी पाएका २० हजार नेपाली स्वदेश फर्किन चाहन्छन्। तर, त्यहाँबाट ७ हजार ८ सय १७ जना मात्रै स्वदेश फर्किन पाएका छन्। यूएई संयुक्त अरब इमिरेट्स (यूएई) मा २ लाख ७५ हजार कामदार कार्यरत छन्। यीमध्ये ६७ हजार नेपाली स्वदेश फर्कने सूचीमा छन्। तर, त्यहाँबाट १४ हजार ३ सय १४ जना मात्र फर्किएका छन्। त्यहाँ कोभिडका कारण ५५ हजार जनाले रोजगारी गुमाएका छन्। भिसाको म्याद सकिएका र आममाफी पाएका गरी १२ हजार जना स्वदेश आउन चाहे पनि व्यावसायिक उडान नहुँदा उतै रोकिएका छन्। मलेसिया मलेसियामा ३ लाख २५ हजार कामदार कार्यरत छन्। यहाँ भिसाको म्याद सकिएका र आममाफी पाएका ७ हजार, कोभिडबाट रोजगारी गुमाएका ३० हजार नेपाली स्वदेश फर्किन चाहन्छन्। तर, सरकारले साउन ३१ सम्म ७ हजार ६ सय ४२ जनालाई मात्रै फर्काएको छ। कुवेत वैदेशिक रोजगार बोर्डका अनुसार कुवेतमा ५० हजार नेपाली कार्यरत छन्। यीमध्ये २४ हजार जना फर्किन आतुर छन्। तर, सरकारले ६ हजार ३ सय २० जनालाई मात्रै फर्काएको छ। कुवेतमा कोभिडबाट १५ हजार, म्याद सकिएका र आममाफी पाएका ९ हजार कामदार स्वदेश फर्किन चाहन्छन्। रोल्पाका भीमबहादुर खत्री ६ महिनादेखि स्वदेश फर्किन चाहे पनि अझै फर्किन पाएका छैनन्। रोजगारी गुमाएको महिनौं भए पनि स्वदेश फर्काउन कम्पनीले सहमति नजनाउँदा उनी तनावमा छन्। बहराइन बहराइनमा ३५ हजार नेपाली कार्यरत रहेको बोर्डले जनाएको छ। भिसाको म्याद सकिएका, आममाफी पाएका ३ हजार ५ सय जना छन्। कोभिडका कारण ७ हजार जनाले रोजगारी गुमाएका छन्। त्यहाँबाट रोजगारी गुमाएका र म्याद सकिएका १० हजार ५ सय तत्काल स्वदेश फर्कन चाहन्छन्। तर, सरकारले ९ सय ८० जनालाई मात्रै स्वदेश फर्काएको छ। ओमान ओमानमा ७ हजार नेपाली कामदार कार्यरत छन्। यीमध्ये ३ हजार ५ सय जना तत्काल फर्कन चाहन्छन्। ६ सय ६७ जना मात्रै अहिलेसम्म फर्कन पाएका छन्। इजरायल नेपालीहरूको आकर्षक गन्तव्य मुलुकमा इजरायल पनि पर्छ। नेपाली राजदूतावासका अनुसार इजरायलमा ३ हजार नेपाली कार्यरत छन्। कोभिडका कारण समस्यामा परेका ३९ जना फर्किसकेका छन्। २० जना फर्किने तयारीमा छन्। इजरायलमा कोरोना संक्रमण बढ्दो छ। कोभिडबाट बच्न नेपाली सतर्क र सजग छन्। कोभिडबाट दुई जना संक्रमित भएका छन्। संक्रमित भएका अन्य दुर्ई जना निको भइसकेका छन्। कोरोनाका कारण नेपालमै रोकिएका दुई जनाबाहेक प्रत्यक्ष रूपमा रोजगारी नगुमाएको दूतावासले जानकारी दिएको छ। परदेशमा कति नेपाली ? कोरोना महामारी लम्बिँदै जाँदा नेपाली कामदार थप समस्यामा पर्ने बोर्डको आकलन छ। खाडी तथा मलेसियाबाहेक भारतमा रोजगारी गुमाउनेको संख्या दिनदिनै बढ्दो छ। भारतबाट तीन लाखभन्दा बढी नेपाली फर्किएका छन्। भारतमा लाखौं नेपाली कार्यरत रहेको अनुमान छ। विदेशमा विभिन्न पेसा व्यवसायमा आबद्ध नेपालीको संख्या जोड्दा फर्किनेको संख्या यकिन भन्न सकिने अवस्था छैन। नेपालको जनगणना २०६८ अनुसार १९ लाख २१ हजार ४ सय ९४ जना नेपालबाहिर थिए। उक्त जनगणनाको प्रतिवेदनका अनुसार ११ लाख ७८ हजार ९ सय २६ जना भारतबाहेक अन्य मुलुकमा रहेको पाइन्छ। अन्तर्राष्ट्रिय आप्रवासन संगठन (आईओएम)को प्रतिवेदनअनुसार वैदेशिक रोजगारीलगायत अन्य प्रयोजनका लागि २३ लाख ६५ हजार ९ सय ७५ नेपाली ६९ मुलुकमा छन्। बोर्डले वैदेशिक रोजगारीमा यति नै नेपाली छन् भनी यकिनसाथ भन्न सक्ने स्थिति नरहेको जनाएको छ। यद्यपि वैदेशिक रोजगार विभागको गत तीन वर्षको तथ्यांकका आधारमा भन्ने हो भने कम्तीमा १३ लाख ९४ हजार १ सय ७२ पुरुष र ३ हजार २८ महिला गरी १४ लाख ८७ हजार ४ सय ५२ जना वैदेशिक रोजगारमा रहेको आकलन गर्न सकिन्छ। यो तथ्यांक व्यक्तिगत, लिगलाइजेसन र पुनः श्रम स्वीकृति लिएर जाने कामदारको संख्या हो। म्यानपावरमार्फत ११० र व्यक्तिगत श्रम स्वीकृतिमार्फत १ सय ७२ देशमा नेपाली वैदेशिक रोजगारीका लागि जाने गरेका छन्। आर्थिक वर्ष २०५०५१ देखि चालू आवको चैत मसान्तसम्म ५४ लाख ९६ हजार ४ सय ६० जना कामदार वैदेशिक रोजगारीमा पुगेका छन्। तर सरकारले वैदेशिक रोजगारीबाट फर्किएका कामदारको यकिन तथ्यांक राख्न सकेको छैन। हाल वैदेशिक रोजगारीमा कति नेपाली छन् भन्ने यकिन तथ्यांकसमेत सरकारसँग छैन। विभागले गत आर्थिक वर्षदेखि अनलाइन प्रणालीमार्फत वैदेशिक रोजगारीबाट फर्किनेको विवरण राख्न सुरु गरे पनि अझै व्यवस्थित तथ्यांक पाउन सकिँदैन। यी हुन् फर्कन चाहने नेपाली श्रम स्वीकृतिकरार अवधि समाप्त भई नेपाल फर्कन तयार भए पनि लकडाउनका कारण स्वदेश आउन पाएका छैनन्। नयाँ श्रम स्वीकृति (संस्थागत र व्यक्तिगत) लिई वैदेशिक रोजगारीमा गएका तर करार अवधिभित्र कोरोना महामारीका कारण रोजगारी गुमाएकाहरूलाई पनि सरकारले फर्काउन सकेको छैन। त्यस्तै पुनः श्रम स्वीकृति वा वैधानिकीकरण भई वैदेशिक रोजगारीमा गई रोजगारी गुमाएका, श्रम स्वीकृति लिएको कम्पनी छाडी अन्यत्र रोजगारमा रही गैरकानुनी हैसियतमा काम गरिरहेका कामदार स्वदेश फर्कन पाएका छैनन्। श्रम स्वीकृति र करारको म्याद समाप्त भै अवैधानिक तवरबाट रोजगारी गर्दै आएकोमा कोभिडका कारण अलपत्र परी वा आममाफीबाट लाभ उठाई स्वदेश फर्किन चाहनेहरू आउन सकिरहेका छैनन्। श्रम अवधिभित्र रहेका, रोजगारीमा समस्या नभए पनि स्वेच्छाले स्वदेश फर्कन चाहनेको संख्या पनि ठूलो रहेको बोर्डका कार्यकारी निर्देशक राजन श्रेष्ठ बताउँछन्। अन्य प्रयोजनले विदेशमा रहेका नेपाली पनि स्वदेश फर्कन चाहन्छन्। अध्ययन प्रयोजन विदेशमा बसोबास गरिरहेका नेपाली विद्यार्थी, व्यापारव्यवसाय वा पारिवारिक भेटघाट वा व्यक्तिगत प्रयासमा रोजगारी प्राप्त गरेका तर श्रम स्वीकृति नलिई विदेशमा बसोबास गरिरहेका नेपाली पनि स्वदेश फिर्न सकिरहेका छैनन्। त्यस्तै भिजिट भिसा, इन्र्टन वा अध्ययनका क्रममा गई रोजगारी गरिरहेका तर विद्यमान समस्याका कारण रोजगारी गुमाई वा अलपत्र परी वा सन्त्रासका कारण फर्कन चाहनेको जमात ठूलो रहेको अध्ययनले देखाउँछ।"
सेभिल फाइनलमा,लिस्बन : स्पेनिस क्लब सेभिल युरोपा लिग फुटबलको फाइनलमा प्रवेश गरेको छ। पोर्चुगलको राजधानी लिस्बनमा आइतबार राति भएको खेलमा सेभिलले प्रिमियर लिग क्लब म्यानचेस्टर युनाइटेडलाई २१ गोलले हरायो। सेभिल पुनरागमन जित निकाल्दै उपाधि नजिक पुगेको हो। सेभिलको जितमा सुसो र लुक डी जोङले गोल गरेका थिए। म्यानचेस्टर युनाइटेडका लागि ब्रुनो फर्नान्डेजले गोल गरेका थिए। प्रतिस्पर्धात्मक खेलमा सुरुआती अग्रता म्यानचेस्टर युनाइटेडले लिएको थियो। नवौं मिनेटमा ब्रुनो फर्नान्डेजले गोल गर्दै युनाइटेडको उत्साह जगाएका थिए। सेभिलका डिएगो कार्लोसले डिबक्सभित्र मार्कुस रासफोर्डलाई लडाएपछि प्राप्त पेनाल्टीलाई उनले सदुपयोग गरेका थिए। त्यसपछि २६औं मिनेटमा सुसोले गोल गर्दै खेललाई बराबरीमा ल्याएका थिए। सुसोले सर्जियो रेगुइलोनको पासमा उत्कृष्ट गोल गरेका थिए। पहिलो हाफ बराबरीमा सकिएको खेलमा सेभिलले दोस्रो हाफमा निर्णायक गोल गरेको थियो। ७८औं मिनेटमा लुक डी जोङले गोल गर्दै सेभिललाई फाइनलमा पुयाएका। वैकल्पिक खेलाडीका रूपमा मैदान छिरेका उनले कप्तान जेसस नाभासको पासमा अनमार्क रहँदै बललाई जाली चुमाएका थिए। पहिलो हाफमा लगातार गोलको अवसर बनाएको म्यानचेस्टर युनाइटेडले दोस्रो हाफमा पनि धेरै अवसर खेर फालेको थियो। ३४औं मिनेटमा एन्थोनी मार्सियलको प्रहार पोस्ट माथिबाट हुइँकिएको थियो। ३९औं मिनेटमा मार्कुस रासफर्डको सशक्त प्रहारलाई विपक्षी गोलरक्षकले बचाएका थिए। पहिलो हाफको इन्जुरी समयमा रासफोर्ड पुनः चुक्दा म्यानचेस्टर युनाइटेडले अग्रता लिने मौका गुमायो। दोस्रो हाफमा पनि मार्सियल र पल पोग्वाले राम्रा अवसर खेर फालेका थिए। यसैगरी दोस्रो हाफमा म्यानचेस्टर युनाइटेडको तुलनामा कम मौका बनाए पनि सेभिललाई लुक डी जोङको गोल जितका लागि पर्याप्त बन्यो। फाइनलमा सेभिलले इटालियन क्लब इन्टर मिलान र युक्रेनको साख्तर डोनेस्कबीचको विजेतासँग प्रतिस्पर्धा गर्नेछ। ० सेभिलसँग प्रिमियर लिग क्लब म्यानचेस्टर युनाइटेड २१ गोलले स्तब्ध। ० सेभिलको जितमा सुसो र लुक डी जोङको गोल। ० म्यानचेस्टर युनाइटेडका लागि ब्रुनो फर्नान्डेजद्वारा सान्त्वना गोल। ० पाएका अवसर खेर फालेपछि म्यानचेस्टर युनाइटेड सेमिफाइनलमै स्तब्ध। ० सेभिलले फाइनलमा इटालियन क्लब इन्टर मिलान र युक्रेनको साख्तर डोनेस्कबीचको विजेतासँग प्रतिस्पर्धा गर्ने।
"ईयू, जर्मनी र पाकिस्तानका लागि राजदूत नियुक्त","काठमाडौं : सरकारले युरोपियन युनियन (ईयू) सहित केही देशमा राजदूत नियुक्त गरेको छ। सोमबार बसेको मन्त्रिपरिषद् बैठकले ईयूका लागि नेपाली राजदूतमा गेहेन्द्र राजभण्डारीलाई नियुक्त गरिएको हो। सरकारका प्रवक्ता डा युवराज खतिवडाका अनुसार बेल्जियम र ईयूका लागि भण्डारीलाई नेपाली राजदूतमा नियुक्त गरिएको हो। त्यसैगरी सरकारले पाकिस्तानका लागि तापस अधिकारी र जर्मनीका लागि नेपाली राजदूतमा रामकाजी खड्कालाई नियुक्त गरिएको छ। प्रवक्ता खतिवडाले नयाँ राजदूत नियुक्त भएका भण्डारी, अधिकारी र खड्का परराष्ट्र मन्त्रालयका कर्मचारी हुन्।"
कोरोना कहर : उपत्यकामा सात दिन निषेधाज्ञा (यस्तो छ निर्णय),"काठमाडौं : बुधबार राति (भदौ ३ गते) १२ बजेदेखि काठमाडौं उपत्यकामा निषेधाज्ञा लागू हुने भएको छ। उपत्यकाका तीन जिल्ला (काठमाडौं, भक्तपुर र ललितपुर)का प्रमुख जिल्ला अधिकारी र सुरक्षा प्रमुखको बैठकले कोरोना संक्रमण रोकथाम र नियन्त्रणका लागि यस्तो निर्णय गरेका हुन्। मंगलबार काठमाडौं, ललितपुर र भक्तपुरका सीडीओ जनकराज दाहाल, नारायणप्रसाद भट्ट र हुमकला पाण्डेसहित सुरक्षा प्रमुखबीच छलफलपछि एक साताका लागि निषेधाज्ञाको निर्णय गरेको हो। निषेधाज्ञाको समयमा अत्यावश्यकबाहेकका सेवा ठप्प रहनेछन्। यो निर्णयसँगै जिल्लाभित्र सबै प्रकारका निजी तथा सार्वजनिक यात्रुवाहक गाडी चलाउन नपाइने। बुधबार रातिदेखि उपत्यकामा निषेधाज्ञा मंगलबार एकै दिन २०५ जनामा संक्रमण देखिएपछि सरकार निषेधाज्ञाको निर्णयमा पुगेको हो। उपत्यकामा मात्र संक्रमितको संख्या २ हजार नाघिसकेको छ। सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ। नेपालमा कोरोना संक्रमितको संख्या २८ हजार २५७ पुग्दा ११४ जनाको मृत्यु भइसकेको छ।"
सैंवधानिक नियुक्ति चाँडै',"काठमाडौं : लामो समयदेखि खाली रहेका संवैधानिक आयोगका पदाधिकारी नियुक्तिको गृहकार्य थालिएको छ। अख्तियार दुरुपयोग अनुसन्धान आयोगका प्रमुख आयुक्तको कार्यकाल आगामी असोजमा सकिने भएसँगै सरकार पदाधिकारी नियुक्तिमा तातिएको हो। नेकपाको विवाद समाधान उन्मुख रहेको अवस्थामा यसबारेको गृहकार्य र परामर्श थालिएको छ। यसैका लागि केही दिनयता प्रधानमन्त्री केपी शर्मा ओली र प्रमुख विपक्षी दलका नेता शेरबहादुर देउवासँगको भेटघाट बाक्लिएको छ। संवैधानिक परिषद्को बैठक केही दिनमै बसेर पदाधिकारी नियुक्त गर्ने तयारी भएको छ। परिषद्मा प्रधानमन्त्री अध्यक्ष, प्रधानन्यायाधीश, सभामुख, राष्ट्रियसभा अध्यक्ष, विपक्षी दलका नेता र उपसभामुख सदस्य रहन्छन्। हाल उपसभामुख पद रिक्त छ। प्रधानमन्त्री ओली, नेता देउवा र नेकपाका अध्यक्ष पुष्पकमल दाहालको सोमबारको भेटवार्ता यही विषयमा केन्द्रित रहेको थियो। छलफलमा नेकपा नेता सुवास नेम्वाङ र कांग्रेस नेता रमेश लेखक पनि उपस्थित थिए। सत्तापक्ष र विपक्षी दुवै संवैधानिक निकायमा नियुक्तिको प्रक्रिया अगाडि बढाउन सहमत भएका छन्। यही विषयमा हालै नेकपाका नेता नेम्वाङले देउवा निवासमा परामर्श गरेका थिए। सोमबारको बैठकमा नेकपाका अध्यक्ष प्रचण्डसहित तीन नेताको उपस्थितिमा कुराकानी भएको नेम्वाङले बताए। कोरोना, बाढीपहिरो, विश्वविद्यालयका भएका नियुक्ति विषयमा कांगे्रसका तर्फबाट कुरा आएको उनले बताए। पार्टीको विवाद समाधानको लागि कार्यदल बनेको अवस्था, सचिवालयबाट अनुमोदन भएको पृष्ठभूमिमा दुई अध्यक्ष बसेर विपक्षी दलका नेतासँग छलफल हुनु ठूलो संयोग हो, उनले भने, लामो समयदेखि संवैधानिक आयोग खाली छन्, विपक्षी दलबाट त्यसमा पनि ध्यानाकर्षण भएको छ, त्यसमा सत्तापक्षको पनि ध्यानाकृष्ट भयो। रिक्त पदको नियुक्ति चाँडै टुंगो लाग्ने नेम्वाङले जानकारी दिए। कांग्रेस नेता रमेश लेखकले प्रधानमन्त्रीसँग छलफलमा संवैधानिक नियुक्तका विषयमा केन्द्रित भएको बताए। आज (सोमबार) प्रधानमन्त्रीले बोलाउनु भएको थियो। संवैधानिक नियुक्तिका विषयमा छलफल पनि भयो, उनले भने, हामीले हाम्रा कुरा राख्यौं, फेरि बोलाउँछु भन्नु भएको छ। संवैधानिक नियुक्तिको प्रक्रिया अघि बढाउने प्रमुख जिम्मेवारी प्रधानमन्त्रीकै भएको उनले बताए। नेकपाको आन्तरिक विवादले नियुक्ति ढिलाइ भएको तर कांग्रेसको तर्फबाट कुनै अवरोध नरहेको लेखकको भनाइ छ। धेरै पटक छलफल भइरहँदा बैठक बोलाउन नसक्नु प्रधानमन्त्रीकै कमजोरी रहेको देउवा निकट एक नेताले बताए। ३९ संवैधानिक पदका चार प्रमुखसहित १५ मा कांग्रेसको दाबी रहेको स्रोतले बताएको छ। अख्तियार र निर्वाचन आयोगमा सो दलले एकएक जना पदाधिकारीमा अडान राख्दै आएको छ। १३ संवैधानिक निकायमध्ये राष्ट्रिय मानवअधिकार आयोग र महालेखा परीक्षक, लोकसेवा आयोगबाहेक सबैमा पदमा पदाधिकारी रिक्त छ। यता अख्तियार दुरुपयोग अनुसन्धान आयोगका दुई आयुक्त खाली छन्। प्रमुख आयुक्त नवीन घिमिरे असोजबाट अवकाश लिँदैछन्। १५ महिनादेखि निर्वाचन आयोगमा दुर्ई आयुक्तको पद रिक्त छ। ईला शर्मा र सुधीरकुमार शाहको अवकाशपछि दुई वर्षदेखि नयाँ नियुक्ति भएको छैन। महालेखापरीक्षक, लोकसेवाका अध्यक्ष र चार सदस्य, अख्तियारमा प्रमुख आयुक्त र चार आयुक्त, मानवअधिकार आयोगका अध्यक्ष र चार सदस्य, निर्वाचन आयोगका प्रमुख आयुक्त र चार आयुक्त संवैधानिक परिषद्को सिफारिसमा राष्ट्रपतिले नियुक्त गर्ने संवैधानिक व्यवस्था छ। यसअघि आठ वटा संवैधानिक निकायमा खुला प्रतिस्पर्धाबाट नियुक्तिको विज्ञापनसमेत भएको थियो। नयाँ संविधान जारी भएपछि बनेका ६ आयोग तथा महिला र दलित आयोगका लागि विज्ञापन आह्वान भए पनि त्यो सफल हुन सकेन। राष्ट्रिय प्राकृतिक स्रोत तथा वित्त आयोग, राष्ट्रिय समावेशी आयोग, आदिवासी जनजाति आयोग, मुस्लिम आयोग, मधेसी आयोग र थारू आयोग छन्। यी आयोगमा एकएक अध्यक्ष र चारचार सदस्य रहने व्यवस्था छ। आदिवासी जनजाति आयोग संविधान जारी भएदेखि नै गठन हुन सकेको छैन। एक अध्यक्ष र चार सदस्य सबै पद रिक्त छन्। राष्ट्रिय प्राकृतिक स्रोत तथा वित्त आयोगमा अध्यक्ष बालानन्द पौडेल मात्र छन्। बाँकी चार पद खाली छन्। त्यसैगरी मुस्लिम आयोगका अध्यक्षमा सलिम मियाँ अन्सारी मात्रै नियुक्त भएका छन्। चार सदस्यमा नियुक्ति बाँकी छ। राष्ट्रिय समावेशी आयोग अध्यक्षमा शान्तराज सुवेदी र सदस्यमा विष्णुमाया ओझा नियुक्त भएका थिए। अध्यक्ष सुवेदीले राजीनामा दिइसकेका छन्। यो आयोगमा अध्यक्ष र तीन सदस्य पद रिक्त छन्। थारू र मधेसी आयोगमा एकएक जना अध्यक्ष मात्र छन्। बाँकी चारचार सदस्य पद रिक्त छन्। थारू आयोगका अध्यक्षमा विष्णुप्रसाद चौधरी र मधेसी आयोगका अध्यक्षमा विजयकुमार दत्त नियुक्त भएका छन्। संवैधानिक आयोगकै रूपमा रहेका राष्ट्रिय महिला आयोग र राष्ट्रिय दलित आयोगमा एक जना पनि पदाधिकारी छैनन्। आयोगमा एक एक अध्यक्ष र चारचार सदस्य रहने व्यवस्था छ। दुई निकायमा १० पद रिक्त छन्।"
नेकपा कार्यदल अनुमोदन,"काठमाडौं : चरम विवाद र अन्तरसंघर्ष थेगेका नेकपा नेताहरू ठ्याक्कै ३० दिनपछि बालुवाटारमा पार्टी कमिटीको बैठकमा जुटे। सचिवालय बैठक ३ साउनमा बसेपछि पार्टी बैठक राख्नै नेकपालाई सकस थियो। तर, पाँच दिनयता विवाद समाधान उन्मुख हुने गरी नयाँ सिनारियोमा जान थालेपछि सोमबार सचिवालय बैठक बसी पार्टीलाई ट्र्याकमा ल्याउने काम नेकपाले गरेको छ। नेताहरूबीच अविश्वासका कारण बिग्रिएको सम्बन्ध सुधारको प्रयास सोमबारको बैठकको परिदृश्य थियो। सोमबार एउटै एजेन्डा थियो दुई अध्यक्षले साउन ३० मा पार्टी विवाद टुंग्याउनका लागि सुझाव पेस गर्न गठन गरेको कार्यदल अनुमोदन। प्रधानमन्त्री केपी शर्मा ओलीले २८ साउनमा एपीवान टेलिभिजनसँगको अन्तर्वार्तामा ५ दिनभित्र नेकपाभित्रको सिनारियो फेरिने उद्घोष गरेका थिए। उनले त्यसो भनेको ठीक ५ दिनमै नेकपाको सचिवालय बैठक बसेको हो। यो बीचमा उनले भनेजस्तै सिनारियो फेरिएन मात्र, सोमबारको बैठकमा नेताहरूको बोलीसमेत नरम देखिएको छ। सधैं केही न केही बोलिरहने, नयाँनयाँ अस्त्र फ्याँकिरहने प्रधानमन्त्री ओली सोमबार मौन देखिए। बैठक सञ्चालनदेखि कार्यदल अनुमोदनसम्मको प्रस्ताव अर्का अध्यक्ष पुष्पकमल दाहालले राखे। दाहाल नै धेरै बेर बोले। केही नेताले आफूलाई लक्ष्य गरी अभिव्यक्ति दिँदा पनि ओलीले न कुनै टिप्पणी गरे न त उठेका प्रश्नहरूको जवाफ नै दिए। विगतमा आफू बोल्दा समयसमेत ख्याल नगरी मनमा लागे जति कुरा निर्धक्क राख्थे ओली। एक सचिवालय सदस्यका अनुसार ओली सोमबारको बैठकमा खास केही बोलेनन्। नमस्कार। बैठक प्रचण्ड कमरेडले चलाउनुहुन्छ। सबैलाई धन्यवाद। ओलीले बोलेको यति मात्रै हो। २८ साउनको एपीवानको अन्तर्वार्तामै ओलीले आफू चुप बसिरहेको बताएका थिए। आफ्नो मौनता पार्टी एकताबद्ध बनाउने प्रयासका लागि भएको उनको भनाइ थियो। अरू साथीहरू बोलिरहनु भएको छ। म चुप लागेर बसेको छु। त्यसकारण मेरो सम्पूर्ण प्रयास पार्टी मिलाउने, पार्टीलाई एकताबद्ध राख्ने, पार्टीलाई फुट्न नदिने नै हुन्छ, उनले अन्तर्वार्तामा भनेका थिए। ओली सोमबार कार्यदल गठन प्रक्रिया नमिलेको भनी प्रश्न गरेका वरिष्ठ नेताद्वय माधवकुमार नेपाल, झलनाथ खनाल र प्रवक्ता नारायणकाजी श्रेष्ठलाई पनि चिढाउने पक्षमा देखिएनन्। सचिवालयकै नेताको आग्रहमा उनी कार्यदल पार्टी कमिटीबाट अनुमोदन गराउने पक्षमा उभिए। उहाँ (ओली) ले पार्टीभित्रको विवाद एउटा मेसोमा टुंगो लागोस् भन्ने सोचेरै हुन सक्छ सचिवालय बैठकमा बोल्नुभएन, चुप लागेरै बस्नुभयो, सचिवालयका एक नेताले अन्नूपर्णसँग भने। ओलीले बैठक अर्का अध्यक्ष दाहालले चलाउने जानकारी गराएपछि दाहालले एजेन्डा राखेका थिए। पछिल्ला दुई दिन हामीले दुई अध्यक्षका बीचमा घनीभूत छलफल गयौं। विवाद समाधान गर्न सुझाव आओस भन्ने उद्देश्यले कार्यदल गठन गर्न ठीकै हुन्छ भनेर महासचिवको नेतृत्वमा कार्यदल गठन पनि गयौं, दाहालले कार्यदल अनुमोदनको प्रस्ताव राख्ने क्रममा भने, तर साथीहरूले भन्नुभयो सचिवालय बैठक राखेर कार्यदल बनाएको भए राम्रो हुन्थ्यो। पार्टी कमिटीको अपनत्व हुन्थ्यो। राम्रो कुरा हो। गठन गर्ने बेला त्यता सोचिएन। अहिले यो बैठकबाट उक्त कार्यदल अनुमोदन गराउनु राम्रै हुन्छ भन्ने लागेको छ। कार्यदलमा रहनुभएका कमरेडहरूको पनि सुझाव त्यही छ। कार्यदल अनुमोदन गराऔं। त्यसपछि नेताहरू वरीयताका आधारमा पालै पालो बोले। बैठकमा मुख्यत तीनथरी कुरा आए, धेरै जनाले अनुमोदन गराउँदा राम्रो भन्नुभयो। एक जनाले सचिवालयमै छलफल गरेको भए हुन्थ्यो, कार्यदल आवश्यकै थिएन पनि भन्नुभयो। अर्का एक जनाले बैठकलाई कार्यदल बनेको कुराको जानकारी भयो, अनुमोदन नै गराउनुपर्छ भन्ने छैन पनि भन्नुभयो। तर अन्तिममा अनुमोदन गर्ने निर्णय सर्वसम्मत रूपमा लिइयो, सचिवालयका एक सदस्यले अन्नपूर्णसँग भने। ती नेताका अनुसार नेपाल, खनाल, श्रेष्ठ, रामबहादुर थापा र विष्णु पौडेल कार्यदल अनुमोदन गर्नुपर्ने पक्षमा उभिए। उपाध्यक्ष वामदेव गौतमले सचिवालयले नै छलफल गरेको भए हुन्थ्यो, कार्यदल आवश्यक छैन भने। ईश्वर पोखरेलले बैठकलाई जानकारी गराएपछि अनुमोदन नै गरिरहनुपर्छ भन्ने नभएको धारणा राखे। प्रधानमन्त्री ओली केही बोलेनन्। वरिष्ठ नेता नेपालले कमिटी प्रणालीमा विश्वास गर्न भए पनि कार्यदल अनुमोदन गराउनुपर्ने बताए। अनुमोदन गरौं, राम्रै हुन्छ। यो पहल राम्रो हो, उनले भने, तर, पार्टीका अध्यक्षहरूले यस्ता कमिटी बनाउँदा ख्याल गर्नुपर्छ। पार्टीको कमिटीगत प्रणालीमा विश्वास गरेर कमिटी बनाउनु उपयुक्त हुन्छ। अझै बिग्रेको केही छैन, सचिवलाय बसेको छ। अनुमोदन गरेर जानुपर्छ। विधि पद्धतिको सुुरुआत हन्छ। विधि पद्धतिको ट्र्याक खलेको ठहरिन्छ। अर्का वरिष्ठ नेता खनालले सचिवालय बसेर कार्यदल बनाउनुपर्नेमा विधि नमिले पनि अब अनुमोदन गरेर कमजोरी सच्याउनुपर्ने बताए। विधिवत् रूपमा सचिवालय बसेर बनाएको भए राम्रो हुन्थ्यो। अहिले अनुमोदन गराऔं, उनले भने, दुई अध्यक्षले प्रक्रिया नमिलाई गरेको गठन प्रक्रिया सच्चाऔं। प्रवक्ता श्रेष्ठले कमिटीले अपनत्व लिन अनुमोदन गराउँदा राम्रै हुने बताए। अध्यक्षहरूले कार्यदल गठन गर्नुभएको छ। अध्यक्षद्वयलाई सुझाव दिन त्यसले पनि सकिहाल्छ। होइन कार्यदलको कमिटीले अपनत्व लिनका लागि अनुमोदन गरौं भन्ने हो भने पनि राम्रै हुन्छ। त्यसो हुँदा कार्यदलले कमिटीलाई सम्बोधन गर्ने गरी रिपोर्ट पेस गर्न सक्छ। अनुमोदन गरौं, उनले भने। गृहमन्त्रीसमेत रहेका थापा र महासचिव पौडेलले प्रस्ताव सचिवालयमा आएकाले अनुमोदन गराएर जाँदा राम्रै हुने बताए। उपाध्यक्ष गौतमले भने कार्यदल आवश्यक नरहेको र सचिवालयले नै छलफल गरेर प्रस्ताव तयार पार्न सक्नेतिर अध्यक्षद्वयले ध्यान दिन नसकेको बताए। कार्यदल बनाउनु पर्दैनथ्यो, सचिवालयमा एकैचोटी छलफल गरेको भए भइहाल्थ्यो। दुई अध्यक्षले छलफल गरेर प्रस्ताव ल्याएको भए भइहाल्थ्यो। के आधारमा कार्यदल बनाइयो ? अध्यक्षद्वय असफल भएको हो ? सचिवालयका अन्य सदस्य पनि असफल भएका हुन् ? हामीले नसके अन्य सदस्यलाई जिम्मेवारी दिनुपर्छ। हामीले किन सकेनौं ? यो कार्यदल बनाउनु आवश्यक थिएन, उनले भने, हामी आफैंले गर्न सक्ने काम किन गर्न सकेनौं ? विधि र प्रक्रियाअनुसार छलफल गरेर मात्र बनाउनुपथ्र्याे। असीमित अधिकार कसले दियो ? अब कार्यदलमा भएका साथीहरूलाई पनि सचिवालयमा ल्याउनुपयो। हामीभन्दा पनि ती साथीहरू सक्षम भए। उपप्रधान तथा रक्षामन्त्रीसमेत रहेका पोखरेलले भने दुई अध्यक्षले आफनो आवश्यकताअनुसार त्यस्ता कार्यदल बनाएर सहयोग लिन सक्ने बताए। दुई अध्यक्षले सहमतिमा कार्यदल बनाएको विषय बैठकलाई जानकारी गराएपछि पुग्ने तर अनुमोदन नै गरिरहन आवश्यक नरहेको उनको भनाइ थियो। बैठकले अन्तिममा कार्यदल गठनको प्रस्तावलाई सर्वसम्मत रूपमा अनुमोदन गरेको थियो। त्यसपछि बैठकले दुई अध्यक्षले पार्टीको विवाद समाधानका लागि कार्यदल गठन गरी लिएको पहललाई सकारात्मक रूपमा लिँदै त्यसका निम्ति धन्यवाद दिएको थियो। बैठकले छिटो प्रतिवेदन दिन कार्यदल सफल होस भन्दै बैठकले दई अध्यक्षसामु प्रस्ताव आएपछि सचिवालयमा छलफलमा लागि ल्याउन आग्रह गरेको छ। बैठकपछि प्रवक्ता श्रेष्ठले भने, पार्टीको संकट निवारणका निम्ति दुई अध्यक्ष कमरेडले आफनो सहयोगका निम्ति कार्यदल गठन गर्न नपाउने भन्ने होइन। तर दुई अध्यक्षले गठन गर्नु भएको सहयोगी टोली या कार्यदलले उहाँहरूलाई नै प्रतिवेदन बुझाउने हो। तर त्यसलाई अझ व्यवस्थित बनाउन र सचिवालयमा प्रतिवेदन आउने भएकोले उहाँहरूको निर्णयलाई सचिवालयले अुनमोदन गर्नु राम्रो हुन्छ भन्ने भएकोले अनुमोदन गरिएको हो।"
डडेल्धुरा अस्पताल प्रयोगशालामा ४६ स्वाबको रिपोर्ट पोजिटिभ,"डडेल्धुरा : डडेल्धुरा अस्पतालको कोरोना परिक्षण प्रयोगशालामा मंगलबार गरिएको परीक्षणमा ४६ जनामा कोरोना भाइरस पोजेटिभ देखिएको छ । २४७ नमूना परीक्षणमा ४६ जनामा कोरोना पोजिटिभ देखा परेको हो । ल्याबमा पछिल्लो २४ घण्टामा गरिएको २ सय ४७ नमुना परीक्षणमा ४६ नमुनामा कोरोना पोजेटिभ देखिएको ल्याब प्रमुख ईश्वरी भुससालले बताए । कोरोना पोजिटिभ देखिएका सबै नमुना डोटी जिल्लामा संकलन गरिएका हुन्। जिल्लाको शिखर नगरपालिका १० का १६ जना, वडा ९ का १४, वडा ७ का १३ र वडा नं १ का १ जना रहेका छन् भने दिपायल सिलगढी नगरपालिका ८ का १ जना रहेको अस्तालले जनाएको छ । बाँकी २०१ जनाको नमूना नेगेटिभ आएको डडेल्धुरा अस्पतालले जानकारी दिएको छ ।"
"दाहसंस्कारपछि बर्दियामा एक व्यक्तिमा कोरोना पुष्टि, एक सय जना मलामी क्वारेन्टाइनमा","नेपालगन्ज : बर्दियाको मधुवन नगरपालिका_९ को १२ नम्बर टोलका ७८ वर्षका एक पुरुषको दाहसंस्कार गरिसकेपछि कोरोना रिपोर्ट पोजिटिभ आएको छ। निमोनिया भएपछि सोमबार ३:३० बजेतिर नेपालगन्ज मेडिकल शिक्षण अस्पताल कोहलपुरमा भर्ना भएका उनको मंगलबार बिहान १:३० बजेतिर निधन भएको अस्पतालका कोरोना फोकल पर्सन डादिनेश श्रेष्ठले बताए। उनको स्वाब संकलन गरे पनि रिपोर्ट नआउँदै अस्पतालले शव घर पठाएको थियो। डा श्रेष्ठले भने, कोरोना रिपोर्ट नआउँदै दिउँसो एक बजेतिर सामाजिक दुरी कायम गरी दाहसंस्कार गर्ने कागज गरेर शव लगेर जानु भएको थियो। ३:३० बजेतिर कोरोना रिपोर्ट पोजेटिभ आयो। घर नजिकैको बबई नदीको कुसुम्बा घाटमा शवमा दाहसंस्कार गरिएको थियो। जिल्ला कोभिड१९ संकट व्यवस्थापन केन्द्रका संयोजक बर्दियाका प्रमुख जिल्ला अधिकारी लीलाधर अधिकारीले कोरोना रिपोर्ट नआउँदै शव ल्याएर दाहसंस्कार गरिएको बताए। स्वाब संकलन गरेको व्यक्तिलाई रिपोर्ट नआउँदै अस्पतालले किन शव लैजान दियो। यसबारे छानबिन हुन्छ, प्रजिअ अधिकारीले भने, सरकारले तोकेको भन्दा बढी मलामी गएको भन्ने सुनेको छु। गाउँ पूरै शिल गर्न र शवसँग प्रत्यक्ष रुपमा भएर मलामी गएकाहरुलाई क्वारेन्टाइनमा राख्न भनेका छौं। नेपाल सरकारको २५ जनाभन्दा बढी व्यक्ति मलामी जान नहुने नियम छ। टाढैबाट फर्केकासमेत गर्दा त चार पाँच सयको हाराहारीमा मलामी गएको मधुवन९ का वडा अध्यक्ष डिल्लीराज खनालले प्रष्ट पारे। एक सय जनालाई नेरामावि पूर्णपुरमा क्वारेन्टाइन बनाएर राख्ने तयारी भएको छ, उनले भने। निमोनिया भएर अस्पताल भर्ना भएका ती वृद्धलाई मधुमेहको पनि समस्या रहेको अस्पतालले जनाएको छ।"
घास काटन गएकी महिलाको लडेर गयो ज्यान,जाजरकोट : जाजरकोटमा घास काट्न गएकी एक महिलाको लडेर ज्यान गएको छ। जिल्लाको जुनिचादे गाँउापालिका६ स्थित गल्फामा मंगलबार घाँस काट्न गएकी स्थानिय ३६ वर्षीया काँशिकला शाहीको लडेर मृत्यु भएको हो। उनलाई भिरबाट करिव १५ मिटर तल खसेर मृत्यु भएको अवस्थामा छिमेकी र आफन्तले भेटाएका हुन। बेलुकासम्म घर नपुगेपछि खोज्न जादा लडेर रक्ताम्य अवस्थामा भेटीएको स्थानीय गोपाल गिरीले जानकारी दिए। घरमा रहेका दुई छोरा र एक छोरीसँग विहानै घास ल्याउन जान्छु भनेर जंगल गएकी आमा वेलुका सम्म नआए पछि खोजि गर्दा मृत अवस्थामा भेटाएको गिरीले बताए। जाजरकोटमा एक बर्षको अवधीमिा १४ भन्दा बढीको घासकाट्न र गोठालो जादा लडेर ज्यान जाने गरेको प्रहरीको तथ्यांकमा उल्लेख छ।
बुधबार रातिदेखि उपत्यकामा निषेधाज्ञा,"काठमाडौं : बुधबार राति १२ बजेदेखि काठमाडौं उपत्यकामा निषेधाज्ञा लागू हुने भएको छ। उपत्यकाका तीन जिल्ला (काठमाडौं, भक्तपुर र ललितपुर)का प्रमुख जिल्ला अधिकारी र सुरक्षा प्रमुखको बैठकले कोरोना संक्रमण रोकथाम र नियन्त्रणका लागि यस्तो निर्णय गरेका हुन्। बुधबार राति १२ बजेदेखि भदौ १० गतेसम्म एक साता निषेधाज्ञाको निर्णय भएको स्रोतले जानकारी दियो । मंगलबार काठमाडौं, ललितपुर र भक्तपुरका सीडीओ जनकराज दाहाल, नारायणप्रसाद भट्ट र हुमकला पाण्डेसहित सुरक्षा प्रमुखबीच छलफल भएको थियो। जिल्लाका सुरक्षा प्रमुखले छलफलपछि गरेको सिफारिसलाई गृहमन्त्रालयले अनुमोदन गरेको हो। अन्य जिल्लाको हकमा निर्णय गर्ने सम्पूर्ण अधिकार सीडीओलाई दिइए पनि राजधानी भएकाले उपत्यकामा गृहमन्त्रालयसँग समन्वय हुँदै आएको छ। निषेधाज्ञाको समयमा अत्यावश्यकबाहेकका सेवा ठप्प रहनेछन्। यसअघि सरकारले उपत्यका प्रवेशमा कडाइ गरेको थियो। मंगलबार एकै दिन २०५ जनामा संक्रमण देखिएपछि सरकार निषेधाज्ञाको निर्णयमा पुगेको हो। उपत्यकामा मात्र संक्रमितको संख्या २ हजार नाघिसकेको छ। सरकारले देशभर संक्रमण बढ्न थालेपछि निषेधाज्ञाको निर्णय गर्ने अधिकार स्थानीय प्रशासनलाई दिएको छ। नेपालमा कोरोना संक्रमितको संख्या २८ हजार २५७ पुग्दा ११४ जनाको मृत्यु भइसकेको छ।"
लिदी पहिरोमा मृतकको संख्या २४ पुग्यो,"सिन्धुपाल्चोक : जुगल गाउँपालिका२ लिदीमा शुक्रबार गएको पहिरामा पुरिएर मृत्यु हुने २४ जना पुगेका छन्। मंगलबार ७२ वर्षीया श्रीमाई दोङ र ८७ वर्षीया धनलक्ष्मी दोङको शव भेटिएपछि मृतक बढेको इलाका प्रहरी कार्यालय जलवीरेका प्रहरी निरीक्षक हरि भट्टराईले जानकारी दिए। पहिरोमा बेपत्ता १५ जनाको नेपाली सेना, नेपाल प्रहरी र सशस्त्र प्रहरी बलद्वारा खोजी भइरहेको छ। उक्त ठाउँमा पानी पर्ने क्रम नरोकिएकाले खोजीमा कठिनाइ भइरहेको प्रहरीले जनाएको छ।"
एकै परिवारका आठजनामा कोरोना संक्रमण,"राजविराज : सप्तरीको हनुमाननगर कंकालिनी नगरपालिकामा मंगलबार एकै परिवारका ८ सहित ११ जनामा कोरोना भाइरस (कोभिड१९) संक्रमण पुष्टि भएको छ। हनुमाननगर कंकालिनी नगरपालिका ९ हनुमाननगर बजार निवासी व्यापारी परिवारका ३ महिलासहित ८ जनामा कोरोनो संक्रमण पुष्टि भएको स्वास्थ्य कार्यालय सप्तरीले जनाएको छ । नौ दिनअघि किरानालगायत विभिन्न समानका थोक व्यापारी २८ वर्षीय पुरुषमा संक्रमण पुष्टि भएपछि कन्ट्याक्ट ट्रेसिङका आधारमा परिवारका सदस्य र पसलका कामदारको साउन २८ गते स्वाब संकलन गरिएको थियो । परीक्षणमा उनको परिवारका आठजनाको रिपोर्ट पोजिटिभ आएको नगरपालिकाको स्वास्थ्य शाखाले जनाएको छ । स्वास्थ्य शाखाका जनस्वास्थ्य निरीक्षक रामदेव यादवका अनुसार परिवारका सदस्यमा कोरोना पोजिटिभ देखिए पनि पसलका कामदारको रिपोर्ट भने नेगेटिभ आएको छ । रिपोर्ट अनुसार एकै परिवारका १०, ३६, ३८, ५५ र ६५ वर्षीय पुरुष तथा २४, ३० र ५० वर्षीया महिला रहेका छन् । संक्रमित व्यापारी होम आइसोलेसनमा छन् । थप संक्रमण पुष्टि भएका ८ जना एकै परिवारका सदस्य भएकाले उनीहरुलाई पनि होम आइसोलेसनमै निगरानीमा राखिने यादवले बताए । एकै परिवारका ८ जनाबाहेक सोही नगरपालिकाका अन्य तीनजनामा पनि कोरोना संक्रमण पुष्टि भएको छ । वडा नम्बर १ का ४० वर्षीय पुरुष, वडा नम्बर ७ का ३१ वर्षीया महिला र वडा नम्बर १० का ४७ वर्षीय पुरुषमा कोरोना संक्रमित देखिएको स्वास्थ्य कार्यालय सप्तरीले जनाएको छ । योसँगै हनुमाननगर कंकालिनी नगरपालिकामा संक्रमित हुनेको संख्या ७७ पुगेको छ।जसमा ९ जना महिला छन् । त्यसअघि सोमबार राजविराज ७ का ५४ वर्षीय एक कर्मचारी पुरुष र आइतबार छिन्नमस्ता गाउँपालिका४ का १०, ३० र ५२ वर्षीय पुरुष, १८ र ४५ वर्षीया महिला तथा उमेर नखुलेका धनुषाको जनकपुर४ का एक पुरुषमा कोरोना पुष्टि भएको थियो । उमेर नखुलेका पुरुष सप्तरीको दुई स्थानीय तहमा सञ्चालनको तयारीमा रहेको कृषि सम्बन्धी आयोजना क्लष्टर एकाई सप्तरीका प्रमुख हुन् । स्वास्थ्य कार्यालय सप्तरीका अनुसार हालसम्म सप्तरीमा ९७ महिला र ५८६ पुरुष गरी कुल ६८३ जनामा कोरोना संक्रमण पुष्टि भएको छ । जसमध्ये ४८ महिला र ४१२ पुरुष गरी कुल ४६० जना निको भएर घर फर्किएको गजेन्द्रनारायण सिंह अस्पतालले जनाएको छ । सप्तरीमा अहिलेसम्म ११ हजार ९४७ जनाको स्वाब संकलन गरिएकोमा १० हजार ५४१ जनाको पिसीआर परीक्षण भएको छ । गजेन्द्रनारायण सिंह अस्पताल राजविराजको प्रयोगशालामा मंगलबार ११५ जनाको परिक्षण गरिएको तथा सप्तरी र सिरहाको गरी झण्डै १ हजार ६ सय स्वाब परीक्षण प्रक्रियामा रहेको प्रयोगशालाका स्वास्थ्यकर्मीले बताए।"
कोरोनाले मृत्यु भएको परिवारका ९ जनालाई कोरोना पुष्टि,काभ्रे : जिल्लामा कोरोना संक्रमण देखिएको एक वृद्धको अस्पतालमा उपचारको क्रममा सोमबार मृत्यु भएको थियो। कोरोनाबाट मृत्यु भएका वृद्धको शव मंगलबार नै काठमाडौं विद्युतिय शव गृहमा अन्तेयष्टी गरिएको छ। धुलिखेल नगरपालिका७ घर भएका ९८ बर्षीय वृद्धको परिवारमा ९ जनामा कोरोना देखिएको छ । कोरोनाबाट मृत्यु भएका वृद्धको परिवारमा मंगलबार थप ७ जनामा गरि ९ जनामा कोरोना संक्रमण देखिएको छ। कोरोना देखिएको दुई जना छोरा बुहारी होम क्वारेन्टाईनमा बानेश्वारमा रहेको र मंगलबार कोरोना संक्रमण पुष्टि भएका ७ जना धुलिखेल अस्पतालमा थप उपचारको लागि आईसोलेसन राखिएको डा नरेन्द्र कुमार झाले जानकारी दिए। जिल्लामा कोरोना संक्रमणबाट मृत्यु हुनेको संख्य दुई पुगेको छ। यस अघि पाँचखाल नगरपालिका१ एक महिलाको कोरोना संक्रमण बाट काठमाडौंमा मृत्यु भएको थियो। मंगलबार सम्ममा जिल्लामा कोरोना संक्रमितको संख्य ९४ जना पुगेको छ। कोरोना संक्रमण देखिएको ३५ जना उपचारपछि घर फर्किसकेको र ५७ जना संक्रमितहरुको बिभिन्न अस्पतालहरुको आईसोलेसनहरुमा थप उपचार भईरहेको जिल्ला स्वास्थ्य कार्यालय काभ्रेले जनाएको छ।
"थप ४२ प्रहरीमा कोरोना संक्रमण, प्रदेश १ मा संक्रमित प्रहरीको संख्या १२८ पुग्यो","विराटनगर : विराटनगरस्थित नेपाल प्रहरीको सशस्त्र प्रहरी गण रानीमा कार्यरत थप ४२ जनामा कोरोना भाइरस संक्रमण (कोभिड१९) पुष्टि भएको छ । प्रदेश १ मा एकै दिन सबैभन्दा धेरै नेपाल प्रहरीमा कोरोना देखिएको यो नै पहिलो हो । विराटनगरमा मंगलबार कोरोना संक्रमण पुष्टि भएका ९६ जनामध्ये ४२ जना गणमा कार्यरत प्रहरी कर्मचारी हुन् । जसमा १० महिला र ३२ पुरुष छन् । प्रदेश १ प्रहरी कार्यालयका प्रवक्ता एसपी दीपक पोखरेलले प्रहरी कर्मचारीमा कोरोना देखिएको पुष्टि भए पनि संख्या यकिन नभएको बताए । ५० जना प्रहरीको स्वाब संकलन गरेर प्रदेश १ जनस्वास्थ्य प्रयोगशालामा पीसीआर परीक्षण गराउँदा ४२ जनाको रिपोर्ट पोजिटिभ आएको हो । संक्रमित हुनेमा परिचर र जवानदेखि असई (सहायक निरीक्षक) सम्म छन् । सोमबारसम्म गणमा कार्यरत २१ जना प्रहरी मात्रै संक्रमित थिए । एकै पटक ठूलो संख्यामा संक्रमित थपिएपछि गणमा मात्रै कार्यरत ६३ जना प्रहरी कर्मचारीमा संक्रमण पुष्टि भइसकेको छ । सशस्त्र प्रहरी गण प्रदेश १ प्रहरी कार्यालयसँगै जोडिएको छ । एसपी (प्रहरी उपरीक्षक)को नेतृत्वमा रहने गण रिजर्ब फोर्स राख्ने नेपाल प्रहरीको युनिट हो । 'रिजर्ब फोर्स'लाई आवश्यकताअनुसार जुनसुकै ठाउँमा पनि परिचालन गर्ने गरिएको छ । बाहिरबाट पनि प्रहरी ल्याएर गणमा राख्ने गरिएको छ । यसअघि साउन ७ गते पहिलो पटक प्रदेशमा कार्यरत प्रहरीमा कोरोना पुष्टि भएको थियो । त्यसपछि नेपाल प्रहरीभित्र संक्रमण फैलन थालेको हो । गणमा कार्यरत प्रहरीमा प्रदेशमै संक्रमण भएकाबाट कोरोना पुग्यो कि अन्तैबाट सल्कियो भन्ने यकिन नभइसकेको स्रोतले बतायो । 'आवश्यकताअनुसार परिचालन गर्ने गरी यहाँ प्रहरी राखिएको हुन्छ । जुनसुकै ठाउँमा जस्तोसुकै अवस्थामा पनि प्रहरी परिचालित हुन्छन्,' प्रहरीका एक अधिकृतले भने, 'ठूलो संख्यामा एकै पटक प्रहरी परिचालन गर्दा संक्रमित क्षेत्रमा पुगेर काम गर्नु परेकाले संक्रमण भित्रिएको हुनसक्छ । बाहिरबाट ल्याएर पीसीआर परीक्षण नगरिकन राखिएका प्रहरीबाट पनि सरेको हुनसक्ने आशंका छ ।' प्रहरीभित्र संक्रमण व्यापक रहेको पाइएपछि गणलाई सिल गरिएको बताइएको छ । संक्रमण अन्यत्र फैलन दिन बाहिरभित्र आउजाउ बन्द गरिएको प्रहरी स्रोतले बतायो । प्रदेश १ मा सोमबारसम्ममा संक्रमण पुष्टि भएका प्रहरीको संख्या ८६ थियो । मंगलबार ४२ जना थपिएसँगै प्रदेशमा कोरोना संक्रमित प्रहरीको संख्या एक सय २८ पुगेको छ । संक्रमण पुष्टि भएकामध्ये ३८ जना प्रदेश प्रहरी कार्यालयमा कार्यरत छन् ।"
सर्वोच्चका थप एक कर्मचारीमा कोरोना पुष्टि,काठमाडौं : सर्वोच्च अदालतका एक कर्मचारीमा मंगलबार कोरोना सङ्क्रमण पुष्टि भएको छ । सर्वोच्च अदालतमा सहप्रवक्ता देवेन्द्र ढकालकाअनुसार शनिबार अदालतमा सेवाग्राहीसँगको सम्पर्कमा रहेर काम गर्नुपर्ने १८० जनाको स्वाब परीक्षण गरिएको थियो । त्यसमध्ये एकजना कर्मचारीमा सङ्क्रमण पुष्टि भएको हो । सर्वोच्च अदालतमा यसअघि १८२ जनाको स्वाब परीक्षण गर्दा एक सवारी चालक र एकजना न्यायाधीशको सुरक्षाकर्मी गरी दुई जनामा कोरोना पुष्टि भएको थियो । यो सँगै सर्वोच्च अदालतमा तीनजना व्यक्ति कोरोना सङ्क्रमित भएका छन् । कोभिड१९ को महामारीका बेला तीनजना कर्मचारीमा सङ्क्रमण पुष्टि भएपछि न्यायलयमा काम गर्ने कर्मचारमिा त्रास बढेको छ । त्रास बढेसँगै अदालतले अत्यावश्यक सेवा मात्र दिने निर्णय यसअघि नै गरिसकेको छ ।
काठमाडौं उपत्यकामा थप २०५ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप २०५ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप २०५ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए।सोमबार मात्रै १६८ जनामा कोरोना संक्रमण पुष्टि भएको थियो। काठमाडौंका १३८ जना, ललितपुरका ५० जना र भक्तपुरमा १७ जना गरी कुल २०५ जनामा कोरोना पुष्टि भएको स्वास्थ्य मन्त्रालयका प्रवक्ता डा'जागेश्वर गौतमले जानकारी दिए। नेपालमा पछिल्लो २४ घण्टामा एक हजार १६ जनामा संक्रमण पुष्टि भएको छ। २४ घण्टामा अहिलेसम्मकै यो सबैभन्दा बढी संक्रमण हो। योसँगै नेपालमा कुल संक्रमितको संख्या २८ हजार दुई सय ७५ पुगेको छ। पछिल्लो २४ घण्टामा १३ हजार १६१ जनाको स्वाबको पीसीआर परीक्षण गर्दा अहिलेसम्मकै सबैभन्दा बढीमा कोरोना संक्रमण पुष्टि भएको हो । २४ घण्टामा ८५ जनाले कोरोना जितेका छन् । डिस्चार्ज हुनेको कुल संख्या भने १७ हजार ५८० पुगेको छ । देशभर सक्रिय संक्रमितको संख्या १० हजार ५ सय ६३ रहेको छ । २४ घण्टामा कोरोनाले सातजनाको मृत्यु भएको छ । योसँगै मृतकको संख्या ११४ पुगेको मन्त्रालयले जनाएको छ ।"
ऋतम्भरा महाकाव्य छाडेर गयो राष्ट्रकवि घिमिरेको चोला,"'नेपाली हामी रहौँला कहाँ नेपालै नरहे उचाइ हाम्रो चुलिन्छ कहाँ हिमालै नरहे तराई हाम्रो सुनको टुक्रा हिमाल हिराको माटो र पानी पहिलो धन धर्तीका छोराको।' नेपाली जनमनमा लोकप्रिय कविवर माधवप्रसाद घिमिरेको भौतिक शरीर अब रहेन। वर्तमान आधूनिक कविता, विशेषतः छन्कवितार गीति लेखनमा सर्वाधिक शिखरमा पुगेका राष्ट्रकवि घिमिरेको मंगलबार साँझ लैनचौरस्थित निवासमा १०१ वर्षको उमेरमा निधन भएको हो। उनी आउँदो असोज ७ गते १०२ वर्ष पुग्दै थिए। उाको शवलाई अहिले निवासमै राखिएको छ भने साहित्यकार र शुभेच्छुक श्रद्धाञ्जलिका लागि जाने क्रम शुरु भएको छ। कोरोना महामारीको जोखिम भएकाले भीडभाड गर्ने स्थिति छैन। उनको निवासमा नेपाली सेनाको टोली पनि जाने तयारी गरेको छ। राष्ट्रिकवि घिमिरेले विसं २०७२ मा त्रिभुवन विश्वविद्यालयबाट महाविद्यावारिधी र २०७४ मा नेपाली सेनाबाट मानार्थ सहायक रथीको उपाधिलगायत विभिन्न राष्ट्रिय सम्मान र पुरस्कार प्राप्त गरेका थिए। कविवर घिमिरेका छोरी मञ्जु अधिकारीले उनी उमेरगत कारणले पछिल्ला दिनमा सामान्य अवस्थ्य भएका थिए भने आफ्नो जीवनको अर्को अनुपम कृति ऋतम्भरा महाकाव्य लाई प्रकाशनको तयारीमा रहेको थियो। छोरी अधिकारीका अनुसार उक्त महाकाव्यलाई उनले लगभग पूरा गरेका थिए तर छन्द मर्मज्ञ र परिष्कारवादी कवि भएकाले पटकपटक आफैले परिष्कार गरेपछि मात्रै प्रेसमा दिने स्वभावका हुने भएकाले प्रकाशन हुन पाएको थिएन। छोरी अधिकारीले भनिन् 'सो महाकाव्यलाई अब भाइहरुले प्रकाशनमा ल्याउनेछन्। जीवन एक यात्रा हो। बुबा अब नयाँ यात्रामा प्रविष्ट हुनुभएको छ।' कविवर घिमिरेका पछिल्ला समयमा 'बुढेससम्मन् पनि ज्यून जानँै यो जीवनीको रस प्यून जानौँ' जस्ता भावका काव्यरस प्रकाशित भएका थिए। नेपाल प्रज्ञा प्रतिष्ठानका सदस्य सचिव प्रा जगतप्रसाद उपाध्यायले पारिवारिक स्रोतबाट कविवरको निधन भएको जानकारी पाउँदा दुःख लागेको र कार्यालयबाट घर आइसकेको भए पनि आफूहरु श्रद्धाञ्जलिका लागि लैनचौरमा जान लागेको र अन्त्येष्टिका लागि नेपाल सरकारबाट हुने राष्ट्रिय सम्मानको निर्णय आएपछि थप जानकारी दिइने बताउनुभयो। घिमिरे सय वर्ष पुगेको वर्ष मस्र्याङ्दी वाड्यमय प्रतिष्ठानले उक्त वर्षभरि जन्म शताब्दी मनाई उनको दम्पतीसहित रथारोहण र राष्ट्रियस्तरको अभिनन्दनलगायत कार्यक्रम गरेको थियो। लमजुङको पुस्तुनमा विसं १९७६ असोज ७ गते पिता गौरीशङ्कर र माता द्रौपदीका कोखबाट जेठा सन्तानका रुपमा जन्मिएका घिमिरेको जन्म शताब्दी र अर्धाङ्गिनी महाकाली घिमिरे ८४ वर्ष प्रवेशको अवसरमा निवासमा सहस्र चन्द्रर्शनसहित पारिवारिक र शुभेच्छुकसँगको जमघट कार्यक्रम तय गरिएको थियो। घिमिरेको जेठी श्रीमती गौरीको विसं २००४ मा निधनपछि उनले रचेको गौरी शोककाव्य र अन्य दर्जनौँ काव्य, गीतिनाटक, कथा, यात्रा संस्मरण र अनुवाद विधामा उनका कृतिहरू लोकप्रिय मानिन्छन्। राष्ट्रकवि घिमिरेलाई नेपालमा महाकवि लक्ष्मीप्रसाद देवकोटापछिका सर्वाधिक लोकप्रिय स्रष्टा मानिन्छ। उनका नवमञ्जरी, घामपानी, नयाँ नेपाल र किन्नरकिन्नरी आदि कविता संग्र्रह प्रकाशित छन्। स्वच्छन्दतावादी र परिष्कारवादी भावधाराका कवि घिमिरेका गाउँछ गीत नेपाली जस्ता कैयौँ राष्ट्रिय भावका गीत र कविताहरू जनजिब्रोमा झुण्डिएका पाइन्छन्। उहाँका श्रीमती, दुई छोरा र ६ छोरी रहेका छन्।"
जिल्ला अस्पताल डोटीमा पीसीआर मेसिन जडान,"डोटी : सुदूरपश्चिम प्रदेशका मुख्यमन्त्री त्रिलोचन भट्टले जिल्ला अस्पताल डोटीमा पीसीआर मेसिनको उद्घाटन गरेका छन् । मंगलबार जिल्ला अस्पताल डोटीमा आयोजित एक कार्यक्रमका बीच उद्घाटन गरेको मेसिनबाट डोटी, अछाम र बाजुरालाई मुख्य प्राथमिकतामा राखेर कोरोना भाइरसको चेकजाँच गरिने बताइएको छ । विश्वव्यापी महामारीका रुपमा फैलिएको कोरोना भाइरस (कोभिड१९) को परीक्षण गर्न प्रदेश सरकार सामाजिक विकास मन्त्रालयको सहयोगमा स्थापना गरिएको पीसीआर प्रयोगशालाको मुख्यमन्त्री भट्टले उद्घाटन गरेका हुन् । मुख्यमन्त्री भट्टले कोरोना भाइरसका कारण विश्व नै लकडाउनको अवस्थामा पुगेको भएपनि खाना खान बन्द नभएकाले मानिसलाई खाद्यान्न उत्पादन गर्नुपर्छ भन्ने पहिलो सिकाइ, बाँच्नका लागि उपचार गर्नुपर्ने हुँदा स्वास्थ्य उपचारका साथै स्वास्थ्यको हेरचाह गर्नुपर्छ भन्ने दोस्रो र अफ्ठ्यारोमा आफ्नै देश फर्कनुपर्ने अवस्था आएकाले स्वदेशमै केही गरेर जीवन बिताउनुपर्छ भन्ने तेस्रो कुराको सिकाइ भएको बताए । कोरोना नियन्त्रणमा प्रदेशबासीले सहयोग गरेको र फेरी पनि सहयोगको अपेक्षा गरेको मुख्यमन्त्री भट्टले बताए । कोरोना महामारीको समयमा जनताको सेवालाई मध्यनजर गर्दै प्रदेश सरकारले डोटीमा पनि पीसीआर प्रयोगशाला स्थापना गर्ने निर्णय गरेको र नीतिगत प्रक्रियामा जाँदा छिटो स्थापना गर्न नसकिएको मूख्यमन्त्री भट्टले स्वीकार गरे । गएको चैत्र १५ गते सुदूरपश्चिम प्रदेश सरकार मन्त्री परिषदको निर्णय अनुसार डोटीमा पनि पीसीआर मेसिनसहितको प्रयोगशाला बनाउने निर्णय भएको हो । यसको समग्र जडान गर्न झन्डै १ करोड ५० लाख खर्च भएको बताइएको छ ।डोटीमा कोरोना परीक्षणका लागि मेसिन जडान हुनु स्वागतयोग्य भएको दिपायल सिलगढी नगरपालिकाका प्रमुख मन्जु मलासीले बताइन् । कार्यक्रममा बोल्दै जिल्ला अस्पताल व्यवस्थापन समिति डोटीका अध्यक्ष यज्ञराज जोशीले डोटीमा पीसीआर प्रयोगशाला स्थापना गर्न सघाउने सम्पूर्णलाई विशेष धन्यवाद दिए । साथै अस्पताला विभिन्न विशेषज्ञ डाक्टर, भौतिक संरचना निर्माण लगायतमा प्रदेश सरकारले सहयोग गर्नुपर्ने माग राखे । जिल्ला अस्पतालका डाक्टर प्रमोद भट्टले अस्पतालले दिँदै आएका सेवासुविधाका बारेमा जानकारी गराएका थिए । उक्त प्रयोगशालामा एक पटकमा ९६ वटा नमूना स्वाव परीक्षण गर्न सकिने र जनशक्तिका आधारमा एक दिनमा ८ सय देखि १२ सयसम्म स्वाब परीक्षण गर्न सकिने जनाइएको छ ।"
राष्ट्रकवि माधवप्रसाद घिमिरेको निधन,"काठमाडौं : राष्ट्रकवि माधवप्रसाद घिमिरेको निधन भएको छ। बुहारी विजेता घिमिरेका अनुसार राष्ट्र कविको उनकै निवासमा मंगलबार साँझ ५ : ५५ बजे निधन भएको हो। लम्जुङको पुस्तुन गाउँमा १९७६ साल असोज ७ गते जन्मिएका घिमिरेको १०१ वर्षको उमेरमा मंगलबार निधन भएको हो । नेपाली साहित्यको मध्यकालदेखि आधुनिक कालसम्म उहाँको महत्वपूर्ण योगदान रहेको छ । घिमिरे नेपाली पद्य कवितामा सबैभन्दा धेरै लोकप्रिय छन् । १९७६ असोज ७ गते पिता गौरीशङ्कर र माता द्रौपदीका कोखका जेठा सन्तान घिमिरेको मंगलबार निधन भएको हो । घिमिरेकी कान्छी पत्नी महाकालीको ८६ वर्षकी छन् । घिमिरेको जेठी श्रीमती गौरीको विसं २००४ मा निधनपछि उनले गौरी शोककाव्य लेखेका थिए । उनको यो शोककाव्य लोकप्रिय कृतिमा पर्छ । उनका अन्य दर्जनौँ काव्य, गीतिनाटक, कथा, यात्रा संस्मरण र अनुवाद विधामा उनका कृतिहरू लोकप्रिय मानिन्छन् । दुई वर्षअघि सानो आन्द्रामा भएको रक्त श्रावका कारण स्वास्थ्यमा समस्या देखिएपछि उनलाई भारतमा लगेर उपचार गरेर ल्याइएको थियो । मिमिरेका नवमञ्जरी, घामपानी, नयाँ नेपाल र किन्नरकिन्नरी आदि कविता सङ्ग्रह प्रकाशित छन् । स्वच्छन्दतावादी र परिष्कारवादी भावधाराका कवि घिमिरेका गाउँछ गीत नेपाली जस्ता कैयौँ राष्ट्रिय भावका गीत र कविताहरू जनजिब्रोमा झुण्डिएका छन् ।"
सर्वोच्च अदालतका इजलास अधिकृतमा कोरोना संक्रमण,"काठमाडौं : सर्वोच्च अदालतका इजलास अधिकृतमा कोरोना भाइरस (कोभिड१९) संक्रमण पुष्टि भएको छ। अदालत स्रोतका अनुसार सर्वोच्च अदालतको इजलास नम्बर ६ मा कार्यरत २४ वर्षीया अधिकृतमा कोरोना संक्रमण पुष्टि भएको हो। चार दिनअघि अदालतका न्यायाधीश, कर्मचारी र सुरक्षाकर्मीको स्वाब संकलन भएको थियो। इजलास अधिकृतमै संक्रमण पुष्टि भएपछि त्रासको वातावरण पैदा भएको त्यहाँ कार्यरत कर्मचारीले बताएका छन्। यसअघि अदालतका न्यायाधीशको पीएसओ र सवारी चालकमा समेत संक्रमण देखिएको थियो। काठमाडौं बाहिरका उच्च अदालतका न्यायाधीश र कर्मचारीमा देखिएको छ।"
बालक मृत्यु प्रकरण : १० लाख क्षतिपूर्ति दिने सहमति,"बैतडी : बैतडीमा खाल्डोमा पुरिएर मृत्यु भएका दुई बालकका परिवारलाई क्षतिपूर्ति दिने सहमतिपछि परिवारले शव बुझेका छन् । सोमबार बैतडीको दशरथचन्द नगरपालिका २ देहीमाडौंका १४ वर्षीय अंकित लाबड र ११ वर्षीय सन्दीप लावडको सडकमा ह्युम पाइप राख्नका लागि बनाइएको खाल्डोमा डुबेर ज्यान गएको थियो । देहीमाडौं गिरेगडा सडकखण्डअन्तर्गत दशरथचन्द नगरपालिका २ सुन्दरखालीमा ह्युम पाइप राख्नका लागि बनाइएको खाल्डोमा डुबेर दुई बालकको मृत्यु भएपछि क्षतिपूर्तिको माग गर्दै आफन्तले शव बुझेका थिएनन् । मंगलबार मृतकका परिवार, निर्माण व्यवसायी र जनप्रतिनिधिबीच पीडित परिवारलाई १० लाख रुपैयाँ क्षतिपूर्ति दिने सहमति पछि दुवै बालकको शव बुझेका हुन्। देहीमाडौं गिरेगडा सडकखण्ड स्तरोन्नतिको काम गरिरहेका निर्माण व्यवसायीले ६ लाख र दशरथचन्द नगरपालिका तर्फबाट ४ लाख गरी मृतकका परिवारलाई १० लाख क्षतिपूर्ति दिने सहमति भएको दशरथचन्द नगरपालिका २ का वडा अध्यक्ष रनबहादुर बोहराले जानकारी दिए । सडकमा बनाइको खाल्डोकै कारण बालकको मृत्यु भएको भन्दै स्थानीयले क्षतिपूर्ति नदिँदासम्म शव नउठाउने बताएपछि क्षतिपूर्ति दिने सहमति भएको हो । सहमतिपछि दुवै बालकको शव पोष्टमार्टमपछि आफन्तलाई बुझाइने जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए ।"
स्वदेशी लगानीकर्ताले विदेशी लगानीकर्ता ल्याउनुपर्छ : मन्त्री पुन,"काठमाडौं : ऊर्जा, जलश्रोत तथा सिंचाइमन्त्री वर्षमान पुन अनन्तले विदेशी लगानीकर्तासँग मिलेर जलविद्युतमा लगानी गर्न स्वदेशी लगानीकर्तालाई आग्रह गरेका छन्। मन्त्री पुनले विदेशी लगानीकर्तासँग मिलेर ऊर्जा उत्पादनमा लाग्ने स्वदेशी लगानीकर्तालाई नीतिगत रुपमै सरकारले स्वागत, प्रोत्साहन र संरक्षण गर्ने उल्लेख गरे। विदेशी लगानीकर्तासँग काम गर्दा घरेलु लगानीकर्ताले दक्षता वृद्धि, प्रविधि र अनुभव तथा व्यापारिक ज्ञान हासिल गर्न सक्ने विश्वास मन्त्री पुनको थियो। जलविद्युतको क्षेत्रमा लाग्नु भएका स्वदेशी लगानीकर्तालाई मेरो यो आग्रह छ कितपाईंहरु विदेशी लगानीकर्तासँग मिलेर काम गर्नुस्, स्वतन्त्र ऊर्जा उत्पादक संघ (इपान) को नवनिर्वाचित कार्यसमितिलाई बधाई दिन मन्त्रालयमा मंगलबार आयोजित कार्यक्रममा मन्त्री पुनले भने, विदेशी लगानीकर्तासँग काम गर्दा क्षमताको आदानप्रदान, प्रविधिको आदानप्रदान र अनुभवको आदानप्रदान हुन्छ। मन्त्री पुनले वर्तमान सरकार र ऊर्जा मन्त्रालयको नेतृत्वले जलविद्युत क्षेत्रका लागि लगानी मैत्री वातावरण बनाएको उल्लेख गरे। उनले निजी क्षेत्रबाट उत्पादित सबै बिजुली किन्न सरकार तयार रहेको दोहोर्याए। निजी क्षेत्रका सबै आयोजनाबाट उत्पादित विद्युत नेपाल विद्युत प्राधिकरणले खरिद सम्झौता (पीपीए) मार्फत खरिद गर्ने प्रतिबद्धता मन्त्री पुनको थियो। तपाईंहरु विद्युत उत्पादन गर्नुस्। सरकार विद्युत किन्न र आन्तरिक तथा बाह्य बजारको व्यवस्था गर्न तयार छ। कोभिड१९ महामारीका कारण अधिकांश विकास आयोजनाको निर्माण कार्य ठप्प हुँदा पनि जलविद्युत आयोजना निर्माणका काम सुचारु गर्न मन्त्रालयले सहजीकरण गरेको स्मरण गरे। यस्तै कोभिड महामारीकै बीच पनि निजी क्षेत्रबाट उत्पादित बिजुलीको भुक्तानी नरोकिएको बताए। उनले इमान्दार लगानीकर्ताका लागि मन्त्रालय र सरकारले सधैं सहजीकरणको काम गरिरहेको र गर्ने स्पष्ट पारे। संघीय संसदमा विचाराधिन नया ँविद्युत ऐन निजी क्षेत्र र लगानीमैत्री रहेको भन्दै उनले त्यसले लगानीकर्तालाई प्रोत्साहित गर्ने विश्वास व्यक्त गरे। अरु सबै क्षेत्रजस्तै ऊर्जा क्षेत्र पनि प्रतिस्पर्धी बन्नै पर्नेमा जोड दिँदै मन्त्री पुनले ऐनले त्यसका लागि मार्ग प्रशस्त गरेको चर्चा गरे। विगतमा लोडसेडिङ अन्त्य गर्ने ऊर्जा मन्त्रालय र विद्युत प्राधिकरणको एक मात्र लक्ष्य भए पनि अब ऊर्जामा आत्मनिर्भरतासँगै आन्तरिक र बाह्यबजार व्यवस्थापन गर्नुपर्ने चुनौती थपिएको मन्त्री पुनले बताए। आगामी वर्षभित्रै नेपालमा कूल जलविद्युत क्षमता कम्तिमा २६ सय मेगावाट पुग्ने भन्दै उनले मन्त्रीका रुपमाआफ्ना अगाडि बजारको व्यवस्थापन कसरी गर्ने भन्ने चुनौती खडा भएको उल्लेख गरे। कार्यक्रममा ऊर्जा मन्त्रालयका सचिव दिनेशकुमार घिमिरेले ठूला आयोजनामा लगानी गर्न निजी क्षेत्रलाई आग्रह गर्नुभयो। घिमिरेले मन्त्री पुनले मन्त्रालयमा आएपछि जारी गरेका श्वेतपत्रका धेरै काम सम्पन्न हुने चरणमा पुगेको बताए। तीन वर्षमा तीन हजार र पाँच वर्षमा पाँच हजार मेगावाट विद्युत उत्पादन गर्ने लक्ष्य निर्धारण भएकामा तीन वर्षमा तीन हजारको लक्ष्य करिब पुरा हुने चरणमा पुगेको उल्लेख गरे। यस्तै हाल ९० प्रतिशत जनताको पहुँचमा विद्युत सेवा पुगेको र आगामी दुई वर्षमा पुरै देशलाई पूर्ण विद्युतीकरण गर्ने गरी मन्त्रालयले काम गरिरहेको सचिव घिमिरेले जानकारी दिए।"
ऋतम्भरा परिष्कार गर्दागर्दै बिदा भए राष्ट्रकवि घिमिरे,"नेपाली हामी रहौँला कहाँ नेपालै नरहे उचाइ हाम्रो चुलिन्छ कहाँ हिमालै नरहे तराई हाम्रो सुनको टुक्रा हिमाल हिराको माटो र पानी पहिलो धन धर्तीका छोराको। नेपाली जनमनमा लोकप्रिय कविवर माधवप्रसाद घिमिरेको भौतिक शरीर अब रहेन। वर्तमान आधुनिक कविता, विशेषतः छन्द कविता र गीति लेखनमा सर्वाधिक शिखरमा पुगेका राष्ट्रकवि घिमिरेको मंगलबार साँझ लैनचौरस्थित निवासमा १०१ वर्षको उमेरमा निधन भएको हो। उनी आउँदो असोज ७ गते १०२ वर्ष पुग्दै थिए। उनको शवलाई अहिले निवासमै राखिएको छ भने साहित्यकार र शुभेच्छुकले श्रद्धाञ्जली दिएका छन्। कोरोना महामारीको जोखिमकै समय भए पनि उनको निवामा भीडभाड छ। राष्ट्रिकवि घिमिरेले विसं २०७२ मा त्रिभुवन विश्वविद्यालयबाट महाविद्यावारिधी र २०७४ मा नेपाली सेनाबाट मानार्थ सहायक रथीको उपाधिलगायत विभिन्न राष्ट्रिय सम्मान र पुरस्कार प्राप्त गरेका थिए। कविवर घिमिरेका छोरी मञ्जु अधिकारीले उनी उमेरगत कारणले पछिल्ला दिनमा सामान्य अवस्थ्य भएका थिए। घिमिरे आफ्नो जीवनको अर्को अनुपम कृति ऋतम्भरा महाकाव्य लाई प्रकाशनको तयारीमा थिए। छोरी अधिकारीका अनुसार उक्त महाकाव्यलाई उनले लगभग पूरा गरेका छन्। उनी छन्द मर्मज्ञ र परिष्कारवादी कवि भएकाले पटकपटक आफैले परिष्कार गरेपछि मात्रै प्रेसमा दिने बताएपछि प्रेसमा दिन नपाएको उनले सुनाइन्। महाकाव्यलाई अब भाइहरुले प्रकाशनमा ल्याउनेछन्। जीवन एक यात्रा हो, उनले भनिन्, बुबा अब नयाँ यात्रामा प्रविष्ट हुनुभएको छ। कविवर घिमिरेका पछिल्ला समयमा बुढेससम्मन् पनि ज्यून जानौँ यो जीवनीको रस प्यून जानौँ जस्ता भावका काव्यरस प्रकाशित भएका थिए। राष्ट्रकवि माधवप्रसाद घिमिरेको निधन घिमिरे सय वर्ष पुगेको वर्ष मस्र्याङ्दी वाड्यमय प्रतिष्ठानले उक्त वर्षभरि जन्म शताब्दी मनाई उनको दम्पतीसहित रथारोहण र राष्ट्रियस्तरको अभिनन्दनलगायत कार्यक्रम गरेको थियो। लमजुङको पुस्तुनमा विसं १९७६ असोज ७ गते पिता गौरीशङ्कर र माता द्रौपदीका कोखबाट जेठा सन्तानका रुपमा जन्मिएका घिमिरेको जन्म शताब्दी र अर्धाङ्गिनी महाकाली घिमिरे ८४ वर्ष प्रवेशको अवसरमा निवासमा सहस्र चन्द्रर्शनसहित पारिवारिक र शुभेच्छुकसँगको जमघट कार्यक्रम तय गरिएको थियो। घिमिरेको जेठी श्रीमती गौरीको विसं २००४ मा निधनपछि उनले रचेको गौरी शोककाव्य र अन्य दर्जनौँ काव्य, गीतिनाटक, कथा, यात्रा संस्मरण र अनुवाद विधामा उनका कृतिहरू लोकप्रिय मानिन्छन्। राष्ट्रकवि घिमिरेलाई नेपालमा महाकवि लक्ष्मीप्रसाद देवकोटापछिका सर्वाधिक लोकप्रिय स्रष्टा मानिन्छ। उनका नवमञ्जरी, घामपानी, नयाँ नेपाल र किन्नरकिन्नरी आदि कविता संग्र्रह प्रकाशित छन्। स्वच्छन्दतावादी र परिष्कारवादी भावधाराका कवि घिमिरेका गाउँछ गीत नेपाली जस्ता कैयौँ राष्ट्रिय भावका गीत र कविताहरू जनजिब्रोमा झुण्डिएका पाइन्छन्। उनका श्रीमती, दुई छोरा र ६ छोरी छन्। घिमिरेको अन्त्यष्टि बुधबार पशुपति आर्यघाटमा हुने पारिवारिक स्रोतले जानकारी दिएको छ । रासस"
बाढीपहिरोमा मृत्यु भएका व्यक्तिका परिवारलाई दुई लाख दिने सरकारको निर्णय,काठमाडौं : सरकारले बाढीपहिरोमा परेर मृत्यु भएका परिवारलाई दुई लाख राहत दिने निर्णय गरेको छ । सोमबारको मन्त्रिपरिषद् बैठकले यो निर्ण गरेको सरकारका प्रवक्ता एवम् संचार तथा सूचना प्रविधिमन्त्री डा युवराज खतिवडाले जानकारी दिए । प्रवक्ता खतिवडाका अनुसार बाढी पहिरोबाट कुनै परिवारको एक जनाको मृत्यु भएमा दुई लाख र दुई भन्दा बढी व्यक्तिले ज्यान गुमाएको भए प्रतिव्यक्ति एक लाखका दरले राहत दिने निर्णय भएको जानकारी दिए । सँगै बाढीपहिरोमा परेर घाइते भएकाको उपचार सरकारले गर्ने भएको छ । मन्त्रिपरिषद् बैठकले उपचार खर्च सरकारले तिर्नु निर्णय गरेको प्रवक्ता खतिवडाले बताए । उपचारपछि घर फर्किने यातायात खर्चसमेत सरकारले दिने भएको छ । बाढी र पहिरोले घर क्षति भएमा निर्माणका लागि एक लाख रुपैयाँ दिने निर्णयसमेत सरकारले गरेको छ ।
प्रशासनमा नागरिकता बनाउनेको भीड,"अछाम : जिल्ला प्रशासन कार्यालय अछाममा नागरिकता बनाउनेको भीड लाग्न थालेको छ। दैनिक ६० देखि ७० जना नागरिकता बनाउन आउने गरेको सहायक प्रमुख जिल्ला अधिकारी नन्द किशोर यादवले जानकारी दिए । नागरिकता बनाउने अधिकांश भारतबाट जिल्ला फर्किएका रहेको उनले बताए । कोरोनाका कारण रोजगार गुमाएर गाउँ फर्किएका अहिले नागरिकता बनाउन प्रशासन आउन थालेपछि भीड बढेको सहायक प्रजिअ यादवले बताए । उनले भने, 'नागरिकता बनाउने धेरै जस्तो भारतबाट आएका छन्, कहिलेकाहीँ ८० देखि ९० जनासम्म नागरिकता बनाउन आउने गरेका छन्, वर्षाका कारण बाटो अवरुद्ध हुँदा अझै नागरिकता बनाउन आउन पाएका छैनन्,यसले गर्दा कोरोनो जोखिम पनी उत्तिकै बढेको छ ।' सजगता अपनाएर सेवा दिइरहेको यादवले बताए । जिल्लामा पनि समुदायस्तरमा कोरोना भाइरस (कोभिड(१९) संक्रमण खिम बढ्दै गएपछि जिल्ला प्रशासन कार्यालय अछामले सेवालाई आलोपालो गर्दै आएको छ।प्रशासन कार्यालयमा हुने भीडभाड कम गर्न जिल्ला भरीका सेवाग्राहीलाई सेवा दिन बार तोकिएको छ । जिल्लाको साँफेबगर नगरपालिकाका सेवाग्राहीका लागी आइतबार तोकेको छ । यसैगरी ढकारी र तुर्माखाद गाउँपालिकाका लागि सोमबार, मेल्लेख रामारोशन गाउँपालिकाका लागि मंगलबार, कमलबजार र पञ्चदेवल बिनायक नगरपालिकाका लागि बुधबार, बान्नीगढी जयगढ र चौरपाटी गाउँपालिकाका लागि बिहीबार र मंगलसेन नगरपालिकाका सेवाग्राहीका लागि शुक्रबार तोकेको छ ।"
होम क्वारेन्टाइनले जोखिम,"बैतडी,डोटी : गत साता बैतडीको सुर्नया गाउँपालिका १६ जना भारतबाट फर्किए । उनीहरू होम क्वारेन्टाइनमा बस्ने भन्दै सिधै घर गए । पछिल्लो समय भारतलगायत अन्यत्रबाट फर्किनेहरू यसरी सोझै घर जान थालेपछि समुदायमा संक्रमणको जोखिम बढ्न थालेको छ । सिधै घर पुग्दा घर परिवार र समुदायमा कोरोना जोखिम बढ्दै गएको स्वास्थ्यकर्मी बताउँछन् । सरकारले होम क्वारेन्टाइनमा बस्न दिएपछि अहिले भारतबाट फर्केकाहरू सिधै घर जान थालेका छन् । यसले संक्रमणको जोखिम बढ्दै गएको छ, सुर्नया गाउँपालिकाका स्वास्थ्य शाखा प्रमुख रामसिंह महराले भने । उनका अनुसार स्थानीय तहले विद्यालयमा बनाएका क्वारेन्टाइन खाली छन् । अहिलेसम्म भारतबाट फर्किनेहरूमा मात्रै कोरोना संक्रमण देखिएकाले होम क्वारेन्टाइनका नाममा सिधै घर पठाउँदा जोखिम बढ्ने स्वास्थ्य कार्यालयका कोभिड सम्पर्क व्यत्तिा भुवनप्रसाद जोशीले बताए । उनले भने सिधै घर जान दिइयो भने कोरोनाको महामारी निम्त्याउन सक्छ । सरकारले जारी गरेको होम क्वारेन्टाइनको निर्देशिकामा ट्वाइलेट बाथरुम सहितको कोठा, झ्याल भएको, घर परिवारका अन्य सदस्यसँग घुलमिल हुन नसक्ने वातावरण हुुनुुपर्छ । साथैै स्वास्थ्यकर्मीको निगरानीसमेत उल्लेख गरिएको छ । तर, बैतडीको हकमा होमक्वारेन्टाइन प्रभावकारी नहुने उनले जोशी बताउँछन् । निर्देशिकामा भनेअनुसार व्यवस्था भएका हाम्रा घर छैनन् । नागरिकलाई क्वारेन्टाइनमा नबसाएर घर पठाउनु भनेको कोरोना निम्त्याउनु हो, उनले भने । बैतडीमा अहिलेसम्म समुदायमा संक्रमण नदेखिए पनि सर्तकता अपनाउनुपर्ने जोशीले बताए । बैतडीको हकमा होम क्वारेन्टाइनको अवधारणा प्रभावकारी नहुने भएकाले संस्थागत क्वारेन्टाइनको अभ्यासलाई निरन्तरता दिइने प्रमुख जिल्ला अधिकारी मोहनराज जोशी बताउँछन् । घर फर्किनेहरूलार्ई अनिवार्य क्वारेन्टाइनमा राख्न आग्रह गरिएको उनको भनाइ छ । सामूहिक रूपमा गौरा मनाउन रोक कोरोना संक्रमणको जोखिम बढ्दै गएपछि यो वर्ष सामूहिक गौरा नमाउन जिल्ला प्रशासनले निर्देशन दिएको छ । सरकारले चाडपर्व मनाउँदा भीडभाड नगर्न, सामूहिक रूपमा भेला नहुन आग्रह गरे बमोजिम यस्तो आग्रह गरिएको प्रमुख जिल्ला अधिकारी जोशीले बताए । उनले भने भेला भएर गौरा मनाउने चलन छ । यो वर्ष कोरोना भाइरसको महामारी भएकाले हामीले सबै स्थानीय तहमार्फत परिवारमै चाडपर्व मनाउन भनेका छौं । सामूहिक रूपमा जमघट हुन दिइने छैन् । गौराको समयमा अन्यत्र रहेकाहरू पनि घर फर्केने चलन छ । तर, यो वर्ष कोरोनाका कारण गौराको खासै चहलपहल नभएको दशरथ चन्द नगरपालिका १ का पुष्कर भट्टले बताए । संक्रमित भारतबाट आएका डोटीमा कोरोना संक्रमितको संख्या सात सय ४४ जना पुगेको छन् । सुदूरपश्चिम प्रदेशमा कैलालीपछि सबैभन्दा बढी संक्रमित भएको जिल्ला डोटी हो । सात सय ४४ मध्ये १३ जना मात्रै स्थानीय तहको आइसोलेसनमा छन् भने अन्य डिस्चार्ज भएर घर र्फिर्कएका छन् । भारतबाट आएकामा संक्रमण देखिए हो । तीन जना भने भारतबाट आएका पुुरुषका श्रीमती रहेका जिल्ला स्वास्थ्य कार्यालयका प्रमुख रमेश मलासीले बताए । संक्रमितको संख्या बढी देखिए पनि डोटीमा समुदायस्तरमा अझैं कोरोना फैलिएको छैन । स्वास्थ्य मन्त्रालयको मापदण्डअनुसार संक्रमण देखिएका व्यत्तिाहरूलाई स्वाब लिइएको दिनदेखि १४ दिनसम्म क्वारेन्टाइनमा राखेर मात्रै घर पठाइएको मलासीले बताए । भारतबाट आएका बाहेक समुुदायका अन्य आठ सय जनाको स्वाब संकलन गरिएकोमा ५ सय ७० जनाको रिपोर्ट आइसकेको छ । सबैको रिपोर्ट नेगेटिभ आएको हो । यसैबीच भित्रिएको १९ दिन बितिसक्दा समेत अझै पीसीआर मेसिन जडान हुन सकेको छैन । प्रदेश सरकारमार्फत आएको मेसिन जिल्ला अस्पतालमा राखिएको छ । मेसिन साउन १३ गते ल्याइएको थियो । अबको केही दिनमै मेसिन जडान गरिने जिल्ला अस्पताल सञ्चालन समितिका अध्यक्ष यज्ञराज जोशीले बताए । मेसिन जडान गर्ने प्राविधिक नआएको ढिलो भएको गएको हो, उनले भने, २३ दिनमा प्राविधिक पुग्छन् अनि काम सुरु हुन्छ । स्वाब परीक्षणका लागि तालिम प्राप्त जनशत्तिा तयारी अवस्थामा रहेका उनले बताए ।"
संक्रमणको आशंकामा प्रेस काउन्सिलको सचिवालय बन्द,"काठमाडौं : कर्मचारीमा कोरोना भाइरस (कोभिड१९) संक्रमणको आशंकामा प्रेस काउन्सिलको सचिवालय बन्द भएको छ । काउन्सिलका सूचना अधिकारी दीपक खनालले विज्ञप्ति सार्वजनिक गर्दै शुक्रबारसम्म कार्यालय बन्द रहने जानकारी दिएका हुन् । सूचना अधिकारी खनालका अनुसार काउन्सिलमा कार्यरत कर्मचारी र आन्तरिक अडिटरलाई समेत ज्वरो आउने, खोकी लाग्ने लक्षण देखिएपछि शुक्रबारसम्म बन्द गर्ने निर्णय मंगलबार बसेको काउन्सिल बोर्ड बैठकले गरेको हो । कर्मचारीको कोरोना परीक्षणका लागि स्वाब दिइएको र रिपोर्ट नआउँदासम्मका लागि कार्यालय बन्द भएको विज्ञप्तिमा उल्लेख छ । कार्यालय बन्द भए पनि उजूरी अनलाइनबाट लिइने उनको भनाइ छ । आचारसंहिताको अनुगमन भने निवासबाटै हुने खनालले सार्वजनिक गरेको विज्ञप्तिमा भनिएको छ ।"
पीसीआर परीक्षणलाई व्यवस्थित गरिँदै,"विराटनगर : कोरोना भाइरस शंकास्पदको स्वाब संकलनपछि गरिने पीसीआर परीक्षणलाई प्रदेश १ मा व्यवस्थित गरेर लगिने भएको छ । पावर र पहुँच हुनेको पीसीआर परीक्षण रिपोर्ट चाँडै प्राप्त हुने तथा पावर नपुग्नेको एक सातासम्म पनि रिपोर्ट नआउने गरेको पाइएपछि सामाजिक विकास मन्त्रालयले यस विषयमा चासो दिएको हो । कोरोना संक्रमण तीव्र रुपमा फैलिएर संक्रमित हुनेको दर बढेसँगै सीमित क्षमतालाई भरपुर सदुपयोग गर्दै परीक्षणलाई व्यवस्थित बनाएर लैजान लागिएको हो । मन्त्री जीवन घिमिरेको अध्यक्षतामा बसेको बैठकले परीक्षणलाई व्यवस्थित र वैज्ञानिक बनाउनुको विकल्प नभएको निस्कर्ष निकालेको छ । मन्त्रालयले कस्ता शंकास्पदलाई परीक्षणमा प्राथमिकता दिने भनेर पनि छुट्याएको छ । सघन उपचार कक्षमा उपचाररत र सिकिस्त बिरामीहरु, कोभिड१९ जस्तै लक्षण भई शंकास्पद कारणले मृत्यु भएका व्यक्तिहरु, चिकित्सकको सल्लाह बमोजिम लक्षण देखिएका व्यक्तिहरु, तत्कालै शल्यक्रिया गर्नु पर्ने बिरामीलाई परीक्षणमा प्राथमिकता दिइने प्रदेश अस्पताल विकास तथा चिकित्सा सेवा महाशाखा प्रमुख सागर प्रसाईले बताए । उनले संक्रमित व्यक्तिको प्रत्यक्ष सम्पर्कमा आएका परिवारका सदस्यहरु र संक्रमितसँग १५ मिनेटभन्दा बढी एक मिटरको दूरी कायम नगरी प्रत्यक्ष सम्पर्कमा रहेका व्यक्तिहरुलाई न्यूनतम ५ दिन होम आइसोलेसनमा बसेपछि पीसीआर परीक्षणको प्राथमिकतामा राखिएको बताए । विदेशबाट आएर न्यूनतम पाँच दिन क्वारेन्टाइनमा बसेका व्यक्तिहरु र कोभिड१९ संक्रमण व्यवस्थापनका लागि फ्रन्टलाइनमा खटिएका स्वास्थ्यकर्मी, सुरक्षाकर्मी तथा अन्य कर्मचारीहरु पीसीआर परीक्षणको प्राथमिकतामा पर्ने जानकारी प्रसाईले दिए । दायरा बढाइँदै परीक्षणलाई व्यवस्थित गरिएपछि रिपोर्ट समयमा नआएर तनावमा परेका सर्वसाधारणलाई राहत पुग्ने अपेक्षा गरिएको छ । परीक्षणमा ढिलाई हुँदा र प्राथमिकतामा नपर्दा कतिपयको रिपोर्ट एक सातासम्म पनि प्राप्त हुन सकिरहेको छैन ।परीक्षण गर्न स्वाब दिएका कतिपयको मृत्यु भइसक्दा पनि लामो समयसम्म रिपोर्ट आउने गरेको थिइन् । प्रदेश १ मा रहेका चारवटा प्रयोगशालाबाट अहिले पीसीआर परीक्षणको काम भइरहेको छ । विराटनगरको कोशी अस्पताल, प्रदेश जनस्वास्थ्य प्रयोगशाला, बीपी कोइराला स्वास्थ्य विज्ञान प्रतिष्ठान धरान र झापाको मेची अञ्चल अस्पतालबाट पीसीआर परीक्षण हुँदै आएको छ । हालसम्म प्रदेश १ मा ६७ हजार एक सय ७८ जनाको पीसीआर परीक्षण गरिएको छ । परीक्षण गरिएका मध्ये दुई हजार ९३ जनाको रिपोर्ट पोजिटिभ आएको छ ।"
गर्भवतीसहित तीनजनामा कोरोना संक्रमण पुष्टि,धरान : सुत्केरी हुन बीपी कोइराला स्वास्थ्य विज्ञान प्रतिष्ठान धरान आएकी गर्भवतीसहित तीनजनामा कोरोना भाइरस संक्रमण पुष्टि भएको छ । प्रतिष्ठानको प्रसूति विभागमा सुत्केरी गराउन आएकी धुनुषाकी २९ वर्षीय महिलामा कोरोना संक्रमण देखिएको प्रतिष्ठानका प्रवक्ता डा निदेश सापकोटाले बताए । प्रतिष्ठानको प्रसूति विभागमा पाठेघरको शल्यक्रिया गर्न भर्ना आएकी अर्की ३५ वर्षीया महिला र शिशु वार्डकी स्टाफ नर्सलाई समेत कोरोना पुष्टि भएको डा सापकोटाले बताए । प्रतिष्ठानको शिशु वार्डमा कार्यरत नर्सको भने कन्ट्रयाक ट्रेसिङका आधारमा पीसीआर परीक्षण गरिएको थियो । यस अगाडि प्रतिष्ठानमा कार्यरत ६ नर्स र २ डाक्टरमा कोरोना पुष्टि भएको थियो । गर्भवतीसहित तीनैजनालाई उपचारका लागि मंगलबार कोभिड अस्पताल भर्ना गरिएको छ । प्रसूति वार्डमा भने सेनिटाइजर गरिएको डा सापकोटाले बताए । बिरामी संक्रमित भएका स्थानबाट पीसीआर चेक नगरी पठाउने गरेका कारण वीपी प्रतिष्ठानमा समेत कोरोनाको जोखिम बढेको छ ।
विद्यार्थीको विरोधपछि ए लेभलको नतिजा रद्द,"काठमाडौ : क्याम्ब्रीज विश्वविद्यालयले ए लेभलको नतिजामा सुधार गरेर फेरि प्रकाशन गर्ने भएको छ। पहिलोपटक प्रकाशन गरेको नतिजामा नेपालका क्याम्पसमा ए लेभल पढिरहेका विद्यार्थीले असन्तुष्टि जनाएपछि दोस्रोपटक नतिजा प्रकाशन गर्ने विश्वविद्यालयले जनाएको छ। क्याम्पसहरुले ए लेभल पढाइको मान्यता दिएको बेलायतस्थित क्याम्ब्रिज विश्वविद्यालयले नतिजा प्रकाशन गर्दा अनियमितता गरेको गुनासो गर्दै विद्यार्थी आन्दोलित भएका थिए। क्याम्ब्रिजले ए लेभको नतिजा गत साता सार्वजनिक गरेको थियो। कोरोना भाइरस (कोभिड१९) संक्रमणका कारणले परीक्षा सञ्चालन गर्न नसकेपछि विश्वविद्यालयले विद्यार्थीको मूल्यांकन गरेर अंक पठाउन सम्बन्धित क्याम्पस र शिक्षकलाई अनुमति दिएको थियो। सोही अनुमतिको आधारमा मूल्यांकन गरेर पठाएको अंकमा व्यापक हेरफेर गरेर विश्वविद्यालयले नतिजा प्रकाशन गरेको विद्यार्थीको आरोप छ। क्याम्ब्रिजले नतिजा प्रकाशन गर्दा ए ग्रेड ल्याउन सक्ने विद्यार्थीलाई डी दिएको छ। डी मात्रै ल्याउने क्षमता भएका विद्यार्थीलाई ए दिएको विद्यार्थीको गुनासो छ। क्याम्ब्रीजले सार्वजनिक गरेको सूचनामा कलेजले पठाएको भन्दा माथिल्लो ग्रेड आएका विद्यार्थीको नतिजा यथावत रहनेछ। कलेजले पठाएको भन्दा तल्लो ग्रेड आएको विद्यार्थीको नतिजामा कलेजले पठाएकोलाई नै मान्यता दिइनेछ। नतिजा सच्याउन माग गर्दै विद्यार्थीले ब्रिटीस काउन्सिल अगाडि धर्ना दिँदै आएका छन्। उनीहरुले चिठ्ठा सार्वजनिक गरे जसरी नतिजा दिन बन्द गर, शिक्षकलाई विश्वास गर भन्ने प्लेकार्ड बाकेर काउन्सिल अगाडि धर्ना दिएका थिए। काउन्सिललाई पत्राचार गरेर नतिजा सच्याउन उनीहरुले लिखित अनुरोध समेत गरिसकेका छन्। नेपालमा ए लेभलको परीक्षा सञ्चालन, नतिजा प्रकाशनलगायत अन्य व्यवस्थापन काउन्सिलले गर्छ। मल्पि एकेडेमीमा ए लेभल पढिरहेका एक विद्यार्थीले भने, 'नतिजामा थुप्रै त्रुटि छन्। राम्रो नतिजा ल्याउने आशामा रहेका विद्यार्थीलाई निराश बनाएको छ। कतिपय विद्यार्थीले सोच्दै नसोचेको ग्रेड पाएका छन्।' नतिजा प्रकाशन भएपछि स्नातक तहमा अध्ययन तयारी गरिरहेका थुप्रै विद्यार्थी नतिजा गडबड भएपछि अध्ययनबाट बञ्चित हुने अवस्था आएको उनीहरुको गुनासो छ। उनले भने, 'थुप्रै साथीहरु विश्वविद्यालयमा छात्रवृत्तिका लागि छनौटसमेत भइसकेका छन्। उनीहरु नतिजा मात्र कुरेर बसेका थिए। तर अकस्मात नतिजा नराम्रो आएपछि छात्रवृत्तिमा पढ्न पाउनु त कता हो कता, स्नातकमा भर्ना नै हुन नपाउने अवस्थामा पुगेका छन्।' नतिजाबारे विद्यार्थीले लिखित रुपमै असन्तुष्टि पोखेका थिय। काउन्सिलले भने दुई चार दिन कुर्न भनेको थियो। ए लेभलको पढाइ सञ्चालन गरिरहेको जेभिएर इन्टरनेसनल कलेजका प्रमुख कार्यकारी अधिकृत लोक भण्डारीले विद्यार्थीलाई अन्याय हुने गरी नतिजा प्रकाशन भएको बताए।"
बीपीमा प्लाज्मा थेरापीबाट कोरोना संक्रमितको उपचार,धरान : बीपी कोइराला स्वास्थ्य विज्ञान प्रतिष्ठान धरानमा कोरोना भाइरस (कोभिड१९) संक्रमित बिरामीका लागि प्लाज्मा थेरापी सुरु गरिएको छ । प्रतिष्ठानको कोभिड अस्पतालमा चिकित्सकले सोमबार राती धरानमा पहिलो पटक प्लाज्मा थेरापी सुरु गरेका हुन् । प्रतिष्ठानको कोभिड अस्पतालमा भर्ना भएका धरान ८ का ६७ वर्षीय पुरुषलाई प्लाज्मा थेरापी गरिएको प्रतिष्ठानका मेडिसिन विभाग प्रमुख डा संजिवकुमार शर्माले जानकारी दिए। कोरोना भाइरस संक्रमणबाट निको भएका मोरङको सुन्दर हरैचा नगरपालिकाका एक युवाले प्लाज्मा दान गरेपछि संक्रमित वृद्धलाई प्लाज्मा चढाइएको डा शर्माले बताए । प्लाज्मा थेरीपी गर्न कोरोना संक्रमणबाट निको भएका व्यक्तिको रगत आवश्यक पर्दछ । कोरोना निको भएका व्यक्तिको शरीरमा भाइरससँग लड्न एन्टिबडी उत्पादन भएको हुनाले प्लाज्मा छुट्याएर संक्रमित बिरामीलाई प्लाज्मा चढाइएको डा शर्माले बताए । संक्रमित भएर निको भएका व्यक्तिको शरिरमा बनेको एन्टिबडी संक्रमित व्यक्तिलाई प्लाज्मा चढाउँदा कोरोना भाइरसलाई मार्ने र संक्रमित व्यक्ति निको हुने डा शर्माले बताए । उनले कोरोना जितेर घर फर्कएकालाई आफ्नो प्लाज्मा दान गरी अन्य बिरामीको जीवन रक्षा गर्न सबैमा अनुरोध गरेका छन् । कोरोना भाइरस संक्रमित जसको रोग प्रतिरोधात्मक क्षमता कम छ त्यस्ता बिरामीलाई प्लाज्मा थेरापी गर्दा निको पार्न सहज हुने डा शर्माले बताए। उनले प्रतिष्ठानको सम्पर्कमा आएर प्लाज्मा दान गर्न आव्हान गरेका छन् । यस अगाडि विराट नर्सिङ होमका संचालक डा ज्ञानेन्द्र कार्कीलाई पनि प्लाज्मा थेरामी गरिएको थियो । उनी हाल कोरोनामुक्त छन् ।
"६ चिकित्सकसहित १५३ जनामा कोरोना संक्रमण, पर्सामा संक्रमितको संख्या १४ सय ७४ पुग्यो","वीरगन्ज : पर्सामा एकै दिन १ सय ५३ जनामा कोरोना संक्रमण पुष्टि भएको छ ।वीरगन्जस्थित नारायणी अस्पतालको प्रयोगशाला र काठमाडौंको टेकुस्थित राष्ट्रिय जनस्वास्थ्य प्रयोगशालामा सोमबार राती गरिएको परीक्षणमा पर्साका १ सय ५३ जनामा संक्रमण पुष्टि भएको जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए । बयोधा अस्पतालमा मात्रै ३० जना संक्रमित उनका अनुसार टेकुस्थित प्रयोगशालामा गरिएको परिक्षणमा वीरगन्जको नारायणी बयोधा अस्पतालका मात्रै डाक्टर, नर्स गरी ३० जनामा संक्रमण भेटिएको हो । बयोधा अस्पतालका ६ जना डाक्टर, ११ जना नर्स, १२ जना कर्मचारी र २ जना बिरामी गरी ३० जनामा संक्रमण पुष्टि भएको स्वास्थ्य निरीक्षक जयमोद ठाकुरले जानकारी दिए । यस्तै टेकुकै प्रयोगशालामा सोमबार राती गरिएको परीक्षणमा पर्साका अन्य ६८ जनामा संक्रमण पुष्टि भएको ठाकुरले जानकारी दिए । वीरगन्ज ११ श्रीपुर विद्यापिठ माविमा स्वाब दिएका मध्ये ५७ जना र त्रिजुद्ध माविमा स्वाब दिएका मध्ये ११ जना गरि ६८ जनामा संक्रमण पुष्टि भएको हो । यसैगरी वीरगन्जस्थित नारायणी अस्पतालको प्रयोगशालामा सोमबार राती गरिएको परीक्षणमा पनि पर्साकै ५५ जनामा संक्रमण पुष्टि भएको स्वास्थ्य निरीक्षक ठाकुरले जानकारी दिए । संक्रमण पुष्टि भएका ५५ जनामध्ये सबैभन्दा बढी पर्साको बहुदरमाइ नगरपालिकाका २५ जना रहेका छन् । बहुदरमाइ नगरपालिका ४ का मात्रै २० जना तथा वडा नम्बर ५ , ६ , ७ , ८ र ९ का ११ जना रहेका छन् । कन्ट्याक्ट ट्रेसिङका क्रममा गत साउन ३० गते बहुदरमाई नगरपालिकाको स्वास्थ्य चौकीमा ७७ जनाको स्वाब संकलन गरिएका मध्ये २५ जनामा कोरोना संक्रमण पुष्टि भएको स्वास्थ्य निरिक्षक ठाकुरले जानकारी दिए । यस्तै जिल्ला प्रहरी कार्यालय पर्साका ५ र वडा प्रहरी कार्यालय वीर्ताका २ गरी ७ जना प्रहरीमा पनि कोरोना संक्रमण पुष्टि भएको छ । वीरगन्ज महानगरपालिका वडा नम्बर १० मूर्ती चोकका ८ जना, वीरगन्जको छपकैयका ६ जना , वीरगन्ज ४ वीर्ताका ३ जना , नेशनल मेडिकल कलेजका २ जना , वीरगन्ज ८ , ११ , १४ र १६ का ११ जनामा पनि संक्रमण पुष्टि भएको स्वास्थ्य निरिक्षक ठाकुरले जानकारी दिए । सोमबार राति १५३ जनामा संक्रमण पुष्टि भएसँगै पर्सा जिल्लामा संक्रमितको संख्या १ हजार ४ सय ७४ पुगेको जिल्ला प्रशासन कार्यालय पर्साले जनाएको छ ।साउन यता मात्रै पर्सामा १ हजार ३ सय १७ जनामा संक्रमण पुष्टि भएको हो ।"
जीप दुर्घटनामा २ जना घाइते,सुर्खेत : जिल्लाको वीरेन्द्रनगर १५ साल्डाँडामा मंगलबार बिहान जीप दुर्घटना हुँदा २ जना घाइते भएका छन् । छेडा र लादेकोको भित्र साल्डाँडाको कच्चीबाटोमा बिहान करिब ९ बजे जीप दुर्घटना भएको हो । वीरेन्द्रनगरबाट चामल लिएर दैलेखतर्फ जाँदै गरेको लुअअ क ४७६६ नम्बरको जीप सडकबाट करिब ६ सय मिटर तल खसेको ट्राफिक प्रहरी जवान रामबहादुर रानाले बताए । दुर्घटनामा घाइते चालक २७ बर्षिय टोपबहादुर खासु मगर र गाडी मालिक निर्देश शर्मालाई उपचारका लागि वीरेन्द्रनगर ल्याइएको छ ।
करेन्ट लागेर मजदुरको मृत्यु,धरान : सुनसरीको बर्जु गाउँपालिका ५ मा रहेको ईष्टन सुगरमिलमा काम गर्ने ४२ वर्षीय तेजनारायण चौधरीको मंगलबार मृत्यु भएको छ । बिहान १० बजेतिर मिलमा काम गर्ने क्रममा करेन्ट लागेर घाइते भएका थिए। उपचारका क्रममा विराटनगरको गोल्डेन अस्पतालमा मृत्यु भएको सुनसरीका प्रहरी प्रमुख एसपी कमल थापाले जानकारी दिए । घटनाबारे थप अनुसन्धान भइरहेको प्रहरीले जनाएको छ।पोष्टमार्टमपछि मृतकको शव परिवारलाई जिम्मा लगाउने तयारी भइरहेको छ ।
६ थपिएसँगै कर्णालीमा कोरोना संक्रमितको संख्या २ हजार ८७ पुग्यो,सुर्खेतः कर्णाली प्रदेशमा थप ६ जनालाई कोरोना भाइरस (कोभिड१९) संक्रमण पुष्टि भएको छ । पछिल्लो २४ घण्टामा दैलेख अस्पतालदैलेख र चौरजहारी नगरपालिका पीसीआर प्रयोगशालारुकुम (पश्चिम)मा गरिएको परीक्षणमा थप ६ जनामा कोरोना पृष्टि भएको हो । कोरोना भाइरस संक्रमण हुनेमा दैलेखका ५ जना र रुकुमपश्चिमका १ जना रहेको सामाजिक विकास मन्त्रालयका स्वास्थ्य शिक्षा अधिकृत नवराज कँडेलले जानकारी दिए । योसँगै कर्णालीमा कोरोना संक्रमितको संख्या २ हजार ८७ पुगेको छ ।कर्णालीमा पछिल्लो २४ घण्टामा ६ सय ५५ जनाको स्वाब परीक्षण गरिएको थियो ।जसमध्ये थप ६ जनामा कोरोना संक्रमण पुष्टि भएको हो । कर्णालीमा हालसम्म ४८ हजार ६ सय ३१ जनामाको पीसीआर परीक्षण गरिएको छ । एक हजार नौ सय ३२ जना कोरोनामुक्त भएका छन्।कोरोनाले ६ जनाको मृत्यु भइसकेको छ ।
एकै दिन पोखरामा २ जना कोरोना संक्रमितको मृत्यु,पोखरा : गएको २४ घन्टाभित्र पोखरामा कोरोना संक्रमणबाट २ जना बिरामीको मृत्यु भएको छ । पछिल्लोपटक मंगलबार बिहान साढे १० बजेपछि पोखरा १६ का ८७ वर्षीय वृद्धको मृत्यु भएको हो । उनको मृत्युको पृष्टि पोखरा स्वास्थ्य विज्ञान प्रतिष्ठान अन्तर्गतको पश्मिाञ्चल क्षेत्रीय अस्पतालले गरेको छ । अस्पतालका निर्देशक डा अर्जुन आचार्यका अनुसार ३२ साउनमा ती बिरामी अस्पताल भर्ना भएका थिए । भदौ १ गते कोरोना संक्रमण पुष्टि भएका उनमा मिर्गालाको समस्या र मधुमेह थियो । सोमबार राति मात्रै अर्का एक बिरामीको पनि पोखरामा मृत्यु भएको छ । तनहुँबाट ल्याइएकी ५० वर्षीया महिलाको सोमबार राति कास्की सेवा अस्पतालमा मृत्यु भएको हो । तनहुँको व्यास नगरपालिकाकी ती बिरामी ३२ साउनमा पोखरा ल्याइएकी थिइन् । उनमा मृत्युपछि कोरोना पुष्टि भएको हो । उनको स्वाब आइतबार लिइएको थियो । मंगलबार आएको रिपोर्टमा कोरोना भाइरस पोजिटिभ देखिएको थियो ।
विराटनगरका ९६ सहित प्रदेश १ मा १३९ जना कोरोना संक्रमित थपिए,"विराटनगर : केही दिनयता कोरोना भाइरसको संक्रमण तीव्ररुपमा फैलिइरहेको विराटनगरमा ९६ सहित मंगलबार प्रदेश १ मा एक सय ३९ जना नयाँ संक्रमित थपिएका छन् । विराटनगरमा ९६ जना थपिएकामा ३१ महिला र ६५ पुरुष छन् । प्रदेश राजधानी विराटनगरमा हालसम्म संक्रमित संख्या छ सय ९१ पुगेको छ । यति धेरै संख्यामा विराटनगरमा कोरोना संक्रमित भेटिएको यो नै पहिलो पटक हो । विराटनगरसहित मोरङमा एक सय पाँच, झापामा २०, सुनसरीमा छ, संखुवासभामा तीन, उदयपुरमा दुई, पाँचथरमा एक र प्रदेश बाहिरका दुई जनामा कोरोना पुष्टि भएको छ । प्रदेश १ मा एकै दिन संक्रमण देखिएका एक सय ३९ जनामध्ये ४२ महिला र ९७ पुरुष रहेको सामाजिक विकास मन्त्रालयले जनाएको छ । प्रदेश १ मा मंगलबार दुई हजार छ सय ३१ जनाको पीसीआर परीक्षण गरिँदा एकै दिन यतिधेरै जनामा पहिलो पटक संक्रमण पुष्टि भएको हो । हालसम्म प्रदेशमा ७० हजार एक सय दुई जनाको पीसीआर परीक्षण भएको सामाजिक विकास मन्त्रालयले जनाएको छ । विराटनगर बाहेक मोरङको बूढीगंगामा दुई महिला र तीन पुरुष, सुन्दरहरैँचामा एक महिला एक पुरुष, ग्रामथान र पथरीशनिश्चरेमा एकएक जना पुरुषको रिपोर्ट पोजेटिभ आएको छ । झापाको दमकमा सात पुरुष, भद्रपुरमा एक महिला, पाँच पुरुष, झापा गाउँपालिकामा दुई पुरुष, कनकाइमा एक महिला र झापाको स्थानीय तह नखुलेका चार जना पुरुषमा कोरोना देखिएको छ । सुनसरीको इटहरीमा एक महिला दुई पुरुष, धरानमा दुई महिला एक पुरुष, संखुवासभाको सभापोखरीका तीन पुरुषको रिपोर्ट पोजेटिभ आएको सामाजिक विकास मन्त्रालयले जनाएको छ । मन्त्रालयकाअनुसार उदयपुरको बेलका र त्रियुगामा एकएक पुरुष, पाँचथरको कुम्मायकमा एक महिला र धनुषाकी एक महिला तथा महोत्तरीकी एक महिलामा संक्रमण देखिएको छ । प्रदेश १ मा हालसम्म कोरोना संक्रमितको संख्या दुई हजार दुई सय ३२ पुगेको छ । प्रदेश १ बाट मंगलबार ३४ जना डिस्चार्ज भएका छन् । कोशी अस्पताल कोभिड१९ उपचार केन्द्र विराटनगरबाट १६ र बीपी कोइराला स्वास्थ्य विज्ञान प्रतिष्ठान धरानबाट १८ जना डिस्चार्ज भएका छन् । डिस्चार्ज हुनेमा मोरङका २०, सुनसरीका १२ र झापाका दुई जना छन् । प्रदेश १ मा सफल उपचारपछि कोरोना जितेर डिस्चार्ज हुनेको संख्या एक हजार एक सय ३३ पुगेको छ ।"
चुरेक्षेत्रमा पहिरोले ३५ परिवार विस्थापित,"डडेल्धुरा : आलिताल गाउँपालिकाको चुरे क्षेत्रमा पहिरो खस्दा करिब ३५ परिवार विस्थापित भएका छन । वडा नं ७ को बलौच, कोईराली, खिन्नेभाडी र वबाच गाउँमा पहिरो जाँदा उक्त परिवार विस्थापित भएका हुन् । अहिले पनि पहिरो खसिरहेको छ । अन्य बस्तीमा पनि पहिरोको जोखिम रहेको छ । गाउँलेहरुलाई सुरक्षित स्थानमा सार्ने काम भइरहेको वडा अध्यक्ष वीरबहादुर बोहराले बताए । तर स्थानीय सुरक्षित स्थानमा जान मानिरहेका छैनन् । अन्नबाली, पशुचौपायलगायतका मालसामान गाउँ घरमै रहेको बताउँदै सुरक्षित स्थानमा जान नमानी रहेको वडा अध्यक्षले जानकारी दिए । सरकारले केही न केही गर्नुपर्छ । विद्यालयमा गएर के गर्ने । के खाने । अहिले त बाँचुला पछि के खाने के लागाउने भनेर स्थानीय सुरक्षित स्थानमा जान नमानी रहेको अध्यक्षको भनाछ छ । अहिले उनीहरुको जीउधनको सुरक्षाका लागि अन्यन्त्र सार्ने जोहो भइरहेको अध्यक्ष बोहराले बताए । पहिरोले अहिलेसम्म तीनवटा घर पुरेको छ । केही घरका दिवाल भत्केका छन्। बस्तीका घरहरु धरापमा रहेको स्थानीयले बताए । स्थानीय गाउँपालिकाका प्राविधिक टोलीलाई खटाइ जोखिममा रहेका घरपरिवारलाई सुरक्षित स्थानतिर सार्न पहल लागि पठाइएको प्रमुख जिल्ला अधिकारी बन्धुप्रसाद वास्तोलाले बताए । आफूहरु पनि ती गाउँहरुमा आवश्यक राहात र औषधि बोकेर जाने तयारि गरिरहेको प्रजिअ वास्तोलाले बताए । गाउँको माथि र तलबाट पहिरो खस्ने क्रम जारी छ । गाउँमाथिको पहाड पुरै चर्किएको जानकारी दिए । ज्वालमुखी गएको जस्तो गरी बलौचको पहाड चर्किएको वडा अध्यक्ष बोहराले बताए ।अन्य स्थान तथा जिल्लाबाट राहात सामग्री लगेर जान पनि समस्या छ । दुर्गम बस्ती भएका कारण पैदल २ घण्टा लाग्छ। कच्ची बाटो पहिरोको कारण अवरुद्ध छ । लगातारको वर्षापछि गत साउन १८ गते देखि नै यी बस्तीमा पहिरो खस्न सुरु भएको थियो । दशकअघि पनि यी स्थानमा पहिरो गएको वडा अध्यक्षले जानकारी दिए ।केही गाउँलेलाई विद्यालय र बाल विकास केन्द्रमा सारिएको छ । नेपाल रेडक्रस सोसाइटी डडेल्धुराले करिब एक दर्जन बढी त्रिपाल उपलब्ध गराएको छ । सोमबार करिब दुई घण्टा हिँडेर केही त्रिपाल पुर्याउन सकिएको रेडक्रसकर्मीले जानकारी दिए । बलौचका बस्तीलाई नजिगडाको सरस्वती प्रावि, वबाचिकालाई बालविकास केन्द्र र सामुदायिक भवन बलौच र खिन्नेभाडीका बस्तीलाई नारीमा रहेका भवनमा सार्न थालिएको छ।गाउँपालिका स्तरामा पनि बैठक बसी मुचुल्का उठाइ सहयोगका लागि प्रदेश र संघीय सरकारलाई गुहार गर्ने निर्णय भएको आलिताल गाउँपालिकाले जनाएको छ । जोखिममा रहेका बस्तीको उद्धार र राहातका लागि सबैको सहयोग चहिने गाउँपालिकाले जनाएको छ।"
स्याङ्जा अस्पताल एक साताका लागि सिल,"स्याङजा : सोमबार साँझ कोरोना संक्रमण पुष्टि भएका ६० वर्षीय पुरुष कैदीबन्दीको उपचारमा संलग्न भएको भन्दै जिल्ला अस्पताल स्याङ्जा एक साताका लागि सिल गरिएको छ । कारागारमा रहेका ती पुरुषमा ज्वरो, रुघाखोकी र श्वासप्रश्वासमा समस्या देखिएपछि शनिबार सदरमुकामस्थित अस्पतालमा उपचारका लागि पुर्याइएको थियो । उपचारमा संलग्न चिकित्सकको टोलीले कोभिडको शंका गरी उनको नमूना स्वाब परीक्षणका लागि आइतबार साँझ पोखरा पठाएको थियो । संक्रमितका उपचारमा संलग्न सम्पूर्ण चिकित्सक, स्वास्थ्यकर्मी र सम्पर्कमा आएका अन्य व्यक्तिको कन्ट्याक्ट ट्रेसिङ गर्नुपर्ने र अस्पतालको निर्मलीकरण गर्नुपर्ने भएको जनाउँदै एक साताका लागि अस्पतालबाट हुने सबै सेवा बन्द गरी सम्बन्धित चिकित्सक टोलीलाई सेल्फ क्वारेन्टाइनमा बस्ने गरी बन्द गर्ने निर्णय गरिएको प्रमुख जिल्ला अधिकारी गंगाबहादुर क्षत्रीले जानकारी दिए । कैदीबन्दीमा कोरोना पुष्टि भएको खबर सार्वजनिक भएसँग मंगलबार बिहान बसेको जिल्ला कोभिड संकट व्यवस्थापन केन्द्रको बैठकले अस्पताल सिल गर्ने निर्णय गरेको अस्पताल प्रमुख मेडिकल सुपरिटेण्डेन्ट डा सुशिल मरासिनीले बताए । अस्पताल बन्द भएसँगै सेवाग्राहीमा पर्नसक्ने असुविधाप्रति क्षमाप्राथि रहेको जनाउँदै कोभिड विरुद्धको लडाइमा आवश्यक सावधानी अपनाउन समेत सूचित गराइएको छ । संक्रमितको उपचारका लागि पोखरा रिफर गरिएको अस्पतालका प्रवक्ता डा अन्जु अर्यालले बताइन् ।"
चौधरी फाउण्डेसनको भेन्टिलेटर सहयोग,विराटनगर : व्यापारिक घरना सिजी ग्रुपको चौधरी फाउण्डेसनले प्रदेश १ मा कोरोना भाइरसबाट संक्रमित बनेकाको उपचारका लागि भेन्टिलेटर प्रदान गर्न थालेको छ । अस्पताल भर्ना भएका कडा लक्षण देखिएका संक्रमितले भेन्टिलेटर अभावमा उपचार नपाएर ज्यान गुमाउनु पर्ने अवस्था आइरहँदा चौधरी गु्रपले कोभिड१९ अस्पतालका लागि भेन्टिलेटर उपलब्ध गराउन थालेको हो । विराटनगरस्थित कोशी अस्पताल कोभिड१९ उपचार केन्द्रका लागि मंगलबार बिहान ग्रुपले एउटा पोर्टेवल भेन्टिलेटर हस्तान्तरण गरेको छ । चौधरी ग्रुपका बरिष्ठ प्रबन्धक रामजी कटुवालले सामाजिक विकास मन्त्री जीवन घिमिरेलाई भेन्टिलेटर हस्तान्तरण गरेका हुन् । मन्त्री घिमिरेले कोरोना नियन्त्रण सरकारबाट मात्रै सम्भव नभएकाले सबैको सहाकार्य आवश्यक रहेको बताए । उनले प्राप्त भेन्टिलेटर कोरोना संक्रमितको उपचारमा प्रयोग गरिने बताए । सबैको सहकार्य नभएमा कोरोना नियन्त्रण जटिल बन्ने उनको कथन थियो । मन्त्री घिमिरेले संक्रमण बढेका स्थानहरुमा कोरोना नियन्त्रणका कामलाई प्राथमिकतामा राखेर सरकार अघि बढीरहेको दाबी गरे । संक्रमण बढेसँगै प्रदेश सरकारले परीक्षणको दायरा बढाएर परीक्षणलाई प्राथमिकतामा राखेको पनि उनको भनाइ छ । लक्षित समूहको परीक्षण गर्नेगरी प्राथमिकता निर्धारण गरिएको मन्त्री घिमिरेको भनाइ छ । देशका विभिन्न कोभिड अस्पताललाई आठवटा पोर्टेवल भेन्टिलेटर हस्तान्तरण गर्ने योजना चौधरी फाउण्डेको रहेको प्रबन्धक कटुवालले बताए । उनले प्रदेश सरकारले सञ्चालन गरेको कोभिड अस्पताललाई भेन्टिलेटर हस्तान्तरण गर्ने कार्यक्रम अन्र्तगत कोशीको कोभिड उपचार केन्द्रलाई भेन्टिलेटर दिइएको उल्लेख गरे । कडा लक्षणसहितका संक्रमित बढ्न थालेपछि र संक्रमितलाई श्वासप्रश्वासमा समस्या हुन थालेपछि उपचारका लागि भेन्टिलेटर उपलब्ध गराउने योजना अघि सारिएको कटुवालको भनाइ छ । फाउण्डेसनले बीपी कोइराला स्वास्थ्य विज्ञान प्रतिष्ठान धरानलाई पनि एउटा पोर्टेवल भेन्टिलेटर तत्कालै उपलब्ध गराउने जानकारी उनले दिए । यसअघि ग्रुपले मुलुकका विभिन्न स्थानमा कोरोना नियन्त्रणका लागि पीपीईलगायतका स्वास्थ्य सामग्री र कोरोना पीडितलाई राहत पनि हस्तान्तरण गरिसकेको छ।
विदेशबाट कामदार फिर्ता नल्याए सरकारविरुद्ध मुद्दा हाल्ने चेतावनी,"काठमाडौं : कामदार फिर्ता ल्याउन सरकारले आनाकानी गरे सरकारविरुद्ध अदालत जाने सरोकारवाला निकायले चेतावनी दिएका छन् । मानव अधिकारका लागि जनमञ्च (पिुपुल फोरम) ले सर्वोच्च अदालतले गरेको कामदार फिर्तासम्बन्धी फैसला कार्यान्वयन नगरे सरकारविरुद्घ मानोमानीको मुद्दा लगाउने चेतावनी दिएको छ । पिपुल फोरमले विभिन्न देशमा अलपत्र कामदार निःशुल्क फिर्ता सम्बन्धी निर्देशिका कार्यन्वयनबारे मंगलबार आयोजना गरेको भर्चुअल अन्तरक्रिया कार्यक्रम बोल्दै अधिवक्ता सोम लुईटेलले सर्वोच्चको आदेश कार्यान्वयन नगर्ने सरकारी निकाय र व्यक्तिविरुद्घ मुद्दा दायर गर्ने तयारी भएको बताए । सर्वोच्चले वैशाख ४ मा अलपत्र परेका कामदारलाई तत्काल फिर्ता ल्याउन आदेश गरेको थियो । यस्तै असार १ गते अति समस्यामा परेका कामदारलाई सरकारी कोषबाट फिर्ता ल्याउन आदेश दिएको थियो । कोरोना भाइरस(कोभिड १९) का कारण विभिन्न देशमा रहेका लाखौं नेपाली कामदार स्वदेश फर्कन पाएका छैनन् । सरकारले मंगलबारदेखि चार्टर्ड उडानसमेत रोकेको छ । साउनसम्म ५५ हजार नेपाली स्वदेश फर्किएका छन् । सर्वोच्चको पछिल्लो आदेश अनुसार कोही कामदार पनि आउन पाएका छैनन् । अति समस्यामा परेका कामदारलाई वैदेशिक रोजगार कल्याणकारी कोषबाट फिर्ता ल्याउन निर्देशिका समेत जारी भए पनि अझै कार्यान्वयन हुन सकेको छैन । अधिवक्ता एवम् श्रमविज्ञ लुईटेलले शोधभर्ना गरेर कामदारलाई टिकटको पैसा सरकारले दिनुपर्ने बताए । विदेश गएको दुई तीन महिनाभित्रै फर्कन परेका कामदारलाई सरकारले क्षतिपूर्तिसमेत दिनुपर्ने उनको माग छ । गन्तब्य मुलुकमा कोभिड १९को महामारीमा गरिएको बन्दावन्दीले लाखौं कामदारले रोजगारी गुमाएका छन् । काम गरेको तलबमा कटौती गरिएको छ । कम्पनी बन्द भइ धेरैले रोजगारी गुमाएर खान नपाइ अलपत्र परेका छन् । अधिवक्ता कृष्ण न्यौपानेले गन्तव्य मुलुकमा तलब नै नदिइ अलपत्र परेको, हवाइ उडान बन्द भइ मृतक कामदारको शव ल्याउन सरकारले चासो नदिएको बताए । धेरै आप्रवासी कामदार कोभिड १९ को संक्रमण भई बिरामी परेका छन् । कति कामदारले ज्यान नै गुमाएका छन् । पिपुल फोरमले अन्तर्राष्ट्रिय, क्षेत्रीय, राष्ट्रिय र स्थानीय स्तरमा अन्तरक्रिया गरी आप्रवासी कामदार फिर्ता र पुर्नएकिकरण कार्यक्रम बारे नागरिक समाजको नीतिपत्र बनाइ सरकारलाई हस्तान्तरण गरेको जनाएको छ । पिपुल फोरमले कोभिड १९ को महामारीको समयमा विदेशमा रहेका कामदारको रोजगारी व्यवस्थापन, उद्धार, पुनःएकिकरण तथा अलपत्र कामदारलाई निःशुल्क स्वदेश फिर्ता गर्न माग राखि सर्वोच्चमा रिट दायर गरेको थियो ।"
भक्तपुरमा सार्वजनिक यातायात भदौ १५ गतेसम्म बन्द,"भक्तपुर : भक्तपुर भई काठमाडौं र ललितपुर पुग्ने सम्पूर्ण सार्वजनिक यातायातका साधन भदौ १५ सम्म बन्द हुने भएको छ । सार्वजनिक यातायात व्यवसायीहरुले भक्तपुर जिल्लाभित्र चल्ने गाडीसमेत रोक्ने भएका हुन् । जिल्लाका यातायात व्यवसायीहरुको उपस्थितिमा भक्तपुर नगरपालिकाका प्रमुख सुनिल प्रजापतिको अध्यक्षतामा मंगलबार बसेको बैठकले बुधबारदेखि भदौ १५ गतेसम्म सार्वजनिक यातायात बन्द गर्ने निर्णय गरेको हो । बैठकमा प्रमुख प्रजापतिसँग भक्तपुर मिनिबस सेवा समितिको निजी संस्था ख्वप भक्तपुर मिनिबस यातायात प्रालि र मध्य उपत्यका बस व्यवसायी संघका पदाधिकारीहरुको सहभागिता रहेको थियो । काठमाडौं उपत्यकामा कोरोना भाइरसका संक्रमितहरुको संख्या दिनानुदिन बढिरहेको छ । संक्रमण समुदायस्तरमा फैलिन नदिन सार्वजनिक यातायातका सवारीसाधन बन्द गर्न आफूहरु सहमत भएको व्यवसायीहरुले बताएका छन् । ख्वप भक्तपुर मिनिबस यातायात प्रालिका अध्यक्ष रामकाजी भुजूले बुधबारले भदौ १५ गतेसम्म भक्तपुर जिल्लाभित्र र जिल्ला बाहिर चल्ने सम्पूर्ण गाडी बन्द हुने जानकारी दिए । उनले सरकारको निर्णयानुसार आफूहरुले कोरोना भाइरस संक्रमणको जोखिमबीच गाडीहरु सञ्चालनमा ल्याएको बताए । तर सार्वजनिक गाडीकै कारण संक्रमण फैलिने सम्भावना भएकाले सार्वजनिक यातायातका साधन सञ्चालन नगर्न आफूहरु तयार भएको उनको भनाइ थियो । तत्कालीन भक्तपुर मिनिबस सेवा समितिका अध्यक्ष दिनेश प्रधानले व्यवसायीहरुले घाटा हुँदाहुँदै सर्वसाधारणलाई सेवा दिन कोरोना भाइरस महामारीकै बीच गाडी सञ्चालनमा ल्याएको बताए । व्यवसायी, चालक र सहचालकलाई समेत जोखिममा राखेर आफूहरुमात्रै महामारीबीच गाडी चलाउने पक्षमा नरहेको भनाइ थियो । सरकारको निर्णयानुसार सार्वजनिक यातायातका साधन चलाएका हौं, अध्यक्ष प्रधानले भने, कोरोना भाइरसको महामारीबीच जोखिम मोलेर गाडी चलाउनु बुद्धिमानी होइन । व्यवसायीहरुका अनुसार सरकारले सार्वजनिक गाडी सञ्चालन गर्ने निर्णय गरे पनि भक्तपुरका व्यवसायीहरुका सबै गाडी चल्न सकेका थिएनन् । भक्तपुर मिनिबसका मात्रै करिब तीनसय वटा गाडी छन् । जसमध्ये मुस्किलले एकसयवटा चल्न सकेको समितिले जनाएको छ । सुरुमा एकसय वटा चले पनि सरकारले जोरबिजोर नियम लागू गरेपछि घटेर ६० वटामा पुगेको प्रालि अध्यक्ष भुजूले बताए । कोरोना महामारीमा घाटा सँगसँगै संक्रमणको जोखिम मोल्नुभन्दा सार्वजनिक यातायातका साधन बन्द हुनु राम्रो भएको यातायात व्यवसायीहरु बताउँछन् । भक्तपुरमा ख्वप भक्तपुरसँगै मध्य उपत्यका बस व्यवसायी संघका गाडीहरु चल्छन् । यी दुइटा व्यवसायिक समूहका गाडीहरु भक्तपुर जिल्लाभित्रसँगै काठमाडौंको बागबजार एवं पुरानो बसपार्क, गोंगबु बसपार्क र कलंकी तथा ललितपुरको लगनखेल बसपार्क रुटमा चल्छन् । भक्तपुरमा सोमबारसम्ममा कोरोना भाइरस संक्रमितहरुको संख्या एकसय ५५ जना पुगेको छ । जसमध्ये ५७ जना कोरोना भाइरसलाई जितेर घर फर्केको स्वास्थ्य कार्यालय भक्तपुरले जनाएको छ ।"
"आमाछोरासहित तीनजनामा कोरोना संक्रमण, बागलुङमा संक्रमितको संख्या २ सय ७१ पुग्यो","बागलुङ : जिल्लाको बरेङ गाउँपालिकामा आमाछोरासहित थप तीनजनामा कोरोना संक्रमण पुष्टि भएको छ ।क्षयरोग उपचार केन्द्र पोखरामा गरिएको परीक्षणमा बरेङ गाउँपालिका २ का २५ वर्षीया महिला, उनका ६ वर्षीय छोरा र बागलुङ नगरपालिका वडा नम्बर १३ का २६ वर्षीय पुरुषमा संक्रमण पुष्टि भएको स्वास्थ्य कार्यालय बागलुङ प्रमुख सुरज गुरौले जानकारी दिए । संक्रमित महिलाका श्रीमान र कान्छो छोराको भने नेगेटिभ रिपोर्ट आएको उनले बताए । संक्रमित पुष्टि भएका सबै भारतबाट आएका हुन् । ६ वर्षीय बालक र उनकी आमा गत साउन २७ गते भारतबाट आएर बरेङ गाउँपालिकाको क्वारेन्टाइनमा बसेका छन् भने बागलुङ नगरपालिका वडा नम्बर १३ का युवा पनि भारतबाट आएर बानपा १ को क्वारेन्टिनमा छन् । संक्रमित बालक र महिलाका श्रीमान र जेठा छोरासँगै यात्रा गरेर क्वारेन्टिनमा बसे पनि बाबु छोरामा भने कोरोना नदेखिएको कार्यालय प्रमुख गुरौले बताए । तर सँगै बसेकाले महिला र बालकलाई आइसोलेसमा ल्याइने र उनका श्रीमान र छोरालाई क्वारेन्टिनमै राखेर दुवैको पुनः स्वाब लिइने गुरौले जानकारी दिए । योसँगै जिल्लामा संक्रमितको संख्या २ सय ७१ पुगेको छ । जसमध्ये २ सय ४६ जना निको भएर घर फर्किसकेका छन् भने एक युवकको मृत्यु भएको छ ।"
कोभिड अस्पतालका व्यवस्थापकलाई नै कोरोना संक्रमण,"विराटनगर : विराटनगरको कोशी अस्पताल कोभिड१९ उपचार केन्द्रका व्यवस्थापक ज्ञानबहादुर बस्नेतमा कोरोना भाइरसको संक्रमण देखिएको छ । बस्नेत जिल्ला स्वास्थ्य कार्यालय मोरङका प्रमुख पनि हुन् । २०७६ चैतदेखि सञ्चालन भएको अस्पतालको व्यवस्थापन उनले नै हेर्दै आएका थिए । केही दिनदेखि कोरोनाको आशंकामा उनी 'क्वारेन्टाइन' मा थिए । स्वाब संकलन गरेर पीसीआर परीक्षण गराउँदा रिपोर्ट पोजिटिभ आएको बस्नेतले बताए । स्वास्थ्य कार्यालयका अर्का एक कर्मचारीलाई पनि कोरोना संक्रमण पुष्टि भएको छ । यसअघि कार्यालयका जनस्वास्थ्य निरीक्षकमा कोरोना देखिएको थियो । उनी मोरङको सुन्दरहरैंचा नगरपालिकास्थित पूर्वाञ्चल विश्वविद्यालयको कोभिड१९ अस्पतालमा खटिएका थिए । आफ्नै कार्यालयका कर्मचारीको 'कन्टयाक्ट ट्रेसिङ' मा परेका बस्नेतमा कोरोना देखिएको हो । बस्नेतले अहिले 'होम आइसोलेसन 'बाटै कार्यालयको काम गरिरहेको बताए । आफ्ना कर्मचारीलाई कोरोना देखिएको र कोभिड अस्पतालमा कोरोना संक्रमितको व्यवस्थापनमा नियमित खटिएका कारण कहाँबाट आफूमा संक्रमण सरेको हो भन्ने यकिन नभएको उनको भनाइ छ । 'कोरोना संक्रमितको व्यवस्थापनमा 'फ्रन्टलाइन'मा बसेर काम गरेका कारण संक्रमण भएको हुन सक्छ,' उनले भने, 'समुदायस्तरमै कोरोना फैलिइसकेका कारण संक्रमणको स्रोत पत्ता लाग्न मुस्किल छ।' अहिले आफूलाई ज्वरो आउने र शरीर दुख्ने लगायत सामान्य समस्या रहेको बस्नेतले बताए ।"
सिन्धुपालचोकमै १६७ बस्ती जोखिममा,"काठमाडौं : लिदी जस्तै भौगलिक बनोट भएका सिन्धुपालचोकमा मात्रै १ सय ६७ बस्ती जोखिममा छन्। राष्ट्रिय पुनर्निर्माण प्राधिकरणले गरेको भौगर्भिक अध्ययन अनुसार ९६ स्थान संरक्षण गरेर बस्न सकिने र ७१ स्थान जोखिममा रहेका थिए। जिल्लाका २ सय ४२ स्थानको भौगर्भिक अध्ययन भएको थियो। जसमा ७५ स्थान मात्रै रहेको प्रतिवेदनमा उल्लेख छ। राष्ट्रिय पुनर्निर्माण प्राधिकरणका भूगर्भविद् लेखप्रसाद भट्टले पहिले गरिएको अध्ययनले लिदीमा माथिल्लो क्षेत्रमा नभई तल्लो क्षेत्रमा समस्या देखाएको बताए। २०७४ सालमा गरिएको अध्ययनले लिदीलाई संरक्षण गरेर बस्न सकिने देखाएको थियो। वर्षातका बेला सिन्धुपाल्चोकमा देखिएको विपदबारे राष्ट्रिय पुनर्निर्माण प्राधिकरणमा आयोजित कार्यक्रममा भूगर्भविद भट्टले बेला बेलामा जोखिमका क्षेत्र बदलिन सक्ने बताए। भौगर्भिक अध्ययनमा कम जोखिम भनेको क्षेत्रमा पहिरोले क्षति गरेपछि थप अध्ययनको लागि आवास उठ्न थालेको छ। प्राधिकरणले विगतको अध्ययनको समिक्षा गर्दै नयाँ अध्ययन गर्न समन्वय गर्ने भएको छ। प्राधिकरणका प्रमुख कार्यकारी अधिकृत सुशील ज्ञवालीले सिन्धुपाल्चोकमा भएको ठूलो जनधनको क्षति अत्यन्तै दुस्खद् भएको बताउँदै सिन्धुपाल्चोकबारे विगतका गरिएका अध्ययनहरुको समीक्षा गर्नुका साथै नयाँ अध्ययन गर्न विभिन्न निकायसँग समन्वय गरी प्राधिकरणले सहयोग गर्ने बताए। उनले विगतमा भएका अध्ययनहरुको समीक्षाको काम सुरु गर्न प्राधिकरणका विज्ञ तथा कर्मचारीलाई निर्देशन दिए। प्रमुख कार्यकारी अधिकृत ज्ञवालीले स्थानीय तह, प्रदेश र केन्द्रले गर्ने कामलाई स्पष्ट गरेर अघि बढ्दा समस्या समाधानमा थप सहज हुने धारणा व्यक्त गरे। जिल्ला समन्वय समिति सिन्धुपाल्चोकका प्रमुख कृष्णगोपाल तामाङले सिन्धुपाल्चोकका १२ वटै स्थानीय तहको भौगर्भिक अध्ययन गरी अन्यन्तै जोखिमपूर्ण देखिएका क्षेत्रका जनतालाई स्थानान्तरणको व्यवस्था मिलाउन आवश्यक भएको बताए समन्वय समितिका प्रमुख तामाङले अध्ययनबाट सुरक्षाका हिसाबले बस्न उपयुक्त नदेखिएका स्थानका जनतालाई विश्वासमा लिएर वैकल्पिक व्यवस्था मिलाउनु पर्ने बताए। जमीनसँग मानिसको जीवन जोडिएको हुन्छ।कतिपयले पुर्खाको थातथलो छोड्न हुँदैन पनि भन्न सक्नु हुन्छु, उनले भने जोखिममा भएका जनतालाई बुझाएर स्थानान्तरण हुन प्रेरित गर्नुपर्छ। लिदीका जनताले जोखिम रहेको भन्दै जानकारी गराएपनि सम्बन्धित निकायले ध्यान नदिदा त्यहाँ ठूलो क्षति भएको थियो। जिल्ला समन्वय समिति सिन्धुपाल्चोकले आगामी विहीबार स्थानीय तहका जनप्रतिनिधि लगायतसँग छलफल गर्ने भएको छ।। प्रमुख कार्यकारी अधिकृत ज्ञवालीले जनप्रतिनिधिहरुबाट आएका सुझावलाई समेत ध्यानमा राखी थप अध्ययन गर्न प्राधिकरणले सहयोग गर्ने बताए। प्राधिकरणको विज्ञ टोलीले सिन्धुपाल्चोकमा कुन कुन क्षेत्रमा जोखिम छ भनेर विवरण प्रस्तुत गर्ने भएको छ। समन्वय समितिका प्रमुख तामाङले पहिरोबाट पुगेको क्षतिलाई राजनीतिकरण गर्न नहुने भन्दै साझा धारणा बनाएर समस्या समाधान गर्दै पुनर्निर्माणमा लाग्नु पर्ने धारणा व्यक्त गरे।"
विषालु च्याउ खाँदा प्यूठानमा दुई जनाको मृत्यु,प्यूठान : जंगलमा पाइने विषालु च्याउ खाँदा प्यूठानमा एकै परिवारका दुई जनाको ज्यान गएको छ। नौवहिनी गाउँपालिका ६ ढाखोला निवासी १५ वर्षका सुरेश घर्ती र १३ वर्षका सुगम घर्तीको मृत्यु भएको जिल्ला प्रहरी कार्यालय प्यूठानले जनाएको छ। च्याउ खाएपछि सिकिस्त बिरामी परेपछि मंगलबार उनीहरुलाई उपचारका लागि जिल्ला अस्पताल विजुवार लैजाँदै गर्दा बाटोमै मृत्यु भएको हो। परिवारका अन्य तीन जनाको उपचार भइरहेको छ। उनीहरुको अवस्था सामान्य रहेको अस्पतालले जनाएको छ।
बढ्दो संक्रमणको सन्देश,"लकडाउन अन्त्य भनेको महामारी अन्त्य हो भन्ने भ्रमबाट मुक्त भई सुरक्षा सावधानीका सम्पूर्ण संयन्त्र उपयोग गर्न आवश्यक छ विगत चार महिनायता भइराखेको लकडाउन सरकारले प्रायः अन्त्य गर्ने निर्णय लिएको थियो। यस निर्णयपश्चात् सामना गर्नुपर्ने असहज अवस्थाबारेमा सरकारले पर्याप्त ध्यान नदिएको यथार्थ उजागर भइराखेको छ। यो भाइरसले विश्व नै आक्रान्त छ। शक्तिसम्पन्न स्रोतसाधनले परिपूर्ण, प्रविधिको अत्यधिक विकास गर्न सफल राष्ट्रहरूसमेत यसबाट सुरक्षित रहने उपायको खोजी गर्न असफल छन्। यस अवस्थामा नेपालजस्तो कमजोर राष्ट्रले यस महामारीको सामना गर्न कठिनाइको स्थितिबाट अघि बढ्नुपर्नेमा सन्देह रहँदैन। तर यस्ता संवेदनशील विषयमा पर्याप्त गृहकार्य नगरी अघि बढ्दा धेरै प्रकारका समस्या उत्पन्न भइराखेका छन्। सरकारको निर्णयअनुसार १५ भदौबाट अन्तर्राष्ट्रिय र आन्तरिक उडान, लामो तथा छोटो दूरीका यातायातका साधन सञ्चालनमा आउने भएका छन् । धेरै ठूलो संख्यामा मानिसको जमघट हुने कार्यक्रम जस्तै शिक्षण संस्था, सिनेमा हल, पार्टी प्यालेस, जिमखाना, डान्स, बार, मनोरञ्जन पार्क, धार्मिक र सामाजिक स्थल, सभा, गोष्ठी र सेमीनारमा बन्दाबन्दीलाई निरन्तरता दिइएको छ । अन्तर्राष्ट्रिय नाकाबाट प्रवेश गर्न पनि निषेध गरिएको छ। यो निर्णय गर्दा सरकार धेरै प्रकारले चुकेको देखिन्छ। स्वास्थ्यलाई राष्ट्रले सर्वाधिक प्राथमिकता दिनुपर्छ। विश्व स्वास्थ्य संगठनले निर्धारण गरेका आधारमा लकडाउन अन्त्य वा खुकुलो गर्नुपर्ने थियो। संक्रमितको संख्यामा कमी आउनुपर्छ। अस्पतालको तयारी पर्याप्त हुनुपर्छ। स्वास्थ्यकर्मीको व्यवस्थापनदेखि भेन्टिलेटर र आईसीयूको व्यवस्था र संक्रमण नियन्त्रण गरी उपचार गर्न आवश्यकता पर्दा पुग्ने प्रकारको हुनुपर्छ । पीसीआर परीक्षणको दायरा बढाउनुपर्छ । कार्यालय, संघसंस्था एवं संगठनहरूले आआफ्ना कार्यस्थल पूर्णरूपमा सुरक्षित बनाउनुपर्छ । यी निर्णय लिनुपूर्वका अनिवार्य सर्त हुन्। यी सबै पक्षको उपयुक्त व्यवस्थापन किन पनि जरुरी हुन्छ भने विश्वभर जेजति देशले लकडाउन अन्त्य गरेका र खुकुलो बनाउँदै लगेका छन्, सबै देशमा संक्रमण बढेको छ । नेपाल अपवाद बन्न सक्दैन। त्यस अर्थमा बन्दाबन्दीपछिका लागि उपयुक्त र पर्याप्त सुरक्षासहितका कार्यक्रम सरकारले ल्याउनुपर्छ । यो अवस्था लकडाउन खुकुलो बनाउनुअघि नै गर्न सक्नुपथ्र्यो। तर यसमा सरकार पछि परेको छ। एकजना संक्रमित हुँदा प्रारम्भ गरेको लकडाउन संक्रमितको संख्या उल्लेखनीय हिसाबले बढिरहेको स्थितिमा सरकारले यो निर्णय लिएको छ। पीसीआरको दायरा बढाउनुपर्नेमा यो संख्या घटाउँदा संक्रमितको संख्या घटेको हो। यथार्थमा यो अवस्था थिएन किनकि एकजना संक्रमित देखिएको घटनाबाट प्रारम्भ भएको लकडाउन २० हजार संक्रमित हुँदा र यो संख्या तीव्र गतिमा बढिरहेको स्थितिमा लकडाउनको प्रायः अन्त्य गरिएको छ। सरकारले आफ्नो निर्णयको बचाउ गर्न संक्रमित संख्या कम देखाई भाइरस नियन्त्रणमा आएको दाबी गर्ने आधार तयार पारिरहँदा नागरिकको जीवनै जोखिममा परेको छ। लकडाउनको विषय जीवनसँग सम्बन्धित भएकाले सरकारी निर्णयको अवज्ञासमेत धेरैतिर भइराखेका छन्। यस्तो अवज्ञा अन्तर्राष्ट्रिय स्तरमा पनि पाइएको छ। उदाहरणका लागि लकडाउन अन्त्य गर्ने सन्दर्भमा लागिपरेका देश यसका लागि तयारी गरिराखेका छन्, उनीहरूको योजना पर्याप्त देखिन्छ। यहाँ केही सम्पन्न देशका उदाहरण दिने प्रयास गरिएको छ। डेनमार्कले विश्व स्वास्थ्य संगठनको मापदण्ड मात्र होइन, आफ्नो परिवेशमा आवश्यक पर्ने अन्य व्यवस्थासमेतमा विश्वस्त भएर लकडाउन अन्त्य गर्ने तयारी गर्दै छ। यस देशले सामाजिक दूरी कायम गर्दै अन्य सुरक्षा प्रबन्धसमेत मिलाएर विद्यालय सञ्चालन गर्ने निर्णय लिँदा पनि अभिभावक आफ्ना बालबालिका विद्यालय पठाउन तयार छैनन्। स्विडेनले पनि डेनमार्ककै जस्तो व्यवस्था गर्दा पनि विद्यालयमा विद्यार्थी पठाउन सकेका छैनन्। अस्ट्रिया पूर्र्णरूपमा नागरिकको जीवनरक्षा गर्दै लकडाउन खुलाउन लागिपरेको छ। नर्वे भाइरस पूर्णरूपमा नियन्त्रणमा राख्न सफल भएको घोषणा गरी अब जनजीवन सामान्य बनाउन प्रयासरत छ। जर्मनीले लकडाउनलाई खुला नगरी शिक्षण संस्थाहरू सञ्चालन गर्न तयारी गरिराखेको छ। स्विट्जरल्यान्डले तीन चरणमा लकडाउन अन्त्य गर्ने योजना तयार पारेको छ, विद्यालय, चिडियाखाना, पुस्ताकालयसमेत सुरक्षाको पूर्ण प्रत्याभूति गर्दै खोल्ने तयारी गरेको छ। तर यी सबै देशमा अभिभावक आफ्ना सन्ततिलाई विद्यालय पठाएर उनीहरूलाई गिन्नीपिग बनाउन तयार देखिएनन्। संक्रमणबाट अति प्रभावित देशहरू इटली, स्पेन र फ्रान्सले पनि पूर्ण सतर्कता र सुरक्षाका लागि योजना गर्दै लकडाउन खुला गर्न तयारी गरिराखेका छन्। यी सबै देशले लकडाउन खुला गर्दा आर्थिक पक्ष र जीवन रक्षाका बीचमा पर्याप्त व्यवस्था मिलाउनुलाई अनिवार्य सर्तका रूपमा स्वीकार गरेको अवस्था छ। तसर्थ सरकारले नागरिकको जीवनरक्षालाई पहिलो प्राथमिकता दिई संक्रमणका सबन्धमा निर्णय लिनुपर्छ यदि ती निर्णय र व्यवस्थाबाट पनि जनताले आफू सुरक्षित भएको प्रत्याभूति गर्न सकेनन् भने सरकारी निर्णयको सहजै अवज्ञा हुने स्थिति बन्छ भन्ने सन्देश यी देशले दिएका छन्। अहिले नेपालमा लकडाउन खुकुलो बनाउने निर्णय भएपश्चात् संक्रमण बढ्ने क्रम तीव्र भएको छ। स्थिति नियन्त्रणभन्दा बाहिर पुगेकाले धेरै जिल्लामा निषेधाज्ञा जारीसमेत भएका छन्। उदाहरणका लागि सर्लाही, धनुषा, महोत्तरी, सप्तरी, बारा, पर्सा, बाँके आदि जिल्ला बन्दाबन्दीको अवस्थामा छन्। दैलेखलगायतका जिल्लामा समुदायस्तरमै संक्रमण फैलिइसकेको छ। यसबाट धनजनमा हुने क्षति भयावह हुन सक्छ। स्वास्थ्यकर्मीका लागि सुरक्षा सामग्री निम्न गुणस्तरका र अपर्याप्त छन्। केही चिकित्सकलाई सरकारले प्रहरी लगाएर जनताको उपचारमा लगाएको र केही भूमिगत भएको समाचार सञ्चारमाध्यमले सम्प्रेषण गरिराखेका छन्। राजधानी सहरमै संक्रमण तीव्रगतिमा फैलिएको छ। सरकार यो अवस्थाको आमन्त्रण किन गरिराखेको छ ? नेपालीले लकडाउन अन्त्य भनेको कोरोनामाथिको विजय हो भन्ने बुझेका छन्। सरकारले जनतालाई न स्पष्ट पार्न सक्यो, न त सुरक्षा सतर्कता बढाउँदै विस्तारै लकडाउन खुकुलो नै बनाउन सक्यो। पर्याप्त गृहकार्य नगरी बन्दाबन्दीको अन्त्य भनेर घोषणा गरेकै कारण जनजीवन सामान्य अवस्थामै आइसकेको गलत सोचाइ लिएको देखियो। पूर्वतयारीविना केही ठाउँमा विद्यालय खोल्ने कामसमेत भयोे। बजार तथा सार्वजनिक क्षेत्रमा भीडभाड बढ्न थाल्यो। काठमाडौंजस्तो जनघनत्व बढी भएका क्षेत्रमा सुरक्षा सावधानी नअपनाउने हो भने संक्रमण बढ्ने निश्चित छ। यसको पूर्वसंकेत काठमाडौंमा दिनहुँ संक्रमित भेटिनुले दिइसकेको छ। आवश्यक सतर्कताको अभावमा लकडाउन मात्र खुकुलो पारिएकाले जोखिम झनै बढ्ने अवस्था हुँदा पनि यसलाई नियन्त्रणमा ल्याउन प्रभावकारी कार्यक्रम तय भएको सन्देश दिन सरकार पछि परेको छ। यो सन्देश प्रवाह गर्न कत्ति पनि ढिलाइ गर्नु हुँदैन। सम्बन्धित क्षेत्रका प्राज्ञिक समुदाय चारमहिने लकडाउनको औचित्य के रह्यो भन्ने विषयमा बहस गर्न थालेका छन्, यसको जवाफदेहिता सरकारले लिनैपर्छ। तर सरकार आफैं द्विविधामा भएको अनुमान गरिँदै छ। चार महिना लकडाउन हुँदा देशको अर्थतन्त्र अस्तव्यस्त भयो। अब अर्को केही महिना संक्रमण फैलिने देखिँदा उच्च सतर्कतासहित लकडाउन गर्नुपर्ने अवस्था छ। यो अवस्था उत्पन्न हुँदा देश असफल राष्ट्रको वर्गमा त पुग्ने होइन, अर्थविद्हरू आशंका गरिराखेका छन्। यस अवस्थामा सुझबुझका साथ पूर्वयोजनासहित चरणबद्धरूपमा नागरिकको जीवनरक्षालाई पहिलो प्राथमिकता प्रदान गर्दै देशको अर्थतन्त्रलाई जीवन्तता दिन सक्ने उपाय खोजी गर्नुपर्छ। त्यसैले यस स्थितिमा सावधानीका साथ सरकार अघि बढ्नुपर्छ। अब प्रश्न उठ्छ लकडाउन नै संक्रमण रोक्ने अचुक उपाय हो वा होइन। कोभिड १९ जस्ता सरुवा रोगबाट जनतालाई सुरक्षित राख्न संसारभर विगतमा र अहिले पनि मूलतः दुइटा विधि अभ्यासमा छन्। संक्रमितसँग सम्पर्कमा आउने माध्यम बन्द गरी पूरै समाज वा भूगोललाई सम्बन्धविच्छेद गर्ने पहिलो विधि हो। बन्दाबन्दीको मूल तात्पर्य शंकास्पद संक्रमितसँग समुदायको सम्पर्क हुनबाट रोकी समुदायलाई अलग र सुरक्षित राख्नु हो। संक्रमण भइसकेपछि उपचार नहुने वा उपचार गर्नुभन्दा संक्रमण हुनबाट रोक्ने उपाय प्रभावकारी हुने सन्दर्भमा यो विधि अवलम्बन गरिन्छ। यो विधि आफैंमा उपचार नभए पनि संक्रमणबाट बच्ने प्रभावकारी उपाय भने हो। महामारीमा अपनाइने दोस्रो तरिका जटिल अवस्थामा पुगेका व्यक्तिका लागि उपचार गर्न अत्याधुनिक उपकरणसहित अस्पतालको व्यवस्था गर्नु हो। सामान्य अवस्थामा प्रकोपसँग व्यक्ति स्वयंले प्रतिवाद गर्ने र अवस्था जटिल बन्न थाले गुणस्तरीय उपचार प्रदान गरी मृत्युदरलाई कम गर्ने उद्देश्य यसमा राखिएको हुन्छ। खोप उपलब्ध नहुँदा केही हदसम्म प्राकृतिक सामूहिक प्रतिरक्षा विकास गर्ने मनसाय दोस्रो तरिकामा रहेको देखिएको छ। खुला सिमाना भएको छिमेकी मुलुक भारतमा संक्रमण तीव्ररूपमा बढिरहेको छ। भारतको सरकारी तथ्यांकले दिल्लीमा प्रति चारजनामा एकजना संक्रमित भएको विवरण दिएको छ। नेपालमा परीक्षणको दायरा बढाउने भनिए पनि झनै खुम्चिन पुगेको छ। प्रतिदिन सयजनाभन्दा बढी संक्रमित भेटिइरहेको अवस्था छ। जनस्वास्थ्यकर्मीले भनेजस्तै काठमाडौं उपत्यकालगायत देशका विभिन्न भूभागमा बाह्य संक्रमितसँगको कुनै सम्पर्क नभएका व्यक्तिमा समेत संक्रमण पाइएकाले महामारीले कुनै न कुनै रूपमा जनस्तरमा प्रवेश गरिसकेकोमा सन्देह रहेन। अबको स्थायी उपाय भनेको नागरिकले आफ्नो सुरक्षा आफैं गर्ने हो। लकडाउन अन्त्य भनेको महामारी अन्त्य हो भन्ने भ्रमबाट मुक्त भई सुरक्षा सावधानीका सम्पूर्ण संयन्त्रहरू अँगालेर दैनिक क्रियाकलापलाई सञ्चालन गर्दै अघि बढ्नु आजको आवश्यकता हो। विश्व स्वास्थ्य संगठन, स्वास्थ्य मन्त्रालय तथा जनस्वास्थ्य विभागले भनेजस्तै आमरूपमा सुरक्षा सावधानी अपनाएर सतर्कतापूर्वक काम गर्नुपर्छ। यसो नगरिएमा आगामी दिन झनै कष्टकर हुन सक्ने छ। सरकारले लकडाउन अन्त्य गरेर अब कुनै किसिमको जोखिम छैन भन्ने सन्देश दिन खोजेको होइन, महामारी त्रासमारी तथा भोकमरीतर्फ रूपान्तरण नहुँदै सावधानीपूर्वक अत्यावश्यक काम सञ्चालन गर्न वातावरण तयार गरिएको मात्र हो, यो आफैंमा बेठीक भने होइन। तर सरकार पूर्ण योजनाका साथ अघि नबढी बढी सकारात्मक सन्देश प्रवाह गर्न खोज्दा भ्रम उत्पन्न हुन पुगेको हो भन्ने बुझी हात धुने, मास्क लगाउने, भीडभाडमा नजाने, भौगोलिक दूरी कायम गर्नेलगायतका कुरामा सबै चनाखो र आत्मानुशासित हुनुपर्छ। तर हामी पनि धेरैमा यो भावनाको कमी छ। देशका नेतृत्व तहमा रहनेहरू नै विनामास्क ठूलो जमघटमा सहभागी हुने, नारा जुलुसमा उपस्थिति दिने र उपस्थितिका लागि सार्वजनिक आह्वान गर्ने, सुरक्षाकर्मी स्वास्थ्यकर्मीलगायतबाट पूर्ण सतर्कताका साथ सेवा लिन नसक्ने अवस्था प्रस्ट देखिएको छ। अब सरकारमा पूर्णरूपमा निर्भर रहनेभन्दा आफ्नो सुरक्षा आफैंले गर्ने पक्षमा जनता नै विशेष चनाखो हुनुपर्छ। त्यसैले बाहिर खानपान बन्द गर्ने, सामाजिक दूरी कायम गरेर मात्र वार्ता गर्ने, घरबाहिर जाँदा मास्क अनिवार्यरूपमा प्रयोग गर्ने, कामविना चियापसल, चौतारी आदिमा जमघट नगर्ने, शारीरिक तन्दुरुस्ती कायम गर्ने उपायबारेमा विशेष सतर्कता अवलम्बन गर्ने, मिटिङ गर्दा अनलाइनमार्फत गर्ने, सामाजिक कार्य गर्दा न्यून उपस्थितिमा समन्न गर्नेजस्ता हाम्रा दैनिकी र सामाजिक विधिव्यवहारमै परिवर्तनका लागि तत्पर रहनुपर्छ, नत्र संक्रमित बढे भने सरकारले यसलाई रोकथाम गर्न कठिन छ। अब सरकारले तत्काल गर्ने र चरणबद्धरूपमा गर्दै जाने कार्यको थालनी सम्बन्धित विज्ञहरूसमेतको घनिभूत सहभागितामा गर्नुपर्छ। बन्दाबन्दी गर्दा अब नेपालीको दैनिकी चल्ने अवस्था छैन। बन्दाबन्दी अन्त्य नगर्दा नागरिक तहबाट सहजै अवज्ञा हुने परिस्थिति निर्माण हुन्छ। त्यसैले पूर्ण सुरक्षित हुने उपाय अवलम्बन गर्दैगराउँदै लकडाउन अन्त्य होइन, खुकुलो गराउनुपर्छ। जिमखाना, पार्टी प्यालेस, शिक्षालय, सेमीनार, गोष्ठी, मनोञ्जनस्थलका बारेमा कसरी यसलाई सुरक्षित तवरले सञ्चालनमा ल्याउन सकिन्छ, सरकारले भरपर्दो विकल्पबारेमा निर्णय लिनुपर्छ किनकि यो संक्रमण कहिलेसम्म निरन्तर रहने हो निश्चित छैन। तर सरकार यसतर्फ गम्भीर देखिँदैन। यही अवस्थालाई सरकारले निरन्तरता दिने हो भने अपूरणीय क्षतिका लागि हामी तयार हुनुपर्ने स्थिति छ।हाइलाइट सरकारले आफ्नो निर्णयको बचाउ गर्न संक्रमित संख्या कम देखाई भाइरस नियन्त्रणमा आएको दाबी गर्ने आधार तयार पारिरहँदा नागरिकको जीवन झनै जोखिममा परेको छ।"
