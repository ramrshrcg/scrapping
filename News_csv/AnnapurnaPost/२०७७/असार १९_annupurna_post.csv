शीर्षक,विवरण
प्रहरीको प्रतिष्ठा,"कानुन कार्यान्वयन गर्ने मुख्य अंग प्रहरी संगठनका सदस्य नै अपराध कर्ममा लाग्ने गरेको घटनाले नागरिकको सुरक्षाप्रति शंका उब्जेको छ। पटकपटक यस्ता गतिविधि दोहोरिइरहँदा प्रहरीप्रति नागरिकको विश्वासमा संकट आउन सक्छ। नागरिक सुरक्षाका लागि गठित सुरक्षा बलले उनीहरूकै विश्वास जितेर काम गर्न सक्नुपर्छ। अन्यथा केहीले गर्ने बदमासीले सिंगै संगठनको छविमा आँच आउन सक्छ। बितेको एक वर्षमा व्यावसायिक आचरणविपरीत काम गरेको भन्दै नेपाल प्रहरीले संगठनका एक हजार सात सय ८० जनालाई कारबाही गरेको छ। ३ सय ७७ जनालाई जागिरबाटै हटाएको छ। विभागीय कारबाहीमा एसएसपीसम्मका प्रहरी अधिकारी परेका छन्। डीएसपी तहका व्यक्ति आरचणविपरीत काम गरेकाले जागिरबाट हटाइएका छन्। प्रहरी संगठनका सदस्यमाथि विशेष गरेर घुस, सुन तस्करी, लुटपाट, लागुऔषध, वन्यजन्तु तस्करीजस्ता अपराध कर्ममा लागेको आरोप लाग्ने गरेको छ। थुप्रै यस्ता घटना प्रमाणितसमेत भएका छन्। तर, ती घटना किन शृंखलाबद्ध रूपमा भइरहन्छन् भन्ने विषयमा गम्भीर अध्ययन भएको भने पाइँदैन। नेपाल प्रहरीको संगठन संरचनाअनुसार महानिरीक्षकदेखि सिपाहीसम्म ७४ हजार कर्मचारी कार्यरत छन्। यति ठूलो संगठनभित्र रहेका केही व्यक्तिको खराब आचरणको भागिदार पूरै संगठन हुन सक्दैन। तर, नागरिकको सुरक्षा गर्नेबाटै भएका असुरक्षितजन्य घटनाका कारण उठेका प्रश्नलाई अन्यथा मान्नु हुँदैन। संगठनका सदस्यबाट गलत काम किन हुन्छ भन्ने विषयमा निर्मम समीक्षा गर्नु जरुरी छ। प्रहरी नेतृत्वले संगठनलाई भविष्यमा पनि प्रतिष्ठित बनाइरहन आर्थिक एवं पेसागत अनुशासनमा दह्रोगरी बाँध्न सक्नुपर्छ। सानो घटना र थोरै प्रतिशतको संख्या भनेर पन्छियो भने यसले गम्भीर रूप लिन सक्छ। प्रहरीले व्यावसायिक छवि सुधार्न र नागरिकसँगको सहकार्यलाई सबल बनाउन प्रहरी मेरो साथी, समुदाय प्रहरी साझेदारी लगायत सकारात्मक कार्यक्रम सञ्चालन गरिरहेको छ। तर, अझै पनि आफ्नै सदस्यबाट होटेल, रेष्टुराँ, लज, डान्सबार सञ्चालक तथा ठेकेदारबाट पैसा असुल्ने धन्दालाई रोक्न सकेको छैन। कतिपय घटनामा गुण्डागर्दी, दादागिरी गरेर समाजमा लुटपाट मच्चाउने समूहसँग समेत प्रहरीले साँठगाँठ गर्ने गरेका छन्। जघन्य अपराधमा प्रहरीहरू सामेल भएका छन्। संगठनको महानिरीक्षक जस्तो उच्च पदमा रहेका समेत आर्थिक अनियमिततामा मुछिएको प्रमाणित भएपछि जेल जीवन बिताएर मुक्त भइसकेका छन्। आर्थिक अनियमिततादेखि ठगीसम्मका काण्डमा नेतृत्व नै संलग्न रहेपछि तल्लो तहमा नकारात्मक सन्देश प्रवाह भएको छ। पछिल्लो समय प्रहरी संगठनभित्र व्यावसायिकता, अरनखटन र वृत्ति विकास संगठनात्मक नीतिअनुकूल भन्दा पनि राजनीतिक दलका नेताको चाहनाअनुसार हुन थालेको छ। यस्ता व्यक्तिको नातेदार, सहयोगी र निकटतम् व्यक्तिले प्रहरी संगठन परिचालन गराउन थालेका छन्। यस्तै व्यक्तिको प्रभावका कारण अपराधमा संलग्न प्रहरीलाई कारबाहीसमेत हुन सकेको छैन। यस्ता घटनाले प्रहरी संगठनको एकतालाई नै भंग गर्ने खतरा देखिएको छ। संगठनभित्र एकता भएन भने सदस्यहरूबीच अनुशासन कायम गर्न कठिन हुन्छ। अनुशासन भएन भने छाडा र मनपरिका घटना भइरहन्छन्। संगठनभित्र पनि गुट सिर्जना हुन्छ र अन्त्यमा संगठन नै विघटनको बाटोमा जानसक्छ। जस्तोसुकै ठूलो अपराध कर्म भए पनि आरोपित व्यक्तिलाई सामान्य नसिहत दिने वा निलम्बन मात्र गर्ने परम्परामा सुधार गर्नुपर्छ। प्रहरी संगठनलाई बदनामीबाट बचाउने हो भने पक्राउ पर्ने केही कारिन्दा मात्र होइन उनीहरूलाई परिचालन गर्ने तहका अधिकारीबाटै कारबाहीको सुरुवात गरिनुपर्छ। ढोकाअगाडि सुशासनको सपथ, टेबलमुनि घुसको बाकस भनेर प्रहरी संगठनमाथि लाग्ने आरोपबाट मुक्त हुन पनि उनीहरूको आचरणमा सुधार जरुरी छ। सेवामा प्रवेश गर्ने क्रममै आचरणका विषयमा दिइने तालिमलाई प्रभावकारी बनाउनुपर्छ। सबैलाई अनुशासनको दायराभित्र राख्न सक्नुपर्छ। अन्यथा संगठनको बदमानी भई देशलाई नै हानि पुर्याउनेछ।"
मूल्यांकनबाट पन्छिँदै सरकार,"काठमाडौं : बाह्य पुँजी भित्र्याउन महत्वपूर्ण हुने ठानिएको नेपालको सार्वभौम साख मूल्यांकन (सोभेरियन क्रेडिट रेटिङ) अन्योलमा परेको छ। कोभिड१९ महामारीको कारण देखाउँदै सरकारले मुलुकको रेटिङ गर्ने विषय पन्छाएको छ। एक वर्ष अघि लगानी सम्मेलनको नेतृत्व लिएको अर्थ मन्त्रालयले सार्वभौम साख मूल्यांकनमार्फत बाह्य पुँजी भित्र्याउने निर्णय गरेको थियो। दुई तिहाई बहुमतको सरकार बनेपछि राजनीतिक स्थिरता कायम रहने अपेक्षा गरिएको थियो। गत वर्ष पुसमा नेपालको साख मूल्यांकन गर्न अमेरिकी साख मूल्यांकन संस्था फिच छनोटमा परेको थियो। पछिल्लो तीन महिनायता कोरोना महामारी नियन्त्रण गर्न सरकारले घोषणा गरेको बन्दाबन्दीका कारण ठप्प आर्थिक क्रियाकलापले मुलुकको साख (क्रेडिट वर्थिनेस) कुन स्तरमा देखाउला भन्ने चिन्ता सरकारको छ। लकडाउनका कारण मुलुकको अर्थतन्त्र संकुचित भएको आर्थिक सूचकले प्रस्ट देखाउँछ। मुलुकको लगानी जोखिमको अवस्थाबारे यथार्थ जानकारी लिन सोभेरियन क्रेडिट रेटिङ महत्वपूर्ण छ। यसले लगानीको अवसर पनि देखाउँछ, अर्थ मन्त्रालयका वित्तीय क्षेत्र व्यवस्थापन तथा संस्थान समन्वय महाशाखा प्रमुख झक्कप्रसाद आचार्य भन्छन्, तर यो संकटमा अर्थतन्त्रका अधिकांश सूचक नकारात्मक छन्। यस्तोमा रेटिङ गरेर झन अन्तर्राष्ट्रिय समुदायमा नकारात्मक सन्देश जाने खतरा हुन्छ। भर्खरै मात्र रेटिङ एजेन्सी मुडिज इन्भेस्टर्स सर्भिसले भारतको साख मूल्यांकन घटाउँदै बीएएथ्री पुयाएको थियो। यो लगानीको हिसाबले सबैभन्दा न्यूनस्तरको रेटिङ हो। भारतले अर्थतन्त्र पुनरुत्थान गर्न कुल गार्हस्थ उत्पादन (जीडीपी)को १० प्रतिशत आर्थिक प्याकेज घोषणा गरिसकेको छ। विश्वका ठूला अर्थतन्त्र भएका मुलुकले आर्थिक प्याकेज ल्याएपछि अर्थतन्त्र सुधार हुने अपेक्षा गरिएको छ। विश्वसनीयतामाथि प्रश्न सरकार र दातृ निकायले सार्वजनिक गर्दै आएका आर्थिक सूचक तथा तथ्यांकमा सधैंजसो फरक पर्नेगर्छ। सरकारले राखेको लक्ष्य पुग्ने गरी आफ्नो सफलता देखाउन तोडमोड गरी तथ्यांक बनाउने प्रवृत्तिले यस्तो हुने गरेको विगतमा गतिविधिले छर्लंग पारेका छन्। गत मंसिरमा विश्व बैंकले नेपालको आर्थिक वृद्धि सरकारी लक्ष्यअनुसार नहुने भन्दै ६७ प्रतिशतको आर्थिक वृद्धि हुने प्रक्षेपण गरेको थियो। तर, बैंककै कार्यक्रममा अर्थमन्त्री डायुवराज खतिवडाले असन्तुष्टि जनाएका थिए। ८५ प्रतिशतकै आर्थिक वृद्धि हुनेमा उनी अडिग भए। बजेटको मध्यावधि समीक्षामा त उनले खर्च र राजस्वको लक्ष्य घटाउँदा पनि आर्थिक वृद्धिको प्रक्षेपणलाई यथावत नै राखे। नेतृत्वले लक्ष्य भेट्नेगरी तथ्यांक तोडमोडका लागि दबाब दिइरहने हुँदा यथार्थ तथ्यांक सार्वजनिक गर्न नसकिने अर्थका एक पूर्व कर्मचारी बताउँछन्। तर अहिले कोरोनाको कारण देखाउँदै पन्छिन मिल्ने अवस्थामा सरकारले वास्तविकतालाई आत्मसाथ गरेको उनले बताए। विगत पाँच वर्षदेखिकै आर्थिक तथा राजनीतिक परिदृश्य विश्लेषण गरी मुलुकको वास्तविक मूल्यांकन हुने भएकाले रेटिङबाट सरकार पन्छिन खोजेको देखिन्छ। आफ्नो सफलता देखाएर जस बटुल्न बढाइचढाइ तथ्यांक तयार पार्ने प्रवृत्तिले क्रेडिट रेटिङ हुन सकेको छैन। सरकारले बन्दाबन्दीले आर्थिक स्थिति कमजोर भएको बताउँदै नेपालको रेटिङ गर्नेमा पन्छिरहेको छ। तर, तत्काल रेटिङ गर्नु मुलुकको हितमा रहने अर्थविद् बताउँछन्। नेपाल जस्तो अतिकम विकसित मुलुकलाई अर्थतन्त्र पुनरुत्थान गर्न निकै ठूलो पुँजी आवश्यक हुन्छ। अर्थतन्त्र सुक्दै जाँदा राजस्व प्राप्तिमा समेत कमजोर बन्दै गएको अवस्थामा बाह्य पुँजी आकर्षित गर्नुपर्ने हुन्छ। बाह्य पुँजी आकर्षित गर्न नेपालले आफ्नो विश्वसनीयता सोभेरियन रेटिङमार्फत देखाउने अवसर रहेको अर्थविद् केशव आचार्य बताउँछन्। उनका अनुसार नेपाललाई तत्काल मुद्राको समस्या, वैदेशिक ऋण र बैंकिङ संकट पर्ने देखिन्छ। उनी भन्छन्, अहिलेको अवस्थामा रेटिङ गर्ने हो भने नेपालले भविष्यमा पर्ने संकटको तुलनामा आफ्नो साख बलियोरुपमा प्रस्तुत गर्न सक्छ। यो भन्दा कमजोर स्थितिमा पुग्यो भने रेटिङ झनै असम्भव बन्दै जानेछ। विश्वव्यापी रुपमा अर्थतन्त्र तहसनहस भएको छ। उदयीमान अर्थतन्त्र भएका र विकसित मुलुकको आर्थिक अवस्था कमजोर छ। कोरोनाको संक्रमण घट्दै जाँदा विकसित मुलुकलाई अर्थतन्त्र पुनरुत्थान गर्न खासै समय नलाग्ने तर नेपालको अवस्था कमजोर बन्दै जाने सम्भावना भएकाले तत्काल रेटिङको आवश्यकता रहेको अर्थविद् आचार्य बताउँछन्। अहिलेसम्म अन्तर्राष्ट्रिय विकास साझेदारबाट नेपालले व्यापारिक ऋण लिन सकेको छैन। भविष्यमा ठूला पूर्वाधारमा लगानी आवश्यक पर्दा व्यापारिक ऋण लिने अवस्थाका लागि पनि रेटिङ गरिराख्नुपर्ने महत्व उत्तिकै छ। बन्दाबन्दी अगाडि पनि मुलुकको आर्थिक परिदृश्य सरकारले राखेको लक्ष्यको तुलनामा सन्तोषजनक थिएन। तर रेटिङ गर्दा विगत पाँच वर्षदेखिको तुलनात्मक विश्लेषण गरिने हुँदा त्यसअर्थमा अर्थतन्त्र नउकासिएको भने होइन। फागुनसम्म आर्थिक गतिविधि चलायमान रहँदाको अवस्थासम्म रेटिङ गराउन सरकार आफैले अग्रसरता देखाएको थियो। तर तीन महिना लामो बन्दाबन्दीले अर्थतन्त्र संकुचित भएको अवस्थामा रेटिङले नकारात्मक सन्देश दिने त्रासमा सरकार पछि हटेको अर्थ मन्त्रालयका अधिकारी बताउँछन्।"
"संसद् अधिवेशन अप्रत्याशित अन्त्य, महत्वपूर्ण विधेयक थाँती","काठमाडौं : महत्वपूर्ण विधेयक थाँती राख्दै संघीय संसद्को बर्खे अधिवेशन अन्त्य गरिएको छ। राष्ट्रपति विद्यादेवी भण्डारीले मन्त्रिपरिषद्को सिफारिसमा बिहीबार साँझ ५ बजेदेखि संसद् अधिवेशन अन्त्य गरेकी हुन्। सरकारको सिफारिसमा राष्ट्रपतिबाट संसद् अधिवेशन आह्वान र अन्त्य हुने संवैधानिक व्यवस्था छ। अधिवेशन अन्त्यअघि प्रधानमन्त्री केपी शर्मा ओलीले राष्ट्रपति भण्डारीसँग भेट गरेका थिए। अधिवेशन अन्त्य हुँदा नागरिकता ऐन संशोधन, संघीय निजामती सेवा, विशेष सेवा गठनसहित दर्जनभन्दा बढी विधेयक पारित हुने बेला रोकिएका छन्। लामो समयदेखि रोकिएका नागरिकता र निजामती विधेयक हालै मात्र राज्यव्यवस्था समितिले पारित गरेर प्रतिनिधिसभामा पठाएको थियो। यी विधेयक प्रतिनिधिसभाबाट पारित हुने अन्तिम चरणमा थिए। नागरिकता विधेयक झन्डै दुई वर्षदेखि संसद्मा रोकिँदा अंगीकृत नागरिकता लिएका व्यक्तिका सन्तान र वैवाहिक अंगीकृत नागरिकता लिन चाहनेहरू मर्कामा परिरहेको सरकारले बताउँदै आएको छ। संसद् सचिवालयले सभामा १९ वटा विधेयक विचाराधीन रहेको जनाएको छ। राष्ट्रिय सभाले पारित गरेको विशेष सेवा विधेयक प्रतिनिधिसभामा रोकिएको छ। राष्ट्रिय सभाको विधायन व्यवस्थापन समितिले पारित गरेको अख्तियार दुरुपयोग अनुसन्धान आयोग विधेयक पनि राष्ट्रिय सभामै रोकिन पुगेको छ। कोरोना महाव्याधिका कारण लकडाउनबीच वैशाख २६ गते बर्खे अधिवेशन सुरु भएको थियो। ५६ दिन चलेको अधिवेशनले सरकारको वार्षिक नीति तथा कार्यक्रम, बजेट र नयाँ नक्सा अनुमोदनसम्बन्धी संविधान संशोधन विधेयक पारित गरेको थियो। प्रतिनिधिसभातर्फ १४ र राष्ट्रिय सभातर्फ ५ वटा विधेयक दर्ता भएका थिए। ८ वटा विधेयक दुवै सदनबाट पारित गरिएको थियो। अधिवेशनमा ९ वटा संकल्प प्रस्ताव, २ वटा जरुरी सार्वजनिक महत्वको र २ वटा ध्यानाकर्षण प्रस्ताव दर्ता भएका थिए। प्रतिनिधिसभाले रुकुम पश्चिम चौरजहारी घटनाको अध्ययन गर्न ९ सदस्यीय संसदीय समिति गठन गरेको थियो। अधिवेशन अन्त्यसँगै बहुचर्चित अमेरिकाको सहयोग मिलेनियम च्यालेन्ज कर्पोरेसन (एमसीसी)सँगको सम्झौता पनि अलपत्र परेको छ। सरकारले यही अधिवेशनबाट उक्त सम्झौता अनुमोदन गर्ने तयारी गरेको थियो। तर, सत्तासीन नेकपाभित्रै एमसीसी विवादमा परेपछि अनुमोदन हुन सकेन। सरकारले अधिवेशन अन्त्य गर्ने विषयमा सरकारले सभामुख अग्नि सापकोटासँग कुनै सल्लाह नगरेको उनको सचिवालयले जनाएको छ। सरकारको सिफारिसमा राष्ट्रपतिले अधिवेशन अन्त्य गर्ने संवैधानिक व्यवस्था भए पनि सभामुखसँग सल्लाह गर्ने परम्परा थियो। विपक्षी कांग्रेसले पनि आफूसँग सल्लाह नगरी सरकारले एकलौटी रूपमा अधिवेशन अन्त्य गरेको भन्दै असन्तुष्टि जनाएको छ। पार्टीको आन्तरिक कलह र दम्भमा संसद् अधिवेशन अन्त्य गरेर सरकारले जनताका समस्या सुन्न नचाहेको कांग्रेस प्रमुख सचेतक बालकृष्ण खाणले आरोप लगाए।"
नेकपा विभाजन उन्मुख टकराव,"काठमाडौं : सत्तारूढ नेकपाको आन्तरिक किचलो चरमोत्कर्षमा पुगेको छ। अध्यक्ष तथा प्रधानमन्त्री केपी शर्मा ओलीलाई दुवै पदबाट राजीनामा गराउन स्थायी समितिको बहुमत अग्रसर भएपछि टकरावको स्थिति आएको छ। प्रधानमन्त्री दुवै पदबाट राजीनामा गर्न इच्छुक छैनन्। बरु, बैठककै बीचमा मन्त्रिपरिषद्बाट सिफारिस गराएर उनले संसद् अधिवेशन अन्त्य गराएका छन्। त्यसले झन् असमझदारी बढाएको छ। पार्टीभित्र देखा परेको आन्तरिक किचलो, सीमा समस्या र समाधान, सरकार एवं पार्टी कामको समीक्षा, एमसीसी परियोजनालगायत विषयमा छलफल गर्न बोलाइएको बैठकले एकाएक फरक रूप लिएको हो। असार १४ मा प्रधानमन्त्री ओलीले आफ्नो नेतृत्वको सरकार हटाउन भारतीय राज्य संयन्त्र सक्रिय रूपमा लागेको र त्यसमा नेपालका नेताहरूसमेत संलग्न रहेको आरोप लगाएपछि बैठक त्यता मोडियो। असार १६ को बैठकमा कार्यकारी अध्यक्ष पुष्पकमल दाहाल, वरिष्ठ नेताद्वय झलनाथ खनाल, माधव नेपाल, उपाध्यक्ष वामदेव गौतम, प्रवक्ता नारायणकाजी श्रेष्ठलगायतले दुवै नेतृत्वबाट ओलीको राजीनामा मागेका थिए। ओलीले दुवै पदबाट राजीनामा नदिने रणनीति बनाएपछि अन्तरसंघर्षले चरम रूप लिएको छ। त्यही क्रममा दुवै पक्षका बाक्ला बैठक बुधबारदेखि जारी छन्। प्रधानमन्त्री ओलीले बालुवाटारमा दुवैतर्फका केही स्थायी समिति सदस्यसँग छलफल गरेका थिए। प्रत्युत्तरमा दाहालनेपाल पक्षले ललितपुरको झम्सिखेलमा निकट नेताहरूको भेला बोलाए। दुवैतिरका बैठकले विवादलाई झन् चरमोत्कर्षमा पुर्यायो। बिहीबार पार्टी बैठक अगाडि दुई अध्यक्षबीच बालुवाटारमा भएको छलफलमा आआफ्नै अडान कायम रहे। लगत्तै प्रधानमन्त्रीले संसद् अधिवेशन अन्त्यको निर्णय लिएर बालुवाटारमै पार्टी बैठक चलिरहेका बेला संसद् अधिवेशन अन्त्य गराउनुले पार्टी एकता गम्भीर संकटमा परेको प्रवक्ता नारायणकाजी श्रेष्ठले बताए। २०७५ जेठ ३ मा तत्कालीन एमाले र माओवादीबीच एकता भई नेकपा बनेको थियो। पार्टी एकताको २६ महिनामै झन्डै दुई तिहाइ मतसहित केन्द्रीय सरकार बन्यो। ७ मध्ये ६ प्रदेश र ५ सयभन्दा बढी स्थानीय तहका सरकार नेकपाले पायो। राजनीतिक रूपमा मजबुत बनेको नेकपा पछिल्लो आन्तरिक विवादले फुटको संघारमा आइपुगेको छ। यसअघिका विवादहरू कुनै न कुनै बिन्दुमा समाधानमुखी अवस्थामा पुगे पनि यो पटकको समाधान के होला ? नेकपाका कुनै पनि नेता बताउन सक्ने हालतमा छैनन्। के के भए दिनभर ? बुधबार साँझै स्थायी समितिका ४४ मध्ये ३० सदस्य सहभागी बैठकले ओलीलाई राजीनामा जसरी पनि गराउने निष्कर्ष निकालेको थियो। त्यसपछि नेताहरूबीच अविश्वास झन् चुलिएको थियो। बिहीबार बिहान दाहालले ओली निकट नेताहरू उपप्रधान तथा रक्षामन्त्री ईश्वर पोखरेल, महासचिव विष्णु पौडेल, सुवास नेम्बाड, प्रदीप ज्ञवाली, शंकर पोखरेल, विष्णु रिमाललगायतलाई आफ्नो निवासमा बोलाएका थिए। उनीहरूले दुई अध्यक्ष मिलेर जाने प्रस्ताव राखे। स्रोतका अनुसार दाहालले पार्टीमा प्रधानमन्त्रीको एकाधिकार चलेको र त्यसले आफूलाई अपमानित मात्र बनाएको बताएका थिए। दाहालले पार्टी एकता अगाडि नै भएको आलोपालो सरकार सञ्चालनको विषय छोडेर कमजोरी गरेको र त्यसैमा टेकेर प्रधानमन्त्रीले आफूलाई अपमानित गरेको ओली निकट नेताहरूलाई जवाफ दिएका थिए। मेरो कमजोरी भनेको मैले राखेका अडानहरू छोड्नु हो। मैले विगतमा भएका सहमति र अडान छोडें। तर उहाँ (प्रधानमन्त्री ओली) ले पार्टीमा एकाधिकार गर्नुभयो। मेरो अपमान भयो, ओली निकट नेतासँग दाहालले भनेका थिए। ओली निकट नेताहरूले भने दुई पार्टी मिलेर नेकपा बनेको र दुई नेता मिलेरै अहिलेको संकटको समाधान खोज्न दाहालसँग आग्रह गरेका थिए। दुई नेता मिलेर जाने गरी समझदारीमा नजाँदा पार्टीमा दुर्घटना निम्तिन सक्ने ओली पक्षका नेताहरूले दाहाललाई सुनाएर फर्केका थिए। उक्त छलफलमा दाहाल पक्षका नेताहरू नारायणकाजी श्रेष्ठ, वर्षमान पुन र पम्फा भुसाल सहभागी थिए। त्यसपछि फेरि बालुवाटारमा स्थायी समितिको बैठक अगाडि प्रधानमन्त्री ओली र दाहालबीच छलफल भएको थियो। त्यसक्रममा ओलीले आफूले पार्टी अध्यक्ष र प्रधानमन्त्री दुवै नछाड्ने जानकारी गराउँदै दाहालसँग अन्य विषयमा मात्र छलफल गरौं भन्ने प्रस्ताव गरेका थिए। त्यहीं ओलीले आफूले मन्त्रिपरिषद् बैठक राख्न खोजेको दाहाललाई जानकारी गराएका थिए। तर, दाहालले पार्टी बैठक बसिरहेका बेला मन्त्रिपरिषद् बैठक नराख्न आग्रह गरेका थिए। ओलीले पनि दाहाललाई दुई दिन स्थायी समितिको बैठक स्थगित गर्न भनेका थिए। तर, दुवै बैठक भए। ओलीदाहाल छलफलपछि बालुवाटारमै प्रधानमन्त्री ओलीको अनुपस्थितिमा दाहालले पार्टी स्थायी समिति बैठक सुरु गरे। तर ओली भने बैठकमा नगई राष्ट्रपति विद्यादेवी भण्डारीलाई भेट्न शीतल निवास पुगे। ओलीले शीतल निवासबाट फर्केपछि बिहीबार मध्याह्न मन्त्रिपरिषद् बैठक राखे। स्थायी समितिमा रहेका मन्त्रीहरू बैठकस्थलमा पुग्दा अमृत बोहोरा र केशव बडालले आफ्नो धारणा राखिसकेको थिए। बडालले ओलीको वचाउमा बोलेका थिए। बोहोराले प्रधानमन्त्रीले अनुशासन तोडेको आरोप लगाएका थिए। बैठक कक्षमै ऊर्जामन्त्री वर्षमान पुनले प्रधानमन्त्रीले मन्त्रिपरिषद् बैठक राखेको जानकारी गराउँदै समन्वयकारी भूमिका खेलिदिन दाहालसँग आग्रह गरेका थिए। दाहालले भने मन्त्रीहरूलाई क्याबिनेट बैठकमा जान निर्देशन दिँदै पार्टी बैठकमा भने, मैले प्रधानमन्त्रीलाई बैठक नराख्न भनेर आएको थिएँ। तर राख्नुभएछ। तपाईं मन्त्रीहरू जानुहोस्। तर त्यहाँ अध्यक्षसँग भएको छलफलका आधारमा मात्र गर्नुहोस् भनेर फर्किनुहोस्। मन्त्रिपरिषद् बैठक एकदमै छोटो भयो। कतिपय मन्त्री पुग्दा नपुग्दै बैठक सकिइसकेको थियो। बैठकमा मन्त्रीहरू रामबहादुर थापा, वर्षमान पुनलगायतले संसद् अधिवेशन अन्त्यको कुरा पार्टी बैठक चलिरहेकाले पार्टीसँग सल्लाह गरेर निर्णय लिन प्रधानमन्त्रीलाई आग्रह गरेको एक मन्त्रीले बताए। मन्त्रीहरू क्याबिनेट बैठकमा गएपछि दाहालले केहीबेर स्थायी समितिको बैठक स्थगन गरेका थिए। तर जब मन्त्रिपरिषद्ले संसद् अधिवेशन अन्त्य गर्ने निर्णय लिएको जानकारी पार्टीका नेताहरूले पाए, त्यसपछि ओलीसँग छलफल गर्ने भन्दै अध्यक्ष दाहाल, महासचिव विष्णु पौडेललगायत नेताहरू प्रधानमन्त्रीलाई भेट्न पुगे। ओलीसँग दाहालले भने, मन्त्रिपरिषद् बैठक नराख्ने समझदारीमा किन जालझेल र षड्यन्त्र गर्नुभयो ? सीधा बैठक राख्छु भन्न सक्नुहुन्थ्यो, किन भन्नुभएन ? के गर्न खोज्नु भएको छ ? प्रधानमन्त्री ओलीले महामारीको अवस्था, संसद्मा बिजनेस नरहेकोले किन राखिरहौं भन्ने लागेर अन्न्य गरेको जवाफ फर्काएका थिए। सँगै प्रधानमन्त्रीले दाहाललाई भनिदिए, अध्यादेश दुई चार दिन आउँदैन, ढुक्क हुनुहोस्। दाहाल र महासचिव पौडेल प्रधानमन्त्रीलाई भेट्न पुग्दा त्यहाँ उपप्रधानमन्त्री ईश्वर पोखरेल र सुवास नेम्बाड पनि थिए। प्रधानमन्त्रीले अध्यादेश नआउने बताएपछि नेम्बाडले प्रधानमन्त्रीले अध्यादेश नआउने बताउनु भएकोले उहाँलाई विश्वास गरौं भन्दै दाहाललाई थप विश्वस्त पार्न खोजे। दाहाल भने वरिष्ठ नेताहरू झलनाथ खनाल, माधव नेपाल र उपाध्यक्ष वामदेव गौतमसँग छलफल गरेर राष्ट्रपतिलाई भेटन शीतल निवास पुगे। शीतल निवासमा राष्ट्रपति भण्डारीले दाहाललाई पार्टी एकता भत्किन नदिन आग्रह गरेकी थिइन्। दाहालले भने सरकारले जुनकुनै बेला अध्यादेश ल्याउन सक्ने र त्यसलाई आउनेबित्तिकै जारी गर्ने काम नगरी तटस्थताको भूमिका निर्वाह गर्न आग्रह गरेका थिए। प्रत्युत्तरमा राष्ट्रपतिले अहिले त अध्यादेश आएको छैन नि भनेकी थिइन्। बैठकमा सहभागी एक सदस्यका अनुसार उक्त भेटका बातचितबारे दाहालले पछि पार्टी बैठकमा जानकारी गराएका थिए। राष्ट्रपति निवासबाट फर्केपछि दाहालले बालुवाटार फर्केर स्थायी समिति बैठक सुचारु गरेका थिए। उनले प्रधानमन्त्री र राष्ट्रपतिसँग भएका छलफलबारे त्यहाँ जानकारी गराएका थिए। त्यसपछि बैठक शुक्रबार एक दिन प्रधानमन्त्रीसँग निर्णायक छलफल गर्ने र पार्टी एकता जोगाउने प्रयास गर्ने भन्दै स्थगित गरिएको थियो। बैठक फेरि शनिबार ११ वजे बस्नेछ। शुक्रबार निर्णायक पहल शुक्रबार स्थायी समिति बैठक नराख्नुको एउटै उद्देश्य बताइएको छ निर्णयक छलफल गर्ने। ओली र दाहालले उक्त निर्णयक छलफल गर्नेछन्। आवश्यक पर्दा सचिवालयका सदस्यहरूले दुवै अध्यक्षसँग छलफल गर्नेछन्। दोस्रो तहका नेताहरूले पनि पार्टी एकता जोगाउन भेटघाट तीव्र बनाएका छन्। प्रवक्ता नारायणकाजी श्रेष्ठले पार्टी एकतामा गम्भीर संकट आएको बताए। उनले एकतालाई हरहालतमा रक्षा गर्न र पार्टी, सरकार र राष्ट्रको आवश्यकता पूरा गर्नेगरी अगाडि बढ्न छलफल गर्नुपर्ने महसुस नेताहरूले गरेको बताए। दुई अध्यक्षले मिल्नेसम्मका विषयमा छलफल गर्नु हुनेछ। हामी अन्य नेताले पनि आवश्यक पर्दा सहयोग पुर्याउँछौं। त्यसपछि मात्र पार्टीको अवस्थाबारे निष्कर्ष आउँला, प्रवक्ता श्रेष्ठले भने।"
बालुवाटारमा प्रधानमन्त्री ओली र प्रचण्डबीच छलफल,"काठमाडौं : नेपाल कम्युनिस्ट पार्टी (नेकपा) को आन्तरिक विवाद समाधानका लागि विभिन्न विकल्पमा प्रधानमन्त्री एवम् पार्टी अध्यक्ष केपी ओली र अर्का अध्यक्ष पुष्पकमल दाहाल 'प्रचण्ड' बीच छलफल जारी छ। प्रधानमन्त्रीको सरकारी निवास बालुवाटारमा अध्यक्षद्वय ओली र प्रचण्डबीच छलफल भएको हो। बिहीबार स्थायी कमिटी बैठकसमेत रोकेर पार्टी भित्रको विवाद समाधानको जिम्मा अध्यक्षद्वय ओली र प्रचण्डलाई दिइएको थयो। बालुवाटार स्रोतका अनुसार शुक्रबार दिउँसो १२ बजे प्रचण्ड छलफलका लागि बालुवाटार पुगेका हुन्। प्रधानमन्त्रीसँगको छलफल एक घण्टादेखि जारी छ। बिहीबार बसेको स्थायी कमिटी बैठकले विवादको समाधान छलफलबाट गर्न अध्यक्षद्वयलाई जिम्मा दिएको थियो। शुक्रबार विभिन्न चरणमा छलफल गर्दै पार्टी भित्रको विवाद समाधान गरेर शनिबार बिहान ११ बजेका लागि बोलाइएको स्थायी कमिटी बैठकमा सहभागी हुने नेकपा नेताको तयारी छ। पार्टीभित्र प्रधानमन्त्री ओली र अर्का अध्यक्ष प्रचण्डबीच दूरी बढे पनि छलफल भने चलिरहेको छ। बिहीबार दिनभर नेताहरुले विभिन्न चरणमा छलफल गरेका थिए। पार्टीभित्र प्रधानमन्त्री ओलीले दुवै पदबाट राजीनामा दिनुपर्ने आवाज चर्को स्वरमा उठेको छ। प्रधानमन्त्री ओली भने अन्य जुनसुकै विकल्पमा छलफल गर्न तयार रहेको तर पदबाट राजीनामा नदिने अडानमा छन्। प्रचण्डमाधव नेपाल समूहका नेताले ओलीलाई प्रधानमन्त्रीबाट हट्न दबाब दिइरहेका छन्। स्थायी कमिटीमा प्रधानमन्त्रीले भारतले आफूलाई हटाउन खोजेको भन्दै आइतबार दिएको अभिव्यक्तिमाथि छलफल भइरहेका बेला बिहीबारको मन्त्रिपरिषद् बैठकले आकस्मिक रुपमा संसदको चालु अधिवेशन अन्त्य गर्ने निर्णय गरेपछि पार्टी थप विवाद चर्किएको छ। प्रचण्ड र माधव समूहका नेताले अध्यादेश ल्याएर पार्टी फुटाउन प्रधानमन्त्री ओलीले आकस्मिक रुपमा संसदको बजेट अधिवेशन अन्त्य गरेको आरोप लगाएका छन्। दुई अध्यक्षबीचको बालुवाटार छलफलमा विभिन्न विकल्प एजेन्डा बनेका छन्। दुई अध्यक्षबीच स्थायी कमिटीमा छलफलका लागि पेश भएका एजेन्डा, पार्टी एकतापछि भएको सहमति अनुसार आलोपालो नेतृत्वको विषयमा छलफल भइरहेको छ।"
घेराबन्दीमा परेका प्रधानमन्त्री ओलीको कदम के ? मेलमिलाप कसरी ?,"काठमाडौं : दलभित्र घेराबन्दीमा पारिएपछि नेकपा अध्यक्ष एवं प्रधानमन्त्री केपी शर्मा ओलीको सम्भावित कदम के हुनेछ ? नेकपाका माथिल्ला नेताहरूले समेत भेउ पाउन सकेका छैनन्। ओलीपक्षीय स्थायी समिति सदस्य छविलाल विश्वकर्मा भन्छन्, अहिले नेताहरूबीच एजेन्डामा भन्दा पनि अन्य विषयमै असमझदारी र अविश्वास बढेको छ। त्यसैले समाधानको खोजी हुन नसकेको हो। पहिले ती अविश्वास र असमझदारी बढाउने कामलाई नेताहरूले अन्त्य गर्नुपर्छ। अनि, विषयमा केन्द्रित रहेर छलफल गर्नुपर्छ। समाधान निस्किन्छ, विश्वकर्माले अन्नपूर्णसँग भने। विगतका समझदारीलाई ठोस रूपमा परिभाषित गरेर जाँदा नेकपाभित्रको विवाद समाधान गर्न सजिलै सकिने ओली पक्षका नेताहरूको बुझाइ छ। तर दाहालनेपाल पक्ष त्यो सुन्नै चाहँदैन। दुवै पदबाट ओलीको राजीनामा उनीहरूको एकसूत्रीय अडान छ। त्यसलाई ओलीले प्रस्टै बिट मारिदिएका छन्, बिहीबार अध्यक्ष दाहाल र महासचिव विष्णु पौडेलसँगको छलफलमा दुवै पद छोड्दिनँ, अन्य विषयमा भए छलफल गरौं भनेर। सचिवालय, स्थायी समितिदेखि केन्द्रीय समितिसम्ममा दाहालनेपाल पक्ष मिल्दा अप्ठ्यारोमा परेका ओलीले पार्टीको सम्भावित संकट टार्न आफ्नै खाले रणनीति बनाइरहेका छन्। उनी विभिन्न कानुन व्यवसायी, निकट नेताहरू लगायतसँग निरन्तर छलफल गरिरहेका छन्। बिहीबार उनले संसद् अधिवशेन अन्त्य गरेपछि नयाँ सरकार गठनको बाटो तत्कालका लागि टारिदिएका छन्। उनले चाल्ने विकल्पमा अनेक चर्चा छन्। विकल्प : १ दुवै पद नछोडी विश्वासमा ल्याउन सक्ने प्रधानमन्त्री ओलीले सरकार र पार्टी दुवैको नेतृत्व नछोड्न पार्टीका मुख्य नेताहरू अध्यक्ष दाहाल र वरिष्ठ नेता माधव नेपाललाई विश्वासमा ल्याउनुपर्ने हुन्छ। त्यसका लागि उनले सहमतिको ठोस प्रस्ताव ल्याउनुपर्ने हुन्छ। अविश्वास र असमझदारी तोडेर विश्वासको वातावरण निर्माण गरेर जानुपर्छ। त्यसो हुन सकेन र इतर नेताहरू कस्सिएरै गए भने दुईमध्ये एक पद छोडेर जाने विकल्प प्रधानमन्त्री ओलीसँग आउन सक्छ। विकल्प : २ अध्यादेश ल्याउने दोस्रो विकल्प प्रधानमन्त्रीका अगाडि आफूसँगको संकट टार्ने भनेको दल विभाजनका लागि खुकुलो प्रावधानसहितको अध्यादेश ल्याउने हो। जुन ओलीले गत वैशाख ८ मा ल्याएका पनि थिए। पार्टीमा चौतर्फी विरोध भएपछि त्यसलाई फिर्ता लिए। संसद् अधिवशेन अत्य गराएसँगै धेरैले प्रधानमन्त्री यही बाटोबाट जान खोजेको आशंका गरेका छन्। पार्टी विभाजनका लागि अहिलेको राजनीतिक दलसम्बन्धी कानुनमा केन्द्रीय समिति र संसदीय दलमा ४० प्रतिशत संख्या पुर्याउनुपर्ने प्रावधान छ। प्रस्तावित अध्यादेशमा दुईमध्ये एउटामा पुर्याए हुन्छ। पार्टी विभाजन गराउनु परे त्यो अध्यादेशले सहयोग पुर्याउनेछ। विकल्प ३ : संसदीय दलमा बहुमत सिद्ध गर्ने संविधानको धारा ७६ (१)मा राष्ट्रपतिले प्रतिनिधिसभामा बहुमत प्राप्त संसदीय दलको नेतालाई प्रधानमन्त्री नियुक्त गर्ने र निजको अध्यक्षतामा मन्त्रिपरिषद् गठन हुने व्यवस्था छ। अहिले प्रधानमन्त्री ओलीले आफ्नो पार्टीमा बहुमत सिद्ध गरेर संसदीय दलको नेता कायम रहिरहन सकेमा उनलाई पार्टीले निर्णय गर्दैमा मात्र प्रधानमन्त्रीबाट हटाउन सक्ने छैन। ओलीले अहिलेकै अवस्थामा राजीनामा दिन नचाहे उनलाई संविधानको धारा १०० को उपधारा (४) अनुसार प्रतिनिधिसभामा तत्काल कायम रहेका सम्पूर्ण सदस्यहरूमध्ये एक चौथाइ सदस्यले प्रधानमन्त्रीमाथि सदनको विश्वास छैन भनी लिखित रूपमा अविश्वासको प्रस्ताव पेस गर्नुपर्ने हुन्छ। तर अविश्वास प्रस्ताव दर्ता गराउँदा पहिले नै त्यसपछिको प्रधानमन्त्रीको नामसहित जानुपर्ने हुन्छ। यसो गर्दा विपक्षी कांग्रेसलगायतलाई पनि नेकपाका नेताहरूले सरकार अदलबदलको खेलमा तान्नुपर्ने हुन्छ। ओलीसँग अहिले उनीहरू निकट नेताहरूकै दाबीमा प्रतिनिधिसभाको १७४ सांसदमध्ये ७८ जना नेता छन् भन्ने देखिन्छ। ओलीले संसदमा बहुमत सिद्ध गरे भने पनि पार्टीले हटाउँदैमा मात्र पनि ओलीलाई हटाउन नसक्ने अवस्था आउने देखिन्छ। सहमतिको खोजी यसरी पनि शीर्ष तहको अविश्वास र असमझदारी बढ्दै जाँदा पार्टी नै विभाजन हुने त होइन भनेर दोस्रो तहका कतिपय प्रभावशाली नेता अहिले छलफलमा छन्। पार्टीलाई एकताबद्ध बनाइराख्न र सम्भावित विभाजन रोक्न उनीहरूले अनेक विकल्पमा छलफल गरिरहेका छन्। यसमा शीर्ष नेताहरू ओली, दाहाल र नेपाललाई मनाउने प्रयासमा पनि उनीहरू छन्। प्रधानमन्त्री ओलीले सरकार र पार्टी दुवैको नेतृत्व नछोड्ने दाबी गरिरहँदा यसै भित्रबाट कसरी समाधान खोज्न सकिन्छ भनेर नेताहरूको गृहकार्य देखिन्छ। कतिपय नेताका प्रस्ताव यस्ता छन् प्रधानमन्त्री ओलीलाई पार्टीमा अध्यक्षमा सेरेमोनियल (मानार्थ) बनाउने। दाहाललाई कार्यकारी अधिकार परिभाषित गरेर पार्टी चलाउन दिने। ओली मर्यादाक्रममा १ नम्बरमै रहेर अध्यक्ष रहे पनि पार्टी काममा चासो नदिने। दाहालले कार्यकारी अध्यक्षका रूपमा वरिष्ठ नेताहरूसँग समन्वय र समझदारीका आधारमा पार्टी चलाउने। यसको विषयमा ठोस विधि परिभाषित गरेर जाने। प्रधानमन्त्रीले संवैधानिक नियुक्तिदेखि ऐन कानुन निर्माणजस्ता विषयमा शीर्ष नेताहरूको राय मान्ने। त्यसका लागि संयन्त्र बनाउने। मन्त्रिमण्डल पुनर्गठन गर्ने। प्रधानमन्त्रीको सचिवालय र प्रदेश सरकारमा केही हेरफर गर्ने। यसरी सहमतिको मार्ग पहिल्याउन सकिन्छ कि भनेर पनि नेताहरूले कोसिस गरिरहेका छन्, ओली निकट स्थायी समिति सदस्य विश्वकर्मा भन्छन्। बजेट अधिवेशन अन्त्यपछि सबैको चिन्ता : राजनीतिक दुर्घटना नहोस् संसद् अधिवेशन अप्रत्याशित अन्त्य, महत्वपूर्ण विधेयक थाँती नेकपा विभाजन उन्मुख टकराव"
संसद अधिवेशन अन्त्य प्रकरण : के भन्छन् दलका नेता ?,"काठमाडौं : सरकार र सङ्घीय विधायिका प्रमुखबीच परामर्श बिनै एकाएक चालू अधिवेशन अन्त्य गरिएको घटनाले सङ्घीयता र संसदीय पद्धतिका पक्षधरहरुलाई बिहीबार असमञ्जय स्थितिमा पारिदिए। दिउँसो एक बजेदेखि चलेको राष्ट्रियसभा बैठक जारी नै थियो, राष्ट्रपतिद्वारा चालू अधिवेशन साँझ पाँच बजेदेखि अन्त्य गर्ने पत्र संसद् परिसरमा आइपुग्यो। स्वयं सभामुखलाई समेत यसबारे जानकारी दिइएको रहेनछ। यो खबरले राजनीतिक वृत्तमा तरङ्ग पैदा त गर्थ्यो नै, राजनीतिक विश्लेषक र कानूनविद्हरु समेत झस्किएको पाइयो। सत्तारुढ दल नेपाल कम्युनिष्ट पार्टीभित्र आन्तरिक कलह र अविश्वास चुलिएर संसद्को चालू अधिवेशन अन्त्य ग'नेसम्मको कदम उठाइएको यो घटनालाई प्रतिपक्षी दल नेपाली काँग्रेसले निको मानेको छैन। संसद्को अधिवेशन आह्वान गर्ने, टुङ्ग्याउने र संसद्लाई बिजनेश दिने मुख्य जिम्मेवारी सरकारकै भए पनि सदनलाई विश्वासमा लिएर काम गर्ने संसदीय परम्परा नै हो। सङ्घीय संसद्को चालू अधिवेशन गत वैशाख २६ गते शुरु भएको हो र यो ५६ दिनसम्म चल्यो। यसअवधिमा प्रतिनिधिसभाको २६ वटा बैठक भए। सरकारको सिफारिशमा राष्ट्रपतिबाट बिहीबार संसद्को चालू अधिवेशन अन्त्य गरिएको थियो। प्रतिनिधिसभाको अर्को बैठक असार २२ गते दिउँसो एक बजे बस्ने कार्यक्रम तय भइसकेको थियो। सभामुख, राष्ट्रियसभा अध्यक्ष तथा प्रमुख प्रतिपक्ष दललाई जानकारी नदिइकनै सरकारले यसपटक हठातमा अधिवेशन अन्त्य गरेको घटनालाई संवैधानिक कानूनका जानकारहरु स्वाभाविक घटनाका रुपमा लिन नसकिने बताउँछन्। अधिवेशनमा प्रतिनिधिसभातर्फ चार गैरसरकारीसहित १४ र राष्ट्रियसभातर्फ एक गैरसरकारीसहित पाँच वटा विधेयक दर्ता भएका थिए। यस अवधिमा दुवै सदनबाट आठ वटा विधेयक पारित भए। थप १९ विधेयक विचाराधीन छ। नेकपाकै नेता हरिबोल गजुरेलले प्राथमिकतामा परेर लामो समयदेखि छलफलमा रहेको नागरिकतालगायत अरु महत्वपूर्ण विधेयकलाई निष्कर्षमा पुर्याउनुपर्नेमा अचानक संसद् अधिवेशन अन्त्य गरिँदा असहज परिस्थिति उत्पन्न भएको प्रतिक्रिया दिए। उनले भने, 'जनताका सरोकारका विषयलाई दलभित्रको द्वन्द्वले प्रभावित पार्न हुन्नथ्यो। सभामुखसँग पराम'श गरेर अधिवेशन अन्त्य गर्ने स्थापित मान्यता पनि तोडिएको छ। सभामुख पदको गरिमा र मर्यादालाई पनि चोट पुर्याएको छ। समाजवादी पा'टीका महामन्त्री रामसहाय प्रसाद यादवले महत्वपू'ण विषय कार्यसूचीमा रहेकै बेला हठात्मा संसद् स्थगन गर्ने कार्य लोकतान्त्रिक मान्यताविपरीत भएको बताए। उनले भने नागरिकता र सङ्घीय निजामती जस्ता महत्वपू'ण विधेयक पारित ग'नुप'ने दायित्वकै बीचमा सदनको अधिवेशन स्थगन गर्नु भनेको लोकतन्त्रको उपहास गर्नु हो। मुलुक र जनताप्रति सरकार कति पनि जिम्मेवार र संवेदनशील छैन भन्ने उदाहरणका रुपमा यसलाई लिनुपर्ने हुन्छ। संसदीय प्रणालीमा सभामुखसँग छलफल नै नगरी चालु अधिवेशन अन्त्य गर्नु दूर्भाग्यपूर्ण हो। यस अवधिमा सङ्कल्प प्रस्ताव नौ, जरुरी सा'वजनिक महत्वको प्रस्ताव दुई र ध्यानाक'षण प्रस्ताव दुई प्रस्तुत भए। संसद्मा विचाराधीन सन्धि सम्झौताको सङ्ख्या आठ छ। रुकुमपश्चिम चौरजहारी घटनाको प्रतिवेदन पेश गर्न नौ सदस्यीय समिति पनि गठन भएको छ। राष्ट्रिय जनता पार्टीका प्रमुख सचेतक लक्ष्मणलाल कर्णले जनतासँग प्रत्यक्ष सरोकार राख्ने नागरिकता र सङ्घीय निजामतीजस्ता महत्वपू'ण विधेयक पारित गर्ने कार्यसूची भएका बेला सभामुखसँगै छलफल नै नगरी जनताको आवाज उठाउने थलो संसद् स्थगन गर्ने कार्य ठिक नभएको बताए। उनले भने 'अपत्कालीन अवतरणले दुर्घटना निम्त्याउँछ कि भन्ने सम्भावना देखिन्छ। संसद् जनताको आवाज राख्ने थलो हो। अधिवेशन अन्त्यले जनताको आवाज कुण्ठित भएको छ। नेपाली काँग्रेस संसदीय दलका सचेतक पुष्पा भुसालले सरकारलाई जवाफदेही बनाउने थलोका रुपमा रहेको सदनलाई पन्छाएर अघि बढ्ने सोच ठिक नभएको बताइन। उनले भने 'नागरिकता, निजामती, एमसिसीलगायतका यसै अधिवेशनमा टुङ्ग्याउनुपर्ने विधेयक थिए, ती विधेयकलाई अघि बढाउने सन्दर्भमा आउने अप्ठ्यारा छलफलका क्रममा हटाउन सकिन्थ्यो। सभामुख र प्रतिपक्षसँग छलफल गरी संसदीय अभ्यासको परम्परालाई ठिक ढङ्गले अघि बढाउनुपर्थ्यो त्यो हुन सकेन। यो राम्रो शुरुआत होइन।' राष्ट्रिय जनमोर्चाका सांसद दुर्गा पौडेलले पछिल्लो बैठकको मिति तय भइसकेको तथा जनसरोकारका थुप्रै विधेयक सदनमा पेश गर्न तयारी अवस्थामा रहेका बेला अप'झट सदनको अधिवेशन अन्त्य गरिनु ठिक नभएको धारणा व्यक्त गरे। उनले भने 'सांसदले त परै जाओस् सभामुखकोसमेत जानकारीमा नल्याई अधिवेशन अन्त्य गर्ने काम भयो, यति छिट्टै सदन अन्त्य गर्नुपर्ने कुनै कारण थिएन।' नेपाल मजदूर किसान पार्टीका नेता एवं सांसद प्रेम सुवालले सदनको अधिवेशन शुरु र अन्त्य गर्ने तथा छलफलका लागि एजेण्डा सरकारले दिने भन्ने परम्परा रहेकाले कानूनबमोजिम नै सदन अन्त्य भएको होला भनी प्रतिक्रिया दिए। राष्ट्रिय प्रजातन्त्र पा'टीका सांसद राजेन्द्र लिङ्देनले अचानक गरिएको अधिवेशन अन्त्यको घटनाका पछाडि राजनीति र चुनावी परिणामको दुष्चक्र कारण रहेको प्रतिक्रिया दिए। बजेट अधिवेशनका रुपमा रहेको यो अधिवेशनले नेपालको संविधान सशोधन विधेयकलाई स'वसम्मतले पारित गरेर ऐतिहासिक काम गरेको छ। यो कदमपछि भारतद्वारा अतिक्रमित कालापानी, लिपुलेक र लिम्पियाधुरासहितको क्षेत्र नेपालको नक्सामा समेटिन पायो।"
भारतीय मिडियाको आरोप : केपी ओली भारतविरुद्ध चीन र पाकिस्तानको सम्पर्कमा छन्,"नयाँदिल्ली : प्रधानमन्त्री केपी ओली र उनी नेतृत्वको सरकारबारे पछिल्लो समय भारतीय मिडियामा विभिन्न किसिमका समाचार सम्प्रेषण हुन थालेका छन् । खासगरी नेपालको नयाँ राजनीतिक नक्सा जारी गरेसँगै विभिन्न टिप्पणी आउन थालेका हुन् । नेपालको राजनीतिलाई चीन र पाकिस्तानसँग समेत जोडेर समाचार आउन थालेका छन् । यस्तैमा भारतको प्रतिष्ठित सञ्चारमाध्यम इकोनोमिक टाइम्सले हालै प्रधानमन्त्री केपी ओलीमाथि एक आरोप सहित विशेष रिपोर्ट तयार पारेको छ । जहाँ ओलीले सत्ता टिकाउन कम्युनिस्ट पार्टी फुटाउन खोजेको दावी गरिएको छ । साथै उनी चीन र पाकिस्तानसँग पनि सम्पर्कमा रेको रिपोर्टमा उल्लेख छ । नेपाल सरकारको पछिल्ला निर्णयमा चिनियाँ दूतावासको पनि हात रहेको उक्त रिपोर्टमा दावी छ । यस्तै चीन र पाकिस्तान समेत ओली सरकारलाई बचाउन लागिपरेको रिपोर्टमा उल्लेख छ । ओलीले राजीनामाको दबाब आएपछि नै बजेट अधिवेशन अन्त्य गर्ने निर्णय गर्न पुगेको रिपोर्टमा छ । र उनले पार्टी फुटाउने अध्यादेश ल्याउँदै गरेको बताइएको छ । रिपोर्टका अनुसार प्रधानमन्त्री ओलीले भारत विरोधी फैसलाका लागि पाकिस्तानका प्रधानमन्त्री इमरान खानसँग सम्पर्क गरेका थिए । रिपोर्टमा उल्लेख छ, हालका दिनमा ओलीले जे फैसला लिएका छन्, त्यसमा काठमाडौँस्थित चिनियाँ दूतावासको पनि हात रहेको छ । ओलीलाई पार्टीभित्र स्थायी कमिटीका नेताहरुले राजीनामा मागेको जसले गर्दा उनलाई दबाब बढेको पनि रिपोर्टमा उल्लेख छ । ओलीले अघिल्लो साता मात्रै नेपालको भूमि फिर्ता ल्याएकाले भारतले आफूलाई पदबाट हटाउन खोजेको आरोप लगाएका थिए ।"
प्रधानमन्त्री ओली र प्रचण्डको छलफल सकियो : महासचिव पौडेल र नेता शर्मा साक्षी,"काठमाडौं : नेपाल कम्युनिस्ट पार्टी (नेकपा) अध्यक्ष एवम् प्रधानमन्त्री केपी ओली र अर्का अध्यक्ष पुष्पकमल दाहाल प्रचण्डबीचको बालुवाटार छलफल सकिएको छ। अध्यक्षद्वय ओली र प्रचण्डबीचको छलफलमा सुरुदेखि नै नेकपा महासचिव विष्णु पौडेलसमेत सहभागी थिए। केही समयसम्म छलफल चलेपछि अर्का नेता जनार्दन शर्मालाई बैठकमा बोलाइएको थियो। महासचिव पौडेल र नेता शर्मा २०७५ जेठ २ गतेको पाँच बुँदे सहमतिका साक्षी हुन्। त्यो पाँच बुँदे सहमतिमा पार्टी सहमति र समसझदारीका आधारमा अघि बढ्ने, एकताका संगठनात्मक सिद्धान्त समानता, सम्मानजनक र न्यायोजित हुने, दुवै अध्यक्षको सहमति र हस्ताक्षर पश्चात निर्णयको आधिकारिकता मानिने, समानता र समान अवधिका आधारमा आवश्यकता अनुरुप दुवै अध्यक्षले सरकारको नेतृत्व गर्नेलगायत सहमति भएको थियो। शुक्रबारको बालुवाटार बैठकमा समेत त्यो सहमतिको बुँदा नम्बर चारको विषयमा गम्भीर छलफल भएको स्रोतको भनाइ छ। बालुवाटार छलफल अगाडि शुक्रबार कृषिमन्त्री एवम् नेकपा नेता घनश्याम भुसालको निवासमा नेताहरुले छलफल गरेका थिए। उक्त छलफललेसमेत २०७५ जेठ २ र मंसिर ४ को सहमतिका आधारमा अगाडि बढ्नुपर्ने निष्कर्ष निकालेको छ। पार्टी विभाजनको बाटोलाई छोडेर नयाँ आधारको एकता खोज्ने छलफलको निष्कर्ष थियो। उक्त छलफलमा नेता विष्णु रिमाल, शंकर पोखेल, जनार्दन, योगेश भट्टराई, मणि थापालगायत सहभागी थिए। पार्टीभित्र विवाद चर्को रुपले बढ्दै गएपछि नेकपा विधि पद्धतिमा चल्नुपर्ने माग गर्दै नेताहरु पार्टी मुख्यालयमा धर्नासमेत बसेका छन्। विधान र पद्धतिमा पार्टी चल्नुपर्छ भनेर धुम्बाराहीमा नेता जगन्नाथ खतिवडा, डा विजय पौडेल, हिमाल शर्मा, रामकुमारी झाक्रीसहितको टोली धर्नामा बसेको हो। पार्टीभित्र मिल्नुको विकल्प नभएको भन्दै चौतर्फी दबाब भएपछि दुई अध्यक्षले महासचिव पौडेल र नेता शर्मालाई साक्षी राखेर बालुवाटारमा दुई घण्टा लामो छलफल गरेका हुन्। बारपाक सुलीकोटका जनप्रतिनिधि र कर्मचारीसहित ९९ जना क्वारेन्टाइनमा नेकपाको कलहले बजेट अधिवेशन अन्त्य, एमसीसी अलपत्र : कांग्रेसको आपत्ति नेकपा विभाजन उन्मुख टकराव बालुवाटारमा प्रधानमन्त्री ओली र प्रचण्डबीच छलफल शुक्रबार दिनभरको छलफलबाट एउटा सहमतिको आधार खडा गरेर शनिबार बिहान ११ बजे बस्ने स्थायी कमिटीमा सोही आधारमा उपस्थित हुने तयारी नेताहरुले गरेका छन्। त्यसका लागि नेकपा शीर्ष नेतृत्वमाथि चौतर्फी दबाब परेको छ।"
देश भ्रष्टाचारको महामारीले पीडित : पौडेल,"दमौली : नेपाली कांग्रेसका वरिष्ठ नेता रामचन्द्र पौडेलले देश भ्रष्टाचारको महामारीले पीडित भएको बताएका छन्। शुक्रबार दमौलीमा तनहुँका विभिन्न स्थानीय तहका लागि पीपीईसहितका स्वास्थ्य सामग्री सहायता वितरण गर्दै उनले भूकम्प र कोरोनासँगै देशमा भ्रष्टाचारको संकट बढेको बताए। देशमा दुर्भाग्य ओइरिएर आएको छ, उनले भने,सरकारले हचुवामा काम गरेर भ्रष्टाचार गरेको छ। आफूले नसकेर सेनालाई दिँदा पनि परेको भन्दा बढी मूल्यमा सामान किनिएको छ। उनले सेना र सिधै सरकारसँग गरिएको सम्झौता दुवैबाट स्वास्थ्य सामग्री किन्दा भ्रष्टाचार भएको दाबी गरे। सरकार समयमै तयारी गर्न असफल भएकाले कोरोना संकट अझ गहिरिँदै जाने भन्दै उनले चिन्ता प्रकट गरे। सरकारले समयमै तयारी गरेको भए अवस्था जटिल हुने थिएन उनले भने अदुरदर्शिता, भ्रष्टाचार र अव्यवस्थाले झनै देशैभर संक्रमण बढाइरहेको छ। नेता पौडेलले आफूहरुले संविधानमा स्थानीय सरकारलाई अधिकार बढी दिएका कारण अहिलेको परिस्थितीसँग जुध्नमा सफलता मिलेको दाबी गरे। अहिले स्थानीय सरकार नभएको भए प्रदेश र संघ सरकारको भरमा झनै समस्या हुने थियो उनले भने समयमै हामीले संविधानबाट बलियो बनाएकाले स्थानीय सरकारले धेरै हदसम्म व्यवस्थापन गरेका छन्। उनले मिडियाले पनि खबरदारी गरिरहेको भन्दै धन्यवाद ज्ञापन गरे। मिडियाले निरन्तर नलेखेको भए झनै अनर्थ हुन्थ्यो उनले भने। नेता पौडेलले तनहुँमा आइसोलेसन सञ्चालन गरिएका व्यास र भीमाद नगरपालिका, बन्दीपुर र देवघाट गाउँपालिकाका साथै लमजुङको मध्य नेपाल नगरपालिकालाई पीपीई सेटसहित सर्जिकल मास्क, सेनिटाईजर र टावेलसहितको सेट सहयोग गरेका छन्।"
सीमामा थपिँदै सुरक्षा,"काठमाडौं : सरकारले भारत र चीन दुवैतिर सीमा सुरक्षा बढाउँदै लगेको छ। सीमामा सुरक्षा कमजोर भएको आवाज उठिरहेका बेला गृह मन्त्रालयले चालू वर्ष बोर्डर अब्जरभेसन पोस्ट (बीओपी) २ सय २२ वटा पुर्याउने भएको छ। दक्षिणी सीमामा ८६ वटा बीओपी थिए तर उत्तरमा एउटा पनि थिएन। दक्षिणतर्फ २०७५७६ मा २१ वटा बीओपी थप तथा स्तरोन्नति गरियो। एक सय १४ वटा थप गर्ने निर्णयअनुसार दक्षिणमा २१ र उत्तरमा ४ गरी २५ वटा बीओपी स्थापना गरिएको हो। दक्षिणमा १ सय २८ र उत्तरमा ४ गरी १ सय ३२ बीओपी राखिएको गृहमन्त्रीका प्रेस संयोजक किरण भट्टराईले बताए। कैलालीको कुसुमघाटमा थपिएको एक गरी बीओपी संख्या १ सय ३३ पुगेको छ। वैशाख ३१ यता उत्तरी र दक्षिणी सीमामा ११ वटा सशस्त्र प्रहरी बलको बोर्डर अब्जरभेसन पोस्ट थपिएका हुन्। जेठमा मात्रै ९ वटा थप गरिएको मन्त्रालयले जनाएको छ। मन्त्रालयका अनुसार वैशाख ३१ मा दार्चुलाको व्यास क्षेत्रस्थित कालापानीनजिक व्यास गाउँपालिका१ छाङरुमा बीओपी स्थापना गरियो। त्यो सुदूरपश्चिम प्रदेशको पहाडी जिल्लाको पहिलो सीमा सुरक्षा पोस्ट हो। जेठमा सुदूरपश्चिमकै ८ स्थानमा बीओपी राखिएको मन्त्रालयले जनाएको छ। डडेलधुराको परशुराम३ सिमशीर्ष, परशुराम५ परीगाउँ, बैतडीको दशरथचन्द८ झुलाघाट, कैलालीका खोनपुर, भजनी, हिक्मतपुरमा बीओपी राखिएको छ। त्यस्तै, कैलालीका धनगढी१० जुगेडा, वडा नम्बर ९ बगराकटान, टीकापुर नगरपालिका८ श्रीलंका टापुमा जेठमै सीमा सुरक्षा पोस्ट स्थापना गरिएको छ। चीनसँगको सीमामा पनि बीओपी स्थापना गर्न थालिएको छ। नेपालचीन करिब १५ सय मिटर सीमा क्षेत्रअन्तर्गतको मुस्ताङको लोमान्थाङमा जेठ १५ मा बीओपी राखिएको हो। त्यसपछि हुम्लाको हिल्सा, संखुवासभाको किमाथांकामा बीओपी खडा गरिएको छ। सिन्धुपाल्चोकको भोटेकोसी र रसुवाको गोसाइँकुण्डमा स्थापना गर्ने तयारी छ। ताप्लेजुङको कञ्चनजंघामा भने स्थापना गर्न बाँकी छ। मन्त्रालयले दक्षिणी सीमामा भारतकै बराबर बनाउने तयारी साथ बीओपी थप गरिरहेको छ। यस क्रममा २ सय २१ पुर्याउने प्रस्ताव मन्त्रिपरिषद्ले स्वीकृत गरिसकेको छ भने ५ सय पुर्याउने तयारी छ। गृहका प्रवक्ता एवं सहसचिव केदारनाथ शर्माले २ सय २१ बीओपी स्थापना गर्ने निर्णय भई काम अघि बढेको बताए। १०७ वटा थिए, गत मंसिरमै थप १ सय १४ वटा बनाउने निर्णय गरेको हांै, उनले भने, अर्को आर्थिक वर्ष २ सय २१ वटा पुर्याउने काम अघि बढिरहेको छ। उनले हाल १ सय ३३ वटा स्थापना भइसकेको जानकारी दिए। दक्षिणतर्फ ८८ र उत्तरतर्फ १ गरी ८९ बीओपी राख्न बाँकी छ। २०७६७७ सम्ममा यी बीओपी स्थापना भइसक्ने मन्त्रालयले जनाएको छ। कतिपय स्थानमा जग्गा उपलब्ध भइहेको छ। भाडा लिएर राख्ने तयारी पनि भइरहेको छ। हाल ५ हजार संख्या रहेकोमा मन्त्रालयले सीमामा १५ देखि २० हजार सुरक्षाकर्मी परिचालन गर्ने तयारी गरेको छ। त्यस्तै, सरदर १५ देखि १७ किलोमिटर दूरीमा रहेको बीओेपी पछि ३५ किलोमिटरको दूरीमा राखिनेछ। लिम्पियाधुराबाहेक भारतसँग सिमानामा १ हजार ८ सय ८० किलोमिटर दूरीमा भारतको एसएसबीअन्तर्गतका ५ सय ३० बीओपी छन्। नेपालले त्यहीबराबर बीओपी स्थापनाको तयारी गरेको छ। २ सय ५० बीओपीमा ५० जनाका दरले र बाँकीमा २५ जना दरले २० हजार बराबरको फौज सीमा तैनाथ गर्ने तयारी छ। भारतले नेपाल र भुटानमा गरी सीमामा ९३ हजार जनशक्ति परिचालन गरेको छ। नेपालतर्फ ५ सय ३० र भुटानको सीमामा २ सय बीओपी छन्। भारतले अतिक्रमण गरेको कालापानी क्षेत्रनजिक टिंकर भञ्ज्याङ र कौवामा पनि छिट्टै बीओपी राख्ने तयारी रहेको गृह मन्त्रालयले जनाएको छ। भारतले अतिक्रमण गरेको गुन्जीको वारितिर कौवाको समथर भूमि छ। छारुङमा परिचालित सशस्त्रले टिंकरस्थित एक नम्बर सीमास्तम्भ भएको स्थानमा सुरक्षा गस्ती गरिरहेको छ। पहिलो लाइनमा सशस्त्र राखे पनि ब्याक फोर्समा नेपाली सेनालाई परिचालन गर्नुपर्ने आवाज उठिरहेको छ।"
गण्डकीका कांग्रेस सांसदले लकडाउन अवधिको यातायात खर्च नलिने,"गोरखा : गण्डकी प्रदेशका कांग्रेसबाट विजयी सांसदहरुले लकडाउन अवधिभरिको यातायात खर्च नलिने भएका छन्। शुक्रबार संसदीय दलको बैठक बसी कांग्रेसबाट विजयी सांसदहरुले यातायात भत्ता नलिने निर्णय गरेका दलका प्रवक्ता प्रकाशचन्द्र दवाडीले जानकारी दिए। लकडाउन अवधिभर सार्वजनिक सवारी साधन चलेको छैन। त्यसैले सो अवधिभरको यातायात खर्च लिनु नैतिक आधारमा पनि सुहाएन सांसद दवाडीले भने, त्यसैले शुक्रबार संसदीय दलको बैठक बसी सार्वजनिक सवारीसाधन नचलुञ्जेलसम्म यातायात भत्ता नलिने निर्णय भएको छ। सदन चलेको दिन संसदमा सहभागी हुन आएबापत गण्डकी प्रदेशले प्रत्येक सांसद तथा विषयगत समितिमा रहेका सांसदलाई रु ७५० का दरले यातायात खर्चको सुविधा दिने गरेको थियो।"
"नेविसंघका नेतालाई देउवाले भने 'लाज पनि छैन, बोल्दा ढंग पनि छैन'","काठमाडौं : नेपाली कांग्रेसका सभापति शेरबहादुर देउवाले कोरोना महामारीका बीच किन कार्यक्रम गरेको भन्दै नेविसंघका नेताहरुप्रति आक्रोश पोखेका छन्। पूर्वसभापति गिरिजाप्रसाद कोइरालाको ९६औं जन्मजयन्तीमा नेविसंघले शुक्रबार काठमाडौंमा आयोजित कार्यक्रममा बोल्दै देउवाले यस्तो महामारीमा भाषणबाजीको कुनै औचित्य नभएको बताए। 'सोसल डिस्ट्यान्स भनेको छ, टाँसिएर बसेको छ यहाँ । लाज पनि छैन, बोल्दा ढंग पनि छैन,उनले भने, 'खतरा रोग आएको छ। कहिलेकाहीँ कार्यक्रम नगरे पनि हुन्छ । ठूलो गाउँमा सानो कार्यक्रम गरे हुन्छ।अहिले सबैले कार्यक्रम गर्न छाडिसकेका छन् । हामीले मात्रै गर्नुपर्ने ? बढ्ता जान्ने भइहाल्नुपर्ने ? ' उनले नेविसंघलाई बलियो बनाउन स्कुल कलेजमा जित्न आग्रह गरे। 'जहाँ पनि हार्याहार्यैं छन्। लाज पनि छैन,' देउवाले भने, 'काठमाडौंमा भाषण गरेर केही हुनेवाला छैन।' नेता देउवाले नेविसंघलाई बलियो बनाउन गाउँ जान विद्यार्थीलाई सल्लाह दिए।उनले भने, 'काठमाडौं आएर बढ्ता भाषण गरेर केही हुनेवाला छैन, गाउँमा जाऊ गाउँमा ।' उनले विद्यार्थीहरु नमिलेकै कारण समस्या आएको बताए। उनले भने,'आफैं झगडा गर्यागर्यै छन्। सबै मिलेको भए समस्या नै आउँदैनथ्यो।' नेविसंघको सभापति भएर आएको आफू चारपटक प्रधानमन्त्री भएको बताउँदै देउवाले भने,' तपाईंहरु कोही हुनसक्नुहुन्छ भोलि यस्तै हिसाबले ? लाज पनि छैन क्या हो।'"
"संसद् अधिवेशन अप्रत्याशित अन्त्य, महत्वपूर्ण विधेयक थाँती","काठमाडौं : महत्वपूर्ण विधेयक थाँती राख्दै संघीय संसद्को बर्खे अधिवेशन अन्त्य गरिएको छ। राष्ट्रपति विद्यादेवी भण्डारीले मन्त्रिपरिषद्को सिफारिसमा बिहीबार साँझ ५ बजेदेखि संसद् अधिवेशन अन्त्य गरेकी हुन्। सरकारको सिफारिसमा राष्ट्रपतिबाट संसद् अधिवेशन आह्वान र अन्त्य हुने संवैधानिक व्यवस्था छ। अधिवेशन अन्त्यअघि प्रधानमन्त्री केपी शर्मा ओलीले राष्ट्रपति भण्डारीसँग भेट गरेका थिए। अधिवेशन अन्त्य हुँदा नागरिकता ऐन संशोधन, संघीय निजामती सेवा, विशेष सेवा गठनसहित दर्जनभन्दा बढी विधेयक पारित हुने बेला रोकिएका छन्। लामो समयदेखि रोकिएका नागरिकता र निजामती विधेयक हालै मात्र राज्यव्यवस्था समितिले पारित गरेर प्रतिनिधिसभामा पठाएको थियो। यी विधेयक प्रतिनिधिसभाबाट पारित हुने अन्तिम चरणमा थिए। नागरिकता विधेयक झन्डै दुई वर्षदेखि संसद्मा रोकिँदा अंगीकृत नागरिकता लिएका व्यक्तिका सन्तान र वैवाहिक अंगीकृत नागरिकता लिन चाहनेहरू मर्कामा परिरहेको सरकारले बताउँदै आएको छ। संसद् सचिवालयले सभामा १९ वटा विधेयक विचाराधीन रहेको जनाएको छ। राष्ट्रिय सभाले पारित गरेको विशेष सेवा विधेयक प्रतिनिधिसभामा रोकिएको छ। राष्ट्रिय सभाको विधायन व्यवस्थापन समितिले पारित गरेको अख्तियार दुरुपयोग अनुसन्धान आयोग विधेयक पनि राष्ट्रिय सभामै रोकिन पुगेको छ। कोरोना महाव्याधिका कारण लकडाउनबीच वैशाख २६ गते बर्खे अधिवेशन सुरु भएको थियो। ५६ दिन चलेको अधिवेशनले सरकारको वार्षिक नीति तथा कार्यक्रम, बजेट र नयाँ नक्सा अनुमोदनसम्बन्धी संविधान संशोधन विधेयक पारित गरेको थियो। प्रतिनिधिसभातर्फ १४ र राष्ट्रिय सभातर्फ ५ वटा विधेयक दर्ता भएका थिए। ८ वटा विधेयक दुवै सदनबाट पारित गरिएको थियो। अधिवेशनमा ९ वटा संकल्प प्रस्ताव, २ वटा जरुरी सार्वजनिक महत्वको र २ वटा ध्यानाकर्षण प्रस्ताव दर्ता भएका थिए। प्रतिनिधिसभाले रुकुम पश्चिम चौरजहारी घटनाको अध्ययन गर्न ९ सदस्यीय संसदीय समिति गठन गरेको थियो। अधिवेशन अन्त्यसँगै बहुचर्चित अमेरिकाको सहयोग मिलेनियम च्यालेन्ज कर्पोरेसन (एमसीसी)सँगको सम्झौता पनि अलपत्र परेको छ। सरकारले यही अधिवेशनबाट उक्त सम्झौता अनुमोदन गर्ने तयारी गरेको थियो। तर, सत्तासीन नेकपाभित्रै एमसीसी विवादमा परेपछि अनुमोदन हुन सकेन। सरकारले अधिवेशन अन्त्य गर्ने विषयमा सरकारले सभामुख अग्नि सापकोटासँग कुनै सल्लाह नगरेको उनको सचिवालयले जनाएको छ। सरकारको सिफारिसमा राष्ट्रपतिले अधिवेशन अन्त्य गर्ने संवैधानिक व्यवस्था भए पनि सभामुखसँग सल्लाह गर्ने परम्परा थियो। विपक्षी कांग्रेसले पनि आफूसँग सल्लाह नगरी सरकारले एकलौटी रूपमा अधिवेशन अन्त्य गरेको भन्दै असन्तुष्टि जनाएको छ। पार्टीको आन्तरिक कलह र दम्भमा संसद् अधिवेशन अन्त्य गरेर सरकारले जनताका समस्या सुन्न नचाहेको कांग्रेस प्रमुख सचेतक बालकृष्ण खाणले आरोप लगाए।"
नेकपा विभाजन उन्मुख टकराव,"काठमाडौं : सत्तारूढ नेकपाको आन्तरिक किचलो चरमोत्कर्षमा पुगेको छ। अध्यक्ष तथा प्रधानमन्त्री केपी शर्मा ओलीलाई दुवै पदबाट राजीनामा गराउन स्थायी समितिको बहुमत अग्रसर भएपछि टकरावको स्थिति आएको छ। प्रधानमन्त्री दुवै पदबाट राजीनामा गर्न इच्छुक छैनन्। बरु, बैठककै बीचमा मन्त्रिपरिषद्बाट सिफारिस गराएर उनले संसद् अधिवेशन अन्त्य गराएका छन्। त्यसले झन् असमझदारी बढाएको छ। पार्टीभित्र देखा परेको आन्तरिक किचलो, सीमा समस्या र समाधान, सरकार एवं पार्टी कामको समीक्षा, एमसीसी परियोजनालगायत विषयमा छलफल गर्न बोलाइएको बैठकले एकाएक फरक रूप लिएको हो। असार १४ मा प्रधानमन्त्री ओलीले आफ्नो नेतृत्वको सरकार हटाउन भारतीय राज्य संयन्त्र सक्रिय रूपमा लागेको र त्यसमा नेपालका नेताहरूसमेत संलग्न रहेको आरोप लगाएपछि बैठक त्यता मोडियो। असार १६ को बैठकमा कार्यकारी अध्यक्ष पुष्पकमल दाहाल, वरिष्ठ नेताद्वय झलनाथ खनाल, माधव नेपाल, उपाध्यक्ष वामदेव गौतम, प्रवक्ता नारायणकाजी श्रेष्ठलगायतले दुवै नेतृत्वबाट ओलीको राजीनामा मागेका थिए। ओलीले दुवै पदबाट राजीनामा नदिने रणनीति बनाएपछि अन्तरसंघर्षले चरम रूप लिएको छ। त्यही क्रममा दुवै पक्षका बाक्ला बैठक बुधबारदेखि जारी छन्। प्रधानमन्त्री ओलीले बालुवाटारमा दुवैतर्फका केही स्थायी समिति सदस्यसँग छलफल गरेका थिए। प्रत्युत्तरमा दाहालनेपाल पक्षले ललितपुरको झम्सिखेलमा निकट नेताहरूको भेला बोलाए। दुवैतिरका बैठकले विवादलाई झन् चरमोत्कर्षमा पुर्यायो। बिहीबार पार्टी बैठक अगाडि दुई अध्यक्षबीच बालुवाटारमा भएको छलफलमा आआफ्नै अडान कायम रहे। लगत्तै प्रधानमन्त्रीले संसद् अधिवेशन अन्त्यको निर्णय लिएर बालुवाटारमै पार्टी बैठक चलिरहेका बेला संसद् अधिवेशन अन्त्य गराउनुले पार्टी एकता गम्भीर संकटमा परेको प्रवक्ता नारायणकाजी श्रेष्ठले बताए। २०७५ जेठ ३ मा तत्कालीन एमाले र माओवादीबीच एकता भई नेकपा बनेको थियो। पार्टी एकताको २६ महिनामै झन्डै दुई तिहाइ मतसहित केन्द्रीय सरकार बन्यो। ७ मध्ये ६ प्रदेश र ५ सयभन्दा बढी स्थानीय तहका सरकार नेकपाले पायो। राजनीतिक रूपमा मजबुत बनेको नेकपा पछिल्लो आन्तरिक विवादले फुटको संघारमा आइपुगेको छ। यसअघिका विवादहरू कुनै न कुनै बिन्दुमा समाधानमुखी अवस्थामा पुगे पनि यो पटकको समाधान के होला ? नेकपाका कुनै पनि नेता बताउन सक्ने हालतमा छैनन्। के के भए दिनभर ? बुधबार साँझै स्थायी समितिका ४४ मध्ये ३० सदस्य सहभागी बैठकले ओलीलाई राजीनामा जसरी पनि गराउने निष्कर्ष निकालेको थियो। त्यसपछि नेताहरूबीच अविश्वास झन् चुलिएको थियो। बिहीबार बिहान दाहालले ओली निकट नेताहरू उपप्रधान तथा रक्षामन्त्री ईश्वर पोखरेल, महासचिव विष्णु पौडेल, सुवास नेम्बाड, प्रदीप ज्ञवाली, शंकर पोखरेल, विष्णु रिमाललगायतलाई आफ्नो निवासमा बोलाएका थिए। उनीहरूले दुई अध्यक्ष मिलेर जाने प्रस्ताव राखे। स्रोतका अनुसार दाहालले पार्टीमा प्रधानमन्त्रीको एकाधिकार चलेको र त्यसले आफूलाई अपमानित मात्र बनाएको बताएका थिए। दाहालले पार्टी एकता अगाडि नै भएको आलोपालो सरकार सञ्चालनको विषय छोडेर कमजोरी गरेको र त्यसैमा टेकेर प्रधानमन्त्रीले आफूलाई अपमानित गरेको ओली निकट नेताहरूलाई जवाफ दिएका थिए। मेरो कमजोरी भनेको मैले राखेका अडानहरू छोड्नु हो। मैले विगतमा भएका सहमति र अडान छोडें। तर उहाँ (प्रधानमन्त्री ओली) ले पार्टीमा एकाधिकार गर्नुभयो। मेरो अपमान भयो, ओली निकट नेतासँग दाहालले भनेका थिए। ओली निकट नेताहरूले भने दुई पार्टी मिलेर नेकपा बनेको र दुई नेता मिलेरै अहिलेको संकटको समाधान खोज्न दाहालसँग आग्रह गरेका थिए। दुई नेता मिलेर जाने गरी समझदारीमा नजाँदा पार्टीमा दुर्घटना निम्तिन सक्ने ओली पक्षका नेताहरूले दाहाललाई सुनाएर फर्केका थिए। उक्त छलफलमा दाहाल पक्षका नेताहरू नारायणकाजी श्रेष्ठ, वर्षमान पुन र पम्फा भुसाल सहभागी थिए। त्यसपछि फेरि बालुवाटारमा स्थायी समितिको बैठक अगाडि प्रधानमन्त्री ओली र दाहालबीच छलफल भएको थियो। त्यसक्रममा ओलीले आफूले पार्टी अध्यक्ष र प्रधानमन्त्री दुवै नछाड्ने जानकारी गराउँदै दाहालसँग अन्य विषयमा मात्र छलफल गरौं भन्ने प्रस्ताव गरेका थिए। त्यहीं ओलीले आफूले मन्त्रिपरिषद् बैठक राख्न खोजेको दाहाललाई जानकारी गराएका थिए। तर, दाहालले पार्टी बैठक बसिरहेका बेला मन्त्रिपरिषद् बैठक नराख्न आग्रह गरेका थिए। ओलीले पनि दाहाललाई दुई दिन स्थायी समितिको बैठक स्थगित गर्न भनेका थिए। तर, दुवै बैठक भए। ओलीदाहाल छलफलपछि बालुवाटारमै प्रधानमन्त्री ओलीको अनुपस्थितिमा दाहालले पार्टी स्थायी समिति बैठक सुरु गरे। तर ओली भने बैठकमा नगई राष्ट्रपति विद्यादेवी भण्डारीलाई भेट्न शीतल निवास पुगे। ओलीले शीतल निवासबाट फर्केपछि बिहीबार मध्याह्न मन्त्रिपरिषद् बैठक राखे। स्थायी समितिमा रहेका मन्त्रीहरू बैठकस्थलमा पुग्दा अमृत बोहोरा र केशव बडालले आफ्नो धारणा राखिसकेको थिए। बडालले ओलीको वचाउमा बोलेका थिए। बोहोराले प्रधानमन्त्रीले अनुशासन तोडेको आरोप लगाएका थिए। बैठक कक्षमै ऊर्जामन्त्री वर्षमान पुनले प्रधानमन्त्रीले मन्त्रिपरिषद् बैठक राखेको जानकारी गराउँदै समन्वयकारी भूमिका खेलिदिन दाहालसँग आग्रह गरेका थिए। दाहालले भने मन्त्रीहरूलाई क्याबिनेट बैठकमा जान निर्देशन दिँदै पार्टी बैठकमा भने, मैले प्रधानमन्त्रीलाई बैठक नराख्न भनेर आएको थिएँ। तर राख्नुभएछ। तपाईं मन्त्रीहरू जानुहोस्। तर त्यहाँ अध्यक्षसँग भएको छलफलका आधारमा मात्र गर्नुहोस् भनेर फर्किनुहोस्। मन्त्रिपरिषद् बैठक एकदमै छोटो भयो। कतिपय मन्त्री पुग्दा नपुग्दै बैठक सकिइसकेको थियो। बैठकमा मन्त्रीहरू रामबहादुर थापा, वर्षमान पुनलगायतले संसद् अधिवेशन अन्त्यको कुरा पार्टी बैठक चलिरहेकाले पार्टीसँग सल्लाह गरेर निर्णय लिन प्रधानमन्त्रीलाई आग्रह गरेको एक मन्त्रीले बताए। मन्त्रीहरू क्याबिनेट बैठकमा गएपछि दाहालले केहीबेर स्थायी समितिको बैठक स्थगन गरेका थिए। तर जब मन्त्रिपरिषद्ले संसद् अधिवेशन अन्त्य गर्ने निर्णय लिएको जानकारी पार्टीका नेताहरूले पाए, त्यसपछि ओलीसँग छलफल गर्ने भन्दै अध्यक्ष दाहाल, महासचिव विष्णु पौडेललगायत नेताहरू प्रधानमन्त्रीलाई भेट्न पुगे। ओलीसँग दाहालले भने, मन्त्रिपरिषद् बैठक नराख्ने समझदारीमा किन जालझेल र षड्यन्त्र गर्नुभयो ? सीधा बैठक राख्छु भन्न सक्नुहुन्थ्यो, किन भन्नुभएन ? के गर्न खोज्नु भएको छ ? प्रधानमन्त्री ओलीले महामारीको अवस्था, संसद्मा बिजनेस नरहेकोले किन राखिरहौं भन्ने लागेर अन्न्य गरेको जवाफ फर्काएका थिए। सँगै प्रधानमन्त्रीले दाहाललाई भनिदिए, अध्यादेश दुई चार दिन आउँदैन, ढुक्क हुनुहोस्। दाहाल र महासचिव पौडेल प्रधानमन्त्रीलाई भेट्न पुग्दा त्यहाँ उपप्रधानमन्त्री ईश्वर पोखरेल र सुवास नेम्बाड पनि थिए। प्रधानमन्त्रीले अध्यादेश नआउने बताएपछि नेम्बाडले प्रधानमन्त्रीले अध्यादेश नआउने बताउनु भएकोले उहाँलाई विश्वास गरौं भन्दै दाहाललाई थप विश्वस्त पार्न खोजे। दाहाल भने वरिष्ठ नेताहरू झलनाथ खनाल, माधव नेपाल र उपाध्यक्ष वामदेव गौतमसँग छलफल गरेर राष्ट्रपतिलाई भेटन शीतल निवास पुगे। शीतल निवासमा राष्ट्रपति भण्डारीले दाहाललाई पार्टी एकता भत्किन नदिन आग्रह गरेकी थिइन्। दाहालले भने सरकारले जुनकुनै बेला अध्यादेश ल्याउन सक्ने र त्यसलाई आउनेबित्तिकै जारी गर्ने काम नगरी तटस्थताको भूमिका निर्वाह गर्न आग्रह गरेका थिए। प्रत्युत्तरमा राष्ट्रपतिले अहिले त अध्यादेश आएको छैन नि भनेकी थिइन्। बैठकमा सहभागी एक सदस्यका अनुसार उक्त भेटका बातचितबारे दाहालले पछि पार्टी बैठकमा जानकारी गराएका थिए। राष्ट्रपति निवासबाट फर्केपछि दाहालले बालुवाटार फर्केर स्थायी समिति बैठक सुचारु गरेका थिए। उनले प्रधानमन्त्री र राष्ट्रपतिसँग भएका छलफलबारे त्यहाँ जानकारी गराएका थिए। त्यसपछि बैठक शुक्रबार एक दिन प्रधानमन्त्रीसँग निर्णायक छलफल गर्ने र पार्टी एकता जोगाउने प्रयास गर्ने भन्दै स्थगित गरिएको थियो। बैठक फेरि शनिबार ११ वजे बस्नेछ। शुक्रबार निर्णायक पहल शुक्रबार स्थायी समिति बैठक नराख्नुको एउटै उद्देश्य बताइएको छ निर्णयक छलफल गर्ने। ओली र दाहालले उक्त निर्णयक छलफल गर्नेछन्। आवश्यक पर्दा सचिवालयका सदस्यहरूले दुवै अध्यक्षसँग छलफल गर्नेछन्। दोस्रो तहका नेताहरूले पनि पार्टी एकता जोगाउन भेटघाट तीव्र बनाएका छन्। प्रवक्ता नारायणकाजी श्रेष्ठले पार्टी एकतामा गम्भीर संकट आएको बताए। उनले एकतालाई हरहालतमा रक्षा गर्न र पार्टी, सरकार र राष्ट्रको आवश्यकता पूरा गर्नेगरी अगाडि बढ्न छलफल गर्नुपर्ने महसुस नेताहरूले गरेको बताए। दुई अध्यक्षले मिल्नेसम्मका विषयमा छलफल गर्नु हुनेछ। हामी अन्य नेताले पनि आवश्यक पर्दा सहयोग पुर्याउँछौं। त्यसपछि मात्र पार्टीको अवस्थाबारे निष्कर्ष आउँला, प्रवक्ता श्रेष्ठले भने। राष्ट्रपतिसँगको परामर्शपछि संसद अधिवेशन अन्त्य गर्ने मन्त्रिपरिषद्को निर्णय : के होला अब ओलीको कदम ? ओली नआएपछि प्रचण्डले सुरू गरे स्थायी कमिटी बैठक संसद अधिवेशनको आकस्मिक अन्त्य : अब के होला ओलीको कदम ? बजेट अधिवेशन अन्त्य अस्वभाविक : कांग्रेस नेकपा स्थायी कमिटी बैठक शनिबारसम्म स्थगित नेकपा प्रवक्ता भन्छन्, पार्टी एकतामा संकट आयो बजेट अधिवेशन अन्त्यपछि सबैको चिन्ता : राजनीतिक दुर्घटना नहोस् मन्त्रिपरिषद् बैठकका १५ निर्णय (सूचीसहित) नेकपाको कलहले बजेट अधिवेशन अन्त्य, एमसीसी अलपत्र : कांग्रेसको आपत्ति संसद् अधिवेशन अप्रत्याशित अन्त्य, महत्वपूर्ण विधेयक थाँती घेराबन्दीमा परेका प्रधानमन्त्री ओलीको कदम के ? मेलमिलाप कसरी ?"
इन्जिनियरको कमाई पाँच करोड ३० लाख,"काठमाडौं : सडक विभाग अन्तर्गत गुणस्तर अनुसन्धान तथा विकास केन्द्र चाकुपाट ललितपुरका इन्जिनियर भरतराज आचार्यविरुद्ध अकुतसम्पत्ति आर्जनमा विशेष अदालतमा मुद्दा दायर गरिएको छ। उनीविरुद्ध तीन करोड २१ लाख ६२ हजार विगो कायम गरिएको छ। अख्तियार दुरुपयोग अनुसन्धान आयोगले उनकी श्रीमती रितादेवी खनाललाई प्रतिवादी बनाएको छ। ३६ वर्षको सार्वजनिक सेवामा उनले ५ करोड २९ लाख ४२ हजार कमाएका छन्। जसमा २ करोड ७ लाख ७९ हजार मात्रै वैध आर्जन देखिएको अख्तियारको अनुसन्धानबाट खुलेको छ। सार्वजनिक सेवामा प्रवेश पश्चात आचार्यले आफू र श्रीमतीका नाममा जग्गा खरिद, घरनिर्माण, सवारी साधन खरिद लगायतमा खर्च लगानीका साथै स्रोत नखुलेको रकमसमेत अस्वभाविक मात्रामा बैंकिङ कारोवार तथा विभिन्न बैंक खातामा रकम जम्मा गरी शेयर लगानी लगायतका आफु अनुकूल लगानी खर्च गर्ने गरेको देखिन आएको अख्तियारका प्रवक्ता एवं सहसचिव प्रदीपकुमार कोइरालाले जानकारी दिए। सडक विभाग अन्तर्गत बसी गैरकानुनी तरिकाले सम्पत्ति आर्जन गरी उच्चजीवनयापन गरिरहेको उजुरीमा अख्तियारले आचार्यविरुद्ध अनुसन्धान गरेको हो। २०४१ साल असोज २२ मा नेपाल सरकारको सरकारी सेवा अन्तर्गत सार्वजनिक निर्माण शाखा रुकुममा सवओभरसियरबाट आचार्य जागिरे जीवनमा प्रवेस गरेका थिए। अस्थायी नियुक्तिमा सेवा प्रवेश गरेका आचार्यले २०४३ असार २१ मा ओभरसियपदमा स्थायी नियुक्ति पाएका थिए। यसपछि पश्चात् विभिन्न कार्यालयमा कार्यरत रहँदै २०६४ माघ १ मा इन्जिनियरमा पदोन्नति भएका थिए।डिभिजन सडक कार्यालय चरिकोट, दोलखा हुँदै हाल सडक विभाग अन्तर्गत गुणस्तर अनुसन्धान तथा विकास केन्द्रमा कार्यरत रहेको अख्तियारको अनुसन्धानबाट खुलेको छ। अनुसन्धानको क्रममा संकलित प्रमाणका कागजात एवं सम्वन्धित व्यक्तिले खुलाई दिएका व्यहोरा ले सार्वजनिक सेवामा प्रवेशदेखि २०७६ जेठ मसान्तसम्मको जाँचअवधिमा सार्वजनिक सेवामा रही २ करोड ७ लाख ७९ हजार आय आर्जन गरेको देखिएको छ। अनुसन्धानमा लिइएको जाँचअवधिमा सम्पत्ति सिर्जना तथा लगानी खर्चमा ५ करोड २९ लाख ४२ हजार हजार खर्च तथा लगानी गरेको देखिंएको छ।आयको अनुपातमा ३ करोड २९ हजार ,६२ हजार बराबरको भागलाई निजको वैध आयस्रोतले खामेको पाइएन। आचार्यविरुद्ध दुई वर्ष कैद र विगो बमोजिमको रकम जफतको माग दाबी विशेष अदालतमा मुद्दा दायर गरिएका छ। आचार्यले आर्जन गरेको स्रोत नखुलेको सम्पत्ति श्रीमती रितादेवी खनाल नाममा राखेको पाइएकोले उनीविरुद्ध जफत गर्ने प्रयोजनार्थ प्रतिवादी कायम गरी विशेष अदालत, काठमाडौंमा आरोप९पत्र दायर गरिएको छ।"
"उपत्यकामा फैलिँदै कोरोना संक्रमण, बढ्दै जोखिम","काठमाडौं : केहीदिन अघि काठमाडौँकी एक गर्भवती महिला शल्यक्रिया गर्न अस्पतालमा गए। घरबाट कहीँकतै नगएकी उहाँमा कोरोना संक्रमण देखियो। परिवार बाहेक कसैको सम्पर्कमा नगएका व्यक्तिमा कोरोना पोजिटिभ देखिनुले उपत्यकाको समुदायमा पनि संक्रमण पुगेको पुष्टी हुन्छ। उपत्यकामा यसरी स्थानीयमा देखिन थालेको करिब एक हप्ता मात्रै भएको जनाइएको छ। कसरी आफूमा देखियो भनेर सङ्क्रमित व्यक्तिले पनि अनुमान लगाउन सकेका छैनन्। परिवारमा नदेखिँदा उहाँमा कसरी भयो भन्ने खोज्न अहिले स्वास्थ मन्त्रालयको एक समूह लागेको छ। परिवारमा पनि संक्रमण नभएको, विदेश पनि नगएको, विदेश गएका व्यक्तिको सम्पर्कमा पनि नपुगेको व्यक्तिमा संक्रमण देखिनुले अब उपत्यका थप जोखिममा छ भनेर सहजै अनुमान लगाउन सकिन्छ। 'पछिल्लो एक हप्तामा उपत्यकामा त्यस्ता केसहरु देखिन थाले, कहीँ पनि नगएको व्यक्तिमा कोरोना संक्रमण देखियो, हामी कन्ट्रयाक ट्रेसिङ गरिरहेका छौँ', स्वास्थ्य तथा जनसङ्ख्या मन्त्रालयका प्रवक्ता डा जागेश्वर गौतमले भने 'यस्तो कसरी भयो भन्ने यकिन गर्दैछौँ।' 'त्यस्ता व्यक्तिमा कि कुनै अस्पतालमा जँचाउन जाँदा सर्यो कि तरकारी वा केही चिज किन्न जाँदा हुनसक्छ या त भीडभाडमा पुग्दा संक्रमण भएको हो', डा गौतमले अनुमान गर्दै भने। भारतीय सीमा जोडिएको जिल्ला र भारतबाट आएका नेपाली बसोबास गरेको क्षेत्रमा बढी कोरोना सङ्क्रमित फेला पर्दै आएकोमा त्यो क्रम विस्तारै उपत्यकामा सरेको तथ्याङ्कले देखाएको छ। विगतमा उपत्यकाका तीन जिल्लामा विदेशबाट आएका नेपालीमा मात्रै संक्रमण देखिँदै आएकोमा अहिले स्थानीय समुदायमा समेत देखिन थालेको हो। थप सतर्कता नअपनाए उपत्यकामा संक्रमण जोखिम बढ्ने चिकित्सकको भनाइ छ। सरकारले उपत्यका प्रवेशमा कडाइ गरे पनि लुकीलुकी भित्रिने क्रम रोकिएको छैन। त्यहाँबाट पनि सङ्क्रमित व्यक्ति प्रवेश गर्ने सम्भावना छ। नाकामा अझै कडाइ आवश्यक रहेको र भौतिक दूरी कायम गरी स्वास्थ्य मापदण्ड अपनाएर काम गर्न जरुरी रहेको नेपाल चिकत्सक सङ्घका उपाध्यक्ष डा अनिल कार्कीले भने। बिहीबार मात्रै उपत्यकामा ३२ जना कोरोना सङ्क्रमित फेला परे। महाराजगञ्जस्थित शिक्षण अस्पतालमा गरिएको परीक्षणमा काठमाडौँका १७ महिला र ११ पुरुषमा कोरोना संक्रमण पुष्टि भएको हो। ललितपुर र भक्तपुरका दुईदुई जना सङ्क्रमित फेला परेका छन्। उपत्यकामा मात्रै अहिलेसम्म कूल १५६ जनामा संक्रमण भइसकेको छ। जसमा ११० जना काठमाडौँ जिल्लाका मात्रै छन्। ललितपुरका १८ र भक्तपुरमा २८ व्यक्ति छन्। आज मात्रै सङ्क्रमित नयाँ बानेश्वरका एक वृद्धको मृत्यु भएको छ। योसँगै मुलुकभर ३२ जनाको मृत्यु भइसकेको छ। स्वास्थ्य तथा जनसङ्ख्या मन्त्रालयका अनुसार उपत्यकामा देखिएका मध्ये ८० प्रतिशत बाहिरबाट आएका र २० प्रतिशत स्थानीय तथा कोठा भाडा बसेकाहरु छन्। मुलुकमा पहिलो संक्रमण काठमाडौँ मै गरिएको परीक्षणका क्रममा चीनको उहानबाट आएका नेपालीमा देखिएको थियो। दोस्रो र तेस्रो संक्रमण पनि बाहिरबाट आएका नेपालीमा देखिएको थियो। विगतमा काठमाडौँमा देखिएका सङ्क्रमित सबै विदेशबाट आएका नेपाली मात्रै थिए। तर अहले काठमाडौँ कै रैथाने र कोठा भाडामा लिएर बसेकामा पनि देखिन थालेकाले थप सतर्कता आवश्यक देखिएको छ। मन्त्रालयका प्रवक्ता डा गौतमले उपत्यकामा नसोचेको व्यक्तिमा संक्रमण देखिएकाले कन्ट्रयाक ट्रेसिङको काम थालिएको बताउनुभयो। 'हरेक मान्छे पोजिटिभ छ भनेर हामीले सोच्नुपर्छ, तब नियन्त्रण गर्न सकिन्छ, उहाँले सतर्कता अपनाउन आग्रह गर्दै भन्नुभयो, 'हामी होसियार भएनौं भने उपत्यका जोखिममा छ।' एक अध्ययन प्रतिवेदन अनुसार उपत्यकामा अहिले ७० प्रतिशतले मात्रै मास्क प्रयोग गर्ने गरेका छन्। तीन प्रतिशतले अझै लापरवाही गरिरहेका छन्। पहिलो त अनिवार्य मास्क लगाउने, त्यसपछि राम्ररी हात धुने, सेनिटाइजर प्रयोग गर्ने, जोरजुलुस नगर्ने र गरेका ठाउँमा नजाने, दुई मिटरको भौतिक दूरी कायम गर्ने, भीडभाडमा नजाने गर्दा संक्रमण हुनबाट बच्न सकिन्छ। इटाली र स्पेनमा भएको लापरबाहीबाट हामीले पाठ सिक्नुपर्ने चिकित्सकको सुझाव छ। एक अध्ययनले अमेरिकमा राम्ररी मास्क लगाएको भए ३० हजार मानिसको ज्यान जोगाउन सकिने थियो। त्यसैले शत प्रतिशत मानिसले मास्क लगाउनैपर्छ डा गौतमले भन्नुभयो। उहाँका अनुसार अब क्वारेन्टिनमा रहेका व्यक्तिहरुको सङ्ख्या घट्दै गएकाले त्यो सकिएपछि एक चरणमा संक्रमण दर न्यून देखिने र त्यसपछि समुदायस्तरमा देखिन सक्छ। अहिलेदेखि नै सावधानी अपनाउन सके समुदायमा हुने नियन्त्रण गर्न कठिन हुँदैन। लापरबाही गर्दा भयाबह हुनसक्छ। सरकारले संक्रमण पहिचान गरेर बेलैमा संक्रमण रोक्न परीक्षणको दायरा बढाउँदै लगेको पनि छ। राष्ट्रिय जनस्वास्थ्य प्रयोगशालाका निर्देशक डा रुना झाका अनुसार क्वारेन्टाइनमा चाप बढी हुँदा हाल प्रयोगशालाको क्षमताभन्दा धेरै नमूना सङ्कलन हुन थालेकाले निजी क्षेत्रलाई पनि परीक्षण गर्न दिएर दायरा बढाउन थालिएको हो। मुलुकमा औसत दैनिक चारदेखि छ हजारको हाराहारीमा परीक्षण हुँदै आएको छ। उपत्यकामा मात्रै दुई हजारदेखि दुई हजार ५०० सम्मको परीक्षण हुन्छ। चैत ११ गतेदेखि मुलुकमा बन्दाबन्दीको आदेश जारी गरिएकोमा अहिले त्यसको स्वरुप परिवर्तन गरी केही खुकुलो गरिएको छ। खुकुलो हुँदा लापरवाही गर्न नहुने जनस्वास्थ्य विज्ञको भनाइ छ।"
सरकारी अड्डामै छैन सामाजिक दूरी : तस्बिरमा खानेपानी कार्यालयको भीडभाड,"काठमाडौं : सरकारले कोरोना भाइरस (कोभिड१९) संक्रमण रोकथामका लागि सामाजिक दूरी अनिवार्य गरेको छ । तर शुक्रबार काठमाडौं खानेपानी लिमिटेडको कार्यालय, त्रिपुरेश्वरमा सामाजिक दूरी कायम नभएका दृश्यले सरकारको निर्णयमाथि प्रश्न गरिरहेको थियो । कार्यालयमा हलुका सवारी चालक, सहायक पम्प अपरेटर, मिटर रिडर, हेल्पर, चाबी चालक, कार्यालय सहयोगीका लागि करार सेवामा आवेदन खुलेपछि दखास्त हाल्नेको भीड लागेको थियो। सयौँको संख्यामा आवेदक कार्यालयमा पुग्दा लकडाउन अगाडिकै भिडभाडको शैली देखियो । त्यो भिडलाई कार्यालय परिसरमा पुगेर अन्नपूर्णका लागि विकास कार्कीले कैद गरेका तस्बिर :"
भैँसी चराउन गएकी बालिकाको अर्धनग्न अवस्थामा शव भेटियो,"जनकपुरधाम : जनकपुरधाम उपमहानगरपालिका२१ कुर्थामा एक बालिकाको शव अर्धनग्न अवस्थामा फेला परेको छ। बुधबार दिउँसो घरबाट भैंसी चराउन निस्केपछि बेपत्ता भएकी १० वर्षीय कञ्चनकुमारी पजियारको शव शुक्रबार विहान घरभन्दा एक किलोमिटर टाढा दुधमती नदीको छेऊमा फेला परेको हो। शव अर्धनग्न अवस्थामा फालिएको र धान रोप्न गएका किसानहरुले देखेपछि प्रहरीलाई खबर गरेको जिल्ला प्रहरी कार्यालय धनुषाका प्रहरी नायब उपरीक्षक रामेश्वर कार्कीले बताए। मृतक कञ्चनका बुवा विनोद पजियार कुर्थामै मजदुरीको काम गरि परिवार पाल्दै आएका थिए। बुधबार विहान ११ बजेतिर कञ्चन भैंसी चराउन घरबाट निस्केकी थिइन्। तर साँझसम्म घर नर्फिएपछि खोजतलास सुरु गरेको काका विजय पजियारले बताए। 'उसले भैंसी चराउन ठाउँमा खोज्न जाँदा वस्तुभाउहरु त्यहिँ थिए तर, कञ्चन थिएन विजयले भने 'त्यहिं राति गाउँमा भोज पनि थियो कञ्चनका बुवाले छोरी भोज खान गएको होला भन्दै त्यहाँ गएर पनि खोजे तर भेटिएन। राती कतै सुतेकी होला विहान भेटिन्छ भन्दै हामीले ढाँढस दियौं। तर, विहान खोज्दा पनि भेटेन। विहीबार दिउँसो ९ बजेनै प्रहरीलाई पनि जानकारी गराएका थियौं। तर कसैले भेटाउन सकेन्, आज शव भेट्यो।शवको अवस्था हेर्दा कञ्चनमाथि बलात्कार गरि हत्या गरिएको हुन सक्ने परिवारजनको अनुमान छ। तर प्रहरीले शवको पोष्टमार्टम भएपछि मात्रै मृत्युको कारण खुलाउन सकिने बताएको छ।"
पत्रकारको पेशागत सुरक्षाको माग गर्दै महासंघ आन्दोलनमा,"काठमाडौं : कोरोना भाइरस (कोभिड१९) माहामारीको कारण पत्रकारको पेशागत सुरक्षा खतरामा परेको भन्दै पत्रकार महासंघले आन्दोलन सुरु गरेको छ। माइतीघर मण्डलामा आयोजित कार्यक्रमलाई सम्बोधन गर्दै नेपाल पत्रकार महासंघका अध्यक्ष गोविन्द आचार्यले हालको अवस्थामा पत्रकारलाई पेशागत संकट परेको बताए। उनले कोरोनाको कारण देखाउँदै मिडियाका मालिकले पत्रकारिता गरेर बाच्न पाउने पत्रकारको अधिकार खोसिएको बताए। पत्रकारलाई जागिरबाट निष्काशन गर्ने, बेतलबी बिदामा राख्ने देखिएको छ, आचार्यले भने, समस्या समाधानका लागि महासंघ भोलिदेखि नै त्यस्ता सञ्चार गृहमा पुगेर अनुगमन गरेर पत्रकारको अधिकार पुनःस्थापित गर्न आन्दोलन गर्नेछ। यस्तै महासंघका महासचिव रमेश विष्टले पत्रकारको श्रम शोषण गर्ने सञ्चारगृह बन्द हुँदैमा जनता सूचनाको हकबाट बञ्चित नहुने बताए। उनले पत्रकारको हितका लागि सबै पक्षलाई जानकारी गरेर मात्रै आन्दोलनमा आएको भन्दै सहज ढंगबाट पत्रकारको अधिकार स्थापित नभए महासंघ हेरेर नबस्ने उनको भनाइ छ। महासंघका पूर्वअध्यक्ष धर्मेन्द्र झाले पत्रकारका कारण करोडपति बनेका मिडियाका मालिकले पत्रकारको पेटमा लात हानेको भन्दै त्यो मान्य नहुने बताए। प्रेस संगठनका संयोजक महेश्वर दाहालले पत्रकारले हिजको दिनमा देशको स्वतन्त्रताका लागि लडेकोभन्दै आज कोरोनाको बाहानमा पत्रकारको पसिनाको परिश्रम नदिने मिडियाका मालिकलाई कुनैपनि वाहानामा नछोड्ने धारणा व्यक्त गरे। नेपाल प्रेस युनियनका अध्यक्ष बद्री सिंग्देलले कारोनाको बाहानमा पत्रकारलाई मिडियाका मालिकले सडकमा ल्याएको भन्दै पत्रकारको हकहितका लागि सञ्चारगृहमा मात्र नभएर मिडियाका मालिकको घरमै गएर आन्दोलन गर्ने चेतावनी दिए। सञ्चारीका समूहकी अध्यक्ष नितु पण्डितले जनतालाई सुसूचितगर्ने कार्यमा जस्तोसुकै अवस्थामा खटिएका पत्रकारलाई कोरोनाको बहानामा पेशाबाटै बञ्चित गरिनु अत्यन्तै दुखद भएको भन्दै पत्रकारले श्रमको उचित मूल्य पाउनुपर्ने बताए। कार्यक्रममा बोल्ने सबैले पत्रकारको पक्षमा लड्न प्रतिवद्धता जनाएका छन्। कार्यक्रममा प्रेस नेपालका अध्यक्ष केशव अर्याल, लोकतान्त्रिक छापामाध्यम राष्ट्रिय सञ्जालका अध्यक्ष दामोदरप्रसाद दवाडी, क्रान्तिकारी संगठन नेपालका प्रतिनिधि धनन्जय बुढा, प्रगतिशिल पत्रकार संघका पूर्वअध्यक्ष नारायण शर्मा, कान्तिपुर संयुक्त ट्रेड यूनियनका प्रतिनिधि अर्जुन पाठक, जनपत्रकार संगठनकी सचिव सृजना तिम्सिनाले मिडिया मालिकले पत्रकारलाई प्रयोग गर्दै फाइदा उठाउने र संकटमा पत्रकारमाथि अन्याय भएको भन्दै कडा आन्दोलनको आवश्यकता औंल्याए।"
पहिरोमा पुरिएर दुई जनाको मृत्यु : घाइतेलाई उपचारका लागि हेलिकप्टरबाट काठमाडौं लगियो,"गुल्मी : गुल्मीको इस्मा गाउँपालिकामा गएको पहिरोमा परेर घाइते भएकालाई उपचारका लागि नेपाली सेनाको हेलिकप्टरबाट काठमाडौं लगिएको छ। घाइतेहरुलाई सेनाको हेलिकप्टरमार्फत काठमाडौं लगिएको हो। इस्मा१ हस्तिचौरको मल्दीमा गएको पहिरोमा घाइते भएका २७ वर्षकी इश्वरी खत्री , ६४ वर्षका टीका खत्री, २५ का वसन्त खत्री, २१ वर्षकी सृजना सारु र ९० वर्षकी पुतली खत्रीलाई त्रिवि शिक्षण अस्पताल माहाराजगंज पठाइएको प्रमुख जिल्ला अधिकारी भरतकुमार शर्माले जानकारी दिए। पहिरोमा पुरिएर वसन्त सारुका १८ महिने बालक सुरज सारु र इश्वरी खत्रीकी ७ वर्षकी छोरी अपेक्षा खत्रीको मृत्यु भएको छ। घर माथिबाट आएको पहिरोले बंगालो बगाएपछि पुरिएर ज्यान गएको हो। यस्तै, बिहीबारै गएको पहिरोमा मुसिकोट नगरपालिका२ को हाँडीखोलामा हरिप्रसाद घिमिरेको घुम्तीपसल पहिरोले बगाउँदा अन्दाजी ५५ वर्षीय भागीरथ घिमिरे बेपत्ता भएका छन्। उनको खोजी कार्य जारी रहेको जिल्ला प्रहरी कार्यलय गुल्मीले जनाएको छ।"
दैलेख प्रयोगशालामा पीसीआर परीक्षण : नौ जनाको रिपोर्ट पोजिटिभ,"दैलेख : जिल्लामा पीसीआरमार्फत कोरोना परीक्षण सुरु भएको छ। पीसीआर मेसिन जडान तथा भ्यालिडेसन सफल भएपछि पहिलो परीक्षण गरेर रिपोर्ट आएसँगै पुन परीक्षणका लागि नेपालगन्जस्थित प्रयोगशालामा पठाइएको थियो। दैलेखमा गरिएको पहिलो परीक्षणको रिर्पोट नेपालगन्ज प्रयोगशालामा पनि उस्तै आएपछि दैलेखकै प्रयोगशालाबाट अन्तिम रिपोर्ट सार्वजनिक गर्नेगरी परीक्षण थालिएको इन्चार्ज शंकर शाहीले बताए। दैलेख र नेपालगन्ज प्रयोगशालामा गरिएको नमुना परीक्षणमा एउटै रिपोर्ट आएपछि दैलेख प्रयोगशालालाई राष्ट्रिय जनस्वास्थ्य टेकुले मान्यता दिएको छ। मान्यता पाएसँगै दैलेख प्रयोगशालाबाटै अन्तिम रिपोर्ट सार्वजनिक भएको छ। शुक्रबार स्वास्थ्य सेवा कार्यालयले जारी गरेको विज्ञप्तिमा ९ जनाको पीसीआर रिपोर्ट पोजेटिभ देखिएका छन्। एक सय १४ जनाको परीक्षण गरिएकोमा ९ जनाको रिपोर्ट पोजेटिभ आएको हो। नारायण नगरपालिकाका८ र डुङ्गेश्वर गाउँपालिकाका एक जनामा कोरोना संक्रमण पुष्टि भएको कोभिड१९ फोकल पर्सन थीरप्रसाद रेग्मीले बताए। योसँगै कोरोना संक्रमणको रेड जोन मानिएको दैलेखमा संक्रमितको संख्या ७ सय ८० पुगेको छ। संक्रमितमध्ये ६ सय ८३ जना डिस्चार्ज भएका छन्। पीसीआर मेसिन नहुँदा दैलेखमा संकलन गरिएको स्वाब परीक्षणका लागि प्रदेश अस्पतालको पशुपन्छी रोग अन्वेषण प्रयोगशाला सुर्खेत र कर्णाली स्वास्थ्य विज्ञान प्रतिष्ठान जुम्लामा पठाउनुपर्ने बाध्यता थियो। रिपोर्ट आउन ढिलाई हुँदा क्वारेन्टाइन र आइसोलेसनमा बसेकाले आन्दोलन गर्न थालेपछि जिल्लामै पीसीआर ल्याब (प्रयोगशाला) स्थापना गरिएको हो। पशु सेवा अस्पताल तथा पशु सेवा कार्यालय परिसरमा नयाँ भवन निर्माण गरेर झण्डै एक करोड ३० लाख रुपैयाँको लागतमा प्रयोगशाला स्थापना गरिएको हो। स्थानीय पूर्वाधार विकास साझेदारी कार्यक्रमको बजेटबाट पीसीआर मेसिन खरिद गरिएको प्रतिनिधि सभा सदस्य रविन्द्रराज शर्माले बताए। निर्वाचन क्षेत्र नम्बर नम्बर १ को स्थानीय पूर्वाधार विकास साझेदारी कार्यक्रम अन्तरगर्त दैलेख बजार महाबु कालिकोट सडकखण्ड निर्माणका लागि ५ करोड ९४ लाख ६० हजार रुपैयाँ छुट्याइएको थियो। उक्त सडक निर्माणका लागि नारायण नगरपालिकाबाट भएको टेन्डर प्रक्रियाबाट घटाघट हुँदा एक करोड ८ लाख, ८४ हजार ४ सय ४१ रुपैयाँ बचेको थियो। सोही रकमबाट मेसिन खरिद गरिएको नारायण नगरपालिकाले जनाएको छ। नगरपालिकाका प्रमुख प्रशासकीय अधिकृत छबिलाल नेपालीका अनुसार झण्डै एक करोड ६ लाख लागतमा मेसिन खरिद गरिएको हो। पीसीआर मेसिन ल्याउन मेडिसोलुसन इन्टरनेशनल प्रालि काठमाडौंले ठेक्का पाएको थियो । माइक्रोपेट्टे प्लस डील्याब ब्राण्डको पीसीआर मेसिन १२ घण्टा सञ्चालन गर्दा झण्डै तीन सय जनाको परीक्षण गर्न सकिने क्षमता भएकाले अब यस क्षेत्रका बिरामीलाई सहज हुने बताइएको छ। पीसीआर प्रयोगशाला स्थापना गर्न भवन निर्माणका लागि पशु सेवा अस्पताल तथा पशु सेवा कार्यालयबाट बजेट व्यवस्थापन गरिएको हो। कार्यालयबाट चालू आर्थिक वर्षमा सञ्चालित योजना र कर्मचारीको तलब भत्ताबाट बचेको रकम रकमान्तर गरेर भवन निर्माण गरिएको कार्यालयका निमित्त प्रमुख भीमबहादुर विष्टले बताए। विष्टका अनुसार २१ लाख ५० हजार रुपैयाँको लागतमा भवन निर्माण गरिएको हो। पर्याप्त पीसीआर किट, भीटीएम र जनशक्ति नभएकाले प्रयोगशाला सञ्चालनमा समस्या सिर्जना भएको छ। अहिले नेपालका अन्य प्रयोगशालामा कार्यरत प्राविधिकलाई काजमा ल्याइएको छ। प्रदेश सांसद अम्मरबहादुर थापाले ल्याबमा जनशक्ति अभाव हुने बताए।'"
'होल्डमा एमसीसी',"काठमाडौं : नेपाल सरकारले अमेरिकी सहायता परियोजना मिलेनियम च्यालेन्ज कर्पोरेशन (एमसीसी कम्प्याक्ट) सम्झौता हाल होल्ड मा रहेको जानकारी दातृ मुलुक संयुक्त राज्य अमेरिकालाई गराएको छ। उक्त सम्झौता संसद्मा अनुमोदनको समयावधि (असार १६) मा अनुमोदन नभई गुज्रिएकाले अर्थ मन्त्रालयले एमसीएमार्फत् अमेरिकालाई पत्राचार गरी सो जानकारी गराएको हो। सो विषयमा सत्तारुढ नेपाल कम्युनिष्ट पार्टी (नेकपा) भित्रको विवादका कारण संसद्मा कार्यसूची बन्न पाएको थिएन। हाल बजेट अधिवेशन पनि अन्त्यको अवस्था भएकाले तत्काल अनुमोदन हुने स्थिति नभएकाले सो सम्झौताअन्तर्गतका बजेट र कार्यक्रम हाल रोकिने भएका हुन्। नेपालको ऊर्जा र यातायात क्षेत्रको विकासका लागि सञ्चालित उक्त सम्झौता कार्यान्वयन अवधिबारे अमेरिकाले पनि असार १५ गते वक्तव्य निकाली आयोजना शीघ्र कार्यान्वयनमा जाने विश्वास व्यक्त गरेको थियो। अर्थमन्त्री डा युवराज खतिवडाले कोभिड१९ को जोखिमसमेतका कारणले सङ्घीय संसद्को बजेट अधिवेशन अन्त्य गराउनु परेको उल्लेख गर्दै हाल अनुमोदन हुन नसकेको बारेमा अमेरिकी सरकारलाई अवगत गराइएको बताए। उनले विगतमा सरकारले गरेको एमसीसीको सम्झौतालाई कार्यन्वयन गर्नुपर्छ भन्नेमा सरकार स्पष्ट भए पनि कतिपय दृष्टिकोणका कारण यसमा विवाद देखिएको उल्लेख गरे। सरकारले यसबारे बुझाउन नसकेको त होइन भन्ने राससको जिज्ञासामा सरकारका प्रवक्ता एवं सञ्चार तथा सूचना प्रविधिमन्त्रीसमेत रहेका मन्त्री डा खतिवडाले भने 'एमसीसीमा त्यसबेला सम्झौता गर्दा कतिपय बुँदामा फरक ढङ्गले प्रस्तुत गर्न सकिन्थ्यो भन्ने विषयमा छलफल गर्न सकिन्छ, तर अहिले विवाद कायम रहनु सरकारलाई हेर्ने दृष्टिकोण र विश्वासको कुरा हो, कतिपय विषय पछि पनि लेटर अफ एक्स्चेन्जका माध्यमबाट मिलाउन सकिन्छ।' उहाँले कोरोना महामारीका कारण उक्त सम्झौता लागू गर्न आवश्यक पूर्व तयारीका काम हुन नसकेकाले पनि समयसीमा थाँतीमा रहेको जनाउनुभयो। सरकारले उक्त सम्झौताअन्तर्गतका कार्यक्रमको कार्यान्वयनका लागि बजेट तर्जुमा गरेकामा सत्तारुढ दलभित्र असन्तुष्टि देखिएपछि सरकारले सम्झौता अनुमोदन भएको अवस्थामा मात्रै उक्त कार्यक्रम अघि बढाइने प्रतिबद्धता व्यक्त गरेको थियो। उक्त सम्झौता अनुमोदनका लागि सरकारले गत वर्ष असार ३१ मा प्रतिनिधिसभामा प्रस्ताव दर्ता गरेको थियो। नेकपाको जारी स्थायी कमिटीको बैठकमा यस विषयलाई पनि कार्यसूची बनाइएको छ। नेकपाको गत मङ्सिर २९ देखि पुस ६ गतेसम्मको स्थायी कमिटीमा सो विषयमा प्रश्न उठाइएको थियो भने गत माघ १५ देखि १९ गतेसम्म भएको केन्द्रीय कमिटी बैठकले सोबारे अध्ययन गर्न वरिष्ठ नेता झलनाथ खनाल, स्थायी कमिटी सदस्य भीमबहादुर रावल र परराष्ट्रन्त्री प्रदीपकुमार ज्ञवाली रहेको अध्ययन कार्यदलले गत फागुन ९ गते नेकपा अध्यक्षद्वय केपी शर्मा ओली र पुष्पकमल दाहाल प्रचण्ड लाई प्रतिवेदन दिएको थियो। कार्यदलले संशोधनसहित सम्झौता पारित गर्न सुझाव दिएको थियो। प्रमुख प्रतिपक्षी दल नेपाली काँग्रेसले पनि सो सम्झौता चाँडो पारित गर्न आग्रह गर्दै आएको छ। यो सम्झौता लागू भएको मितिले पाँच वर्षभित्र सम्पन्न गर्नुपर्नेछ। करिब रु ६४ अर्बको सो परियोजनामा करिब रु ५१ अर्ब अमेरिकी र रु १३ अर्ब नेपाल सरकारको लगानी हुनेछ। दुई पक्षबीच सन् २०१७ सेप्टेम्बर १४ मा नेपालका तर्फबाट तत्कालीन अर्थमन्त्री ज्ञानेन्द्रबहादुर कार्की र एमसीसीका कार्यवाहक प्रमुख कार्यकारी अधिकृत जोनाथन नासबीच कम्प्याक्ट सम्झौता भएको थियो। सम्झौतामा काठमाडौँको लप्सीफेदीदेखि नुवाकोटको रातमाटेसम्म, रातमाटेदेखि हेटौंँडासम्म, रातमाटेदेखि दमौलीसम्म, दमौलीदेखि बुटवलसम्म र बुटवलदेखि भारतको सिमानासम्मको खण्डमा ४०० केभी क्षमताको प्रसारण लाइन निर्माण तथा रातमाटे, दमौली र बुटवलमा तीन सबस्टेशन निर्माण गरिने उल्लेख छ। संसद्बाट पारित सरकारको नीति तथा कार्यक्रममा प्रसारण विस्तारको विषय उल्लेख छ। यसैगरी पूर्वपश्चिम राजमार्गको कपिलवस्तुको चन्द्रौटादेखि लमही हुँदै बाँके र दाङमा पर्ने शिवखोलासम्म कूल १०० किलोमिटर सडकको स्तरोन्नति गरिनेछ। बुटवलगोरखपुर अन्तर्देशीय प्रसारण लाइनको नेपाल भारत सीमासम्मको निर्माणका लागि सहायता उपयोग गरिने पनि जनाइएको छ। यही असार १५ गते एमसीएनेपालले आयोजना कार्यान्वयनको मितिमा पुनःविचार आवश्यक देखिएको जनाएको थियो। उसले कम्प्याक्ट कार्यान्वयनको तयारी चरणमा उल्लेख्य प्रगति हासिल गरिसकेको भए पनि संसदीय अनुमोदन प्रक्रियामा भएको ढिलाइ र विश्वव्यापीरुपका कोभिड१९ को महामारीका कारण कार्यान्वयनको थालनी मितिमा पुनःविचार आवश्यक देखिएको जनाएको थियो। एमसीए नेपालले यही असार १५ गते जारी गरेको विज्ञप्तिमा भनेको थियो, 'हालैका दिनमा भने विश्वव्यापी कोभिड१९ महामारी तथा संसदीय अनुमोदन प्रक्रियामा भएको ढिलाइका कारण कार्यप्रगतिमा अवरोध सिर्जना भएको हुँदा नेपाल कम्प्याक्ट कार्यान्वयन थालनीमा पुनःविचार आवश्यक देखिएको छ।' आयोजनाको कार्यान्वयनका लागि विभिन्न चरण तथा पूर्वशर्त पूरा भइसकेका छन्। आयोजनाका लागि केही स्थानमा जग्गा प्राप्ति तथा अन्य कामसमेत शुरु गरिसकिएको छ। वन क्षेत्रको जग्गा प्रयोग र संसदीय अनुमोदनलगायतका काम भने बाँकी रहेका छन्। ती काम अगाडि बढेपछि आयोजना कार्यान्वयनमा जानेछ। नेपालको ऊर्जा क्षेत्रका लागि कूल ४०० केभी क्षमताको प्रसारण लाइन असाध्यै महत्वको रहेको र ऊर्जा मन्त्रालयले तयार पारेको प्रसारण गुरुयोजनाको समेत प्रमुख हिस्सा रहेको छ।"
बम्जनविरुद्ध बाल यौन शोषणको मुद्दा दायर,"मलंगवा : बालिकालाई जबर्जस्ती करणी गरेको आरोपमा लिटिल बुद्ध भनेर चिनिने तपस्वी रामबहादुर बम्जनलगायत तीन जनाविरुद्ध सर्लाही जिल्ला अदालतमा मुदा दायर भएको छ। सर्लाहीको लालबन्दी नगरपालिका१३ पत्थरकोटस्थित आश्रमस्थलमा आनी बनेर बसेकी एक बालिकालाई जबर्जस्ती करणी गरेको आरोपमा तपस्वी रामबहादुर बम्जन भनेर चिनिने रामलाल बम्जनविरुद्ध बाल यौन शोषणको मुद्दा दायर भएको जिल्ला न्यायधिवक्ता केशव प्रसाद गौतमले जानकारी दिएका छन्। प्रतिवादी बम्जनलाई लुकाउन छिपाउनमा सहयोग गरेका मतियार उनका सहयोगी तोक्तेङ महात्मा गुरु भन्ने ज्ञानकुमार बम्जन र जेबी गुरु भन्ने जीतबहादुर तामाङविरुद्ध पनि मुद्दा दायर भएको हो। बम्जनले २०७३ साल साउन २० गते राति करिब सवा ९ बजेको समयमा आश्रमस्थलमै आनी बनेर बसेकी एक बालिकालाई विभिन्न किसिमको प्रलोभन देखाइ जबर्जस्ती करणी गरेको आरोप छ। घटना भएको समयमा बालिका नाबालिक रहेको थियो। उनको उमेर १५ वर्ष मात्र थियो। १८ वर्ष भएपछि २०७६ माघ २३ गते जिल्ला प्रहरी कार्यालय सर्लाहीमा उजुरी परेको थियो। प्रहरीले सर्लाही, सिन्धुलीलगायतका आश्रममा बम्जनको खोजी गरे पनि उनी फेला पर्न सकेन्। बम्जन पक्राउ नपरेपछि प्रहरीले केही दिन पहिले अनुसन्धान प्रतिवेदनसहितको मिसिल जिल्ला सरकारी वकिलको कार्यालयमा पेश गरेको थियो। सरकारी वकिल कार्यालय मार्फत बम्जनविरुद्ध बिहीवार अदालतमा मुद्दा दर्ता गरिएको न्यायधिवक्ता गौतमले जानकारी दिएका छन्। बम्जनविरुद्ध बालबालिका सम्बन्धी ऐन २०७५ को ६६ को ३ ले यौन सुखका लागि बालबालिकालाई प्रयोग गर्नेगराउने, बाल यौन शोषण गर्ने गराउने कसुर गर्यो भने दफा ७२ को ३ को ६ ले प्रचलित कानुन बमोजिम जबर्जस्ती करणीको कसुरमा कसुरदारलाई सजाय हुनेछ, त्यही बमोजिम हामीले मौलिक अपराध संहिता २०७४ को दफा २१९ को उपदफा ३ को ग बमोजिम १४ वर्षभन्दा बढी र १६ वर्ष भन्दा कम उमेरको बालिका भए १२ देखि १४ वर्षसम्म कैदको माग दाबीसहित मुद्दा दायर गरिएको न्यायधिवक्ता गौतमले बताए। उनीहरुविरुद्ध पक्राउ पुर्जी जारी नै रहेको र बम्जनसहित उनका दुई मतियारसमेत फरार रहेको छ।"
थप ७४० जनामा कोरोना पुष्टि : संक्रमितको १५ हजार नाघ्यो,काठमाडौं : नेपालमा कोरोना भाइरस (कोभिड१९) संक्रमितको संख्या १५ हजार २५९ पुगेको छ। शुक्रबार मात्र ७४० जनाको रिपोर्ट पोजिटिभ आएसँगै संक्रमितको संख्या १५ हजार २५९ पुगेको हो। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार कोरोना जित्नेको संख्या ६ हजार १४३ पुगेको छ।
"किनारमा बास, वर्षेनी बाढीको त्रास","अछाम : विश्व महामारीको रुपमा फैलिरहेको कोरोना भाइरस कोभिड१९ को त्राससँगै वर्षा सुरु भएपछि बाढी पहिरोको पनि त्रास बढेको छ। वर्षा सुरु भएसँगै अछाममा बाढी पहिरोको जोखिम बढेको छ। बुढीगंगा नदी र छिपेखोलामा पानीको वहाव बढेसँगै साँफेबगर आसपासको क्षेत्र बाढीको जोखिममा परेको छ। वर्षाका कारण नदी र खोलामा बाढी आएको छ। बाढीको बढी जोखिममा साँफेबगर नगरपालिकाको ७ सय भन्दा बढी घर बाढीको जोखिममा छन्। नगरपालिकाको वडा नम्बर १ का एक सय, ४ का करिब ५ सय र ७ का एक सय घरपरिवार रहेका छन्। वर्षायामको समय सुरुवात भएसँगै बाढीको त्रासका कारण यहाँका स्थानीय बासिन्दाको निन्द्रा नै हराउने गर्छ। नगरपालिकाको वडा नम्बर ७ को ककडसातका ८० घरपरिवार बाढीको उच्च जोखिममा रहेका वडा अध्यक्ष मिठ्ठु भाटले बताए। उनले भने वर्षायाम सुरु हुने बित्तिकै यहाँ स्थानीयहरुलाई भोक निन्द्रा हराउने गरेको छ। वर्षेनी लगाएको खेतीपाती बगाउँछ। गतिलो तटबन्धन छैन्। तटबन्धनका नाममा तारजाली मात्र हाल्ने काम मात्र हुन्छ त्यो तारजाली वर्षेनी बाढीले बगाएर लैजाने गर्छ।मष्टामाण्डौका करिब ५ सय घरपरिवार मध्ये पुलबजारका ४० घरपरिवार बाढीको उच्च जोखिममा रहेका वडा अध्यक्ष तथा नगरपालिकाका प्रवक्ता बालगिरी कुँवरले बताए। ज्यान जोखिममा राखेर दिनचर्या बिताउँदै आएको पुलबजार निवासी रत्ना देवी नेपालीले बताइन्। उनले भनिन् २०३९ र २०६३ सालमा आएको बाढीले भएर भरको सबै सम्पत्ति बगायो। त्यसको लेखाजोखा केहि पनि छैन्। असार, साउन र भदौ महिनामा नदीको डरले राती राम्रोसँग निन्द्रा नै पर्देन। राती पानी परेको दिन परिवारका सदस्यहरु पालै पालो जाग्राम बस्छौं। हामीले काल पर्खेर बसे जस्तै भएको छ। साना बालबच्चा छन्। बाढी आयो भने उनीलाई कसरी बचाउने चिन्ता लागिरहन्छ उनले भनिन्। बुढीगंगा र छिपे खोलामा दिगो तटबन्धको लागि कसैले पनि ध्यान नदीँदा वर्षेनी बाढीको समस्या भोग्नु परेको गुनासो स्थानीयको छ। नदीले तारेको कुनाबाट धार परिवर्तन गरेमा यहाँको सयौं बस्ती, बजारसमेत बाढीको चपेटामा पर्ने स्थानीय रामबहादुर कुँवरले बताए। छिपेखोला र बुढीगंगामा दिगो तटबन्धनका लागी कसैले चिन्ता र चासो नदेखाएको उनको भनाई छ। नदीले वर्षेनी यहाँको खेतीयोग्य जमिन कटान गर्दे गइरहेको छ। २०६३ सालमा आएको बाढीले साँफेबगर क्षेत्रको करिब ४० रोपनी भन्दा बढी खेती योग्य जमिन बगायो। सो क्षेत्र अहिले बगर बनेको छ। जथाभावी खोला र नदीमा उत्खनन् हुने गरेकाले पनि बाढीको जोखिम बढेको छ। साँफेबगर नगरपालिका प्रमुख कुलबहादुर कुँवरले वर्षा याममा जतिबेला पनि बाढी आउन सक्ने भएका कारण सबैले सचेत हुन आग्रह गरे। आइतबार बाढीको अनुगमन गर्दै मेयर कुँवरले पुलको पाँच सय मिटर तलमाथिको क्षेत्रबाट ढुंगा, गिट्टी तथा बालुवा उत्खनन गर्दा पुललाई असर पर्ने भन्दै उत्खनन नगर्न अनुरोध गरे। उनले पुलको ५ सय मिटर तलमाथिबाट ढुंगा, गिट्टी तथा बालुवा उत्खनन गरे कारबाही गर्ने चेतावनीसमेत दिए। साँफेबगर आसपासमा सबैभन्दा बढी भन्दा बढी क्षति छिपेखोलाले गर्ने गरेको छ। साँफेबगर नगरपालिकाको कार्यालय र एयरपोर्टलगायत सयौं घरहरसमेत जोखिममा रहेका छन्। उत्तरबाट बुढीगंगा नदी र पुर्वबाट छिपे खोलाका कारण साँफेको एयरपोर्ट बजार नै जोखिममा परेको छ। जिल्ला विपद् पूर्वतयारी तथा प्रतिकार्य योजनाले गरेको सर्भेअनुसार पहिरोको जोखिम बढेको छ। यहाँका २० बस्ती पहिरोको जोखिममा छन्। ६१ भन्दा बढी बस्तीलाई प्रभावित क्षेत्रका रूपमा राखिएको छ। सो योजना अनुसार १७ हजार ४ सय ७६ घरधुरी प्रभावित सूचीमा छन्। त्यस्तै जिल्लाका ६७ विद्यालय, १५ स्वास्थ्य संस्था, १ सय ३२ खानेपानीका धारा, ४८ कुलो, २१ पानीघट्ट र १४ लघु जलविद्युत् आयोजना पहिरोको उच्च जोखिममा रहेको प्रतिकार्य योजनामा उल्लेख छ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। अहिलेसम्म नेपालमा कोरोना संक्रमितको संख्या १४ हजार ५१९ पुगेको छ। मन्त्रालयले ३० जनाको कोरोनाकै कारण मृत्यु भएको पुष्टि गरेको छ । पत्रकार सम्मेलन लाइभ
नेपालमा प्रतिघण्टा ३० जनामा कोरोना संक्रमण,काठमाडौं : नेपालमा प्रतिघण्टा ३० जनालाई कोरोना संक्रमण भएको छ। शुक्रबार स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार पछिल्लो २४ घण्टामा ७४० जनामा कोरोना संक्रमण भएको छ। यो संक्रमितको संख्या अहिलेसम्मकै बढी हो। कोरोनाले संख्या १५ हजार २५९ पुगेको छ। त्यस्तै पछिल्लो २४ घण्टामा नेपालमा कोरोना संक्रमण मुक्त हुनहरुको संख्या ८२३ रहेको छ। कोरोना जित्नेको संख्या हालसम्म ६ हजार १४३ पुगेको छ। प्रवक्ता गौतमका उनका अनुसार शुक्रबार भेटिएका संक्रमितहरु सबैको स्वास्थ्य अवस्था सामान्य रहेको छ। त्यस्तै उनीहरु चिकित्सकको निगरानीमा रहेका छन्। संक्रमण पुष्टि भएकाहरुको सम्पर्कमा रहेकाहरुको कन्ट्याक ट्रेसिङ गर्ने कार्य उनले जानकारी दिए। त्यस्तै कोरोनाले थप एक जनाको मृत्यु भएको छ। प्रवक्ता गौतमका अनुसार कोरोनाबाट काठमाडौं नयाँ बानेश्वरका ८५ वर्षीय पुरुषको मृत्यु भएको हो। उनको असार १७ गते मृत्यु भएको थियो। उनलाई कोरोना पोजिटिभ देखिएको गौतमले जानकारी दिए। हालसम्म नेपालमा कोरोनाले मृत्यु हुनेको संख्या ३२ पुगेको छ।
"कोरोनापछि विदेशबाट १६ हजार नेपालीको उद्धार, कुन देशबाट कति ?","काठमाडौं : कोरोना भाइरस कोभिड१९ को सङ्क्रमण देखिएपछि बिहीबारसम्म हवाई उडानमार्फत विभिन्न २१ देशमा अप्ठ्यारोमा परेका १६ हजार २९४ नेपाली नागरिक स्वदेश फिर्ता भएका छन्। फिर्ता भएकामध्ये सबैभन्दा बढी बागमती प्रदेशका पाँच हजार ३५८ रहेका छन् भने सबैभन्दा कम सुदूरपश्चिम प्रदेशका ३९४ छन्। यस्तै सबैभन्दा बढी कुवेतबाट तीन हजार ५२७ र सबैभन्दा कम पाँच जना श्रीलङ्काबाट स्वदेश फिर्ता भएका कोभिड१९ सङ्कट ब्यवस्थापन सञ्चालन केन्द्र (सीसीएमसी) ले जनाएको छ। नेपालमा कोभिड१९ को सङ्क्रमण देखिएपछि गत चैत ११ गतेदेखि मुलुकभर लागू गरिएको बन्दाबन्दीका कारण अत्यावश्यक बाहेकका सबै सेवा बन्द गरिएको थियो। बन्दाबन्दीसँगै अन्तर्राष्ट्रिय हवाई यातायात पनि बन्द भएपछि विदेशमा अप्ठ्यारोमा परेका स्वदेश आउन चाहने नेपालीलाई सरकारले गत जेठ २१ गतेदेखि सुरक्षित रुपमा स्वदेश फर्काउने कार्य शुरु गरेको हो। यस अवधिमा अफगानिस्तानबाट १८, अष्ट्रेलियाबाट ४८३, ओमानबाट ३१३, कतारबाट एक हजार ८१२, म्यानमारबाट २६, जापानबाट ४९२, थाइल्याण्डबाट ३२६, दक्षिण कोरियाबाट २२८, बङ्गलादेशबाट ८४१, मलेसियाबाट एक हजार ५३७, माल्दिभ्सबाट ७०९, यूएईबाट दुई हजार ७३७, सउदी अरेबियाबाट दुई हजार दुई, सिङ्गापुरबाट १४६, हङकङबाट ८९, पाकिस्तानबाट ७२, बहराइनबाट ४२०, संयुक्त राज्य अमेरिकाबाट २८२ र संयुक्त अधिराज्यबाट २२९ नेपाली स्वदेश फिर्ता भएका छन्। उहाँहरुलाई नेपाली सेनाको व्यवस्थापनमा प्रादेशिक रुपमा स्थापना गरिएको होल्डिङ सेन्टरमा राखेर व्यक्तिगत विवरण सङ्कलन, स्वास्थ्य परीक्षणलगायतका आवश्यक प्रक्रिया पूरा गरी सम्बन्धित प्रदेशको समन्वयमा क्वारेन्टिनमा पठाउने गरिँदै आएको छ। नेपाल सरकार मन्त्रिपरिषद्को गत चैत १६ गतेको निर्णयानुसार कोभिड१९ विरुद्धको प्रतिकार्यको सन्दर्भमा उच्चस्तरीय समन्वय समितिको मातहतमा, सहजीकरण समितिअन्तर्गत रही प्रतिकार्यलाई प्रभावकारी ढङ्गले छिटो, व्यवस्थित र समन्वयात्मक रुपमा सम्पादन गर्न सीसीएमसीको स्थापना भएको थियो। पछि सरकारले गत जेठ २८ गतेको मन्त्रिपरिषद्को निर्णयानुसार उच्चस्तरीय समन्वय समिति विघटन गरी उपप्रधानमन्त्री तथा रक्षामन्त्रीको संयोजकत्वमा विभिन्न १० मन्त्री सदस्य रहेको सीसीएमसी निर्देशक समिति गठन गरेको हो। समितिले केन्द्र, प्रादेशिक र स्थानीय तहसम्म निजामती, सुरक्षा निकाय र सबै सम्बद्ध निकायमार्फत कोभिड१९ विरुद्ध समन्वयात्मक रुपमा प्रतिकार्य सञ्चालन गर्दै आएको छ।"
बैतडीमा थप ३६ जनामा कोरोना पुष्टी : संक्रमितको संख्या २७४ पुग्यो,"बैतडी : बैतडीमा शुक्रबार थप ३६ जनामा कोरोना संक्रमणको पुष्टि भएको छ। देशका विभिन्न प्रयोगशालामा गरिएको परिक्षणमा थप ३६ जनामा कोरोना पुष्टि भएको बैतडीका कोभिड १९ सम्पर्क व्यक्ति भुवनप्रसाद जोशीले जानकारी दिए। दोगडाकेदार गाउँपालिकाका १ महिला र १२ पुरुष सहित १३ जना, मेलौली नगरपालिकाका ४ महिला र १५ पुरुष गरि १९ जना र सुर्नया गाउँपालिकाका ४ पुरुषमा कोरोना पुष्टि भएको हो। ८ वर्षदेखि ५० वर्ष उमेर समूहका नागरिकमा कोरोना पुष्टी भएको हो। शुक्रबार कोरोना पुष्टी भएका सबै भारतबाट फर्किएका र आरडिटी पोजेटिभ आएका रहेका स्वास्थ्य कार्यालय बैतडीले जनाएको छ। उनीहरुमध्ये अधिकांस होम आइसोलेसनमा पठाइसेकेको र केही क्वारेन्टाइनमा रहेकाले छुट्टै आइसोलेटको तयारी भएको सम्वन्धित स्थानीय तहले जनाएका छन्। योसँगै बैतडीमा कोरोना संक्रमितको संख्या २ सय ७४ पुगेको छ। सबैभन्दा बढी पञ्चेश्वर गाउँपालिकामा ५० जना संक्रमित रहेका स्वास्थ्य कार्यालय बैतडीका प्रमुख योगेशप्रसाद भट्टले बताए। यस्तै शिवनाथ गाउँपालिकाका ४८ , दोगडाकेदार गाउँपालिकाका ४३, सिगास गाउँपालिकाका ३६ , दशरथचन्द नगरपालिकाका ३३, मेलौली नगरपालिकाका २४,सुर्नया गाउँपालिकाका १४,पाटन नगरपालिकाका ११, डिलाशैनी गाउँपालिका र पुर्चौंडी नगरपालिकामा ७७ र जनामा संक्रमण पुष्टी भएको छ। जिल्लामा गत जेठ ९ गते पहिलोपटक कोरोना संक्रमण देखिएको थियो।"
"कोरोनाले काठमाडौंमा एकको मृत्यु, मृतकको संख्या ३२ पुग्यो",काठमाडौं : नेपालमा कोरोना भाइरस (कोभिड१९)ले थप एक जनाको मृत्यु भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार कोरोनाबाट काठमाडौं नयाँ बानेश्वरका ८५ वर्षीय पुरुषको मृत्यु भएको हो। उनको असार १७ गते मृत्यु भएको थियो। उनलाई कोरोना पोजिटिभ देखिएको गौतमले जानकारी दिए। हालसम्म नेपालमा कोरोनाले मृत्यु हुनेको संख्या ३२ पुगेको छ। त्यस्तै कोरोना संक्रमितको संख्या १५ हजार २५९ पुगेको छ। बिहीबार मात्र ७४० जनाको रिपोर्ट पोजिटिभ आएसँगै संक्रमितको संख्या १५ हजार २५९ पुगेको हो। गौतमका अनुसार कोरोना जित्नेको संख्या ६ हजार १४३ पुगेको छ।
दुर्घटनामा एक जनाको मृत्यु,विराटनगर : विराटनगर महानगरपालिका१५ रानीमा स्कुटर दुर्घटना हुँदा शुक्रबार बिहान एक जनाको मृत्यु भएको छ । आफैँ अनियन्त्रित भएर लु ४६ प ६३९० नम्बरको स्कुटर दुर्घटना हुँदा विराटनगर१६ का २३ वर्षीय प्रशान्त बस्नेतको मृत्यु भएको इलाका प्रहरी कार्यालय रानीका प्रहरी निरीक्षक दीपक थापाले बताए । दुर्घटनामा परेर राति ११:३० बजे गम्भीर घाइते भएका बस्नेतलाई उपचारका लागि न्युरो अस्पताल ल्याइएको थियो । न्युरोमा उपचार सम्भव नभएपछि नोबेल अस्पताल लगिएकोमा उपचारका क्रममा शुक्रबार बिहान ४ बजे बस्नेतको मृत्यु भएको प्रहरीले जनाएको छ ।
पोखरामा प्रधानमन्त्रीको समर्थनमा युवाको प्रदर्शन,पोखरा : आन्तरिक विवाद चरमोत्कर्षमा पुगिरहेको अवस्थामा पोखरामा नेकपाकै युवाहरु प्रधानमन्त्री फेर्ने र अस्थिरता निम्त्याउने काम नगर्न पार्टी नेतृत्वलाई सचेत गराउँदै प्रदर्शनमा उत्रेका छन्। प्रधानमन्त्री केपी शर्मा ओली प्रधानमन्त्री र पार्टी अध्यक्ष दुवै पदबाट राजीनामा दिनुपर्ने कुरा उठेपछि सत्तारुढ नेकपा भित्रको विवाद उत्कर्षमा पुगेको बेलामा पोखरामा युवाले प्रदर्शन गरेका हुन्। पोखरामा शुक्रबार बिहानैदेखि पानी परिरहेको बेलामा छाता ओडेर र रेनकोट लगाएर सत्तारुढ दल नेकपाकै युवाहरु मानवअधिकार चोकमा भेला भएर प्रदर्शन गरे। भारतले गरेको नेपाली भूमी अतिक्रमणविरुद्ध चुनौती दिएर उभिएका प्रधानमन्त्रीलाई साथ दिन र पार्टी एक ढिक्का भएर अघि बढ्नु पर्ने बेलामा पार्टी नै फुटाउने गरि चलखेल भएकोले प्रदर्शनमा उत्रनु परेको प्रदर्शनमा सहभागी अपेक्षा अधिकारीले बताइन् । राष्ट्रियतामा अडान लिएर र विकास निर्माणमा अघि बढेको सरकारलाई हटाउने चलखेल भएकोले अस्थिरता निम्त्याउने कार्यकाविरुद्धमा सडकमा उत्रेको अर्को सहभागी विष्णु सुवेदीले सुनाइन्। पार्टी नै विभाजन हुने गरी केन्द्रमा नेताहरु विभाजित हुन थालेकोले पार्टी एक जुट भएर अघि बढ्न सन्देश दिन सडकमा आएको अर्का सहभागी शिवप्रसाद अधिकारीले बताए। कार्यक्रममा सहभागीले विभिन्न नारा लेखिएको व्यानर लिएका थिए ।
जेष्ठ नागरिकलाई भत्तासँगै स्वास्थ्य विमा,"ओखलढुंगाः मानेभभञ्ज्याङ गाउँपालिकाले जेष्ठ नागरिकको विमा सुरु गरेको छ । सामाजिक सुरक्षा भत्ता पाउने उमेरका जेष्ठ नागरिकलाई विमा गर्ने नीति ल्याइएको गाउँपालिकाले जनाएको छ । 'अब भत्तासँगै जेष्ठ नागरिकको विमा पनि हुन्छ,' प्रमुख प्रशासकीय अधिकृत तुलसी भट्टराईले भने। भट्टराईका अनुसार पैसासँगै विमाको पोलिसी पनि हस्तान्तरण गर्ने गरिएको छ । गाउँपालिकाको सामाजिक सुरक्षा सम्बन्धी रणनीति अनुसार सबै वडामा यो सेवा पुर्याउने लक्ष्य छ । सुरुमा वडा नं ५ बाट यो सेवा सुरु गरिएको भट्टराईले जानकारी दिए । स्वास्थ्य उपचारमा सहज होस् भनेर जेष्ठ नागरिकको विमा गरिएको हो । सरकारले जेष्ठ नागरिकको निशुल्क विमा गर्ने नीति त्याए पनि जानकारी अभावमा उनीहरु सेवाबाट बञ्चित छन् । विमा गरेका हरेक नागरिकले वर्षमा एक लाखसम्मको उपचार निशुल्क हुने व्यवस्था छ । सबै स्थानीय तहमा विमा कार्यक्रम संचालन गर्नुपर्ने जेष्ठ नागरिक संघका अध्यक्ष जीवन शर्माले बताए । उनले सबै जेष्ठ नागरिकको विमा हुने हो भने उपचारमा आइपर्ने खर्चको समस्य हल हुने भएकाले स्थानीय तह जेष्ठ नागरिक मैत्री बन्नु पर्नेमा जोड दिए। आवश्यक कागजात जुटाउने र स्वास्थ्य विमा बोर्डको कार्यालयसम्म जेष्ठ नागरिक जान नसक्ने भएकाले स्थानीय तहका वडाले जेष्ठ नागरिकलाई घरघरै गएर भत्ता दिने र विमा गर्ने कार्यक्रम ल्याउनु पर्ने सरोकारवालाको माग छ ।"
रोल्पामा आत्महत्या गरेका पुरुषको कोरोना रिपोर्ट पोजिटिभ,"रोल्पा : रोल्पाको पश्चिमी एक गाउँको गोठमा क्वारेन्टाइन झुण्डिएर आत्महत्या गरेका ३१ वर्षीय पुरुषमा कोभिड१९ पोजिटिभ देखिएको छ । गंगादेव गाउँपालिका ५ का पुरुषले असार १८ गते क्वारेन्टाइनमै आत्महत्या गरेका थिए । आत्महत्यापछि मृतकको स्वाब संकलन गरी परीक्षणका लागि अस्पताल पठाइएको थियो । भेरी अस्पताल नेपालगञ्जमा गरिएको परीक्षणबाट मृतक पुरुषमा कोरोना भाइरस पोजिटिभ आएको प्रमुख जिल्ला अधिकारी नरेन्द्रकुमार रानामगरले जनाए । मृतकमा कोरानो भाइरस पोजिटिभ देखिएपछि झुण्डिएको अवस्थामा शव निकाल्ने, बोक्ने र पोष्टमार्टमका लागि अस्पतालनसम्म पुर्याउन गएका आफन्त र छिमेकीमा त्रास फैलिएको छ । गंगादेव गाउँपालिका ५ का वडा अध्यक्ष मानबहादुर डाँगीले मृतकको कन्ट्याक्टमा रहेका सबैको पहिचान गरी क्वारेन्टाइनमा राख्न र गाउँलाई सिल गर्ने तयारी भइरहेको जनाए । वडा सदस्य कमलप्रकाश खत्री र लक्ष्मी बुढा मृतकको गाउँ पुगेर कन्ट्याक्ट ट्रेसिङमा जुटेका छन् । मृतकका माहिला भाइका अनुसार आत्महत्या गर्ने भाइ आठ महिनाअघि वैदेशिक रोजगारीका लागि दुवै गएका थिए । कोरोना भाइरस महामारीका कारण उनलाई कम्पनीले नेपाल फर्काएको हो ।उनी असार १० गते गाउँ फर्किएका थिए । गाउँ फर्किएपछि वडापालिकाले विद्यालयमा तय गरेको क्वारेन्टाइनमा बसेका थिए । गुराँसे तारा प्राथमिक विद्यालय क्वारेन्टाइनमा भारतबाट गाउँ फर्किएका ७ जना पनि बस्दै आएका थिए। भारतबाट फर्किएकाले तेस्रो मुलुकबाट फर्किएकालाई आफूहरुसँगै राख्न नहुने भन्दै अलग राख्न अनुरोध गरेका थिए । विद्यायलको क्वारेन्टाइनमा नराख्न गुनासो आएपछि दुवैबाट फर्किएका छोरालाई बुवाले भाइको गोठमा क्वारेन्टाइन गर्ने गरी जिम्मा लिएका थिए । घरदेखि करिब अढाइ सय मिटर नजिकैको काकाको गोठमा असार ११ गतेदेखि क्वारेन्टाइन बस्दै आएका थिए । 'आत्महत्या गर्ने पुरुषको बुवाले घर नजिकैको गोठमा क्वारेन्टाइन बनाइ राख्ने र खाना पुर्याउन सजिलो हुने भनेपछि विद्यालयको क्वारेन्टाइनबाट पठाएका थियौं, 'वडा अध्यक्ष डाँगीले भने, 'आफन्तकै गोठमा क्वारेन्टाइनमा बसेपनि वडापालिकाबाट दिइने खाना सुविधा दिने व्यवस्था मिलाइएको थियो ।' विदेशमा पनि दुई महिना क्वारेन्टाइनमा बसेको मृतकका भाइले जनाए । 'गोठमा बस्ने चाँजोपाजो मिलाउँदै गर्दा स्वास्थ्यमा समस्या नभए घरपरिवारसँगै बस्नुभन्दा दाइले १४ दिन क्वारेन्टाइनमै बस्छु भन्नु भएको थियो, माहिलो भाइले भने, 'परिवारका सदस्यलाई पनि आफ्नो नजिक नआउन भन्नु हुन्थ्यो ।' पत्नी, आमा र छोरोछोरीले खाना टाढैबाट पुर्याउन जाने गरिरहेका थिए । परिवारका सदस्य कहिलेकाहीं टाढाबाट गफ गर्न जाने गरेको बुझिएको छ । कुराकानीकै क्रममा विदेशमा पनि कमाइ नभएको, ऋण कसरी तिर्ने होला, छोराछोरीलाई कसरी पढाउने भन्ने गरेको आफन्त बताउँछन् । असार १७ गते बिहान पत्नीले गोठमा रहेका पतीलाई फोन गरेकी थिइन् । मोबाइल नउठेपछि छोराछोरीलाई गोठमा हेर्न पत्नीले पठाइन् । छोराछोरी गोठमा जाँदा प्रवेश ढोका बन्द रहेको थियो । बाहिरबाट जोडले बोलाउँदा पनि केही प्रतिक्रिया नआएपछि आमा र परिवार अन्य सदस्य गोठमा पुगेका मृतक भाइले जनाए । उनले भने, 'ढोका खोलेर हेर्दा, सुत्ने कोठादेखि पल्लो कोठामा गएर वुईगल जाने भर्याङ माथिको दलिनमा झुण्डिएको अवस्थामा फेला पारेका थियौं ।' मृतकका पत्नीसहित दुई छोरा र दुई छोरी छन्। करिब ७ वर्ष साउदीमा बसेर गाउँ फर्किएका मृतक दुई वर्ष गाउँमै बसेका थिए । परिवार पाल्ने चिन्ताले नै उनी २०७६ मंसिर २९ गते दुवै उडेका थिए । मंसिर १० गते दुवै जान गाउँबाट काठमाडौं हिँडेका थिए । दुवैको कम्पनीमा पुगेपछि करिब एक महिनामात्र काम भएको आफन्तसँग सुनाएको बुझिएको छ । गाउँ सिल गर्ने र स्वाब संकलनको तयारी आत्महत्या गरेका पुरुषमा कोरोना भाइरस पोजिटिभ देखिएपछि गाउँले त्रसित बनेका छन् । घटनास्थल पुगेका र शव पोष्टमार्टमका लागि अस्पताल पठाउन खटिएका आफन्त र छिमेकीमा त्रास फैलिएको छ । वडा अध्यक्षसहितका जनप्रतिनिधिले गाउँ सिल गर्ने तयारी भइरहेको जनाएका छन् । झुण्डिएको शव निकाल्न र पोष्टमार्टमका लागि राप्ती प्रादेशिक अस्पताल तुलसीपुर लैजान १३ जना आफन्त खटिएका थिए । गाडीमा लैजान उनीहरुले आधा घण्टा टाढाको सडकसम्म शव बोकेका थिए । शव बोकेर सडकसम्म पुगेका मध्ये चारजना शवसँगै गाडीमा तुलसीपुर पुगेका छन् । बाँकी गाउँ फर्किएका थिए । गाउँ फर्किएका परिवारसँग घुलमिल भएको हुनसक्ने अनुमान गरिएको छ । प्रमुख जिल्ला अधिकारी रानामगरले आत्महत्या गरेका पुरुषसँगको कन्ट्याक्टमा रहेका सबैको पहिचान गर्न निर्देशन दिएको जनाए । सम्पर्कमा रहेका सबैको स्वाब संकलन गरी तत्काल जाँच गर्ने जनाइएको छ । जिल्ला जनस्वास्थ्य कार्यालय प्रमुख अनिल केसीले कन्ट्याक्ट ट्रेसिङबाट कति जनाको स्वाब लिनुपर्ने हुन्छ त्यसको जानकारी आउने वित्तिकै स्वाब संकलन गरिने जनाए ।शव उठाउन खटिएका सबैलाई क्वारेन्टाइनमा राख्ने र परिवारलाई होम क्वारेन्टाइनमै राखेर गाउँ सिल गर्ने जनप्रतिनिधिले जनाएका छन् । आत्महत्या भएको स्थानमा पुगेका जनप्रतिनिधि, स्वास्थ्यकर्मी, प्रहरी र आफन्तको समेत कोरोना भाइरस छिट्टै परीक्षणको व्यवस्था मिलाइ दिन वडासदस्य लक्ष्मी बुढाले माग गरेकी छन् ।शव व्यवस्थापन नेपाली सेनाले गर्ने जिल्ला प्रशासन कार्यालय दाङले जनाएको छ।"
"ललितपुरको चापागाउँक्षेत्र 'सिल' : संक्रमितको संख्या १९, दुईको मृत्यु","ललितपुर : गोदावरी नगरपालिकाको चापागाउँ क्षेत्र 'सिल' गरिएको छ। बुधबार नगरपालिकाको ११ वडाका ६६ वर्षीय पुरुषलाई कोरोना पुष्टि भएसँगै चापागाउँ क्षेत्र सिल गरिएको हो । हाल उनको परिवारका सम्पूर्ण सदस्यलाई घरैमा क्वारेन्टाइनमा राखिएको छ । उनीहरुको पीसीआर रिपोर्ट नआएसम्म सिल जारी राखिने नगरप्रमुख गजेन्द्र महर्जनले बताए । बिहीबार नियमित पत्रकार सम्मेलनमा स्वास्थ्य तथा जनसंख्या मन्त्रालयका प्रवक्ता जागेश्वर गौतमले थप दुईजनामा कोरोना संक्रमण पुष्टि गरेका थिए। संक्रमित ३० वर्षीय पुरुष महालक्ष्मी नगरपालिकाका हुन् । उनी असार १३ गते साउदी अरबबाट फर्किएर क्वारेन्टाइनमा बसेको स्वास्थ्य कार्यालय ललितपुरले जनाएको छ । पत्रकार सम्मेलनमा अर्का पुरुष पनि संक्रमित भएको भनिए पनि उनको बारेमा प्रष्ट भइनसकेको स्वास्थ्य कार्यालयले जनाएको छ । ललितपुरमा बुधबार मात्रै सातजनामा कोरोना संक्रमण पुष्टि भएको थियो । त्यसमा महानगरपालिकाका पाँचजना थिए । सातदोबाटोका, थसिखेलका, हात्तिबनका, नखिपोटका ३४, ३३, २३ र ३३ वर्षीय र थसिखेलका २७ वर्षीय पुरुषमा कोरोना संक्रमण देखिएको होत्यस्तै महालक्ष्मी नगरपालिका ८ टिकाथलीका २३ वर्षीय युवा र गोदावरी नगरपालिकाका ६६ वर्षीय पुरुष थिए । हालसम्म कोरोनाबाट ललितपुरमा दुईजना पुरुषको मृत्यु भइसकेको छ। एकजना बुंगमती २२ का ५७ वर्षीय पुरुष ग्वार्कोस्थित किष्ट मेडिकल कलेजमा जेठ १२ गते मृत्यु भएको थियो । उनमा कलेजोको संक्रमण रहेको र मादक पदार्थको लतमा परेका जनाइएको छ। श्वासप्रश्वासमा समस्या भएपछि उनलाई भेन्टिलेटरमा राखिएको अस्पतालका निर्देशक सुरज बज्राचार्यले जनाएका थिए । उनको मृत्युपछि मात्रै कोरोना पोजिटिभ देखिएको थियो । त्यस्तै अर्का महालक्ष्मी नगरपालिकाका पुरुषको मृत्यु भएको थियो । मृगौलाका रोगी थिए। हालसम्म ललितपुरमा मात्रै १९ जनामा कोरोना पुष्टि भइसकेको स्वास्थ्य कार्यालय ललितपुरका प्रमुख खगेश्वर गेलालले बताए ।उनले समुदायमा कोरोना फैलिएको हुनसक्ने भन्दै सचेतना अपनाउन सुझाएका छन् । बुधबार संक्रमण देखिएकाहरु कतै बाहिर नगएको र कसैको सम्पर्कमा नरहेको देखिएको छ। स्वास्थ्य कार्यालय ललितपुरका प्रमुख खगेश्वरका अनुसार किड्नीको समस्याका कारण उनी हालसालै मेडिसिटी अस्पतालमा नियमित परीक्षणका लागि गएको बुझिएकोछ। ललितपुरको पाटन अस्पतालमा कोरोनाको उपचार भइरहेको छ । अहिलेसम्म उक्त अस्पतालमा आठ सय ९९ जना भर्ना भएका छन् भने हाल ७५ जना आइसोलेनमा छन् । ९२ वेड क्षमता रहेको पाटन अस्पतालमा विश्व स्वास्थ्य संगठनको निर्देशिका अनुसारको सुविधा छ।"
बैंकिङ कसूरमा दुई जना पक्राउ,काठमाडौं: बैंकिङ कसूर मुद्दाका फरार व्यक्तिलाई प्रहरीको केन्द्रीय अनुसन्धान ब्यूरो (सिआइवी) को टोलीले पक्राउ गरेको छ। पक्राउ पर्नेमा भक्तपुरको मध्यपुरथिमी७ बस्ने ४१ वर्षीय राम ज्यापु र काठमाडौंबूढानीलकण्ठका प्रकाश बुढाथोकी रहेका छन्। रामविरुद्ध परेको मुद्दामा उच्च अदालत पाटनले गत भदौमा रु ११ लाख ५० हजार जरिवाना र तीन दिन कैद हुने ठहर गरेको थियो। सोही मुद्दामा काठमाडौंबूढानीलकण्ठ नगरपालिका११ पैयूँटार बस्ने ४४ वर्षीय प्रकाश बुढाथोकीलाई पनि बिहीबार प्रहरीले पक्राउ गरेको छ। उनलाई अदालतबाट रु १० लाख ५० हजार जरिवाना र सात दिन कैद हुने ठहर भएको थियो। सजाय बेरुजू रही दुवै जना फरार हुँदै आएका थिए। उनले आफ्नो खातामा रकम मौज्दात नभएको भन्ने जानीजानी चेक काटी दिएकोमा बैंकमा सो चेकबाट रकम भुक्तान हुन नसकी चेक बाउन्स भएको थियो। पक्राउ परेका दुवै जानालाई कैद भुक्तानको लागि बिहीबार केन्द्रीय कारागार कार्यालय सुन्धारामा पठाइएको छ।
छोटो समयमै २५ प्रतिशत वर्षा : बाढीपहिरोको जोखिम उच्च,"काठमाडौं : नेपालमा यो वर्ष बाढीपहिरोको जोखिम उच्च देखिएको छ । मनसुन पूर्व (प्रिमनसुन)मा पर्याप्त वर्षा भएकाले जोखिम बढेको हो। मनसुनको कुल वर्षा राष्ट्रिय औसतबराबरै हुने, २०७१ को जस्तै बाढीपहिरो आउने सम्भावना रहेको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ । प्राधिकरणका कार्यकारी प्रमुख अनिल पोखरेलले जल तथा मौसम विज्ञान विभागको समन्वयमा प्राधिकरणले यो तथ्य बाहिर ल्याएको बताए । सरकारले २०७६ मंसिरमा प्राधिकरण गठन गरेको थियो । त्यसपछि उसले बिहीबार पहिलो पत्रकार सम्मेलन गरेको हो । कार्यकारी प्रमुख पोखरेलले मनसुन सुरु नहुँदै पर्वतको दुर्लुङ र नारायणगढमुग्लिन सडकमा पहिरो गएको ध्यानाकर्षण गराए । मनसुनअघि नै यी दुई स्थानमा गएको पहिरो मूल्यांकन गर्दा यो वर्ष बाढी र पहिरोको उच्च जोखिम रहेको पायौं, उनले भने । उनले यसका लागि प्रतिकार्य र सजगता अपनाउन स्थानीय तहसँगको समन्वयमा प्राधिकरण अघि बढ्ने बताए । उनका अनुसार अन्य समयको मनसुनभन्दा यो वर्ष छोटो समयमै २५ प्रतिशत वर्षा भएको छ । अबको सय दिनमा ३५ प्रतिशत वर्षा हुने पूर्वानुमान उनले गरे । उनले साउनदेखि बाढी र पहिरो धेरै जाने बताए । साउनमै धेरै वर्षा हुने भएकाले बाढीपहिरोको जोखिम उच्च रहने पोखरेलले बताए । भारतले दसगजामा बनाएको तटबन्धकै कारण तराईमधेसका जिल्लामा डुबान भइरहेको प्राधिकरणले जनाएको छ । प्राधिकरणका अनुसार नवलपरासीको सुस्तामा भारतीय पक्षले बनाएको तटबन्ध, भारतको बैरगनिया र रौतहटको गौरस्थित भारतीय सीमामा बनाइएको तटबन्धले पनि तराईका २२ जिल्ला बाढी र डुबानको उच्च जोखिममा छन् । प्राधिकरणका अनुसार बैरगनिया तटबन्धमा भारतीय पक्षले मोटर कुद्ने तटबन्ध बनाएको छ । पहिला साढे तीन मिटर अग्लो तटबन्ध अहिले साढे चार मिटर अग्लो बनाइएको छ । उनले गृह मन्त्रालय, प्रधानमन्त्री कार्यालय, वन मन्त्रालय, भौतिक पूर्वाधार मन्त्रालय र परराष्ट्र मन्त्रालयसँग समन्वय गरी प्रकोप न्यूनीकरणको योजना बनाएको बताए । भने, हामी योजना बनाएर पेस गर्छौं । कार्यान्वयनको सवालमा सम्बन्धित निकाय जिम्मेवार भएर काम गर्नुपर्छ। के भएको थियो २०७१ मा ? २०७१ मा भारी वर्षाका कारण बाढीपहिरोका घटना धेरै भए । बाढी, चट्याङ, पहिरो, आगलागी र हुरीका १ हजार २ सय ५५ घटना भएका थिए । त्यस बेला ५ सय २१ जनाले ज्यान गुमाए । २ सय ७१ जना बेपत्ता भए । ३९ हजार ७ सय ८९ परिवार प्रभावित भए । १६ अर्ब ७८ करोड २७ लाख ३६ हजार १ सय ४७ रुपैयाँबराबरको क्षति भएको प्राधिकरणले जनाएको छ। यस्तो छ पूर्वतयारी ? सम्भावित बाढीपहिरोको क्षति न्यूनीकरणका लागि प्राधिकरणले नौ प्रतिकार्य योजना बनाएको छ । जसअनुसार पहिरो र बाढी जाने स्थानको नक्सांकन, खोज तथा उद्धार सामग्रीको लगत, राहत सामग्रीको लगत, हेभी उपकरणको लगत, खुला क्षेत्र, सुरक्षित आ श्रय क्षेत्र, सडक, गोरेटो पुल, स्वास्थ्य चौकीलगायतको नक्सांकन, कोभिड१९ को जोखिम मापन गर्ने काम गरिरहेको छ । २०६८ देखि हालसम्म के भयो ? प्राधिकरणका अनुसार २०६८ देखि २०७७ असार १५ सम्म पहिरोका १ हजार ६ सय ३३ वटा घटना भए । पहिरोमा ९ सय ४ जनाले ज्यान गुमाए । २ सय ३३ जना बेपत्ता र ७ सय ७० जना घाइते भए । यो अवधिमा १ अर्ब ६६ करोड ७० लाख ५० हजार ३ सय ३७ रुपैयाँबराबरको अनुमानित क्षति भएको प्राधिकरणले जनाएको छ । प्राधिकरणका अनुसार २०६८ देखि २०७७ असार १५ सम्ममा १ हजार ५ सय १४ वटा बाढीका घटना भए । जसमा ७ सय ९६ जनाले ज्यान गुमाए । उक्त अवधिमा बाढीमा परेर ५ सय ९ जना बेपत्ता र १ सय ६९ जना घाइते । बाढीले १६ अर्ब ६५ करोड ७७ लाख ७ हजार ८ सय ८८ रुपैयाँबराबरको भौतिक क्षति भएको प्राधिकरणले जनाएको छ ।"
"कतै सहमति, कतै अवरोध","इलाम : माईजोगमाई२ को तुम्लिङमा नेपाली पक्षले बनाउन लागेको पर्यटकीय संरचना दसगजामा पर्ने भन्दै भारतीय पक्षले अवरोध गरेको थियो। करिब एक महिनापछि भारतीय पक्षसँगको सहमतिमा सुरु भएको काम आधा सम्पन्न भएको छ। गाउँपालिका अध्यक्ष जितबहादुर राईका अनुसार नेपाली भूमिमा बनाउँदै गरेको उद्यानको काम सुरु भएपछि दसगजामा पर्ने भन्दै भारतीय पक्षले अवरोध गरेको थियो। बीचमा काममा अवरोध हुँदा लक्ष्यअनुसार काम हुन सकेन। भारतको सीमा सुरक्षा बल (एसएसबी)को संयुक्त सीमा टोलीले सिमानाको टुंगो नलगाएसम्म काम अघि नबढाउन दबाब दिएपछि काम रोकिएको थियो। प्रदेश सरकारको १० लाख लगानीमा गत बैशाखमा काम शुरु भएपछि भारतीय पक्षले अवरोध गरेको थियो। सन्दकपुरमानेभञ्ज्याङ पर्यटकीय क्षेत्रमा पर्ने तुम्लिङ क्षेत्रमा सो उद्यान निर्माणको काम शुरु गरिएको अध्यक्ष राईले जानकारी दिए। स्थानीय सरकारको प्रमुखको तर्फबाट अध्यक्ष राईकै नेतृत्वमा संवाद गरी समस्या समाधान भएको थियो। यसअघि सीमा प्रशासन कार्यालय पशुपतिनगर इलामका प्रमुख दयाकृष्ण ढकाल, शसस्त्र प्रहरी वल पशुपतिनगरका निरीक्षक पवन खड्का इलाका प्रहरी कार्यालय पशुपतिनगरका निरीक्षक रमेश राई सहितको टोलीलाई भारतीय पक्षले नापी टोली नआएसम्म काम अघि नबढाउन अनुरोध गरेको थियो। भारतीय पक्षले निर्माण गर्न लागेको उद्यान दुईवटा सीमास्तम्भको बीचमा पर्ने दाबी गर्दै आएको थियो। अध्यक्ष राईले भने उनीहरुले आफ्नो दावी गलत भएको स्वीकारे। आहाल गैरीमा डिभिजन वन कार्यालय पाँचथरले बनाउन लागेको संग्रहालयको काम भने भारतीय पक्षले अघि बढाउन नदिएको फालेलुङ गाउँपालिका अध्यक्ष सञ्चकुमार केरुङले बताए। १० लाखको लागतमा बन्न लागेको संरचना दसगजामा परेको भन्दै संरचना नवनाउन दवाव दिएको केरुङले बताए। उनले भने, एसएसवीका जवानले बनाए भत्काइदिने भनेपछि अहिले काम रोकिएको छ। अध्यक्ष केरुङका अनुसार दुईदुई किलोमिटरमा बसेका भारतीय सिमा सुरक्षा वल (एसएसवी) का जवानले सिमानामा बनाएको बाटोमा हिंड्दा समेत दुःख दिने गरेको बताए। उनले भने, सिमानाका स्थानीयलाई दबाब छ, पिलरसमेत रातारात सार्ने गरेका छन्। जबकि नेपालतर्फ सिमा सुरक्षा पोष्ट नै छैन। उनले जिल्लाका हरेक बैठकमा सिमा क्षेत्रमा सुरक्षा पोष्ट राख्न भनेपनि कार्यान्वयन नभएको बताए। इलामको सन्दकपुरमा भने सिमानाबाट ३० मिटर छोडेर अतिथिगृह बनाउने काम भने जारी रहेको सहरी विकास तथा भवन निर्माण कार्यालय इलामका प्रमुख सुमन मि श्रले जानकारी दिए। २ करोड ५३ लाखको योजनाको काम जारी रहेको हो। प्रदेश सरकारले पूर्वाधार विकास कार्यक्रमअन्तर्गत छुट्याएको रकमवाट सन्दकपुर गाउँपालिकाको सन्दकपुर डाडामा करिव एक करोड रुपैयाँबराबरको पूर्वाधारको काम पोहोरदेखि नै अलपत्र छ। भारतले संयुक्त सर्वे टोली नल्याएसम्म काम गर्न नदिने अडान राखेपछि काम रोकिएको हो। इलामको रोङ गाउँपालिकाको लोहागढदेखि सन्दुकपुरसम्मको ५२ किलोमिटर नेपालभारत सीमा क्षेत्रमा पछिलो एक बर्षमा भारतीय पक्षले निरन्तर नेपाल तर्फको विकास निर्माणमा अवरोध गर्दै आएको छ। केही महिना अघि सीमावर्ती छब्बिसेबाट पर्यटकीय अन्तु जोड्ने सडकको शिरानमा भइरहेको निर्माण कार्यमा भारतीय पक्षले अवरोध गरेको थियो। इतिहासविद युद्धप्रसाद वैद्य सन्दकपुरको १० नम्बर सिमास्तम्भसंगै सिमा क्षेत्रको विवाद शुरु भएको बताउँछन्। उनका अनुसार मानेभञ्ज्याङ, पशुपतिनगर, हिले, गुफापाताल, छब्बिसेमा विवाद रहेको छ। वैद्यले भने, कतिपय स्थानमा सिमानाको अवस्था समेत छुट्याउन गाह्रो छ।"
महोत्तरी आइपुग्यो बाँदर धपाउने यन्त्र,"बर्दिबास : बाँदर आतंकले हैरान भएका महोत्तरीको बर्दिबास३ का किसानहरु बाँदर धपाउने यन्त्र गाउँमा भित्रिएपछि हर्षित भएका छन् । राष्ट्रिय अविष्कार केन्द्र ललितपुरबाट गाउँका युवाहरुले नगरपालिकाको सिफारिसमा बाँदर धपाउने यन्त्र ल्याएका हुन् ।स्थानीय प्रशासनको उपस्थितमा यन्त्रलाई प्रयोग गरेर सार्वजनिक गरिएको छ । यन्त्र भित्रिएपछि किसानहरु धेरै खुसी भएको स्थानीय सोमप्रसाद दुलालले बताए । बाँदरले त हामीलाई उठिबास नै लगाएको थियो । अब त दुःखबाट मुक्ति मिल्छ, भन्ने आशा छ उनले भने । खेतमा लगाएको बालीनाली बाँदर खाएर सखाप पार्दै आएको छ । वडा अध्यक्ष राजन ढुङ्गानाले आवश्कता अनुसार टोलटोलमा बाँदर धपाउने यन्त्रको व्यवस्थापन गरिने जानकारी दिए ।"
१२ वर्षीय बालकमाथि यौन दुर्व्यवहार गर्ने युवक पक्राउ,"दोलखा : भीमेश्वर नगरपालिका३, चरिकोटस्थित १२ वर्षीय बालकलाई यौन दुर्व्यवहार गरेको अभियोगमा २२ वर्षीय एक युवक पक्राउ परेका छन् । भीमेश्वर नगरपालिका३, स्थित घरमै फकाएर बोलाएर मंगलबार बेलुका आफ्नै काकाको छोरा १२ वर्षीय भाईलाई यौन दुव्र्यवहार (गुदद्वारमा अप्राकृतिक मैथुन गरेको) अभियोगमा २२ वर्षीय पुरुष पक्राउ परेका हुन् । दोलखाका प्रहरी प्रमुख डीएसपी रेवतीरमण पोखरेलका अनुसार ती पुरुष विरुद्ध जिल्ला प्रहरी कार्यालयमा किटानी जाहेरी परेको छ । पीडित बालकको गुदद्वारबाट रक्तश्राव भएर चरिकोट प्राथमिक स्वास्थ्य केन्द्र भर्ना भएर बिहीबार डिस्चार्ज भए पछि अभिभावकको जिम्मा लगाइएको डीएसपी पोखरेलले बताए । पक्राउ परेका पुरुषलाई प्रारम्भिक सोधपुछ गर्दा बलात्कार गरेको स्वीकार गरेको डीएसपी पोखरेलले जानकारी दिए । उनलाई दोलखा जिल्ला अदालतबाट १० दिनको म्याद थपेर अनुसन्धान अघि बढाइएको उनले बताए । प्रहरीले बालकको चरिकोट प्राथमिक स्वास्थ्य केन्द्रको रिपोर्ट वाहेक विभिन्न भौतिक बस्तुहरुलाई थप परीक्षणको लागि विधि विज्ञान प्रयोगशाला काठमाण्डौं पठाएको छ । ती पुरुषलाई मुलुकी अपराध संहिता २०७४ को दफा २२६ को उपदफा ३ बमोजिम मुद्दा चलाइने प्रहरीको भनाइ छ । उपदफा ३ मा बालबालिका बिरुद्ध अप्राकृति मैथुन गर्नेलाई दफा २१९ बमोजिम १८ वर्षदेखि २० वर्षसम्म कैद सजाय हुने कानुनी व्यवस्था छ ।"
इलामको धजेमा सलह,"इलाम : इलामको सूर्योदय नगरपालिका १ धजेमा बिहीबार सलह किरा देखा परेको छ । बिहान ११ बजेतिर चिया वगानमा पहिलो पटक सलहको समूह देखापरेको किसानहरुले बताएका हुन् । स्थानीय कुल प्रसाद ढकालका अनुसार करिब ६ सयको संख्यामा देखिएको सलह चिया, स्कुस र मकैमा बसेको थियो । कृषकहरुको समूहले सलहको हुललाई धपाएको ढकालले बताए । ढकालले भने ठूलो क्षती गरेन, बादल लागेकाले कता गयो देखिएन । सूर्योदय नगरपालिकाको कृषि शाखा प्रमुख नारायण लम्सालले नगरपालिकामा सलह देखिएको बारेमा जानकारी नआएको बताए । उनले भने हिजो साँझ ६ बजेसम्म अफिसमा छु, कतैबाट सलहबारे जानकारी गराएको छैन ।"
साथीको हत्या आरोपमा २ जना कारागार चलान,स्याङ्जा : हत्याको आरोपित २ जना पूर्पक्षका लागि कारागार जलान भएका छन् । सँगै पिकनिक गएका एकसाथीको हत्याको आरोपमा पक्राउ परेका २ जनालाई कारागार चलान गरिएको हो। गल्याङ नगरपालिका४ का ३२ वर्षीय पदमप्रसाद पाण्डेयको हत्या आरोपमा उनीसँगै पिकनिक खान गएका चन्द्रकान्त न्यौपाने र नामदेउ न्यौपानेलाई जिल्ला अदालत स्याङजाले पूर्पक्षका लागि जेलचलान गरेको हो। गएको जेठ २१ गते साथीसँगै पिकनिक खान गएका पाण्डेय जेठ २२ गते मृत अवस्थामा फेला परेका थिए। मृतकका पत्नी २९ वर्षीया जमूना पाण्डेले दिएको किटानी जाहेरीका आधारमा प्रहरीले उनीहरु दुबैलाई पक्राउ गरी अनुसन्धान सुरु गरेको जनाएको छ। कर्तव्य ज्यान शीर्षक मुद्धामा ३९ वर्षीयाद्वय न्यौपानेविरुद्ध किटानी जाहेरी परेको प्रहरी नायब उपरीक्षक राजेन्द्रप्रसाद अधिकारीले जानकारी दिए । सेतीबेणी ग्रामिण कच्ची सडकअन्तरगत पर्ने गल्याङ नगरपालिका ५ सपौदेको भीरमा पाण्डे मृत अवस्थामा भेटिएका थिए । उनीहरु गल्याङ नपा ५ स्थित सानोखोलामा खसी काटी पिकनिक खाने भन्दै गएका उनी भोलिपल्टसम्म नआएपछि खोजीकार्य हुँदा भीरमा मृत भेटिएका थिए। घटनाको ३ दिनपछि उनीहरु पक्राउ परेको र घटनाबारे प्रहरीले थप अनुसन्धान जारी राखेको जनाएको छ।
ओखलढुंगामा पनि सलहको बथान,"ओखलढुंगा : ओखलढुंगामा पनि सलहको बथान देखिएको छ । यसअघि छिटपुट रुपमा फेला परेको सलह हुलको रुपमा देखिएको हो । चम्पादेवी गाउँपालिका वडा नं ४ फेदीगुठस्थित चिलाउनेमा हजार हाराहारीको समूहमा सलहको झुण्ड देखिएको छ । जिल्लामा यति धेरै संख्यामा सलहको झुण्ड देखिएको पहिलो पटक हो । यसअघि छिटपुट रुपमा देखिँदै आएको सलह अहिले झुण्डमा देखिन थालेको कृषि ज्ञान केन्द्र ओखलढुंगाका अधिकृत हेमबहादुर आलेमगरले बताए । चम्पादेवीकै वडा नं ८ र वडा नं ३ मा पनि दुई सय बढीको संख्यामा झुण्ड फेला परेको उनको भनाइ छ । क्षेत्रीय बाली संरक्षण प्रयोगशाला विराटनगरमा परीक्षण गर्दा जिल्लाका सबै ठाउँमा देखिएका फट्याङ्ग्राजस्ता किराको हुल सलह भएको पुष्टि भएको आलेमगरले बताए । यहाँ देखिएको सलह ठूला ठूला झुण्डबाट छुटिएर सानासाना झुण्डमा आएको छ, यसले पनि क्षति गर्न सक्छ उनले भने । सहल नियन्त्रणका लागि तयारीमुलक कदम भने कार्यालयले गरेको छैन ।"
विद्यालयबाट क्वारेन्टाइन हटाउन दवाब,"तानसेन : विद्यालय बन्द भएको चार महिना बित्यो। पठनपाठन ठप्प छ। घरमै बसिरहेका बालबालिकामा आलस्यता र जिद्धिपन बढ्न थालेपछि अभिभावकले विद्यालय सञ्चालन गर्न शिक्षकलाई दवाव दिन थालेका छन्। अभिभावकको दवावपछि विद्यालयमा रहेका क्वारेन्टाइन हटाएर पठनपाठनको वातावरण बनाउन शिक्षकले स्थानीय तहको ध्यानाकर्षण गराएका छन्। सामाजिक दुरी कायम गरेर विद्यालयमा पठनपाठन सुरु गर्न सकिने निष्कर्षमा शिक्षक पुगेका छन्। कोरोना महामारीको प्रभाव तत्काल हट्ने संकेत नदेखिएपछि पाल्पाका विद्यालय सुरक्षा अपनाएर शैक्षिक गतिविधि चलाउन सकिने निष्कर्षमा पुगेका हुन्। पाल्पाका करिब दुई सय विद्यालयलाई क्वारेन्टाइन बनाइएको छ। क्वारेन्टाइनमा रहेका अधिकाशं व्यक्ति घर फर्किसकेकाले खाली गर्नु पर्ने शिक्षक अभिभावकको तर्क छ। विद्यालय व्यवस्थापन समिति, प्राधानाध्यापक तथा शिक्षकले क्वारेन्टाइन खाली गरेर शैक्षिक गतिविधि बढाउन स्थानीय तहलाई दवाव दिएका छन्। विद्यालय बन्द भएपछि १० देखि १८ वर्षसम्मका बालबालिका मोवाइल, टिभीमा व्यस्त छन्। उनीहरुको रोजाइ नै पब्जी र भिडियो गेममा छ। तानसेन१ का रविन तामाङको आजकलको समय मोवाइलको फ्रीफायर भिडियो गेममा बित्ने गरेको छ। अधिकांश समय मोवाइलको स्क्रिनमा हेर्दा छोराको आँखामा समस्या देखिन थालेका रविनकी आमा सुमिले बताइन्। पाल्पा लायन्स लाकौल आँखा अस्पतालका नेत्र विशेषज्ञ अमृत बास्तोला मोवाइल, कम्प्युटर एक मिटर टाढा राखेर चलाउनु पर्ने बताउँछन्। त्यसो नगर्दा बालबालिकाको आँखा सुख्खा हुने, आँखाको पावर घटबड हुने, टाउको दुख्ने जस्ता समस्या आउने उनको भनाइ छ। विद्यालयको पठनपाठन रोकिएपछि आँखा अस्पतालमा बालबालिकाकाको चाप बढेको बास्तोलाले जानकारी दिए। वालवालिकाको भविष्य जोगाउनका लागि विद्यालय सञ्चालनको विकल्प नभएको सरोकारवालाको भनाइ छ। दिव्यज्योती माध्यमिक विद्यालय माथागढीका प्रधानाध्यापक नारायण अधिकारी क्यारेन्टाइनको वैकल्पिक व्यवस्था गर्दै विद्यालयमा पठनपाठन सुरु गर्नुपर्ने बताउँछन्। कोरोना संक्रमणको रोकथाम अनिश्चित भएकाले पठनपाठन सुरु गर्नुको विकल्प नभएको जनता माध्यमिक विधालय तानसेनका पूर्व प्राचार्य बुद्धिप्रसाद शर्माले बताए। सरकारले असार १ गतेदेखि रेडियो, टेलिभिजन र अनलाइन माध्यमबाट पठनपाठन सुरु गरेको छ। तर, यो प्रयास बालबालिकाका लागि प्रभावकारी नदेखिएको अभिभावकको गुनासो छ। बालबालिका विद्यालय घरमै बस्दा, अल्छी भएको, मोटोपन बढेको, अध्ययन गर्ने बानी हराइसकेको, मोवाइल र इन्टरनेटका कारण उनीहरुको ध्यान अन्यत्रै मोडिएको तानसेन भगवती टोलका अभिभावक मनोज गैरेले बताए। बालबालिका मोवाइलका किरा भए, घरमै बसेर बाबा, आमालाईसमेत नटेर्ने भएका छन्, तानसेन नगरपालिका ६ का सूर्यबहादुर केसीले भन्छन्, अब विद्यालय खोल्ने प्रयास गर्नुपर्छ। बिहान १० बजेदेखी सञ्चालन हुँदै आएका विद्यालयलाई दुई सिफ्टमा सञ्चालन गर्नुपर्ने अभिभावकको सुझाव छ। बिहान ८ देखी १ बजेसम्म पहिलो सिफ्ट र दिउँसो १ देखि साँझ ६ बजेसम्म दोस्रो सिफ्टमा विद्यालय सञ्चालन गर्न सकिने अभिभावकहरुको तर्क छ। नेपाल राष्ट्रिय शिक्षक महासंघका केन्द्रीय सदस्य विष्णु पोखरेल भने वैकल्पिक विधिबाट पठनपाठन गरए पनि प्रभावकारी नहुने बताउँदै आवश्यक सुरक्षा र भौतिक दुरी कायम गर्दै विद्यालय सञ्चालन गर्नुको विकल्प नभएको बताउँछन्। एक वर्षे शैक्षिकसत्र लकडाउनका कारण चार महिना कारण बन्द भएकाले बाँकी रहेको आठ महिनालाई दुई दुई महिनाको पाठयक्रम निर्धारण गरेर नयाँ शैक्षिक सञ्चालन गर्न सकिने नेपाल राष्ट्रिय शिक्षक महासंघ पाल्पाका अध्यक्ष देवीप्रसाद भट्टराईको सुझाव छ। विद्यालयका क्वारेन्टाइनलाई सामुदायिक भवनमा सार्न सकिने बगनासकाली गाउँपालिकाका अध्यक्ष कृष्णप्रसाद बस्यालले बताए। तर सबै वडा र स्थानीय तहमा वैकल्पिक व्यवस्था नभएसम्म क्वारेन्टाइन सार्न नसकिने अन्य तहका पदाधिकारीको तर्क छ। पाल्पामा ती सय ९४ वटा सामुदायिक विद्यालय रहेकोमा दुई सयभन्दा बढी क्वारेन्टाइनको रुपमा प्रयोगमा छन्। सरकारको निर्देशन बिना तत्काल विद्यालय सञ्चालन गर्ने अवस्था नभएको जिल्ला शिक्षा तथा समन्व ईकाई प्रमुख रमेशराज पौडेलले बताए। प्रधानाध्यापक र शिक्षकले विद्यालयमा नगइ विभिन्न अनलाइन प्रविधि मार्फत विद्यार्थीलाई पठनपाठन गराउन सक्ने उनको भनाइ छ।"
थाहा छैन वैकल्पिक कक्षा,"ताप्लेजुङ : ताप्लेजुङको सिदिङ्वा गाउँपालिकाका७ का विक्रम राई कक्षा ६ का विद्यार्थी हुन्। विद्यालय नखुलेकाले उनी प्राय बाबु आमासँगै खेतबारीमै हुन्छन्। उनले हालसम्म नयाँ पाठ्य पुस्तक पाएका छैनन्। सरकारले सञ्चालन गरेको वैकल्पिक कक्षाबारे पनि राईलाई जानकारी छैन । उनको घरमा न रेडियो छ, न टेलिभिजन, इन्टरनेट झन् टाढाको कुरा। उनका लागि वैकल्पिक कक्षा असम्भव जस्तै छ। चाक्सीबोटे माध्यामिक विद्यालयकी कक्षा ७ की छात्रा समीक्षा सेनेहाङ पनि वैकल्पिक कक्षाबारे अनविज्ञ छिन्। उनले विद्यालय गएर पाठ्यपुस्तक ल्याएकी छिन् तर नयाँ भएकाले पढ्ने भेउ पाएकी छैनन्। घरमा रेडियो समेत नभएको बताउदै समीक्षा भन्छिन्, रेडियो, टिभिमा पढाई हुन्छ भन्ने थाहा छैन। कोरोना कहरका कारण विद्यालय खोल्ने अवस्था नभएको भन्दै सरकारले गत जेठ २८ गते वैकल्पिक प्रणालीबाट विद्यार्थीको सिकाई सहजिकरण निर्देशिका, २०७७ जारी गरेको छ। जस अनुसार असार १ गतेबाट वैकल्पिक कक्षा सुरु गर्न सरकारले निर्देशन दिएको छ। तर, समीक्षा र विक्रमजस्ता जिल्लाका अधिकांश बालबालिका वैकल्पिक कक्षाबारे अनविज्ञ छन्। थाहा पाएका कतिपयलाई वैकल्पिक सामग्रीको अभाव छ। कतिले अझै नयाँ पाठ्यपुस्तक पाएका छैनन्। सरकारले सञ्चार माध्यमको पहुँच नभएको ठाउँमा टोल कक्षा सञ्चालन गर्ने भने पनि ताप्लेजुङमा त्यस्तो अभ्यास सुरु हुन सकेको छैन। निर्देशिकाले शिक्षकहरुलाई स्रोत शिक्षक तथा सहजकर्ताको भूमिका निर्वाह गर्न भनेको छ। विद्याथीहरू वैकल्पिक सुविधाको पहुँचमा रहे नरहेको पहिचान गर्ने, जसको विवरण विद्यालयलाई उपलब्ध गराउने, बसोबास नजिकैका आफ्नो विद्यालय बाहेकका विद्यार्थीलाईसमेत सहयोग गर्ने, सिकाइका साधन प्रयोग गर्न प्रोत्साहन गर्ने जस्ता जिम्मेवारी शिक्षकलाई तोकिएको छ। विद्यालयले विद्यार्थीको घर घरममा पाठ्यपुस्तक उपलब्ध गराउनुपर्ने, सिकाइ केन्द्र स्थापना गर्ने र स्थानीय तहले अनलाइनमा उपलब्ध सामग्रीलाई पुस्तकको रुपमा छापेर विद्यालयलाई उपलब्ध गराउने, रेडियो टिभि कार्यक्रम उत्पादन गरेर प्रशारण गराउने लगायतका काम गर्नु पर्ने निर्देशिकामा उल्लेख छ। इन्टरनेटको पहुँच भएका विद्यार्थीका लागि शिक्षा तथा मानव स्रोत विकास केन्द्रले उपलब्ध गराएको सामग्रीको आधारमा पठनपाठन गराउने व्यवस्था गरिएको छ। रेडियो र टेलिभिजन भएको स्थानमा यस्तै माध्यमबाट, इन्टरनेट पहुँच भएका स्थानमा अनलाइन र केही पनि सुविधा नभएका विद्यार्थीको हकमा शिक्षक परिचालन गरेर विभिन्न क्रियाकलाप मार्फत पढाउने व्यवस्था मापदण्डले तोकेको छ। तर, स्थानीय तह, विद्यालय कसैले पनि यतातर्फ ध्यान दिएका छैनन्। जिल्ला बाहिर घर भएका शिक्षक लकडाउनले नर्फकिएकाले समस्या भएको मेरिङ्देन गाउँपालिकाका शिक्षा शाखा प्रमुख भीम पौडेलले बताए। जिल्ला बाहिर घर भएका सरहरु लकडाउनले फर्कनु भएको छैन, अर्कातिर गाउँका सबै अभिभावक रेडियो टिभि राख्न सक्ने हैसियतमा पनि छैनन्, बाढी पहिरोको जोखिम पनि उत्तिकै छ, उनले भने, त्यसैले निर्देशिका अनसार काम गर्न सक्ने स्थिती छैन। चाक्सीबोटे माध्यामिक विद्यालयका प्रधानाध्यापक पुण्यप्रसाद पौडेल भने आफूहरु सरकारको सूचनाको पर्खाइमा रहेको बताउँछन्। वैकल्पिक कक्षाबारे गाउँपालिकाले केही जानकारी नगराएको उनको भनाइ छ। मैले पनि वैकल्पिक कक्षाबारे रेडियोबाटै सुने, त्यसपछि केही गर्न सकिन्छ कि भनेर स्टाफलाई बोलाएर छलफल पनि गरें, पौडेलले भने, अधिकांश अभिभावक न्यून आर्थिक अवस्थाका हुनुहुन्छ, उहाँहरुलाई रेडियो, टेलिभिजनबाट कक्षा चलेको थाहा नै छैन। वर्षाद्को समय भएकाले घरघरमा गएर सिकाउन सम्भव नहुने उनी बताउँछन्। वैकल्पिक कक्षाको सामग्री उत्पादन, प्रसारण र व्यवस्थापनमा केन्द्र सरकारले स्थानीय तहलाई बजेटसमेत उपलब्ध गराएको छ। नगरपालिकामा ४ र गाउँपालिकामा ३ लाख रुपैयाँ निकासा भइसकेको छ। तर, स्थानीय तहले यो बजेट उपयोग गर्न सकेका छैनन्। प्रधानाध्यापकहरु जिल्ला बाहिर गएकाले पुस्तकसमेत वितरण गर्न कठिनाई भएको सिदिङ्वा गाउँपालिकाकी शिक्षा अधिकृत सुनिता भट्टराईले बताइन्। कतिपय विद्यालयमा क्वारेन्टाइन बनाइएको छ, घर गएका प्रधानाध्यापकहरु फर्कनु भएको छैन, उनले भनिन्, त्यसैले वैकल्पिक कक्षाबारे केही गर्न सकेका छैनौं, माथीबाट आएको रकम फिर्ता जाने भयो। शिक्षा विकास तथा समन्वय इकाई ताप्लेजुङका अनुसार माध्यामिक तहमा ३१ हजार नौं सय ७२ विद्यार्थी छन्। त्यसमध्ये छात्रा १६ हजार चार सय ९९ र छात्र १५ हजार पाँच सय ७३ जना छन्।"
सुदूरपश्चिम प्रदेशमा थप ३९ जनामा कोरोना पुष्टि,"धनगढी : सुदूरपश्चिम प्रदेशमा थप ३९ जनामा कोरोना पुष्टि भएको छ । सेती प्रादेशिक अस्पतालमा पछिल्लो २४ घण्टामा गरिएको परीक्षणमा थप ३९ जनामा कोरोना पुष्टि भएको हो । अस्पतालका अनुसार ९ जना महिला र ३० जना पुरुषमा कोरोना संक्रमण पुष्टि भएको छ । कैलालीमा ३ महिला १० पुरुष गरी १३ जनामा कोरोना पुष्टि भएको हो । कैलालीको गोदावरी नगरपालिकाका १०, टीकापुर नगरपालिका एक र चुरे गाउँपालिका २ जनामा कोरोना देखिएको छ। यस्तै गरी डोटीको आर्दश गाउँपालिकाका १० जना, कञ्चनपुरको भीमदत्त नगरपालिकाका ७ जना, बैतडीको मेलौलीका तीनजना, मंगलसेन अछामका दुई जना मा कोरोना पुष्टि भएको हो । बैतडीको पुर्चौडी नगरपालिका, बझाङको छब्बिस पाथिभेरा गाउपालिकाका, डोटीको शिखर नगरपालिका, केआइसिह गाउँपालिकाका एकएकजनामा कोरोना पुष्टि भएको छ । सुदूरपश्चिममा प्रदेशमा कोरोना संक्रमितको संख्या हरेक दिन बढ्दै गएको छ । बिहीबार मात्र सुदूरपश्चिममा ३ सय ४६ जनामा कोरोना पुष्टि भएको थियो । प्रदेशमा कोरोना संक्रमितको संख्या ३ हजार नाघि सकेको छ ।"
डडेल्धुरामा कोरोना परीक्षण सुरु,"डडेल्धुरा : डडेल्धुरामा कोरोना भाइरस (कोभिड१९) को परीक्षण सुरु भएको छ। सात पहाडि जिल्लाको केन्द्र विन्दुमा रहेको डडेल्धुरामा बिहीबारदेखि कोरोना परीक्षण थालिएको हो। नागरिकस्तरबाट चन्दा संकलन गरी खरिद गरिएको पीसीआर मेसिन जडानसँगै डडेल्धुरा अस्पतालले कोभिड१९ को परीक्षण सुरु गरेको अस्पताल प्रयोगशालाका इन्चार्ज इश्वरी भुसालले जानकारी दिए। 'पीसीआर मेसिन जडान तथा भ्यालिडेसन बिहीबार सफल भएपछि शुक्रबारबाट नमुना परीक्षण सुरु गरिएको हो, 'इन्चार्ज भुसालले भने, 'पहिलो परीक्षण गरेका १२ जनाको रिपोर्ट आएपछि पुनः परीक्षणका लागि सेती प्रादेशिक अस्पतालको ल्याबमा पठाइने छ। उता पनि यहाँको जस्तै रिर्पोट आए परीक्षणलाई निरन्तता दिइनेछ।' मेसिन जडानका लागि काठमाडौँबाट आएका इन्जिनियर, डडेल्धुरा अस्पतालका प्रयोगशाला प्रमुख ईश्वरी भुसाल र धनगढीस्थित सेती प्रादेशीक अस्पतालका प्रयोगशाला इन्चार्ज रमेश शाहीलगायतको टोलीले पीसीआर मेसिनको गुणस्तर परीक्षण गरेका थिए। एकपटकमा ९६ नमुना परीक्षण गर्ने सक्ने क्षमताको मेसिनमा आवश्यक जनशक्ति व्यवस्थापन स्थानीय तहहरुको सहकार्यमा गरिने अस्पताल विकास समितिका अध्यक्ष कारुणाकर ओझाले बताए।"
क्वारेन्टाइन व्यवस्थापनमा खटिएका वडाध्यक्षलाई कोरोना संक्रमण,"राजविराज : क्वारेन्टाइन व्यवस्थापनमा सक्रिय सप्तरीका एक वडाध्यक्ष कोरोना संक्रमित भएका छन् । तिलाठी कोइलाडी गाउँपालिका वडा नम्बर ७ का ५८ वर्षीय वडा अध्यक्षमा कोरोना संक्रमण पुष्टि भएको तिलाठी कोइलाडी गाउँपालिकाले जनाएको छ । गाउँपालिकाका जनप्रतिनिधीहरु, कर्मचारी, क्वारेन्टाइनमा खटिएका स्वास्थ्यकर्मी, सुरक्षाकमीहरुको स्वाब संकलन गरी पीसीआर परीक्षण गरिएकोमा वडा अध्यक्षको रिपोर्ट पोजिटिभ आएको हो । राजविराजस्थित गजेन्द्रनारायण सिंह अस्पतालमा गरिएको पीसीआर परीक्षणबाट रिपोर्ट पोजिटिभ आएपछि उनलाई आफ्नै निवासमा आइसोलेसन गरिएको गाउँपालिकाका विपद् व्यवस्थापन अधिकृत राजेशकुमार झाले बताए । वडा अध्यक्ष र अग्निसाईर कृष्णसवरण गाउँपालिकाका १२ वर्षीय बालक संक्रमित भएपछि समुदायमा संक्रमण फैलिएको पुष्टि भएको स्वास्थ्य कार्यालयका निमित्त प्रमुख दुनियालाल यादवले बताए । पछिल्लो दुई सातामा तिलाठी कोइलाडी गाउँपालिकामा संक्रमितको सङ्ख्या ह्वात्तै बढेर ४२ पुगेको छ । सप्तरीको संक्रमित हुनेको सङ्ख्या १ सय ५० नाघेपछि असार २ गते मात्र तिलाठी कोइलाडी गाउँपालिकामा पहिलो संक्रमित फेला परेको थियो । पहिलो संक्रमित भारतको हरियाणाबाट आएका तिलाठी कोइलाडी गाउँपालिका२ का ३९ वर्षीय पुरुष हुन् । भारतको सीमावर्ती तिलाठी कोइलाडी गाउँपालिकामा दुई साताको अवधिमा ४२ संक्रमित पुष्टि भएर जिल्लाकै सबैभन्दा दोस्रो बढी संक्रमित हुने स्थानीय तह बनेको छ । भारतको सीमावर्ती बलान बिहुल गाउँपालिकामा संक्रमित ४४ पुगेको छ । भारतबाट आउनेको चाप कमी भएपछि क्वारेन्टाइनमा बस्नेको सङ्ख्यामा कमी आएको छ । तिलाठी कोइलाडी गाउँपालिका१ तिलाठीस्थित क्वारेन्टाइन खाली भएको छ भने वडा नम्बर ७ स्थित बभनगामा कट्टीको क्वारेन्टाइनमा ४० जना रहेको झाले बताए । जिल्लामा पहिलो पटक सञ्चालनमा आएको क्वारेन्टाइन पनि बभनगामास्थित क्वारेन्टाइन हो । उक्त क्वारेन्टाइनमा बसेका करिब २७ जनामा कोरोना संक्रमण पुष्टि भएको गाउँपालिकाका विपद् व्यवस्थापन अधिकृत झाले बताए । सप्तरीमा चार दिनको अवधिमा ५८ जनामा कोरोना पुष्टि भएपछि कूल संक्रमितको सङ्ख्या २ सय ६७ पुगेको जिल्ला स्वास्थ्य कार्यालय सप्तरीले जनाएको छ । गत सोमबार १७, मङ्गलबार २२, बुधबार १० र बिहीबार ९ जना गरी ५८ जनामा कोरोना संक्रमण पुष्टि भएको हो । बिहीबार संक्रमण पुष्टि भएकामध्ये ८ जना बलान बिहुल गाउँपालिकास्थित क्वारेन्टाइनमा रहेका सोही गाउँपालिकाका र एक जना सोही गाउँपालिकाको क्वारेन्टाइनमा रहेका सिरहा निवासी रहेको गजेन्द्रनारायण सिंह अस्पतालका निमित्त मेडिकल सुपरिटेन्डेन्ट डा रणजितकुमार झाले बताए । बुधबार थप भएका १० जना संक्रमितहरु सुरुङ्गा नगरपालिकाका रहेका छन् भने मङ्गलबार थपिएका २२ संक्रमितहरुमा तिलाठी कोइलाडी गाउँपालिकाका १०, महादेवा गाउँपालिकाका १० तथा अग्निसाइर कृष्णसवरन गाउँपालिका र राजगढ गाउँपालिकाका ११ जना रहेका छन् । त्यस्तै सोमबार कोरोना पुष्टि भएका १७ जनामध्ये तिलाठी कोइलाडी गाउँपालिकामा १५ तथा रुपनी गाउँपालिका र महदेवा गाउँपालिकामा ११ जना रहेका छन् । यससँगै बलान बिहुल गाउँपालिका ४४, तिलाठी कोइलाडी गाउँपालिकामा ४२, हनुमाननगर कंकालिनी नगरपालिकामा ३८, बोदेबर्साइन नगरपालिकामा ३४, छिन्नमस्ता गाउँपालिकामा २३, राजगढ गाउँपालिकामा १९, राजविराज नगरपालिकामा १५, सुरुङ्गा नगरपालिकामा १३, महदेवा गाउँपालिका १२, डाक्नेश्वरी नगरपालिकामा १२ र तिरहुत गाउँपालिकामा चार जना कोरोना संक्रमित भेटिएको स्वास्थ्य कार्यालय सप्तरीका निमित प्रमुख यादवले बताए । यसैगरी सप्तकोशी नगरपालिका, कञ्चनरुप नगरपालिका, खडक नगरपालिका, अग्नीसाइर कृष्णसवरण गाउँपालिकामा २२ जना, शम्भुनाथ नगरपालिका, विष्णुपुर गाउँपालिका र रुपनी गाउँपालिकामा ११ जना कोरोना संक्रमित फेला परेका छन् । सप्तरी जिल्लामा कोरोना जितेर निको हुनेको सङ्ख्या १ सय ३९ पुगेको छ भने राजविराजस्थित साईकृष्णा आइसोलेशन कक्षमा १ सय २६ जनाको उपचार भइरहेको छ । राजविराजस्थित साईकृष्णा मेडिकल कलेज एण्ड हस्पिटलको आइसोलेसन केन्द्रमा बेड सङ्ख्या १ सय ३ रहेकोमा संक्रमितको सङ्ख्या बढ्दै गएपछि ७५ वटा शैया थप गरी १ सय ७८ पुर्याएको कोभिड १९ व्यवस्थापन संयोजक समेत रहेका गजेन्द्रनारायण सिंह अस्पतालका निमित्त मेडिकल सुपरिटेन्डेन्ट डा रणजितकुमार झाले बताए ।"
"नेविसंघका नेतालाई देउवाले भने 'लाज पनि छैन, बोल्दा ढंग पनि छैन'","काठमाडौं : नेपाली कांग्रेसका सभापति शेरबहादुर देउवाले कोरोना महामारीका बीच किन कार्यक्रम गरेको भन्दै नेविसंघका नेताहरुप्रति आक्रोश पोखेका छन्। पूर्वसभापति गिरिजाप्रसाद कोइरालाको ९६औं जन्मजयन्तीमा नेविसंघले शुक्रबार काठमाडौंमा आयोजित कार्यक्रममा बोल्दै देउवाले यस्तो महामारीमा भाषणबाजीको कुनै औचित्य नभएको बताए। 'सोसल डिस्ट्यान्स भनेको छ, टाँसिएर बसेको छ यहाँ । लाज पनि छैन, बोल्दा ढंग पनि छैन,उनले भने, 'खतरा रोग आएको छ। कहिलेकाहीँ कार्यक्रम नगरे पनि हुन्छ । ठूलो गाउँमा सानो कार्यक्रम गरे हुन्छ।अहिले सबैले कार्यक्रम गर्न छाडिसकेका छन् । हामीले मात्रै गर्नुपर्ने ? बढ्ता जान्ने भइहाल्नुपर्ने ? ' उनले नेविसंघलाई बलियो बनाउन स्कुल कलेजमा जित्न आग्रह गरे। 'जहाँ पनि हार्याहार्यैं छन्। लाज पनि छैन,' देउवाले भने, 'काठमाडौंमा भाषण गरेर केही हुनेवाला छैन।' नेता देउवाले नेविसंघलाई बलियो बनाउन गाउँ जान विद्यार्थीलाई सल्लाह दिए।उनले भने, 'काठमाडौं आएर बढ्ता भाषण गरेर केही हुनेवाला छैन, गाउँमा जाऊ गाउँमा ।' उनले विद्यार्थीहरु नमिलेकै कारण समस्या आएको बताए। उनले भने,'आफैं झगडा गर्यागर्यै छन्। सबै मिलेको भए समस्या नै आउँदैनथ्यो।' नेविसंघको सभापति भएर आएको आफू चारपटक प्रधानमन्त्री भएको बताउँदै देउवाले भने,' तपाईंहरु कोही हुनसक्नुहुन्छ भोलि यस्तै हिसाबले ? लाज पनि छैन क्या हो।'"
"तीन दिन भारी वर्षाको सम्भावना, सतर्कता अपनाउन आग्रह","काठमाडौं : आगामी तीन दिन देशभर बदलीसहित वर्षा हुने भएको छ । मौसम पूर्वानुमान महाशाखाले मनसुन सक्रिय भएसँगै केही दिन वर्षाको सम्भावना रहेकाले बाढीपहिरोबाट जोगिन आवश्यक सतर्कता अपनाउन आग्रह गरेको छ । मौसमविद् गङ्गा नगरकोटीका अनुसार आगामी तीन दिन देशभरि नै वर्षाको सम्भावना रहेको छ । महाशाखाले आगामी २४ घण्टा देशको सबै प्रदेशमा बदली रही मेघगर्जन चट्याङसहित वर्षाको सम्भावना रहनुका साथै प्रदेश १, ५, वाग्मती, गण्डकी र सुदूरपश्चिम प्रदेशका केही स्थानमा भारी वर्षाको सम्भावना रहेको बताएको छ । तसर्थ ती क्षेत्रका नदीमा पानीको बहाव बढ्ने, भूक्षय हुने, पहिरो जाने, सडक तथा हवाइ यातायात प्रभावित हुने तथा ढलपानीको राम्रो निकास नभएको ठाउँमा डुबानसमेत हुनसक्ने भएकाले सतर्कता अपनाउन अनुरोध गरिएको छ । 'शुक्रबार अपराह्नपछि देशको धेरैजसो स्थानमा मनसुनी बादल विकसित भइ हल्कादेखि मध्यम वर्षा हुनेछ, मौसमविद् नगरकोटीले बताए। हाल देशभर सामान्यदेखि पूर्ण बदली रही सुदूरपश्चिम, प्रदेश ५, वाग्मती र कर्णाली प्रदेशका केही स्थानमा हल्कादेखि मध्यम वर्षा भइरहेको छ । मौसम पूर्वानुमान महाशाखाको पछिल्लो विवरणअनुसार शुक्रबार काठमाडौँ उपत्यकाको न्यूनतम तापक्रम२१ दशमलव शून्य डिग्री र अधिकतम तापक्रम ३१ दशमलव शून्य डिग्री सेल्सियस रहेको छ । रासस"
छोटो समयमै २५ प्रतिशत वर्षा : बाढीपहिरोको जोखिम उच्च,"काठमाडौं : नेपालमा यो वर्ष बाढीपहिरोको जोखिम उच्च देखिएको छ। मनसुन पूर्व (प्रिमनसुन)मा पर्याप्त वर्षा भएकाले जोखिम बढेको हो। मनसुनको कुल वर्षा राष्ट्रिय औसतबराबरै हुने, २०७१ को जस्तै बाढीपहिरो आउने सम्भावना रहेको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ। प्राधिकरणका कार्यकारी प्रमुख अनिल पोखरेलले जल तथा मौसम विज्ञान विभागको समन्वयमा प्राधिकरणले यो तथ्य बाहिर ल्याएको बताए। सरकारले २०७६ मंसिरमा प्राधिकरण गठन गरेको थियो। त्यसपछि उसले बिहीबार पहिलो पत्रकार सम्मेलन गरेको हो। कार्यकारी प्रमुख पोखरेलले मनसुन सुरु नहुँदै पर्वतको दुर्लुङ र नारायणगढमुग्लिन सडकमा पहिरो गएको ध्यानाकर्षण गराए। मनसुनअघि नै यी दुई स्थानमा गएको पहिरो मूल्यांकन गर्दा यो वर्ष बाढी र पहिरोको उच्च जोखिम रहेको पायौं, उनले भने। उनले यसका लागि प्रतिकार्य र सजगता अपनाउन स्थानीय तहसँगको समन्वयमा प्राधिकरण अघि बढ्ने बताए। उनका अनुसार अन्य समयको मनसुनभन्दा यो वर्ष छोटो समयमै २५ प्रतिशत वर्षा भएको छ। अबको सय दिनमा ३५ प्रतिशत वर्षा हुने पूर्वानुमान उनले गरे। उनले साउनदेखि बाढी र पहिरो धेरै जाने बताए। साउनमै धेरै वर्षा हुने भएकाले बाढीपहिरोको जोखिम उच्च रहने पोखरेलले बताए। भारतले दसगजामा बनाएको तटबन्धकै कारण तराईमधेसका जिल्लामा डुबान भइरहेको प्राधिकरणले जनाएको छ। प्राधिकरणका अनुसार नवलपरासीको सुस्तामा भारतीय पक्षले बनाएको तटबन्ध, भारतको बैरगनिया र रौतहटको गौरस्थित भारतीय सीमामा बनाइएको तटबन्धले पनि तराईका २२ जिल्ला बाढी र डुबानको उच्च जोखिममा छन्। प्राधिकरणका अनुसार बैरगनिया तटबन्धमा भारतीय पक्षले मोटर कुद्ने तटबन्ध बनाएको छ। पहिला साढे तीन मिटर अग्लो तटबन्ध अहिले साढे चार मिटर अग्लो बनाइएको छ। उनले गृह मन्त्रालय, प्रधानमन्त्री कार्यालय, वन मन्त्रालय, भौतिक पूर्वाधार मन्त्रालय र परराष्ट्र मन्त्रालयसँग समन्वय गरी प्रकोप न्यूनीकरणको योजना बनाएको बताए। भने, हामी योजना बनाएर पेस गर्छौं। कार्यान्वयनको सवालमा सम्बन्धित निकाय जिम्मेवार भएर काम गर्नुपर्छ। के भएको थियो २०७१ मा ? २०७१ मा भारी वर्षाका कारण बाढीपहिरोका घटना धेरै भए। बाढी, चट्याङ, पहिरो, आगलागी र हुरीका १ हजार २ सय ५५ घटना भएका थिए। त्यस बेला ५ सय २१ जनाले ज्यान गुमाए। २ सय ७१ जना बेपत्ता भए। ३९ हजार ७ सय ८९ परिवार प्रभावित भए। १६ अर्ब ७८ करोड २७ लाख ३६ हजार १ सय ४७ रुपैयाँबराबरको क्षति भएको प्राधिकरणले जनाएको छ। यस्तो छ पूर्वतयारी ? सम्भावित बाढीपहिरोको क्षति न्यूनीकरणका लागि प्राधिकरणले नौ प्रतिकार्य योजना बनाएको छ। जसअनुसार पहिरो र बाढी जाने स्थानको नक्सांकन, खोज तथा उद्धार सामग्रीको लगत, राहत सामग्रीको लगत, हेभी उपकरणको लगत, खुला क्षेत्र, सुरक्षित आ श्रय क्षेत्र, सडक, गोरेटो पुल, स्वास्थ्य चौकीलगायतको नक्सांकन, कोभिड१९ को जोखिम मापन गर्ने काम गरिरहेको छ। २०६८ देखि हालसम्म के भयो ? प्राधिकरणका अनुसार २०६८ देखि २०७७ असार १५ सम्म पहिरोका १ हजार ६ सय ३३ वटा घटना भए। पहिरोमा ९ सय ४ जनाले ज्यान गुमाए। २ सय ३३ जना बेपत्ता र ७ सय ७० जना घाइते भए। यो अवधिमा १ अर्ब ६६ करोड ७० लाख ५० हजार ३ सय ३७ रुपैयाँबराबरको अनुमानित क्षति भएको प्राधिकरणले जनाएको छ। प्राधिकरणका अनुसार २०६८ देखि २०७७ असार १५ सम्ममा १ हजार ५ सय १४ वटा बाढीका घटना भए। जसमा ७ सय ९६ जनाले ज्यान गुमाए। उक्त अवधिमा बाढीमा परेर ५ सय ९ जना बेपत्ता र १ सय ६९ जना घाइते। बाढीले १६ अर्ब ६५ करोड ७७ लाख ७ हजार ८ सय ८८ रुपैयाँबराबरको भौतिक क्षति भएको प्राधिकरणले जनाएको छ।"
