शीर्षक,विवरण
निर्जन बस्तीमा सिर्जनशील सपना,"त्यसपछि त गाउँ झन् कुरूप देखिन थाल्यो। औंलामा गन्न मिल्ने घर र मान्छे मात्रै गाउँमा छुटे, कुवा सुकेपछिका दिनहरू सम्झँदै भोजकुमार काफ्ले स्मृतिमा रनभुल्ल पर्छन्। त्यस बेला पानी बोक्न तीन घण्टासम्म पैदल हिँडेर जानुपथ्र्यो रे। पानीको अभावमा कुरुले गाउँबाट धेरै चिज हराएछन्। गाउँ त काकाकुल गाउँ भनेर चिनिन थालेछ। कुरुलेमा बाहिरी गाउँबाट बिहे गरेर युवतीहरू आउनसमेत तयार नभएपछि एक किसिमको संकट आएछ। बिहे गरेर धनकुटाको कुरुलेतेनुपामा गइयो भने त धेरै दुःख पाइन्छ भन्ने छाप नै बस्न थालेको थियो, काफ्ले विगतमा बिलाउँछन्। गाउँबाट बसाइँ सरेर जानुको एउटा प्रमुख कारण कुवा सुक्नु पनि थियो। गाउँका भित्तामा डोजर चलाएपछि ठूला रूख ढल्न थाले। त्यसपछि कुवा र पानीका मुहान सुक्न थाले। कुवा सुकेपछि गाउँलेहरूले गाउँ नै छाड्न थाले। त्यसपछि त गाउँको बारेमा सोच्ने र यसलाई हराभरा राख्नुपर्छ भनेर चिन्ता गरिदिने कसले ? जब पानी नै सुक्न थालेपछि गाउँको स्वत्व केमा पो रह्यो र ! उनी गुनासोले भरिएका छन्। अन्ततः गाउँमा कोदो फल्ने बारीका कान्ला भत्काउँदै सडक बनाउने डोजरले गाउँलाई विकास गर्नुभन्दा धेरै गाउँ उजाडचाहिँ बनाएछन्। बाहिरबाट गएर जग्गा किन्नेहरूले पनि प्लट बनाएर धन्धा चलाउने भए नै। सुकेको पानीको मुहान फेरि उमार्नेमा स्थानीय सरकार वा ती डोजरवालाहरूको विवेक पुगेनछ। ००० ०००याङसिला५ का युवा अनिस रानामगर भने कृषिको नयाँ सिकाइ र प्राकृतिक संरक्षणको कामबारे जानकारी पाएपछि त जीवनको उद्देश्य नै बदलिएको छ। किशोरावस्थामा अल्लारे बनेर डुलिहिँड्ने उनी अचेल गाउँमा जैविक विविधता संरक्षण अभियन्ताको छवि बनाइसकेका छन्। उनी अचेल पर्मकल्चर कृषि विधि तथा रैथाने ज्ञानबारे चेतना फैलाउँदै हिँड्छन्। जसको नयाँ व्यक्तित्व बनिसकेको छ। ०००देशभर प्रभाव पारेको जनयुद्ध त सकिएकै थियो। त्यसैले पनि सायद गाउँलेहरू खुसी थिए। त्यसपछि मुलुकमा संघीयता आयो। नयाँ व्यवस्थाअनुसार मुलुकभर स्थानीय सरकारहरू बने। गाउँगाउँमा बाटो बनाउने भन्दै स्थानीय सरकार अर्थात् गाउँ र नगरपालिकाहरू सक्रिय भए। गाउँमै सिंहदरबार पुगेपछि विकासको मुहान फुट्ने जनअपेक्षा बढ्यो। परिवर्तनको चाहना कसलाई हुँदैन र ? भित्तोपाखो हिँड्नेलाई सडकमा हिँड्न पाउनु अनि उत्पादन बजार पुर्याएर आम्दानी बढाउन पाउनु कसका लागि खुसीको खबर नहोला र ? राता डाँडाहरूमा साँघुरा र नागबेली सडक नै सही तर खनिए। बाँदर लड्ने भित्ता खोपेर खनिएका ती सडकले विकासको मुहान फुटाउनुको सट्टा गाउँ नै उजाड बनाइदिए। गाईभैंसी, बाख्रा र बाँझो बारी बेचेर गाउँलेहरू धमाधम सहरतिर ओरालो लाग्न थाले। कुनै बेला किसानले सुन फलाएको डाँडो अब पहिरोले रातै भएर नांगियो। साँझबिहान आँगनको डिलमा डुल्न आउने चराहरू बिस्तारै लोप हुँदै गए। वर्षौंअघि बार्दली निकालेर बनाएका घरका पिँढीमा झार पलाउन थाले। धुरी र पालीमा खर उम्रिन थाले। गाउँको बीचमा उकासेका चौताराहरू ढलेर लोप हुन भए। यो दृश्य अधिकांश पहाडी गाउँको साझा दुःख हुनसक्छ। तर यो भने धनकुटाको उपल्लो भेग कुरुलेतेनुपाको अँध्यारो कथा हो। समुद्री सतहदेखि १५०० मिटर उचाइमा पर्ने घमाइलो र रमाइलो यो गाउँ प्राकृतिक सौन्दर्यले जति पूर्ण छ, उत्तिकै दुर्गम र सुक्खा पनि। संघीय संरचनाअनुसार चौबिसे गाउँपालिकामा पर्छ यो गाउँ। स्थानीय सरकार गठन भएसँगै गाउँमा बाटाहरू त बनाइए तर बाटासँगै गाउँ निर्जन र उजाड बन्दै गए। पत्तै नपाईकन गाउँ यसरी बिरानो भएछ कि औंलामा गन्न सकिने घर मात्रै रहेछन् यहाँ। हामी त एक्लिएछौं। चार नम्बर वडामा मात्रै एकै पटक ५४ वटा कुवा सुकेर बिलाए। भरिभराउ बस्ती उजाड बन्यो। पछिल्लो १० वर्षको अवधिमा ५ सयभन्दा धेरै परिवार गाउँ छाडेर सहरतिर झरिसके, भोजकुमार काफ्लेले सुनाए। विकासको नाउँमा विनाशधरानबाट झन्डै दुई दिनको बाटो हुँदै पुगिने धनकुटाको यस गाउँको टुप्पोलाई बन्दुके डाँडो पनि भनिन्छ। पाँचथर र तेह्रथुमसँग जोडिएको यो गाउँका चौतारा र भैंसी आहाल बस्ने पोखरी भत्काएर सडक त बनाइए तर ती चौतारामा बस्ने गाउँलेहरू छैनन्, पोखरीमा आहाल बस्ने गाईबस्तु नै छैनन्। त्यसो त ती सडकमा हिँड्ने पैतालाहरू पनि सहरिया भइसके। पछिल्लो दशकमा बसाइँसराइको चरम चपेटामा परेपछि यो गाउँ उजाड देखिँदै गयो। गाउँ लगभग रित्तिनै लाग्दा केही किसानले भने आशाको उज्यालो घेरा कोरेका छन्। तीन घण्टासम्म हिँडेर पानी बोक्नुपर्ने बाध्यता भएको सुक्खा गाउँमा उनीहरूले पानीको मुहान फुटाए। प्लास्टिक पोखरी बनाएर गाउँमा कहिल्यै नदेखिएका फलफूल र तरकारी फलाए। केही बिक्री गरे केही कोरोना संकटमा गाउँलेलाई बाँडिदिए। रोपनीको दुई हजारका दरले जग्गा बिक्री गरेर सहरमा घडेरी जोड्नेहरूले गाउँ छाडे पनि किसानको एउटा सानो समूहले सम्भावनाको दियो बालेका छन्। लोकेन्द्र याख्खा, भोजकुमार काफ्ले, दीर्घमान तामाङ, रामकुमारी माझी र मुरारी घिमिरे यहाँका उदाहरणीय किसान हुन्। यिनले सुक्खा डाँडोमा प्लास्टिक पोखरी बनाए। गाउँलेलाई पनि बनाउन सिकाए। पर्मकल्चर विधिबाट कृषि गर्न थाले। उनीहरूले एकै ठाउँमा सयौं रोपनीभन्दा धेरै जमिनमा तरकारी, फलफूल र बोटबिरुवाको विशाल फार्म तयार गरेका छन्। रोचक त यो एउटा फार्म मात्रै नभएर नयाँ पुस्ताका लागि कृषि तथा वनस्पतिको ज्ञानबारे सिकाइ थलोको रूपमा तयार भइसकेको छ। शुक्रबारे बजारलगायत नजिकैका केही स्कुलबाट हरेक साता यहाँ विद्यार्थी व्यावहारिक सीप सिक्न आउने गर्छन्। वनस्पति र तिनको औषधिमूलक तरिका सिकाउने उनै किसान नै हुन्। कुरुलेतेनुपा पर्मकल्चर फार्म नाम दिइएको यस फार्ममा काम गर्ने किसान आफूलाई एक प्रोफेसरको रूपमा चिनाउँछन्। अर्थात् रैथाने ज्ञानका प्रोफेसर। यो सुक्खा गाउँमा प्रतिकेजी २५०० पर्ने नयाँ फलफूलसमेत फलाउन सफल भएको बताउँछन्, यही फार्मका किसान दीर्घमान तामाङ। उनीहरूले ४० भन्दा धेरै प्रजातिका फलफूल फलाइसकेका छन्। एक सयभन्दा बढी प्रजातिका बोटविरुवा उमारिसकेको बताउँछन्, अर्का किसान लोकेन्द्र याख्खा। खिल्ली उडाउनेहरू नै प्रशंसकहामीले खासै ठूलो काम गर्न नसके पनि यस्तो दुर्गम गाउँमा पनि उचित विधि र मेहनतबाट यति काम गर्न सकिने रहेछ भन्ने प्रमाणित गर्न सक्यौं, यसमै खुसी लाग्छ, काफ्ले भन्छन्। उनका अनुसार उनीहरूले यस गाउँलाई इको टुरिजमसँग जोड्ने योजना बनाइरहेका छन्। त्यो काम हेर्न पछिल्लो दसैंमा मात्र एकै दिन तीन सयभन्दा धेरै मानिस पुगेका थिए। पूर्वराजनीतिकर्मी लोकेन्द्र याख्खा पनि आफ्नो काम देखेर आफैं दंग परेका छन्। राजनीतिमा भन्दा यस्तो सिर्जनशील काममा लाग्दा धेरै आनन्द महसुस हुँदो रहेछ, अचेल त राजनीति लगभग बिर्सिसकें। सम्झन पनि चाहन्नँ। यस्तो सुक्खा डाँडोलाई हरियो बनाउन जति मज्जा छ, राजनीतिमा लागिरहेको भए यति गर्न सकिँदैनथ्यो होला, उनको अनुभव छ। कृषि फार्म सुरु गर्दा उनलाई धेरैले जिस्क्याउने गरेका थिए। कसैले नकारात्मक टिप्पणी पनि गरे। अचेल धेरै टाढाबाट पैदल धाएरै यो कुरुले तेनुपा पर्मकल्चर फार्म अवलोकन गर्न मानिस आउँदा खुसी लाग्ने दीर्घमान तामाङको अनुभव छ। दीर्घमानका अनुसार कोरोना संकटका बेला मात्रै एक क्विन्टल आलु र थुप्रै तरकारी फलेको थियो। बिक्री गर्न सम्भव नभएपछि विपन्न गाउँलेलाई बाँडिदिन भन्दै उनीहरूले ४ नम्बर वडा कार्यालयमा लगेर तरकारी राखिदिए। तर वडाध्यक्षले त प्रहरी कार्यालयलाई नै दिएछन् दुई बोरा आलु। अरू आसेपासेलाई बाँडेर सकिदिएछन्। यतिसम्म कि त्यो सबै गाउँपालिकाले नै दिएको राहत सहयोग भनेर बाँडेछन्, दीर्घमान सुनाउँछन्। यद्यपि उनीहरू आफ्नो काममा लागिरहेका छन्। १५ वर्ष विदेश बसेर फर्किएका दीर्घमान धरानतिर झरेर होटल चलाउने तयारीमा थिए। उनले जब याख्खा र काफ्लेले एक दिनको बाटो हिँडेर याङसिलामा पुगेर पर्मकल्चर कृषि विधिको तालिम लिइरहेको देखे, त्यसपछि उनको बाटो बदलियो। घडेरी किनेर सहरमा होटल मालिक बन्ने उनको सोच बदलियो। अहिले उनीहरूसँगै रामकुमारी माझी, मुरारी घिमिरे, गौरीमाया मगर, सोममाया सुब्बालगायत किसानले यस्तै विधिबाट तरकारी खेती गर्न थालेका छन्। गाउँका थुप्रै बासिन्दाले घरघरमा प्लास्टिक पोखरी बनाउन थालेका छन्। अहिले छिमेकी जिल्लाका गाउँपालिका अध्यक्ष तथा मेयरले समेत फोन गरेर यस्तो कृषि विधिबारे जानकारी लिने गर्छन्। कोही त धाएरै यहाँ फार्म हेर्न आइपुग्छन्। याङसिला : संघर्ष र प्रेरणाको थलोकुरुलेका किसानहरूले पनि पर्मकल्चर विधि सिकेको गाउँ हो, मोरङको याङसिला। याङसिला गाउँको महाराजेमा अर्को विशाल कृषि फार्म छ। यहाँ तरकारी, फलफूल र औषधिमा काम लाग्ने वनस्पति पनि उमारिएको छ। काभ्रेका विनोद पुरीको टोली १५ महिनासम्म त्यहाँ पुगेर गाउँलेलाई जर्जर बाँझो र झाडी फाँड्न लगाए। तरकारी र फलफूल पर्म कल्चर विधिबाट फलाउन सिकाए। विशेषगरी प्रारम्भिक रूपमा यस अभियानमा प्रियंका विष्ट र भारतीय मूलका अमेरिकी राजीव गोयलले कृषिविज्ञ विनोदलाई गाउँसम्म जाने चाँजोपाँजो मिलाइदिएका थिए। १३०० मिटर उचाइमा पर्ने महाराजेका किसानको संघर्षकथा दुःखदायी त छ नै, प्रेरणादायी पनि। त्यहाँ पनि कुरुलेमा झैं किसानहरूको समूह छ। उनीहरू दिनरात खटिएर पर्मकल्चर विधिबाट खेती उत्पादन गर्दैछन्। दीपक रानाको नेतृत्वमा यहाँ आठ जना किसान दिनरात कृषि फार्ममा काम गरिरहेका हुन्छन्। यही गाउँमा मात्रै सयौं रोपनी क्षेत्रमा तीनवटा ठूला फार्म छन्। ती फार्म आफैंमा सिकाइथलो पनि। साथै गाउँमा जथाभावी बाटो खनेर पहिरो निम्त्याउन नदिएर पहाडलाई हरियाली कायम गर्ने उनीहरूको उद्देश्य हो। यहाँका किसानले यस क्षेत्रमा कहिल्यै नफलेका फलफूल र तरकारी फलाए। कोरोनाकालमा मात्रै दुई क्विन्टल अर्गानिक आलु र काउली उनीहरूले गाउँलेलाई सित्तैमा वितरण गरिदिए। फार्म सञ्चालकहरूले गाउँका अरू किसानलाई पनि तरकारी, फलफूल र वनस्पतिका बिरुवा दिने काम गर्छन्। गाउँलेहरूले उनीहरूकै फार्मबाट सिकेर बारीमा तरकारी फलाउँदै धरानसम्म बिक्री गर्न थालिसके। किवी, एभोकाडो, आलमन्डलगायत फलफूल साथै गाउँमा पहिले नपाइने तरकारी पनि यहाँ पर्मकल्चर विधिबाट फलाउँदै आइएको छ। सयौंको संख्यामा रहेका याङसिलाका गाउँलेहरूमा अचेल पर्मकल्चर विधिबाटै तरकारी तथा फलफूल खेती गर्ने क्रम बढेको छ। आठजना नियमित काम गर्ने र अरू गाउँले यसको सञ्चालक समितिमा रहेर उनीहरूले गाउँलाई अर्गानिक गाउँ बनाउने प्रयास गरिरहेका छन्। ३२ वर्षीय दीपक राना २०७४ सालको चुनावअघि विदेशबाट गाउँ फर्किए। राजनीतिमा लाग्ने सोच पनि बनाए। तर राजीव गोयललाई आफ्नै गाउँमा भेटेपछि जब कृषि, जैविक विविधता संरक्षणसम्बन्धी ज्ञान पाए त्यसपछि उनको उद्देश्य बदलिएछ। काभ्रेका विनोद पुरीको नेतृत्वको टोलीले याङसिलामै पुगेर हरेक महिनाको पाँच दिनका दरले १५ महिनासम्म गाउँलेलाई पर्मकल्चर विधि, जैविक विविधता संरक्षणसम्बन्धी तालिम दियो। खासमा पुरी काभ्रेमा आफैं पनि अर्गानिक खेती गर्दै आएका प्रेरणादायी किसान हुन्। महाराजेबाट ओरालो लाग्दा मोरङकै केराबारी५, सतिसालेमा पुग्दा भने किसानहरूको अर्कै इलम छ। उनीहरूले त कृषिलाई जीविकोपार्जनसँगै संरक्षण र अध्ययनसँग पनि जोडेका छन्। नयाँ पुस्ता : ज्ञानको सत्तासतिसालेमा सिकाइ थलो नै निर्माण गरेर युवा वन्यजन्तु, औषधिमूलक वनस्पति, फलफूल र रैथाने ज्ञान कसरी जोगाउने भन्ने कुरा सिक्ने र सिकाउने काम गरिरहेका छन्। झन्डै १० वर्षअघि यहाँका स्थानीय शिक्षक कुमार विश्वकर्माको अगुवाइमा वन्यजन्तु संरक्षणको पहल भएको थियो। उनले वनस्पतिजन्य औषधिबारे जानकारी र ज्ञान कसरी नयाँ पुस्तामा हस्तान्तरण गर्ने भन्नेबारे घोत्लिरहेका बेला राजीव गोयलसँग भेट भएछ। त्यही भेट यस भेगका किसानका लागि सिकाइको स्रोत बन्यो। कुमार सर स्कुलमा पढाउनेबाहेकको समयमा यस्तै सिर्जनात्मक काम सोचिरहन्थे। उनको अभियानमा स्थानीय युवासमेत सामेल हुन्छन्। प्रारम्भिक रूपमा उनको यस अभियानमा संरक्षणकर्मी प्रियंका विष्ट र राजीव गोयलले नै साथ दिएका थिए। उनीहरूकै पहलमा सतिसालेमा अहिले फालिएको कन्टेनरबाट एउटा घर तयार छ। जहाँ स्थानीय स्कुले विद्यार्थी हरेक हप्ता रैथाने ज्ञान सिक्न आउँछन्। स्थानीय किसान र विज्ञहरूले नै स्कुले विद्यार्थीलाई संरक्षणको तरिका सिकाउँछन्। कन्टेनर क्लासमा फिल्म तथा कथाको सहायताबाट घरेलु औषधिको काम गर्ने वनस्पतिलाई संकलन गर्ने र जोगाउने तरिका सिकाइन्छ। अहिले यहाँका केही युवा र किसानको समूह नै रैथाने सीप र ज्ञान नयाँ पुस्तालाई सिकाउने अभियानमा छ। तीमध्ये एक अभियानकर्मी हुन्, कुमार विश्वकर्मा। एक दशकभन्दा बढी अनुभव सँगालेका उनले स्कुलमा पढाउने बेलामै सोच्ने गर्थे रे, विद्यार्थीलाई पढाउने मात्रै नभएर केही व्यावहारिक ज्ञान पनि सिकाउन पाए ! कुमार सरले स्कुलबाहिर विद्यार्थीलाई सिकाउने थलोको परिकल्पना पनि गरे। त्यससँगै औषधिजन्य वनस्पति संकलन र संरक्षणको काममा लागे। पुरानो रैथाने ज्ञानलाई नयाँ पुस्तामा सिकाउनुपर्ने भन्दै उनले अभियान नै चलाए। अन्ततः प्रियंका र राजीवको सहायतामा कन्टेनर क्लास सुरु भयो सतिसालेमा। तीन वर्षअघि तयार गरिएको कन्टेनर क्लासको अवधारणा के भने स्थानीय किसान र विज्ञले आफूले जानेका घरेलु औषधिमूलक वनस्पति र जैविक विविधताबारे जानकारी नयाँ पुस्तालाई हस्तान्तरण गर्नु हो। अर्थात् उनीहरूले यसलाई स्कुले विद्यार्थी र युवाका लागि सिकाइ थलोको रूपमा विकास गरेका छन्। यही थलोमा किसानहरू प्रोफेसर बनेर स्कुले बालबालिकालाई कसरी वनस्पति जोगाउने भनेर सिकाउँछन्।यसमध्ये उनीहरूले सतिसाले क्षेत्रलाई लोपोन्मुख वन्यजन्तु सालकको पकेट क्षेत्रको रूपमा विकास गरिरहेका छन्। विशेषगरी औषधिमूलक वनस्पतिबारे पुराना र अनुभवी किसानहरूले स्कुले विद्यार्थी र युवा पुस्तालाई जानकारी दिने काम गरिरहेका छन्। त्यस्ता वनस्पतिबाट कसरी औषधि तयार गर्ने विधि पनि उनीहरूले युवालाई सिकाउने गरेका छन्। बेरोजगारले बनाए हराभराअन्ततः गाउँका युवा र बेरोजगारको समूहले गाउँमा ठूला फार्म तयार पारे। अहिले उनीहरूले गाउँलाई हराभरा मात्रै बनाएनन्, उदाहरणीय नै बनाए। अहिले उक्त ठाउँमा स्कुले विद्यार्थीका लागि सिकाइ थलो तयार भएको छ। स्थानीय किसानले नै विद्यार्थीलाई खेतीमा ल्याएर पढाउने गर्छन्। उनीहरूले पढाउने विषय खेती कसरी गर्नेदेखि कुन वनस्पतिको उपयोगिता के हो भन्नेसम्म पर्छन्। पहाड हुँदै झरेको कोसी नदीले समुद्री सतहबाट ९७ मिटर उचाइमा पर्ने कोसीटप्पुलाई समेत जोडेको छ। रोचक त के भने, कोसीका किसानको दुःख पहाड र उच्च पहाडी भेगका किसानको जस्तै नभए पनि केही साझाचाहिँ हुनसक्छ। कोसीटप्पुका राजकुमार सिंह र अमृता सरदार नमुना अगुवा युवा किसान हुन्। जो गाउँलेको जीविकोपार्जनसँगै संरक्षणको काममा कसरी लाग्ने प्रयासरत छन्। उनीहरू खासगरी कोसीटप्पु वन्यजन्तु आरक्षण क्षेत्रमा चराहरूको संरक्षणमा सक्रिय छन्। उनीहरूले पनि सिकाइ थलो नै निर्माण गरिसकेका छन्। जहाँ स्कुले बालबालिकालाई नियमित रूपमा ल्याएर रैथाने ज्ञान साथै चराहरू चिनाउने, औषधिमूलक वनस्पति र जैविक विविधताको संरक्षणबारे सिकाउने काम गर्दै छन्। यसले गर्दा विद्यार्थीले सिकाइसँगै जीविकोपार्जनसँग जैविक विविधताको संरक्षण कसरी जोडिएको छ भन्ने जानकारी पाउँछन्। सत सयभन्दा बढी प्रजातिका चरा पाइने कोसीटप्पु समुद्री चरादेखि हिमाली चराको पनि गन्तव्य मानिन्छ। यहाँ सिजनअनुसार विभिन्न देशबाट चराहरू घुम्न आइपुग्छन्। चरा हेर्न आउने पर्यटक कोसीटप्पु पुगेन भने उसको यात्रा अपूरो मानिन्छ। राजकुमार र अमृता तिनै चरालाई कसरी जोगाइराख्ने भन्दै संरक्षणको काममा सक्रिय छन्। उनीहरू हरेक दिन चराको प्रकार संकलन गर्छन्; यसको स्वभाव, प्रकृति र जात पहिचान गर्छन्। चरासँगै कोसीटप्पुमा पाइने अर्ना, हात्तीलगायत जीवजन्तुको संरक्षणमा उनीहरू सक्रिय छन्।यसबाहेक खेर गइरहेको पटेर र जलकुम्भीबाट गुन्द्री बुनेर जीविकोपार्जन गर्ने कोसीटप्पुका महिला किसानलाई उनीहरूले नियमित तालिमको व्यवस्था गरिरहेका छन्। उत्पादन भएका गुन्द्री बजारसम्म पुर्याउने काम गरिरहेका छन्। जसरी कोसी र कञ्चनजंघा हिमालले हिमाल र तराईलाई जोडेका छन्। यसबीचमा करोडौं वन्यजन्तु र जैविक विविधता छ। यति छोटो अवधि र दूरीमा यतिका धेरै जैविक विविधता नेपालकै सुन्दर र अनौठो संयोग ठान्छन् संरक्षणकर्मीहरू। विकासको नाममा डाँडाहरू रातै र नांगै बनाइदिँदा त गाउँमा पहिरो मात्रै बाँकी रहन्छ। कोसीटप्पुदेखि कञ्चनजंघासम्मकोसीटप्पुका किसान चरा, अर्ना र हात्ती संरक्षणमा सक्रिय छन्। मोरङ याङसिलाका युवा र किसान सालक संरक्षण गर्दै छन्। कुरुलेतेनुपाका किसान पानीका मुहान फेरि फुटाउन संघर्षरत छन्। यस्तै संखुवासभा तिनजुरे मिल्केका किसान समूह गुराँसका प्रजातिहरू जेगाउन प्रयासरत छ। रोचक त के भने कोसीटप्पुदेखि कञ्चनजंघाको फेदीसम्मका किसान सिकाइसँगै नयाँ पुस्तालाई रैथाने ज्ञान सिकाएर आफू प्रोफेसर बन्ने अभियानमा छन्। उनीहरूले नयाँ पुस्तालाई सिकाइ थलो तयार गरेरै रैथाने ज्ञान र कृषि तथा जैविक संरक्षणको तालिम दिने गरेका छन्। कोसीदेखि कञ्चनजंघासम्म हालसम्म ६ वटा सिकाइ थलो तयार भइसकेका छन्। यहाँ स्थानीय किसानले स्कुले विद्यार्थीलाई नियमित रूपमा बोलाएर वनस्पति, कृषि र जैविक विविधता संरक्षणबारे रैथाने ज्ञान सिकाउन थालेका छन्। यही रैथाने सिकाइका आधारमै ती किसानले आफूहरूलाई प्रोफेसरको रूपमा चिनाएका हुन्। हाम्रो बाजेले जंगलबाट सयौं थरी बिरुवा ल्याउनुहुन्थ्यो र घरमा सुरक्षित राख्नुहुन्थ्यो। घरमा कसैलाई बिसन्चो भयो भने त्यही जडीबुटी खोतलेर बाजेले खुवाउनुहुन्थ्यो। उतिबेलै सन्चो पनि हुन्थ्यो। तर त्यो ज्ञान बुवाले केही जान्नुभयो, मसम्म आइपुग्दा बाजेको त्यो औषधिमूलोको ज्ञान १० प्रतिशतचाहिँ होला, लोकेन्द्र याख्खा भन्छन्, भोलि म पनि मरें भने त्यो १० प्रतिशत ज्ञान पनि नष्ट हुनेछ। यसैले पनि मैले अबको नाति पुस्तालाई सिकाउनुपर्छ। यो मेरो दायित्व पनि हो। पूर्वको कोसीटप्पुदेखि कञ्चनजंघासम्मको जैविक विविधता नेपाल र विश्वमै दुर्लभ किसिमको मानिन्छ। समुद्री सतहबाट ९७ मिटर उचाइदेखि ८००० मिटरसम्मको भौगोलिक र जैविक विविधता सिकाइको हिसाबले पनि अनौठो क्षेत्र मानिन्छ। स्थानीय रूपमा भने कोसीटप्पुदेखि धनकुटाको कुरुलेतेनुपा हुँदै पाँचथर, संखुवासभा र ताप्लेजुङसम्मका किसानको कृषि पौरख र संरक्षण अभियानले अर्को अनुपम सामाजिक भ्रातृत्व देखाएको छ। तराईमा चरा र वन्यजन्तुबारे सिकाउने थलो, पहाडमा तरकारी, औषधिमूलक वनस्पति र हिमाली भेगमा भने गुराँस र अन्य लोपोन्मुख वनस्पतिहरूबारे सिकाउने थलोका रूपमा खाली जमिन प्रयोग गरिरहेका छन्। अर्थात्, कोसीटप्पुदेखि कञ्चनजंघासम्मका यी किसान आपसमा अन्तरक्रिया पनि गरिरहन्छन्। अनौपचारिक रूपमा उनीहरू बारम्बार भेट र छलफल गर्छन्। आफूले सिकेका सीप र ज्ञान बाँड्ने गर्छन्। यसबीच उनीहरूले हजारौं औषधिजन्य वनस्पति संकलन गरेर नयाँ ज्ञानको खाका तयार पारिसकेका छन्। यसबाट अध्ययन, जीविकोपार्जनसँगै संरक्षण पनि भइरहेको छ। साथै, उनीहरूबाट नयाँ पुस्ताले रैथाने ज्ञान संकलन गर्न र सिक्न पनि पाएको छ।"
उम्लिरहेको दूधले नुहाएर पूजा !,"जनकपुरधाम : दाउरा दनदनी बलिरहेको चुलामा दुइटा माटाका तौला बसाले। त्यसमा ३५ किलो दूध खन्याए। दूध उमाल्न तापमा कमी नहोस् भनेर दुई जना धुप र दाउरा लगातार अँगेनामा हाल्न लागिपरे। भगतिया र किर्तनियाहरू भने दिनाभद्री (भुइँया महराज)को गीत गाउँदै नाचिरहेका थिए। मूल भगता (धामी) इनरजित सदा पूजाका सामान जुटाउन व्यस्त थिए। दूध उम्लिएर पोखिन थालेपछि दुई जना धामीले आगो ढोग्दै नांगो हात तौलामा हाले। डाडुले दूध चलाएझै हातले नै चलाए। नांगो हातले दूध चलाउने क्रम पूजाको अन्त्यसम्म चल्यो। मूल धामी इनरजित, १८ वर्षमुनिका कृष्ण सदा र रामसोभित सदा दूध उम्लिरहेकै बेला गंगासागर पोखरीमा नुहाउन गए। नुहाएर नाच्दै पूजास्थलमा आएका धामीलाई पूजा आयोजकले घरघरबाट ल्याएको दूधले खुट्टा धोएपछि उनीहरू उम्लिरहेको दूधको तौलानजिक आइपुगे। त्यसपछि मूल धामी र दुई बालकले नाच्दै उम्लिरहेको दूध पटकपटक नांगो जीउमा खन्याएर भुइँया महराजलाई अपटौनी (अर्पण गर्नु) दिएका थिए। धामीले तातो दूध हातमा लिएर पूजा गर्ने परिवार र अन्य आगन्तुकको टाउकोमा राख्दै आशीर्वाद दिए। आस्था र श्रद्धाका कारण उम्लिरहेको दूधले नुहाउँदा पनि शरीरमा कुनै हानि नहुने धामी इनरजितले दाबी गरे। मेरा बुवा बाजे पनि धामी हुनुहुन्थ्यो र म सानो हुँदा पनि अपटौनी दिन जान्थें। अहिले मेरा छोराहरू दिन्छन्, उनले भने, भुइँया महाराज हाम्रो कुलदेवता हुनुहुन्छ। उहाँको आराधना गर्नाले हामी शक्ति प्राप्त गर्छौ र यो उम्लेको दूध पनि चिसो पानी बन्छ। जनकपुरको पेठिया बजारका अर्जुन मेस्तर र उनको परिवारले शुक्रबार आयोजना गरेको भुइँया महाराजको पूजा अनौठो देखिन्थ्यो। बिहेको १२ वर्षसम्म निःसन्तान रहेका मेस्तरले भगता इनरजितसमक्ष सन्तान प्राप्तिका लागि भाकल गरिदिन बिन्ती गरेका रहेछन्। तब भगताले भनेका थिए, सन्तान पाइस् भने भुइँया महाराजको पूजा गर्नुपर्छ। मेस्तरले भाकलपछि जुम्ल्याहा छोरा पाए। त्यही खुसीमा उनले शुक्रबार पूजा आयोजना गरेका हुन्। मैले सच्चा मनले भुइँया महराजसँग सन्तान मागेको थिएँ र मेरो मनता पूरा भयो, पूजामा बसेका मेस्तरले भने, मैले सके जति खर्च गरेर पूजा गरेको छु। माघ महिनामा मात्रै मनाइने भुइँया पूजा विशेषगरी सन्तान प्राप्तिका लागि भाकल गरेकाहरू वा परिवारको सुखशान्तिका लागि भाकल गर्नेहरूले भाकल पूरा भएपछि आयोजना गर्छन्।"
विवाहको दर्शन,"उनको नाम, राजाबाबु। थिए पनि नामजस्तै सोखिन। उनको ठाँटबाँट देखेर सबै प्रभावित थियौं। जानीनजानी उनैको नक्कल गथ्र्यौं हामी, चाहे फेसन होस् वा खानपिन। यसो गर्नू र उसो नगर्नू, धेरै थोक सिकाएका थिए उनले। तीमध्ये एक थोक सधैं सम्झिरहन्छु। स्कुल पढ्दा उनी भन्थे, केटा हो, कलेज गएपछि मैलेजस्तै राम्री केटी घुमाउनू। गर्लफ्रेन्ड भनेको सुन्दर हुनुपर्छ। अरूले आँखै लाएनन् भने केको गर्लफ्रेन्ड ? केको फूर्ति ? हुन पनि उनको नाम सधैं सुन्दरी युवतीसँग जोडिन्थ्यो। विराटनगरका हलमा नयाँ सिनेमा लागेका बेला उनी कुनै न कुनै सुन्दर युवतीका साथ देखिन्थे। सबै केटा उनलाई ईष्र्यालु आँखाले हेर्थे। आफूसँग सुन्दर प्रेमिका नभएकोमा अपसोच मान्थे। उनी भने भेट हुनासाथ आँखा सन्काएर इशारा गर्थे, देख्यौ केटा हो, मेरी गर्लफ्रेन्ड राम्री छैन त ? हामी घुटुक्क थुक निल्थ्यौं। केही हदसम्म राजाबाबुको क्षमताको कदर गथ्र्याैं। हुन पनि केटीहरू हुरुक्कै हुन्थे। सायद यही कारण हो, मेरा आदर्श व्यक्तिमध्ये उनी पनि एक थिए। कलेज जीवनमा एक दर्जन युवतीसँग प्रेम गरे उनले। जसले राजाबाबुसँग प्रेम गर्ने मौका पाएनन्, ती युवती भन्थे, राजाबाबु के राम्रो छ र ? राम्रो भनेको उसको त्यै आँखा त हो। केटी फेर्दै हिँड्ने त्यस्तासँग घुम्न जाने केटीको त आँखा नै फुटेको भन्दा हुन्छ। यो भनाइमा सत्यता कम र राजाबाबुको सान्निध्य नपाएका युवतीहरूको ईष्र्या बढी लुकेको छ भन्ने प्रस्टै थाहा हुन्थ्यो। आफूलाई राजाबाबुले भाउ नदिएको भन्ने संकेत त्यहाँ प्रस्ट लुकेको हुन्थ्यो। कोही मान्छेको आँखा राम्रो हुन्छ भन्ने थाहा थिएन। सबैका आँखा उस्तै लाग्थे। तैपनि सिंगो शरीरको तुलनामा साना गुच्चाजत्रा अंगमा ध्यान कसरी पुग्दो हो ? यस्तै सोच्थें। युवतीहरूको तर्क थियो, नशालु र हाँसिरहने आँखा राम्रा हुन्छन्। कलेज पढन काठमाडौं आएँ, उता उनले त्यही बेला विवाह गरेछन्। अध्ययनमा व्यस्त भएकाले उनको विवाहमा सरिक हुन पाइनँ। सुनें, उनले गर्लफ्रेन्डमध्ये सर्वाधिक सुन्दर युवतीसँग विवाह गरे। एक वर्षपछि विराटनगर फर्कंदा राजाबाबुको घर गएँ। प्रयोजन विवाहको बधाई दिने मात्र थिएन, उनको मूल मन्त्र मैले पनि पछ्याएको थिएँ। उनको मन्त्र पछ्याउँदै काठमाडौंमै एउटी सुन्दर युवतीलाई गर्लफ्रेन्ड बनाएको थिएँ। हतारिँदै उनको घर पुग्नुको कारण पनि यही थियो। कतिखेर उनलाई सुनाउनुजस्तो भएको थियो। उनको घर पुगें। देखें, भाउजू साँच्चै नै सुन्दर थिइन्। केही समय दाइसँग औपचारिक कुराहरू भए। भाउजू नभएको मौका छोपेर आइपुग्दादेखि नै मनमनै गुम्स्याएर राखेको खुसीको प्रसंग सुनाएँ, दाइ, गर्लफ्रेन्ड बनाएँ। कलेजकी सबैभन्दा राम्री। यो सब तपाईंकै प्रेरणाले हो। मनको वह सुनाएपछि भनिसकेपछि आनन्द महसुस भयो। डबल आनन्द। सुन्दर गर्लफ्रेन्ड हुनु आफैंमा आनन्दकै कुरा थियो। तर मेरो मुड र मैले चाहेको उनको प्रतिक्रियाविपरीत उनी देखिए। निराश हुँदै उनले भने, गर्लफ्रेन्ड सुन्दर बनाउनु भनेको हुँ। सुन्दर युवतीसँग विवाह गर्नु भनेको छैन है। यो कुरा चैं नबिर्सनू। थाहा भयो, राजाबाबु एक वर्षमा बिचरा बाबु भइसकेका रहेछन्। धेरै बेर उनीसँग कुरा गर्न चाहन्थें। प्रेम र जीवनका बारेमा उनीबाट अझ सिक्न चाहन्थें। जीवनका गूढ रहस्य गुरुदक्षिणाका रूपमा लिन चाहन्थें। दाइ भने चाँडै घरबाट बिदा गर्न चाहनुहुन्थ्यो। नयाँ भाउजू घरिघरि हाम्रो संवादलाई भाँजो हालिरहेकी थिइन्। आफ्ना गुनासा र दाइका कमजोरी बयान गरिरहन्थिन्। धेरै बेर बस्न सकिनँ। जबकि काठमाडौं जानुअघि त्यो मेरो दोस्रो घर हुने गथ्र्यो। मिलेको शरीर र सुन्दर दबाईले आकर्षक देखिएकी थिइन् भाउजू। तर तिनलाई सुन्दर भन्न सकिने कुनै पनि इन्द्रिय अघि सर्न सकेनन्। हुँदाहुँदा भाउजूको व्यवहार यति हदसम्म पुग्यो कि दाइले मुखै खोलेर मलाई तँ घर जा भन्न विवश भए। देखें, भाउजू साँच्चै नै सुन्दर थिइन्। भाउजू नभएको मौका छोपेर आइपुग्दादेखि नै मनमनै गुम्स्याएर राखेको खुसीको प्रसंग सुनाएँ, दाइ, गर्लफ्रेन्ड बनाएँ। कलेजकी सबैभन्दा राम्री। यो सब तपाईंकै प्रेरणाले हो। सफल मान्छेका पछि सधैं घरकी महिलाको हात हुन्छ भन्ने सुनेको थिएँ। प्रभावशाली मान्छे पनि विवाहपछि भिजेको मुसो हुन्छ भन्नेचाहिँ पहिलो पटक आफैंले देखें र महसुस गरें। जोसित जीवनका गूढ सत्यहरूको ज्ञान लिन गएको थिएँ, उनैको जीवनबाट एउटा नमीठो सत्य बुझेर फर्किएँ। काठमाडौं फर्किएपछि सुन्दर युवतीप्रतिको धारणामा केही परिवर्तन आयो। हिजोसम्म प्रेमिकाले भनेका वचन मेरा लागि अन्तिम आदेश हुन्थे। विराटनगरबाट आएयता उनका प्रत्येक आदेशलाई सही र गलतको दृष्टिले मूल्यांकन गर्न थालें। केही वर्ष बिते। सुनें, राजाबाबु अर्की केटी लिएर हिँड्छन् रे। विराटनगरमा जेठी छोडेर जनकपुरमा कान्छी लिएर बसेका छन्। यो खबर आश्चर्यजनकचाहिँ भएन। राजाबाबु त्यसरी खुम्चिने खालका व्यक्ति थिएनन्। मात्रै जिज्ञासा थियो, दोस्रो विवाह कोसँग गरे र उनको जीवन कस्तो छ ? धेरै समय खर्च गरेर उनको ठेगाना पत्ता लगाएँ। मोबाइलको नयाँ नम्बर पनि खोजें। अनि उनको जीवन बुझ्न जनकपुर पुगें। जब भाउजूलाई देखें, तब आश्चर्यचकित भएँ। अर्थात् भनौं, हेरेको हेर्यै भएँ। नयाँ भाउजू सर्वाधिक असुन्दर थिइन्। कुरूप भन्न सकिनँ किनभने ईश्वरले कसैलाई कुरूप बनाउँदैनन् भन्ने विश्वास छ। त्यसमाथि सुन्दरता भन्ने कुरा व्यक्तिका आँखापिच्छेको मूल्यांकन मात्र हो। ईश्वरले सबैलाई सुन्दर बनाउँछन् भन्ने सोचाइ नयाँ भाउजू देखेपछि धर्मरायो। राजाबाबुले केही दिन प्रेमपूर्वक आफ्नो घरमा राखे। दाइ कलेज जीवनभन्दा बढी रसिक भएछन्। अनुहारमा ऊर्जा छाएछ। गाला पनि पुक्कपुक्क लागेका। रातापिरा हृष्ठपुष्ट देखिन्थे। भाउजूले पनि खूब ख्याल गरेको पाएँ। उनकोमा बसुन्जेल नयाँ भाउजूले मलाई पनि धेरै नै स्नेह गरिन्। समयसमयमा ख्वाउने। कुनै चीजमा अप्ठ्यारो भयो कि बाबु ? भनेर सोधिरहने। नुहाउने पानी ठीक पार्दिनेदेखि लिएर बोर भएनभएको विषयसम्म खुब चासो लिइराख्नुभो। मेरो पढाइ, जीवन, दिनचर्याका बारेमा पनि वर्षौंअघि छुट्टिएको परिचितले झैं सोध्नुभयो। दाइभन्दा त भाउजू पो आत्मीय हुनुभयो। हेर्दाहेर्दै ती भाउजू त सुन्दर लाग्दै आयो। मेरो ज्ञानमा भएको सुन्दरताको परिभाषा नै फेरियो। बिदा लिने बेलामा दाइले भने, गर्लफ्रेन्ड सुन्दर बनाएको छस्, ठीकै छ। गर्लफ्रेन्ड भनेको सधैं सुन्दर नै हुनुपर्छ। अँ, यो कुराचाहिँ विचार गरिराख्, विवाह भने सुन्दर युवतीसँग झुक्किएर पनि नगर्नू।"
"आमा, चिर्कटो र जन्मदिन","टक्क अडिन्छु। स्मृतिपटलमा बाँधेको घडी हेर्छु। कम्पनीको नाम छ विगत। ओहो ! आमाको काख छोडेर सहर पसेको दुई दशक बितिसकेछ। कति छिट्टै चिप्लिएर बगेछ समय। कहिले पढ्ने बहानामा। कहिले जागिरको बहानामा। कहिले यत्तिकै बहानैबहानामा। भनिहालें नि, बहानामा भनेर। तर उल्लेख्य रूपमा आमालाई महसुस हुने गरी गर्न सकेको चाहिँ आजसम्म केही छैन। उहाँकै भाषामा भन्दा केही ख्याँसेनस् जस्तै भाको छ। कहिले सहर, कहिले परदेश। परदेश हुँदा त ठीकै छ, आमाको चित्त बुझ्यो होला वा बुझाउने ठाउँ बन्यो होला छोरो विदेशमा छ, बिग्रेको छैन। दुई चार पैसो भए नि बचाएको होला। यसो भो भने आफ्नै भविष्य राम्रो होला। देशभित्रकै कुनै सहरमा हुन्छु र छु अनि गाउँमा एक्लो घर रुँघिरहेकी आमाको चित्त बुझ्दैन भन्ने मलाई राम्रोसँग थाहा छ। त्यसका विविध कारण छन्। त्यति बेला कथा सुनियो, सकियो। रिसाएको भए खुसी भैयो होला। भात नखाएर झगडा गरेको भए कथाको सितनसँग खाइयो होला। यस कथामा आमाले थाहा नपाएरै छोरा राजा कसरी भयो भन्ने जिज्ञासाले मलाई धेरैपछि मात्र लखेट्न सुरु गरेको थियो। आज पनि लखेटिरहन्छ। फेरि सोच्छु, कथा न हो। तीन दशक हाराहारीमा पुगेको म, आज पनि आमाको आँखामा सानै छु। हेराइमा मात्र होइन व्यवहारमै पनि। हिजोजस्तै आज पनि आमासँग उत्तिकै डर लाग्छ। यत्तिका वर्ष सहर पसेर के कमाएँ, कति कमाएँ मैलाई थाहा छैन। तर उस्तै परे गाउँ गएर फर्कंदा भाडा भनेर हजारपन्ध्र सय उल्टो दिनुहुन्छ। कहिलेकाहीँ लाजै पचाएर आफैं मागेको पनि छु। परिवारको कान्छो सदस्य भएका नाताले मप्रति विशेष लगाव र चिन्ता हुनु स्वाभाविक हो। झन् बाले मध्यमार्गमै छाडेपछि आमाले थप चुनौतीको सामना गर्नुपर्यो। चरम गरिबीका कारण सामाजिक भेदभावको कुनै लेखाजोखा छैन। पारिवारिक थिचोमिचो उस्तै। यी सबैसँग पौंठेजोरी खेल्दै मलाई हुर्काउनु चानचुने कुरा थिएन। मलाई लाग्छ, संसारमा सच्चा क्रान्तिकारी भनेका आमाहरू नै हुन्। त्यसो त बा हुनुले न आमाको जीवनमास न हाम्रो, कुनै भूमिका खेलेन, जति खेल्नुपथ्र्यो। आमाको हकमा बा (श्रीमान्) को अर्थ रातो रंगसिवाय केही थपेन। नत्र मेरा बा आफ्नी श्रीमतीसँग अलग्गिएर गाउँमै दाजुभाइको घरमा डेरा गरी बस्नुहुन्नथ्यो। आफ्नो नामको जमिन हाम्रो पिठ्युँपरी गाउँलेलाई कमाउन दिएर मजा लिनुहुन्नथ्यो। हामीलाई भोकै राख्नुहुन्थ्यो। सामान्यतया पुरुषलाई मर्द भन्छ हाम्रो समाज। निर्ममताका साथ भन्नुपर्दा व्यावहारिक रूपमा मेरा बा नामर्द नै हुन्। मैले त राम्रोसँग बाको अनुहार पनि सम्झन्नँ। बाको योगदानबारे सम्झिनैपर्दा म जन्मनुमा केही सहयोग पक्कै थियो। बस्। शरीरबाट त हरायोहरायो, तीसपैंतीस वर्षकी एउटी महिला विधवा हुँदा थाहा छैन आमाका कति सपनाबाट रातो रंग हरायो। कति खुसीहरूमा ग्रहण लाग्यो। आजको जस्तो फराकिलो समय हुन्थ्यो र अलिकति मभित्र चेतना पसिसकेको हुन्थ्यो भने आमालाई रंगमा विधवा बन्न नदिँदो हुँ। वा जीवनलाई थप गतिशीलता दिन उपयुक्त सारथि खोज्न आग्रह गर्दो हुँ। या फेरि उहाँले गरेको कुनै ठोस निर्णयलाई चुपचाप स्वीकार गर्दो हुँ। जब मभित्र यो चेतना आयो, बैंसालु दिन लगभग सकिएका थिए। ०००आमा अलि खरो स्वभावकै हुनुहुन्छ। त्यसैले त डर लाग्छ भनेको नि ! तर हृदयको कञ्चन। स्पष्ट। सायद आमाहरू यस्तै हुन्छन् कि त। फोन गर्नुअघि पनि डराउँछु। यही डरले जब केही दिनसम्म फोन गर्दिनँ, आफैं गर्नुहुन्छ र भन्नुहुन्छ, मलाई सम्झिने फुर्सद छैन केरे तिमलाई। आमाका कुरामा व्यंग्य मिश्रण हुन्छ।हिम्मत जुटाएर हिजो मात्रै आमालाई फोन गरेको थिएँ। उहाँको एउटै गुनासो रहन्छ मसँग, जागिर खाइनस्। पैसो कमाइनस्। सानोतिनो जागिरै खाएको भए नि यतिका वर्षसम्म कति भइसक्थ्यो। आमा हिसाब गर्नुहुन्छ, ल मानम् महिनाको पाँचै हज्जार बचाको भानि वर्षको साठी हजार हुन्थ्यो। दुई वर्षको एक लाख बीस हज्जार। खालि नामनाम भनेर हिन्चस्। के नामले खान दिन्च ? आजसम्म आमाको जन्मोत्सव मनाउन पाएको र सकेको छैन मैले। आमाहरूलाई यस्ता बर्थडे सर्थडे जस्ता झिनामसिना कुराहरू याद पनि त हुँदैनन्। यिनले कुनै अर्थ पनि राख्दैनन्। यत्ति हो, छोराछोरीको सन्तुष्टिका लागि आमाहरू जे पनि गर्न तम्तयार हुन्छन्। यी पैसाका कुरा सुन्दा रिस उठ्थ्यो, उठ्छ। पछि मन्थन गर्छस् हो त, आमाले ठीकै भन्नुभो। उहाँको अनुभव बोलेको हो। आफूलाई जस्तो आफ्ना सन्ततिलाई नपरोस् भनेर सचेत गराउनुभएको हो। आमालाई कसरी भनूँ, जागिर खानै मन लाग्दैन। एकताका एउटा मिडियामा काम गरेथें। त्यसको पारिश्रमिक पाउन एक वर्ष लाग्यो। त्यो पनि यति सजिलै कहाँ ?सत्य हो, सहर पसेदेखिन् कमाएर मैले आमालाई दिएको छैन, दिनु परेको छैन। उहाँ आफ्नो खर्च बाख्रापाठा पालनबाट चलाउनुहुन्छ। खेती लगाउने, घरखर्च, औषधिमूलो सबै त्यसैले चलाउनुहुन्छ। खै कसरी चलाउनुहुन्छ यति धेरै खर्च ? कसरी चलाउनुभाछ आमा ? भनेर सोधूँ भने उल्टो खप्की खाने पक्का छ। कमार, ल्यार दिइतिस् र सोद्चस् भन्नुभयो भने मैले मुख देखाउने ठाउँ हुँदैन। बोल्ने शब्द हुँदैन। बरु चुप लाग्यो, बस्यो। ०००गाउँमै जन्में, हुर्कें, बढें। मेरा कलिला रेसाजन्य जराले गाउँकै माटोमा भर खोजे। बिस्तारै उभिँदै गएँ। विकसित हुँदै गएँ। एक दिन समयको अनपेक्षित हुरी चल्यो। त्यही हुरीले चुँडाइदियो एउटा पात र उडाइलग्यो गाउँबाट। अहिले म त्यही एउटा पात सहरको नग्न नीलाम्बरमाथि यता र उता गरी फरफराइरहेको छु। मेरो मूल जरा अझै गाउँमा मलाई नै पर्खिरहेको छ।हो, सहर पसेदेखिन् मैले धेरैकुरा सिकें। यो घमण्ड होइन। गाउँको म एउटा पाखे, जसको घरमा चर्पी थिएन। एकाएक सहरमा अत्याधुनिक, सफा र चिल्लो शौचालय देखें। देखेर आत्तिएँ। पहिलोपटक शौच गर्न भेउ नपाएर कमोडमाथि चढेको थिएँ। हो, म भन्दै थिएँ, सहर पसेर मैले धेरै कुरा सिकें। कमोडमा सही तरिकाले बसेर शौच गर्न सिकें। गाउँले भाषिकाको सट्टा सहरिया भाषा सिकें। सहर पसेरै सिकें, आँखा मार्न। युवती पट्याउन। प्रेम गर्न। सहर पसेरै सिकेको हुँ फिल्म (सफ्ट कोर र हार्ड कोर) हेर्न, दोहोरी गाउन। केक काटेर जन्मदिन मनाउन पनि सहरमै सिकें। देश चहारें। विदेश गएँ। यतिका धेरै चीज सिकेको मैले किन होला खै आमाको जन्मदिन मनाउन कहिल्यै सिकिनँ। सकिनँ। त्यस्तै दस र एघार वर्षको हुँदो हुँ। ममा आधारभूत ज्योतिष पढ्ने भूत सवार भयो। नजिकै गाउँ थियो, पल्लाफाँट। फाँटको एउटा भेगलाई बेलको बुटामुनि भनिन्थ्यो। ज्योतिष लेखनाथ हजुरबाको घर त्यहीँ थियो। हजुरबा त्यो बेलाका प्रख्यात ज्योतिष हुनुहुन्थ्यो। आज पनि हुनुहुन्छ। उहाँले लेखेका चिनाउपर कुनै अर्को ज्योतिषले औंला उठाउन सक्दैनथ्यो। त्यति प्रामाणिक हुन्थे। मलाई उहाँको फलादेश गर्ने शैली गजप लाग्थ्यो। एक वाक्य फलादेश गरेपछि चुड्की बजाउनुहुन्थ्यो। अनि च्यांकस्यांक (यस्तै केही) भन्नुहुन्थ्यो। त्यो उहाँको मौलिक थेगो थियो सायद। जसको अर्थबाट सधैं अनभिज्ञ नै भइरहें। स्कुलपछिको समयमा हजुरबाकोमा पुग्थें, कापी कलम लिएर। ग्राहक धेरै भएको दिन, आँखाले इसारा गर्नुहुन्थ्यो। फरक्क फर्कन्थें। अन्यथा पढाउनुहुन्थ्यो। हजुरबाकै सान्निध्यमा सिकें, सत्ताइस नक्षत्र। बाह्र राशि। प्रभावादि साठी संवत्सरका नाम। पुटसम्पुटका श्लोकहरू। एक दिन आमाले भन्नुभयो, मेरो इत्रुको चिर्कटो छ। त्यै नि चिराचिरा परिसक्यो। लएर चिना बनाउन दे तो हजुरबालाई। म पढ्न जाने बेला। बाक्साको कुनाबाट चिर्कटो निकालेर हातमा थमाइदिनुभो। मैलो कागजमा काला अक्षरले केही लेखिएको थियो। त्यसमा कोठाकोठा बनेको एउटा टेबल थियो। तीउपर एकदुई गरेर अंक कोरिएका थिए। तर क्रमैसँग थिएनन्। छरपस्ट थिए। चिर्कटोमा लेखिएको आंशिक कुरा मुस्किलले बुझें होला। चिर्कटो हातमा आयो। पढ्न जाँदा लगेर हजुरबालाई दिएँ, आमाले भन्नुभको यस्को चिना बनाइदिनू रे। ल ल, हजुरबाले पढाउन सुरु गर्दै भन्नुभयो, फुर्सतमा बनाइदिम्ला हइ।ट्यांकीमा भरिएर धारामा खसेको पानीजस्तै त रैछ नि रहर भन्ने कुरा ! पानीजस्तो रहर सकिएपछि मनको धाराबाट उत्साह झरिरहेन। तात्तातो जोश सेलाउँदै गएपछि बिस्तारै हजुरबाकोमा जान बन्द भयो। स्कुलतिरै केन्द्रित भएँ। केही महिनापछि गाउँ नै छाडेर सहर पसें। लामो दूरीको गाडी चढ्ने र धीत मरुन्जेल सडकमा गुडिरहेका गाडी हेर्ने लोभ थियो। पढ्ने त बहाना मात्रै। आमालाई घरकै कामधन्दाले बाँधिरह्यो। फुर्सद भएन। कहिलेकाहीँ ज्योतिषीकोमा जाने मेसो परिहालेको खण्डमा चिना बन्यो त ? भनेर सोध्नुहुन्थ्यो रे। जवाफ आउँथ्यो, बनिसकिन्च। बरु कता पो परेओ छ ऐले। हेरेर भरेभोलि दिम्ला हइ। यसरी ऋतु फेरिए। अयन फेरियो। र, फेरियो संवत्सर पनि। अब संवत्सर बहुवचनमा फेरिन थाले। तैपनि आमाको चिना बनेन। पछिपछि त ज्या ! कता परो परो ! भनेर टार्ने काम भयो। आमाको चिना पनि बनेन, चिर्कटो नि रहेन। अर्थात् न रह्यो बाँस, न बज्यो बाँसुरी।जीवनमा जबजब अति संकटको घडी आउँछ (सुखका दिन अझै आएका छैनन्), आमाको विश्वास र आस्थाले मतिर फर्केर भनेझैं लाग्छ, तेरै कारण मेरो जीवनको सम्भावित आगत फलादेश नष्ट भयो। अझै कति दुःख भोग्न लेखेओ छ था त हुन्तो। कम्तीमा चिर्कटो भए नि त्यही हेरेर चिना बनाउन दिनहुन्थ्यो। यही साउनदेखि आमा साठी वर्षमा प्रवेशमा गर्दै हुनुहुन्छ। उहाँकै अनुसार साउनको कुनै बुधबार यो धरामा अवतरित हुनुभएको हो। तर यति नै गते हो भन्ने कुरा आमालाई नै थाहा छैन। यसकारण पनि आजसम्म आमाको जन्मोत्सव मनाउन पाएको र सकेको छैन मैले। आमाहरूलाई यस्ता बर्थडे सर्थडे जस्ता झिनामसिना कुराहरू याद पनि त हुँदैनन्। यिनले कुनै अर्थ पनि राख्दैनन्। यत्ति हो, छोराछोरीको सन्तुष्टिका लागि आमाहरू जे पनि गर्न तम्तयार हुन्छन्।आस्था र विश्वास हुनेहरू भन्छन्, साउन महिना शिव महिना हो। मेरा लागि साउन मातृमास हो। एक विशेष महिना। ठ्याक्कै दिन थाहा नभए पनि मेरी आमाको जन्मदिन पनि यही महिनामा पर्छ।ह्याप्पी बर्थडे आमा !"
मुख्यमन्त्री दिनेसँग सहकार्य : कांग्रेस,"काठमाडौं : नेपाली कांग्रेसले प्रदेश सरकारमा आफूलाई मुख्यमन्त्री दिने नेकपाको समूहसँग सहकार्य गर्ने रणनीति लिएको छ। प्रदेश १ र बागमती प्रदेशमा मुख्यमन्त्रीविरुद्ध नेकपाको दाहालनेपाल समूहले अविश्वास प्रस्ताव दर्ता गरेपछि नयाँ सत्ता समीकरणको पहल सुरु भएको हो। दुवै प्रदेशमा सरकार गठन गर्न कांग्रेसको समर्थन अनिवार्य देखिएको छ। कांग्रेस सभापति शेरबहादुर देउवा निवास बूढानीलकण्ठमा शुक्रबार शीर्ष नेतासहित बागमती प्रदेशबाट प्रतिनिधित्व गर्ने केन्द्रीय सदस्यहरूबीच अनौपचारिक छलफल भएको थियो। त्यस क्रममा सभापति देउवाले नेकपाका दुवै समूहले कांग्रेसको साथ खोजे पनि कांग्रेसले भने आफूलाई फाइदा हुने गरी निर्णय लिने बताएका हुन्। जसलाई समर्थन गर्दा कांग्रेसलाई फाइदा हुन्छ, कांग्रेसले उही समूहलाई सहयोग गर्नुपर्छ, देउवाले भने, हामीले यही समूहलाई नै सहयोग गर्नुपर्छ भनेर अडान राख्नुहुन्न। सुरुमै बोलेका देउवाले कांग्रेसले दुवै प्रदेशमा मुख्यमन्त्री पाउने अवस्था रहेको धारणा राखेको एक केन्द्रीय सदस्यले बताए। उहाँको कुरा सुन्दा कांग्रेसलाई मुख्यमन्त्रीमा जसले सहयोग गर्छ उसलाई नै हामीले समर्थन गर्नुपर्दछ भन्ने देखियो, बैठकमा सहभागी एक केन्द्रीय सदस्यले भने। वरिष्ठ नेता रामचन्द्र पौडेलले भने प्रधानमन्त्री केपी शर्मा ओली पक्षलाई सहयोग गर्न नहुने बताएका थिए। तीन वर्ष प्रतिपक्षीका रूपमा केन्द्र र प्रदेशमा सरकारको विरोध गर्दै आएको कांग्रेसले त्यही मुख्यमन्त्रीको समूहलाई समर्थन गर्नु जायज नहुने नेता पौडेलको भनाइ थियो। सभापति देउवाले दुई दिनअघि प्रदेश १ बाट प्रतिनिधित्व गर्ने पार्टीका केन्द्रीय सदस्यहरूसँग पनि छलफल गरेका थिए। कांग्रेसको समर्थनबिना बहुमत नपुग्ने भएपछि नेकपाका दुवै समूह कांग्रेसको सहयोग खोजिरहेका छन्। उनीहरूले कांग्रेसका विभिन्न तहका नेताहरूमार्फत आफ्नो पक्षलाई समर्थनका लागि लबिङ गर्दै आएका छन्। प्रदेश १ र बागमती प्रदेशका मुख्यमन्त्री प्रधानमन्त्री ओलीनिकट हुन्। दुवै मुख्यमन्त्रीविरुद्ध दाहालनेपाल समूहका सांसदले अविश्वास प्रस्ताव दर्ता गरेका हुन्। उक्त समूहले प्रदेश १ मा भीम आचार्य र बागमती प्रदेशमा अष्टलक्ष्मी शाक्यलाई मुख्यमन्त्रीमा प्रस्ताव गरेको छ। नेकपाका दुवै समूहले कांग्रेसलाई एक प्रदेशमा मुख्यमन्त्री दिएर दुवै प्रदेशमा सत्ता साझेदारीको प्रस्ताव गरेका छन्। तर, कांग्रेसले औपचारिक निर्णय भने अझै गरिसकेको छैन। कांग्रेसले प्रदेश सांसदहरूसँग पनि छलफल गर्ने योजना बनाएको छ। सभापति देउवा पार्टीभित्र सहमतिमै निर्णय गर्ने पक्षमा देखिएका छन्। छलफल क्रममा देउवाले आवश्यक निर्णय गर्न प्रदेश संसदीय दललाई अधिकार दिनु व्यावहारिक र लोकतान्त्रिक हुने धारणा राखेका थिए। कांग्रेसका मुख्यसचिव कृष्णप्रसाद पौडेलले भने देउवाले मुख्यमन्त्री दिनेलाई सहयोग गर्ने भन्ने धारणा नराखेको जनाए। छलफल क्रममा सभापति देउवाले आवश्यक निर्णय गर्न प्रदेश संसदीय दललाई अधिकार दिनु व्यावहारिक र लोकतान्त्रिक हुने धारणा राख्नुभएको थियो, मुख्यसचिव पौडेलले भने।"
विप्लव समूहको बन्दले बर्दियाको जनजीवन प्रभावित,"गुलरिया : पक्राउ गरेका कार्यकर्ताहरु रिहाइको माग गर्दै नेपाल कम्युनिस्ट पार्टी नेत्रविक्रम चन्द (विप्लव) समूहले आह्वान गरेको नेपाल बन्दका कारण बर्दियाको जनजीवन प्रभावित बनेको छ । बिहानैदेखि लामो तथा छोटो दूरीका यातायात लगायत बजार बन्द हुँदा जनजीवन प्रभावित भएको छ । बन्दका कारण बर्दियाको गुलरिया, राजापुर, मधुवन, बाँसगढी, बारबर्दिया, गेरुवा र बढैयातालका बजार बन्द छन् । फाट्टफुट्ट केही मोटरसाइकल चले पनि सावारी साधन लगायत बजार बन्द छन् । एम्वुलेन्स, प्रेस, दुध लगायत अत्यावस्यक सेवाका सवारी साधनहरुलाई कुनै रोकतोक गरिएको छैन । शान्ति सुरक्षालाई मध्यनजर गर्दै बन्दका बेला सुरक्षा व्यवस्था कडा पार्न ठूलो संख्यामा प्रहरी परिचालन गरिएको छ । यातायातका सवारी साधनहरु संचालन नभइ बजार बन्द रहँदा दैनिकी कष्टकर बनेको हो । ललितपुरबाट पक्राउ परेका केन्द्रीय कमिटी सचिवालयका कञ्चन, व्युरो सदस्यहरु विवेक र विशालको रिहाइको माग गर्दै शनिबार नेपाल बन्दको आह्वान गरिएको नेकपा महासचिव विप्लवद्वारा हस्ताक्षरित प्रेस वक्तव्यमा उल्लेख छ ।"
दाहालनेपालको शक्ति प्रदर्शन,"काठमाडौं : नेकपाको पुष्पकमल दाहालमाधवकुमार नेपाल पक्षले प्रतिनिधिसभा विघटनविरुद्ध शुक्रबार काठमाडौंमा शक्ति प्रदर्शन गरेको छ। प्रतिनिधिसभा विघटनलाई असंवैधानिक र अलोकतान्त्रिक भन्दै उक्त समूहले जुलुस र नाराबाजीसहित संघीय राजधानीमा बृहत् विरोधसभा गरेको हो। प्रधानमन्त्री केपी शर्मा ओलीलाई पार्टी अध्यक्षबाट हटाएको घोषणा गर्दै दाहालनेपाल पक्ष आन्दोलनमा छ। शुक्रबार एक लाख जनता सडकमा उतार्ने घोषणा गरेको उक्त पक्षले नौ स्थानबाट जुलुस निकालेको थियो। डिल्लीबजार, लैनचौर, त्रिपुरेश्वर, कुपण्डोल, प्रदर्शनीमार्ग, शान्तिवाटिका, त्रिचन्द्र कलेजबाट निस्केका जुलुस भृकुटीमण्डपमा मिसिएपछि अंग्रेजी टी आकारमा विरोधसभा गरिएको थियो। जुलुसमा काठमाडौं उपत्यका र आसपासका जिल्लाबाट ठूलो संख्यामा कार्यकर्ता ल्याइएका थिए। अध्यक्ष दाहालले सभालाई सम्बोधन गर्दै केपी ओली प्रवृत्तिलाई तीन वर्षमा तह लगाउन नसकिएको भन्दै आत्मालोचना गरे। केपी ओलीको गलत प्रवृत्तिविरुद्ध हामीले सुरुदेखि संघर्ष गर्न सकेनौं, अध्यक्ष दाहालले भने, तपाईंहरूको अगाडि म आत्मालोचना गर्न चाहन्छु। पार्टीभित्र मात्र नभई देशको संविधान नमान्ने र विध्वंशतिर जाने काम ओलीले गरेको दाहालको आरोप थियो। ओलीलाई मात्र दोषी देखाएर आफूहरू चोखो नरहने भन्दै उनले कमीकमजोरी पनि स्वीकार गर। उनले ओलीको कदमलाई सही ठहर्याउने काम भयो भने शान्ति प्रक्रिया डिरेल हुने भन्दै सर्वोच्च अदालतका न्यायाधीशहरूको घुमाउरो पाराले ध्यानाकर्षण गरे। देशलाई बर्बाद गर्ने भूमिका कसैले पनि नखेलौँ, उनले भने। उनले आफ्नो प्रदर्शनमा आउने कर्मचारी र पेसाकर्मीहरूको रेकर्ड सरकारले राख्ने गरेको कुरा आफूले सुनेको बताए। भने, जुलुसमा को को गए रेकर्ड राख्ने रे ! म यो मञ्चबाट केपी र उनका गुटलाई चुनौती दिन चाहन्छु, एक जनालाई त छोएर देखाऊ। अर्का अध्यक्ष नेपालले शुक्रबारको प्रदर्शनले जनआन्दोलनको झल्को दिएको बताए। यो त कास्टिङ मात्र हो, अध्यक्ष नेपालले भने, फिल्म सुरु हुन बाँकी नै छ। ओलीलाई पार्टीको साधारण सदस्यबाट पनि हटाउन स्पष्टीकरण सोधिएको उनको भनाइ थियो। भने, ओलीले कतै मैले गल्ती गरें भनेर पो पत्र पठाउनुभएको छ कि ? म पनि संसद् पुनःस्थापनाको आन्दोलनमा सहभागी हुन्छु भनेर पत्र पठाउनुभएको छ कि ? उनले प्रतिनिधिसभा विघटन गर्ने प्रधानमन्त्री ओलीको कदमलाई कुको संज्ञा दिए। उहाँले कु गर्नुभयो। कम्युनिस्ट पार्टीको सदस्य हुन पनि लायक नभएकाले स्पष्टीकरण सोधिएको छ, उनले भने। उनले ओलीलाई अरिंगाल र साइबर सेना मनपर्ने गरेको आरोप लगाउँदै भने, अरिंगाल र साइबर सेनालाई ख्याल रहोस्। सूर्य चिह्न ल्याउने म जीवितै छु। वरिष्ठ नेता झलनाथ खनालले ओलीले घुँडा नटेकेसम्म आन्दोलन जारी रहने चेतावनी दिए। ओलीलाई पार्टीले निष्कासन गर्न लागेको खनालले उल्लेख गरे। उनले पार्टीको आधिकारिकता हेर्न सडकमा आउन पनि ओलीलाई चुनौती दिए। नेता घनश्याम भुसालले ओलीसँग साइवर सेना र (सेटिङ) मात्र बांकी रहेको बताए।"
अघि बढ्यो अविश्वास प्रस्ताव,"हेटौंडा : बागमती प्रदेशका मुख्यमन्त्री डोरमणि पौडेलविरुद्ध प्रदेशसभा सचिवालयमा दर्ता भएको अविश्वासको प्रस्ताव प्रदेशसभामा पेस भएको छ। शुक्रबार दिउँसो १ बजे बसेको प्रदेशसभा बैठकमा नेकपाको दाहालनेपाल पक्षका प्रदेशसभा सदस्य अरुण नेपालले मुख्यमन्त्री पौडेलविरुद्धको अविश्वासको प्रस्ताव प्रदेशसभामा पेस गरेका हुन्। सभामुख सानुकुमार श्रेष्ठले उनलाई अविश्वास प्रस्ताव सदनमा पेस गर्न अनुमति दिएका थिए। अविश्वासको प्रस्ताव पेस गर्दै पूर्वउद्योग, वन, वातावरण तथा पर्यटनमन्त्रीसमेत रहेका नेपालले मुख्यमन्त्री पौडेललाई हटाएर अष्टलक्ष्मी शाक्यलाई मुख्यमन्त्री बनाउन प्रस्ताव गरेका छन्। मुख्यमन्त्री पौडेलले एकलौटी ढंगले सरकार चलाएको र प्रदेशप्रति जनताको विश्वास कमजोर बन्दै गएका कारण अविश्वासको प्रस्ताव दर्ता गर्नुपरेको नेपालको भनाइ छ। अविश्वास प्रस्ताव पेस भएसँगै प्रदेशसभाको बैठक सभामुख श्रेष्ठले माघ १९ गते दिउँसो २ बजेसम्मका लागि स्थगित गरेका छन्। अब बस्ने प्रदेशसभाको बैठकमा अविश्वासको प्रस्तावमाथि छलफल हुने सभामुख श्रेष्ठले बताएका छन्। प्रदेशसभा बैठक १० दिन सरेपछि मुख्यमन्त्री डोरमणि पौडेललाई सत्ता समीकरण मिलाउन केही राहत मिलेको छ। मुख्यमन्त्री पौडेलले विश्वासको मत लिने र यही सरकारले निरन्तरता पाउने उनीनिकट भौतिक पूर्वाधार तथा विकासमन्त्री रामेश्वर फुयाँलको दाबी छ। हामीले बैठक लम्ब्याएको होइन, प्रदेशसभाको प्रक्रियाको कुरा हो। तर, हामी मुख्यमन्त्री पौडेलले नै निरन्तरता पाउनेमा ढुक्क छौं, उनले भने। प्रदेशसभामा रहेका १ सय १० सदस्यमध्ये नेकपा दाहालनेपाल पक्षका ४५ जनाले मुख्यमन्त्री पौडेलविरुद्ध पुस १० गते अविश्वास प्रस्ताव दर्ता गराएका थिए। मुख्यमन्त्रीको पक्षमा नेकपाका ८० मध्ये ३४ मात्र प्रदेशसभा सदस्यमा छन्। नेपाली कांग्रेसले साथ नदिए नेकपा ओली र दाहालनेपाल दुवै पक्षले बहुमत पुर्याउन सक्दैन। कांग्रेसले माघ १९ गतेभित्रै आफ्नो धारणा स्पष्ट पार्ने जनाएको छ। हामी आन्तरिक छलफलमा छौं, माघ १९ भित्र हामी आफ्नो धारणा प्रष्ट पार्छौं, नेपाली कांग्रेस बागमती प्रदेश संसदीय दलकी प्रमुख सचेतक राधा घलेले भनिन्, हामी पर्ख र हेरको नीतिमा छौं। नेकपा ओली पक्षले कांग्रेसलाई सकेसम्म आफ्नो पक्षमा समर्थन दिन नसके तटस्थ बस्न आग्रह गरेको छ। नेकपा दाहालनेपाल पक्षले मुख्यमन्त्री पौडेलविरुद्ध अविश्वास प्रस्ताव दर्ता भएपछि मात्र नयाँ सरकार निर्माणको प्रक्रिया अघि बढ्ने भन्दै कांग्रेसलाई साथ दिन भनेको छ। कांग्रेसको २२ र अन्य साना दलको ८ मत रहेको छ। मुख्यमन्त्री पौडेलले विश्वासको मत लिन नसक्दा संसद् छल्न बैठक धकेलिरहेको नेकपा दाहालनेपाल पक्षका सचेतक बुद्धिमान माझी दाबी छ।"
धरानमा प्रतिनिधिसभा विघटनविरुद्ध माधवप्रचण्ड पक्षको प्रदर्शन,"धरान : प्रधानमन्त्री केपी ओलीले प्रतिनिधिसभा विघटन गरेको विरुद्धमा नेकपा माधब नेपाल र पुस्पकमल दाहाल पक्षले धरानमा शक्ति प्रदर्शन गरेको छ। धरानका २० वटै वडाबाट निकिएको विरोध र्याली धरान बजार परिक्रमा गरेर भानु चोकमा आएर सभामा परिणत भएको थियो। धरानको सिंहदेबी चोकबाट निकिएको विरोध र्याली पुरानु बजार, माछा भौडी, देशिलाइन, भोटेपुल, धनकुटेरोड, बुद्ध चोक, चतरालाइन, छाता चोक कलेज रोड हुँदै भानुचोकमा आएर शभामा परिणत भएको हो। सभामा बोल्दै नेपालदाहाल पक्षका स्थायी समिति सदस्य तथा प्रदेश १ का इन्चार्ज भिम आचार्यले प्रतिनिधिसभा विघटन गरी प्रधानमन्त्री ओलीले संविधानको हत्या गरेको आरोप लगाए। उनले संविधानमा हुँदै नभएको अधिकार प्रयोग गरी अदालत र निर्वाचन आयोगलाई समेत आफ्नो नियत्रणमा राखेको बताए। नेता आचार्यले ओली पूर्वराजा ज्ञानेन्द्रभन्दा पनि निरङ्कुश भएको आरोप लगाए। उनले ओलीको पनि हालत ज्ञानेन्द्रकै जस्तो बनाइदिने चेतावनी दिए। आचार्यले ओलीका उखान टुक्काले २४ जनालाई हसाएर मात्र देश चालाउन नसकिने भन्दै देश चलाउन भिजन र योग्यताको आवश्यकता चाहिने बताए। कार्यक्रममा प्रदेश सदस्य रमेश र मुक्साहाङ मेन्याङ्बोले ओलीको असंवैधानिक कदमविरुद्ध सुनसरीमा शसक्त आन्दोलन गर्ने बताए। दुबैले आजको आन्दलनको उपस्तिले ओलीपक्षधरहरुको सातो गएको बताए।"
साझेदारी गर्न अमेरिका इच्छुक,"काठमाडौं : अमेरिकाले साझा चुनौतीको सम्बोधन गर्न नेपाललगायत मुलुकसँग साझेदारी गर्न चाहेको बताएको छ। अमेरिकी राजदूत र्यान्डी बेरीले प्रधानमन्त्री केपी ओलीसँग भेट गरी अमेरिकाका नयाँ राष्ट्रपति जो बाइडनका उच्च प्राथमिकताका विषयमा जानकारी दिएका हुन्। बाइडन प्रशासन जलवायु परिवर्तनदेखि आणविक प्रसारसम्म र साइबर युद्धदेखि कोभिड१९ जस्ता विश्वव्यापी स्वास्थ्य चुनौतीसम्म कुनै मुलुकले एक्लै सामना गर्न नसक्ने भएकाले त्यसको सम्बोधन गर्न नेपालसहित अन्य देशसँग साझेदारी गर्न इच्छुक रहेको अमेरिकी राजदूतावासले जनाएको छ। अमेरिकाको परीक्षण भएको छ र हामी यसबाट अझ सशक्त बनेका छौं। हामी हाम्रा गठबन्धन मर्मत गर्नेछौं र विश्वसँग फेरि संलग्न हुनेछौं, हिजोका हैन, आज र भोलिका चुनौती सामना गर्न, बाइडनको भनाइ उद्धृत गर्दै दूतावासले भनेको छ, हामी केवल हाम्रो शक्तिको उदाहरणबाट मात्र होइन, हाम्रो उदाहरणको शक्तिबाट नेतृत्व गर्नेछौं। हामी शान्ति, प्रगति र सुरक्षाका लागि एक मजबुत र विश्वासिलो साझेदार हुनेछौं। अमेरिकी नयाँ प्रशासनले विश्वव्यापी संलग्नताको मुख्य उपकरणका रूपमा कूटनीतिलाई प्रयोग गर्ने जानकारी बेरीले प्रधानमन्त्री ओलीलाई गराएको जनाइएको छ। राष्ट्रपति बाइडन कोभिड१९ जस्ता साझा चुनौती समाधान गर्न अन्तर्राष्ट्रिय सहयोगमा विश्वास गर्नुहुन्छ। त्यसका लागि राष्ट्रपति बाइडनले विश्व स्वास्थ्य संगठनमा अमेरिकाको सदस्यता पुन: सुचारु गर्नुहुनेछ, उनले बेरीले भनेका छन्, उनले अन्तर्राष्ट्रिय संस्थाहरूसँग अमेरिकाको सम्बन्ध पुन:स्थापना र नेपाललगायत विश्वभरका प्रजातान्त्रिकहरूसँगको साझेदारी पुनर्जीवित गर्नुहुनेछ। उनले आफ्नो एक अग्रणी कामका रूपमा बाइडन पेरिस जलवायु सम्झौतामा पुन: सामेल भएको जानकारी दिए। बाइडनले अमेरिकालगायत देशको जलवायु लक्ष्य बढाउने कूटनीतिक कदमको नेतृत्व गर्नेछन्। बेरीले नेपाल जलवायु परिवर्तनको अग्रपंक्तिमा रहेको बताएका थिए। उनले सगरमाथा संवादलाई सफल बनाउन मद्दत गर्ने र जलवायु परिवर्तनका असरलाई कसरी मिलेर सम्बोधन गर्ने भनी छलफल गर्ने दूतावासको चाहना पनि व्यक्त गरेका थिए। बेरीका अनुसार बाइडन प्रशासनले स्वदेशमा र विश्वभर महिला तथा बालिका अधिकारको उत्थानमा केन्द्रित हुने गरी मानवअधिकारको नेतृत्व लिनेछ। यी विषयमा सँगै काम गर्न आफू उत्सुक रहेको राजदूत बेरीले बताए। प्रधानमन्त्री ओलीसँगको यो भेट नेपाल सरकार र राजनीतिक दलका नेताहरूसँग नयाँ राष्ट्रपतीय प्रशासनको विश्वव्यापी प्राथमिकताहरू छलफल गर्न राजदूत बेरीले गर्ने उच्चस्तरीय बैठकमध्ये एक भएको अमेरिकी राजदूतावासले जनाएको छ। दूतावासका अनुसार छिट्टै राजनीतिक दलका नेता, सरकारका मन्त्री र उच्चपदस्थ अधिकारीहरूसँग भेटघाट गरेर नयाँ प्रशासनको प्राथमिकताबारे जानकारी गराउने कार्यक्रम छ।"
दार्चुलामा ट्रकमा आगजनी,दार्चुला : गोकुलेश्वरबाट आइरहेको सुदूरपश्चिम प्रदेशको ००१ क १५४८ नम्बरको ट्रकमा शनिबार दिउँसो ३ बजेतिर शैल्यशिखर नगरपालिका९ नक्तड जंगल नजिक आगजनी भएको हो। आगजनीबाट ट्रकको अगाडिको भाग र टायरमा क्षति भएको जिल्ला प्रहरी कार्यालय दार्चुलाले जनाएको छ। प्रहरी निरीक्षक अधिरी ऐरीका अनुसार घटनाको विषयमा अनुसन्धान सुरु भएको छ। यसअघि नेत्रविक्रम चन्द विप्लव समूहले शनिबार नेपाल बन्दको घोषणा गरेको थियो। बन्दको प्रभाव देखिएपछि जिल्लामा लामो तथा छोटो दूरीका सवारी साधन चल्न सकेका थिएनन्। प्रहरीले सार्वजनिक सवारीलाई स्कटिङ गरेर गन्तव्यसम्म पठाएको थियो। बन्द घोषणा गरेको पक्षबाट हुनसक्ने गतिविधिलाई ध्यानमा राखेर गएरातिदेखि नै जिल्लाबाट विभिन्न गन्तव्यका लागि छुट्ने र जिल्ला भित्रिने सवारी साधनलाई स्कटिङ गरेर पठाएको दार्चुलाक प्रहरी प्रमुख पदम विष्टले बताए।
वाग्मतीबाट १० मेट्रिकटन फोहर व्यवस्थापन,"काठमाडौं : माघ महिनाको चिसो भए पनि बिहानै अभियानकर्मीले वाग्मती नदी किनारमा जम्मा भएर नदी सफाइ महाअभियानलाई निरन्तरता दिएका छन्। वाग्मती सफाइ महाअभियानको ४०२औँ हप्तामा शनिबार मीनभवन क्षेत्रको नदी किनारमा सफाइ गरिएको छ। बिहान दुई घण्टा भएको सफाइमा करिब १०० जना अभियानकर्मीको सक्रियता थियो। सफाइबाट १० मेट्रिक टन फोहर व्यवस्थापन गरिएको अभियानकर्मी गोविन्द काफ्लेले जानकारी दिए। सफाइबाट उठाइएको फोहर काठमाडौँ महानगरपालिकाले व्यवस्थापन गर्दै आएको छ। महानगरपालिकाले व्यवस्थापन गर्न गाडीमा राखेका आधारमा फोहरको परिमाण सार्वजनिक गर्ने गरिएको महाअभियानले जनाएको छ। सफाइमा आलोकनगरका अभियानकर्मीको पनि सक्रियता थियो। विसं २०७० जेठ ५ गते वाग्मती सफाइ महाअभियान सुरु भएपछि गुह्येश्वरीमाथिको वाग्मती, रुद्रमती, विष्णुमती, मनोहरा, आलोकनगर, चक्रपथको उत्तरी र पश्चिमी खण्डलगायत स्थानमा प्रत्येक हप्ताका शनिबार सफाइ गरिँदै आएको छ। वाग्मती सफाइ महाअभियानले ४०२ हप्ता पार गरे पनि वाग्मती आशातीत सफा हुन सकेको छैन। अझै पनि वाग्मतीको मुहान क्षेत्रमै ढल हाल्ने क्रम रोकिएको छैन। अधिकार सम्पन्न वाग्मती सभ्यता एकीकृत विकास समितिलाई जिम्मेवारी पूरा गर्ने गरी कानूनीरुपमा सक्षम नबनाइएको गुनासो त्यहाँका पदाधिकारीले गर्दै आएका छन्। एसियाली विकास बैंकको ऋण सहयोगमा भइरहेको वाग्मती सौन्दर्यीकरणको कार्यक्रम पनि समयमा सकिएको छैन। जग्गा मुआब्जा, नदी किनार कब्जा गर्दै अव्यवस्थित बसोवास गर्नेका कारण वाग्मती सौन्दर्यीकरणको काम समयमा हुन नसकेको हो। नयाँबानेश्वर र सिनामङ्गल क्षेत्रमा रहेका अव्यवस्थित बसोवासीसँग सहमति गरेर नै नदी सौन्दर्यीकरणको काम अघि बढाउन लागिएको अधिकार सम्पन्न वाग्मती समितिका सञ्चालक सदस्य डा माला खरेलले बताए। नागरिकस्तरबाट स्वयंसेवीरुपमा सफाइ जारी रहँदा सरकारी निकाय अधिकार सम्पन्न वाग्मती पनि नदीमा फोहर गर्नेलाई दण्ड, जरिवाना गर्न स्थानीय तहको सहयोग लिएर लाग्नुपर्ने अभियानकर्मीको माग छ।"
सिन्धुलीमा बोलेरो दुर्घटना हुँदा एक जनाको मृत्यु,सिन्धुली : बनेपासिन्धुलीबर्दिबास (बीपी) राजमार्ग अन्तरगत सिन्धुलीमा बोलेरो दुर्घटना हुँदा एक जनाको मृत्यु घएको छ । दुर्घटनामा अर्को एकजना घाइते भएका छन् । बीपी राजमार्ग अन्तरगत सिन्धुलीको गोलन्जोर गाउँपालिका ५ सोलाभन्ञ्याङमा शनिबार दिउँसो ज १ च १३५४ नम्बरको बोलेरो दुर्घटना भएको हो । दुर्घटनामा बोलोरोमा सवार रामगोपालपुर नगरपालिका ५ कन्चनपुर महोत्तरीका वर्ष ४१ का वसन्त मुखियाको मृत्यु भएको प्रहरीले जनाएको हो । जिल्ला प्रहरी कार्यालय सिन्धुलीका प्रहरी प्रवक्ता तथा प्रहरी नायव उपरीक्षक श्यामबहादुर खत्रीका अनुसार दुर्घटनामा गम्भीर घाइते भएका मुखियालाई उपचारका लागि सिन्धुली अस्पताल तर्फ ल्याउँदै गर्दा बाटोमै मृत्यु भएको हो । प्रहरीका अनुसार एकजना घाइतेलाई सिन्धुली अस्पतालमा सामान्य उपचारपछि काठमाडौं रिफर गरिएको छ । सिन्धुलीबाट खुर्कोटतर्फ जाँदै गरेको बोलेरो अनियन्त्रित भएर दुर्घटना भएको प्रहरीको प्रारम्भिक अनुमान छ । बोलेरो सडकबाट २० मिटर तल खसेको छ ।
तीनजना सवार मोटरसाइकल दुर्घटना : एकको मृत्यु,राजविराज : तीन जना सवार मोटरसाइकल दुर्घटना हुँदा सप्तरीमा शनिबार एक युवकको मृत्यु भएको छ। सप्तरीको बिसनपुरबाट जाँदै गरेको प्रदेश नम्बर २०१००१ प ६४०३ नम्बरको मोटरसाइकल बोदे बर्साइनमा दुर्घटना हुँदा सप्तरीको खडक नगरपालिका८ का १८ वर्षीय सुदिप चौधरीको मृत्यु भएको सप्तरी प्रहरीले जानकारी दिएको छ। उपचारका क्रममा मृत्यु भएका चौधरी मोटरसाइकलको बीचमा बसेका थिए। मोटरसाइकल चालक खडक नगरपालिका८ का २७ वर्षीय सनी चौधरी र पछाडि सवार सोही ठाउँका १८ वर्षीय दिबेश चौधरी गम्भीर घाइते भएका छन्। टाउको र शरीरको विभिन्न भागमा चोट लागी घाइते उनीहरुको बोदे बर्साइनस्थित जीवनदीप अस्पतालमा प्राथमिक उपचार पश्चात थप उपचारका लागि युनिक अस्पताल रुपनी ल्याइएको छ। तीन जना सवार तीब्र गतीको मोटरसाइकल आफैँ अनियन्त्रित भई दुर्घटना भएको डिएसपी भुवनेश्वरप्रसाद साहले बताए। डिएसपी साहका अनुसार राजविराजस्थित गजेन्द्रनारायण सिंह अस्पतालमा राखिएको शवको पोष्टमार्टमको तयारी भइरहेको छ। दुर्घटना भएको मोटरसाइकल अनुसन्धानका लागि ईलाका प्रहरी कार्यालय बोदे बरसाइनमा राखिएको छ। गत बिहीबार पनि सप्तरीको खडक नगरपालिका११ बनौलीस्थित हुलाकी राजमार्गमा तीन जना सवार प्रदेश २०१००१प ६१४६ नम्बरको मोटरसाइकल दुर्घटना हुँदा दुई जनाको मृत्यु भएको थियो। तीन जना सवार तीव्र गतीको सो मोटरसाइकलका चालक खडक नगरपालिका११ बनौलीका २१ वर्षीय शिवेन्द्र साह र बीचमा सवार २५ वर्षीय अरविन्द यादवको मृत्यु भएको थियो भने घाइते २१ वर्षीय सुनिलकुमार चौधरी उपचाररत छन्।
अख्तियारमा अछामका स्थानीय तहका २७ उजुरी दर्ता,"अछाम: अख्तियार दुरुपयोग अनुसन्धान आयोग कञ्चनपुरको कार्यालयमा स्थानीयतहबाट भएका कामको उजुरीको चाङ लाग्न थालेको छ । संघीयतापछि स्थानीय तहबाट भएका कामका बिषयमा अख्तियारमा उजुरीका गर्ने क्रम बढ्न थालेको हो । चालु आर्थिक वर्षमा अछामका स्थानीय तहका मात्रै २७ वटा उजुरी परेको अख्तियारले जनाएको छ । प्रदेश मातहतका कार्यालयका ४, संघ अन्तर्गतका १ र दश स्थानीय तहका गरी ३२ उजुरी दर्ता भएका सुचना अधिकारी हरिचन्द्र जोशीले जानकारी दिए । सबै भन्दा बढी ढकारी गाउँपालिका र कमलबजार नगरपालिकाको ६६ र सबै भन्दा कम चौरपाटी गाउँपालिकाको १ उजुरी परेको छ । त्यसैगरी मंगलसेन नगरपालिकाको ४, बान्नीगढी जयगढ गाउँपालिकाको ३, पंचदेवल बिनायक नगरपालिकाको २, रामारोशन गाउँपालिकाको र साँफेबगर नगरपालिकाको २ उजुरी सूचना अधिकारी हरिचन्द्र जोशीले जानकारी दिए । ३२ उजुरी मध्ये १२ उजुरी मात्र फर्छ्यौट भएका छन् भने २० उजुरी फर्छ्यौट हुन बाँकी छन् । गत आर्थिक वर्ष ०७६७७ मा ४० मध्ये १५ वटा मात्र फर्छ्यौट भएका छन् । गत वर्ष स्थानी यतहको ३४, प्रदेशको २ र संघको ४ वटा उजुरी परेको थियो । फर्छ्यौटमा ढिलासुस्ती हुदाँ उजुरीको चाङ लागेको छ । उपभोक्ता समितिमा आफ्नो मान्छे राख्ने, पुर्वाधारमा गुणस्तर काम नगरेको, किर्ते हस्ताक्षर गरे रकमको दुरुपयोग र अधिकारको दुरुयोग गरेका जस्ता प्रकृतिका उजुरी आउने गरेको जोशीले बताए । केही उजुरीहरु रिसिबीका कारण पनी आउने गरेको अनुसन्धानका क्रममा देखिएको अख्तियारले जनाएको छ । सुदुरपश्चीम प्रदेशका अछाम र बाजुरा सबै भन्दा कम उजुरी पर्ने जिल्ला रहेको अख्तियारले जनाएको छ । पछिल्लो समय यी दुई जिल्लाबाट पनी उजुरी गर्ने क्रम बढेको छ । चालु आर्थिक वर्षमा ०७७७८ मा बाजुराका २३, डडेल्धुराका ३६, दार्चुलामा ४६, बैतडीका ४९, बझाङ्गका ५४,डोटीका ७३, कञ्चनपुरको ४१ र कैलालीका ७६ उजुरी परेका अख्तियारको तंथाकमा रहेको छ ।"
यो वर्ष एमबीबीएसको शुल्क नबढ्ने,"काठमाडौं : प्रधानमन्त्री केपी ओलीले चिकित्सा शिक्षा आयोको शुल्क निर्धारण सिफारिस कार्यदलले पेश गरे अनुसार शुल्क नबढाउन निर्देशन दिएका छन्। आयोगले शैक्षिकसत्र २०७७०७८ मा एमबीबीएस कार्यक्रमको लागि ८ लाख रुपैयाँ बढाउनुपर्ने प्रस्ताव पेश गरेको थियो। आयोग शुल्क निर्धारण कार्यदलले विभिन्न कारण देखाउदै ४० लाख २३ हजार २ सय ५० रुपैयाँ वृद्धी गरी ४८ लाख रुपैयाँ सिफारिस गरेको थियो। आयोगको अध्यक्ष समेत रहेका प्रधानमन्त्री ओलीले योवर्ष शुल्क नबढाउन निर्देशन दिएका हुन्। कोरोना कहरले थला परेको अवस्थामा यो सरकारले शुल्कवृद्धी गर्दा नकरात्मक असर पर्ने भएकोले शुुल्क बढाउनु उचित हुदैन्। गत वर्षकै शुल्क कायम गर्नपर्छ, प्रधानमन्त्री ओलीले भने। ओलीले अहिले शुल्क घटाउने विषयमा बरु कुरा गर्न सकिने बताएका छन्। लगत्तै आयोगका सहअध्यक्ष एवं शिक्षा, विज्ञान तथा प्रविधि मन्त्री कृष्णगोपाल श्रेष्ठले गलत सन्देश जाने भएकोले यो अवस्थामा शुल्क नबढाउन सुझाव दिएका थिए। सिफारिस समितिले १७ विषय मध्य अधिकांसमा बढाउने सिफारिस गरेको थियो। बीडीएस, एमडीएमएस, एमडीएस साइन्स,एमडी आयुर्वेद, एमएन एमएस्सी नर्सिङ, एम फर्मा, एमएस्सी मेडिकल माइक्रबायोलोजी, एमएस्सी बेसिक साइन्स, एमफिल क्लिनिकल साइकोलोजीमा शुल्क बढाउन सिफारिस गरेको थियो। त्यस्तै बिडिएसमा करिब एक लाख रुपैयाँ बटाउन सिफारिस गरेको थियो। एमडीएमएस क्लिनिकल, र एमडीएस क्लिनिकलमा यथावत राख्न सिफारिस गरेको थियो। बैठकले यो विषयमा कुनै निर्णय गर्न नसके पनि तत्कालको अवस्था विश्लेषण गरी शुल्क निर्धारण गर्न मन्त्री श्रेष्ठको अध्यक्षतामा ७ सदस्यीय कार्यदल बनाउने निर्णय गरेको छ। कार्यदलमा सहअध्यक्ष एवं स्वाथ्यमन्त्री हृदयश त्रिपाठी, शिक्षा सचिव गोपीनाथ मैनाली, स्वाथ्य सचिव लक्ष्मण अर्याल, राष्ट्रिय योजना आयोगका सदस्य (शिक्षा) डा उषा झा, आयोगका उपाध्यक्ष डाश्रीकृष्ण गिरी र आयोगका सदस्य सचिव डिल्लीराम लुइटेल रहेका छन्। बैठकमा राष्ट्रिय चिकित्सा ऐन २०७५ तथा राष्ट्रिय चिकित्सा शिक्षा नियमावली २०७७ पहिलो संशोधन, एकिकृत प्रवेश परीक्षा सञ्चालन कार्यविधि, नेशनल बोर्ड आफ मेडिकल स्पेसियालिटिज कार्यक्रम सञ्चालन कार्यविधि, चिकित्सा शिक्षा सम्बन्धी प्रमाणपत्र तह भन्दा मुनीका कार्यक्रम सञ्चालन गर्न अनुमति प्राप्त गरेका संस्थाहरुको स्तरउन्नती सम्बन्धि मापदण्ड, स्नातकोत्तर तहको सिट निर्धारण सम्बन्धी आन्तरिक कार्यबिधि,स्नातक स्नातकोत्तर, फेलोसिप कार्यक्रम तथा उच्चस्तरीय तालिमका लागि वैदेशिक अध्ययन अनुमितपत्र सम्बन्धी निर्देशिका र चिकित्सा शिक्षा आयोगका पदाधिकारीको बिदा तथा भ्रमण सम्बन्धी कार्यबिधि२०७७ अनुमोदन हुने भएको छ। बैठकले शुल्क निर्धारण सगै सबै निर्णय एकैपटक स्वीकृत गर्नेगरी बैठक सकिएको छ। बैठकमा सहअध्यक्ष सहित अधिकांशले अन्य विषयका कुनै प्रतिक्रिया नजनाए पनि शुल्क बढाउन नहुने धारणा राखेका थिए। बैठकको सबैभन्दा पेचिलो विषय शुल्क निर्धारण भए पनि अन्य विषयलाई चासो देखाइएको थिएन। यो बाहेक अन्य विषयमा सबैको सहमति भएकोले शुल्क निर्धारण गरेपछि मात्र बैठक प्रमाणिकरण हुने तयारी भएको छ।"
"बाघले मान्छे लगेको आशंका, निकुञ्जको टोलीद्वारा खोजी सुरु","सिमरा : पर्सा राष्ट्रिय निकुञ्जको क्षेत्रभित्र पर्ने पथलैयाअमलेखगञ्ज सडकखण्डबाट शनिबार बिहान बाघले एक पुरुषलाई जंगलतर्फ लगेको आशंकामा खोजी सुरु गरिएको छ। अमलेखगञ्जस्थित नेपाल आयल निगमको डिपोदेखी दक्षिणतर्फ रहेको सडक छेउको जंगलबाट बाघले अन्दाजी ४५ वर्षीय पुरुषलाई लगेको आशंकामा खोजी सुरु गरिएको हो। सडकमा हिडिरहेका पुरुष पिसाब फेर्न भन्दै नजिकैको जंगल पसेका थिए। जंगल पसेको केही बेरमै ठुलो आवाजमा ति पुरुष चिच्याएपछि नजिकै रहेकी अर्की महिलाले प्रहरीलाई खबर गरेकी थिइन्। महिलाले खबर गरेपछि घटनास्थल पुगेको प्रहरीको टोलीले ती पुरुषलाई फेला पार्न नसकेपछि बाघले लगेको आशंका गरिएको हो। जंगलभित्रबाट ठुलो आवाज आएपछि महिला भाग्दै प्रहरीलाई आएर जानकारी गराएको अवस्था छ ईलाका प्रहरी कार्यलय सिमराका डीएसपी दीपक श्रेष्ठले भने हामीले पनि वरपरको क्षेत्रमा खोज्यौ तर पुरुषको अवस्था फेला पार्न सकिएन् । सडक नजिकैको जंगलमा नभेटिएपछि निकुञ्जको चार वटा हात्तीमा सेना, प्रहरीको टोलीले पुरुषको खोजी सुरु गरेको छ। निकुञ्जका रेन्जर दीपक तिवारीको नेतृत्वमा हात्ती लिएर खोज्न थालिएको हो। बेपत्ता भएका पुरुषको पहिचान भने हुन सकेको छैन्। स्थानियका अनुसार ति पुरुष गाडीमा स्टिकर टाँस्ने काम गर्ने गरेका थिए। डीएसपी श्रेष्ठले भने महिलाले दिएको जानकारी अनुसार प्रहरीले खोजी सुरु गरिसकेको जानकारी दिए। केही समयअघि सोही सडकखण्डमा कारको ठक्करबाट बाघको मृत्यु भएको थियो। पछिल्लो समय उक्त सडकखण्ड नजिकको जंगलमा बाघको चहलपहल बढ्न थालेको छ।"
सडकमा राखिएको बम नेपाली सेनाको टोलीद्वारा डिस्पोज,बैतडी : महाकाली लोकमार्ग अन्तर्गत सतबाँझगोकुलेश्वर सडकखण्डको बैतडीको दोगडाकेदार गाउँपालिका ६ चम्तडीमा सडकमा राखिएको बम नेपाली सेनाको टोलीले डिस्पोज गरेको छ। शुक्रबार राती सडकमा राखिएको डेक्ची बम दार्चुलाबाट आएको नेपाली सेनाको टोलीले शनिबार बिहान डिस्पोज गरेको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। विप्लव नेतृत्वको नेकपाले शनिबार नेपाल बन्दको आह्वान गरेकाले उसले नै बम राखेको हुन सक्ने आशंका गरिएको छ। यद्यपि बम कसले राखेको भन्ने कुरा अनुसन्धान भइरहेको प्रहरी नायव उपरीक्षक अधिकारीले बताए। सडकमा राखिएको बम डिस्पोज गरिएसँगै सडक पनि सुचारु भइसकेको छ। गएरातीदेखि अवरुद्ध भएको महाकाली लोकमार्ग सुचारु भइसकेको बताइएको छ। यसैबीच विप्लव नेतृत्वको नेकपाले आह्वान गरेको बन्दका कारण बैतडी सहित सुदूरपश्चिमका जिल्लाहरुमा प्रभाव परेको छ। बन्दका कारण सवारी साधन कम मात्रामा चलेका छन्। बन्द भए पनि सुरक्षा व्यवस्था भने कडा पारिएको प्रहरीले जनाएको छ।
बेनीमा विद्युत आपुर्ति गर्ने नयाँ लाइन निर्माण,"बेनी : म्याग्दीको सदरमुकाम बेनी बजार र आसपासका क्षेत्रमा नियमित विद्युत आपुर्ति गराउन छुट्टै फिडर (वितरण लाइन) निर्माण भएको छ। नेपाल विद्युत प्राधिकरण, म्याग्दी वितरण केन्द्रले मिलनचोक सबस्टेशन देखि बेनी६ डम्मरा जोड्ने ११ केभी क्षमताको ५ किलोमिटर नयाँ लाइन बनाएको हो। ३०० एम्पिएर विद्युत आपुर्ति हुने यो लाइन शनिबारदेखि चार्ज सुरु गरेको केन्द्रका प्रमुख माधव महतले बताए। मिलनचोकदेखि डम्मरासम्म १४५ वटा पोल गाडेर २० किलोमिटर तार तानिएको छ। ट्रान्सफर्मर भने पुरानै प्रयोग गरिएको छ। अब गाउँको लाइनमा समस्या आउँदा बजारको विद्युत आपुर्तिमा डिब्टब हुदैन, केन्द्रका प्रमुख महतले भने बेनी र आसपासका क्षेत्रमा नियमित विद्युत आपुर्ति गराउन छुट्टै फिडर बनाएको हो । एक करोड रुपैयाँमा गत भदौमा सुरु गरिएको वितरण लाइनको तार तान्ने र पोल गाड्ने काम सकिएपछि चार्ज गर्न लागिएको हो। पर्वतको जलजला गाउँपालिकाको लामाखेत, पर्वत बेनी, बगरफाँट, म्याग्दी बेनी, मंगलाघाट र डम्मरामा विद्युत वितरण गर्न नयाँ लाइन बनाइएको हो। यसअघि बेनीदेखि मंगला, मालिका र धवलागिरी गाउँपालिकासम्म करिब ८० किलोमिटर दुरीमा एउटै लाइनबाट विद्युत आपुर्ति गराइएको थियो। लामो दुरीको लाइन हुँदा कुनै ठाउँमा समस्या आउदा त्यसबाट विद्युत वितरण हुँदै सबै ठाउँमा विद्युत आपुर्ति बन्द हुने समस्या छ। मिलनचोक सबस्टेशन अन्तरगत यसअघि बेनी, रत्नेचौर, घराप र मल्लाज फिडरबाट विद्युत वितरण हुने गरेको थियो। धेरै विद्युत खपत हुने बजार क्षेत्रमा छुट्टै फिडरबाट वितरण भएपछि सहज हुने म्याग्दी उद्योग वाणिज्य संघका महासचिव लिलाराम गौतमले बताए। हामीले धेरै वर्षदेखि विद्युत आपुर्ति अनियमित हुने समस्या समाधानका लागि छुट्टै लाइन बनाउन माग गर्दै आएका थियौ, उनले भने अब नयाँ लाइन बनेर विद्युत वितरण गरेपछि उद्योग, व्यवसाय सञ्चालन र सार्वजनिक सेवा प्रवाहमा सहज हुनेछ । अनियमित विद्युत आपुर्तिको समस्या समाधानका लागि केन्द्रले अघि सारेको अल्पकालीन र दिर्घकालिन कार्ययोजना अनुसार मिलनचोक सबस्टेशनका उपकरण र प्रशारण लाइन मर्मतका साथै बजार क्षेत्रका लागि नयाँ फिडर बनाएको हो। दीर्घकालीन समाधानका लागि दरवाङको रातोढुङ्गामा निर्माणाधिन ३३११ केभी क्षमताको सबस्टेशनलाई पुर्णता दिने, खुर्कोटदेखि म्याग्दी र बागलुङका लागि फरकफरक मुख्य लाइन बनाउने, २२० केभी क्षमताको दाना सबस्टेशनमा २२०३३ केभीको ट्रान्सफर्मर राखेर अन्नपूर्ण गाउँपालिकामा विद्युत आपुर्ति गराउने प्रस्ताव गरेको छ। विद्युत लाइन विस्तार अनुसार सबस्टेशन नथप्नु, पुरानै पूर्वाधार, उपकरण, लामो दुरिको वितरण लाइन, दरबन्दिअनुसार कर्मचारीको अभाव, भौगोलिक विकटताका कारण नियमित विद्युत आपुर्ति नहुने समस्या छ। मोदी सबस्टेशनबाट पर्वत, बागलुङ, म्याग्दी र मुस्ताङका लागि मिलनचोकसम्म ३३ केभी र मिलनचोक देखि रत्नेचौर, बेनी र घराप गरि तीन वटा ११ केभीको लाइन छन्। पर्वतको मल्लाजसहित म्याग्दीमा करिब १७ हजार उपभोक्ता छन्। धवलागिरी, मालीका र मंगला गाउँपालीकामा रातोढुङगामा निर्माणाधिन सबस्टेशनबाट विद्युत वितरण गर्ने प्राधिकरणको योजना छ। २० किलोमिटर दुरिसम्म एउटा सबस्टेशनबाट विद्युत आपुर्ति गराउने मापदण्ड छ। ८० किलोमिटर सम्म वितरण गर्नुपर्दा नियमित विद्युत आपुर्ति गराउन समस्या भएको हो। दानामा निर्माण सकिएको २२० केभी क्षमताको सबस्टेशनमा अर्को ३३११ केभीको ट्रान्सफर्मर राखेर अन्नपूर्ण गाउँपालिकामा विद्युत वितरण गर्न प्रस्ताव गरिएको छ। हाल मिलनचोक घराप हुँदै थापाखोला सम्मको प्रशारण लाइन दाना सबस्टेशन र नया प्रशारण लाइन बनेपछि छुट्टिन्छ। मिलनचोकबाट छुट्टिने लाइनलाई दानामा जोडेर विद्युत आपुर्ति र वितरण गर्न सकिन्छ। खुर्कोट सबस्टेशनमा २२०३३ केभीको टान्सफर्मर राखेर बागलुंग, पर्वत, म्याग्दीलाई फरक लाइन बनाउन पनि प्रस्ताव गरिएको प्राधिकरणको म्याग्दी वितरण केन्द्रका प्रमुख महतले बताए।"
सिन्धुलीमा पत्नीको हत्या गरी ४० वर्षीय पुरुष फरार,"सिन्धुली: सिन्धुलीको हरिहरपुरगढी गाउँपालिका १ चिसापानीस्थित ४० वर्षीय पुरुषले आफ्नै पत्नीको हत्या गरी फरार भएको स्थानीयहरुले बताएका छन् । सिन्धुलीको हरिहरपुरगढी गाउँपालिका १ चिसापानीका वर्ष ४० का शेरबहादुर बुजुले आफ्नै श्रीमति ३६ वर्षीया राममाया घलानको बन्चरो प्रहार गरी हत्या गरेका हुन् । जिल्ला प्रहरी कार्यालय सिन्धुलीका प्रवक्ता श्यामकुमार खत्रीका अनुसार गत शुक्रबार करिब रातको ११ बजे बुजुले श्रीमति राममायाको टाउकोमा बन्चरोको पासोले प्रहार गरी गम्भीर घाइते बनाएका थिए । गम्भीर घाइते राममायाँलाई तत्काल स्थानीयको पहलमा उपचारका लागि मकावनपुर जिल्लाको हेटौंडामा पठाइएको भए पनि उनको त्यहाँ उपचारका क्रममा शनिबार बिहान १० बजे मृत्यु भएको हो, खत्रीले भने । हत्यापछि बन्चरो प्रहार गर्ने शेरबहादुर फरार छन् । उनको खोजी कार्य भइरहेको प्रहरीले जनाएको छ ।"
पश्चिमी वायुको प्रभाव : हल्का बर्षाको सम्भावना,"काठमाडौं : पश्चिमी वायुको सामान्य प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल सुदुरपश्चिम, गण्डकी, बाग्मति र प्रदेश नं १ को पहाडी भूभागमा आंशिक बदली रहेको छ भने बाँकी भूभागमा मौसम सामान्यतय सफा रहेको छ। शुक्रबार राती सुदुरपश्चिम र कर्णाली प्रदेशमा आंशिकदेखि सामान्य बदली तथा प्रदेश नं १ र बागमती प्रदेशका पहाडी भूभागमा आंशिक बदली रही बाँकि भूभागहरुमा मौसम सामान्यतया सफा रहनेछ। शनिबार दिउँसो सुदुरपश्चिम र कर्णाली प्रदेशमा आंशिकदेखि सामान्य बदली तथा प्रदेश नं १ र बागमती प्रदेशको पहाडी भूभागमा आंशिक बदली रही बाँकि भूभागहरुमा मौसम सामान्यतया सफा रहनेछ। सुदुरपश्चिम प्रदेशको पहाडी भूभागका एक दुई स्थानमा हल्का बर्षाको सम्भावना रहेको महाशाखाले जनाएको छ। राती सुदुरपश्चिम र कर्णाली प्रदेशमा आंशिक देखि सामान्य बदली तथा प्रदेश नं १, बागमती र गण्डकी प्रदेशका पहाडी भूभागमा आंशिक बदली रही बाँकि भूभागहरुमा मौसम सामान्यतया सफा रहनेछ। सुदुरपश्चिम र कर्णाली प्रदेशको पहाडी भूभागका एक दुई स्थानमा हल्का बर्षाको सम्भावना छ। आइतबार दिउँसो देशका पहाडी भूभागहरूमा आंशिक बदली रहि बाँकि भूभागहरुमा मौसम सामान्यतया सफा रहनेछ। सुदुर पश्चिम र प्रदेश न १ को पहाडी भूभागका एक दुई स्थानमा हल्का बर्षाको सम्भावना छ। राती देशका पहाडी भूभागहरूमा आंशिक बदली रहि बाँकि भूभागहरुमा मौसम सामान्यतया सफा रहनेछ। महाशाखाले उच्च हिमाली भुभागका एक वा दूई स्थानहरुमा हल्का हिमपातको सम्भावना रहेको तथा तराईका केहि स्थानहरुमा बिहानीपख हुस्सु्कुहिरोसमेत लाग्ने सम्भावना रहेकोले चिसोबाट बच्न आवश्यक सतर्कता अपनाउन अनुरोध गरेको छ।"
साँघुरो भयो अनुदानको घर,"सिन्धुपाल्चोक : मेलम्ची नगरपालिका९ ज्यामिरेकी उर्मिला कार्कीलाई आफ्नो नवनिर्मित घरमा अन्नपात राख्ने ठाउँ नहुँदा कसरी निर्वाह गर्ने भन्ने चिन्ताले सताउन थालेको छ। पुख्र्यौंली घर २०७२ को भूकम्पले ढालेपछि सरकारको अनुदानमा आफूले ज्याला मजदुरी गरेर घर बनाए। घर सानो र साँघुरो बनेपछि अन्नपात र अन्य सामग्री कहाँ राख्ने भन्ने चिन्ताले सताउन थालेको हो। भूकम्प गएको चार वर्षपछि निर्माण गरेको दुई कोठे घर भान्छा र परिवारलाई सुत्नसमेत साँघुरो भएपछि हटाउन पनि नपाएकोमा उनको गुनासो छ। अनुदानको पैसाले मापदण्डअनुसारको घर बनाउन नपुग्ने भएकाले सानो घर बनाइयो, कार्कीले भनिन्, अहिले अन्नपात र घरमा दैनिक उपभोगका लागि आवश्यक पर्ने सामग्री राख्ने ठाउँ छैन। इन्द्रावती गाउँपालिका६, बाँडेगाउँका नातिबाबु थापाले पनि आर्थिक अभावका कारण भूकम्प प्रतिरोधी मापदण्डअनुसार एक कोठाको घर बनाएका थिए। दुई वर्षअघि उनले बनाएको घर आफू र आफ्नो परिवारको बसोबासका लागि साँघुरो भएपछि अहिले जस्ताको टहरो हालेर भान्छा र भण्डार कोठा बनाउन थालेका छन्। सरकारले दिने तीन लाख रुपैयाँ अनुदानले एक कोठे घर बनाउन मुस्किल भयो, थापा भन्छन्, घर बनाइसकेपछि परिवारको कुरै छाडौं एक जना बस्न पनि अपुग हुन थालेको छ। भूकम्पअघि ढुंगा माटोले बनेको तीन तले घरमा अन्नपात राख्न र आफू बस्न सहजै पुगेको अनुभव सुनाउने थापा पछिल्लो समय अनुदानका लागि मापदण्डअनुसारको घर बनाउँदा बसोबास नै कष्टकर बनेको गुनासो गर्छन्। कार्की र थापा प्रतिनिधि पात्र मात्र हुन्। भूकम्पपछि सरकारले अनुदान उपलब्ध गराउन थालेपछि आफ्नो वडाका आधाभन्दा बढी घर एक वा दुई कोठाको बनेका वडाध्यक्ष कमलबहादुर खड्का बताउँछन्। खड्काको भनाइमा गाउँमा विपन्न समुदायले मात्र हैन अन्यत्र बसोबासको व्यवस्था भएकाहरूले पनि अनुदान लिनकै लागि एक कोठे घर निर्माण गरेका छन्। यकिन तथ्यांक नभए पनि झन्डै ५० प्रतिशत घर एक वा दुई कोठाको भएको उनले जानकारी दिए। भूकम्पपछि सिन्धुपाल्चोकमा ९० हजार ९ सय ४ जनालाई राष्ट्रिय पुनर्निर्माण प्राधिकरणले लाभग्राही सूचीमा समावेश गरेको छ। प्राधिकरणको जिल्ला आयोजना कार्यान्वयन इकाइ (भवन) को तथ्यांकअनुसार जिल्लामा ८२ हजार ५ सय २३ लाभग्राहीले आफ्नो घर निर्माण गरेर तेस्रो किस्ता अनुदान लिइसकेका छन्।"
ठगी आरोपमा निजी विद्यालयका सञ्चालक पक्राउ,"काठमाडौं : पौने तीन करोड ठगीको मुद्दामा ओलम्पिया वर्ल्ड स्कुलका सञ्चालकद्वय पक्राउ परेका छन् । महानगरीय प्रहरी परिसर काठमाडौंले स्कुलका सञ्चालकद्वय शिरिष खड्का र सुरेन्द्र महर्जनलाई शनिबार पक्राउ गरेको हो । अदालतबाट जारी भएको वारेन्टका आधारमा उनीहरुलाई पक्राउ गरिएको जानकारी परिसरका प्रमुख एसएसपी अशोक सिंहले दिए । उनका अनुसार अन्य चार सञ्चालक फरार छन् । उनीहरुले स्कुलको नाममा कोटेश्वरमा रहेको दुई रोपनी १४ आना दुई पैसा जग्गा विक्री गर्न कृष्णप्रसाद देवकोटासँग वैशाख २०७६ मा २ करोड ७५ लाख बैना लिएका थिए । तर, जग्गा अर्कैलाई बेचेका उनीहरुले बैना रकम समेत फिर्ता नगरेको देवकोटाको उजुरीमा उल्लेख छ । बैना रकम फिर्ता गर्न वा जग्गा बिक्री गर्न लामो समय देवकोटाले ताकेता गरे पनि उनीहरुले शक्तिको आडमा अनेक कानुनी दाउपेच गरी छल्दै आएको आरोप पीडितको छ। पक्राउ परेका खड्का न्यायपरिषद्का सदस्य लक्ष्मीबहादुर निराला खड्काका छोरा हुन् । बैना फिर्ता नगरेको र तोकिएको मितिभित्र जग्गा पास नगरेको भन्दै देवकोटाले एक वर्ष अगाडि नै जाहेरी दर्ता गरे पनि प्रहरीले पक्राउ गर्ने हिम्मत गरेको थिएन । उनीहरुले फरार रहेकै अवस्थामा गत कार्तिक २७ गते जग्गा अर्कैलाई बेचेको आरोप पीडितको छ । प्रहरीका अनुसार स्कुलको जग्गा विक्री गर्दा काठमाडौं महानगरपालिकाको शिक्षा शाखाबाट अनुमति समेत नलिएको अनुसन्धानबाट खुलेको छ। । एसएसपी सिंहका अनुसार सबै तहबाय अनुसन्धान भइरहेको छ।"
"जिबा खोलाको पुलनजिकै बम फेला, सेनाले गर्यो डिस्पोज",सिरहा : पूर्वपश्चिम राजमार्ज अन्तर्गत सिरहाको मिर्चैया नगरपालिका ५ जिबाखोलाको पुलनजिकै प्रेसरकुकरमा हातले बनाएर राखिएको विस्फोटक वस्तु(बम) (इप्रोभाइज एक्सपोलिसिभ डिभाइस आइडी) फेलापरेको छ। शनिबार बिहान प्रेसर कुकर राखिएको अवस्थामा विस्फोटक वस्तु भेटिएपछि डिस्पोजलका लागि चोहर्वास्थित श्री सेर गणबाट नेपाली सेनाको डिस्पोजल टोली पुगेर डिस्पोज गरेका छन्। उक्त विस्फोटक वस्तु कसले र के प्रायोजनको लागि राखेको भन्ने विषयमा अनुसन्धान भइरहेको जिल्ला प्रहरी कार्यालय सिरहाका प्रवक्ता डिएसपी शालिग्राम शर्मा पौडेलले जानकारी गराए। अवरुद्ध बाटो पूर्ण रुपमा सुचारु भएको उनले बताए।
विमानस्थलमा परदेशको पीडा : एकै दिन मलेशियाबाट १८ शव ल्याइयो,"तस्बिर : दिपेन श्रेष्ठ काठमाडौं : राष्ट्रिय ध्वजावाहक नेपाल वायुसेवा निगम (नेपाल एयरलाइन्स)को वाइड बडी ए३३० जहाजले मलेशियाबाट १८ वटा नेपाली कामदारको शव नेपाल ल्याएको छ। वैदेशिक रोजगारीको सिलसिलामा मलेशियामा विभिन्न कारणले ज्यान गुमाएका नेपालीको शव लिएर निगमको जहाज अपराह्न काठमाडौँ अवतरण भएको हो। एक शवको अस्तुसहित १९ वटा शव नेपाल ल्याइएको निगमले जनाएको छ। शव लिन निगमको जहाज शुक्रबार राति ११ बजे त्रिभुवन अन्तर्राष्ट्रिय विमानस्थलबाट मलेशियाको क्वालालम्पुर उडेको थियो। संस्थागत सामाजिक उत्तरदायित्वअन्तर्गत निगमले नेपालीको शव ल्याएको हो। वैदेशिक रोजगारीको सिलसिलामा मलेशियामा काम गर्न गएका नेपाली विभिन्न कारणले मृत्यु भएर त्यहाँ अलपत्र अवस्थामा थिए। मृतकका परिवारको पीडालाई बुझेर निगमले सामाजिक उत्तरदायित्व बहन गर्ने क्रममा शव ल्याएको निगमले उल्लेख गरेको छ। निगमले क्वालालम्पुर गन्तव्यमा न्यारोबडी जहाजले नियमित उडान गर्दै आएको छ। नेपाली कामदारको शव लिनकै लागि निगमले पहिलोपटक वाइडबडी जहाज प्रयोग गरेको हो। वाइडबडी जहाजमा १८ वटा शव बोक्ने क्षमता हुन्छ। मलेशियास्थित नेपाली दूतावासँगको समन्वयमा निगमले नेपालीको शव ल्याएको हो। नेपाली दूतावासलाई उद्धृत गर्दै निगमले जनाएअनुसार अझै त्यहाँ ३७ वटा शव रहेको छ। ती शव समयभित्रै नेपाल ल्याउन निगमले आवश्यक तयारी भइरहेको जनाएको छ। विदेशमा अलपत्र नेपाली कामदारको शव नेपाल ल्याएर निगमले सामाजिक उत्तरदायित्वको उदाहरणीय काम भएको निगमका सहप्रवक्ता शुलेख मिश्रले बताए। 'नेपाल वायु सेवा निगम राष्ट्रिय ध्वजावाहक भएकाले हामी सदैव नेपाल र नेपालीको सुखदुःखमा साथमा हुनुपर्छ र छौं, यस कारण पनि सामाजिक उत्तरदायित्व हाम्रो प्राथमिक क्षेत्र हो र जसप्रति निगम उच्च संवेदनशील छ', उनले भने। महिनौँदेखि अलपत्र अवस्थामा रहेका नेपालीको शव ल्याउन निगमको जहाज प्रयोग भएको छ। निजी क्षेत्रका जहाजले शव बोक्न आनाकानी गर्ने गरेको अवस्थामा निगमले प्रशंसनीय काम गरेको छ। निगमले दुई थान न्यारोबडी जहाज ए ३२० र दुई थान वाइडबडी ए३३० जहाजमार्फत भारतका तीनसहित सात देशका नौ गन्तव्यमा अन्तर्राष्ट्रिय उडान भर्दै आएको छ।रासस"
कर्मचारीको राजीनामा र अवकाशपत्रको स्वीकृत स्थानीय तहबाटै,"काठमाडौं : सरकारले स्थानीय तहका कर्मचारीको राजीनामा र अनिवार्य अवकाशपत्रको स्वीकृत स्थानीय तहैबाट गर्ने नयाँ व्यवस्था गरेको छ। सङ्घीय मामिला तथा सामान्य प्रशासन मन्त्रालयले मन्त्रिस्तरीय निर्णय गर्दै कर्मचारी समायोजन ऐन२०७५ अनुसार स्थानीय तह समायोजन भएका र सोही ऐनअनुसार स्थानीय तहमा नियुक्त भएका कर्मचारीको राजीनामा र अवकाशपत्रको स्वीकृत सम्बन्धित तहबाट गर्ने निर्णय गरेको हो। मन्त्रालयको स्थानीय तह कर्मचारी प्रशासन शाखाका शाखा अधिकृत नरेन्द्रप्रसाद न्यौपानेले नयाँ नियुक्ति भएका तथा समायोजन भएका कर्मचारीको राजीनामा र अवकाशपत्रको स्वीकृत स्थानीय तहबाट गर्ने र स्थानीय तहमा स्वीकृत गर्ने कर्मचारी नभएमात्र प्रदेशबाट गर्ने नयाँ व्यवस्था गरिएको बताए। उनले स्थानीय तहमा भएका कर्मचारीको राजीनामा स्वीकृत र अवकाशपत्रको स्वीकृत कार्यलाई सरलीकृत तथा पहुँचयोग्य बनाउन सम्बन्धित तहबाट नै गर्ने निर्णय गरिएको बताए। उनका अनुसार गाउँपालिकाका पाँचौं र छैटौं तहसम्मका कर्मचारीका लागि राजपत्राङ्कित तृतीय श्रेणीको प्रमुख प्रशासकीय अधिकृतले गर्ने, गाउँपालिकाकै सातौं र आठौं तहसम्म कर्मचारीको सम्बन्धित गाउँपालिकाको राजपत्राङ्कित तृतीय श्रेणीको प्रमुख प्रशासकीय अधिकृतले पेश गरी जिल्लाको राजपत्राङ्कित द्वितीय श्रेणीको जिल्ला समन्वय अधिकारीले गर्ने नयाँ व्यवस्था गरिएको छ। यस्तै नगरपालिकाको पाँचौंदेखि आठौं तहसम्मका कर्मचारीको राजीनामा र अवकाशपत्र राजपत्राङ्कित द्वितीय श्रेणीको प्रमुख प्रशासकीय अधिकृतले गर्ने र सो नभएसम्म सम्बन्धित जिल्लाको राजपत्राङ्कित द्वितीय श्रेणीको जिल्ला समन्वय अधिकारीले गर्नेछन्। यसैगरी उपमहानगरपालिका र महानगरपालिकाको नवौं र दशौं तहसम्मका कर्मचारीको राजीनामा र अवकाशपत्र राजपत्राङ्कित प्रथम श्रेणीको प्रमुख प्रशासकीय अधिकृतले गर्नेछन्। स्थानीय तहमा तोकिएको दरबन्दीबमोजिमको कर्मचारी कार्यरत नरहेको अवस्थामा सम्बन्धित प्रदेशको मुख्यमन्त्री तथा मन्त्रिपरिषद्को कार्यालयको प्रमुख सचिवले राजीनामा स्वीकृत गर्ने वा सङ्घीय मन्त्रालयबाट स्वीकृत गर्ने व्यवस्था गरिएको छ।"
"बनेपामा प्रेसर कुकर बम फेला, सेनाले गर्यो डिस्पोज",काभ्रे : अरनिको राजमार्गअन्तर्गत काभ्रेको बनेपा बुडोलमा प्रेसर कुकर बम सेनाले डिस्पोज गरेको छ। जिल्ला प्रहरी कार्यालय काभ्रेका एसपी भुपेन्द्र खत्रीका अनुसार बाटोमा अज्ञात समुहले राखिएको शंकास्पद वस्तु देखेपछि डिस्पोज गर्नको लागि नेपाल आर्मीको टोलीलाई बोलाइएको थियो। अनुसन्धानको क्रममा शंकास्पद वस्तु प्रेसर कुकर बम रहेको पाइएपछि डिस्पोजल टोलीले त्यसलाई डिस्पोज गरेको उनले बताए। सडकमा बम राख्ने समूहको खोजी कार्य तीव्र पारिएको प्रहरी उनले बताए। यता गएराति रोसी गाउँपालिकास्थित नार्के पुलमा पनि अज्ञात व्यक्तिले बम पड्काएको आवाज आएको एसपी खत्रीले बताए। शंकास्पद वस्तु देखेपछि बिहान ५ बजेदेखि राजमार्ग अवरुद्ध रहेको छ। राजमार्गमा बम रहेको हल्लासँगै काभ्रे हुँदै पुर्व हिड्ने यात्रुहरु बनेपामै रोकिएका थिए। अहिले रोकिएका सवारी साधन आवातजावत गर्ने तयारी भएको छ।
