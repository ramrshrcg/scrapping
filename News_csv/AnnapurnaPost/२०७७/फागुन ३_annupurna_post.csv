शीर्षक,विवरण
अपूरो शान्ति प्रक्रियाको चोट,"पच्चीस वर्षअघि फागुन १ गते माओवादीले सशस्त्र युद्ध सुरु गरेको थियो। दस वर्षे युद्ध सकिएको १५ वर्ष बितिसक्यो। शान्ति प्रक्रिया भने अझै टुंगिएको छैन। युद्धमा विद्रोही र राज्य पक्षबाट ज्यान गुमाएका परिवारले क्षतिपूर्ति पाउन सकेका छैनन्। घाइतेहरू शरीरमा गोली र क्यान्सरलगायत असाध्य रोग बोकेर उपचार अभावमा भौंतारिइरहेका छन्। हजारौं बेपत्ताको न यकिन तथ्यांक छ, न तिनको अवस्थाबारे थाहा छ। थुप्रै विस्थापित भएका छन्। युद्धपछि न्यायसंगत पुनस्र्थापना हुन नसक्दा उसबेला हतियार बोकेर पढाइ बिगारेका लाखौं युवा वैदेशिक रोजगारमा अनेकन झमेला खेपिरहेका छन्। देशको राजनीति भने ती युद्धपीडितको समस्या सुनुवाइको दायराभन्दा फरक बाटोमा हिँडिसकेको छ। हरेक वर्ष एकथरि नेता फागुन १ गतेलाई महान् दिन मानेर मुलुकव्यापी भाषणबाजीमा उत्रन्छन्। युद्धमा ज्यान गुमाएकाहरूका नाममा श्रद्धान्जली अर्पण गरेर कर्मकाण्डी दायित्व पूरा गर्छन्। त्यही दिन अर्काथरि समूह भने युद्धको नाममा जिन्दगीको उर्वर समय नाश गरेकामा पश्चाताप गर्दै आफ्नै नेतृत्वविरुद्ध खरो रूपमा उत्रने गरेका छन्। यसपटक त पूर्वलडाकु युद्धमा जान हौस्याएका नेतृत्वबाट धोका पाएको भन्दै प्रधानमन्त्रीले नेतृत्व गरेको नेकपाको शरणमा आएका छन्। शान्ति प्रक्रियामा आइसकेपछि हरेक नागरिकको समस्या सम्बोधन गर्नु सरकारको कर्तव्य हो। यस हिसावले पूर्व लडाकुको समस्या प्रधानमन्त्री र उनले नेतृत्व गरेको दलको ध्यानाकर्षण हुनु नाजायज होइन। यही सिलसिलामा सरकारले परराष्ट्रमन्त्रीको संयोजकत्वमा एउटा समिति बनाएको छ, जसले युद्धपीडितलाई राज्यबाट केकसरी सम्बोधन गर्न सकिन्छ भन्ने पहिचान गर्नेछ। साथै, सरकारले युद्धका सबै घाइतेको निःशुल्क उपचार गरिदिने घोषणा गरेर सकारात्मक आशा जगाइदिएको छ। जसका लागि युद्ध गरेको भए पनि मूलधारको जिन्दगी बिताउन आएका नागरिकको स्वास्थ्य संवदेनशीलताप्रति सरकारी चासो रहनु प्रशंसनीय काम हो। मुख्य कुरा त शान्ति सम्झौतामा उल्लेख भएअनुसार द्वन्द्वकालमा भएका गम्भीर मानव अधिकार उल्लंघनका घटनाबाट पीडित नागरिकलाई न्याय दिने विषय अझै निरूपण हुन सकेको छैन। सत्य निरूपण तथा मेलमिलाप र बेपत्ता पारिएका व्यक्तिको छानबिन आयोग गठन भए पनि विविध प्राविधिक जटिलताका कारण प्रभावकारी कार्य सम्पादन हुन सकेको छैन। दुवै आयोगमा गरेर द्वन्द्वकालीन मुद्दासँग सम्बन्धित विषयमा ६५ हजार भन्दा बढी उजुरी परेका छन्। त्यसको छिनोफानो हुन सकेको छैन। यी मुद्दाको टुंगो नलागेसम्म युद्धलाई कुनै पनि हालतमा बिर्सन सकिँदैन। संक्रमणकालीन न्याय सम्पादनमा भएका ढिलासुस्तीले पीडित घोर निराशामा छन्। संक्रमणकालीन न्यायको विषयलाई सही तरिकाले सम्बोधन गरिएन भने शान्ति प्रक्रियालाई पूर्णता दिएको मान्न सकिँदैन। सशस्त्र विद्रोहबाट दस वर्षअघि मूलधारमा फर्किएको माओवादीले त्यसयता पटकपटक सरकारको नेतृत्व गरिसकेको छ। सत्ताको नेतृत्वमा नपुगेको अवस्थामा पनि थुप्रैचोटी सत्ताधारी दलको बलियो सहयात्री बनेर सरकारलाई नै तलमाथि गराउन सक्ने हैसियतमा बसिसकेको छ। तर युद्धकालमा विजारोपण भएका थुप्रै समस्या अहिले पनि ज्युँका त्युँ छन्। अर्थात्, द्वन्द्वकालीन मुद्दा १५ वर्षअघि जस्तो थियो अहिले पनि उस्तै छ। पछिल्ला दिनमा सिर्जित राजनीतिक समस्याका कारण निमुखा जनतालाई भर्याङ बनाएर सीमित नेतालाई मात्रै सत्ताको कुर्सीमा पुर्याउन युद्धको उपयोग भएको त थिएन भन्ने आभास दिलाएको छ। युद्ध राजनीतिक थियो भन्ने पुष्टि गर्न पीडितको सम्बोधन राजनीतिक ढंगबाटै हुनुपर्छ। ढिला नगरी। यो वास्तविकतालाई मनन गरेर युद्धलाई सधैंका लागि बिर्साउने गरी शान्ति प्रक्रियालाई टुंगोमा पुर्याउनु अहिलेको आवश्यकता हो। नेताहरूको व्यवस्थापनले मात्र शान्ति प्रक्रिया पूरा हुँदैन। शान्ति प्रक्रियालाई स्थायी टुंगोमा पुर्याउन हरेक वर्ष फागुन १ र त्यसको आसपास मात्र यस विषयलाई सम्झिएर पुग्दैन। यसका पीडितका समस्याको यथोचित, न्यायोचित र शीघ्र सम्बोधन हुनुपर्छ। अन्यथा यो विषय वर्षौं चोट बनेर बल्झिरहनेछ र देश पनि अशान्तिमा अल्झिइरहनेछ।"
सरकारको तीन वर्ष : प्रधानमन्त्रीका नजरमा यस्ता छन् ७४ उपलब्धि (पूर्णपाठसहित),"काठमाडौं : प्रधानमन्त्री केपी शर्मा ओलीले विभिन्न दलको गठबन्धन सरकारले जस्तो नियति बेहोर्नुपरेको बताएका छन्। तीनवर्षे कार्यकालका प्रगति विवरण सार्वजनिक गर्दै उनले पछिल्लो एक वर्षदेखि झण्डै दुईतिहाई सांसदको समर्थन प्राप्त सरकारले विभिन्न दलको गठबन्धन सरकारले जस्तो नियति बेहोर्नुपरेको बताएका हुन्। शुरुदेखि नै सरकार सञ्चालनमा केही अप्ठ्याराहरु त थिए नै। विभिन्न ढंगले काममा व्यवधान खडा गरिएकै थियो। खासगरी पछिल्लो एक वर्षदेखि झण्डै दुईतिहाई सांसदको समर्थन प्राप्त यस सरकारले विभिन्न दलको गठबन्धन सरकारले जस्तो नियति बेहोर्नुपर्यो। उनले भने, एकातिर जनताको उच्च आकाङ्क्षा सम्बोधन गर्नुपर्ने, अर्कोतिर आफ्नै खुट्टामा अल्झिएर अलमलिए मैं सरकारले काम गर्न नपाउने अवस्था सिर्जना भयो। ओलीले ३ वर्षदेखि संवैधानिक आयोगहरु पदाधिकारीविहीन भएको र नियुक्ति, प्रक्रियामै जान नपाएको धारणा राखे। उनले सरकारी निकायका कतिपय कार्यकारी पदमा अनुपयुक्त पात्र अघि सार्ने वा नियुक्ति नै हुन नदिनेगरी समानान्तर सत्ता सञ्चालनको अभ्यास भएको टिप्पणी गरे। सकेसम्म अल्मल्याउने, अल्मल्याउन नसके निहुँ खोजेर कामै गर्न नदिने तहमा आफ्नै दलका साथीहरु उत्रनु भयो। यद्यपि, नेकपाको शीर्ष तहमा रहेका केही नेताहरुको अतृप्त आकाङ्क्षा र कुण्ठाको बाछिटा व्यवस्थापिकामा नपरोस् भन्नेमा म हरदम सतर्क रहेकै हूँ। विगत वर्षदिन देखि 'समयभन्दा अगावै' निर्वाचनको बाटोमा हिँड्न नपरोस् भनेर अनेकौँ लाञ्छना सहेरै अप्ठ्यारो परिस्थितिलाई अन्यत्र मोड्ने प्रयास गरेको पनि हुँ। उनले भने, गठबन्धन सरकारको अर्को कुनै समूहले झै, आफ्नै पार्टीका अध्यक्ष एवं प्रधानमन्त्री बिरुद्ध अचानक फौजदारी अभियोग वितरण गरी पृथक बाटोबाट सरकारमाथि हमला गर्ने र सके विस्थापन गर्ने बाटोमा हिँड्न तम्सिरहेका नेताहरुलाई सम्झाउने र स्थितिलाई परिवर्तन गर्ने प्रयत्न मैले गत पुस ५ गते दिउसो २ बजेसम्म नै जारी राखें। उनले प्रतिनिधिसभा विघटनलाई प्रतिगमनभन्नु आपत्तिजनक भएको बताए। ओलीले आगामी वैशाख १७ गते ४० र वैशाख २७ गते ३७ जिल्लामा निर्वाचनको घोषणा भएअनुरुप निर्वाचन आयोगले आफ्नो तयारी तीव्रताका साथ गरिरहेको स्पष्ट पारे। उनले सरकार सञ्चालनका लागि, जनतालाई फेरि एकपटक आफूले रुचाएको दलको छनोट गर्ने मौका मिलेको धारणा राखे। मुलुकले स्थिर सरकार र राजनीतिक स्थायित्व प्राप्त गर्ने विश्वास व्यक्त गरे। समृद्ध नेपाल, सुखी नेपालीको राष्ट्रिय आकाङ्क्षा पूरा भएरै छाड्ने प्रतिबद्धता जनाउँदै ओलीले निर्वाचनमा सक्रियताका साथ सहभागी भई मन पराएको दलका जनप्रतिनिधिलाई चुन्न अनुरोध गरे। प्रधानमन्त्री केपीशर्मा ओलीले वर्तमान सरकारका तीन वर्षः प्रमुख उपलब्धिहरु विषय समेटी प्रेस ब्रिफिङमा दिएको मन्तव्यको पूर्णपाठ :"
बलात्कारपछि हत्या लुकाउन प्रमाण नष्ट,"गुलरिया : भारतमा नेपाली बालिका १२ वर्षीया सुमित्रा विकको बलात्कारपछि हत्या घटना लुकाउन प्रमाण नष्ट पार्न खोजेको पाइएको छ। घरबेटीसहित उनका आफन्तले दबाब दिएपछि डरत्रासका कारण डेराबाट सय मिटर दूरीमा शव जलाइएको सुमित्राका भिनाजु नवलसिंह विकले बताए। नवलसिंह पनि सुमित्राको अन्त्येष्टिमा सहभागी भएका थिए। घटनाको कुनै पनि प्रमाण राख्न पाएनौं। चैनपुर थानाका थानेदार र घरबेटीका आफन्तबीच घटना दबाउन भएको फोन वार्ताको अडियो बाहिरिएपछि घटना भाइरल भयो, उनले भने, भारतीय मिडियाले पनि बलात्कारको घटना भन्दै महŒव दिएका छन्। नेपालबाट आमा आएपछि शव जलाउने भन्दा पनि घरबेटीलगायतले नमानेको आफन्त कर्णबहादुर सोनीले सुनाए। बालिकाको शव जलाएपछि त्रासका कारण नेपाल फर्किएका सोनीले भने, उल्टै घरबेटीले अर्को दिन कोठा खाली गराए। खाली कागजमा मृत्युबारे हस्ताक्षर गराएर शव जलाउन लगाए। पछि खाली कागजमा चिसोका कारण बालिका मरेको भन्ने लेखिएको थियो। बर्दियाको बारबर्दिया नगरपालिका३ खुरखुरे फाँटाकी सुमित्रा विहार राज्यअन्तर्गत मोतीहारीको चैनपुरमा माघ ८ गते मृत फेला परेकी थिइन्। घटना रहस्यमय देखिन्छ। चुकुल लगाएको कोठाभित्र मृत भेटिएको थियो। खुट्टाको एकतिरको लुगा खोलिएको अवस्थामा थियो, दिदी लक्ष्मीदेवी विकले भनिन्, घाँटीमा नीलडाम देखिएको र छिटोछिटो शव जलाउन स्थानीयले दिएको दबाबबाट पनि घटना गराएको प्रस्टिन्छ। घटनापछि आमाबुवालाई धम्की दिइएको उनले बताइन्। सुमित्राका भाइ कोठामा सुमित्राको अवस्था देखेर बेहोस भएका थिए। बुवा खड्गबहादुर विकले तुरुन्त अस्पताल पुर्याए पनि छोरीलाई बचाउन सकेनन्। विहारमा बस्दै आएका केही आफन्त घटनालगत्तै जम्मा त भए तर त्यसको सत्यतथ्य थाहा पाउन सकेका थिएनन्। नवलसिंहका अनुसार पीडित पक्षको निवेदन दर्तालगत्तै मोतीहारी जिल्लाका एसपीले थानेदारलाई निलम्बन गरेका छन्। विहार प्रहरीले घटनामा संलग्न भएको आरोपमा दुई जनालाई पक्राउ गरेको छ। फरार ९ जनाको खोजी सुरु गरेको छ। घटनास्थलको अनुसन्धान सुरु भएको उनले बताए। दोषीउपर हदैसम्मको कारबाही हुनुपर्ने भन्दै न्यायका लागि दबाब दिन सबैलाई उनले अनुरोध गरे। बारबर्दिया६ स्थित नवज्योति आधारभूत विद्यालयको कक्षा २ मा अध्ययनरत ती बालिका असोजमा आमाबुवासँगै भारत गएकी थिइन्। उनका बुवा खड्गबहादुरले आठ वर्षदेखि चैनपुरस्थित बजारमा चौकीदारको काम गर्दै आएका छन्। उक्त घटनापछि बर्दिया खुरखुरेस्थित सुकुम्बासी बस्तीमा शोक छाएको छ।घटना निन्दनीय रहेकाले चासोसाथ न्याय दिन पूर्वसिँचाइमन्त्री सञ्जयकुमार गौतमले भारत सरकारको ध्यानाकर्षण गराएका छन्। पूर्वमन्त्री गौतम बारबर्दियाको खुरखुरे पुगेका थिए।"
विद्युत् माग बढाउनु चुनौती,"काठमाडौं : नेपाल विद्युत् प्राधिकरणका नवनियुक्त कार्यकारी निर्देशक हितेन्द्रदेव शाक्यले विद्युत्को माग बढाउन सक्नु चुनौतीपूर्ण भएको बताएका छन्। प्राधिकरणको १७औं कार्यकारी निर्देशकको रूपमा नियुक्ति पाएका शाक्यले आइतबार कार्यभार सम्हाल्दै अहिलेको प्रमुख चुनौती विद्युत् माग र खपत बढाउनु रहेको बताए। एनी हाउ लोड बढाऊ भन्ने नारा नै अघि बढाउनुपर्छ। नत्र प्राधिकरण ठूलो आर्थिक जोखिममा पर्न सक्छ। कार्यकारी निर्देशक शाक्यले भने, चालू आर्थिक वर्षमा नै थप एक हजार मेगावाट थपिँदै छ, ६ हजार मेगावाट निजी प्रवद्र्धकका आयोजनासँग खरिद बिक्री सम्झौता भइसकेको छ, त्यही भएर विद्युत्को माग बढाउनुको विकल्प प्राधिकरणसँग छैन। प्राधिकरणले निजी प्रवद्र्धकसँग टेक अर पेका आधारमा विद्युत् खरिद गर्दै आइरहेको छ। यसको मतलव निजी प्रवद्र्धकबाट किनेको बिजुली प्रयोग भए पनि वा नभए पनि प्राधिकरणले उनीहरूलाई तोकिएको रकम तिरिरहनुपर्ने हुन्छ। गत सोमबार मन्त्रिपरिषद्ले आगामी चार वर्षका लागि कायममुकायम कार्यकारी निर्देशक शाक्यलाई पूर्ण जिम्मेवारी दिने निर्णय गरेको थियो। ऊर्जा मन्त्रालयबाट पदबहालीको चिठी पाइसकेपछि आयोजना गरिएको बधाई तथा शुभकामना कार्यक्रममा कार्यकारी निर्देशक शाक्यले विद्युत्को माग बढाउन औद्योगिक माग बढाउन आवश्यक रहेको बताए। प्राधिकरणले आगामी एक वर्षमा औद्योगिक क्षेत्रमा विद्युत्को माग एक हजार मेगावाट पुर्याउन अध्ययन सुरु गरेको जानकारी दिए। घरेलु ग्राहबाट मात्रै विद्युत् माग बढाएर कुल ऊर्जाको माग र उत्पादनलाई सन्तुलन गर्न सकिँदैन। यसका लागि औद्योगिक क्षेत्रमा विद्युत्को माग र खपत बढाउनुपर्ने हुन्छ। शाक्यले उपभोक्तालाई गुणस्तरीय विद्युत् आपूर्तिका लागि प्रसारण र वितरण लाइनको सुदृढीकरण तथा विस्तार र मुलुकभित्र खपत गरी बढी भएको विद्युत् बिक्रीका लागि बजार खोज्ने काम आफ्नो मुख्य प्राथमिकता रहेको बताए। आन्तरिक रूपमा विद्युत् माग बढाउनुसँगै विद्युत्को व्यापारका लागि बजार खोज्न पनि जरुरी देखिएको छ। सरकारको २०७३ देखि ८३ सम्म १० हजार मेगावाट विद्युत् उत्पादनको लक्ष्यलाई कार्यान्वयन गर्न प्रसारण तथा वितरण प्रणालीमा सुधारसँगै सांगठनिक संरचना पनि विस्तार गर्न आवश्यक रहेको शाक्यले आंैल्याए। अहिले चार सय केभीको ढल्केबर सबस्टेसन र २२० केभीको कुश्मा प्रसारण लाइन निर्माण सम्पन्न भई सञ्चालनमा आइसकको छ। योसँगै अहिले चार हजार सर्किट किलोमिटर प्रसारण लाइन सञ्चालनमा छ भने यो वर्ष तीन हजार सर्किट किलोमिटर प्रसारण लाइन निर्माणको चरणमा छ। प्राधिकरणका अनुसार ४५ सय सर्किट किलोमिटर अध्ययनको चरणमा छ। आगामी चार वर्षभित्रमा प्रतिव्यक्ति ऊर्जा खपत पाँच सय युनिट पुर्याउने, संस्थागत विकास योजनालाई अध्यावधिक गरी कार्यान्वयन गर्ने, निर्माणाधीन उत्पादन, प्रसारण र वितरणतर्फका आयोजनाको निर्माण सम्पन्न गर्ने र दूधकोसी, माथिल्लो अरुणजस्ता रूपान्तरणकारी आयोजनाको निर्माण अगाडि बढाइनेछ,उनले भने। विद्युत् चुहावट नियन्त्रण, विश्वसनीय विद्युत् वितरण प्रणालीका लागि प्रणालीको सुदृढीकरण तथा विस्तारका काम प्राथमिकताका साथ अगाडि बढ्नेछन्। प्राधिकरणका अनुसार विद्युत् चुहावट हाल करिब १८ प्रतिशत रहेको छ। चालू आर्थिक वर्षमा साढे १५ प्रतिशतमा पुर्याउने उल्लेख गरिएको छ। कार्यक्रममा अर्थ निर्देशनालयका उपकार्यकारी निर्देशक लेखनाथ कोइरालाले आन्तरिम रूपमा खपत गरेर बढी भएको विद्युत्को बिक्री व्यवस्थापन नै प्राधिकरणका लागि सबैभन्दा ठूलो चुनौती रहेको उल्लेख गरे। विश्वसनीय विद्युत् आपूर्ति, चुहावट नियन्त्रण, मुलुकलाई पूर्ण रूपमा विद्युतीकरण गर्नु पनि चुनौतीपूर्ण देखिएको छ,उनले भने। यस्ता चुनौतीको सामना गर्न कार्ययोजनाका साथ अघि बढ्नु पर्छ।"
मुहार फेर्दै मधेस,"जनकपुरधाम : ठूल्ठूला विकास र समृद्धिका योजनाहरूको पूर्णताले प्रदेश २ को अनुहार फेरिएको छ। कुनै बेला जीर्ण सडक, जर्जर विमानस्थल र अव्यवस्थित फोहोरले गर्दा निकै उपेक्षा खेपेको मधेस अहिले नयाँ अनुहारका साथ समृद्धिको बाटोमा लम्किएको छ। फेरिँदो मधेसको समृद्धिका लागि बहुप्रतीक्षित जनकपुरधामजयनगर रेलमार्ग निर्माण भई नयाँ रेल खरिद भइसकेको छ। जनकपुर विमानस्थलमा नमुना टर्मिनल भवनको पनि निर्माण सम्पन्न भइसकेको छ। त्यसैगरी हुलाकी राजमार्गसहित प्रदेशभित्र निर्माण भएका सडक संरचनाले जनजीवन सहज र सरल बनाउँदै गएको छ। विमानस्थलको नमुना टर्मिनल भवन धार्मिक तथा ऐतिहासिक रूपमा निकै प्रसिद्ध रहेको जनकपुर भ्रमणका लागि आउने पर्यटक तथा विशिष्ट व्यक्तिलाई पनि हवाईजहाजबाट ओर्लिनेबित्तिकै जर्जर टर्मिनल भवन देख्दा पट्यारलाग्दो हुन्थ्यो। तर, अहिले नवनिर्मित अत्याधुनिक टर्मिनल भवन आकर्षणको केन्द्र बनेको छ। ४२ करोड रुपैयाँको लागतमा चार रोपनी जग्गामा निर्माण गरिएको नयाँ टर्मिनल भवनबाट सेवा सञ्चालन हुँदा हवाई यात्रा अझ सुखद बन्न गएको जनकपुर विमानस्थलका प्रमुख किरण गौतम बताउँछन्। पहिला यात्रीहरूलाई बस्नसमेत राम्रो प्रबन्ध थिएन। ठाउँ अभावले गर्दा जेनतेन सेवा दिइन्थ्यो तर अहिले निकै सहज भएको छ। भवनमा हाल सात सय यात्रु एक पटक राखेर सेवा दिन मिल्ने व्यवस्था छ। यसैगरी सीसीटीभी, फायर अलार्म, सञ्चार सेवा, भीआईपी कक्ष र आमाबच्चा स्याहार कक्ष, धूमपान क्षेत्रको समेत बन्दोबस्त मिलाइएको छ, जनकपुर विमानस्थल टर्मिनल भवन निर्माण आयोजनाका प्रमुख नलविक्रम थापाले भने, उल्लिखित बजेटबाटै ३५ जना सुरक्षाकर्मीका लागि आवास गृह, ८० वटा कार र १५० वटा मोटरसाइकलको पार्किङस्थल, बगैंचा र अन्य संरचनाको पनि निर्माण गरिएको छ। २०६९ कात्तिकमा तत्कालीन पर्यटन तथा नागरिक उड्डयनमन्त्री पोष्टबहादुर बोगटीले पहिलो चरणमा १८ करोडको लागतमा निर्माणकार्यको शिलान्यास गरेका थिए। डेढ वर्षमै काम सक्ने गरी निर्माण कम्पनी पप्पु एन्ड एनके कन्स्ट्रक्सनलाई ठेक्का दिइएको थियो। तर, निर्माण कम्पनीले समयमा काम नगरी आलटाल गरेपछि ठेक्का तोरेर दोस्रो चरणमा थेगिन जाल्वा उमा एन्ड कम्पनी जेभीसँग सम्झौता गरी काम सम्पन्न गरिएको हो। पुरानो भवनमा ठाउँ अभावले एयरलाइन्सको काउन्टर राख्न पनि समस्या थियो, बुद्ध एयरलाइन्सका जनकपुर स्टेसन म्यानेजर विजय सिंहले भने, प्यासेन्जरलाई न्यूनतम सेवासुविधा दिन पनि गाह्रै थियो तर अब नयाँ भवन भएपछि सेवा विस्तारको अवसर पनि विमान कम्पनीहरूले पाउनेछन्। जनकपुरमा कार्यालय राख्न खोज्ने विमान कम्पनीहरूलाई पनि अब सेवा विस्तारको अवसर मिल्ने सिंह बताउँछन्। हाल यहाँबाट बुद्ध एयरलाइन्सको ३ वटा, यती एयरलाइन्सको १ र श्री एयरलाइन्सको १ गरी पाँचवटा विमानले सेवा दिँदै आएका छन्। रेल पनि आयो समृद्धि र विकासको अर्को संवाहकका रूपमा नेपालकै एकमात्र जनकपुरजयनगर रेल सेवा पनि प्रदेश २ मा सञ्चालनको अन्तिम अवस्थामा छ। रेल सेवा बन्द भएको झन्डै ६ वर्षपछि पुरानो न्यारो गेज ट्र्याक विस्थापित गरेर ब्रोडगेज ट्र्याकमा आधुनिक रेल सञ्चालन गर्ने योजनाअनुरूप नयाँ रेल खरिद भई जनकपुर आइसकेको छ। रेल्वे विभाग नेपालले जनकपुरजयनगर रेल्वे सेवा सञ्चालन गर्न ४ वटा इन्जिन र २ सेट बोगी भारतको मद्रासबाट बनाएर हाजिपुरजयनगर हुँदै नेपाल ल्याइएको हो। नेपालको राष्ट्रिय झन्डामा अंकित रङमा तयार पारिएका दुवै रेल सेट हाल इनरुवामा छन्। कुर्थाजनकपुरधामजयनगरसम्म रेल सञ्चालनका लागि १ अर्बको लागतमा भारतको मद्रासस्थित इन्टिग्रल कोक्स नामक कम्पनीसँग रेल्वे विभागले सम्झौता गरेको थियो। एक पटकमा १३ सय यात्रु अटाउने क्षमता रहेको रेल सञ्चालनले यस क्षेत्रको व्यापारिक र पर्यटकीय क्षेत्रमा ठूलो योगदान दिने उद्योग वाणिज्य महासंघका प्रदेश २ अध्यक्ष शिवशंकर साह हीरा बताउँछन्। जयनगरदेखि बर्दिबाससम्म ६९ किमि रेलमार्गमा ८ स्टेसन र ६ हल्ट गरी १४ विश्रामस्थल तोकिएको छ। विभागको साइट कार्यालय जनकपुरका अनुसार जयनगर, खजुरी, इनरुवा, खजुरी, वैदेही, कुर्था, महोत्तरीको खुट्टापिराढी र बर्दिबास गरी आठ स्टेसन छन्। महिनाथपुर, देउरी परवाहा, जनकपुर, महोत्तरीको लोहारपट्टी, सिंग्याही र रामनगर गरी ६ स्थानमा हल्ट छ।स्टेसनमा बढी र हल्टमा थोरै समयका लागि रेल रोकिनेछ। हल्टमा थोरै समयका लागि गाडी रेल रोकिने भएकाले सिंगल लाइनको लिक छ। जयनगरमा चार लाइन, इनरुवामा पाँच लाइन, खजुरीमा तीन लाइन, कुर्थामा पाँच लाइन, वैदहीमा तीन लाइन र जनकपुरमा एक लाइन छ। नेपालमा ब्रिटिसभारत सरकारले सन १९२७ मा निर्माण गरेको अमलेखगन्जरक्सौल ३९ किलोमिटर र सन् १९३७ मा निर्माण गरेको जनकपुरजयनगर ४५ किलोमिटर रेल निर्माण गरिएको थियो। तर, पछि जनकपुरजयनगर रेल्वेलाई महोत्तरीको विजलपुरासम्म विस्तार गरियो। विस्तारको केही दिन नवित्दै जनकपुरबिजलपुर २२ किलोमिटर खण्डको पुल बगाएपछि सेवा अवरुद्ध भएको थियो। त्यसपछि जनकपुरजयनगरमा सीमित भएको रेल सेवा अहिले आएर महोत्तरीको बर्दिबाससम्म विस्तार गरिँदै छ। यता जयनगरजनकपुरबर्दिबास खण्डको रेल्वे लिक तयार गर्ने काम पनि तीव्र गतिमा हुँदै छ। पहिलो खण्डको ३४ किलोमिटर रेलमार्ग निर्माण सम्पन्न भइसकेपछि कुर्था बिजलपुरासम्मको १७ किलोमिटरको दोस्रो खण्डको काम अन्तिम चरणमा पुगेको छ। बिजलपुरा बर्दिबासको तेस्रो खण्डको १८ किलोमिटरमा मुआब्जाको विवादले काम हुनै सकेको छैन। गाउँगाउँमा पक्की सडकमधेसका गाउँगाउँमा अहिले पक्की सडक निर्माण भएको छ। वर्षामा हिलाम्य र सुक्खामा धुलाम्य रहने हुलाकी राजमार्ग अहिले चिल्लो पक्की बनेको छ। हुलाकी राजमार्ग निर्देशनालय योजना कार्यालय जनकपुरधामबाट १० अर्ब लागतका २३ योजना सञ्चालित छन्। यस कार्यालयअन्तर्गत पर्ने ४ जिल्ला सिरहा, धनुषा, महोत्तरी र सर्लाहीमा २३४६८ किलोमिटर सडक निर्माण चरणमा छ। त्यसमध्ये ११६८९ किलोमिटर कालोपत्रे, भइसकेको जनकपुर कार्यालयका सूचना अधिकारी इन्जिनियर बेचन भण्डारी बताउँछन्। हुलाकी राजमार्गको काम धमाधम भइरहेको छ। अहिले सर्लाही जिल्लाअन्तर्गत पर्ने नयाँ रोडबरहथवामधुवनी सडकखण्ड २६ किलोमिटरको २ वटा प्याकेज फाइनल अवस्थामा छन्, इन्जिनियर भण्डारी भन्छन्, चालु आर्थिक वर्षमै १३८४ किलोमिटर सडक कालोपत्रे सम्पन्न गरेका छौं। बाँकी काम पनि तीव्र गतिमा भइरहेको छ। हाल ४ जिल्लाको सडकखण्डमा १२ वटा पुल निर्माणाधीन छन्। चालु वर्षमा ८ वटा पुल निर्माणको काम सम्पन्न हुनेछ। यद्यपि, २०६८ सालमा सुरु भएका हुलाकी सडकका योजना २०७७ सालसम्म आइपुग्दा पनि अधुरै छन्। लकडाउनका कारण काम प्रभावित भएको आयोजनाका कर्मचारी बताउँछन्। काम नगर्ने निर्माण कम्पनीलाई कालो सूचीमा राखेर कारबाही गर्नुको सट्टा पटकपटक म्याद थपिएको छ। ठेक्का लिएर भाग्ने प्रवृत्तिका कारण काम अलपत्र छ। मुख्य ठेकेदारले अरूलाई पेटी कन्ट्र्याकमा ठेक्का दिने गरेका छन्। स्थानीय ठेकेदारले पनि काम नगरी योजनालाई कमाई खाने भाँडो बनाएका छन्। ठेक्का तोड्ने चेतावनी दिएपछि मात, बल्ल काम गर्न चासो दिने गरेको देखिन्छ।"
भागरथी हत्या प्रकरण : विद्यार्थी त्रासमा,"बैतडी : बैतडीको दोगडाकेदार गाउँपालिका७ भाडिपुछडकी चाँदनी भट्ट साथी भागरथीको हत्यापछि धेरै दिन विद्यालय गइनन्। उनी, भागरथीले पढ्ने सनातन धर्म माविको कक्षा १२ की छात्रा हुन्। भागरथीले व्यवस्थापन विषयकी छात्रा थिइन्। चाँदनीले स्वास्थ्य विषय लिएकी छिन्। अनिवार्य भएकाले अंग्रेजी बाहेकको कक्षामा भेट हुन्थेन, स्कुल लाग्नु र छुट्ने बेला मात्रै भेट हुन्थ्यो, चाँदनीले भनिन्, त्यो दिन (भागरथीको हत्या भएको दिन) बिहान स्कुलमा हेलोहाय मात्रै भयो। एउटै विद्यालयकी छात्रा भागरथीको हत्या भएपछि चाँदनी जस्तै अन्य छात्रा विद्यालय गएका छैनन्। सो घटनापछि धेरै छात्रा त्रासमा छन्। दोगडा केदार गाउँपालिका७ इस्लेककी पूजा भट्टले भनिन्, विद्यालयबाट घर आउने बाटोमै त्यस्तो बीभत्स घटना देखियो, अहिले पनि डर लागिरहेको छ। उनी पनि सोही विद्यालयको कक्षा १२ की छात्रा हुन्। सनातन धर्म मावि दोगडाकेदार गाउँपालिका३ खोचलेकमा पर्छ। सो विद्यालय जान चडेपानी गाउँबाट एक घण्टाभन्दा बढी लाग्छ। चडेपानी ठूलो गाउँ हो। त्यहाँ ससाना बस्ती छन्। पोडाडा, पासिमबाटा, तल्लो र मल्लो बर्तोली, तल्लो र मल्लो कोडा, इस्लेक, कतोला, बगौरा, पौडा, कटौजाडी चडेपानी भित्रका ससाना बस्ती हुन्। यी बस्तीका बालबालिका चडेपानीको भूमिराज माविमा कक्षा १० सम्म पढेर माथिल्लो कक्षाका लागि सनातन धर्म माविमा जाने गर्छन्। चडेपानीका १२ जना सनातन धर्म माविमा अध्ययनरत छन्। तीमध्ये ५ जना छात्रा छन्। घर नजिकै मेलापात गर्ने वनमा यस्तो घटना भएपछि, अझ त्रास भएको छ, चाँदनीले भनिन्। भागरथीको हत्या भएको स्थान चाँदनीको घरबाट करिब पाँच सय मिटरको दूरीमा छ। त्यो क्षेत्र पूजा र भागरथीले बाख्रा चराउन, घाँसपात काट्ने र दाउरा ल्याउने वन हो। यसअघि यस्तो घटना भएको थिएन। एक्लै पनि विद्यालय जाने र आउने गरिन्थ्यो। तर अहिले एक्लै जान डर लाग्छ, पूजाले भनिन्, वनमा पनि वस्तुभाउ चराउन गइन्थ्यो, अहिले त्यो घटनाले निकै डर लागेको छ। शुक्रबार लोसार र शनिबार सार्वजनिक बिदा भएपछि सनातन मावि आइतबार खुल्यो। चडेपानीका सबै विद्यार्थी पासिमबाटामा भेला भएर मात्रै विद्यालय पुगे। विद्यालय जानुअघि हामी सबै भेला भयौं, अझ दोगडाकेदार गाउँपालिकाका कृषि जेटीए भानदेव भट्टलाई पनि पर्खियौं, अनि समूहमा विद्यालय गयौं र समूहमै घर पनि फर्कियौं, चाँदनीले भनिन्। सनातन धर्म माविबाट पाँच मिनेट हिँडेपछि, खोचलेक बजार आउँछ। खोचलेक बजारको केही तल दोगडाकेदार गाउँपालिकाको केन्द्र पनि छ। बैंक तथा वित्तीय संस्था भएकाले बजारमा चहलपहल हुने गर्छ। त्यसपछि भीरकट्या भन्ने डाँडो भएर सिल्ल गाउँ हुँदै लवलेक वनमा पुगिन्छ। खोचलेक बजारबाट लवलेक वनको दूरी झन्डै एक किलोमिटर छ। करिब दुई किलोमिटरको वन क्षेत्र सकिनेबित्तिकै पासिमबाटा भन्ने गाउँ सुरु हुन्छ। पासिमबाटा भन्ने स्थानबाट चार सय मिटरको दूरीमा भागरथीको हत्या भएको हो। सुरुका दिनमा डरत्रासले गर्दा छोराछोरीलाई विद्यालय नपठाइएको चाँदनीका बुवा नवराज भट्टले बताए। आफ्नै गाउँमा कक्षा १० सम्म मात्रै पढाइ हुने भएकाले छोराछोरीलाई टाढाको विद्यालय पठाउनुपर्ने बाध्यता रहेको उनको भनाइ छ। विद्यालय जान जंगलको बाटो हिँड्नुपर्ने भएकाले धेरै अभिभावकले कक्षा १० पास गएपछि छोरीको बिहे गरिदिन्छन्। चडेपानी गाउँको भूमिराज विद्यालय २०३९ मा कक्षा ३ सम्म मात्रै पठनपाठन हुन्थ्यो। त्यहाँ २०५० मा कक्षा ५ सम्म, २०५१ सालमा निमावि र २०६४ सालदेखि ९ कक्षाको पढाइ हुन थालेको हो। २०७० पछि मात्रै बालिका खोचलेकको विद्यालय जान थालेका हुन्। भूमिराज विद्यालयका शिक्षक महेशशरण भट्टका अनुसार कक्षा ९ र १० को पढाइ दुई जना राहत शिक्षकले धानेका छन्।"
ललिता निवास जग्गा प्रकरण : सर्वोच्चले माग्यो नेपाल र भट्टराईबारे निर्णय,"काठमाडौं : सर्वोच्च अदालतले बालुवाटारस्थित ललिता निवासको जग्गा अतिक्रमण प्रकरणमा तत्कालीन प्रधानमन्त्रीद्वय माधवकुमार नेपाल र डा बाबुराम भट्टराईका विषयमा भएको निर्णय फाइल झिकाएको छ। अख्तियार दुरुपयोग अनुसन्धान आयोगले अब जग्गा किर्ते विवादमा प्रमाण बुझ्ने प्रयोजनका लागि निर्णय फाइल सर्वोच्चमा पेस गर्नुपर्नेछ। अख्तियारले फाइल पठाएपछि तत्कालीन प्रधानमन्त्रीद्वय नेपाल र डा भट्टराईलगायत सार्वजनिक पदाधिकारीलाई भ्रष्टाचार मुद्दा चलाउन सकिने वा नसकिने विषयको टुंगो लाग्नेछ। सर्वोच्चका न्यायाधीशद्वय डाआन्दनमोहन भट्टराई र हरिप्रसाद फुयाँलको संयुक्त इजलासले आइतबार अख्तियारसँग प्रमाण बुझ्ने आदेश दिएको हो। ललिता निवासको १ सय १३ रोपनी सरकारी जग्गा व्यक्तिका नाममा दर्ता प्रकरणमा अख्तियारले १ सय ७५ जनाविरुद्ध विशेष अदालतमा मुद्दा चलाएको थियो। त्यसमा पूर्वउपप्रधानमन्त्री विजयकुमार गच्छदारसहित तत्कालीन तीन मन्त्री, सचिव, व्यापारी, जग्गा खरिदबिक्रीकर्ता कर्मचारीसमेत प्रतिवादी बनाइएका छन्। उनीहरूलाई किर्ते गरी सरकारी जग्गा व्यक्तिका नाममा दर्ता गरेको अभियोग लगाइएको छ। तर, उक्त प्रकरणमा जोडिएका तत्कालीन सरकार प्रमुख नेपाल र डा भट्टराईलगायत कतिपय व्यक्तिलाई अख्तियारले उन्मुक्ति दिएको दाबीसहित वरिष्ठ अधिवक्ता बालकृष्ण न्यौपानेले रिट दायर गरेका थिए। वरिष्ठ अधिवक्ता न्यौपानेले मन्त्रिपरिषद्का सबै निर्णय नीतिगत हुन नसक्ने दाबी गरेका थिए। सर्वोच्चमा सुनुवाइपछि छानबिनको निर्णय फाइल झिकाउने आदेश भएको छ। पूर्वप्रधानमन्त्रीहरू डा बाबुराम र माधवकुमार नेपाललाई पनि विपक्षी बनाएर रिट दर्ता भएको हो, न्यौपानेले अन्नपूर्ण पोस्ट्सँग भने, लिखित आदेश प्राप्त भएको छैन। अख्तियारको निर्णय फाइल माग गरेको भन्ने जानकारीमा आएको छ। नेपाल २०६६ र डा भट्टराई २०६९ मा प्रधानमन्त्री भएका थिए। अख्तियारले निर्णयसहित प्रमाण पेस गरेपछि सर्वोच्चमा फेरि सुनुवाइ हुनेछ। सर्वोच्चले अख्तियारसहित विशेष सरकारी वकिलको कार्यालयलाई पनि आदेश दिएको छ। ललिता निवासको जग्गासम्बन्धी मुद्दा विशेषमा विचाराधीन छ। अख्तियारले विशेषमा दर्ता गरेको आरोपपत्रमा सरकारबाट भएका नीतिगत निर्णयमा मुद्दा चलाउन नसक्ने दाबी लिएको छ। अख्तियारले ०७६ माघ २२ गते आरोपपत्र दर्ता गरेको थियो। न्यौपानेले ०७६ माघ २९ गते नै सर्वोच्चमा रिट दिएका थिए। कहाँ थियो संलग्नता ?अख्तियार दुरुपयोग अनुसन्धान आयोगले बालुवाटारस्थित ललिता निवासको सरकारी जग्गा अतिक्रमण प्रकरणमा २०७६ माघ २२ गते १ सय ७५ जनाविरुद्ध विशेष अदालतमा मुद्दा चलाएको थियो। तर, मन्त्रिपरिषदबाट भएका नीतिगत निर्णय आफ्नो क्षेत्राधिकारभित्र नपर्ने भन्दै अख्तियारले तत्कालीन प्रधानमन्त्रीद्वय माधवकुमार नेपाल र डा बाबुराम भट्टराईलाई प्रतिवादी बनाएको थिएन। नेपाल र डा भट्टराईको बयान लिएर अनुसन्धानको दायरामा भने ल्याइएको थियो। सरकार प्रमुखले गरेका नीतिगत निर्णयमा मुद्दा चलाउन सक्ने अधिकार नभएको अख्तियारको आरोपपत्रमा उल्लेख छ। ललिता निवास क्याम्पभित्रको सरकारी जग्गा सम्बन्धमा विभिन्न मन्त्रालय र कार्यालयबाट विभिन्न मितिमा भएका गैरकानुनी कार्यलाई वैधानिकता दिलाउने र सरकारी जग्गामा अनधिकृत व्यक्तिका हक र स्वामित्व स्थापित गराउने गरी सम्बन्धित मन्त्रालयको प्रस्तावअनुरूप मन्त्रिपरिषदबाट ०६६१२२९, ०६७०१३१, ०६७०४२८ र ०६९०६१८ मा भएका निर्णय मन्त्रिपरिषदबाट सामूहिक रूपमा गरेका नीतिगत निर्णय आयोगको अनुसन्धानको क्षेत्राधिकारभित्र पर्ने नदेखिएको हुँदा तत्कालीन प्रधानमन्त्रीद्वय नेपाल र डा भट्टराईको हकमा बयान भए पनि निजहरूको हकमा केही गरिरहनुपरेन भनी आयोगबाट निर्णय भएको व्यहोरा अनुरोध छ, आरोपपत्रमा लेखिएको छ। नेपाल प्रधानमन्त्री हुँदा ०६६ चैत २९ गते ललिता निवासको जग्गामा विशिष्ट व्यक्तिको निवास विस्तार गर्ने निर्णय भयो। सरकारअन्तर्गतको समरजंग कम्पनीका नाममा मोही जनिएको ललिता निवासको जम्मा क्षेत्रफल यकिन गरी सोमा मोही भाग कट्टा गरी बाँकी रहने क्षेत्रफल एवं साविक बाटो तथा राजकुलो यकिन गरी १४ रोपनी १० आना ३ पैसा २५ दाममा विशिष्ट व्यक्तिको निवास विस्तार गर्ने निर्णय गरिएको थियो। सरकारका नाममा रहेको जग्गामा मोहियानी हक प्राप्त हुने कानुनी आधार नरहँदा नरहँदै ड्राइभर भाइचालगायत ५८ जना नक्कली मोही खडा गराई सरकारी जग्गा व्यक्तिको नाममा कायम गरिएको थियो। तत्कालीन भौतिक योजना तथा निर्माण मन्त्रालयले पेस गरेको प्रस्तावबमोजिम मन्त्रिपरिषद्ले ०६६ चैत २९ मा गरेको निर्णयमा विशिष्ट व्यक्तिको निवास विस्तार गर्ने क्रममा मोहीको हिस्सामा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने निर्णय भएको थियो। उक्त निर्णय कार्यान्वयन गर्नेगराउने क्रममा भौतिक योजनाले पेस गरेको प्रस्तावमा नेपालकै पालामा ०६७ वैशाख ३१ मा अर्को निर्णय भएको देखिन्छ। मन्त्रालय र अन्तर्गतका कार्यालयबाट टिप्पणी उठान भई सोहीबमोजिम प्रस्ताव तयार गरी मन्त्रिपरिषद्मा पेस भएको र प्रस्तावबमोजिम नै नेपालकै पालामा ०६७ साउन २८ गते निर्णय भई नापी र मालपोत कार्यालय डिल्लीबजारले मोही कायम गरेको थियो। तत्कालीन भूमिसुधार मन्त्रालयले गर्नुपर्ने काम भौतिक योजनाले गरेको छानबिनले देखाएको थियो। नेपालको पालामा भएका तीनवटै निर्णय भएका प्रस्ताव ऐन, कानुन प्रतिकूल हुने गरी आफ्नो पद र कार्यालयको क्षेत्राधिकार नाघी गैरकानुनी रूपमा गरेको देखिएको अख्तियारको आरोपपत्र र पूर्वसचिव शारदाप्रसाद त्रिताल नेतृत्वको छानबिन समितिको प्रतिवेदनमा उल्लेख छ। मन्त्रिपरिषदबाट भएका ती निर्णयलाई औचित्यपूर्ण हो भन्न सक्ने अवस्था तथ्य र प्रमाणले नदेखिएको उल्लेख छ । डा भट्टराई प्रधानमन्त्री हुँदा ०६९०६१८ गते पशुपति टिकिन्छा गुठीका नाममा जग्गा कायम गर्ने निर्णय भएको थियो। ३ रोपनी १२ आनामा कतै अस्तित्वमा नदेखिएको टिकिन्छा गुठी कायम गरी अनधिकृत रूपमा मोही कायम गर्ने निर्णय डा भट्टराईको पालामा भएको देखिन्छ। कानुनी व्यवस्थाको बर्खिलाप हुने गरी सरकारी सार्वजनिक सम्पत्तिको मस्यौट हुने गरी बदनियतपूर्ण निर्णय गरे, गराएको देखिएको त्रितालको प्रतिवेदन र अख्तियारको आरोपपत्रमा उल्लेख छ। अख्तियारले ललिता निवास प्रकरणमा पूर्वउपप्रधानमन्त्री विजयकुमार गच्छदारसहित १ सय १० विरुद्ध भ्रष्टाचार र ६५ जनाविरुद्ध जग्गा फिर्ता गर्ने प्रयोजनका लागि मुद्दा चलाएको थियो। ललिता निवासको २ सय ९९ रोपनीमध्ये १ सय ३६ रोपनी जग्गा अतिक्रमण गरी व्यक्तिका नाममा दर्ता गरेको छानबिनले देखाएको छ।"
राजधानीस्थलमै मनाइयो लुम्बिनी प्रदेशको स्थापना दिवस,"दाङ : लुम्बिनी प्रदेश स्थापना दिवस प्रदेश राजधानी घोषणा गरिएको राप्ती भ्यालीमा मनाइएको छ। प्रदेश राजधानी तोकिएसँगै प्रदेशले आफ्नो स्थापना दिवस औपचारिक रुपमा राजधानी स्थल राप्तीमा मनाएको हो। यस अघिका स्थापना दिवसहरु बुटवलमा मनाइँदै आइएको थियो। प्रदेश स्थापना दिवसको अवसरमा थारु, मगर र अन्य संस्कृतिसंग जोडिएका झाँकी प्रस्तुत गरिएको थियो। यस्तै प्रदेश सरकारले स्थापना दिवसको अवसरमा फागुन ३ गते सोमबार सार्वजनिक बिदासमेत दिएको थियो। प्रदेश स्थापना दिवसमा मुल समारोह राप्ती उपत्यका देउखुरीमा राखेर राजधानी कार्यान्वयनको लागि प्रदेश सरकारले अनुकरणीय कार्य गरेको राप्ती गाउँपालिकाका अध्यक्ष नुमानन्द सुवेदीले बताए। हामी खुसिले हर्षित भएका छौं। अब जनसरोकारका कार्यालय पनि बिस्तारै आउने आशा गरेका छौं सुवेदीले भनेअब राजधानी व्यवस्थापनको कामले गति लिने आशा गरेका छौं। ५८ जना विभिन्न पदकबाट विभुषितप्रदेश स्थापना दिवसको अवसरमा प्रदेश सरकारले असोज ३ गते घोषणा गरेको विभिन्न पदकबाट ५८ जनालाई विभुषित गरिएको छ। बुद्ध शान्ति पदकबाट आचार्य डाक्टर भिक्षु अमृतानन्दलाई मरणोपरान्त विभुषित गरिएको छ। प्रदेश प्रमुख जनसेवा पदकबाट गुम्राह थारुलाई मरणोपरान्त विभुषित गरिएको छ। यस्तै प्रदेश प्रमुख जसेवा पदकबाट खगुलाल गुरुङ, तेजमान घर्ती (मरणोपरान्त), धनमाया श्रेष्ठ (मरणोपरान्त), केवल गाहामगर (मरणोपरान्त), कृष्ण थारु (बेपत्ता) पदकबाट विभूषित गरिएको छ। मुख्यमन्त्री प्रज्ज्वलदीप पदकबाट दाङका माणिकलाल गौतमलाई प्रदान गरिएको छ। यस्तै सोही पदकबाट चिनियालाल बज्राचार्य, दयाराज बस्याल(मरणोपरान्त), मनोज चौधरी (घाईते)लाई विभूषित गरिएको छ। प्रदेश सेवा समर्पण पदकबाट डाक्टर राजेन्द्रप्रसाद खनाल, डाक्टर सुमित प्रजापती, उत्तम पच्या, बसुन्धरा ज्ञवाली गौतम, ध्रुब धिताल, विमला रोका श्रेष्ठ, सुमितकुमार ग्रहरी, विष्णु आचार्य, प्रेमबहादुर गौतम, लक्ष्मण पन्थी, आयुस्मा अर्याल, योगेन्द्रनाथ उपाध्याय, अभयकुमरा झालाई विभूषित गरिएको छ। यस्तै उजिरसिंह दिप पदकबाट डिलबहादुर सिंजाली मगर, फुलेराम थारु, प्रभु सुनार, समाजसेवी श्री पदकबाट माधव अधिकारी, अर्जुन ज्ञवाली, रोमहर्ष धिताल, डाक्टर चित्रप्रसाल वाग्ले (मरणोपरान्त), खिमलाल पोख्रेल, विनय पोख्रेल, पवित्रा पौडेल, प्रभा पौडेल, सरिता खनाल, आशा अपांग केन्द्रलाई विभुषण गरिएको छ। यस्तै प्रदेश रत्नपदकबाट लोकेन्द्र विष्ट मगरलाई विभुषण गरिएको छ। तर, विष्ट कार्यक्रममा भने सहभागि भएनन्। प्रदेश रत्न पदकबाट लक्ष्मीप्रसाद पुन, अर्घाखाँची सिमेन्ट प्रालि, सगुन कन्स्ट्रक्सन, मार्सल रोका, भोजराज रेग्मी, पुरमल बस्नेतलाई विभूषित गरिएको छ। पुजा श्री पदकबाट सिद्धार्थ विजनेश गु्रप अप हस्पिटालिटी, बुलबुले थारु पाहुना घर, जैविक होमस्टे डल्लालाई विभूषित गरिएको छ। प्रदेश प्रज्ञा पदकबाट नारायण सिंह गुरुङ, धवल पुस्तकालयलाई विभूषित गरिएको छ। प्रजापती गौतमी पदकबाट चुन्नुमायाँ गुरुङ(मरणोपरान्त), पूर्णमाया महर्जन, रितासेन ओली, त्रिवेणी रोल्पाली ढाका बुनाई उद्योगलाई विभूषित गरिएको छ। दङ्गीशरण बलिहाङ्ग पदकबाट बुदराना(लोकबहादुर राना मगर), श्यामनन्द सिंह, गोरन चौधरी(मरणोपरान्त), मोहम्मद ईलिहात खाँलाई विभूषित गरिएको छ। राजधानी व्यवस्थापन कार्यालय स्थापना सोमबार राप्ती प्राविधिक शिक्षालयमा राजधानी व्यवस्थापन कार्यालयको स्थापना गरिएको छ। कार्यालय स्थापनासँगै यससँग सम्बन्धित कामसमेत सुरु गरिएको छ। यस अघि देउखुरीको विजौरीमा पूर्वाधार विकास प्राधिकरणको कार्यालय स्थापना भइसकेको थियो। मुख्यमन्त्री पोख्रेलले राजधानी व्यवस्थापन कार्यालयको उद्घाटन गरेका थिइ। तपाईँ राजधानीबासिबाट राजधानी कस्तो बनाउने भन्ने बिषयमा रचनात्मक सुझाव चाहन्छौं मुख्यमन्त्री पोख्रेलले भनेतपाईंहरुका महत्वपूर्ण सुझावलाई समेत हामीले राजधानीको गुरुयोजनामा समेट्छौं। पहिलो चरणमा राजधानी क्षेत्रमा प्रदेश सरकार तथा प्रदेश सभा अन्तरगतका प्रशासनीक कार्यालयहरुको पूर्वाधार बनाइने छ। अबको दुई वर्षभित्र यी संरचना बनाउने र प्रदेश सभा सदस्यको चुनाव अघि राजधानीसँग जोडिएका प्रशासनीक कार्यालयहरु राजधानी क्षेत्रमा स्थापना गरिने सरकारले योजना बनाएको छ। राप्ती प्राविधिक शिक्षालयलाई गोवरडिहामा स्थानान्तरण गरिएको र त्यहाँ नमुना शिक्षालयको रुपमा अघि बढाइने मुख्यमन्त्री पोख्रेलले बताए। प्रदेश प्रमुख धर्मनाथ यादवको प्रमुख आतिथ्यतामा भएको कार्यक्रममा आन्तरिक मामिला तथा कानुनमन्त्री कुलप्रसाद केसीले संघियता कार्यान्वयनको पहिलो अध्याय प्रदेशको राजधानी र नामको टुंगो लगाएर सुरु भएको बताए।"
संविधानमा प्रतिनिधिसभा विघटन गर्ने व्यवस्था छैन,"काठमाडौं : प्रतिनिधिसभा विघटन विरुद्ध दायर भएका १३ रिट निवेदकका पक्षबाट जवाफी बहस सकिएको छ। रिट निवेदकबाट जवाफी बहसमा वरिष्ठ अधिवक्ता शम्भु थापाले नेपालको संविधानले प्रतिनिधिसभा विघटन गर्न विशेष अधिकार प्रधानमन्त्रीलाई नदिएको तर्क पेश गरे। 'फैसला न्यायाधीशज्यूहरुको कन्भेन्सको कुरा हो, संविधनमा जे लेखिएको छ, फैसला त्यही नै हो', उनले भने। वरिष्ठ अधिवक्ताद्वयले रमणकुमार श्रेष्ठ र मुक्ति प्रधानले नेपालको संविधानमा प्रतिनिधिसभा विघटन गर्ने व्यवस्था नभएको जिकिर दोहोर्याए। अधिवक्ता टीकाराम भट्टराईले संविधानले निर्वाचनको परिकल्पना नगरेको र निर्वाचन हुन नसक्ने जिकिर गरे। अधिवक्ताहरु गोविन्द शर्मा बन्दी, सन्तोष भण्डारी, सरोजराज घिमिरेलगायत पाँच वर्षका लागि बनेको सरकार भएको हुँदा अदालतले प्रतिनिधिसभा पुनःस्थापन गर्नुपर्ने माग गरे। यसअघि, सरकारी पक्ष, सभामुख र प्रधानमन्त्री केपी शर्मा ओलीका निजी कानून व्यवसायीले बहस गरिसकेका छन्। जवाफी बहस सकिएसँगै मङ्गलबारबाट अदालतका सहयोगी (एमिकस क्युरी)को बहस शुरु हुनेछ। एमिकस क्युरीको बहसपछि निर्णय आउने छ। एमिकस क्युरीमा वरिष्ठ अधिवक्ता बद्रीबहादुर कार्की, सतिशकृष्ण खरेल, विजयकान्त मैनाली, पूर्णमान शाक्य र गीता पाठक रहेका छन्। उनले उक्त विषयमा अदालतलाई न्याय सम्पादनमा सहयोग पुग्ने उद्देश्यका साथ स्वतन्त्र विचार दिनेछन्।"
शिक्षक हत्या प्रकरण: विप्लव र प्रकाण्डसहित ४२ जनाविरुद्ध कर्तव्य ज्यान मुद्दा,"विराटनगर: मोरङको मिक्लाजुङका शिक्षक राजेन्द्र श्रेष्ठको प्रतिबन्धित नेपाल कम्युनिस्ट पार्टी (विप्लव) समूहद्धारा हत्या गरिएको दुई महिना पछि नेता नेत्रविक्रम चन्द (विप्लव) र प्रवक्ता खड्गप्रसाद विश्वकर्मा प्रकाण्डसहित ४२ जनाविरुद्ध मुद्दा दायर भएको छ । सोमबार मोरङ जिल्ला अदालतमा उनिहरुविरुद्ध अपहरण तथा कर्तव्य ज्यान मुद्दा दायर भएको हो । मिक्लाजुङ गाउँपालिका१ को सरस्वती आधरभूत विद्यालयका प्रधानाध्यापक ५३ वर्षीय श्रेष्ठको चन्दा नदिएको निहुँमा विप्लव समूहका छ जना कार्यकर्ताले श्रेष्ठलाई घरबाट नै उठाएर जंगलमा लगेर मङ्सिर २३ गते हत्या गरेका थिए । अदालतका सूचना अधिकारी राजेन्द्रप्रसाद धमलाका अनुसार प्रहरीले अनुसन्धान पश्चात ४२ जनालाई प्रतिवादी बनाएर जिल्ला सरकारी वकिलको कार्यालयमा मुद्दा विवरण पेश गरेको थियो । सो मुद्दा सोमबार जिल्ला अदालतमा दर्ता भएको हो । शिक्षक हत्या आरोपमा विप्लव समूहका मोरङ इन्चार्ज डीबी सिलवाल भनिने धनबहादुर विकलाई पक्राउ गरेको थियो । संखुवासभा मादी नगरपालिका ४ का ३५ वर्षीय धनबहादुर विक, कपिलवस्तु शिवराज नगरपालिका९ का ५३ वर्षीय विप्लव भनिने नेत्रविक्रम चन्द, रोल्पा थवाङ गाउँपालिका१ का ५२ वर्षीय विशम भन्ने सन्तोष बूढामगर, कालिकोटका नरहरीनाथ गाउँपालिका६ का ५२ वर्षीय खड्गबहादुर विश्वकर्मा (प्रकाण्ड), जाजरकोटका ४२ वर्षीय दीपक चलाउनेविरुद्ध अपहरण र कर्तव्य ज्यान मुद्दा दर्ता गरिएको छ । त्यस्तै मोरङ केराबारी गाउँपालिका६ का ४५ वर्षीय प्रताप भन्ने थमनसिंह राई, खोटाङ साकेला गाउँपालिका१ का ४१ वर्षीय शैलेस भनिने चन्द्रबहादुर बुढाथोकी, झापा गौरीगञ्ज१ का २६ वर्षीय सञ्जय राई, भोजपुर षडानन्द नगरपालिका२ का ४६ वर्षीय विवश भन्ने पुष्पलाल चौलागाई, धनकुटा सहिदभूमि गाउँपालिका१ का ३३ वर्षीय दर्शन भन्ने नवीन राई, धनकुटा पाख्रीबास नगरपालिका२ का २६ वर्षीय दर्शन थापा भन्ने विशाल मगर, काभ्रेपलाञ्चोक चौरीदेउराली गाउँपालिका५ का ५४ वर्षीय आकाश भन्ने माधव गौतम, सङ्खुवासभा चैनपुर४ मैदानेका ३० वर्षीय उत्तरकुमार राई भन्ने युवराज राई, भोजपुर ट्याम्केमयुम७ का ४१ वर्षीय भीम भन्ने कुमार राईविरुद्ध अपहरण तथा कर्तव्य ज्यान मुद्दा दर्ता भएको छ । यस्तै खोटाङ दिप्रुङचुइचुम्मा गाउँपालिका७ का ४३ वर्षीय सञ्जीव मगर, सोलुखुम्बु महाकुलुङ १ गाईखर्कका ३६ वर्षीय ङवाङनुरु भन्ने पेम्बा शेर्पा ओखलढुङ्गा लिखु ७ का ३१ वर्षीय अमृत सागर भन्ने योगेन्द्र बस्नेत, गोर्खाको अजिरकोट गाउँपालिका३ का ४१ वर्षीय शिलु भन्ने उमा भुजेल, झापा दमक२ का ३० वर्षीय सुमनसिंह पौडेल, सोलुखुम्बु सोताङ१ का ३५ वर्षीय बालकुमार राई भन्ने राकेश राई, भोजपुर रामप्रसादराई गाउँपालिका४ दलेगाउँका २५ वर्षीय चाम्स भन्ने मिलन राई, सङ्खुवासभा चैनपुर ४ मैदानेका २२ वर्षीय नाती भन्ने बासन राई, ताप्लेजुङ मिक्वाखोला गाउँपालिका४ का २२ वर्षीय अखिल भन्ने मनोज भुजेल, ताप्लेजुङ्ग मिक्वाखोला१ का २३ वर्षीय लुङ्गा भन्ने सुदम लुङखिम्बा (लिम्बू) विरुद्ध मुद्दा दायर गरिएको छ । त्यस्तै भोजपुर पौवादुङ्मा गाउँपालिका३ का २६ वर्षीय उमेश खत्री, ताप्लेजुङ मिक्वाखोला ५ का २९ वर्षीय सङ्ग्राम भन्ने पूर्णबहादुर लिम्बू, धनकुटाका २४ वर्षीय आशिष भन्ने विक्रम राई, मोरङ मिक्लाजुङ १ का २२ वर्षीय बिर्जुम भन्ने श्रीमान् राई, ताप्लेजुङ मिक्वाखोला१ का २५ वर्षीय विशाल लिम्बू, ताप्लेजुङ फक्तालुङ गाउँपालिका२ का २५ वर्षीय सङ्गम आङदाम्बे, भोजपुर पौवादुङ्मा४ का २४ वर्षीया अनुष्का राई, ताप्लेजुङका २५ को हेतु साउदेन, इलाम देउमाई नगरपालिका७ का ३६ वर्षीय मौषम भन्ने जितमान राई, ४५ वर्षीय अविनाश भन्ने डम्बर मगर र मिक्लाजुङ ८ का ४५ वर्षीय महावीर भन्ने जितेन्द्र महराविरुद्ध मुद्दा दायर भएको हो । गत मङ्सिर २३ गते शिक्षक श्रेष्ठको घाँटी रेटेर हत्या गरेको अवस्थामा घरदेखि ५ सय मिटरमा बर्खेको जंगलमा शव भेटिएको थियो । हत्यापछि नेपाल कम्युनिष्ट पार्टीका विप्लव समूहले विज्ञप्ति प्रकाशित गर्दै घटनाको जिम्मा लिएको थियो । विप्लव समूहको नेकपाका महासचिव नेत्रविक्रम चन्द (विप्लव)को निर्देशनमा शिक्षक श्रेष्ठको अपहरणपछि हत्या गरेको अभियोग पत्रमा दाबी गरिएको छ । सो मुद्दामा मंगलबारबाट थुनछेक बहस हुने जिल्ला अदालत मोरङका श्रेस्तेदार राजकुमार दाहालले जानकारी दिए ।"
अदालत अपहेलना मुद्दाको तारिख फागुन ६ गते,"काठमाडौं : सर्वोच्च अदालतले चार पूर्वप्रधानन्यायाधीशलाई अपहेलना मुद्दामा फागुन ६ गतेका लागि तारिख तोकेको छ। चार प्रधानन्यायाधीशलाई 'अदालत अपहेलना' मुद्दामा फागुन ६ गतेका लागि तारिख तोकेको सर्वोच्च अदालतका सूचना अघिकारी देवेन्द्र ढकालले अन्नपूर्णलाई जानकारी दिए। चार पूर्वप्रधानन्यायाधीश मिनबहादुर रायमाझी, अनुपराज शर्मा, कल्याण श्रेष्ठ र सुशीला कार्कीले सोमबार सर्वोच्च अदालतमा लिखित जवाफ पेश गरेका थिए। माघ १५ गते न्यायाधीश मनोजकुमार शर्माको एकल इजलासले ७ दिनभित्र अदालतमा उपस्थित भएर अदालतको अवहेलना मुद्दामा जवाफ दिन आदेश दिएको थियो। सोही आदेशअनुसार लिखित जवाफ पेश गर्न सोमबार पूर्वप्रधान न्यायाधीश मीनबहादुर रायमाझी, अनुपराज शर्मा, कल्याण श्रेष्ठ र शुशीला कार्की सर्वोच्च पुगेका थिए। पूर्वन्यायाधीशहरुले अभिव्यक्ति स्वतन्त्रताको उपयोग गर्दा त्यसलाई नियन्त्रित गर्ने चक्रव्यूह कहींकतैबाट रचिएछ भने पनि त्यसलाई सहन नसकिने बताएका छन्। उनीहरुले लिखित जवाफमा भनेका छन्,'आफ्नो चेतना र विवेकले देखेको कुरा संविधान र कानूनको अधिनमा रहेर अभिव्यक्ति स्वतन्त्रताको उपयोग गर्दा त्यसलाई नियन्त्रित गर्ने चक्रव्यूह कहींकतैबाट रचिएछ भने पनि त्यसलाई सहन सकिदैन।' 'जारी गरेको विज्ञप्तीको पूर्णपाठमा उल्लेख भएको सुरूदेखि अन्तसम्मको कुनै पनि वाक्यांश वा शब्दहरु संयुक्त वा पृथक रूपमा, प्रत्यक्ष वा परोक्ष कुनै रूपमा पनि प्रतिनिधिसभा विघटनसम्बन्धी मुद्दा दायर भइ विचाराधीन रहेको छ भन्ने कुराको वोध भएको देखिदैन,' उनीहरुले लिखित जवाफमा भनेका छन्,' पूर्वप्रधानन्यायाधीश अनुपराज शर्माले छुट्टै र मीनबहादुर रामयमाझी, कल्याण श्रेष्ठ र सुशीला कार्कीले संयुक्त रुपमा जवाफ दिएका छन् । साथै पूर्वप्रधानन्यायाधीशहरुले नेपालको संविधानको धारा १२८(४) तथा न्याय प्रशासन ऐन, २०७३ को दफा १७ आकर्षित हुने अवस्थाको विद्यमानता नभएको हुँदा विपक्षीको औचित्यहिन निवेदन खारेज गरी न्याय इन्साफ पाउ भन्दै सर्वोच्च अदालतसमक्ष लिखित जवाफ पेश गरेका छन्। सर्वोच्चमा प्रतिनिधिसभा विघटनविरुद्ध मुद्दाको सुनुवाइ चलिरहेका बेला चार पूर्वप्रधानन्यायाधीशले प्रतिनिधिसभा विघटन असंवैधानिक भन्दै संयुक्त विज्ञप्ति निकालेका थिए। अधिवक्ता धनजित बस्नेतले अदालतमा विचाराधीन मुद्दालाई प्रभावित पार्न खोजिएको भन्दै चार पूर्वप्रधानन्यायाधीशविरुद्ध रिट निवेदन दर्ता गरेका थिए । संसद विघटनविरुद्ध मुद्दाको सर्वोच्च अदालतको संवैधानिक इजलाशमा सुनुवाइ चलिरहेको छ। आइतबारबाट रिटनिवेदकका तर्फबाट जवाफी बहस सुरु भएको छ।"
कार्यकर्तालाई कमल थापाको निर्देशन: चुनाबको तयारी गर्नूस्,"हेटौंडा: राप्रपाका अध्यक्ष कमल थापाले सर्वोच्च अदालतले प्रतिनिधिसभा विघटन निर्णय सदर गरे युद्धस्तरमा चुनावको तयारीमा लाग्न नेता, कार्यकर्ताहरुलाई निर्देशन दिएका छन् । सोमबार हेटौंडामा आयोजित कार्यक्रमलाई सम्बोधन गर्दै थापाले संगठन सुदृढीकरण, जनसंघर्ष र महाधिवेशनको तयारीलाई शसक्त ढंगबाट संचालन गर्नुपर्नेमा जोड दिए। नेपाली समाज सनातन मूल्य, मान्यता, धर्म र संस्कृतिको जगमा खडा भएको भन्दै थापाले मुलुकको स्वाधिनता जोगाउन राजासहितको प्रजातन्त्र आवस्यक रहेको जिकिर गरे। कोही कसैसँग डराउन नपरेपछि भ्रष्टाचार, ब्यभिचार र मनपरितन्त्र बढेको थापाको भनाइ थियो । उनले भ्रष्टाचार, बेरोजगारी, धर्म परिबर्तन र सर्वसत्तावाद अहिलेको प्रमुख समस्या भएको समेत उनले औंल्याए । कार्यक्रममा राप्रपा नेताहरु राजाराम बर्तौला, रामहरी न्यौपाने, गुरु प्रसाद सापकोटा, इन्दिरा न्यौपाने र मिठेबहादुर कार्की लगायतले बोलेका थिए ।"
"संसद् विघटन नेपालको संविधान, लोकतन्त्र र स्थायित्वमाथिको प्रहार हो : रामचन्द्र पौडेल","धादिङ : वर्तमान प्रधानमन्त्री केपी शर्मा ओलीले गरेको संसद् विघटन नेपालको संविधान, लोकतन्त्र र स्थायित्वमाथि प्रहार भएको नेपाली कांग्रेसका वरिष्ठ नेता रामचन्द्र पौडेलले बताएका छन्। संसद् विघटनको असंवैधानिक कदमको विरोधमा नेपाली कांग्रेस धादिङले आयोजनामा गरेको विरोध र्याली तथा सभामा बोल्दै नेता पौडेलले वर्तमान प्रधानमन्त्रीले घोषणा गरेको चुनावले कुनै पनि हालतमा स्थायित्व नल्याउने ठोकुवा गरे। पौडेलले भने, झण्डै झण्डै दुईतिहाइको सरकार चलाइरहेको ओलीले पार्टीभित्रको विवादका कारण संसद् भंग गरे, भएको स्थायित्वलाई कायम राख्न नसक्ने अनि स्थायित्वको लागि चुनाव भनेर मात्रै हुन्छ ? प्रधानमन्त्री ओलीको स्वेच्छाचारी प्रवृत्ति र सनकले संसद् विघटन भए पनि सर्वोच्च अदालतले जनताको पक्षमा फैसला गर्ने आफूलाई विश्वास रहेको पौडेलले बताए। नेपालको राजनीतिक घटनाक्रममा ठूला ठूला संकटबाट देशलाई सर्वोच्च अदालतले बचाएको छ। राजा महाराजाहरुका कदमलाई पनि सर्वोच्च र संसद्ले खारेज गरिदिएको छ, पौडेलले भने, सर्वोच्च अदालतमा रहेका न्याय मूर्तिहरुले संविधानको पानापाना अध्ययन गरेर प्रधानमन्त्री ओलीको दवाव र प्रभावमा नपरी अहिलेको संकटमा नेपाललाई बचाउने गरि फैसला गर्नुहुनेछ। विगतमा पटकपटक संसद् विघटन गरेर देशलाई अस्थिरतामा धकेलेको र विकास र समृद्धिमा घाटा पुर्याएको तीतो यथार्थ सम्झँदै अहिले बनाएको संविधानमा प्रधानमन्त्रीलाई संसद् विघटन गर्ने अधिकार नै नदिएको पौडेलले बताए। उनले भने, जतिजति पटक संसद् विघटन भएको छ, देशले उति नै क्षति बेहोरेको छ, यसैबाट भुक्तभोगी भएर हामीले संविधानमा प्रधानमन्त्रीले संसद् विघटन गर्नै नपाउने प्रावधान राखेका थियौं। वर्तमान अवस्थाले कांग्रेसको काँधमा राष्टप्रतिको अझै ठूलो जिम्मेवारी थपिएको पौडेलले बताए। कांग्रेस प्रजातन्त्र, लोकतन्त्र र जनता प्रति सधैं उत्तरदायी बन्दै आएको बताउँदै नेता पौडेलले कांग्रेसका नेता कार्यकर्ता पनि जता अवसर उतै लाग्ने मात्र नभइ राष्ट्र बचाउने र बनाउने जिम्मेवारीमा रहन आग्रह गरे। नेपाली कांग्रेसले पूर्ण कार्य समिति बसेर सर्वसम्मत संसद् विघटनको विरोधमा जाने निर्णय भएको बताउँदै सम्पूर्ण कार्यकर्तालाई देउवा र पौडेल नभनी लोकतन्त्र र संविधानको रक्षामा उत्रिनको लागि आग्रह गरे। विरोध सभाअघि धादिङवेशीको पुछारबजारबाट सुरु भएको विरोधर्याली बजारको विभिन्न भाग परिक्रमा गरी विरोध सभा स्थल खुल्ला मञ्चमा पुगेको थियो। सभामा सहभागी हुनको लागि धादिङको १३ वटै स्थनीय तहहरुमा कांग्रेसले कार्यकर्ता सदरमुकाममा उतारेको थियो।"
निर्वाचन आयोगको कार्यशैली शंकास्पद : देउवा,"भैरहवा : नेपाली कांग्रेसका सभापति शेरबहादुर देउवाले निर्वाचनको मिति तोकिए तापनि निर्वाचन आयोगले तयारी नथालेको भन्दै आयोगको कार्यशैलीप्रति आशंका व्यक्त गरेका छन्। प्रधानमन्त्री केपी शर्मा ओलीले संसद विघटन गरेपछि संवैधानिक व्यवस्था अनुसार विघटनको ६ महिनाभित्र निर्वाचन गराउनु पर्ने भए पनि त्यो अवस्थामा आयोग तयार नभएको भन्दै उनले आशंका व्यक्त गरेका हुन्। निर्वाचन आयोगले ६ महिना भित्र निर्वाचन गराउनुपर्छ , निर्वाचनका लागि अहिले उसले कार्यतालिका ल्याउनु पर्दैन?, उनले प्रश्न गर्दै भने, तर, आयोगलाई मतलबै छैन जस्तो छ। नेपाली कांग्रेस रुपन्देहीले भैरहवामा आयोजना गरेको विरोध सभालाई सम्बोधन गर्दै देउवाले संविधान विघटनको मुद्दा सर्वोच्च अदालतमा विचाराधीन अवस्थामा रहे पनि निर्वाचन आयोगको कामलाई अदालतले रोक नलगाएको बताउँदै निर्वाचन आयोगलाई तयारी थाल्न आग्रह गरे। संसद विघटनको मुद्दा अदालतमा विचारधीन अवस्थामा रहेको आफूहरुले अदालतलाई यो वा त्यो गर भन्न नसकिने भन्दै अदालतले निश्पक्ष न्याय गर्ने प्रति आशा रहेको उनको भनाइ छ। पूर्वप्रधानमन्त्री समेत रहेको देउवाले प्रधानमन्त्री केपी ओलीले विषयगत निर्णयहरुलाई नीतिगत निर्णय भन्दै विषयगत निर्णयहरु मन्त्रीपरिषदबाट पारित गराउँदै आएकोमा आपत्ति जनाए। सोही सभालाई सम्बोधन गर्दै नेपाली कांग्रेसका केन्द्रीय सदस्य बालकृष्ण खाँणले ओली सरकार अहिले निरंकुश हुँदै गएको बताए। राष्ट्रिय सुरक्षाको मुद्दालाई कमजोर बनाउन ओलीले विधेयक ल्याएको खाँणको भनाइ छ। संविधानको प्रतिकुलमा ओलीले थुप्रै विधेयक ल्याउनुभयो, सेनालाई एक्लै चलाउने किसिमको विधेयक समेत ल्याएको र पछिल्लोपटक झनै राष्ट्रिय सुरक्षा परिषदको अध्यादेश संविधान विपरीत नै ल्याउनुभयो, उनले भने, ठूलो दवावपछि मात्र ओलीले विधेयक फिर्ता लिए। विरोध सभामै बोल्दै विघटित संघिय संसदका सार्वजनिक लेखा समिति संयोजक भरत कुमार शाहले ओली सरकारले देश अप्ठयारोमा पारेका बताए। उनले ओली सरकार आसेपासेको कुरा सुनेर मख्ख परेको दावी गर्दै ओलीलाई होशमा आउन चेतावनी दिए।"
हालसम्मका उपलब्धिबारे ब्रिफिङ गर्दै प्रधानमन्त्री,"काठमाडौँ: प्रधानमन्त्री केपी ओलीले सोमबार बिहान सरकारको कार्यकालको हालसम्म तीन वर्षको उपलब्धिहरुबारे ब्रिफिङ गर्दैछन् । सिंहदरबारस्थित प्रधानमन्त्री तथा मन्त्रिपरिषदको कार्यालयको पुनर्निर्माण भएको भवनबाट उनले आफ्ना उपलब्धिहरुबारे समीक्षा गर्ने भएका हुन् । उत्तर, पूर्व र दक्षिणी मोहोडाको पुनर्निमाण सम्पन्न भएकोमा प्रधानमन्त्रीले उद्घाटन समेत गरेका छन् । यससँगै अब प्रधानमन्त्री तथा मन्त्रिपरिषदको कार्यालय विनाशकारी भूकम्प आउनुअघिको अवस्थामा अब सिंहदरबार मुख्य भवनबाट संचालन हुनेछ । प्रधानमन्त्री केपी ओलीले दोस्रो पटक प्रधानमन्त्रीको पद सम्हालेको सोमबार नै तीन वर्ष पूरा भएको छ । यही अवसरमा उनले आफ्ना उपलब्धिबारे प्रेस ब्रिफिङ गर्न लागेका हुन् ।"
लिखित जवाफ लिएर सर्वोच्च पुगे चार पूर्वप्रधानन्यायाधीश,"काठमाडौं : प्रतिनिधिसभा विघटन असंवैधानिक भन्दै संयुक्त विज्ञप्ति निकालेका चारजना पूर्वधानन्यायाधीश सर्वोच्च अदालत पुगेका छन्। माघ १५ गते न्यायाधीश मनोजकुमार शर्माको एकल इजलासले ७ दिनभित्र अदालतमा उपस्थित भएर अदालतको अवहेलना मुद्दामा जवाफ दिन आदेश दिएको थियो। सोही आदेशअनुसार लिखित जवाफ पेश गर्न सोमबार पूर्वप्रधान न्यायाधीश मीनबहादुर रायमाझी, अनुपराज शर्मा, कल्याण श्रेष्ठ र शुशीला कार्की सर्वोच्च पुगेका हुन्। सर्वोच्चमा प्रतिनिधिसभा विघटनविरुद्ध मुद्दाको सुनुवाइ चलिरहेका बेला चार पूर्वप्रधानन्यायाधीशले प्रतिनिधिसभा विघटन असंवैधानिक भन्दै संयुक्त विज्ञप्ति अधिवक्ता धनजित बस्नेतले अदालतमा विचाराधीन मुद्दालाई प्रभावित पार्न खोजिएको भन्दै चार पूर्वप्रधानन्यायाधीशविरुद्ध रिट निवेदन दर्ता गरेका थिए । संसद विघटनविरुद्ध मुद्दाको सर्वोच्च अदालतको संवैधानिक इजलाशमा सुनुवाइ चलिरहेको छ। आइतबारबाट रिटनिवेदकका तर्फबाट जवाफी बहस सुरु भएको छ।"
प्रतिगमनविरुद्ध नाटक देखाउने तयारी गर्दा प्रहरी हस्तक्षेप,"काठमाडौं : त्रिभुवन विश्वविद्यालयका विद्यार्थीले नाटक देखाउने तयारी गर्दा प्रहरीले हस्तक्षेप गरेको छ। सोमबार दिउँसो शैक्षिक प्रतिगमनविरुद्धमा विद्यार्थीले नाटकमार्फत विरोध गर्न तयारी भइरहदा प्रहरीले हस्तक्षेप गरेको हो। प्रहरीले उनीहरुको साथबाट नाटकका लागि आवश्यक सामग्रीहरु खोसेको छ। संसद् विघटन प्रतिगामी कदम भएको भन्दै तय भएको विरोध कार्यक्रमलाई प्रहरीले हस्तक्षेप गरेपछि उनीहरु नाराबाजीमा उत्रिएका छन्। प्रहरी हस्तक्षेपविरुद्ध विद्यार्थीले धर्नासमेत दिइरहेका छन्। प्रदर्शनमा सहभागीहरुले शिक्षाको क्षयीकरण बन्द गर, विश्वविद्यालय शैक्षिक बेरोजगार उत्पादनको कारखाना कहिलेसम्म ? शैक्षिक प्रतिगमन मूर्दावाद ,शिक्षाको निजीकरण बन्द गर,विद्यार्थी एकता जिन्दावाद,अग्रगमन जिन्दावाद लगायतका नारा लगाएका थिए।"
संसद विघटन सदर भए कांग्रेस चुनावमा जान तयार : जोशी,"भक्तपुर : नेपाली कांग्रेसका केन्द्रीय सदस्य अर्जुन जोशीले सर्वोच्च अदालतले प्रतिनिधिसभा विघटन सदर गरे कांग्रेस चुनावमा जान तयार भएको स्पष्ट पारेका छन् । नेपाली कांग्रेसको घोषित कार्यक्रमअनुसार सोमबार भक्तपुरको टौमढीमा भएको विरोधसभामा उनले सर्वोच्चले मुद्दा किनारा लगाएसम्म कांग्रेस प्रतिनिधिसभा पुनःस्थापनाकै पक्षमा रहेको स्पष्ट पारेका हुन् । नेपाली कांग्रेसले प्रतिनिधिसभा विघटन प्रधानमन्त्री केपी शर्मा ओलीको असंवैधानिक कदम भएको भन्दै देशव्यापी आन्दोलन गर्दै आएको छ । सोमबार घोषित कार्यक्रमअनुसार कांग्रेसले देशका ७७ वटै जिल्लामा विरोध प्रदर्शन तथा सभा आयोजना गरेको थियो । सोही कार्यक्रमअनुसार भक्तपुरमा भएको विरोधसभालाई सम्बोधन गर्दै नेता जोशीले प्रतिनिधिसभा विघटन सदर भई निर्वाचन नभए प्रधानमन्त्री ओली र उनका नेता तथा कार्यकर्ताहरुलाई जनताले बाँकी नराख्ने चेतावनी दिए । प्रतिनिधिसभा विघटन सदर हुने तर घोषित निर्वाचन नहुने भए प्रधानमन्त्री ओली र उहाँका नेता तथा कार्यकर्ताहरुलाई जनताले बाँकी राख्नेछैनन्, उनले भने, प्रधानमन्त्री ओली पक्षका नेता तथा कार्यकर्ताहरु गाउँगाउँ र सहरसहरबाट लखेटिनेछन् । ओलीका साइबर सेना लुक्नुपर्नेछ । विरोधसभा सहभागी नेपाली कांग्रेसका नेता तथा कार्यकर्ता । ओलीको साइबर सेनालाई स्यालको संज्ञा दिँदै नेता जोशीले जताततै स्याल हुइयाँमात्रै सुनिएको टिप्पणी गरे । ओलीले तयार गरेको साइबर सेना होइन, स्याल सेना हो । देशभर स्याल हुइयाँमात्रै सुनिन्छ, उनले थपे, नेपाली कांग्रेस स्याल र अरिङ्गालबाट तर्सँदैन । कांग्रेस चुनावमा जान नडराउने उनको स्पष्टोक्ति थियो । उनले कांग्रेसका नेता तथा कार्यकर्ताले जनताबीच जान कुनै अप्ठ्यारो मान्नुपर्ने अवस्था नभएको बताए ।जनताका घरघरमा जाऔं । कान समातेर हिजो गल्ती भए, अब दोहोर्याउने छैन भन्ने बाचा गरौं, पूर्वसांसदसमेत रहेका जोशीले भने, जनताले पक्कै माफी दिनेछन्, कांग्रेसलाई विश्वास गर्नेछन् तर कांग्रेस नभई फेरि गुटका नेता र कार्यकर्ता गयौं भने फेरि पनि जनताले सजाय दिनेछन् । हिजो कांग्रेस सभापति शेरबहादुर देउवाले कम्युनिष्टहरु सत्तामा आएपछि रुन पनि पाइँदैन भनी टिप्पणी गर्दा आफूलाई पनि यस्तो त नहोला भन्ने लागेको सुनाउँदै उनले अहिले स्थिति त्यहीं आएको चर्चा गरे । उनले ओली सरकार निरंकुशतातर्फ अघि बढेर जनतामा तानाशाही शासन थोपर्न उद्यत रहेको स्पष्ट पारे ।ओलीले सत्ता कब्जा गरेर आफ्नै गुटको मान्छेको मात्रै स्वार्थ पूरा गरेको उनको भनाइ थियो ।"
चार पूर्वप्रधानन्यायाधीशको सर्वोच्चलाई जवाफ : अभिव्यक्ति स्वतन्त्रता नियन्त्रित गर्ने चक्रव्यूह सह्य हुँदैन,"काठमाडौं : अदालत अवहेलनाको मुद्दा लागेका चार पूर्वप्रधानन्यायाधीश सर्वोच्च अदालतमा लिखित जवाफ पेश गरेका छन् । पूर्वप्रधान्यायाधीशहरु मिनबहादुर रायमाझी, अनुपराज शर्मा, कल्याण श्रेष्ठ र सुशीला कार्कीले सर्वोच्च अदालतमा आफैं उपस्थित भएर सोमबार लिखित जवाफ बुझाएका हुन् । माघ १५ गते न्यायाधीश मनोजकुमार शर्माको एकल इजलासले ७ दिनभित्र अदालतमा उपस्थित भएर अदालतको अवहेलना मुद्दामा जवाफ दिन आदेश दिएको थियो। सोही आदेशअनुसार लिखित जवाफ पेश गर्न सोमबार पूर्वप्रधान न्यायाधीश मीनबहादुर रायमाझी, अनुपराज शर्मा, कल्याण श्रेष्ठ र शुशीला कार्की सर्वोच्च पुगेका थिए। पूर्वन्यायाधीशहरुले अभिव्यक्ति स्वतन्त्रताको उपयोग गर्दा त्यसलाई नियन्त्रित गर्ने चक्रव्यूह कहींकतैबाट रचिएछ भने पनि त्यसलाई सहन नसकिने बताएका छन्। उनीहरुले लिखित जवाफमा भनेका छन्,'आफ्नो चेतना र विवेकले देखेको कुरा संविधान र कानूनको अधिनमा रहेर अभिव्यक्ति स्वतन्त्रताको उपयोग गर्दा त्यसलाई नियन्त्रित गर्ने चक्रव्यूह कहींकतैबाट रचिएछ भने पनि त्यसलाई सहन सकिदैन।' 'जारी गरेको विज्ञप्तीको पूर्णपाठमा उल्लेख भएको सुरूदेखि अन्तसम्मको कुनै पनि वाक्यांश वा शब्दहरु संयुक्त वा पृथक रूपमा, प्रत्यक्ष वा परोक्ष कुनै रूपमा पनि प्रतिनिधिसभा विघटनसम्बन्धी मुद्दा दायर भइ विचाराधीन रहेको छ भन्ने कुराको वोध भएको देखिदैन,' उनीहरुले लिखित जवाफमा भनेका छन्,' पूर्वप्रधानन्यायाधीश अनुपराज शर्माले छुट्टै र मीनबहादुर रामयमाझी, कल्याण श्रेष्ठ र सुशीला कार्कीले संयुक्त रुपमा जवाफ दिएका छन् । साथै पूर्वप्रधानन्यायाधीशहरुले नेपालको संविधानको धारा १२८(४) तथा न्याय प्रशासन ऐन, २०७३ को दफा १७ आकर्षित हुने अवस्थाको विद्यमानता नभएको हुँदा विपक्षीको औचित्यहिन निवेदन खारेज गरी न्याय इन्साफ पाउ भन्दै सर्वोच्च अदालतसमक्ष लिखित जवाफ पेश गरेका छन्। सर्वोच्चमा प्रतिनिधिसभा विघटनविरुद्ध मुद्दाको सुनुवाइ चलिरहेका बेला चार पूर्वप्रधानन्यायाधीशले प्रतिनिधिसभा विघटन असंवैधानिक भन्दै संयुक्त विज्ञप्ति निकालेका थिए। अधिवक्ता धनजित बस्नेतले अदालतमा विचाराधीन मुद्दालाई प्रभावित पार्न खोजिएको भन्दै चार पूर्वप्रधानन्यायाधीशविरुद्ध रिट निवेदन दर्ता गरेका थिए । संसद विघटनविरुद्ध मुद्दाको सर्वोच्च अदालतको संवैधानिक इजलाशमा सुनुवाइ चलिरहेको छ। आइतबारबाट रिटनिवेदकका तर्फबाट जवाफी बहस सुरु भएको छ। यस्तो छ पूर्वप्रधानन्यायाधीशहरू रायमाझी, श्रेष्ठ र कार्कीले पेस गरेको लिखित जवाफ १ सम्मानीत सर्वोच्चअदालत समक्ष हामीसमेतलाई प्रत्यर्थी बनाई दायर भएको निवेदनपत्रमा सम्माननीय प्रधानमन्त्री केपी शर्मा ओलीले मिति २०७७।९।५ गते प्रतिनिधि सभा विघटन गरी निर्वाचनको मिति समेत तोक्ने गरी गरेको कार्य उपर उक्त निर्णय बदर गरी पाउँ भनी सम्मानीत सर्वोच्च अदालतमा विभिन्न रिट निवेदनहरु दर्ता भई संवैधानिक इजलासमा निरन्तर सुनुवाईको क्रममा रहेको अवस्थामा विपक्षीहरुको मिति २०७७।९।२४ गतेको प्रेस विज्ञप्तीले अदालतमा विचाराधीन अवस्थामा रहेको मुद्दामा प्रष्ट रुपमा न्यायिक निरुपणको कार्यलाई प्रभाव पार्ने र अदालत प्रति जनताको विश्वास घटाउने गरी गरिएको कार्य अदालतको अवहेलना भएको हुँदा न्याय प्रशासन ऐन, २०७३ को दफा १७(४) बमोजिम हदैसम्मको सजाय गरी पाउँ। भन्ने मुख्य दावी लिइएको रहेछ। २ प्रतिनिधि सभा विघटन गरिएको सम्बन्धमा हामीसमेतबाट २०७७।९।२४ मा जारी भएको विज्ञप्तीबाट सम्मानीत सर्वोच्चअदालतको अवहेलना नभएकोले विपक्षीको निवेदन प्रथम दृष्टिबाटै खारेजभागी रहेको छ भन्ने सम्बन्धमा वास्तविक व्यहोरा खुलाई निम्नानुसार स्पष्टीकरण प्रस्तुत गर्दछौं। क) नेपालको संविधानले प्रत्याभूत गरेको विचार र अभिव्यक्तिको स्वतन्त्रता लगायतका मौलिक हकहरुको प्रयोग, प्रचलन र संरक्षणमा अन्य नागरिक झै पूर्वन्यायकर्मीको पनि सरोकार रहने कुरा प्रष्ट छ। २०७७।९।५ मा प्रतिनिधि सभा गैरसंवैधानिक ढंगले विघटन गरिएको भन्ने कुरामा हाम्रो दृढ विश्वास छ र सो सम्बन्धमा २०७७।९।२४ मा हामीसमेतबाट जारी भएको विज्ञप्ती प्रति हाम्रो स्वामित्व र प्रतिबद्धता यथावत छ। उक्त विज्ञप्तीमा संविधानको यथार्थ चित्रण गरी संवैधानिक पद्धतिको संरक्षणको लागि आह्वान गरिएको छ। संविधानको अध्ययन गर्ने, त्यसबाट धारणा बनाउने र सर्वसाधारणसंग विचार विमर्श गर्ने जनताको मौलिक हक भएकोले वैधानिक प्रक्रियालाई हस्तक्षेप नगरी आफ्नो हक अधिकार प्रयोग गर्न डराउनु पर्दैन भन्ने हामी ठान्दछौं। ख) सार्वजनिक सरोकारको प्रश्न निहित रहेको प्रतिनिधि सभा विघटनसम्बन्धी विषयमा मुद्दाका पक्ष र विपक्षको मात्र प्रत्यक्ष सरोकार रहने नभै सो बाहेक अन्य व्यक्ति, समाज र समग्र राष्ट्रको समेत सरोकार रहने हुन्छ। सम्मानीत अदालतले विचाराधीन प्रतिनिधि सभा विघटन बदर सम्बन्धी मुद्दा निवेदकको निवेदन र विपक्षीको लिखित जवाफ भन्दा माथि उठेर एमिकस क्यूरी समेत बोलाई विस्तारित रुपमा स्वतन्त्र कानूनी अभिमत बुझ्न चाहने, निवेदकले भने प्रतिनिधि सभा विघटन सम्बन्धी मन्त्रिपरिषद्को निर्णय अनुरुपको दृष्टिकोण वाहेक अरु कुनै दृष्टिकोण कहींकतै कसैले बोल्न नपाओस् वा त्यस्तो दृष्टिकोण कतै सुन्न नपरोस् भन्ने चाहना राखेको आफैंमा विरोधाभासपूर्ण देखिन्छ। प्रतिनिधि सभा विघटनलाई सार्वजनिक सरोकारको विषय चाहिँ मान्ने तर जनताले आफ्नो हक वा सरोकारको प्रतिरक्षा गर्न पाउने अधिकार र सार्वजनिक प्रतिरक्षा प्रणालीलाई निस्तेज पार्ने गरी लिइएको निवेदकको दावी विधिशास्त्रिय हिसावले स्वीकार्य छैन। ग) निवेदकले विघटनको समर्थन हुने गरी सार्वजनिक दृष्टिकोण राख्ने पक्षलाई भने प्रश्नको घेरामा राख्नु भएको देखिँदैन। प्रतिनिधि सभा विघटनको निर्णयको पक्षमा एकोहोरो रट लगाएर बस्ने अपेक्षा निवेदकको हुन सक्ने भए पनि उक्त प्रश्न सार्वजनिक सरोकारको प्रश्न भनी अदालतमा प्रवेश प्राप्त गरिसकेपछि सार्वजनिक रुपमा त्यसले चर्चा पाउनु र त्यसो भई सकेपछि इच्छुक जो कोहीले आफ्नो दृष्टिकोण बनाउनु अनौठो होइन,बरू स्वाभाविक हो। सार्वजनिक सरोकारको एकांकी वा आंशिक सम्बोधनको अपेक्षा कसैले गरेको भए पनि त्यसलाई स्वाभाविक मान्न मिल्दैन। विघटन वैध भनेमा अदालतको सम्मान हुने भई अवहेलनाको प्रश्न उठाइरहन नपर्ने र अवैध भनेमा मात्र न्यायमा अवरोध ठानी अवहेलनामा कारवाहीयोग्य मान्ने दोहोरो मापदण्ड कसैले अपनाउँछ भने त्यसको अनर्थ विचारणीय हुन्छ। घ) हामीले जारी गरेको विज्ञप्तीबाट न्याय सम्पादनको कार्यमा कसरी अवरोध भयो भन्ने कुरा निवेदनमा उल्लेख छैन। मुद्दामा सुनुवाइ हुनुअघि नै दबाब दिएको भन्ने भनाइ हो भने को कसलाई कसरी दबाब दिइयो स्पष्ट गर्न सक्नु पर्दछ। मुद्दा सुनुवाइ हुनुअघि कसलाई कहाँ कसरी लक्षित गरी के कस्तो दबाब दिइयो भन्ने नखुलाई दबाब दिइयो भनिन्छ भने अदालतको निर्णय गर्ने प्रक्रिया प्रति अविश्वास पैदा गर्ने चेष्टा निवेदक स्वयंले गरेको मान्नु पर्ने हुन्छ। ङ) हामीले जारी गरेको विज्ञप्तीको पूर्णपाठमा उल्लेख भएको सुरूदेखि अन्त सम्मको कुनै पनि वाक्यांश वा शब्दहरु संयुक्त वा पृथक रूपमा, प्रत्यक्ष वा परोक्ष कुनै रूपमा पनि प्रतिनिधि सभा विघटनसम्बन्धी मुद्दा दायर भई विचाराधीन रहेको छ भन्ने कुराको वोध भएको देखिन्न। विघटन विरूद्धको मुद्दामा के दावी गरिएको छ भन्ने कुराको जानकारी छैन। त्यसलाई अदालतले सकारात्मक वा नकारात्मक कुन ढंगले संवोधन गर्नु पर्छ पनि भनिएको छैन। त्यस्तो अवस्थामा कुनै धम्की वा प्रलोभन कसरी दिएको देखिन्छ? मुद्दाको प्रक्रियामा कसरी अवरोध गरिएको छ? अदालतको कुन आदेशको अवज्ञा गरिएको छ? विचाराधीन मुद्दा, सो सुनुवाइ गर्ने इजलास, त्यसमा संलग्न न्यायाधीशको योग्यता, क्षमता र निष्ठामा कसरी प्रश्न उठाइएको छ? अथवा अमुक तरिकाले अमुक निर्णय गराउन कुनै धम्की, दबाब वा अवरोध कसरी सिर्जना गरेको छ? वा विज्ञप्तीमा कुन भ्रामक र असत्य कुराहरु उल्लेख गरी गुमराहमा पार्ने चेष्टा गरेको छ? संविधान र कानूनको प्रावधान वा तिनको गलत उल्लेखन वा व्याख्या के गरेको छ? आदि प्रश्नहरुमा कहींकतै कुनै प्रवेश नै नगरी कपोलकल्पित आरोपहरू लगाइएको देखिन्छ। च) विज्ञप्ती आपत्तिजनक हो भने विज्ञप्तीको अनुहारबाटै गरे विराएको जस्तो देखाउन सक्नु पर्छ। मनगढन्ते आरोप बोकेर अदालतमा प्रवेश गराउनु न्यायको लागि सहयोग हुन सक्दैन। सामाजिक क्षेत्रमा छलफलका निम्ति जारी हुने व्यक्तव्य र अदालती फैसलाको अन्तर छुट्याउन सक्नु पर्ने हो। त्यसको विपरित विज्ञप्तीबाट आफैंले फैसला गरेको जस्तो हल्ला फिंजाएको भनेको द्वेषपूर्ण छ। छ) न्यायिक प्रक्रिया विशिष्ट कानूनी प्रक्रिया हो, त्यहाँ औपचारिक रुपमा माग दावी र प्रतिवाद ग्रहण गरी प्रमाणको मूल्यांकन गरी निर्णय गरिन्छ। अदालत वाहिरको छलफल अदालतको लागि असान्दर्भिक हुन्छ र आफ्नो नियमित काममा अवरोध गर्न आएमा वा अवज्ञा भएमा वाहेक त्यस्तो कुरामा रुची पनि राखिँदैन। विचार विनिमयको खुला बजारमा भए गरेका कुराहरु न त अदालतले न्यायिक जानकारीमा लिन जरुरी छ, न त त्यसबाट प्रभावित भएर काम गर्दछ। यति कुरा जान्दा जान्दै पनि समाजको आफ्नो प्रयोजनको लागि गरिने बौद्धिक छलफललाई निरुत्साहित गरी रोक लगाउने र अदालती कारवाहीको दुरुपयोग गर्ने उद्देश्यले हामी उपर दायर गरिएको मुद्दा खारेजभागी छ। ज) अवोधगम्य र रहस्यमय आरोप सहितको उजुरीमा देश दुनियाँको विवेक, चेतना र अभिव्यक्ति स्वतन्त्रतालाई संस्थापनको भयको विस्तारवादबाट कज्याउन खोजेको र प्रकारान्तरमा जनताको सार्वभौमसत्ता, चेतना र न्यायको अभ्यासलाई अवरुद्ध गरी आफू अनुकुल समाज चल्न बाध्य गर्ने श्रृंखला अन्तरनिहित भएको देखिन्छ। देखिँदा सतहमा अवहेलनाको सजायको सन्त्रास हामी उपर देखाइएको भए पनि अन्ततः वाक तथा अभिव्यक्ति स्वतन्त्रता तथा लोकतन्त्र एवं संविधानवादको हिमायतीहरु उपर समग्रमा आकर्षित हुन नसक्ने अवहेलनाको कारवाहीको भयको अस्त्र देखाएर नियन्त्रित समाजको नियति भोग्न बाध्य बनाउन मिल्दैन। अभिव्यक्ति स्वतन्त्रतालाई भयको माध्यमद्वारा तह लगाउने स्थिति रहँदैन। अहिलेको समाजको वौद्धिक चेतना त्यसरी तह लगाउन सकिने स्थितिमा छैन। हामीलाई के लाग्दछ भने संविधान, संविधानवाद, कानूनी राज्य र न्यायका सौदा गर्न नमिल्ने मूल्य र मान्यताको खिलापमा उत्खडा हुने जुनसुकै परिस्थितिको विरुद्ध उभिन जनसाधारणको मनोवल गिर्न नदिन सवैको जिम्मेवारी र जवाफदेहिता रहन्छ। झ) हामीले कुनै कालखण्डमा न्यायपालिकाको नेतृत्व गर्न पाउनु एउटा महत्वपूर्ण अवसर थियो, जसका लागि हामीमा गर्वको अनुभूति छ। कानूनी राज्यको हिमायतीको हिसावले सेवा गरेको आफ्नो अनुभव र पृष्ठभूमिले गर्दा हामीले संविधानको संरक्षण, संविधानवाद र कानूनी राज्यको संरक्षणको पक्षमा आफ्नो आस्थालाई अविचलित र अविकलित रूपमा प्रस्तुत गर्न चाहन्छौं। संविधानको ठाडो उल्लंघन भएको वा अपमान भएको घटनाको मुकदर्शक बन्न सक्दैनौं र मौनव्रत धारण गर्न सक्दैनौं। कुनै कुरा कतै विचाराधीन हुने वित्तिकै लोकतन्त्र र जनताको हकलाई नै प्रभावित गरेको विषयमा आआफ्नो सरोकारका सम्बन्धमा पनि विचार गर्न छाड्छन् वा छाड्नु पर्छ भन्ने हामी ठान्दैनौं, संसद वा अदालतको निर्णय प्रक्रियामा अनधिकृत रूपमा प्रत्यक्ष वा परोक्ष तवरले हस्तक्षेप गर्न, अवज्ञा गर्न वा अवरोध गर्न हुँदैन भन्ने कुराको हेक्का राखेर मात्रै विचार अभिव्यक्त गर्न सकिन्छ भन्नेमा पनि हाम्रो स्पष्ट दृष्टिकोण छ। कोही कसैले चुप लागी दिए हुन्थ्यो भन्ने आशा वा अभिप्राय जनाए पनि त्यो ग्राह्य हुन सक्दैन। आफ्नो चेतना र विवेकले देखेको कुरा संविधान र कानूनको अधिनमा रहेर अभिव्यक्ति स्वतन्त्रताको उपयोग गर्दा त्यसलाई नियन्त्रित गर्ने चक्रव्यूह कहींकतैबाट रचिएछ भने पनि त्यसलाई सहन गर्न सक्दैनौं। ञ) एकजना न्यायकर्मीले बचाउनको लागि आफ्नो न्यायिक स्मरण बाहेक अरु केही हुँदैन र आफ्नो आराध्य संस्थाको भलो चिताउने बाहेक अन्य कुनै सरोकार र प्रवृत्ति रहँदैन। नागरिकको हैसियतमा सामान्य जीवन विताइरहेका हामी जस्ता व्यक्तिको लागि त्यही नागरिक हैसियतको चेतनाको नै गुरुतर महत्व रहने गर्दछ। सो बाहेक हामीले विचाराधीन न्यायिक प्रक्रिया, न्यायकर्ता र न्यायको विषयबस्तुको सम्बन्धमा कुनै अधिकार, भूमिका र प्रभावको खोजी गर्नु न त संभव छ, न त त्यस्तो अपेक्षा गरिन्छ। ट) पूर्वन्यायकर्मीको हैसियतमा हाम्रो नागरिक अधिकार र कर्तव्यको निर्धारण संविधान र कानून बमोजिम हुने तय छ। त्यसमा निवेदक र निजको प्रेरक पृष्ठभूमिले हाम्रो आचरण, हाम्रो अधिकारको परिभाषा र सीमा निर्धारण गरिरहनु पर्दैन। हाम्रो विज्ञप्ती विचाराधीन मुद्दा र अदालत लक्षित नभई विघटन गर्ने निर्णय प्रक्रियाका सहभागी अवयवहरुप्रति लक्षित रहेकोले विज्ञप्ती उपर अदालतको ध्यान आकृष्ट हुनुपर्ने अवस्था छैन भन्ने कुरा स्पष्ट गर्न चाहन्छौं। यद्यपि, प्रस्तुत मुद्दालाई निवेदकको माग बमोजिम संवैधानिक इजलासमा विचाराधीन प्रतिनिधि सभा विघटन सम्बन्धी मुद्दासंग साथै राखी सुनुवाइ गरेमा पनि कुनै आपत्ति नहुने कुरा स्पष्ट गर्दछौं। ठ) जहाँसम्म विचाराधीन भएको सम्म कारणले विज्ञप्तीलाई अवहेलनाजन्य भनिएको अवस्था छ, अदालतमा विचाराधीन हुँदा वितिकै जनसरोकारको विषयमा बोल्न, सुन्न आमरुपमा प्रतिबन्ध सृजना गर्छ भन्ने मान्यता कहिंकतै पनि स्थापित छैन। निवेदकको उक्त जिकिर संविधान, कानून केमा आधारित छ खुलाउन सक्नु भएको छैन। न्यायकर्मी भएकै कारणले कानून र न्यायका प्रश्नहरुमा विचार अभिव्यक्त गर्ने स्वतन्त्रता रोकिएको हुन्छ भन्ने मान्यता होइन।         ,      लगायतका अन्तर्राष्ट्रिय मापदण्डले वहालवाला न्यायकर्मीले समेत आफूमा अन्तरनिहित स्वतन्त्रताको उपभोग गरी संघसंस्था खडा गर्न, भेला हुन र विचार अभिव्यक्त गर्न पाउने कुरा उल्लेख गरेका छन्। संविधान, ऐन कानून, अन्तर्राष्ट्रिय कानून, संयुक्त राष्ट्रसंघका घोषणापत्रहरु र न्यायका मान्य सिद्धान्तहरुले कहिंकतै नियन्त्रित र अवरोध नगरेको, वरु स्वीकृती र मान्यता दिएको विषयमा अनर्गल रुपमा त्यस्तो अभिव्यक्ति स्वतन्त्रतामा हस्तक्षेप निम्त्याउन निवेदकले गरेको जिकिर अग्राह्य छ। ड) यदि निवेदकले दावी गरे जस्तो अदालतमा विचाराधीन भएको कारणले प्रतिनिधि सभा विघटनको विषयमा सार्वजनिक वहस पैरवी गर्न सम्म पनि नपाउने मान्यतालाई स्थापित गर्न खोजिएको हो भने विघटनको पक्ष वा विपक्षमा वा जुनसुकै हिसावले दिनहुँ हुने राजनीतिक, गैरराजनीतिक वा सामाजिक विभिन्न मञ्चहरु मार्फत सार्वजनिक वहस पैरवीमा भाग लिइरहेका वुद्धिजिवी, लेखक, पत्रकार, कानूनविद, राजनीतिकर्मी, आम नागरिक लगायत सम्पूर्ण सरोकारवालालाई अदालतको अवहेलना गरेको मानी सजायको भागी बनाउनु पर्छ भन्ने मान्यता पनि स्थापित हुन जान्छ, जुन संविधान प्रदत्त अभिव्यक्ति स्वतन्त्रताका दृष्टिले किमार्थ स्वीकार्य हुन सक्दैन। ३ अतः नेपालको संविधानको धारा १२८(४) तथा न्याय प्रशासन ऐन, २०७३ को दफा १७ आकर्षित हुने अवस्थाको विद्यमानता नभएको हुँदा विपक्षीको औचित्यहिन निवेदन खारेज गरी न्याय इन्साफ पाउन सम्मानीत सर्वोच्चअदालत समक्ष सादर अनुरोध गर्दछौं। ४ प्रमाणः क) २०७७।९।२४ मा जारी गरिएको विज्ञप्तीको प्रतिलिपी। ५ यसमा लेखिएको व्यहोरा ठिक साँचो हो, झुठा ठहरे कानून बमोजिम सहुँला बुझाउँला। लिखित जवाफ प्रस्तुतकर्ता मीनबहादुर रायमाझी कल्याण श्रेष्ठ सुशिला कार्की"
नेताहरुलाई पासपोर्ट उपहार दिँदै विवेकशीलको सांकेतिक विरोध,"काठमाडौँ: सरकारका विवादास्पद कदम तथा निर्णयको विरोध गर्दै विवेकशील दलले प्रदर्शन गरेको छ । सोमबार बिहान विवेकशील दलका नेता तथा कार्यकर्ताले पासपोर्ट देखाएर सांकेतिक रुपमा सरकारको विरोध गरेका हुन् । राष्ट्रपति विद्यादेवी भण्डारी, प्रधानमन्त्री केपी ओली सहित पुरानो पुस्ताका विभिन्न नेताहरुप्रति आक्रोश पोख्दै उनीहरुले पासपोर्ट प्रदर्शन गरेका हुन् । सांकेतिक विरोधको रुपमा उनीहरुले नेताहरुलाई पासपोर्ट उपहारको रुपमा दिएको पनि बताएका छन् । 'मुख्य नेतृत्वमा रहेका राजनीतिक दलका नेताहरुको गैर जिम्मेवारपूर्ण व्यवहारले नागरिकहरुमा निरन्तर सामूहिक नैराश्यता छरेको र युवाहरु विदेशिन बाध्य भएर पासपोर्ट लिने लाइनमा बस्नु परेको छ,' विज्ञप्तिमा भनिएको छ । यस्तै ४० वर्ष भन्दा मुनिका महिलाहरुलाई विदेश जाँदा वडा र परिवारको सिफारिस अनिवार्य गर्न सिफारिस गर्ने सरकारको निर्णयमा पनि उनीहरुले आपत्ति जनाएका छन् । विवेकशील पार्टीका नेता छिरीङ तामाङका अनुसार अधिनायकवाद विरुद्ध दोस्रो चरणको आन्दोलन स्वरुप उनीहरुले हरेक सोमबार र बिहीबार बिहान १०:३० बजे माइतीघरमा प्रदर्शन गर्दैआएका छन् ।"
"प्रतिनिधिसभा विघटनको कदम राष्ट्र, जनता र लोकतन्त्रको हितमा छैनः प्रचण्ड","चितवन : नेपाल कम्युनिस्ट पार्टी (नेकपा) दाहालनेपाल समूहका अध्यक्ष पुष्पकमल दाहाल 'प्रचण्ड'ले प्रतिनिधिसभा विघटनको कदम राष्ट्र, जनता र लोकतन्त्रको हितमा नरहेको बताएका छन्। भरतपुर विमानस्थलमा सोमबार पत्रकारसँग कुरा गर्दै उनले आगामी प्रतिनिधिसभा निर्वाचन पनि नहुने विचार व्यक्त गरे।"
पुनरस्थापित संसदले देशलाई चुनावमा लैजान्छ : गगन थापा,"काठमाडौं : नेपाली कांग्रेसका युवा नेता गगन थापा संसद पुनरस्थापित हुनेमा दावी गरेका छन्। संसद विघटनविरुद्ध विरोधसभामा सम्बोधन गर्न चितवन पुगेका थापाले उनले मनलाग्दी बोलेको भन्दै प्रधानमन्त्री ओलीलाई आफूले बोलेका कुराको पुष्टि गर्न समेत चेतावनी दिए। उनले भने,' तपाईले बोलेका कुरालाई पुष्टि गर्नुपर्छ। मलाई नक्सा बनाउँदा अप्ठ्यारो पार्यो भन्नु भएको छ। तपाईलाई नेपालको नक्सामा लिम्पियाधुरा लिपुलेक राख्दै गर्दा कसले अप्ठ्यारो पार्यो। तपाईको कसले विरोध गर्यो। तपाईलाई घेराबन्दीमा कसले पार्यो। उत्तर दिन सक्नु हुन्न। किनभने कोही पनि थिएन,'उनले भने। प्रधानमन्त्रीले पशुपतिको प्रांगणमा उभिएर जब पशुपतिको रक्षा मैले गर्छु भनेर गफ गर्नुहुन्छ त्यतिबेला आफूलाई एेठन हुने बताए। 'प्रधानमन्त्री पशुपति जानुभयो। त्यो प्रधानमन्त्रीको छनोटको कुरा हो । पशुपतिको जानुहोस्, ढोग्नुहोस् शिव भगवान् मेरो पनि तपाईको पनि हो। आराध्यदेव शिवकोमा जाने मेरो जत्तिकै हक तपाईको पनि छ। तर पशुपतिको प्रांगणमा उभिएर जब पशुपतिको रक्षा मैले गर्छु भनेर गफ गर्नुहुन्छ। तपाईलाई मैले संझाउनुपर्ने हुन्छ, उनले भने,' तपाई जतिखेर ह्यात होटलमा लुकेर कोरियाबाट आउनु भएको माताले दिएको होलि वाइन खाँदै हुनुहुन्थ्यो, हो त्यतिखेर हामी पशुपतिको प्रांगणमा आरती गरिरहेका थियौं।' नेता थापाले प्रधानमन्त्रीले कहिले राम मन्दिर त कहिले पशुपति गएर नेपालीको भावनामाथि खेलबाड गर्न खोजेको आरोप लगाए। 'प्रधानमन्त्रीले कहिले रामको मन्दिर कहिले पशुपतिको मन्दिर भनेर खेल्दै गर्दा प्रत्येक नेपालीले बुझ्नु छ प्रधानमन्त्री तपाई र मेरो भावनामाथि खेल्न खोज्दैछन् उनले भने,' यो कुरा सबै नेपालीले बुझ्नु आवश्यक छ।' नेपाल कम्युनिस्ट पार्टीले तीन वर्षसम्म समृद्धि नेपाल, सुखी नेपालीको नारा लगाए पनि अहिले सन्की प्रधानमन्त्री र अस्तव्यस्त नेपाल मात्र रहेको उनले जिकिर गरे। उनले भने,'त्यही नाराका साथ नेकपा विजयी भएर आयो। तर आज हामीसँग समृद्धि नेपाल छैन, सुखी नेपाल पनि छैन। आज सन्की प्रधानमन्त्री र अस्तव्यस्त नेपाल छ। हामीले तीन वर्षको परिणाम भोग्दैछौं।' प्रधानमन्त्री ओली पुस ५ गते एकाएक ओली भएर निस्कनुको पछाडि विभिन्न घटना भएको उनको दावी छ। 'प्रधानमन्त्री रातारात ओली बनेका होइनन्। प्रधानमन्त्रीलाई पुस ५ गते दुस्साहस गर्ने ठाउँसम्म पुग्दै गर्दै धेरै घटनाले पुर्याएको हो।'"
कामचलाउ सरकारले कार्यकारी आदेशबाट निर्देशिका जारी गर्न मिल्दैन : कांग्रेस,"काठमाडौं : नेपाली कांग्रेसले सामाजिक सञ्जाल व्यवस्थापन निर्देशिका का नाममा संसद्मा विचाराधीन विवादास्पद सूचना प्रविधि विधेयकलाई नयाँ स्वरुपमा ब्युँताइन लागेको भन्दै आपत्ति जनाएको छ। कांग्रेस प्रवक्ता विश्वप्रकाश शर्माले विज्ञप्तिमार्फत सामाजिक सञ्जाललाई नियमन गर्न विद्यमान कानूनभित्रै आवश्यक प्रावधान रहेको बताए। सामाजिक संजाललाई नियमन गर्ने, मर्यादित र स्वस्थ बनाउने प्रश्नमा कसैको पनि विमती हुन सक्दैन तर त्यसका लागि विद्यमान कानून भित्रै आवश्यक प्रावधान छदैँछन् । थप ब्यवस्था आवश्यक छ भने पनि वृहत्तर विमर्श बेगर, संसद विघटन भएको समयमा निर्देशिका मार्फत जारी गर्न तर्फ लाग्नुले सरकारको नियत माथि गम्भीर प्रश्न उब्जिएको छ । कामचलाउ सरकारले नागरिक अधिकारलाई प्रभावित गर्ने गरि कुनै पनि कार्यकारी आदेशबाट निर्देशिकाहरु जारी गर्न हुंदैन, मिल्दैन र पाईदैन । विज्ञप्तिमा भनिएको छ थप व्यवस्था आवश्यक छ भने पनि वृहत्तर विमर्श बेगर, संसद विघटन भएको समयमा निर्देशिका मार्फत जारी गर्न तर्फ लाग्नुले सरकारको नियत माथि गम्भीर प्रश्न उब्जिएको छ । कांग्रेसले कामचलाउ सरकारले नागरिक अधिकारलाई प्रभावित गर्ने गरी कुनै पनि कार्यकारी आदेशबाट निर्देशिकाहरु जारी गर्न नमिल्ने धारणा राखेको छ। शर्माले प्रस्तावित निर्देशिकाको प्रक्रिया अघि नबढाउन सरकारलाई चेतावनी दिएका छन् । सामाजिक संजालमा व्यक्त मतलाई सरकारी आवेगले कार्वाहीको दायरामा बाँध्ने तयारी अधिनायकवाद तर्फको एक अर्को फड्कोको तयारी भएको विज्ञप्तिमा उल्लेख छ। कांग्रेसलले यस विरुद्ध समयमै सजग बन्न अभिव्यक्ति स्वतन्त्रताका पक्षधर सबैलाई आग्रह गरेको छ।"
"संसद् विघटनविरुद्ध आज कांग्रेसको देशभर प्रदर्शन, शीर्ष नेताहरूले सम्बोधन गर्ने","काठमाडौं : संसद् विघटनविरुद्ध नेपाली कांग्रेसले सोमबार देशभर प्रदर्शन गर्ने भएको छ। ७७ वटै जिल्ला कार्यसमितिको नेतृत्वमा देशैभर सरकारविरुद्ध विरोध प्रदर्शन गर्न लागेको हो। प्रदर्शनसँगै हुने सभालाई सभापति शेरबहादुर देउवालगायतका नेताहरूले सम्बोधन गर्ने कार्यक्रम छ। पुस ५ मा ओलीले संसद् विघटन गरेपछि त्यो कदमलाई असंवैधानिक र अलोकतान्त्रिक ठहर गर्दै कांग्रेसले निरन्तर आन्दोलन गर्दै आएको छ। नेपाली कांग्रेसको पुस १३ गते बसेको कांग्रेस केन्द्रिय समितिको बैठकले अहिलेको राजनीतिक संक्रमणको सबैभन्दा उत्तम समाधान संसद पुनर्स्थापना भएको निश्कर्षसहित आन्दोलनलाई सशक्त बनाउने निर्णय गरेको थियो।यसअघि कांग्रेसले माघ १९ मा कांग्रेसका १३ वटै भातृ संस्थाको संयुक्त आयोजनामा ७७ जिल्लामै एकसाथ प्रदर्शन गरिएको थियो। त्यसैगरी संसद विघटनविरुद्ध नेपाली कांग्रेसले माघ ३ गते ७५३ वटा पालिकाका ६,७४३ वडामा एकसाथ विरोध प्रदर्शन गरेको थियो। कांग्रेसले पुस १३ गते १ सय ६५ वटै प्रतिनिधिसभा निर्वाचन क्षेत्र र पुस २५ गते ३ सय ३० प्रदेशसभा निर्वाचन क्षेत्रमा विरोध प्रदर्शन गरेको थियो। माघ ८ गते कांग्रेसले ६ हजार ७ सय ४३ वडामा एकसाथ प्रदर्शन गरेको थियो। सभापति शेरबहादुर देउवाले रुपन्देही, वरिष्ठ नेता रामचन्द्र पौडेल धादिङ, महामन्त्री डा शशांक कोइराला दाङ, प्रवक्ता विश्वप्रकाश शर्मा ललितपुर, गगन थापा चितवन, डा रामशरण महत, कृष्णप्रसाद सिटौला झापा, प्रकाशमान सिंह कास्की, अर्जुननरसिंह केसी काठमाडौंमा, एनपी साउद दार्चुलामा, डा मिनेन्द्र रिजाल प्युठान डा। प्रकाशशरण महत सिराह, प्रदीप पौडेल दैलेख, रमेश लेखक बैतडीमा, केन्द्रीय सदस्य कल्याण गुरुङ रोल्पा, केन्द्रीय सदस्य अर्जुन जोशी भक्तपुरमा हुन गइरहेको विरोध सभालाई सम्बोधन गर्ने कार्यक्रम छ।"
संसद विघटन मेरो वाध्यता हो : ओली,"काठमाडौँ: प्रधानमन्त्री केपी शर्मा ओलीले जनतासँग गरेको कबुल पूरा गर्न नदिएपछि ताजा जनादेशका लागि संसद विघटन गर्नुपरेको बताएका छन् । पुष्पकमल दाहाल प्रचण्ड र माधव नेपाल लगायत नेताहरुलाई लक्षित गर्दै ओलीले उनीहरुले काममा व्यवधान गरेका कारण निर्वाचनमा जानु परेको बताए । तर उक्त कदम आफ्नो बाध्यता भएको पनि बताए । सोमबार सिंहदरबारस्थित पुनर्निर्माण भएको प्रधानमन्त्री कार्यालयबाट सम्बोधन गर्दै यस्तो बताएका हुन् । भवनको उद्घाटन गर्दै प्रधानमन्त्रीले आफ्नो कार्यकालको हालसम्मको उपलब्धिबारे ब्रिफिङ समेत गरेका थिए । समानान्तर सत्ता सञ्चालन गर्नखोज्नेहरुलाई परास्त गर्न पनि आफूले विघटनको कदम चालेको उनको जिकिर थियो । उनले भनेका थिए, जनताले दिएको विश्वास कार्यान्वयन गर्न दिइएन, जिम्मेवारी पूरा गर्न दिइएन, त्यसकारण जुन कुरा मैले जनताबीच कबुल गरेको थिएँ, त्यसका लागि जनताको बीचमा जान चाहेको हो। यस्तै उनले आफ्नो कार्यकालको सुरुदेखि नै पार्टीभित्रैबाट काम गर्न वाधा उत्पन्न भएको बताएका थिए । जसले गर्दा गठबन्धन सरकारको जस्तो नियती भोग्नुपरेको उनको भनाइ थियो ।"
सिंहदरबारका पुनः निर्मित तीन मोहडा प्रधानमन्त्रीबाट उद्घाटन,"काठमाडौं : २०७२ वैशाख १२ गतेको विनाशकारी भूकम्पबाट क्षतिग्रस्त प्रधानमन्त्री तथा मन्त्रिपरिषद्को कार्यालयसमेत रहेको देशको प्रमुख प्रशासनिकस्थल सिंहदरबारको पुनःनिर्माण सम्पन्न भएको छ । राष्ट्रिय पुनःनिर्माण प्राधिकरणद्वारा पुनःनिर्माण सम्पन्न पश्चिमबाहेकका तीनवटा मोहडाको प्रधानमन्त्री केपी शर्मा ओलीले सोमबार उ्दघाटन गरेका छन्। उद्घाटनपछि प्रधानमन्त्री तथा मन्त्रिपरिषद्को कार्यालय यही भवनमा सर्नेछ । भूकम्पले भवन क्षतिग्रस्त भएपछि देशको प्रमुख कार्यकारीको कार्यालय सिंहदरबार परिसरकै तत्कालीन स्थानीय विकास मन्त्रालय रहेको भवनमा सारिएको थियो । प्राधिकरणका प्रमुख कार्यकारी अधिकृत सुशील ज्ञवालीले प्रबलीकरणमार्फत भवनलाई भूकम्पबाट सुरक्षितरूपमा पुनःनिर्माण गरिएको बताए। 'हामीले मौलिक संरचना तथा शैलीलाई कायम राखी भूकम्प प्रतिरोधी हुने गरी पुनःनिर्माण गरेका छौँ, अन्तर्राष्ट्रियस्तरको सेवा सुविधा रहनेगरी हालको प्रधानमन्त्री तथा मन्त्रिपरिषद्को कार्यालयको मौजुदा सङ्गठन संरचनाअनुरूप कार्यकक्ष तथा बैठक कक्ष निर्माण गरिएको छ,' उनले भने। उद्घाटित मोहडा विसं २०३० को आगलागीमा परेपछि विसं २०३७ मा नयाँ प्रविधि तथा आधुनिक निर्माण सामग्री प्रयोग गरी पुरानै स्वरूपमा पुनःनिर्माण गरिएको थियो । भौतिक प्रबलीकरणपछि अत्याधुनिक सुविधा सम्पन्न बनाउन भवनमा आपत्कालीन तथा अग्नि नियन्त्रक संयन्त्रका अतिरिक्त कार्यालयमा २४ सै घन्टा उपलब्ध हुने ताजा हावासहितको वातानुकूलन प्रणाली जडान गरिएको छ ।"
प्रतिनिधि सभा विघटन मुद्दामा मंगलबारदेखि एमिकस क्युरीको बहस,"काठमाडौं : संसद्को तल्लो सदन प्रतिनिधि सभा विघटनको मुद्दामा सोमबार रिट निवेदकको जवाफी बहस सकिएको छ। निवेदकतर्फको जवाफी बहस सकिएकाले मंगलबारदेखि एमिकस क्युरीले राय दिने सर्वोच्च अदालतले जनाएको छ। नेपाल बार एसोसिएसन र सर्वोच्च अदालत बार एसोसिएसनले प्रतिनिधिसभा विघटनसम्बन्धी रिटमा इजलासलाई स्वतन्त्र सहयोगीका रूपमा बहस गर्न पाँच जना वरिष्ठ अधिवक्तालाई सिफारिस गरेका थिए। सर्वोच्च बारले वरिष्ठ अधिवक्ता गीता पाठक र पूर्णमान शाक्यको नाम सिफारिस गरेको थियो। सर्वोच्च अदालतको संवैधानिक इजलासले माग गरेअनुरूप नेपाल बारले तीन र सर्वोच्च अदालत बारले दुई गरी पाँच जनाको नाम पठाएका हुन्। बारले एमिकस क्युरीका रूपमा वरिष्ठ अधिवक्ता बद्रीबहादुर कार्की, सतीशकृष्ण खरेल र विजयकान्त मैनालीलाई सिफारिस गरेको छ। कार्की तत्कालीन प्रधानमन्त्री शेरबहादुर देउवाको कार्यकालमा महान्यायाधिवक्ता भएका थिए। खरेल बारका पूर्वमहासचिव हुन्। मैनाली बारकै पूर्वकोषाध्यक्ष हुन्। एमिकस क्युरीले राष्ट्रियअन्तर्राष्ट्रिय अभ्यास, सर्वोच्चका पूर्वनजिर, संवैधानिक मान्यतासहित स्वतन्त्र र निष्पक्ष राय उपलब्ध गराउने प्रचलन छ। उनीहरुले कुनै पक्ष विपक्षमा नरही अदालतलाई राय दिनेछन्। त्यसपछि बहस नोट मगाएर अध्ययन पनि हुनेछ। प्रतिनिधिसभा विघटन विवादमा दायर भएका रिटमा निवेदक र विपक्षीका तर्फबाट पहिलो चरणको बहस सकिएपछि इजलास चाँडो फैसला दिने तयारीमा जुटेको छ। राष्ट्रपति, प्रधानमन्त्री तथा मन्त्रिपरिषदको कार्यालय, निर्वाचन आयोग, सभामुखसहित विपक्षीका तर्फबाट करिव डेढ दर्जन सरकारी वकील र नीजि वकिलले बहस सकेका छन् । सरकारको प्रतिरक्षामा महान्यायाधिवक्ता अग्नि खरेल, नायव महान्यायाधिवक्ताहरु पदमप्रसाद पाण्डेय, नारायण प्रसाद पौडेल, विश्वराज कोइराला, डाटेकबहादुर घिमिरे, सहन्यायाधिवक्ताहरु श्यामकुमार भट्टराई, संजिवराज रेग्मी, लोकराज पराजुली, खेमराज ज्ञवाली, उद्धव प्रसाद पुडासैनी र उपन्यायाधिवक्ता दशरथ पंगेनीले वहस गरे । प्रधानमन्त्रीका तर्फबाट नीजि कानुनव्यवसायीका रुपमा वरिष्ठ अधिवक्ता सुशिल पन्त, विष्णु भट्टराई, बालकृष्ण न्यौपाने, रमेश गुरागाईँ, रविनारायण खनाल, सुरेन्द्र भण्डारी, टंक दुलाल, अधिवक्ता रमेश वडाल, बाबुराम दाहाल, शान्ति देवी खनाललगायतले रिट निवेदकको प्रतिवादमा वहस गरेका थिए । यही माघ ४ देखि संवैधानिक इजलासमै विषयकेन्द्रित बहस शुरु गरिएको हो। रिट निवेदकका तर्फबाट बहस सकिएपछि माघ १९ देखि विपक्षीबाट बहस सुरु भएको हो। १३ रिट निवेदकका तर्फबाट ६८ जनाले बहस गरेका थिए। प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसीको संवैधानिक इजलासमा सुनुवाइ भइरहेको छ। प्रधानमन्त्रीको सिफारिसमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय, सभामुखलगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दायर गर्नुभएको थियो। रिट निवेदनमा निवर्तमान सांसदले प्रधानमन्त्रीको सिफारिसमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ। त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका थिए। कानून व्यवसायीले दायर गरेको रिट निवेदनमा प्रधानमन्त्रीले गरेको सिफारिस र सो सिफारिसका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारबाही तथा सो सिफारिसका आधारमा भएगरेका सम्पूर्ण कार्य नेपालको संविधानको धारा, १३३ को उपधारा, २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ।"
मृतकको परिवारलाई क्षतिपूर्ति दिने सहमति भएपछि अरुण३ को काम सुचारु,"संखुवासभा : मकालु गाउँपालिका५ फ्याक्सिन्दामा टिपरको ठक्करबाट मृत्यु भएका खड्गबहादुर राईको शव ४ दिनपछि आफन्तले जिम्मा लिएका छन्। पीडित पक्ष, अरुण३ जलविधुत् आयोजना, जयप्रकास एसोसिएट कम्पनी(जेपि) र स्थानीय सरकारबीच सहमति भएपछि राईको शव आफन्तले जिम्मा लिएका हुन्। सहमति भएसँगै आयोजनाको काम पनि सुरु भएको छ। मृतक राईका छोराछोरीको पढाइ खर्च व्यवस्था गरिदिने, परिवारका दुई जनालाई रोजगारी उपलब्ध गराउने, काज किरिया खर्च जयप्रकास एसोसिएट कम्पनीले उपलब्ध गराउने सहमति भएको जिल्ला प्रशासन कार्यालयका सुचना अधिकारी मोहनमणी घिमिरेले जानकारी दिए। ठक्करबाट मृत्यु भएका राईको परिवारलाई ५२ लाख रुपैयाँ दिने भएपछि आफन्तले जिम्मा लिएका हुन्। टिपर व्याकसार्ने क्रममा मोटरसाइकललाई ठक्कर दिँदा गम्भीर घाइते भएकी राईकी श्रीमती प्रेम कुमारीको सम्पूर्ण उपचार खर्चसमेत आयोजनाले व्यहोर्न सहमति भएको छ। वार्तामा गाउँपालिका र प्रभावित क्षेत्रका स्थानीयले उठाएका माग र आयोजना विकास सम्झौता (पिडिए)मा उल्लेख भएका विषयहरुको कार्यन्वयनको अवस्थाका बारेमा स्थानीय प्रशासन र पालिकामा १० भित्र विवरण बुझाउने सहमति समेत भएको छ। पिडिएमा सम्झौता भए अनुसार स्थानीयले रोजगारी नपाएको, पुर्वाधार विकासका ध्यान नदिएको र सामाजिक उत्तरदायित्व निर्वाह नगरेको भन्दै स्थानीयहरुले पटकपटक ध्यानाकर्षण गराउँदै आएका थिए। मकालु गाउँपालिका अध्यक्ष तेजबहादुर पोख्रेल, एसएपिडिसि सिइओ अरुण धिमान, जेपी कम्पनीका जिएम र पीडित पक्षबीच भएको वार्तामा सहमति जुटेको हो। टिपरको ठक्करबाट राईको मृत्यु भएपछि स्थानीय आन्दोलित हुँदा अरुण तेस्रो अवरुद्ध बनाएको थिए। गत माघ ३० गते शुक्रबार बिहान साढे ९ बजे फ्याक्सिन्दा बेशीमा टिपरको ठक्करबाट मृत्यु भएका राईका आफन्तले क्षतिपूर्तिको माग गर्दे अरुण तेस्रो आयोजनाको काम अवरुद्ध बनाएका थिए। भारत बिहार प्रदेशको ७६१० नम्बरको टिपरले को २३ प ४८१५ नम्बरको मोटरसाइकललाई ठक्कर दिएको थियो। टिपर चालक काभ्रेको नवबुद्ध नगरपालिका६ का ३० वर्षीय सुवास चौलागाई र टिपर प्रहरीको नियन्त्रणमा छन्। टिपरको ठक्करबाट गम्भीर घाईते भएकी राईकी श्रीमति प्रेमकुमारीको काठमाडौंको हेल्पीङ हेन्समा उपचार भइरहेको छ।"
रेल विस्तारमा लगानी गर्ने रसियाको चाहना,"काठमाडौं : रसियाले नेपालको रेल यातायातको क्षेत्रमा लगानी गर्ने इच्छा व्यक्त गरेको छ। आज भौतिक पूर्वाधार तथा यातायात मन्त्री वसन्तकुमार नेम्वाङसँग उसले रेलको क्षेत्रमा लगानी गर्ने जनाएको हो। नेपालका लागि रसियाका राजदूत एलेक्सी नोभिकभ नेतृत्वको टोलीले मन्त्री नेम्वाङसँग शिष्टाचार भेटवार्ता गर्दै रेलको विस्तारमा लगानी गर्न सकिने बताएको हो। रुसी रेलवे कम्पनीका तर्फबाट मन्त्रालयमा आशयपत्र बुझाएको छ। मन्त्री नेम्वाङले सोभियत युनियन विघटनपछि पछिल्लो समयमा दुई देशबीचमा समन्वय भएर कुनै काम नभए पनि सम्बन्ध सुमधुर रहेको बताए। काठमाडौँ उपत्यकाको ट्राफिक व्यवस्थापन र यातायात सहज बनाउन मेट्रो रेलको आवश्यकता रहेको उनले बताए। उनले हाल मेट्रो रेलको रेखाङ्कन, पूर्वसम्भाव्यता अध्ययन र केही खण्डको विस्तृत परियोजना प्रतिवेदन (डिपिआर) तयारी भइसकेको बताउँदै यी दस्तावेज रुसी पक्षलाई उपलब्ध गराउन तयार रहेको उल्लेख गरे। मन्त्री नेम्वाङले रुसी पक्षबाट विस्तृत प्राविधिक र आर्थिक प्रतिवेदन प्राप्त भएपछि थप छलफल गर्न तयार रहेको बताए। रसिया र अन्य विश्वको विभिन्न मुलुकमा रेलसम्बन्धी त्यहाँको प्रविधि उत्कृष्ट रहेको उल्लेख गर्दै नेपालको लागि समेत कोशेढुङ्गा हुने प्रतिनिधिमण्डलले बताएका थिए। जापानले पहाडी क्षेत्रमा रुसी रेलवे प्रविधि अपनाएको उल्लेख गर्दै प्रतिनिधि मण्डलले नेपाललाई प्रविधि हस्तान्तरण गर्न तयार रहेको बताएका छन्। सो भेटवार्तामा द्विपक्षीय हित तथा पारस्परिक सम्बन्धका बारेमा छलफल भएको थियो। रुसी महासङ्घको सहयोगमा निर्माण भएका विगतका परियोजना क्रान्ति अस्पताल, पनौती हाइड्रोइलेट्रिक स्टेशन, पूर्वपश्चिम राजमार्गको पथलैयाढल्केबर खण्ड, जनकपुर चुरोट कारखाना, कृषि औजार कारखाना, वीरगञ्ज सुगर मिललगायतका परियोजनाका विषयमा छलफल भयो।  रासस"
ट्राफिक व्यवस्थापन सहज बनाउन थप ट्राफिक स्वयंसेवक परिचालन,"काठमाडौं : महानगरीय ट्राफिक प्रहरी महाशाखाले काठमाडौं उपत्यकाको ट्राफिक व्यवस्थापनलाई सहज बनाउन ट्राफिक स्वयंसेवक परिचालन गरेको छ। महाशाखा र उपत्यकास्थित सामुदायिक सेवा केन्द्रको सहकार्यमा ३०० जना ट्राफिक स्वयंसेवकलाई प्रशिक्षण गरेर काठमाडौँका विभिन्न चोक, जक्सन, आकाशेपुल र जेब्राक्रसिङमा परिचालन गरेको महाशाखाका प्रमुखप्रहरी वरिष्ठ उपरीक्षक जनक भट्टराईले जानकारी दिए। काठमाडौँ उपत्यकाको सवारी चाप हुने तथा बढी भीडभाड हुने स्थानमा सहजर सुरक्षित आवागमन गर्ने लक्ष्यसहित ट्राफिक स्वयंसेवक परिचालन गरिएको उनले बताए। महाशाखाले स्वयंसेवकलाई १० दिनसम्म उपत्यकाका विभिन्न सवारी चाप हुने स्थानमा परिचालन गर्ने जनाएको छ। स्वयंसेवकले आकाशेपुल तथा फुटपाथको प्रयोग नगर्ने पैदलयात्रुहरुलाई सुरक्षित तरिकाले बाटो काट्न सहयोग गर्नुका साथै नियम पालना गर्न सन्देश प्रवाह गर्ने एसएसपि भट्टराईले बताए। स्वयमसेवक परिचालनबाट काठमाडौंको ट्राफिक व्यवस्थापनमा आम जनमानसले थोरै भएपनि राहत महशुस गर्ने र आम सडक प्रयोगकर्तालाई सहजता मिल्ने उनको विश्वास छ। उपत्यकामा वर्षेनी सुरक्षित सडक प्रयोग नगर्दा धेरै पैदल यात्रुहरु दुर्घटना परेर अनाहकमा ज्यान गुमाउनुको साथै अंगभङ्ग हुने गरेका छन्। सडक सुरक्षा तथा ट्राफिक नियमलाई बेवास्ता गरि लापरबाहि तरिकाले सडक पार गर्ने र जथाभावी हिड्डुल गर्दा दुर्घटनाको जोखिम उच्च रहने र सडक व्यवस्थापनमा समेत असर गर्ने हुनाले त्यसलाई रोक्न ट्राफिक स्वयंसेवक परिचालन एउटा प्रभावकारी उपाय हुने महाशाखाले जनाएको छ। यस अघि महाशाखाले नेपाल स्काउट, युवा विद्यार्थीलाई समेत प्रशिक्षण दिई विभिन्न चरणमा ट्राफिक स्वयमंसेवक परिचालन गरिएको र त्यसको प्रभावकारितासँगै यसलाई निरन्तरता दिएको बताएको छ।"
पर्यटन विकासका लागि स्मारक निर्माण,नुवाकोट : धार्मिक तथा ऐतिहासिक नुवाकोटको वनदेवी जंगलमा पर्यटन विकासका लागि स्मारक निर्माण गरिएको छ। विदुर नगरपालिका२ वनदेवी जंगलमा मन्दिर नजिकै निर्माण गरिएको स्मारकको उद्घाटन पश्चात सर्वसाधारणका लागि खुल्ला गरिएको छ। २०७२ साल बैशाख १२ र २९ गते गएको विनासकारी भुकम्पमा ज्यान गुमाएकाहरुको सम्झनामा स्मारक निर्माण गरिएको हो। बनदेवी मन्दिरसँगै निर्माण भएको स्मारक नुवाकोट उद्योग वाणिज्य संघ तथा गोयन्का ग्रुपको सहयोगमा बनेको हो। नवनिर्मित स्मारकको नुवाकोटका प्रमुख जिल्ला अधिकारी झंकनाथ ढकाल र गोयन्का ग्रुपका प्रवन्ध निर्देशक अजय गोयन्काले संयुक्त रुपमा उद्घाटन गरेका हुन्। स्मारक उद्घाटन गर्दै प्रमुख जिल्ला अधिकारी ढकालले पर्यटकिय स्थानमा बनेको स्मारकको संरक्षण गर्नुपर्ने बताए। उनले स्मारक बनाउनु मात्र ठूलो नभई भविष्यमा हुने जोखिमलाई मध्यनजर गर्दै बलियो भौतिक संरचना निर्माणमा जोड दिनुपर्ने पनि बताए। नुवाकोट उद्योग वाणिज्य संघका अध्यक्ष ताराबहादुर कार्कीले सहयोगीहरुले निकै दुःख गरेर भुकम्प स्मारक निर्माण गरिएकोले यसलाई संरक्षण गर्न आफूहरु तत्पर भएर लागिपर्ने प्रतिबद्धता व्यक्त गरे। कुल साढे ९ लाख रुपैयाँको लागतमा निर्माण गरिएको स्मारकमा २०७२ साल बैशाख १२ र २९ गते गएको भुकम्पमा परेर ज्यान गुमाएका नुवाकोटका १ हजार २ सय ८ जनाको नाम उल्लेख गरिएको छ। दिवंगतहरुको सम्मानमा सो स्मारक निर्माण गरिएको हो।
पुलको अभावमा दशक पुरानो पदमार्ग यात्रा जोखिमयुक्त,"बेनी: सरकारले पर्यटकीय गन्तव्यको रुपमा छनौट गरेको म्याग्दीको धौलागिरी आइसफल पदमार्गमा झालुङ्गे पुल नहुँदा पदमार्गको यउात्रा जोखिमयुक्त बन्ने गरेको छ । एक दशकअघि नै पहिचान भएको यस पदमार्गमा पुल नहुँदा यात्रुहरु निरुत्साही हुने गरेका छन् । पदमार्गको विभिन्न स्थानमा ५ वटा झोलुङ्गे पुल आवश्यकता रहेको चिमखोलाका गमबहादुर पुनले बताए । धौलागिरी आइसफल पुग्न पर्यटकहरु आए पनि साँघुको भरमा खोला तर्नु पर्छ उनले भने कतिपय पर्यटकहरु साँघु तर्न नसकेर बीचबाटो बाटै फर्केर जान्छन् । पुनका अनुसार खैरो खोला, फेदी खोला, सेतिने खोला, सरल धारा र काती बरहा खोलामा झोलुङ्गे पुल आवश्यक छ । पुल नहुँदा यात्रामा असहज भएको आइसफल पुगेर फर्किएकी काठमाण्डौँकी सबिना ढकालले बताइन् । अरु बाटोमा त जेनतेन हिँडियो खोलाहरुमा निकै गाह्रो भयो । केही खोलामा यहाँका स्थानीय दाईहरुले बोकेर नै तार्दिनु भयो उनले भनिन् पदमार्ग सञ्चालन गर्नुअघि पुल बनाउन प्राथमिकता दिनुपर्छ । रघुगंगा गाउँपालिकाको अधिकाश वडालाई समेटेको यस पदमार्गलाई औपचारिक र व्यवस्थित रुपमा सञ्चालनमा ल्याउन पदमार्ग निमार्णको कार्यलाई तिब्रता दिइएको छ । रुइसेडाँडादेखि धौलागिरी आइसफल सम्मको पदमार्ग सञ्चालनका लागि डिपिआर तयार गर्ने काम अन्तिम चरणमा पुर्याइएको गाउँपालिकाका प्रमुख प्रशाकीय अधिकृत अमृत सुवेदीले बताए । कहाँकहाँ के पूर्वाधार बनाउने भनेर डिपिआर भएको छ, त्यसको रिपोर्ट आयो भने सम्बन्धित निकाय र मन्त्रालयमा प्रस्ताव पेश गर्छौँ, उनले भने केही समयअघि सरोकारवालाहरुको टोलीबाट भएको अध्ययन र अनुगमनले पदमार्गको समस्या र सम्भावनाको थप उजागर हुने विश्वास लिएका छौँ । चालु आर्थिक वर्षमा संस्कृति, पर्यटन तथा नागरिक उड्डयन मन्त्रालयबाट प्राप्त २५ लाख रुपैयाँ बजेटबाट यस क्षेत्रमा निर्माण गरिएको पदमार्ग यात्रामा सहज भए पनि खोलाहरुमा पुलको समस्या देखिएको छ । स्थानीयले पदमार्ग अन्तरगत कोखेभीरमा डोरीको सहायताले पदमार्ग निर्माण गरेका छन् । कोखेभिरँगै पापिधर्मी भीरमा ३ सय मिटर बढी कडा पहाडलाई कटान गरेर पदमार्ग बनाउनुपर्ने देखिएको गाउँपालिकाका असिस्टेन्ट सबइञ्जिनियर सुमनबहादुर बुढाथोकीले बताए । अक्करे भीरमा पहाड खन्ने र जंगल र पाखामा ढुंगाको सिँढी चिनेर पदमार्ग निर्माणले तिब्रता पाएता पनि बर्खाको समयमा खोलाब बढ्ने भएकाले यहाँ केही स्थानमा झोलुङ्गे पुल निमार्ण गर्नुपर्छ, उनले भने । टुरिजम एजेन्सिज अफ पश्चिमाञ्चल क्षेत्रीय च्याप्टर टान, तत्कालिन जिल्ला विकास समिति म्याग्दीको अगुवाईमा २०६८ सालमा म्याग्दीको गलेश्वरराखुभगवती हुँदै धौलागिरी आइसफल पदमार्गको प्रारम्भीक अध्ययन गरिएको थियो । पदमार्गको पहिचान भएको दशक पुग्न लाग्दा समेत यस पदमार्गलाई सञ्चालनमा ल्याउन सकिएको छैन । पर्यटन मन्त्रालय, पर्यटन कार्यालय पोखरा लगायतबाट विनियोजन भएको बजेटबाट भगवतीको रुइसेक्षेत्र, पछेत्राधुरी, सोबाङधुरी, लोसधुरी, दहबुकी, फेदी, सुगुरथला हुँदै ससलधारा क्षेत्रसम्म पदमार्गको ट्याक निर्माण भैसकेको पदमार्ग निर्माण उपभोक्ता समितिका अध्यक्ष ध्रुवकुमार पाईजाले जानकारी दिए । धौलागिरी र अन्नपूर्ण रेञ्जका दर्जनौँ हिमालहरुलाई नजीकबाट अवलोकन गर्न सकिने यस पदमार्गमा डाँफे, मुनाल, कालिज, कस्तुरी, झारल, नाउर, घोरल, थार, रतुवा, हिमचितुवा लगायतका जंगली पशुपंक्षी र तिनको बासस्थानलाई समेत प्रत्यक्ष अवलोकन गर्न पाउनु यस पदमार्गमा थप आकर्षणको रुपमा रहेको छ । कालिगण्डकी नदीको किनार हुँदै म्याग्दीको बेनी भएर मुस्ताङ जाने परम्परागत पदमार्ग सडक विस्तारसँगै मासिएपछि म्याग्दी र मुस्ताङलाई पदमार्गबाटै जोड्नका लागि धौलागिरी आइसफललाई बैकल्पिक मार्गको रुपमा पहिचान गरिएको थियो । यस पदमार्गले म्याग्दीको पिप्ले, भगवती, बेगखोला, दग्नाम, चिमखोला, कुईनेमंगले, दोबा लगायतको ठाउँको उच्च पहाडी डाँडाको धुरी हुँदै मुस्ताङको लेते जोडिएको छ ।"
भारतीय नाकामा झमेला,"सलमान खान। भैरहवा, शंकरप्रसाद खनाल। नेपालगन्ज, किशोर बुढाथोकी। विराटनगर, राधा खनाल। झापा, मनिका झाजनकपुरधाम, क्रान्ति शाहवीरगन्ज, शम्भु यादवसिरहा स्थलमार्ग हुँदै सबैभन्दा धेरै पर्यटक भित्रिने नाका हो, रूपन्देहीको बेलहिया। यो नाका करिब एक वर्षदेखि ठप्प छ। कोरोना महामारीमा बन्द गरिएका नेपालभारत सीमा नाका खोल्ने निर्णय सरकारले गरे पनि बेलहियाबाट भित्रिन चाहने पर्यटकले अनुमति पाएका छैनन्। लुम्बिनी प्रदेशका नेपालगन्ज, कृष्णनगर र महेशपुर नाकाको अवस्था पनि उस्तै छ। आउजाउमा रोक लगाइएकै छ। जिल्ला प्रशासनको आदेशमा कडाइ गरिएको नाकामा खटिएका सुरक्षाकर्मी बताउँछन्। भारतीयहरू व्यक्तिगत कामले सीमावर्ती बजारमा आउने गरे पनि पर्यटकका रूपमा भित्रिन सकेका छैनन्। भारतीय पर्यटक गाडीमा परिवारसहित नाकासम्म आइरहेका हुन्छन्, रूपन्देहीको इलाका प्रहरी कार्यालय बेलहियाका प्रहरी निरीक्षक ईश्वरी अधिकारी भन्छन्, तर, अनुमति नहुँदा हामी उनीहरूलाई सीमाबाटै फर्काउन बाध्य छौँ। भारतबाट आउने नेपालीलाई प्रहरीले नाम, ठेगानासहितको अभिलेख राखेर प्रवेशको अनुमति दिने गर्छ। भारतीयको हकमा सरकारी परिचयपत्र राखेर भन्सारसँग सम्बन्धित काम गर्ने भन्सार एजेन्ट, बिरामी, विद्यार्थीलगायत अत्यावश्यकलाई मात्र आउन दिने गरिएको छ। सरकारले लकडाउनपछि एकातिर होटल व्यवसाय खोल्नु भन्यो, अर्कोतिर सीमा बन्द यथावत् नै राखेको छ, लुम्बिनी होटल संघ नेपालका वरिष्ठ उपाध्यक्ष गोविन्द ज्ञवाली भन्छन्, सीमा बन्द गरेर राखेपछि पर्यटक कसरी आउँछन् त ? हामीलाई मुर्ख मात्र बनाइएको छ। होटल व्यवसाय खुला गरिए पनि नाका नखुल्दा पर्यटन व्यवसाय लकडाउनसरहकै अवस्थामा रहेको उनको भनाइ छ। सीमा क्षेत्रको व्यवसाय भारतीय पर्यटकबाट आश्रित छ, उनी भन्छन्, भारतीय पर्यटकलाई नै आउन नदिने हो भने पर्यटन क्षेत्र चलायमान हुन सक्दैन। हामीले पर्यटक स्वागत गर्न जरुरी छ। सिद्धार्थ बिजनेस गु्रपका क्षेत्रीय प्रबन्धक केशव न्यौपानेका अनुसार यो सिजनमा बास बस्ने पर्यटकमध्ये कम्तीमा ८१० प्रतिशत भारतीय हुन्थे। बिहान आएर साँझ फर्कनेको संख्या त अझै धेरै हुन्थ्यो। भन्छन्, बाँके, बर्दियाका पर्यटकीय क्षेत्र घुम्न र क्यासिनोमा भारतीय पर्यटक आउँथे। अहिले पर्यटक शून्य छ। रूपन्देहीका प्रमुख जिल्ला अधिकारी पीताम्बर घिमिरे बेलहिया नाकामा प्रक्रिया पुर्याएर आउने अत्यावश्यक (प्राविधिक, मजदुरलगायत) भारतीय नागरिक र स्वदेश फर्किने नेपालीको अभिलेख राखेर मुलुक भित्र्याउने कार्य भइरहेको बताउँछन्। बाँकेको जमुनाहा नाकाबाट भारतीय निजी जिप, कार आवतजावत बन्द भएपछि यहाँका पर्यटकीय क्षेत्र प्रभावित भएका छन्। होटल व्यवसायी संघ बाँकेका अध्यक्ष भीमलाल कँडेल विगतमा दैनिक हजार हाराहारीमा भारतीय पर्यटक आउने गरेको सुनाउँछन्। भन्छन्, दैनिक कम्तीमा २ सय गाडी आउँथे। यहीँबाट काठमाडौं, पोखरा जान पनि आउँथे। अहिले भारतीय पर्यटक आगमन ठप्प छ। सीमा प्रहरी चौकी जमुनाहाका इन्चार्ज विष्णु गिरी भारतीय निजी सवारी आवतजावतमा रोक लगाइएको बताउँछन्। सीडीओ कार्यालयबाट अनुमतिपत्र लिएर आउने भारतीय गाडीलाई मात्र भन्सार कार्यालयले आउन दिन्छ। अरू गाडी भन्सार कार्यालयले नै प्रवेश गर्न दिँदैन, इन्चार्ज गिरी भन्छन्, विगतमा भारतीय गाडी नेपालगन्जसम्म निर्वाध आवतजावत गर्न पाउँथे। भन्सार पनि तिर्नु पर्दैनथ्यो। अहिले भारतीय एसएसबीले पनि आउन दिँदैन। अहिले नेपालभारत जमुनाहा नाकामा भारततर्फ एसएसबी क्याम्पसम्म र नेपालतर्फ जमुनाहा नाकामा गाडी रोकेर मात्र पैदल सीमा पार गर्न दिइन्छ। गाडी जान नपाए पनि भारतीय बजार रूपैडियामा भने किनमेल गर्न जानेहरू भने बढेका छन्। यस्तै, विराटनगरका होटल एवं पर्यटन व्यवसायी पुण्य भट्टराई पनि नेपालभारत नाका खुलेको खबरले खुसी भएका थिए। नाका खुलेपछि नेपाल आउने भारतीयको चहलपहल बढ्ने अपेक्षा भट्टराईको थियो। कोरोना महामारीले थलिएको पर्यटन व्यवसायले विस्तारै गति लिने आशा राखेका थिए भट्टराईले। तर, नाकाको सम्बन्धमा स्पष्ट ढंगले निर्णय सरकारले नगरेको भट्टराई बताउँछन्। नाका खुल्ने आस गरेर बस्दाबस्दै हैरान भइसकियो। संक्रमण कम हुँदै गइरहँदा पनि नाका बन्द नै रहँदा भारतीय पर्यटकमा निर्भर प्रदेश १ को पर्यटन क्षेत्र झन् धराशयी बनेर गएको छ, भट्टराई भन्छन्। नेपालभारत नाका झन्डै ११ महिनादेखि सञ्चालनमा नआउँदा सबैभन्दा बढी पर्यटन क्षेत्रमा असर परेकोे उनी बताउँछन्। कोरोनाका कारण बन्द गरिएका सबै क्षेत्र खुलेर अवस्था सामान्य बनिसक्यो, उनी भन्छन्, तर, नाका ठप्प हुँदा पर्यटन क्षेत्र भने झन् धराशयी बनिरहेको छ। आन्तरिक पर्यटक पुनरुत्थान समिति प्रदेश १ का संयोजक भविषकुमार श्रेष्ठ प्रदेशमा आउनेमध्ये ५० प्रतिशत पर्यटक भारतीय रहेको सुनाउँछन्। यहाँको ५० प्रतिशत पर्यटन क्षेत्र भारतीयबाट धानिएको थियो, संयोजक श्रेष्ठ भन्छन्, तर उनीहरूले नेपालमा खुट्टा राख्न नपाएको एक वर्ष हुन लाग्यो। पर्यटक भित्र्याउन सरकारले उचित पहल गर्न नसक्नु दुर्भाग्य रहेको श्रेष्ठको भनाइ छ। घुम्न आउने मान्छे हिँडेर र दुःख गरेर आउँदैनन्। यो कुरा खै त सरकारले बुझेको ?, नेपाल उद्योग वाणिज्य महासंघ प्रदेश १ को पर्यटन तथा हवाई यातायात संयोजकसमेत रहेका श्रेष्ठ भन्छन्। झापा ट्राभल संघका अध्यक्ष नीरबहादुर कार्की काँकडभिट्टा नाकाबाट सहज रूपमा पर्यटक प्रवेश गर्न नपाएको बताउँछन्। सरकारले नाका खुलेको बताए पनि विभिन्न सर्त राखेका कारण पर्यटक आउन नसकिरहेको अध्यक्ष कार्कीको भनाइ छ। जसकारण पर्यटकलक्षित व्यवसाय सञ्चालन गर्ने अवस्था नरहेको उनी बताउँछन्। भारतबाट पर्यटक आउलान् र होटल, ट्राभल एजेन्टलगायत पर्यटन क्षेत्र फेरि चलायमान होलान् भनेर आस गर्न सकिएको छैन, उनी भन्छन्, नेपालमा हुलका हुल दौडन्छन्, सीमाबाट पर्यटक छिर्न दिँदैनन्। उनका अनुसार नाकामा अझै ७२ घण्टाको पीसीआर रिपोट खोजिन्छ। गाडी आवतजावत छैन। सिलीगुडी, दार्जलिङलगायत सीमा नजिकैका भारतीय आफन्त भेटघाट गर्न मात्र आउने गरेको उनको भनाइ छ। क्षेत्रीय होटल व्यवसायी संघ प्रदेश १ का अध्यक्ष राजन श्रेष्ठ भारतबाट धार्मिक, सांस्कृतिक, प्राकृतिक, स्वास्थ्य तथा शैक्षिक क्षेत्रका पर्यटक आउने गरेको बताउँछन्। यहाँका धार्मिक तीर्थस्थल घुम्न र दर्शन गर्न भारतबाट धार्मिक पर्यटक सबैभन्दा बढी नेपालमा आउँछन्, होटल एसोसिएसन नेपालका केन्द्रीय सदस्यसमेत रहेका श्रेष्ठ भन्छन्, खोला, हिमाल, लालीगुराँस, वन्यजन्तु, नदीनाला, जंगल, पहाडलगायत प्राकृतिक सम्पदा अवलोकनका लागि प्राकृतिक पर्यटन आउने गरेका छन्। प्रदेश १ मा भारतबाट प्रवेश गर्न इलामको पशुपतिनगर, झापाको काँकडभिट्टा, मोरङको विराटनगरस्थित जोगबनी र सुनसरीको वीरपुर ठूला नाका हुन्। नेपालभारत आउजाउ गर्न यहाँ २३ वटा सानाठूला नाका रहेको व्यवसायीको भनाइ छ। यो प्रदेशमा पाँचतारेसम्मका र पर्यटकीय स्तरका चार हजार होटल सञ्चालनमा छन्। पर्यटक अभाव हुँदा अर्बौँ लगानी गरिएका होटल धाराशयी बनेका छन्। कतिपय बन्द छन्। सीमा नाका हुँदै आउने नेपालीको हकमा आवश्यक रेकर्ड राखेर स्वास्थ्य परीक्षणपछि मात्र भित्रिन दिने व्यवस्था मिलाइएको मोरङका प्रमुख जिल्ला अधिकारी कोषहरि निरौला बताउँछन्। भारतीयको हकमा गृह मन्त्रालयसँग स्वीकृति लिएर मात्रै नेपाल प्रवेश दिने व्यवस्था छ। त्यस्तै, नयाँ स्वरूपको भाइरस देखिएको ठाउँबाट आउने नागरिकले ७२ घण्टाभित्रको पीसीआर परीक्षण रिपोर्ट पनि साथमा लिएर आउनुपर्ने नियम रहेको निरौलाको भनाइ छ। प्रदेश २ मा पनि नाका खोल्ने सरकारको निर्णय कार्यान्वयन हुन सकेको छैन। प्रदेश २ का वीरगन्ज (पर्सा), कुनौली (सप्तरी), जटही (धनुषा), इनर्वा (धनुषा), भिठ्ठामोड (महोत्तरी), मलंगवा (सर्लाही), बंकुल (रौतहट), मटिअर्वा (बारा), सिम्रौनगढ (बारा), माडर (सिरहा), गौर (रौतहट) गरी ११ नाका खोल्ने निर्णय भएको हो। तर, यी नाकाबाट सर्वसाधारणले सहजै आउजाउ गर्न पाएका छैनन्। नाका केकति खोल्ने, नखोल्नेबारे प्रमुख जिल्ला अधिकारीको निर्देशनका आधारमा हामीले सुरक्षाकर्मीलाई व्यवहार गर्न भनेका हुन्छौँ, प्रदेश २ का सशस्त्र प्रहरी बलका डीआईजी चन्द्रप्रकाश गौतम भन्छन्। वीरगन्ज नाकामा मानिसको आउजाउ हुन थाले पनि मालवाहकबाहेक अन्य सवारी साधनलाई सुरक्षाकर्मीले फिर्ता पठाइदिने गरेका छन्। जसकारण नेपाल आउन चाहने भारतीय दसगजा क्षेत्रमै सवारी साधन थन्क्याएर पैदल वीरगन्ज आउजाउ गर्न बाध्य छन्। वीरगन्जको इनर्वास्थित सीमा प्रहरी चौकीका प्रमुख प्रहरी नायब उपरीक्षक पूर्ण दाहाल मालवाहकबाहेकका भारतीय सवारी साधन प्रवेश गर्न नदिने निर्देशन रहेको सुनाउँछन्। नाका खुलेको भनेर कुनै आधिकारिक निर्देशन हामीलाई छैन। मालवाहकबाहेक अन्य सवारी साधनलाई नाकामै रोकेर फिर्ता पठाइदिने गरेका छौँ, दाहाल भन्छन्। विवाह, उपचारजस्ता अत्यावश्यक कामका लागि आएका सवारी साधनलाई भने आउजाउ गर्न दिइरहेको उनको भनाइ छ। पर्साका निमित्त प्रमुख जिल्ला अधिकारी भीमकान्त पौडेल गृह मन्त्रालयबाट आधिकारिक रूपमा कुनै निर्देशन वा परिपत्र नआएकाले नाका बन्द नै रहेको बताउँछन्। सरकारले वीरगन्जसहित ३० वटा नाका खोल्ने निर्णय गर्यो भन्नेबारे हामीले पनि मिडियामार्फत सुनेका हौँ, पौडेल भन्छन्, तर, अहिलेसम्म गृहबाट यस विषयमा कुनै परिपत्र आइपुगेको छैन। त्यसैले नाका खुलिसक्यो भन्ने अवस्था छैन। भारतले कात्तिक ६ गतेदेखि एकतर्फी आफ्नो नाका खोलेको थियो। त्यसपछि वीरगन्जरक्सौल नाकाबाट आवागमन हुन थालेको उनको भनाइ छ। सिरहास्थित माडर नाकाबाट पैदल यात्रु आवागमन गर्न पाएका छन्। यसबाहेक ठाडी, लदनियाबाट लुकीछिपी आउजाउ चलिरहेको छ। सवारीसहित आउजाउ गर्न रोक लगाइएकै छ। नाकाबाट आउजाउ सहज नभएको भगवानपुर गाउँपालिका ठाडीका लक्ष्मी यादव बताउँछन्। विवाह र सामान ल्याउन पनि समस्या भइरहेको छ। सिरहामा एक मात्रै नाका खोल्यो। हाम्रो नजिकको खोलिएको छैन। आवागमनमा कठिनाइ भोग्नुपरिहेको छ, उनी भन्छन्, कोरोनाले गर्दा अहिलेसम्म सीमा क्षेत्रमा व्यवसाय खस्केकै छ। सीमा नाका अझै बन्द भनिए पनि लुकीछिपी वारिपारि गरिरहेको ठाडीका कन्हैया भट्ट सुनाउँछन्। दिनहँु नाकाभन्दा वैकल्पिक बाटोमा भारतनेपाल भइरहेको छ। सरकारले जनतालाई सहज हुनुपर्ने वातावरण मिलाइदिनुपर्छ, उनी भन्छन्। तोकिएको नाकामा आवागमनमा कुनै कठिनाइ नरहेको प्रमुख जिल्ला अधिकारी प्रदीपराज कणेल बताउँछन्। पैदल यात्रुका लागि सहज रूपमा आवतजावत भइरहेको छ। सवारी साधन भने रोकिन्छ, कणेल भन्छन्। पैठारी खुला नगरिए पनि मालवाहक सवारी भन्सार कटाएर आउनेजाने भइरहेको माडर भन्सार कार्यालयका प्रमुख जगदीश पूर्वे बताउँछन्। सवारी चालकलाई सीमामै स्थापना गरिएका हेल्थ डेस्कमा स्वास्थ्य जाँच गरी आवतजावत गर्न दिइएको उनको भनाइ छ। सर्वसाधारणलाई विवाह, आवश्यक सरसामान ल्याउन भारतीय सुरक्षाकर्मीसँग पनि सहजीकरण गरी सहयोग गरिरहेको सशस्त्र प्रहरी सिरहाका एसपी दीपेन्द्र गिरी बताउँछन्। जनकपुरको जानकी मन्दिरमा पर्वत्योहारका बेला मेला भर्न आउने भारतीय पर्यटकको भीड हुन्थ्यो। बजारमा किनमेल गर्नेहरू बढ्थे। होटलमा बस्ने ठाउँ हुँदैनथ्यो। तर, हाल व्यापार निकै खस्किएको जनकपुरका व्यवसायी अनिल साह बताउँछन्। कोरोना महाकारी र लकडाउनका कारण थलिएको सीमा क्षेत्रको होटल तथा पर्यटन व्यवसाय भारतीय पर्यटक नआउँदा धराशयी बनेको होटल तथा पर्यटन व्यवसायी संघ वीरगन्जका अध्यक्ष हरि पन्त बताउँछन्। कोरोना महामारीमा बन्द भएका होटल लकडाउन खुलेपछि पुनः लयमा फर्किने अपेक्षा गरिएको थियो। तर, नाकामा भारतीय सवारी साधन प्रवेशमा अहिले पनि रोक लगाइएकाले होटल तथा पर्यटन व्यवसाय चौपट भएको अध्यक्ष पन्त बताउँछन्। पर्सा बारामा रहेका होटलका ९० प्रतिशतभन्दा बढी ग्राहक भारतीय पर्यटक नै हुन्, उनी भन्छन्, एक त लकडाउनमा झण्डै ८ महिना यहाँका सबै होटल बन्द भए। माघ ११ मा सरकारले नाका खोल्यो भनेपछि व्यवसाय पुनः लयमा फर्किन्छ भन्ने अपेक्षा थियो। तर, हालत उही लकडाउनकै जस्तो छ। भारतीय पर्यटक नआउँदा होटलको खर्च धान्न पनि धौधौ छ। सरकारले नाका खोलेको भने पनि नेपाल प्रवेश गर्ने झन्झटिलो प्रक्रिया र नाकामा खटिएका सुरक्षाकर्मीले दुःख दिने गरेका कारण भारतबाट पर्यटक आउन नसकेको बाराका होटल व्यवसायी एवं आन्तरिक पर्यटन पुनरुत्थान समिति प्रदेश २ का सहसंयोजक मोहन शर्मा लामिछाने बताउँछन्। भारतीय पर्यटकको हकमा सरकारले निर्दिष्ट गरेको नियम प्रक्रिया एकदमै झन्झटिलो रहेको सहसंयोजक शर्माको भनाइ छ।"
पहुँचवालालाई पटक पटक अनुदान,"जाजरकोट : बारेकोट गाउँपालिका ८, लैखमका कल्दर खत्रीले दुई पटक प्रस्ताव पेश गर्दा पनि कृषि विकास कार्यालयबाट कुनै पनि सरकारी अनुदान रकम पाउन सकेनन्। बारेकोट ६ धुमाका देवबहादुर चलाउने गत वर्ष र यस वर्ष गरी दुई पटक कृषि अनुदानका लागि प्रस्ताव पेश गर्दा पनि अनुदान रकम पाउन सकेनन्। खत्री र चलाउने मात्र होइनन् दुर्गमका स्थानीय कृषकहरुले सरकारी अनुदान रकम पाएका छैनन्। पहुँचको भरमा सरकारी अनुदान रकम बाँडिएको तर आफूहरु जस्ता सोर्सफोर्स नभएकाले अनुदान पाउन निकै कठिन भएको उनीहरुको गुनासो छ। तर जाजरकोट जिल्ला समन्वय समितिका प्रमुख रहेका मनबहादुर रावल नलगाड ५ कालिमाटीमा रहेको पञ्चासे बहुउद्देश्यीय सहकारी संस्थाका अध्यक्ष हुन्। फलफुल खेती अन्तरगत ओखर खेतीका लागि गत वर्ष सो सहकारीले एक लाख अनुदान लिएको थियो। चालु आवमा पनि सोही सहकारीले ३५ लाख अनुदानको रकम लिएको छ। त्यसैगरी जुनीचाँदे गाउँपालिकाकी उपाध्यक्ष तथा कार्यबाहक अध्यक्ष रहेकी शिबा आर्चायले जुनीचाँदे महिला बहुउद्देश्यीय सहकारी संस्थाकाको नाममा आयआर्जन गर्ने गरी ५ लाख रकम अनुदान लिएकी छन्। गत वर्ष बारेकोट गाँउपालिका ५ स्थित प्रकृति संरक्षण फलफुल कृषक समुहले मौरी स्रोत केन्द्र स्थापनाका लागि ३५ लाख अनुदान लिएको थियो। सोही कृषक समुहले यस वर्ष थप पाँच लाख अनुदान लिएको छ। त्यस्तै बारेकोट ८ लैखम स्थित इन्देणी तरकारी खेती समुहले गत वर्ष तरकारी खेतीमा १० लाख अनुदान लिएको थियो। यस वर्ष सोही समुहले भकारो सुधारका नाममा दुई लाख ५० हजार अनुदान लिएको छ। त्यस्तै बारेकोट गाँउपालिकाकी वडा नम्बर ४ कि अध्यक्ष सिर्जना बस्नेतले आमा सरुनी बस्नेतको नाममा, बारेकोट गाँउकार्यपालिका सदस्य मैमा बोहरा, भेरी नगरपालिकाकी कार्यपालिका सदस्य मीना पुन, नलगाड नगरपालिका ४ का वडाध्यक्ष लक्ष्मी रावलले छोरा नरेन्द्र रावलको नाममा अनुदान लिएका छन्। अनुदान लिएका समुह तथा सहकारीले लक्ष्य अनुसार काम नगर्ने, गरे पनि झारा टार्ने हिसावले गर्ने गर्दा हरेक वर्ष किसानका नाममा करोडौं रकम खर्चिने गरिए पनि बालुवामा पानी हाले सरह भएको नलगाडका स्थानीय गोविन्द वलीले बताए। कार्यालले पनि नेताको दवाव र कमिशनको चक्करमा परेर आयोजना छनौट गर्ने तर राम्रोसँग अनुगमन र नियमन नगर्ने गरिएको स्थानीयको गुनासो छ। 'कार्यालयमा ४ सय बढीको प्रस्ताव पेश गरेकोमा १ सय ३५ जनाले यो कार्याक्रम पाएका छन्। विपन्न समुदायको जीवनस्तरमा परिवर्तन गर्ने भनी रकम आउँछ, पाउनु पर्ने व्यक्तीहरुले यस्तो कार्यक्रम पाउँदैनन्', सुशासनकर्मी बद्री पन्तले भने, नेता, टाठाबाठा र नेताका आसेपासेले पटक पटक अनुदान रकम लिने गरेका छन्। सरकारी कार्यक्रम नेता र सदरमुकाम केन्द्रित हुँदा खास किसानले अनुदान कहिल्यै पाउँदैनन्। कहाँ आवेदन हाल्ने उनीहरुले थाहै पाउँदैनन्। कृषि विकास कार्यालय जाजरकोटमा चालु आर्थिक वर्ष २०७७०७८ को लागि कर्णाली प्रदेश सरकारबाट मुख्यमन्त्री रोजगार, साना सिंचाई, लक्षित वर्ग प्राङ्गारिक कृषि प्रर्वद्धन, कृषि व्यवसाय प्रवर्द्धन, एक स्थानीय तह एक वाली विशेष कार्यक्रम, प्राङ्गारिक मिसन लगायतमा गरी कुल १२ करोड ७६ लाख २० हजार अनुदान रकम प्राप्त भएको छ। उक्त अनुदान रकमबाट उन्नत नर्सरी, हिउँदे फलफुल नर्सरी, चक्लाबन्दी, प्राङ्गारिक मल प्रर्वद्धन, मकै, किवी, मौरी लगाएत क्षेत्रमा लगानी गरी विपन्न वर्गको आर्थिक उपार्जन वृद्धि गर्ने लक्ष्य छ। नेतादेखि स्थानीय जनप्रतिनिधी र पहुँच भएकाले पटक पटक अनुदान रकम लिइरहेका छन् तर बास्तविक किसान भने अनुदान पाउनबाट सधैं वञ्चित हुने गरेका छन्। जिल्ला कृषि विकास कार्यालय जाजरकोटका निमित्त प्रमख गणेशबहादुर अधिकारीले अनुदान रकम लक्षीत समुह तथा सहकारीहरुले नै पाएको दावी गरे पनि कार्यालयले दोहोर्याइ, तेहर्याइ अनुदान वितरण गरेको किसानको गुनासो छ। प्रस्ताव छनौट समितिको मुल्यांकनका आधारमा छनौट गरिएको अधिकारीको भनाइ छ। प्रस्ताव छनौट समितिमा कृषि, पशुसेवा, जिल्ला समन्वय समिति लगायतको संलग्नता रहने व्यवस्था गरिएको छ।"
अदालतका नापी निरीक्षकसहित चार जना घुससहित पक्राउ,"काठमाडौँ: रुपन्देही जिल्ला अदालतका नापी निरीक्षक (सर्वेक्षक)द्वय सुमित चौलागाईँ र मनोज थापा घुससहित पक्राउ परेका छन् । अदालतमा परेको जग्गा सम्बन्धी मुद्दाको नापजाँच कार्यमा सहजीकरण गरिदिने भन्दै उनीहरुले सेवाग्राहीसँग घुस लिँदा लिँदै अख्तियार दुरुपयोग अनुसन्धान आयोगको टोलीले पक्राउ गरेको हो । उनीहरुलाई ५ हजार अतिरिक्त रकम लिइसकेको अवस्थामा कोटहीमाई गाउँपालिका वडा नं १ बोगडियाबाट नियन्त्रणमा लिइ थप अनुसन्धान भइरहेको सहप्रवक्ता गणेशबहादुर अधिकारीले जानकारी दिए। यसवाहेक वाणिज्य आपूर्ति तथा उपभोक्ता संरक्षण विभाग ववरमहल, काठमाडौंका नायव सुब्बा नरेन्द्र चन्द र लेखापढी व्यवसायी रामबाबु दाहाल घुससहित पक्राउ परेका छन् । उनीहरुलाई सेवाग्राहीसँग ८ हजार घुस लिँदालिँदै घुससहित अख्तियारको टोलीले पक्राउ गरेको हो । अख्तियाले लेखापढीको काम गर्ने दाहालले सुब्बा चन्दलाई दिइसकेको अवस्थामा रकम सहित विभाग परिसरबाट दुबै जनालाई नियन्त्रणमा लिइ थप अनुसन्धान भइरहेको छ ।"
अझै केही दिन हिमपातको सम्भावना,"काठमाडौं : पश्चिमी वायुको प्रभाव अझै केही दिन कायम रहने भएको छ। केही दिनयतादेखि उक्त प्रणालीको प्रभावले देशको अधिकांश स्थानमा आंशिकदेखि सामान्य बदलीका साथै उच्च पहाडी तथा हिमाली भूभागका केही स्थानमा हल्का हिमपात भइरहेको छ। मौसमविद् शान्ति कँडेललेका अनुसार यस प्रणालीको प्रभाव अझै दुई तीन दिन कायम रहने छ। हाल कायम रहेको पश्चिमी वायु कमजोर रहेकाले वर्षा हुन सकिरहेको छैन्। 'वर्षा हुन्का लागि पश्चिमी वायु सक्रिय भई प्राप्त मात्रमा जलवाष्पयुक्त हावा बहनुपर्दछ', उनले भने। हाल देशको प्रदेश नं १ कर्णाली र सुदूरपश्चिम प्रदेशका पहाडी तथा हिमाली भूभागमा आंशिकदेखि सामान्य बदली र गण्डकी तथा वाग्मती प्रदेशमा आंशिक बदली रही अन्य भूभागमा मौसम सामान्यतया सफा रहेको छ। दिउँसो देशभर आंशिकदेखि सामान्य बदली रही उच्च पहाडी तथा हिमाली भूभागका केही स्थानमा हल्का हिमपातको सम्भावनाका साथै देशको पहाडी भूभागका एक वा दुई स्थानमा हल्का वर्षाको सम्भावना रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाको पछिल्लो विवरणअनुसार सोमबार काठमाडौँको उपत्यकाको न्यूनतम तापक्रम ७ दशमलव आठ डिग्री र अधिकतम तापक्रम २२ दशमलव ६ डिग्री सेल्सियस रहेको छ। त्यस्तै आज सबै भन्दा कम जुम्लाको न्यूनतम तापक्रम माइनस एक दशमलव शून्य डिग्री सेल्सियस रहेको छ।"
वाणिज्य आपूर्ति तथा उपभोक्ता संरक्षण विभागका दुई कर्मचारी घुससहित पक्राउ,काठमाडौं : अख्तियार दुरुपयोग अनुसन्धान आयोगले एकजना नायव सुब्बा र अर्का लेखापढीलाई ८ हजार घुससहित नियन्त्रणमा लिएको छ। वाणिज्य आपूर्ति तथा उपभोक्ता संरक्षण विभाग ववरमहलका नायव सुब्बा नरेन्द्र चन्द र लेखापढीको काम गर्ने रामबाबु दाहाललाई ८ हजार घुससहित पक्राउ गरेको अख्तियारका प्रवक्ता नारायण प्रसाद रिसालले जानकारी दिएका छन्। चन्दले सेवाग्राहीलाई सेयर पुँजी बढाएको प्रमाणपत्र लिनका लागि लेखापढीको काम गर्ने रामबाबु दाहाललाई भेट्नु भनेकोमा निज दाहालले भेट्ने क्रममा कर्मचारीहरु समेत मिलाउनुपर्छ भनि अतिरिक्त रकम माग गरिहरकेो सूचना एवं उजुरीका आधारमा आयोगको टोलीले पक्राउ गरेको हो। दाहालले उक्त रकम चन्दलाई दिइसकेको अवस्थामा विभाग परिसरबाट दुबैजनालाई नियन्त्रणमा लिएको हो। घटनाबारे थप अनुसन्धान भइरहेको अख्तियारले जनाएको छ।
नाबालिका करणीको आरोपमा ५२ वर्षीय कुमाल पक्राउ,स्याङजा : ६ वर्षीया नाबालिकालाई जबरजस्ती करणी गरेको आरोपमा ५२ वर्षीय नामदेउ कुमाल पक्राउ परेका छन्। चापाकोट नगरपालिका बस्ने कुमालले बाख्रा चराउन गएकी ती नाबालिकालाई जबरजस्ती करणी गरेको आरोपमा पक्राउ गरेको प्रहरी नायव उपरीक्षक राजेन्द्र अधिकारीले जानकारी दिए। शनिबार दिउँसो जवजस्ती करणी गरेको भन्ने जाहेरीका आधारमा उनलाई आइतबार पक्राउ गरिएको हो । कुमाललाई करणी सम्बन्धी कसूर अन्तरगत मुद्धा दर्ता गरी अदालतबाट ७ दिनको म्याद थप भएको प्रहरीले जनाएको छ।
मुस्ताङका स्याउ किसानले समयमै पाएनन् अनुदानका सामग्री,"जोमसोम : मुस्ताङका किसान यतिखेर स्याउ बगैंचा व्यवस्थापनको अन्तिम तयारीमा जुटेका छन्। स्याउ लगायत अन्नबाली व्यवस्थापनको तयारीमा जुटे पनि अहिलेसम्म कृषिजन्य सामग्री उपलब्ध नहुँदा किसानलाई चिन्ता थपिएको छ। मुस्ताङमा भदौ र असोजमा स्याउ टिप्न सुरु हुन्छ। कात्तिक र मंसिरमा स्याउ टिपेर रित्तिएका स्याउ बोटका पात झरेपछि बगैंचा व्यस्थापनको तयारी सुरु हुन्छ। किसानले पुस र माघभित्रमा स्याउ कटिङ गर्ने, स्याउ बगैंचामा मलजल गर्ने र स्याउ बोटमा लाग्ने विभिन्न रोग नियन्त्रणका लागि विषादीको प्रयोग गर्छन्। त्यसबाहेक किसानलाई अनुदानमा उपलब्ध गराइने यान्त्रिक प्रविधि हाते ट्याक्टर, घाँस काट्ने मेसिन, स्याउ कटिङमा चाहिने उपकरण, प्रकोप नियन्त्रणका लागि चाहिने बोरोपेस्ट र सर्वो आयल पनि अझै पाएका छैनन्। बगैंचा व्यवस्थापनको काम अन्तिम चरणमा पुगे पनि स्थानीय तहले उचित समयमा ती सामग्री उपलब्ध गराउन नसकेको थासाङ गाउँपालिका २ सौरुका किसान सोजन हिराचनले गुनासो गरे। यस्तो सामान स्याउ टिपेको १२ महिनाभित्र उपलब्ध भए किसानलाई धेरै राहत हुन्थ्यो। तर बगैंचा व्यवस्थापन सकिन लाग्दा पनि पाइएन, उनले सुनाए। स्याउ बगैंचा व्यवस्थापन सकिन लागेको र तापक्रम बढेपछि कृषिजन्य सामग्री दिएर कुनै अर्थ नहुने उनले बताए। मुस्ताङका स्थानीय तह, स्याउ जोन र कृषि केन्द्र मुस्ताङले हिउँदे बाली व्यवस्थापनको तयारी अन्तिम चरण्मा पुग्दासमते किसानलाई सुविधा दिन नसकेका हुन्। स्याउको फूल फुल्ने अथवा परागसेचन हुनुअघि स्याउ बगैंचाको तयारी सक्नुपर्ने भए पनि कृषिजन्य सामग्री पाउन नसकेको घरपझोङ गाउँपालिका ५ ठिनीका किसान गजबहादुर थकालीले गुनासो गरे। उनका अनुसार स्थानीय तहले कृषिजन्य सामग्री ५० प्रतिशत अनुदानमा उपलब्ध गराउने जनाए पनि कृषक समक्ष उपलब्ध हुन नसकेको हो। थकालीले फागुनको पहिलो सातासम्म स्याउ तथा अन्य बाली व्यवस्थापन सक्नुपर्नेमा सामग्री नपाउँदा समस्या बढेको बताए।"
