शीर्षक,विवरण
ठेक्कामा माफियाकरण,"काम गर्दागर्दै कुनै ठेकेदार (स्वदेशी वा विदेशी) भागेमा, ठेक्का अलपत्र पारेमा त्यसको क्षतिपूर्ति भराउन एउटा बन्दोबस्ती गरिएको हुन्छ धरौटी। ठेक्का रद्द भएपछि सामान्यतया नियोक्ताले धरौटी जफत गर्छ। अझ ठेक्कासम्बन्धी अन्तर्राष्ट्रिय अभ्यास (फिडिक) ले यस्तो बन्दोबस्तीलाई कडाइ गरेको हुन्छ। नेपालमा भएका जति पनि ठेक्कापट्टा छन्, ती सबै फिडिक प्रणालीमा आबद्ध भएका हुन्छन्। यो प्रणालीले ठेकेदार र नियोक्ता दुवैको हितरक्षा गरेको हुन्छ भन्ने मान्यता छ। सारा विश्वको ठेक्का प्रणाली यसरी नै चलेका हुन्छन्। तर नेपालका सन्दर्भमा फिडिक प्रणालीले कहिलेकाहीं काम गर्दैन र सरकार तथा बैंक र सरोकारवालाले अनावश्यक रूपमा दुःख र हैरानी पाइरहेका हुन्छन्। यसैको उदाहरण हो इटालियन कम्पनी सीएमसीको धरौटी जफत। ठेकेदारले राखेको धरौटीलाई सहजरूपमा प्राप्त गर्न वा जफत गर्न प्रतिग्यारेन्टी राखिएको हुन्छ। ठेकेदारले विदेशी बैंकमा राखेको ग्यारेन्टीलाई स्वदेशीकरण गरिएको हुन्छ अर्थात् स्वदेशका बैंकहरूले केही रकम कमिसन लिएर विदेशी बैंकको पैसालाई सुरक्षण प्रदान गर्छन् ताकि नियोक्ताले चाहेका बेला उक्त रकम दिनुपर्छ। कुनै कारणवश ठेक्का रद्द भएमा नियोक्ताले जतिखेर पनि उक्त रकम जफत गर्न पाउँछ। सामान्य पद्धतिमा रहेका यस्ता प्रकरण नेपालजस्तो देशका लागि कहिलेकाहीं घाँडो भइदिन्छ। मेलम्चीको चाइना १५ रेल्वे ब्युरोले चाइना कन्स्ट्रक्सन बैंकमा राखेको धरौटीलाई नेपालका हिमालयन बैंक र बैंक अफ काठमाडौंले प्रतिग्यारेन्टी राखे। मेलम्चीको ठेक्का रद्द भयो, तर यी दुई बैंकले आफ्नो पैसा सहज पाएनन्, जसले सरकारले प्राप्त गर्ने कर, सेयरहोल्डरलाई पाउने लाभांश मात्र होइन, बैंकको एनपीएल (खराब कर्जा) नै बढ्यो। यसले समग्र बैंकिङ क्षेत्रलाई तनावग्रस्त बनायो। चिनियाँ धरौटी प्राप्त गर्न हाम्रा यी दुई बैंकले वर्षाैंसम्म मुद्दा खेपे। करोडौं खर्च भयो। अन्ततः धेरै वर्षपछि उक्त धरौटी रकम नेपाली बैंकहरूले फिर्ता पाए। नेपालजस्ता थोरै आकारको नगद प्रवाह हुने, सीमित विदेशी मुद्रा सञ्चित हुने र दैनिक डलर तिरेर आयात गर्नुपर्ने अर्थतन्त्र भएको परिवेशमा विदेशी बैंक र ठेकेदारहरूले दिने धोकाको लागत उच्च पर्दै आएको छ। मेलम्चीको यो प्रकरण सेलाउन नपाउँदै मेलम्चीसँगै आबद्ध भएको सीएमसीले ठेक्का तोड्यो। उसले मेलम्चीलाई पनि मात्र डुबाएन, विद्युत् प्राधिकरणले बनाउन लागेको तनहुँ हाइड्रोलाई पनि डुबाएर गयो। सीएमसीको लोकल बैंक ग्यारेन्टी दिलाएको थियो नेपाल इन्भेस्टमेन्ट बैंकले। प्राधिकरणले उसको धरौटी यहाँको बैंकमार्फत जफत गर्यो, तर इटालियन बैंकले इन्भेस्टमेन्ट बैंकलाई उक्त रकम दिएन। पुनः यस्तै प्रकरण दोहोरियो। यी दुई प्रकरणले नेपालको ठेक्का व्यवस्थापनमा समस्या छ भन्ने उजागर गरेको छ। विदेशीलाई ठेक्का दिलाउन लोकल एजेन्टले गर्ने हर्कतले मुलुकको विकास निर्माण कसरी प्रभावित भएको छ भन्ने ज्वलन्त उदाहरण पनि हो। नेता, मन्त्री र सरकारसँग घनीभूत सम्बन्ध भएका कमिसन एजेन्टले जसरी पनि ठेक्का हात पार्ने, यस्तै विवाद गर्ने, मुद्दामामिला गर्ने र रकम कुम्ल्याउने प्रवृत्ति पुरानो होइन। कम रकममा ठेक्का आँक्ने, बीचमा अनेक बहानामा काम नगर्ने र अन्ततः भेरियसन अर्डर, प्रतिदाबी माग गर्दै ठेक रकमभन्दा दोब्बरसम्म असुल्ने प्रवृत्ति मुलुकका लागि नयाँ होइन। चाहे त्यो कालीगण्डकी ए होस् वा मध्यमस्र्याङ्दी नै। फिडिक ठेक्का प्रणालीमा आबद्ध अधिकांश ठेक्का यस्ता समस्याबाट गुज्रँदै आइरहेको छ। यो समस्या समाधान गर्न सार्वजनिक खरिद ऐन र नियमावलीलाई कडा तुल्याउनुपर्नेमा ठेकेदारका इशारामा वर्षमा पाँचपटकसम्म संशोधन हुन्छ, तर मुलुकका पक्षमा हुँदैन। यसले फेरि पनि उही नियतलाई छर्लंग गरेको छ। अर्थात् टाउको गतिलो नभएपछि हातगोडा जति सद्दे भए पनि काम लाग्दैन भनेजस्तै मुलुकको राजनीतिमा घुसेको माफियाकरणको तीव्र प्रकटीकरण राष्ट्रिय गौरवका आयोजनामा दर्शित हुने गर्छ। जतिसुकै हन्डर खाए पनि नेता र नीतिनिर्मातालाई कहिल्यै फरक पर्दैन, यसैको पुनरावृत्ति हो। यसको अरू कुनै उपाय छैन। असल नियत भएका नेताका खडेरीस्वरूप यस्ता घटना दोहोरिने मात्र होइन, मुलुकको समग्र विकास निर्माणलाई यसरी नै अवरुद्ध पारिरहेका हुन्छन्। मेलम्ची आयोजनामा सचिवले भुक्तानी नदिएका कारण आज अढाई वर्ष पर धकेलियो। यसको लागत, ब्याज र मुद्दाममिलाका हिसाब कसले गर्ने ?"
"भारतीय मिडियासँग परराष्ट्रमन्त्रीले भने, 'नेपाललाई हेर्ने लेन्स दिल्लीले बदल्नुपर्छ'","काठमाडौँ : परराष्ट्रमन्त्री प्रदीप ज्ञवालीले भारतले नेपाललाई हेर्ने लेन्स बदल्नुपर्ने बताएका छन् । भारतीय टेलिभिजन आजतकसँगको अन्तर्वार्तामा बोल्दै उनले यस्तो बताएका हुन् । साथै मन्त्री ज्ञवालीले नेपालले हालै जारी गरेको लिम्पियाधुरा, लिपुलेक र कालापानीसहितको नक्सा स्थायी भएको पनि बताए । उक्त नक्साले गर्दा दुई देशबीचको वार्तामा कुनै असर नपुग्ने मन्त्री ज्ञवालीको भनाइ थियो । कुनै पनि देशले आफ्नो सीमाको पहिचान गर्नुपर्ने भएकाले नेपालले जारी गरेको नक्सालाई स्वभाविक प्रक्रियाको रुपमा उनले व्याख्या गरेका थिए । तर यसबारे भारतीय मिडियाले व्याख्या गर्ने गरेको धारणा प्रति उनले आपत्ति जनाएका थिए । नेपाललाई चीनले उक्साइरहेको भन्दै आउने गरेका टिप्पणीप्रति उनले नेपालको स्वतन्त्र निर्णयमा विदेशीको हात रहेको देख्ने लेन्स नै फेर्नुपर्ने सुझाव उनले दिए । म भारतीय मित्रहरुसँग आग्रह गर्न चाहन्छु, उहाँहरुले नेपाललाई हेर्ने लेन्स बदल्नूस्, मन्त्री ज्ञवालले भने । यसवाहेक नेपाल मात्रै उपनिवेश नभएको एक दषिण एसियाली देश रहेको इतिहास मन्त्री ज्ञवालीले स्मरण गराएका थिए । यसैले पनि नेपाल आफैँ स्वतन्त्र निर्णय गर्न नसक्ने धारणा परिवर्तन गर्नुपर्ने उनको भनाइ थियो । साथै नेपालको नयाँ नक्सा बनाउनुमा नेपाली जनताको हात रहेको ज्ञवालीले बताएका थिए । मन्त्री ज्ञवालीले भारतको उत्तर प्रदेशका मुख्यमन्त्री योगी आदित्यनाथको नेपालबारे टिप्पणीमा पनि आपत्ति जनाएका थिए । नेपाल के विदेश मंत्री  बोले नक्शे में किया गया बदलाव स्थायीसुनिए _ के साथ उनकी पूरी बातचीत"
बीआरआईलाई अर्थमन्त्रीको बेवास्ता,"काठमाडौं : चीन सरकारको बेल्ट एन्ड रोड इनिसियटिभ (बीआरआई) अन्तर्गतका अनुदान परियोजनासमेत अगाडि बढाउन अर्थमन्त्री डा युवराज खतिवडा अनिच्छुक देखिएका छन्। मन्त्री खतिवडाको ठाडो बेवास्ताका कारण बीआरआईमा प्रवेश गरेको नेपालले अहिलेसम्म कुनै पनि परियोजनालाई गति दिन सकेको छैन। अर्थमन्त्री खतिवडाले पछिल्लो समय विश्व बैंक, अन्तर्राष्ट्रिय मुद्राकोष र एसियाली विकास बैंकसँग आपत्कालीन ऋण सहयोगका लागि याचना गरी ऋण भित्र्याइरहेका छन्। कोभिड१९ पछि कोरोना भाइरसको प्रभाव सिर्जित क्षेत्रमा प्रतिकार्यका लागि उनले एसियाली विकास बैंकसँग २५ करोड अमेरिकी डलर, विश्व बैंकसँग १० करोड अमेरिकी डलर र अन्तर्राष्ट्रिय मुद्रा कोषसँग २१ करोड ४० लाख ऋण सहयोग लिइसकेका छन्। यी विकास साझेदारसँग अर्थमन्त्रीको सन्निकटता र हिमचिम भए पनि उनले चिनियाँ सहयोगलाई पूर्णतः बेवास्ता गरेको भन्दै परराष्ट्र अधिकारीहरूले गुनासो गरिरहेका छन्। नेपालसमेत संस्थापक सदस्य भएर मित्रराष्ट्र चीनको अगुवाइमा स्थापना भएको एसियाली पूर्वाधार लगानी बैंक (एआईआईबी) सँग सहायता लिन पनि अर्थमन्त्रीले पहल नै गरेका छैनन्। चिनियाँ दूतावासले पनि नेपालले चिनियाँ सहयोगमा बेवास्ता गर्नुको कारण के हो भन्दै यसको खोजी राजनीतिक नेतृत्वसँग गर्न थालेका छन्। खासगरी पश्चिमा राष्ट्र र दक्षिणी छिमेकीसँगको सन्निकटताका कारण अर्थमन्त्रीले चिनियाँ सहयोगलाई बेवास्ता गर्ने गरेको जानकारहरू बताउँछन्। त्यसको पुष्टि हुनेगरी अर्थमन्त्री पश्चिमा सहयोग परिचालनका लागि हिमायतीकै रूपमा देखिने गरेका छन्। मंगलबार विनियोजन विधेयकमाथि उठेका प्रश्नको उत्तर दिने क्रममा संसद्मा जवाफ दिँदै मन्त्री खतिवडाले मिलेनियम च्यालेन्ज कर्पोरेसन सँगसँगको सम्झौता मिलेनियम च्यालेन्ज कम्प्याक्ट अनुमोदन नगर्दा यसले मित्रराष्ट्रसँग सम्बन्ध बिग्रन सक्ने र यसले अन्य सहायता परिचालनमा समेत असर पर्ने बताए। एमसीसी अन्तर्गतको विद्युत् प्रसारण आयोजना निर्माणलाई समावेश गरी उनले बजेट पनि विनियोजन गरेका छन्। खासगरी, चिनियाँ राष्ट्रपति सी चिनफिङको भ्रमणका क्रममा उनले नेपाललाई ५६ अर्ब रुपैयाँ बराबरको सहयोग घोषणा गरेका थिए। सी को भ्रमणपछि बीआरआईमा नेपालले प्रस्ताव गरेका परियो जनाले गति लिने र बीआरआई अन्तर्गतका परियोजना कार्यान्वयनका लागि एआईआईबीको थप सहयोग परिचालन हुने अपेक्षा गरिएको थियो। अर्थमन्त्रीको पदावधि समाप्त भएसँगै राजनीतिक नियुक्ति प्राप्त गर्न सम्भव भए अमेरिकाका लागि नेपाली राजदूत, नभए विश्व बैंक या मुद्राकोषमा जागिर खाने अर्थमन्त्रीको सोचका कारण चीन सरकारसँग आवश्यक पहल हुन नसकेको अर्थ मन्त्रालय स्रोत बताउँछ। नेपालचीनबीच दुई देशका राष्ट्रपतिको आपसी भ्रमणको निहित उद्देश्य बीआरआईमा नेपालको सहभागितालाई अझै घनीभूत गर्नु र गति दिनु पनि हो, परराष्ट्र मामिलाका जानकार एवं पूर्व राजदूत सुन्दरनाथ भट्टराईले भने, किन नेपालले चीनसँग सहयोग लिन सकेको छैन यो उदेग लाग्दो छ। छिमेकी वा मित्र राष्ट्र जोसँग पनि पारदर्शी रूपमा सहयोग लिनुपर्नेमा उनले जोड दिए। तर, त्यस्तो भइरहेको देख्दिनँ। अर्थ मन्त्रालय वा अन्य सरोकारवाला मन्त्रालयको हीनताबोध वा मनको बाघले गर्दा चीनसँगको सहकार्य हुन सकेको देखिँदैन। चीनबाट आउन सक्ने मात्र होइन, घोषणा भइसकेको सहयोगसमेत लिन नेपाल चुकेको उनले बताए। नेपाल ०७४ वैशाखमा बीआरआईमा प्रवेश गरेको थियो। नेपालले बीआरआईमा आधा दर्जन परियोजना प्रस्ताव गरेको छ। यीमध्ये टोखाछहरे सुरुङमार्ग, स्याफ्रुबेसीगल्छी रसुवागढी सडक स्तरोन्नतिलगायत केही परियोजनामा चिनियाँ राष्ट्रपति सी को गत वर्ष सम्पन्न भ्रमणका क्रममा समेत सहमति जुटिसकेको छ। नेपालले केरुङकाठमाडौं रेलले जोड्ने उत्कट चाहना राखेको राष्ट्रपति विद्यादेवी भण्डारीले चिनियाँ राष्ट्रपतिको स्वागतमा आयोजित रात्रिभोज अघिको सम्बोधनमा समेत व्यक्त गरेकी थिइन्। नेपालले तराईका जिल्लामा सहरी पूर्वाधारको विकास, पोखराबेनीजोमसोम सडक, अन्तरदेशीय रेलमार्गका अतिरिक्त, उत्तर दक्षिण करिडोर, शारदा बबई जलविद्युत् आयोजनालगायत बीआरआईमा प्रस्ताव गरेको छ।"
थप २५० जनामा कोरोना पुष्टि : संक्रमितको संख्या ४६ सय १४ पुग्यो,काठमाडौं : नेपालमा कोरोना भाइरस (कोभिड१९) संक्रमितको संख्या चार हजार ६ सय १४ पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार बुधबार २५० जनामा संक्रमण पुष्टि भएसँगै संक्रमितको संख्या चार हजार ६ सय १४ पुगेको हो । बुधबार २७९ जनामा कोरोना पुष्टि भएको थियो भने मंगलबार ३२३ जनामा संक्रमण पुष्टि भएको थियो । मन्त्रालयका अनुसार नेपालमा कोरोनाकै कारण १५ जनाको मृत्यु भइसकेको छ। कोरोना जित्नेको संख्या भने आठ सय ६१ पुगेको छ । बिहीबार १८७ जना डिस्चार्ज भएका छन् । मन्त्रालयका अनुसार अहिलेसम्म पीसीआर विधिबाट एक लाख १५ हजार ९ सय ३० जनाको नमुना परीक्षण गरिएको छ भने आरडीटी विधिबाट एक लाख ७८ हजार एक सय ४३ को नमुना परीक्षण गरिएको छ । मन्त्रालयका अनुसार अहिले क्वारेन्टाइनमा एक लाख ६२ हजार दुई १३ जना बसेका छन् भने तीन हजार सात सय ३८ जनाको आइसोलेसनमा उपचार भइराखेको छ ।
"पुर्खाले लडेर जोगाए, हामी अडे मात्र जोगिन्छ","काठमाडौं : प्रधानमन्त्री केपी ओलीले संयुक्त प्रयासबाटै भौगोलिक अखण्डता, स्वाधीनता र सार्वभौमसत्ताको रक्षा गर्नुपर्ने बताएका छन्। राष्ट्रियताको रक्षा र कोरोना नियन्त्रणमा दलहरू एकजुट हुनु गर्वको विषय भएको प्रधानमन्त्री ओलीको भनाइ छ। हाम्रा पुर्खाले लडेर देश बचाए, आज हामी अडे मात्र भौगोलिक अखण्डता स्थापित गर्न सक्छौं, प्रतिनिधिसभा बैठकमा बुधबार विनियोजन विधेयकबारे सांसदहरूका प्रश्नको जवाफ दिने क्रममा प्रधानमन्त्री ओलीले भने। उनले नयाँ नक्साअनुसार संविधानको अनूसूचीमा रहेको नक्सा सच्याउन दलहरू एक ठाउँ उभिएर राष्ट्रिय एकताको सन्देश दिएको धारणा व्यक्त गरे। अप्ठ्यारो बेला राष्ट्र एक हुने, एकताबद्ध प्रदर्शन हुने नेपाली चरित्र प्रकट भएको छ, उनले भने, हाम्रो भूमिमाथि न्यायोचित हक स्थापित गर्ने साझा प्रयास हो भन्ने स्पष्ट भएको छ। उनले नयाँ नक्सा जारी गर्ने विषयको जस पाइँदैन कि भन्ने चिन्ता कसैले पनि नगर्न आग्रह गरे। यसमा हामीले कसले जस पाउला कि कोही छुट्ला कि भन्ने चिन्ता नगरौं, उनले भने, सबैले सर्वसम्मत पारित गरे, सबैको भोट दिए, सबैका मन एक ठाउँ छन् भन्ने स्पष्ट सन्देश हुन्छ। उनले नयाँ नक्सा जारी गरेकामा कसैले जस लिने वा श्रेय लिने विषय ठूलो नभएको स्पष्ट पारे। जनस्तरबाट यो विषय उठेको छ। अध्ययन, अनुसन्धानकर्ताले तथ्यहरू खोेजेका छन्, प्रकट भएका छन्, उनले भने, यसमा कसले जस लिने, श्रेय लिने, कसको देवकत्वरण गर्ने भन्ने होइन। देशको साझा भावना हो। भारतले भूमि फिर्ता गरे समाधान प्रधानमन्त्री ओलीले भारतले अतिक्रमण गरेको भूमि फिर्ता गर्नु नै समाधान भएको बताए। भारतसँग राजनीनिक र कूटनीतिक वार्ताबाट समाधान खोजिने उनको भनाइ थियो। समाधान भनेको भारतले हाम्रो भूमि फिर्ता गर्नुपर्छ, उनले भने। उनले नक्कली नदी वा खोल्सा देखाएर अरूको भूमि कब्जा गर्नु उचित नभएको बताए। १९६१ सम्म हामीले भोगचलन गरिरहेको भूभाग भारतले ०६२ मा सेना राख्यो, उनले भने, यो कार्य उचित भएन। हाम्रो भूमि फिर्ता हुनुपर्छ। त्यसका लागि वार्ताबाटै समाधान होस् भन्ने पक्षमा हामी छौं। नेपालभारत सीमा विज्ञहरूले तयार पारेको प्रतिवेदन भारतले नबुझ्नु दुःखद भएको उनले उल्लेख गरे। भने, हाम्रा तर्फबाट हामी त्यो प्रतिवेदन बुझ्न तयार छौं। भारत पनि तयार हुनुपर्छ। नेपालीको प्रतिरोध क्षमता राम्रो उनले नेपाली जनतामा रोगविरुद्ध लड्ने प्रतिरोध क्षमता राम्रो भएकै कारण कोरोनाले कमै मात्र क्षति गरेको दाबी गरे। कांग्रेस सांसद गगन थापाले नेपालीको प्रतिरोध क्षमता राम्रो छ भन्ने प्रधानमन्त्रीको भनाइबारे प्रश्न गरेका थिए। एक जना माननीयले नेपालीको प्रतिरोध क्षमता राम्रो छ भनेर कसले भनेको रे ? , ओलीले प्रतिप्रश्न गर्दै भने, भर्खरै सुन्नुभएन ? मैले भनेको। ओलीको जवाफसँगै बैठकमा हाँसो छाएको थियो। आफ्नो दाबी पुष्टि गर्ने क्रममा उनले नेपालको भौगोलिक बनावट, खानपिन, रहनसहन नै रोग प्रतिरोध क्षमता विकासका कारक भएको बताए। यहाँको माटो सिम्रिक हुन्छ, चिसो भए यार्चागुम्बा हुन्छ, जडीबुटी औषधि हो, हिउँबाट पग्लिएर बग्ने पानीमा अनेकौं मिनरल तत्वहरू हुन्छन्। उकालीओराली गर्ने, जहाँ योग र व्यायामको परम्परा छ, उनले देशको बखान गर्दै भने, मरुभूमिबाट आउने तातो हावा हिमायलयमा ठोक्किँदा चिसो हुन्छ। उनले नेपालीका खानामा अनिवार्य मानिएका बेसार, अदुवा, जिरा, प्याज, लसुनजस्ता मसला औषधिजन्य भएको उल्लेख गरे। भने, हरेक दिन औषधिजन्य खाएर ज्यान बनाएको नेपालीको प्रतिरोध क्षमता राम्रो छ। योगी आदित्यनाथको अभिव्यक्ति निन्दनीय उनले भारतको उत्तर प्रदेशका मुख्यमन्त्री योगी आदित्यनाथको अभिव्यक्तिप्रति निन्दा गरे। योगीले गत साता नेपालको नयाँ नक्सालाई लिएर धम्की दिएको भन्दै नेमकिपाका प्रेम सुवालले प्रधानमन्त्रीलाई प्रश्न गरेका थिए। धम्क्याउन खोजेको भए उचित होइन, ओलीले भने, नेपाल हेपिन तयार छैन। धम्क्याउन खोजेको भए निन्दनीय कार्य हो। राष्ट्रपतिमाथि अनावश्यक लान्छना ओलीले गणतन्त्रको विरोध गर्न राष्ट्रपतिमाथि अनावश्यक लान्छना लगाउने गरिएको भन्दै आपत्ति जनाए। उनले राष्ट्रपति कार्यालयमा कुर्सी, कार्पेट किन्ने कुरा राष्ट्रपतिलाई थाहा नहुने बताए। राष्ट्रपति संस्थालाई दलगत रूपमा हेर्न नहुने उनको भनाइ थियो। हिसाब होइन, कोरोनाको चिन्ता गरौं उनले कोरोना रोकथाम, नियन्त्रण र उपचारमा भएको खर्च भन्दा कोरोनाको चिन्ता गर्न आग्रह गरे। कांग्रेस सांसदले कोरोनाका नाममा भएको १० अर्बको हिसाबकिताबबारे प्रश्न गरेपछि ओलीले जवाफ दिएका हुन्। सरकारको वार्षिक प्रतिवेदन, महालेखा परीक्षकको वार्षिक प्रतिवेदनलगायत सरकारी प्रक्रिया र संरचनाबाट हरहिसाब आउने उनको भनाइ थियो। उनले अनावश्यक शंका र टिप्पणी नगर्न सांसदहरूलाई आग्रह गरे। स्थानीय तह र प्रदेशले अहिले कसरी धान्नुभएको होला भनेर चिन्ता गरौं, उनले भने, उहाँहरूको भावनामा चोट पुग्ने गरी शब्दावलीको प्रयोग नगरौं। राष्ट्रमाथि आपत् आएका बेला कसैले भ्रष्टाचार गर्छ भने स्वीकार्य नहुने उनको भनाइ थियो। ८५ प्रतिशत संक्रमित भारतबाट आएका उनले कोरोनाबाट संक्रमित भएकाहरू ८५ प्रतिशत भारतबाट आएका नेपाली नागरिक रहेको बताए। भारतबाट रेल, गाडीमा खाँदिएर आउनेहरूमा अझ संख्या बढ्न सक्छ, उनले भने, दैनिक ७ देखि १० हजार नेपाली भारतबाट आइरहेका छन्। दैनिक ४ हजार ५ सय देखि ५ हजारसम्मको परीक्षण गर्ने सामथ्र्य रहे पनि त्योभन्दा बढी संख्यामा भारतबाट नेपाली नागरिक आइरहेकाले सबैको परीक्षण गर्न नसकिएको ओलीको भनाइ थियो। उनका अनुसार आधुनिक प्रविधियुक्त मेसिन र किट किन्ने तयारी छ। प्रदेश र स्थानीय तहमा पठाइएका केही पीपीआर मेसिन जडान र परीक्षणमा कमजोरी देखिएको उनले स्वीकार गरे। उनले थप मेसिन आएपछि समस्या सहज हुने बताए। उनले कोरोनाविरुद्धको लडाइँ कुनै एक दल र सरकारको नभई देशकै साझा शत्रुका रूपमा बुझ्न आग्रह गरे। यो महामारी दलको विषय होइन, मानवीय रूपमा बुझौं, उनले भने, सत्ताधारी दलको मात्र विषय होइन, साझा विषय हो। त्यसैगरी लडिरहेका छौं। उनले सरकारको सम्पूर्ण ध्यान कोरोना नियन्त्रण, रोकथाम र उपचारमा रहेको उल्लेख गरे। भने, यो विषयले हाम्रो सामाजिक जनजीवन, अर्थतन्त्र र विकासलाई समेत प्रभावित पारेको छ। विनियोजन विधेयक पारित प्रतिनिधिसभा बैठकले विनियोजन विधेयक (वार्षिक बजेट) बहुमतले पारित गरेको छ। बजेटआ िश्रत आर्थिक विधेयक, राष्ट्र ऋण उठाउने र ऋण तथा जमानत संशोधन विधेयक भने पारित हुन बाँकी छन्। अर्थमन्त्री डा युवराज खतिवडाले यही जेठ १५ गते आगामी आर्थिक वर्षका लागि १४ खर्ब ७४ अर्ब ६४ करोडको बजेट पेस गरेका थिए।"
देशभर मल अभाव,"काठमाडौं : सरकारले कोरोना भाइरस संक्रमणको बहाना झिकेर यो वर्ष देशभरका किसानलाई युरिया मलको चरम अभाव व्यहोर्न बाध्य बनाएको छ। आगामी सातादेखि धानबाली रोपाइँ सुरु हुँदै छ। कुनै न कुनै बहानामा युरिया मलका लागि बर्सेनि सास्ती व्यहोर्न बाध्य हुँदै आएका किसान यस वर्ष कोरोना भाइरसको संक्रमण र लकडाउनको मारमा छन्। कृषि तथा पशुपक्षी मन्त्रालयसँगै सरकारी स्वामित्वको कृषि सामग्री कम्पनी र पब्लिक प्राइभेट पार्टनरसिपअन्तर्गतको साल्ट ट्रेडिङ कर्पोरेसनले समेत कोरोना (कोभिड १९) भाइरसको संक्रमण र लकडाउनका कारण चाहेर पनि बर्खे धानबालीका लागि किसानलाई युरिया मल उपलब्ध गराउन नसकिने जनाएको छ। कृषि सामग्री र साल्टले कोरोना (कोभिड १९) भाइरसको संक्रमण र लकडाउनका कारण समयमा युरिया मल आपूर्ति नहुँदा किसानले युरिया मलका लागि सास्ती व्यहोर्नुपर्ने बताएको छ। कृषि तथा पशुपक्षी विकास मन्त्रालयका प्रवक्ता हरिबहादुर केसीले कोरोना (कोभिड १९) भाइरसका कारण जलमार्ग र सडकमार्ग अवरुद्धका साथै बन्दरगाहमा लोडअनलोड गर्ने र प्याकिङ गर्ने कामदार नपाइएका कारण आउनुपर्ने युरिया निर्धारित समयमा नआउँदा किसानले चर्को अभाव व्यहोर्न पर्ने बताए। साल्टको २१ हजार ५ सय टन युरिया समयमा नआए किसानले ठूलो अभाव व्यहोर्न सक्ने सम्भावना छ, प्रवक्ता केसीले भने, उक्त मल झिकाउन भारतीय दूतावासलाई पत्राचार पनि गरेका छौं। तर, कोरोना संक्रमण र लकडाउनका कारण यो मल आउन त्यति सहज देखिएको छैन। कोरोना भाइरसको संक्रमण र लकडाउनलाई कारण बताउँदै मन्त्रालय पनि आफ्नो जिम्मेबारीबाट पन्छिएको छ। युरिया मलको अभाव हुन नदिन र किसानको गर्जो टार्न मन्त्रालयले हालसम्म कुनै पनि वैकल्पिक व्यवस्थाको विषयमा छिनोफानो गरेको छैन। समयमा पर्याप्त बजेट निकासा नहुनु र बजेट निकासा भए पनि समयमै कार्ययोजना बनाएर पारदर्शी रूपमा मल खरिद प्रणाली अघि नबढाइँदा नेपाली किसानले बर्सेनि रासायनिक मलको चर्को अभाव व्यहोर्न बाध्य छन्। कृषि सामग्रीले जानाजान बर्सेनि मलको चर्को अभाव सिर्जना गरी मोटो कमिसनका लागि सरकारद्वारा (जीटुजी) प्रणालीअन्तर्गत भारतसँग मल खरिद गर्दै आएको छ। यस वर्ष किसानले धानबालीसँगै अहिले सुरु भएको मकै गोड्ने समयमा पनि युरिया मलको चर्को अभाव व्यहोर्न थालेका छन्। कृषि सामग्री र साल्ट ट्रेडिङ कर्पोरेसनसँग भएको युरियाको मौज्दात पनि करिब सकिएको छ। पहिलो टप ड्रेसिङ (धान रोपाइँ भएको २२ दिन) बाहेक १ लाख १० हजार टन युरिया र ७० हजार टन डीएपी रासायनिक मल आवश्यक पर्छ। तर, मल वितरण गर्ने ती दुवै निकायसँग गरी ९ हजार १ सय ४८ टन मात्रै युरिया मल मौज्दात छ। यस्तै, १२ हजार ९ सय ७२ टन डीएपी मौज्दात छ। ती दुवै निकायका अनुसार डीएपी अभाव नभए पनि युरिया मलको भने चर्को अभाव सिर्जना हुँदै छ। दैनिक करिब १ हजार टन युरिया मल बिक्री छ। यसरी हेर्दा मौज्दात रहेको ९ हजार टन करिब ९ दिनमा सकिन्छ। त्यसपछि मल आपूर्ति नभए देशैभर युरिया मलको हाहाकार हुने अवस्था सिर्जना हुन्छ। कृषि सामग्री कम्पनीका प्रवक्ता विष्णु पोखरेलले ग्लोबल टेन्डरबाट खरिद गर्न लागिएको ५० हजार टन साउन १५ पछाडि मात्रै नेपाल भित्रिने जानकारी दिए। तर तत्कालका लागि हामीसँग युरिया मल छैन, पोखरेलले भने। उनका अनुसार यसमध्ये चीनबाट २५ हजार र रुसबाट २५ हजार युरिया आउनेछ। यसका लागि २२ दिनअघि एलसी खोलिएको थियो। साल्ट ट्रेडिङ कर्पोरेसनका सहायक महाप्रबन्धक पंकज जोशीका अनुसार दुई महिनाअघि नेपाल आइपुग्ने गरी धानबालीलाई भनेर ओमानसँग खरिद गरिएको २१ हजार ५ सय टन युरिया नआउँदा किसानले चर्को अभाव व्यहोर्ने जानकारी दिए। कोरोना भाइरसको संक्रमण र लकडाउनका कारण भारतको बन्दरगाहमा लोड अनलोड गर्ने, प्याकिङ गर्नेलगायत काम गर्ने कामदार नपाइँदा समयमा मल आपूर्ति नभएको जोशीले बताए। ओमानबाट गुजरातको काब्ला बन्दरगाहमा आइपुगेको साल्टको युरिया नेपाल भित्र्याउन सरकारले भारतीय सरकारसँग सहजीकरण गरिदिन पत्राचारसमेत गरेको छ। यो युरिया आयो भने किसानले थोरै भए पनि पाउन समक्ष हुनेछन्, जोशीले भने। नेपालमा कुल धान खेती हुने क्षेत्रफल १५ लाख ५२ हजार हेक्टर छ। यसमध्ये क्षेत्रफल र उत्पादनका आधारमा तराई क्षेत्रको हिस्सा ७० प्रतिशतभन्दा बढी छ। धानबाली सपार्न मुख्य गरी रासायनिक मल र सिँचाइको आवश्यकता पर्छ। नेपालमा अधिकांश धानबाली आकाशे पानीको भरमा हुने गर्छ। धान खेती हुने क्षेत्रफलमध्ये करिब २५ प्रतिशतमा मात्रै १२ महिना सिँचाइ सुविधा उपलब्ध छ। चालु आर्थिक वर्षमा बर्खे बाली धान उत्पादनमा कमी आएको थियो। यो वर्ष ५५ हजार ५० हजार आठ सय ७८ टन धान उत्पादन भएको थियो। ०७५७६ को तुलनामा १०५ प्रतिशतले कमी आएर यस वर्ष ५९ हजार टन कम धान फलेको हो। नेपालमा वार्षिक ६९ लाख टन धानको माग छ। यस्तै, वार्षिक रूपमा ४६ लाख ९२ हजार टन चामलको माग छ। धानबालीलाई मुलुकको मूल अर्थतन्त्रको मेरुदण्डसँग जोडिएको छ। जुन वर्ष धानको उत्पादन घट्छ, त्यो वर्ष कुल गार्हस्थ उत्पादन (जीडीपी) को अवस्था पनि खुम्चिन्छ। धान उत्पादनमा १० प्रतिशतले तलमाथि हुँदा जीडीपीमा १ प्रतिशतले घटबढ हुने गर्छ। धान उत्पादनमा वृद्धि हुँदा अर्थतन्त्र पनि बलियो हुन्छ।"
बीआरआईलाई अर्थमन्त्रीको बेवास्ता,"काठमाडौं : चीन सरकारको बेल्ट एन्ड रोड इनिसियटिभ (बीआरआई) अन्तर्गतका अनुदान परियोजनासमेत अगाडि बढाउन अर्थमन्त्री डा युवराज खतिवडा अनिच्छुक देखिएका छन्। मन्त्री खतिवडाको ठाडो बेवास्ताका कारण बीआरआईमा प्रवेश गरेको नेपालले अहिलेसम्म कुनै पनि परियोजनालाई गति दिन सकेको छैन। अर्थमन्त्री खतिवडाले पछिल्लो समय विश्व बैंक, अन्तर्राष्ट्रिय मुद्राकोष र एसियाली विकास बैंकसँग आपत्कालीन ऋण सहयोगका लागि याचना गरी ऋण भित्र्याइरहेका छन्। कोभिड१९ पछि कोरोना भाइरसको प्रभाव सिर्जित क्षेत्रमा प्रतिकार्यका लागि उनले एसियाली विकास बैंकसँग २५ करोड अमेरिकी डलर, विश्व बैंकसँग १० करोड अमेरिकी डलर र अन्तर्राष्ट्रिय मुद्रा कोषसँग २१ करोड ४० लाख ऋण सहयोग लिइसकेका छन्। यी विकास साझेदारसँग अर्थमन्त्रीको सन्निकटता र हिमचिम भए पनि उनले चिनियाँ सहयोगलाई पूर्णतः बेवास्ता गरेको भन्दै परराष्ट्र अधिकारीहरूले गुनासो गरिरहेका छन्। नेपालसमेत संस्थापक सदस्य भएर मित्रराष्ट्र चीनको अगुवाइमा स्थापना भएको एसियाली पूर्वाधार लगानी बैंक (एआईआईबी) सँग सहायता लिन पनि अर्थमन्त्रीले पहल नै गरेका छैनन्। चिनियाँ दूतावासले पनि नेपालले चिनियाँ सहयोगमा बेवास्ता गर्नुको कारण के हो भन्दै यसको खोजी राजनीतिक नेतृत्वसँग गर्न थालेका छन्। खासगरी पश्चिमा राष्ट्र र दक्षिणी छिमेकीसँगको सन्निकटताका कारण अर्थमन्त्रीले चिनियाँ सहयोगलाई बेवास्ता गर्ने गरेको जानकारहरू बताउँछन्। त्यसको पुष्टि हुनेगरी अर्थमन्त्री पश्चिमा सहयोग परिचालनका लागि हिमायतीकै रूपमा देखिने गरेका छन्। मंगलबार विनियोजन विधेयकमाथि उठेका प्रश्नको उत्तर दिने क्रममा संसद्मा जवाफ दिँदै मन्त्री खतिवडाले मिलेनियम च्यालेन्ज कर्पोरेसन सँगसँगको सम्झौता मिलेनियम च्यालेन्ज कम्प्याक्ट अनुमोदन नगर्दा यसले मित्रराष्ट्रसँग सम्बन्ध बिग्रन सक्ने र यसले अन्य सहायता परिचालनमा समेत असर पर्ने बताए। एमसीसी अन्तर्गतको विद्युत् प्रसारण आयोजना निर्माणलाई समावेश गरी उनले बजेट पनि विनियोजन गरेका छन्। खासगरी, चिनियाँ राष्ट्रपति सी चिनफिङको भ्रमणका क्रममा उनले नेपाललाई ५६ अर्ब रुपैयाँ बराबरको सहयोग घोषणा गरेका थिए। सी को भ्रमणपछि बीआरआईमा नेपालले प्रस्ताव गरेका परियो जनाले गति लिने र बीआरआई अन्तर्गतका परियोजना कार्यान्वयनका लागि एआईआईबीको थप सहयोग परिचालन हुने अपेक्षा गरिएको थियो। अर्थमन्त्रीको पदावधि समाप्त भएसँगै राजनीतिक नियुक्ति प्राप्त गर्न सम्भव भए अमेरिकाका लागि नेपाली राजदूत, नभए विश्व बैंक या मुद्राकोषमा जागिर खाने अर्थमन्त्रीको सोचका कारण चीन सरकारसँग आवश्यक पहल हुन नसकेको अर्थ मन्त्रालय स्रोत बताउँछ। नेपालचीनबीच दुई देशका राष्ट्रपतिको आपसी भ्रमणको निहित उद्देश्य बीआरआईमा नेपालको सहभागितालाई अझै घनीभूत गर्नु र गति दिनु पनि हो, परराष्ट्र मामिलाका जानकार एवं पूर्व राजदूत सुन्दरनाथ भट्टराईले भने, किन नेपालले चीनसँग सहयोग लिन सकेको छैन यो उदेग लाग्दो छ। छिमेकी वा मित्र राष्ट्र जोसँग पनि पारदर्शी रूपमा सहयोग लिनुपर्नेमा उनले जोड दिए। तर, त्यस्तो भइरहेको देख्दिनँ। अर्थ मन्त्रालय वा अन्य सरोकारवाला मन्त्रालयको हीनताबोध वा मनको बाघले गर्दा चीनसँगको सहकार्य हुन सकेको देखिँदैन। चीनबाट आउन सक्ने मात्र होइन, घोषणा भइसकेको सहयोगसमेत लिन नेपाल चुकेको उनले बताए। नेपाल ०७४ वैशाखमा बीआरआईमा प्रवेश गरेको थियो। नेपालले बीआरआईमा आधा दर्जन परियोजना प्रस्ताव गरेको छ। यीमध्ये टोखाछहरे सुरुङमार्ग, स्याफ्रुबेसीगल्छी रसुवागढी सडक स्तरोन्नतिलगायत केही परियोजनामा चिनियाँ राष्ट्रपति सी को गत वर्ष सम्पन्न भ्रमणका क्रममा समेत सहमति जुटिसकेको छ। नेपालले केरुङकाठमाडौं रेलले जोड्ने उत्कट चाहना राखेको राष्ट्रपति विद्यादेवी भण्डारीले चिनियाँ राष्ट्रपतिको स्वागतमा आयोजित रात्रिभोज अघिको सम्बोधनमा समेत व्यक्त गरेकी थिइन्। नेपालले तराईका जिल्लामा सहरी पूर्वाधारको विकास, पोखराबेनीजोमसोम सडक, अन्तरदेशीय रेलमार्गका अतिरिक्त, उत्तर दक्षिण करिडोर, शारदा बबई जलविद्युत् आयोजनालगायत बीआरआईमा प्रस्ताव गरेको छ।"
"पुर्खाले लडेर जोगाए, हामी अडे मात्र जोगिन्छ","काठमाडौं : प्रधानमन्त्री केपी ओलीले संयुक्त प्रयासबाटै भौगोलिक अखण्डता, स्वाधीनता र सार्वभौमसत्ताको रक्षा गर्नुपर्ने बताएका छन्। राष्ट्रियताको रक्षा र कोरोना नियन्त्रणमा दलहरू एकजुट हुनु गर्वको विषय भएको प्रधानमन्त्री ओलीको भनाइ छ। हाम्रा पुर्खाले लडेर देश बचाए, आज हामी अडे मात्र भौगोलिक अखण्डता स्थापित गर्न सक्छौं, प्रतिनिधिसभा बैठकमा बुधबार विनियोजन विधेयकबारे सांसदहरूका प्रश्नको जवाफ दिने क्रममा प्रधानमन्त्री ओलीले भने। उनले नयाँ नक्साअनुसार संविधानको अनूसूचीमा रहेको नक्सा सच्याउन दलहरू एक ठाउँ उभिएर राष्ट्रिय एकताको सन्देश दिएको धारणा व्यक्त गरे। अप्ठ्यारो बेला राष्ट्र एक हुने, एकताबद्ध प्रदर्शन हुने नेपाली चरित्र प्रकट भएको छ, उनले भने, हाम्रो भूमिमाथि न्यायोचित हक स्थापित गर्ने साझा प्रयास हो भन्ने स्पष्ट भएको छ। उनले नयाँ नक्सा जारी गर्ने विषयको जस पाइँदैन कि भन्ने चिन्ता कसैले पनि नगर्न आग्रह गरे। यसमा हामीले कसले जस पाउला कि कोही छुट्ला कि भन्ने चिन्ता नगरौं, उनले भने, सबैले सर्वसम्मत पारित गरे, सबैको भोट दिए, सबैका मन एक ठाउँ छन् भन्ने स्पष्ट सन्देश हुन्छ। उनले नयाँ नक्सा जारी गरेकामा कसैले जस लिने वा श्रेय लिने विषय ठूलो नभएको स्पष्ट पारे। जनस्तरबाट यो विषय उठेको छ। अध्ययन, अनुसन्धानकर्ताले तथ्यहरू खोेजेका छन्, प्रकट भएका छन्, उनले भने, यसमा कसले जस लिने, श्रेय लिने, कसको देवकत्वरण गर्ने भन्ने होइन। देशको साझा भावना हो। भारतले भूमि फिर्ता गरे समाधान प्रधानमन्त्री ओलीले भारतले अतिक्रमण गरेको भूमि फिर्ता गर्नु नै समाधान भएको बताए। भारतसँग राजनीनिक र कूटनीतिक वार्ताबाट समाधान खोजिने उनको भनाइ थियो। समाधान भनेको भारतले हाम्रो भूमि फिर्ता गर्नुपर्छ, उनले भने। उनले नक्कली नदी वा खोल्सा देखाएर अरूको भूमि कब्जा गर्नु उचित नभएको बताए। १९६१ सम्म हामीले भोगचलन गरिरहेको भूभाग भारतले ०६२ मा सेना राख्यो, उनले भने, यो कार्य उचित भएन। हाम्रो भूमि फिर्ता हुनुपर्छ। त्यसका लागि वार्ताबाटै समाधान होस् भन्ने पक्षमा हामी छौं। नेपालभारत सीमा विज्ञहरूले तयार पारेको प्रतिवेदन भारतले नबुझ्नु दुःखद भएको उनले उल्लेख गरे। भने, हाम्रा तर्फबाट हामी त्यो प्रतिवेदन बुझ्न तयार छौं। भारत पनि तयार हुनुपर्छ। नेपालीको प्रतिरोध क्षमता राम्रो उनले नेपाली जनतामा रोगविरुद्ध लड्ने प्रतिरोध क्षमता राम्रो भएकै कारण कोरोनाले कमै मात्र क्षति गरेको दाबी गरे। कांग्रेस सांसद गगन थापाले नेपालीको प्रतिरोध क्षमता राम्रो छ भन्ने प्रधानमन्त्रीको भनाइबारे प्रश्न गरेका थिए। एक जना माननीयले नेपालीको प्रतिरोध क्षमता राम्रो छ भनेर कसले भनेको रे ? , ओलीले प्रतिप्रश्न गर्दै भने, भर्खरै सुन्नुभएन ? मैले भनेको। ओलीको जवाफसँगै बैठकमा हाँसो छाएको थियो। आफ्नो दाबी पुष्टि गर्ने क्रममा उनले नेपालको भौगोलिक बनावट, खानपिन, रहनसहन नै रोग प्रतिरोध क्षमता विकासका कारक भएको बताए। यहाँको माटो सिम्रिक हुन्छ, चिसो भए यार्चागुम्बा हुन्छ, जडीबुटी औषधि हो, हिउँबाट पग्लिएर बग्ने पानीमा अनेकौं मिनरल तत्वहरू हुन्छन्। उकालीओराली गर्ने, जहाँ योग र व्यायामको परम्परा छ, उनले देशको बखान गर्दै भने, मरुभूमिबाट आउने तातो हावा हिमायलयमा ठोक्किँदा चिसो हुन्छ। विपद्को समयमा पनि कसैले भ्रष्टाचार गर्छ भने कारबाही हुन्छ : प्रधानमन्त्री ओली राष्ट्रियताका सम्बन्धमा प्रतिनिधिसभामा देखिएको एकताप्रति गर्व गर्छु : प्रधानमन्त्री २० सांसदको प्रश्नमा प्रधानमन्त्रीको जवाफ : अतिक्रमित भूभाग फिर्ता लिन्छौं उनले नेपालीका खानामा अनिवार्य मानिएका बेसार, अदुवा, जिरा, प्याज, लसुनजस्ता मसला औषधिजन्य भएको उल्लेख गरे। भने, हरेक दिन औषधिजन्य खाएर ज्यान बनाएको नेपालीको प्रतिरोध क्षमता राम्रो छ। योगी आदित्यनाथको अभिव्यक्ति निन्दनीय उनले भारतको उत्तर प्रदेशका मुख्यमन्त्री योगी आदित्यनाथको अभिव्यक्तिप्रति निन्दा गरे। योगीले गत साता नेपालको नयाँ नक्सालाई लिएर धम्की दिएको भन्दै नेमकिपाका प्रेम सुवालले प्रधानमन्त्रीलाई प्रश्न गरेका थिए। धम्क्याउन खोजेको भए उचित होइन, ओलीले भने, नेपाल हेपिन तयार छैन। धम्क्याउन खोजेको भए निन्दनीय कार्य हो। राष्ट्रपतिमाथि अनावश्यक लान्छना ओलीले गणतन्त्रको विरोध गर्न राष्ट्रपतिमाथि अनावश्यक लान्छना लगाउने गरिएको भन्दै आपत्ति जनाए। उनले राष्ट्रपति कार्यालयमा कुर्सी, कार्पेट किन्ने कुरा राष्ट्रपतिलाई थाहा नहुने बताए। राष्ट्रपति संस्थालाई दलगत रूपमा हेर्न नहुने उनको भनाइ थियो। हिसाब होइन, कोरोनाको चिन्ता गरौं उनले कोरोना रोकथाम, नियन्त्रण र उपचारमा भएको खर्च भन्दा कोरोनाको चिन्ता गर्न आग्रह गरे। कांग्रेस सांसदले कोरोनाका नाममा भएको १० अर्बको हिसाबकिताबबारे प्रश्न गरेपछि ओलीले जवाफ दिएका हुन्। सरकारको वार्षिक प्रतिवेदन, महालेखा परीक्षकको वार्षिक प्रतिवेदनलगायत सरकारी प्रक्रिया र संरचनाबाट हरहिसाब आउने उनको भनाइ थियो। उनले अनावश्यक शंका र टिप्पणी नगर्न सांसदहरूलाई आग्रह गरे। स्थानीय तह र प्रदेशले अहिले कसरी धान्नुभएको होला भनेर चिन्ता गरौं, उनले भने, उहाँहरूको भावनामा चोट पुग्ने गरी शब्दावलीको प्रयोग नगरौं। राष्ट्रमाथि आपत् आएका बेला कसैले भ्रष्टाचार गर्छ भने स्वीकार्य नहुने उनको भनाइ थियो। ८५ प्रतिशत संक्रमित भारतबाट आएका उनले कोरोनाबाट संक्रमित भएकाहरू ८५ प्रतिशत भारतबाट आएका नेपाली नागरिक रहेको बताए। भारतबाट रेल, गाडीमा खाँदिएर आउनेहरूमा अझ संख्या बढ्न सक्छ, उनले भने, दैनिक ७ देखि १० हजार नेपाली भारतबाट आइरहेका छन्। दैनिक ४ हजार ५ सय देखि ५ हजारसम्मको परीक्षण गर्ने सामथ्र्य रहे पनि त्योभन्दा बढी संख्यामा भारतबाट नेपाली नागरिक आइरहेकाले सबैको परीक्षण गर्न नसकिएको ओलीको भनाइ थियो। उनका अनुसार आधुनिक प्रविधियुक्त मेसिन र किट किन्ने तयारी छ। प्रदेश र स्थानीय तहमा पठाइएका केही पीपीआर मेसिन जडान र परीक्षणमा कमजोरी देखिएको उनले स्वीकार गरे। उनले थप मेसिन आएपछि समस्या सहज हुने बताए। उनले कोरोनाविरुद्धको लडाइँ कुनै एक दल र सरकारको नभई देशकै साझा शत्रुका रूपमा बुझ्न आग्रह गरे। यो महामारी दलको विषय होइन, मानवीय रूपमा बुझौं, उनले भने, सत्ताधारी दलको मात्र विषय होइन, साझा विषय हो। त्यसैगरी लडिरहेका छौं। उनले सरकारको सम्पूर्ण ध्यान कोरोना नियन्त्रण, रोकथाम र उपचारमा रहेको उल्लेख गरे। भने, यो विषयले हाम्रो सामाजिक जनजीवन, अर्थतन्त्र र विकासलाई समेत प्रभावित पारेको छ। विनियोजन विधेयक पारित प्रतिनिधिसभा बैठकले विनियोजन विधेयक (वार्षिक बजेट) बहुमतले पारित गरेको छ। बजेटआ िश्रत आर्थिक विधेयक, राष्ट्र ऋण उठाउने र ऋण तथा जमानत संशोधन विधेयक भने पारित हुन बाँकी छन्। अर्थमन्त्री डा युवराज खतिवडाले यही जेठ १५ गते आगामी आर्थिक वर्षका लागि १४ खर्ब ७४ अर्ब ६४ करोडको बजेट पेस गरेका थिए।"
फेरियो लकडाउन मोडालिटी : असार १ गतेदेखि के खुल्छ के खुल्दैन ? (सूचीसहित),"काठमाडौं : लकडाउनको ८० औं दिनमा सरकारले मोडालिटी परिवर्तन गर्ने निर्णय गरेको छ। २०७६ चैत ११ गतेदेखि सुरु भएको लकडाउनको मोडालिटी परिवर्तन गर्ने निर्णय बुधबारको मन्त्रिपरिषद् बैठकले गरेको हो। बिहीबार पत्रकार सम्मेलन गर्दै सरकारका प्रवक्ता डा युवराज खतिवडाले सरकारको २१ दिने योजना सार्वजनिक गरेका हुन्। योजना अनुसार अत्यावश्यकबाहेक उद्योग, कलकारखाना, सरकारी र निजी कार्यालय सञ्चालन गर्ने निर्णय सरकारले गरेको छ। सँगै सरकारले खोल्न नमिल्ने क्षेत्रमा शैक्षिक संस्थादेखि खेलकुद मैदान हुँदै शैलुनसम्म परेका छन्। खोल्न मिल्ने क्षेत्र र व्यवसाय फोहोरमैला व्यवस्थापन, विद्युत, दमकल, सञ्चार र हुलाक सम्बन्धी कार्यालय र सवारी साधन, बैंक तथा वित्तीय संस्था, सहकारी र बिमा, नर्सरी र वन जन्य उद्यम खुला भएको छ। (कृषिकै अंगको रुपमा चल्ने भएकाले खुला गरिएको हो), विकास आयोजना निजी क्षेत्रबाट प्रवद्धित पूर्वाधार र जलविद्युत आयोजना निर्वाध सञ्चालन गर्ने, नदी तथा खानी जन्य पदार्थको उत्पादन, संकलन र बिक्री वितरण खुला, रेष्टुरेन्ट खान ल्याउर सेवा लिन सकिन्छ। प्याकिङ खान परिवारसँग खान सकिन्छ र खाना संकलन गर्न सकिन्छ तर रेष्टुरेन्टमा बसेर खान पाइदैन, क्वारेन्टाइनका लागि तोकिएका होटल र त्यसका यातायात साधन सञ्चालन गरिने अन्य सञ्चालन नगर्ने, सरकारी कार्यालय, शिक्षण संस्थाका कार्यालय, गैरसरकारी संस्थाका कार्यालय (सबै कार्यालय यातायात र कार्यस्थलमा सामाजिक दूरी कायम गर्दै सञ्चालन गर्नुपर्नेछ। कार्यालय दुई सिफ्ट बिहान ८ देखि दिउँसो १ बजेसम्म र दिउँसो १ बजेदेखि साँझ ६ बजेसम्म) पूर्ण रुपमा सञ्चालन गर्न पाइने छ, जोरबिजोर प्रणालीमा सञ्चालन हुने गरी निजी कार्यालयका सवारी साधन श्रमिकको आवगमनका लागि सञ्चालन गरिने। यसरी सञ्चालन हुने सवारी साधनको सिटको एक लहरमा एकजना मात्र यात्रु राख्न पाइने छ। गाडीमा सवार सबैले मास्कसँगै सबै स्वास्थ्य सुरक्षाका मापदण्ड उपयोग गर्नुपर्नेछ, सञ्चालन हुने कार्यालय र उद्योग क्षेत्रलाई सम्बन्धित मन्त्रालयले जनस्वास्थ्य र सुरक्षा मापदण्डका लागि प्रोटोकल लागू गर्नुपर्नेछ। यी सबै निर्णय असार १ गतेदेखि लागू हुनेछन्। यस्ता छन् मन्त्रिपरिषद् बैठकका निर्णय यी हुन् सरकारले अझै सञ्चालनमा रोक लगाएका १३ क्षेत्र (सूचीसहित) सञ्चालनमा रोक लगाएका १३ क्षेत्र मन्त्रिपरिषद् बैठकले लकडाउन केही खुकुलो पार्ने मोडालिटी सार्वजनिक गरे पनि विभिन्न क्षेत्र सञ्चालन गर्न नदिने भएको छ। अन्त्यावश्यकबाहेक उद्योग धन्दा र निजी तथा सरकारी कार्यालय सामाजिक दूरी कायम गर्दै सञ्चालन गर्ने निर्णय गरेको सरकारले विभिन्न १३ क्षेत्रमा भने अझै नखोल्ने निर्णय गरेको छ। खोल्न नमिल्ने क्षेत्रमा शैक्षिक संस्थादेखि खेलकुद मैदान हुँदै शैलुनसम्म परेका छन्। सञ्चालन नहुने क्षेत्र शैक्षिक संस्था (विद्यालय, विश्वविद्यालय, ट्युसन सेन्टर र तालिम केन्द्र), अनुमति प्राप्तबाहेक आन्तरिक र अन्तराष्ट्रिय उडान, तोकिए बाहेकका अन्तराष्ट्रिय सीमा नाकाबाट हुने आवतजावत, सबै प्रकारका तालिम, गोष्टी, सभा र सेमिनार, सबै प्रकारका प्रदर्शन भेला र सम्मेलन, सिनेमाहल, पार्टी प्यालेस, डान्स बार लगायतका मनोरञ्जनस्थल, सार्वजनिक पुस्तकालय, सग्राहालय, चिडियाखाना, शैलुन र ब्युटीपार्लर, स्विमिङ पुल, जिमखानालगायत हेल्थ क्लब, सपिङ महल, समूहमा खेलिने खेलकुद र खेलमैदानमा हुने प्रस्तुति, सबै धार्मिक तथा सार्वजनिक स्थलहरु, यात्रुबाहक सवारी साधन (त्यसमा पर्यटक सवारी साधन समेत), काठमाडौं उपत्यकाको हकमा उपत्यका भित्र र अन्य जिल्लाको हकमा सोही सम्बन्धित जिल्ला भित्र मात्र जोर बिजोर प्रणालीमा निजी सवारी साधन सञ्चालन हुने। अन्य क्षेत्रमा यो निर्णय लागू नहुने। सरकारले माध्यमिक शिक्षा परीक्षा (एसईई) रोक्ने निर्णय गरेको छ। विश्वव्यापी महामारीको रुपमा फैलिएको कोरोना भाइरस (कोभिड१९) त्रासका कारण स्थगित भएको एसईई परीक्षा रोक्ने निर्णय गरेको छ। बुधबारको मन्त्रिपरिषद् बैठकले हाललाई विद्यालयको आन्तरिक मूल्याङ्कनका आधारमा ग्रेड निर्धारण गर्ने गरी एसईई परीक्षा रोक्ने निर्णय रेको हो।"
राष्ट्रियसभामा सांसदले भने विद्युत् र टेलिकको महसुल छुट कार्यान्वयन गर्,"काठमाडौं : राष्ट्रियसभाको बिहीबारको बैठकमा सांसदले सरकारले बन्दाबन्दी अवधिमा विद्युत् महसुलमा छुट दिने निर्णय गरेको भए पनि कार्यान्वयनमा नआएको गुनासो गरेका छन्। शून्य समयमा नेपाली कांग्रेसकी तारादेवी भट्टले गत चैत र वैशाखको कूल १५० युनिटसम्म २५ प्रतिशत छुट दिने निर्णय कार्यान्वयन नभएकामा आपत्ति जनाए। 'आफैँले गरेको निर्णय कार्यान्वयन नहुने यो सरकारको कस्तो निर्णय हो' उनले भने। यस्तै नेपाल टेलिकमले ग्राहकलाई विभिन्न सेवामा छुट दिने भनेर गरिएको निर्णयसमेत कार्यान्वयन नभएकामा उनले रोष प्रकट गरे। सोही दलकी अनिता देवकोटाले यही जेठ १० गते रुकुम पश्चिम)को चौरजहारी, सोतीमा भएको घटना सेलाउन नपाउँदै सप्तरीमा एक महिलालाई बोक्सीको आरोपमा अमानवीय व्यवहार गरिएको जनाउँदै दोषीमाथि कडा सजायको माग गरिन। नेकपाकी उदया शर्मा पौडलले कोभिड१९ कारण धेरैको रोजीरोटी गुमेकाले ठाउँठाउँमा आत्महत्याका घटना बढेको तथा कतिपय निकाय एवं संस्थाले कर्मचारी निकाला गरेकाले बन्दाबन्दी खुकुलो बनाई जनजीवन सहज बनाउनेतर्फ सरकारको ध्यानाकर्षण गराइन्। सोही दलकी कोमल वलीले त्रिभुवन विश्वविद्यालयका आंशिक प्राध्यापकको करार सम्झौता कार्यान्वयन नभएको भनी चिन्ता व्यक्त गरिन्।"
प्रदेश सरकारलाई लगाम लगाउँदै मिनी संसद्,"सुर्खेत : कर्णालीमा कोरोना महामारीकाबीच संसदीय समितिहरू सक्रिय बनेका छन्। मिनी संसदको रुपमासमेत चिनिने संसदीय समितिले प्रदेश सरकारलाई लगाम लगाउन थालेका हुन्। कोरोना महामारी नियन्त्रण, खर्चको पारदर्शीता, क्वारेन्टाइन व्यवस्थापन र संक्रमितको उपचारमा भइरहेको लापरबाहीबारे समितिले सरकारको ध्यानाकर्षण गराउँदै आवश्यक निर्देशन दिन थालेका हुन्। कर्णाली प्रदेशसभामा विभिन्न चारवटा समिति छन्। पछिल्लो समय समितिका बैठक नियमित बस्न थालेका छन्। साथै महामारी नियन्त्रणमा सरकारको भूमिकाबारे प्रश्न उठाउँदै समितिहरूले आवश्यक निर्देशन पनि दिइरहेका छन्। विभागीय मन्त्रीहरूलाई बैठकमा बोलाएर समितिका पदाधिकारीहरूले महामारी रोकथाममा भइरहेका कामबारे जानकारी लिने र आवश्यक निर्देशन दिन थालेका हुन्। समितिहरू सक्रिय भएपछि प्रदेश सरकार र मन्त्रीहरूलाई पनि जवाफ दिन हम्मेहम्मे छ। यसअघि निस्क्रिय जस्तै देखिने संसदीय समितिले कोरोना महामारी नियन्त्रणमा सरकारलाई खबरदारी गर्ने काम गरिरहेका छन्। कोरोना नियन्त्रणमा भइरहेको खर्चबारे प्रश्न उठेपछि केहीदिन अघिमात्र विधायन तथा प्रदेश मामिला समितिले खर्चको विवरण मागेको थियो। प्रदेश सरकारले स्थापना गरेको प्रदेश विपद् व्यवस्थापन कोषमा जम्मा भएको र हालसम्म भएको खर्चबारे समितिले सरकारसँग विवरण मागेको हो। साथै समितिले महामारीको बेलामा गरिने खर्चमा पारदर्शीता अपनाउन पनि सरकारलाई निर्देशन दिएको छ। यस्तै, संसद्को सामाजिक विकास समितिले पनि सक्रियता बढाएको छ। समितिले कोरोना नियन्त्रणमा भएका प्रयासबारे सरकारसँग जवाफ मागेको हो। मंगलबार सामाजिक विकासमन्त्री दल रावललाई बोलाएर समितिले प्रदेशमा कोरोना नियन्त्रणमा भइरहेको कमजोरीबारे सोधेको छ। समितिका सदस्य पद्मा खड्काले भनिन्, महामारी बढ्दो छ, सरकारी प्रयास कमजोर भए भन्ने गुनासो आयो। यहीबारे हामीले विभागीय मन्त्रीलाई बोलाएर जवाफ मागेका हौं, संक्रमितको उपचार र क्वारेन्टाइन व्यवस्थापनबारे हामीले सरकारको ध्यानाकर्षण गराएका छौं। यो समितिले पनि संक्रमितको उपचार, आइसोलेसनको व्यवस्थापन र स्वास्थ्य परीक्षणमा भइरहेको सुस्ताताबारे गम्भिर बन्न प्रदेश सरकारलाई निर्देशन दिएको छ। त्यसक्रममा मन्त्री रावलले संक्रमितको उपचारमा सरकार गम्भिर बनेको जवाफ दिए। साथै उनले संक्रमितको संख्या बढेको र सोहीअनुसार आफूहरूले आईसीयू, भेन्टिलेटर र आइसोलेसन बेडको व्यवस्थापनको प्रयास गरिरहेको बताए। साथै उनले सबै जिल्ला अस्पतालहरूलाई सक्षम बनाउन लागेको जानकारी दिए। कोरोना महामारीसँगै संसदीय समितिहरूले प्रदेश सरकारबाट भएका अवैधानिक कामबारे पनि खबरदारी गर्न थालेका छन्। विधायन तथा प्रदेश मामिला समितिले बुधबार मात्र प्रदेश सरकारले गठन गरेको कर्णाली पर्यटन बोर्ड अवैधानिक भएको भन्दै त्यसको नाममा काम नगर्न निर्देशन दिएको छ। समितिका अध्यक्ष पदमबहादुर रोकायाको अध्यक्षतामा बसेको बैठकले प्रदेश सरकारले कानुनविपरित पर्यटन बोर्ड गठन गरेको निष्कर्ष निकालेको हो। साथै समितिले कानुनविपरीत गठन भएको पर्यटन बोर्डको नाममा कुनै पनि काम अगाडि नबढाउन र आर्थिक दायित्व भएमा प्रदेश संचित कोषमा फिर्ता गर्न सरकारलाई निर्देशन दिएको छ।"
यस्ता छन् मन्त्रिपरिषद् बैठकका निर्णय,"काठमाडौं : सरकारले चैत ११ गतेयता जारी लकडाउन खुकुलो बनाउने भएको छ। प्रधानमन्त्री निवास बालुवाटारमा बुधबार अबेरसम्म बसेको मन्त्रिपरिषद् बैठकले स्वास्थ्य मन्त्रालयले तय गरेको स्वास्थ्य मापदण्ड र गृह मन्त्रालयले तय गरेको सुरक्षा मापदण्ड पूरा गरेर बजार बिहीबारदेखि नै खुला गर्न दिने गरी लकडाउनलाई सहजीकरण गर्दै लैजाने निर्णय गरेको हो। तत्कालका लागि कुनै निर्धारित समयको मोडालिटीका आधारमा भन्दा पनि वस्तुस्थितिलाई ध्यानमा राख्दै केही सहजीकरण गर्दै जाने निर्णय मन्त्रिपरिषद्को बैठकले गरेको एक मन्त्रीले बताए। उनका अनुसार नम्बर प्लेटका आधारमा निजी सवारी साधन पनि चल्न दिने निर्णय भएको छ। ट्याक्सी, मोटरसाइकललगायत निजी सवारी साधन अब बिहीबारदेखि नै जोरबिजोर प्रणालीका आधारमा चल्नेछन्। लामो दूरीका सार्वजनिक सवारी साधन भने अहिले चल्न दिइने छैन। निरन्तरको लकडाउनले सर्वसाधारणको जीवन कठिन बनेको भन्दै लकडाउन खुकुलो बनाउने गरी मोडालिटी तयार पार्न सरकारमाथि तीव्र दबाब थियो। मोडालिटी बनाउन सरकारले केही सातायता तयारी बैठक गरिरहे पनि कुनै निर्णय लिन सकेको थिएन। निजी कार, ट्याक्सी सेवालाई जोरबिजोरमा चल्न दिने निर्णयमा पुगेको सरकारले कृषिलगायत क्षेत्र पनि खुला गर्ने निर्णय गरेको हो। मन्त्रिपरिषद् बैठकमा एसईईको आन्तरिक मूल्याङ्कनलाई मान्यता दिने प्रस्ताव बजार खोल्ने र जोरबिजोर प्रणालीमा गाडी चल्न दिने मन्त्रिपरिषद्को निर्णय एसईई परीक्षा रोक्ने सरकारको निर्णय उपप्रधान एवं रक्षामन्त्री ईश्वर पोखरेलको नेतृत्वमा रहेको कोभिड१९ रोग रोकथाम तथा नियन्त्रण उच्चस्तरीय समन्वय समितिले तयार पारेको मोडालिटीलाई छलफलपछि सरकारले पारित गरेको हो। बुधबार मन्त्रिपरिषद् बैठकमा मन्त्रीहरूले दिएका सुझावलाई थप परिस्कृत बिहीबार बिहान गर्ने तय भएको छ। मोडालिटी दिउँसो पत्रकार सम्मेलन गरेर सार्वजनिक गर्नेछन्। मन्त्रिपरिषद् बैठकले तयार पारेको मोडालिटी बिहीबार (आज) दिउँसो पत्रकार सम्मेलन गरेर सार्वजनिक गरिने ती मन्त्रीले जानकारी दिए। एसईई नहुने सरकारले माध्यमिक शिक्षा परीक्षा (एसइई) यस वर्ष नगर्ने निर्णय गरेको छ। चैत ६ गतेदेखि १७ गतेसम्म हुने गरी तय भएको परीक्षा एक दिनअगाडि मात्रै सरकारले रोक्ने निर्णय गरेको थियो। त्यसयता अन्योलमा परेको परीक्षा यस वर्ष विद्यालयको आन्तरिक मूल्यांकनका आधारमा ग्रेड निर्धारण गर्ने गरी रोक्ने निर्णय गरेको हो। शिक्षा विज्ञान तथा प्रविधिमन्त्री गिरिराजमणि पोखरेलले तत्काल एसईई लिन सम्भव नभएको भन्दै विद्यार्थीको अध्ययन निरन्तरताका लागि बाधा अड्काउ फुकाउ अध्यादेश जारी गरेर यस पटक एसईई नलिने भनी मन्त्रिपरिषद् बैठकमा प्रस्ताव लगेका थिए। शिक्षा ऐन २०२८ को दफा ४ (ट) बमोजिम परीक्षा सञ्जालन हुने अवस्था नरहेको भन्दै सोही ऐनको दफा २० ले दिएको अधिकार प्रयोग गरी सरकारले परीक्षा नगर्ने निर्णय गरेको बुधबारको मन्त्रिपरिषद् बैठकले गरेको हो। अब एसईईको हकमा विद्यालयद्वारा गरिएको आन्तरिक मूल्यांकनलाई आधार मान्ने र विद्यालयद्वारा गरिने आन्तरिक मूल्यांकनसम्बन्धी कार्यको स्थानीय तहले सत्यापन तथा प्रमाणीकरण गरी राष्ट्रिय परीक्षा बोर्डसमक्ष सिफारिस गर्ने र सो कार्यको अनुगमन प्रदेश सरकारको सामाजिक विकास मन्त्रालयले गर्ने निर्णय मन्त्रिपरिषद्ले गरेको छ। शिक्षामन्त्री पोखरेलले कोभिडका कारण मुलुक लकडाउनमा रहेको, विद्यालय क्वारेन्टाइनका रूपमा प्रयोगमा आइरहेको कारण आन्तरिक मूल्यांकनका आधारमा ग्रेड निर्धारण गर्ने गरी जानेमा सरकारले निर्णय लिएको अन्नपूर्णलाई बताए। मन्त्रालयले गठन गरेको सुझाव कार्यदलले दिएको प्रतिवेदनको सुझावका आधारमा शिक्षा मन्त्रालयले एसईई रोक्ने प्रस्ताव लगेको थियो। कोरोनाका कारण सरकारले चैत ११ यता लकडाउन गर्ने निर्णय गरेपछि त्यसबेला माध्यमिक शिक्षा परीक्षादेखि विश्वविद्यालयसम्मका परीक्षा स्थगन गरेको थियो। एसईईमा देशभरका कुल ४ लाख ८२ हजार २ सय १९ विद्यार्थी सहभागी हुँदै थिए।"
प्रतिलिपि अधिकार विधेयक स्वीकृत,"काठमाडौं : राष्ट्रियसभाको बिहीबारको बैठकले प्रतिलिपि अधिकार (पहिलो संशोधन) विधेयक, २०७६ माथि विचार गरियोस् भन्ने प्रस्ताव सर्वसम्मतिले स्वीकृत गरेको छ। बैठकमा संस्कृति, पर्यटन तथा नागरिक उड्यनमन्त्री योगेशकुमार भट्टराई उक्त प्रस्ताव प्रस्तुत गरेका थिए। बैठकमा सो विधेयकमाथिको छलफलमा सांसदले उठाएका जिज्ञासाका जवाफमा संस्कृतिमन्त्री भट्टराईले कला, साहित्य र सिर्जना तथा स्रष्टाको अधिकार संरक्षण गर्ने ध्येयका साथ सरकारले तत्कालीन प्रतिलिपि अधिकार ऐनमाथि संशोधन गर्न विधेयक ल्याएको स्पष्ट गरे। उनले स्रष्टाको सिर्जना आफैँमा महत्वपूर्ण हुने भएकाले उनीहरुको अधिकार संरक्षण गर्नु र सम्मान प्रदान गर्न जरुरी रहेकामा जोड दिँदै भने ""नाम चलेका वा नचलेका स्रष्टा सबैलाई यो संशोधनले समेट्ने प्रयास गरेको छ। विज्ञान र प्रविधिले ल्याएको परिवर्तनलाई समेत ऐनमा समेट्ने प्रयास गरिएको छ।' सांसद रामनारायण बिडारी, प्रकाश पन्त, कोमल वली र वेदुराम भुसालले उक्त विधेयकमाथिको छलपलमा भाग लिएका थिए।"
कांग्रेस संसदीय दलको बैठक शुक्रबार २ बजे बस्दै,"काठमाडौं : शुक्रबार दिउँसो प्रमुख प्रतिपक्षी दल नेपाली कांग्रेस संसदीय दलको बैठक बस्ने भएको छ। बैठकले संविधान संशोधन, कोरोना संकट र पछिल्लो राजनीतिक घटनाक्रमको विषयमा छलफल गर्दैछ। बैठक शुक्रबार दिउँसो ठिक २ बजे नयाँ बानेश्वरस्थित संघीय संसद भवनको ल्होत्से हलमा बस्ने कांग्रेस मुख्यालयले जनकारी दिएको छ।"
"भारतीय मिडियासँग परराष्ट्रमन्त्रीले भने, 'नेपाललाई हेर्ने लेन्स दिल्लीले बदल्नुपर्छ'","काठमाडौँ : परराष्ट्रमन्त्री प्रदीप ज्ञवालीले भारतले नेपाललाई हेर्ने लेन्स बदल्नुपर्ने बताएका छन् । भारतीय टेलिभिजन आजतकसँगको अन्तर्वार्तामा बोल्दै उनले यस्तो बताएका हुन् । साथै मन्त्री ज्ञवालीले नेपालले हालै जारी गरेको लिम्पियाधुरा, लिपुलेक र कालापानीसहितको नक्सा स्थायी भएको पनि बताए । उक्त नक्साले गर्दा दुई देशबीचको वार्तामा कुनै असर नपुग्ने मन्त्री ज्ञवालीको भनाइ थियो । कुनै पनि देशले आफ्नो सीमाको पहिचान गर्नुपर्ने भएकाले नेपालले जारी गरेको नक्सालाई स्वभाविक प्रक्रियाको रुपमा उनले व्याख्या गरेका थिए । तर यसबारे भारतीय मिडियाले व्याख्या गर्ने गरेको धारणा प्रति उनले आपत्ति जनाएका थिए । नेपाललाई चीनले उक्साइरहेको भन्दै आउने गरेका टिप्पणीप्रति उनले नेपालको स्वतन्त्र निर्णयमा विदेशीको हात रहेको देख्ने लेन्स नै फेर्नुपर्ने सुझाव उनले दिए । म भारतीय मित्रहरुसँग आग्रह गर्न चाहन्छु, उहाँहरुले नेपाललाई हेर्ने लेन्स बदल्नूस्, मन्त्री ज्ञवालले भने । यसवाहेक नेपाल मात्रै उपनिवेश नभएको एक दषिण एसियाली देश रहेको इतिहास मन्त्री ज्ञवालीले स्मरण गराएका थिए । यसैले पनि नेपाल आफैँ स्वतन्त्र निर्णय गर्न नसक्ने धारणा परिवर्तन गर्नुपर्ने उनको भनाइ थियो । साथै नेपालको नयाँ नक्सा बनाउनुमा नेपाली जनताको हात रहेको ज्ञवालीले बताएका थिए । मन्त्री ज्ञवालीले भारतको उत्तर प्रदेशका मुख्यमन्त्री योगी आदित्यनाथको नेपालबारे टिप्पणीमा पनि आपत्ति जनाएका थिए । नेपाल के विदेश मंत्री  बोले नक्शे में किया गया बदलाव स्थायी सुनिए _ के साथ उनकी पूरी बातचीत     ()  ,"
पीसीआर मेसिन खरिदका लागि १ रुपैयाँ अभियान,"डोटी : डोटीमा पीसीआर मेसिन खरिदका लागि १ रुपैयाँ अभियान सुरु गरिएको छ। सुदूरपश्चिम प्रदेशमा एउटा मात्रै पीसीआर जाँचको प्रयोगशाला रहेको छ। उक्त प्रयोगशालाको दैनिक जाँच क्षमता लगभग २५० नमूना मात्रै रहेको छ। प्रयोगशालाले धान्न नसकेपछि सुदूरपश्चिममा जेठ २३ गतेदेखि स्वाब संकलन समेत बन्द गरिएको छ। पीसीआर परीक्षण बढाउन सरकारलाई दबाब दिने उद्देश्यले नेपाल विद्यार्थी संघ डोटीले सो अभियान सुरु गरेको हो । पीसीआर मेसिन खरिदका लागि सरकरलाई दबाब दिने उद्देश्यले सो अभियान सुरू गरेको नेविसंघ डोटीका अध्यक्ष गणेश खड्काले बताए । 'पीसीआर र आरडिटी कुनै पनि परीक्षण नगरिक भारतबाट आएर क्वारेन्टाइनमा बसेका स्थानीयलाई घर पठाइरहेको छ, अध्यक्ष खड्काले भने, 'कोरोना महामारीले भयावह अवस्था आउँदा समेत सरकार कानमा तेल हालेर सुतिरहेको छ ।' सरकार कोरोना नियन्त्रण गर्न छोडेर भ्रष्टाचारमा लिप्त भइरहेकाले सरकारलाई जनताप्रति जिम्मेवार बन्न यो अभियान संचालन गरिएको उनले बताए । कोरोना परीक्षणमा पीसीआर विधिमात्रै विश्वसनीय रहेको अवस्थामा सरकार त्यसको दायरा बढाउनतर्फ उदासिन रहेको समेत अध्यक्ष खड्काले बताए । अभियानमा बोल्दै नेपाली कांग्रेस डोटी क्षेत्र नम्बर १ का सभापति बिजय खड्काले सरकार जनताको स्वास्थ्यप्रति गम्भीर नभएको र यस्तो अवस्थामा पनि खुल्लमखुल्ला भ्रष्टचारमा लागेको आरोप लगाए । १ रुपैयाँ अभियानमा एक्यबद्धता जनाउँदै सरकारलाई दबाब दिन सबैले अभियानमा लाग्नुपर्ने उनले जनाए । सरकारले भ्रष्टाचार गरेर राज्यको ढुकुटी रित्याएको आरोप लगाउँदै नेविसंघका पूर्व केन्द्रीय सदस्य विजयराज ओझाले कोरोनाको महामारीमा झन बढी भ्रष्टाचार मौलाएको बताए । 'सरकारसँग आरडिटी किट किन्नलाई रकम हुन्छ तर ३०४० लाखमा आउने पीसीआर मेसिन खरिद गर्न रकम हुँदैन ? ' ओझाले प्रश्न गरे । हाम्रो अभियान नितान्त जनताको लागि भएकाले सबैले सहभागिता जनाएर सरकारलाई दबाब दिनुपर्ने नेविसंघका नेता दिपेन्द्र सिंहले बताए । अभियानबाट संकलित रकम जिल्ला प्रशासन कार्यालयमार्फत सरकारलाई पठाइने नेविसंघ डोटीले जनाएको छ ।"
"लिम्पियाधुरा, लिपुलेक र कालापानी सम्बन्धि प्रमाण संकलन गर्न विज्ञ समूह गठन","काठमाडौं : सरकारले लिम्पियाधुरा, लिपुलेक र कालापानी सम्बन्धि प्रमाण संकलन गर्न समिति गठन गरेको छ। बुधबारको मन्त्रिपरिषद् बैठकले प्रमाण संकलनका लागि नीति अनुसन्धान प्रतिष्ठानका कार्यकारी अध्यक्ष विष्णुराज उप्रेतीको संयोजकत्वमा विज्ञ समूह गठन गरेको हो। बुधबार बसेको मन्त्रिपरिषद् बैठकले उप्रेतीको संयोजकत्वमा विज्ञ समूह गठन गरेको सरकारका प्रवक्ता तथा अर्थ, सञ्चार तथा सूचना प्रविधिमन्त्री युवराज खतिवडाले जानकारी दिए। कालापानी, लिपुलेक र लिम्पियाधुरासहितका क्षेत्र समेटेर नक्सा प्रकाशित गरी सरकारले नेपालको वास्तविक भूभाग समेटिएको उक्त नक्सा निशानछापमा समावेश गर्न नेपालको संविधान दोस्रो संशोधन विधेयक जेठ ९ गते सङ्घीय संसद्मा दर्ता गराएको थियो। विधेयकमाथि भएको सैद्धान्तिक छलफलबाट विधेयक प्रतिनिधिसभा बैठकबाट पारित भइसकेको छ। सरकारले निशान छाप भित्र समेटिएको नक्सा परिवर्तन गर्न संविधान संशोधन गर्न लागेको हो। यी हुन् सरकारले अझै सञ्चालनमा रोक लगाएका १३ क्षेत्र (सूचीसहित) फेरियो लकडाउन मोडालिटी : असार १ गतेदेखि के खुल्छ के खुल्दैन ? (सूचीसहित) प्रतिनिधिसभाबाट दुई तिहाइका आधारमा पारित भएपछि उक्त विधेयक राष्ट्रियसभामा प्रवेश पाउनेछ। त्यहाँ पनि प्रतिनिधिसभा जस्तै विभिन्न चरण गरेपछि निर्णयार्थ सदनसमक्ष पेश हुने विधेयकलाई दुई तिहाइका आधारमा अनुमोदन गर्नुपर्नेछ। दुवै सदनबाट पारित विधेयकलाई सभामुखले प्रमाणित गरी प्रमाणीकरणका लागि राष्ट्रपतिसमक्ष पठाउनुपर्नेछ। राष्ट्रपतिबाट प्राप्त विधेयक १५ दिनभित्र प्रमाणीकरण हुनेछ। राष्ट्रपतिबाट प्रमाणीकरण भएकै मितिदेखि संविधान सशोधन हुनेछ।"
कांग्रेस संसदीय दलको बैठक स्थगित,"काठमाडौं : शुक्रबारका लागि बोलाइएको कांग्रेस संसदीय दलको बैठक स्थगित भएको छ । शुक्रबार दिउँसो २ बजेका लागि बोलाइएको संसदीय दलको बैठक विशेष कारण स्थगीत भएको कांग्रेस संसदीय दलले सूचना सार्वजनिक गर्दै जानकारी गराएको हो । संसदीय दलको बैठक विशेष कारणले गर्दा अर्को सूचना जारी नभएसम्मका लागि स्थगित गरिएको व्यहोरा जानकारी गराइन्छ, सार्वजनिक भएको सूचनामा भनिएको छ ।"
'कालापानीलिपुलेक क्षेत्रको निकास कूटनीति र संवादबाटै खोज्नुपर्छ',"काठमाडौं : भारतीय राष्ट्रिय कंग्रेसले कालापानीलिपुलेक क्षेत्रलाई लिएर भारत र नेपालबीच उत्पन्न पछिल्लो परिस्थितिको अन्त्यका लागि कूटनीति र संवादलाई अगाडि बढाउनुपर्नेमा जोड दिएको छ। अखिल भारतीय कङ्ग्रेस समितिको अन्तरराष्ट्रिय सम्बन्ध विभागका अध्यक्ष तथा राज्यसभाका नेता आनन्द शर्माले बुधबार राति जारी गरेको वक्तव्यमा कूटनीति र संवादको माध्यमबाटै वर्तमान समस्याको समाधान खोजिनुपर्ने आवश्यकता औँल्याइएको छ। ऐतिहासिक एवं समयले परख गरेको पारस्परिक सम्मान, मैत्री र विश्वासमा आधारित भारतनेपाल सम्बन्ध दुई देशका जनताबीचको सुदृढ, सांस्कृतिक सम्बन्ध र रीतिरिवाजले अद्वितीय र विशेष तुल्याएको बताउँदै वक्तव्यमा प्राकृतिक छिमेकी एवं मित्र भारत र नेपालबीचको लामो समयदेखिको अमूल्य सद्भावलाई सुदृढ र सुरक्षित बनाउन सुझाइएको छ। भारत र नेपालबीच वार्ताका माध्यमबाट द्वन्द्व र मतभिन्नतालाई निरुपण गर्ने स्थापित द्विपक्षीय संयन्त्र हुँदाहुँदै उत्पन्न वर्तमान गतिरोधले दुई देशबीचको मैत्रीपूर्ण सम्बन्धमा क्षति पुगेको जनाउँदै भारतीय कांग्रेसले त्यसलाई अविलम्ब सम्बोधन गर्न माग गरेको छ। एकार्काका संवेदनशीलतालाई बुझेर दुवै देशले रणनीतिक साझेदारीको प्रवद्र्धनका निम्ति अति धेरै लगानी गरेको जनाउँदै वक्तव्यमा वार्ताबाटै निकास खोज्न सुझाव दिइएको छ।"
यी हुन् सरकारले अझै सञ्चालनमा रोक लगाएका १३ क्षेत्र (सूचीसहित),"काठमाडौं : बिहीबारको मन्त्रिपरिषद् बैठकले लकडाउन केही खुकुलो पार्ने मोडालिटी सार्वजनिक गरेको छ। अन्त्यावश्यकबाहेक उद्योग धन्दा र निजी तथा सरकारी कार्यालय सामाजिक दूरी कायम गर्दै सञ्चालन गर्ने निर्णय गरेको सरकारले विभिन्न १३ क्षेत्रमा भने अझै नखोल्ने निर्णय गरेको छ। सरकारका प्रवक्ता डा युवराज खतिवडाका अनुसार खोल्न नमिल्ने क्षेत्रमा शैक्षिक संस्थादेखि खेलकुद मैदान हुँदै शैलुनसम्म परेका छन्। सञ्चालन नगर्नु भनेका १३ क्षेत्र शैक्षिक संस्था (विद्यालय, विश्वविद्यालय, ट्युसन सेन्टर र तालिम केन्द्र), अनुमति प्राप्तबाहेक आन्तरिक र अन्तराष्ट्रिय उडान, तोकिए बाहेकका अन्तराष्ट्रिय सीमा नाकाबाट हुने आवतजावत, सबै प्रकारका तालिम, गोष्टी, सभा र सेमिनार, सबै प्रकारका प्रदर्शन भेला र सम्मेलन, सिनेमाहल, पार्टी प्यालेस, डान्स बार लगायतका मनोरञ्जनस्थल, सार्वजनिक पुस्तकालय, सग्राहालय, चिडियाखाना, शैलुन र ब्युटीपार्लर, स्विमिङ पुल, जिमखानालगायत हेल्थ क्लब, सपिङ महल, समूहमा खेलिने खेलकुद र खेलमैदानमा हुने प्रस्तुति, सबै धार्मिक तथा सार्वजनिक स्थलहरु, यात्रुबाहक सवारी साधन (त्यसमा पर्यटक सवारी साधन समेत), काठमाडौं उपत्यकाको हकमा उपत्यका भित्र र अन्य जिल्लाको हकमा सोही सम्बन्धित जिल्ला भित्र मात्र जोर बिजोर प्रणालीमा निजी सवारी साधन सञ्चालन हुने। अन्य क्षेत्रमा यो निर्णय लागू नहुने।"
निजी सवारीमा जोरबिजोर प्रणाली : कार्यालय दुई 'सिफ्ट'मा खुल्ने,"काठमाडौं : सरकारले कोरोना भाइरस (कोभिड१९) संक्रमण बढ्दै गएको भन्दै तत्काल सार्वजनिक सवारी सञ्चालन नगर्ने निर्णय गरेको छ। निजी सवारी साधन भने जोरबिजोर प्रणालीमा सञ्चालन गर्ने सरकारले निर्णय गरेको छ। बिहीबारको मन्त्रिपरिषद् बैठकका निर्णय सार्वजनिक गर्दै सरकारका प्रवक्ता डा युवराज खतिवडाले यो जानकारी दिएका हुन्। खतिवडाका अनुसार निजी र सरकारी कार्यालय दुई सिफ्टमा सञ्चालन गर्ने निर्णय सरकारले गरेको छ। भौतिक दूरीलाई व्यवस्थित गर्न र भिडभाड कम गर्न सरकारले यो निर्णय गरेको हो। तत्कालका लागि बिहान आठबजेदेखि दिउँसो एक बजेसम्म र दिउँसो १ बजेदेखि ६ बजेसम्म अर्को सिफ्टमा कार्यालय सञ्चालन गर्ने निर्णय सरकारले गरेको छ। खतिवडाका अनुसार सवारी साधनमा चढ्दा गाडीको सिटको एकतर्फको सिटमा एकजना मात्र बस्नु पर्ने र मास्क अनिवार्य लगाउनुपर्ने निर्णयसमेत सरकारले गरेको छ। सरकारले तत्काल सञ्चालन गर्न नमिल्ने विभिन्न क्षेत्रमाथि लकडाउनलाई निरन्तरता दिएको छ । जसमा शैक्षिक संस्थादेखि खेलकुद मैदान हुँदै शैलुनसम्म परेका छन् । सञ्चालन नगर्ने शैक्षिक संस्था (विद्यालय, विश्वविद्यालय, ट्युसन सेन्टर र तालिम केन्द्र), अनुमति प्राप्तबाहेक आन्तरिक र अन्तराष्ट्रिय उडान, तोकिए बाहेकका अन्तराष्ट्रिय सीमा नाकाबाट हुने आवतजावत, सबै प्रकारका तालिम, गोष्टी, सभा र सेमिनार, सबै प्रकारका प्रदर्शन भेला र सम्मेलन, सिनेमाहल, पार्टी प्यालेस, डान्स बार लगायतका मनोरञ्जनस्थल, सार्वजनिक पुस्तकालय, सग्राहालय, चिडियाखाना, शैलुन र ब्युटीपार्लर, स्विमिङ पुल, जिमखानालगायत हेल्थ क्लब, सपिङ महल, समूहमा खेलिने खेलकुद र खेलमैदानमा हुने प्रस्तुति, सबै धार्मिक तथा सार्वजनिक स्थलहरु, यात्रुबाहक सवारी साधन (त्यसमा पर्यटक सवारी साधन समेत), काठमाडौं उपत्यकाको हकमा उपत्यका भित्र र अन्य जिल्लाको हकमा सोही सम्बन्धित जिल्ला भित्र मात्र जोर बिजोर प्रणालीमा निजी सवारी साधन सञ्चालन हुने । अन्य क्षेत्रमा यो निर्णय लागू नहुने ।"
"सडक विस्तारले कतै खुशी, कतै त्रास","बागलुङ जिल्ला सदरमुकादेखि जैमिनी नगरपालिका जाने पाग्जा टाकुरी सडकखण्डमा कालोपत्र गर्ने अन्तिम तयारीसँगै दक्षिण भेगका नागरिक उत्साहित छन् । दुई वर्षमा काम सक्ने गरी निर्माणको जिम्मा लिएको ठेकेदार कम्पनीले एक वर्षमै सडक कालोपत्र योजनाका साथ बन्दाबन्दीमा पनि दिनरात काम गरिरहेको छ । सो काम सम्पन्न भएपछि सो नगरपालिकाको सिमाना नजिकसम्म कालोपत्र सडकको पहुँच पुग्नेछ । सडक कालोपत्र हुन थालेसँगै बागलुङ नगरपालिका१३, १४ तथा जैमिनी नगरवासीलाई निकै सहज हुने भएकाले स्वभाविक खुशी र उत्साहित तुल्याएको छ । तर त्यही सडकले बागलुङ नगरपालिका१४ नारायणस्थान अर्माहका हरिप्रसाद लामिछानेलाई सुकुम्बासी बन्ने अवस्था ल्याएको छ । निर्माणाधीन सडक छेउमा टिनको धुरी र खरको पालीले छाएको घर, सडक फराकिलो बनाउँदा घर जोखिममा भएपछि पिँढीमा राखिएको ग्याबिन र घर चर्किएको छ । अर्माह पुग्ने जोकोहीलाई लाग्न सक्छ, यो घरमा कोही बस्दैनन् । तर सम्पत्तिको नाममा आधा रोपनी जग्गा सडकले खाइसकेको र घरसमेत जान थालेपछि सुकुम्बासी हुने अवस्थामा पुगेका उहाँको विकल्प केही नभएपछि जोखिम मोलेरै त्यही घरमा बस्दै आएका छन् । दुई वर्षको उमेरदेखि मामाघरमा बस्दै आएका उनका अपाङ्ग श्रीमतीसँगै दुई छोरा त्यही चर्केको घरमा बस्दै आएका छन्। 'सडक विस्तारका कारण चर्केको घर भत्केर मरिन्छ कि भनेर रातभर सुत्न सक्दिनँ', उनले भने, 'अब त त्यही घर पनि सडकले खाइदिने भयो सडकको बास हुने भयो ।' सडक विस्तारका क्रममा घर भत्काउनुपर्ने भए पनि आवास व्यवस्थापन गर्न नसक्दा घर वरपर सडक विस्तार गरिएको छैन। उनको अन्य स्थानमा जग्गासमेत नभएको अवस्थामा आयोजना या सरकारले घडेरीको प्रबन्ध गरिदिनुपर्ने छिमेकी कृष्ण सुवेदी बताउँछन्। सडक निर्माण कम्पनी र बागलुङ नगरपालिकाले घर निर्माण गर्ने भए जग्गाका लागि आफूले पहल गर्ने उहाँको भनाइ छ। घर जोखिममा परेको र सडकले घर भत्काउन लगाएको जानकारीपश्चात बागलुङ नगरपालिकाका प्रमुख जनकराज पौडेलले निर्माण कम्पनीका प्रतिनिधिलाई राखेर छलफलसमेत गरेकोे वडाध्यक्ष चक्रबहादुर खत्रीले जानकारी दिए । 'लामिछानेलाई सुकुम्वासी हुनुपर्ने अवस्था आउन दिन्नौँ', वडाध्यक्ष खत्रीले भने, 'स्थानीय आफन्तले सानो घडेरी दिने कुरा छ, हामी नयाँ घर बनाइदिन्छौँ, जसमा निर्माण कम्पनी र नगरपालिकाको सहयोग हुनेछ ।' निर्माण कम्पनीले जग्गा व्यवस्थापन भएमा घर बनाइदिन सक्ने र नगरपालिकाले समेत सहयोग गर्ने नगरप्रमुख पौडेलको भनाइ छ । ४३ वर्षदेखि त्यही घरमा बस्दै आएका लामिछानेलाई घर नजिकै जग्गा व्यवस्थापन गरेर घर निर्माण गरिदिनुपर्ने स्थानीयवासीको समेत माग छ। स्थानीय कृष्ण सुवेदी, केशवप्रसाद सुवेदीलगायतले सडक छेउछाउमै जग्गा व्यवस्थापनका लागि पहल भइरहेको बताएका छन् । घर हटाएर सडक विस्तार गर्न पाए आफूले घर निर्माणमा सहयोग गर्ने सडक निर्माणको जिम्मा पाएको सो जेभीका आधिकारिक प्रतिनिधि हेम गुरुङले जानकारी दिए। यस क्षेत्रमा गण्डकी प्रदेश सरकारको रु २६ करोडको लागतमा अहिले सडक कालोपत्रका लागि आवश्यक पूर्वाधार धमाधम निर्माण भइरहेको छ।"
सुदूरपश्चिममा ४ दिनको शिशुसहित थप २७ जनामा कोरोना संक्रमण पुष्टि,"धनगढी : सुदूरपश्चिम प्रदेशमा बिहीबार थप २७ जनामा कोरोना पुष्टि भएको छ । धनगढीस्थित कोरोना परीक्षण प्रयोगशालामा थप २७ जनामा कोरोना पुष्टि भएको सेती प्रादेशिक अस्पतालले जनाएको छ । बाजुरामा पहिलो पटक ४ दिनको शिशुमा पनि कोरोना पुष्टि भएको छ । अस्पतालका अनुसार बाजुराका १८ जना, कैलालीका ७ जना र बझाङका दुईजनामा कोरोना पुष्टि भएको हो । बाजुराको बुढिगंगा नगरपालिकाकी ३ वर्षीया बालिका, १८, २१, २२, २६, ३६, ४० वर्षीया युवती र ४५ वर्षीया महिला तथा बुढिगंगा नगरपालिकाकै ४ दिनको शिशु, १४ वर्षीय बालक, २५, २५, ३०, ४२, ५०, ५१, ५२ वर्षीय पुरुष गरी एकैदिन १७ जनामा संक्रमण देखिएको छ । बाजुराकै अर्को स्थानीय तह त्रिवेणी नगरपालिकाका ५० वर्षीय पुरुषमा कोरोना संक्रमण पुष्टि भएको छ । अस्पातलका अनुसार बझाङको थलारा गाउँपालिकाका ३४ वर्षीय पुरुष र बित्थडचिर गाउँपालिकाका ३० वर्षीय पुरुषमा पनि कोरोना पुष्टि भएको छ । कैलालीको गौरीगंगा नगरपालिकाका वडा नम्बर ५ का २०, २३, २३, २४, २४, २९ वर्षीय पुरुष र घोडाघोडी नगरपालिकाका ३० वर्षीय पुरुषमा कोरोना पुष्टि भएको अस्पतालले जानकारी दिएको छ । सुदूरपश्चिममा बिहीबार थपिएका सहित १ सय ९१ पुगेको छ । प्रदेशमा सबैभन्दा बढी कैलालीका ६७ जना, कञ्चनपुरमा ३४, अछामका १६, डडेल्धुरामा १५, दार्चुलामा १२, डोटीका १०, बझाङमा ९, बैतडीमा ६ र बाजुराका १८ जनामा कोरोना पुष्टि भएको छ ।संक्रमण पुष्टि भएका दुईजनाको मृत्यु भइसकेको छ भने १९ जना निको भएर घर फर्किसकेका छन् ।"
"सिन्धुलीको भिमान र सुनकोशीमा 'होल्डिङ सेन्टर', कमलामाईमा शव व्यवस्थापन","सिन्धुली : छिमेकी मुलुक भारत तथा तेस्रो मुलुकबाट स्वदेश फर्किएकालाई राख्न सिन्धुलीको भिमान र सुनकोसीमा दुईवटा 'होल्डिङ सेन्टर' बनाइने भएको छ । कोरोना भाइरस (कोभिड१९) को त्रासका कारण स्वदेश फर्किने नेपालीलाई क्वारेन्टाइन वा सेल्फ क्वारेन्टाइनसम्म नजाँदाको समयमा होल्ड गर्न जिल्लाको भिमान र र सुनकोसी गाउँपालिकामा 'होल्डिङ सेन्टर' बनाउने निर्णय गरिएको हो । यस्तो निर्णय जिल्ला प्रशासन कार्यालय सिन्धुलीमा बसेको संकट व्यवस्थापन केन्द्रले गरेको हो । भिमान र सुनकोसी दुबै छिमेकी जिल्लासँग जोठिएका नाका क्षेत्र हुन् । भारतलगायत तराईका जिल्लाहुँदै आउँनेहरुका लागि महोत्तरी र धुनषा जिल्ला जोडिएको सीमा क्षेत्र कमलामाई नगरपालिका ९ भिमान र राजधानी काठमाडौंबाट वीपी राजमार्गहुँदै आउनेहरुका लागि काभ्रे जिल्लासँग सीमा जोडिएको क्षेत्र सुनुकोसी गाउँपालिकामा बनाइने छ । प्रमुख जिल्ला अधिकारी योगेन्द्र प्रसाद पाण्डेका अनुसार भिमानमा रहेको आजाद स्मृति भनव र नयाँ निर्माण भइहरको वन कार्यालयको भवनलाई होल्डिङ सेन्टरको रुपमा तयार गरी प्रयोग गर्ने निर्णय भएको हो । 'काठमाडौंबाट आउनेहरुलाई राख्न सुनकोशी गाउँपालिकाको प्रगतीशिल माविमा होल्डिङ सेन्टर तयार पारिने छ,' उनले भने । उता जिल्लामा हुने संक्रमणको सम्भावित जोखिमलाई मध्यनजर गर्दै आइसोलेसन र क्वारेन्टाइनको संख्यालाई समेत विस्तार गरिने भएको छ । यसका लागि कमलामाई नगरपालिका ६ राम्माडीमा रहेको एपोलो हस्पिटलमा २५ बेडको आइसोलेसन कक्षा तयार गरिने बताइएको छ । जिल्ला सदरमुकाममा हाल सिन्धुली अस्पतालमा ३३ बेडको आइसेलेसन संचालनमा छ । उता कोरोना संक्रमणका कारण सिन्धुलीमा कसैको मृत्यु भएमा त्यसको शव व्यवस्थापनका लागि कमलामाई नगरपालिका भित्रका स्थानको छनौट गर्ने तयारी भएको पनि प्रमुख जिल्ला अधिकारी पाण्डेले जानकारी दिए । 'नेपाली सेना, नेपाल रेडक्रस सोसाइटी सिन्धुली, सिन्धुली अस्पताल र स्वास्थ्य कार्यालय सिन्धुलीको समन्वयमा शव व्यवस्थापन गर्ने गरिने भएको छ । यो स्वास्थ्य तथा जनसंख्या मन्त्रालयले तोकेको 'शव व्यवस्थापन प्रोटोकल २०७७' अनुसार तयार पारिने छ,' उनले भने ।"
बाटोको विषयमा झडप हुँदा सात घाइते,"वीरगन्ज: पर्साको पकाहा मैनपुर गाउँपालिका ४ खेस्राहा गाउँमा सडक निर्माणको विषयमा दुई पक्षबीच विवाद भइ झडप भएको छ। झडपमा ७ जना घाइते भएका छन्। घाइतेमध्ये २ जनाको अवस्था गम्भीर छ। घाइते हुनेमा रामअवध बैठा, रामसागर बैठा, वसन्त बैठा, रामलखन बैठा, कन्हाई साह, सुमित्री कुमारी र रामप्रवेश बैठा छन्। घाइतेमध्ये ६ जनाको वीरगन्जमा रहेको एलएस न्यूरो अस्पतालमा उपचार भइरहेको छ। अर्का घाइते रामप्रवेशलाई भने प्रहरीले नियन्त्रणमा लिएको गाउँपालिका अध्यक्ष विजय चौरसियाले जानकारी दिए । खेस्राहा गाउँमा रहेको सार्वजनिक बाटो निर्माणको विषयमा केही समयदेखि स्थानीय बीच विवाद थियो। त्यही विवाद सुल्झाउन गाउँमा बिहीबार सर्वपक्षीय बैठक बसेको थियो। बैठकमै दुई पक्षबीच विवाद भएर कुटाकुट भएको चौरसीयाले बताए। बैठक स्थलमा प्रहरी रहे पनि कुटपिटबाट मान्छे गम्भीर घाइते हुँदासम्म प्रहरीले कुनै सुरक्षा प्रदान नगरेको गाउँपालिका अध्यक्ष चौरसियाले बताए।"
रौतहटमा थप ५७ जना कोरोना संक्रमित थपिए,"रौतहट : रौतहटमा बिहीबार दिउँसो ५७ जना कोराना संक्रमित थपिएका छन्। यसअघि चार सय ७४ जनामा कोराना संक्रमण फेला परेको थियो। तीमध्ये एक सय २ जना निको भएका छन् । बिहीबार कटहरिया नपाका १ जना , राजपुरका ४ जना गढिमाइका ३ जना, परोहा नगरपालिकाका ४९ मा कोराना भाइरसको संक्रमण देखिएको जिल्ला स्वास्थ्य कार्यालय रौतहटले जनाएको छ ।"
हजुरआमाको हत्या आरोपमा एक पक्राउ,"डडेल्धुरा : घरायसी विवाद हुँदा डडेलधुरामा एक नातीमाथि हजुरआमाको हत्या गरेको आरोप लागेको छ। आफ्नै नातीले विवाद हुँदा घरायसी प्रयोजनमा प्रयोग हुने मुसलले हानेर हजुरआमाको हत्या गरेको आरोप लागेको हो। जिल्लाको गन्यापधुरा२ कुवरगाउँ बस्ने २४ वर्षीय रोशनराज गिरीले आफ्नै ७३ वर्षीया हजुरआमा राधादेवी गिरीको हत्या गरेको आरोप लागेको हो। रोशनराजले धान कुट्ने काठ (मुसल)ले टाउकोमा हिर्काएर हजुरआमालाई घाइते बनाएका थिए। घाइते भएकी वृद्ध गिरीलाई उपचारको लागि डडेलधुरा लैजाने क्रममा घटनास्थलबाट करिब ५० मिटरको दुरीमा पुर्याउँदा मृत्यु भएको जिल्ला प्रहरी कार्यालय डडेलधुराका प्रहरी नायव उपरीक्षक दधिराम न्यौपानेले बताउ। घटनामा संलग्न मृतकका नाती रोशन राज गिरीलाई अमरगढी नगरपालिका११ फिन्नेकोटलस्थित लिटिरगाउँको जंगलबाट पक्राउ गरिएको प्रहरी नायव उपरीक्षक न्यौपानेले जानकारी दिए। प्रारम्भिक जानकारी अनुसार घरायसी विवाद हुँदा नातीले हजुरआमालाई हिर्काएको भन्ने खुलेको छ, प्रहरीको भनाइ छ। घटनाबारे अनुसन्धान भइरहेको प्रहरीको भनाइ छ। घटनामा संलग्न व्यक्तिलाई हिरासतमा लिएको छ। आवश्यक अनुसन्धान गरेर कानुनी प्रक्रिया अगाडि बढाइएको जिल्ला प्रहरी कार्यालय डडेलधुराले जनाएको छ।"
प्रहरी हिरासतमा मृत्यु भएका युवाको शव अलपत्र,"जनकपुरधाम : प्रहरी हिरासतमा मृत्यु भएका सवारी दुर्घटनाका प्रतिवादी युवाको शव अलपत्र परेको छ । धनुषाको इलाका प्रहरी कार्यालय सबैलामा प्रहरी हिरासतमा मृत्यु भएका युवाको शव अलपत्र परेको हो । गत बुधबार मध्यरातमा धनुषाको सबैला नगरपालिका १२ बस्ने २४ वर्षीय शम्भु सदा मुसहर प्रहरी हिरासतमा झुण्डिएको अवस्थामा फेला परेका थिए। इलाका प्रहरी कार्यालय सबैलाको हिरासतमा शौचालयभित्र झुण्डिएको अवस्थामा मृत भेटिएपछि स्थानीयले छानबिनको माग सहित पोष्टमार्टमा अवरोध सृजना गरेपछि शव अलपत्र परेको हो। गत बुधबार राती २ बजे मुसहर झुण्डिएको प्रहरीले जानकारी पाउनासाथ शव मुचुलका उठाई मृतकका आमा शिपाली सदाको सही छाप लिइ राती नै लिई शव जनकपुरस्थित प्रादेशिक अस्पताल पठाएको थियो । मृतका आफन्तले प्रहरी हिरासतको शौचालयमा, कमिज र भेस्टले घाँटीमा बाँधी , मुखमा कपडा कोचेर आत्महत्या गर्न नसक्ने भन्दै न्यायिक छानविनको माग अडान लिएपछि शव अलपत्र परेका छ । परिवारजनले शम्भुलाई प्रहरीकै संलग्नतामा मारेर आत्महत्याको नाटक रचेको आरोप आरोप लगाउँदै न्याययिक छानविनको माग गरेका छन् । मृतकका आमा शिपाली देवी सदाले भनिन, 'मेरो छोराले आत्महत्या गरेको होइन, हत्या भएको हो, घटनाको छानविन हुनुपर्छ ।' बुधबार प्रादेशिक अस्पतालस्थित प्राङ्गणमा मुर्छा परेकी थिइन्। उनलाई सम्हाल्दै मृतककी सासू तेतरी देवीले भनिन, 'मेरो ज्वाइँले तीन दिन अगाडि आमा मलाई छोडाउनुस्, नभए मलाई यहीँ मार्छ, त्यसबेलाको कुरा सम्झँदै उनकी सासू तेतरी भनिन्, 'ज्वाइँले मलाई छिट्टै हिरासतबाट निकाल्न भन्नुभएको थियो, नत्र मलाई यही मार्छ, मेरो ज्यानको खतरा छ, भनेर भन्नु भएको थियो ।' थुनामा रहेका शम्भुलाई उनकी आमा शिपाली देवी र सासू तेतरी देवी भेट्न जाँदा शम्भुको कुरा सुनेर डराएका उनीहरुले ट्याक्टर धनी संजय साहलाई चाँडो छुटाइदिन आग्रह गर्न उनको घरै पुगेका थिए । 'संजयले यो विषयमा धेरै मान्छेलाई भन्ने नगर र पीर पनि नलिनु भन्दाभन्दै मेरो ज्वाइँलाई मारिदियो, उनले भनिन्,' हामी पनि ५ लाख रकम खोज्नतिर लाग्यौं।' रकमको जोहो गर्दागर्दै आफ्नो ज्वाइँलाई प्रहरी हिरासतभित्र हत्या गरिएको तेतरी देवीको आरोप छ । यता इलाका प्रहरी कार्यालयका प्रहरी निरीक्षक चन्द्रभुषण यादवले शम्भुले हिरासतमै आत्महत्या नै गरेको दाबी गरे । उनले भने, 'हामीले कहिल्यै सोच्दै नसोचेको घटना घट्यो, एकदम शान्त स्वभाव शम्भुले कसरी आत्महत्या गर्यो, सुनेर म आफै झसंग भएँ, तर सत्य यही हो ।'"
बालुवाटारमा सरकारविरुद्ध विशाल प्रदर्शन (फोटो फिचर),"काठमाडौं : बिहीबार प्रधानमन्त्रीको सरकारी निवास बालुवाटारमा सरकारविरुद्ध विशाल प्रदर्शन भएको छ। सरकारले जनताका पीडा नबुझेको, कोरोना संकटमासमेत सरकार भ्रष्टाचारमा लिप्त भएको, स्वास्थ्य सामग्री खरिदमा भएका भ्रष्टाचारका ठूलठूला तथ्य सार्वजनिक गर्दा पनि सरकार चुपचाप बसेको, आरडीटी मात्र परीक्षण गरेर जनतालाई क्वारेन्टाइनमै ज्यान गुमाउन बाध्य हुँदा सरकार चुपचाप बसेको भन्दै सर्वसाधारण प्रदर्शनमा उत्रिएका हुन्। विशाल प्रदर्शनको भिडलाई हटाउन प्रहरीले पानीको फोहोरा प्रहार गरेको छ। सरकारविरुद्ध चर्को नारा लाग्न थालेपछि प्रहरीले पानीको फोहोरा प्रहार गरेर भिड नियन्त्रणमा लिएको हो। बालुवाटारमा भएको प्रदर्शनका दृश्यलाई अन्नपूर्णका फोटो पत्रकार दिपेन श्रेष्ठले कैद गरेका छन्।"
अर्का एक पुरुषको कोरोनाकै कारण मृत्यु,"अर्घाखाँची : मालारानी गाउँपालिकाको क्वारेन्टाइनमा बसेर उपचारको लागि बुटबल गएर फर्कदै गर्दा बाटोमै मृत्यु भएका व्यक्तिको कोरोना पोजिटिभ पुष्टि भएको छ। परीक्षणका लागि पठाइएको स्वाब भेटिएको थिएन, आज बिहान पठाएको स्वाब परीक्षण गर्दा पोजेटिभ आएको जिल्ला स्वास्थ्य कार्यालयका जनस्वास्थ्य निरीक्षक गणेशराज पौडेलले जानकारी दिए। मालारानी गाउँपालिकाको क्वारेन्टाइनमा बसेर उपचारको लागि बुटबल गएर फर्कदै गर्दा बाटोमै मृत्यु भएको थियो। मालारानी गाउँपालिका वडा नम्बर ४ ब्याडापाटाको सार्वजनिक आधारभूत विद्यालयमा रहेको क्वारेन्टाइनमा बसेका ५७ वर्षका एक पुरुषको उपचार गरी फर्कर्दै गर्दा बाटोमै मृत्यु भएको र उनको स्वाब परीक्षणका लागि प्रादेशिक प्रयोगशाला भैरहवा पठाइएको थियो। घाटीको शल्यक्रियासमेत गरेका उनलाई स्वासप्रश्वासमा समस्या आएपछि उपचारको लागि मंगलबार जिल्ला अस्पताल सन्धिखर्कमा सामान्य उपचारपछि उनलाई थप उपचारको लागि लुम्बिनी प्रादेशिक अस्पताल बुटबल रिफर गरिएको थियो। लुम्बिनी प्रादेशिक अस्पतालमा बुधबार उपचार पछि घर फर्कदै गरेका उनको गोरुसिंगे सन्धिखर्क सडकको कोन्द्रे खोलामा मृत्यु भएको थियो। यसअघि अर्घाखाँचीमा भूमिकास्थानका एक युवाको भारतबाट आउँदै गर्दा मृत्यु भएको थियो। उनी कोरोना संक्रमितबाट मृत्यु भएको रिपोर्ट आएको थियो। योसँगै अर्घाखाँचीमा कोरोनाबाट मृत्यु हुनेको संख्या दुई पुगेको छ। योसँगै कोरोनाकै कारणा नेपालमा मृत्यु हुनेको संख्या १६ पुगेको छ । उनको मृत्युको पुष्टि स्वास्थ्य तथा जनसंख्या मन्त्रालयले भने गरेको छैन । नेपालमा कोरोना संक्रमितको संख्या ४६ सय १४ पुगेको छ भने आठ सय ६१ जनाले कोरोना जितेका छन् ।"
शुक्रबारदेखि जोरबिजोर प्रणाली लागू हुने,"काठमाडौं : सरकारले घोषणा गरेको लकडाउनको नयाँ व्यवस्था अनुसार शुक्रबारदेखि उपत्यका भित्र र बाहिरका जिल्लामा चल्ने गाडीमा जोरबिजोर प्रणाली लागू हुने भएको छ। शुक्रबारदेखि काठमाडौँ उपत्यका भित्र र अरु जिल्ला भित्र मात्रनिजी सवारी साधन चल्न दिने निर्णय गरेअनुसार जोरबिजोर प्रणाली लागु हुने भएको महानगरीय ट्राफिक प्रहरी महाशाखाले जनाएको छ। महाशाखाका अनुसार सरकारले गरेको निर्णय अनुसार उपत्यकाका तीन जिल्ला काठमाडौं, ललितपुर र भक्तपुरलाई एक जिल्ला मानी यो व्यवस्था लागू गरिने छ भने बाहिर एक जिल्लाबाट अर्को जिल्लामा भने जान पाइने छैन। महानगरीय ट्राफिक प्रहरी महाशाखाका प्रमुख प्रहरी वरिष्ठ उपरीक्षक भिमप्रसाद ढकालका अनुसार शुक्रबारदेखि कार्यान्वयन हुने जोरबिजोर प्रणाली लागू गरिएको हो। निजीसवारी साधन मात्र चलाउँदा पनि चार पाङ्गे गाडीमा चालकसहित तीन जना र मोटरसाइकल, साइकल र स्कुटरमा चालक मात्र बस्न पाउनेछन्। जोर विजोर प्रणालीमा जोर गतेका दिन जोर नम्बर प्लेट भएको सवारी साधन र विजोर गतेका दिन विजोर नम्बर प्लेट भएको सवारी साधन मात्रै चल्नेछन। अत्यावश्यकबाहेक निजी सवारी साधन राति ९ देखि बिहान ५ बजेसम्म भने चलाउन पाइने छैन। सरकारले निजी गाडी नम्बर प्लेटको आधारमा चलाउन दिने भनेपनि सार्वजनिक गाडी भने चल्न नदिने निर्णय गरेको छ। जसअनुसार कालो नम्बर प्लेट भएका बस, माइक्रो, हाइस, ट्याक्सी, ट्याम्पो भने चल्न पाउने छैनन्। यस अघि पास लिएर चलिरहेका निजी गाडी पनि जोरबिजोर प्रणाली अनुसार मात्र चलाउनु पर्ने महाशाखाले उल्लेख गरेको छ। अत्यावश्यक काम बाहेक जोर बिजोर प्रणालीलाई उल्लङ्घन गरेर गाडी चलाउनेलाई भने विभिन्न चेकप्वाईन्टमा खट्टिएका ट्राफिक प्रहरीले चेकजाँच गरी नियमानुसार कारवाही गर्ने महाशाखाका प्रवक्ता एसपी जीवनकुमार श्रेष्ठले जानकारी दिए। उनले उपत्यका भित्रिने र बाहिरिने सवारी साधनलाई भने अनिवार्य पास लिएको हुनुपर्ने बताए।"
कुवेतबाट आएकालाई विमानस्थलबाट यसरी लगियो होल्डिङ सेन्टर (फोटो र भिडियो),काठमाडौं : बिहीबार दिउँसो कुवेतबाट उद्धार गरेर ल्याइएका नेपाली चेलीलाई उपत्यकाका विभिन्न ठाउँमा रहेका होल्डिङ सेन्टरमा लगिएको छ। त्रिभुवन अन्तराष्ट्रिय विमानस्थलबाट उनीहरुलाई सार्वजनिक बसेमा सेनाले व्यवस्थित ढंगले होल्डिङ सेन्टरसम्म लगेको हो। बिहीबार सरकारले कुवेतमा अलपत्र परेर बसेका करिब डेढ सयलाई उद्धार गरेर नेपाल ल्याएको हो। सरकारले होल्डिङ सेन्टरमा स्वास्थ्य जाँच गर्दै सबैलाई सम्बन्धित स्थानीय निकायको जिम्मा लगाउने छ। स्थानीयले उनीहरुलाई व्यवस्थित होम क्वारेन्टाइनमा राख्ने व्यवस्था मिलाउने छन्। फोटो र भिडियो : सुनिता डंगोल
कोरोना कहरले विदेशमा अलपत्र ५११ नेपालीको उद्दार,"काठमाडौं : विदेशमा रहेका पाँच सय ११ जना नेपालीको उद्दार गरिएको छ। गैरआवासीय नेपाली संघ (एनआरएनए) ले बिहीबार सम्म विदेशमा अलपत्र परेका पाँच सय भन्दा बढी नेपालीको उद्दार भएको जनाएको छ। गैरआवासीय नेपाली संघका अध्यक्ष कुमार पन्तका अनुसार बिहीबार मात्र कुवेत सरकारको सहयोगमा दुई सय ९९ जना नेपाली स्वदेश फर्किएका छन्। अध्यक्ष पन्तका अनुसार कुवेतको घर फर्किन शिविरमा दुई हजार नौ सय ९१ जनालाई हरेक दिन दुई उडान गरी फर्काउने तयारी भएको छ। गैरआवासीय नेपाली संघ कुवेत र नेपाली दूतावासको समन्वयनमा उनीहरुलाई नेपाल फर्किन सहयोग गरिएको छ। कोरोना भाइरस (कोभिड १९) बाट वैदेशिक रोजगारीमा रहेका नेपाली रोजगारी गुमाएर स्वदेश फर्कन बाध्य छन्। दुई लाख १८ हजारले रोजगारी गुमाइसकेका छन् तर सरकारले पहिलो चरणमा २५ हजार नेपलीलाई मात्र स्वदेश फर्काउने तयारी गरेको छ। संघका अनुसार म्यानमारबाट २६, यूएईबाट १६८ जना, अस्ट्रेलियाबाट ११ जना, जापानबाट ७ जना, कुवेतबाट २९९ जना गरेर पछिल्लो समय ५ सय ११ जना फर्र्किएका छन्। कोरोना भाइरसको संक्रमणपछि विदेशमा रहेका महिला, बालबालिका लगायत निकै कष्टकर जीवन बिताइरहेकाको सहयोगका निम्ति गैरआवासीय नेपाली संघ, अन्तर्राष्ट्रिय समन्वय परिषदले एनसीसी, कुवेत र युएईलाई ६ हजार डलर सहयोग गरेको थियो। कोभिड१९ को प्रभावका कारण मलेसिया र खाडी देशमा मात्र करिब २० हजार नेपाली उद्दारको पर्खाइमा छन्।"
"दैलेखमा ६ महिने बालकसहित थप ४८ जनामा कोरोना संक्रमण , संक्रमितको संख्या ४३४ पुग्यो","दैलेख : दैलेखमा कोरोना संक्रमितको संख्या चार सय नाघेको छ । बिहीबार ६ महिने बालकसहित थप ४८ जनामा कोरोना संक्रमण पुष्टि भएसँगै संक्रमितको संख्या ४ सय ३४ पुगेको हो । कर्णाली प्रदेश सामाजिक विकास मन्त्रालयको स्वास्थ्य सेवा महाशाखाका प्रमुख डा लक्ष्मीनारायण तिवारीका अनुसार प्रदेश अस्पताल सुर्खेतको पशुपंक्षी रोग अन्वेषण प्रयोगशालामा गरिएको परीक्षणमा जिल्लाको डुङ्गेश्वर गाउँपालिकाका एक वर्षीय बालकसहित ३९ जनामा कोरोना पुष्टि भएको हो । यस्तै भगवतीमाई गाउँपालिकाका छ महिने बालकसहित ९ जनामा कोरोना संक्रमण देखिएको छ । उक्त गाउँपालिकामा पहिलो पटक कोरोना देखिएको हो । स्वास्थ्य सेवा महाशाखाका प्रमुख डा लक्ष्मीनारायण तिवारीका अनुसार डुङ्गेश्वर गाउँपालिका वडा नम्बर १ मा ११, ३ मा एक, ४ मा आठ, ५ मा एक र ६ मा १८ जनामा कोरोना संक्रमण देखिएको हो । यस्तै भगवतीमाई गाउँपालिका वडा नम्बर २ र ४ मा एकएक जना र वडा नम्बर ७ मा सात जनामा संक्रमण देखिएको छ । यो सहित दैलेखका ११ स्थानीय तह मध्ये १० वटा स्थानीय तहहरुका नागरिकहरुमा कोरोना संक्रमण देखिएको छ । हालसम्म कोरोना संक्रमण पुष्टि भएका सबै भारतबाट आएका हुन् । संक्रमितमध्ये नारायणका एक सय ९४, दुल्लुका ३९, चामुण्डाविन्द्रासैनीका एक र आठबीस नगरपालिकाका दुई जना छन् । यस्तै डुङ्गेश्वरका ६७, महाबुका एक सय ८, भैरबीका दुई, गुराँसका दुई, भगवतीमाईका ९ र नौमूले गाउँपालिकाका १० जना छन् । मजदुरीका लागि भारत गएका नेपालीहरु फर्किएसँगै दैलेखमा कोरोना भाइरस संक्रमितको संख्या कर्णाली प्रदेशमै उच्च पुगेको छ । हरेक दिन नयाँ कोरोना संक्रमित थपिन थालेपछि दैलेख कर्णाली प्रदेशको कोरोना 'इपीसेन्टर' बन्दै गएको छ । कोरोना संक्रमण पुष्टि भएका चार सय ३४ जनामध्ये चारजना निको भएर घर फर्किएका छन् भने एकजनाको मृत्यु भएको छ ।"
सीमापारी मृत्यु भएका नेपालीमा कोरोना पुष्टि,"भैरहवा : स्वदेश फर्किने आशामा बुधबार भारतको सोनौली नाकमा मृत्यु भएका पश्चिम नवलपरासी सुस्ता गाउँपालिका (साविकको कुडिया ७) का ३५ वर्षीय युवकमा कोरोना संक्रमण पुष्टि भएको छ। मुम्बईबाट नेपालीको एक समूह बसमा सोनौली नाका आइपुगेको थियो। त्यसमध्ये यी युवकको नाकामा मृत्यु भएको थियो। मृत्यु पश्चात गरिएको कोरोना संक्रमण परीक्षणमा उनको रिपोर्ट पोजेटिभ आएको भारतका नौतनवाका एसडिएम जसधिर सिंहले पुष्टि गरे। मृतक युवकको शव व्यस्थापन भारतमै हुनेछ। मृत्यु भएको युवकको कोरोना परीक्षणको रिपोर्ट पोजिटिभ आएपछि भारततिरै उनको शव व्यवस्थापन गर्ने कुरा छ, रुपन्देहीको इलाका प्रहरी कार्यालय बेलहियाका प्रमुख प्रहरी निरीक्षक ईश्वरी अधिकारीले अन्नपूर्णसगँ भने। युवकको मृत्यु भएपछि मुम्बईबाट उनी सँगै आएका उनका भिनाजु र सालो एम्बुलेन्समा शवसहित जिल्ला अस्पताल महाराजगंजसम्म गएका थिए। उनीहरुको नाम नेपाल आउने सूचीमा रहेको कारण उनीहरु महाराजगंजबाट सीमामा पुगेर नेपाल भित्रिएका छन्। युवक आएको बसमा ४० जना नेपाली सवार थिए। सबै स्वदेश आइसकेका छन्।"
सुदूरपश्चिमका थप तीन ठाउँमा पीसीआर मेसिन राखिने,"धनगढी : उद्योग, वाणिज्य तथा आपू्र्तिमन्त्री लेखराज भट्टले सुदूरपश्चिम प्रदेशको थप तीन ठाउँमा पीसीआर मेसिन राख्ने तयारी सरकारको रहेको बताएका छन् । प्रदेशका कञ्चनपुर, डडेल्धुरा र अछाम जिल्लामा पीसीआर मेसिन जडान गरिने बताएका हुन । प्रदेशको कोरोनाको अवस्था र लघु, मध्यम र मझोला उद्योगको प्रवर्द्धनका लागि राष्ट्रिय योजना आयोगको टीम र युएनडीपीको टीमसँगै धनगढी पुगेका मन्त्री भट्टले धनगढी विमानस्थलमा पत्रकारसँग कुराकानीका क्रममा यस्तो बताएका हुन् । प्रदेशमा दैनिक २५० जनाको मात्रै स्वाबको नमुना परीक्षण गर्ने एक मात्रै प्रयोगशाला छ । मन्त्री भट्टले कञ्चनपुरको दोधारा चाँदनीमा बन्ने सुख्खा बन्दरगाहको काम अगाडि बढिसकेको बताए । सुख्खा बन्दरगाहका लागि भारतसँग पनि कुरा अगाडि बढेको उनले दावी गरे । देशको अर्थतन्त्रलाई चलायमान बनाउन सरकारले लकडाउन खुकुलो बनाउँदै गएको उनले बताए । हाल धनगढीमा एउटा मात्र पीसीआर परीक्षण गर्ने मेसिन हुँदा कोरोना परीक्षण सुस्त छ ।"
'जागिरबाट ननिकालिएको भए श्रीमानको मृत्यु हुने थिएन',"अछाम : गौरी आउजीको रुँदारुँदै आँखाको आँशु सुकिसकेको छ । पती वियोगमा छटपटाइरहेकी गौरी भक्कानिएर रुन खोज्छिन् तर बोली नै आउँदैन।हुर्किदै गरेका छोराछोरी छिनभरमै टुहुरा भएपछि उनलाई दिउँसै नै रात पर्न थालेको छ। अछामको बयलपाटा अस्पतालमा आत्मदाह गरेका सिद्धार्थ आउजीको मृत्यु भएको आज चार दिन भइसकेको छ।घरबाट अस्पताल जान्छु भनेर गएका शिद्धार्थ कहिल्यै नर्फिने गरी गएका छन्। अब उनको र गौरीको भेट पनि कहिले हुनेछैन। बिहानै अस्पताल जान्छु भनेर निस्किएका सिद्धार्थ कहिल्यै नफिर्किने गरी अस्ताएका छन् । तर पनि गौरी आफ्नो प्रिय व्यक्ति कतै फर्किपो हाल्छन् कि भनेर उनी गएको बाटोतिर टोलाइरहन्छिन्। सहाराबिहीन बनेकी गौरीका ७ वर्षका छोरा र दश महिनाकी छोरी छन् । आमा भागरथी नेपालीको काखमा घोप्टो परेकी गौरीलाई सुशिल (छोरा) ले पटकपटक बाबा कति बेला आउँछन् भनेर सोध्छन्। छोराको प्रश्न सुनेर जवाफविहीन गौरी भक्कान्छिन्। गौरीका सासू ससुरा नोकरीको सिलसिलामा भारतमा छन् । घरमा गौरी, सिद्धार्थ, छोरा शुसील र छोरी मात्र बस्थे।आफ्नो घरमा बस्न नसकेपछि गौरी अहिले जेठानीको घरमा बस्दै आएकी छिन् । 'बिहानै अस्पताल जान्छु भनेर निस्केका थिए, गौरीले भनिन्, 'जागिरबाट निकालेको खबरले निकै तनाबमा थिए।जागिरबाट ननिकालिएको भए यस्तो घटना हुने नै थिएन। म बेसाहरा भए । मेरो छोराछोरी टुहुरा भए । आफू मरेर बाँकी ३२ जनाको जागिर बचाएर गए,' गौरीले भक्कानिदै भनिन्। अन्तिम अवस्थामा श्रीमान्को मुख देख्न नपाउँदा गौरीलाई झन् असह्य पीडा थपिएको छ।उनी भन्छिन्,' हे दैव मलाई किन यसरी एक्लो पारिस्। मेरा श्रीमानले के नै बिगारेका थिए र।' जेठ २६ गते बिहान अस्पताल परिसरमा शरीरमा पेट्रोल छर्केर आगो लगाएका सिद्धार्थलाई उपचारका लागि नेपालगञ्ज लगिएको थियो । कोहलपुर मेडिकल कलेज लगिएका सिद्धार्थको अस्पतालमा बेड व्यवस्थापन गर्दागर्दै उनको ज्यान गएको थियो।शवको आज पोष्टमार्टम भइराखेको छ। 'दुईतीन घण्टासम्म अस्पतालमा बेड नै पाएनौं, सिद्धार्थसँगै गएका मीन बोहराले भने,' अस्पतालमा बेड खोज्दाखोज्दै ज्यान गयो ।' गौरीले सिद्धार्थसँग प्रेम विवाह गरेकी थिइन् । डोटीको सानागाउँमा माइती घर भएकी गौरीले कक्षा ७ मा पढ्दै गर्दा सिद्धार्थसँग विवाह गरेकी थिइन्। उनी, अहिले भर्खर १८ वर्षकी भइन् । दुई वर्ष अस्पतालमा काम गरेका सिद्धार्थको मृत्युपछि अस्पतालका कोही पनि कर्मचारी गौरीको अवस्था बुझ्न आएका छैनन्। 'अस्पतालका कर्मचारी त के आउँथे, उनीसँगै निकालिएका साथी समेत आएका छैनन्,' गौरीले भने। मंगलबार मंगलसेनमा बसेको सर्वपक्षीय बैठकले घटनाको सत्यतथ्य छानबिन गर्ने, गौरीलाई सिद्धार्थको पदमा पदस्थापन गर्ने, पीडित परिवारलाई राहत उपलब्ध गराउने र हटाइएका कर्मचारी तत्काल पुर्नबहाली गर्ने विषयमा निर्णय गरेको जिल्ला समन्वय समिति अछामका प्रमुख नरबहादुर कुँवरले बताए । न्याय हेल्थ नेपालद्धारा सञ्चालित बयलपाटा अस्पतालले बिहीबार विज्ञप्ती जारी गर्दै पीडित परिवारलाई आर्थिक सहयोग र रोजगार दिने जनाएको छ । संस्थामा कार्यरत केही कर्मचारीको करार सम्झौता नविकरण नहुने भनी गरिएको निर्णय तत्काललाई स्थगन गरिएको अध्यक्ष सुरज वैद्यद्धारा जारी विज्ञप्तीमा भनिएको छ ।वैदेशिक रकम कटौती हुँदै आएपछि अस्पतालले ३२ जना कर्मचारीलाई हटाएको थियो । जागिरबाट हटाइएपछि अस्पतालका कर्मचारीले आफ्नै शरीरमा पेट्रोल छर्केर लगाए आगो अस्पतालले कामबाट हटाएपछि शरीरमा आगो लगाएका सिद्धार्थको मृत्यु"
कोरोना सक्रमण हुन नदिन पोखराका महलमा यस्तो छ व्यवस्थापन,"पोखरा : कोरोना सक्रमण नियन्त्रण गर्न देश चैत ११ देखि लकडानमा छ । पछिल्लोसमयमा लकडाउन खुकुलो भएपछि पोखरा बजारमा सामान किन्न जानेको संख्या बिस्तारै बढ्दै गएको छ । निजी सवारी साधन पनि सडकमा थपिंदै छन् । लकडाउनको समयमा पनि अतिआवश्यक खाद्यन्नको पसल, डिपार्टमेण्ट स्टोर, मेडिकल पसल, तरकारी पसल लगायत खुलै थिए । अडर गर्ने ग्राहकलाई घरमै सामन पुर्याउने काम डिपार्टमेण्ट स्टोरले गरेका थिए । पछिल्लो समयमा ग्राहक बढ्न थालेपछि पोखराका डिपार्टमेण्ट स्टोर र महलले ग्राहकलाई सामान किन्न महलमा छिर्नुअघि अनिर्वाय रुपमा माक्स लगाउनु पर्ने, डिपार्टमण्ट स्टोर परिसरमा राखिएको साबुन पानीले पहिले अनिर्वाय रुपमा हात धुनु पर्ने नियम राखेका छन् । हात धोएपछि डिपार्टमण्ट स्टोर पस्नुअघि त्यहींको सेकुरिटीले सेनिटाइजर उपलब्ध गराएउने र ज्वरो नापेपछि मात्र भित्र जाने ब्यवस्था गरेका छन् । पोखरामा न्यूरोडको भाटभटेनीमा कुनै बेला साबुन पानीले हात धुनेको लाइन नै लाग्ने गरेको छ । यसै गरी ज्वरो नाप्ने र सेनीटाइजरले हात सफा गर्न पनि कुनै बेला फिजिकल दुरी कायम गरी लाइनमै बस्नु पर्ने अवस्था छ । बैदाम स्थित सुलभ डिर्पाटमेण्ट स्टोरमा पनि यसै गरि भित्र छिर्नुअघि हात धुने, सेनीटाजरले हात सफा गर्ने र ज्वरो नाप्ने ब्यवस्था मिलाइएको छ । पोखराको महेन्द्रपुलको सेल्वेज, चिप्लेढुङ्गाको पोखरा ट्रेड महलमा पनि यस्तै ब्यवस्था गरिएको छ । महल र डिपार्टमेण्ट स्टोरले समान किन्न आउनेको नाम ठेगना पनि टिपाउने गरेका छन् । कोरोना सुरक्षाका लागि यसो गरिएको व्यवस्थापकले बताएका छन् ।"
"रौतहटमा १०२ जनाले जीते कोरोना, करिब ८ हजार क्वारेन्टाइनमा","रौतहट : रौतहटमा एक सय २ जना कोरोना संक्रमित उपचारपछि निको भएर घर फर्किएका छन्। गौर नर्सिंङ इन्ष्टिच्युट आइसोलेसनबाट १६ जना र प्रहरी स्कुल बिर्ताको आइसोलेसनबाट ६५ जना गरी ८१ जना बुधबार साँझ उपचारपछि निको भएर घर फर्किएका हुन् । ईशनाथ नगरपालिकाका ३५ जना, देवाहीगोनाही नगरपालिकाका १० जना, गौर नगरपालिका, कटहरिया नगरपालिका, राजदेवी नगरपालिका लगाएतका संक्रमितहरु निको भएर घर फर्किएको गौर अस्पतालका डा कृष्ण साहले जानकारी दिएका छन् । यसअघि वीरगन्जस्थित नारायणी अस्पतालबाट ३ जना निको भएका थिए भने गौर नर्सिंङ इन्ष्टिच्युटबाट १८ जना निको भएर घर गएका थिए । बिहीबार बिहानसम्ममा रौतहटमा ४ हजार ४ सय ४५ जनाको पीसीआर रिर्पोट आउन बाँकी रहेको छ । पछिल्लो एक महिना यता भारतबाट आएर क्वारेन्टाइन बसेका ७ हजार ९ सय ५५ जना छन् । जिल्लामा चार सय ७४ जनामा कोरोना संक्रमण फेला गरेको छ ।"
रामेछापका एक कोरोना संक्रमितको स्वास्थ्यमा समस्या देखिएपछि पाटन अस्पतालमा रेफर,"रामेछाप : रामेछापका एक जना कोरोना संक्रमितलाई पाटन अस्पतालमा रेफर गरिएको छ। लिखुतामाकोसी गाउँपालिका ७ का २६ वर्षीय पुरुषलाई बिहीबार पाटन स्वास्थ्य विज्ञान प्रतिष्ठान, पाटन अस्पतालमा रेफर गरिएको जिल्ला अस्पतालका प्रमुख डा आनन्द प्रसाद आचार्यले विज्ञप्तिमार्फत जानकारी दिए। उनकाअनुसार रामेछापका १७ जनामध्ये तिल्पुङका २६ वर्षीय पुरुषलाई आएकै दिनदेखि ज्वरो आएको र हालसम्म उपचार गर्दासमेत ज्वरो कम हुन नसकेपछि पाटन अस्पतालमा पठाइएको हो । भारतका र नवलपरासी, रौतहट जिल्लाबाट आएर गोकुलगंगा र लिखुतामाकोशी गाउँपालिकाको क्वारेन्टाइनमा राखिएका व्यक्तिको स्वाब संकलन गरी धुलिखेल अस्पतालमा परीक्षण गर्दा १७ जनाको पोजिटिभ आएको थियो। गोकुलगंगा गाउँपालिका २२२२२३२४२६२६२७२८ र ३८ वर्षका ९ जना पुरुष र लिखुतामाकोशी गाउँपालिकाको क्वारेन्टइनमा रहेका १७२१२१२४ २५ र २६ वर्षका ६ जना पुरुष गरी जम्मा १५ जना व्यक्तिहरुलाई जेठ २३ गते रातिदेखि जिल्ला अस्पतालको आइसोलेसनमा राखेर उपचार भइरहेको छ । त्यसैगरी जेठ २५ गतेबाट गोकुलगंगा ४ का २६ वर्षिय पुरुष र गोकुलगंगा४ कै ४९ पुरुषलाई जिल्ला अस्पतालको आइसोलेसनमा राखिएको छ। गोकुलगंगाका ११ जनालाई कोरोना परीक्षण रिपोर्ट नआउँदै गाउँपालिकाले दिउँसो क्वारेन्टाइनबाट घर पठाएको थियो। स्वास्थ्य मन्त्रालयको पत्रकार सम्भेलनमा कोरोना पोजिटिभ भएको जानकारी पाउनासाथ गाउँपालिकाले उनीहरुलाई फेरि फर्कनका लागि फोन गरेका र यातायातका साधन पठाएका थिए। ९ जना साधन चढेर फेरि क्वारेन्टाइन फर्किए पनि २ जना सम्पर्कविहीन भएका थिए। जसमध्ये एकजना बेलुका सम्पर्कमा आएका थिए भने अर्का फरार संक्रमितलाई दोलखा जिल्लाको च्यामाबाट तीन दिनपछि नियन्त्रणमा लिएर अस्पतालको आइसोलेसनमा राखिएको छ। जिल्लामा बिहीबारसम्ममा भारत लगायत विभिन्न स्थानबाट रामेछाप आएका १२४ जना क्वारेन्टाइन बसिरहेका छन्। रामेछापमा अहिलेसम्ममा ८६७ जनाको र्यापिड डायग्नोस्टिक टेष्ट (आरडीटी) गरिएको छ भने १५० जनाको पिसिआर विधिबाट परीक्षण गरिएको छ। स्वाब संकलन गरेर पठाइएकामध्ये २९ जनाको रिपोर्ट आउन बाँकी रहेको छ। रामेछापका १८ जनामा कोरोना भाइरस संक्रमण पुष्टि कोरोना रिपोर्ट नआउदै ११ जना संक्रमित छाडियो, एक सम्पर्कविहीन कोरोना संक्रमणको पुष्टि भएपछि फरार व्यक्ति तीन दिनमा फेला"
डोटीका पहिलो कोरोना संक्रमित परीक्षणबिना डिस्चार्ज,"डोटी : डोटी जिल्लाका पहिलो कोरोना संक्रमित २५ वर्षीय पुरुष परीक्षणबिना बिहीबार डिस्चार्ज भएका छन् । शिखर नगरपालिका३ पुरुष डोटीको पहिलो कोरोना संक्रमित व्यक्ति हुन् । जिल्ला अस्पताल डोटीको आइसोलेसनमा १४ दिनदेखि उपचारत थिए । सुरुमा कोरोना रिपोर्ट पोजेटिभ देखिए पनि विगत १४ दिनदेखि कोरोनाको कुनै लक्षण नदेखिएपछि स्वास्थ्य मन्त्रालयको गाइडलाइन अनुसार डिस्चार्ज गरिएको जिल्ला स्वास्थ्यले जानकारी दिएको छ । भारतबाट गत जेठ १२ गते उनको परिवार घर फर्केर शिखर नगरपालिका३ आलीमा रहेको क्वारेन्टाइनमा बसेका थिए । जेठ १६ गते उनको बच्चालाई केही सन्चो नभएपछि सोही दिन आमा, बुवा र बच्चालाई जिल्ला अस्पतालको आइसोलेसन वार्डमा राखिएको थियो । थ्रोट स्वाब परीक्षण गर्दा उनलाई कोरोना संक्रमण भएको पुष्टि भएको थियो । सँगै आएका छोरा र श्रीमतीको नतिजा भने नेगेटिभ देखाएको थियो । छोरा र श्रीमतीमा दोस्रो पटक पनि परीक्षण गर्दा नेगेटिभ आएपछि उनीहरुलाई यसअघि नै अस्पतालले डिस्चार्ज गरिसकेको छ । तर उनको भने दोस्रो पटक पीसीआर परीक्षण नगरिकन घर पठाइएको हो । आइसोलेसनमा बसेको १४ दिन पुरा भएकाले र कुनै लक्षण नदेखिएकोले 'आइसोलेसन व्यवस्थापनसम्बन्धी राष्ट्रिय निर्देशिका' अनुसार डिस्चार्ज गरिएको अस्पतालद्वारा जारी विज्ञप्तिमा भनिएको छ । अस्पतालका कोभिड१९ सम्पर्क व्यक्ति उत्तम उपाध्यायले भने, '१४ दिनसम्म राख्दा समेत उनको कुनै लक्षण नदेखिए पछि निर्देशिकामा भएको व्यवस्था बमोजिम डिस्चार्ज गरेका छौं ।' डोटीमा अझै पाँचजना कोरोना संक्रमित आइसोलेसनमा छन् । जममध्ये पूर्वीचौकी गाउँपालिका७ का २५ र २३ वर्षीय संक्रमित जिल्ला अस्पतालको आइसोलेसनमा रहेका छन् भने सोही गाउँपालिका वडा नम्बर ४ का २२ र २७ वर्षीय दुई जना पुरुष तथा ४५ वर्षीय एकजना महिला गाउँपालिकाले बनाएको आइसोलेसनमा राखिएको छ । उता डोटी स्थायी घर भएका चारजना कोरोना संक्रमित कैलाली जिल्लामा रहेका छन् ।"
स्वाब हराएपछि खुल्ला चौरमा शव,सन्धिखर्क : मालारानी गाउँपालिकाको क्वारेन्टाइनमा बसेर उपचारकोलागि बुटबल गएर फर्कँदै गर्दा बाटोमै मृत्यु भएका ब्यक्तिको परिक्षणका लागि पठाएको स्वाब हराएको छ। परिक्षणकालागि पठाएको स्वाब हराएपछि मृतकको शवलाई मालारानी४ खनकै रातुका चौरमा शव राखिएको छ। शव कुरेर मृतकका आफन्त र स्थानीय बसेका छन्। स्वाब रिपोर्ट हराएपछि अन्तिम दाह सस्कारको काम पनि रोकिएको छ। मालारानी गाउँपालिका४ ब्याडापाटाको सार्वजनिक आधारभुत विद्यालयमा रहेको क्वारेन्टाइनमा बसेका ५७ वर्षीय यमप्रसाद खनालको जेठ २३ गते स्वाब संकलन गरी कोरोना जाच गर्न प्रादेशिक जन स्वास्थ्य प्रयोगशाला भैरहबामा पठाइएको जिल्ला स्वास्थ्य कार्यलयका जन स्वास्थ्य निरिक्षक गणेशराज पौडेलले बताए। भारतबाट आएका उनी विगत १४ दिनदेखि क्वारेन्टाइनमा बस्दै आएका थिए। घाटीको सल्यक्रिया समेत गरेका उनलाई स्वास प्रश्वासमा समस्या आएपछि उपचारकोलागि मंगलबार जिल्ला अस्पताल सन्धिखर्कमा लगिएको थियो। सन्धिखर्कमा सामान्य उपचारपछि उनलाई थप उपचारको लागि लुम्विनी प्रादेसिक अस्पताल बुटबल रिफर गरिएको थियो। लुम्विनी प्रादेसिक अस्पतालमा सामान्य उपचार पछि ज्वरो बसेको घरमा गएर आराम गराउन भनेर अस्पतालले भनेपछि घर फर्कदै गरेका उनको गोरुसिंगे सन्धिखर्क सडकको कोन्द्रे खोलामा मृत्यु भयो। मृत्यु भएपछि उनको शव कसरि दाह सस्कार गर्ने भन्ने बारेमा स्थानीय अन्यौलमा छन्। स्वाब परिक्षणको रिपोर्टका आधारमा शवको व्यवस्थापन गर्ने भनेर पठाएको स्वाबको रिपोर्ट चाडो पठाउन ताकेता गर्दा प्रादेशिक अस्पताल भैरहबामा मृतक ब्यक्तिको नामको स्वाब हराएको खुल्न आएको मृतकका आफन्त प्रकाश खनालले बताए। जिल्ला स्वास्थ्य कार्यलयले पठाएको स्वाब प्रादेशिक जन स्वास्थ्य प्रयोगशाला भैरहबामा नभेटिएपछि राति मृतक ब्यक्तिको स्वाब निकालेर परिक्षणका लागि पठाइसकिएको छ। उक्त रिपोर्ट नआउदा सम्म शवको दाह सस्कार अन्यौलमा छ।
लालिघाट टिपर दुर्घटना : मृत्यु हुनेको संख्या तीन पुग्यो,कालिकोट : नरहरीनाथ गाँउपालिका १ लालिघाट बजारमा भएको टिप्पर दुर्घटनामा ज्यान गुमाउनेको संख्या तीन पुगेको छ। दुर्घटनामा गम्भीर घाइते भएकी निस्पता सार्कीको काठमाडौंको किष्ट अस्पतालमा उपचारका क्रममा मृत्यु भएको तुलाराज सिम्खाडाले जानकारी दिए। उनका अनुसार अर्का गम्भीर घाइते मीन सार्कीलाई किष्ट अस्पतालले थप उपचारका लागि वीर अस्पतालको टर्मा सेन्टरमा रिफर गरेको छ। भारतबाट आएका मानिसहरुलाई लिन नगरपालिकाले पठाएको ना ८ ख ५१३३ नम्बरको टिप्पर बुधबार दुर्घटना हुँदा दुई जनाको घटना स्थलमै ज्यान गएको थियो। दुर्घटनामा १२ जना घाइते भएका थिए। जसमध्ये गम्भीर अवस्थाका दुई जनालाई नेपाली सेनाको हेलिकप्टरमा काठमाडौं पठाइएको र बाँकी १० जनाको उपचार जिल्ला अस्पताल कालिकोटमा भइरहेको छ। स्वास्थ्य सेवा कार्यालय कालिकोटका सूचना अधिकारी कटकबहादुर महतका अनुसार जिल्ला अस्पतालमा उपचार भइरहेका घाइतेहरुको अवस्था सामान्य रहेको छ। बेपत्ताको खोजी कार्य जारी दुर्घटनामा बेपत्ता रहेका दुई जनाको खोजी कार्य प्रहरीले जारी राखेको छ। जिल्ला प्रहरी कार्यालयका सूचना अधिकारी यक्षराज जोसीका अनुसार घटना स्थलदेखि तलका विभिन्न बजारका स्थानीय नागरिकहरु र सुरक्षा पोष्टहरुलाई खबर गरी नदीको किनामा कुनै लास देखिए खबर गर्न सूचना जारी गरिएको छ। उनका अनुसार बुधबार साँझ घटनास्थल नदी भित्र डुबेको टिप्परको खोजी गर्न डोजर लगाइएको थियो। डोजरले टिप्परको अगाडीको भाग फेला पारेका छ भने पछाडीको भाग फेला पार्न सकेन। आज पनि नदी भित्र डुबेको छन् कि भनेर खोजी कार्य जारी रहेको छ।
पानी र शौचालयबिहिन आइसोलेसन,"डोल्पा : डोल्पाको दुनैमा बनाएको आइसोलेसन पानी र शौचालयबिहिन अवस्थामा रहेको छ। जिल्ला कारगारको भवनमा निर्माण भएको १२ बेडको आइसोलसनमा खोनपानी र शौचालय नभएपछि बिरामी र स्वास्थ्यकर्मी मर्कामा परेका हुन। पीसीआर पोजिटिभ भएका बिरामीलाई राख्नको लागि निर्माण गरेको आइसोलेसनमा यतिबेला आरडिटी पोजिटिभ भएका एक जना बृद्धलाई राखिएको छ। ठुलीभेरी नगरपालिका६ दुरगाँउका ६६ वर्षका पूरुषमा आरडिटि पोजिटिभ आएपछि उनलाई जिल्ला अस्पतालबाट कारागारको आइसोलेसनमा राखिएको स्वास्थ्य सेवा प्रमुख डाक्टर सिजन रावलले जानकारी दिए। उनीसँगै बृद्धको सम्पर्कमा आएका अन्य ८ जना पनि त्यहि आइसोलेसनमा बसेका छन। दुईजना स्वास्थ्यकर्मीको निगारानीमा रहेको आइसोलेसनमा खानेपानी, शौचालय र खानपिनको व्यवस्था भने छैन्। आइसोलेसनका बिरामी र स्वास्थ्यकर्मी भन्छन 'खानेपानी र शौचालय बनाइदेउ।' बैशाखमा कारागारको तीन कोठामा निर्माण गरेको आइसोलेसन कक्ष हाल दुई कोठामा खुम्च्याइएको छ। 'त्यहि कोठामा पनि पानी र शौचालय भने छैन् हामीलाइ कैदी भन्दा पनि तलको व्यवहार गरिएको छ' एक स्वास्थ्यकर्मिले दुखेसो पोखे। यता प्रमुख जिल्ला अधिकारी सुरे सुनारले भने व्यवस्थापन राम्रो रहेको तर अस्थाई रुपमा बनाएका शौचालय हावाले भत्काएको र खानेपानी र शौचालय आजै बनाएर सेवा दिने जानाए। प्रजिअ सुनारले भने 'हामी व्यवस्थित गराउँछौ बिरामी र स्वास्थ्यकर्मीलाई सकेसम्म कुनै कुराको समस्या हुन दिने छैनौं' उनले भने। अर्कोतिर कारगारमा रहेका कैदीबन्दीहरुले कोरोना पोजिटिभ मान्छेहरु आफुसँगै राखेको भन्दै आन्दोलन गरि रहेका छन्। उनीहरु भन्छन् 'हामीसँगैको भवनमा कोरोना पोजिटिभ भएका मानिस राख्ने आइसोलेसन बनाउन पाइँदैन तत्तकाल अन्यत्र लैजाउ।' पूराना कारागारमा रहेका कैदीहरु हाल नयाँ कारागारमा सारिएको छ भने अर्कोतिरको भवनमा आइसोलेसन राखिएको छ। बीचमा पर्खालले मात्रै फरक बनाएको छ। त्यसका साथै जगदुल्ला गाउँपालिकामा २२२ जनाको पीसीआर रिपोट नेगेटिभ आएको छ। जहाँ गत २० गते मृत्यु भएका ५८ वर्षका पुरुषमा कोरोना पोजिटिभ देखिएको थियो।"
सप्तरीमा थप एक प्रहरीसहित ९ जनामा देखियो कोरोना संक्रमण,"राजविराज : सप्तरीमा बिहीबार एक प्रहरीसहित ९ जनामा कोरोना संक्रमण देखिएको छ। वीपी कोइराला स्वास्थ्य विज्ञान प्रतिष्ठान धरानमा गरिएको पीसीआर परीक्षणमा बोदेबर्साइन नगरपालिकाका ३ जना र हनुमाननगर कंकालिनी नगरपालिकाका ६ जनामा कोरोना संक्रमण देखिएको स्वास्थ्य कार्यालय, सप्तरीले जनाएको छ । स्वास्थ्य कार्यालयका वरिष्ठ मलेरिया इन्स्पेक्टर नारायणप्रसाद राउत बरैले बोदेबर्साइन नगरपालिका ५ मा २२ र ३५ वर्षीय तथा वडा नम्बर ९ का ५० वर्षीय पुरुषमा कोरोना संक्रमण देखिएको जानकारी दिए । यस्तै बोदेबर्साइन नगरपालिका ५ स्थित चन्द्रा माध्यमिक विद्यालयमा संक्रमण पुष्टि भएका २२ वर्षीय पुरुष प्रहरी हुन् । क्वारेन्टाइनको सुरक्षार्थ खटिएका प्रहरी सिरहाको सुखीपर१० का बासिन्दा हुन् । अन्य २ जना भारतको दिल्ली र चण्डीगढबाट आएको स्वास्थ्य संयोजक बैद्यनाथ साहले बताए । यो सहित संक्रमित हुने प्रहरीको सङ्ख्या ३ पुगेको छ । बोदेबर्साइन नगरपालिका५ स्थित चन्द्रा माविकै क्वारेन्टाइनमा खटिएका एक प्रहरीमा जेठ १५ गते र सुरुङ्गा नगरपालिकास्थित मसिलाल जनता मावि कुशहाको क्वारेन्टाइनमा खटिएका २९ वर्षीय असईमा जेठ १४ गते संक्रमण पुष्टि भएको थियो । यसैगरी बिहीबार नै हनुमाननगर कंकालिनी नगरपालिका१ का ३५ वर्षीय, वडा नम्बर ४ का २३ र २३ वर्षीय, वडा नम्बर १२ का ३८ वर्षीय तथा वडा नम्बर १४ का १५ र २५ वर्षीय पुरुषमा संक्रमण देखिएको नगरपालिकाका स्वास्थ्य संयोजक रामदेब यादवले बताए । यादवका अनुसार उनीहरु भारतको मुम्बई र गुजरातबाट आएका हुन् । भारतबाट जेठको दोस्रो साता आएका उनीहरु आआफ्नो वडामा रहेको क्वारेन्टाइनमा बसेका थिए । सप्तरीमा कोरोना संक्रमित ९ महिलासहित १ सय २१ पुगेको छ । जसमा एक जना क्वारेन्टाइनका इन्चार्ज एवम् स्वास्थ्य चौकी प्रमुख र कार्यालय सहयोगी पनि छन् । यिनीहरु पनि बोदे बर्साइन नगरपालिका५ स्थित चन्द्रा माविको क्वारेन्टाइनमा खटिएका थिए । आइसोलेसन वेड अभाव भएपछि बिहीबार र बुधबार पुष्टि भएका संक्रमितलाई सम्बन्धित क्वारेन्टाइनमै बस्न भनिएको स्वास्थ्य संयोजक साहहरुले बताए ।यसअघि पुष्टि भएका छिन्नमस्ता गाउँपालिकाका ६ जना पनि क्वारेन्टाइनमै छन्।"
"बाँच्नलाई हाहाकार, मरेपछि पीसीआर ! (फोटो र भिडियो)","काठमाडौं : लकडाउन लम्बिदै जाँदा सर्वसाधारणले प्रदर्शन सुरु गरेका छन् । बिहीबार राजधानीको ग्वार्कोमा तस्तै दृश्य देखियो। प्रदर्शनकारीले बाच्नलाई हाहाकार मरेपछि पीसीआर, जनता कोरोनाले होइन सरकारको लापरवाहीले मर्दैछन्, भ्रष्ट सरकार मुर्दावाद, चेत हराएको सरकार, आरडीटी आवश्यक छैन, कर के का लागि भन्ने नारा लेखिएका प्लेकार्ड बोकेर प्रदर्शन गरेका हुन्। अन्नपूर्णका लागि फोटो पत्रकार सुनिता डंगोलले कैद गरेका फोटो र भिडियो : भिडियो :"
गाईको मासुसहित ६ जना पक्राउ,"दाङ : प्रहरीले दाङमा पाँच किलो गाईको मासुसहित ६ जनालाई पक्राउ गरेको छ ।गाईको बाच्छी काटी मासु बोरामा राखेर हिँडिरहेको समयमा घोराही उपमहानगरपालिका५ पिपलटाकुरा फुलवारी टोलबाट प्रहरीले बुधबार राती ६ जनालाई नियन्त्रणमा लिएको जिल्ला प्रहरी दाङका प्रवक्ता एव डिएसपी सुमित खड्काले जानकारी दिए । पक्राउपर्ने ६ जना पुरुष रहेको डिएसपी खड्काले जानकारी दिएका छन् । 'गाईको बाच्छी काटेर मासु भाग लगाएर हिँडिरहेको समयमा ५ किलो मासुसहित प्रहरीले उनीहरुलाई पक्राउ गरेको हो, 'डीएपसी खड्काले भने, 'पक्राउ परेका व्यक्तिमाथि थप अनुसन्धान भइरहेको छ ।' घट्नाको थप अनुसन्धान भइरहेकाले नाम सार्वजनिक नगरेको प्रहरीले बताएको छ । पक्राउ परेका व्यक्तिलाई गाईगोरु काट्न वा मार्न नपाइने २०७५ भाग २ परिच्छेद २७ को दफा २८९ अनुसार कारबाही पक्रिया अघि बढाइएको छ ।"
बलात्कार घटना ढाकछोप,"धादिङ : घटना १ नेत्रावती गाउँपालिका२ की ९ वर्षीया बालिका जेठ २५ गते राति आत्तिँदै प्रहरी चौकीमा पुगिन्। बुवाले नै पटकपटक बलात्कार गरेपछि सहनै नसक्ने अवस्थामा उनी प्रहरीको शरणमा पुगेकी हुन्। त्यस रात पनि बलात्कार प्रयास गरेको उनले सुनाइन्। प्रहरीले उनलाई राति नै जिल्ला प्रहरी कार्यालयमा पठायो। तत्काल उनको उपचार थालियो। स्वास्थ्यकर्मीका अनुसार उनको यौनांग क्षतविक्षत अवस्थामा छ। रक्तस्राव भइरहेको छ। शरिरभरि नीलडाम छ। राम्ररी बोल्न र हिँडडुल गर्न पनि नसक्ने अवस्थामा छिन्। प्रहरीकै निगरानीमा सुरक्षित आवास गृह (सेफ हाउस)मा राखेर उनको उपचार भइरहेको छ। आरोपितलाई भोलिपल्ट प्रहरीले पक्राउ गर्यो। घटना २ ज्वालामुखी गाउँपालिका७ चैनपुरकी १६ वर्षीया किशोरी आफन्तबाट बलात्कृत भएको घटना जेठ ११ गते बाहिरियो। ठूलो बुवाका छोराले नौ महिनाअघि बलात्कार गर्दा उनी गर्भवती भइन्। डेलिभरी डेट जेठ १३ गते तोकिएको थियो। घरपरिवार र केटा पक्षले घटना लुकाउन जेठ ११ गते गर्भ फाल्न चितवन पुर्याए। चितवनका कुनै पनि स्वास्थ्य संस्थाले बच्चा जन्मिन दुई दिन बाँकी भएको गर्भ फाल्न अस्वीकार गरेपछि पीडितलाई उतै लुकाएर राखियो। त्यसबारे प्रहरीले थाहा पाएर तत्काल चितवन प्रहरीलाई खबर गर्यो। चितवन प्रहरीले जेठ १२ गते पीडितलाई उद्धार गरी धादिङ ल्यायो। उनले बच्चा जन्माएकी छन् भने उनलाई सुरक्षित आवास गृहमा राखिएको छ। आरोपित व्यक्तिलाई प्रहरीले पक्राउ गरेको छ। घटना ३ सिद्धलेक गाउँपालिका७ नलाङकी १७ वर्षीया किशोरी ८ महिनाअघि मामा नाता पर्ने युवकबाट बलात्कृत भइन्। उनको पेटमा ८ महिनाको गर्भ छ। गाउँकै अर्का एक अधबैंसे युवालाई बलात्कृत गर्भसहित किशोरी जिम्मा लगाउनै लाग्दा आठ महिनामा घटना बाहिरियो। प्रहरीले चासो देखाएर केटालाई पक्राउ गर्यो। तर, परिवारले मुद्दा चलाउन चासो देखाएन। एउटा गैरसरकारी संस्थाको सहयोगमा मुद्दा दर्ता गरिएको छ। पीडित सुरक्षित आवास गृहमा छिन्। बालिकालाई गर्भमा रहेको बच्चासहित जिम्मा लिने मानिस भेटिएकाले बिहे गर्न, मुद्दा फिर्ता लिन केटा पक्ष र परिवारबाट धम्की आइरहेको छ। यी घटनामा बालिका तथा किशोरीहरू परिवारका सदस्यबाटै बलात्कृत भएका देखिन्छन्। त्यसलाई महिनौंसम्म लुकाइएको छ। विविध कारणले सार्वजनिक भएपछि घटना सामसुम पार्न र मिलाउन समाजका अगुवा र पीडितका परिवार उद्यत छन्। बलात्कृत बालिका तथा किशोरीको बाँकी जिन्दगी के हुन्छ भनेर कसैले नसोचेको सहयात्री समाजकी निर्देशक राधिका सापकोटा बताउँछिन्। हाम्रो न्याय प्रणाली नै उल्टो छ। पीडकलाई प्रहरी सुरक्षाका साथ रासनपानी र भत्ता उपलब्ध गराएर जेलमा राखिएको हुन्छ, उनी भन्छिन्, पीडितले हदै पाए डेढ लाखसम्मको क्षतिपूर्ति हो। त्यो रकमले उनीहरुको भविष्य सुरक्षित हुन्छ त ? बलात्कृत बालिकालाई सेफ हाउसमा राखिएको छ। यी तीनै घटनामा कुनै पनि स्थानीय तहले चासो नदेखाएको सेफ हाउसकी मनोपरामर्शकर्ता सुमित्रा भण्डारी बताउँछिन्। जनप्रतिनिधि कसैले पनि पीडितका विषयमा सकारात्मक चासो देखाएकै छैनन्, उनी भन्छिन्, बरु हामीलाई नसोधी किन मुद्दा दर्ता गराएको भनेर धम्कीको भाषा प्रयोग गर्छन्। बलात्कृत किशोरीहरूको सामाजिक व्यवस्थापन झनै जटिल बन्ने गरेको छ। घटनापछि घरमा बस्नै नसक्ने अनि उनीहरूको सुरक्षा र जिम्मेवारी लिने निकाय पनि नहुँदा उनीहरूको अवस्था झनै दयनीय हुने गरेको सापकोटाको भनाइ छ। बाबु, दाइ, काकालाई जेल हालेर फेरि त्यो घरमा फर्किएर कुनै किशोरी कसरी सहज रुपमा बस्न सक्छे ? , उनको प्रश्न छ, उनीहरुको जिम्मा लिने खोइ सरकारी निकाय ? तीनवटै घटनाका आरोपी हिरासतमा छन्। उनीहरूलाई जबरजस्ती करणी र हाडनाता करणी अभियोगमा अनुसन्धान गरिरहेको जिल्ला प्रहरी कार्यालय धादिङका सूचना अधिकारी डीएसपी रुपक खड्काले बताए। लकडाउनयता मात्रै बलात्कारका १० घटना भएको तथ्यांक छ। बलात्कार प्रयासका २ घटना भएका छन्। लुकाइएका अरू घटना पनि हुन सक्ने प्रहरी अधिकारी बताउँछन्।"
नेपाल एयरलाइन्सको उडान तालिका सार्वजनिक,"काठमाडौं : विदेशमा अलपत्र परेका नेपाली ल्याउन राष्ट्रिय ध्वजावाहक नेपाल वायुसेवा निगम (नेपाल एयरलाइन्स)ले आफ्ना उडानको कार्यतालिका सार्वजनिक गरेको छ। सरकारले विभिन्न मुलुकमा अलपत्र परेका करिब ३० हजार नेपाली जहाज चार्टर्ड गरेर ल्याउने निर्णय गरेसँगै निगमले जुन महिनाभर विभिन्न देशबाट गरिने चार्डर्ड उडानको कार्यतालिका बनाएको हो। संस्कृति, पर्यटन तथा नागरिक उड्डयन मन्त्रालयले सरकारको निर्णयअनुरुप सरोकारवालासँग बुधबार छलफल गरी नेपाल एयरलाइन्सलाई २४ र हिमालय एयरलाइन्सलाई १९ उडान गर्नेगरी अनुमति दिएको थियो। त्यस्तै २४ वटासम्म विदेशी एयरलाइन्सलाई उडान दिने तालिका मन्त्रालयले तय गरेको छ। नेपाल एयरलाइन्सका दुई वाइडबडी र दुई न्यारोबडी गरी चार जहाजले उडान गर्नेछन् भने नेपालबाट अन्तर्राष्ट्रिय उडान भर्ने निजी लगानीको हिमालय एयरलाइन्ससँग चार न्यारोबडी जहाज छन्। दुवै एयरलाइन्सले पूर्ण क्षमताका साथ विदेशबाट नेपाली बोक्नेछन्। नेपाल एयरलाइन्सको मात्रै चार जहाजले दैनिक एक हजार ६०० यात्रु ल्याउन सक्ने क्षमता छ। त्यस्तै हिमालयले करिब एक हजार यात्रु ल्याउन सक्छन्। विदेशस्थित कोभिड महामारीका कारण आफ्नो देश फर्कन चाहनेले अहिलेसम्म आआफ्नो देशस्थित राजदूतावासमा सम्पर्क गर्न अनुरोध गरिसकेको छ। निगमका अपरेशनल विभागका प्रमुख दीपु जुहार्जनका अनुसार नेपाल एयरलाइन्सले जुन महिनामा मात्रै दुई दर्जन उडान गर्दैछ। जसअनुरुप जुन १४ तारिखमा बङ्गलादेशको ढाका, जुन १५ मा माल्दिभ्सको माले र मलेशियाको क्वालालम्पुरमा उडान हुनेछ। त्यसैगरी जुन १६ मा दुबई र कतारको दोहा, जुन १७ मा अष्ट्रेलियाको सिङ्नी, थाइल्याण्डको बैंकक र बहराइनबाट नेपाली ल्याइनेछ। जुन १८ मा साउदी अरेबियाको रियाद र दुबइ, जुन १९ मा जापानको नारिता र कुवेत, जुन २० मा साइप्रस, क्वालालम्पुर र दोहा उडान हुनेछ। त्यसैगरी जुन २१ मा दक्षिण कोरियाको सोल र ओमानको मस्कट, जुन २२ मा सम्भावित मेल्बर्न, बैंकक, जुन २३ नारिता र माले, जुन २४ मा सम्भावित साउदी अरबको जेद्दह, कुवेत र जुन २५ तारिखका दिन सम्भावित अमेरिकाको लसएन्जल्स या डालस उडान गर्ने योजना रहेको निगमले उल्लेख गरेको छ। जुन महिनाका विभिन्न मितिमा हिमालय एयरलाइन्सले बङ्गलादेश, श्रीलङ्का, मलेशिया, कतार, साउदी अरब, युएई, कुवेतलगायत मुलुकबाट चार्टर्ड उडान गरी नेपाली स्वदेश ल्याउनेछ। हिमालय एयरलाइन्सका उपाध्यक्ष विजय श्रेष्ठले विदेशबाट नेपाली ल्याउन जहाज तयारी अवस्थामा रहेको जानकारी दिए। सरकारले गरेको निर्णयअनुरुप चार्टर्ड उडानका लागि सबैखाले तयारी थालिएको उनले उल्लेख गरे।"
मौसम अपडेट : तीनदिन कहाँकहाँ हुन्छ वर्षा ?,"काठमाडौं : नेपालमा स्थानीय वायु, पश्चिमी वायु ,पूर्वपश्चिम बनेको न्युन चापीय रेखा र बंगालको खाडीमा रहेको निम्न चापीय प्रणालीको प्रभाव रहेको छ । जल तथा मौसम विज्ञान विभागको मौसम पूर्वानुमान महाशाखाका अनुसार आगामी तीन दिन चट्याङसहित वर्षाको संभावना रहेको छ। बिहीबार दिउँसो देशभर सामान्य बदली रहनेछ। प्रदेश १, प्रदेश २ ,बागमती प्रदेश, गण्डकी प्रदेशका केही स्थानहरुमा र प्रदेश ५ , कर्णाली प्रदेश र सुदुरपश्चिम प्रदेशका थोरै स्थानमा मेघगर्जनचट्याङ सहित वर्षाको सम्भावना रहेको छ। राती पनि देशभर मेघगर्जनचट्याङसहित वर्षाको सम्भावना रहेको छ। शुक्रबार देशभर आंशिक देखि सामान्य बदली रहनेछ।प्रदेश १, प्रदेश २, बाग्मती प्रदेश , गण्डकी प्रदेश तथा प्रदेश नं ५ का केही स्थानमा र बाँकी प्रदेशका थोरै स्थानहरुमा मेघगर्जनचट्याङ सहित हल्का वर्षाको सम्भावना रहेको छ। शनिबार देशभर आंशिकदेखि सामान्य बदली रहनेछ। प्रदेश १, प्रदेश २, बाग्मती प्रदेश , गण्डकी प्रदेश, प्रदेश ५ र गण्डकी प्रदेशका केही स्थानमा र बाँकी प्रदेशका थोरै स्थानहरुमा मेघगर्जनचट्याङसहित हल्का वर्षाको सम्भावना रहेको महाशाखाले जनाएको छ।"
सुनको मूल्यमा नयाँ रेकर्ड : तोलाकै पुग्यो ८९ हजार ६ सय,काठमाडौं : नेपाली बजारमा सुनको मूल्यले नयाँ रेकर्ड कायम गरेको छ। बिहीबार सुन तोलाको ८९ हजार ६ सय रुपैयाँ पुगेर नयाँ रेकर्ड कायम गरेको हो।तेजावी सुनको मूल्य ८९ हजार १६५ रुपैयाँ कायम गरिएको छ। चाँदीको मूल्यमा पनि सामान्य वृद्धि भएको छ। बिहीबार चाँदी तोलाको ९५० रुपैयाँमा कारोबार भइरहेको महासंघले जनाएको छ। गत वर्ष आजकै दिन सुन तोलाको ६२ हजार ३ सय रुपैयाँमा र चाँदी तोलाको ७१५ रुपैयाँमा कारोबार भएको थियो। नेपाल सुन चाँदी व्यवसायी महासंघले लकडाउन लागू भएदेखि (चैत ११ गतेदेखि) साढे दुई महिनापछि जेठ २५ गतेबाट सुनचाँदीको कारोबार पुन: सुरु गरेको थियो। सोही दिन सुन तोलाको ८७ हजार ४ सय र चाँदीको ९२५ रुपैयाँमा कारोबार भएको थियो।
सप्तरीमा कोरोना भाइरस संक्रमण बढ्दै,"राजविराज : सप्तरीमा कोरोना भाइरस संक्रमितको संख्या दिनप्रतिदिन बढ्दो छ। बुधबार मात्रै थप छ जनामा कोरोना संक्रमण पुष्टि भएको छ भने ३ जना कोरोना जितेर घर फर्किएका छन्।आइसोलेसन बेड अभाव भएपछि कोरोना संक्रमित पुष्टि भएका चारजना छिन्नमस्ता गाउँपालिका २ रमपुरास्थित क्वारेन्टाइनमा राखिएको बेला पुनः सोही ठाउँमा बुधबार थप ६ जनामा कोरोना संक्रमण देखिएको हो। बीपी कोइराला स्वास्थ्य विज्ञान प्रतिष्ठानमा गरिएको परीक्षणअनुसार छिन्नमस्ता गाउँपालिका २ की ११ वर्षीया बालिका र २८ वर्षीय पुरुष, वडा नम्बर ४ लालापट्टीका १४ वर्षीय बालक तथा वडा नम्बर ५ लोखरमका ३५, ४० र ४५ वर्षीय पुरुषमा कोरोना पोजिटिभ देखिएको स्वास्थ्य कार्यालय सप्तरीले जनाएको छ । भारतको विभिन्न राज्यबाट जेठको दोस्रो साता आएका उनीहरुमा कोरोना संक्रमण देखिएपनि वेड अभावमा क्वारेन्टाइनमै बस्न भनिएको वडा नम्बर ३ का वडा अध्यक्ष दिपेन्द्र यादवले बताए ।मंगलबार पुष्टि भएका चारजना संक्रमितलाई राजविराजस्थित आइसोलेसनमा ल्याउने तयारी भइरहेको छ । बुधबार आइसोलेसनबाट तीनजना बिदा भएपछि चारजनालाई ल्याउन लागिएको हो । बुधबार संक्रमित देखिएका ६ जनालाई एक रात उतै होल्डिङ्ग गर्न आग्रह गरिएको डा रणजितकुमार झाले बताए ।स्वास्थ्य कार्यालय सप्तरीका निमित्त प्रमुख दुनियालाल यादवका अनुसार एक सय ३ वेड रहेको राजविराजस्थित साइकृष्णा कलेज एण्ड मेडिकल हस्पिटलको आइसोलेसन सेन्टर भरिएकाले उनीहरुलाई तत्काल क्वारेन्टाइनमै होल्डिङ्ग गर्न लगाइएको हो । यो समेत छिन्नमस्ता गाउँपालिकामा १५ जना संक्रमित भएका छन् भने जिल्लामा संक्रमितको संख्या १ सय १२ पुगेको छ । सप्तरी जिल्लामा हालसम्म बलान बिहुल गाउँपालिकामा २७ जना, बोदेबसाइन नगरपालिकामा २० जना, राजगढ गाउँपालिकामा १३ जना, डाक्नेश्वरी नगरपालिका र राजविराज नगरपालिकामा १२१२ जना, हनुमाननगर कंकालिनी नगरपालिकामा ६ र कञ्चनरुप नगरपालिकामा २ जना संक्रमित भएका छन् । खडक, सुरुङ्गा र शम्भुनाथ नगरपालिका तथा विष्णुपुर र तिरहुत गाउँपालिकाका ११ जना कोरोना संक्रमित पुष्टि भएको छ । जसमध्ये चार जना संक्रमण मुक्त भएर डिस्चार्ज भएका छन् ।"
राहतमा 'राजनीति' : मजदुर र विपन्न परिवार भोकभोकै,"वीरगन्ज : 'पेटभरि खान नपाएको अढाइ महिना भइसक्यो', दुवै खुट्टा नचल्ने २२ वर्षीय शीवशंकर मुसहरले भने, 'देखिहाल्नु भयो मेरो जीउ नै चल्दैन, भोकै परेका दिन बुढी आमा रोएरै रात बिताउँछिन् ।' बुढेसकालमा सहारा बन्नु पर्नेमा उल्टै बुढिमाउको लागि आफ बोझ भएको भन्दै शीवशंकरले भने, 'आमाको आंशुले मलाई पोल्छ तै पनि म केही गर्न सक्दिनँ सारै लाचार छु ।' लकडाउनको ८० दिन भइसक्दा पनि पर्साको जिराभवानी गाँउपालिका वडा नम्बर ५ मा सरकारबाट अहिलेसम्म राहत पुग्न सकेको छैन । जसका कारण विकलांग शिवंकरका आमा छोरा झैं ती वडाका अति विपन्न, गरिब र दलितको बिजोग छ । पर्सा जिल्लाका १४ पालिकाका गरी कुल ११२ वटा वडा छन् । ११२ मध्ये १११ वडामा स्थानीय र प्रदेश सरकारबाट दुईपटक राहत वितरण भइसकेको छ । जिराभवानी गापाकै अरु ४ वटा वडामा पनि गापाले दुई चरणमा राहत बाढिसकेको छ । तर ५ नम्बर वडाका गरिब र दलित भने लकडाउनको ८० दिन भइसक्दा पनि सरकारी राहतको कुरेर बसिरहेका छन् । लकडाउनमा ज्याला मजदुरीको काम पनि बन्द छ । त्यसैले गाँउघरमा कसैले अैचोपैचो दिए त्यो दिन उनीहरुको घरमा चुल्हो बल्छ नभए भोकै सुत्न बाध्य छन् । 'अरु वडामा दुईदुईपटक राहत पाइसके', वडा नम्बर ५ शंकरसरैयाका दलित चन्द्रिका हजरा दुसादले भने, 'तर हाम्रो वडामा ८० दिन भइसक्दा पनि राहतको नाममा एक गेडो चामल पनि पाइएको छैन ।' दलितवस्तीकै बनिया देवी मुसहरले भनिन्, 'अहिलेसम्म सरकारले राहत बाडेको छैन, गाउँघरमा कसैले काममा बोलाए वा पैचो दिएका दिन चुल्हो बल्छ , नपाएका दिन भने पेट बाँधेर भोकै सुत्छौं।' लकडाउन सुरु भएपछि चैतको अन्तिम सातामै वडा अध्यक्षले राहतका लागि फारम भरेर लगेको तर अहिलेसम्म गाँउमा राहत बाड्न नआएको अर्का दलित जयकिसुन पासवानले गुनासो पोखे । 'लकडाउनमा छोराको पनि काम बन्द छ, हामी बुढाबुढीको हातपाउ चल्दैन', जयकिसुनले भने, 'पसलले अब उधारो दिन मान्दैन, धेरैले यताउताबाट मागेर ल्याएका दिन खान्छौं, नभए भोकै सुत्छौं।' गाउँपालिकाले पठाएन मैले कहाँबाट बाड्नु : वडा अध्यक्ष जिराभवानी गाँपाको वडा नम्बर ५ मा शंकरसरैया, हरैया, सखुवनीया र कडौंली चार गाउँ छन् । ती चारै गाँउमा राहतको आवश्कयता रहेका ९ सय परिवारको सुची वडा अध्यक्षले तयार पारेर चैतको अन्तिम हप्तामै गापा कार्यालयमा पठाएका थिए । ९ सयमध्ये आधाभन्दा बढी दलित परिवार छन् । वडा अध्यक्ष दारा सिंह राउतले भने, 'गाउँपालिकाकै अरु ४ वटा वडामा दुई चरणको राहत गाँपालिकाले पठाएर वितरण भइसकेको छ तर हाम्रोमा राजनीतिक पुर्वाग्रहले राहत पठाइएको छैन ।' वडा अध्यक्ष राउत , राप्रपाबाट निर्वाचित हुन् । गाँउपालिका अध्यक्ष, उपाध्यक्ष र बहुसंख्यक वडा अध्यक्ष तत्कलीन एमाले र हालको नेकपाबाट निर्वाचित हुन् । 'बोर्ड बैठकमा एमालेको बहुमत छ, मेरो कुरा सुनुवाइ नै हुँदैन', उनले भने, 'राहतका लागि सिडिओ साबलाई पनि भेटेर गुनासो राखें, तर केही भएन ।' चैतको अन्तिम सातामै ९ सय परिवारको सूची बनाएर गाउँपालिका कार्यालयमा पठाइसकेको भन्दै उनले भने, 'अब गाउँपालिकाले नै नपठाएपछि मैले कहाँबाट ल्याएर बाड्ने ?' राजनीतिक पूर्वाग्रह : गापा अध्यक्ष गाउँपालिका अध्यक्ष रामप्रित महत्तोले पनि राजनीतिक आग्रहपूर्वाग्रहले वडा नम्बर ५ मा राहत वितरणमा ढिलाइ भएको स्वीकारे । राहत पाउनुपर्नेको नाम सूचीकृत गर्दा पूर्वाग्रही ढंगबाट तयार गरिएको भन्दै उनले त्यही कारण समस्या भएको बताए । 'गापाको सर्वदलीय बैठकले १५ केजीका दरले चामल वितरण गर्ने निर्णय गरयो', उनले भने, 'तर केहि नेताले जनता उचालिदिए, जनताले ३० केजी चामल चाहिन्छ भनेर विवाद गरे, त्यसैले राहत वितरणमा ढिलाइ भएको हो ।' गापाले अहिलेसम्म राहत वितरणमा मात्रै १ करोडभन्दा धेरै खर्च गरिसकेको पनि उनले जानकारी दिए । गापाका ५ हजार २ सय ५० परिवारलाई २ हजार ५ सय रुपैयाँ बरबारको खाद्यान्न सामाग्री खरिद गरेर राहतमा बाडिएको उनले बताए । अरु सबै चार वटा वडमा २ चरणको राहत वितरण भइसकेको र अब वडा नम्बर ५ मा पनि छिट्टै राहत वितरणको काम हुने उनले बताए ।"
कोरोना कहर : आफै किट खरिद गरी स्थानीयको स्वाब संकलन गर्दै पालिका,"तानसेन : जिल्लामा कोरोना परीक्षण किट अभाव भएपछि पाल्पाका पालिकाले आफै भिटिएम किट खरिद गरी स्वाब संकलनमा जुटेका छन् । पाल्पाका क्वारेन्टाइनमा भारतबाट आएका २ हजार २ सय व्यक्ति बसेका छन्।तर जिल्ला स्वास्थ्य कार्यालय पाल्पासँग हाल भिटिएम किट ३ सय र आरडीटी किट २ सय मात्र मौजाद छन्। संक्रमणको जोखिममा रहेको पूर्वखोला गाउँपालिकाले स्वास्थ्य कार्यालयबाट प्रयाप्त भिटिएम नपाएपछि आफै ५ सय भिटिएम खरिद गरेको छ । गाउँपालिकाले खरिद गरेकै भिटिएमबाट क्वारेन्टाइमा रहेका ३४० जनाकै स्वाब संकलन सुरु गरिएको गाउँपालिकाका प्रमुख प्रशासकीय अधिकृत रुद्रबहादुर पछाईले बताए । समुदायमा कोरोना संक्रमण नफैलियोस् भनी पालिकाले आफै किट खरिद गरेको प्रमुख प्रशासकीय अधिकृत पछाईले बताए । पाल्पाको रम्भा गाउँपालिकाले २ सय भिटिएम किट खरिद गरेको छ । गाउँपालिकाकै ल्याब असिस्टेन्टबाट क्वारेन्टाइनमा बसेका १सय ५० जनाको स्वाब संकलन सुरु गरेको अध्यक्ष विष्णुप्रसाद भण्डारीले बताए । पालिकाले थप ४ सय किट किन्ने तयारीमा रहेको अध्यक्ष भण्डारीले बताए । किट अभावकै कारण क्वारेन्टाइनमा सिमित रहेको कोरोना संक्रमण समुदायस्तरमा फैलिने चिन्ता नागरिक त्रसिद बनेका छन् । पाल्पामा हाल दिनहुँ संक्रमणको संख्या बढ्दै गएको छ । बुधबार मात्र पाल्पाको माथागढी गाउँपालिका ८ बहादुर पुरको एउटै क्वारेन्टानमा १२ जनामा कोरोना संक्रमण देखियो । योसँगै पाल्पामा कोरोना संक्रमितको संख्या २२ पुगेको छ । संक्रमित २२ जना भारतबाट आएका व्यक्ति हुन्। थप किटको लागि केन्द्र र प्रदेश सरकारसँग ताकेता गर्दै आएको जिल्ला स्वास्थ्य कार्यालय पाल्पाका निमित्त प्रमुख विश्वनाथ न्यौपानेले बताए । केन्द्र सरकारले अनुमती दिएमा जिल्लाका १० वटै पालिका मिलेर पीसीआर परीक्षण मेसिन खरिद गरी पालिकास्तरबाट संकलन भएको स्वाब परीक्षण गर्न सकिने अध्यक्ष थापाले बताए । यो व्यवस्थाबाट केन्द्र तथा प्रदेश सरकारलाई पनि लोड कम हुने र कोरोना रोकथाम तथा नियन्त्रण गर्न सहज हुने उनले बताए । माथागढीमा मात्र १४ जना संक्रमित रहेकाले पालिकाले आफै भिटिएम खरिद गरी क्वारेन्टाइमा बसेका २ सय व्यक्तिको स्वाब परीक्षणका लागि पठाउने अध्यक्ष थापाले बताए । जिल्ला स्वास्थ कार्यालयबाट प्रयाप्त किट नपाएपछि पाल्पाका सबै पालिकाले आफै भिटिएम किट खरिद गर्ने तयारीमा जुटेका छन्। पाल्पामा हाल निस्दी गाउँपालिकामा ३ जना, रामपुर नगरपालिकामा २ जना, पुर्वखोला गाउँपालिकामा २ जना, माथागढी गाउँपालिकामा १४ जना र रैनादेवी गाउँपालिकामा २ जना गरी २१ जनामा कोरोना संक्रमण पुष्टि भएकोमा १ जनाको मृत्यु भइसकेको छ । संक्रमित भएका २ जना लुम्बिनी मेडिकल कलेज तानसेन, ५ जना युनाटेड मिसन अस्पताल तानसेन, २ जना रामपुरको सहिद बहुमुखी क्याम्पसको आइसोलेसमा राखी उपचार भइरहेको छ । माथागढीका १२ जनालाई तानसेनको संयुक्त आइसोलेसनमा ल्याइँदै छ ।भिटिएम किट अभावमा प्रदेश सरकारको निर्यण बमोजिम लक्षण नदेखिएका भारतबाट आएका व्यक्तिलाई बिनापरीक्षण धमाधम घर पठाउने काम भइरहेको छ । लामो समयमा क्वारेन्टाइनमा बसेर बिनापरीक्षण जोखिमको सूचीमा रहेका व्यक्तिलाई घर पठाउदा समुदायस्तरमा संक्रमणको उच्च जोखिम रहेको नागरिक अगुवा राजेन्द्र गोपाल सिंहले बताए । पाल्पाका सामुदायिक विद्यालयका क्वारेन्टाइन भरिएका छन् । तानसेन नगरपालिकाले १३ वटा स्थानमा संचालन गरेका क्वारेन्टाइनमा भारतबाट आएका १२१ जना व्यक्ति बसेका छन् । रामपुर नगरपालिकाको २२ वटा क्वारेन्टाइमा ३६१ जना, निस्दी गाउँपालिकाको १२ स्थानमा २४८ जना, पुर्वखोला गाउँपालिकाको २२ स्थानमा ३२० जना, रम्भा गाउँपालिकाको ७ स्थानमा १३६ जना, माथाँगढी गाउँपालिकाको १७ स्थानमा १९९ जना, बगनासकाली गाउँपालिकाको १४ स्थानमा १४८ जना, तिनाउँ गाउँपालिकाको १३ स्थानमा ८३ जना, रिव्दीकोट गाउँपालिकाको २६ स्थानमा १९० जना र रैनादेवी गाउँपालिकाको १५ स्थानमा ४१५ जना क्वारेन्टमा बसेका जिल्ला स्वास्थ्य कार्यालयका सूचना अधिकारी श्रीकृष्ण भट्टराईले बताए । पाल्पामा दैनिक दुई सयको हाराहारीमा क्वारेन्टाइमा संख्या थपिने गरेको छ ।"
सांसदले जुस खुवाएर अनसन तोडाए,"स्याङजा : ईलाका प्रहरी कार्यालय चापाकोट (क) ८ रत्नपुर क्वामीमा जारी रिले अनसन असार ५ गतेसम्मका लागि स्थगित गरिएको छ। सम्बन्धित पक्षसँग गृहकार्यका लागि समय माग गरेपछि ५ गतेसम्मका लागि बिरोधका सबै कार्यक्रम स्थगन भएका हुन्। कार्यालयको स्तरोन्नती सहित चापाकोट९ सुन्तलीटारमा नयाँ भवन निर्माणको प्रक्रिया सुरु भएपछि क्वामीका स्थानीयबासी रिले अनसनमा बस्दै आएका थिए। रिले अनसनको आठौं दिनमा गण्डकी प्रदेशसभा सदस्य एवं सोही क्षेत्रबाट निर्वाचित प्रदेश सांसद भागवतप्रकाश मल्लले जुस खुवाएर अनसन तोडाएका हुन। प्रदेश सांसद मल्ल, प्रमुख जिल्ला अधिकारी गंगाबहादुर क्षेत्री, प्रहरी उपरीक्षक विमलराज कणेंल, राष्ट्रिय अनुसंधान कार्यालका प्रमुख कुमार बुढाथोकी, नेकपाका जिल्ला अध्यक्ष सूर्यप्रसाद गैह्रै पारस, नेपाली कांग्रेसका सभापति कुमार राना लगायत आन्दोलित स्थानीयबासीबीच यथास्थानमा वडा प्रहरी कार्यालय कायम गराउनको लागि पहल गर्ने लगायतका बारेमा सहमति बनेपछि रिले अनशन एक साताका लागि स्थगन गरिएको इलाका प्रहरी कार्यालय चापाकोट (क) संरक्षण समितिका संयोजक हरि भट्टराईले जानकारी दिए। संरक्षण समितिको वार्ता टोली, प्रदेश सांसद भागवतप्रकाश मल्ल ,नेकपा अध्यक्ष गैह्रै, कांग्रेस सभापती राना , जिल्ला सुरक्षा समितिका अध्यक्ष प्रजिअ क्षेत्री, सदस्यद्धय प्रउ कणेंल र प्रनाउ बुढाथोकी लगायतको टोलीले ४ घण्टाको वार्ताले यथास्थानमा राख्नको लागि गृह मन्त्रालयमा जानकारी गराउने र सो समयसम्मका लागि इलाका प्रहरी कार्यालयको प्रशासनिक भवन निर्माण कार्य एवं टेण्डरको कुनै पनि काम स्थायी समाधान ननिस्किँदासम्मको लागि स्थगित गर्ने लगायतको सहमति भएपछि धर्ना आन्दोलनकारीले हालका लागि रिले अनसन स्थगन गरेको हो। नगरपालिकाको सबै भूभागलाई समेट्नेगरी झण्डै १० रोपनी क्षेत्रफलमा फैलिएको कार्यालयलाई साँगुरो स्थानमा सार्न लागेको भन्दै स्थानीयको आक्रोश छ। क्वामी र सुन्तलीटारको दुरी पनि ३४ किलोमीटर दुरी छ। सडक संजालले जोडौं। पक्की सडक बनाउन सबैले सहयोग गरौं, तर कार्यालय स्थानान्तरण नगरौं भन्ने स्थानीयको माग हो। २०७६ असोज ७ को मन्त्रीपरिषद बैठकले क्वामीस्थित ईलाका प्रहरी कार्यालयलाई वडा कार्यालय बनाउँदै वडा नं ९ सुन्तलीटारमा सार्ने निर्णय गरेको छ। तर, स्थानीयबासी भने कार्यालय सार्न नहुने जनाउदै आन्दोलनमा उत्रेका हुन्। रिले अनसनसँगै आन्दोलित स्थानीयबासीले सम्बन्धित पक्षलाई ज्ञापनपत्र, नगरपालिकाभित्र बिरोध र्याली, मशाल जुलुस, पत्रकार सम्मेलनलगायतका चरणबद्ध आन्दोलन गरिसकेका छन्।"
पीसीआर मेसिन खरिदका लागि १ रुपैयाँ अभियान,"डोटी : डोटीमा पीसीआर मेसिन खरिदका लागि १ रुपैयाँ अभियान सुरु गरिएको छ। सुदूरपश्चिम प्रदेशमा एउटा मात्रै पीसीआर जाँचको प्रयोगशाला रहेको छ। उक्त प्रयोगशालाको दैनिक जाँच क्षमता लगभग २५० नमूना मात्रै रहेको छ। प्रयोगशालाले धान्न नसकेपछि सुदूरपश्चिममा जेठ २३ गतेदेखि स्वाब संकलन समेत बन्द गरिएको छ। पीसीआर परीक्षण बढाउन सरकारलाई दबाब दिने उद्देश्यले नेपाल विद्यार्थी संघ डोटीले सो अभियान सुरु गरेको हो । पीसीआर मेसिन खरिदका लागि सरकरलाई दबाब दिने उद्देश्यले सो अभियान सुरू गरेको नेविसंघ डोटीका अध्यक्ष गणेश खड्काले बताए । 'पीसीआर र आरडिटी कुनै पनि परीक्षण नगरिक भारतबाट आएर क्वारेन्टाइनमा बसेका स्थानीयलाई घर पठाइरहेको छ, अध्यक्ष खड्काले भने, 'कोरोना महामारीले भयावह अवस्था आउँदा समेत सरकार कानमा तेल हालेर सुतिरहेको छ ।' सरकार कोरोना नियन्त्रण गर्न छोडेर भ्रष्टाचारमा लिप्त भइरहेकाले सरकारलाई जनताप्रति जिम्मेवार बन्न यो अभियान संचालन गरिएको उनले बताए । कोरोना परीक्षणमा पीसीआर विधिमात्रै विश्वसनीय रहेको अवस्थामा सरकार त्यसको दायरा बढाउनतर्फ उदासिन रहेको समेत अध्यक्ष खड्काले बताए । अभियानमा बोल्दै नेपाली कांग्रेस डोटी क्षेत्र नम्बर १ का सभापति बिजय खड्काले सरकार जनताको स्वास्थ्यप्रति गम्भीर नभएको र यस्तो अवस्थामा पनि खुल्लमखुल्ला भ्रष्टचारमा लागेको आरोप लगाए । १ रुपैयाँ अभियानमा एक्यबद्धता जनाउँदै सरकारलाई दबाब दिन सबैले अभियानमा लाग्नुपर्ने उनले जनाए । सरकारले भ्रष्टाचार गरेर राज्यको ढुकुटी रित्याएको आरोप लगाउँदै नेविसंघका पूर्व केन्द्रीय सदस्य विजयराज ओझाले कोरोनाको महामारीमा झन बढी भ्रष्टाचार मौलाएको बताए । 'सरकारसँग आरडिटी किट किन्नलाई रकम हुन्छ तर ३०४० लाखमा आउने पीसीआर मेसिन खरिद गर्न रकम हुँदैन ? ' ओझाले प्रश्न गरे । हाम्रो अभियान नितान्त जनताको लागि भएकाले सबैले सहभागिता जनाएर सरकारलाई दबाब दिनुपर्ने नेविसंघका नेता दिपेन्द्र सिंहले बताए । अभियानबाट संकलित रकम जिल्ला प्रशासन कार्यालयमार्फत सरकारलाई पठाइने नेविसंघ डोटीले जनाएको छ ।"
दार्चुलाका स्थानीय तह पीसीआर मेसिन खरिद गर्दै,"दार्चुला : जिल्लामा कोरोना संक्रमणको जोखिम बढेको र परीक्षण सुस्त भएको भन्दै दार्चुलाका स्थानीय तहले पीसीआर मेसिन खरिद गर्ने निर्णय गरेका छन् । बिहीबार जिल्ला समन्वय समिति ९ वटै स्थानीय तहका प्रमुखसहित सरोकारवालाको जिल्ला संकट व्यवस्थापन केन्द्र (सीसीएमसी) बैठकले पीसीआर मेसिन खरिद गर्ने प्रक्रिया अघि बढाउने निर्णय गरेको जिल्ला समन्वय समिति प्रमुख करबीर बहादुर कार्कीले जानकारीले बताए। उनले भने, 'प्रदेश प्रयोगशालाको भर पर्दा संक्रमण झन् फैलिने देखियो । जिल्लामै प्रयोगशाला स्थापना गर्ने निर्णयमा पुगेका हौं, जति सक्दो छिटो कोरोना परीक्षण प्रयोशाला स्थापना गर्ने गरी काम अगाडि बढाउँछौं।' मेसिन खरिदका लागि ९ वटै स्थानीय तहले समान रकम व्यहोर्ने सहमति छ । पीसीआर मेसिन खरिदको लागि प्रयोगशाला स्थापनाको अध्ययनको लागि जिल्ला समन्वय समिति प्रमुख कार्कीको संयोजकत्वमा समिति गठन गरिएको छ । समितिले जिल्लामा पीसीआर टेस्ट गर्ने मेसिन खरिद गर्न आवश्यक बजेट, जनशक्ति तथा भौतिक संरचनालगायतका व्यवस्थापकीय पक्षका समन्बन्धमा विज्ञसँग छलफल गरी प्रतिवेदन तयार गर्ने जनाएको छ। समितिमा ६ सदस्य रहेका छन्।यहि समितिले दिएको प्रतिवेदनको आधारमा मेसिन खरिद प्रक्रिया तथा व्यवस्थापन कार्य अघि बढाउने निर्णय गरिएको प्रमुख जिल्ला अधिकारी यदुनाथ पौडेलले बताए।"
रुकुम घटनाका सबै आरोपी पक्राउ,"रुकुम : रुकुम पश्चिमको चौरजहारी घटनाका २८ जना आरोपीलाई प्रहरीले पक्राउ गरेको छ। जिल्ला प्रहरी कार्यालयको विशेष टोलीले चौरजहारी नगरपालिका८ का २४ वर्षीय सर्वजित भन्ने सविन पुन, २० वर्षीय विष्णु मल्ल र २१ वर्षीय घमण्ड मल्ललाई बुधबार राति गाउँमै लुकिछिपी बसेको अवस्थामा पक्राउ गरिएको जिल्ला प्रहरी कार्यालय रुकुम पश्चिमका प्रमुख डिएसपी ठगबहादुर केसीले जानकारी दिए। उनका अनुसार घटनामा संलग्न सबै आरोपी पक्राउ परेका छन्। नगरपालिका८ का वडाध्यक्ष डम्बरबहादुर मल्लसहित यसअघि २६ जनालाई पक्राउ गरेको प्रहरीले बाँकी दुई जना फरार रहेका व्यक्तिलाई पनि बुधबार राति पक्राउ गरेसँगै घटनामा संलग्न सबैलाई पक्राउ गरिएको डिएसपी केसीले बताए। गत जेठ १० गते चौरजहारीमा प्रेम बिहेका लागि केटी लिन आएको जाजरकोट भेरी नगरपालिका४ का नवराज विकसहित ६ जनाको हत्या भएको थियो। उक्त घटनामा दोषी रहेको भन्दै पीडित परिवारले किटानी जाहेरी दर्ता गराएका थिए। अन्तरजातिय सम्बन्धका कारण केटी लिन आएका युवालाई हत्या गरेको भन्दै उनीहरुलाई पक्राउ गरिएको प्रहरीले जानकारी दिएको छ। जाजरकोट भेरी नगरपालिका४ का नवराजसहित सोही ठाउँका गणेश बुढा मगर, सन्दिप विक, लोकेन्द्र सुनार र गोविन्द शाही तथा रुकुम पश्चिम चौरजहारी नगरपालिकाका टिकाराम नेपालीको भेरी नदीमा शव फेला परेको थियो। जातिय विभेदकै कारण बिहेका लागि केटी लिन आएका युवालाई कुटपिट गरी हत्या गरको भन्दै पीडित परिवारले प्रहरी समक्ष किटानी जाहेरी दिएका थिए।"
अमेरिकामा रोकिएका नेपाली ल्याइने,"अमेरिका : नेपाल सरकारले कोरोना भाइरसका कारण महिनौंदेखि अमेरिका रोकिएका आफ्ना नागरिक फिर्ता लैजाने भएको छ ।नेपाल सरकारले यही जुन महिनामा दुई पटक गरी आफ्ना नागरिक फिर्ता लैजाने तयारी गरेको छ । सरकारको प्रस्तावित मितिअनुसार यही जुन महिनाको १७ तारिख र २५ तारिखका दिन अमेरिकाबाट नेपालका लागि उडान हुनेछ । प्राप्त जानकारी अनुसार १७ तारिखका दिन वगिदेशी विमान कम्पनीले उडान भर्नेछ भने २५ तारिख नेपाल एयरलाइन्सले अमेरिकाबाट नेपालका लागि उड्नेछ । दुवै उडानका लागि रकम भने तोकिएको छैन् । यसरी बिमान चड्ने व्यक्तिको कोरोना परीक्षण भने अनिवार्य गरिएको हुनुपर्नेछ । र्यापिड टेस्ट या पीसीआर टेस्ट गरिएको हुनुपर्ने प्रावधान राखिएको छ । राजदूतावासले कोरोना परीक्षणका लागि तयारी गरिरहेको जनाइएको छ । साथै दूतावासले नेपाली नागरिकलाई सम्पर्कमा रहिरहन भनेको छ । कोरोना महामारीका कारण अमेरिकामा रोकिएका नेपाली नागरिकले महिनौंदेखि सरकार तथा सम्बन्धीत निकायसँग हारगुहार गरिरहेका थिए । सरकार आफैले मिति तोक्दा हामी निकै खुसी भएका छौं, अमेरिकामा रहेका नेपाली नागरिक शान्ताराज बतासले भने, 'कतिवस्नुपर्ने हो भन्ने अन्यौल थियो, अब केही राहत महशुस भएको छ । यसरी अमेरिकामा थुनिएका नेपाली नागरिकले भिषालगायतका थुप्रै समस्या थपिँदै गएको गुनासो गर्दै आएका थिए।'"
'रोगभन्दा भोक प्यारो',"भोजपुर : सर्लाही ईश्वरपुरका रोशन साह लकडाउनले घर फर्कन पाएनन्। भोजपुर सदरमुकाम आसपासमा चटपटे बेचेर श्रीमती र दुई बच्चाको जिविका चल्थ्यो। तर, लकडाउनले पेशा नै बन्द भएपछि महंगो कोठा भाडा तिरेर बस्न बाध्य छन्। लकडाउन लम्बिएपछि जोहो गरेको पैसाले कसरी परिवारको गुजारा चलाउने भन्ने चिन्ता उनलाई थपिएको छ। राहतमा पाएको चामलले केही दिन गुजारा चलेपनि त्यो सकिन थालेको छ। पैसा र अन्य रासन पनि सिद्धिन थालेको छ। कोरोना जोखिमको डरले घर जान नसकेका साह र उनको परिवारलाई रोग भन्दा पनि भोक टाल्ने चिन्ता बढेको छ। रोगको डरले घर पनि जान पाइएन, सबै खानेकुरा सिद्धिन लाग्यो, अब के गर्ने, साह भन्छन्, रोगले भन्दा भोकले मरिएला भन्ने पीर छ। रोशन जस्ता साना व्यापार व्यावसाय र मजदुर गर्ने निमुखाका लागि लम्बिएको लकडाउनले छाक टानै धौधौ भएको छ। बढ्दो संक्रमणसँगै सरकारले बढाएको लकडाउनले उनीहरुको रोजीरोटी खोसिएको छ। खोटाङको मझुवागढी गाउँपालिका लामाखुका ६१ वर्षीय जीतबहादुर राईको पनि उस्तै छ व्यथा। गिटी कुट्नु, सामान ओसारपसार गर्नु, मजदुरीका लागि भौतिरिनु उनी र उनकी श्रीमतीको दैनिकी हो। राई दम्पत्ति बिहानदेखि बेलुकी अबेरसम्म गिटी कुटेर आएको ज्यालाले छाक टार्छन्। तर, लम्बिएको लकडाउनले उनीहरुको पनि रोजीरोटी खोसिएको छ। नुनतेलसमेत किन्ने पैसा नभएका बेला कोठाभाडा तिर्नुपर्ने सास्ती थपिएको छ। छाक टार्न गाह्रो भएको बेला यो लकडाउन झन् समस्या थपिदियो, हातमुख जोड्न मात्रै हैन कोठाभाडा कसरी तिर्ने भईसक्यो, जितबहादुरले भने। अरु बेला मालिङ्गोको चोयाबाट घरेलु नाङ्लो, डालो र डोका बनाएर बेच्ने उनी लकडाउनले बजार ठप्प बनेपछि व्यापार पनि चौपट भएको गुनासो गर्छन्। ज्याला मजदुरीको शिलशिलामा भोजपुर छिरेका ४० बर्षिय सन्तोष राईलाई पनि परिवारलाई के खुवाउने भन्ने चिन्ता छ। भन्छन्, लकडाउनले हैरान थपिदियो, न काम छ न छाक टार्ने केही विकल्प, अलिअलि काम गरेर आएको पैसाले जेनतेन चलेको थियो, अब सबै सिद्धियो। स्थानीय निकाय र प्रशासनबाट आफूले कुनै पनि राहात नपाएको राईले गुनासो गरे। लकडाउनले मजदुरी र सानोतिनो व्यापार व्यवसाय गर्नेहरुको दैनिक जिवनयापनमा नराम्ररी धक्का दिएको छ। ९ वर्षअघि संखुवासभाको चेपुवाबाट जडिबुटी बेच्दै आएकी पिम्बा शेर्पा पनि लकडाउनले घर फर्किन पाईनन्। सदरमुकामको हटिया र शहीद पार्कको फुटपाथमा जडिबुटी बेच्दै आएकी उनलाई बन्दले न व्यापार गर्न दियो न घरपरिवारसँग भेट्न नै। अहिले कोठाभाडा तिरेरै बस्नु परेको शेर्पाले सुनाईन्। लम्बिएको लकडाउनले भोजपुर सदरमुकाम लगायत बजारक्षेत्रमा कोठा भाडा गरी बस्ने साना व्यापारीलाई समस्या गराएको छ। व्यापार व्यवसाय ठप्प बनेपछि परिवारसहित कोठा, घरभाडा तिर्नेसमेत कुनै विकल्प नबनेको होटल व्यवसायी विष्णु राई बताउँछिन्।"
दस अर्बको हिसाब माग्दै पोखरामा नागरिक प्रदर्शन,"पोखरा : पोखरामा कोभिड१९ नेपाल, इनफ इज इनफ ग्रुपको आयोजनामा बिहीबार भएको प्रदर्शनमा सरकारले कोरोना भाइरस नियन्त्रण गर्न गरेका प्रयास असफल भएको बताएका छन् । सरकारले गरिरहेको आरडीडी परीक्षणको औचित्य नदेखिएको, लकडाउन चलिरहँदा सरकारको गति चित्त नबुझेको भन्दै सरकारलाई सही बाटोमा हिँड्न दवाब दिन पोखरेली युवाहरु सडकमा उत्रेका हुन् । पोखराको सहिदचोकमा (जिल्ला प्रशासन कार्यालय कास्कीको अगाडि) देखि राष्ट्रबैक चोकसम्म दोहोरो मानव साँग्लो बनाएर युवा हातमा विभिन्न नारा लेखिएको ब्यानरसहित मौन विरोधमा उत्रेका हुन् । 'हन्ड्रेड पर्सेन्ट पिसीआर, करेक्ट द क्वारेन्टिन पोलिसी', 'मिनिङलेस लकडाउन इज नट आन्सर', 'सरकार खै ? १० अर्बको हिसाब खै ?', 'कर केका लागि?' लगायतका नारा लेखिएका प्लेकार्ड लिएर युवा मौन जुलुसमा सहभागी भएका थिए । सरकार कोरोना नियन्त्रण गर्न सही बाटोमा हिंडोस् भनेर कार्यक्रमको आयोजना गरिएको आयोजक संस्थाकी स्वंसेबी मोनीका रानाभाटले बताइन् । फ्रन्टलाइनमा काम गर्ने, स्वास्थ्यकर्मी, सुरक्षाकर्मी, सफाई कर्मचारी लगायतका लागि पनि कोरोनाबाट सुरक्षित हुने गरी आवश्यक स्वास्थ्य सामाग्री उपलब्ध नभएको बिमल बरालले बताए । यसैले स्वस्फूर्त रुपमा १ हजारभन्दा बढी युवा सरकारलाई दवाब दिन भेला भएको अर्का स्वंसेवी अशोक खड्काले बताए । कार्यक्रमा सहभागी युवाको उपस्थितिले सरकारले आफ्ना गलत रबैया हटाएर सही मार्गमा नहिंडे युवा आन्दोलित हुने अवस्था देखाएको कार्यक्रममा सहभागीले बताएका छन् । शान्तिपूर्ण विरोध कार्यक्रममा केही युवाले अन्तिम समयमा सरकार विरोधी नाराबाजी गर्दा प्रहरीले हस्तक्षेप गरेको थियो ।"
नदी उत्खननमा स्थानीयको अवरोध,"उदयपुर : मापदण्ड विपरित नदीजन्य वस्तु उठाउँदा खेतियोग्य जमिन संकटमा परेको भन्दै चौदण्डीगढी नगरपालिकाका स्थानीयले नदी उत्खननमा रोक लगाएका छन्। स्थानीय वडा नं ४ को लामाखोला, २ को माडिबास, चप्लेटी र वडा नं ७ को द्धवार खोला उत्खनन्मा अवरोध गरेका हुन्। नगरपालिकासँगको सम्झौताअनुसार लामाखोलाबाट १३ हजार दुई सय ६ घनमिटर नदीजन्य वस्तु लानुपर्नेमा ठेकेदार कम्पनीले ३४ हजार घन मिटर उठाएपछि स्थानीयले रोक लगाएका हुन्। आईई नगरेको चालिसे देविथान सामुदायिक वन समूह वडा नं ४ को क्षेत्रबाट ६ हजार घनमिटर र चप्लेटी, माडिबास खोलामा आईई गरेको भन्दा १ किमि माथिबाट ढुंगा, गिटी, बालुवा उत्खनन् गरिएको स्थानीय कुमार राईले बताए। उत्खनन् क्षेत्रमा चार किल्लासहितको होडिङ्गबोर्ड नराखेको, स्थानीय सरोकारवालालाई जानकारी नदिई गाईघाटमा बसेर आईई गरिएको स्थानीयको आरोप छ। ठेकेदार कम्पनीले नगरपालिकासँगको सम्झौता भन्दा बढी नदीजन्य वस्तु लान थालेपछि स्थानीयले अवरोध गरेका हुन्। ठेकेदार कम्पनी मनन कस्ट्रक्सन प्राली सुनसरीले सम्झौता विपरित जथाभावी नदीजन्य वस्तु उत्खनन् गरेको भन्दै स्थानीयले कुमार राईको संयोजकत्वमा संर्घष समिति गठन गरेर आन्दोलन गर्ने तयारी गरेका छन्। लामाखोलामा एक्साभेटर प्रयोग गरी दैनिक २० वटा टिपरबाट ढुंगा, गिटी लैजाँदा सुँगारे, वरपानी, भुल्के, देविथान डाँडा लगायतका क्षेत्रका १ सय ६० विगाहा खेतीयोग्य जमिनमा लाग्ने ९ वटा कुलो बन्द भएको संयोजक राईले बताए। उनले भने, कुलोको मुहान खोला भन्दामाथि भएपछि खेतीयोग्य जमिन बाँझै रहनुपर्ने अवस्था आएको हो। समस्या आउनसाथ स्थानीय निकाय प्रमुखलाई जानकारी गराउँदासमेत चासो नदिएको उनीहरुको आरोप छ। लगातार तीन बर्षदेखि नदीजन्य वस्तु लगिएको तर हालसम्म यस क्षेत्रको नदी संरक्षणको नाममा चार लाख मात्र बजेट आएको स्थानीय देव खड्काले बताए। उनले साविकको कुलोभन्दा सात फिट मुनी खोलाको भाग रहेकाले खेतीयोग्य जमिन बाँझै रहने अवस्थामा पुगेको उनको भनाइ छ। आन्दोलनरत संर्घष समितिले प्राकृतिक स्रोतको माथिको दोहन रोकिदिन माग गर्दै राजनीतिक दलहरुसँग सहयोग मागेका छन्। नेकपा चौदण्डीगढी नगर कमिटीले प्रभावित क्षेत्रको अनुगमन पश्चात बैठक बसेर ऐक्यवद्धता जनाएको छ। प्राकृतिक स्रोतसाधनको व्यापक दोहन भएको सो पार्टीको ठहर गरेको छ। बैठकले नगरपालिकासमेत मतियारको रुपमा प्रयोग भएकाले प्राकृतिक र आर्थिक अराजकताविरुद्ध कानुनी कारवाहीका लागि सम्बन्धित निकायकोमा पुग्ने निर्णय भएको नगर अध्यक्ष राजेन्द्र कटुवालले बताए। यता ठेकेदार कम्पनीका प्रतिनिधि हरि ढकालले भने आफु मर्कामा परेको बताउँछन्। नगरपालिकासँग गत फागुन महिनामा भएको सम्झौता अनुरुप एक लाख १६ हजार घनमिटर उठाउन पाउनुपर्ने उनको तर्क छ। ढकालले भने, हालसम्म ३४ हजार घनमिटर उठेको छ, बाँकी ८२ हजार घनमिटर कि उठाउन दिनु पर्यो कि, पैसा फिर्ता दिनु पर्यो। स्थानीयको अवरोधको लफडामा पर्नु भन्दा रकम फिर्ता दिएकै राम्रो उनले भने, मैले नगरपालिकामा सहज वातावरण बनाई दिनु पर्यो हैन भने पैसा फिर्ता दिनु पर्यो भनेर निवेदन दिईसकेको छु। नगरपालिकाका मेयर खगेन्द्र राई भने स्थानीयले राजश्व नतिरी लगेको ढुंगागिटीमा कडाई गरेपछि अवरोध पुगेको बताए। उनले ठेकेदारले भन्दा पनि स्थानीयले नै बढि ढुंगागिटी उत्खनन् गरेर लगेको आरोप लगाए। त्यस क्षेत्रमा त्यतिका विकास निर्माण भएका छन्, उनले भने, अहिलेसम्म एक रुपैँया कर तिरेका छैनन्, त्यो विकास निर्माणमा ढुंगागिटी, बालुवा कहाँबाट आयो। ठेकेदार कम्पनीले अग्रिम २ करोड २१ लाख रुपैँया बुझाएर भर्खर सामग्री ओसार्न थालेको उनको भनाइ छ। सम्झौता अनुसारको सामान दिन नसके नगरको आम्दानीसमेत गुम्ने खतरा भएकाले स्थानीयसँग समझदारी गरी समस्याको समाधान खोजिने राईले बताए। नगरपालिकाले अप्राह, लामा, चप्लेटी, माडिबास, खैराह, द्धवार, ज्यामिरे, भरौलीभिमान, घुम्राहेना र कालीखोला गरी १० वटा खोलामा ठेक्का लगाएको थियो।"
"थप ४ जनामा कोरोना पुष्टि, उदयपुरमा संक्रमितको संख्या ४० पुग्यो","उदयपुर : उदयपुरमा बुधबार चार जनामा कोरोना संक्रमण पुष्टि भएको छ। काठमाडौंस्थित टेकु र विराटनगर प्रयोगशालामा गरिएको परीक्षणबाट एकै दिन चार जनामा कोरोना देखिएको हो। यो सँगै उदयपुरमा कोरोना संक्रमितको संख्या ४० पुगेको छ भने उपचार पछि निको भएर घर फर्कनेको संख्या ३२ पुगेको छ। जिल्ला स्वास्थ्य कार्यालयका प्रमुख मोहनप्रसाद सुवेदीका अनुसार उदयपुरगढी गाउँपालिका वडानं ५ का २५ वर्षीय, कटारी नगरपालिकाका २६ नर्षीय, त्रियुगा नगरपालिकाका उमेर नखुलेका दुई जनामा संक्रमण देखिएको हो। संक्रमित सबै जना भारतबाट घर फर्किएका जिल्लाबासी हुन्। उनीहरुलाई सम्बन्धित पालिकाहरुले नेपाल भित्रिए लगत्तै उद्धार गरी क्वारेन्टाइनमा ल्याएर राखेको जिल्ला प्रहरी कार्यालयका एसपी बिरबहादुर बुढामगरले जानकारी दिए। संक्रमितहरु त्रियुगा जनता बहुमुखि क्याम्पस मोतिगढा, उदयपुरगढी र कटारी नगरपालिका १ बेलस्रोतस्थित नेपाली सेनाको रणसार्दुल गणको क्वारेन्टाइनमा बस्दै आएको स्वास्थ्य प्रमुख सुवेदीले बताए। हालसम्म त्रियुगा नगरपालिकामा ३५ जना, बेलका नपामा २, चौदण्डीगढी, कटारी नपा र उदयपुरगढी गाउँपालिकामा ११ जना गरी ४० जनामा कोरोना पुष्टि भएको छ। पुष्टि भएकामध्ये त्रियुगा नगरपालिका ३ भुल्केका ३१ जना र वडा नं ११ गाईघाटका पत्रकार गरी ३२ जनाले कोरोना जितेर घर फर्किएका छन्। संक्रमण फैलिन थालेपछि स्वास्थ्य कार्यालयले स्वाब संकलनमा तीव्रता दिएको छ। बुधबार मात्रै कार्यालयले २ सय ८ जनाको स्वाब संकलन गरी धरानस्थित विपी कोईराला स्वास्थ्य विज्ञान प्रतिष्ठान धरान पठाएको सुवेदीले बताए।"
महानगरका विद्यार्थीलाई रेडियो शिक्षा सुरु,"काठमाडौं : काठमाडौं महानगरपालिकाले बुधबारदेखि रेडियो शिक्षा कार्यक्रम सुरु गरेको छ। लकडाउनको समयमा वैकल्पिक माध्ययमबाट पठनपाठन गराउन महानगरपालिकाकै मेट्रो एफएममार्फत कक्षा सुरु गरिएको हो। रेडियो शिक्षामा आधारभूतदेखि कक्षा १० सम्मको कक्षा सञ्चालन गरिने महानगरपालिकाले जनाएको छ। महानगरपालिकाका प्रमुख एवं शिक्षा समितिका अध्यक्ष विद्यासुन्दर शाक्यले बुधबार राष्ट्रियसभा गृहमा रहेको मेट्रो एफएम ९४ विन्दु ६ मेगाहर्जमार्फत रेडियो शिक्षा कार्यक्रमको शुभारम्भ गरेका हुन्। लकडाउनका कारण नियमित पठनपाठन गराउन सम्भव नहुने भएका कारण घरमै बसिरहेका विद्यार्थीलाई वैकल्पिक शिक्षा दिने उद्देश्यले कार्यक्रम सुरु गरेको उनले बताए। विद्यार्थीलाई वैकल्पिक शिक्षा प्रदान गर्ने उद्देश्यले काठमाडौं महानगरपालिकाले आधारभूतदेखि कक्षा १० सम्मको रेडियो शिक्षा सुरु गरेको हो, मेयर शाक्यले भने, यसले शैक्षिक गतिविधिलाई निरन्तरता दिन पनि सहयोग पुग्ने अपेक्षा लिएका छौं। रेडियो शिक्षालाई सुझाव आधारमा थप प्रभावकारी बनाउँदै लैजाने उनको भनाइ थियो। महानगरपालिका शिक्षा विभागका शाखा अधिकृत मोतीप्रसाद भट्टराईले आजबाट सुरु रेडियो शिक्षामार्फत महानगरपालिकाका ९१ सामूदायिक विद्यालय तीनवटा विशेष विद्यालय र ६ सय ४३ संस्थागत विद्यालयमा अध्ययनरत विद्यार्थी लाभ लिन सक्ने बताए। सूचना प्रविधि विभागका निमित्त प्रमुख युवराज खनालले महानगरपालिकाले सञ्चालन गरेको मेट्रो एफएमबाट दैनिक आधारभूतदेखि कक्षा १० सम्मका कक्षा सञ्चालन गरिने जानकारी दिए। रेडियो शिक्षाका लागि कक्षा १ देखि ३ सम्मका लागि २५ मिनेट र कक्षा ४ देखि १० सम्मका लागि ३० मिनेटको समय उपलब्ध गराइएको उनले बताए। महानगरको शिक्षा विभागका अनुसार रेडियो शिक्षा कार्यक्रममा नेपाली, अंग्रेजी, विज्ञान, सामाजिक, स्वास्थ्य जनसंख्या र वातावरण, पेशा व्यवसाय र प्रविधि विषय समावेश गरिएका छन्। यसैगरी, कक्षा १ को एकीकृत पाठ््यक्रम अनुसारका नेपाली, अंग्रेजी र मेरो सेरोफेरो विषय पनि समावेश हुनेछन्। कक्षा सञ्चालन बिहान ९ बजेदेखि बेलुकाको ५ः३० सम्म हुनेछ। रेडियो शिक्षा कार्यक्रमलाई बिस्तार र स्तरोन्नति गर्दै अनलाइनमा आधारित प्रयोगात्मक र प्रदर्शनात्मक कक्षा चलाइने महानगरपालिकाका प्रवक्ता ईश्वरमान डंगोलले बताए।"
रुकुम घटनालाई तोडमोड गर्ने षड्यन्त्र भयो,"जाजरकोट : रुकुमपश्चिमको चौरजहारी हत्याकाण्ड संघर्ष समितिले ६ जनाको ज्यान जाने गरी भएको घटनालाई तोडमोड गर्न खोजिएको छ। यसका लागि विभिन्न ६ वटा षड्यन्त्र भएको समितिको दाबी छ। अन्तर्जातीय प्रेम सम्बन्धका कारण भएको घटनामा चलखेल हुन थालेको भन्दै घटनाको केही दिनपछि जाजरकोटमा गठन गरिएको संघर्ष समितिले पत्रकार सम्मेलनमार्फत घटनालाई तोडमोड गर्ने ६ षडयन्त्र सार्वजनिक गरेको हो। घटनालगत्तै तत्काल सुरक्षाकर्मी परिचालन र बस्ती सिल नगरिएको समितिको भनाइ छ। प्रहरीले घटनालाई नियन्त्रण गर्न कुनै प्रयास नगरेको, सोतीका स्थानीयले भेरी नगरपालिका ४ का नवराज विकसहित ६ जना युवाको हत्या गरेको र अन्य १२ जनालाई घाइते बनाउँदा पनि प्रहरी मुकदर्शक बनेको आरोप लगाइएको छ। यस्तै, १२ युवालाई घाइते अवस्थामै नियन्त्रणमा लिएको तर आक्रमणकारीलाई घटनास्थलमै छाडिएको भन्दै समितिले प्रहरीको गम्भीर त्रुटि र षडयन्त्र भनेको छ। घटनापश्चात रुकुमका प्रहरी अधिकारी परिवर्तन गरेर अर्को षड्यत्रन्त्र भएको संघर्ष समितिले आरोप लगाएको छ। अनुसन्धानअधिकृत प्रहरीनिरीक्षक जिल्ला बाहिरबाट ल्याइनु र डीएसपीको दरबन्दी रहेको जिल्लामा एसएसपीको नेतृत्वमा अनुसन्धान थालिनु कतै राजनीतिक हस्तक्षेप र घटनालाई तोडमोड गर्ने प्रयास त होइन भन्दै समितिले प्रश्न उठाएको छ। सर्जिमिन मुचुल्का र पोष्टमार्टममा सबै विवरण पीडित परिवार र शव उद्धारमा खटेका स्थानीयको बुझाइ र देखाइभन्दा फरक मुचुल्कामा उल्लेख गरिनु पनि घटनालाई तोडमोड गर्ने षडयन्त्रका रूपमा समितिले प्रेस नोटमा उल्लेख गरेको छ। सुरुमै प्राप्त शव पोष्टमार्टम गर्न ढिलाइ हुँदा आवश्यक प्रमाण नष्ट भएको आशंका गरिएको छ। साथै तत्काल पोष्टमार्टम गर्न सरकारी पक्षले खासै पहल नगरेको भन्दै यसलाई पनि समितिले षडयन्त्रकै रूपमा लिएको संघर्ष समितिका संयोजक नगेन्द्र शाहले बताए। सार्वजनिक पद धारण गरेका व्यक्तिहरूले घटनालाई तोडमोड गर्ने पिडितलाई झन् पीडा दिने र पीडकलाई प्रोत्साहित गर्ने अभिव्यक्ति दिँदा पनि राज्यको तर्फबाट स्पष्ट धारणा सार्वजनिक नहुनु, उनीहरूलाई कारबाही नगरिनु र सशस्त्र बलका गोताखोरका टोली प्रमुख सशस्त्र प्रहरी सहायकनिरीक्षक रमेश थापाले गोविन्द सुनारको शव हात बाँधिएको अवस्थामा देख्दा देख्दै होइन भनेर सोही अनुसारको मुचुल्का तयार पार्नुमा पनि षडयन्त्र रहेको समितिको ठहर छ। पीडित परिवारलाई अनावश्यक सोधपुछ तथा बयान लिएर झनै तनावमा पारिएको, बयान लिन रुकुम लिने गरिएको, सुरक्षाको प्रबन्ध हुन नसकेको र त्रासका बीच रुकुम गएर पीडितले बयान दिनु पर्ने कुरालाई पनि घटनालाई तोडमोड गर्ने षडयन्त्रकै रूपमा समितिले लिएको संयोजक शाहको भनाइ छ। समितिले घटनालगत्तै जाजरकोट सदरमुकाममा दैनिक नाराबाजीसहित प्रदर्शन गर्दै आएको छ। घटनालाई राजनीतिकरण गरेर तोडमोड हुन सक्ने भन्दै पीडितको न्यायका लागि दिनहुँ खबरदारीका कार्यक्रम गरिरहेको संघर्ष समितिका सहसंयोजक छवि पन्तले बताए।"
जबरजस्ती मान्छे कोच्दा दुर्घटना,"कालिकोटसुर्खेत : भारतबाट आएकाहरूको व्यवस्थापनमा चरम लापरबाही हुँदा कालिकोटमा दुर्घटना भएको छ। जिल्लाको रास्कोट नगरपालिकाले भारतबाट फर्किएकाहरूलाई क्वारेन्टाइनतर्फ लैजाँदै गर्दा बुधबार टिपर कर्णाली नदीमा खस्यो। दुर्घटनामा दुई जनाको ज्यान गएको छ। यस्तै, दुई जना बेपत्ता छन् भने १२ जना घाइतेको उपचार भइरहेको छ। दुर्घटनाको मुख्य कारण नगरपालिकाको फितलो व्यवस्थापन र चालकको गम्भिर लापरबाही देखिएको छ। भारतबाट फर्किएका ३९ जनालाई जबरजस्ती टिपरमा कोचिएको र यात्रुले जान नमानेपछि विवाद भएको थियो। सामानले नै टिपर भरिएको र कोचाकोच गरी नजाने भन्दै यात्रुहरू झर्न थालेपछि चालकसँग विवाद भएको थियो। प्रत्यक्षदर्शीका अनुसार त्यहीक्रममा भनाभन भएपछि चालकले रिसको झोकमा गुडिरहेको टिपर छाडेर भागेका थिए। चालकले छाडेपछि टिपर गुड्दै नदीमा खसेको थियो। दुर्घटनामा बाँच्न सफल रास्कोटका रमेश शाहीले भने, हामीले टिपरमा कोच्चिएर जान्नौं भनेका थियौं, तर चालक र त्यहाँ रहेका प्रहरीले नै नगरपालिकाले सबैलाई ल्याउनु भनेका छन् भन्दै जबजरस्ती चढाए। त्यहीक्रममा कोच्चिएर नजाने भन्दै केही साथीहरू झर्यौं, हामीले जान नमानेपछि रिसको झोकमा चालकले नै गुडिरहेको टिपर छाडेर भागे। विवादपछि चालकले गुडिरहेकै अवस्थामा छाडेर भागेपछि ना ८ ख ५१३३ नम्बरको टिपर लालीघाटस्थित सडकबाट नदीमा खसेको प्रत्यक्षदर्शी धनरुप कुमालले बताए। दुर्घटनामा रास्कोट नगरपालिकाका सर्मीला सार्की र थुम्की सार्कीको मृत्य भएको हो। यस्तै, रास्कोटकै मन्ना कुमाल र सरिता सार्की बेपत्ता भएका छन्। दुर्घटनामा गम्भीर घाइते निस्पता सार्की र मीन सार्कीलाई सेनाको हेलिकप्टरमा काठमाडौं लगिएको छ। बाँकी १० जनाको जिल्ला अस्पताल कालिकोटमा उपचार भइरहेको छ। यस्तै २३ जनाको भने सकुशल उद्धार गरिएको प्रहरीले जनाएको छ। हामीले जान नमान्दा पनि टिपर गुडेकै थियो, सक्नेहरूले त टिपरबाट हाम फाल्यौं, दुर्घटनामा ज्यान जोगाएका लालबहादुर बमले भने,नसक्नेहरू टिपरमै थिए, त्यहीबेला ड्राइभर गुडिरहेको गाडी छाडेर भाग्यो। गाडी नदीमा जानेबेलासम्म आधामात्रै चढेका थिए, भाग्यले बाँचियो। चालकले भने आफूमाथि हातपात भएपछि टिपर छाडेर भागेको प्रहरीलाई बयान दिएका छन्। चालक रास्कोट निवासी जयलाल धमलालाई नियन्त्रणमा लिइएको प्रहरीले जनाएको छ। दुर्घटनापछि मुख्यमन्त्री महेन्द्रबहादुर शाही पनि घटनास्थल पुगेका थिए। टिपरमा चढाएर लग्न लागिएकाहरू सबै भारतबाट आएका हुन्। उनीहरू मंगलबार साँझ कालिकोटको हुल्म बजार पुगेका थिए। स्थानीयका अनुसार दुर्घटनामा परेको टिपरले यसअघि पनि जिल्लामा भारतबाट आएकाहरूलाई ओसार्ने गरेको थियो। हालसम्म रास्कोट नगरपालिका, पचालझरना गाँउपालिका, पलाँता गाँउपालिका र सान्नीत्रिवेणी गाँउपालिकाको क्वारेन्टाइनमा राखिएका सबैलाई ओसार्न सोही टिपर प्रयोग भएको स्थानीयको भनाइ छ। हात दिएकी थिइन्, बचाउनै सकिन रास्कोटमा धनरुप कुमाल पत्नी मन्ना कुमालसहित गत पुसमा भारत गएका थिए। मजदुरी गरेर उनीहरू लुगाफाटो र घरायसी खर्च चलाउनका लागि ५० हजार नगद ल्याएर फर्किए। तर, धनरुपले भारतमा कमाएको धन घर पुर्याउन पाएनन्। उनी घरको आँगनमा पुग्न नपाउँदै टिपर दुर्घटना परे। तर, उनी हाम फालेर आफूत बाँचे। पत्नी मन्नालाई बचाउन सकेनन्। उनले भने, मैले त टिपरबाट हाम फालेँ, पत्नीले मलाई तान्नुस् भनेर एउटा खुट्टा टिपरभन्दा बाहिर ल्याएर हात दिएकी थिइन्। मैले समात्ने प्रयास गरँे, तर उनको हात समाउन नपाँउदै टिपर भीरमा खस्यो। आफूले हेर्दाहेर्दै टिपर र पत्नी पनि नदीमा डुबेको उनले सुनाए। उनी अहिले नदीमा बेपत्ता भएकी छन्। उनको खोजी भइरहेको प्रहरीले जनाएको छ। उनले भने, दुःख गरेर कमाएको पैसा मैले फजुल खर्च गरिहाल्छ भनेर सबै पैसा आफैंसँग राखेकी थिइन्। उनलाई त बचाउँन सकिन, अब त्यो सम्पतीको के लोभ ? मन्ना गर्भवती थिइन्।"
