शीर्षक,विवरण
डढेलोबाट होसियार,"अपवादबाहेक मुलुकमा मुख्यगरी फागुनदेखि जेठ महिनासम्म डढेलोका घटना बढी हुने गर्छन्। यो समयमा वर्षा कम हुने भएकाले यस्तो घटना धेरै हुने गरेको हो। यस वर्ष त कात्तिक र मंसिर महिनामै ताप्लेजुङ र अन्नपूर्ण संरक्षण क्षेत्रमा दुई ठूला डढेलोका घटना भए। यी घटनाबाट मुलुक जतिबेला पनि डढेलोको उच्च जोखिममा छ भन्ने पुष्टि भएको छ। यतिखेर जमिन तथा जंगल क्षेत्रमा सुख्खापनको मात्रा बढ्दै गएको छ। बढ्दो सुख्खापनाले डढेलोको वास्तविक क्षति हुने समय अब आउँदैछ भन्ने संकेत गर्छ। हरेक वर्ष दोहोरिने डढेलोबाट हुन सक्ने मानवीय र भौतिक क्षति रोक्न बेलैमा होसियारी अपनाउनु जरुरी छ। हरेक वर्ष हुने घटना मानेर यसलाई सामान्य ठान्नु हुन्न। डढेलो सुरु भएपछि मात्रै सचेत हुने परम्परागत शैलीका कारण हरेक वर्ष आगलागीबाट धेरै धनजनको क्षति हुने गरेको छ। अनौपचारिक तथ्यांकअनुसार हरेक वर्ष डढेलोबाट १५ लाखदेखि २० लाख हेक्टरसम्म वनमा क्षति पुग्ने गरेको छ। मानवीय क्षति पनि उत्तिकै भइरहेको छ। कतिपय घटनामा सीधा मानवीय क्षति नपुगे पनि पर्यावरणमा गम्भीर क्षति पुग्ने गरेको छ। वन्यजन्तु र रूखबिरुवामा परेको क्षति गणना गरिसाध्य छैन। वर्षोंदेखि हुर्काइएका वन, बहुमूल्य जैविक विविधता र सम्पदा पनि नासिएका छन्। कतिपय डढेलोले मानव बस्तीलाई पूरै उजाड बनाएको छ। जानेर वा नजानेर भए पनि यी सबै घटनामा मानव नै दोषी छन्। आफूलाई आपत् नपर्दासम्म नचेतिने मानवीय स्वभावले यस्ता घटना भएका छन्। त्यसैले यसको न्यूनीकरणमा पनि मानिस नै जागरुक हुनुपर्छ। जुन ठाउँमा आगलागी भए पनि त्यसको सीधा असर सोही क्षेत्रका वासिन्दालाई पर्छ। यो वास्तविकता मनन गर्दै हरेक नागरिकले आगलागीलाई आफ्नै समस्या ठानेर नियन्त्रणमा अग्रसर हुनुपर्छ। डढेलो नियन्त्रण राज्यको प्राथमिकतामा परे पनि प्रभावकारी कार्यान्वयन भएको छैन। विगतमा साधन, स्रोत र दक्ष जनशक्तिको अभाव रहेकाले डढेलोलाई बेलैमा नियन्त्रण गर्न सकिँदैनथ्यो।अहिले परिस्थिति सहज भएको छ। भएका जनशक्ति र प्रविधिको भरपूर सदुपयोग गर्ने हो भने असम्भव छैन। डढेलो नियन्त्रणमा खटिने कर्मचारी तथा प्राविधिज्ञको सुरक्षामा ध्यान दिनुपर्छ। उनीहरूलाई राहत र प्रोत्साहनका कार्यक्रम ल्याउनुपर्छ। सामुदायिक वन उपभोक्ता समूह, अभियानकर्मी, संरक्षणविद्को साथ लिएर साझा अभियान चलाउनुपर्छ। वन पैदावार संकलन, वन अतिक्रमण, चोरीसिकारी, खेतीकिसानीका लागि प्रयोग गरिने मलका लागि डढेलो लगाउने प्रवृत्ति रोक्नुपर्छ। जलवायु परिवर्तनका कारण पृथ्वीको बढ्दो तापमानले पनि डढेलोको समस्या थप बिकराल बनेको छ। यति गम्भीर समस्या समाधानका लागि हरेक वर्ष मौसमी छलफल गरेर मात्रै पुग्दैन। सरकारी तथा गैरसरकारी संस्थाले यस विषयलाई गम्भीर रूपमा लिनुपर्छ। विश्वव्यापी रूपमै विकराल समस्या बनिरहेको डढेलो नियन्त्रणमा सरकारले अब पनि परम्परागत शैली मात्रै पछ्याएर पुग्दैन। हरेक स्थानीय तहमा न्यूनतम एउटा दमकल राख्ने सरकारी कार्यक्रमलाई कार्यान्वयनमा ल्याउनुपर्छ। आगलागी नियन्त्रण तथा यसबाट पर्नसक्ने असरका बारेमा स्थानीय सरकारले चेतनामूलक अभियान सञ्चालन गर्नुपर्छ। आगलागी निम्तिने घटना न्यूनीकरणका लागि सर्वसाधारणलाई नै सचेत गराउनुपर्छ। सदरमुकामतिर थन्किएका दमकलको भरपूर सदुपयोग गर्नुपर्छ। दमकल चालक तथा अग्नि नियन्त्रणमा खटिने जनशक्तिको संख्या बढाउनुपर्छ। कतिपय स्थानमा सरकारी राहत लिनकै लागि खरको छानो भएको टहरा बनाउने र आफैंले आगो लगाउने गरेको घटना पनि सार्वजनिक हुने गरेका छन्। यस्ता विषयलाई राज्यले गम्भीर रूपमा छानबिन गर्नुपर्छ। दोषीलाई कानुनी दायरामा ल्याउनुपर्छ।"
जसपा तानातान,"काठमाडौं : संसद्को चौथो शक्ति जनता समाजवादी पार्टी (जसपा) तानातानमा परेको छ।प्रधानमन्त्री केपी शर्मा ओलीले आफ्नो सत्ता टिकाउन र माओवादी केन्द्रका अध्यक्ष पुष्पकमल दाहालले कांग्रेससहितको सरकार गठन गर्न जसपाको साथ खोजेका हुन् । जसपाले भने दुवै पक्षसँग आफ्नो माग सम्बोधन हुने ग्यारेन्टी खोजिरहेको छ।रेशम चौधरीको रिहाइलाई मुख्य मुद्दा बनाएको जसपाले प्रधानमन्त्री ओली र अर्को पक्षलाई उधारोमा होइन नगदमै मात्र कुरा हुने अडान लिएको हो । एमाले र माओवादी केन्द्र दुवैले बुधबार पनि जसपाका नेताहरुसँग भेट गरेका छन्।जसपाभित्रको राजपा पृष्ठभूमिका नेता अझ धेरै तानातानमा देखिएका छन्।समाजवादी पृष्ठभूमिका नेता भने केहीबाहेक ओली नेतृत्वको सरकारको विपक्षमा छन्।माओवादी केन्द्रले साथ छोडे नपुग १८ मतका लागि ओलीले जसपाभित्रको राजपा पृष्ठभूमिका नेतालाई फकाउने प्रयास जारी राखेका छन् । बिहान एमाले, दिउँसो माओवादी केन्द्रसँग छलफल उधारो होइन, नगदमै आफ्ना माग पूरा हुनुपर्ने अडान रेशम चौधरीको रिहाइ मुख्य माग माओवादी केन्द्र भने यो सरकारको विकल्पमा अर्काे समीकरण बनेपछि मात्र समर्थन फिर्ता लिने पक्षमा देखिएको छ।पार्टी अध्यक्ष दाहालले मंगलबार कांग्रेस सभापति शेरबहादुर देउवा र जसपा संघीय परिषद् अध्यक्ष डा बाबुराम भट्टराईसँग छलफल गरेका थिए।काग्रेस, माओवादी केन्द्र र जसपा एक ठाउँमा उभिए मात्र प्रधानमन्त्री ओलीको विकल्प खोज्न सक्ने संसदको अंकगणितले देखाउँछ । दाहालले बुधबार स्थायी समिति बैठकमा देउवासँगको छलफल सकारात्मक भए पनि जसपासँगको छलफलले निर्णायक रूप लिने ब्रिफिङ गरेका थिए।माओवादी केन्द्रका नेता नारायणकाजी श्रेष्ठले अध्यक्ष दाहालले देउवा र डा भट्टराईसँग गरेको छलफलबारे जानकारी दिएको बताए । कांग्रेससँगको छलफल सकारात्मक नै छ।तर, जसपासँगको छलफलले नै नयाँ सरकारको विषय टुंगो लाग्ने हो।त्यसैले जसपासँग पनि छलफल गर्ने गरी तयारी छ, दाहालको भनाइ उदधृत गदै स्थायी समिति सदस्य गणेश शाहले अन्नपूर्ण पोस्ट्सँग भने।बैठकले काग्रेस र जसपासँग वार्ताका लागि अध्यक्ष दाहाल र नेता नारायणकाजी श्रेष्ठलाई जिम्मा दिने निर्णय गरेको छ।यससँगै दुई नेताले जसपाका नेताहरु महन्थ ठाकुर र राजेन्द्र महतोसँग पेरिसडाँडास्थित पार्टी कार्यालयमा छलफल गरेका थिए । प्रचण्डजीले हामीलाई सहयोग गर्नुपर्यो भन्नुभयो।हामी सधैं अरूलाई मात्रै सहयोग गरिरहने, हाम्रा मुद्दा र माग चै कसैले पुरा नगर्ने, के हामी सहयोग गर्नका लागि मात्रै जन्मिएका हौ र भनेर जवाफ दियौं, जसपाका नेता महतोले भने । दाहालले जसपाका नेताहरुसँग प्रतिनिधीसभा विघटनपछिको कदमविरुद्ध रहेका शक्तिहरुबीचको सहकार्य आवश्यक रहेको वताएका थिए।जसपाका नेताहरुले उठाउँदै आएका मागका विषयमा एमालेभन्दा सकारात्मक रहेको दाहालको प्रतिक्रिया थियो । जसपाका नेताहरुले काग्रेससँगको विषय पहिले स्पष्ट पार्न पनि दाहालसँग आग्रह गरेका थिए।देउवा भने अहिले पनि पर्ख र हेरको अवस्थामा छन्।उनी जसपाका नेताहरुले लिने कदम अध्ययन गरिरहेका छन् । उपेन्द्र यादव र डा भटटराई प्रधानमन्त्री ओलीसँग सहकार्य हुन नसक्ने अडानमा छन्।उनीहरुको साथ आफुलाई हुन नसक्ने देखेपछि ओलीले जसपाभित्रको राजपा पक्षधर नेताहरुसँग छलफल गरेका हुन्।जसपाका नेताहरु सर्वेन्द्रनाथ शुक्ल र लक्ष्मणलाल कर्ण बुधबार बिहान एमाले नेताहरुसँगको छलफलका लागि बालुवाटार पुगेका थिए । ओलीले केही बेर र त्यसपछि एमाले संसदीय दलका उपनेता सुवास नेम्बाङ, उपमहासचिवसमेत रहेका अर्थमन्त्री विष्णु पौडेल र प्रधानमन्त्रीका परराष्ट मामिला सल्लाहकार डा राजन भटटराईले छलफल गरेका थिए।छलफलका क्रममा चौधरी रिहाइलगायत विषयमा एमाले नेताहरुले तीन महिना समय माग गरेका थिए।जसपाका नेताले तीन महिनाको समय आफुहरुले स्वीकार नगर्ने भन्दै सरकारको समर्थनलगायत विषयमा पनि तीन महिनापछि नै साथ दिने बताएका थिए।त्यसपछि भने पुन कानुनी प्रक्रियालगायत विषयमा धारणा बनाउन नेम्बाङलगायतसँग छलफल गर्न प्रधानमन्त्रीले सुझाएका थिए । जसपाका शीर्ष नेताहरुको छलफल बिहीबार बिहान हुने भएको छ।विहान महन्थ ठाकुर, राजेन्द्र महतो, डा वावुराम भटटराई, उपेन्द्र यादव र अशोक राईबीच छलफल हुने जसपा स्रोतले वताएको छ । जसपाको पूर्वराजपा महन्थ र राजेन्द्र महतो पक्षसँग १७ जना सांसद छन्।ओलीले ति सांसदलाई साथ लिने योजना वनाएका छन्।त्यस्तै अपुग सांसद जसपाभित्रको पूर्व समाजवादीतर्फका लिन खोजेका छन्।तत्कालीन समाजवादीकी उपाध्यक्ष रेणु यादव नेतृत्वमा असन्तुष्ट सांसदहरू मो इस्तियाक राई, प्रदीप यादव, उमाशंकर अरगरिया, कलुदेवी विश्वकर्मालगायतले छुट्टै दल गठनको प्रयास खोजेका थिए।सोही कारण जसपको संसदीय दलमा ठाकुर र महतो पक्ष वहुमतमा छ । जसपाका ३४ सांसदमध्ये हरिनारायण रौनियार निलम्वनमा र रेशम चौधरी जेलमा रहेका कारण ३२ जना छन्।ओलीलाई माओवादीका ४ सांसद (साथ दिने तयारीमा रहेकालाई छोडेर भए पनि) १८ सांसद थप आवश्यक पर्छ।जसपाभित्रकै राजपाका १७ र समाजवादीभित्र पनि आफुतिर लचिलो रहेका केही सांसदको साथ ओलीले खोजि गरिरहेका छन्।यसो भए ओलीले १३८ मत पुराउने सम्भावना देखिएको छ । जसपा सिंगै पार्टीले साथ दिए ओलीलाई १५२ मत पुग्नेछ।ओलीको विकल्पमा अर्को समिकरण वने पनि जसपा निर्णायक छ।काग्रेसको ६३ (मा ६१ मत), माओवादी केन्द्रको (५३ मा (सभामुख र ओलितिर लागेका ४ वाहेक ४८ मत) र जसपाको ३४ (मा ३२ मत) गरी कुल १४१ मत पुग्नेछ।सरकार वनाउन आवशयक १३८ मत पुग्ने भएकाले यो सरकार पनि वन्न सक्ने देखिएको छ।"
"नाकामा ताला, अन्यत्र भीड","विराटनगर : गृह मन्त्रालयले नेपालभारतका २८ वटा नाका माघ १६ गतेदेखि खोल्ने निर्णय गर्यो। सो निर्णयमा विराटनगरस्थित रानी नाका पनि सूचीकृत थियो। तर, अहिले पनि सो नाकामा ढाट लागेको छ। चोर बाटोबाट आवतजावत गर्नेको भीड भने हरेक दिन बाक्लिँदै गएको छ। गृह मन्त्रालयले उपलब्ध गराएको अनलाइन फारम भरेपछि भारतीयलाई नेपालतर्फ प्रवेश गर्न दिने नियम सरकारको छ। सो नियम कोरोना महामारीमा भन्दा पनि कडा महसुस गर्छन् आवतजावत गर्नेहरू। अनेक नियम ल्याएर आउन जानै समस्या छ, भारतबाट विराटनगर फर्किएका राजीव मगर भन्छन् अब पनि के नियम राखिराखेको होला, चोर बाटोबाट सबै गएकै छन्, आएकै छन्। सरकारले नाका खोल्ने भन्ने निर्णय गरेको एक महिना बितिसक्यो। नाका खोल्दा कस्तो असर पर्यो, कस्तो सुधार गरेर खोल्ने भन्नेबारे सरकारले विश्लेषण गरेको छैन। मोरङका प्रमुख जिल्ला अधिकारी कोषहरि निरौला केन्द्रको निर्णय कुर्नुबाहेक अन्य विकल्प नरहेको बताउँछन्। कोभिड१९ क्राइसिस म्यानेजमेन्ट को केन्द्रीय कमिटीको निर्देशन नआएकाले नाका खोल्न समस्या भएको हो, उनले भने हामीले निर्णय गरेर खोल्न मिल्दैन। कोरोना नियन्त्रण तथा व्यवस्थापन गर्न गठित सो कमिटीले नाका नखुल्दाका समस्याबारे अध्ययन गरेको छैन। नाका नखोल्दा चोर बाटोबाट आवतजावत मौलाएकाले प्रशासनलाई नियन्त्रण गर्न समस्या भएको छ। सिमाना प्रहरी खटाउनुबाहेक केही गरिएको छैन, सबै प्रक्रिया पूरा गरेर आउनेको लगत राख्ने गरिएको छ, प्रमुख जिल्ला अधिकारी निरौला भन्छन् नाकामा खटाउने पर्याप्त जनशक्ति पनि हामीसँग छैन। उनले आवतजावत गर्नेको रेकर्ड राख्ने गरिएको बताए पनि रेकर्डमा संख्या न्यून छ। अनलाइन फारम भरेपछि आउनेको संख्या दैनिक ५ देखि १० जनाको हाराहारी मात्रै छ। चोर बाटोबाट भने दैनिक सयौ ओहोरदोहोर गर्छन्। मुख्य नाकामा ढाट लगाएर तालाबन्दी गरिएकाले अधिकांशले चोरबाटो प्रयोग गर्छन्। विराटनगरमा एकीकृत जाँच चौकी सञ्चालनमा भएपछि आयातनिर्यात जाँच चौकीबाटै हुने गरेको छ। लकडाउनका बेलामा पनि एकीकृत जाँच चौकीको काम रोकिएन। पुरानो रानी गेट यात्रुहरू आवतजावत गर्ने नाका मात्र भएको छ। जोगबनी किनमेल गर्न जानेहरू रानी नाकाबाहेकका अन्य साना नाकाबाट ओहोरदोहोर गर्छन्। एउटै प्रदेशका फरक नाकामा फरक व्यवहार गरिएको छ। काँकडभिट्टा र भान्टाबारी (सुनसरी) नाका बन्द छैन। मानिसहरू आइरहेकै छन्। नाका नखुल्दा स्वदेशी बजार र केही स्वदेशी उत्पादनलाई केही राहत भए पनि भारतीय पर्यटक आउन नपाउँदा पर्यटन व्यवसाय संकटमा छ। होटल चलेका छैनन्। सरकारी निकायका अनुसार काँकडभिट्टा नाका वैद्य रूपमा अझै खुलेको छैन। नेपाल उद्योग वाणिज्य महासंघ १ नम्बर प्रदेशका पर्यटन समितिका संयोजक भविश श्रेष्ठ सबै खुला भइरहँदा पर्यटकलाई रोक्न नहुने बताउँछन्। वर्ष दिनदेखि पर्यटक आउन नपाउँदा होटलहरू धमाधम बन्द भइरहेका छन्। सरकारले यस्तो किन गरिरहेको छ, उनी प्रश्न गर्छन्। मुख्य नाका बन्द हुँदा अवैध कारोबार र तस्करी मौलाउने व्यवसायीहरूको बुझाइ छ।"
विखण्डनवाद र हिंसाको अन्त्य,"काठमाडौं : प्रधानमन्त्री केपी शर्मा ओलीले विखण्डनवाद र हिंसाको अन्त्य भएको बताएका छन्। पृथकतावादी सोच भएका सीके राउत र हिंसात्मक गतिविधि गर्दै आएका नेत्रविक्रम चन्द विप्लव नेतृत्वको पार्टीलाई मूलधारको राजनीतिमा ल्याइसकिएकाले थप हिंसाको सम्भावना नरहेको प्रधानमन्त्री ओलीको भनाइ छ। प्रधानमन्त्री ओलीले अब क्षेत्रीयता, जातीवादी, भाषा र धर्मका नाममा वा कुनै राजनीतिक उदेश्य प्राप्तीका लागि हिंसात्मक गतिविधि नहुने बताए। हिंसाको अन्त्य भइसकेकाले मुलुक राष्ट्रिय एकताको शान्तिपूर्ण नयाँ उचाइ र युगमा प्रवेश गरेको ओलीले बताए। अब विखण्डनवादको पनि अन्त्य र हिंसाको पनि अन्त्य भएको छ, ओलीले राष्ट्रिय सुरक्षा परिषद सचिवालयको २० औ वार्षिकोत्सवलाई सम्बोधन गर्दै भने, लडेरभिडेर होइन शान्तिपूर्ण तरिकाले वार्तामार्फत उहाँहरुलाई मूलधारमा ल्यायौं। सीके राउत र विप्लव मुलधारको राजनीतिमा आउनु कसैको विजय वा पराजय होइन। यो सवै नेपाली जनताको विजय हो। ओलीले छिमेकी मुलुक भारत र चीनसँग सुमधुर सम्वन्ध राख्ने, उनीहरुसँग केही समस्या भए त्यसलाई वार्तामार्फत टुंग्याउने वताए। सो अवसरमा ओलीले नेपाली सेनाको प्रशंसा मात्र गरेनन्, उसले गरेका कामहरुको फेहरिस्त प्रस्तुत गरे। उनले राष्ट्रको सुरक्षा, प्रतिरक्षा, अन्र्तराष्ट्रिय स्तरमा शान्ति स्थापना र राष्ट्र निर्माणमा सेनाले उल्लेख्य भुमिका निर्वाह गरेको बताए। नेपाली सेनाले राष्ट्रिय र अन्तर्राष्ट्रिय क्षेत्रमा नेपाली जनताको मन छुने काम गरेको उनको भनाइ थियो। सेना मात्रै पहरोसँग टक्कर लिन सक्छ। अरुलाई गार्हो हुन्छ। त्यही भएर हामीले अप्ठयारो बाटो बनाउन सेनालाई दिएका छौ, उनले भने। उनले नेपाली सेनालाई विवादमा ल्याउने र अपमान हुने काम गर्न नहुने बताए। घिसारेर विवादमा ल्याउन खोज्ने स्वार्थ समुहहरु सक्रिय रहेकोतर्फ उनले संकेत गरे। सेनाले गरेका राम्रा कामको प्रशंसा गर्न नसक्ने तर गल्तीकमजोरी खोज्दै हिंडन नहुने उनको भनाइ थियो। उनले सेनातर्फ लक्ष्य गर्दै भने, जुन संस्थाहरु वादप्रतिवादमा उत्रदैनन त्यस्ता संस्थाहरुलाई वादविवादमा तान्न हुँदैन। उनले कुनै पनि मुलुकले सेनाको आडमा अनुचित ढंगले प्रभाव विस्तार गर्न नहुने बताए। उनले कुनै पनि राष्ट्रले आफ्नो राष्ट्रिय हितको रक्षा गर्न सैन्य शक्ति प्रयोग गर्दा अर्को मुलुकको राष्ट्र हितको उल्लंघन हुनेतर्फ सवै राष्ट्रहरु सजग हुनुपर्ने बताए। सुरक्षा परिषदले सत्यतथ्य सुचनाको आधारमा परिस्कृत सुरक्षा योजना र रणनीतिहरु तय गर्नुपर्ने उनको भनाइ थियो।"
"म छोड्नेवाला छैन, लडिरहन्छु : प्रचण्ड","काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले फेरि एक पटक क्रान्तिमा जाने बताएका छन्। जनयुद्ध सुरु गर्दा ४२ वर्षको भएको र अहिले ६७ वर्षको पुगेको भन्दै प्रचण्डले क्रान्तिका लागि उमेरले नछेक्ने भन्दै यस्तो बताएका हुन्। बिहीबार पार्टी कार्यालय पेरिसडाँडामा आयोजित माओवादी निकट स्वास्थ्यकर्मीसँगको कार्यक्रममा बोल्दै यस्तो बताएका हुन्। जनयुद्ध सुरु गर्दा ४२ वर्षको थिएँ, अहिले ६६६७ वर्षको भएँ, प्रचण्डले भने, उमेरले कति दिन्छ छोडिदिनुपर्छ पनि भन्छन्, तर म छाड्नेवाला छैन, माओत्सेतुङले ७२ वर्षमा सांस्कृतिक क्रान्ति गरेका थिए। म एक पटक फेरि क्रान्तिमा अगाडि जानेमा छु। तपाईंहरु यो कुरामा विश्वस्त रहनुहोस्। म एउटा ब्याटल लडेँ। त्यो जिते पनि। अझै हामीले लड्नुपर्छ। प्रचण्डले आफ्नै साथीहरु छुट्दा कमजोर भएको अनुभूति भएको भन्दै एक पटक फेरि जनताको साथमा जाने संकल्प लिएकोसमेत बताए। अहिले षड्यन्त्र भएको भन्दै प्रचण्डले त्यसलाई परास्त गर्न आफ्नै खुट्टामा र आफ्नै शक्तिको भरमा पर्नुपर्ने बताए। आफ्नै शक्तिमा भर परेर, आफ्नै खुट्टामा उभिएर मात्र यसलाई परास्त गर्न सकिन्छ, पचण्डले भने। उनले अब फेरि दुई चार वर्ष जनताका बीचमा गएर देशव्यापी अभियान चलाउने समेत बताएका छन्। प्रचण्डले काठमाडौं छोडेर जनताका बीचमा गएर अभियान चलाउने बताएका हुन्। केही गल्ती भएको भए त्यसलाई सुधार गरेर प्रतिक्रियावादविरुद्ध लड्ने उनको भनाइ थियो।"
संविधान छल्दै पन्छाइए अध्यादेश,"काठमाडौं : प्रतिनिधिसभाको पहिलो बैठकमा पेस नभएका ६ वटा अध्यादेशको कानुनी अवस्था अन्योलमा परेको छ। संसद अधिवेशन प्रारम्भ भएको पहिलो बैठकमै अध्यादेशहरु पेश हुनुपर्ने संवैधानिक बाध्यता छ। तर, बुधबार बसेको प्रतिनिधिसभाको दोस्रो बैठकमा पनि ती अध्यादेश पेश नहुंदा त्यसको अवस्था के हुने भन्ने अन्योल उत्पन्न भएको छ। संविधानको धारा १४१ (२) को स्पष्टीकरण खण्डमा सरकारले जारी गरेका अध्यादेशहरु संघीय संसदको दुवै वा अलग अलग अधिवेशन प्रारम्भ भएको बैठकमै पेश हुनुपर्ने व्यवस्था छ। प्रतिनिधिसभा नियमावलीको नियम ९३ मा भनिएको छ, संविधानको धारा ११४ बमोजिम जारी भएको अध्यादेश, जारी भएपछि आह्वान भएको सदनको पहिलो बैठकमा सम्वन्धित मन्त्रीले पेश गर्नेछ। प्रधानमन्त्री केपी शर्मा ओलीले पुस ५ मा प्रतिनिधिसभा विघटन गरेपछि सरकारले सातवटा अध्यादेश जारी गरेको थियो। प्रतिनिधिसभाको आइतबार बसेको पहिलो बैठकमा विपक्षी कांग्रेस र जसपाले नाराबाजी र अवरोध गरेका थिए। विरोधका बीच कानूनमन्त्री लिला श्रेष्ठले संवैधानिक परिषद् संशोधन अध्यादेश पेस गरेका थिए। सुरुमा सभामुख अग्नि सापकोटाले अध्यादेश पेश नभएको बताएका थिए। तर कांग्रेस, माओवादी केन्द्र र मधेसकेन्द्रित दलका सांसदले उक्त अध्यादेशको विरोधमा संसद सचिवालयमा विरोधको सूचना दर्ता गरेका छन। तत्कालीन नेकपाको पुष्पकमल दाहाल र माधवकुमार नेपाल पक्षले बहिस्कार गरेको बैठकमा संवैधानिक परिषद संशोधन अध्यादेशको विरोधमा कांग्रेस र जसपाले रोस्ट्रम घेराउ गरेका थिए। विपक्षीको अवरोधपछि सभामुख सापकोटाले १० मिनेटका लागि स्थगन गरेको बैठक सूचना टांसेर बुधबारलाई तोकिएको थियो। तर पहिलो बैठकमा पेश हुन नसकेका नेपाल प्रहरी र प्रदेश प्रहरीको कार्य सञ्चालनसम्बन्धी, सामाजिक सुरक्षा, तेजाब तथा अन्य घातक रासायनिक पदार्थ नियमन, औषधी, फौजदारी कसूर तथा फौजदारी कार्यविधिसम्बन्धी ऐनलाई संशोधन गर्ने अध्यादेश, यौन हिंसाविरूद्धको केही ऐनलाई संशोधन गर्ने अध्यादेश र बेपत्ता पारिएका व्यक्तिको छानविन, सत्य निरूपण तथा मेलमिलाप आयोगसम्बन्धी अध्यादेशहरु बुधवारको दोस्रो बैठकमा पनि पेश हुन सकेनन। दोस्रो बैठक निधन भएका पूर्वसांसद र संविधानसभा सदस्यहरुप्रति श्रद्धाञ्जली गरेर अन्त्य गरिएको थियो। संवैधानिक व्यवस्थाअनुसार अध्यादेशहरु पेश गर्ने स्थिती नबनाएको भन्दै प्रधानमन्त्री ओली सभामुखप्रति असन्तुष्ट रहेको स्रोतले बतायो। बुधबार संसद भवन वानेश्वर पुगेका प्रधानमन्त्री ओलीले अध्यादेश किन पेश नभएको भन्दै सभामुखप्रति असन्तुष्टि जनाएको सचिवालय स्रोतले बतायो। सभामुखको सचिवालयले कानूनमन्त्री र सत्तासीन एमालेको आग्रहमा बुधवारको दोस्रो बैठकमा अध्यादेशहरु पेश नभएको बतायो। शोक प्रस्ताव पारित गर्ने दिन अरु विजनेश नराखौ भनेर कानूनमन्त्रीसहित एमालेका नेताहरुले आग्रह गर्नुभएपछि आज अध्यादेशहरु अघि नबढाइएको हो, सभामुखका प्रेस विज्ञ श्रीधर न्यौपानेले भने। सत्तासीन दलका नेताहरु भने पहिलो दिनको बैठकमा अध्यादेशहरु पेश गर्न नलगाएर सभामुखले गल्ती गरेको बताउँछन्। संसदमा संवैधानिक व्यवस्था र संसद नियमावलीको कार्यान्वयन गर्ने र गराउने जिम्मा सभामुखको हो, एक नेताले भने। पहिलो दिन पेश हुन नसकेपछि प्रतिनिधिसभा नियमावलीका नियमहरु निलम्वन गरेर अध्यादेश अघि बढाउने विषयमा दलहरुबीच छलफल भइरहेको संसद सचिवालय स्रोतले बतायो। संघीय संसदका दुवै सदन चालु नरहेको अवस्थामा मन्त्रीपरिषदको सिफारिसमा राष्ट्रपतिबाट अध्यादेश जारी गर्ने संवैधानिक व्यवस्था छ। अध्यादेशहरु संसदका दुवै सदनले स्वीकृत नगरे स्वतः खारेज हुन्छन। दुवै सदनबाट स्वीकृत भएमा सरकारले प्रतिस्थापन विधेयक पेश गर्नुपर्छ।"
टुँडिखेलमा सेनाको परेड (फोटो फिचर),"काठमाडौं : बिहीबार नेपाली सेनाले सैनिक मञ्च टुँडिखेलमा सेना दिवस मनाएको छ । महाशिवरात्रि तथा सेना दिवसको अवसरमा विभिन्न सैन्य कौशल प्रदर्शन गर्दै सेनाले दिवस मनाएको हो । सैनिक दिवसको अवसरमा टुँडिखेलमा आयोजित कार्यक्रममा राष्ट्रपति विद्यादेवी भण्डारी, उपराष्ट्रपति नन्दकिशोर पुन, प्रधानमन्त्री केपी ओली, प्रधानन्यायाधीश चोलेन्द्र शमशेर जबरा, सभामुख अग्निप्रसाद सापकोटालगायत उच्च उच्च पदस्थ अधिकारी सहभागी छन् । मारोहमा नेपाली सेनाको हेलिकप्टरबाट राष्ट्रिय झण्डा र ब्यानर प्रदर्शन तथा पुष्टवृष्टि गरिएको थियो । सेनाले महाशिवरात्रि बढाइँ तथा कवाज एवं हातहतियार तथा यन्त्र उपकरण प्रदर्शन गर्दै सातै प्रदेशका संस्कृति झल्कने नृत्य एवं झाँकीसमेत देखाएको थियो । यस्तै आकर्षक सैनिक कला, खुकुरी ड्रिल र खोज उद्धार प्रदर्शनी पनि भएको थियो । सेनाले राष्ट्रिय गौरवका सडक निर्माण आयोजना, राष्ट्रिय निकुञ्ज तथा वन्यजन्तु आरक्षण र विश्वशान्ति स्थापनामा सहभागितालगायत विविध गतिविधि झल्कने झाँकीसमेत प्रदर्शन गरेको थियो । नेपाली सेनाको वर्तमान साङ्गठनिकस्वरूप १८१९ देखिको हो । संयुक्त राष्ट्रसङ्घीय शान्ति स्थापनामा नेपाली सेनाको सहभागिता सन् १९५८ देखि आरम्भ भएको थियो । हालसम्म ४३ शान्ति स्थापना कार्यमा रही एक लाख ३५ हजारभन्दा बढी सैनिकले विश्वशान्तिमा योगदान पुर्याइसकेका छन् । विश्वका १२ शान्ति मिशनमा नेपालबाट ८७ महिला सैनिकसहित पाँच हजारभन्दा बढी शान्ति सैनिक सहभागी छन् । सैनिक दिवसको अवसरमा सेनाका खेलाडीले कला कौशल देखाएका छन् । तस्बिर : प्रदीपराज वन्तरासस"
मदिराको कुलतले उजाडियो परिवार,"दैलेखसुर्खेत : दैलेखको आठबीस३ निमायलको एकै परिवारका चार जना कर्णाली नदीमा मृत भेटिएपछि गाउँले सोचमग्न भएका छन्। स्थानीयवासी प्रश्न गर्छन् ३५ वर्षीया सुकी बडुवाल चार सन्तानसँगै किन नदीमा हेलिन् ? जतिसुकै पीडा भए पनि एक आमाले तिनै सन्तानको मुख हेरेर बाँच्ने आँट किन गरिनन् ? प्रहरी अनुसन्धानले भने पतिले मदिरा सेवन गरी दुःख दिएका कारण सुकी चार सन्तानसहित नदीमा हाम फाल्न बाध्य भएको देखाएको छ। मानसिंह बडुवालले मदिराको कुलतमा परी दिएको यातनाका कारण उनको सुन्दर परिवार उजाडिएको हो। मानसिंहले आइतबार पनि अत्यधिक मदिरा सेवन गरे। सुकीले सम्झाउने प्रयास गरिन्। यही विषयमा पति र पत्नीबीच विवाद भयो। त्यसपछि सुकी चार छोराछोरीसहित घाँस काट्न जान्छु भन्दै घरबाट निस्किएकी थिइन्। सुकी छोरीहरू १४ वर्षीया कल्पना, १२ वर्षीया सरिता, ५ वर्षीया रजनी र छोरा १० वर्षीय ललितलाई साथमा लिएर हिँडेकी थिइन्। सुकीले चार छोराछोरी साथमा लिएर हिँडेका छिमेकीले देखेका थिए। सबै सन्तान लिएर हिँडेको देख्दा छिमेकीले सुकीलाई प्रश्न गरे। तर, सुकीले आफू खेतमा घाँस काट्न जान लागेको भन्दै छक्याइन्। घाँस काट्न जाने भनेपछि गाउँलेले पनि रोक्ने प्रयास गरेनन्। स्थानीयका अनुसार बाटोमा सुकीका छोराछोरीहरुले बिस्कुट किनेर खाए। दैलेखका डीएसपी अनुपम श्रेष्ठले गाउँबाट निस्किएपछि सुकीले छोराछोरीसहित कर्णालीमा हाम फालेको हुन सक्ने बताए। सोमबार कल्पना र सरिताको शव नदीमा फेला परेको थियो। मंगलबार सुकी र उनका छोरा ललितको शव पनि भेटियो। कल्पना र सरिताको हात एउटै डोरीले बाँधिएको र सुकीको पटुकी र छोरा ललितको टिसर्ट गाँठो परेको अवस्थामा शव भेटिएको थियो। कर्णाली नदी किनारमा बुधबार चारै जनाको दाहसंस्कार गरिएको छ। त्यसअघि अछामको मंगलसेनस्थित जिल्ला अस्पतालमा उनीहरूको पोष्टमार्टम गरिएको थियो। सुकीकी कान्छी छोरी रजनीको अवस्था भने अझै अज्ञात छ। स्थानीय, नेपाल प्रहरी र सशस्त्र प्रहरीको टोलीले रजनीको खोजी गरिरहेको प्रहरीले जनाएको छ। आफ्नो मृत्युपछि सन्तानलाई पतिले झन् दुःख दिने भयका कारण सुकीले यस्तो गरेको हुन सक्ने स्थानीयले प्रहरीलाई बताएका छन्। मदिराका कारण यो घटना भएको प्रहरीले जनाएको छ। सुकीका पति मानसिंह प्रहरीको नियन्त्रणमा छन्। मानसिंहले आफु र पत्निबीच बेलाबेला झगडा हुँदै आएको बयान प्रहरीसमक्ष दिएका छन्। भारतबाट मंसिरमा फर्किएका थिए मानसिंह सुकीका पति मानसिंह अघिल्लो वर्ष फागुनदेखि मजदुरीका लागि भारतमा थिए। उनी मंसिरमा मात्र घर फर्किएका हुन्। त्यसको दुई महिनापछि सुकी माइत पुगेकी थिइन्। घरमा श्रीमान्ले कुटपीट गरेको भन्दै उहाँ माइती आउनुभएको थियो, सुकीका भदै कमल थापाले भने, उहाँले माइतमा आएर श्रीमान्लाई सम्झाइदिनुपर्यो भन्दै गुहार माग्नुभएको थियो। लगत्तै दाइ नाता पर्ने शेरबहादुर थापा सुकीका घर गएका थिए। शेरबहादुरले मानसिंहलाई मदिरा नपिउन, बहिनीलाई तनाव नदिन सम्झाएका थिए। उहाँ (मानसिंह)लाई मैले पनि धेरै सम्झाएँ, यसरी झगडा नगर्नु भनेको थिएँ। तर अहिले यस्तो घटना आईलाग्यो, कमलले भने। सुकी घरबाट निस्किएको अघिल्लो दिन झगडा भएको कमलले बताए। उहाँ (सुकी)ले गाउँमै एक जनासँग नौ हजार रुपैयाँ ऋण लिनुभएको रहेछ, कमलले भने, घरखर्च चलाउन लिएको ऋणबाट मानसिंहले मदिरा सेवन गरेपछि झगडा सुरु भएको रहेछ। पहिला घरझगडा हुँदा माइत पुग्ने सुकी यसपटक भने गइनन्। श्रीमान्ले दिने मानसिक र शारीरिक पीडा सहन नसकेर यसपटक मृत्युको बाटो रोजेको हुन सक्ने माइती पक्षको भनाइ छ। सुकीका भाइ बजिर थापा रोजगारीका लागि भारतमा छन्। बजिर भारतबाट फर्किदै गरेको र उनी आएपछि कानुनी प्रक्रिया अगाडी बढाउने कमलले बताए। शोकमा सहपाठी १४ वर्षीया कल्पना स्थानीय नेरा माविमा कक्षा ७ मा पढ्थिन्। यस्तै १२ बर्षीया सरिता कक्षा ५, १० वर्षका ललित कक्षा ३ र ५ बर्षिया रजनी कक्षा १ मा पढ्थे। घटना भएको दिन कल्पना शिक्षकसँग विदा मागेर घर गएकी थिइन्। उनका भाईबहिनी बिदा भएपछि मात्र घर गएका थिए। एकै स्कुलमा पढ्ने चार जना साथीहरु कर्णालीमा हेलिएपछि विद्यार्थीहरु शोकमा छन्। आफैसँग हाँसखेल गरेका साथीहरु नदीमा बगे भन्दा पत्याउनै सकिएन, कक्षा ७ मा अध्ययनरत कृष्ण थापाले भने, तर नदीमा लास देखेपछि पत्याउनै पर्ने भयो। प्रधानाध्यापक उज्जिरसिंह सिजापतीले चारै जनाको पढाइ मध्यम रहेको बताए। उनीहरु नियमित विद्यालय आउँथे। तर घटना भएको दिनमा भने कल्पना घरमा काम छ भन्दै ३ बजे नै बिदा मागेर घर गएकी थिइन्, सिजापतिले भने।"
प्रधानमन्त्रीजसपा छलफल सकारात्मक : शुक्रबार फेरि वार्ता,"काठमाडौं : प्रधानमन्त्री केपी ओली र जनता समाजवादी पार्टी (जसपा)का प्रमुख नेताबीच सकारात्मक छलफल भएको छ । बिहीबार साँझ प्रधानमन्त्रीको सरकारी निवास बालुवाटारमा भएको छलफल सकारात्मक भएको प्रधानमन्त्रीका प्रेस सल्लाहकार सूर्य थापाले जानकारी दिए । बिहीबार साँझ बालुवाटारमा जसपाका नेतासँग प्रधानमन्त्री ओलीले छलफल गरेका हुन् । नेकपा (एमाले) र जनता समाजवादी पार्टी (जसपा) का शीर्ष नेताहरूको प्रधानमन्त्री केपी शर्मा ओलीसँगको उच्चस्तरीय भेटघाट बालुवाटारमा सकिएको छ, थापाले भने, उक्त भेटघाट सकारात्मक रहेको छ । थापाका अनुसार शुक्रबारसमेत कार्यदलस्तरमा अनौपचारिक छलफल हुनेछ । भोलि पनि कार्यदलस्तरमा अनौपचारिक छलफल हुनेछ, थापाले भने । छलफलमा जसपाका नेताहरु महन्थ ठाकुर, उपेन्द्र यादव, राजेन्द्र महतो, अशोक राई, लक्ष्मणलाल कर्णलगायत सहभागी थिए । नेकपाको तर्फबाट प्रधानमन्त्री ओली, उपप्रधानमन्त्री ईश्वर पोखरेल, अर्थमन्त्री विष्णु पौडेल, नेता सुवास नेम्वाङ, लुम्बिनी प्रदेशका मुख्यमन्त्री शंकर पोखरेल, प्रधानमन्त्रीका परराष्ट्रमामिला सल्लाहकार डा राजन भट्टराई लगायत सहभागी थिए । बालुवाटारसँग प्रधानमन्त्रीसहितका नेतासँग जसपाका नेताले गरेको सामूहिक छलफललाई अर्थपूर्ण रुपमा लिइएको छ। बिहीबारको वार्ता सकारात्मक भएकाले ओली नेतृत्वसँगै सत्ता साझेदारी हुने संभावना बढेको देखिन्छ। यसबारेमा निर्णय लिन राजपाले शुक्रबार संसदीय दलको बैठक बोलाएको छ। सर्वोच्च अदालतको पछिल्लो फैसलापछि सरकार निरन्तरताको लागि प्रधानमन्त्री ओलीले विश्वासको मत लिन आवश्यक हुन्छ ।संविधानको धारा ७६ (१) मा प्रतिनिधिसभामा बहुमत प्राप्त संसदीय दलको नेतालाई प्रधानमन्त्री नियुक्त गर्ने र निजका अध्यक्षतामा मन्त्रिपरिषद्को गठन हुने व्यवस्था छ । अब त्यो हैसियत समाप्त भएको छ। सर्वोच्चको फैसलाअनुसार हैसियत अब संविधानको धारा ७६ (२) को प्रधानमन्त्रीका रुपमा कायम भएको छ। अब प्रधानमन्त्रीको निरन्तरताका लागि ओलीले विश्वासको मत लिनुपर्ने हुन्छ। संसदमा तत्कालीन एमालेका १२० सांसद मात्रै भएकाले जसपाको सहयोग लिइ सरकारलाई निरन्तरता दिने रणनीतिमा प्रधानमन्त्री ओलीले जसपासँगको छलफल अघि बढाएका हुन् । संसदमा जसपाको ३४ सिट छ । जसपाले ओली नेतृत्वसँग साझेदारीका लागि कैलालीका सांसद रेशम चौधरीको मुद्दा फिर्ता र रिहाइ, मधेस आन्दोलन, टिकापुर लगायतका घटनामा झुटा मुद्दा लगाइएका व्यक्तिको मुद्दा फिर्ता गर्नुपर्ने, पूर्वन्यायाधीश गिरीशचन्द्र लालको संयोजकत्वमा गरिएको टीकापुर घटनाको न्यायिक छानविन प्रतिवेदन सार्वजनिक गर्नुपर्ने र मधेसको माग सम्बोधन गर्न संविधान संशोधन गर्नुपर्ने सर्त राख्दै आएको छ।"
मुस्ताङमा नेकपाको साइन बोर्ड हटाएर एमालेको राखियो,"जोमसोम : हिमाली जिल्ला मुस्ताङमा बिहीबार नेपाल कम्युनिस्ट पार्टी (एमाले)को कार्यालय स्थापना भएको छ ।२०७४ साल अघि भएको नेपाल कम्युनिस्ट पार्टी (एमाले ) र नेपाल कम्युनिस्ट पार्टी (माओवादी) बीच भएको पार्टी एकता पूर्वसाविक घर एमालेको पार्टी कार्यालय रहेको थियो । एमाले र माओवादीबीच पार्टी एकता भएसँगै साविक एमालेको पार्टी कार्यालयलाई नेपाल कम्युनिस्ट पार्टी (नेकपा)को पार्टी कार्यालय बनाइएको थियो ।पछिल्लो राजनीतिक घटनाक्रम अनुसार सर्वोच्च अदालतले साविक नेकपा एमाले र साविक माओवादी केन्द्रलाई यथावत रहेको फैसला सुनाएपछि नेकपा एमाले मुस्ताङले साविककै स्थानमा कार्यालय स्थापना गरेको नेकपा एमाले जिल्ला कमिटी सदस्य रमेश भट्टचनले जानकारी दिए । उनका अनुसार एमाले र माओवादीबीच भएको पार्टी एकिकरणपछि राखिएको नेपाल कम्युनिस्ट पार्टी (नेकपा) को साइन बोर्ड मेटाएर एमाले मुस्ताङको कार्यालय उल्लेख भएको साइन बोर्ड टाँसिएको हो । मुस्ताङमा कुनै पनि राजनितिक पार्टीको आफे्नै कार्यालय छैनन् । नेपाली कांग्रेस ,एमाले , माओवादी केन्द्र र राप्रपालगायतका पार्टीले मुस्ताङमा व्यक्तिको घर भाडामा लिइ कार्यालय स्थापना गरिएको थियो । नेकपा एमाले कार्यालय रहेको भाडाको घर जिल्ला समन्वय समिति मुस्ताङका उपप्रमुख राजेन्द्र शेरचनको रहेको जनाइएको छ । मुस्ताङमा साविक नेपाल कम्युनिस्ट पार्टी(नेकपा)को कार्यालय बोर्ड मेटाइ पुन:लेखन गरिएको एमाले कार्यालयको साइन बोर्ड स्थापना गर्न भूमिसम्बन्धी समस्या समाधान आयोगका केन्द्रीय सदस्य एवं एमाले केन्द्रीय सदस्य एकबहादुर रानामगर ,जिल्ला समन्वय समिति मुस्ताङकी प्रमुख छिरिङ ल्हामो गुरुङ,एमाले जिल्ला कमिटी सदस्यहरु रमेश भट्टचन ,शर्मिला गुरुङ , विशाल विक र प्रेष संगठन मुस्ताङकी संयोजक सुनदेवी रसाईली र पत्रकार महासंघ मुस्ताङका सहसचिव विकास विकलगायतको उपस्थिती रहेको थियो । यसअघि एमालेका केन्द्रीय सदस्य एकबहादुर रानामगरले नेकपा (एमाले) कार्यालयमा लेखिएको साइन बोर्ड वाचन गरी कार्यालय उद्घाटन गरेका थिए । एमाले कार्यालय स्थापना गरिएको घरमा साविक नेपाल कम्युनिस्ट पार्टी (नेकपा)को ११ थान काठको दराज ,टेबल र एक दर्जन कुर्ची छन् । एकतले माटो बिच्छ्याइएको कच्ची ६ कोठे घरमा एक कोठा भाडामा लिएर कार्यालय सञ्चालन गरिएको थियो ।"
समृद्धिका लागि राजनीतिक स्थिरता र शान्ति आवश्यक : रायमाझी,"कास्की : ऊर्जा, जलस्रोत तथा सिँचाइमन्त्री टोपबहादुर रायमाझीले मुलुकको विकास र समृद्धिका राजनीतिक स्थिरता र शान्ति आवश्यक पर्ने बताएका छन् । कास्कीको रुपा गाउँपालिकाद्वारा स्थानीय तह स्थापनाका अवसरमा आयोजित मूल समारोहको बिहीबा उद्घाटन गर्दै उनले सरकार सबैखाले चुनौतीको सामना गर्दै अघि बढ्ने बताए । मन्त्री रायमाझीले रुपा ताललाई रोजगारीको आधार बनाउनुपर्नेमा जोड दिँदै त्यसका लागि सरकारले चार अर्बको लागतमा रुपा परियोजना सञ्चालन गरिएको जानकारी दिए । समृद्ध नेपाल, सुखी नेपाली अभियानलाई सफल बनाउन सबैको साथ र सहयोग आवश्यकपर्ने बताउँदै उहाँले सरकार सुख्खा जमीनमा सिँचाइको व्यवस्था गरेर उत्पादकत्व वृद्धिमा जोड दिँदै आएको उनको भनाय छ । पूर्वमन्त्री एवं प्रतिनिधिसभा सदस्य खगराज अधिकारीले रुपा परियोजनालाई बहुवर्षीय योजनाका रुपमा अघि बढाउनुपर्नेमा जोड दिँदै रुपा गाउँपालिकाको विकासमा आप्नोतर्पबाट सक्दो सहयोग हुने प्रतिबद्धता व्यक्त गरे । गण्डकी प्रदेशसभा सदस्य एवं अर्थ तथा विकास समितिका सभापति दिपक कोइरालाले विकास निर्माण तथा विपद्का अवसरमा स्थानीय सरकारले महत्वपूर्ण भूमिका निर्वाह गर्दै आएको बताए । नेपाल कम्युष्टि पार्टी एमाले कास्कीका अध्यक्ष एवं प्रदेशसभा सदस्य कृष्णबहादुर थापाले मुलुकको आवश्यकता र जनताको अपेक्षाअनुरुप तीनै तहका सरकार विकास निर्माणमा जुटेको बताउँदै विश्वव्यापीरुपमा पैलिएको कोरोना भाइरस सङ्क्रमण रोक्नका लागि स्थानीय तहले अतुलनीय भूमिका निर्वाह गरेको बताए । रुपा गाउँपालिका अध्यक्ष नवराज ओझाले गाउँपालिकाले सडक, शिक्षा, स्वास्थ्य, पर्यटन, कृषिलगायत क्षेत्रलाई प्राथमिकतामा राखेर अघि बढेको बताउँदै चार वर्षको अवधिमा ८५ किलोमिटर बाटो स्तरोन्नतिका साथै कालोपत्र गरिएको जानकारी दिए ।, कार्यक्रममा कास्कीका प्रमुख जिल्ला अधिकारी थानेश्वर गौतम, सम्मानित स्रष्टा साहित्यकार एवं लेखक हरिहर खनाल, गाउँपालिका उपाध्यक्ष लालसुब्बा गुरुङ, नेपाली कांग्रेस रुपाका सभापति तुलबहादुर गुरुङलगायतले स्थानीय तहको भूमिका र महत्वमाथि प्रकाश पारे । सो अवसरमा रुपा गाउँपालिकामा जन्म भई स्वदेश एवं विदेशमा विभिन्न विधामा सफलता प्राप्त गर्नुहुने स्रष्टालाई सम्मान गर्नुका साथै गाउँपालिका स्तरीय झाँकी प्रदर्शन, अध्यक्ष कप भलिबल प्रतियोगता तथा माला प्रतियोगिताका विजयी टिम तथा खेलाडीलाई पदक तथा मेडलले सम्मान गरिएको थियो । राससस"
कालिकोटमा एमाले र माओवादीका छुट्टै कार्यालय,"कालिकोट : कालिकोटमा नेकपा एमाले र नेकपा माओवादी केन्द्रले छुट्टाछुट्टै कार्यालय संचालन गरेका छन्। तत्कालिन नेकपा एमाले र माओवादीको एकतापछि बनेको नेकपाको संयुक्त कार्यालयमा नेकपा एमोलेको बोर्ड राखिएको छ भने अर्को छुट्टै घरमा नेकपा माओवादी केन्द्रको बोर्ड राखिएको छ। नेकपा एमाले र नेकपा माओवादी केन्द्रले नारा जुलुससहित छुट्टा छुट्टै कार्यालय स्थापना गरेका हुन्। पार्टी एकता पछिको नेकपाका जिल्ला सचिव तथा तत्कालिन नेकपा एमालेका अध्यक्ष नगिन्द्र शाही नेशनलले पार्टी विभाजन नभएर पार्टी एक ढिक्का भएको बताए। पार्टीमा रहेका गलत व्यक्तिहरु किनारा लागेका हुन्। उनले भने, 'जनतामा भिजेको नेकपा एमाले थप एकताबद्ध भएर अगाडि बढ्छ। अब जिल्लामा तत्कालिन नेकपा एमाले जस्तै पार्टीका गतिविधि अगाडि बढ्छन्।' नेकपा माओवादी केन्द्रकी महिला नेतृ तथा पचालझरना गाँउपालिका उपाध्यक्ष तारा न्यौपानेले नेकपाको विभाजन दुखदायी भएको बताइन्। उनले नेपालका सबै कम्युनिस्ट पार्टीहरु एक ठाँउमा आउनुपर्ने बेलामा एकता भएका दुई ठूला कम्युनिस्ट पार्टी छुट्टिनुले आफूहरुमा पनि निरासा छाएको बताइन्। उनले भनिन्, 'जनताले एकता चाहेका थिए। तर विभाजन राम्रो सन्देश दिएन। यसले नेपाली कांग्रेसलाई फाइदा हुने देखिन्छ।'"
बालुवाटारमा जसपाका पाँच नेतासँग निर्णायक छलफल : साझेदारीका लागि केके छन् सर्त ?,"काठमाडौँ: जनता समाजवादी पार्टी (जसपा)का प्रमुख नेताहरु र प्रधानमन्त्री केपी ओलीबीच सरकारमा साझेदारीबारे लुवाटारमा छलफल हुँदैछ । छलफलका लागि जसपाका नेताहरु साँझ ५ बजेपछि बालुवाटार जाँदैछन् । प्रधानमन्त्रीका प्रेस सल्लाहकार सूर्य थापाका अनुसार छलफलका लागि जसपाका प्रमुख पाँच नेताहरुलाई बालुवाटार बोलाइएको छ।डा बाबुराम भट्टराई , उपेन्द्र यादव ओली, महन्थ ठाकुर र राजेन्द्र महतो र अशोक राई बालुवाटार जाँदैछन्। राजपाका दुवै पक्षसँगको सामूहिक छलफल भएकोले यसलाई अर्थपूर्ण रुपमा लिइएको छ। ओली नेतृत्वसँगै सत्ता साझेदारी हुने संभावना बढेको देखिन्छ। यसबारेमा निर्णय लिन राजपाले शुक्रबार संसदीय दलको बैठक बोलाएको छ। सर्वोच्च अदालतको पछिल्लो फैसलापछि सरकार निरन्तरताको लागि प्रधानमन्त्री ओलीले विश्वासको मत लिन आवश्यक हुन्छ ।संविधानको धारा ७६ (१) मा प्रतिनिधिसभामा बहुमत प्राप्त संसदीय दलको नेतालाई प्रधानमन्त्री नियुक्त गर्ने र निजका अध्यक्षतामा मन्त्रिपरिषद्को गठन हुने व्यवस्था छ । अब त्यो हैसियत समाप्त भएको छ। सर्वोच्चको फैसलाअनुसार हैसियत अब संविधानको धारा ७६ (२) को प्रधानमन्त्रीका रुपमा कायम भएको छ। अब प्रधानमन्त्रीको निरन्तरताका लागि ओलीले विश्वासको मत लिनुपर्ने हुन्छ। संसदमा तत्कालीन एमालेका १२० सांसद मात्रै भएकाले जसपाको सहयोग लिइ सरकारलाई निरन्तरता दिने रणनीतिमा प्रधानमन्त्री ओलीले जसपासँगको छलफल अघि बढाएका हुन् । संसदमा जसपाको ३४ सिट छ । जसपाले ओली नेतृत्वसँग साझेदारीका लागि कैलालीका सांसद रेशम चौधरीको मुद्दा फिर्ता र रिहाइ, मधेस आन्दोलन, टिकापुर लगायतका घटनामा झुटा मुद्दा लगाइएका व्यक्तिहरूको मुद्दा फिर्ता गर्नुपर्ने, पूर्वन्यायाधीश गिरीशचन्द्र लालको संयोजकत्वमा गरिएको टिकापुर घटनाको न्यायिक छानविन प्रतिवेदन सार्वजनिक गर्नुपर्ने र मधेसको माग सम्बोधन गर्न संविधान संशोधन गर्नुपर्ने सर्त राख्दै आएको छ।"
प्रधानमन्त्रीबाट सबै संयन्त्र ओलीकरण गर्ने खतरा छ : गगन थापा,"बागलुङ : पूर्वस्वास्थ्य मन्त्री तथा नेपाली कांग्रेसका केन्द्रीय सदस्य गगन थापाले प्रधानमन्त्री केपी शर्मा ओलीबाट राज्यका सबै संयन्त्र ओलीकरण गर्ने प्रयास भइरहेको बताएका छन् । नेपाली कांग्रेस सम्वद्ध शुभेच्छुक संगठन नेपाल शिक्षक संघ बागलुङको २० र २१ औँ जिल्ला प्रतिनिधि सभालाई बिहीबार सम्बोधन गर्दै थापाले प्रधानमन्त्री ओलीको नियत ठिक नभएको बताए । संसद विघटन प्रयास विफल भए पनि एकपछि अर्को संयन्त्र कब्जा गरी लोकतन्त्रलाई धराशायी पार्ने प्रधानमन्त्री ओलीको प्रयास जारी रहेको थापाले दाबी गरे । प्रधानमन्त्री केपी शर्मा ओलीको नियत नै खराब छ, राज्यका संयन्त्रलाई प्रभावमा पारेर ओलीकरण गर्न खोज्नुभएको छ, थापाले भने, प्रधानमन्त्रीको यस्तो कार्यशैलीले लोकतन्त्र धराशायी हुने अवस्थामा पुगेको छ, यसको बिरुद्धमा सबै जागरुक हुनु पर्ने बेला आएको छ । नेता थापाले अब कम्युनिस्टको वास्तविक चित्र उदांगो भइसकेको उल्लेख गर्दै अब मुलुकलाई निकास दिने कांग्रेसबाहेक अरु पार्टी हुनै नसक्ने दाबीसमेत गरे । ओलीविरुद्ध बोल्ने सबैलाई नियन्त्रण गर्न थालिएको बताए । ओलीको मनपरी अराजकता रोक्ने काम कांग्रेसले गर्नुपर्छ, उनले भने । प्रधानमन्त्री ओलीले दुईवटा पार्टी गाभेर नक्कली पार्टी बनाई जनतालाई झुक्याएर सत्तामा पुगेको थापाको आरोप थियो । कांग्रेस कुनै लोभ लालचमा नफस्ने भन्दै अब निर्वाचनबाट मात्रै कांग्रेस सत्तामा जाने थापाले उद्घोष गरे ।"
डोटीमा नेकपा एमालेका दुई कार्यालय,डोटी : डोटीमा नेपाल कम्युनिष्ट पार्टी (एमाले) का दुईवटा छुट्टाछुट्टै कार्यालय स्थापना भएका छन् । मंगलबार एउटा कार्यालय उद्घाटन भएको छ भने बुधबार अर्को भएको छ । २०६९ सालमा भएको एमालेको जिल्ला अधिवेसनबाट अध्यक्ष भएका चक्र मल्लको नेतृत्वमा नेपाल कम्युनिस्ट पार्टी (एमाले) को साइन बोर्ड लाउने काम भएको थियो । मल्ल एमाले र माओवादी केन्द्रबीच एकीकरणपछि बनेको नेकपाका समेत अध्यक्ष थिए । उनी गत पुस ५ गतेको संसद विघटनपछि प्रचण्डनेपाल खेमामा उभिएका थिए । सिलगढीमा रहेको उक्त भवनमा तत्कालिन एमाले पार्टी छँदा समेत कार्यालय रहेको थियो भने एमाले माओवादी एकतापछि बनेको नेकपा डोटीको कार्यालय समेत सोही भवनमा रहेको थियो । सर्वोच्च अदालतले गरेको फैसला अनुसार नेकपा ऋषि कट्टेलको रहेको र एमाले र माओवादी केन्द्र पूर्ववत रुपमै रहेकाले एमाले पार्टीको निर्देशन अनुसार बोर्ड परिवर्तन गरिएको मल्लले बताए। नेकपा ओली गुटले गरेको एमालेको पार्टी कार्यालयको उद्घाटन । तर बुधबार भने एमाले पार्टीकै नामबाट अर्को कार्यालय उद्घाटन भएको छ । सिलगढीमै रहेको तत्कालिन एमाले पार्टीको नाममा रहेको जग्गामा निर्मित पुष्पलाल स्मृति भवनको उद्घाटन तथा एमालेको पार्टी कार्यालय स्थापना गरिएको छ । ओली गुटले उक्त कार्यालयको उद्घाटन गरेको हो । उक्त कार्यालयको उद्घाटन संविधानसभा सदस्य गौरी ओलीले गरेकी छन् । योसँगै डोटीमा नेकपा एमालेका दुई वटा कार्यालय स्थापना भएका छन् । बुधबार उद्घाटन भएको एमालेको कार्यालय रामबहादुर ऐर नेतृत्वमा संचालन हुने बताइएको छ । जिल्ला समन्वय समितिका प्रमुख समेत रहेका ऐर तत्कालिन एमालेका जिल्ला सचिव थिए भने पुस ५ गतेको संसद विघटनपछि ओली खेमाका नेकपाका जिल्ला संयोजक तोकिएका थिए । जिल्लामा छुट्टाछुट्टै दुईवटा कार्यालय स्थापना भएपछि एमाले पार्टीमा विवाद देखिने आँकलन गरिएको छ । डोटीमा माओवादी केन्द्रको पनि कार्यालय डोटीमा नेकपा माओवादी केन्द्रले पनि कार्यालय स्थापना गरेको छ । बुधबार सिलगढी मल्लो बजारमा रहेको एक निजी घरमा कार्यालय स्थापना गरिएको सो पार्टीका युवा नेता भरत बोहराले जानकारी दिए । पछिल्लो राजनीतिक घटनाक्रममा नेकपा एमाले र माओवादी केन्द्रवीचको एकतापछि नेकपाले आधिकारिकता नपाएपछि दुवै पार्टीले पुनः पुरानै पार्टी ब्युँताउन थालेका छन्।माओवादी केन्द्रका नेता एवं बोगटान फुड्सिल गाउँपालिकाका अध्यक्ष कमल गड्सिला नेतृत्वको टीमले कार्यालय स्थापना गरेको हो । नेकपा माओवादी केन्द्रले गरेको पार्टी कार्यालयको उद्घाटन ।
मिनी बस दुर्घटना हुँदा दुई जनाको मृत्यु,दैलेख : कर्णाली राजमार्गमा मिनी बस दुर्घटना हुँदा दुई जनाको मृत्यु भएको छ। बिहीबार दिउँसो कर्णाली राजमार्ग अन्तरगर्त दैलेखको आठबीस नगरपालिका१ स्यालाघाटमा बस दुर्घटनामा परेको हो। कालिकोटबाट सुर्खेततर्फ आउँदै गरेको कर्णाली प्रदेश ०२००१ ख ०२४७ नम्बरको मिनी बस अनियन्त्रित हुँदा दुर्घटना भएको हो। मिनी बस सडकबाट झण्डै एक सय मिटर तल खसेको जिल्ला प्रहरी कार्यालय दैलेखका प्रहरी निरीक्षक राजेशकुमार तेलीले जानकारी दिए। उक्त गाडीमा २१ जना सवार रहेको प्रहरी निरीक्षक तेलीको भनाइ छ। दुर्घटनामा दुई जनाको मृत्यु भएको हो। प्रहरी निरीक्षक तेलीका अनुसार कालिकोटको शुभकालिका गाउँपालिका१ भर्ताका ३८ वर्षीया जितेन्द्रबहादुर शाही र कालिकोट कै नरहरीनाथ गाउँपालिकाका २१ वर्षीया कमल विकको मृत्यु भएको हो। शाहीको घटनास्थलमै र विकको उपचारका क्रममा मृत्यु भएको प्रहरीले जनाएको छ। दुर्घटनामा परी १० जना गम्भीर घाइते छन् भने ६ जना सामान्य घाइते छन्। दुर्घटनाका घाइतेको सुर्खेतमा उपचार भइराखेको छ। डुबेर एकको मृत्यु त्यसैगरी दैलेखमै पौडी खेल्ने क्रममा डुबेर एक जनाको मृत्यु भएको छ। जिल्लाको नारायण नगरपालिका वडा नम्बर ११ को बीचमा पर्ने लोहोरे खोलाको लाटामरे रहमा पौडी खेल्ने क्रममा अछामको चौरपाटी गाउँपालिका ५ लुंग्राका २१ वर्षीय विरेन्द्र भुलको मृत्यु भएको दैलेखका प्रहरी निरीक्षक राजेशकुमार तेलीले बताए। उनि राष्ट्रिय गौरवको आयोजना मध्यपहाडी राजमार्ग निर्माणमा मजदुरी गर्न दैलेखमा आएको थिए। भुल पौडी खेल्ने क्रममा डुबेको भन्ने सूचना प्राप्त भएपछि अस्थायी प्रहरी पोष्ट लोहोरेबाट खटिएको प्रहरी टोलीले उद्धार गरेर उपचारका लागि दैलेख अस्पताल पठाएको थियो। उनको उपचारका क्रममा मृत्यु भएको हो।
बुढानिलकण्ठ धर्मशालाको पुनर्निर्माण सुरु,"काठमाडौं: बुढानिलकण्ठ मन्दिरको धर्मशाला पुनर्निर्माणका लागि काठमाडौंस्थित भारतीय राजदूतावासका नियोग उपप्रमुख नामग्य सी खम्पा र श्री सुशील ज्ञवाली, राष्ट्रिय पुनर्निर्माण प्राधिकरणका प्रमुख कार्यकारी अधिकृतले बिहीबार संयुक्त रुपमा शिलान्यास गरेका छन् । शिलान्यास समारोहमा मन्दिरका मठाधीस स्वामी निगमानन्द, बुढानिलकण्ठ व्यवस्थापन समितिका अध्यक्ष लक्ष्मण खड्का, राष्ट्रिय पुनर्निर्माण प्राधिकरणका सचिव मणिलाल गेलाल, भूमि सुधार तथा व्यवस्थापन मन्त्रालयका सचिव टेक नारायण पाण्डे, अख्तियार दुरुपयोग अनुसन्धान आयोगका प्रमुख आयुक्त जय बहादुर चन्द, बुढानिलकण्ठ नगरपालिकाका मेयर उद्धव प्रसाद खरेल, विश्व हिन्दु महासंघका अध्यक्ष चक्र बन्धु अर्याल लगायत भारतीय राजदूतावास तथा राष्ट्रिय पुनर्निर्माण प्राधिकरणका पदाधिकारीको उपस्थिति थियो । धर्मशालाको पुनर्निर्माण भारत सरकारको ५ अर्ब आर्थिक सहयोगमा सञ्चालित २८ वटा सांस्कृतिक सम्पदा संरक्षण तथा पुनर्स्थापना परियोजनामध्येको तेस्रो परियोजनाको रुपमा रहेको छ । यी सबै २८ वटा सांस्कृतिक सम्पदा क्षेत्रको पहिचान नेपाल सरकारले गरेको हो भने यसका लागि गत अगस्ट २०१७ मा भारत सरकार र नेपाल सरकारबीच सम्झौता पत्रमा हस्ताक्षर भएको थियो । उक्त धर्मशालाको निर्माणले मन्दिरमा आउने तीर्थयात्री तथा पर्यटकको भ्रमणलाई सहज बनाउने अपेक्षा गरिएको छ । यसअघि गत नोभेम्बर २०१९ मा २ करोडको लागतमा बुढानिलकण्ठ मन्दिरका लागि मठाधीस भवनको निर्माण भएको थियो ।"
दोभान बजारका विस्थापित परिवारलाई १३ लाख सहयोग प्रदान,ताप्लेजुङ : ताप्लेजुङको मेरिङ्देन गाउँपालिका दोभान बजारमा आगलागीबाट विस्थापित परिवारलाई १३ लाख १२ हजार पाँच सय रुपैयाँ हस्तान्तरण गरिएको छ। बिहीबार ताप्लेजुङ पुगेर पूर्वमन्त्री एवम् नेपाली कांग्रेसका नेता मोहनबहादुर बस्नेतले कांग्रेस पार्टीको सहयोगमा जुटेको ६ लाख र सुनकोसी गाउँपालिकाले दिएको ७ लाख गरेर १३ लाख रुपैयाँ हस्तान्तरण गरेका हुन्। आगलागी पीडित ५७ परिवारलाई सहयोग हस्तान्तरण गर्दै बस्नेतले विस्थापित परिवारका एक सदस्यलाई काठमाडौंको एक निजी विद्यालयमा पठनपाठनको बन्दोबस्त मिलाउने घोषणासमेत गरे। नेता बस्नेतले दुःखको घडीमा सहयोग गर्ने स्वदेश तथा विदेशमा रहेका सम्पुर्ण सहयोगीलाई धन्यवाद दिँदै थप सहयोगका लागि सबैलाई अपील गरेका छन्।
"तमानखोलामा जीप दुर्घटनाः एकको मृत्यु, पाँच गम्भीर घाइते","बागलुङ : जिल्लाको तमानखोला गाउँपालिकामा जीप दुर्घटना भएको छ । ढोरपाटनको बुर्तिबाङ बजारदेखि तमानखोलाको बुंखानीहुँदै पहिरा भन्ने स्थानमा जाने क्रममा ग १ ज ५७०५ नम्बरको पिकअप जीप महवीर गैरामा दुर्घटना हुँदा एकजनाको घटनास्थलमै मृत्यु भएको जिल्ला प्रहरी कार्यालय बागलुङका सुचना अधिकारी इकबाल हवारीले जानकारी दिए । मृतकको पहिचान हुन सकेको छैन । दुर्घटनामा ५ जना गम्भीर घाइते भएका छन् । घाइते हुनेमा तमानखोला १ का २५ वर्षीय कोपिल रसाइली, सोही स्थानका ३५ वर्षीय दमे विक, २२ वर्षीय सुशिल रसाइली, २५ वर्षीय किरण विक, १२ का गोपाल विक र १७ वर्षीया मिना रसाइली छन् । घाइतेमध्ये गम्भीर ३ जनालाई हेलिकोप्टरमार्फत उपचारका लागि पोखरा लगिएको छ भने दुईजनालाई पनि हेलिकोप्टरमार्फत पोखरा लैजाने तयारी भइरहेको छ । घाइतेको टाउको, हात र खुट्टामा चोट लागेको छ । पिकअप बाटोदेखि करिब ३५ मिटर तल खसेको छ ।"
कलेजले फारम भर्न नदिएपछि अदालत पुगे विद्यार्थी,"विराटनगर : विराटनगरस्थित महेन्द्र मोरङ क्याम्पसले एक विद्यार्थीलाई आवेदन फारम भर्न नदिएपछि उच्च अदालत विराटनगरमा क्याम्पसविरुद्ध मुद्दा दायर भएको छ । मोरङ रङ्गेली नगरपालिका ३ का १८ वर्षीय कविर पन्तलाई सिम्याट विषयको प्रवेश परीक्षा उत्तीर्ण गरे पनि आवेदन फारम भर्न क्याम्पसले नदिएपछि उच्च अदालतमा परमादेश माग गर्दै मुद्दा दायर भएको हो । काठमाडौंको शंकरदेव क्याम्पसबाट सिम्याटको प्रवेश परीक्षा उत्तीर्ण गरेका पन्तले महेन्द्र मोरङ क्याम्पसमा बीबीएको आवेदन फारम भर्न खोजेका थिए । तर, दुई पटक पुगेका उनलाई क्याम्पस प्रशासनले अन्य कलेजबाट इन्ट्रान्स दिएकालाई भर्ना गर्न नमिल्ने भन्दै फर्काएको थियो । त्रिभुवन विश्वविद्यालय व्यवस्थापन संकाय डिनको कार्यालयको सूचनामा जुनसुकै कलेजबाट इन्ट्रान्स पास गरेका विद्यार्थीले सो कोर्स रहेका जुनसुकै क्याम्पसमा आवेदन फारम भर्न पाउने सूचना जारी गरेको छ । उनले सोही अनुसार महेन्द्र मोरङमा फारम भर्न खोजेका थिए । प्रवेश परीक्षा उत्तीर्ण गरेका विद्यार्थीलाई फागुन २० गतेदेखि २५ गतेसम्म आवेदन फारम भर्नका लागि क्याम्पसले सूचना निकालेको थियो । तर, फागुन २३ र २५ गते पुग्ने विद्यार्थीलाई क्याम्पस प्रशासनले नहुने भन्दै फर्काएको पीडित विद्यार्थी पन्त बताउँछन् । आवेदन फारम भर्न नपाएपछि २५ गते नै महेन्द्र मोरङ क्याम्पस, सोही क्याम्पसको बीबीए विभाग र त्रिभुवन विश्वविद्यालय व्यवस्थापन संकाय डिन कार्यालयलाई विपक्षी बनाएर रिट दायर भएको हो । विद्यार्थी पन्तले शंकरदेव क्याम्पसबाट बीबीएको सीम्याट प्रवेश परीक्षा उत्तीर्ण गरेका छन् । सीम्याट पास गरेपछि बीबीए पढाइ हुने जुनसुकै कलेजमा पढ्न पाइने भएकाले म यहाँ आएको हुँ,' उनले भने, 'घर पायक पर्ने महेन्द्र मोरङ आदर्श बहुमुखी क्याम्पसमा फारम भर्न २३ फागुनमा पुगे । तर, कलेजले फारम दिएन ।' अर्को ठाउँबाट सीम्याट पास गरेर आएकाले ५ सय तिर्नुपर्ने नियम रहेको र प्रभु बैंकमा गएर पैसा तिरेर ल्याउँदा बिल नदिएको कवीर बताउँछन् । जसले बिल काट्नु भनेको उसको चिट्ठी लिएर आउनू भनियो,' उनले भने, 'त्यसपछि चिट्ठीका लागि कलेजमा गएँ, तर, कलेजले चिट्ठी दिएन । बाहिरबाट आएकालाई दिन मिल्दैन भनेर फर्काएको उनले बताए । त्यसपछि उनी पढ्न पाउनुपर्ने माग गर्दै उच्च अदालत पुगेका हुन् । कवीरका साथी योगराज दाहालले कलेजले कानुन र नियम नमानेकाले आफूहरु बाध्य भएर अदलतको ढोकामा पुग्नु परेको बताए ।"
चिकित्सकबीच आरोप प्रत्यारोप,"राजविराज : आरोप प्रत्यारोप तथा अविश्वास छताछुल्ल भएपछि सप्तरीका चिकित्सक दुई समूहमा विभाजित भएका छन्। लामो समयदेखि चलिरहेको आन्तरिक विवादले हातपातको रुप लिएपछि दुई समूहमा विभाजित चिकित्सकले एकअर्कालाई गम्भीर आरोप लगाउन र खुइल्याउन उद्यत देखिएका छन्। गजेन्द्रनारायण सिंह अस्पताल राजविराजस्थित चिकित्सक निवासमा बुधबार राति आक्रमणको प्रयास भएको घटनालाई लिएर दुबै पक्षले पत्रकार सम्मेलन गरी एक अर्कामाथि आरोप लगाएका हुन्। अनुप दास धर्मशालामा आयोजित पत्रकार सम्मेलनमा बोल्दै डाक्टर अजय चौधरीले बुधबार राति ११ बजे निमित्त मेडिकल सुपरिटेण्डेण्ट डाक्टर रणजितकुमार झा नेतृत्वमा रहेका अस्पतालका केही कर्मचारीसहितको टोलीले गालीगलौज गर्दै ढोकामा लातले प्रहार गरेको आरोप लगाए। घटनाबारे जानकारी दिएपछि आइ पुगेका सहकर्मी चिकित्सकहरूले बीचबचाउ गरी उनीहरूलाई धपाएको डाक्टर चौधरीले पत्रकार सम्मेलन गरी बताए। उनले डाक्टर झाविरुद्ध अभद्र व्यवहारअन्तर्गत पक्राउ गरी कारवाही गर्न माग गर्दै जिल्ला प्रहरी कार्यालय, सप्तरीमा उजुरी समेत दिएको बताए। अस्पतालका निमित्त मेसु डाक्टर झाद्वारा अस्पतालमा आयोजित पत्रकार सम्मेलनमा छिन्नमस्ता अस्पतालमा कार्यरत चिकित्सक, कर्मचारी र केही औषधि व्यवसायीको जमातले राति आफूमाथि आक्रमणको प्रयास गरेको आरोप लगाए। सरकारी अस्पतालमा हाजिर गरेर दिनभर निजी अस्पतालमा काम गर्ने चिकित्सकलाई स्पष्टिकरण सोधेको विषयमा गुट बनाई आक्रमण गरेको र प्रायोजित रुपमा निराधार हल्ला चलाएको डा झाले बताए। निजी अस्पताललाई फाइदा हुने गरी मेशिनहरू बिगार्न खोज्ने, उपचार सम्भव भएका बिरामीहरू पनि रेफर गर्ने, कार्यरत सरकारी अस्पतालमा राउण्ड नलिने, काम गर्नु पर्ने समयमा निजी अस्पतालमा काम गर्ने, फेलोसिपमा पढदा र अमेरिका रहदा समेत हाजिर गर्ने प्रवृति खुलासा गर्दै डा झाले निजी अस्पताल चलाउने दुष्कर्म र कुत्सित प्रयासस्वरुप घटना भएको आरोप लगाए। डा झाले गजेन्द्रनारायण सिंह अस्पतालमा कार्यरत रही सोही अस्पतालको हितविपरित निजी अस्पतालको लाभका लागि काम गर्ने चिकित्सक क्यान्सर बनेको भन्दै कडाई गर्न खोज्दा सिंगो छिन्नमस्ता अस्पतालका चिकित्सक, कर्मचारी आफूमाथि खनिएको आरोप लगाए। डा चौधरीको पत्रकार सम्मेलनमा उपस्थित डा सरोज झा, डा दिनेश उप्रेती, डा ललन गुप्ता, डा पारसमणी साह, डा जितेन्द्र यादवलगायतले निमित्त मेसु डा झाले अस्पताल सुधारमा ध्यान नदिई विरामीकै अगाडि होच्याउने, पटकपटक अनावश्यक रुपमा स्पष्टिकरण सोध्ने, हेप्ने गरेकाले काम गर्ने वातावरण नभएको आरोप लगाए।निमित्त मेसु झाले हैसियतको दुरुपयोग गरी प्रतिशोधपूर्ण तरिकाले किनारा लगाउने गरेको आरोप उनीहरूले लगाए। अस्पतालमा आयोजित पत्रकार सम्मेलनमा उपस्थित चिकित्सक, कर्मचारीहरूले भने निमित्त मेसु झाले डाक्टर काममा आउन छाडेका डा चौधरीलाई स्पष्टिकरण सोधेपछि कार्यकक्षमै आई चौधरीले तथानाम गाली गरी धम्क्याएको बताए। मौखिक र लिखित रुपमा चिकित्सकहरू आरोप प्रत्यारोपमा लागेपछि विवाद झन गिजोलिएको छ। दुई समूहमा विभाजित डाक्टरहरूको आरोपपत्र र कारवाहीको मागले सप्तरीको स्वास्थ्य अवस्थालाई गम्भिर मोडमा पुर्याएको चिकित्सकहरूले नै बताएका छन्। चिकित्सहरूका बीच पहिले देखि नै दुई फ्याक महसुस गरिए पनि छताछुल्ल रुपमा पहिलो पटक बाहिरिएको हो। डा झाको विपक्षमा छिन्नमस्ता अस्पतालका कर्मचारी, चिकित्सक र उनीहरूले क्लिनिक सञ्चालन गरिरहेका औषधी व्यवसायी, ल्याब टेक्निसियनहरू देखिएका छन्। उनीहरूले बिहीबार राजविराजमा प्लेकार्डसहित विरोध प्रदर्शन समेत गरे। अस्पतालमा कार्यरत चिकित्सक, कर्मचारीहरू भने सरकारी अस्पतालमा हाजिर गरी निजी अस्पतालमा काम गर्ने चिकित्सकहरूको काम नगर्ने प्रवृतिले यस्तो अवस्था उत्पन्न भएको बताउँछन्। चिकित्सकहरूबाटै सीमा र मर्यादा नाघेर आरोप प्रत्यारोप हुँदा स्वास्थ्य सेवाको अवस्था संकटग्रस्त हुने भन्दै राजविराजका सुरेश शर्माले सरोकारवाला निकायले सबै प्रकारको प्रयास थाल्नु पर्ने बताए।"
गलेश्वरमा भक्तजनको घुँइचो (फोटो फिचर),"बेनी : म्याग्दीको बेनी नगरपालिका९ स्थित धार्मिकस्थल गलेश्वरमा भक्तजनको चहलपहल पुरानै लयमा फर्किएको छ । कोरोनाका कारण २०७६ चैत महिनादेखि बन्द भएको गलेश्वर मन्दिर गत पुष महिनादेखि खुलेको थियो । मन्दिर खुलेपछि भक्तजनको आगमन पुरानै अवस्थामा फर्किएको गलेश्वर क्षेत्र विकास कोषका सदस्य सचिब माधवप्रसाद रेग्मीले बताए । कोरोना पछि बिहीबार परेको महाशिवरात्री पर्वको मेलामा भक्तजनको उपस्थिति अपेक्षाकृत देखियो,' उनले भने, 'भक्तजनको यो उपस्थितिले गलेश्वरमा भक्तजनको आगमन पुरानै अवस्थामा फर्किएको निष्कर्ष निकालेका छौं ।' साउन महिनाको सोमबार र बालबाचर्तुदशी पर्वमा बन्द भएकाले गलेश्वरमा पुजाआजा भएको थिएन् । बिहीबार परेको महाशिवरात्री पर्वमा गत वर्षकै जतिकै १५ हजार जनाको हाराहारीमा भक्तजन आएका सदस्य सचिव रेग्मीले बताए । गलेश्वर, बेनी शिवालय, बाबियाचौर, अर्मनको कैलाशफाट, दरवाङ लगायत ठाउँमा रहेको शिवालयहरुमा शिवरात्री पर्वको अवसरमा पूजाआजा गर्ने भक्तजनको भीड लागेको छ । महादेवको आराधना गरी महाशिवरात्रि पर्व मनाउन भक्तजनको शिवालयमा घुइचो लागेको हो । गलेश्वर क्षेत्र बिकास कोषका अध्यक्ष रुद्रबहादुर केसीले काठमाडौं, चितवन, कास्की, पर्वत, बागलुङका साथै म्याग्दीको ग्रामिण क्षेत्रबाट भक्तजन आएको बताए । मन्दिर प्रवेशमा मास्क अनिवार्य बनाइएको छ। पुजा व्यवस्थापनका लागि सुरक्षाकर्मी र स्वमसेवकहरु परिचालन भएका थिए । बेनीको खुल्ला मञ्च नजिकैको शिवालय मन्दिरमा पनि दिनभर पुजाआजा गर्न आएका भक्तजनको चहलपहल भएको शिवालय मन्दिर संरक्षण समितिका सचिब सुन्दर केसीले बताए । गलेश्वरमा शिवरात्री, बालाचर्तुदशी र साउन महिनाको सोमबारका दिन विशेष मेला लाग्ने गर्छ । गलेश्वरको दर्शन र पूजाआजा गरेमा मनोकाक्षा पुरा हुने जनविश्वास छ । चार महत्वपूर्ण रात्रीमध्ये शिवरात्रीको विशेष किसिमको महत्व भएको गलेश्वर शिवालय क्षेत्र विकास कोषका उपाध्यक्ष पण्डीत भिमनाथ पराजुलीले बताए । कालीगण्डकी नदी किनारमा ९ रोपनी क्षेत्रफलमा फैलिएको एउटै चट्टानमाथि अवस्थित गलेश्वरलाई विश्वर्क अलौकिक धार्मिक स्थल भन्ने गरिन्छ । हिन्दु तथा वौद्ध धर्मवालम्बीहरुको साझा तिर्थस्थल मुक्तिनाथ प्रवेशद्धारका रुपमा परिचित गलेश्वरलाई पछिल्लो समय पश्चिमको पशुपतिनाथ समेत भन्न थालिएको छ ।"
चैतको दोस्रो साताबाट काठमाडौंमा दैनिक धारामा पानी आउने,"काठमाडौं : मेलम्चीको पानी काठमाडौं आएसँगै काठमाडौं उपत्यकावासीको घरघरमा दैनिकरूपमा पानी आउने भएको छ । काठमाडौं उपत्यका खानेपानी लिमिटेडले चैतको दोस्रो साताबाट दैनिकरूपमा नै पानी वितरण गर्ने योजना बनाएको हो । अहिले सुरुङको परीक्षण भइरहेकामा अझै दुईतीन महिनासम्म संरचनाको परीक्षण हुनेछ । सुरुङको परीक्षणसँगै सुन्दरीजलस्थित पानी प्रशोधन केन्द्रको परीक्षण हुने लिमिटेडका प्रमुख कार्यकारी निर्देशक मिलन शाक्यले बताए । केन्द्रको परीक्षण सकिएपछि नयाँ र पूरानो दुवै पोखरीमा पानी पठाइनेछ । नयाँ पोखरीमा गएको पानीले पाइपको परीक्षण गरिनेछ भने पूरानो पोखरीको पानी तत्काल प्रणालीमा जानेछ । उनले भने, 'पुरानो पोखरीको पानी पुरानो पाइपमार्फत वितरण हुनेछ ।' अहिले सुरुङ परीक्षणको क्रममा छ । त्यो सकिएपछि प्रशोधन केन्द्र र त्यसपछि थोक वितरण प्रणाली पाइपलाइनको परीक्षण हुने खानेपानी मन्त्रालयले जनाएको छ । काठमाडौं उपत्यकामा मेलम्चीको पानी वितरणका लागि बनेका नौ पोखरी र पहिलेबाट सञ्चालनमा रहेका छ पोखरीमा पानी सँगसँगै जानेछ । नयाँ पोखरीमा भरिएको पानीले चैतमा नै नयाँ पाइपलाइन परीक्षण सुरु हुन्छ । उनले भने, 'परीक्षण सबै गरिसक्न दुईतीन महिना लाग्छ ।' काठमाडौं उपत्यकामा दुई सातापछि पानी आउँदा एकै पटक क्षमताअनुसारको पानी नआउने मेलम्ची खानेपानी विकास समितिले जनाएको छ । अहिले सबै संरचना परीक्षणका क्रममा रहेकाले तत्कालका लागि थोरै परिमाणमा आउनेछ । त्यसलाई क्रमशः बढाउने योजना बनाइएको छ । काठमाडौंमा पानी आयो भन्नासाथ पूरै पानी एकैपटक नआउने प्रमुख कार्यकारी अधिकृत शाक्यले बताए। मेलम्चीबाट पहिलो चरणमा आउने भनिएको दैनिक १७ करोड लिटर प्रणालीमा जान अझै केही समय लाग्ने उनले बताए । आयोजनाले सुरुङ र प्रशोधन केन्द्रको परीक्षण सकेर त्यताबाट पानी पोखरीमा पठाएपछि वितरण तत्काल सुरु गरिने उनले बताए। जति पानी पोखरीमा आउँछ त्यति नै धारामा पानी पठाइनेछ । उनले भने, 'दैनिक पानी पठाइनेछ, पानी थपिँदै जाँदा घरघरमा जाने पानीको परिमाण पनि बढ्नेछ ।' पोखरीमा कति मात्रामा पानी उपलब्ध हुन्छ त्यहीअनुसार दैनिक एकदुई घण्टासम्म पानी वितरण गरिने लिमिटेडले जनाएको छ । परीक्षणका क्रममा समस्या नआएको पाइएमा हेरेर पानीको परिमाण बढाउँदै जाने गरी योजना बनाइएको छ । लिमिटेडअन्तर्गतका सबै शाखा कार्यालयको आआफ्नो फेसबुक पेजबाट कहिले कहिले पानी वितरण गर्ने भनी जानकारी दिने उनले बताए । सोही माध्यममा नै पानी नआउँदा सम्पर्क गर्ने व्यक्तिको समेत टेलिफोन नम्बर राखिनेछ । समस्या आउनासाथ सो स्थलमा पुग्नका लागि तयारी अवस्थामा एउटा समूह राखिएको उनले जानकारी दिए । कुनै पनि ठाउँमा चुहावट हुँदा तत्काल मर्मतका लागि निर्माण व्ययवसायी र आवश्यक सामग्री तयारी अवस्थामा राखिएको छ । उनले भने, 'हामीले सकेसम्म समस्या नआउने गरी वितरण गर्ने तयारी गरेका छौँ, आइहालेमा तुरुन्त समाधान हुनेछ ।' मेलम्चीको पानी काठमाडौं आइसकेको र त्यसको वितरणका लागि संरचनाको निर्माण भइसकेको खानेपानी मन्त्रालयका प्रवक्ता रमेश न्यौपानेले जानकारी दिए। अबको केही साताभित्रै उपत्यकावासीले नियमितरूपमा पानी पाउने उनको भनाइ छ । मेलम्चीको पानी वितरणकै लागि उपत्यकाका विभिन्न स्थानमा गरी नौ केन्द्रबाट पानी प्रवाह गर्ने व्यवस्था मिलाइएको छ । अहिले परीक्षणको काम भइरहेको उनले बताए। उनले भने, 'धारामा धमिलो जाँदैन प्रशोधन गरेर सफा पानी जान्छ ।' अहिले परीक्षणका लागि सुरुङमा जम्मा भएको पानी वाग्मतीमा जाने उनले बताए। सबै संरचनाको परीक्षण गरिएको पानी वाग्मतीमा जानेछ भने परीक्षण सकिएर ठीक छ भनेपछि त्यो पानी प्रणालीमा जानेछ । मेलम्ची खानेपानी आयोजनाले यही फागुन १० गते पानी परीक्षणका लागि सुरुङमा पठाएका थियो । त्यसको दुई साता पछि शनिबार पानी सुन्दरीजलसम्म आइपुगेको हो । पछिल्लो समयमा चिनियाँ निर्माण कम्पनी सिनो हाइड्रोले आयोजनाको बाँकी काम सम्पन्न गरेको हो । विसं २०५६ मा मेलम्ची खानेपानी विकास समिति गठन भएको थियो । आयोजना निर्माणका लागि एशियाली विकास बैंकसँग सन् २००१ मा सम्झौता भएको थियो । पछिल्लो पटक काम गरेको इटालेली कम्पनीले गतिका साथ काम अघि बढाए पनि आर्थिकरूपमा टाट पल्टेर कम्पनी फिर्ता भयो । केही महिनाको अन्योलपछि चिनियाँ निर्माण कम्पनीसँग बाँकी निर्माणको काम सम्पन्न गर्ने गरी ठेक्का सम्झौता भएको थियो । खानेपानी मन्त्रालयले पटकपटक काठमाडौं उपत्यकामा मेलम्चीको पानी झार्ने लक्ष्य राख्दै आएको थियो । पछिल्लो पटक असार मसान्तसम्ममा पानी झार्ने लक्ष्य राखिए पनि दुर्घटनाले त्यो समय धकेलिएको थियो ।"
वन कार्यक्रम खारेज गरिएकामा आपत्ति,"काठमाडौं : सरकारले वैज्ञानिक वन व्यवस्थापन कार्यविधि, २०७१ खारेज गरेपछि वन व्यवस्थापनको वैकल्पिक योजना तय गर्न विज्ञहरूले सुझाएका छन्। वन विज्ञानलाई गलत सावित गर्दै हतारमा कार्यक्रम खारेज गरिएकोमा उनीहरूको आपत्ति छ। नेपाल वातावरण पत्रकार समूहले आयोजना गरेको वन व्यवस्थापन र काठ आपूर्तिको चुनौतीसम्बन्धी हाकाहाकी बहसमा विज्ञहरूको यस्तो धारणा आएको हो। विस्तृत अध्ययन नगरी वैज्ञानिक वन कार्यक्रम खारेज गरिएकाले काठ व्यवस्थापनमा व्यावहारिक समस्या निम्तिने नेपाल वन पैदावार उद्योग व्यवसायी महासंघ (फेनफिट)का वरिष्ठ उपाध्यक्ष दिनेशराज रेग्मीले बताए। उनले भने, एउटा ठाउँमा समस्या देखियो भनेर समग्र कार्यक्रम नै खारेज गर्नु उचित होइन। कमजोरी सुधार गरेर अघि बढ्नुपथ्र्यो वैज्ञानिक वन पद्धति खारेजसँगै काठ व्यवस्थापन कसरी गर्ने भन्ने प्रश्न उठेको छ। बजारमा करिब ६ करोड क्युफिट काठ आपूर्ति भए बजार माग धान्न सकिने भए पनि वनबाट निकाल्नै पर्ने काठ करिब ११ क्युफिट हाराहारी रहेको रेग्मीको भनाइ छ। स्वदेशी काठ पर्याप्त हुँदाहुँदै विदेशबाट वार्षिक १८ अर्ब हाराहारीको काठ आयात भइरहेको उनले बताए। वैज्ञानिक वन व्यवस्थापन गर्दा काटिएका काठ बिक्री वितरण तत्काल खुला गरिए ठूलो पुँजी विदेश जान रोकिने नेपाल वन प्राविधिक संघका उपाध्यक्ष श्रीप्रसाद बरालको ठहर छ। हतारमा वैज्ञानिक वन कार्यक्रम खारेज गरिएकाले दात्तृ निकायबाट नेपालले प्राप्त गरिरहेको आर्थिक सहयोग कटौती हुन सक्ने उनको ठम्याइ छ। कार्यविधि र निर्देशिकालाई सुधार गर्नुपर्नेमा जोड दिँदै बरालले भने, कार्यक्रम हचुवाको भरमा खारेज गरियो, जहाँ गलत छ त्यहाँ कारबाही हुनुपथ्र्यो। अब दात्तृनिकायले हेर्ने दृष्टिकोण फरक पर्छ। कार्यक्रममा सामुदायिक वन उपभोक्ता महासंघ नेपाल (फेकोफोन)का सचिव ठाकुर भण्डारीले वैज्ञानिक वन कार्यक्रम सरकारले उपभोक्ताको चाहनाविपरीत जबर्जस्ती लागू गरेको विचार व्यक्त गरे। उपभोक्ताको सहभागितामा वनको संरक्षण हुनुपर्ने र कानुनी जटिलतालाई सरल बनाउँदै स्वदेशी वनबाटै बजारमा काठ पुर्याउनुपर्ने उनको सुझाव छ। तराई भूपरिधि कार्यक्रम लागू भएका विभिन्न १३ जिल्लामा वैज्ञानिक वन कार्यक्रमको अभ्यास गरिएको छ। सात सयभन्दा बढी सामुदायिक वनमा यो कार्यक्रम लागू गरिएको छ। वैज्ञानिक वनका नाममा अवैध ढंगबाट रूख काटिएको ठहर गर्दै माघ ११ गतेको मन्त्रिपरिषद् बैठकले कार्यक्रम खारेज गरेको छ। कैलाली, कञ्चनपुरलगायत वनमा जथाभावी रूख काटिएको पाइएपछि यो कार्यक्रम विवादमा तानिएको थियो। हाकाहाकी बहसमा वनविद् डा विनोद भट्ट, बाबुराम यादवलगायतले खारेज भएको कार्यक्रमको विकल्प खोज्न ढिलो भएको बताए। वन तथा भूसंरक्षण विभागका उपमहानिर्देशक दिवेशमणि त्रिपाठीले वन व्यवस्थापनको विकल्पबारे गृहकार्य भइरहेको जानकारी दिँदै वन मन्त्रालयले छिट्टै कार्यक्रम सार्वजनिक गर्ने बताए।"
गैँडा भारत जाने चिन्ता,"चितवन : चितवन राष्ट्रिय निकुञ्जबाट भारततर्फ दुर्लभ एकसिङ्गे गैँडा जाने चिन्ता बढेर गएको छ। निकुञ्जको पश्चिमी क्षेत्रमा गैँडाको चाप बढेपछि सीमा जोडिएको भारततर्फ जाने चिन्ता बढेर गएको हो। केही वर्षअघि बर्सातको समयमा बगेर भारत पुगेका १० वटा गैँडा उद्धार गरी ल्याइएको भए पनि अन्य केही गैँडा ल्याउन सकिएको छैन। त्यसपछिका वर्षहरुमा पनि बाढीले बगाएर गैँडा भारत पुर्याएको अनुमान छ। निकुञ्जका प्रमुख संरक्षण अधिकृत अणनाथ बरालका अनुसार हाल निकुञ्जको मुख्य कार्यालय कसराबाट पश्चिमतर्फ झण्डै ७० प्रतिशत हाराहारी गैँडा रहेको अनुमान छ। आउँदो चैत ९ गतेबाट गैँडा गणना गरिँदै छ। गणनापश्चात् यकिन तथ्याङ्क आउने उनले बताए। सानो ठाउँमा उच्च चाप रहेको छ। निकुञ्जको पश्चिमी क्षेत्रमा भारतीय सीमामा वाल्मीकि टाईगर रिजर्ब रहेको छ। पर्साको ठोरीदेखि त्रिवेणीसम्म भारतीय सीमामा पर्सा र चितवन राष्ट्रिय निकुञ्ज जोडिएका छन्। सीमा क्षेत्रमा चुरे पहाड, खोला, जङ्गल र मानवबस्तीसमेत रहेको छ। बरालले नारायणी नदी हुँदै र चुरे पहाडबाट समेत गैँडा भारत जाने सम्भावना रहेको बताए। उनका अनुसार नदीबाट बगेर गण्डक ब्यारेज हुँदै गएका गैँडा फर्किन असम्भव छ। गण्डक ब्यारेजपछि नदीको दुवैतर्फ ठूला तटबन्ध रहेकाले नदीबाट बाहिरिनसमेत कठिन हुने उनले बताए। पुनः फर्किएर आउन पनि बाँधका कारण सम्भावना छैन। उनले भने, 'गण्डक ब्यारेज र त्यसपछिको नदी क्षेत्र वन्यजन्तुमैत्री नहुँदा समस्या भएको छ।' गैँडा गणनापछि अवस्था हेरेर आन्तरिक स्थानान्तरण गर्नुपर्ने उनको भनाइ छ। उनले भने, 'भारतमा गैँडा जाने चिन्ता छ।' निकुञ्जका पूर्वप्रमुख संरक्षण अधिकृत एवं प्रदेश नं २ का वन सचिव रामचन्द्र कँडेल सीमा क्षेत्रमा गैँडाको सङ्ख्या बढी भएको भन्दै भारततर्फ जाने खतरा बढेको बताउनुहुन्छ। घाँसे मैदान र पानीका पोखरी निर्माण गरी आन्तरिक स्थानान्तरण गरेर पूर्वको खगेन्द्र मल्ली र पदमपुर क्षेत्रमा ल्याउनुपर्ने कँडेलको भनाइ छ। उनले भने, 'निकुञ्जको पूर्वी क्षेत्रमा गैँडाको बासस्थानका लागि राम्रो व्यवस्थापन गर्नुपर्छ।' राप्ती नदीमा भएको उत्खनन र नदीको पानी खेतीमा सिँचाइका लागि ल्याउँदा निकुञ्जमा पानीको अभाव भएको उनको भनाइ छ। नदीको पानी घटेर निकुञ्जमा चिसोपन कम हुँदा घाँसे मैदान र पानीको पोखरी व्यवस्थापनमा समेत समस्या हुने गरेको छ। यसबाट निकुञ्जका गैँडा पश्चिमतर्फ केन्द्रित भएको उनको भनाइ छ। निकुञ्जको पूर्वी क्षेत्रबाट बाढीमा नदीमा बगेर केही तल पुगेर उत्रिन सक्ने भए पनि सीमा क्षेत्रबाट बगेका गैँडा भने भारत पुग्ने गरेका छन्। कँडेल यसै निकुञ्जमा प्रमुख संरक्षण अधिकृत हुँदा बगेर भारत पुगेका १० वटा गैँडा भारतसँग समन्वय गरी उद्धार गरेर ल्याइएको थियो। पछिल्लो समय भारतले समेत गैँडा फिर्ता दिन आनाकानी गर्दै आएको छ। निकुञ्जका पूर्व प्रमुख संरक्षण अधिकृत कमलगञ्ज कुँवर सीमा क्षेत्रको भेलौजी आसपासका क्षेत्रमा गैँडाको सङ्ख्या बढेकाले भारत जाने सम्भावना पनि उत्तिकै रहेको बताउँछन्। एक दिनमा गैँडा ४० किलोमिटरभन्दा बढी आवातजावत गर्ने भन्दै उनले पूर्वी क्षेत्रको हेटौँडा, रौतहट र सर्लाहीसम्म गैँडा पुग्ने गरेको उनले बताए। उनले भने, 'नेपाली क्षेत्रमा गएका गैँडा उचित बासस्थानको अभावमा फर्किएर आउँछन् तर भारत पुगेका भने आउन असम्भवजस्तै छ।' नेपालकै विभिन्न ठाउँमा गैँडा पुग्ने भए पनि राम्रो बासस्थान खोज्दै पुनः निकुञ्जमै फर्किने गरेका छन्। कुँवरले भारतसँग समन्वय गरेर त्यहाँबाट आउनका लागि जैविक मार्गको व्यवस्थापन गर्नुपर्ने बताए। एउटा देशबाट अर्को देशमा वन्यजन्तु आवतजावत गर्न रोक्न नमिल्ने भए पनि यहीँ उचित बासस्थानको व्यवस्थापन गर्न सके गैँडा भारत जानबाट रोकिने उनको तर्क छ। निकुञ्जका सूचना अधिकारी लोकेन्द्र अधिकारीले सीमा क्षेत्रको चुरे क्षेत्रबाट जाने सम्भावना कम भए पनि अमुवा खोला र ठोरीतर्फबाट गैँडा भारत जान सक्ने बताए। बर्सातको समयमा बगेर जाने खतरा सबैभन्दा बढी रहेको उनको भनाइ छ। पछिल्लो गणनाअनुसार निकुञ्जमा ६०५ गैँडा रहेका छन्। यसै वर्ष गणना गरिँदै छ। निकुञ्जमा हुर्काएर राप्ती र नारायणी नदीमा छाडिएका गोही भारत पुग्ने गरेका छन्। जसका कारण बर्सेनि नदीमा गोही छोडिएको भए पनि सङ्ख्या बढाउन सकिएको छैन। भारततर्फ गएका गोही ब्यारेजका कारण नेपाल फर्किन कठिन हुने गरेको छ।"
प्रदेश सरकार र वादी समुदायबीच पाँच बुँदे सहमति,"कर्णाली : दुई सातादेखि भूमि र आवासको माग गर्दै आएका वादी समुदाय र कर्णाली प्रदेश सरकारबीच पाँच बुँदे सहमति भएको छ। यही फागुन १० गतेदेखि खेतीयोग्य भूमि र आवास माग गर्दै मुख्यमन्त्री तथा मन्त्रिपरिषद् कार्यालय अगाडि धर्नामा बस्दै आएका वादी समुदायसँग बुधबार बसेको बैठकबाट पाँच बुँदे सहमति भएको हो। सहमतिपत्रमा प्रदेश सरकारका तर्फबाट कर्णाली प्रदेश, भूमि, व्यवस्था तथा सहकारी मन्त्रालयका सचिव राजेन्द्र मिश्र र वादी सङ्घर्ष समितिका तर्फबाट हिक्मत वादीले हस्ताक्षर गरेका छन्। सहमतिअनुसार प्रदेश सरकारको कार्यक्षेत्र नभएको हुँदा जमिन उपलब्ध गराइदिन प्रदेश सरकार, मन्त्रिपरिषद्बाट निर्णय गरी नेपाल सरकारलाई अनुरोध गर्ने र यसका लागि आवश्यक समन्वय गर्ने उल्लेख छ। कर्णाली प्रदेशमा रहेका वादी समुदायको उत्थान र विकासका लागि दुई महिनाभित्र यथार्थपरक प्रतिवेदन पेश गर्न प्रदेश सरकारले तीन सदस्यीय कार्यदल गठन गर्ने, प्रदेश सरकारको नाना, खाना र छाना कार्यक्रमअन्तर्गत वादी समुदायलाई यही आर्थिक वर्षमा थप कार्यक्रम सञ्चालन गर्न दिने पनि सहमति भएको छ। त्यस्तै कर्णाली प्रदेशमा रहेका वादी समुदायको उत्थान र विकासका लागि आउँदो नीति तथा कार्यक्रममा शिक्षा, स्वास्थ्य, रोजगारी, कला, संस्कृति, सीपमूलक तालिम तथा आय आर्जनका विषय समावेश गर्ने, वादी समुदायले हाल सञ्चालित सबै आन्दोलनका कार्यक्रम फिर्ता लिने र वादी समुदायका युवा व्यवसायीलाई सीपमूलक तालिम तथा घुम्ती कोष खडा गरी रु १० लाखसम्मको ऋणमा व्याज अनुदान व्यवस्था गर्ने सहमति भएको छ। प्रदेश सरकार र वादी समुदायीचको सहमतिपत्रमा हस्ताक्षर भएसँगै वादी समुदायको आन्दोलन स्थगित भएको भएको जनाइएको छ।"
महाशिवरात्रिमा बिहानैदेखि पशुपतिमा लाखौँ भक्तजन,"काठमाडौं : महाशिवरात्रिका अवसरमा आज बिहानैदेखि पशुपतिनाथ मन्दिरमा लाखौँ भक्तजनको भीड लागेको छ। महाशिवरात्रिका लागि पशुपतिनाथ मूल मन्दिरका चारै ढोका बिहान ४ बजेदेखि नै खुला गरिएको थियो। ढोका खुल्नुअघिदेखि नै आशुतोष भगवान् शिवको दर्शनका लागि भक्तजनको भीड पशुपति क्षेत्रमा लाग्यो। प्रत्येक वर्ष फाल्गुन कृष्ण चतुर्दशी मध्यरातमा पर्ने दिन मनाइने महाशिवरात्रि पर्व भगवान् शिवलाई खुशी पार्ने विशेष दिन हो। बिहीबार दिउँसो २:५२ बजेसम्म त्रयोदशी तिथि छ। त्यसपछि चतुर्दशी प्रारम्भ हुन्छ। चतुर्दशी तिथि शुक्रबार दिउँसो २:५१ बजेसम्म छ। मध्यरातमा चतुर्दशी तिथि बिहीबार परेकाले यसै दिन महाशिवरात्रि पर्व मनाउने निर्णय गरिएको नेपाल पञ्चाङ्ग निर्णायक समितिले जनाएको छ। परब्रह्मले फाल्गुन कृष्ण चतुर्दशीका दिन मध्यरातमा शिवरूप धारण गरेकाले मध्यरातमा चतुर्दशी तिथि परेकै दिन पूजा, आराधना, दर्शन गरे यस लोकमा सुख शान्ति र परलोकमा सद्गति प्राप्त हुने शास्त्रीय वचन रहेको समितिका अध्यक्ष प्रा डा रामचन्द्र गौतमले जानकारी दिए। वैदिक सनातन हिन्दू धर्मावलम्बी आज बिहानैदेखि नदी, कुण्ड र तलाउमा स्नान गरी शिवालयमा गई श्रद्धाभक्तिपूर्वक पूजाआराधना गर्दछन्। शिवजी उत्पत्ति हुनुभएको रातका नामबाट नामकरण भएको यो पर्व कालरात्रि, मोहरात्रि, सुखरात्रि र शिवरात्रि नामक चार प्रमुख रात्रिमध्ये एक पवित्र पर्वका रूपमा रहेको शिव पुराणलगायतका ग्रन्थमा उल्लेख छ। तीनवटै बाहिरी लाइनमा भक्तजनको भीड यस वर्ष महाशिवरात्रिका अवसरमा पशुपतिमा दर्शनका लागि तीन वटा लाइनको व्यवस्था गरिएको पशुपति क्षेत्र विकास कोषले जनाएको छ। मित्रपार्कगौरीघाट, उमाकुण्डदक्षिणामूर्ति हुँदै रुद्रगाडेश्वर उत्तरढोकाबाट एक लाइन, बत्तिसपुतलीगौशाला, त्रिभुवन अन्तर्राष्ट्रिय विमानस्थलतिलगङ्गा, पिङ्गलास्थानसुमार्गीभवन अगाडिबाट चार शिवालयपञ्चदेवल, दक्षिणढोका हुँदै दक्षिणढोकाबाट दुई लाइन गरी बाहिरीरूपमा पशुपति मूल मन्दिर परिसर प्रवेश गर्न सक्ने व्यवस्था गरिएको जनाएको छ। अर्को लाइन पश्चिममा वनकाली ओरालो हुँदै जुत्ता चप्पल कक्षबाट मूल मन्दिर प्रवेश गर्न सकिने गरी व्यवस्थापन गरिएको कोषका सदस्य सचिव डा प्रदीप ढकालले जानकारी दिए। आवश्यकतानुसार तिलगङ्गा राममन्दिरतर्फ समेत एक लाइन व्यवस्था गर्न सकिने छ। मूल मन्दिर परिसरभित्र प्रवेश गरिसकेपछि भने उत्तर र दक्षिणबाट तीनतीन र पश्चिमबाट चार वटा भित्री लाइन व्यवस्थापन गरिएको छ। बाहिरी तीनै लाइनमा अहिले भक्तजनको भीड लागेको छ। दक्षिणतर्फको लाइन त्रिभुवन अन्तर्राष्ट्रिय विमानस्थलसम्म, उत्तरतर्फको लाइन गुह्येश्वरी र पश्चिमतिरको लाइन गौशालासम्म पुगेको कोषका कोषाध्यक्ष डा मिलनकुमार थापाले बताए। मूल मन्दिर प्रवेश गर्न मास्क अनिवार्य कोरोना भाइरसको जोखिम कायमै रहेकाले पशुपतिनाथ मन्दिरमा दर्शनका लागि आउने भक्तजनका लागि मास्क अनिवार्य गरिएको छ। मास्क नलगाई आउने भक्तजनलाई फर्काइएको जानकारी पनि उनले दिए। सरकारले जारी गरेको स्वास्थ्य मापदण्ड पालना गर्न पनि कोषले भक्तजनलाई आह्वान गरेको छ। कोरोना जोखिमका कारण महाशिवरात्रिका अवसरमा पशुपति आउने साधुसन्त विगतमा भन्दा आधा नै घटेको कोषले जनाएको छ। महाशिवरात्रिमा पशुपति आउने साधुसन्तलाई फाल्गुन कृष्ण एकादशीदेखि नै कोष, गुठी संस्थानको पशुपति गोश्वारा कार्यालयलगायत संस्थाले निःशुल्क भोजन, धुनीलगायत व्यवस्था गर्ने प्राचीन परम्परा छ। आज आठ लाख भक्तजनले पशुपति दर्शन गर्ने कोषले अनुमान गरेको छ। रासस"
पशुपतिनाथमा भक्तजनको भीड (फोटोफिचर),"काठमाडौं : महाशिवरात्रिका अवसरमा आज बिहानैदेखि पशुपतिनाथ मन्दिरमा भक्तजनको भीड लागेको छ। महाशिवरात्रिका लागि पशुपतिनाथ मूल मन्दिरका चारै ढोका बिहान ४ बजेदेखि नै खुला गरिएको थियो। प्रत्येक वर्ष फाल्गुन कृष्ण चतुर्दशी मध्यरातमा पर्ने दिन मनाइने महाशिवरात्रि पर्व भगवान् शिवलाई खुशी पार्ने विशेष दिन हो। बिहीबार दिउँसो २:५२ बजेसम्म त्रयोदशी तिथि छ। त्यसपछि चतुर्दशी प्रारम्भ हुन्छ। चतुर्दशी तिथि शुक्रबार दिउँसो २:५१ बजेसम्म छ। मध्यरातमा चतुर्दशी तिथि बिहीबार परेकाले यसै दिन महाशिवरात्रि पर्व मनाउने निर्णय गरिएको नेपाल पञ्चाङ्ग निर्णायक समितिले जनाएको छ। वैदिक सनातन हिन्दू धर्मावलम्बी आज बिहानैदेखि नदी, कुण्ड र तलाउमा स्नान गरी शिवालयमा गई श्रद्धाभक्तिपूर्वक पूजाआराधना गर्दछन्। शिवजी उत्पत्ति हुनुभएको रातका नामबाट नामकरण भएको यो पर्व कालरात्रि, मोहरात्रि, सुखरात्रि र शिवरात्रि नामक चार प्रमुख रात्रिमध्ये एक पवित्र पर्वका रूपमा रहेको शिव पुराणलगायतका ग्रन्थमा उल्लेख छ। महाशिवरात्रिका अवसरमा पशुपतिमा दर्शनका लागि तीन वटा लाइनको व्यवस्था गरिएको पशुपति क्षेत्र विकास कोषले जनाएको छ। कोरोना भाइरसको जोखिम कायमै रहेकाले पशुपतिनाथ मन्दिरमा दर्शनका लागि आउने भक्तजनका लागि मास्क अनिवार्य गरिएको छ। कोरोना जोखिमका कारण महाशिवरात्रिका अवसरमा पशुपति आउने साधुसन्त विगतमा भन्दा आधा नै घटेको कोषले जनाएको छ।"
संसद स्वभाविक ढंगले नचले मुलुक ताजा जनादेशमा जान्छ : ईश्वर पोखरेल,"वीरगन्ज : उपप्रधानमन्त्री एंव नेकपा एमालेका महासचिव ईश्वर पोखरेलले संसद स्वभाविक प्रकृया अनुसार नचले ताजा जनादेशमा मुलुक जाने बताएका छन्। वीरगन्जमा बिहीबार प्रेस संगठन पर्साले आयोजना गरेको पत्रकार भेटघाट कार्यक्रममा बोल्दै एमाले महासचिव पोखरेलले भने, संसद स्वभाविक प्रकृया अनुसार चले ठिकै छ यदि त्यसो भएन भने मुलुक ताजा जनादेशमा जाने र त्यसका लागि तयार रहन पार्टीका नेता कार्यकर्ताहरुलाई निर्देशन छ।' उनले सर्वोच्च अदालतको पछिल्लो निर्णयपछि नेकपा एमाले २०७५ जेठ २ गतेको अवस्थामा पुगेको र त्यही अनुसार अब अगाडि बढ्ने बताए। उनले माओवादी केन्द्रबाट एमालेमा आएका सम्पूर्ण नेताहरुलाई सम्मानजनक स्थान दिएर व्यवस्थापन गरिने पनि बताए। अब सरकार र एमालेको पार्टीको एउटै उदेश्य मुलुकमा राजनीतिक स्थायीत्व प्रदान गर्ने र यसलाई नै केन्द्रमा राखेर सरकार र एमाले अगाडि बढ्ने पोखरेलले बताए। पुर्नजिवित एमालेले सबै बामपन्थि शक्तिहरुलाई समेट्दै अगाडि बढ्ने पनि उनले बताए। फरक प्रसङगमा बोल्दै उपप्रधानमन्त्री पोखरेलले कोरोना संक्रमणका कारण बन्द गरिएका भारतसँग खुल्ला सीमा जोडिएका वीरगन्ज सहितका नाकाहरु औपचारिक रुपमा खोल्ने विषयमा सरकारले छिटटै निर्णय गर्ने जानकारी दिए। प्रेस संगठन पर्साका अध्यक्ष श्याम बन्जाराको अध्यक्षतामा भएको पत्रकार भेटघाट कार्यक्रममा नेकपा एमालेका नेताहरु प्रभु हजरा, जय प्रकाश थारु, विश्वम्भर शर्मा, निर्मला देवकोटा लगायतको पनि उपस्थिति रहेको थियो।"
हिन्दुमुस्लिम मिलेर सुरु गरे अष्टजाम,"विराटनगर : वैदिक सनातन हिन्दु धर्मावलम्बीहरुको महान पर्व महाशिवरात्रिको अवसरमा विराटनगरमा हिन्दु र मुस्लिम समुदाय मिलेर अष्टजाम सुरु भएको छ। मुलुकमा राजनीतिक अस्थिरता उत्पन्न भएको बेला धार्मिक रुपमा समाज एक भएको सन्देश दिन हिन्दुमुस्लिम मिलेर ७२ घण्टे अष्टजाम सुरु गरेका हुन्। विराटनगर ११ स्थित रहेको सब्जी फलफूल तथा गुद्धी बजार व्यवस्थापन समितिको अगुवाईमा हिन्दु र मुस्लिम व्यापारीहरुले सामुहिक रुपमा अष्टजाम सुरु गरेका हुन्। प्रत्येक वर्ष फाल्गुन कृष्ण चतुर्दशी मध्यरातमा पर्ने दिन मनाइने महाशिवरात्रि पर्व भगवान् शिवलाई खुशी पार्ने विशेष दिन भएकाले राजनीतिक फाइदा लिने गरी गरिने धार्मिक मतभेद हुन नदिन हिन्दुमुस्लिम मिलेर अष्टजाम सुरु गरेको बजार व्यवस्थापन समितिका सचिव साहेव अहमद गुड्डु (मियाँ)ले जानकारी दिए। समाजमा आपसी भाईचारा र धार्मिक सहिष्णुता अभिबृद्धि गरी मुलुकमा दीगो शान्ति र जनभावना अनुसारको विकास गर्न ७२ घण्टे अष्टजाम सुरु मुस्लिम अगुवासमेत रहेका सचिव गुड्डुले जानकारी दिए। सब्जी फलफुल तथा गुद्धी बजार व्यवस्थापन समितिले गुद्धी बजारका हिन्दु मुस्लिम समुदायका व्यापारीहरुको संयुक्त निर्णयले उक्त अष्टयाम सुरु गरेका हुन्। समाजमा विभिन्न धर्मालम्वीहरु रहेकाले कुनै धार्मिक भावनामाथि ठेस पुग्ने काम गर्न नहुने र प्रत्येक धर्म ,रितिरिवाजलाई संरक्षण गर्न, एक आपसमा सहयोग गर्ने भावना जागृत गराई आपसी भाईचारालाई झन बलियो बनाउन सन्देश दिन अष्टजाम आयोजना गरिएको अध्यक्ष पशुपति भगतले जानकारी दिए। सब्जी मण्डी तथा गुद्धी बजार व्यवस्थापन समितिका सचिव तथा अष्टजाम उपसमितिका प्रमुख सल्लाहकार साह्व अहमद गुडु (मियाँ) नै रहेका छन्। व्यापारीहरुको सामुहिक निर्णयबाट आयोजना हुने सो अष्टजाम हिन्दु धर्मको परम्परा तथा रितिरिवाजबाट हुने गरेको छ। हिन्दु र मुस्लिम एकैसाथ प्रसाद वितरण गर्ने गरेका छन्। अष्टजाममा लाग्ने खर्च गुद्धीका व्यापारीबाट संकल्न गर्ने गरेको बताइएको छ।"
पश्चिमी वायुको प्रभाव : पहाडी भूभागमा वर्षाको सम्भावना,काठमाडौं : पश्चिमी वायुको प्रभावले आज देशको पहाडी भूभागमा आंशिकदेखि सामान्य बदली रही अपराह्नपछि मेघगर्जनसहित वर्षा हुने भएको छ । जल तथा मौसम विज्ञान विभागका अनुसार आज पहाडी भूभागका केही स्थानमा मेघगर्जनचट्याङसहित वर्षाको सम्भावना छ । हाल देशका पहाडी भूभागका केही स्थानमा आंशिक बदली रही बाँकी भूभागमा मौसम सामान्यतया सफा छ । दिउँसो देशका पहाडी भूभागमा आंशिकदेखि सामान्य बदली भई बाँकी भूभागमा मौसम सामान्यतया सफा रही अपराह्नपश्चात् पहाडी भूभागका केही स्थानमा मेघगर्जनचट्याङसहित वर्षाको सम्भावना रहेको बताइएको छ । मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १० दशमलव पाँच डिग्री र अधिकतम तापक्रम २७ दशमलव तीन डिग्री सेल्सियस छ । त्यस्तै आज सबैभन्दा कम जुम्लाको न्यूनतम तापक्रम एक दशमलव शून्य डिग्री र सबैभन्दा धेरै भैरहवाको अधिकतम तापक्रम ३३ दशमलव सात डिग्री सेल्सियस छ ।  रासस
३२ वर्षपछि शिव मन्दिर पुननिर्माण,"जोमसोम : मुस्ताङमा रहेको शिव मन्दिर पूननिर्माण भएको छ। घरपझोङ गाउँपालिका३ पुथाङ एअरपोर्टमा अवस्थित ३२ वर्ष पुरानो जीर्ण शिव मन्दिर पुननिर्माण गरिएको हो । २०४६ सालमा कर्मचारी मिलनकेन्द्र मुस्ताङले निर्माण गरेको शिव मन्दिर पछिल्लो समय संरक्षणको अभाव जीर्ण बनेको थियो । जीर्ण बनेको मन्दिरलाई केन्द्रको पहलमा नगद तथा श्रमदान र जिन्सी चन्दा संकलन गरी पुननिर्माण गरिएको कर्मचारी मिलनकेन्द्र मुस्ताङका सचिव बृजकिशोर चौरासियाले जानकारी दिए । मुस्ताङमा कार्यरत कर्मचारीहरुले विशेष हिन्दु चाडपर्वमा उक्त मन्दिरमा पूजाआजा गर्ने गर्छन् । मुस्ताङ सदरमुकामको पुथाङ एअरपोर्ट नजिकैको पश्चिमतर्फ करिब एकसय मिटर अग्लो थुम्कोमा शिव मन्दिर छ । शिव मन्दिर पूननिर्माणका लागि विभिन्न दाताबाट ६ लाख ५३ हजार नगद र ३ लाख १५ हजार श्रमदान तथा जिन्सी गरी कुल ९ लाख २१ हजार संकलन गरिएको थियो । मन्दिर पूननिर्माणका लागि मुस्ताङमा कार्यरत कर्मचारी,निर्माण व्यवसायी तथा सरोकारवाला निकायले आर्थिक सहयोग गरेका थिए । यसअघि ढुङ्गा माटोले निर्माण गरिएको शिव मन्दिरमा सिमेन्ट प्लास्टर गरी रङरोगन गरी चिटिक्क पारिएको छ । पुथाङ एअरपोट देखि शिव मन्दिर सम्म पुग्ने रेलिङसहितको सिढी बाटो पुननिर्माण ,मन्दिरको चारकिल्लामा रेलिङ जडान र मन्दिर परिसरमा छप्पनी ढुङ्गा बिच्छ्याउने लगायतको काम भएको मिलनकेन्द्रले जनाएको छ । मुस्ताङमा शिव मन्दिर पुननिर्माण भएसंगै मुस्ताङमा हिन्दु धर्ममा आस्थावान कर्मचारी, पर्यटक र सर्वसाधारणलाई पूजाआजा गर्न सहज भएको छ । मन्दिर पुननिर्माण भएसंगै शिव मन्दिर निकै आर्कषण र लोभलाग्दो देखिएको छ । शिवमन्दिर पुननिर्माण केवल पुजाआजाका लागि मात्र नभई धार्मिक पर्यटकीय गन्तब्य तथा जोमसोम बजारको दृष्यावलोकनकेन्द्र बन्नसक्ने अनुमान गरिएको छ । शिव मन्दिर पुननिर्माण भएको र त्यसमा धार्मिक थप धार्मिक संरचना निर्माण गर्न सकिएमा मुस्ताङ आउने पर्यटकको उपस्थिति वृद्धि हुने मिलन केन्द्रको दावी छ । आज महाशिवरात्रीको दिन कर्मचारी मिलन केन्द्रले पुननिर्माण गरिएको शिव मन्दिरमा धार्मिक अनुष्ठान समेत गरेको छ । अधिकांश बौद्ध धर्मालम्बी रहेको मुस्ताङमा बुद्ध धर्मका दर्जनौं गुम्बाहरु छन् । तर, पुननिर्माण गरिएको शिव मन्दिर मुस्ताङमा एक मात्र हो।"
पिउने पानी बोक्नै चार घण्टा पैदल,"बागलुङ: उमेरले ७० वर्ष नाघेका हिराबहादुर बिकको सेताम्य केस फुलेका छन् । लठ्ठीको सहारा लिने बेलामा उकाली ओराली गर्दै गाग्री बोकेर पिउने पानीको गर्जो काट्नु पर्ने बाध्यताले पिरोलिरहेको छ । हिराबहादुरले पिउने पानीकै लागि यस्तो सकस बेहोरेको ७ दशक लामो अवधी भइसकेको कहाली लाग्दो कथा सुनाए । यसरी दैनिक घण्टौको पैदल यात्रा गरेर पानी नबोक्दाको दिन काकाकुल बन्नुपर्ने विवशता हिराबहादुरको मात्र होइन, जिल्लाको निसीखोला गाउँपालिका२ अर्नाकोटका स्थानीयको दुर्दान्त समस्या हो । जुन दिन घण्टौ हिँडेर पानी बोक्दैनौं, त्यो दिन घरमा बिहान बेलुका छाक पाक्दैन, उनले भने, उमेरले चार बीस नजिक पुगे पनि रित्तो गाग्रीले साथ छोडेको छैन । गाउँ नजिक खानेपानीको मुहान नहुँदा अर्नाकोटका सयौँ नागरिक घण्टौको यात्रा गरेर पानी बोक्न बाध्य छन् । हरेक बिहान सबेरै उठेर गाउँ भन्दा केही तल बसुन्धरा भन्ने ठाउँ पानी बोक्न जाने गर्छन् । पानी मुहानमा को छिटो पुग्ने भन्ने होडबाजी समेत स्थानीयबीच हुने गरेको छ । छिटो पुग्न नसके लामो समय लाइन बसेर पानी भर्नुपर्ने स्थानीय बताउँछन् । यहाँका करिब ७ सय घरधुरीका जनता वषौँदेखि खानेपानीको समस्यामा छन् । गाउँमा खानेपानीको चरम अभाव भएपछि गाउँलेले घरघरमा सिमेन्टका घ्याम्पाहरु निर्माण गरेर आकाशे पानी संकलन गरेर प्रयोग गर्दै आएका छन् । यहाँका अधिकांश घरका छेउहरुमा समेत ठूलाठूला घ्याम्पाहरु देखिन्छन् । घ्याम्पोमा संकलन भएको पानी करिब डेढ महिना पुर्याउनु पर्ने बाध्यता रहेको स्थानीय यमकुमारी बिकले बताइन् । लामो समय खडेरी परेपछि गाउँमा खानेपानीको हाहाकार मच्चिने उनी बताउँछिन् । गाउँमा प्लास्टिकका ड्रमको प्रचलन नआउँदा घ्याम्पोमै पानी संकलन गर्ने गरेका अर्नाकोटवासीको घरघरमा ठूला प्लास्टिकका ड्रम समेत भेटिन्छन् । यामकुमारीले घण्टौँको यात्रा गरे पानी ल्याउन जाँदा बालबालिकालाई विद्यालय पठाउन ढिला हुने गर्दा छोराछोरीको पढाइ समेत बिग्रिने गरेको बताए । उनले पानी बोक्दैमा दिन बित्ने गरेको र अरु काम धन्दा गर्न समेत नभ्याउने बताए । घर नजिक धारो छैन, २३ घण्टा हिँडेर बल्ल धारोमा पुगिन्छ, पुग्न साथ पालो पाए त हुन्थ्यो, धारोमा पनि एकडेढ घण्टा पालो कुर्नु पर्छ, घरमा जाँदा केटाकेटीलाई स्कूल पठाउन ढिला भएको हुन्छ, उनले भने, यसले गर्दा केटोकेटीको पढाइ पनि बिग्रिराखेको छ, अरु काम गर्ने फुर्सद पनि हुँदैन । यहाँका अधिकांश स्थानीयहरु पानी बोक्नको लागि ढोरपाटन नगरपालिका वडा नम्बर ५ को बशुन्धरा, बाँसखोला र बराहथान जान बाध्य छन् । लामो समयदेखि खानेपानीको माग गरे पनि काकाकुल अर्नाकोटवासीको चित्कार कसैले सुन्न र सम्बोधन गर्न नसकेको स्थानीय टेकबहादुर बिक बताउँछन् । वर्षौँदेखि खानेपानीको समस्या भोग्दै आएका छौँ, अझै सम्म कुनै पनि निकायले हाम्रो समस्या बुझेको छैन,उनले भने चुनावको समयमा धेरै आउँछन्, आश्वासन दिन्छन्, तर चुनाव जितेर गए पछि कोही कसैले वास्ता गर्दैनन्, हाम्रो समस्या जहाँको त्यही छ । अर्नाकोट उच्च पडाडी क्षेत्रमा भएको हुँदा खानेपानीको मुहान त्यस वरपर छैन । सानोतिनो भएको मुहान पनि सुक्दै गएको छ । प्रशस्त खानेपानी छैन, काम गर्ने, आयआजन गर्ने अधिकांश समय पानी बोक्नमै बित्छ, तरकारी पनि राम्रोसँग उब्जाएर खाने अवस्था छैन, उनले भने काम नगरेपछि मान्छेहरुलाई खान लाउन पनि गाह्रो हुन्छ, यसले गर्दा दैनिकी चलाउन पनि सकस भइरहेको छ, आयआर्जनमा ध्यान दिन पनि नपाउने अवस्था छ । गाउँमा पहिला सानो मुहान भएको र सोही मुहानबाट स्थानीयले पानी प्रयोग गर्ने गरेकोमा जनसंख्या तीव्र गतिमा बढ्दै गएपछि पानीको हाहाकार भएको स्थानीय बताउँछन् । पहिलापहिला त तल गाउँमा एउटा मुहान थियो, त्यहीँबाट गाउँलेहरुले पानी खाने गर्थे, पछिपछि मान्छेहरु बढ्दै गए, सडक डोजर लाएर खनियो, घरहरु बन्दै गए, जसले गर्दा अहिले मुहान पनि सुक्दैगयो, पानीको पनि अभाव हुँदै गयो बिकले भने । केही वर्षअघि गाउँमा पानीको हाहाकार मच्चिएपछि युनिका फाउण्डेसनको सहयोगमा निसीखोला गाउँपालिका वडा नम्बर २ बाँसखोलाबाट ३ सय ३५ मिटर दूरीमा लिफ्टिङ मार्फत् खानेपानी आयोजना निर्माण गरिएको थियो । यसबाट पनि अहिले पिउने पानी अप्रयाप्त देखिएको छ । उकालो ओरालो गरियो, निसीखोलाबाट गिट्टी बोकियो, सिमेन्ट बोकियो र अलिअलि पैसा लगानी गरियो तर धारोमा पानी निरन्तर आउन सकेन, स्थानीय बिकले भने, सुरुमा निकै खुसी भएका थियौँ अब खानेपानीको समस्या हट्यो भनेका थियौँ तरपछि गएर पानी नै आउन छोड्यो । गाउँ भन्दा धेरै टाढा खानेपानीको धारो भएको हुँदा आउजाउ गर्दा ४ घण्टा बित्ने बिक बताउँछन् । पानीको अभावले गर्दा सरसफाइ गर्नदेखि पशुचौपायालाई खुवाउन समेत निकै गाह्रो भएकाले बसाइ सराइ नै गर्ने अवस्था आएको स्थानीयको भनाइ छ । त्यसो त पानी अभावका कारण बसाइ सर्न आफूहरुको सम्पति जायजेथा नभएको उनीहरुको गुनासो छ । यही पानीको कारणले गर्दा समयमा खानु छैन, समयमा सुत्नु छैन, गाई भैँसीलाई खुवाउन पनि टाढैबाट ल्याउनु पर्छ, टेकबहादुरले भने, खानेपानी अभावकै कारण गाउँबाट केहीले त बसाइँ पनि सरे, आफ्नो बसाइँ सरेर अन्तै जाउँ भने पनि ठाउँ छैन । यहाँका स्थानीयलाई खानेपानीको व्यवस्थापन गर्नका लागि निसीखोला गाउँपालिका वडा नम्बर ६ को धुरीमा रहेको हाँचे दहबाट पानी ल्याउनका लागि गाउँपालिकामा छलफल भइरहेको निसीखोला वडा नम्बर २ का अध्यक्ष कुबिर विश्वकर्माले बताए । गाउँपालिका र वडा नम्बर ६ का स्थानीय जनप्रतिनिधिसँग हाँचे दहबाट पाइप लाइन मार्फत् पानी ल्याउने विषयमा छलफल भइरहेको छ, अध्यक्ष विश्वकर्माले भने छलफल टुंगिए पछि खानेपानीको काम अगाडि बढ्नेछ र केही समयमै खानेपानीको व्यवस्थापन हुनेछ । उनले केही महिना अगाडि यहाँका करिब ५ सय घरका जनतालाई ढोरपाटन नगरपालिकासँग समन्वय गरेर फुर्तुङबाट पाइप लाइन मार्फत् पानी पुर्याए पनि त्यो प्रयाप्त नभएको बताए । केही महिना अगाडि ढोरपाटन नगरपालिका वडा नम्बर ७ को फुर्तुङबाट खानेपानी लिएर ढोरपाटन र निसीखोलाका विभिन्न वडामा पुर्याइएको छ, त्यसले पिउन र खान पकाउन मात्रै पुगेको छ, प्रशस्त छैन, उनले भने प्रयाप्त खानेपानीको व्यवस्थापन गर्न सबै निकायसँग सहकार्य गरेर काम अगाडि बढाउने तयारीमा छौँ । निसीखोला गाउँपालिका वडा नम्बर २ र ढोरपाटन नगरपालिका वडा नम्बर ७, ५ र २ का विभिन्न स्थानमा पनि अझै खानेपानीको सहज पहुँच पुगेको छैन ।"
आगलागीबाट ताप्लेजुङमा एक घर जलेर नष्ट,"ताप्लेजुङ : ताप्लेजुङको फुङलङ नगरपालिका५ उकालिपानीमा बिहीबार दिउँसो आगलागीबाट एक घर जलेर नष्ट भएको छ। सन्तोश मावो लिम्बूको जस्ता र काठले बनेको एक तले घर जलेको हो । नगरपालिकाको दमकल र नेपाल प्रहरीले आगो नियन्त्रणमा लिएका छन् । घर भने पूर्णरुपमा जलेको नगरपालिकाका मेयर छत्रपति प्याकुरेलले बताए । जिल्ला प्रहरी कार्यालय ताप्लेजुङका अनुसार आगलागीमा ८० हजार, ३० हजार रुपैयाँ बराबरको भाँडाकुडा लत्ताकपडा र १ लाख ५० हजार रुपैयाँ बराबरको घर क्षति भएको छ । बिहान खाना पकाउन बालेको आगो ननिभाएका कारण आगलागी भएको पीडित लिम्बुले बताए ।'खाना बनाउन फुकेको आगो ननिभाइकन काममा निस्किएको थिएँ, उनले भने,सधैं आफै निभ्थ्यो । आज चाहिँ फैलिएर घरै जल्यो । घरमा उनी एक्लै बस्दै आएका थिए ।"
कर अधिकृत डेढ लाख घुससहित पक्राउ,काठमाडौं : धनुषास्थित आन्तरिक राजस्व कार्यालय जनकपुरधामका कर अधिकृत रमेश ढकाल र कन्सल्टेन्सीका प्रोपाइटर नविनकुमार कर्ण डेढ लाख घुसहित पक्राउ परेका छन् । अख्तियार दुरुपयोग अनुसन्धान अनुसन्धान आयोगको टोलीले कर्णलाई सेवाग्राहीबाट घुस रकम लिएको अवस्थामा जनकपुरधाम उपमहानगरपालिका स्थित अन्नपूर्ण होटल एण्ड गेष्ट हाउसबाट पक्राउ गरेको हो । कर अधिकृत ढकाललाई नेपाल स्काउटको कार्यालय अगाडिबाट नियन्त्रणमा लिइएको हो । उनीमाथि अनुसन्धान सुरु भएको अख्तियारका अधिकारीले बताएका छन् ।
महाशिवरात्रि पर्व देशभर मनाइँदै : पशुपतिमा दर्शनका लागि तीन लाइन,"काठमाडौं : प्रत्येक वर्ष फागुन कृष्ण चतुर्दशी मध्यरातमा परेका दिन मनाइने महाशिवरात्रि पर्व आराध्यदेव भगवान् शिवको विधिपूर्वक पूजाआराधना गरी आज देशभर मनाइँदैछ। बिहीबार दिउँसो २:५२ बजेसम्म त्रयोदशी तिथि छ। त्यसपछि चतुर्दशी प्रारम्भ हुन्छ। चतुर्दशी तिथि शुक्रबार दिउँसो २:५१ बजेसम्म छ। मध्यरातमा चतुर्दशी तिथि बिहीबार परेकाले यसै दिन महाशिवरात्रि पर्व मनाउने निर्णय गरिएको नेपाल पञ्चाङ्ग निर्णायक समितिले जनाएको छ। पर ब्रह्मले फाल्गुन कृष्ण चतुर्दशीका दिन मध्यरातमा शिवरुप धारण गरेकाले मध्यरातमा चतुर्दशी तिथि परेकै दिन पूजा, आराधना, दर्शन गरे यस लोकमा सुख शान्ति र परलोकमा सद्गति प्राप्त हुने शास्त्रीय वचन रहेको समितिका अध्यक्ष प्रा डा रामचन्द्र गौतमले जानकारी दिए। वैदिक सनातन हिन्दू धर्मावलम्बी आज बिहानैदेखि नदी, कुण्ड र तलाउमा स्नान गरी शिवालयमा गई श्रद्धाभक्तिपूर्वक पूजाआराधना गर्दछन्। शिवजी उत्पत्ति हुनुभएको रातका नामबाट नामकरण भएको यो पर्व कालरात्रि, मोहरात्रि, सुखरात्रि र शिवरात्रि नामक चार प्रमुख रात्रिमध्ये एक पवित्र पर्वका रूपमा शिव पुराणलगायतका ग्रन्थमा उल्लेखित छ। फाल्गुन कृष्ण चतुर्दशीका दिन मनाइने यस पर्वलाई दीनदुःखी र कष्टपूर्ण अवस्थामा रहेका प्राणीको हृदयमा धर्मको उदय गराउने आशुतोष भगवान् शिवको अति प्यारो दिनका रूपमा पनि लिइन्छ। माघ महीनामा महादेवको रुद्रत्व अर्थात् जगत्लाई रुवाउने वा संहार गर्ने तत्वले गर्दा पत्रविहीन भई जीर्ण भइरहेका रूख, बिरुवा तथा झारहरू उनै महादेवको शिवत्व (जगत्को कल्याण गर्ने तत्व)ले गर्दा फागुनमा पलाउन थाल्ने हुनाले शिवरात्रि मनाउने गरिएको हो भन्ने भनाइ छ। व्रतमध्ये सर्वोत्तम कहलिएको महाशिवरात्रिका दिन आज भक्तजनले शुद्ध भई शिव मन्दिरमा पूजाअर्चना गरी व्रत बस्ने र भगवान् शिवको प्रिय वस्तु दूध, धतुरो र बेलपत्र चढाउने गर्छन्। यस पर्वका दिन उपवास गरी रातभर जाग्राम बसे सर्वसिद्धि लाभ भई यमलोक जानु नपर्ने धार्मिक विश्वास छ। आजको दिन भगवान् महादेवलाई जाडो हुने जनविश्वासले प्रत्येक घर, चोक र मठमन्दिरमा दाउरा मागेर धुनी जगाई भजनकीर्तनका साथ सोही आगोमा प्रसाद बनाई ग्रहण गरिन्छ। राष्ट्रिय सांस्कृतिक पर्वका रूपमा रहेको यो दिन आज पशुपतिनाथमा रातको चार प्रहरमा चार प्रकारका पूजाका अतिरिक्त महादीप, अखण्डदीप, लक्ष्यबत्ती तथा दीपोत्सवका साथै लाख बेलपत्र अर्पण गरिन्छ। कैलाशकुट र किराँतेश्वरका सङ्गीत आश्रममा शास्त्रीय नाचगान गरिन्छ। भगवान् श्री महादेवको दर्शन गर्न र शिवरात्रि पर्वको मेला भर्न आज देशभरका विभिन्न भागलगायत छिमेकी राष्ट्र भारतका तीर्थयात्रीको पशुपतिनाथ मन्दिरमा घुइँचो लाग्छ। बिहान ४:०० बजे पशुपतिका चार ढोका खुल्ने पशुपति क्षेत्रमा मेला भर्न आउने भक्तजनको सुविधाका लागि यस वर्ष विशेष प्रबन्ध मिलाइएको कोषका सदस्य सचिव डा प्रदीप ढकालले बताए। तीन वर्षअघिदेखि नै पशुपतिमा गाँजा, भाङ, धतुरोलगायत लागुपदार्थ निषेध गरिएको थियो। यस वर्ष पनि त्यसलाई निरन्तरता दिइएको छ। यस्ता पदार्थ सेवन, बेचबिखन गरेको पाइएमा प्रहरीले समातेर कारवाही गर्ने उनले बताए। महाशिवरात्रिका अवसरमा बिहीबार बिहान ४ बजेदेखि नै पशुपतिका चार ढोका खोलिने कोषले जनाएको छ। यस वष कोरोना महामारीको जोखिम कायमै रहेकाले आठ लाखभन्दा बढी दर्शनार्थीले महाशिवरात्रिका दिनमात्र पशुपति दर्शन गर्न सक्ने गरी व्यवस्थापन गरिएको छ। विगत वर्षमा महाशिवरात्रिका दिन १० लाखभन्दा बढी भक्तजन पशुपति क्षेत्रमा पुग्ने गरेका थिए। पशुपति दर्शनका तीन बाहिरी लाइन यस वर्ष महाशिवरात्रिका अवसरमा पशुपतिमा दर्शनका लागि तीन वटा लाइनको व्यवस्था गरिएको पशुपति क्षेत्र विकास कोषले जनाएको छ। मित्रपार्कगौरीघाट, उमाकुण्डदक्षिणामूर्ति, हुँदै रुद्रगाडेश्वर उत्तरढोकाबाट एक लाइन, बत्तिसपुतलीगौशाला, त्रिभुवन अन्तरराष्ट्रिय विमानस्थलतिलगङ्गा, पिङ्गलास्थानसुमार्गीभवन अगाडिबाट चार शिवालयपञ्चदेवल हुँदै दक्षिणढोका हुँदै दक्षिणढोकाबाट दुई लाइन गरी बाहिरी रुपमा पशुपति मूल मन्दिर परिसर प्रवेश गर्नसक्ने व्यवस्था गरिएको जनाएको छ। अर्को लाइन पश्चिममा वनकाली ओरालो हुँदै जुत्ताचप्पल कक्षबाट मूल मन्दिर प्रवेश गर्न सकिने गरी व्यवस्थापन गर्ने योजना बनाइएको कोषका सदस्य सचिव डा प्रदीप ढकालले जानकारी दिए। आवश्यकताअनुसार तिलगङ्गा राममन्दिरतर्फ समेत एक लाइन व्यवस्था गर्न सकिने छ। मूल मन्दिर परिसरभित्र प्रवेश गरिसकेपछि भने उत्तर र दक्षिणबाट तीनतीन र पश्चिमबाट चार वटा भित्री लाइन व्यवस्थापन गर्न लागिएको छ। दर्शन गर्न आउने दर्शनार्थीको सवारी पार्किङका लागि सिफल, तिलगङ्गा, गुह्येश्वरी पारी, कोषको कार्यालय, वनकालीलगायत स्थानमा व्यवस्था मिलाइएको छ। आज पशुपतिनाथसँगै उपत्यकाका गोकर्णेश्र, डोलेश्वरलगायत शिव मन्दिरमा पनि भक्तजनको भीड लाग्छ। यसैगरी राजधानी बाहिरका शिव मन्दिरमा पनि धूमधामका साथ पूजा आराधना एवं दर्शन गर्ने भक्तजनको घुइँचो हुन्छ।"
पशुपतिनाथमा साढे दुई लाख दर्शनार्थीले गरे दर्शन,काठमाडौं : महाशिवरात्रिका अवसरमा पशुपतिनाथलगायत देशभरका शिवालयमा भक्तजनको भीड लागेको छ। कोरोनाको जोखिम कायमै रहे पनि भक्तजन मास्कलगायत स्वास्थ्य सुरक्षाका मापदण्ड अपनाएर दर्शन एवं पूजा आराधनाका लागि शिवालयमा गएका हुन्। पशुपतिनाथ मन्दिरमा बिहान साढे ११ बजेसम्म करिब साढे दुई लाख दर्शनार्थीले दर्शन गरेका छन्। पशुपतिनाथ मन्दिरमा एक घण्टाभित्र दर्शन गरेर फर्कन सकिने गरी व्यवस्थापन गरिएको पशुपति क्षेत्र विकास कोषका कार्यकारी निर्देशक डा घनश्याम खतिवडाले जानकारी दिए। बिहान भने आधा घण्टामै दर्शन गरेर फर्कन सकिने थियो। बिहान १० बजेपछि भक्तजनको भीड बढ्न थालेकाले एक घण्टामा दर्शन गरेर फर्कन सकिने छ। बेलुकीसम्म करिब आठ लाख भक्तजनले पशुपतिनाथ मन्दिरमा दर्शन गर्ने अनुमान गरिएको छ। आज राति दर्शनार्थी आएसम्म मन्दिर खुला रहने जनाइएको छ। नागेश्वरमा पनि भक्तजनको भीड यसैगरी काठमाडौँ महानगरपालिका३२ स्थित पेप्सीकोला टाउनप्लानिङमा रहेको नागेश्वर महादेव मन्दिरमा पनि आज बिहान ३ बजेदेखि नै भक्तजनका लागि चार ढोका खोलेर दर्शन गर्ने व्यवस्था मिलाइएको छ। बिहानदेखि अहिलेसम्म करिब पाँच हजारभन्दा बढी भक्तजनले दर्शन गरिसकेको मन्दिर व्यवस्थापन समितिका अध्यक्ष प्रकाशजङ्ग राजयमाझीले जानकारी दिए। बिहान १० बजेपछि नागेश्वर महादेव मन्दिरमा पनि धेरै भक्तजन दर्शनका लागि लाममा बसेका छन्। विसं १८८१ मा सरदार वाक्सिङ मन्दिर स्थापना गरेका हुन्। महाशिवरात्रिका अवसरमा नागेश्वर महादेव मन्दिरमा पनि विशेष पूजासहित चारै प्रहर पूजा आराधना गरिन्छ। नागहरूले मानेको र पूजा आराधना गरेकाले नागेश्वर नाम रहेको उनले सुनाए। गोकर्णेश्वरमा बालयन्त्रको पूजाराधना यसैगरी गोकर्णेश्वर महादेव मन्दिरमा पनि बिहानैदेखि भक्तजनको भीड लागेको छ। पशुपतिनाथमा श्रीयन्त्र र गोकर्णेश्वर महादेव मन्दिरमा बालयन्त्रको पूजा आराधना हुने भएकाले पशुपतिनाथमा दर्शनपछि दुवै यन्त्रको महत्व बुझेका भक्तजन गोकर्णेश्वर महादेव मन्दिरमा समेत दर्शनका लागि जाने गरेका छन्। उपत्यकाका डोलेश्वरलगायत विभिन्न स्थानमा रहेका शिवालयमा पनि बिहानैदेखि भक्तजनको भीड लागेको छ। प्रत्येक वर्ष फागुन कृष्ण चतुर्दशीका दिन महाशिवरात्रि पर्व मनाइन्छ। निःशुल्क गुर्जो वितरण महाशिवरात्रिका अवसरमा पशुपतिनाथको दर्शनमा आएका भक्तजनलाई आन्तरिक राजश्व कार्यालय धुलिखेलका कार्यालय प्रमुख कमलबहादुर राजलवटको नेतृत्वमा निःशुल्क गुर्जोको चिया पिलाइएको छ। भक्तजनलाई गुर्जोको महत्वका विषयमा समेत जानकारी गराएर धुलो र चियाका पोका निःशुल्क वितरणसमेत गरिएको उनले सुनाए।
