शीर्षक,विवरण
राष्ट्रभक्ति समान हुन्छ जत्रै देश भए पनि,"हरेकका लागि राष्ट्र, राष्ट्रियता, राष्ट्रिय स्वाधीनता र मातृअस्मिता प्राणभन्दा प्यारा हुन्छन्। देश ठूला हुन् वा साना सबैको समान इज्जत हुन्छ। पछिल्ला दिनहरूमा भारतीय केही मिडियाले सार्वभौमसत्तासम्पन्न राष्ट्र नेपालको राष्ट्रिय स्वाभिमानमा ठेस लाग्ने गरी समाचार सामग्री प्रस्तुत गर्दै आएका छन्। त्यही शृंखलाअन्तर्गत पछिल्लोपल्ट प्रधानमन्त्री केपी शर्मा ओलीबारे अतिरञ्जित, आपत्तिजनक र अनर्गल सामग्री टेलिभिजनबाट प्रसारण भएको छ। सम्बद्ध च्यानलले त्यसमा दुःख व्यक्त गरिसके पनि त्यसबाट हुन गएको राष्ट्रिय मानहानि अक्षम्य छ। यो हर्कत खेदजनक छ। क्षमायाचनाले पुग्दैन, भविष्यमा यस्ता घटना नदोहोरिने पूर्णप्रतिबद्धता आवश्यक छ। खासमा सार्वभौम नेपाली स्वनिर्णय गर्न असक्षम छन् भन्ने दिग्भ्रम भारतीय केही मिडियामा व्याप्त छ। नेपालका गहन आन्तरिक मामलामा भारत सरकारबाट हुने राजनीतिक हस्तक्षेपले त्यहाँका कतिपय मिडियाको नेपालप्रतिको अवधारणा संकुचित बन्न पुगेको हुन सक्छ। संविधानसभाले २०७२ मा संविधान जारी गर्दा मानमर्यादा पुगेन भनेर भारतले नाकाबन्दी लगायो। आफ्नो संविधान कहिले जारी गर्ने, त्यसमा केकस्ता प्रावधान राख्ने भन्ने बाहिरियालाई न सोध्ने विषय हो न त अवगत गराउने नै। यस्ता प्रकरणलाई लिएर भारतको नागरिक तहमा नेपाल नाथे सानो देश, हाम्रो भरले अर्थतन्त्र टिकेको जस्ता मनोभ्रम सिर्जना भएको हुन सक्छ। तर, राष्ट्रिय स्वाभिमान सानोठूलो वा धनीगरिबबीच फरक हुँदैन। कुनै देशबीच कुनै विषयमा मतभेद हुँदैमा नागरिक तहमा दुश्मनीको वातावरण बन्नु हुँदैन। त्यसलाई रोक्ने र मित्रतामा प्रेरित गर्ने दायित्व बरु मिडियाको हो। हो, नेपाल र भारतबीच कतिपय ठाउँमा सीमा समस्या छन्। केही सन्धिसम्झौता समयानुकूल पुनरावलोकन गर्नु आवश्यक छ। दुवै देशका लागि। आयातनिर्यातका कतिपय प्रावधान समान न्यायका आधारमा छैनन्। जस्तो कृषिजन्य उत्पादन भारतबाट जे चाह्यो, त्यही आउँछन्। नेपालबाट बन्दाकोभी, अदुवालगायत सीमितलाई मात्र भारत निर्यातको अनुमति छ। आलु भारत लैजानु पर्यो भने बन्दा लेखाउनुपर्ने बाध्यता छ। त्यसले गर्दा हाम्रा कृषि उपजलाई भारतकाले सधैं थिच्ने गरेका छन्। यी समस्यादेखि लिम्पियाधुराको भूमि प्राप्तिसम्म दुई देशका उच्च राजनीतिक र सरकारी तहमा वार्ताबाट मात्र समाधान निकाल्न सकिन्छ। जनस्तरमा हिलो छ्यापाछ्याप गर्नु व्यर्थ छ। अति गरिरहेका भारतीय मिडियाले यसलाई मनन गर्नैपर्छ। वर्षौंदेखि अतिक्रमित कालापानीलिपुलेकलिम्पियाधुरा फिर्ता गराउने प्रक्रियाअन्तर्गत जब नेपालको संविधानमा नक्सा सच्याइयो, भारतीय केही मिडियाले तथानाम सुरु गरे। त्यसपछि थालिएको कथाकथित गालीगलौज तिनले अझै रोकेका छैनन्। झन् घृणित बनाउँदै लगेका छन्। यो दुःखद छ। पत्रकारिता कानुनभन्दा आचार र विवेकको पेसा हो। त्यसैले यसमा पेसागत धर्म, मूल्य र मान्यताको पूर्ण अपेक्षा राख्ने गरिन्छ। समाचार बन्न सत्य, तथ्य, प्रमाण र आधार चाहिन्छ। भारतीय ती मिडियाले नेपालको बदनाम गर्न र वर्तमान सरकारको नेतृत्वलाई लाञ्छना लगाउन कृत्रिम घटना सिर्जना गर्ने गरेका छन्। यतिसम्म कि कोरोना उपचार प्रबन्धको माग राखेर काठमाडौंका सडकमा सर्वसाधारण उत्रिए। त्यो प्रदर्शनलाई भारतका केही मिडियाले नेपालले नयाँ नक्सा जारी गरेपछि युवाहरू त्यसको विरोधमा सडकमा भनिदिए। त्यस्तै नायिका मनिषा कोइरालाले नेपाली नयाँ नक्साको समर्थन गर्दा तिनको टिप्पणी थियो, खाने भारतको, गाउने चीनको। नेपाली सेनामा पाकिस्तानले घुसपैठ गरिरहेको गम्भीर आरोपसम्म लगायो त्यहाँको एक टीभी च्यानलले। त्यसको शीर्षक थियो, आईएसआई कि चाल ः नेपाल कि सेना में घुसपैठ कर पाक रच रहा भारत के खिलाफ साजिस। उक्त समाचारमा पाकिस्तानले नेपालमार्फत् भारतमा आतंकवादी गतिविधि सञ्चालन गरिरहेको मिथ्या अभियोगसमेत लगाइएको थियो। अब यस्ता चरित्रहत्याका प्रचारबाजी रोकिनुपर्छ। हामी भारतको आन्तरिक मामलामा कहिल्यै चासो राख्दैनौं। मिडियाबाजी गर्दैनौं। उताबाट पनि त्यही दर्जाको सम्मान चाहन्छौं। कुनै मिडियाकर्मीको व्यक्तिगत उच्छृंखलताले सदियौंदेखिको नेपालभारत मैत्री सम्बन्धलाई दूषित बनाउनु हुँदैन। नङ र मासुजस्तो नागरिकनागरिकबीचको सम्बन्धको सम्मान हुनुपर्छ। जे भइरहेको छ, दुवै देशको हितमा छैन। त्यसैले दुई देशका उच्च सरकारी तहबाट गलत मिडियाबाजी नियन्त्रणका पहल हुनु आवश्यक छ। दुई देशको सम्बन्ध उस्तै सुमधुर बनाइनुपर्छ, यथाशीघ्र।"
कर्णाली राजमार्गमा सास्ती,"कालीकोट : बर्खा लागेसँगै कर्णाली राजमार्गमा सास्ती सुरु भएको छ। बर्सेनि वर्षात्को समयमा बाढी र पहिरोका कारण राजमार्गमा समस्या हुने गरेको छ। यसपालि पनि वर्षासँगै पहिरो खस्न थालेपछि सडक अवरुद्ध हुन थालेको छ। एक हप्ता अगाडि राजमार्गको गल्लीमा पहिरो जाँदा एकदिन सडक नै अवरुद्ध भयो। यस्तै दैलेखको जाक्सी खोलानजिकै पहिरो जाँदा तीन दिनसम्म राजमार्ग अवरुद्ध भयो। सोही राजमार्गको दही खोलामा पनि पहिरो गयो। त्यहाँ एकदिन सडक अवरुद्ध भयो। एम्बुलेन्ससमेत चल्न पाएनन्। गाडीमा सवार यात्रुहरू पनि बीच बाटोमै अलपत्र परे। पहिरोका कारण सडक नै अवरुद्ध हुने र भत्केको सडक पनि मर्मत नहुँदा यात्रुले हैरानी भोग्दै आएका छन्। जिल्ला ट्राफिक प्रहरी कार्यालयका अनुसार कर्णाली राजमार्गको कालीकोट खण्डका दर्जनौं ठाउँमा पहिरोले समस्या सिर्जना गरेको छ। जिल्लाको सिमाना दहीखोलादेखि गगने खोला, काले खोला, जिते, सुनार खोला, गल्लीलगायतका ठाउँमा वर्षायाम सुरु भएपछि पहिरो खस्न थालेको हो। पहिरोका कारण सडक खुल्ने र अवरुद्ध हुने गरेका कारण कर्णाली राजमार्गमा सञ्चालन हुने यात्रुवाहक तथा मालवाहक सवारीसाधन र यात्रुहरूले निकै सास्ती खेप्नु परेको हो। जिल्लाको सेरीघाट, झाम्ला मोड, छेडा, सिम्लेगाड, पिली, राँचुलीलगायतका ठाउँमा पनि ससाना पहिरो खस्ने समस्या छ। यो राजमार्गमा ट्रक सञ्चालन गर्दै आएका चालक सन्दीप खड्काले सुर्खेतबाट दैनिक उपभोग्य सामान तथा निर्माण सामग्री ल्याएर कालीकोट हिँड्दा गन्तव्यमा पुग्नै मुस्किल हुने गरेको बताए। उनले हिउँदको समयमा एकैदिन सुर्खेतबाट कालीकोट पुग्ने भए पनि वर्षायाम लागेपछि त्यही सडकमा चार दिनसम्म लाग्ने गरेको बताए। उनले भने, कर्णाली राजमार्ग नाम मात्रको छ, गाडीलाई साइड दिन नपुग्ने सडकमा दसपांग्रे गाडी पनि आउँछन्। सडक पूरै खाल्डाखुल्डी र हिलाम्मे छ, कति ठाउँमा त गाडी फसेपछि दिनभर नै लाग्छ। प्रमुख जिल्ला अधिकारी चन्द्रप्रसाद गैरेले कर्णाली राजमार्गमा सकेसम्म धेरै दिन पहिरोका कारण सडक अवरुद्ध हुन नदिन सडक डिभिजन कार्यालय जुम्लाबाट एक्साभेटरको व्यवस्था गरिएको बताए। उनले भने, कर्णाली राजमार्गका ठाउँठाउँमा वर्षासगै पहिरो खस्ने समस्या छ, पहिरो खसेपछि तत्काल पन्छाउनका लागि एक्साभेटर तयारी हालतमा राखेका छौं। राजमार्ग दिनप्रतिदिन बिग्रिँदै गएको छ। यसको सुधारका लागि सम्बन्धित निकायमा पहल पनि गरिरहेका छौं। सडक डिभिजन कार्यालय जुम्लाका इन्जिनियर नीलाबहादुर भण्डारीले कर्णाली राजमार्गको स्तरोन्नतिको काम भइरहेको बताए। स्थानीय तहले शाखा सडकहरू खनेर मुख्य राजमार्ग बिगारेका कारण थप समस्या भएको बताए। उनले भने, राजमार्गको स्तरोन्नतिको काम भइरहेको छ, ठाउँठाउँमा स्थानीय तहले शाखा सडक खन्दा मुख्य राजमार्ग अवरुद्ध पारिदिएका छन्। जिल्ला सदरमुकामसमेत रहेको खाँडाचक्र नगरपालिकाका सुनार खोला, ताडी, दाहाँलगायतका ठाउँमा नगरपालिकाले सडक खन्दा मुख्य राजमार्ग बिगारेको छ।"
चौकीमै थन्किए एसईईका प्रश्नपत्र,"काठमाडौं : माध्यमिक शिक्षा परीक्षा (एसईई) को उत्तरपुस्तिका ७७ वटै जिल्लाका प्रहरी चौकीमा थन्किएका छन्। गत चैत पहिलो साताका लागि तय भएको उक्त परीक्षा स्थगित भएपछि प्रश्नपत्र चौकीमा थन्क्याइएको हो। राष्ट्रिय परीक्षा बोर्डका परीक्षा नियन्त्रक रामराजा खकुरेलका अनुसार परीक्षा केन्द्रको सबैभन्दा नजिक र सुरक्षित चौकीमा प्रश्नपत्र राखिएका छन्। लामो समयसम्म गोदाममा राख्दा मुसाले काट्ने तथा धमिरालेसमेत बिगार्न सक्ने भयले प्रश्नपत्र ठूलो ट्यांकाभित्र राखिएको छ। हरेक चौकीलाई ट्यांका किन्न बोर्डले छुट्टै रकम निकासा गरेको थियो। खकुरेलका अनुसार एसईईका लागि ८६ वटा विषयको प्रश्नपत्र छापिएको थियो। सबै विषयका लागि ५१ लाख थान प्रश्नपत्र छापिएका छन्। एसईईमा सहभागी हुन मुलुकभरबाट चार लाख ८० हजारले विद्यार्थीले परीक्षा फारम भरेका थिए। प्रश्नपत्र छपाइ र सम्बन्धित जिल्ला तथा केन्द्रसम्म पुर्याउन लाग्ने ढुवानी खर्चसमेत जोड्दा करिब ३ करोड रुपैयाँ खर्च भएको खकुरेलले बताए। उनका अनुसार ती प्रश्नपत्र फेरि केन्द्रमै ल्याएर जलाउनुपर्छ। तर, ढुवानी समस्याका कारण फिर्ता ल्याउन सकिएको छैन। कक्षा १२ को परीक्षाको प्रश्नपत्र जिल्ला तथा सम्बन्धित केन्द्रमा पठाउँदा एसईईको प्रश्नपत्र पनि ल्याउने योजना बोर्डले बनाएको छ। खकुरेलले भने, सुरुमा पनि एकतर्फी ढुवानी खर्च तिरेर प्रश्नपत्र जिल्लामा पठायौं। फेरि त्यो प्रश्नपत्र ल्याउन सवारी प्रयोग गर्दा एकतर्फी नै भाडा तिर्नुपर्ने हुन्छ। दोहोरो खर्च गर्नुभन्दा १२ कक्षाको प्रश्नपत्र बोकेर गएको गाडीबाट ल्याउने तयारी गरेका छौं। कोरोना भाइरसको संक्रमण त्रासका कारण कक्षा १२ को परीक्षा सञ्चालन गर्ने निधो भइसकेको छैन। यो परीक्षा सुरुमा वैशाख पहिलो साता सञ्चालन गर्ने तालिका सार्वजनिक भएको थियो। कोरोना संक्रमण त्रासकै कारण एसईई र कक्षा ११ को परीक्षालाई विद्यालयको आन्तरिक मूल्यांकनकै आधारमा सम्पन्न गर्ने निर्णय सरकारले गरिसकेको छ। विद्यालयको मूल्यांकनलाई नै आधार मान्ने भएपछि दुवै कक्षाका विद्यार्थीको परीक्षा सञ्चालन गर्न छापिएको प्रश्नपत्र काम नलाग्ने भएका हुन्। कक्षा ११ र १२ को प्रश्नपत्र पनि छापिइसकेको छ। दुबै कक्षाका प्रश्नपत्र केन्द्रमै रहेको परीक्षा बोर्डका नियन्त्रक (कक्षा ११ र १२) कृष्ण शर्माले जानकारी दिए। उनका अनुसार दुवै कक्षाका प्रश्नपत्र र उत्तरपुस्तिका तयारी अवस्थामा राखिएको छ। ११ को त केन्द्रमै नष्ट गरिन्छ। १२ को भने अवस्था सहज भए पनि जिल्लामा पठाउनुपर्छ शर्माले भने। एसईई परीक्षा सञ्चालन खर्चका लागि जिल्ला तथा परीक्षा केन्द्रमा पठाइएको रकम फिर्ता मागिएको छ। सम्बन्धित जिल्लाका शिक्षा विकास तथा समन्वय इकाइले रकम फिर्ता मागेका हुन्। परीक्षा सञ्चालनका क्रममा केन्द्राध्यक्ष, सहायक केन्द्राध्यक्ष, सुपरिवेक्षक, सुरक्षाकर्मी तथा अन्य कर्मचारीको दैनिक भत्ता, खाजा तथा स्टेसनरी सामान किन्न निकासा गरिएको रकम फिर्ता मागिएको हो।"
छटपटीका ३६ घण्टा,"बेनी : पहिरोले घर पुरिँदा शुक्रबार बिहान घाइते भएकी धवलागिरि गाउँपालिका६ राम्चेकी २२ वर्षीया मञ्जिता श्रीपालीको शनिबार बिहान ११ बजे मात्र उद्धार भयो । ६ महिनाकी गर्भवती मञ्जिताले करिब डेढ दिन उद्धार र उपचारको पर्खाइका लागि छटपटीमै घण्टौं बिताउनु परेको हो । बेनी अस्पतालमा प्राथमिक उपचारपछि उनलाई हेलिकप्टरमार्फत दिउँसै पोखराको मणिपाल शिक्षण अस्पताल पुर्याइयो । यसैगरी, शनिबार १ बजे हेलिकप्टरबाट बेनी अस्पताल ल्याइएकी ८८ वर्षीया गौमती सुनार पनि पहिरोमा भाग्दाभाग्दै हात, खुट्टा र शरीरका विभिन्न भागमा चोट लागेर घाइते भएकी थिइन् । गाउँबाट बाहिर जाने बाटो पहिरोले बगाएकाले स्वास्थ्य चौकीसम्म पनि लैजान सकेनौं, गौमतीका नाति हरिले भने, हेलिकप्टरको पर्खाइमा छट्पटाउँदै बस्नुभयो । शुक्रबार बिहानै कोदो रोप्न बारीमा जाने रिखकी हीरा जुग्जालीको योजना पनि उज्यालो हुन नपाउँदै खसेको पहिरोले पूरा हुन दिएन । बिहानै मेलामा जाने योजना थियो । जेठी छोरी र छोरा मसँग थिए, हीराका श्रीमान् धनबहादुरले भने, अर्को कोठामा सुतेका दुई छोरी र पत्नीलाई बचाउन खोज्दाखोज्दै पहिरोले बगायो । बेनी अस्पतालमा उपचार गराइरहेका धनबहादुरकी पत्नी, छोरी कञ्चन र करिश्मालाई गुमाउनुको पीडाले भक्कानिए । जुग्जालीका छोरा अर्जुन र अर्की छोरी रीतु पहिरो आएको थाहा पाएपछि भागेका थिए । करिब ३६ घण्टासम्म शरीरमा लागेको चोटको पीडा खपेर बसेका धनबहादुरले अस्पताल आएपछि दुखाइ कम भएको सुनाए । अन्नबाली उब्जाउने खेतबारी, गोठ र घर सबै पहिरोले बगायो, उनले भने, न बस्ने घर छ । न जीवनमा साथ दिने पत्नी र साना छोरी रहे । पहिरोमा घाइते भएका १२ जनाको शनिबार दिउँसो नेपाली सेना र प्रभु एयरको हेलिकप्टरमार्फत उद्धार गरिएको थियो । मञ्जितासहित मालिका७ बिमका ४० वर्षीय पूर्ण परियार, धवलागिरि६ का बालसिंह रोका, सफल श्रीपाली र ताकमकी ६७ वर्षीया सतदेवी बिटालुलाई पोखरा रिफर गरिएको बेनी अस्पतालले जनाएको छ । राम्चेकी सुनार, रिखका जुग्जालीसहित २२ वर्षीय दीपक श्रीपाली, ३५ वर्षीय कुशल पुन, १२ वर्षका अंकित पुन, १५ वर्षका बिर्सना जुग्जाली र ताकमका ७३ वर्षीय हरिबहादुर बिटालुको बेनीमै उपचार भइरहेको छ । भौगोलिक रूपमा विकट क्षेत्रमा पर्ने पहिरो प्रभावित ठाउँमा सडक र घोरेटो बाटो बगाएकाले पैदल तथा गाडीमार्फत शुक्रबार सुरक्षाकर्मी पुग्न सकेनन् । दुई पटक गएको हेलिकप्टरसमेत खराब मौसमका कारण अवतरण हुन नसकेपछि फर्किएको थियो । शनिबार बिहानैदेखि पहिरोमा बेपत्ता भएकाको खोजी र घाइतेको उद्धारमा सेना, सशस्त्र र नेपाल प्रहरीको टोली परिचालन भएको सीडीओ ज्ञाननाथ ढकालले बताए । बेनी र छिमेकी गाउँबाट युवाको स्वयंसेवक टोलीसमेत परिचालन भएका छन् । भौगोलिक विकटता र प्रतिकूल मौसमले बेपत्ताको खोजी तथा घाइतेको उद्धारमा ढिलाइ भएको हो, उनले भने, पालिका, युवा क्लब र आमा समूहसँग समन्वय गरेर जोखिमयुक्त ठाउँका बासिन्दालाई सुरक्षित ठाउँमा सारेका छौं । पहिरोपीडितलाई ५० बोरा चामल, ८४ कार्टुन चाउचाउ, ८० कार्टुन तेल, दुई बोरा दालसहित तेल, मसलासहितको खाद्यान्न राहत हेलिकप्टरमार्फत लगिएको छ । राहत र व्यवस्थापनलाई सहज बनाउन सडक र घोरेटोबाट मर्मत गरिने धवलागिरी गाउँपालिकाका अध्यक्ष थमसरा पुनले बताइन् । अपत्यारिलो ठाउँमा पहिरो पहाडको शिरमा समथर जमिन भएको राम्चे र पहाडको फेदीमा भएको रिख गाउँमा यसअघि कहिल्यै पहिरो गएको थिएन । रातो माटो भएको गाउँलाई जोगाउन स्थानीयले बस्तीभन्दा तलबाटै सडक खनेका थिए । कहिल्यै नसोचेको ठाउँमा पहिरो गएको राम्चेका प्रेम लामगाडेले बताए । हावाहुरीले घर र स्कुलको छानो उडाएर दुःख दिन्थ्यो, उनले भने, बारीका कान्ला र खरबारीबाट पहिरो खसेर घर पुरिएका छन् । नसोचेको ठाउँमा पहिरो गयो । समथर भूगोल भएको बिमको तल्लो गाउँमा पनि पहिरो जाला भनेर नसोचेको वडाध्यक्ष रेशम जुग्जाली बताउँछन् । पछिल्लो समय म्याग्दीका धेरै बस्ती सडकका कारण जोखिममा परे पनि रिख, राम्चे र बिम तल्लो गाउँको पहिरोको कारण अत्यधिक वर्षा र कमजोर भूबनोट देखिएको सीडीओ ढकालले जानकारी दिए । जिल्ला व्यवस्थापन समितिले सडकका कारण पहिरोको उच्च जोखिममा रहेको मंगला५ अर्मनका ७७ परिवारलाई हालै सुरक्षित ठाउँमा सारेको थियो । जेठ अन्तिम साता सडकको भल व्यवस्थापन नहुँदा गएको पहिरोले रघुगंगा६ पाखापानीमा २ जनाको ज्यान गएको थियो । २७ जनाको मृत्यु म्याग्दीको धवलागिरि, मालिका र रघुगंगा गाउँपालिकामा शुक्रबारको पहिरोले २७ जनाको मृत्यु भएको छ । बेपत्ता भएका ३ जना जीवितै सम्पर्कमा आएका छन् । ४ जना अझै बेपत्ता छन् । धवलागिरि६ मराङका १८, मालिका७ बिमका ८ र रघुगंगा६ ठाडाखानीका १ जनाको शव भेटिएको डीएसपी किरनजंग कुँवरले बताए । उनका अनुसार धवलागिरि६ मराङका तुलबहादुर क्षेत्री, सुकना लामगादे, आशिष लामगादे, आयुष लामगादे, आयुषा लामगादे, रेश्मा सुनार, मन सुनार, कमला श्रीपाली, सुरक्षा श्रीपाली, सुरज श्रीपाली, प्रकाश केसी, हीरामती जुग्जाली, करिश्मा जुग्जाली, कञ्चन जुग्जाली, गौशरा जुग्जाली, दिमा जुग्जाली, दीप्ति जुग्जाली र दिवान जुग्जालीको मृत्यु भएको छ । मालिका७ बिमकी विष्णु पौडेल, इच्छा पौडेल, गौदेवी नेपाली, विशेष नेपाली, वीरबहादुर नेपाली, निशा नेपाली, विष्णु नेपाली, सन्दीप नेपालीको पनि पहिरोमा पुरिएर मृत्यु भएको छ । लापु खोलाले बगाएर रघुगंगा६ ठाडाखानीका ५० वर्षीय नलीमान छन्त्यालको मृत्यु भएको थियो । मराङको रिखको पहिरोमा बेपत्ता भएका ४० वर्षीय धनबहादुर जुग्जाली, ३३ वर्षीय रीतुकुमारी जुग्जाली, अर्जुन जुग्जाली जीवितै सम्पर्कमा आएका छन् । पहिरोले पुरिएका मालिका७ बिमकी एलिसा केसी, धवलागिरि६ कल्लेनीकी जनिमा केसी, सविन पुन र दुखुखोलामा बेपत्ता भएकी मालिका६ की गीता रोका भेटिएका छैनन् । प्रहरीका अनुसार पहिरोको जोखिममा रहेका धवलागिरि गाउँपालिकाका ५ सय ९०, मालिकाका १ सय ९६, रघुगंगाका ८५ र बेनी नगरपालिकाका २५ जनालाई सुरक्षित ठाउँमा सारिएको छ । हेलिकप्टरबाट ११ को उद्धार म्याग्दीको धवलागिरि गाउँपालिका७ मराङ र मालिका गाउँपालिका७ बिमको पहिरोमा घाइते भएका ११ जनाको शनिबार हेलिकप्टरबाट उद्धार गरिएको छ । मराङकी एक गर्भवतीसहित १० जना र बिमका एकको उद्धार गरेर बेनी ल्याइएको हो । नेपाली सेना र प्रभु एअरको हेलिकप्टरले घाइतेको उद्धार गरेका हुन् । शुक्रबार बिहान गएको पहिरोमा घाइते भएका उनीहरूको करिब ३६ घण्टापछि उद्धार भएको हो । उद्धार गरिएकामध्ये चारलाई हेलिकप्टरबाट पोखरास्थित मणिपाल शिक्षण अस्पताल लगिएको र सातको बेनी अस्पतालमा उपचार भइरहेको डीएसपी किरनजंग कुँवरले बताए । ६ महिनाकी गर्भवती २२ वर्षीया मञ्जिता श्रीपाली, मालिका७ बिमका ४० वर्षीय पूर्ण परियार, धवलागिरि६ राम्चेका ७ वर्षीय सफल श्रीपाली र ताकमकी ६७ वर्षीया सतदेवी बिटालुलाई पोखरा रेफर गरिएको बेनी अस्पतालले जनाएको छ । भौगोलिक रूपमा विकट क्षेत्रमा पर्ने पहिरो प्रभावित ठाउँमा सडक र घोरेटो बाटो बगाएकाले पैदल तथा गाडीमार्फत शुक्रबार सुरक्षाकर्मी पुग्न सकेनन् । दुईपटक गएको हेलिकप्टरसमेत खराब मौसमका कारण अवतरण हुन नसकेपछि फर्किएको थियो । शनिबार बिहानैदेखि पहिरोमा बेपत्ता भएकाको खोजी र घाइतेको उद्धारमा सेना, सशस्त्र र नेपाल प्रहरीको टोली परिचालन भएको सीडीओ ज्ञाननाथ ढकालले बताए । बेनी र छिमेकी गाउँबाट युवाको स्वयंसेवक टोलीसमेत परिचालन भएका छन् । पहिरोपीडितलाई ५० बोरा चामल, ८४ कार्टुन चाउचाउ, ८० कार्टुन तेल, दुई बोरा दाल, मसलालगायत राहत हेलिकप्टरमार्फत लगिएको छ । राहत र व्यवस्थापन सहज बनाउन सडक र घोरेटो बाटो मर्मत गरिने धवलागिरि गाउँपालिकाका अध्यक्ष थमसरा पुनले बताइन् । धवलागिरि गाउँपालिका६ कल्लेनीको पहिरोमा हराएकाको खोजी गर्दै प्रहरी र स्थानीय । सौजन्य भुवानी पौडेल"
नदी किनारका बस्तीमा त्रास,"ताप्लेजुङइटहरी : ताप्लेजुङ, पाँचथर, तेह्रथुमलगायत जिल्लाका नदी आसपासका दर्जनभन्दा बढी बस्ती बाढीको जोखिममा परेका छन्। ठाडा र खहरे खोलाले बस्ती रहेको भूभाग कटान गर्न थालेपछि जोखिम बढेको हो। तमोर नदी किनारमा रहेका ताप्लेजुङ, पाँचथर, तेह्रथुम, धनकुटाका दर्जन बढी बस्ती र काबेली, हेवा, मेवा, मैवा नदी किनारमा बनाइएका बस्तीसमेत बाढीको जोखिमा रहेको जिल्ला भूसंरक्षण कार्यालय ताप्लेजुङले जनाएको छ। ताप्लेजुङका ठूला बजार दोभान र शिवा पनि नदी किनारमा छन्। केही गाउँपालिकाका केन्द्रसमेत नदी किनारमा रहेकाले बाढी आउँदा जोखिम बढी हुने विज्ञको भनाइ छ। दोभान बजारका स्थानीय टंक खतिवडा वर्षात्को समयमा रात परेपछि सुत्नै नसक्ने बताउँछन्। नदी किनारामा रहेको बजारमा घर छ। दुईतिर नदीले घेरेकाले बाढी आएमा भाग्ने ठाउँ पनि छैन। कटान बढ्दो छ। उनले भने। हिउँदको समयमा नदी किनारको बस्तीमा बस्न रमाइलो भए पनि वर्षात्का अधिकांश रात जागराम बस्नुपर्ने बाध्यता रहेको खतिवडाले बताए। ताप्लेजुङका नदी किनारमा २०२० सालको बाढीले बगर बनाएको क्षेत्रलाई बिराएर बस्ती निर्माण भएको जानकारहरू बताउँछन्। तिनै बस्ती र बजार अहिले बाढीको जोखिममा परेका छन्। ताप्लेजुङ, पाँचथर, तेह्रथुम र धनकुटा भएर बग्ने तमोर नदी किनारका सबैभन्दा बढी बस्ती र बजार ताप्लेजुङमा पर्छन्। मितलुङ, सिवा, हान्द्रुङ र दोभान बजार जिल्लाका ठूला बजार हुन्। चार सय बढी घर रहेका यी बजारका केही नागरिक वर्षात्को समयमा अन्यत्र गएर बसे पनि अधिकांश नदी किनारका घरमा बस्ने गरको स्थानीय शिक्षक चन्द्र तामाङ बताउँछन्। ताप्लेजुङमा पहिरोले पनि बर्सेनि ठूलो क्षति पर्याउने गरेको छ। जिल्ला विपद् व्यवस्थापन समितिको तथ्यांकअनुसार २० वर्षमा एक सय ५० जनाले पहिरोमा परी ज्यान गुमाएका छन्। पछिल्ला वर्षमा अव्यवस्थित रूपमा खनिएका सडकबाट बगेको पहिरोले गाउँ चिराचिरा परेको छ। ६१ वडा रहेको ताप्लेजुङका ३० वडा पहिरोको उच्च जोखिममा रहेको विपद् व्यवस्थापन समितिको तथ्यांक छ। इलामका चुरे क्षेत्र भएका तहमा वर्षात्को समयमा बाढी र पहिरो टाउको दुखाइको विषय हुने गरेको छ। माङसेबुङ गाउँपालिकाका ३, ४ र ५ मा घर भन्दा बढी पहिरो छन्। इलामका चार नगरपालिका र ६ गाउँपालिकाले बाढीपहिरोको विपद्बाट जोगिन जनचेतना, राहत र उद्धारको तयारी गरेको जनाएका छन्। बाढीको त्रास, छैन प्रभावकारी योजना नेपालकै ठूलो नदी सप्तकोसीदेखि ससाना दर्जनौं खोला, खोल्सी भएको सुनसरीको सबैभन्दा ठूलो प्राकृतिक विपत् बाढी रहेको जिल्ला रेडक्रस शाखा कार्यालय सुनसरीले गरेको एक अध्ययनले देखाएको छ। सुनसरीमा बाढीको जोखिम बढाउनेमा सप्तकोसीमा नदीदेखि अन्य साना खोला तथा खोल्सासम्म छन्। सप्तकोसीमा बर्सेनि आउने बाढीले सुनसरी र सप्तरी जिल्लाका बासिन्दालाई त्रसित बनाउँछ। २०६५ साल भदौ २ गते सप्तकोसीको तटबन्ध भत्काएर कोसीको पानी बस्तीमा पस्दा सात हजार परिवार विस्थापित भएका थिए। पानी ओभरफ्लो भएर नजिकका बस्ती डुबान तथा कटानमा पार्ने जोखिम छ। खासगरी सुनसरीको श्रीलंका टापुमा बस्ने तीन हजार बढी परिवार कोसी बाढीको प्रत्यक्ष जोखिममा छन् भने नजिकका गाउँसमेत कोसी तटबन्ध फुट्ने हो कि भन्ने त्रासमा रहने स्थानीय बाबुराम कार्की बताउँछन्। त्यसमाथि कोसीको पानीलाई होल्ड गर्ने कोसी ब्यारेजको ढोका खोल्ने जिम्मा भारतीय पक्षलाई छ। ब्यारेजको ढोका समयमै नखोल्दा ब्यारेज र बाँधमा दबाब पर्ने र जोखिम बढी हुने हुन्छ। कोसी सम्झौताअनुसार कोसीको ब्यारेज खोल्ने, बन्द गर्ने, तटबन्धहरूको मर्मत गर्ने जिम्मा भारतको छ। तर भारतले समयमै प्रभावकारी काम नगर्दा जोखिम बढ्ने प्रकाशपुरका जोनी लिम्बूको भनाइ छ। सप्तकोसी नदीबाहेक सुनसरीमा सुनसरी खोला, बूढी खोला, टेंग्रा खोलालगायतका धेरै खोलाहरू छन्। खहरेहरूको संख्या पनि सुनसरीको धरान उपमहानगरपालिकामा धेरै छ, जसले वर्षामा नजिकका बस्तीहरू डुबाउने सम्भावना छ। इटहरीको टेंग्रा खोला, बूढी खोला, सेहरा खोला आदि इटहरीको लागि टाउको दुःखाइ नै बनेको छ। तीन वर्षअघि त बूढी खोलामा आएको बाढीले छेउको सुकुमबासी बस्ती बगाउँदा ६ जनाको ज्यान नै गयो। बूढी खोलामा आएको बाढीले दुहबी नगरपालिकासमेत प्रभावित पार्छ भने मोरङको सुन्दरहरैंचा नगरपालिकामा पनि डुबान र कटानको समस्या उत्पन्न गर्छ। सुनसरीमा बाढी आइहाले उद्धार तथा राहतको संयन्त्र पनि छैन। बाढीमा पर्नेलाई उद्धार गरेर विद्यालयहरूमा राख्ने गरिएको छ। राहत तथा पुनस्र्थापनामा पनि निकै लामो समय लाग्ने गरेको छ। यो वर्ष कोरोनाको कारण बाढीबाट हुने क्षति र उद्धारका जटिलताहरू अझ धेरै छन्। स्कुलहरू क्वारेन्टाइनमा रूपान्तरण भएको समयमा बाढी तथा प्रकोप पीडितहहरूलाई कहाँ राख्ने भन्नेमै जनप्रतिनिधिबीच अलमल छ। तीन वर्षअघि साउन महिनामा इटहरीमा आएको बाढीले इटहरी ४ गैरी गाउँमा ६ जनाको ज्यान लियो। बूढी खोलामा आएको सोही बाढीमा परी बेपत्ता भएका तीन जना अझै भेटिएका छैनन्। त्यसबाहेक पनि टेंग्रा खोलामा आएको बाढीले इटहरी चोक बजारका धेरै घर तथा पसलहरू डुबायो। प्रायःजसो सबै वडा डुबे। टेंग्रा, बूढी, सेती र शेरा खोलामा आउने बाढीबाट इटहरीका ६ वटा वडाका दुई हजार घर परिवार जोखिममा रहेको इटहरी उपमहानगरपालिका वातावरण तथा जनसंख्या शाखा अधिकृत पुष्पनारायण चौधरीको भनाइ छ। इटहरी ४ गैह्रीगाउँमा तटबन्धको काम गर्दै आएको इटहरी ४ का वडाध्यक्ष चन्द्र भट्टराईले बताए। साथै यो वर्ष पनि नालाको सफाइ गरिएको उपमहानगरपालिकाकी उपमेयर लक्ष्मी गौतमले बताइन्।"
कोरोनाबाट काठमाडौंमा ५ को मृत्यु,"काठमाडौं : संघीय राजधानीमै कोरोना भाइरस संक्रमणका कारण हालसम्म ५ जनाको मृत्यु भएको छ । पछिल्लोपल्ट काठमाडौंमा उपचाररत मिर्गौला रोगका २ बिरामीसहित सिन्धुपाल्चोकका १ पुरुषको मृत्यु भएको हो । यससँगै नेपालमा हालसम्म कोरोना भाइरसबाट मृत्यु हुनेको संख्या ३८ पुगेको छ । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार, काठमाडौं १० शंखमूलका ६० वर्षीय पुरुषको असार २६ गते निधन भएको हो । फोक्सोमा पानी जमेको र मिर्गौला रोगको कारणले अस्पताल भर्ना भएको १० दिनपछि उनको ज्यान गएको हो । उनीे असार १६ गते पाटन अस्पतालमा भर्ना भएका थिए । उनको असार १७ गते स्वाब परीक्षण गर्दा कोरोना पोजेटिभ देखिएको थियो । गोकर्णेश्वर नगरपालिका वडा नं ४ का ५४ वर्षीय पुरुषको असार २५ गते उपचारका क्रममा मृत्यु भएको छ । काठमाडौं मेडिकल कलेजमा उपचारका क्रममा उनको मृत्यु भएको हो । उनी मिर्गौला रोगका बिरामी थिए । स्वास्थ्यमा समस्या आएपछि उनलाई काठमाडौं मेडिकल कलेजमा भर्ना गरिएको थियो । श्वासप्रश्वासमा पनि समस्या देखिएको थियो । उनको असार २१ गते स्वाबको नमुना संकलन गरी परीक्षण गर्दा कोरोना पुष्टि भएको थियो । काठमाडौं नयाँ बानेश्वरका ८५ वर्षीय वृद्धको पनि कोरोना भाइरसका कारण गत असार १७ गते ज्यान गएको थियो । उनी उच्च रक्तचाप र पार्किन्सनका बिरामी थिए । छातीको समस्यापछि अस्पताल पुगेका उनको उपचारका क्रममा ज्यान गएको हो । उनको पनि मृत्युपछि १९ असारमा कोरोनाको पुष्टि भएको थियो । यसअघि ललितपुरमा २ जनाको कोरोना भाइरसबाट मृत्यु भएको थियो । ललितपुर, बुङमतीका ५६ वर्षीय पुरुषको जेठ १४ गते निधन भएको थियो । उनी १२ जेठमा किस्ट अस्पताल भर्ना भएका थिए । मृत्युपछि १५ जेठमा संक्रमण पुष्टि भएको थियो । त्यस्तै ललितपुरको महालक्ष्मी नगरपालिका ५ का पुरुषको पनि मृत्यु भएको थियो । पाँच महिनाअघि मिर्गाैला प्रत्यारोपण भएका उनी नर्भिक इन्टरनेसनल अस्पतालमा भर्ना भएका थिए । उपचारकै क्रममा उनलाई पाटन अस्पतालमा रिफर गरिएको थियो । उनको असार ११ असारको बिहान मृत्यु भएको थियो । यससँगै काठमाडौं उपत्यका निवासी ५ जनाको कोरोना भाइरसको कारण ज्यान गएको स्वास्थ्य मन्त्रालयले जनाएको छ । सिन्धुपाल्चोक जिल्ला पाँचपोखरी ६ का ४५ वर्षीय पुरुषको मृत्यु भएको स्वास्थ्य मन्त्रालयले जनाएको छ । उनको उपचारका क्रममा २५ असारमा पाटन अस्पतालमा निधन भएको डा गौतमले जानकारी दिए । असार १८ गते क्षयरोगको उपचारका लागि उनी पाटन अस्पतालमा भर्ना भएका थिए । उपचारका क्रममा कोरोना स्वाब परीक्षण गर्दा उनमा असार २२ गते कोरोना पोजेटिभ पाइएको थियो । ७४ संक्रमित थपिए विगत २४ घण्टामा मुलुकमा थप ७४ जना कोरोना भाइरसका नयाँ बिरामी फेला परेका छन् । यो वृद्धिसँगै मुलुकभर पुष्टि भएका कोरोना संक्रमितको संख्या १६ हजार ७ सय १९ पुगेको छ । कोरोना संक्रमणबाट निको भएर फर्कनेको संख्या ८ हजार ४ सय ४२ पुगेको स्वास्थ्य मन्त्रालयले जनाएको छ । हाल विभिन्न आइसोलेसनमा उपचाररत ८ हजार २ सय ३९ जना छन । त्यस्तै क्वारेन्टाइनमा रहनेको संख्या २ हजार ४ सय ९७ छ ।"
वैदेशिक रोजगार : नौ महिनामा ५४ करोड ठगी,"काठमाडौं : वैदेशिक रोजगारीका नाममा चालू आर्थिक वर्षको साउनदेखि चैतसम्म ५४ करोड रुपैयाँ ठगी भएको छ। ठगी रोक्न सरकारले सक्रियता बढाएको दावी गरे पनि ठगी रोकिएको छैन। ठगी गर्नेमा दलालभन्दा म्यानपावर व्यवसायी अत्यधिक छन्। वैदेशिक रोजगार विभागका अनुसार म्यानपावर व्यवसायी (संस्थागत) तर्फ २९ करोड २६ लाख ४४ हजार रुपैयाँ ठगी भएको छ। दलाल (व्यक्तिगत) तर्फ २४ करोड २२ लाख २३ हजार रुपैयाँ ठगी भएको छ। एक हजार दुई सय ४१ जनाले विभिन्न बहानामा म्यानपावर तथा व्यक्तिगत रूपमा ठगी भएको भन्दै विभागमा उजुरी दिएका हुन्। यसमध्ये म्यानपावरतर्फ नौ सय चार वटा र व्यक्तिगततर्फ तीन सय ३७ वटा उजुरी परेको छ। चालू आर्थिक वर्षको चैतसम्म दर्ता भएको तीन सय ३७ उजुरीसहित विगतदेखि थाती रहेका एक हजार एक सय ९२ जनाको ८० करोड ३६ लाख ६२ हजार आठ सय ९० रुपैयाँ ठगी भएको छ। यसमध्ये यो वर्ष उजुरी परेका एक सय ८७ जनाको १८ करोड ७७ लाख बिगोसहित विगतदेखि थाती रहेका तीन सय ९६ जनाको ४१ करोड ३४ लाख अदालतमा बिगो दावी गरिएको छ। संस्थागत रूपमा भएका ठगी छिटो छिनोफानो हुने गरी व्यक्तिगत ठगीका उजुरीमा समयमै सुनुवाई हुन नसक्दा कामदार मारमा परेका छन्। सरकारले घोषणा गरेको फ्री भिसा, फ्री टिकट कार्यान्वयन गर्नुपर्ने म्यानपावर व्यवसायीले कामदारमाथि खुलेआम ठगी गर्दै आएका छन्। सरकारले सेवाशुल्क १० हजारभन्दा बढी लिन नपाउने नियम बनाए पनि म्यानपावर व्यवसायीले त्यसको २० गुणाभन्दा बढी रकम असुल्दै आएका छन्। दुई लाख ५० हजारभन्दा बढी रकम असुल्दा पनि सरकारले ठगी रोक्न कुनै कदम चाल्न सकेको छैन। वैदेशिक रोजगार विभागका महानिर्देशक कुमारप्रसाद दाहालले उजुरी गर्ने सचेत नागरिक भएको बताए। सरकारले १० हजारभन्दा बढी लिन नपाइने व्यवस्था गरे पनि व्यवसायीले ४०५० हजार मात्रै लिने भेटाउन पनि मुश्किल हुने गरेको उनको भनाइ छ। बढी शुल्क लिने व्यवसायी कानुनी दायरामा आउँछन्् उनले भने। उजुरीका आधारमा विभागले आकस्मिक नियमन गर्दै आएको छ। विभागले ठगीको अनुसन्धान र अभियोजन आफै गर्छ। व्यक्तिगततर्फका उजुरी वैदेशिक रोजगार न्यायाधिकरणमा पठाइन्छ भने संस्थागत उजुरी दुई पक्ष सम्झौता गराएर पीडितलाई न्याय दिन्छ। विभागले प्रभावकारी अनुसन्धान नगर्दा न्याय पाउन समस्या हुने गरेको पीडितको गुनासो छ। विभागका अनुसार चैत महिनामा संस्थागततर्फ २५ जनाको ५५ लाख ४० हजार र व्यक्तिगततर्फ १४ जनाको एक करोड २४ लाख ९५ हजार ठगी भएको उजुरी परेको छ। फागुन महिनामा संस्थागतरूपमा ५४ जनाको एक करोड ७८ लाख एक हजार ४५ रुपैयाँ ठगी भएको छ भने व्यक्तिगततर्फ एक करोड ६१ लाख ५ हजार तीन सय १५ रुपैयाँ ठगी भएको उजुरी परेको थियो। विभागका अनुसार माघमा ७७ जनाको दुई करोड ८९ लाख ४८ हजार संस्थागत र व्यक्तिगततर्फ ४४ जनाको तीन करोड ९० लाख ३१ हजार ठगी भएको छ। पुसमा म्यानपावरले चार करोड ६१ लाख ८० हजार रुपैयाँ ठगी भएको भन्दै एक सय सात वटा उजुरी परेको थियो। व्यक्तिगततर्फ एक करोड ९२ लाख ९५ हजार ठगी भएको भन्दै ३७ वटा उजुरी दिएका छन्। मंसिरमा एक सय ३९ उजुरीमा पाँच करोड ५२ लाख रुपैयाँ संस्थागत र व्यक्तिगततर्फ ३४ वटा उजुरीमा एक करोड ८७ लाख रुपैयाँ ठगी भएको छ। कात्तिक महिनमा म्याननपावरले तीन करोड ७ लाख ९५ हजार रुपैयाँ ठगी गरेको भन्दै एक सय एक वटा उजुरी दिएका छन्। व्यक्तिगततर्फ ४१ वटा उजुरीमा तीन करोड ५० लाख रुपैयाँ ठगी भएको दावी गरिएको छ। असोजमा म्यानापवरले दुई करोड २८ लाख ९५ हजार रुपैयाँ ठगी गरेको भन्दै २५ वटा उजुरी परेको छ। त्यस्तै भदौमा एक सय ६७ उजुरीमा पाँच करोड १२ लाख ६२ हजार रुपैयाँ संस्थागत र ४८ व्यक्तिगत ठगीमा तीन करोड १८ लाख ४७ हजार रुपैयाँ ठगी भएको उजुरीमा छ। साउनमा संस्थागततर्फ एक सय ४६ जनाले तीन करोड ५३ लाख ८८ हजार र व्यक्तिगततर्फ पाँच करोड ४५ लाख २६ हजार चार सय रुपैयाँ ठगी भएको थियो। अनुसन्धानकर्ता रामेश्वर नेपालका अनुसार वैदेशिक रोजगारीमा जाने ९० प्रतिशतभन्दा बढी कामदार ठगिने गरेका छन्। वैदेशिक रोजगारीका नाममा मानव तस्करी मौलाएको राष्ट्रिय मानव अधिकार आयोगले गत असारमा प्रतिवेदन सार्वजनिक गरेको थियो। अनुसनधानकर्ता नेपालका अनुसार ठगी रोख्न कामदार सजग हुनुपर्ने बताउँछन्। ठगी रोक्न सरकारले एक्सन लिनै पर्छ, उनले भने, नियमन प्रभावकारी बनाउन सके मात्र ठगी रोकिन्छ।"
भाका सारेर २२ अर्ब जोहो,"काठमाडौं : कोभिड१९ महामारी नियन्त्रण गर्न जारी बन्दाबन्दीले आर्थिक क्रियाकलाप संकुचित भएपछि सरकारलाई स्रोत व्यवस्थापन गर्न दबाब परेको छ। सरकारले तत्काल साढे २२ अर्ब रुपैयाँभन्दा बढी स्रोत व्यवस्थापन गर्न सक्छ। तर यसका लागि अन्तर्राष्ट्रिय विकास साझेदार संस्थाले ऋण तिर्ने म्याद केही वर्ष पर सार्नुपर्नेछ। स्रोत जुटाउन अर्थ मन्त्रालयले दातृ मुलुकसँग ऋण तिर्ने म्याद थप्न लबिङ गर्न सुरु गरेको छ। जी२० मुलुकबाट लबिङ गर्न सुरु गरेको सरकारले जापान र चीनबाट यस विषयमा प्रतिबद्धता पाइसकेको छ। जापानले ३ वर्षका लागि ऋणको भाका सारिदिन सहमति जनाएको छ। चीनले ४ वर्षका लागि समय थप्न सकिने आश्वासन दिएको छ। तर चार वर्षको अवधिमा प्रचलित दरमा ब्याजसमेत असुल्ने भनेपछि चीनसँग अझै सहमति टुंगोमा नपुगेको अर्थ मन्त्रालय स्रोतले जनाएको छ। चीनले सेप्टेम्बर २१ सम्मको ऋण भुक्तानीको भाका सार्न सक्ने बताएको छ। चिनियाँ ऋण यसै त अन्य निकायको तुलनामा महँगै छ, स्रोतले भन्यो, त्यसमाथि ४ वर्षसम्मको भाकामा उही दरमा ब्याज लिने हो भने गाह्रो पर्छ। यसका लागि थप गहन छलफल गर्दै छौं। १२५ मिलियनसम्मको ऋण किस्तामा ब्याज सहुलियत दिन सक्नेमा सहमतिको नजिक पुगेको मन्त्रालयको दाबी छ। सरकारले मे १ देखि डिसेम्बर अन्तिमसम्म तिर्नुपर्ने ऋणको साँवा ब्याजको भाका सार्न लबिङ गरिरहेको छ। यस अवधिमा तिर्नुपर्ने ऋण २२ अर्ब ६८ करोड रुपैयाँ (बिहीबारको विनिमय दरअनुसार) हुनेछ। महालेखा नियन्त्रकको कार्यालयअनुसार नेपालको कुल ११ खर्ब ९५ अर्ब रुपैयाँको ऋण छ। प्रत्येक वर्ष नेपालले अर्बाैं रुपैयाँ ऋण र ब्याज तिर्न खर्च गरिरहेको छ। पछिल्लो आँकडाअनुसार नेपालको थाप्लोमा विदेशी ऋण ७ खर्ब १४ अर्ब रुपैयाँ छ भने आन्तरिक ऋण ४ खर्ब ८४ अर्ब रुपैयाँ छ। चालु वर्षको बजेटमा सरकारले १ खर्ब ६७ अर्ब रुपैयाँ वित्तीय व्यवस्था भनेर यिनै ऋण तथा ब्याज भुक्तानीका निम्ति छुट्टयाइएको थियो। बर्सेनि निश्चित रकम छुट्टयाएर ऋण तथा ब्याजको भुक्तानी गर्दै आएको छ। तर, संकटका बेला भने यो ठूलै बोझ बनेको छ। नेपालजस्तो देशका लागि ऋण र ब्याजमा तिर्ने ठूलो परिमाणको रकम जोगिए त्यसलाई संकटका बेला जनस्वास्थ्यजस्ता अत्यावश्यक क्षेत्रमा लगानी गर्न सकिने मन्त्रालयको भनाइ छ। यही विषयमा केही समयदेखि विभिन्न अन्तर्राष्ट्रिय परोपकारी संस्थाले ठूला दाता राष्ट्र एवं बहुपक्षीय दातृ निकायलाई कोरोना भाइरसको संक्रमण तथा यसका कारण उत्पन्न भएको आर्थिक गतिरोधले थिलथिलो बनेका गरिब देशलाई आउने केही समय ऋणमा सहुलियत दिन आह्वान गरिरहेका छन्। यसै साता अन्तर्राष्ट्रिय मुद्रा कोष (आईएमएफ) ले उसले दिएको ऋण भुक्तानीमा सहुलियतको घोषणा गरेको थियो। मुद्रा कोषले नेपालसहित २५ देशका निम्ति कोभिड१९ सँग जुध्न सहयोगको घोषणा गरेको हो। कोषले विज्ञप्ति नै जारी गरि सबैभन्दा गरिब तथा जोखिममा परेका सदस्य राष्ट्रलाई तिनको मुद्रा कोषसँगको ऋण दायित्वलाई प्रारम्भिक चरणमा आगामी ६ महिनासम्म व्यहोर्न सहयोग मिल्ने र त्यसले उनीहरूलाई सीमित स्रोत महत्वपूर्ण स्वास्थ्य तथा अन्य राहत कार्यमा प्रयोग गर्न सघाउ पुग्ने बताएको थियो। नेपालको धेरै ऋण मुख्यगरी विश्व बैंक, एसियाली विकास बैंक र दुई पक्षीय दातृ राष्ट्रसँग छ। चैत मसान्तसम्ममा सरकारले १५ अर्ब ७८ करोड रुपैयाँ बराबरको ऋण भुक्तानी गरिसकेको छ।"
स्वदेश फर्किनै सकस,"साउदी अरेबिया : साउदी अरेबियामा कोभिड१९ संक्रमण दैनिक रूपमा बढ्दो छ। कोरोना प्रभावसँगै अलपत्र परेर चार्टर उडानबाट स्वदेश फिर्ता हुने नेपालीको संख्या धेरै छ। हालसम्म तीन हजार तीन सय ६८ जना चार्टर उडानबाट स्वदेश फिर्ता भएका छन्। रियादस्थित नेपाली दूतावास र जेद्दास्थित वाणिज्य दूतावासले स्वदेश फर्किने १० हजार १ सय ८० जनाको नामावली सार्वजनिक गरेको छ। यसैगरी अनलाइन तथा टेलिफोन सम्पर्क गरी २८ हजारभन्दा बढी नेपालीले फारम भरेका छन्। कोरोना संक्रमणबाट क्षति पुगेपछिको असरलाई मध्यनजर गर्दै साउदी सरकारले पूर्णरूपमा लकडाउन हटाए पनि संक्रमित हुनेको संख्या दैनिक ३५ सयभन्दा बढी छ। हालसम्म २ लाख २३ हजार ३ सय २७ संक्रमित छन् भने १ लाख ६१ हजार ९६ जना निको भएका छन्। २१ सयले ज्यान गुमाएका छन्। साउदी सरकारले म्याद सकिएका भिसामा तीन महिनाको म्याद थपेको छ। यसले बिदामा बसेका कामदारलाई राहत पुगेको छ। साउदीमा कार्यरत नेपालीलाई समस्या बढ्दै गएपछि सहयोगी हात पनि बढ्दै छन्। सीटी एक्सप्रेस मनी ट्रान्सफरद्वारा २५ जना नेपालीलाई एक महिनाका लागि खाद्यान्न सहयोग गरेको छ। यसैगरी रोजगारीकैे क्रममा दुवै आँखा नदेख्ने समस्यामा परेकी रोल्पाकी सीता परियारलाई उपचारका लागि २० हजार नेपाली रुपैयाँ सहयोग जुटेको छ। टेलिमनी साउदी अरेबियाका रेमिट्यान्स मेनेजर जितेन्द्र थपलियाको सहकार्यमा सहयोग उनलाई गरिएको हो। साउदीमा रहेका नेपालीलाई आपत्विपतमा सहयोग गर्ने, एकीकृत गर्ने, आफ्नो जिल्लामा आवश्यक सहयोग गर्ने उद्देश्यले गैरराजनीतिक संस्था बनाउन मदन ओडारीको संयोजकत्वमा झापाली समाज साउदी अरेबिया नामक संस्थासमेत गठन भएको छ। कोरोनाको मात्र नभई अन्य कारणले पनि साउदीका नेपालीलाई समस्या बढ्दै गएको छ। ससाना कम्पनी बन्द भएर रोजगार गुम्ने खतरा छ भने कम्पनीका सेवासुविधाबाट समेत नेपाली बञ्चित हुन थालेका छन्। समस्यामा परेका नेपालीको उद्धार हुन सकेको छैन। कानुनी रूपमा कार्यरत करिब तीन लाख १५ हजार नेपालीलाई सहयोग गर्न साउदीस्थित नेपाली दूतावास र वाणिज्य दूतावासका ३० जना कर्मचारी जुटेका छन्। स्वदेश फर्किने तयारीमा रहे पनि हवाई टिकट साबिकभन्दा महँगो हुनु, कोरोना परीक्षण समस्या, उडान समय व्यवस्थापनजस्ता समस्याले नेपाली निराश छन्। आइतबारपछि चार्टर उडान बन्द हुने भएपछि यहाँ रहेका नेपालीले थप समस्या व्यहोर्नु पर्ने चर्चा सुरु भएको छ।"
जोखिम छ तर कहाँ जाने ?,"शुक्लागण्डकी (तनहुँ) : तुलसी सुवेदी पुल्चोकमा बस्न थालेको ३२ वर्ष भयो। अरू बेलाको बसाइ रमाइलो भए पनि वर्षा सुरु हुनासाथ उनको मुटुमा ढ्यांग्रो बज्न थाल्छ। पानी पर्न थालेपछि कतिखेर घर छाडेर जानुपर्ने हो भन्ने पीरले सताइहाल्छ, शुक्रबार बिहान सेती र सुरौंदी खोला उर्लेर बस्तीमा पसेको खबर पाएर त्यहाँ पुग्दा उनी बचेका सामान झिकेर फर्कंदै थिए। उनी सामान लिन जाँदा सुरक्षाकर्मीले रोकेका पनि थिए। उनी अटेर गरेरै अघि बढे। झोलुंगे पुलमा सेतीको छाल पुगिसकेको भए पनि हतारहतार फर्किए। उनले भने, जोखिम छ, थाहा छ तर ठाउँ नभएपछि कता जाउँ ? हेर्दा ज्यानै सिरिंग हुने गरी सेती नदी अनि सुरौंदी खोला बस्तीमा पस्ने समस्या शुक्लागण्डकी नगरपालिका ४ र ८ मा पर्ने पुल्चोकका बासिन्दाका लागि नियमित बनेको छ। अति जोखिमपूर्ण क्षेत्रमा बसेका स्थानीय ४० बढी घरपरिवार हरेक वर्ष त्रासमा बाँचिरहेका छन्। विकल्पको आश्वासन कहिल्यै पूरा हुन सकेको छैन। वर्षौं पुरानो समस्यामा सरकारले चासो नदिँदा त्यस क्षेत्रका मानिसको बिचल्ली हुने गरेको छ। यस क्षेत्रका ४० भन्दा बढी घरधुरी वर्षा आउनासाथ कहिले भाग्नुपर्ने हो भन्ने त्रासमा बाँचिरहेका हुन्छन्। निकास निस्कँदा हरेक वर्ष बाढीको जोखिम अनि मानिस विस्थापित हुने समस्या दोहोरिइरहन्छ। यस्तो समस्या भोग्दै आएको धेरै समय भए पनि निकास ननिस्कँदा स्थानीय करिम खान उदास छन्। हाम्रो समस्या नयाँ होइन, परिवारसहित घर छाडेर वारि आएका उनले भने। वर्षा सकिए पछि सबैका वाचा हराउने उनको गुनासो छ। यसरी जोखिममा परेकाहरू प्रायः निम्न वर्गका छन्। चार जनाको परिवारसँगै बसेकी सुनिता परियार घरबाहिर रहेका पतिलाई इमोमा परिवारको बिजोग भएको सुनाउँदै थिइन्। उनको घरमा सेती पसेकाले नजिकैको समाज भवनमा उनीहरू अहिले बसिरहेका छन्। हरेक वर्ष बस्तीवासीको बिजोग देखिरहेका स्थानीय व्यवसायी हरिबहादुर खड्का समाधान खोज्ने कार्यमा ढिला गर्न नहुने बताउँछन्। सधैं बस्तीमा खोला पस्ने र मानिस त्रासमा बढ्ने अवस्था छ। यसका लागि स्थायी निकास दिनुपर्छ। बर्सेनि बाढी आउनासाथ पुग्ने जनप्रतिनिधिको आश्वासन मात्रै हुन्छ। पोहोर साल बस्ती नै सार्ने योजना बने पनि काम हुन सकेन। यसपालि पनि अवस्था उस्तै भए पछि अब तीनवटै तहका सरकारमा कुरा पुर्याउने प्रदेशसभा सदस्य आशा कोइरालाको प्रतिबद्धता छ। पोहोर विकल्प नभएकालाई ठाउँ दिने कुरा भएको हो, उनले भनिन्, तर अझै हुन सकेन। मेरा तर्फबाट पहल गर्छु। हाल विस्थापित परिवारलाई शुक्लागण्डकी ८ वडा कार्यालयले बस्ने र खाने व्यवस्था गरेको छ। वडा नम्बर ४ तर्फका लागि पनि समाज भवनमा वैकल्पिक व्यवस्था गरिएको छ। दुवैतर्फ गरी डेढ सय बढीलाई तत्कालका लागि आ श्रय र खाने व्यवस्था गरिएको छ। अब उनीहरूको दीर्घकालीन समस्या समाधानका लागि पनि पहल गर्ने प्रतिबद्धता वडाध्यक्ष कृष्ण रेग्मीको छ। जिल्ला विपद् व्यवस्थापन समितिका संयोजक प्रमुख जिल्ला अधिकारी बद्रीनाथ अधिकारी पनि समस्या समाधानमा गम्भीरतापूवर्क लाग्ने दाबी गर्छन्।"
बैंकमा बढ्न थाल्यो चहलपहल,"काठमाडौं : लकडाउन खुकुलो भएसँगै बैंकमा व्यवसायीको चाप बढ्न थालेको बैंकरले बताएका छन्। प्रतितपत्र (एलसी) र बैंक ग्यारेन्टीको व्यापार कोरोना सुरु हुनुअघिकै स्थितिमा फर्किएको नेपाल बैंकर्स संघका अध्यक्ष भुवन दाहालले बताए। बैंक धाउने व्यवसायीको चाप पनि दिनहुँ बढ्दो क्रममा रहेको उनले सुनाए। पहिलेको तुलनामा आधाभन्दा बढी भौतिक रूपमै र बाँकी आधुनिक डिजिटल माध्यममार्फत् सम्पर्क गर्न लागेका छन्, उनले भने, असार लागेपछि पहिलेजति नै नभए पनि ८० प्रतिशतभन्दा धेरै व्यवसायीको भ्रमण हुन थालेको छ। अहिले बैंकमा लगानीयोग्य पैसा थुप्रिने क्रम सुरु भएसँगै ब्याजदर घटाउन थालेपछि व्यवसायी बैंक धाउन थालेका हुन्। राष्ट्र बैंकका अनुसार अहिले सवा खर्ब रुपैयाँ बराबरको अधिक तरलता बैंकमा थुप्रिएको छ। पछिल्लो समय सुनको भाउ अत्यधिक महँगिएको र लकडाउनका कारण आयात खुम्चिँदा हुन्डीको कारोबार घटेको बैंकरहरूले बताएका छन्। जसबाट औपचारिक माध्यममा आउने रेमिट्यान्स बढेपछि बैंकमा निक्षेप थपिने क्रम पनि चुलिएको छ। लकडाउनले तीन महिनादेखि आर्थिक गतिविधि खस्किँदा कर्जाको माग बढ्न सकेको थिएन। यही कारण बैंकहरूबीच हुने अल्पकालीन सापटी (अन्तरबैंक कारोबार)को ब्याजदर पनि ०५ प्रतिशतभन्दा तल झरिसकेको सानिमा बैंकका प्रमुख कार्यकारी अधिकृतसमेत रहेका दाहालले जानकारी दिए। उनले बैंकमा निष्कृय पुँजी बढ्न थालेपछि बैंकहरू ब्याजदर घटाउन थालेको बताए। चैतपछि सबै बैंकले आधारदर घटाएका छन्। बैंकले १ सय रुपैयाँ लगानीयोग्य पुँजी तयार पार्न कति लागत लाग्छ भन्ने हिसाबलाई आधारदर भनिएको हो। गत जेठमा राष्ट्रिय वाणिज्य बैंकको आधार दर सबैभन्दा कम ६२५ प्रतिशत छ भने सबैभन्दा बढी सिभिल बैंकको १०५१ प्रतिशत छ। एनआईसी एसिया बैंकले चैतदेखि जेठ मसान्तसम्म १३९ आधारविन्दु (१३९ प्रतिशतविन्दु)ले आधारदर घटाएको छ। यो सबैभन्दा उच्च दरमा आधारदर अर्थात् लागत घटाउने बैंक पनि बनेको छ। उक्त अस्वभाविक लागत कटौती गर्न सफल तथ्यांक निकालेपछि एनआईसीले ८७५ प्रतिशत ब्याजमा ऋण दिने घोषणा गरेको छ। राष्ट्रिय वाणिज्यसँगै स्ट्यान्डर्ड चार्टर्ड, नबिल, नेपाल बैंक, एभरेस्ट र नेपाल इन्भेस्टमेन्ट बैंकको आधार दर एनआईसीको भन्दा पनि कम छ। एक बैंकरका अनुसार केही ठूला ऋणीले ८ प्रतिशत ब्याजमा पनि ऋण पाउन थालिसकेका छन्। बैंकरहरु अझै साउनबाट निक्षेपको ब्याजदर घटाएर कर्जा सस्तो पार्ने बताउँदै आएका छन्। बैंकर्स संघले औपचारिक रूपमै मुद्दति निक्षेपको ब्याजदर ७ देखि साढे ७ प्रतिशतमा झार्न सक्ने हो भने सबैखाले कर्जाको ब्याजदर १० प्रतिशतभन्दा कम गर्न सकिने बताएको छ। त्यसो भएमा लगानीकर्तालाई नयाँ परियोजनामा ऋण लगानी गर्न उत्प्रेरणा पुग्ने बैंकर बताउँछन्। ब्याजदर भारी मात्रामा घटाउन सके आर्थिक गतिविधिमा सुधार हुनसक्ने आशा बैंकर र व्यवसायीको छ। व्यवसायीले त निक्षेपको ब्याजदरसँगै बैंकहरूले राख्ने नाफा र केही नियामकीय शर्तको सहजतामार्फत् ब्याजदर ५ प्रतिशतसम्म झार्नुपर्ने माग गर्दै आएका छन्। नेपाल उद्योग परिसंघले औपचारिक रुपमै राष्ट्र बैंकलाई यस्तो प्रस्ताव पठाइसकेका छन्। मारमा बचतकर्ता तर, कतिपय बैंकर र विश्लेषकले भने कर्जाको ब्याजदरलाई सस्तो पार्ने नाममा निक्षेपकर्ताको हित सुरक्षित गर्नेतर्फ नजरअन्दाज गर्न नहुने बताउँछन्। नेपाल वित्त कम्पनी संघका अध्यक्ष सरोजकाजी तुलाधरले निक्षेपकर्तालाई वितृष्णा उत्पन्न हुने गरी ब्याजदर घटाउँदा समस्या पर्नसक्ने बताए। चार वर्षअघि बैंकहरूले निक्षेपको ब्याजदर लगातार कटाएर साढे ५ प्रतिशत ब्याजदरमा गाडी किन्न ऋण दिएका थिए। अर्थमन्त्री डा युवराज खतिवडाले त्यसताका सार्वजनिक मञ्चमार्फत् त्यसरी ब्याजदर नघटाउन आग्रह गरेका थिए। उक्त घटनाको केही महिनापछि नै बढ्न थालेको ब्याजदर र बैंकहरूमा तरलता समस्याले भूकम्पपछि निर्माण क्षेत्रमा लगानी जुटाउन बैंकहरूलाई हम्मेहम्मे परेको थियो। त्यसबेला साढे १३ प्रतिशतसम्म पुगेको निक्षेपको ब्याजदरलाई थप नबढाउन बैंकरहरूले भद्र सहमति गरेका थिए। बैंकर भन्छन्, त्यस्तो सहमति नगरिएको भए २०६५ सालमा जस्तै १६१८ प्रतिशतसम्म निक्षेपकै ब्याजदर पुग्नसक्थ्यो। अहिले पनि केही बैंकर र विश्लेषकले सम्भावित पुँजी पलायन, सहकारीजस्ता गैरबैंकिङ क्षेत्रमा नगद प्रवाह बढ्ने जोखिम र उपभोग खर्च बढ्नसक्ने चुनौतीका कारण निक्षेपको ब्याजदर भारी मात्रामा घटाउनु उचित नहुने बताए। बैंकमा आधाभन्दा कममात्र रहेको मुद्दति निक्षेपमा मात्रै अहिले धनात्मक ब्याज पाइन्छ। बचत र कल निक्षेप खातामा पैसा राख्ने ग्राहकले अहिले पनि मूल्यवृद्घिभन्दा कमैमात्र ब्याज पाउँछन्। जसलाई ऋणात्मक ब्याज भनिन्छ। अर्थात् बचत खातामा पैसा राख्ने व्यक्तिले अहिले पनि सम्पत्ती गुमाइरहेको छ। अझै ब्याजदर घटाउँदा त्यस्ता बचतकर्ता बढी मारमा पर्ने विश्लेषक बताउँछन्। पहिलो पटक आउँदा ठेगाना र सम्पर्क नम्बर लिने र त्यसपछि कार्यालय वा आवास क्षेत्रमै पुगेर पैसा संकलन गर्ने गरेका थिए।"
बेचैनमा चैनपुर,"बझाङ : सेती नदी र बहुली खोलाले घेरेको बझाङ जिल्लाको सदरमुकाम चैनपुर नदी कटानको जोखिममा छ। सेती र बाहुली खोलाका बाढीले पटकपटक ठूलो क्षति पुर्याउँदै आए पनि उपयुक्त ठाउँ नहुँदा सदरमुकाम नसारिएको हो। सेती वर्षायाममा उर्लिने नदी हो। बाहुलीले जतिबेला पनि बहुलाको जस्तै रूप लिने गरेको छ स्थानीय बताउँछन्। हिउँदतिर मनमा त्यति डर नभए पनि वर्षायाममा भने सेती र बाहुली आसपासमा त्रास हुन्छ स्थानीय लक्ष्मीराज जोशीले भने। वर्षाका बेला सचेत त भइन्छ तर खहरेको भरै हुन्न, कति बेला उर्लेर आउँछ। जिल्ला सदरमुकाम भएकाले गाउँबाट बसाइँ सरी घर, घडेरी किन्नेहरू पनि बढिरहेका छन्। सेती र बाहुलीले सदरमुकाम आसपासको कतै न कतैको जमिन हरेक वर्ष कटान गरेकै हुन्छ। बाहुली खोलामा गत वर्ष आएको बाढीले ३२ वर्षअघि बनाएको झोलुंगे पुल बगाएको थियो भने जिल्ला अस्पताललाई पनि जोखिममा पारेको थियो। बाहुलीको वितण्डापछि स्थानीयले बाहुलीगाड क्षति न्यूनीकरण तथा सदरमुकाम बचाउन अभियान सञ्चालन गरेपछि चैनपुर बचाउन तटबन्धनको काम हुन थालेको छ। स्थानीय गणेश कामी भन्छन् तटबन्धनको काम भइरहेको छ, बस्ती विस्तार भइरहे पनि चैनपुरको भविष्य दिगो छैन। चैनपुर पारि अथवा सेती पारि हेमन्तवाडातर्फ डाँडामा पहिरो गएको छ। त्यो हरेक वर्षायाममा जाने पहिरो हो। त्यो पहिरोको बीच भएर सडक खनिएको हुँदा अझ ठूलो पहिरो आएर सेती थुनिन सक्ने खतरा रहेको लक्ष्मीराज जोशीले बताए। चैनपुर भएर बग्ने सेती नदी नागबेली जस्तो साँघुरो ठाउँमा बगेको हँुदा सेतीले धार बदल्न सक्ने त्रास पनि छ। चैनपुरको अर्को तर्फ बग्ने बाहुली खोला ठूलो बाढी आयो भने चैनपुरको सिरानी भएर खोलाभित्र पस्न सक्ने खतरा छ। सदरमुकामको पूर्वी भागमा सेती नदी र पश्चिमी क्षेत्रबाट बाहुली खोलामा यदि ठूलो बाढी आयो भने सदरमुकाम चैनपुरको अस्तित्व नै समाप्त पार्न सक्ने खतरा रहेको स्थानीय नरेश खत्रीले बताए। डाँडाकाँडाबाट सडक खनिएकाले ठूलो पहिरो आउने सम्भावना पनि उत्तिकै छ। बूढापाका चैनपुरको पुरानो नाम कुमालतोडो भएको बताउँछन्। धेरै वर्षअघि चैनपुर बगाएर चैनपुरको बीच भागमा रहेको सुर्मादेवीको मन्दिर मात्र बाँकी रहेको समाजसेवी गणेश गिरीले बताए। गिरी भन्छन्, खोलाले बगाएको बगरमा यो बस्ती बसेको हो, कुनै समय खोलामै विलय हुन सक्ने खतरा छ उनले भने। बझाङको पुरानो सदरमुकाम मेल्लेख हो। २०२८ सालमा मेल्लेखबाट चैनपुर सारिएको हो। भौगोलिक हिसाबले जिल्लाको बीच भागमा पर्ने भएकाले पनि चैनपुरलाई सदरमुकाम बनाइएको हो। तर अहिले जोखिम बढ्दै गएपछि चैनपुरवासी चिन्तित छन्। पहिरोले सेती नथुनियोस् भनेर सेतीपारि डाँडामा वृक्षरोपण थालिएको छ। बझाङका प्रमुख जिल्ला अधिकारी कमलराज भण्डारीले भन्छन्, सदरमुकाम बचाउन सिमेन्टको पक्की तटबन्धन पनि बनिरहेको छ, सानोतिनो बाढीले चैनपुर बगाउँदैन। सरकारी कार्यालय र निजी आवासीय क्षेत्र गरी सेती र बाहुलीको बीचमा एक हजारभन्दा बढी घर रहेका छन्। प्रशासनले चैनपुर आसपासको सेती र बाहुली खोलाबाट ढुंगा, बालुवा निकाल्न पनि रोक लगाएको छ।"
सरकारी निकाय गम्भीर भएन,"मुगु : घटना १ केही वर्षअघि मुगुको छायाँनाथ रारा नगरपालिका४ भामबाडास्थित लेते खोलामा आएको बाढीले स्थानीयको खेतीयोग्य जमिन बगायो। बाढीका कारण भामबाडा, रावलबाडा र रोकायाबाडामा जग्गासहित बाली नै सखाप भयो। २०५१ भदौमा पहिलो पटक बाढीले कटान थालेको यो स्थानमा हरेक वर्षको वर्षायाममा बाढी आउने गरेको छ। बर्खा लाग्नेबित्तिकै स्थानीयहरू रातमा निदाउन सक्दैनन्। बाढीले जग्गासँगै बस्ती नै बगाउने चिन्ता स्थानीयमा छ। घटना : २ छायाँनाथ रारा नगरपालिका४ मा रहेको बुकाखोलामा पहिलो पटक २०६१ साउन २५ गते आएको बाढीले सोही वडाकोे पाँच सय हेक्टरभन्दा बढी जग्गा बगायो। त्यसयता हरेक वर्ष आउने बाढीले जमिन बगाउने गरेको छ। हाल यो क्षेत्र आसपासमा रहेका दोबाटो, कालापाल्त र पाटपोटेनीका एक सय ५० घरधुरी पहिरोको जोखिममा छन्। बाढी र पहिरोको जोखिममा रहेको यो बस्तीका बासिन्दा पनि वर्षात्को समयमा रातमा निदाउन सक्दैनन्। कुनै पनि बेला बाढीले आफूहरूलाई बगाउने चिन्ता स्थानीयमा छ। घटना : ३ अघिल्लो वर्ष साउनमा छायाँनाथ रारा नगरपालिका६ मुन्दु खोलामा आएको बाढीले सोही वडाको मुन्दु, कोटिला, बालै, भामबाडा रछत्तेबाडाका चार दर्जन काठेपुल बगायो। यस्तै तीन दर्जन पानीघट्ट र गमगाड जलविद्युत्को नहर पनि बग्यो। स्थानीयले बाली लगाएको जग्गा पनि बगरमा परिणत भयो तर हालसम्म सो स्थानमा बाढीबाट हुने नोक्सान कम गर्न तटबन्ध र यसले पनि स्थानीयहरू त्रासमा छन्। हरेक वर्ष बाढीले नोक्सान गर्दै आएको बुकाखोलामा बाढीको रोकथामका लागि हालससम्म दुई करोडभन्दा बढी बजेट लगानी भइसकेको छ। नियन्त्रण हुनुको सट्टा बर्सेनि ठूलो क्षति हुँदै जान थालेपछि रारा विमानस्थल पनि पहिरोको जोखिममा परेको छ। छायाँनाथ रारा नगरपालिका४ का प्रदीप रावलले बर्सेनि बाढी र पहिरोले नोक्सान गरे पनि रोकथाममा सरकारी निकाय गम्भीर नभएको बताए। यता छायाँनाथ रारा नगरपालिकाका मेयर हरिजंग शाहीले जोखिम रहेको स्थानमा तटबन्ध निर्माण गरिने बताए।"
"नेकपामा कोही राष्ट्रघाती दलाल, कोही महान राष्ट्रवादी छैन : प्रचण्ड","चितवन : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले पार्टीभित्र कोही राष्ट्रघाती दलाल र कोही महान राष्ट्रवादी नरहेको बताएका छन्। आइतबार नेकपा चितवनले गरेको कार्यक्रमलाई सम्बोधन गर्दै प्रचण्डले यस्तो बताएका हुन्। पार्टीभित्र राष्ट्रवादी र राष्ट्रघातीको चर्चा र बहस भइरहेकाबेला चितवन पुगेर यस्तो बताएका हुन्। यो पार्टीलाई एकताबद्ध राख्नु छ, प्रचण्डले भने, यहाँ कोही राष्ट्रघाती दलाल, कोही महान राष्ट्रवादी भन्ने होइन। हामी सबै मिलेरै नाकाबन्दीको सामना गरेका हौँ। हामी सबै मिलेरै नक्सा बनाएको हो। प्रचण्डले पार्टी स्थायी कमिटी बैठकमा नक्सा सार्वजनिक हुँदा प्रधानमन्त्रीको हैसियतले केपी ओलीले वैधानिकता दिएको भन्दै धन्यवाद दिएको सम्झनासमेत गरे। पार्टी भित्रको विवादलाई लिएर राष्ट्रवादको विषय उठेको भन्दै राष्ट्रवाद जिन्दावाद र मुर्दावादको कुरा नभएको उनले प्रष्ट पारे। स्थायी कमिटी बैठकमा मैले बोल्दा वा सबैले सरकार, कमरेड केपी ओलीलाई धन्यवाद दिएका छौँ, प्रचण्डले थपे, नक्सालाई तपाईं प्रधानमन्त्रीको हैसियतले वैधानिकता र औपचारिकता दिनुभयो। के राष्ट्रवाद जिन्दावाद र मुर्दावादको कुरा हो ? मिलेर नै पार्टी बनाएको भन्दै प्रचण्डले सीमा समस्याको विषयमा पार्टी बैठकमा सबैले धन्यवाद दिएको प्रष्ट पारेका हुन्। उनले राष्ट्रवाद मुर्दावाद र जिन्दावादको कुरा नभएको प्रष्ट पारे। शनिबार चितवन आएका प्रचण्डले माडीमा आयोजित पार्टी कार्यकर्ता भेटघाट कार्यक्रममा बोल्दै 'प्रचण्डले देश वा पार्टीलाई दुर्घटनाबाट जोगाउन आफूले अन्तिम समयसम्म पहल गर्ने बताएका थिए। हतारमा केही कुरा गरेर भोलि फुर्सदमा पछुताउनु पर्ने अवस्था नआओस् भन्नेमा हामी सतर्क छौँ। मैले देश दुर्घटनामा जाने वा पार्टी दुर्घटनामा जाने कुनै गतिविधि हुन नदिनको निम्ति अन्तिम समयसम्म धैर्यपूर्वक पहल गर्ने विश्वास दिलाउँछु, प्रचण्डले भने। प्रचण्डले कार्यककर्तालाई विचलित नहुनसमेत आग्रह गरेका छन्। देशलाई राजनीतिक स्थायित्व दिने, कम्युनिस्ट पार्टी नेतृत्वमा विकास र समृद्धिको नयाँ यात्रा तयार गर्ने, समाजवादको आधार स्थापित गर्ने लक्ष्यका साथ पार्टी एकता गरेका हौँ। एकता प्रक्रिया अगाडि लाने प्रतिवद्धता संकल्पनसहित साझ उम्मेदवार र साझा घोषणापत्रसहित चुनाव लड्यौँ, प्रचण्डले भने, पार्टी एकता गरिछाड्छौँ भनेर तपाईंहरुका अगाडि उभिएर बोलेका थियौँ। त्यसैको कारण जनताले विश्वास गरेर दुई तिहाइको बहुमतसहित सरकार र विकासको नेतृत्व गर्ने अवसर दिए। देशलाई कही कसैले कुनै बहानामा कमजोर पार्नु हुँदैन भन्नेमा दृढ छौँ। उनले सकारात्मक सोचले मात्र पार्टीले लडाईं जित्ने प्रष्ट पारे। सकारात्मक सोचका साथ समाजलाई अग्रगामी सहजता दिन सक्छौँ भन्ने बुझिदिनुभयो भने परिवर्तनको लडाईं सहज हुन्छ, उनले भने, सकारात्मक सोचले मात्र जितिन्छ र पार्टीलाई एकता गर्न सकिन्छ। उनले आफूले निर्णय गर्न हतार गर्दा देश वा पार्टी दुर्घटनामा पर्न सक्ने भएकाले हतार नगरेको उल्लेख गरे। पार्टीको आन्तरिक विवादबारे पहिलो पटक सार्वजनिक कार्यक्रममा बोल्दै प्रचण्डले यस्तो बताएका हुन्। म पार्टीको एउटा अध्यक्ष। मैले देश दुर्घटनामा जाने वा पार्टी जाने गतिविधि हुन नदिन अन्तिम समसयसम्म पहल गर्ने विश्वास दिलाउन चाहन्छु, प्रचण्डले भने, मैले हतार गर्न खोजेको भए दुर्घटना हुन्थ्यो वा के हुन्थ्यो भन्न सक्दिनँ। उनले कोरोना संकटको समयमा पार्टीभित्र खेल्ने काम भएको आरोप लगाए। एकातिर प्रधानमन्त्री केपी ओलीलाई छोड्नु हुन्न भन्ने र अर्कोतिर प्रचण्डलाई छोड्नु हुन्न भन्नेले पार्टीभित्र खेलेको आरोप उनको छ। प्रतिक्रियावादीले यसरी खेलेको बताए पनि ति प्रतिक्रियावादी को हुन् भनेर उनले खुलाएनन्। यो समयमा पार्टीभित्रको विवाद चर्काएर केही केपी ओलीलाई छोड्नु हुन्न भनिरहेका छन्। अर्कोतिर प्रचण्डलाई छोड्नु हुन्न भन्ने पनि देखिएको छ, प्रचण्डले भने, तपाईंहरु त्यस्तोमा नलागिदिनुहोस्। हामी जित्छौँ । प्रचण्डले प्रधानमन्त्री एवम् अर्का अध्यक्ष ओलीसँगको पछिल्लो भेट सकारात्मक भएको भन्दै छिट्टै समस्या समाधान हुने बताए। उनले सकडकका गतिविधि अनावश्यक भएको बताए। शनिबार प्रचण्डले भरपुर महानगरपालिका २७ र २८ को सीमाक्षेत्रमा शुक्रबार बाढीले भत्काएको बाँधको अवलोकनसमेत गरेका थिए।"
साढे दुई वर्षपछि संसदीय समितिमा नेतृत्व,"सुर्खेत : कर्णालीमा गठन भएको साढे दुई वर्षपछि संसदीय समितिले निर्वाचित नेतृत्व पाएका छन् । सत्तारुढ दल नेकपाभित्रै भागबण्डा नमिल्दा समिति नेतृत्वबिहीन थिए । प्रदेश सभाका विषयगत समितिहरुमा लामो रस्साकस्सीपछि बल्ल नेतृत्व चयन भएको हो । तत्कालिन एमाले र माओवादीबीच पार्टी एकता भएपछि नेकपामा भागवण्डामा सहमति जुट्न सकेको थिएन । यसको असर संसदका विषयगत समितिहरुमा परेको थियो । निर्वाचित नेतृत्व चयन हुन नसक्दा संसदमा रहेकासार्वजनिक लेखा समिति, अर्थ तथा प्राकृतिक स्रोत समिति, विधायन तथा प्रदेश मामिला समिति र सामाजिक विकास समितिहरु जेष्ठ सदस्यको भरमा संचालन हुँदै आएका थिए । निर्वाचित नेतृत्व नहुँदा समितिहरु प्रभावकारी बन्न सकेका थिएनन् । समितिले सक्रियता नदेखाउँदा प्रदेश सभामा समेत असर पर्दै आएको थियो । तर प्रदेश सभाले समितिको नेतृत्व चयनको प्रक्रिया अगाडि बढाएपछि आइतवार चार वटै समितिका अध्यक्षहरु निर्वाचित भएका हुन् ।महत्वपूर्ण मानिने सार्वजनिक लेखा समितिको अध्यक्षमा नेपाली कांग्रेसका सांसद दीनबन्धु श्रेष्ठ, अर्थ तथा प्राकृतिक स्रोत समितिको अध्यक्षमा नेकपाका गणेशप्रसाद सिंह, विधायन तथा प्रदेश मामिला समितिमा नेकपाकै दानसिंह परियार र सामाजिक विकास समितिको अध्यक्षमा पनि नेकपाकै सांसद देवी ओली निर्विरोध निर्वाचित भएका छन् । प्रदेशसभा सचिवालयले समितिको अध्यक्ष पदका लागि शनिबार मनोनय दर्ताका लागि समय तोकेको थियो । निर्धारित समयभित्र एकएक जनाको मात्रै मनोनयन दर्ता भएपछि अध्यक्षहरु निर्विरोध निर्वाचित भएकोसचिवालयले जनाएको छ । निर्वाचित समितिका अध्यक्षहरुलाई आइतवार सभामुख राजबहादुर शाहीले पद तथा गोपनीयताको शपथ ग्रहण गराए । ढिलै भए पनि सर्वसम्बत रुपमा समितिमा नेतृत्व चयन भएको भन्दै सभामुख शाहीले खुशी व्यक्त गरे । साथै उनले नवनिर्वाचित नेतृत्वले प्रभावकारी रुपमा काम गर्ने र समितिहरुको सक्रियता बढ्ने विश्वास पनि व्यक्त गरे । २०७४ चैत २६ गते प्रदेश सभाको दशौं बैठकलेचार वटा समितिहरु गठन गरेको थियो । तर नेकपाको पार्टी एकीकरणका कारण समितिले लामो समयसम्म नेतृत्व पाउन सकेकाथिएनन् । यसअघि जेष्ठ सदस्यका आधारमा अर्थ तथा प्राकृतिक समितिमा नेकपाका अमरबहादुर थापा, विधायन तथा प्रदेश मामिला समितिमा पदमबहादुर रोकाया, सामाजिक विकास समितिमा राजु नेपाली र सार्वजनिक लेखा समितिमा काँग्रेसका दीनबन्धु श्रेष्ठले समितिको नेतृत्व गर्दै आएका थिए । तर निर्वाचित नेतृत्व चयन नहुँदा जेष्ठ सदस्यको भरमा समितिले प्रभावकारी रुपमा काम गर्न नसकेको सांसदहरुले नै गुनासो गर्दै आएका थिए ।"
"हत्या अभियोगका दोषी शिक्षकलाई तलब दिएको खुलासा, अख्तियारद्वारा आरोपपत्र दायर","बैतडी : बैतडीमा कर्तव्य ज्यान मुद्दामा दोषी ठहरिएका दुईजना प्रधानाध्यापकलाई तलब दिएको खुलेको छ । जिल्लाको बटैराज प्राथमिक विद्यालयका तत्कालिन प्रधानाध्यापक रतनसिंह भण्डारी कर्तव्य ज्यान मुद्दामा दोषी ठहर भए पनि निजलाई कारवाही गर्नुको सट्टा तलब भत्ता दिएको अख्तियार दुरुपयोग अनुसन्धान आयोगको अनुसन्धानमा खुलासा भएको छ । आयोगले प्रकाशित गरेको विज्ञप्तिमा विद्यालय व्यवस्थापन समितिका अध्यक्ष टेकसिंह भण्डारीको सहमतिमा प्रधानाध्यापक रतनसिंह भण्डारीले ८३ हजार १ सय रुपैयाँ लिएको खुलेको छ । सरकारी रकमको दुरुपयोग गरेकाले अख्यितारले सो रकम असुल उपर गरी पाउन भन्दै विशेष अदालतमा आरोपपत्र दायर गरेको छ । भ्रष्टाचार निवारण ऐन, २०५९ को परिच्छेद २ को दफा १७ बमोजिम कसुर गरेकोले तत्कालिन प्रधानाध्यापक भण्डारी र अध्यक्ष टेकसिंह भण्डारीबाट बिगो असुल उपर गर्न अख्तियारले माग गरेको छ । यस्तै जिल्लाको जशलिंग प्राविका तत्कालिन शिक्षक महानन्द कपाडीलाई पनि नियम विपरीत तलब खुवाएको अख्यितारले जनाएको छ । अख्तियारले गरेको छानबीनमा कर्तव्य ज्यान मुद्दामा दोषी ठहर भएका कपाडीलाई विद्यालय व्यवस्थापन समितिका अध्यक्ष देवराज कपाडी र श्रोत व्यक्ति हरि नाथको सहमतिमा ८१ हजार ९ सय तलब खुवाएको अख्तियारले गरेको छानबीनबाट पुष्टि भएको छ । सरकारी रकमको दुरुपयोग गरेको भन्दै विद्यालय व्यवस्थापन समितिका अध्यक्ष देवराज कपडी, श्रोतव्यक्ति हरि नाथ र विद्यालयका तत्कालिन शिक्षक महानन्द कपाडीबाट सो रकम असुल उपर गर्न विशेष अदालतमा आरोपपत्र दायर गरिएको अख्तियारका प्रवक्ता प्रदीपकुमार कोइरालाले हस्ताक्षर गरेको विज्ञप्तीमा उल्लेख छ । उनीहरुले भ्रष्टाचार निवारण ऐन, २०५९ को परिच्छेद २ को दफा १७ बमोजिम कसुर गरेकोले सो रकम असुल उपर गर्न विशेष अदालतमा आरोप पत्र दायर गरिएको अख्तियारले जनाएको छ । बैतडीको दोगडाकेदार गाउँपालिका ३ श्रीकोट घर भएका महानन्द कपाडी र दोगडाकेदार ४ का रतनसिंह भण्डारी कर्तव्य ज्यान मुद्दामा २०७४ असार १५ मा जेल परेका थिए । २ वर्ष कैद सजाय र ८२ हजार जरीवाना सहित जेल परेका दुवै जना २०७५ साल जेठ १५ गते गणतन्त्र दिवसको अवसरमा जेल मुक्त भएका थिए । उनीहरु ६४ प्रतिशत कैद भुक्तान गरेपछि गणतन्त्र दिवसको अवसरमा छुटेका थिए ।"
भारतीय मिडियाकाे 'अनर्गल' प्रचारविरुद्ध नेपालको कूटनीतिक नोट : स्वतन्त्रताले सीमा नाघ्नु हुँदैन,"काठमाडौं : केही भारतीय सञ्चारमाध्यमले नेपाल र नेपाल सरकारका कार्यकारी प्रमुखलाई जोडेर अनर्गल समाचार प्रसारण गरेकामा सरकारले आपत्ति जनाएको छ। भारतीय माध्यममा आएका नेपालसम्बन्धी पछिल्ला सामग्री गलत, आधारहीन, असंवेदनशील र नेपालको नेतृत्वलाई आरोपित गर्ने खालको भएको भन्दै परराष्ट्र मन्त्रालयमार्फत् सरकारले भारतलाई कूटनीतिक नोट पठाएको हो। त्यस्ता प्रकारका सामग्रीले गलत सूचना दिने मात्रै नभई न्यूनतम सभ्य समाजको सार्वजनिक प्रतिष्ठालाई क्षतिग्रस्त बनाएको छ, सरकारले भारतीय सञ्चारमाध्यमको गलत प्रचारबारे पठाएको कूटनीतिक नोटमा भनिएको छ, यस्ता प्रकारका प्रभावित सामग्री प्रसारणको अभियानले नेपाल र भारतबीचको भावनामा गम्भीर आघात पुर्याउन सक्नेछ। नेपाल र भारतीबीचको जनस्तरको द्विपक्षीय ऐतिहासिक, सांस्कृतिक, आर्थिक र सामाजिक सम्बन्ध तथा अन्य महत्वपूर्ण पक्ष रहेको एवं आपसी सम्बन्ध सार्वभौम समानता, मित्रता, विश्वास र परस्पर सम्मानका आधारमा रहेको नेपालको भनाइ छ। आपसी सम्बन्धलाई प्रगाढ बनाउन सञ्चार क्षेत्रले सही सूचनाको प्रवाह तथा सही सोचको निर्माणमा प्रभावकारी र रचनात्मक भूमिका निर्वाह गर्न सक्ने जनाउँदै सरकारले प्रेस स्वतन्त्रताको सीमा र आचारसंहिताका बारेमा पनि स्मरण गराएको छ। त्यस प्रकारका गलत, विभाजनयुक्त र घृणायुक्त सामग्रीले नेपाल र नेपाली जनतालाई अवहेलना गरेको जनाउँदै यसले एक्काइसौँ शताब्दीका छिमेकी मुलुकका देशलाई हित नगर्ने पनि स्पष्ट गरेको छ। त्यस्ता सामग्री सम्प्रेषण गर्नेमाथि उपयुक्त कारवाही गर्न र आगामी दिनमा यस्तो नहुने वातावरण निर्माणका लागि भारतीय पक्षसँग आग्रह गरिएको छ।"
सहसचिवसहित १३ जनाविरुद्ध मुद्दा,"काठमाडौं : भूमिसुधार कार्यालय नवलपरासीका तत्कालीन प्रमुख मालपोत अधिकृत (हाल सहसचिव) टिकाराम ज्ञवालीसहित १३ जनाविरुद्ध मुद्दा दायर गरिएको छ । अख्तियार दुरुपयोग अनुसन्धान आयोगले ५ करोड ५ लाख ४२ हजार विगो कायम गर्दै उनीहरुविरुद्ध विशेष अदालतमा मुद्दा दायर गरेको छ । नक्कली जग्गा धनी खडा गरेर ३२ विघा २ कठ्ठा १७।२५ घुर जग्गा विक्रीवितरणमा उनीहरुको संलग्नता रहेको अख्तियारले जनाएको छ । नवलपरासी साविक सनई गाविस वडा नं ८ख कित्ता नम्बर १२१, २५१, २९७ समेतका जग्गाहरु हदबन्दी रोक्का रहेकोमा नक्कली जग्गाधनी खडा गरी बिक्री गरेको भन्ने समेत व्यहोराको उजुरीमा अनुसन्धान हुँदा उनहरुले भ्रष्टाचार गरेको देखिएको अख्तियार प्रवक्ता एवं सहसचिव प्रदीपकुमार कोइरालाले जानकारी दिए ।"
साझा पार्टी भंग गर्ने प्रस्तावसँगै मुमाराम र सूर्यराजले रवीन्द्रलाई छोडे,"काठमाडौं : साझा पार्टीको सचिवालय सदस्य मुमाराम खनाल र डा सूर्यराज आचार्यले पार्टी परित्याग गरेका छन् । पार्टी केन्द्रीय समिति बैठिकमा आइतबार पार्टी भंग गरेर नयाँ संरचना अनुसार अगाडि बढ्नुपर्ने प्रस्ताव राखेसँगै उनीहरुले पार्टी छोडेका हुन् । युवा तथा बौद्धिक जमातको बाहुल्य रहेको साझा पार्टीमा आन्तरिक विवाद चर्किएको छ। पार्टी निर्माणमा महत्वपूर्ण भूमिका निर्वाह गरेका दुईजना अगुवा राजनीतिक विश्लेषक खनाल र पूर्वाधार विज्ञ आचार्य साझाबाट अलग भएपछि यसको भविष्य अन्योलमा परेको छ। पार्टीको संरचना साँघुरो भएको र वैकल्पिक राजनीतिको फराकिलो सोच नभएको भन्दै उनीहरुले आइतबारको केन्द्रीय कमिटिको बैठकमा पार्टीबाट अलग हुने घोषणा गरेका हुन्। वृहत् वैकल्पिक शक्ति निर्माणका लागि अहिलेको पार्टी संरचना साँघुरो भएकोले अलग हुने घोषणा गरेको खनालले अन्नपूर्ण अनलाइनसँग बताए। उनले भने, यो क्लबजस्तो साँघुरो संरचना बनाएर वृहत् वैकल्पिक राजनीतिक अभियान अघि बढाउन सहज नदेखिएपछि हामी अलग भएका हौं।' यो पार्टीजस्तो भएन अत्यन्त साँघुरो संरचना भयो । पार्टीभन्दा पात्र ठूलो जस्तो भयो। वैकल्पिक राजनीतिको फराकिलो सोचसहित काम गर्ने उद्देश्यले हामी पार्टीबाट अलग भएका हौँ, पार्टी परित्याग गरेको स्वीकार गर्दै नेता खनालले अन्नपूर्ण अनलाइनसँग भने, बृहत वैकल्पिक राजनीतिक शक्ति निर्माण गर्ने उद्देश्यले साझा पार्टी गठन भएको थियो । तर, साँघुरो संरचनामा सीमित भयो । यसलाई अभियानको रुपमा अगाडि बढाउन सक्ने अवस्था भएन । नेता खनालले बाहिर बसेरै साझाको अभियानलाई सहयोग गर्ने बताए । बाहिर बसेर साझा अभियानलाई सहयोग गर्नेछौँ, उनले भने, यो पार्टी त हामी पात्र भन्दा पनि सानो भयो । बैठकमा पार्टी प्रवक्तासमेत रहेका सचिवालय सदस्य सूर्यराज आचार्यले पार्टी भंग गरेर नयाँ ढंगले अगाडि बढ्नुपर्ने प्रस्ताव पेश गरेका थिए । उनको प्रस्तावमा अर्का सचिवालय सदस्य खनालले समर्थन जनाएका थिए । पार्टीमा संयोजक रवीन्द्र मिश्रको कार्यशैलीप्रति चर्को मतभेद रहेको छ । अहिलेको पार्टी भंग गरेर विवेकशील, साझासँगै रमेश खरेलसहितका विभिन्न समूहलाई समेटेर बृहत समूहलाई समेत समेटेर नयाँ पार्टी बनाउनुपर्छ भन्ने प्रस्ताव आचार्यको थियो ।"
भारतीय मिडियाले नेपालको राष्ट्रियता र स्वभिमानमाथि प्रश्न उठाए,"काठमाडौं : सञ्चार तथा सूचना प्रविधिमन्त्री डा युवराज खतिवडाले भारतीय मिडियाले नेपालको राष्ट्रियता र स्वभिमानमाथि नै प्रश्न गरेको भन्दै आपत्ति जनाएका छन्। नेपाल विज्ञापन सङ्घसहितका प्रसारण संस्थाले तत्काल क्लिन फिड नीति कार्यान्वयनमा ल्याउन माग गर्दै ज्ञापनपत्र बुझाएपछि कुरा गर्दै मन्त्री खतिवडाले यस्तो बताएका हुन्। केही भारतीय सञ्चारमाध्यमले नेपालको राष्ट्रियता र स्वभिमानमाथि नै प्रश्न उठाएर राजनेताको समेत मानमर्दन गर्ने, चरित्र हत्या गर्ने र एक प्रकारको दुराशययुक्त सामग्री प्रसारण गरेका छन्, मन्त्री खतिवडाले भने, यो सन्दर्भमा मन्त्रालयका तर्फबाट स्पष्ट शब्दमा खण्डनसमेत भएको छ। पत्रकारिताको मान्यताको मातहतमा रहेर स्वदेशी तथा विदेशी सञ्चारमाध्यमले समाचार सामग्री प्रसारण गरुन् भन्ने सरकारको मान्यता रहेको उनको भनाइ छ। नेपालको जमिनलाई नक्शालाई अद्यावधिक गरेका सन्दर्भमा राष्ट्रिय एकता प्रदर्शन भएको र नेपालीले देखाएको एकताबाट कोही तर्सेको र चित्तसमेत नबुझेको अवस्था देखिन्छ, उनले भने। नेपाललाई अपमानित गर्ने ढङ्गले दुराशयपूर्ण प्रचार पनि गरियो, उनले भने, त्यस्ता समाचार च्यानल सेवा प्रदायकले बन्द गरेर राष्ट्र, राष्ट्रियता र समाजप्रतिको जिम्मेवारी पूरा गरेका छन्। मन्त्री खतिवडाले नेपालको हित विपरीत गएर जुनसुकै माध्यमबाट भएका प्रसारणलाई समेत नियमन गर्न सकिने बताए। कानुन उल्लङ्घन भएका अवस्थामा मात्रै कार्यान्वयनमा ल्याइने भएकाले लोकतन्त्र र स्वतन्त्र प्रेसको मूल्यमान्यतामा सरकार प्रतिबद्ध रहेको मन्त्री डा खतिवडाको भनाइ छ। इन्टनरनेटका माध्यमबाट आउने सामग्री (कन्टेन्ट)ले समाजमा विकृति फैलाउने, नेपालीको स्वाभिमान गिराउने र सामाजिक सुव्यवस्थामा खलल पुर्याएका खण्डमा नेपाल दूरसञ्चार प्राधिकरणमार्फत पनि हेर्नुपर्ने हुन सक्छ, उनले भने। सरकारले सांस्कृतिक विचलन गराउने र विकृति फैलाउने केही साइट बन्द गराइसकेको सन्दर्भ जोड्दै मन्त्री डा खतिवडाले विदेशी समाचार सामग्रीका विषयमा समेत आवश्यक नियमन गर्न सूचना तथा प्रसारण विभागलाई क्षमतासम्पन्न बनाइने बताए। उनले क्लिन फिडका सन्दर्भमा छिट्टै निर्णय लिँदा कुनै प्रशासनिक निर्णयबाट पनि हुन सक्छ कि भनेर सरकारले कानूनी आधारसमेत खोजिरहेको जानकारी दिए। त्यस्तो भएका खण्डमा मन्त्रिपरिषद्मा प्रस्ताव लगेर तत्कालै निर्णय पनि हुन सक्ने उनले बताए। आगामी आवको शुरुआतमै क्लिन फीड नीति लागू गर्न सबै तयार भएका खण्डमा नवीकरणलगायत शुल्कका विषयमा समेत छुट दिन सकिने मन्त्री डा खतिवडाको भनाइ छ। नेपालमा विदेशी च्यानल ल्याएर प्रसारण गर्ने संस्थालाई सरकारका तर्फबाट उपलब्ध गराउने सहयोगका लागि आफू तयार रहेको स्पष्ट पार्दै उनले उपभोक्तालाई मारमा नपार्ने गरी आवश्यक व्यवस्था गरिने बताए। हामीले उहाँहरुलाई के सहुलियत दिनुपर्ने हो त्यो उपलब्ध गराउन तयार छौँ। उपभोक्तालाई मार नपर्ने गरी आवश्यक व्यवस्था गरिनुपर्छ , उनले भने, विज्ञापन नपाउँदा प्रसारण लागत बढ्ने भए बसेर समस्या समाधान गरौँ । उनले सञ्चारमाध्यमको नवीकरणलगायत विषयमा आगामी आवको बजेटमा नै स्पष्ट व्यवस्था भइसकेको जानकारी दिँदै केही दिनभित्रै त्यसम्बन्धमा आवश्यक निर्णय हुने जानकारी दिए।"
बाटो बनाउनु पर्ने माग राख्दै नगरपालिकामा धर्ना,"मलंगवा : सर्लाहीको मलंगवा नगरपालिकामा वडा नं ७ का स्थानीयले बाटो बनाउनु पर्ने माग गर्दै आइतबार धर्ना दिएका छन्। मुसैलीका स्थानीयले गाउँको बाटो हिलो भएर हिंडडुल गर्न समस्या भएको भन्दै नगपालिकामा आएर धर्ना दिएका हुन्। बाटो हिलाम्य हुँदा घरबाट निस्कनसमेत कठिनाइ भएको भन्दै बाटो बनाउनु पर्ने माग राख्दै उनीहरु धर्नामा बसेका छन्। बाटो बनाउनका लागि वडाध्यक्षलाई पटकपटक भन्दा पनि सुनवाइ नगरेपछि नगरपालिकामा आएर धर्ना दिनु परेको मुसैलीबासीले जनाएका छन्। एक सयभन्दा बढी स्थानीय आएर नगरपालिकाको मुल गेटमा धर्ना दिएर बसेका छन्। दलित र विपन्न बस्तीको बाटो बनाउन वडाध्यक्षले अनाकानी गरेको उनीहरुको आरोप रहेको छ। जनप्रतिनिधि चुनाव जितेर आएदेखि नै बाटो बनाउनका लागि आग्रह गर्दै आएको मोहम्मद इशा मिकरानीले बताए। पटकपटक आग्रह गर्दा पनि वडाध्यक्ष प्रमोदकुमार यादवले कुनै सुनवाइ नगरेपछि बाध्य भएर नगरपालिकामा आएर धर्ना दिनु परेको मिकरानीले बताए। उनले भने', '३ वर्षदेखि बाटो बनाउनका लागि गुहार लगाउँदै आएका छौं। आजसम्म कुनै सुनवाइ गरेको छैन। टोलमा अधिकांश दलित, विपन्न र मुस्लिम छन्। जति आग्रह गरे पनि वडाध्यक्षले कुनै सुनवा गरेनन्।' ठूलाबडाले भन्दा मान्ने उनीहरुले भन्दा वडाध्यक्ष यादवले अटेर गरेपछि धर्नामा बसेको मिकरानीको आरोप छ। उनले भने', 'घरबाट निस्कन सक्ने अवस्था छैन। सडकमा घुडाँसम्म हिलो छ। अझै दुईचार दिन पानी पर्यो भने घरमा पानी पस्छ। कोही बिरामी पर्यो भने गाउँबाट बाहिर लैजान सक्ने अवस्था छैन। विकास ग्लान भनेर भोट दियौं तर दु:ख दिने काम मात्र गरे।' वडाले नगरपालिकामा पेश गरेको योजना अनुसार बजेट वडा नं ७ लाई दिएको मेयर निरसल साहले बताए। 'बाटो किन बनाइएन त्यो वडाध्यलाई नै थाहा होला। वडाध्यक्षलाई बोलाएर समस्या समाधानका लागि पहल गर्दै छु, मेयर साहले भने, बाटो बनाउनका लागि के गर्नुपर्छ त्यो हामी गर्दै छौं। माटो हालेर हुन्छ की ग्रेबल हालेर हुन्छ बाटो बनाउँछौं। मलिलो बाटो भएकोले बाटो हिलाम्य भएको हो। प्रत्येक वडालाई सामानुपातिक हिसाबले ८० लाखको दरले बजेट दिएको नगरपालिकाका प्रमुख प्रशासकीय अधिकृत होमनाथ सुबेदीले बताए।"
मूल्यवृद्धिको विरोधमा आयल निगम घेराउ (फोटो फिचर),"काठमाडौं : नेपाल विद्यार्थी संघले पेट्रोलियम पदार्थमा गरिएको मूल्यवृद्धिको विरोधमा बबरमहलस्थित नेपाल आयल निगम अगाडि प्रदर्शन गरेको छ । आइतबार दिउँसो आयल निगम पुगेका नेविसंघका नेता तथा विद्यार्थीले सरकारसमक्ष मृत्यवृद्धिको माग गरेका हुन्। नेविसंघका महामन्त्री दीपक भट्टराईले कोरोना महामारीको समयमा मूल्यवृद्धि नियन्त्रण गरी जनतालाई न्यून मूल्यमा उपभोग्य सामग्री उपलब्ध गराउन माग गरेको जानकारी दिए।।'बन्दाबन्दीको समयमा जनतालाई राहत प्याकेज ल्याउनुपर्ने सरकारले जनताप्रति निर्वाह गर्ने दायित्व पूरा गर्न सकेन, उनले भने, 'संघले पेट्रोलियम पदार्थमा बढाएको मूल्यवृद्धि फिर्ता नलिएसम्म आन्दोलन जारी रहन्छ।' यस्तै, संघले निगममा व्यवस्थापकीय सुधार, कालोबजारी नियन्त्रण, अनावश्यक खर्च कटौती तथा स्वचालित मूल्य प्रणाली पालना गर्नुपर्ने माग गरेको छ । यसअघि संघले पेट्रोलियम पदार्थको मूल्यवृद्धि फिर्ता लिन माग गर्दै यही असार २४ गते निगमका महाप्रबन्धक सुरेन्द्र पौडेललाई सातबुँदे ज्ञापनपत्र बुझाएको थियो ।"
जाजरकोट पहिरोमा थप एकजनाको शव फेला : मृतकको संख्या ११ पुग्यो,"जाजरकोट : जाजरकोटको बारेकोट गाउँपालिका ४ सार्कीटोलमा बिहीबार राती गएको पहिरोमा परी बेपत्ता थप एक जनाको शव फेला परेको छ। पहिरोमा हराएकी मृतक गोपाल सार्कीकी १३ वर्षीया छोरी लक्ष्मी सार्कीको शव भेटिएको हो। योसँगै उक्त पहिरोमा परी मृत्यु हुनेको संख्या ११ पुगेको छ। पहिरोले दुई घर बगाउँदा पाहुन आएका सहित १२ जना बेपत्ता भएका थिए। पहिरोमा परी बेपत्ता ११ वर्षीया कमला सार्कीको शव आइतबार बिहान उद्धार टोलीले भेटेको थियो। कमला घटनामा परी मृत्यु भएकी कलु सार्कीकी छोरी हुन्। ३८ वर्षीय कलु सार्की, उनकी १३ वर्षिय छोरी तिर्सा सार्की र ६ वर्षीय छोरा सुभाष सार्कीको मृत्यु भएको छ। घटनामा पाहुना आएका कुशे ९ चौराटाका १४ वर्षीया गौरी सार्की, १६ वर्षीया कविता सार्की, २० वर्षीय डिल्ली सार्की तथा १८ वर्षीय विरेन्द्र सार्कीको मृत्यु भएको जिल्ला प्रहरी प्रमुख डिएस्पी किशोर श्रेष्ठले बताए। उनीहरु दिदीको घरमा पाहुन आएका थिए। पहिरोमा बारेकोट ४ का ५२ वर्षीय गोपाल सार्की र उनका ११ वर्षीय छोरा अर्जुन सार्कीको मृत्यु भएको छ। गोपालकी श्रीमति ५० वर्षीया पुष्पा सार्की पहिरोमा बेपत्ता छिन्। त्यस्तै बारेकोट ६ धुमाका २० वर्षीय शान्तबहादुर चलाउने र १० वर्षीय प्रचण्ड चलाउने धुमा खोलाले बगाउँदा बेपत्ता छन्। भिरबाट लडेर खोलामा परेका जुनीचाँदे ११ का डिल्लीबहादुर चनारा पनि सानाखोलामा बेपत्ता छन् ।"
छिमेकीविरुद्ध मिडियाबाट हर्कत हुँदा भारत सरकार किन चुप ?,"काठमाडौं : नागरिक अभियन्ता तथा विज्ञले नेपाल र यहाँका प्रधानमन्त्रीविरुद्ध भ्रम फैलाउने केही भारतीय मिडियाको हर्कत अशोभनीय र निन्दनीय रहेको बताएका छन्। अन्नपूर्ण मिडिया नेटवर्कको राउन्ड टेबलमा सहभागी विभिन्न क्षेत्रका विज्ञ तथा अभियन्ताले भारतीय मिडियाको यस्तो हर्कतलाई सिंगो मुलुकले निन्दा र प्रतिकार गर्नुपर्ने बताएका हुन्। उनीहरूले भनेका छन्, 'यसलाई कुनै दल तथा पात्र विशेषसँग जोडेर हेर्नु गलत हो। यो सिंगो नेपाल र नेपालविरुद्ध प्रचार र प्रहार हो।' उनीहरूले दुई देशबीचको सदियौं देखिको बलियो र न्यानो सम्बन्धलाई बेवास्ता गर्दै केही भारती मिडियाले छिमेकीविरुद्ध भ्रमाक सामग्री र सूचना फैलाएर पत्रकारिताको उपहास गरेको बताएका छन्। तर केही मिडियाले भ्रम सिर्जना गर्दैमा नेपाल भारतबीचको बलियो सम्बन्ध विचलित नहुने विश्वास उनीहरुले व्यक्त गरेका छन्। उनीहरुको प्रश्न छ, 'नजिकको असल छिमेकीविरुद्ध निजी क्षेत्रका केही मिडियाबाट यस्तो हर्कत हुँदा भारतको सरकार किन चुप बसेको ? नागरिक समाजका अगुवा डा सुन्दरमणी दीक्षितले अतिक्रमित भूमि समेटिएको नयाँ नक्सासहितको संविधान पारित भएपछि भारत असन्तुष्ट भइरहेका बेला त्यहाँका केही मिडियामा नेपालबारे यस्तो भ्रम फैलाउनु र त्यहाँको संस्थापन मौन रहनु अर्थपूर्ण रहेको बताए। एउटा छिमेकीविरुद्ध निजी क्षेत्रका केही टिभी च्यानलले मनपरी सामग्री संप्रेषण गर्दा भारतीय सरकार चुप लागेर बस्न नहुने र यसबारेमा स्पस्ट धारणा आउनुपर्ने उनले बताए। उनले भने, 'भारत हाम्रो मित्र हो । मोदीजी झन् ठूलो हितैषी हुन् । अनि नेपाल र यहाँका प्रधानमन्त्रीको बद्नाम गर्ने केही मिडियाको हर्कतमा किन मोदीजी चुप लागेर बस्नु भएको छ? उनले भारतीय मिडियाले मनपरी प्रशारण गर्दा पनि नेपालका मिडिया भने धेरै संयमित र शालिन ढंगले प्रस्तुत भएको बताए। उनले भने, 'यसलाई केबल केपी ओलीविरुद्ध भारतको प्रचार भनेर बुझ्नु गलत हो । ओली व्यक्ति मात्र होइन, उहाँ एउटा संस्था हो। यसमा सिंगो राष्ट्रको इज्जत र स्वाभिमान जोडिएको छ। त्यसैले यस्ता हर्कतविरुद्ध सिंगो राष्ट्र संगठित भएर प्रस्तुत हुनुपर्छ।' संविधानविद् तथा अन्तराष्ट्रिय सम्बन्धका विज्ञ वरिष्ठ अधिवक्ता चन्द्रकान्त ज्ञवालीले भारतका केही मिडियाले पत्रकारिताको न्यूनतम व्यवसायिक मर्यादा र संहितालाई समेत बेवास्ता गर्दै मित्र राष्ट्रविरुद्ध भ्रम फैलाउने काम गरिरहेको बताए। उनले भने, 'भारतको संविधानले त्यो खालको असिमित स्वतन्त्रता प्रदान गरेको छैन। छिमेकी तथा अन्य राष्ट्रसँगको मैत्रीपूर्ण सम्बन्धलाई सम्मान गर्नुपर्ने प्रावधान संविधानमा स्पस्ट छ। त्यसलाई उलंघन गरेको देखिन्छ।' ज्ञवालीले केही मिडियाले भ्रमाक प्रचारबाजीले दुई देशबीचको सदियौंदेखिको बलियो सम्बन्ध खलबलिन नसक्ने विश्वास व्यक्त गर्दै यसले उत्पन्न गर्नसक्ने असमझदारीलाई स्पस्ट गर्न बरु देशबीच राजनीतिक र कुटनीतिक तहमा जतिसक्दो चाँडो सम्वाद हुनु जरुरी रहेको बताए। उनले भने, 'राजनीतिक तहको सुझबुझ र कूटनीतिक संयमबाटै यसको दीर्घकालीन समाधान संभव हुनसक्छ।' उनले केही भारतीय मिडियाको रिपोर्ट तथा सामग्रीलाई भारतीय सरकारको नीति र नियतसँग अहिले नै जोडेर हेर्न नमिल्ने बताए। उनले भारतीय मिडियाको हर्कतलाई कुनै पात्रसँग जोडेर हेर्नु गलत हुने बताउँदै भने, 'यो ओलीविरुद्धको प्रचार र प्रहार होइन, त्यसरी बुझिनु उचित होइन। नेपाल र नेपालीविरुद्धको प्रहार हो। यसमा हामी सबैको सम्मान र स्वाभिमान जोडिएको छ।' नागरिक अभियन्ता डा राजेश अहिराजले भारतका केही मिडियाले भ्रम फैलाउँदैमा नेपाल भारतबीचको सम्बन्ध बिग्रिने चिन्ता गर्न ठीक नहुने बताए। उनले भने, 'उनीहरुको यो हर्कतको सबैतिरबाट निन्दा भएको छ। तर यसले नै दुई देशबीचक सम्बन्ध बिग्रिन्छ भन्ने मलाई लाग्दैन।' उनले नेपाली दर्शकको मनमा भारतका केही मिडियाको स्तर निकै नराम्रोसँग गिरेको उल्लेख गर्दै भने, भारतका ती मिडियाको तुलनामा नेपाली मिडिया धेरै अब्बल देखिएको छ। नेपाली मिडियाको व्यवसायिक उचाइ झल्किएको छ। डा अहिराजले दुई देशबीचको सम्बन्ध दीर्घजीवी हुनका लागि सीमाहरू स्पस्ट हुन जरुरी रहेको बताए। उनले भने, 'जुनसुकै सम्बन्ध पनि सीमा स्पस्ट भएन भने त्यो दीर्घजीवी हुनसक्दैन। त्यसैले दुई देशीबीचको सीमा र समस्या स्पस्ट हुन आवश्यक छ।' सिमाविद् रतन भण्डारीले भारतका केही मिडियाले कृत्रिम काण्डहरु मच्चाएर पहिलेदेखि नै नेपाल र नेपालीको बद्नाम गर्ने काम सुनियोजित रुपमा गर्दै आएको बताए। उनले भने, 'नेपालप्रति भारतीय मिडियाको रवैया हेर्ने हो भने यो मात्रै पहिलो र नयाँ प्रकरण होइन। भारतीय एयरलाइन्स अपहरण कान्डमा नेपालीलाई जबरजस्ती मुछ्ने, राजीब गान्धीको हत्या प्रकरणमा नेपालको राजपरिवारलाई आरोपित गर्नेलगायतका थुप्रै हर्कत भएका छन्।' उनले चीनसँग डराउने एउटा डरलाग्दो रोग (सिनोफोबिया) भारतीयमा रहेको उल्लेख गर्दै भने, 'त्यही रोगको सिकार भएका छन् यतिबेला केही भारतीय टीभी च्यानल। उनीहरुले सीमा र मर्यादा नाघेर नेपालबारे सामग्री दिइरहेका छन्।' उनले भारतकै मिडियाबाट यस्ता सामग्री आउँदा त्यहाँको सरकार मौन बस्नु रहस्यमयी भएको बताए। उनले भने, 'भारतीय सरकार सम्वादका लागि कति तयार र संवदेनशील छ भन्ने प्रश्न उब्जिएको छ।' डानम्रता पाण्डेले भारतीय मिडियाको गलत प्रचारबाजीलाई हाम्रो घरेलु राजनीतिसँग जोड्न नहुने बताउँदै भनिन्, 'यो सिंगो राष्ट्रको सम्मान र स्वाभिमानसँग जोडिएको विषय हो। यसमा चुप लागेर बस्नु हुँदैन।' भारतका केही मिडियाले उत्ताउलो रुपमा भ्रमाक सामग्री दिए पनि नेपाली मिडियामा सुझबुझ र संयम देखिएको बताइन्। उनले यस्ता विषय कूटनीतिक सम्वादका माध्यमबाट समाधान गर्न सकिने बताइन् । राउन्डटेबलमा अन्नपूर्ण पोस्ट्का सम्पादक अखण्ड भण्डारी, एपीवान टेलीभिजनका प्रधानसम्पादक टिकाराम यात्री र अन्नपूर्ण पोस्ट डटकमका सम्पादक विष्णु सुवेदीलगायत अन्नपूर्णकर्मीहरु सहभागी थिए। अन्नपूर्ण मिडिया नेटवर्कअन्तर्गत अन्नपूर्ण पोस्ट दैनिक, एपीवान एचडी टीभी, अन्नपूर्ण रेडियो, अन्नपूर्ण पोस्ट डटकम, अन्नपूर्ण सम्पूर्ण साप्ताहिक, अंग्रेजी साप्ताहिक अन्नपूर्ण एक्सप्रेस र अन्नपूर्ण अंकुरलगायतका न्यूज मिडिया संचालनमा छन्।"
"पहिरोले चिराचिरा गाउँ, छियाछिया मन (फोटोभिडियाे)","बेनी : म्याग्दीको धवलागिरी र मालिका गाउँपालिकाका चारवटा वडा गत शुक्रबारको पहिरोले छियाछिया बनाएको छ । पहिरोमा परेर २८ जनाको मृत्यु भएको छ भने तीनजना अझै वेपत्ता छन् । पहिरोमा परेर धवलागिरी गाउँपालिका६ मराङमा १९, मालिका७ बिमका ८ र रघुगंगा६ ठाडाखानीका १ जनाको मृत्यु भएको डिएसपी किरनजंग कुँवरले बताए । मराङको राम्चे, कल्लेनी, रिख, ठूलोगाउँ र कुम्रिलगायतका बस्तीमा दर्जनौं ठाउँमा पहिरो गएको छ । मालिका७ बिमको तल्लोगाउँ, दुले र नौरुमा पनि पहिरो गएको छ । धवलागिरी गाउँपालिका७ धारापानी, ताकम, आटेबिर र कालफलाडामा पहिरोको जोखिमका कारण दुई सय बढी परिवार विस्थापित भएका अध्यक्ष थमसरा पुनले बताइन् । मालिका५ देविस्थानको जुग्जा, रुन्मा, पन्थोक, घरिथोक, गर्जरामा करिब ९० घर विस्थापित भएका छन् । विस्थापितहरुलाई पालिका, सुरक्षा निकाय, क्लव र आमा समूहको पहलमा विद्यालय, खाली घर तथा सामुदायिक भवनमा राखिएको सिडिओ ज्ञाननाथ ढकालले बताए । वेपत्ताको खोजी करिब सकिएकाले राहत र पुनस्थापना तथा व्यवस्थापनमा लागिएको उनले बताए । पहिरोले एक गाउँदेखि अर्को गाउँ जोड्ने सडक र घोरेटोबाटो बगाएकाले आवतजावत ठप्प छ । सडक र घोरेटोबाटो नभएकाले राहत तथा उद्दारको काममा कठिनाई भएको छ । शनिबार मात्र पैदल र हेलिकप्टरबाट सेना, शसस्त्र र नेपाल प्रहरीको टोली घटनास्लमा पुगेका थिए । ६० जना भन्दा सुरक्षाकर्मी अहिले पनि घटनास्थलमा छन् । स्वयमसेवकले पनि उद्धारमा खटिएका छन्। प्रहरीका अनुसार पहिरोको जोखिममा रहेका धवलागिरी गाउँपालिकाका ५९०, मालिकाका १९६, रघुगंगाका ८५ र बेनी नगरपालिकाका २५ जनालाई सुरक्षित ठाउँमा सारिएको छ । विस्थापितलाई खानपान र सुरक्षित बसोबासको व्यवस्थापन गर्नुपर्ने देखिएको उद्दारमा खटिएको परोपकारी संस्था ओमकुमारी शान्ति कोषका अध्यक्ष राजेश शाक्यले बताए । जोखिमयुक्त ठाउँमा रहेका बासिन्दालाई सुरक्षित ठाउँ खोजेर व्यवस्थापन गर्ने तयारी भएको धवलागिरी गाउँपालिकाका उपाध्यक्ष रेशम छन्त्यालले बताए । पहिरोले सामुदायिक विद्यालय, स्वास्थ्य संस्थाको भवनमा समेत क्षत्ति गरेको छ । पहिरोमा परेर घाइते भएका दुई जना गर्भवतीसहित १३ जनालाई हेलिकोप्टरले उद्धार गरेर बेनी, पोखरा र काठमाडौं उपचारका लागि लगिएको छ । ओमकुमारी शान्ति कोष र जिसि ग्रुपका अध्यक्ष नारायण जिसीको पहलमा घाइतेको उद्धार भएको हो । म्याग्दी प्रवासी नेपाली संघ (मोना), मिलन म्याग्दी, गुड नेवर्स इन्टरनेसनल, संगम र कदम म्याग्दीले राहतका सामग्री जुटाउन समन्वय गरेका छन् ।"
डीपीआर तयार भइसकेको सिंचाइ योजनाको निर्माणस्थल नै परिवर्तन,"दैलेख : दुई वर्षअघि आठबीस नगरपालिका४ स्थित राकमकर्णाली जाक्सीकोटमा सिंचाइका लागि सम्भाव्यता अध्ययन गर्न कर्णाली प्रदेश सरकारको भौतिक पूर्वाधार विकास मन्त्रालयले २५ हजार रुपैयाँ विनियोजन गर्यो । सम्भाव्यता अध्ययन सकिएपछि योजना निर्माण गर्न सोही मन्त्रालयबाट चालु आर्थिक वर्षमा ४० लाख रुपैयाँ विनियोजन भयो । योजना निर्माणको क्रममा एक लाख ५० हजार रुपैयाँको लागतमा डीपीआर समेत बन्यो । जाक्सी लिफ्टिङ खानेपानी तथा सिचाई योजना निर्माणका लागि एक करोड ३४ लाखको डीपीआर बनेको छ । डीपीआर निर्माणसँगै निर्माण प्रक्रिया अघि बढाइएको उक्त योजनाको स्थल नै अहिले परिवर्तन भएको छ । योजना छनौट भएको क्षेत्रका उपभोक्ताले वडाध्यक्ष रणबहादुर माझीसहितको भेला गराएर नविन माझीको अध्यक्षतामा उपभोक्ता समिति समेत गठन गरेको थियो । उक्त उपभोक्ता समितिको निणर्य र अन्य कागजात लिएर खानेपानी, सिंचाइ तथा उर्जा विकास कार्यालय पुगेपनि सम्झौता नभएको उपभोक्ता समितिका अध्यक्ष नविन माझीले बताए । 'कार्यालयका निमित्त प्रमुख टोपेन्द्रसुन्दर मल्लले कागजपत्रमा तोक लगाउनुभयो, तर लकडाउनका कारण सम्झौता हुन सकेन्,' माझीले भने, 'लकडाउन खुकुलो भएपछि सम्झौता अगाडि बढाउन खोज्दा यहाँको योजना त अन्तै सारिसकिएको रहेछ ।' आर्थिक चलखेलमा एक ठाउँका लागि भनिएको योजना अन्तै सारिएको स्थानीयले आरोप लगाएका छन् । कर्णाली नदीको पानी सोलार लिफ्टमार्फत सिंचाइका लागि जाक्सीकोटमा ल्याउने गरी निर्माण प्रक्रिया थालिएको उक्त योजना अहिले आठबीस नगरपालिका ३ को कुमलखाडामा सारिएको छ । सिचाइ योजना छनौट भएको स्थान । त्यहाँ नयाँ उपभोक्ता समिति गठन गरेर सम्झौता भई निर्माण कार्य अघि बढेको आठबीस नगरपालिका४ जाक्सीकोटका स्थानीय बताउँछन् । खानेपानी, सिंचाइ तथा उर्जा विकास कार्यालयका निमित्त प्रमुख टोपेन्द्रसुन्दर मल्ल र आठबीस नगरपालिका३ को कुमलखाडामा नयाँ गठन गरिएको उपभोक्ता समितिका अध्यक्ष धिरज कार्कीको मिलेमत्तोमा उक्त योजना अघि बढाउन खोजिएको भन्दै आठबीस नगरपालिका४ स्थित उपभोक्ता समितिले निर्माण कार्य रोक्का गरिदिन माग गर्दै निवेदन दिएको छ । स्थानीयले सिचाई योजना निर्माण कार्य साविक छनौट भएकै स्थानमा निर्माण हुनुपर्ने माग गर्दै जिल्ला प्रशासन कार्यालयमा निवेदन दिएका हुन् । योजना छनौट भई डीपीआर समेत निर्माण भइसकेको स्थानका उपभोक्तालाई जानकारीबिनै सिंचाइ योजना छनौट स्थलभन्दा फरक स्थानमा योजना निर्माण गर्न खाजेको भन्दै स्थानीयले बिरोध जनाएका हुन् । योजना छनौट भएकै स्थानका उपभोक्ताहरुलाई सुविधाबाट बञ्चित गराउन लागिएको स्थानीयले आरोप लगाएका छन् । स्थानीयले उक्त योजना सर्वे तथा डीपीआर बनिसकेको स्थानमा निर्माण हुनुपर्ने माग राखेका छन् । योजना रोक्न माग गर्दै जिल्ला प्रशासन कार्यालयलाई दिएको निवेदन ।"
बुटवलमा सार्वजनिक बस सञ्चालन,"बुटवल : बुटवलमा आइतबारबाट सार्वजनिक सवारीसाधन चल्न थालेका छन्। लुम्बिनी मेट्रो प्रालिले बस सञ्चालन गरेको हो। कम्पनीले बुटवलभैरहवासुनौली, बुटवलबर्दघाट रूटमा बस चलाएको हो। आइतबार आठवटा बसले यात्रु बोकिरहेका छन्। यो कम्पनीले एसी बसलाई चलाउन थालेको हो। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण र नियन्त्रणका लागि सरकारले २०७६ चैत ११ गते लकडाउन सुरु गरेपछि देशभर सार्वजनिक सवारी साधन चलेका छैनन्। सरकारले मापदण्ड पूरा गरेर सार्वजनिक सवारी साधन सञ्चालन गर्ने निर्णय गरेपनि देशभरका यातायात व्यवसायीले तत्काल सञ्चालन गर्न नसक्ने बताएका थिए। निजी सवारी साधन भने जोरविरोज प्रणालीका आधारमा असार १ गतेबाट सञ्चालनमा आएका छन्।"
सुन र चाँदी गायब पार्ने उपभोक्त संरक्षण विभागका पूर्वनिर्देशकसहित तीनविरुद्ध मुद्दा,"काठमाडौं : तत्कालीन समयमा वाणिज्य, आपूर्ति तथा उपभोक्ता संरक्षण विभागका निर्देशक लक्ष्मण श्रेष्ठसहित ३ जनाविरुद्ध सरकारी सम्पत्ति हिनामिना गरेको आरोपमा विशेष अदालतमा मुद्दा दायर भएको छ। अख्तियार दुरुपयोग अनुसन्धान आयोगले गुणस्तर परीक्षणका लागि लिएका सुनचाँदीका गहना तथा हिरा, हिराजवाहरात जस्ता बहुमुल्य धातु गायब पार्ने विभागका तत्कालीन निर्देशक लक्ष्मण श्रेष्ठ र हरिनारायण बेल्बासे तथा नायब सुब्बा रामबहादुर थापा मगरविरुद्ध मुद्दा दायर गरेको हो। तीनजनाले विभागबाट विभिन्न समयमा भएका अनुगमनका क्रममा व्यापारीबाट नमुना परीक्षणका लागि भन्दै लिएको ४९ दशमलव ५२ ग्राम सुन र ७७ दशमलव ४२ ग्राम चाँदीका गहना गायब बनाएको देखिएको अख्तियारले दायर गरेको आरोपपत्रमा उल्लेख छ। विभागका तत्कालीन निर्देशक श्रेष्ठले २०७३ माघ ७ गते काठमाडौंको न्युरोडको नोज पिन हाउस र २०७३ चैत ३० गते पोखराका विभिन्न सुनचाँदी पसलबाट गहना गायब गरेको पाइएको छ । २०७३ चैत ३० गते दल बहादुर एन्ड सुनचाँदी पसल, दि युनाइटेड ज्वेलर्स प्रालि, गोरखा एन्ड बराह ज्वेलरी इण्डस्ट्रिज प्रालि, फेवा सन्तोष सुनचाँदी दोकान र अर्जुन पुम्दी भुम्दी सुनचाँदी पसल, पोखरामा अनुगमन गरी संकलन गरिएका गहनाहरुका सम्बन्धमा जिल्ला प्रशासन कार्यालय, कास्कीबाट उल्लिखित पसलका गहना जफत हुने ठहर्छ भन्ने फैसला हुँदासमेत उक्त सरकारी सम्पत्ति सम्बन्धित कार्यालयमा फिर्ता नगरी सरुवा भएपश्चात पनि उक्त गहनाहरु नबुझाई आफ्नो साथमा राखी हिनामिना गरेको देखिन्छ, आरोपपत्रमा भनिएको छ। निर्देशक बेल्वासेले सूर्यबहादुर एण्ड सन्स ज्वेलर्स, ओटु काठमाडौंमा अनुगमन गरी संकलन गरिएका गहनाका सम्बन्धमा काठमाडौं जिल्ला अदालतबाट अभियोग दाबी नपुग्ने गरी फैसला हुँदासमेत उक्त सरकारी सम्पत्ति आफू सरुवा भएर गएपश्चात पनि उक्त पसलमा फिर्ता नगरी आफैले राखी हिनामिना गरेको अनुसन्धानमा देखिएको छ । नासु हाल सेवा निवृत्त थापा मगरले ओम ज्वेलर्स, विशाल बजार, नटराज ज्वेलर्स विशाल बजार, समृद्धि ज्वेलर्स न्यूरोड, श्री गणेशाय ज्वेलर्स, न्यूरोड, ब्लु हर्ष ज्वेलर्स प्रालि न्यूरोड र श्री गणेशाय ज्वेलर्स न्यूरोड काठमाडौंमा लक्ष्मण श्रेष्ठको नेतृत्वमा अनुगमन गरी संकलन गरिएका स्टोरकिपरको रुपमा आफूले जिम्मा बुझेका गहना सम्बन्धित पसलमा फिर्ता नगरी सेवा निवृत्त हुँदासम्म आफ्नो साथमा राखी उक्त सुनचाँदीका गहना हिनामिना गरेको देखिंएको अख्तियारले जनाएको छ । उनीहरुविरुद्ध भ्रष्टाचार निवारण ऐन, बमोजिमको कसुरमा हिनामिना गरेको सुनका गहना १४ दशमलव १८ ग्रामको बिगो ६६ हजार २ सय ९३ रुपैयाँ ८६ पैसा, २० दशमलव ५९ ग्रामको बिगो ८९ हजार १ सय ४५ रुपैयाँ र १४ दशमलव ७५ ग्राम सुन र चाँदीका गहना ७७ दशमलव ४२ ग्रामको बिगो ७५ हजार ०३५ रुपैयाँ कायम गरी मुद्दा दायर गरिएको छ।"
दाङमा फेरि भित्रियो सलह,"दाङ : दाङमा सहल किरा फेरि देखिएको छ। असार १६ गते दाङमा आएको सहल किरा पुनः आइतबार दाङमा देखिएको हो। दाङको राप्ती गाउँपालिका वडा नम्बर २, ३ र ४ मा ठूलो संख्यामा सलह किरा देखिएको छ। गाउँ नै ढाक्ने गरी सलह किरा आएको स्थानीले बताएका छन्। सलह उडेको देख्नासाथ स्थानीयले खेतबारीमा पुगेर रित्ता भाँडा ठटाएका छन्। सलहले मकैबाली खाएर सखाप पारेको राप्ती गाउँपालिकाको लालमटियाका स्थानिय बासुदेव न्यौपानेले जानकारी दिए। सअघि दाङमा सलह किराले झण्डै साढे ३ सय हेक्टर क्षेत्रफलमा क्षति पुर्याएको थियो। सलहले मकै, धान र तरकारीबालीमा गरी ३ सय ३८ हेक्टर क्षेत्रफलमा क्षति गरेको कृषि ज्ञान केन्द्र दाङले जानकारी दिएको छ। घोराही उपमहानगरपालिकामा ६ हेक्टर, तुलसीपुर उपमहानगरपालिकाका ५० हेक्टर, लमही नगरपालिकामा १५ हेक्टर, शान्तिनगरगाउँपालिकामा २ सय हेक्टर, दंगिशरणमा २० हेक्टर, बंगलाचुलीमा ५० हेक्टर, गढवा र राप्तीमा डेढ डेढ हेक्टर क्षेत्रफलमा लगाईएको मकै, धान र तरकारीबालीमा सलहले नोक्सान पुर्याएको छ। ३ सय ३८ हेक्टर क्षेत्रफलमा सलह बसेको र आंशिक देखी पूर्णरुपमा क्षति पुर्याएको केन्द्रका बाली संरक्षण अधिकृत रुद्रमणी पौडेलले जानकारी दिए।"
शान्ति मन्त्रालय खारेजपछि योजनाहरू अधुरै,"अछाम : साँफेबगर नगरपालिका८ को वडा कार्यालयको भवन ०५८ चैत २२ गते तत्कालिक विद्रोही पक्ष माओवादीले ध्वस्त बनायो। द्वन्दकालमा भत्किएका संरचना बनाउने भन्दै तत्कालीन शान्ति मन्त्रालयले बजेट विनियोजन गर्दै निमार्ण कार्य सुरु गर्यो। ६ वर्ष बित्यो तर भवन बन्न सकेन। भवन अहिले बेबारिसे अवस्थामा छ। शान्ति मन्त्रालय खारेज भएसँगै मन्त्रालयले सुरु गरेका योजना अधुरै रहेका छन्। मन्त्रालयले वडा कार्यालयको चार कोठे भवनका लागि ४० लाख बजेट विनियोजन गरेको थियो। ०७१ मा भवनको काम उपभोक्ता समितिमार्फत भएको थियो। उपभोक्ता समितिका अध्यक्ष मुकेश कडायतले भने, योजना क्रमागत हो, दश लाखसम्म भवनको काम गरेर ७ लाख मात्र भुक्तानी पायौँ। मन्त्रालय खारेज भएपछि भवनको पिल्लर मात्र हाल्ने काम भयो त्यसपछि कसैले वास्ता गरेनन्।' भवन नबन्दा अहिले भाडाको घरमा वडा कार्यालयको कामकाज सञ्चालन गर्नु परेको वडा अध्यक्ष टंक कुँवरले बताए। उनले भने, वडा कार्यालयले मासिक ९ हजार घरभाडामा तिर्दै आएको छ। वडामा बजेट २० देखि २५ लाखसम्म आउँछ। वडाको बजेटले भवन बनाउन भ्याउँदैन। भवनका लागि प्रदेशलाई गुहार्नुपर्ने अवस्था छ। बयलपाटाको महेन्द्र माविको दुई कोठे छात्राबास पनि अधुरै छ।०७१ मा छात्राबासको निमार्ण सुरु गरिएको थियो। 'शान्तिका लागि विकास' कार्यक्रम अन्तरगत छात्राबासका लागि पनी मन्त्रालयले २० लाख बजेट विनियोजन गरेको उपभोक्ता समितिका अध्यक्ष मनोज रावलले बताए। उनले भने, '६ लाख मात्र निकासा भयो। मन्त्रालय पनि हरायो। यो योजना कुन मन्त्रालयले हेर्ने भन्ने नै हामीलाई जानकारी आएन। योजना पूरा गर्न पहल गर्यौं तर भएन। छात्राबास नबन्दा विद्यार्थी ३० वर्ष पुरानो जीर्ण भवनमा बसिरहेका महेन्द्र माविका प्रअ इन्द्रजित ठकुल्लाले बताए। उनले भने, छात्राबास नभएका कारण सबै भन्दा बढी समस्यामा छात्रा छन्। पुरानो छात्राबास सुरक्षाको हिसाबले ठिक छैन। छात्र त जेनतेन बसिरहेका छन्। प्राविधिक शिक्षा पढ्नका लागि टाढाका छात्रालाई निकै समस्या छ। अधुरो भवन पूरा गर्न प्रदेशसँग बजेट माग गरेका थियौं तर पाएनौं। साँफेबगर नगरपालिका १ बैद्यनाथमा ५ वर्षअघि निमार्ण सुरु भएको शारदा स्मृति भवन अझै बन्न सकेको छैन। जनआन्दोलका समयमा मारिएकी तत्कालीन माआवादी नेतृ शारदा शाहीको सम्झनामा शारदा स्मृति भवन बन्न लागेको थियो। ४२ लाखको स्टेमेट रहेको उक्त भवनको तीन किस्तामा गरी १९ लाख बजेट निकासा भएको बैद्यनाथका वडाध्यक्ष अमर शाहले बताए। बजेटको अभाव र निगरानी नगर्दा भवन अधुरै रहेको उनले बताए। उनले भने, अहिले शान्ति मन्त्रालय पनि छैन। त्यसैले मन्त्रालय अन्तरगत बन्न लागेका भवन अलपत्र छन्। भवनका लागि सुदुरपश्चिम सरकारले २७ लाख बजेट विनियोजन गरेको उनले बताए। नवाठानाको कृष्ण माविको दुईकोठे भवनको निमार्ण कार्य मन्त्रालय अन्तरगत सुरु भएको थियो। १८ लाखको स्टेमेट रहेको भवनको लागि दुई लाख मात्र रकम निकासा भयो। रकम आउन छोडेपछि भवन निमार्णको काम अगाडि बढ्न सकेन। वर्षौदेखि अधुरै रहेको भवनका लागि साँफेबगर नगरपालिकाले ०७५७६ मा ११ लाख बजेट विनियोजन गरेको वडा अध्यक्ष उजिर साउदले बताए। नगरले बजेट विनियोजन गरेपछि अहिले भवनको काम जारी रहेको उनले बताए। चौरपाटी गाउँपालिका२ मा बन्न लागेको तत्कालीन गाविस भवन पनि अधुरै छ। सोकटमा भवन बन्न लागेको ६ वर्ष भयो। ४० लाखको बजेट रहेको उक्त भवन मन्त्रालय खारेज भएसँगै अधुरै रहेको वडाध्यक्ष नारायण साउदले बताए। उनले भने, पिल्लर हालेको वर्षौं भईसक्यो। पालिकाबाट बजेट हालेर पूरा गर्ने तयारीमा छौं। ' ०७३ सालमा उच्चस्तरीय प्रशाशन सुधार कार्यान्वय तथा अनुगमन समितिले शान्ति तथा पुर्ननिमार्ण मन्त्रालय लगायत ९ वटा मन्त्रालय खारेज गर्न सरकार समक्ष सिफारिस गरेको थियो। समितिले शान्ति मन्त्रालय सम्बन्धी काम मन्त्रीपरिषदलाई जिम्मा दिने गरी मन्त्रालय नै खारेज गर्ने निष्कर्ष निकालेको थियो।"
गाई चराएको निहुँमा काकाको हत्या,"पोखरा : सामान्य झगडाको झोंकमा कास्कीको मादी गाउँपालिका ४ का ५५ वर्षे नवराज सापकोटाले काका नाताका ८० वर्षे पीताम्बर सापकोटाको ज्यान लिएका छन्। आफ्नो खरबारीमा गाई नचराउन पीताम्बरले गरेको आग्रहलाई नवराजले कलहको निउ बनाएका थिए। शनिबार दिउँसोको त्यत्ति निहुँमा झोक्किएका नवराजले साँझ रक्सीले मात्तिँदै काका पीताम्बरमाथि खुकुरी हानेका थिए। दिउँसोसम्म तेरो छोरालाई सिध्याइदिन्छु भन्ने धम्की नवराजले दिएको स्थानीय बताउँछन्। साँझ पनि उनी पीताम्बरका छोरालाई ताक्दै उनको घर पुगेका थिए। तर छोराले ढोका लगाएर आफ्नो कोठामा पसेछन्, एक स्थानीयले भने, उता भान्छामा भात खाइरहेका बाबुको घाँटीमै खुकुरीले छप्काएछन्। कास्कीको मादी गाउँपालिका ४ सृष्टिटोलमा ८० वर्षीय पीताम्बरलाई हत्यार गरेको अभियोगमा ५५ वर्षीय नवराजलाई कास्की प्रहरीले आइतबार पक्रेको छ। पोखरातिर आइरहँदा प्रहरीसँगै जम्काभेट भएका नवराजले आफू आत्मसमर्पण गर्न आएको बताएका थिए। मैले रिसको झोंकमा हानेर मान्छे मारेँ, अब प्रहरीकहाँ पुग्छु भनेरै आएको हुँ, उनले प्रहरीसँग भनेका थिए। उनले मोबाइलसमेत घरमै छाडेका हिँडेका थिए। भान्सामा खाना खाइरहेका पीताम्बर खुकुरी हानेका नवराजले पीताम्बरका भाइ ७७ वर्षे केशवराज सापकोटालाई पनि घाइते बनाएका छन्। उनको मनिपाल शिक्षण अस्पतालमा उपचार भइरहेको छ। खुकुरीको चोटले उनको टाउकोमा घाउ भएको छ। रक्सीले मत्तु नवराज अरु बेला पनि अव्यावहारिक रहेको गाउँले सुनाउँछन्। हेटौंडातिर शिक्षण गर्दै आएको बताए पनि उनका गतिविधिबारे गाउँले बेखबरै थिए। पीताम्बर र नवराज काका भतिज पर्छन्। घर पनि नजिकै छ। नवराजलाई कास्की प्रहरीले कर्तव्य ज्यान मुद्दा चलाउने जानकारी कास्की प्रहरी प्रमुख एसपी जीवनकुमार श्रेष्ठले आइतबार जानकारी दिए।"
कर्णाली करिडोरमा यातायात सुचारु,"कालिकोट : कर्णाली करिडोरमा यातायात संचालन भएको छ। मान सरोकार यातायात प्रालीद्वारा संचालित जिप संचालनसँगै आइतबारदेखि कर्णाली करिडोरमा यातायात संचालन भएको हो। गत चैत ११ गतेबाट भएको लकडाउनसँगै बन्द भएको यातायात सेवा पुन संचालन भएको मानसरोवर यातायात प्रालीका प्रतिनिधि नेत्र बिष्टले जानकारी दिए। उनका अनुसार कर्णाली करिडोरमा लकडाउनका कारण यातायात सेवा बन्द भएको चार महिनापछि आइतबारबाट संचालनमा आएको छ। जिल्लाको नरहरीनाथ गाँउपालिकाको लालिघाट बजारदेखि रास्कोट नगरपालिका, पचालझरना गाँउपालिका हुँदै पलाँता गाँउपालिकाको घाटा चौरसम्मको करिब ३२ किलोमिटर सडकमा यातायात संचालन भएको हो। करिडोरको ३२ किलोमिटर सडकमा गाडी गुड्न थालेपछि स्थानीयलाई दैनिक उपभोग्य सामान लिन तथा आवतजावतका लागि सहज भएको छ। लामो समयसम्म लकडाउने यातायात सेवा रोकिंदा यात्रुहरु पैदल हिंड्न बाध्य थिए। यातायातत सेवा जोर बिजोर प्रणालीमा जिल्ला भित्र संचालन गर्न दिने सरकारले गरेको निर्णयसँगै यातायात सेवा संचालनमा छ। मान सरोबर यातायात प्रालीका अध्यक्ष हष्तबहादुर बमले पहिलेकै भाडा दरमा नागरिकको सहजताका लागि करिडोरमा यातायात सेवा पुन संचालन गरिएको बताए। उनका अनुसार करिडोरमा जिप संचालन भएपछि कर्णाली पारिका चार स्थानीय तहका नागरिकको हाटबजार जिते बजारसम्म सामान ढुवानी गर्नुका साथै सदरमुकाम आउने मानिसलाई ठुलो राहत हुनेछ। उनले भने, 'यातायात संचालन गर्दा सामाजिक दुरी कायम गरी यात्रुलाई बोकिनेछ। विदेशबाट आउने मानिसका लागि छुट्टै गाडीको व्यवस्था गरिनेछ।' हिलाम्मे सडकमा सास्ती नेपाली सेनाद्धारा निर्माणाधीन कर्णाली करिडोरमा यातायात संचालन भए पनि हिलाम्मे सडकमा यातायात सेवा सचालन गर्न निकै समस्या हुने गरेको चालकहरुको भनाइ छ । एक चालकले भने, 'नेपाली सेनाको काममा कुनै गुनासो गर्दा ब्यारेकमा बोलाएर थर्काउँछ। सडकको ठाँउ ठाँउमा पहिरो खसेको र बिग्रिंदै गएको हिलाम्मे सडकको सुधार कसैले गर्दैन। सेनाकै मान्छेका गाडी र ट्रकहरु संचालन भइरहेका छन्।' सडकको बिग्रिएका भाग सुधार नगर्दा यातायात संचालन गर्न सास्ती खेप्नु परेको उनको भनाइ छ। कर्णाली करिडारका लालिघाट, रेगिल, कोट, आम्ताडा, शान्निगाड, भात्तडी, फुगाड, बग्र लगायतका दर्जनौं ठाउँमा सडक बिग्रिएको छ। सडकमै रोपाइँ गर्न मिल्छ। त्यहाँ दुई पांग्रेदेखि चार पांग्रेसम्मका सबै सवारी साधनलाई आवतजावत गर्न समस्या छ। नेपाल सरकारले राष्ट्रिय गौरवको आयोजनाका रुपमा लिइएको नर्थ साउथ ग्रोथ एक्सिसकर्णाली करिडोरको कालिकोट खण्ड ४० किलोमिटर, बाजुरा खण्ड ४३ किलोमिटर र हुम्लामा १ सय १३ किलो मिटर गरी जम्मा १ सय ७४ किलोमिटर छ। त्यसमध्ये ५१ किलोमिटर सडक विभाग र १ सय २३ किलोमिटर सडक नेपाली सेनाले निर्माण गरिरहेको छ। २०५७ सालबाट निर्माण थालिएको उक्त सडकको १५ वर्षसम्म पनि निर्माण कार्यले गति लिन नसेकेपछि यहाँका स्थानीयबासीको माग अनुसार २०७१ साल चैत्र ९ गते नेपाली सेनालाई कर्णाली करिडोर निर्माण गर्ने जिम्मा दिइएको थियो। करिडोर निर्माणको जिम्मा लिएको करिब ५ वर्षमा ठुला चट्टान छिचोल्दै एक सय किलोमिटर सडकमा गाडी गुडाइसकेको छ।"
पहिरोले दिङलाबजारका ५ परिवार विस्थापित,भोजपुर : पहिरोका कारण षडानन्द नगरपालिका४ दिङलाबजारका ५ परिवार विस्थापित भएका छन्। शनिबार राती खसेको पहिरोले घरहरुमा जोखिम बढेपछि ती परिवारलाई अन्यत्र सारिएको प्रहरी जनाएको छ। पुरुवा माटोमा बनेका ती घर लगातारको वर्षाले क्षति पुगेको इलाका प्रहरी कार्यालय दिङलाका प्रहरी निरीक्षक भास्कर खतिवडाले जानकारी गराए। उनका अनुसार ती परिवारलाई स्थानीय सुवाष तामाङको घरमा राखिएको छ। त्यस्तै षडानन्द नगरपालिका७ केउरेनीपानीमा रुखले किचेर स्थानीय धर्मराज चौहानको घरमा पूर्ण क्षति भएको छ।
बेचैनमा चैनपुर,"बझाङ : सेती नदी र बहुली खोलाले घेरेको बझाङ जिल्लाको सदरमुकाम चैनपुर नदी कटानको जोखिममा छ। सेती र बाहुली खोलाका बाढीले पटकपटक ठूलो क्षति पुर्याउँदै आए पनि उपयुक्त ठाउँ नहुँदा सदरमुकाम नसारिएको हो। सेती वर्षायाममा उर्लिने नदी हो। बाहुलीले जतिबेला पनि बहुलाको जस्तै रूप लिने गरेको छ स्थानीय बताउँछन्। हिउँदतिर मनमा त्यति डर नभए पनि वर्षायाममा भने सेती र बाहुली आसपासमा त्रास हुन्छ स्थानीय लक्ष्मीराज जोशीले भने। वर्षाका बेला सचेत त भइन्छ तर खहरेको भरै हुन्न, कति बेला उर्लेर आउँछ। जिल्ला सदरमुकाम भएकाले गाउँबाट बसाइँ सरी घर, घडेरी किन्नेहरू पनि बढिरहेका छन्। सेती र बाहुलीले सदरमुकाम आसपासको कतै न कतैको जमिन हरेक वर्ष कटान गरेकै हुन्छ। बाहुली खोलामा गत वर्ष आएको बाढीले ३२ वर्षअघि बनाएको झोलुंगे पुल बगाएको थियो भने जिल्ला अस्पताललाई पनि जोखिममा पारेको थियो। बाहुलीको वितण्डापछि स्थानीयले बाहुलीगाड क्षति न्यूनीकरण तथा सदरमुकाम बचाउन अभियान सञ्चालन गरेपछि चैनपुर बचाउन तटबन्धनको काम हुन थालेको छ। स्थानीय गणेश कामी भन्छन् तटबन्धनको काम भइरहेको छ, बस्ती विस्तार भइरहे पनि चैनपुरको भविष्य दिगो छैन। चैनपुर पारि अथवा सेती पारि हेमन्तवाडातर्फ डाँडामा पहिरो गएको छ। त्यो हरेक वर्षायाममा जाने पहिरो हो। त्यो पहिरोको बीच भएर सडक खनिएको हुँदा अझ ठूलो पहिरो आएर सेती थुनिन सक्ने खतरा रहेको लक्ष्मीराज जोशीले बताए। चैनपुर भएर बग्ने सेती नदी नागबेली जस्तो साँघुरो ठाउँमा बगेको हँुदा सेतीले धार बदल्न सक्ने त्रास पनि छ। चैनपुरको अर्को तर्फ बग्ने बाहुली खोला ठूलो बाढी आयो भने चैनपुरको सिरानी भएर खोलाभित्र पस्न सक्ने खतरा छ। सदरमुकामको पूर्वी भागमा सेती नदी र पश्चिमी क्षेत्रबाट बाहुली खोलामा यदि ठूलो बाढी आयो भने सदरमुकाम चैनपुरको अस्तित्व नै समाप्त पार्न सक्ने खतरा रहेको स्थानीय नरेश खत्रीले बताए। डाँडाकाँडाबाट सडक खनिएकाले ठूलो पहिरो आउने सम्भावना पनि उत्तिकै छ। बूढापाका चैनपुरको पुरानो नाम कुमालतोडो भएको बताउँछन्। धेरै वर्षअघि चैनपुर बगाएर चैनपुरको बीच भागमा रहेको सुर्मादेवीको मन्दिर मात्र बाँकी रहेको समाजसेवी गणेश गिरीले बताए। गिरी भन्छन्, खोलाले बगाएको बगरमा यो बस्ती बसेको हो, कुनै समय खोलामै विलय हुन सक्ने खतरा छ उनले भने। बझाङको पुरानो सदरमुकाम मेल्लेख हो। २०२८ सालमा मेल्लेखबाट चैनपुर सारिएको हो। भौगोलिक हिसाबले जिल्लाको बीच भागमा पर्ने भएकाले पनि चैनपुरलाई सदरमुकाम बनाइएको हो। तर अहिले जोखिम बढ्दै गएपछि चैनपुरवासी चिन्तित छन्। पहिरोले सेती नथुनियोस् भनेर सेतीपारि डाँडामा वृक्षरोपण थालिएको छ। बझाङका प्रमुख जिल्ला अधिकारी कमलराज भण्डारीले भन्छन्, सदरमुकाम बचाउन सिमेन्टको पक्की तटबन्धन पनि बनिरहेको छ, सानोतिनो बाढीले चैनपुर बगाउँदैन। सरकारी कार्यालय र निजी आवासीय क्षेत्र गरी सेती र बाहुलीको बीचमा एक हजारभन्दा बढी घर रहेका छन्। प्रशासनले चैनपुर आसपासको सेती र बाहुली खोलाबाट ढुंगा, बालुवा निकाल्न पनि रोक लगाएको छ।"
दाउरा टिप्न गएका श्रीमानश्रीमती बबई नदीमा वेपत्ता,गुलरिया : बर्दियाको ठाकुरबाबा नगरपालिका खैलार गार्डमा बबई नदीले बगाउँदा श्रीमानश्रीमती नै वेपत्ता भएका छन् । नदीले बगाएर ल्याएको काठदाउरा समात्न नदी बबई पुगेका दम्पती दाउरा समात्ने क्रममा नदीमा डुबेर वेपत्ता भएका हुन् । ठाकुरबाबा नगरपालिका ४ निवासी २५ वर्षीय जीतबहादुर थारु र उनकी २६ वर्षीया श्रीमती राजकुमारी थारु बबई किनारमा दाउरा समात्ने क्रममा डुबेर बेपत्ता भएको जिल्ला प्रहरी कार्यालय बर्दियाका प्रहरी नायव उपरीक्षक योगेन्द्र कुमार खड्काले जानकारी दिए। प्रहरीको टोलीले शनिबार अपरान्हदेखि वेपत्ता दम्पतीको खोजी गरेपनि हालसम्म फेला नपरेको प्रहरी नायव उपरीक्षक खड्काले जानकारी दिए ।
पीसीआर रिपोर्ट नेगेटिभ आएपछि दाहसंस्कार,दमौली : शनिबार बिहान मृत्यु भएका भानु २ शारदा कलेजस्थित क्वारेन्टिनका एक बिरामीको पीसीआर रिपोर्ट नेगेटिभ आएपछि परिवारले दाहसंस्कार गरेका छन् । भारतबाट चार दिनअघि आएका भानु ६ मैबल निवासी ६६ वर्षका रामबहादुर श्रेष्ठ शनिबार बिहान बिरामी परेपछि उनलाई उपचारका लागि पोखरा स्वास्थ्य विज्ञान प्रतिष्ठान लगिएको थियो । प्रहरी नायब उपरीक्षक युवराज तिमिल्सेनाका अनुसार उनको त्यहीं उपचारका लागि लैजाने क्रममा बाटामै ज्यान गएको थियो । तर कतिपयले भने उनको क्वारेन्टाइनमै ज्यान गएको आशंका गरेका थिए । प्रहरी नायब उपरीक्षक युवराज तिमिल्सेनाका अनुसार भने उनको पोखरा उपचारका लागि लैजाने क्रममा ज्यान गएको थियो । भानु नगरपालिकाका स्वास्थ्य एकाई प्रमुख ऐश्वर्यचन्द्र भट्टराईले वृद्धको शनिबार राती रिपोर्ट नेगेटिभ आएकाले पारिवारिक रितअनुसार दाहसंस्कार गरिएको बताए । भारतबाटै बिरामी अवस्थामा आएका उनी क्वारेन्टाइनमा रहँदादेखि नै बिरामी परेका थिए । उच्च रक्तचाप तथा सुगरका बिरामी उनले श्वासप्रश्वासमा अप्ठेरो भएको थियो।कोरोना भएको हुनसक्ने आशंकामा मृत्युपछि पीसीआर परीक्षण गरिएको थियो ।
"सिसुवाखोलामा पहिरो जाँदा ७ घर बगायो, ११ जना बेपत्ता","संखुवासभा : संखुवासभाको सिलिचोङ गाउँपालिका१, सिसुवाखोलामा पहिरो जाँदा शनिबार राति ७ घर बगाएको छ। पहिरोले सिसुवाखोलाको वेसिन्दाका ११ जना बेपत्ता भएको भएको जानकारी आएको जिल्ला प्रहरी कार्यालय संखुवासभाले जनाएको छ। घटनास्थलतर्फ प्रहरी गएको र प्रहरी पुगेपछि थप विवरण आउने जिल्ला प्रहरी कार्यालयका सूचना अधिकारी सन्तोसकुमार राईले जानकारी दिए। अबिरल वर्षापछि गएको पहिरोले बेसिन्दा गाउँको ७ घर पहिरोले बगाएको छ। ३ जनाको उद्धार गरेको स्थानीय उत्तम कुलुङले जानकारी दिए। अहिले अन्य घरपनि खतरामा रहेको कुलुङले बताए। बुधबारेबाट घटनास्थलतर्फ गएको प्रहरी टोलीलाई घटना स्थल पुग्न करिब ३ घण्टा लाग्छ। अहिले पनि त्यस क्षेत्रमा भारी वर्षा भइरहेकाले उद्धारमा समस्या भएको गाउँपालिका अध्यक्ष रामबहादुर कुलुङले बताए। बेपत्ताको खोजीकार्यमा जिल्लाबाट थप प्रहरीको माग गरिएको अध्यक्ष कुलुङले बताए। उनले भने 'ताम्कुमा रहेको मकालु बरुण राष्ट्रिय निञ्जको सुरक्षामा खटिएको सेनालाई समेत उद्धारमा सहयोग गरिदिन माग गरिएको छ।'"
पोखरीमा पौडी खेल्ने क्रममा बेपत्ता युवा अझै फेला परेनन्,"पोखराः फेवातालमा मिसिने हर्पन खोलामा यसै वर्ष बनाइएको सिल्टेसन पोखरीमा पौडी खेल्ने क्रममा एक युवा शुक्रबारदेखि बेपत्ता भएका छन् । पोखरा महानगरपालिका २३ स्थित सिल्टेसन पोखरीमा पौडी खेल्ने क्रममा पोखरा २६ का प्रयुश गुरुङ वेपत्ता भएको प्रहरीले बताएको छ । चारजना युवा भएर हर्पन ड्याममा पुगेका र दुईजना पौडी खेल्ने क्रममा एकजना बेपत्ता भएको प्रहरीले बताएको छ । शुक्रबार घट्नालगत्तै, शनिबार र आइतबार बिहान खोजी गर्दा पनि हर्पन सिल्टेसन ड्याममा हराएका गुरुङलाई फेला पार्न नसकिएको जिल्ला प्रहरी कार्यालय कास्कीका प्रवक्त्ता डिएसपी सुवास हमालले जानकारी दिए । गोटाखोर र मोटरबोटको प्रयोग गरी नेपाली सेना, नेपाल प्रहरी, सशस्त्र प्रहरीले हराएका युवाको खोजी गरिरहेको हो । तालको मुख्य स्रोत हर्पन खोला हुँदै फेवातालमा गेग्रयान, मोटा मिसिने क्रम रोक्न यसै वर्ष पोखरा महागनरगरपालिका र गण्डकी प्रदेश सरकारको संयुक्त लगानीमा हर्पन, अधेरी खोलालगायत पाँच खोलामा सिल्टेसन पोखरी निर्माण भएको हो । सिल्टेसन पोखरी निर्माण पछि लकडाउनको समयमा पनि पौडी खेल्न जाने युवाहरुको भीड लाग्ने गरेको थियो । पोखरीमा पौडी खेल्ने कुनै रोकतोक नभएकाले पनि दुःखद घटना घटेको स्थानीय विष्णु दहालले बताए ।बेलैमा पौडी खेल्ने रोक नलगाउँदा यो घटना भएको स्थानीयले बताए।"
कर्णाली राजमार्गमा सास्ती,"कालीकोट : बर्खा लागेसँगै कर्णाली राजमार्गमा सास्ती सुरु भएको छ। बर्सेनि वर्षात्को समयमा बाढी र पहिरोका कारण राजमार्गमा समस्या हुने गरेको छ। यसपालि पनि वर्षासँगै पहिरो खस्न थालेपछि सडक अवरुद्ध हुन थालेको छ। एक हप्ता अगाडि राजमार्गको गल्लीमा पहिरो जाँदा एकदिन सडक नै अवरुद्ध भयो। यस्तै दैलेखको जाक्सी खोलानजिकै पहिरो जाँदा तीन दिनसम्म राजमार्ग अवरुद्ध भयो। सोही राजमार्गको दही खोलामा पनि पहिरो गयो। त्यहाँ एकदिन सडक अवरुद्ध भयो। एम्बुलेन्ससमेत चल्न पाएनन्। गाडीमा सवार यात्रुहरू पनि बीच बाटोमै अलपत्र परे। पहिरोका कारण सडक नै अवरुद्ध हुने र भत्केको सडक पनि मर्मत नहुँदा यात्रुले हैरानी भोग्दै आएका छन्। जिल्ला ट्राफिक प्रहरी कार्यालयका अनुसार कर्णाली राजमार्गको कालीकोट खण्डका दर्जनौं ठाउँमा पहिरोले समस्या सिर्जना गरेको छ। जिल्लाको सिमाना दहीखोलादेखि गगने खोला, काले खोला, जिते, सुनार खोला, गल्लीलगायतका ठाउँमा वर्षायाम सुरु भएपछि पहिरो खस्न थालेको हो। पहिरोका कारण सडक खुल्ने र अवरुद्ध हुने गरेका कारण कर्णाली राजमार्गमा सञ्चालन हुने यात्रुवाहक तथा मालवाहक सवारीसाधन र यात्रुहरूले निकै सास्ती खेप्नु परेको हो। जिल्लाको सेरीघाट, झाम्ला मोड, छेडा, सिम्लेगाड, पिली, राँचुलीलगायतका ठाउँमा पनि ससाना पहिरो खस्ने समस्या छ। यो राजमार्गमा ट्रक सञ्चालन गर्दै आएका चालक सन्दीप खड्काले सुर्खेतबाट दैनिक उपभोग्य सामान तथा निर्माण सामग्री ल्याएर कालीकोट हिँड्दा गन्तव्यमा पुग्नै मुस्किल हुने गरेको बताए। उनले हिउँदको समयमा एकैदिन सुर्खेतबाट कालीकोट पुग्ने भए पनि वर्षायाम लागेपछि त्यही सडकमा चार दिनसम्म लाग्ने गरेको बताए। उनले भने, कर्णाली राजमार्ग नाम मात्रको छ, गाडीलाई साइड दिन नपुग्ने सडकमा दसपांग्रे गाडी पनि आउँछन्। सडक पूरै खाल्डाखुल्डी र हिलाम्मे छ, कति ठाउँमा त गाडी फसेपछि दिनभर नै लाग्छ। प्रमुख जिल्ला अधिकारी चन्द्रप्रसाद गैरेले कर्णाली राजमार्गमा सकेसम्म धेरै दिन पहिरोका कारण सडक अवरुद्ध हुन नदिन सडक डिभिजन कार्यालय जुम्लाबाट एक्साभेटरको व्यवस्था गरिएको बताए। उनले भने, कर्णाली राजमार्गका ठाउँठाउँमा वर्षासगै पहिरो खस्ने समस्या छ, पहिरो खसेपछि तत्काल पन्छाउनका लागि एक्साभेटर तयारी हालतमा राखेका छौं। राजमार्ग दिनप्रतिदिन बिग्रिँदै गएको छ। यसको सुधारका लागि सम्बन्धित निकायमा पहल पनि गरिरहेका छौं। सडक डिभिजन कार्यालय जुम्लाका इन्जिनियर नीलाबहादुर भण्डारीले कर्णाली राजमार्गको स्तरोन्नतिको काम भइरहेको बताए। स्थानीय तहले शाखा सडकहरू खनेर मुख्य राजमार्ग बिगारेका कारण थप समस्या भएको बताए। उनले भने, राजमार्गको स्तरोन्नतिको काम भइरहेको छ, ठाउँठाउँमा स्थानीय तहले शाखा सडक खन्दा मुख्य राजमार्ग अवरुद्ध पारिदिएका छन्। जिल्ला सदरमुकामसमेत रहेको खाँडाचक्र नगरपालिकाका सुनार खोला, ताडी, दाहाँलगायतका ठाउँमा नगरपालिकाले सडक खन्दा मुख्य राजमार्ग बिगारेको छ।"
पहिरोमा पुरिएर वृद्धाको मृत्यु,दमौली : शुक्लागण्डकी नगरपालिका १ थप्रेक थालजसेमा पहिरोमा परी एक वृद्धाको मृत्यु भएको छ। मुरलीमोहन ढकालको घर पुरिंदा उनकी आमा ७० वर्षीया सावित्रीदेवी ढकालको पुरिएर ज्यान गएको हो। शुक्लागण्डकी नगरपालिकाका सुचना अधिकृत त्रिलोचन लम्सालका अनुसार घरमाथिबाट खसेको पहिरोमा पुरिएर घाइते मृतककी बुहारी विष्णु ढकालको उद्धार गरिएको छ। रातको समय अविरल वर्षा भए पनि घाइतेको उद्धार सम्भव भएको लम्सालले जानकारी दिए। पहिरोले छिमेकका अरु घरमा पनि क्षति पुर्याएको बताइएको छ।
अवैध मिर्गौला प्रत्यारोपण प्रकरण : ललितपुर महानगर३ का वडाअध्यक्ष पक्राउ,"ललितपुर : ललितपुर महानगरपालिका३ का वडाध्यक्ष श्रीगोपाल महर्जन पक्राउ परेका छन्। मानव बेचबिखन अनुसन्धान ब्युरोको विशेष टोलीले शनिबार साँझ ललितपुर महानगरपालिका३ का वडाध्यक्ष श्रीगोपाल महर्जनलाई पक्राउ गरेको हो। उनीसँगै कलेज अफ मेडिकल साइन्स चितवनका डाक्टर, कानुनी सल्लाहकारसमेत पक्राउ परेका छन्।महानगरीय प्रहरी परिसर ललितपुरका प्रमुख टेकप्रसाद राईका अनुसार महर्जनलाई शनिबार साँझ पक्राउ गरिएको हो। मिर्गौला प्रत्योरोपण गर्दा झुटो नाता प्रमाण गरिदिएकोे आरोप वडाध्यक्ष महर्जनमाथि लागेको छ। केही समय पहिला ललितपुरका एक व्यक्तिले चितवनमा मिर्गौला प्रत्योरोपण गरेका थिए। सोही घटनामा महर्जनको संलग्नता हुनसक्ने भन्दै प्रहरीले अनुसन्धानका लागि नियन्त्रणमा लिएको हो। ललितपुर महानगरपालिका भित्रका २९ वडा मध्ये उनको वडा उत्कृष्ट मानिन्छ। विकास निर्माणका काममा सँधै अग्रसर भएर लाग्ने महर्जनको वडाले नयाँ नयाँ प्रविधिमैत्री अवधारणा ल्याएर काम गर्दै आएको छ।"
लुम्बिनी बौद्ध विश्वविद्यालय पूर्णसरकारी स्वामित्वमा आयो,"बुटवल : लुम्बिनी बौद्ध विश्वविद्यालय बहुविषय अध्यापन गराउन पाउने गरी पूर्णसरकारी स्वामित्वमा आएको छ । विश्वविद्यालय ऐन २०६३ संसोधन भएपछि सरकारी स्वामित्वमा आएको हो। यसअघि ऐनको प्रास्तावनामा जनस्तरबाट सञ्चालन गर्ने भन्ने उल्लेख थियो । सो प्रस्तावनालाई संशोधन गर्दै जनस्तर भन्ने शब्द झिकिएको हो । नेपालमा रहेका त्रिभुवन विश्वविद्यालय, संस्कृत, कृषि, सुदूरपश्चिम, मध्यपश्चिम विश्वविद्यालयपछि लुम्बिनी बौद्ध विश्वविद्यालय सरकारी स्वामित्वमा पुगेको छ । जनस्तरबाट सञ्चालन गर्ने ऐन हुँदा विश्वविद्यालयलाई शैक्षिक कार्यक्रम विस्तारमा जटिलता थपिएको थियो । ऐन संशोधनपछि विश्वविद्यालय विस्तारमा सहज हुने बताइएको छ । अब विश्वविद्यालयले अनुदान नभई अर्थमन्त्रालयबाट माग अनुरुपको बजेट पाउनेछ । विश्वविद्यालय बहुविषयमा समेत गएको छ । यसलाई बुहविषयमा लैजाने र नलैजाने विषयमा विवाद रहँदै आएको थियो । अन्ततः प्रतिनिधिसभा र राष्ट्रिय सभाले बहुविषय पढाउन पाउने गरी ऐन संशोधन गरेका छन् । संसोधन ऐन असार ११ गते राष्ट्रपतिबाट प्रमाणिकरण भएको छ । विश्वविद्यालय ऐनको प्रस्तावनामा यसअघि बौद्ध दर्शन, साहित्य, शिक्षा र सँस्कृतिमात्रै पठनपाठन गर्ने उल्लेख थियो । संशोधनपछि ऐनको प्रास्तावनामा बौद्ध दर्शन, साहित्य, शिक्षा र संस्कृतिसहित अन्य विषय उल्लेख गरिएको छ । रजिष्ट्रार डा तिलक आचार्यले ऐनले बहुविषयमा अनुमति दिएपनि विश्वविद्यालयको मुख्य प्राथमिकता बौद्ध दर्शनमै रहने बताए । अन्य विषय सञ्चालन भए पनि बौद्ध दर्शनमै आधारित भएर हुनेछन् आचार्यले भनेबौद्ध विश्वविद्यालय बौद्ध दर्शन, साहित्य र संस्कृतिबाट बिचलित हुनेछैन । विश्वविद्यालयको केन्द्रीय क्याम्पस लुम्बिनीमा बौद्ध दर्शन, साहित्यका विभिन्न संकायहरु अध्यापन हुँदै आएको छ । बुटवलमा ट्राभल एण्ड टुरिजम र कानून विषय पठनपाठन गराइरहेको विश्वविद्यालयले काठमाडौंका ७ क्याम्पसलाई इन्जिनियरिङसहितका विषय पढाउन सम्बन्धन दिएको छ । विश्वविद्यालयले बौद्ध दर्शनसँग जोडिएर प्राविधिक र बहुउपयोगी विषयको पठनपाठन गर्ने योजना बनाएको छ । ऐन संशोधनपछि विश्वविद्यालयको सभामा प्रदेश सरकारका प्रतिनिधिको समेत सहभागिता हुनेछ । प्रदेश ५ का प्रमुख सचिवसहित हरेक प्रदेशबाट एकएक जना व्यक्ति सभामा सदस्य रहने भएका छन् । ऐन संशोधनपछि छात्रृत्ति दिने वाटो समेत खुलेको छ । अन्य सरकारी विश्वविद्यालयमा जस्तै बौद्ध विश्वविद्यालयमा अध्ययनरत विद्यार्थीलाई छात्रवृत्ति प्रदान गर्ने रजिष्ट्रार आचार्यले जानकारी दिए । पाँच वर्षअघिसम्म काठमाडौंकै एउटा कोठामा सीमित रहेको बौद्ध विश्वविद्यालयका पदाधिकारी अहिले लुम्बिनीमै बस्दै आएका छन् । लुम्बिनीमा छात्राबास, अनुसन्धान केन्द्र, पदाधिकारी आवास, शिक्षक आवासगृहसहितका आधा दर्जन संरचना तयार भएका छन् । पछिल्लो तीन वर्षयता बौद्ध विश्वविद्यालय देखिने स्थितिमा आएको हो । विश्वविद्यालयलाई कपिलवस्तुको तिलौराकोट र रुपन्देहीको देवदहमा विस्तार गर्ने योजना बनाइएको छ । रजिष्ट्रार आचार्यले देवदहमा एक सय विगाहा जमिन प्राप्तिको प्रक्रिया अन्तिम चरणमा रहेको बताए । जग्गा प्राप्तिसँगै पूर्वाधार निर्माण गरी शैक्षिक कार्यक्रम विस्तार गरिने उनले जानकारी दिए । बौद्ध विश्वविद्यालय नेपाललाई विश्वमा चिनाउन सक्ने शैक्षिक संस्था रहेकाले सरकारले विशेष ध्यान दिएको रजिष्टार आचार्यले बताए । विश्वविद्यालयको लुम्बिनी स्थित केन्द्रीय क्याम्पसमा विदेशी विद्यार्थीलाई अध्यापन गराउने योजना रहेको उनको भनाइ छ । थेरबाद, महायान, हिमाली बुद्धिज्म, पुरातत्व, संग्रालयसँग सम्बन्धित विषयसहित चिनियाँ, तिब्बती, पाली, संस्कृत भाषाको कक्षा समेत केन्द्रीय क्याम्पसमा हुँदै आएको छ । विद्यावारीधीबाट शुरु भएको पठनपाठन अहिले प्रमाणपत्रतहसम्म रहेको छ ।"
लकडाउनमा २६ हजार बढी नेपाली स्वदेश फर्किए,"काठमाडौं : कोरोना भाइरस (कोभिड १९) का कारण विदेशमा अलपत्र परेका २६ हजार भन्दा बढी नेपाली स्वदेश फर्किएका छन् । कोरोनाका कारण विदेशी भूमिमा अलपत्र परेका, भिसा अवधि सकिएका, आफन्त भेटघाटमा गई उतै रोकिएका र अन्य विविध कारणले समस्यामा परेका २६ हजार ३ सय ९६ जना नेपाली स्वदेश फर्किएका हुन् । कुटनीतिक निकाय र गैरआवासीय नेपाली संघको पहलमा सरकारले २३ मुलुकबाट नेपाली फिर्ता ल्याएको हो । स्वदेश फर्किएकामध्ये झण्डै ७५ प्रतिशत वैदेशिक रोजगारीमा गएका रहेको श्रम, रोजगार तथा सामाजिक सुरक्षा मन्त्रालयका अधिकारीहरु बताउँछन् । कोरोना कारण विदेशमा रोजगारी गुमाउनेको संख्या लाखौं रहेपनि ती कामदार फिर्ताका लागि सरकारले ध्यान दिन सकेको छैन् । केही रोजगारदाताले टिकट दिएर फर्किएपनि अधिकांश कामदार आफै पैसा तिरेर स्वदेश फर्किएका हुन् । वैदेशिक रोजगार विभागका कारण कोरोनाका कारण दुई लाख १८ हजारले रोजगारी गुमाएका छन् । सर्वोच्च अदालतले असार १ गते अति समस्यामा परेका कामदारलाई कोषबाट र कागजात नभएका तर अति समस्यामा परेकालाई सरकारी खर्चबाट उद्वार गर्न आदेश दिएको थियो । कार्यविधि बनाएर त्यस्ता समस्यामा परेका कामदारको तथ्यांक संकलन गरी तत्काल उद्वार गर्न सर्वोच्चले आदेश दिएपनि एक महिना पुग्नै लाग्दा श्रम मन्त्रालयले कामदार फर्काउने निर्देशिका पास गर्न सकेको छैन् । अधिवक्ता सोम लुईटेलले कामदार फिर्तासम्बन्धी निर्देशिका पास नगर्नु सरकारको उदासिनता भएको बताए । टिकट काट्न मापदण्डमा परेका तर गन्तव्य देशमा खान, बस्न समस्यामा परेर सापट गरी आउनेलाई मर्का पर्ने भएकाले निर्देशिका पारित गर्न ढिलाई गर्न नहुने उनले बताए ।'निर्देशिका जारी गरेर छिटो फिर्ता ल्याउनुपर्छ, उनले भने, 'कानुनी प्रावधान अनुसार निर्देशिका पास भएपछि मात्रै कार्यान्वयनमा आउने भएकाले पहिला नै आइसकेकालाई क्षतिपूर्ति दिनुपर्छ,' उनले भने । कागजात नभएकालाई सरकारी खर्चबाट फिर्ता ल्याउनुपर्ने भएपनि सरकारले उद्वार गर्नमा ढिलाई गरेकोमा उनले आपत्ति जनाए । सरकारले विभिन्न विदेशी एयरलाइन्ससहित नेपाल एयरलाइन्स, हिमालयन एयरलाइन्सका १ सय ४९ उडान बाट ती नेपाली नेपाल ल्याइएको हो । उनीहरुले दोब्बर भाडा तिरेर फर्कन वाध्य भएका हुन् जेठको मध्यदेखि उद्धार उडान सुरु भएको थियो । सुरुमा रोजगारदाता कम्पनीले नै टिकट काटेर कामदार फिर्ता ल्याइएका थिए । सरकारले जेठ ३२ गतेदेखि चर्को शुल्क लिएर अलपत्र परेकालाई स्वदेश फर्काउन थालेको हो । गैरआवासीय नेपाली संघका अनुसार संयुक्त अरब एमिरेट्स (युएई)बाट ५ हजार ५ सय २७ सय जना स्वदेश फर्किएका छन् । कुवेतमा आममाफी पाएका र अन्य अलपत्र गरी ५ हजार २ सय ४३, साउदी अरबबाट ४ हजार ३० जना, मलेसियाबाट ३ हजार ५३, कतारबाट २ हजार ८ सय ८४ जना चार्टड उडानबाट स्वदेश फर्किएका हुन् । यस्तै अफगानिस्तानबाट १८, अष्ट्रेलियाबाट ४८३, म्यानमारबाट २६, जापानबाट ४९२, थाइल्याण्डबाट ३२६, दक्षिण कोरियाबाट ४७६, बंगलादेशबाट ८४१, माल्दिभ्सबाट ७०९, श्रीलंकाबाट ५, सिंगापुरबाट १४६, हङकङबाट ८९, बहराइनबाट ५६७, अमेरिकाबाट ४२३, बेलायतबाट २२९, इजरायलबाट १२७ र चीनबाट १०५ जनालाई स्वदेश फर्काइएको गैर आवासीय नेपाली संघका कोभिड १९ उच्च स्तरीय समितिका प्रेस संयोजक चिरण शर्माले जानकारी दिए । शनिवार मात्रै विभिन्न मुलुकबाट १ हजार ३ सय ८१ जना स्वदेश फर्किएका छन् । कामदारले श्रम स्वीकृति लिदाँ एक हजार पाँच सय र दुई वर्ष भन्दा बढीको श्रम स्वीकृति लिदाँ दुई हजार पाँच सय रुपैयाँ वैदेशिक रोजगार कल्याणकारी कोषमा जम्मा गर्छन् । कामदारले तिरेको रकम सही ठाउँमा सदुपयोग हुन सकेको छैन् । कामदारको हितका लागि खर्च गर्नुपर्नेमा विभिन्न निहुँ पारेर विदेश भ्रमण, मोटर किन्न, मन्त्रीको पजेरो किन्नमै खर्च भइरहेको छ । बोर्डमा पाँच अर्ब २५ करोड रकम जम्मा भएको छ । श्रमविज्ञ गुरुङले कोभिडको बेला बोर्डको भन्दा पनि सरकारी पैसाले उद्वार गर्नुपर्ने भएपनि त्यसो गर्न नसकेको बताए । श्रमिकको कल्याण गर्ने संस्थामा श्रमिक तथा तिनका परिवारको प्रतिनिधित्व सुनिश्चित नभएको बेला व्यवसायीको बाहुल्यता हुदाँ कामदारको हित अनुकुल हुनेमा आशंका देखिएको अनुसन्धानकर्ता रामेश्वर नेपालले बताए । अधिकांश व्यवसायी आर्थिक शोषण, बेचबिखन, जर्वस्जस्ती श्रममा तथा अपराधमा संलग्न देखिरहेको अवस्थामा वोर्डमा विभिन्न बाहनामा व्यवसायीको बाहुल्यताले प्रश्न उब्जाएको उनले बताए । अधिवक्ता लुईटेलले पनि बोर्डमा व्यवसायी हाबी हुँदा सन्तुलनमा समस्या आउने बताउँछन्। राजनीतिक नेतृत्वको दवावका कारण बोर्डले कामदारको हितमा अहिले पनि काम गर्न सकिरहेको छैन् । व्यवसायीको उपस्थितिले कामदरको हितमा निर्णय गर्न गाह्रो हुने, व्यवसायीको स्वार्थ अनुकुल निर्णय नभए कार्यान्वयन गर्न समस्या हुने भन्दै जानकारहरु चिन्ता व्यक्त गर्न थालेका छन् । श्रमविज्ञ गुरुङले कामदारको प्रतिनिधित्व गर्नेलाई बोर्डमा नियुक्त नगरी व्यवसायीलाई नियुक्ती गर्नु संविधानको अवधारणा विपरित भएको बताए । 'मन्त्रीले 'कन्फिल्ट अफ इन्ट्रेस' को ख्यालै नगरी व्यवसायीलाई नियुक्त गर्नुभएको छ, उनले भने, 'यसले कामदारको हितमा काम गर्न समस्या सिर्जना गर्छ ।' बोर्डमा जम्मा भएको रकम कामदारको हो । सरकार, व्यवसायी कसैको होइन । तर कामदारको पैसामा विभिन्न निहुँमा रजाइ हुने क्रम नरोकिएको उनले सुनाए । बोर्डमा व्यवसायीको अधिपत्य हुँदा कामदारको हित अनुकुल निर्णय हुन समस्या हुने उनले सुनाए । बोर्डले मृतकका परिवारलाई आर्थिक सहायता, अंगभंग भएकालाई आर्थिक सहयोग गर्दै आएको छ । वैदेशिक रोजगार ऐन र नियमावलीमा समस्यामा परेका कामदार उद्घार गर्न सकिने स्पष्ट व्यवस्था भएपनि कोरोनाका बेला उद्घार गर्न चासो देखाएको छैन् । वैदेशिक रोजगार बोर्डमा विज्ञका तर्फबाट स्वास्थ्य व्यवसायी कैलाश खड्का र हेमबहादुर गुरुङले बोर्डमा नियुक्ती पाएपनि कार्यव्यस्तता भन्दै गुरुङले सरकारको नियुक्तीलाई अस्वीकार गरेका छन् । व्यवसायीका तर्फबाट बोर्डमा नेपाल वैदेशिक रोजगार व्यवसायी संघका अध्यक्ष विष्णुप्रसाद गैरे र कोषाध्यक्ष इन्दिरा गुरुङको प्रतिनिधित्व यसअघि नै गर्र्दै आएका छन् । श्रमिकको कल्याण गर्ने संस्थामा श्रमिक तथा तिनका परिवारको प्रतिनिधित्व सुनिश्चित नभएको बेला व्यवसायीको बाहुल्यता हुदाँ कामदारको हित अनुकुल हुनेमा आशंका देखिएको अनुसन्धानकर्ता रामेश्वर नेपालले बताए । केही व्यवसायीबाहेक अधिकांश व्यवसायी आर्थिक शोषण, बेचबिखन, जर्वस्जस्ती श्रममा तथा अपराधमा संलग्न देखिरहेको अवस्थामा वोर्डमा विभिन्न बाहनामा व्यवसायीको बाहुल्यताले प्रश्न उब्जाएको उनले बताए । अधिवक्ता लुईटेलले पनि बोर्डमा व्यवसायी हाबी हुँदा सन्तुलनमा समस्या आउने बताउँछन्।"
हजुरबा भएपछि बाबुरामको खुशी,"काठमाडौं : पूर्वप्रधानमन्त्री बाबुराम भट्टराईले आफू हजुरबा भएको खुशी सामाजिक सञ्जालमा साटेका छन् । छोरी मानुषी यमी भट्टराईले पुत्रलाभ गरेपछि बाबुरामले सामाजिक सञ्जालमा खुशी साटेका हुन् । बल्ल हजूरबा भैयो, बाबुरामले मानुषीको छोरालाई काखमा लिँदै फेसबुकमा लेखेका छन् । आइतबार बिहान त्रिभुवन विश्विवद्यालय टिचिङ अस्पतालमा मानुषी र जेकेन्द्रलाई पुत्रलाभ भएको हो । बाबुरामले नाति काखमा लिएको फोटो सार्वजनिक गर्दै छोरी र ज्वाइँ जेकेन्द्रलाई बधाई दिएका छन् । उनले शल्यक्रियामा संलग्न स्वास्थ्यकर्मीलाई धन्यवाद दिएका छन् । बल्ल हजूरबा भैयो ! छोरी मानुषी र ज्वाइँ जेकेन्द्रलाई आज असार २८ गते बिहान १००५ बजे पुत्रलाभ भएको छ। आमा र शिशु दुवैको स्वास्थ्य राम्रो छ, बाबुरामले लेखेका छन्, टिचिंग अपरेसनमा सफल अपरेसनका लागि डा गीता गुरुङ र सम्पूर्ण टिमलाई हार्दिक धन्यवाद ।"
सरकारी निकाय गम्भीर भएन,"मुगु : घटना १ केही वर्षअघि मुगुको छायाँनाथ रारा नगरपालिका४ भामबाडास्थित लेते खोलामा आएको बाढीले स्थानीयको खेतीयोग्य जमिन बगायो। बाढीका कारण भामबाडा, रावलबाडा र रोकायाबाडामा जग्गासहित बाली नै सखाप भयो। २०५१ भदौमा पहिलो पटक बाढीले कटान थालेको यो स्थानमा हरेक वर्षको वर्षायाममा बाढी आउने गरेको छ। बर्खा लाग्नेबित्तिकै स्थानीयहरू रातमा निदाउन सक्दैनन्। बाढीले जग्गासँगै बस्ती नै बगाउने चिन्ता स्थानीयमा छ। घटना : २ छायाँनाथ रारा नगरपालिका४ मा रहेको बुकाखोलामा पहिलो पटक २०६१ साउन २५ गते आएको बाढीले सोही वडाकोे पाँच सय हेक्टरभन्दा बढी जग्गा बगायो। त्यसयता हरेक वर्ष आउने बाढीले जमिन बगाउने गरेको छ। हाल यो क्षेत्र आसपासमा रहेका दोबाटो, कालापाल्त र पाटपोटेनीका एक सय ५० घरधुरी पहिरोको जोखिममा छन्। बाढी र पहिरोको जोखिममा रहेको यो बस्तीका बासिन्दा पनि वर्षात्को समयमा रातमा निदाउन सक्दैनन्। कुनै पनि बेला बाढीले आफूहरूलाई बगाउने चिन्ता स्थानीयमा छ। घटना : ३ अघिल्लो वर्ष साउनमा छायाँनाथ रारा नगरपालिका६ मुन्दु खोलामा आएको बाढीले सोही वडाको मुन्दु, कोटिला, बालै, भामबाडा रछत्तेबाडाका चार दर्जन काठेपुल बगायो। यस्तै तीन दर्जन पानीघट्ट र गमगाड जलविद्युत्को नहर पनि बग्यो। स्थानीयले बाली लगाएको जग्गा पनि बगरमा परिणत भयो तर हालसम्म सो स्थानमा बाढीबाट हुने नोक्सान कम गर्न तटबन्ध र यसले पनि स्थानीयहरू त्रासमा छन्। हरेक वर्ष बाढीले नोक्सान गर्दै आएको बुकाखोलामा बाढीको रोकथामका लागि हालससम्म दुई करोडभन्दा बढी बजेट लगानी भइसकेको छ। नियन्त्रण हुनुको सट्टा बर्सेनि ठूलो क्षति हुँदै जान थालेपछि रारा विमानस्थल पनि पहिरोको जोखिममा परेको छ। छायाँनाथ रारा नगरपालिका४ का प्रदीप रावलले बर्सेनि बाढी र पहिरोले नोक्सान गरे पनि रोकथाममा सरकारी निकाय गम्भीर नभएको बताए। यता छायाँनाथ रारा नगरपालिकाका मेयर हरिजंग शाहीले जोखिम रहेको स्थानमा तटबन्ध निर्माण गरिने बताए।"
खोलाले बखाएका रामबहादुरको शव भेटियो,धरान : सुनसरीको धरान उपमहानगरपालिकामा पर्ने सर्दुखोलाले बगाउदा स्थानीय रामबहादुर बस्नेतको मृत्यु भएको छ । शनिबार बेलुका धरान१३ राईटोलबाट धरान २० विष्णुपादुका जाने क्रममा बस्नेतलाई बाढी आएको खोलाले बगाएर बेपत्ता बनाएको थियो । घटना पश्चात तत्काल इलका प्रहरी कार्याल धरानबाट प्रहरी परिचालन गरी खोजी गर्दा आइतबार बिहान बस्नेतको शव धरान११ मंगलवारे नजिकैको खोलामा फेला पारिएको डीएसपी ज्ञानेन्द्र बस्नतले जानकारी दिए । अन्दाजी ६० बर्षका बस्नेत २० बर्षदेखि धरानमा मागेर गुजारा गर्दै आएका थिए । उनको शव पोष्ट मार्टमका लागि बीपी कोइराला स्वास्थय विज्ञान प्रतिष्ठान धरानमा राखिएको छ ।
बारेकोट पहिरो : चार सय परिवार विस्थापित,"जाजरकोट : पहिरोले बस्ती बगाउन थालेपछि जाजरकोटको बारेकोटमा चार सय बढी परिवारका दुई हजार बढी मानिस विस्थापित भएका छन् । प्रहरीका अनुसार बारेकोट १ कोट्लीका १२ परिवारका ६० जना, सोही वडाको धौलाकोटका ३२ घरका एक सय २५ जना, वडा नम्बर ४ जिरीका ५१ परिवारका दुई सय १५ जना, गोठगाउँका ७३ घरका तीन सय ७० जना, तल्लो जिरीका ३० घरका एक सय पचास जना, मैनाका ६० घरका तीन सय जना र वडा नम्बर ५ का कालाखोली, तोल्खान, भैलोखानाका एक सय ५० घरका नौ सय जना विस्थापित भएका छन् । प्रहरीले संकलन गरेको तथ्यांक अनुसार तीन दिनयता अहिलेसम्म बारेकोटमा चार सय आठ घर विस्थापित भएका छन् । दुई हजार एक सय २० भन्दा बढी मानिस विस्थापित भएको जिल्ला प्रहरी प्रमुख डिएसपी किशोर श्रेष्ठले जानकारी दिएका छन् । बारेकोटमा गएको पहिरोले ठूलो धनजनको क्षति पुर्याएको छ । विस्थापितको संख्या अझै बढ्न सक्ने जनाइएको छ । गाउँपालिकाले विस्थापितको विवरण संकलन गरिरहेको छ। बेपत्ताको खोजीमै सबै केन्द्रित भएको र संचार सम्पर्क विच्छेद भएका कारण बालीनाली र पशुचौपायामा भएको क्षतिको विवरण आउन नसकेको डिएसपीले बताए । पहिरोको त्रासले गाउँपालिका अध्यक्ष महेन्द्र शाह, वडाध्यक्ष अजबीर सिह र प्रमुख प्रशासकीय प्रमुख गोविन्द सिंहको परिवार विस्थापित भएको छ । अध्यक्ष शाहले आफ्नो परिवार विस्थापित भएर विद्यालयमा बसिरहेको छ तर पनि आफू बेपत्ताको खोजी र विस्थापितको राहत तथा व्यव्थापनमा जुटिरहेको बताएका छन् । पानी निरन्तर परिरहेकाले जमिन भासिने र पहिरो जाने क्रम नरोकिँदा बारेकोटका जिरी, तल्लो जिरी , धौलाकोट, मैना, तोलखाना, कालाखोली, भैलोखाना, धुमालगायतका गाउँ नै बग्ने खतरा बढेर गएको गाउँपालिका अध्यक्ष महेन्द्र शाहले बताए । पहिरो जाने डरले घर छोडेका स्थानीय विद्यालय, आफन्त, गोठ र सार्वजनिक चौरमा त्रिपाल हालेर बसिरहेका छन् । धेरैजससो विस्थापित भगवति आधारभूत विद्यालय, हिमालय माध्यमिक विद्यालय गोठगाउँ, गोरख आधारभूत विद्यालय जिरी लगायतका विद्यालयमा आश्रय लिएर बसेका छन् । विस्थापित परिवारलाई खान र बस्नको निकै समस्या परेको छ । विस्थापितलाई शौचालय र खानेपानीको समेत समस्या परिरहेको छ । ठूलो संख्यामा मानिस विस्थापित भएकाले व्यवस्थापनमा कठिनाई भएको गाउँपालिका अध्यक्ष महेन्द्र शाहले बताए । एक विद्यालयमा आश्रय लिएको वडाध्यक्ष अजवीर सिंहको परिवार ।तस्बिर : अन्नपूर्ण अत्याधिक वर्षातले ठाउँ ठाउँमा पहिरो गएको, गाउँ नै भाँसिएको र ठाँउठाउँमा चिरा परेपछि घर छोड्न बाध्य भएको बारेकोट ५ का लिलबहादुर शाहीले बताए । उनले जतिखेर पनि पहिरो जान सक्ने त्रासले गाउँलेहरु चिन्तित भएको बताए । विस्थापित परिवारलाई सुरक्षित स्थानमा सार्नु पर्ने उनको माग छ । पहिरोमा बेपत्ता पाँचजनाको खोजीमा सबै केन्द्रित भएका छन् तर विस्थापित परिवारको व्यवस्थापनमा कसैको ध्यान जान सकेको छैन । अहिलेसम्म प्रमुख जिल्ला अधिकारी संयोजकत्वको विपद् व्यवस्थापन समितिले बारेकोटमा विस्थापित परिवारको राहत, उद्धार र व्यवस्थापनमा आवश्यक पहल नगरेको स्थानीयको गुनासो छ । विस्थापितई खान बस्नको निकै समस्या परेको छ । सुत्केरी तथा गर्भवती महिला, बालबालिका र जेष्ठ नागरिक निकै समस्यामा परेका छन् । धेरै विद्यालयका छाना चुहिने भएकोले सुत्न नसकेर रातभर जाग्राम बस्ने गरेको बारेकोट ५ का नरबहादुर रोकायले बताए । 'पहिरोको त्रासले विद्यालयमा आएर बसेकालाई खाना बस्नको निकै समस्या भएको छ । धेरै परिवारको विचल्ली भएको छ । 'बिहान बेलुका छाक टार्न समेत समस्या भएको छ, उनले भने, 'अहिलेसम्म कसैले पनि विस्थापित परिवारका समस्याबारे कसैले चासो दिएका छैनन् ।' बाढीपहिरोले बारेकोटका विभिन्न गाउँ जोड्ने बाटोघाटो सबै बन्द भएका छन् । सदरमुकाम खलंगा आउने बाटो पनि अवरुद्ध छ । सञ्चार सम्पर्क विच्छेद छ जसका कारण बारेकोट पहिरोमा राहत, उद्धार र विस्थापित परिवारको व्यवस्थापनमा स्थानीय, प्रदेश र संघीय सरकारबीच समन्वय हुन सकेको छैन । गाउँपालिकाले पहिरो जाने क्रम नरोकिएकाले सर्तक र सचेत रहन सबैलाई आग्रह गरेको छ ।हेलिकोप्टरबाट शनिबार केही थान त्रिपाल, खाद्यान्नलगायतका राहत सामग्री बारेकोट झारिएको छ । प्रदेश सरकारले उक्त राहत सामग्री पठाएको हो"
सप्तकोशीमा पानीको बहाव घट्यो,"धरान : सप्तकोशी नदीमा पानीको बहाव घटेको छ। आइतबार बिहान ७ बजेको मापनअनुसार सप्तकोशी नदीमा पानीको बहाव प्रतिसेकेण्ड एकलाख ९९ हजारमा झरेको सशस्त्र प्रहरी बल ४ नम्बर गण सुनसरीका प्रमुख सशस्त्र प्रहरी उपरीक्षक कृष्ण ढकालले जानकारी बताए। उनले सप्तकोशीका ५६ मध्ये ३३ ढोका खोलिएका बताए। लगातार परेको अबिरल बर्षाका कारण शुक्रबार पानीको बहाव प्रतिसेकेण्ड २ लाख ४० हजार ५ सय ६५ हजार ५५ क्यूसेक पुगेको थियो। पहाडी जिल्लामा बर्षात रोकिएका कारण पानीको बहाव खटेको अनुमान गरिएको छ। सप्तकोसीमा प्रतिसकेण्ड पानीको बहाव एकलाख ५० हजार क्युसेक नाघेपछि खतरा मानिन्छ। सप्तकोसिमा पानीको बहाव कम भएपनि खतराको संकेत स्वरुप रातो बत्ती बालिएको छ। सप्तकोशीमा खतराको रातो झण्डा पनि फहराइएको छ। पानीको बहाव बढेपछि खतरा उत्पन्न हुन सक्ने भन्दै कोसी आसपासका क्षेत्रका बासिन्दालाई सचेत हुन स्थानीय प्रशासनले आग्रह गरेको छ। सुनसरीका निमित्त प्रमुख जिल्ला अधिकारी महेशकुमार पोखरेलले सप्तकोशी नदीबाट हुने सम्भावित घटनालाई मध्यनजर गर्दै नेपाली सेना, शसस्त्र प्रहरी र जनपथ प्रहरी सहितको २ सय जना सुरक्षा कर्मी उद्धारका लागि तयारी अवस्थामा राखिएको बताए।"
"संखुवासभामा पहिरो : ११ बेपत्ता, ९ घर बगे, उद्धारमा खटिएका एकको मृत्यु","संखुवासभा : संखुवासभाको सिलिचोङ गाउँपालिका१ सिसुवाखोलाको वेसिन्दामा शनिबार राती पहिरोमा बेपत्ता भएका ११ जनाको खोजीकार्य सुरु भएको छ । स्थानीयको सहयोगमा घटनास्थलमा प्रहरी चौकी ताम्कु र प्रहरी चौकी सिसुवाटारबाटका ११ जना प्रहरी बेपत्ताको खोजी सुरु गरेको जिल्ला प्रहरी कार्यालयका प्रमुख डिएसपी नवराज मल्लले जानकारी दिए । उद्धारमा खटिएका मदन राईको भने अचान बहोस भइ मृत्यु भएको छ । दमको बिरामी रहेका राईको मृत्यु हृदयघातका कारण भएको प्रहरीले जनाएको छ । अविरल बर्षासँगै गएको पहिरोले ९ घर बगाएको हो । गोवासिंह राई, राममान राई, जुद्ध बहादुर राई (गैरी), जुद्ध बहादुर राई (माने), नजमाया राई, हर्कराज राई, भिम बहादुर राई, सन्दीप राई, सुभधन राईको घर बगाएको छ। पहिरोमा ५ घरका ११ जना बेपत्ता भएका छन्। पहिरोमा ६० वर्षीय राममान राई, उनकी श्रीमती ५५ वर्षीया हस्तकुमारी राई, छोरीहरु २१ वर्षीया एन्जीला राई (गर्भवती), ११ वर्षीया नम्रता राई बेपत्ता छन् । यसैगरी जुद्धबहादुर राई (गैरी) की ६५ वर्षीया श्रीमती गोरी माया राई र छोरी २२ वर्षीया प्रकृति राई सम्र्पकमा छैनन् । अर्का ५२ वर्षीय जुद्धबहादुर राई (माने) र उनकी श्रीमती ४५ वर्षीया उत्तरकुमारी राई हालसम्म बेपत्ता छन् । त्यसैगरी ७० वर्षीया नजमाया राई, ८४ वर्षीय हर्कराज राई, उनकी श्रीमती ८२ वर्षीया आइतमाया राई बेपत्ता रहेका छन् । गेवा सिंह राईको घर पुरै बगाएको र उनको बायाँ हात र बायाँतिरको टाउकोमा गहिरो चोट लागेको छ। उनको अवस्था गम्भीर छ । उनकी श्रीमती ६० वर्षीया फूलमाया राई, १४ वर्षीया छोरी भिमसरी राई सामान्य घाइते छन्। त्यस्तै ५५ वर्षीय भीमबहादुर राईको घर बगाएको छ भने उनको उद्धार गरिएको छ। उनको स्वास्थ्य अवस्था सामान्य छ । सन्दीप राई र सुभधन राईको घर बगाए पनि उनीहरु सुरक्षित छन् । पहिरोमा बेपत्ताको खोजीका लागि सदमुकाम खाँदबारीबाट ३० जना सेना, १५ जना नेपाल प्रहरी र १५ जना ससस्त्र प्रहरीको टोली घटनास्थलतर्फ लागेको डिएसपी मल्लले बताए । मौसम खुल्नासाथ इटहरीमा भएको सेनाको हेलिकोप्टर घटनास्थलतर्फ लैजान तयारी अवस्थामा राखिएको सेनाको बराहदल गुल्मले जनाएको छ । अविरल वर्षापछि आइतबार बिहान गएको पहिराले सिसुवाखोलाको बेसिन्दा गाउँ पहिरोले बगाएको हो । घटनास्थल सदरमुकाम खाँदबारीबाट १ दिन टाढा पर्छ ।"
जोखिम छ तर कहाँ जाने ?,"शुक्लागण्डकी (तनहुँ) : तुलसी सुवेदी पुल्चोकमा बस्न थालेको ३२ वर्ष भयो। अरू बेलाको बसाइ रमाइलो भए पनि वर्षा सुरु हुनासाथ उनको मुटुमा ढ्यांग्रो बज्न थाल्छ। पानी पर्न थालेपछि कतिखेर घर छाडेर जानुपर्ने हो भन्ने पीरले सताइहाल्छ, शुक्रबार बिहान सेती र सुरौंदी खोला उर्लेर बस्तीमा पसेको खबर पाएर त्यहाँ पुग्दा उनी बचेका सामान झिकेर फर्कंदै थिए। उनी सामान लिन जाँदा सुरक्षाकर्मीले रोकेका पनि थिए। उनी अटेर गरेरै अघि बढे। झोलुंगे पुलमा सेतीको छाल पुगिसकेको भए पनि हतारहतार फर्किए। उनले भने, जोखिम छ, थाहा छ तर ठाउँ नभएपछि कता जाउँ ? हेर्दा ज्यानै सिरिंग हुने गरी सेती नदी अनि सुरौंदी खोला बस्तीमा पस्ने समस्या शुक्लागण्डकी नगरपालिका ४ र ८ मा पर्ने पुल्चोकका बासिन्दाका लागि नियमित बनेको छ। अति जोखिमपूर्ण क्षेत्रमा बसेका स्थानीय ४० बढी घरपरिवार हरेक वर्ष त्रासमा बाँचिरहेका छन्। विकल्पको आश्वासन कहिल्यै पूरा हुन सकेको छैन। वर्षौं पुरानो समस्यामा सरकारले चासो नदिँदा त्यस क्षेत्रका मानिसको बिचल्ली हुने गरेको छ। यस क्षेत्रका ४० भन्दा बढी घरधुरी वर्षा आउनासाथ कहिले भाग्नुपर्ने हो भन्ने त्रासमा बाँचिरहेका हुन्छन्। निकास निस्कँदा हरेक वर्ष बाढीको जोखिम अनि मानिस विस्थापित हुने समस्या दोहोरिइरहन्छ। यस्तो समस्या भोग्दै आएको धेरै समय भए पनि निकास ननिस्कँदा स्थानीय करिम खान उदास छन्। हाम्रो समस्या नयाँ होइन, परिवारसहित घर छाडेर वारि आएका उनले भने। वर्षा सकिए पछि सबैका वाचा हराउने उनको गुनासो छ। यसरी जोखिममा परेकाहरू प्रायः निम्न वर्गका छन्। चार जनाको परिवारसँगै बसेकी सुनिता परियार घरबाहिर रहेका पतिलाई इमोमा परिवारको बिजोग भएको सुनाउँदै थिइन्। उनको घरमा सेती पसेकाले नजिकैको समाज भवनमा उनीहरू अहिले बसिरहेका छन्। हरेक वर्ष बस्तीवासीको बिजोग देखिरहेका स्थानीय व्यवसायी हरिबहादुर खड्का समाधान खोज्ने कार्यमा ढिला गर्न नहुने बताउँछन्। सधैं बस्तीमा खोला पस्ने र मानिस त्रासमा बढ्ने अवस्था छ। यसका लागि स्थायी निकास दिनुपर्छ। बर्सेनि बाढी आउनासाथ पुग्ने जनप्रतिनिधिको आश्वासन मात्रै हुन्छ। पोहोर साल बस्ती नै सार्ने योजना बने पनि काम हुन सकेन। यसपालि पनि अवस्था उस्तै भए पछि अब तीनवटै तहका सरकारमा कुरा पुर्याउने प्रदेशसभा सदस्य आशा कोइरालाको प्रतिबद्धता छ। पोहोर विकल्प नभएकालाई ठाउँ दिने कुरा भएको हो, उनले भनिन्, तर अझै हुन सकेन। मेरा तर्फबाट पहल गर्छु। हाल विस्थापित परिवारलाई शुक्लागण्डकी ८ वडा कार्यालयले बस्ने र खाने व्यवस्था गरेको छ। वडा नम्बर ४ तर्फका लागि पनि समाज भवनमा वैकल्पिक व्यवस्था गरिएको छ। दुवैतर्फ गरी डेढ सय बढीलाई तत्कालका लागि आ श्रय र खाने व्यवस्था गरिएको छ। अब उनीहरूको दीर्घकालीन समस्या समाधानका लागि पनि पहल गर्ने प्रतिबद्धता वडाध्यक्ष कृष्ण रेग्मीको छ। जिल्ला विपद् व्यवस्थापन समितिका संयोजक प्रमुख जिल्ला अधिकारी बद्रीनाथ अधिकारी पनि समस्या समाधानमा गम्भीरतापूवर्क लाग्ने दाबी गर्छन्।"
चौकीमै थन्किए एसईईका प्रश्नपत्र,"काठमाडौं : माध्यमिक शिक्षा परीक्षा (एसईई) को उत्तरपुस्तिका ७७ वटै जिल्लाका प्रहरी चौकीमा थन्किएका छन्। गत चैत पहिलो साताका लागि तय भएको उक्त परीक्षा स्थगित भएपछि प्रश्नपत्र चौकीमा थन्क्याइएको हो। राष्ट्रिय परीक्षा बोर्डका परीक्षा नियन्त्रक रामराजा खकुरेलका अनुसार परीक्षा केन्द्रको सबैभन्दा नजिक र सुरक्षित चौकीमा प्रश्नपत्र राखिएका छन्। लामो समयसम्म गोदाममा राख्दा मुसाले काट्ने तथा धमिरालेसमेत बिगार्न सक्ने भयले प्रश्नपत्र ठूलो ट्यांकाभित्र राखिएको छ। हरेक चौकीलाई ट्यांका किन्न बोर्डले छुट्टै रकम निकासा गरेको थियो। खकुरेलका अनुसार एसईईका लागि ८६ वटा विषयको प्रश्नपत्र छापिएको थियो। सबै विषयका लागि ५१ लाख थान प्रश्नपत्र छापिएका छन्। एसईईमा सहभागी हुन मुलुकभरबाट चार लाख ८० हजारले विद्यार्थीले परीक्षा फारम भरेका थिए। प्रश्नपत्र छपाइ र सम्बन्धित जिल्ला तथा केन्द्रसम्म पुर्याउन लाग्ने ढुवानी खर्चसमेत जोड्दा करिब ३ करोड रुपैयाँ खर्च भएको खकुरेलले बताए। उनका अनुसार ती प्रश्नपत्र फेरि केन्द्रमै ल्याएर जलाउनुपर्छ। तर, ढुवानी समस्याका कारण फिर्ता ल्याउन सकिएको छैन। कक्षा १२ को परीक्षाको प्रश्नपत्र जिल्ला तथा सम्बन्धित केन्द्रमा पठाउँदा एसईईको प्रश्नपत्र पनि ल्याउने योजना बोर्डले बनाएको छ। खकुरेलले भने, सुरुमा पनि एकतर्फी ढुवानी खर्च तिरेर प्रश्नपत्र जिल्लामा पठायौं। फेरि त्यो प्रश्नपत्र ल्याउन सवारी प्रयोग गर्दा एकतर्फी नै भाडा तिर्नुपर्ने हुन्छ। दोहोरो खर्च गर्नुभन्दा १२ कक्षाको प्रश्नपत्र बोकेर गएको गाडीबाट ल्याउने तयारी गरेका छौं। कोरोना भाइरसको संक्रमण त्रासका कारण कक्षा १२ को परीक्षा सञ्चालन गर्ने निधो भइसकेको छैन। यो परीक्षा सुरुमा वैशाख पहिलो साता सञ्चालन गर्ने तालिका सार्वजनिक भएको थियो। कोरोना संक्रमण त्रासकै कारण एसईई र कक्षा ११ को परीक्षालाई विद्यालयको आन्तरिक मूल्यांकनकै आधारमा सम्पन्न गर्ने निर्णय सरकारले गरिसकेको छ। विद्यालयको मूल्यांकनलाई नै आधार मान्ने भएपछि दुवै कक्षाका विद्यार्थीको परीक्षा सञ्चालन गर्न छापिएको प्रश्नपत्र काम नलाग्ने भएका हुन्। कक्षा ११ र १२ को प्रश्नपत्र पनि छापिइसकेको छ। दुबै कक्षाका प्रश्नपत्र केन्द्रमै रहेको परीक्षा बोर्डका नियन्त्रक (कक्षा ११ र १२) कृष्ण शर्माले जानकारी दिए। उनका अनुसार दुवै कक्षाका प्रश्नपत्र र उत्तरपुस्तिका तयारी अवस्थामा राखिएको छ। ११ को त केन्द्रमै नष्ट गरिन्छ। १२ को भने अवस्था सहज भए पनि जिल्लामा पठाउनुपर्छ शर्माले भने। एसईई परीक्षा सञ्चालन खर्चका लागि जिल्ला तथा परीक्षा केन्द्रमा पठाइएको रकम फिर्ता मागिएको छ। सम्बन्धित जिल्लाका शिक्षा विकास तथा समन्वय इकाइले रकम फिर्ता मागेका हुन्। परीक्षा सञ्चालनका क्रममा केन्द्राध्यक्ष, सहायक केन्द्राध्यक्ष, सुपरिवेक्षक, सुरक्षाकर्मी तथा अन्य कर्मचारीको दैनिक भत्ता, खाजा तथा स्टेसनरी सामान किन्न निकासा गरिएको रकम फिर्ता मागिएको हो।"
खोला कटानले गर्जुवा गाउँ जोखिममा,धनकुटा : केही दिन यताको भारी वर्षाले लेउती र गर्जुवा खोलामा आएको बाढीले साँगुरीगढी गाउँपालिका ७ गर्जुवा गाउँको बस्ती जोखिममा परेको छ । दुवै खोलाको संगम स्थलमा ९ घर रहेको बस्ती छ । खोलामा आएको बाढीले घर नजिकै छेउको जमिन धमाधम कटान गर्न थालेको स्थानीय भनाइ छ । खोलामा पानीको बहाव बढिरहेको छ । स्थानीयमा त्रास रहेको स्थानीय यामबहादुर राईले बताए। खोला कटालने उनको शौचालय समेत बगाइसकेको छ भने घर जोखिममा रहेको छ । केही स्थानीय आफन्तको घरमा सर्न थालेका छन् । बस्तीमा रहेको घरपरिवारका बासिन्दा लेउती खोलामा बालुवा चालेर जिविकोपार्जन गर्ने मजदुर हुन् । गर्जुवा खोलामा आएको बाढीले धरानधनकुटा कोशी राजमार्ग समेत पटक पटक अवरुद्ध हुने गरेको डिभिजन सडक कार्यालयका सुपरभाइजर अमृता राईले बताइन् । पानी पर्ने वित्तिकै गर्जुवाको सिरमा पहिलो जाने गर्छ । सोही पहिरोको माटो खोलाले बगाउँदा राजमार्ग अवरुद्ध हुने गरेको उनको भनाइ छ । सडक डिभिजन कार्यालयले पहिरो पन्छाउन डोजर परिचालन गरेको छ । पहिरोले छिन् छिनमै बाटो अवरुद्ध भइरहेन्छ। खोलामा रहेको ह्युमपाइप पुरिएपछि माटो सडकमा थुप्रिने गरेको छ । त्यस्तै गर्जुवाभन्दा केही पर रहेको सिस्ने पनि बाढीको जोखिममा छ । गाउँभन्दा माथि कोशी करिडोरको बाटो निर्माणाधिन छन् भने तल कोशी राजमार्ग । कोशी कोरिडोरको माटो पानीले बगाएर बस्ती हुँदै कोशी राजमार्गमा ल्याएर थोपारिने गर्छ । थुप्रिएको माटो सडक डिभिजनको डोजरले पन्छाएर सडक सूचारु गर्ने गरिएको सुपरभाइजर राईले बताइन् ।
"बारेकोट पहिरो : थप एकको शव भेटियो , मृतकको संख्या १० पुग्यो","जाजरकोट : जाजरकोटको बारेकोट गाउँपालिका ४ सार्कीटोलमा बिहीबार राती गएको पहिरोमा परी बेपत्ता थप एकजनाको शव फेला परेको छ ।योसहित मृतकको संख्या १० पुगेको छ । पहिरोले दुई घर बगाउँदा पाहुन आएकासहित १२ जना बेपत्ता भएका थिए । पहिरोमा परी बेपत्ता ११ वर्षीय कमला सार्कीको शव आइतबार बिहान उद्धार टोलीले भेटेको हो । कमला घटनामा परी मृत्यु भएकी कलु सार्कीकी छोरी हुन् । ३८ वर्षीया कलु सार्की, उनकी १३ वर्षीय छोरी तिर्सा सार्की र उनका ६ वर्यीय छोरा सुभास सार्कीको मृत्यु भएको छ । घटनामा परी पाहुना आएका कुशे ९ चौराटाका १४ वर्षीय गौरी सार्की, १६ वर्षीया कविता सार्की, २० वर्षीया डिल्ली सार्की तथा १८ वर्षीय विरेन्द्र सार्कीको मृत्यु भएको जिल्ला प्रहरी प्रमुख डिएस्पी किशोर श्रेष्ठले बताए । उनीहरु दिदीको घरमा पाहुन आएका थिए । पहिरोमा परी बारेकोट ४ का ५२ वर्षीय गोपाल सार्की र उनका ११ वर्षीय छोरा अर्जुन सार्कीको मृत्यु भएको छ । गोपालकी श्रीमती ५० वर्षीया पुष्पा सार्की, १३ वर्षीया छोरी लक्ष्मी सार्की पहिरोमा बेपत्ता छन् । त्यस्तै बारेकोट ६ धुमाका २० वर्षीय शान्तबहादुर चलाउने र १० वर्षीय प्रचण्ड चलाउने धुमा खोलाले बगाउँदा बेपत्ता छन् । भीरबाट लडेर खोलामा परेका जुनीचाँदे ११ का डिल्लीबहादुर चनारा पनि सानाखोलामा बेपत्ता छन् ।"
नदी किनारका बस्तीमा त्रास,"ताप्लेजुङइटहरी : ताप्लेजुङ, पाँचथर, तेह्रथुमलगायत जिल्लाका नदी आसपासका दर्जनभन्दा बढी बस्ती बाढीको जोखिममा परेका छन्। ठाडा र खहरे खोलाले बस्ती रहेको भूभाग कटान गर्न थालेपछि जोखिम बढेको हो। तमोर नदी किनारमा रहेका ताप्लेजुङ, पाँचथर, तेह्रथुम, धनकुटाका दर्जन बढी बस्ती र काबेली, हेवा, मेवा, मैवा नदी किनारमा बनाइएका बस्तीसमेत बाढीको जोखिमा रहेको जिल्ला भूसंरक्षण कार्यालय ताप्लेजुङले जनाएको छ। ताप्लेजुङका ठूला बजार दोभान र शिवा पनि नदी किनारमा छन्। केही गाउँपालिकाका केन्द्रसमेत नदी किनारमा रहेकाले बाढी आउँदा जोखिम बढी हुने विज्ञको भनाइ छ। दोभान बजारका स्थानीय टंक खतिवडा वर्षात्को समयमा रात परेपछि सुत्नै नसक्ने बताउँछन्। नदी किनारामा रहेको बजारमा घर छ। दुईतिर नदीले घेरेकाले बाढी आएमा भाग्ने ठाउँ पनि छैन। कटान बढ्दो छ। उनले भने। हिउँदको समयमा नदी किनारको बस्तीमा बस्न रमाइलो भए पनि वर्षात्का अधिकांश रात जागराम बस्नुपर्ने बाध्यता रहेको खतिवडाले बताए। ताप्लेजुङका नदी किनारमा २०२० सालको बाढीले बगर बनाएको क्षेत्रलाई बिराएर बस्ती निर्माण भएको जानकारहरू बताउँछन्। तिनै बस्ती र बजार अहिले बाढीको जोखिममा परेका छन्। ताप्लेजुङ, पाँचथर, तेह्रथुम र धनकुटा भएर बग्ने तमोर नदी किनारका सबैभन्दा बढी बस्ती र बजार ताप्लेजुङमा पर्छन्। मितलुङ, सिवा, हान्द्रुङ र दोभान बजार जिल्लाका ठूला बजार हुन्। चार सय बढी घर रहेका यी बजारका केही नागरिक वर्षात्को समयमा अन्यत्र गएर बसे पनि अधिकांश नदी किनारका घरमा बस्ने गरको स्थानीय शिक्षक चन्द्र तामाङ बताउँछन्। ताप्लेजुङमा पहिरोले पनि बर्सेनि ठूलो क्षति पर्याउने गरेको छ। जिल्ला विपद् व्यवस्थापन समितिको तथ्यांकअनुसार २० वर्षमा एक सय ५० जनाले पहिरोमा परी ज्यान गुमाएका छन्। पछिल्ला वर्षमा अव्यवस्थित रूपमा खनिएका सडकबाट बगेको पहिरोले गाउँ चिराचिरा परेको छ। ६१ वडा रहेको ताप्लेजुङका ३० वडा पहिरोको उच्च जोखिममा रहेको विपद् व्यवस्थापन समितिको तथ्यांक छ। इलामका चुरे क्षेत्र भएका तहमा वर्षात्को समयमा बाढी र पहिरो टाउको दुखाइको विषय हुने गरेको छ। माङसेबुङ गाउँपालिकाका ३, ४ र ५ मा घर भन्दा बढी पहिरो छन्। इलामका चार नगरपालिका र ६ गाउँपालिकाले बाढीपहिरोको विपद्बाट जोगिन जनचेतना, राहत र उद्धारको तयारी गरेको जनाएका छन्। बाढीको त्रास, छैन प्रभावकारी योजना नेपालकै ठूलो नदी सप्तकोसीदेखि ससाना दर्जनौं खोला, खोल्सी भएको सुनसरीको सबैभन्दा ठूलो प्राकृतिक विपत् बाढी रहेको जिल्ला रेडक्रस शाखा कार्यालय सुनसरीले गरेको एक अध्ययनले देखाएको छ। सुनसरीमा बाढीको जोखिम बढाउनेमा सप्तकोसीमा नदीदेखि अन्य साना खोला तथा खोल्सासम्म छन्। सप्तकोसीमा बर्सेनि आउने बाढीले सुनसरी र सप्तरी जिल्लाका बासिन्दालाई त्रसित बनाउँछ। २०६५ साल भदौ २ गते सप्तकोसीको तटबन्ध भत्काएर कोसीको पानी बस्तीमा पस्दा सात हजार परिवार विस्थापित भएका थिए। पानी ओभरफ्लो भएर नजिकका बस्ती डुबान तथा कटानमा पार्ने जोखिम छ। खासगरी सुनसरीको श्रीलंका टापुमा बस्ने तीन हजार बढी परिवार कोसी बाढीको प्रत्यक्ष जोखिममा छन् भने नजिकका गाउँसमेत कोसी तटबन्ध फुट्ने हो कि भन्ने त्रासमा रहने स्थानीय बाबुराम कार्की बताउँछन्। त्यसमाथि कोसीको पानीलाई होल्ड गर्ने कोसी ब्यारेजको ढोका खोल्ने जिम्मा भारतीय पक्षलाई छ। ब्यारेजको ढोका समयमै नखोल्दा ब्यारेज र बाँधमा दबाब पर्ने र जोखिम बढी हुने हुन्छ। कोसी सम्झौताअनुसार कोसीको ब्यारेज खोल्ने, बन्द गर्ने, तटबन्धहरूको मर्मत गर्ने जिम्मा भारतको छ। तर भारतले समयमै प्रभावकारी काम नगर्दा जोखिम बढ्ने प्रकाशपुरका जोनी लिम्बूको भनाइ छ। सप्तकोसी नदीबाहेक सुनसरीमा सुनसरी खोला, बूढी खोला, टेंग्रा खोलालगायतका धेरै खोलाहरू छन्। खहरेहरूको संख्या पनि सुनसरीको धरान उपमहानगरपालिकामा धेरै छ, जसले वर्षामा नजिकका बस्तीहरू डुबाउने सम्भावना छ। इटहरीको टेंग्रा खोला, बूढी खोला, सेहरा खोला आदि इटहरीको लागि टाउको दुःखाइ नै बनेको छ। तीन वर्षअघि त बूढी खोलामा आएको बाढीले छेउको सुकुमबासी बस्ती बगाउँदा ६ जनाको ज्यान नै गयो। बूढी खोलामा आएको बाढीले दुहबी नगरपालिकासमेत प्रभावित पार्छ भने मोरङको सुन्दरहरैंचा नगरपालिकामा पनि डुबान र कटानको समस्या उत्पन्न गर्छ। सुनसरीमा बाढी आइहाले उद्धार तथा राहतको संयन्त्र पनि छैन। बाढीमा पर्नेलाई उद्धार गरेर विद्यालयहरूमा राख्ने गरिएको छ। राहत तथा पुनस्र्थापनामा पनि निकै लामो समय लाग्ने गरेको छ। यो वर्ष कोरोनाको कारण बाढीबाट हुने क्षति र उद्धारका जटिलताहरू अझ धेरै छन्। स्कुलहरू क्वारेन्टाइनमा रूपान्तरण भएको समयमा बाढी तथा प्रकोप पीडितहहरूलाई कहाँ राख्ने भन्नेमै जनप्रतिनिधिबीच अलमल छ। तीन वर्षअघि साउन महिनामा इटहरीमा आएको बाढीले इटहरी ४ गैरी गाउँमा ६ जनाको ज्यान लियो। बूढी खोलामा आएको सोही बाढीमा परी बेपत्ता भएका तीन जना अझै भेटिएका छैनन्। त्यसबाहेक पनि टेंग्रा खोलामा आएको बाढीले इटहरी चोक बजारका धेरै घर तथा पसलहरू डुबायो। प्रायःजसो सबै वडा डुबे। टेंग्रा, बूढी, सेती र शेरा खोलामा आउने बाढीबाट इटहरीका ६ वटा वडाका दुई हजार घर परिवार जोखिममा रहेको इटहरी उपमहानगरपालिका वातावरण तथा जनसंख्या शाखा अधिकृत पुष्पनारायण चौधरीको भनाइ छ। इटहरी ४ गैह्रीगाउँमा तटबन्धको काम गर्दै आएको इटहरी ४ का वडाध्यक्ष चन्द्र भट्टराईले बताए। साथै यो वर्ष पनि नालाको सफाइ गरिएको उपमहानगरपालिकाकी उपमेयर लक्ष्मी गौतमले बताइन्।"
छटपटीका ३६ घण्टा,"बेनी : पहिरोले घर पुरिँदा शुक्रबार बिहान घाइते भएकी धवलागिरि गाउँपालिका६ राम्चेकी २२ वर्षीया मञ्जिता श्रीपालीको शनिबार बिहान ११ बजे मात्र उद्धार भयो । ६ महिनाकी गर्भवती मञ्जिताले करिब डेढ दिन उद्धार र उपचारको पर्खाइका लागि छटपटीमै घण्टौं बिताउनु परेको हो । बेनी अस्पतालमा प्राथमिक उपचारपछि उनलाई हेलिकप्टरमार्फत दिउँसै पोखराको मणिपाल शिक्षण अस्पताल पुर्याइयो । यसैगरी, शनिबार १ बजे हेलिकप्टरबाट बेनी अस्पताल ल्याइएकी ८८ वर्षीया गौमती सुनार पनि पहिरोमा भाग्दाभाग्दै हात, खुट्टा र शरीरका विभिन्न भागमा चोट लागेर घाइते भएकी थिइन् । गाउँबाट बाहिर जाने बाटो पहिरोले बगाएकाले स्वास्थ्य चौकीसम्म पनि लैजान सकेनौं, गौमतीका नाति हरिले भने, हेलिकप्टरको पर्खाइमा छट्पटाउँदै बस्नुभयो । शुक्रबार बिहानै कोदो रोप्न बारीमा जाने रिखकी हीरा जुग्जालीको योजना पनि उज्यालो हुन नपाउँदै खसेको पहिरोले पूरा हुन दिएन । बिहानै मेलामा जाने योजना थियो । जेठी छोरी र छोरा मसँग थिए, हीराका श्रीमान् धनबहादुरले भने, अर्को कोठामा सुतेका दुई छोरी र पत्नीलाई बचाउन खोज्दाखोज्दै पहिरोले बगायो । बेनी अस्पतालमा उपचार गराइरहेका धनबहादुरकी पत्नी, छोरी कञ्चन र करिश्मालाई गुमाउनुको पीडाले भक्कानिए । जुग्जालीका छोरा अर्जुन र अर्की छोरी रीतु पहिरो आएको थाहा पाएपछि भागेका थिए । करिब ३६ घण्टासम्म शरीरमा लागेको चोटको पीडा खपेर बसेका धनबहादुरले अस्पताल आएपछि दुखाइ कम भएको सुनाए । अन्नबाली उब्जाउने खेतबारी, गोठ र घर सबै पहिरोले बगायो, उनले भने, न बस्ने घर छ । न जीवनमा साथ दिने पत्नी र साना छोरी रहे । पहिरोमा घाइते भएका १२ जनाको शनिबार दिउँसो नेपाली सेना र प्रभु एयरको हेलिकप्टरमार्फत उद्धार गरिएको थियो । मञ्जितासहित मालिका७ बिमका ४० वर्षीय पूर्ण परियार, धवलागिरि६ का बालसिंह रोका, सफल श्रीपाली र ताकमकी ६७ वर्षीया सतदेवी बिटालुलाई पोखरा रिफर गरिएको बेनी अस्पतालले जनाएको छ । राम्चेकी सुनार, रिखका जुग्जालीसहित २२ वर्षीय दीपक श्रीपाली, ३५ वर्षीय कुशल पुन, १२ वर्षका अंकित पुन, १५ वर्षका बिर्सना जुग्जाली र ताकमका ७३ वर्षीय हरिबहादुर बिटालुको बेनीमै उपचार भइरहेको छ । भौगोलिक रूपमा विकट क्षेत्रमा पर्ने पहिरो प्रभावित ठाउँमा सडक र घोरेटो बाटो बगाएकाले पैदल तथा गाडीमार्फत शुक्रबार सुरक्षाकर्मी पुग्न सकेनन् । दुई पटक गएको हेलिकप्टरसमेत खराब मौसमका कारण अवतरण हुन नसकेपछि फर्किएको थियो । शनिबार बिहानैदेखि पहिरोमा बेपत्ता भएकाको खोजी र घाइतेको उद्धारमा सेना, सशस्त्र र नेपाल प्रहरीको टोली परिचालन भएको सीडीओ ज्ञाननाथ ढकालले बताए । बेनी र छिमेकी गाउँबाट युवाको स्वयंसेवक टोलीसमेत परिचालन भएका छन् । भौगोलिक विकटता र प्रतिकूल मौसमले बेपत्ताको खोजी तथा घाइतेको उद्धारमा ढिलाइ भएको हो, उनले भने, पालिका, युवा क्लब र आमा समूहसँग समन्वय गरेर जोखिमयुक्त ठाउँका बासिन्दालाई सुरक्षित ठाउँमा सारेका छौं । पहिरोपीडितलाई ५० बोरा चामल, ८४ कार्टुन चाउचाउ, ८० कार्टुन तेल, दुई बोरा दालसहित तेल, मसलासहितको खाद्यान्न राहत हेलिकप्टरमार्फत लगिएको छ । राहत र व्यवस्थापनलाई सहज बनाउन सडक र घोरेटोबाट मर्मत गरिने धवलागिरी गाउँपालिकाका अध्यक्ष थमसरा पुनले बताइन् । अपत्यारिलो ठाउँमा पहिरो पहाडको शिरमा समथर जमिन भएको राम्चे र पहाडको फेदीमा भएको रिख गाउँमा यसअघि कहिल्यै पहिरो गएको थिएन । रातो माटो भएको गाउँलाई जोगाउन स्थानीयले बस्तीभन्दा तलबाटै सडक खनेका थिए । कहिल्यै नसोचेको ठाउँमा पहिरो गएको राम्चेका प्रेम लामगाडेले बताए । हावाहुरीले घर र स्कुलको छानो उडाएर दुःख दिन्थ्यो, उनले भने, बारीका कान्ला र खरबारीबाट पहिरो खसेर घर पुरिएका छन् । नसोचेको ठाउँमा पहिरो गयो । समथर भूगोल भएको बिमको तल्लो गाउँमा पनि पहिरो जाला भनेर नसोचेको वडाध्यक्ष रेशम जुग्जाली बताउँछन् । पछिल्लो समय म्याग्दीका धेरै बस्ती सडकका कारण जोखिममा परे पनि रिख, राम्चे र बिम तल्लो गाउँको पहिरोको कारण अत्यधिक वर्षा र कमजोर भूबनोट देखिएको सीडीओ ढकालले जानकारी दिए । जिल्ला व्यवस्थापन समितिले सडकका कारण पहिरोको उच्च जोखिममा रहेको मंगला५ अर्मनका ७७ परिवारलाई हालै सुरक्षित ठाउँमा सारेको थियो । जेठ अन्तिम साता सडकको भल व्यवस्थापन नहुँदा गएको पहिरोले रघुगंगा६ पाखापानीमा २ जनाको ज्यान गएको थियो । २७ जनाको मृत्यु म्याग्दीको धवलागिरि, मालिका र रघुगंगा गाउँपालिकामा शुक्रबारको पहिरोले २७ जनाको मृत्यु भएको छ । बेपत्ता भएका ३ जना जीवितै सम्पर्कमा आएका छन् । ४ जना अझै बेपत्ता छन् । धवलागिरि६ मराङका १८, मालिका७ बिमका ८ र रघुगंगा६ ठाडाखानीका १ जनाको शव भेटिएको डीएसपी किरनजंग कुँवरले बताए । उनका अनुसार धवलागिरि६ मराङका तुलबहादुर क्षेत्री, सुकना लामगादे, आशिष लामगादे, आयुष लामगादे, आयुषा लामगादे, रेश्मा सुनार, मन सुनार, कमला श्रीपाली, सुरक्षा श्रीपाली, सुरज श्रीपाली, प्रकाश केसी, हीरामती जुग्जाली, करिश्मा जुग्जाली, कञ्चन जुग्जाली, गौशरा जुग्जाली, दिमा जुग्जाली, दीप्ति जुग्जाली र दिवान जुग्जालीको मृत्यु भएको छ । मालिका७ बिमकी विष्णु पौडेल, इच्छा पौडेल, गौदेवी नेपाली, विशेष नेपाली, वीरबहादुर नेपाली, निशा नेपाली, विष्णु नेपाली, सन्दीप नेपालीको पनि पहिरोमा पुरिएर मृत्यु भएको छ । लापु खोलाले बगाएर रघुगंगा६ ठाडाखानीका ५० वर्षीय नलीमान छन्त्यालको मृत्यु भएको थियो । मराङको रिखको पहिरोमा बेपत्ता भएका ४० वर्षीय धनबहादुर जुग्जाली, ३३ वर्षीय रीतुकुमारी जुग्जाली, अर्जुन जुग्जाली जीवितै सम्पर्कमा आएका छन् । पहिरोले पुरिएका मालिका७ बिमकी एलिसा केसी, धवलागिरि६ कल्लेनीकी जनिमा केसी, सविन पुन र दुखुखोलामा बेपत्ता भएकी मालिका६ की गीता रोका भेटिएका छैनन् । प्रहरीका अनुसार पहिरोको जोखिममा रहेका धवलागिरि गाउँपालिकाका ५ सय ९०, मालिकाका १ सय ९६, रघुगंगाका ८५ र बेनी नगरपालिकाका २५ जनालाई सुरक्षित ठाउँमा सारिएको छ । हेलिकप्टरबाट ११ को उद्धार म्याग्दीको धवलागिरि गाउँपालिका७ मराङ र मालिका गाउँपालिका७ बिमको पहिरोमा घाइते भएका ११ जनाको शनिबार हेलिकप्टरबाट उद्धार गरिएको छ । मराङकी एक गर्भवतीसहित १० जना र बिमका एकको उद्धार गरेर बेनी ल्याइएको हो । नेपाली सेना र प्रभु एअरको हेलिकप्टरले घाइतेको उद्धार गरेका हुन् । शुक्रबार बिहान गएको पहिरोमा घाइते भएका उनीहरूको करिब ३६ घण्टापछि उद्धार भएको हो । उद्धार गरिएकामध्ये चारलाई हेलिकप्टरबाट पोखरास्थित मणिपाल शिक्षण अस्पताल लगिएको र सातको बेनी अस्पतालमा उपचार भइरहेको डीएसपी किरनजंग कुँवरले बताए । ६ महिनाकी गर्भवती २२ वर्षीया मञ्जिता श्रीपाली, मालिका७ बिमका ४० वर्षीय पूर्ण परियार, धवलागिरि६ राम्चेका ७ वर्षीय सफल श्रीपाली र ताकमकी ६७ वर्षीया सतदेवी बिटालुलाई पोखरा रेफर गरिएको बेनी अस्पतालले जनाएको छ । भौगोलिक रूपमा विकट क्षेत्रमा पर्ने पहिरो प्रभावित ठाउँमा सडक र घोरेटो बाटो बगाएकाले पैदल तथा गाडीमार्फत शुक्रबार सुरक्षाकर्मी पुग्न सकेनन् । दुईपटक गएको हेलिकप्टरसमेत खराब मौसमका कारण अवतरण हुन नसकेपछि फर्किएको थियो । शनिबार बिहानैदेखि पहिरोमा बेपत्ता भएकाको खोजी र घाइतेको उद्धारमा सेना, सशस्त्र र नेपाल प्रहरीको टोली परिचालन भएको सीडीओ ज्ञाननाथ ढकालले बताए । बेनी र छिमेकी गाउँबाट युवाको स्वयंसेवक टोलीसमेत परिचालन भएका छन् । पहिरोपीडितलाई ५० बोरा चामल, ८४ कार्टुन चाउचाउ, ८० कार्टुन तेल, दुई बोरा दाल, मसलालगायत राहत हेलिकप्टरमार्फत लगिएको छ । राहत र व्यवस्थापन सहज बनाउन सडक र घोरेटो बाटो मर्मत गरिने धवलागिरि गाउँपालिकाका अध्यक्ष थमसरा पुनले बताइन् । धवलागिरि गाउँपालिका६ कल्लेनीको पहिरोमा हराएकाको खोजी गर्दै प्रहरी र स्थानीय । सौजन्य भुवानी पौडेल"
"पहिरोमा वेपत्ता थप एक जनाको शव भेटियो, तीनजना सम्पर्कमा आए","बेनी : तीन दिनअघिको पहिरोमा वेपत्ता म्याग्दी, धवलागिरी गाउँपालिका६ मराङका थप एक जनाको शव भेटिएको छ । कुम्रीका खिमबहादुर जुग्जालीको शव भेटिएको जिल्ला प्रहरी कार्यालयले जनाएको छ । धवलागिरी, मालिका र रघुगंगा गाउपालिकामा शुक्रबारको पहिरोमा परिएर मृत्यु हुनेको संख्या २८ जना पुगेको प्रहरी नायव उपरीक्षक किरनजंग कुँवरले जानकारी दिए । शनिबारसम्म २७ जनाको शव भेटिएको थियो । प्रहरीका अनुसार वेपत्ता भएका तीन जना जीवितै सम्पर्कमा आएका छन् । चार जना अझै वेपत्ता छन् । मराङका १९, मालिका७ बिमका ८ र रघुगंगा६ ठाडाखानीका १ जनाको शव भेटिएको छ । पहिरोले पुरिएका मालिका७ बिमकी एलिसा केसी, धवलागिरी६ कल्लेनीकी जनिमा केसी, सबिन पुन र दुखुखोलामा वेपत्ता भएकी मालिका६ की गिता रोका भेटिएका छैनन् । प्रहरीका अनुसार पहिरोको जोखिममा रहेका धवलागिरी गाउँपालिकाका ५९०, मालिकाका १९६, रघुगंगाका ८५ र बेनी नगरपालिकाका २५ जनालाई सुरक्षित ठाउँमा सारिएको छ । पहिरोमा घाइते भएका १२ जनाको हेलिकप्टरबाट उद्दार गरिएकोमा ७ जनाको बेनी अस्पताल, १ जनाको काठमाडौ र ४ जनाको मणीपाल शिक्षण अस्पताल पोखरामा उपचार भइरहेको छ ।"
