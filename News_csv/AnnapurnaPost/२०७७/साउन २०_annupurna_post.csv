शीर्षक,विवरण
"भारतबाट सोझै घर, होल्डिङ सेन्टर खाली","राजविराज : सप्तरीको बर्साइन स्वास्थ्य चौकीका अहेव मदन मण्डल बिहान ७ बजे आउँछन्। उनी घर फर्किनु अघि दिउँसो १ बजे कोइलाडी स्वास्थ्य चौकीका अहेव उमेश मण्डल आइ पुग्छन्। दुबै जनाको घर तिलाठी कोइलाडी गाउँपालिका३ स्थित सकरपुरा हो। सप्तरीको तिलाठी कोइलाडी गाउँपालिका१ बेल्हीमा जेठ ९ गतेदेखि सञ्चालित होल्डिङ सेन्टरमा हिजोआज मानिस आउन छाडेका छन् तर उनीहरू नियमित गइरहेका छन्। भारतबाट फर्किएकालाई केही बेर राख्न र चेकजाँच गरी सम्बन्धित स्थानीय तहको क्वारेण्टाइनमा पठाउन बनाइएको सेन्टरमा दुई सातादेखि मानिस आउन छाडेको गाउँपालिकाका विपद व्यवस्थापन अधिकृत राजेशकुमार झाले जानकारी दिए। स्थानीयवासीका अनुसार भारततर्फको सुरक्षा कडाईका कारण नेपाली उता जान नपाए पनि भारतबाट अहिले नेपाली निर्वाध रूपमा फर्किने गरेका छन्। विश्वमै कोरोना संक्रमणको दर उच्च रहेको भारतमा लकडाउन खुला भएदेखि नै उता काम नपाएर फर्कने नेपालीको ओइरो लागेको छ तर वैध नाकाबाट आउने सङ्ख्या थोरै छ। होल्डिङ सेन्टरको तथ्यांकमा साढे दुई महिनाको अवधिमा ५ सय ८७ जना मात्र आएको देखिन्छ। अहेव उमेश मण्डलले मानिस थोरै आए पनि नआए पनि कोही आउँछन कि भनेर कुरेर बस्नु परेको बताए। जनचेतनाको अभावमा क्वारेण्टाइनमा १४ दिन बस्न तयार नभएर मानिस लुकीछिपी आउने गरेको स्वास्थ्य संयोजक शैलेशकुमार मिश्रले सम्भावना व्यक्त गरे। होल्डिङ सेन्टर हुँदै आउने ५८७ मात्र भए पनि स्थानीय तहको क्वारेण्टाइनमा हालसम्म ५४५ महिलासहित ५९५५ जना बसेको स्वास्थ्य कार्यालयको तथ्यांकमा छ। जसमा ५६५९ जना डिस्चार्ज भएका छन्। त्यत्तिकै सङ्ख्यामा होम क्वारेण्टाइनमा बस्ने छन्। क्वारेण्टाइनमा बस्ने र संक्रमित हुनेमा ९० प्रतिशत भने भारतबाटै आएका रहेको स्वास्थ्य कार्यालयले जनाएको छ। स्वास्थ्य कार्यालयका निमित्त प्रमुख दुनियालाल यादवका अनुसार हाल पनि २२ महिलासहित २९६ जना क्वारेण्टाइनमा छन् र १५८ जना होम क्वारेण्टाइनमा छन्। सप्तरीमा पूर्व कोशी नदीदेखि पश्चिम बलान खोलासम्म भारतसँग जोडिएको भूभाग ७८ किलोमिटर छ। भारतसँग खुल्ला सिमा जोडिएको सप्तरीमा भारतबाट आउनेहरू मुख्य नाकाभन्दा अन्यत्रैबाट सहजै भित्रिरहेको र घरमा पुग्ने गरेको पछिल्लो समयमा फेला परेको संक्रमितको तथ्यांकले स्पष्ट पारेको छ। सरकारले भारतबाट स्थलमार्ग हुँदै स्वदेश आउने नेपालीका लागि सप्तरीको कुनौली, सिरहाको ठाडी र माडर, महोत्तरीको भिटमोड, सर्लाहीको मंलगवा, रौतहटको गौर, पर्साको वीरगञ्ज, इलामको पशुपतिनगर, झापाको काकडभिट्टा, मोरङको रानी, नवलपरासी पश्चिमको महेशपुर, रुपन्देहीको वेलहिया, कपिलवस्तुको तौलिहवा र कृष्णनगर, बाँकेको जमुनाहा, बर्दियाको सुरजपुर, गुलरिया, कैलालीको गौरीफन्टा, कञ्चनपुरको गड्डाचौकी, बैतडीको झुलाघाट र दार्चुलाको दार्चुलालाई प्रवेश विन्दु तोकेको छ। होल्डिङ्ग सेन्टरमा नबसी भारतको दरभंगा र दिल्लीबाट सोझै घर आएर निर्धक्क कारोबार गर्ने राजविराज६ का ७३ वर्षीय व्यापारीका कारण राजविराज र भारतको सुपौलस्थित अचलपुर गाउँबाट विरामी अवस्थामा घर फर्केका ५० वर्षीय पुरुषका कारण दुबै ठाउँ हटस्पट बनेको छ। होल्डिङ् सेन्टर हुँदै क्वारेण्टाइन नबस्दा र समयमा सूचना प्रवाह हुन नसक्दा कोरोना फैलिएको प्रदिप मण्डलले बताए। सप्तरीको तिलाठीसँग जोडिएको भारत बिहारको कुनौलीमा चोर बाटो हुँदै दैनिक किनमेल गर्न जाने तिलाठी कोइलाडी गाउँपालिका२ लौनियाका केही व्यक्तिका कारण सो गाउँ कोरोनाको हटस्पट बनेको गाउँपालिका अध्यक्ष सतिशकुमार सिंह बताउँछन्। कोरोना फैलिएर सर्वसाधारणमा पुगेपछि मङ्गलबारदेखि सप्तरी जिल्लाभरी नै निषेधाज्ञा जारी गरिएको छ। खुला सीमानाकाका कारण भारतबाट सहजै लुकिछिपी आवतजावत गर्नेका कारण जिल्ला आक्रान्त बनेको दाबी गर्दै डाकनेश्वरी नगरपालिका अध्यक्ष शिवनारायण साहले आवतजावतलाई कडाईका साथ रोक्न नसके कल्पनै नगरेको भयावह अवस्था आउने चेतावनी दिए।"
सेनाको ब्यारेकमा कोरोना फैलियो,"बर्दिबास : महोत्तरीको सदरमुकाम जलेश्वरस्थित नेपाली सेनाको ब्यारेकभित्र कोरोना संक्रमण फैलिएको छ। रणभीम गण पर्कौली ब्यारेकका १५ जना सेनामा कोरोना संक्रमण भेटिएको महोत्तरीका प्रमुख जिल्ला अधिकारी कृष्णबहादुर कटुवालले जानकारी दिए। सोमबार एक र मंगलबार १४ जना गरेर १५ जना सेनामा कोरोना देखिएको छ। क्याप्टेनसहित १५ जनामा कोरोना पुष्टि भएको छ । यसअघि ८ जना सेनामा संक्रमित भएका थिए। प्रदेश २ का मध्यपूर्वी पृतनाका पति पनि कोरोनाबाट संक्रमित भएका थिए। महोत्तरीमा हालसम्म ९ सय १६ जना कोरोना संक्रमित भएको स्वास्थ्य कार्यालय महोत्तरीका सूचना अधिकारी तथा कोविड फोकलपर्सन गिरेन्द्रकुमार झाले जनाए। संक्रमित मध्ये एक जनाको मृत्यु भएको छ । जलेश्वर नगरपालिका २३ कर्मचारीमा कोरोना संक्रमण भेटिएपछि नगरपालिकाको कार्यालय सिल गरिएको छ। झाका अनुसार केही दिन पहिले नगरपालिकाको कार्यालयमा कार्यरत एक ओभरसियरमा कोरोना पुष्टि भएको थियो। विराटनगरमा ती कर्मचारीले कोराना जाँच गराएपछि संक्रमण भेटिएपछि उनले आफ्नो कार्यालयमा जानकारी गराएका थिए। उनको कन्ट्रयाक ट्रेसिङ आएका सहितका ५३ जनाको कोरोना परिक्षण गर्दा ३० जनामा संक्रमण भेटिएको थियो। कोरोनाको संक्रमण दर बढ्न थालेपछि जलेश्वर र महोत्तरी गाउँपालिकाको ३ र ५ नम्बर वडामा निषेधाज्ञा गरिएको छ। महोत्तरीमा समुदाय स्तरमा कोरोना संक्रमण फैलियो कि भन्ने शंका गरिएको छ। गाउँस्तरमा कोरोना जाँचका लागि स्वास्थ्य कार्यालय जुटेको छ। महोत्तरीका १५ वटै स्थानीय तहका प्रत्येक वडाबाट ५०५० जनाको कोरोना जाँच गर्न लागिएको छ। स्वास्थ्य तथा जनसंख्या मन्त्रालयले जोखिमपूर्ण यात्रा गरेर आएका, परिवारमा कोही संक्रमण नभएको, उनका छिमेकीमा हालसम्म कोरोना पुष्टि नभएको परिवारबाट स्वाब संकलन गरेर कोरोना जाँच गर्ने तयार गरेको छ। प्रदेश २ का तीब्र गतिमा फैलिरहेको कोरोना संक्रमणको अध्ययन तथा स्थलगत जानकारी लिन स्वास्थ्य तथा जनसंख्या मन्त्रालय अन्तर्गतको स्वास्थ्य सेवा विभागका महानिर्देशक डा दीपेन्द्र रणम सिंहको टोली महोत्तरी आइपुगेका छन्। टोलीले क्वारेन्टाइन र आइसोलेसनको व्यवस्थापन तथा सीमा नाका अपनाएको सतकर्ता बारेमा स्थलगत अवलोकन गरिरहेका छन्।"
खनाल र नेम्वाङलाई साक्षी राखेर ओली र प्रचण्डबीच छलफल,"काठमाडौं : प्रधानमन्त्री तथा नेपाल कम्युनिस्ट पार्टी (नेकपा)का अध्यक्ष केपी ओली र कार्यकारी अध्यक्ष पुष्पकमल दाहाल प्रचण्डबीच छलफल सुरु भएको छ। नेकपाभित्रको विवाद समाधानको लागि मंगलबार साँझ करिब ५ बजेदेखि उनीहरुबीच छलफल सुरु भएको प्रधानमन्त्रीका प्रेस सल्लाहकार सूर्य थापाले जानकारी दिए । ओली र प्रचण्डले छलफलमा दुई साक्षी राखेका छन् । ओलीको तर्फबाट संसदीय दलका उपनेतासमेत रहेका सुवास नेम्वाङ र प्रचण्डको तर्फबाट नेकपाका वरिष्ठ नेता झलनाथ खनाललाई राखिएको छ। मंगलबार बिहान प्रचण्ड पार्टीका उपाध्यक्ष वामदेव गौतमलाई भेट्न भैँसेपाटीस्थित निवास पुगेका थिए । प्रधानमन्त्री तथा नेकपा अध्यक्ष केपी ओलीले वामदेवलाई बालुवाटारमा निम्तो दिएकै समयमा वामदेव निवासमा प्रचण्ड पुगेका हुन्। प्रचण्ड र उपाध्यक्ष गौतमबीच एक घण्टाबढी कुराकानी भएको थियो। नेकपामा नेतृत्व विवादका लागि साउन १३ गते ६ बुँदे प्रस्ताव ल्याएका वामदेवसँगको छलफललाई दुवै अध्यक्षले महत्व दिएका छन्। १३ गते साँझ प्रधानमन्त्री ओली श्रीमती राधिका शाक्यसहित वामदेव निवास पुगेका थिए। मंगलबार नेता गौतमलाई आफ्नो पक्षमा सहमत गराउन प्रचण्ड भैँसेपाटी पुगेको स्रोतको भनाइ छ। मंगलबारको प्रचण्ड र गौतमको भेटलाई अर्थपूर्ण रुपमा हेरिएको छ। बीचमा ६ दिनसम्म भेटवार्ता नगरेका अध्यक्षद्वयबीच दुई दिनयता छलफल जारी छ। आजको छलफल त्यसैको निरन्तरता हो । सहसचिव राई सचिवमा बढुवा कोरोना संक्रमण रोक्न विज्ञसँग परामर्श गर्दै प्रधानमन्त्री बालुवाटारमा विज्ञसँग छलफल : कोरोना रोकथामका लागि नयाँ रणनीति बन्दै बालुवाटार हिँड्न लागेका वामदेव प्रचण्ड निवासमै पुगेपछि रोकिए यसअघिको प्रचण्डसँगको भेटमा ओलीले स्थायी समिति बैठकमा नजाने, केन्द्रीय समिति बैठक नबोलाउने, स्थायी समिति बैठक राखेमा वैधानिक नहुने, दुवै पद नछोड्ने अडानलाई निरन्तरता दिएका छन्। प्रचण्डले भने कुनै एक पदबाट राजीनामा दिनुपर्ने, अवरुद्ध स्थायी समिति बैठक सुचारु गर्नुपर्ने र त्यो नभए केन्द्रीय समिति बोलाएर जानुपर्ने धारणा राख्दै आएका छन्। दुवै अध्यक्षले अडान नछोड्दा नेकपाको विवाद चर्किदै गएको छ ।"
मृत मोतिरामलाई व्युँताउने भन्दै पास्टरले शव लुकाए,टीकापुर : कैलालीको टीकापुरका एक जना क्रिश्चियन धर्मगुरु (पास्टर) ले शव जिउँदो बनाइदिने भन्दै पाँच दिनदेखि आफ्नो घरभित्र राखेको खुलेको छ। कैलालीको टीकापुर नगरपालिका१ का मोतिराम डगौराको शव पास्टर दिपक चौधरीले पाँच दिनदेखि आफ्नो घरभित्र राखेका हुन्। स्थानीयले घरभित्र शव कुहिएर गन्ह्राउन थालेको भन्दै प्रहरीलाई खबर गरेपछि ईलाका प्रहरी कार्यालय टीकापुरको टोलीले प्लाष्टिकमा डसना र तकियामा सुताई राखेको अवस्थामा शव फेला पारेको हो। ईप्रका टीकापुरका प्रहरी नायव उपरिक्षक मधुसुदन न्यौपानेले पास्टर चौधरीले जिउँदो बनाइदिने भन्दै शव घरभित्रै राखेको खबर आएपछि शव बरामद गरेको बताए। घटना विवरण अनुसार टीकापुर नगरपालिका१ का मोतिराम डंगौरा मुटुका विरामी थिए। उनका छोरा ईश्वर डंगौराले उनको कोहलपुरस्थित मेडिकल कलेजमा उपचार गराए। तर चिकित्सकहरुले निको नहुने भन्दै घरमा आराम गर्न घर पठाए। तर डगौराको पास्टर दिपक चौधरीले मुटुको रोग पनि निको पारिदिने भन्दै उपचार सुरु गरे। पाँच दिनअघि पास्टरको घरमा पुर्याएका विरामी मोतिरामको सोही दिन मृत्यु भईसकेको छिमेकीहरुले बताएका छन्। तर पास्टरले सात दिनमा मोतिरामलाई जिउँदो बनाई दिने भन्दै शव आफ्नै घरमा राखेको मृतकका छोरा ईश्वरले प्रहरीलाई प्रारम्भीक बयानमा बताएका छन। टीकापुरको सुकुम्बासी बस्ती रहेको शक्तिनगर शिविरका ईश्वर हरेक दिन बुवाको शव जिउदो भयो की भनेर हेर्न जाने गरेको पनि खुलेको छ। छिमेकीले शव गन्हाएको खबर दिएपछि प्रहरी पुग्दा घटना बाहिरिएको हो। इलाका प्रहरी कार्यालय टीकापुरका डिएसपी मधुसुदन न्यौपानेले घरभित्रै ४३ वर्षका मोतिरामको शव भेटिएको र चार जनालाई पक्राउ गरी अनुसन्धान भइरहेको बताए। प्रहरीका अनुसार मृतकको शव सडेको अवस्थामा भेटिएको छ। प्रहरीले शव पोष्टमार्टमको लागि टीकापुर अस्पतालमा पुर्याएको छ। डिएसपी न्यौपानेले घटनाका बारेमा सोधपुछ गर्न मृतकका छोरासहित स्थानीय चार जनालाई नियन्त्रणमा लिएको बताए। स्थानीय शिक्षक प्रेमलाल चौधरीले पाँच दिनदेखि मृतकका छोराले बुवालाई उपचार भइरहेको बताउने गरेको जानकारी दिए। चौधरीका अनुसार टीकापुर नगरपालिकाको१ मा ६ वटा सुकुम्बासी शिविरहरु रहेका छन्।
१६ लाखसहित एक पक्राउ,कपिलवस्तु : नेपाल भारत सीमा क्षेत्र नजिकबाट स्रोत नखुलेको १६ लाख नेपाली रुपैयाँसहित एकजना पक्राउ परेका छन् । पक्राउ पर्नेमा मायादेवी गाउँपालिका१ पकडीका ३६ वर्षीय विनोद सोनार रहेको सशस्त्र प्रहरी निरीक्षक सन्तोष देवकोटाले बताए । मायादेवी गाउँपालिका४ ठकुरापुर गोब्ली बगैंचामा भारतबाट नेपाल आउँदै गर्दा सीमा क्षेत्रमा सो रकमसहित सोनालाई पक्राउ परेका हुन् । विशेष सुराकीका आधारमा सोनार उपर निगरानी गर्दा सो रकमसहित पक्राउ परेका हुन् । सोनारको साथबाट हजार दरका एक सय थानका १२ गड्डी र ५ सय दरका एक एक सय थानका ८ गड्डी नेपाली रुपैयाँ बरामद भएको हो । पक्राउ परेका सोनार र १६ लाख रुपैयाँ सुठौली भन्सार कार्यालयमा बुझाइएको प्रहरी निरीक्षक देवकोटाले जानकारी दिए ।
बुधबारदेखि सर्लाहीमा फेरि एक हप्ता लकडाउन,"मलंगवा : कोरोना भाइरस (कोभिड१९) को सम्भावित संक्रमण रोकथाम गर्न तथा जनस्वास्थ्यलाई खराब असर पर्ने सम्भावना बढ्दै गएपछि जिल्लामा एक हप्ताका लागि लकडाउन गर्ने निर्णय गरिएको छ। मंगलबार जिल्ला प्रशासन कार्यालय सर्लाहीमा बसेको जिल्ला सुरक्षा समिति, कोरोना संकट व्यवस्थापन केन्द्र तथा जिल्ला विपद् व्यवस्थापन समितिको बैठकबाट जिल्लामा फेरी लकडाउन गर्ने निर्णय गरेको हो। साउन २१ गते बुधबार (भोली)बाट साउन २७ गतेसम्म एक हप्ताको लागि लकडाउन गर्ने निर्णय गरिएको प्रमुख जिल्ला अधिकारी सुरेन्द्र पौडेलले जानकारी दिए। बुधबार बिहान ६ बजेदेखि २७ गते रातीको १२ बजेसम्म लागु हुने गरी लकडाउन गर्ने निर्णय गरिएको प्रजिअ पौडेलले जानकारी दिए। स्थानीय प्रशासन ऐन, २०२८ को दफा ६ (३) बमोजिम सर्लाही जिल्लाभर देहाएका आदेशहरु जारी गरिएकाले सम्बन्धित सबैको जानकारी एंव कार्यान्वयन्का लागि यो सूचना जारी गरिएको हो। लकडाउनका अवस्थामा औषधी उपचार, खाद्य वस्तु खरिद, पेट्रोलियम पदार्थ खरिद जस्ता अत्यावश्यक काम बाहेक कुनै पनि व्यक्ति घर बाहिर ननिस्कने, अनुमति प्राप्त सवारी साधन, एम्बुलेन्स, बिरामी बोकेका सवारी, दमकल, दुध बोक्ने र खाद्य वस्तु बोक्ने सवारी साधन, शववाहन, स्वास्थ्यकर्मी, सुरक्षा निकायले प्रयोग गर्ने बाहेक सबै प्रकारका सार्वजनिक वा निजी यात्रु वाहक सवारी साधन (मोटरसाइकल समेत) सर्लाही जिल्लाभर सञ्चालन नगर्ने, अत्यावश्यक उपभोग्य सामग्रीहरु बिक्री गर्ने स्थायी प्रकृतिका पसलहरु पेट्रोल पम्पहरु, ग्यास डिपोहरु, औषधी पसलहरु बाहेक दैनिक, अर्ध साप्ताहिक, साप्ताहिक हाट बजार मेला नलगाउने, आर्थिक, राजनीतिक, सामाजिक, धार्मिक र अन्य कुनै पनि रुपमा भेला आमसभा, सभा सम्मेलन, भोज भतेर जस्ता समूहमा भेला हुने कार्य नगर्ने र नगराउने निर्णय गरिएको हो। निर्णयको बर्खिलाप भए वा गरिएको पाइएमा प्रचलित कानून बमोजिम कारबाही गर्ने जिल्ला प्रशासन कार्यालय सर्लाहीले जनाएको छ।"
राजस्व अनुसन्धान प्रमुख दुई लाख घुससहित पक्राउ,"काठमाडौं : राजश्व अनुसन्धान कार्यालय बुटवलका प्रमुख अनुसन्धान अधिकृत विजय राना दुई लाख घुसहित पक्राउ परेका छन् । अख्तियार दुरुपयोग अनुसन्धान आयोगको टोलीले राना र व्यवसायी अनिलकुमार झाबीच रकम लेनदेन गरिरहेको अवस्थामा नियन्त्रणमा लिएको हो । उनीहरुलाई बुटवल उपमहानगरपालिका१३ बुद्धचोक, रुपन्देहीबाट नियन्त्रणमा लिएर अनुसन्धान भइरहेका अख्तियारका प्रवक्ता एवं सहसचिव तारानाथ अधिकारीले जनाकारी दिए ।"
गाईजात्रामा सुनसान बन्यो तानसेन,"तानसेन : गाईजात्राको रौनक पाल्पामा हराएको छ । सांस्कृतिक पर्वको रुपमा मनाइने गाईजात्रा कोभिड १९ संक्रमण जोखिमको कारण देखाउँदै स्थानीय प्रशासनले रोकिदिएपछि जात्रा प्रभावित भएको छ । केही व्यक्तिले जोखिम कायम हुँदाहुँदै पनि परम्परा संस्कृति जगेर्ना गर्ने उद्देश्यले तानसेनमा गाईजात्रा निकालेका छन् । निगुर्ण रामायण गाउँदै आफन्त इष्टमित्रसहित दिवंगत घरबाट गाईजात्रा निकाल्ने परम्परालाई परिवर्तन गर्दै घरपरिवारको सहभागितामा मात्र तानसेनमा केही परिवारले गाईजात्रा निकालेका छन् । नेवारी परम्परा संस्कृति जर्गेना गर्न सानो समूहमा गाईजात्रा निकालिएको स्थानीय भुगोल बैजुले बताए । सार्वजनिक सूचनामा तानसेनमा मनाइने जात्रा स्थगित गरिएको सूचनाले गाईजात्राको दिन भीडभाड हुने तानसेन सुनसान बनेको छ । नत तानसेनमा गाईजात्रा निकालिएको छ नत गाईजात्रा हेर्ने दर्शक नै तानसेन आएका छन् । सयौं वर्षदेखिको परम्परा यो वर्ष तानसेनमा तोडिएको छ । पाल्पामा नेवारी समुदायको सिको गरी अन्य जातजातीले गाईजात्रा निकाल्ने प्रचलन बढ्दै गएको थियो । अन्य समुदायबाट पनि केही व्यक्तिले मात्र जात्रा निकालेका छन्। तानसेनमा नेवारी समुदायसँगै अन्य जाताजातीहरुले समेत मृतक घरपरिवारबाट गाईजात्रा निकाल्ने प्रचलन रहेको छ । नेवारी समुदायबाट निकालिने गाईजात्रा कोभिड १९ को सक्रमण जोखिमको कारण प्रभावित बनेका छन् तानसेनमा बिहानै देखी राती १० बजेसम्म विभिन्न किसिमका गाईजात्राका दृश्यहरु देखिँदै आएका थिए । पाल्पाको हार्थाक, ताहँ, आर्यभञ्ज्याङ्ग नेवारी बस्तीमा यस वर्ष गाईजात्रा निकालिएन् ।"
कोरोनाले मृत्यु हुनेको संख्या ५८ पुग्यो,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ५८ पुगेको छ। स्वास्थ्य तजा जनसंख्या मन्त्रालयका प्रवक्ता प्राडा जागेश्वर गौतमका अनुसार सोमबार विराटनगरका एक ७७ वर्षीय वृद्धको निधन भएसँगै मृतकको संख्या ५८ पुगेको हो। मोरङको विरानगर५ का ७७ वर्षीय वृद्धको सोमबार कोशी अस्पतालको आइसोलेसनमा मृत्यु भएको हो। उनी उच्च रक्तचाप र मधुमेहका रोगी थिए। पछिल्लो २४ घण्टामा नेपालमा २५९ जनामा कोरोना संक्रमण पुष्टि भएको छ। योसँगै नेपालमा कोरोना संक्रमितको संख्या २१ हजार ९ पुगेको छ। प्रवक्ता गौतमका अनुसार संक्रिय संक्रमितको संख्या पाँच पाँच हजार ९२५ रहेको छ। सोमबार ४१८ जनामा कोरोना पुष्टि भएको थियो। मन्त्रालयका अनुसार पछिल्लो २४ घण्टामा ६५ डिस्चार्ज भएका छन्। कुल डिस्चार्ज हुनेको संख्या भने १५ हजार २६ पुगेको छ। अहिले क्वारेन्टाइनमा १० हजार ४५२ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला रौतहट, पर्सा र कैलाली हुन्। अहिले कोरोना संक्रमण शून्य हुने जिल्लाको संख्या भने पाँच पुगेको छ। प्रवक्ता गौतमका अनुसार भोजपुर, संखुवासभा, रसुवा, मनाङ र मुस्ताङमा कोरोना संक्रमण शून्यमा झरेको हो। पर्सामा थप ३४ जनामा देखियो कोरोना संक्रमण, संक्रमितको संख्या ६ सय १४ पुग्यो उपत्यकाका १४ अस्पतालबाट स्वाब संकलन हुने कोरोना अपडेट : स्वास्थ्य मन्त्रालयको पत्रकार सम्मेलन (लाइभ) कोरोना संक्रमितको संख्या २१ हजार नाघ्यो : १५ हजार डिस्चार्ज काठमाडौं उपत्यकामा थप ६२ जनामा कोरोना संक्रमण पुष्टि मन्त्रालयले साउन १० देखि १३ गतेसम्म काठमाडौं प्रवेश गर्ने मुख्य नाका नागढुंगा, साँगा र फर्पिङबाट स्वाब संकलन गरेको थियो। तीन दिनमा १० हजार ८२७ नमुनाको पीसीआर परीक्षणमा ४० जनाको रिपोर्ट पोजिटिभ आएको छ।"
कोरोना नियन्त्रणमा दोस्रो चरणको तयारी गर्दै कर्णाली सरकार : थपिदै भेन्टिलेटर र आईसीयू,"सुर्खेतः कोरोना महामारी नियन्त्रणका लागि कर्णाली सरकारले दोस्रो चरणको तयारी थालेको छ। देशका अन्य प्रदेशमा लक्षणसहितको सक्रिय भाइरस देखा परेपछि कर्णालीमा उच्च सतर्कता अपनाउन थालिएको हो। यसका लागि प्रदेश सरकारले नाकामा कडाइ गर्नुका साथै स्वास्थ्य पूर्वाधारको व्यवस्थापनमा पनि थप योजना बनाएको छ। प्रदेश सरकारले कर्णालीका १० वटै जिल्लामा अक्सिजन प्लान्ट स्थापना गर्ने तयारी गरेको हो। मुख्यमन्त्री महेन्द्रबहादुर शाहीले अन्य प्रदेशमा सक्रिय भाइरस देखा परेको र त्यसलाई कर्णालीमा प्रवेश गर्न नदिन आवश्यक तयारी थालिएको बताए। अहिलेसम्मको भाइरस कमजोर नै थियो, अब सक्रिय खालको भाइरस देखिन थालेको छ, मुख्यमन्त्री शाहीले भने, भाइरसले मुख्य रुपमा फोक्सोमा असर गर्ने र सास फेर्न कठिन हुन्छ, यसकारण पनि हामीले प्रदेशका सबै जिल्लामा तत्काल अक्सिजन प्लान्ट राख्ने तयारी गरेका हौं। अक्सिजन प्लान्ट स्थापना भएमा संक्रमितको उपचारमा सहज हुने प्रदेश सरकारको भनाइ छ। यस्तै प्रदेश सरकारले सक्रिय खालको भाइरस भित्रिएमा अवस्था जटिल हुने आंकलन गरेको छ। यसका लागि स्वास्थ्य उपकरण र पूर्वाधार गप गर्न लागिएको छ। सम्भावित महामारी रोक्न तत्काल प्रदेशमा ५० वटा भेन्टिलेटर थप्ने र यसको संख्या एकसय पुर्याइने मुख्यमन्त्री शाहीले बताए। यस्तै आईसीयु बेडको संख्या पनि थप गरेर एकसय बनाइने प्रदेश सरकारले जनाएको छ। कोरोनासँग जुध्नका लागि प्रदेशका हरेक स्थानीय तहमा कम्तिमा ५० बेडको आइसोलेसन तत्काल बनाउनका लागि बजेट पठाइसकिएको प्रदेश सरकारले जनाएको छ। प्रदेशका हरेक नागरिकलाई दुई मास्क कर्णालीका सबै नागरिकलाई अनिवार्य मास्क प्रयोग गर्न लगाउने गरी प्रदेश सरकारले नयाँ रणनीति बनाएको छ। कोरोना समुदायमा फैलिन नदिन प्रदेशमा रहेका सबै नागरिकलाई अनिवार्य रुपमा मास्क वितरण गरिनेछ। हाल कर्णालीमा करिब १८ लाख जनसंख्या रहेको प्रदेश सरकारको अनुमान छ। हरेकलाई दुई वटाका दरले मास्क निशुल्क बाँड्ने तयारी थालिएको मुख्यमन्त्री महेन्द्रबहादुर शाहीले जानकारी दिए। सामाजिक दुरी कायम गराउन प्रयास गर्नेछौं, मास्क अनिवार्य प्रयोग गर्ने अभियान नै संचालन हुनेछ मुख्यमन्त्री शाहीले भने,हरेकलाई दुई वटा मास्क वितरण गर्नेछौं, मास्क धुन मिल्ने र लामो समयसम्म प्रयोग गर्न मिल्ने खालको हुनेछ। कतिपयले आफै पनि मास्क खरिद गर्न सक्ने भएकाले नसक्ने नागरिकहरुको हकमा सरकारले निशुल्क उपलब्ध गराउने योजना रहेको मुख्यमन्त्री शाहीले बताए। नाकामा अनिवार्य पीसीआर परीक्षण संक्रमण फैलिएपछि रोकथाम गर्न समस्या हुने भन्दै प्रदेश सरकारले पूर्व रोकथाममै जोड दिएको छ। यसका लागि बाहिरबाट कर्णाली भित्रिने मुख्य नाकाहरुमा कडाइ गरिनेछ। कर्णाली भित्रिने मुख्य नाका बबईमा पीसीआर परीक्षण गरेर मात्र प्रदेशमा प्रवेश दिने योजनामा सरकार छ। भारत र देशका अन्य प्रदेशबाट कर्णाली आउनेहरुको अनिवार्य पीसीआर परीक्षण गरिने मुख्यमन्त्री महेन्द्रबहादुर शाहीले बताए। पीसीआर विना कसैलाई पनि प्रवेश नदिइने प्रदेश सरकारको भनाइ छ। हाल भारतबाट आएका सबैको परीक्षण भइसकेको भन्दै प्रदेश सरकारले समुदाय स्तरमा परीक्षण भइरहेको जनाएको छ। सामाजिक विकास मन्त्री दल रावलले भने,हामी अहिले समुदाय स्तरमा परीक्षण गरिरहेका छौं, शंकास्पद र भीडभाड हुने स्थानमा हाम्रो ध्यान केन्द्रीत छ। कर्णालीका अन्य जिल्लाको तुलनामा हाल सुर्खेत र दैलेख बढी जोखिममा रहेकाले यी जिल्लाहरुमा समुदाय स्तरमा परीक्षण भइरहेको उनको भनाइ छ। अब परीक्षणको दायरा बढाइने भन्दै मन्त्री रावलले तीन वटा अटोमेटिक मेसिन थप भएकाले दैनिक तीन हजार पाँचसय जनासम्मको परीक्षण गर्ने तयारीमा सरकार रहेको बताए।"
ओलीले अरुका कुरा सुन्नुपर्छ : नारायणकाजी,"गोरखा : नेपाल कम्युनिस्ट पार्टी (नेकपा) का प्रवक्ता नारायणकाजी श्रेष्ठले प्रधानमन्त्री केपी शर्मा ओलीलाई प्रधानमन्त्री वा पार्टी अध्यक्षमध्ये एक मात्र बन्नुपर्ने पार्टीको औपचारिक प्रस्ताव नरहेको बताएका छन् । गृहजिल्ला गोरखाका पत्रकारहरुसँग कुराकानीमा मंगलबार नेता श्रेष्ठले यस्तो बताएका हुन् । प्रधानमन्त्रीले दुईमध्ये एक पद छाड्नुपर्छ भन्ने प्रस्ताव पार्टीको औपचारिक प्रस्ताव होइन । पार्टी र सरकार राम्रोसँग चलाउने उहाँको शैलीसँग असन्तुष्ट रहेकाहरुको व्यक्तिगत बिचार हो । सरकारले सकारात्मक काम गरे पनि केही महत्पूर्ण मुद्दामा चुकेको भन्दै नेता श्रेष्ठले प्रधानमन्त्री ओली छलफलमा सहभागी नहुनु आलोचनाको विषय रहेको बताए । श्रेष्ठले अघि थपेका छन्, स्थायी कमिटीको बैठक जारी छ । फेरि पनि बस्छ, बस्नुपर्छ, प्रधानमन्त्रीले आएर आफ्ना कुरा राख्नुपर्छ, अरुको कुरा पनि सुन्नुपर्छ । पहिलो अध्यक्ष भएको नाताले नेकपाभित्रको समस्यालाई निकास दिने जिम्मेवारी पनि उहाँकै हो । सरकार पनि आलोचनामुक्त बन्न सकेको छैन । विधि र पद्धतिबाट चलाउने गरी अघि बढ्नुपर्छ । पार्टी गतिहीन भएको, निस्क्रिय देखिएको, आचरणको हिसाबले अरु भन्दा भिन्न हुन नसकेको स्वीकार्दै नेता श्रेष्ठले अहिले देखिएका विवादलाई बैठकबाट सामाधान गर्ने र पार्टी एकता कायम रहने दावी गरे ।"
सुनसरीका स्थानीय तहमा लकडाउन,"इटहरी : कोरोना पोजेटिभको संख्या बढ्दै गएपछि सुनसरीका स्थानीय तहमा लकडाउन भएको छ। सुनसरीमा ढुवानीबाहेकका सवारी संचालनमा रोक लगाउने निर्णय गरिएको छ। प्रमुख जिल्ला अधिकारी फणिन्द्रमणी पोखरेलको अध्यक्षतामा बसेको बैठकले कोरोना संक्रमणको जोखिम थपिएको भन्दै यस्तो निर्णय गरेको हो। बैठकले रिक्सा, टेम्पो, म्याजिक, माइक्रोलगायत भाडाका साधन संचालनमा पूर्ण रोक लगाउने निर्णय गरेको छ। बैठकले दिउँसो १२ देखि ४ बजेसम्म अत्यावश्यकबाहेकका बजार, पसल खोल्न दिने निर्णय गरेको छ। सीमामा थप कडाई गर्ने निर्णयसमेत गरेको छ। सुनसरी सदरमुकाम इनरुवा नगरपालिका ६ दिनका लागि बन्द गरिएको छ। इनरूवामा २६ गतेसम्म बैंक तथा वित्तीय संस्थासहित पूर्ण लकडाउनको घोषणा गरिएको हो। यस्तै सुनसरीको दुहबीमा दुई साताको लागि लकडाउन गरिएको छ। दुहबी नगरपालिकाका कर्मचारीसहित ४ जनामा कोरोना पुष्टि भएसँगै लकडाउन गरिएको हो। अति आवश्यकबाहेकका काममा बाहिर निस्कन र पसल खोल्न रोक लगाइएको छ। पसल खोले ५ हजार रुपैयाँ जरिवाना गर्ने नगरपालिकाले चेतावनी दिएको छ। यस्तै यता इटहरी उपमहानगरपालिकासमेत ५ दिनका लागि लकडाउन गरिएको छ। मंगलबार बसेको कोभिड१९ रोकथाम, नियन्त्रण तथा व्यवस्थापन समितिको इटहरी उपमहानगर स्तरीय आकस्मिक बैठकले २५ गते राति १२ बजेसम्मका लागि लकडाउन गरेको इटहरी अस्पतालका रामकुमार धमलाले जानकारी दिए। यता रामधुनी नगरपालिका, भोक्राहा नर्सिङ गाउँपालिका, कोशी गाउँपालिका, हरिनगर गाउँपालिका लगायतले समेत लकडाउन गरेका छन्। बराह नगरपालिका र धरान उपमहानगरपालिकाले बुधबार लकडाउन घोषणा गर्दैछन्। यस्तै इटहरीस्थित यातायात कार्यालय २३ गतेसम्मका लागि बन्द गरिएको छ। कार्यालयले सूचना जारी गर्दै २१ गतेदेखि २३ गतेसम्म कार्यालय बन्द हुने जनाएको छ।"
कालापानी क्षेत्रमा भारतले थप्यो दोब्बर सुरक्षाकर्मी,"दार्चुला : भारतले धार्चुलादेखि कालापानीसम्मको सीमा क्षेत्रमा सुरक्षाकर्मीको सङ्ख्या दोब्बरले बढाउँदै लगेको छ। तम्बाकुदेखि लिपुलेक हुँदै नाबिढाङको विभिन्न चौकीमा भारतले हजारौँको सङ्ख्यामा सुरक्षाकर्मी बढाएको हो। अहिले धार्चुलादेखि लिपुलेकसम्मको सडकखण्डमा दैनिक सयौंको सङ्ख्यामा एसएसबी र सेनाका सवारीसाधन परिचालन गरिएको छ। सीमा क्षेत्रमा सवारी साधनमार्फत भारतले गस्ती बढाएको स्थानीयवासी बताउँछन्। 'विगतमा यतिका भारतीय सुरक्षाकमीको सवारी साधन यस सडकखण्डमा आउँदैन थिए' व्यास२ का मुकेश बुढाथोकीले भने 'अहिले दैनिक सयौँ गाडी ओहोरदोहोर गर्छन्। भारतीय सुरक्षाकर्मीले तम्बाकु क्षेत्रमा गत असार महिनामा नेपालतिर बाटो बनाउँदै गर्दा स्थानीयवासीलाई गालीगलौज समेत गरेका थिए।' नेपाल सरकारले घाटिबगरमा नेपाली सेनाको क्याम्प राखेपछि भारतले आफ्नो क्षेत्रमा सडक चौडा पार्ने काम गरेको छ। भारतले उपकरण लगाएर यस क्षेत्रमा सडक विस्तार गरिरहेको स्थानीयवासी शेरसिंह धामीले जानकारी दिनुभयो। नेपाली सैनिक क्याम्प बसेको पारिपट्टि भारतले विस्फोटक पदार्थ विस्फोट गराउँदै आएको छ। भारतले लिपुलेक जोड्ने सडक निर्माण क्रममा तम्बाकु, घाटिबगर, दोपाखे, पोला, बुदी लगायतका क्षेत्रमा महाकालीबाट नेपाली भूभाग मार्फत् डोजर ल्याई आफ्नो क्षेत्रमा लगेर बाटो खनेको छ। नेपाली भूभागमा डोजर ल्याउँदा नेपाली पक्षसँग भारतले कुनै समन्वय गरेको थिएन। स्थानीयवासी जहेन्द्र धामीले भने 'ठाउँठाउँमा नेपाल प्रवेश गराएर सडक खने। नेपाली सुरक्षाकर्मीको गस्ती आइदिएपछि राम्रो भएको छ।' नेपाल सरकारले कालापानी, लिपुलेक, लिम्पियाधुरा सहित गुञ्जी, नावी र कुटी गाउँसहितको भूगोल समेटेर नक्सा सार्वजनिक गरेपछि झन् भारतीय पक्षले यस क्षेत्रमा सुरक्षाकर्मी दैनिक परिचालन गरेको छ। अहिले गुञ्जीदेखि कालापानी, नावीढाङ्गसम्म सुरक्षाकर्मीको बाक्लो उपस्थिति गराएको त्यहाँका स्थानीयवासी बताउँछन्। व्यासका भन्छन्, 'भारतीय पक्षलाई अहिले यस क्षेत्र अति संवेदनशील भएको छ।' भारतीयले अहिले कालापानीभन्दा तल आई नेपाली सुरक्षाकर्मी र स्थानीयवासीलाई आवतजावतमा रोक लगाउने गरेको छ। नेपालले व्यासको छाङ्गरुमा सशस्त्र प्रहरी बल नेपाल नं ५० गुल्म स्थापना गर्ने निर्णय गरेको छ भने कालापानी नजीकैका कौवा र तिङ्करमा समेत सशस्त्र प्रहरीको बोर्डर आउट पोष्ट (बिओपी) स्थापना गर्दैछ। नेपाली सेना घोरेटोबाटो र सडक निर्माणका लागि भन्दै यस क्षेत्रमा शिविर राखेर बसेको छ। व्यासको छाङ्गरुमै नेपाली सैनिकलाई राख्ने प्रस्ताव अपी नाम्पा संरक्षण क्षेत्र कार्यालय र जिल्ला सुरक्षा समितिमार्फत समेत गएको छ। प्रमुख जिल्ला अधिकारी शरदकुमार पोखरेलले भन्नुभयो, 'व्यास क्षेत्रमा सुरक्षाको अवस्था बलियो बनाउने गरी सेनाको समेत उपस्थिति हुन सक्छ। हामीले सीमा नाकालाई उच्च प्राथमिकतामा राख्दै जिल्लाबाट हुने गृहकार्य गरेर पठाएका छौँ।'"
बाँके कारागारका ७ कैदी र ६ प्रहरीमा कोरोना,"नेपालगन्ज : बाँके कारागारका बन्दीमा पनि कोरोना भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार आइतबार रेन्डम सेम्पलिङ विधिबाट स्वाब संकलन गरिएका स्वाब परीक्षण गर्दा सात जना कैदीमा कोरोना संक्रमण पुष्टि भएको हो। कारागार परिसरमै स्वाब संकलन गरिएका वडा प्रहरी कार्यालय नेपालगन्जका ६ जना प्रहरीमा पनि कोरोना पुष्टि भएको छ। कारागारका जेलर देवेन्द्र्र श्रेष्ठका अनुसार २१ जना बन्दीको स्वाबको नमूना संकलन गरिएको थियो। जेलर श्रेष्ठले भने, सबै जनाको स्वाब संकलन गर्न सम्भव थिएन। रेन्डमली सबै कोठामा बसेकाहरुको परीक्षण गर्दा सात जनामा कोरोना देखिएको खबर आएको छ। लकडाउन सुरु भए यता कारागार प्रशासनले भेटघाट बन्द गरेको जनाएको छ। बाहिरबाट आउने भने खाद्यान्न र तरकारी मात्र हो। कसरी कोरोना सर्यो हामी नै चकित छौं, जेलर श्रेष्ठले भने। दुई सय ५० जनाको क्षमता रहेको कारागारमा ४७ महिलासहित सात सय ९० जना कैदी बन्दी राखिएको छ।"
बालुवाटारमा चर्काचर्की : ओली र प्रचण्डका अडान कायमै,"काठमाडौं : प्रधानमन्त्री तथा नेपाल कम्युनिस्ट पार्टी (नेकपा)का अध्यक्ष केपी ओली र कार्यकारी अध्यक्ष पुष्पकमल दाहाल प्रचण्डबीचको आजको छलफलसमेत निष्कर्षबिहीन बनेको छ। ओली र प्रचण्डले छलफलमा दुई साक्षी राखेपनि छलफल उपलब्धिमूलक नभएको हो। ओलीको तर्फबाट संसदीय दलका उपनेतासमेत रहेका सुवास नेम्वाङ र प्रचण्डको तर्फबाट पूर्वप्रधानमन्त्री एवम् नेकपाका वरिष्ठ नेता झलनाथ खनाल सहभागी थिए। छलफलको सुरुवातमै सुशील भट्टलाई लगानी बोर्डको प्रमुख कार्यकारी अधिकृत (सीइओ) नियुक्तिको विषयमा चर्काचर्की भएको थियो। बैठकमा सहभागी एक नेताका अनुसार प्रचण्डले सोमबारको मन्त्रिपरिषद्को निर्णयप्रति सुरुमै आपत्ति जनाएका हुन्। प्रचण्डसँगै अर्का वरिष्ठ नेता झलनाथ खनाललेसमेत यो नियुक्तिलाई लिएर असन्तुष्टि व्यक्त गरे। प्रचण्ड र खनालले बोर्डको सीईओ नियुक्तिको विषयमा चर्को असन्तुष्टि व्यक्त गर्दा यो विषयलाई प्रधानमन्त्री ओलीले भने प्रष्ट पार्न चाहेनन्। प्रचण्ड र नेता खनालले भने बिना छलफल भएको यो कामप्रति चर्को असन्तुष्टि जनाएका हुन्। उनीहरुले यो नियुक्त सच्याउनसमेत आग्रह गरेको स्रोतको दाबी छ। सँगै बैठकमा स्थायी समिटि बैठकको समय तोक्न प्रधानमन्त्री ओलीसँग नेताहरुले माग गरेका छन्। यो विषयमा समेत प्रधानमन्त्री ओलीले ठोस जवाफ दिएका छैनन्। आफू अनुपस्थित बैठक अवैधानिक हुने बताउँदै आएका ओलीले बैठक बोलाउनसमेत आलटाल गरेको बैठकमा सहभागी एक नेताले बताए। यसअघिका छलफलमा जस्तै आजको बैठकमा नेताहरुबीच दोहोरी नै चलेको थियो। यद्यपि अन्तिममा पुनः समय तोकेर छलफलमा बस्नेगरी बैठक सकिएको छ। ओली र प्रचण्डले अडान नछोड्दा पार्टीभित्र सहमतिको विकल्पमाथि छलफल नै हुन नसकेको स्रोतको दाबी छ। मंगलबार बिहान प्रचण्ड पार्टीका उपाध्यक्ष वामदेव गौतमलाई भेट्न भैँसेपाटीस्थित निवास पुगेका थिए। प्रधानमन्त्री तथा नेकपा अध्यक्ष केपी ओलीले वामदेवलाई बालुवाटारमा निम्तो दिएकै समयमा वामदेव निवासमा प्रचण्ड पुगेका हुन्। प्रचण्ड र उपाध्यक्ष गौतमबीच एक घण्टाबढी कुराकानी भएको थियो। नेकपामा नेतृत्व विवादका लागि साउन १३ गते ६ बुँदे प्रस्ताव ल्याएका वामदेवसँगको छलफललाई दुवै अध्यक्षले महत्व दिएका छन्। १३ गते साँझ प्रधानमन्त्री ओली श्रीमती राधिका शाक्यसहित वामदेव निवास पुगेका थिए। मंगलबार नेता गौतमलाई आफ्नो पक्षमा सहमत गराउन प्रचण्ड भैँसेपाटी पुगेको स्रोतको भनाइ छ। मंगलबारको प्रचण्ड र गौतमको भेटलाई अर्थपूर्ण रुपमा हेरिएको छ। बीचमा ६ दिनसम्म भेटवार्ता नगरेका अध्यक्षद्वयबीच दुई दिनयता छलफल जारी छ। आजको छलफल त्यसैको निरन्तरता हो। कोरोना संक्रमण रोक्न विज्ञसँग परामर्श गर्दै प्रधानमन्त्री दबाब बढाउँदै निधि बालुवाटारमा विज्ञसँग छलफल : कोरोना रोकथामका लागि नयाँ रणनीति बन्दै वामदेवलाई भेट्न भैँसेपाटी पुगे प्रचण्ड बालुवाटार हिँड्न लागेका वामदेव प्रचण्ड निवासमै पुगेपछि रोकिए बालुवाटारमा देउवाले दिए सात बुँदे सुझाव कोरोना नियन्त्रण गर्न प्रदेश२ मा नयाँ रणनीति : दैनिक हजार परीक्षण खनाल र नेम्वाङलाई साक्षी राखेर ओली र प्रचण्डबीच छलफल ओलीले अरुका कुरा सुन्नुपर्छ : नारायणकाजी प्रचण्डसँगको छलफलमा ओलीले स्थायी समिति बैठकमा नजाने, केन्द्रीय समिति बैठक नबोलाउने, स्थायी समिति बैठक राखेमा वैधानिक नहुने, दुवै पद नछोड्ने अडानलाई निरन्तरता दिएका छन्। प्रचण्डले भने कुनै एक पदबाट राजीनामा दिनुपर्ने, अवरुद्ध स्थायी समिति बैठक सुचारु गर्नुपर्ने र त्यो नभए केन्द्रीय समिति बोलाएर जानुपर्ने धारणा राख्दै आएका छन्। दुवै अध्यक्षले अडान नछोड्दा नेकपाको विवाद चर्किदै गएको छ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या २० हजार सात सय ५० पुगेको छ। ५७ जनाले कोरोनाकै कारण ज्यान गुमाइसकेका छन्। लाइभ
बाँकेमा निषेधाज्ञा चार दिन थपियो,बाँके : नेपाल भारत सीमा नाका जोडिएको बाँके जिल्लामा दिनप्रतिदिन कोरोना संक्रमणका बिरामी थपिँदै जान थालेपछि बाँकेमा जारी निषेधाज्ञा अवधि बढाइएको छ। कोरोना भाइरस सङ्क्रमणको अवस्था जटिल बन्दै गएपछि आइतबारदेखि लागु निषेधाज्ञा शनिबार राति १२ बजेसम्म थप बढाइएको जिप्रकाले जनाएको छ। बाँके जिल्लास्तरीय कोभिड१९ सङ्कट व्यवस्थापन केन्द्र (डिसिसिएमसी)को सोमबारको बैठकले यही साउन २४ गतेसम्मका लागि निषेधाज्ञा जारी राख्ने निर्णय गरेको बाँकेका प्रमुख जिल्ला अधिकारी रामबहादुर कुरुम्वाङले बताए।
चीनभारत सीमा विवाद झन् खराब,नयाँदिल्ली : चरणवद्ध वार्ताका बावजुद चीन र भारतबीच सीमा विवाद तत्कालै सुल्झिने सम्भावना देखिएको छैन । दुई देशका सैनिक अधिकारीबीच पाँचौँ चरणको वार्ता भइसक्दा पनि निष्कर्ष निस्किएको छैन । भारतीय मिडियाका अनुसार चीन विवादित सीमाक्षेत्रबाट आफ्ना सेना हटाउन तयार देखिएको छैन । चीनले लद्दाख नजिकै सीमा क्षेत्रमा १७ हजार सेना तैनाथ गरेको बताइएको छ । उनीहरु प्याङगोङ सो ताल र गाग्राबाट पछि हट्न तयार भएका छैनन् । गत जुन १५ मा झडप हुनुभन्दा अघि नै चिनियाँ सेना उक्त क्षेत्रमा तैनाथ थिए । भारतले पनि सैन्य गस्ती नियमित राखेको छ । यस्तैमा भारतले लद्दाख नजिकै आफ्ना सेना थप्ने भारतीय पत्रपत्रिकाले जनाएका छन् । चीन र भारतका सैनिक कमाण्डरबीच झडपपछि पनि चरणवद्ध वार्ता भए । तर निचोड ननिस्किँदा वार्ता अन्योल बनेको छ । पछिल्लो समय दुबै देशले सैन्य गतिविधि बढाएपछि विवाद झन् खराब हुनेतर्फ विज्ञले संकेत गरेका छन् ।
अख्तियारमा कार्यरत १५ प्रहरीमा कोरोना संक्रमण,"काठमाडौं : अख्तियार दुरुपयोग अनुसन्धान आयोगमा कार्यरत १५ प्रहरीको पीसीआर रिपोर्ट पोजिटिभ आएको छ। डेढ सय बढी कर्मचारीको आइतबार स्वाब संकलन गरेर पीसीआर परीक्षणका लागि पठाइएको थियो। अख्तियार स्रोतका अनुसार स्वाब पठाइएका मध्ये १५ जनामा कोरोना पुष्टि भएको हो। अख्तियारको प्रन्टलाइनमा कार्यरत १५ प्रहरी अधिकारीको पीसीआर रिपोर्ट पोजिटिभ आएको छ, स्रोतले भन्यो, पहिलो चरणमा प्रन्टलाइमा कार्यरत कर्मचारीको स्वाब संकलन गरिएको थियो। यसअघि अख्तियारमा कार्यरत एक प्रहरी अधिकारी उपत्यकाबाहिर गएर फर्किएका थिए। उनमा कोरोना पोजिटिभ देखिएपछि अन्य सुरक्षाकर्मीसहित प्रन्टलाइनमा कार्यरत कर्मचारीको स्वाब संकलन गरिएको थियो। १५ जनामा कोरोना पुष्टि भएपछि कन्ट्याक ट्रेसिङको काम सुरु भएको अख्तियार स्रोतको भनाइ छ। नेपालमा कोरोना भाइरसको संक्रमण दर विस्तारै बढ्दै गएको छ। स्वास्थ्य तथा जनसंख्या मन्त्रालयका अनुसार अहिलेसम्म संक्रमितको संख्या २० हजार ७५० पुगेको छ। कोरोनाले ५७ जनाको मृत्यु भइसकेको छ।"
सजिलो मर्मतले प्राविधिकहरुका लागि ल्यायो 'कोभिड रिलिफ फन्ड',"काठमाडौँ : दैनिक ज्यालादारीमा काम गर्ने मजदुरको ठूलो संख्याले लकडाउन अवधिमा निकै कष्ट झेल्नुपर्यो। यसबीच सजिलो मर्मत सेवा (एसएमएस) ले एसएमएस कोभिड रिलिफ फन्ड मार्फत् आफ्ना साझेदार प्राविधिक एवम् मिस्त्रीहरूलाई सहयोग गर्ने गरेको छ । सजिलो मर्मत सेवासँगको सहकार्यमा हाल जम्मा ६५ जना प्राविधिकले काम गर्दै आएका छन्।लकडाउनका कारण उनीहरूलाई दैनिक गुजारा टार्न मुस्किल परेको थियो । सोही अप्ठ्यारो अवस्थालाई मध्यनजर गर्दै एसएमएस रिलिफ फन्ड सुरु गरिएको हो । सजिलो मर्मत सेवासँग जोडिएका प्राविधिकहरूलाई कोभिड१९ महामारीसँग जुध्न सघाउनु रिलिफ फन्डको लक्ष्य हो । आर्थिक सहायताको आवश्यकता परेका प्राविधिकलाई सहयोग गर्नु यसको प्रमुख उदेश्य हो । एसएमएसले अप्ठ्यारोमा परेका प्राविधिकहरूलाई बिनाधितो र बिनाब्याजदर ऋण प्रदान गर्नेछ । कोभिड१९ भाइरसबारे पर्याप्त जानकारी दिएर उनीहरूलाई काममा फर्काउनका लागि पनि रिलिफ फन्ड प्रयोग गरिनेछ । प्राविधिक र ग्राहक दुवैको स्वास्थ सुरक्षालाई ध्यानमा राख्नुका साथै स्वास्थ सुरक्षा मापदण्ड अपनाएर यस कम्पनीले काममा फर्किने सबै प्राविधिकहरूलाई पर्सनल प्रोटेक्टिभ इक्विप्मेन्ट (पीपीई) उपलब्ध गराएको छ। साथै, कोभिड१९ बारे पर्याप्त जानकारी दिन र कसरी लो कन्ट्याक्ट सर्भिस (न्यून जनसम्पर्क सेवा) उपलब्ध गराउन सकिन्छ भन्नेबारे बुझाउन एसएमएसले प्राविधिकहरूलाई तालिमसमेत दिँदै आएको छ । कम्पनीले आफूसँग आबद्ध ६५ जना प्राविधिकको बीमा गरिदिएको छ । उनीहरू सबैलाई पीपीई वितरण गरिएको थियो, जसमा मास्क, पञ्जा, चस्मा, स्यानिटाइजर र किटनाशक समेटिएका थिए । सजिलो मर्मत सेवाले रिलिफ फन्डका लागि एक लाख रुपैयाँ प्रदान गरेको छ भने जमर्नीका फ्रान्जिस्का डाइटेलले नेतृत्व गरेको माइन्डग्रोथ नामक संस्थाले पनि कोष विस्तारका लागि सहयोग गर्ने प्रतिबद्धता जनाएको छ । के हो त सजिलो मर्मत सेवा ? घरायसी तथा व्यापारिक संस्थाका भवनको मर्मतसम्भारलाई आवश्यक सम्पूर्ण मिस्त्रीसेवा उपलब्ध गराउने संस्था हो, सजिलो मर्मत सेवा प्राली । यसले आफ्ना दक्ष प्राविधिकमार्फत् सेवासुविधा दिने गरेको छ । नेपालको सर्वाधिक ठूलो सेवाप्रदायक इकाई बन्ने यसको लक्ष्य छ ।"
ट्रम्पको दावी : अमेरिका भन्दा भारतमा कोरोनाको ठूलो समस्या,"वासिङटन : अमेरिकी राष्ट्रपति डोनल्ड ट्रम्पले कोरोनाभाइरस महामारी नियन्त्रणका लागि आफूहरुले धेरै राम्रो काम गरिरहेको दावी गरेका छन् । तर भारतले ठूलो समस्याको सामना गरिरहेको उनको आरोप ट्रम्पले लगाए । ट्रम्पले कोरोना नियन्त्रणको सवालमा अमेरिकालाई अन्य ठूला देशको अवस्थासँग तुलना गरेका छन् । भरतमा कोभिड १९ बाट १८ लाख ५५ हजार भन्दा धेरै संक्रमित भइसकेका छन् । एकै दिनमा ५२ हजार भन्दा धेरैलाई संक्रमण पुष्टि भएको छ । ट्रम्पले भारतको यही अवस्थालाई देखाउँदै अमेरिकाले महामारी नियन्त्रणमा धेरै राम्रो काम गरिरहेको बताएका हुन् । मलाई लाग्छ, हामीले धेरै राम्रो काम गरिरहेका छौँ । मलाई लाग्छ कि, हामीले अन्य कुनै पनि देश भन्दा राम्रो काम गरेका छौँ । यदी तपाईँले साँच्चिकै राम्रोसँग हेर्नुभयो भने, के भइरहेको छ देख्नुहुन्छ, ट्रम्पले भनेका छन् । सोमबार पत्रकार सम्मेलनमा ट्रम्पले पत्रकारहरुको प्रश्नमा जवाफ दिँदै भनेका छन्, नबिर्सिनु, हामीले भारत र चीन भन्दा धेरै राम्रो काम गरेका छौँ । चीन अहिले भड्किएको छ । भारतसँग अथाह समस्या छ । अरु देशहरुसँग त्यस्तै समस्या छ । ट्रम्पले अमेरिकामा धेरैको परीक्षण भएकाले धेरै संक्रमित देखिएको तर अन्य देशमा ठूला समस्या भएको जिकिर गरेका छन् । अमेरिकामा हालसम्म कोभिड १९ का कारण १ लाख ५५ हजार भन्दा धेरैको मृत्यु भइसकेको छ । ४० लाख भन्दा धेरै संक्रमित भएका छन् । जोन हकिङस विश्वविद्यालयको रिपोर्ट अनुसार हालसम्म कोरोनाभाइरस महामारीको सबैभन्दा धेरै असर अमेरिकामा परेको छ । मृत्यु र संक्रमणका हिसावले पनि अमेरिकामा ठूलो क्षति भएको छ ।"
कोरोनाले मृत्यु भएका वृद्धकी श्रीमतीको रिपोर्ट नेगेटिभ,"विराटनगर : कोरोनाका कारण मृत्यु भएका विराटनगर५ आदर्श टोलका ७७ वर्षीय वृद्धकी श्रीमतीको पीसीआर परीक्षण रिपोर्ट नेगेभिट आएको छ । रिर्पाट नेगेटिभ आएपछि मृतककी श्रीमती ६८ वर्षीया वृद्धामा कोरोना संक्रमण नरहेको पुष्टि भएको कोशी अस्पताल विराटनगरका मेडिकल सुपरिटेन्डेन डा चुमनलाल दासले बताए । उपचारका क्रममा वृद्धको मृत्यु सोमबार दिउँसो ३ :१५ बजे कोशी अस्पतालकै आइसोलेसनमा भएको थियो । केही दिनदेखि ज्वरो आइरहेका वृद्धलाई श्वासप्रश्वासमा धेरै समस्या भएपछि उपचारका लागि सोमबार बिहान ९ :३० बजेतिर अस्पतालमा लगिएको थियो । १० बजे स्वाब संकलन गरेर कोशीकै प्रयोगशालामा परीक्षण गराइएको थियो । मृत्यु भएको एक घण्टापछि उनको रिपोर्ट पोजेटिभ आएको हो । त्यसपछि उनलाई उपचारका लागि लिएर आएकी श्रीमतीको पनि परीक्षणका लागि स्वाब संकलन गरिएको थियो । वृद्धालाई रातभर आइसोलेसनमा राखिएको भए पनि मंगगलबार दिउँसो १ बजे रिपोर्ट नेगेटिभ आएका कारण सुरक्षित साथ 'होम क्वारेन्टाइन' मा बस्ने गरी अस्पतालबाट विदा गरिएको डा दासको भनाइ छ । कोरोनाका कारण मृत्यु भएका वृद्धाका श्रीमानलाई भने चार दिनदेखि उनलाई छात्ती दुख्ने, श्वास फेर्न गाह्रो हुने र ज्वरो आउने समस्या थियो । मृतकको 'ट्राभल हिस्ट्री' फेला नपरेपछि थप समस्या भइरहेको डा दासको भनाइ छ । विराटनगर महानगरपालिकाको जनस्वास्थ्य महाशाखा प्रमुख रमेश कार्कीले मृतक महानगरको ट्रेसिङमा परेका व्यक्ति नभएको बताए । उनले मृतक वृद्धका परिवारका सदस्यलाई तत्कालै 'आइसोलेटेड' गरिएको जनाए । आफन्त, परिवारका सदस्य र उनको सम्पर्कमा रहेकाहरुलाई 'कन्ट्रयाक ट्रेसिङ'को दायरामा ल्याउने प्रक्रिया सुरु गरिसकिएको जानकारी दिँदै कार्कीले सबैको स्वाब संकलन गरेर परीक्षण गरिने बताए । परिवारका सदस्यको पीसीआर परीक्षण गरिने र रिपोर्ट नेगेभिट आएमा सेनीटाइजगर्दै घरलाई 'डिसइन्फेक्ट' गरिनेछ,' कार्कीले भने, 'रिपोर्ट नेगेटिभ आए पनि परिवारका कुनै सदस्यलाई ४८ घण्टासम्म घरभित्र प्रवेश गर्न दिइने छैन ।' बस्दा संक्रमण नफैलने पक्का भइसकेपछि मात्रै परिवारका सदस्यले घरमा पस्न पाउने उनको भनाइ छ । परीक्षणका क्रममा रिपोर्ट पोजेटिभ आउने परिवारका सदस्यलाई भने उपचारका लागि लगिने कार्कीको भनाइ छ । वृद्धको मृत्युसँगै प्रदेश १ मा कोरोनाका कारण ज्यान गुमाउनको संख्या दुई पुगेको छ । यसअघि गत बुधबार मोरङ सुनवर्षीका एक पुरुषको विराटनगरबाट थप उपचारका लागि बीपी कोइराला स्वास्थ्य विज्ञान प्रतिष्ठान धरान लगेपछि मृत्यु भएको थियो । शव व्यवस्थापन गरियो कोरोनाका कारण वृद्धको मृत्यु सोमबार भए पनि शवको व्यवस्थापन भने मंगलबार (आज) मात्रै गरिएको छ । सेनाको शव व्यवस्थापन टोलीले मोरङको कानेपोखरी जंगलमा लगेर शव व्यवस्थापन गरेको हो । सेनाको बडी व्यवस्थापन टोली शव बुझ्न ढिलो आएका कारण कोरोनाका कारण मृत्यु भएको भोलिपल्ट मात्रै शवको व्यवस्थापन गर्नु पर्ने अवस्था आएको अस्पतालले जनाएको छ । 'कोरोनाका कारण वृद्धको मृत्यु भएकाले शव परिवारका सदस्य वा आफन्तलाई दिन मिल्दैन,' डा दासले भने, 'व्यवस्थापनका लागि सुरक्षा निकायको शव व्यवस्थापन टोलीलाई जिम्मा लगाउनु पर्ने हुन्छ ।' डा दासले रातभर कोरोना संक्रमितको शव अस्पतालकै आइसोलेसनमा राखिएको जानकारी दिए । भने, 'राति आइसोलेसनमै राखियो । टोली आएपछि व्यवस्थापनका लागि शव जिम्मा लगाइयो ।'"
कोरोना कहर : आइतबारदेखि लाइसेन्स वितरण रोकियो,"काठमाडौं : काठमाडौं उपत्यकाका चार वटै यातायात व्यवस्था कार्यालयले आइतबारदेखि चालक अनुमतिपत्र वितरण कार्य रोकेका छन्। सेवाग्राहीको अत्यधिक भीडका कारण कार्यालयले तत्कालका लागि सेवा स्थगित गरेको जनाएका हुन्। कोरोना भाइरस कोभिड१९ को जोखिम न्यूनीकरणका लागि सरकारले सामाजिक दूरी कायम गर्न भने पनि सेवाग्राहीको अत्यधिक भीडका कारण त्यो कायम हुन सकेको थिएन। कार्यालयले असारदेखि सेवा दिँदै आएकामा कार्यालयमा सेवाग्राहीको घुइँचो हुने गरेको थियो। कार्यालयमा अत्यधिक भीडका कारण खटिएका सुरक्षाकर्मीलाई पनि भीड नियन्त्रण गर्न गाह्रो भएको एकान्तकुनास्थित कार्यालयका प्रमुख डम्मरबहादुर कार्कीले बताए। उनका अनुसार काठमाडौं उपत्यकामा सङ्क्रमण बढिरहेकाले यहाँसँगै जगाती, सुकेधारा र ठूलोभर्याङ गरी चारै कार्यालयले अहिलेको अवस्थामा सेवा बन्द गरेका छन्। उनले भने 'उपत्यकामा कोभिड कम नभएसम्म तत्काल सञ्चालन गर्ने अवस्था छैन।' कार्यालयले नयाँ चालक अनुमतिपत्रका लागि परीक्षा लिने, अनुमतिपत्र वितरण र नवीकरण गर्दै आएको थियो। त्यसमध्ये कार्यालयले बन्दाबन्दीपछि नयाँ चालक अनुमतिपत्रका लागि परीक्षा लिएको छैन। अनुमतिपत्र नवीकरण भइरहे पनि वितरणको काम पनि तत्कालका लागि रोकिएको हो। चालकले यसअघि जसरी नै अझै केही समयका लागि कार्यालयले दिएको राजस्व तिरेको कागजबाटै सवारी साधन चलाउनुपर्ने उनको भनाइ छ। नवीकरणका लागि पनि आउने सेवाग्राहीको भीड नहोस् भनी टोकन प्रणाली लागू गरिएको छ। कुपन लिएका दैनिक २५० सेवाग्राहीको नवीकरण भइरहेको छ। उनले भने 'सामान्य अवस्थामा ५०० को नवीकरण भएकामा अहिले त्यसको आधा गरिएको हो।'"
बालुवाटार हिँड्न लागेका वामदेव प्रचण्ड निवासमै पुगेपछि रोकिए,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्ड पार्टीका उपाध्यक्ष वामदेव गौतमलाई भेट्न भैँसेपाटीस्थित निवास पुगेका छन्। प्रधानमन्त्री तथा नेकपा अध्यक्ष केपी ओलीले वामदेवलाई बालुवाटारमा निम्तो दिएका थिए। प्रधानमन्त्रीले ११ बजे बालुवाटार बोलाकै समयमा वामदेव निवासमा प्रचण्ड पुगेका हुन्। प्रचण्ड निवासमा पुगेपछि वामदेव रोकिएका हुन्। प्रचण्ड र उपाध्यक्ष गौतमबीच एक घण्टाबढी कुराकानी भएको छ। वामदेव निकट स्रोतका अनुसार एक घण्टा बढी भएको छलफल पार्टी विवादकै विषयमा केन्द्रित थियो। नेकपामा नेतृत्व विवादका लागि साउन १३ गते ६ बुँदे प्रस्ताव ल्याएका वामदेवसँगको छलफललाई दुवै अध्यक्षले महत्व दिएका छन्। १३ गते साँझ नै प्रधानमन्त्री ओली श्रीमती राधिका शाक्यसहित वामदेव निवास पुगेका थिए। मंगलबार नेता गौतमलाई आफ्नो पक्षमा सहमत गराउन प्रचण्ड भैँसेपाटी पुगेको स्रोतको भनाइ छ। मंगलबारको प्रचण्ड र गौतमको भेटलाई अर्थपूर्ण रुपमा हेरिएको छ। पछिल्लो समय प्रचण्ड निकट भनी चिनिएका गौतम केही दिनयता अचानक ओलीको पक्षमा पार्टीभित्र वकालत गर्न थालेको चर्चा भइरहेका बेला प्रचण्ड निवासमै पुग्नुलाई महत्वका साथ हेरिएको छ। पार्टी आन्तरिक विवादको विषयमा अध्यक्षद्वयबीच मंगलबार साँझ ५ बजे छलफल हुँदैछ। बीचमा ६ दिनसम्म भेटवार्ता नगरेका अध्यक्षद्वयबीच दुई दिनयता छलफल जारी छ। यसअघिको प्रचण्डसँगको भेटमा ओलीले स्थायी समिति बैठकमा नजाने, केन्द्रीय समिति बैठक नबोलाउने, स्थायी समिति बैठक राखेमा वैधानिक नहुने, दुवै पद नछोड्ने अडानलाई निरन्तरता दिएका छन्। प्रचण्डले भने कुनै एक पदबाट राजीनामा दिनुपर्ने, अवरुद्ध स्थायी समिति बैठक सुचारु गर्नुपर्ने र त्यो नभए केन्द्रीय समिति बोलाएर जानुपर्ने धारणा राख्दै आएका छन्।"
उपत्यकाका १४ अस्पतालबाट स्वाब संकलन हुने,"काठमाडौं : सरकारले कोरोना भाइरस (कोभिड १९) संक्रमणको शंकास्पद बिरामीका लागि स्वाब संकलन गर्न काठमाडौं उपत्यकामा १४ अस्पताल तोकेको छ । काठमाडौं उपत्यकाका पाटन अस्पताल, सिभिल अस्पताल, त्रिवि शिक्षण अस्पताल, टेकु अस्पताल, वीरेन्द्र अस्पताल, स्टार अस्पताल, नेपाल प्रहरी अस्पताल, भक्तपुर अस्पताल, केएमसी अस्पताल, वीर अस्पताल, सशस्त्र प्रहरी बल अस्पताल, प्रसूति गृह, ह्याम्स अस्पताल र नेपाल कोरिया मैत्री अस्पताल स्वाब संकलनस्थलको रुपमा तोकिएको छ ।ती अस्पतालमा बिहान ९ बजेदेखि दिउँसो १ बजेसम्म स्वाब संकलन हुने मन्त्रालयले जनाएको छ। जनस्वास्थ्यका मापदण्ड अनिवार्य रुपमा पालना गर्ने,घरबाहिर अत्यावश्यक बाहेक ननिस्कन र भीडभाड नगर्न,चाडपर्वहरु घरमै बसी मनाउन स्वास्थ्य तथा जनसंख्या मन्त्रालयले अपिल गरेको छ।"
एक वर्षमै बने २५ वटा मोटरेवल पुल,"बुटवल : सडक डिभिजन कार्यालय बुटवलले गत आर्थिक वर्षमा २५ वटा सडक पुल निर्माण गरेको छ । कोरोना महामारीकाबीच समेत पुल निर्माणलाई तीब्रता दिएको कार्यालयले अत्यावश्यक रहेका पुल निर्माण सकेको हो । गत आर्थिक वर्षमा बनेका पुलमध्ये १२ वटा रुपन्देहीका हुन् । अन्य १३ वटा पूर्वी र पश्चिम नवलपरासीमा निर्माण भएको सडक डिभिजन बुटवलका प्रमुख मेघराज मरासिनीले जानकारी दिए । 'काम सक्ने पीक आवरमा कोरोना महामारीको कारण लकडाउन भएपनि पुल निर्माण रोक्नु परेन, 'मरासिनीले भने । रुपन्देहीमा देवदहको भलुही, सैनामैनाकाको देवपुर, बुटवलको हात्तिसुढ र नयाँगाउँ, तिलोत्तमाको रोहिणी, गौरीखोला, इंगुरिया, कञ्चन, घाघरा र बुटवलको पुरानो बजार जाने पुल निर्माण सकिएका हुन् । नवलपरासीको कुण्डा खोला, खजुरा, बिनयी, खाकरा, टेंग्री, छोछडी, लोकाहा, भुताहा खोलामा पुल बेनका हुन् । निर्माण भएका पुलमध्ये ६ वटा सञ्चालनमा आएका छन् । बुटवलको पुरानो र नया बजार जोड्ने पुल सञ्चालन भएको छ । नवलपरासीको टुटहवा, झरही, खजुरा, धनेवा र केरुङगे खोलामा बनेका पुल सञ्चालनमा आएको प्रमुख मरासिनीले जानकारी दिए । प्रत्येक पुलको लागत ६ करोडदेखि १२ करोडसम्म रहेको छ । रुपन्देहीको छपियामा रहेको एउटा पुल भने खोलाले बगाएको छ ।"
तत्काल कदम चाल्न प्रधानमन्त्रीलाई विज्ञको सुझाव : फेरि होला त लकडाउन ?,काठमाडौं : कोरोना संक्रमणको जोखिम बढ्दै गएपछि सरकारले फेरि लकडाउन गर्ने तयारीबारे परामर्श सुरु गरेको छ। पहिलेको तुलनामा दिनानुदिन संक्रमण दर बढ्दै गएपछि लकडाउन गर्नेबारे सरकारले सम्बन्धित विज्ञहरुसँग परामर्श थालेको हो। प्रधानमन्त्री केपी शर्मा ओलीलाई विज्ञहरुले करिब दुई साता लकडाउन गर्न सुझाव दिएका छन्। मंगलबार प्रधानमन्त्री निवास बालुवाटारमा भएको छलफलमा विज्ञहरुले कोरोना संक्रमण दर बढ्दै गएकाले करिब दुई साता लकडाउन गर्नुपर्ने सुझाव दिएका हुन्। अहिलेको जसरी कोरोना संक्रमण दर बढ्दै गएमा स्थिति भयावह हुने विज्ञहरुले बैठकमा बताएका थिए। विज्ञहरुले यस्तो सुझाव दिएपछि प्रधानमन्त्री ओलीले आफु सकरात्मक रहेको भन्दै छिट्टै टुंगोमा पुग्ने बताएका थिए। त्यस्तै कोभिड१९ क्राइसिस म्यानेजमेन्ट कमिटी (सिसिएमसी)को पछिल्लो बैठकमा फेरि लकडाउन गर्नुपर्ने सम्बन्धमा छलफल भएको थियो। छलफलमा सहभागी सुरक्षा निकायका अधिकारीहरुले करिब दुई साता लकडाउन गरेर कोरोना रोकथामको नयाँ रणनीतिका साथ अगाडी बढ्नुपर्ने सुझाव दिएका थिए। साउन ७ गतेदेखि राजधानी प्रवेश तथा अन्य जिल्लाहरुमा अन्तरागमनलाई खुकुलो गरेपछि कोरोना संक्रमण दर बढेको छ। काठमाडौं उपत्यकामा निजी तथा सार्वजनिक साधनको निर्वाध सञ्चालनदेखि होटल रेष्टुरेन्ट्र खुला गरेपछि संक्रमण बढेको विज्ञहरुले बताएका छन्। सरकारले चैत ११ गतेदेखि पटक पटक समय थप गरी करिब चार महिना लकडाउन गरेको थियो। सरकारले साउन ७ गतेदेखि लकडाउन औपचारिक रुपमा अन्त्य गरेको थियो। त्यस्तै स्वास्थ्य मन्त्रालयले पनि केही समय लकडाउन गर्न उपयुक्त हुने सिसिएमसीलाई प्रस्ताव पेश गरिसकेको छ।
पोखरामा सतर्कता यसरी मनाइयो गाईजात्रा,"पोखरा : पोखरामा कोरोना संक्रमण नहोस् भनेर सतर्कता अपनाउँदै गाइजात्रा पर्व मनाइएको छ। एक वर्षभित्र दिवंगत भएका आफन्तको सम्झनामा गाई वा मानिसलाई गाईका रुपमा सिंगारी आआफ्ना क्षेत्रमा परिक्रमा गराउने गरिन्छ। कोरोना भाइरसको जोखिमको कारण सरकारले भिडभाड नगर्न आग्रह गरेको कारणले यस वर्ष परिवारका सदस्य मात्र भएर गाईजात्रा निकालिएको संस्कृति कर्मी अष्टमान प्रधानाङ्गले बताए। कोरोना भाइरसको जोखिमको कारण सरकारले भिडभाड नगर्न आग्रह गरेको कारणले यस वर्ष तायामचा नृत्य भने नगरिएको उनले बताए। नेवाः खलः कास्कीको आह्वानमा प्रत्येक वर्ष हुँदै आएको गाईजात्रा महोत्सवमा हुने तायामचा प्रतियोगितामा पनि कोइराला पनि सहभागी हुँदै आएको उनले बताए। यस वर्ष कोरोना जोखिमको कारण गाईजात्रा महोत्सव लगायतका भिडभाड हुने सांस्कृतिक कार्यक्रम रोकीएको संस्कृतिकर्मी अष्टमान प्रधानाङ्गले जानकारी दिए। रामायण, महाभारत, लाखेनाच जस्ता सांस्कृतिक कार्यक्रम पनि यस वर्ष कोभिडको कारण रोकीएको प्रधानाङ्गले बताए। राजा प्रताप मल्लले पुत्रशोकमा रहेकी रानीलाई दुनियाँले पनि यस्तो शोक व्यहोर्नु पर्छ भन्ने देखाउन आआफ्ना दिवंगत आफन्तका नाममा गाईजात्रा निकाली सहर परिक्रमा गराउनू भनि आज्ञा दिएका किंवदंती छ। त्यती बेलादेखि गाईजात्रा हुँदै आएको छ। गाईजात्राका दिनमा ताःहासा बनाई प्रमुख मन्दिर भीमसेन, गणेश, भैरव मन्दिरको दर्शन गर्ने परम्परा रहेको छ।"
कोरोना नियन्त्रण गर्न प्रदेश२ मा नयाँ रणनीति : दैनिक हजार परीक्षण,बर्दिबास : कोरोना भाइरस (कोभिड१९) नियन्त्रण गर्न प्रदेश२ सरकारले प्रत्येक दिन एक हजार मानिसको कोरोना परीक्षण गर्ने नयाँ रणनीति बनाएको छ । कोरोना भाइरस नियन्त्रण गर्न सीमामा पनि कडाई गरेको छ । संक्रमितको उपचार गर्न एकै साथ ५० भेन्टिलेट खरिद गर्ने निर्णयसमेत गरेको आन्तरिक मामिला तथा कानुन मन्त्री ज्ञानेन्द्रकुमार यादवले जानकारी दिए । मन्त्री यादवले वीरगंजमा समुदायस्तरमा कोरोना परीक्षण थालिएको बताए । सशस्त्र प्रहरी बल नेपाल प्रदेश२ छिन्नमस्ता बाहिनी कार्यालय बर्दिबास महोत्तरीका डीआईजी कृष्णभक्त ब्रम्हचार्यलाई सीमाको आवतजावतमा कडाई गर्न निर्देशन दिइएको छ । मन्त्रीको निर्देशन लगत्तै डीआईजीले आठै जिल्लाका सशस्त्रका एसपीलाई सीमा सुरक्षामा कडाई गर्न निर्देशन दिएका छन् ।
भारतमा कोरोनाबाट एकैदिन ८०० बढीको मृत्यु,"भारतमा सोमवार ८०३ जनाको कोरोना भाइरस संक्रमणका कारण मृत्यु भएको आउटलुकले जनाएकाे छ । उक्त संख्या विगत २४ घण्टाको अवधिमा विश्वभरि कुनै पनि देशमा मृत्यु भएका व्यक्तिको सर्वाधिक संख्या हो। सो अवधिमा भारतमा अन्यत्रको भन्दा सर्वाधिक संख्यामा संक्रमितहरू फेला परेका थिए। मंगलवार बिहान सार्वजनिक गरिएको तथ्यांकमा भारतमा सोमवार ५२,०५० जनामा कोभिड१९ पुष्टि भएको उल्लेख छ । यो वृद्धिसँगै भारतको स्वास्थ्य मन्त्रालयकाअनुसार भारतमा अहिले संक्रमितको कुल संख्या १८,५५,७४६ पुगेको छ। तीमध्ये ३८,९३८ जनाको मृत्यु भइसकेको छ । भारतमा विगत छ दिनदेखि प्रत्येक दिन ५०,००० भन्दा बढी मानिसमा कोरोनाभाइरस संक्रमण पुष्टि भएको छ। पन्ध्र दिनदेखि संक्रमणको दर ह्वात्तै बढिरहेको तथ्यांकले देखाउँछ । तर भारत सरकारले बिरामीहरू निको हुने दर अन्य देशको तुलनामा राम्रो भएको तर्क गरेको छ । अहिलेसम्म १२,३०,५०९ जना निको भएको बताइन्छ । भारतमा उच्चपदस्थ व्यक्तिहरू पनि संक्रमित भएका छन्। उत्तर प्रदेशमा एक मन्त्रीको मृत्यु भएको छ भने केही राज्यका राज्यपाल र नेताहरूमा संक्रमण देखिएको छ। भारतमा लकडाउन हटाइएपछि संक्रमण दर बढेको छ । महाराष्ट्र, तामिलनाडु, आन्ध्र प्रदेश, कर्णाटक र दिल्ली सर्वाधिक प्रभावित भएका छन् । उत्तर प्रदेशमा सोमवार ४,४४१ जनामा संक्रमण फेला पर्यो । त्यहाँ संक्रमितको कुल संख्या ९७,००० नाघेको छ।"
विज्ञसँग प्रधानमन्त्रीको प्रश्न : महामारीमा ४५० जनाको केन्द्रीय कमिटी कहाँ बस्ने ?,"काठमाडौं : प्रधानमन्त्री केपी ओलीले आफ्नै पार्टीका नेताहरु कोरोना महामारीको बेलामा गैरजिम्मेवार रहेको भन्दै असन्तुष्ट व्यक्त गरेका छन्। मंगलबार प्रधानमन्त्री निवास बालुवाटारमा ओलीले विज्ञहरुसँग कोरोनाबारे छलफल गर्ने क्रममा आफ्नै पार्टी नेकपाका नेताहरु पनि गैरजिम्मेवार भएको बताएका हुन्। 'केही मानिस, केही माध्यम र केही संस्थाहरुमा अत्यन्तै गैह्रजिम्मेवारपन देखिन्छ। त्यो यथार्थमा भन्दा अन्त बुझ्न गइरहन पर्दैन मेरै पार्टीमा देखिन्छ। २५ जनाभन्दा बढी भेला नहुन सरकारले भनेको छ। तर मेरै पार्टीमा ४५० को केन्द्रीय कमिटी तुरुन्त चाहियो भनेर भन्छन्, कहाँ बस्ने हो? के गर्ने हो? त्यस्तो सोच केही पनि छैन्' बैठकमा बोल्दै ओलीले भने 'तर बैठक चाहिँ चाहियो भन्ने कुरा त मेरै पार्टीमा छ। स्थायी कमिटी अहिले नै बस्नुपर्यो, भरे बस्नुपर्यो त्यसबाहेक केही छैन्। र, यो देश र जनताप्रतिको गम्भिर उदासिनता, लापरवाही, वेवास्ता गर्ने प्रवृति र आफ्ना स्वार्थका पछाडि कुद्ने प्रवृतिहरु निकै व्यापक रुपमा देखिन्छ।' तत्काल कदम चाल्न प्रधानमन्त्रीलाई विज्ञको सुझाव : फेरि होला त लकडाउन ? बालुवाटारमा देउवाले दिए सात बुँदे सुझाव केही सञ्चार माध्यमहरुले सरकारका जुनसुकै कदमप्रति विरोधको शैली अपनाएको ओलीले बताए। विज्ञहरुले समेत सरकारका काम कारवाहीप्रति असन्तुष्टि जनाइरहेको बेला प्रधानमन्त्री ओलीले टेलिभिजनको पर्दामा सरकारलाई नखोज्न आग्रह गरेका छन् । ओलीले भने 'यस्तो महामारीमा पनि विरोध मात्रै गर्ने। अनि मान्छेहरु उचाल्ने।' उनले जनताको जीवनभन्दा अरु ठूलो कुरा केही नभएको बताए। जनताको जीवन रक्षा गर्न सबै लाग्नुपर्ने उनको भनाइ छ। त्यस्तै ओलीलाई विज्ञहरुले करिब दुई साता लकडाउन गर्न सुझाव दिएका छन्। अहिलेको जसरी कोरोना संक्रमण दर बढ्दै गएमा स्थिति भयावह हुने विज्ञहरुले बैठकमा बताएका थिए। विज्ञहरुले यस्तो सुझाव दिएपछि प्रधानमन्त्री ओलीले आफु सकरात्मक रहेको भन्दै छिट्टै टुंगोमा पुग्ने बताएका थिए। त्यस्तै कोभिड१९ क्राइसिस म्यानेजमेन्ट कमिटी (सिसिएमसी)को पछिल्लो बैठकमा फेरि लकडाउन गर्नुपर्ने सम्बन्धमा छलफल भएको थियो। छलफलमा सहभागी सुरक्षा निकायका अधिकारीहरुले करिब दुई साता लकडाउन गरेर कोरोना रोकथामको नयाँ रणनीतिका साथ अगाडी बढ्नुपर्ने सुझाव दिएका थिए। साउन ७ गतेदेखि राजधानी प्रवेश तथा अन्य जिल्लाहरुमा अन्तरागमनलाई खुकुलो गरेपछि कोरोना संक्रमण दर बढेको छ। काठमाडौं उपत्यकामा निजी तथा सार्वजनिक साधनको निर्वाध सञ्चालनदेखि होटल रेष्टुरेन्ट्र खुला गरेपछि संक्रमण बढेको विज्ञहरुले बताएका छन्। सरकारले चैत ११ गतेदेखि पटक पटक समय थप गरी करिब चार महिना लकडाउन गरेको थियो। सरकारले साउन ७ गतेदेखि लकडाउन औपचारिक रुपमा अन्त्य गरेको थियो। त्यस्तै स्वास्थ्य मन्त्रालयले पनि केही समय लकडाउन गर्न उपयुक्त हुने सिसिएमसीलाई प्रस्ताव पेश गरिसकेको छ।"
अमेरिकी कम्पनीलाई टिकटक बिक्री गर्न ६ हप्ताको अल्टिमेटम,"वासिङ्टन : अमेरिकी राष्ट्रपति डोनल्ड ट्रम्पले चिनियाँ नागरिकको स्वामित्वमा रहेको लोकप्रिय भिडियो सेयर एप्लिकेसन टिकटक अमेरिकी कम्पनीलाई बिक्री गर्न ६ हप्ताको समया दिएका छन् । राष्ट्रपति ट्रम्पले टिकटकलाई अमेरिकामा प्रतिबन्ध लगाउने संकेत गरेलगत्तै माइक्रोसफ्ट समेतका कम्पनीहरु अहिले टिकटक खरिद गर्ने प्रक्रियामा रहेका छन्। ट्रम्प प्रशासनले अमेरिकी राष्ट्रिय सुरक्षाको विषय उठाउँदै टिकटक एप्स अमेरिकी कम्पनी मार्फत अमेरिकामा डाउनलोड गर्न र हेर्न पाइने व्यवस्था गर्न लागेको हो। राष्ट्रपति ट्रम्पले टिकटकलाई अमेरिकी कम्पनीमार्फत मात्र अमेरिकामा प्रवेश गर्न दिइने बताउँदै यस्तो कदम अमेरिकाको सुरक्षाका निम्ति चाल्नु परेको स्पष्ट गरे । ट्रम्पले टिकटक खरिद गर्न माइक्रोसफ्टले वार्ता गरिरहेको बताए । टिकटकका अहिले विश्वभर एक अर्ब प्रयोगकर्ता रहेका छन् । खासगरी युवाबीच निकै लोकप्रिय टिकटकबाट ६० सेकेन्डका भिडियोहरु बनाएर पोस्ट गर्न सकिन्छ । तर अमेरिकी अधिकारीहरुले लाखौं अमेरिकीका निजी गोपनीय विवरणहरुलाई चिनियाँ गुप्तचर निकायहरुले चीन लैजाने खतरा रहेको दाबी गर्दै आइरहेका छन्। चिनियाँ कम्पनी बाइटडान्सको स्वामित्वमा रहेको टिकटकलाई आगामी सेप्टेम्बर मध्यसम्ममा सम्झौता गरिसक्न अमेरिकी प्रशासनले समय दिएको छ । राष्ट्रपति ट्रम्पले भने, 'मैले सेप्टेम्बर १५ सम्मको म्याद दिएको छु, त्यस समयभित्र कुनै सम्झौता नभए टिकटक संयुक्तराज्य अमेरिकामा बन्द हुन्छ।'"
कोरोना संक्रमितको संख्या २१ हजार नाघ्यो : १५ हजार डिस्चार्ज,"काठमाडौं : पछिल्लो २४ घण्टामा नेपालमा २५९ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा कोरोना संक्रमितको संख्या २१ हजार ९ पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार संक्रिय संक्रमितको संख्या पाँच पाँच हजार ९२५ रहेको छ। सोमबार ४१८ जनामा कोरोना पुष्टि भएको थियो। मन्त्रालयका अनुसार पछिल्लो २४ घण्टामा ६५ डिस्चार्ज भएका छन्। कुल डिस्चार्ज हुनेको संख्या भने १५ हजार २६ पुगेको छ। अहिले क्वारेन्टाइनमा १० हजार ४५२ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला रौतहट, महोत्तरी र कैलाली हुन्। अहिले कोरोना संक्रमण शून्य हुने जिल्लाको संख्या भने चार पुगेको छ। प्रवक्ता गौतमका अनुसार भोजपुर, संखुवासभा, मनाङ र मुस्ताङमा कोरोना संक्रमण शून्यमा झरेको हो। मन्त्रालयले साउन १० देखि १३ गतेसम्म काठमाडौं प्रवेश गर्ने मुख्य नाका नागढुंगा, साँगा र फर्पिङबाट स्वाब संकलन गरेको थियो। तीन दिनमा १० हजार ८२७ नमुनाको पीसीआर परीक्षणमा ४० जनाको रिपोर्ट पोजिटिभ आएको छ। नेपालमा कोरोनाले मृत्यु हुनेको संख्या ५८ पुगेको छ।"
काठमाडौं उपत्यकामा थप ६२ जनामा कोरोना संक्रमण पुष्टि,"काठमाडौं : काठमाडौं उपत्यकामा थप ६२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ६२ जनामा कोरोना संक्रमण भएको पुष्टि गरेका हुन्। भक्तपुरका १३, काठमाडौंका ४८ जना, ललितपुरका १ गरी कुल ६२ जनामा कोरोना संक्रमण देखिएको मन्त्रालयले पुष्टि गरेको हो। यस्तै मन्त्रालयका अनुसार मंगलबार थप २५९ जनामा कोरोना भाइरस (कोभिड १९) संक्रमण देखिएको छ। नयाँसहित कूल संक्रमितको संख्या २१ हजार ०९ पुगेको छ । मन्त्रालयका अनुसार पछिल्लो २४ घन्टामा ६५ जनाले कोरोना जितेर घर फर्किएका छन्। योसहित कोरोना जित्नेको कुल संख्या १५ सय ०२६ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ७ हजार ६ सय ८७ जनाको पीसीआर नमुना परीक्षण भएका छन् ।क्वारेन्टाइनमा रहनेको संख्या १० हजार ४ सय ५२ पुगेको छ। यस्तै मन्त्रालयका अनुसार आइसोलेसनमा ५ हजार ९ सय २५ जनाको उपचार भइराखेको छ । कोरोनाबाट हालसम्म मृत्यु हुनेको संख्या ५८ पुगेको छ।"
बालुवाटारमा देउवाले दिए सात बुँदे सुझाव,"काठमाडौं : प्रधानमन्त्री केपी ओलीले बोलाएको बैठकमा कांग्रेस सभापति शेरबहादुर देउवाले सात बुँदे सुझाव दिएका छन्। विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम तथा नियन्त्रणका लागि सरकारले गर्नुपर्ने थप कामको बारेमा सुझाव लिन प्रधानमन्त्रीले बोलाएको बैठकमा बोल्दै सभापति देउवाले सात बुँदे सुझाव दिएको कांग्रेस मुख्य सचिव कृष्णप्रसाद पौडेलले जानकारी दिए। देउवाले प्रधानमन्त्रीलाई दिएका सुझावमा अहिलेसम्मका कमजोरीको समीक्षा र स्वास्थ्य सामग्री खरिदमा भएको अनियमितता र भ्रष्टाचारको छानबिन, हरेक प्रदेशमा एक लाख नयाँ पीसीआर परीक्षण तत्काल गर्ने बन्दोबस्त गर्नुपर्ने, परिस्थिति अनुरुप रणनीति निर्माण र विज्ञसँग छलफल, दल, संघसंस्था र आमसञ्चार माध्यमका सुझाव ग्रहण गर्नुपर्ने, जोखिमका क्षेत्र पहिचान गर्नुपर्ने, जायज माग राखेर अनशनमा बसेका युवाको जीवन रक्षा र राहत कार्यक्रम व्यवस्थित गर्न देउवाले सुझाव दिएका हुन्। देउवाका सुझाव"
वनको भवनमा आगो लगाएर भागेका युवा साढे पाँच वर्षपछि पक्राउ,विराटनगर : मोरङको कानेपोखरी गाउँपालिका६ (साविकको वयरवन गाविस ८) स्थित सामुदायिक वन उपभोक्ता समूहको भवनमा आगो लगाएर फरार बनेका एक युवा घटना गराएको साढे पाँच वर्षपछि पक्राउ परेका छन् । ग्रामीण सुधार सामुदायिक वन उपभोक्ता समूह अन्तर्गत क्षेत्र नम्बर ३ को भवनमा आगजनी गरेर फरार बनेका कानेपोखरी ६ का २४ वर्षीय सविरल राईलाई पक्राउ गरिएको इलाका प्रहरी कार्यालय पथरीका डीएसपी दिलिप गिरीले बताए । पक्राउ परेका सविरलसहित अनिष राई र अमर लिम्बूले २०७१ साल फागुन १९ गते दिउँसो वन समूहको भवनमा आगजनी गरेको गिरीको भनाइ छ । आगजनीबाट कर्कटपाताको छानो भएको एक तले भवन पूर्ण रुपमा क्षति हुनुका साथै त्यहाँ रहेका फर्निचरका सामान र ४७ क्यूफिट सिसौको चिरान काठ जलेर ध्वस्त भएको थियो । घटनामा दुुई लाख २३ हजार पाँच सय रुपैयाँ बढीको क्षति भएको थियो । घटनामा संलग्न तीनै जनालाई जिल्ला अदालत मोरङले २०७२ साल असार २३ गते जनही तीन वर्ष छ महिना कैद सजायको फैसला गरेको थियो । अदालतले दोषी ठहर गरे पनि आगजनीपछि फरार बनेकामध्ये सविरललाई गाउँबाटै पक्राउ गरेर प्रहरीले सोमबार जिल्ला अदालतमा पेस गरेको छ । अदालतले उनलाई कैद सजाय भुक्तानका लागि कारागार चलान गरेको प्रहरीले जनाएको छ । घटनामा संलग्न अरु दुई जना अझैसम्म फरार रहेका कारण खोजी भइरहेको जानकारी डीएसपी गिरीले दिए ।
अमेरिकामा स्कुल नखुलाउन शिक्षक र समाजवादी समूहको देशव्यापी आन्दोलन,"वासिङटन : अमेरिकामा १० शिक्षक संगठन, प्रजातान्त्रिक समाजवादी र अन्य समूहले स्कुल नखुलाउन भन्दै देशव्यापी आन्दोलनको घोषणा गरेका छन् । उनीहरुले सरकारले स्कुल खुलाउने तयारी गरेको कुराको विरोध गर्दै देशव्यापी प्रदर्शनको आह्वान गरेका छन् । सरकारले जबर्जस्ती स्कुल खुलाउने भएपछि उनीहरुले प्रहरीमुक्त स्कुलको माग गर्दै देशव्यापी आन्दोलन गरेका हुन् । अमेरिकाका २० भन्दा धेरै सहरमा प्रदर्शनको तयारी भइरहेको छ । सिकागो, न्युयोर्क, लस एन्जलस, डाल्लास लगायत ठूला सहरमा देशका प्रतिष्ठित शिक्षकहरु प्रदर्शन गर्दैछन् । कोरोनाभाइरसको महामारी अन्त्य नभएसम्मका लागि स्कुल, कलेज खुलाउन नहुने आन्दोलनकारी शिक्षकहरुको तर्क छ । साथै सरकारले जबर्जस्ती स्कुल खुलाउने भएपछि प्रहरी मुक्त स्कुलको नारा लगाउँदै शिक्षकहरु आन्दोलित बनेका हुन् ।"
फुटबलर रोनाल्डोले किने विश्वकै महंगो कार,"लिस्बन : चर्चित फुटबलर क्रिस्टियानो रोनाल्डोले विश्वकै महंगो कार खरिद गरेका छन् । जुभेन्ट्स स्टार रोनाल्डोले ८ दशमलब ५ मिलियन युरो अर्थात्, १२०१९ करोड मुल्यको विलाशी कार बुगाटी ला भोइटर नोइर खरिद गरेका हुन् । यो कार संसारकै महंगो र विलाशी मानिन्छ । जुन कार अहिलेसम्म १० पटक उत्पादन गरिएको छ । फुटबलर रोनाल्डोले हालै उक्त कारसँगै बसिरहेको एक तस्बिर समेत इन्सटाग्राममार्फत् सार्वजनिक गरेका छन् । उक्त कार प्रतिघण्टा ३ सय ८० किलोमिटरसम्म गुड्न सक्छ । साथै २ दशमलब ४ सेकेन्डमा ६० किलोमिटर । २०२१ सम्म यो कार रोनाल्डोको हात पर्ने बताइएको छ । साथै यो कार रोनाल्डोको हात पुग्ने बेलासम्म जम्मा ३० मिलियनसम्म पर्नसक्ने बताइन्छ ।"
सांग्रिला डेभलपमेन्ट बैंकको 'क्यू आर कोड स्क्यान' मार्फत नगद झिक्ने सुबिधा,"काठमाडौं : सांग्रिला डेभलपमेन्ट बैंक लिमिटेडले आफ्ना ग्राहक महानुभावहरुको सेवा र सुबिधालाई मध्यनजर गर्दै 'क्यू आर कोड स्क्यान' गरी नगद निकाल्न मिल्ने योजना सार्वजनिक गरेको छ । यस सुबिधा अन्र्तगत ग्राहक महानुभावहरुले आफुले चाहेको रकम आफनो आवश्यकता अनुुुसार 'क्यू आर कोड स्क्यान' गरि भुक्तानी लिन सक्नेछन् । यो सुबिधा अन्र्तगत अधिकतम रु१,००,००० (अक्षेरुपी रुएक लाख ) सम्म निकाल्न सकिनेछ। हाल सांग्रिला डेभलपमेन्ट बैंकको बालुवाटार शाखा कार्यालयबाट उक्त सेवा लिन सकिनेछ। चेक र एटिएमको विकल्पको रुपमा आएको यो सुबिधा उपयोगी हुने विश्वास बैंकले लिएको छ। बैंकलाई आम जनमानसले गरेको प्रगाढ विश्वास, अगाध स्नेह र बैंक प्रतिको भरोसाले गर्दा मुलुकभर ९१ शाखा कार्यालयहरु, ३० एटिएम, साथै संस्थागत सुशासन, जोखिम व्यवस्थापन र आन्तरिक नियन्त्रण प्रणालीको उत्कृष्ट अभ्यासलाई यस बैंकले पालना गर्दै आएको छ।"
आइएमई पे र मुक्तिनाथ क्यापिटलबीच सम्झौता,"काठमाडौँ : आइएमई ग्रुपद्वारा प्रवद्र्घित आइएमई पे र मुक्तिनाथ क्यापिटलबीच सम्झौता भएको छ। सम्झौताअनुसार मुक्तिनाथ क्यापिटल लिमिटेडका सेवाग्राहीहरूले डीम्याट र मेरो शेयर नवीकरण शूल्क आइएमई पे वालेट मार्फत सजिलै भुक्तानी गर्न सक्नेछन् । यस सम्बन्धि सम्झौतापत्रमा मुक्तिनाथ क्यापिटल लिमिटेडका तर्फबाट प्रमुख कार्यकारी अधिकृत कविन्द्र जोशी र आइएमई पेका तर्फबाट बजार व्यवस्थापन प्रमुख गुण श्रेष्ठले हस्ताक्षर गरेका छन् । झन्डै २५ हजार एजेण्ट आउटलेट संजाल भएको आइएमई पे आइएमई ग्रुप अन्तर्गतको डिजिटल वित्तीय सेवाप्रदायक उत्पादन हो । नेपाल राष्ट्र बैंकको भुक्तानी तथा फर्छ्यौट विनियमावली २०७२ बमोजिम आइएमई डिजिटलले दूरसञ्चार सञ्जालको माध्यमबाट मोबाइल वालेट सेवा प्रदान गर्ने अनुमति प्राप्त गरेको हो । यस्तो अनुमति पाउने आइएमई डिजिटल देशकै पहिलो भुक्तानी सेवा प्रदायक कम्पनी हो । आइएमई डिजिटलले आईएमई पे ब्रान्ड अन्तर्गत मोबाइल वालेट सेवा उपलब्ध गराउनेछ र यसको मद्दतबाट सेवाग्राही आफैले अथवा एजेन्टहरूको सहयोग लिएर मोबाइल मार्फत् विभिन्न किसिमका भुक्तानी सम्बन्धी कार्य गर्न सक्नेछन् । यसले व्यक्तिव्यक्तिका बीचमा हुने सामान्य रकम ट्रान्सफर गर्ने सुविधादेखि लिएर विभिन्न अनलाइन तथा स्थलगत स्टोरहरूमा क्यु आर मार्फत भुक्तानी गर्ने, मोबाइल रिचार्ज गर्ने र विभिन्न घरयासी तथा कार्यालयका बीलहरू भुक्तानीमा सेवा प्रदान गर्दै आइरहेको छ । आइएमई डिजिटलले बैंकको सुविधाबाट वञ्चित तथा न्यून बैंकिङ्ग सुविधा प्राप्त नेपाली लगायत सम्पूर्ण सर्वसाधारण जनतालाई वित्तीय सेवाहरूको पहुँच उपलब्ध गराएर नेपालको वित्तीय समावेशीकरणमा योगदान पुयाउने लक्ष्य लिएको छ।"
एकै परिवारका १४ जनामा कोरोना संक्रमण भेटिएपछि मोरङको रंगेली 'सिल',"विराटनगर : कोरोना संक्रमित भेटिने क्रम बढेपछि मोरङको रंगेली नगरपालिकाका चारवटा वडा मंगलबारबाट 'सिल' गरिएको छ । रंगेली मोरङको पुरानो सदरमुकाम हो । मानिस तथा सवारी साधन आवतजावतमा पूर्णरुपमा रोक लगाउँदै ४, ५, ६ र ७ नम्बर वडा सिल गरिएको हो । समुदायस्तरमा फैलिएको कोरोना भाइरसको संक्रमण नियन्त्रणका लागि तीन दिनलाई जोखिमयुक्त मानिएका वडाहरु सिल गरिएको नगरले जनाएको छ । नगरपालिकाले बजार क्षेत्र, बजारको पूर्व मधुवनी चौकदेखि सुनवर्षी नगरपालिका पश्चिम, चिसाङ खोला, उत्तरमा निचामारी बक्राह खोला पुल र दक्षिणमा भन्सार गेट क्षेत्रलाई लक्षित गरेर चारवटै वडा सिल गरेको हो । नगरपालिकाका प्रमुख प्रशासकीय अधिकृत टोमप्रसाद सुवेदीले एउटै परिवारका १४ जनामा कोरोना संक्रमण पुष्टि भएका कारण वडाहरु सिल गर्नु परेको जानकारी दिए । केही दिनअघि रंगेलीको मुख्य बजार क्षेत्रका ७३ वर्षीय वृद्धको उपचारका क्रममा विराटनगरको न्युरो अस्पतालमा मृत्यु भएको थियो । उनको ब्रेनह्याम्रेजका कारण मृत्यु भएको जनाइएको थियो । तर उनको मृत्युपछि भेला जम्मा भएर दाहसंस्कारदेखि लिएर काजकिरियाका अन्य प्रक्रियामा पनि सहभागी भएका एउटै परिवारका १४ जनामा कोरोना भाइरसको संक्रमण पुष्टि भएको अधिकृत सुवेदीको भनाइ छ । उनकाअनुसार १४ जनाको रिपोर्ट सोमबार पोजेटिभ आएको थियो । अहिले मृतकको घर पुग्ने तथा उनीहरुका परिवारका अन्य सदस्यको पहिचान गर्दै पीसीआर परीक्षणका लागि स्वाब संकलन गर्ने काम भइरहेको जानकारी सुवेदीले दिए । नगरपालिकाकाअनुसार मृतक परिवारका सदस्यहरु भारतको दिल्लीदेखि काठमाडौंबाट रंगेली घर आएका थिए । करिव एक महिनाअघि मृतककी छोरी दिल्लीबाट रंगेली आएकी थिइन् । दिल्लीबाट आउने क्रममा उनलाई विराटनगर महानगरपालिका१० ले होटलमा क्वारेन्टाइनमा बस्ने अनुमित दिएको थियो । विराटनगरको वडाले दिएको सिफारिसका आधारमा मृतककी छोरी त्यतिबेला रंगेली आएको प्रशासकीय अधिकृत सुवेदीको भनाइ छ । रंगेलीमा सोमबार २२ जनालाई कोरोना देखिएको थियो । ती मध्ये रंगेली७ स्थित बजार क्षेत्रमा एउटै परिवारका १४ जना रहेको जनाइएको छ । उनीहरुको 'ट्राभल हिस्ट्री' भेटिएको छैन । संक्रमितमध्ये पाँचजना विद्युत प्राधिकरण रंगेली वितरण केन्द्रका कर्मचारी र तीनजना रंगेली अस्पतालका कर्मचारी छन् । ट्राभल हिस्ट्री नभएका संक्रमित भेटिएसँगै रंगेलीमा समुदायस्तरमा संक्रमण फैलिएको पुष्टि भएको नगरपालिकाका स्वास्थ्य संयोजक भुपेन्द्र मण्डलले जानकारी दिए । संक्रमितलाई स्थानीयस्तरमा संक्रमण भएको उनले बताए । त्यसअघि नगरपालिकामा १० जनामा संक्रमण देखिएको थियो । ती संक्रमित भारत तथा तेस्रो मुलुकबाट आएकाहरु थिए । अस्पतालका कर्मचारीमा संक्रमण पुष्टि भएपछि मंगलबारबाट रंगेली अस्पतालको आकस्मिक बाहेकका सबै सेवाहरु अर्को सूचना जारी नहुञ्जेलसम्मका लागि बन्द गरिएको छ ।"
जोन्टा क्लब काठमाडौंद्वारा घरेलु हिंसा विरुद्ध डिजिटल प्यानल सेशन आयोजना,"काठमाडौँ : जोन्टा क्लब काठमाडौँले विशेष गरी लकडाउन पछि महिला विरुद्ध हुने घरेलु हिंसाको बढ्दो घटनाहरुको प्रतिकृयाको रुपमा बन्द ढोका पछाडिः कोभिड१९ को समयमा घरेलु हिंसाको सत्यता शीर्षकमा डिजिटल प्यानल सेशनको आयोजना गरेको छ। यस सेशनको उद्देश्य लकडाउनको दौरान महिला विरुद्ध हुने हिंसाको बढ्दो घटनाको समाधान खोज्ने र जागरुकता ल्याउने रहेको थियो । मुद्दामा समग्र समिक्षा प्रदान गर्ने यो पहिलो सेशन थियो। नेपाल सरकारले कोभिड१९ को फैलावटलाई कम गर्न चैत ११, २०७६ बाट देशव्यापी लकडाउन लागू गरेको थियो । यससँगै, महिलाविरुद्ध हुने हिंसा विशेष गरी घरेलु हिंसाका घटनाहरु ४० प्रतिशतले वृद्धि भएका छन्। घरभित्र बस्नु भाइरसको जोखिमबाट बच्ने उपायको रुपमा मानिएको छ, महिलाहरु आफ्नो घरभित्र अपराधीहरुसंग फसेका छन् र उनीहरुसंग सुरक्षाको पहुँच छैन । त्यस्तै बढ्दो मानसिक स्वास्थ्यका मुद्दा र आत्महत्या पनि अत्यन्त चिन्ताको विषय हो। कार्यक्रममा यूएनको महिला विरुद्ध हुने सबै प्रकारको विभेद उन्मूलन महासन्धि समितिकी उपाध्यक्ष बन्दना राणा, नेपाल प्रहरीका एसएसपी किरण बज्राचार्य, सह प्राध्यापक तथा क्लिनिकल मनोवैज्ञानिक डामीता राणा, महिला अधिकारवादी, वरिष्ठ अधिवक्ता, प्रोफेसरडा शशी कुमारी अधिकारी, अन्तरवर्गिय फेमिनिस्ट तथा संस्थापक अध्यक्ष सन्जोग ठकुरी लगायतको सहभागीता थियो। बन्दना राणा, यूएनको महिला विरुद्ध हुने सबै प्रकारको विभेद अन्मूलन महासन्धि समितिकी उपाध्यक्ष तथा यस प्यानलकी एक वक्ताले टिप्पणी गरिन्, कोभिड१९ महामारीले विश्वव्यापी रुपमा विनाश ल्याएको छ र साथै अर्को प्रकारको संकट ल्याएको छ जसलाई यूएनले छाँया महामारी घोषणा गरेको छ । छाँया महामारीले कोभिड१९ को बीच बढेका घरेलु हिंसालाई जनाउँछ जसलाई प्राथमिकता र सम्बोधन गर्न आवश्यक छ । जोन्टियन सीमा गोल्छा, जोन्टा क्लब अफ काठमाडौंकी अध्यक्षले भनिन्, जोन्टा क्लब काठमाडौँको उद्देश्य शारीरिक र मानसिक रुपमा घरेलु हिंसाबाट पिडित महिला र केटीहरुको आवभगत गर्नु हो जो लकडाउनका कारण अपराधीहरुसँग फसेका छन्। डिजिटल प्यानल सेशनमार्फत हामी यस्ता घटनाहरुलाई मिडियामा अगाडि ल्याउँन चाहन्छौं ताकि कार्य र समाधान बाहिर आउन सकोस्। जोन्टा क्लब काठमाडौँ कानुनी रुपमा दर्ता भएको गैर नाफामुलक सरकारी संस्था हो जसले महिलाहरुको स्तर उन्नतिका लागि काम गरिरहेको छ । यो क्लबमा विभिन्न पृष्ठभूमिका ५४ सदस्यले प्रतिनिधित्व गरिरहेका छन् जो सामाजिक सक्रियतावादी, बैंकर, उद्यमी, डाक्टर, वकिल, आर्किटेक्ट, व्यवसाय नेतृत्व र प्रोफेशनलहरु छन् । महिला हिंसाको विरुद्ध कडा वकालक गर्नुका साथै जोन्टाले महिला सशक्तिकरण गर्ने उद्देश्यका लागि जागरुकता र वकालतलाई मजबुद अंशको रुपमा लिन्छ ।"
चीनको युनान पुग्यो सलह,"कुनमिङ : चीनको दक्षिण पश्चिम युनान प्रान्तमा आइतबारसम्ममा सलहले १० हजार ३८९ हेक्टरभन्दा बढी क्षेत्रको बालीनाला सखाप पारेको स्थानीय अधिकारीहरुले बताएका छन् । कृषि अनुसन्धान निकायहरुकाअनुसार सलहले युनानका नौ वटा जिल्लामा बालीमा व्यापक क्षति गरेका छन् । मौसम सफा भएको र तापमान अनुकूल भएसँगै सलहको बथान तिब्र गतिमा सक्रिय भएका पाइएको छ । स्थानीय अधिकारीहरुले सलह फैलिन नदिन ड्रोन मार्फत विषादी छर्कने क्रम जारी रहेको छ । यहाँ गत जुन २८ मा पहिलो पटक सलह देखिएको थियो । सलह नियन्त्रण गर्न ८० हजारभन्दा बढी मानिस परिचालित भएका छन् । विज्ञहरुको भनाईमा चीनमा सलह प्रवेशको क्रम विस्तारै घट्न थालेको छ, तर सलहको संख्या ठूलै भएकाले नियन्त्रणमा ल्याउन निकै कठिन रहेको छ ।"
वामदेवलाई भेट्न भैँसेपाटी पुगे प्रचण्ड,काठमाडौँ : नेकपा अध्यक्ष पुष्पकमल दाहाल प्रचण्ड पार्टीका उपाध्यक्ष वामदेव गौतमलाई भेट्न भैँसेपाटीस्थित उनकै निवास पुगेका छन् । प्रधानमन्त्री तथा नेकपा अध्यक्ष केपी ओलीले भेटेर फर्किएको एक साता नपुग्दै प्रचण्ड गौतम निवास पुगेका हुन् । नेकपामा नेतृत्व कायम गर्न ६ बुँदे प्रस्ताव पेश गरेका गौतमलाई आफ्नो पक्षमा सहमत गराउन प्रचण्ड भैँसेपाटी पुगेको गौतम निकट स्रोतको भनाइ छ । केही वर्षदेखि नै प्रचण्ड निकट भनी चिनिएका गौतम पछिल्लो समय अचानक ओलीको पक्षमा पार्टीभित्र वकालत गर्न थालेका छन् । गौतम निकट नेकपाका एक नेताका अनुसार प्रचण्ड बिहान ११ बजे भैँसेपाटी पुगेर करिब एक घण्टा छलफल गरेका थिए । स्रोतका अनुसार उनीहरुको छलफल नेकपाको आन्तरिक विवाद र सरकारको गतिविधिमा केन्द्रित थियो । वामदेवलाई भेट्न प्रधानमन्त्री ओली भैंसेपाटीमा
ग्यालेक्सी एस २० तथा एस २० प्लसमा क्यास ब्याक अफर,"रेनिङ क्यास काठमाडौं : नेपालको विश्वासिलो कन्ज्युमर इलेक्ट्रोनिक्स एवं स्मार्टफोन ब्राण्डले हालै नयाँअफर प्रस्तुत गरेको छ । यस अफर अन्तर्गत ग्राहकले आफ्नो ग्यालेक्सी एस २० वा ग्यालेक्सी एस२० प्लसमा आकर्षक क्यास ब्याक पाउनेछन् । अब ग्यालेक्सी एस२० प्लसको खरिद गर्दा ग्राहकहरुले तत्काल रु २२,००० क्यास ब्याक प्राप्त गर्न सक्नेछन् । त्यसैगरी ग्यालेक्सी एस २० को हकमा भने रु१९,००० को क्यास ब्याक प्राप्त गर्नेछन् । यस अवसरमा ग्राहकहरुले अफर मूल्यअन्तर्गत ग्यालेक्सी एस२० प्लस १०४,९९९ मा र ग्यालेक्सी एस२० ९४,९९९ मा खरिद गर्न सक्नेछन् । यस अघि ग्यालेक्सी एस२० प्लसको खरिद मूल्य नेरु १२६,९९९ तथा ग्यालेक्सी एस२० को खरिद मूल्य ११३,९९९ रहेको थियो । यी फोनमा ६४ मेगापिक्सलको क्यामरा, दुबै फोनमा उच्चस्तरीय फोटो खिच्नको लागि सेन्सर राखिएको छ । दुबै फोनमा ३०ह सम्मको जुम रहेको छ । सिङ्गल टेकले अनिवार्य रुपमा यसमा भएका सबै लेन्सहरुको प्रयोग आफ्नो रियर क्यामरामा गर्दछ, यसमा विभिन्न फाम्र्याटमा १० सेकेन्ड सम्मको भिडियो खिच्न सकिन्छ, जसले गर्दा उत्कृष्ट स्टाइल छनौट गर्न सहज हुन्छ र पुनःखिच्न आवश्यक हुँदैन । यो योजना अगस्ट १, २०२० देखि सिमित अवधिको लागि मात्र लागू हुनेछ ।"
"श्वासप्रश्वासमा समस्या आएपछि मृत्यु, कोरोना आशंका","उदयपुर : कोरोना भाइरस प्रभावित क्षेत्र उदयपुरको बेलका नगरपालिका एक बिरामीको विराटनगरमा मंगलबार ज्यान गएको छ । ज्वरो आउने, श्वासप्रश्वास फेर्न गार्हो हुने, वाकवाकी लाग्ने जस्ता समस्या देखापरेपछि उपचारका लागि सोमबार उपचार विराट नर्सिङ्गहोम पुगेका बेलका नपा १ का ५५ वर्षीय बेदप्रसाद न्यौपानेको मृत्यु भएको हो । बिरामीमा कोरोना भाइरसँग मिल्दोजुल्दो लक्षण देखिए पछि विराट नर्सिङ्गहोमले तत्काल कोसी अञ्चल अस्पतालमा रेफर गरेको थियो । लगत्तै कोसी अस्पतालमा उपचारका लागि पुगेका न्यौपानेको उपचार सुरु नहुँदै ज्यान गएको अस्पतालका मेडिकल सुपरिटेण्डेट डाक्टर चुमनलाल दासले जानकारी दिए । उनले भने, 'डाक्टरले जाँच गर्न नपाउँदै ज्यान गयो,' डाक्टर दासले भने, 'बिरामीमा कोरोनासँग मिल्दोजुल्दो लक्षण थियो।' उनले मृत्युलगत्तै पीसीआर परीक्षणका लागि स्वाब संकलन गरी पठाएको बताए । रिर्पोट आएपछि मात्र दाहसंस्कारका लागि शव पठाइने उनले बताए । जिल्लामा हालसम्म २२ जना महिला र ६६ जना पुरुष गरी ८८ जनालाई कोरोना भाइरसको संक्रमण देखिएको छ । त्यसमध्ये ५ जना महिला र १९ जना पुरुष गरी २४ जना बेलका नगरपालिका क्षेत्रका रहेका छन् । बेलका नगरपालिकाका वडाध्यक्षलाई कोरोना देखिएसँगै त्यस क्षेत्रमा समुदायस्तरमा कोरोना देखिएको जिल्ला स्वास्थ्य कार्यालय प्रमुख मोहन सुवेदीले जानकारी दिए ।"
सुनसरीमा वन तस्करी बढ्यो,"धरान : विश्वव्यापी रुपमा फैलिएको कोभिड१९ (कोरोना भाइरस) संक्रमणको मौका छोपी तस्करले सुनसरीको वन क्षेत्रमा तस्करी गर्न थालेका छन् । सुनसरीको चारकोसे जङगलमा प्रवेश गरी बहुमूल्य सखुवा, सिसौलगायतका ठूला ठूला रुख ढालेर तस्करी गर्न थालिएको छ । तस्कर हातहतियारसहित जंगल क्षेत्रमा प्रवेश गरी बहुमुल्य सखुवाका रुख ढालेर जिल्लाका विभिन्न स्थानमा बिक्री वितरण गर्ने गरेका छन् । तस्करको समूहले सुनसरीको धरान उपमहानगरपालिका १७ मा पर्ने भालुखोप जंगल क्षेत्रमा ठूला ठूला सखुवाका काठ काटेर तस्करी गरेको भेटिएको छ । तस्कर रुख ठाल्न सक्रिय भएपछि वन रक्षकले जङगल क्षेत्रमा गस्ती बढाएको जिल्ला वन डिभिजन कार्यालय सुनसरीका सशस्त्र वनरक्षकका इन्र्चाज हरिप्रसाद गिरीले बताए। तस्करको समूहले चारकोसे जंगल क्षेत्रमा मध्य राती प्रवेश गर्ने र बहुमुल्य सखुवा, सिसौलगायतका रुख काटेर लान थालेपछि जंगल क्षेत्रमा चौबिसै घण्टा वन गस्तीलाई तीव्र पारेको उनले जानकारी दिए । तस्करले मध्यराती जंगल प्रवेश गरी बदेल, हरिन, मिर्गलगायतका जंगली जनावर मारेर तस्करी गर्ने गरेका छन् ।"
घुँगी खोज्न गएका पुरुषको पैनीमा डुबेर मृत्यु,विराटनगर : घुँगी खोज्नलाई भनेर निस्किएका एक पुरुषको मोरङको रतुवामाई नगरपालिका१० स्थित पैनीमा डुबेर मंगलबार मृत्यु भएको छ। रतुवामाई१० का अमर श्रेष्ठको घरमा काम गर्दै आएका ४० वर्षीय सोम सतारलाई पानीमा डुबेको अवस्थामा मृत फेला पारिएको इलाका प्रहरी कार्यालय सिजुवाका प्रहरी निरीक्षक मोहन रायमाझीले बताए। उनकाअनुसार सतार सोमबार दिउँसो घुँगी खोज्न भन्दै आफूले काम गर्ने घरबाट निस्किएका थिए। नफर्किएपछि खोजी गर्ने क्रममा पानी बगिरहेको पैनीमा डुबेर मृत्यु भएको अवस्थामा मंगलबार स्थनीय बासिन्दाले शव भेट्टाएको प्रहरीले जनाएको छ। प्रहरीले पैनी तर्ने कल्भर्टबाट झरेर पानीमा डुबेकाले उनको मृत्यु भएको हुन सक्ने अनुमान गरेको छ। शव पोस्टमार्टमका लागि उर्लाबारीको मंगलबारे अस्पताल लगेर घटनाको अनुसन्धान सुरु गरिएको प्रनि रायमाझीले बताए।
बुटवलमा २४ वर्षीय युवाले गरे आत्मदाह,बुटवल : रुपन्देहीको देवदहमा एक युवाले आफ्नै शरीरमा आगो लगाएर आत्मदाह गरेका छन् । देवदह नगरपालिका वडा नम्बर ५ का २४ वर्षीय विपिन बस्यालले मंगलबार बिहान शरीरमा मट्टितेल छर्किएर आगो लगाएका थिए । उनी देवदहको शीत्तलनगरस्थित मगर संघको भवनमा रहेको क्वारेन्टाइनमा सुरक्षागार्डमा काम गरिरहेका थिए । मंगलबार बिहान तीन बजेतिर उनले शरीरमा आगो लगाएको प्रत्यक्षदर्शीले जनाएका छन् । आत्मदाह प्रयासपछि गम्भीर घाइते भएका उनको उपचारका क्रममा मृत्यु भएको इलाका प्रहरी कार्यालय बुटवलका प्रमुख प्रतितसिंह राठौरले जानकारी दिए । उनको बिहान देवदहकै मेडिकल कलेजमा उपचार भएको थियो । श्वासप्रश्वासमा समस्या भएपछि बुटवलकै प्रादेशिक अस्पतालमा उपचार गर्दागर्दै मृत्यु भएको हो । उनी कोरोना महामारीपछि क्वारेन्टाइनमै काम गरिरहेका थिए । उनले के कारणले आत्मदाह गरे भन्ने खुलेको छैन । प्रहरीले अनुसन्धान जारी रहेको जनाएको छ ।
कोशी अस्पतालमा मृत्यु भएका पुरुषको कोरोना रिपोर्ट नेगेटिभ,"विराटनगर : विराटनगरको कोशी अस्पतालमा मंगलबार बिहान मृत्यु भएका पुरुषको पीसीआर परीक्षण रिपोर्ट नेगेटिभ आएको छ । संक्रमण आशंका गरेर मृत्युपछि कोशी अस्पतालकै प्रयोगशालामा स्वाब संकलन गरेर परीक्षण गराइएका उदयपुरको बेलका नगरपालिका१ का ५५ वर्षीय वेदप्रसाद न्यौपानेमा कोरोना नदेखिएको हो । न्यौपानेलाई बेलकाबाट उपचारका लागि सोमबारराति विराटनगर ल्याइएको थियो । मोरङको बूढीगंगा गाउँपालिकामा रहेको विराट टिचिङ अस्पतालमा भर्ना गर्न खोजिए पनि अस्पतालले पीसीआर परीक्षणको रिपोर्ट नभएको भन्दै भर्ना लिन नमानेपछि उनलाई कोशी ल्याइएको थियो । कोरोनाको आशंका गर्दै आइसोलेसनमा लगेर उपचारको तयारी गर्दै गर्दा उनको बिहान १ बजे मृत्यु भएको थियो । केही दिनअघि उनलाई जण्डिसको समस्या देखिएको थियो । विराटनगर ल्याइपुर्याउँदा ज्वरो आउने, रिंगाटा चल्ने, वाकवाकी लाग्ने, श्वास फेर्न गाह्रो हुने लगायतका समस्या पनि देखिएको थियो । अस्पतालका मेडिकल सुपरिटेन्डेन डा चुमनदाल दासले कोरोनासँग मिल्ने लक्षण देखिएपछि स्वाब संकलन गरेर परीक्षण गर्दा रिपोर्ट नेगेटिभ आएको जानकारी दिए । 'टाढाबाट ल्याएको बिरामीमा ज्वरो देखिएपछि कोरोनाको आशंकामा आइसोलेसनमा भर्ना गरेर उपचारको प्रक्रिया अघि बढाउने तयारी हुँदै थियो,' डा दासले भने, 'तर भर्ना गर्न नपाइकन मृत्यु भएपछि स्वाब संकलन गरेर परीक्षण गरेको रिपोर्ट दिउँसो १ बजे नेगेटिभ आएको हो ।' रिपोर्ट नगेटिभ आएर कोरोना संक्रमण नभएको पुष्टि भएपछि शव परिवारका सदस्यलाई जिम्मा लगाइएको उनले बताए । अस्पतालले बुझाएपछि परिवारका सदस्य शव लिएर उदयपुरतिर लागिसकेका छन् । सोमबार दिउँसो कोशी अस्पतालमै विराटनगर५ घर भएका ७७ वर्षीय वृद्धको कोरोना संक्रमणका कारण मृत्यु भएको थियो । वृद्धको शव मोरङको कानेपोखरी जंगलमा लगेर मंगलबार नेपाली सेनाको शव व्यवस्थापन टोलीले व्यवस्थापन गरिसकेको अस्पतालले जनाएको छ ।"
बालुवाटारमा विज्ञसँग छलफल : कोरोना रोकथामका लागि नयाँ रणनीति बन्दै,काठमाडौं : कोरोना संक्रमणको स्थिति भयावह बन्दै गएपछि यसबारे पशामर्श लिन बैठक डाकिएको छ । कोरोना भाइरस (कोभिड१९)को वर्तमान वस्तुस्थिति र भावी दिनमा सरकारका रणनीतिबारे प्रधानमन्त्री ओली विज्ञहरुसँग छलफल गरिरहेका छन् । केहीबेरबाट प्रधानमन्त्री निवास बालुवाटारमा जारी छलफलमा विज्ञहरुका साथैं प्रमुख प्रतिपक्षी दलमा नेता शेरबहादुर देउबा र जनता समाजवादी पार्टीका अध्यक्ष महन्त ठाकुर पनि सहभागी रहेको प्रधानमन्त्रीका प्रेस सल्लाहकार सूर्य थापाले जानकारी दिएका छन् । समुदायमै कोरोना फैलिएर भयावह अवस्था आउन सक्ने भन्दै सर्वस्त्र चिन्ता व्यक्त गर्न थालिएपछि प्रधानमन्त्री ओलीले भावी रणनीति तय गर्न छलफल डाकेको हुन् ।
राजश्व अनुसन्धान प्रमुख घुससहित पक्राउ,"बुटवल : अख्तियार दुरुपयोग अनुसन्धान आयोग बुटवल कार्यालयले राजश्व अनुसन्धान बुटवल कार्यालयका प्रमुख विजय राना र व्यवसायी अनिल कुमार झालाई २ लाख घुससहित नियन्त्रणमा लिएको छ । बुटवल नयाँगाउँस्थित कार्यालयमा कार्यरत उनलाई घुस वापतको रकम लेनदेन गर्दैगर्दा पक्राउ गरिएको अख्तियार बुटवलका प्रमुख डा भीष्मप्रसाद भुसालले जानकारी दिए । 'हाम्रो टोली फिल्ड मै छ, एक घण्टापछि पूर्ण विवरण सार्वजनिक गछौं, 'उनले अन्नपूर्ण पोष्टसँग भने ।अख्तियारले सोमबार मात्रै बाके निकुञ्जका प्रमुख संरक्षण अधिकृत र सहायक संरक्षण अधिकृतलाई ८ लाख ९८ हजार घुस रकमसहित पक्राउ गरेको थियो ।"
"स्कुलबाट हटाइदै क्वारेन्टाइन, व्यवस्थापनमा अन्यौलता","बागलुङ : देशमा जारी तीन महिना लामो बन्दाबन्दी (लकडाउन) खुलेसँगै बागलुङमा कोरोना रोकथाम तथा नियन्त्रणका लागि विद्यालयमा बनाइएका क्वारेन्टाइन हटाउन थालिएको छ । तर, क्वारेन्टाइन विद्यालयबाट हटाए पनि तत्काल विदेशबाट आउने र आगन्तुक शंकास्पद व्यक्तिलाई कहाँ राख्ने भन्नेमा अन्यौलता देखिएको छ । जिल्लाका स्थानीय तहका प्रमुखसहितको जिल्ला विपद् व्यवस्थापन समितिको बैठकले समेत अब पठनपाठन सञ्चालन तयारीका साथ विद्यालयमा रहेका क्वारेन्टाइन हटाउने निर्णय गरेको जिल्ला प्रशासन कार्यालयका प्रशासकीय अधिकृत तथा सूचना अधिकारी धिरेन्द्र पन्तले जानकारी दिए । जिल्लाका १० वटै पालिकामा विद्यालयमा क्वारेन्टाइन बनाएर भारतलगायतका देशबाट आएका नागरिकलाई व्यवस्थापन गरिएको थियो । अहिले भारतबाट आएका दुई हजार बढी क्वारेन्टाइन बसेका पीसीआर परीक्षणसँगै घर गएकाले अहिले अधिकांश क्वारेन्टाइन खाली भइसकेका छन् । सबैभन्दा ठूलो संख्याको भार खेपेको निसीखोला गाउँपालिकामा अहिले ३१ जना मात्रै क्वारेन्टाइनमा छन् । यो पालिकाले ८ सय ३७ जनालाई क्वारेन्टाइन राखेर पीसीआर परीक्षण गरेर घर पठाएको छ । बडिगाड गाउँपालिकाले पनि अधिक संख्याको व्यवस्थापन गर्यो । ५ सय ८५ जनालाई क्वारेन्टाइनमा राखेर सबैलाई घर पठाइएपछि अहिले सबै क्वारेन्टाइन रित्तो भएको छ । ढोरपाटन नगरपालिकामा अहिले पनि १४ जना क्वारेन्टाइनमा छन् । जिल्लाको काठेखोला गाउँपालिकामा १८, बागलुङ नगरपालिकामा १८, जैमिनी नगरपालिकामा २८ र बरेङ गाउँपालिकामा ६ जना जना क्वारेन्टाइन छन् । यी सबै क्वारेन्टाइनमा वैकल्पिक व्यवस्थापन गर्ने तयारी छ । प्रिआइसोलेसनको रुपमा रहेको धौलागिरी बहुमुखी क्याम्पस पनि अब पढाइ र परीक्षा सञ्चालन गर्ने तयारीमा छ । कोरोना संक्रमित बिरामी राख्न छोडिसकिएको छ । आगामी भाद्र १ गतेदेखि विद्यालयमा पढाइ सञ्चालन गर्ने सरकारको तयारी छ । लकडाउन खुलेसँगै सबै स्थानीय तह र विद्यालयलाई अब पढाइ सञ्चालनको तयारीमा रहेकाले विद्यालयमा राखिएका क्वारेन्टाइन हटाउन र अन्य वैकल्पिक व्यवस्थापन गर्न निर्देश गरिएको जिल्ला शिक्षा समन्वय समितिका प्रमुख कुश्मराज उपाध्यायले जानकारी दिए । यद्यपी, पछिल्ला दिनमा कोरोना संक्रमितको संख्या फेरि बढ्न थालेकाले केही अनिश्चितता देखिन थालेको छ । क्वारेन्टाइन बनाइएका स्कुलमा पढाइ सञ्चालन गर्ने तयारीसँगै स्थानीय सरकारले पनि स्थानीयस्तरको विद्यालय इतरको वैकल्पिकस्थल खोजीमा लागेका छन् । अधिकांश स्थानीय तहका प्रमुखले जिल्ला सदरमुकाममै अब क्वारेन्टाइन केन्द्रित गर्नुपर्नेमा जोड दिएका छन् । तर, बजारमा मात्रै क्वारेन्टाइन राख्ने विषयमा स्थानीय तह बीच यसअघिको व्यवस्थापन खर्चको विषयलाई लिएर केही विवाद र अन्यौल देखिएको छ । जिल्लामा कोरोना रोकथाम र नियन्त्रणका लागि देशमा जारी लकडाउन खुलेपनि कोरोना जोखिम कायमै रहेकाले फरक तवरले सुरक्षा सचेतता अपनाउनेमा सबै स्थानीय तह एकमत भएपनि व्यवस्थापन खर्चको विषयले विवाद छ । यसअघि कोरोनाको तीव्र जोखिम हुँदाको समयमा बागलुङ बजारमा होल्डिङ सेन्टर बनाएर सबै स्थानीय तहका अलपत्र नागरिकलाई उद्वार तथा व्यवस्थापन गर्ने, त्यसको नेतृत्व र व्यवस्थापन बागलुङ नगरपालिकालाई गर्ने र सबै स्थानीय तहले खर्च बाँडफाड गर्ने सहमति भएको थियो । तर, गत आर्थिक वर्षमा सहमति अनुसार काठेखोला गाउँपालिकाले दुई लाख रुपैयाँ बाहेक अन्य कुनै पनि पालिकाले खर्च नदिए पछि अब विदेश र अन्य स्थानबाट आउनेलाई बागलुङ बजारमै होल्डिङ सेन्टर बनाएर क्वारेन्टाइनमा राख्ने विषयमा बागलुङ नगरपालिकाले असहमति जाहेर गरेको छ । स्थानीय तह प्रमुखको भने सदरमुकाममै क्वारेन्टाइन केन्द्रित गर्नेमा जोड छ । 'विदेशबाट आउने र कोरोना संक्रमित संख्या पनि घटेको छ, लकडाउन हटेको छ,'ताराखोला गाउँपालिकाका अध्यक्ष प्रकाश घर्तिले भने, 'अब बर्खायाम भएकाले लैजान र संक्रमित भए फेरी ल्याउन पनि समस्या छ, ठाउँठाउँमा सडक अवरुद्व भएका छन् । यसकारण जिल्ला सदरमुकामै समन्वय व्यवस्थापन गर्ने सहमति भएको छ ।' बरेङ गाउँपालिकाका अध्यक्ष कृष्णप्रसाद पौडेलले पनि सदरमुकामकै क्वारेन्टाइनमा राखेर पीसीआर परीक्षण गरेर नेगेटिभ आएपछि मात्र गाउँ पठाउँदा राम्रो हुने बताए ।विदेशबाट १२ जना आउने र उनीहरुलाई छुट्टा छुट्टै लैजाँदा सवारीदेखि अरु व्यवस्थापनमा पनि समस्या र खर्चिलो हुने भएकाले सदरमुकाममै उत्तम विकल्प भएको उनको भनाइ छ । तर, बागलुङ नगरपालिकाले यसको व्यवस्थापनमा यसअघि जिल्लाका ८ वटा स्थानीय तहले सहमति गरे अनुसार क्वारेन्टाइन र होल्डिङ सेन्टरमा राखेको खर्च व्यहोर्ने निर्णय कार्यान्वयन नगरेकाले अब व्यवस्थापन गर्न नसकिने अडानमा छ । 'अहिलेसम्म केही समय पहिलेको निर्णय अनुसार जिल्लाका सबै स्थानीय तहका नागरिकलाई उद्वार गरेर क्वारेन्टाइनमा व्यवस्थापन गर्यौं तर काठेखोलाले बाहेक अरुले सहमति कार्यान्वयन गरेनन्,' बागलुङ नगरपालिकाका मेयर जनकराज पौडेलले भने, 'त्यसैले फेरी निर्णय गर्ने कुरामा असहमति जाहेर गरिएको हो, हामी मानवीय हिसाबले गर्नुपर्ने उद्वार र व्यवस्थापन पहिला जुन हिसाबले गरेका थियौं, अब पनि आफ्नै हिसाबले गर्छौं।' काठेखोला बाहेक अरु स्थानीय तहमा सहमति अनुसार रकम नदिए पनि बागलुङ नगर रकम माग्न पनि नजाने उनको भनाइ छ ।जिल्ला कमाण्ड पोस्टका संयोजक तथा बागलुङका प्रमुख जिल्ला अधिकारी सुरेश न्यौपानेले अहिलेका क्वारेन्टाइन सबैजसो स्कुलमा भएकाले तत्काल हटाउन भनिएको बताए । 'अब विद्यालय सञ्चालन गर्ने कुरा छ, यो संवेदनसिल विषय हो, अरु सम्भावित वैकल्पिक भवनहरु खोज्न जिल्लाका सबै पालिकासँग अनुरोध गरिसकेका छौं, 'प्रजिअ न्यौपानेले भने, 'जिल्ला सदरमुकाम पनि रहेकाले बागलुङ नगरपालिकाका सम्भावित वैकल्पिक भवन हेर्ने काम भइरहेको छ, हामी विद्यालयको अरु विकल्प खोज्ने क्रममा छौं, बजारका हकमा बागलुङ नगरपालिकाले यसको विकल्प खोज्ने पहलमा छ ।' अब सदरमुकाममा मात्रै क्वारेन्टाइन केन्द्रित गर्ने विषयमा छलफल भए पनि पालिकाका बीचको यसअघिको सहमति कार्यान्वयनको विषयमा असमझदारी देखिएकाले केही असहज भएको न्यौपानेको भनाइ छ ।"
"पर्सामा थप ३४ जनामा देखियो कोरोना संक्रमण, संक्रमितको संख्या ६ सय १४ पुग्यो","वीरगन्ज : पर्सामा सेना, थुनुवा र पत्रकारसहित थप ३४ जनामा कोरोना संक्रमण पुष्टि भएको छ । वीरगन्जस्थित नारायणी अस्पतालको प्रयोगशालामा सोमबार राती गरिएको परीक्षणमा थप ३४ जनामा संक्रमण पुष्टि भएको नारायणी अस्पतालका मेसु डाक्टर मदन उपाध्यायले जानकारी दिए । तीमध्ये बाराका २ जना तथा सर्लाही र सुर्खेतका ११ जना छन् । मेसु उपाध्यायका जानकारी अनुसार संक्रमित हुनेहरुमा १४ वर्ष देखि ५६ वर्षका २८ जना पुरूष र ६ जना महिला छन् । वीरगन्जस्थित नेपाली सेनाको चण्डी प्रसाद गणका ३ जना सेना ,वीरगन्जका २२ बर्षका १ जना पत्रकार, वडा प्रहरी कार्यालय वीर्ताको थुनुवा कक्षमा रहेका २० बर्षका १ जना थुनुवा तथा बयोधा अस्पताल र नेशनल मेडिकल कलेजका ११ जना चिकित्सकमा संक्रमण पुष्टि भएको मेसु उपाध्यायले जानकारी दिए । यसैगरी वीरगन्ज महानगरपालिकाका विभिन्न वडाका २१ वर्षदेखि ५६ वर्षका १५ जना, स्वेच्छाले पैसा तिरेर जाँच गराएका ३६ देखि ४९ बर्षका ५ जना, पर्सा जिल्लाकै पोखरिया नगरपालिका वडा नम्बर २ का १ जना पुरुष र २ जना महिला , पर्साकै सेढवाका २२ बर्षका १ जना युवकमा पनि सोमबार राती संक्रमण पुष्टि भएको मेसु उपाध्यायले जानकारी दिए । बारा जिल्लाको कलैयाका २९ बर्षका १ जना पुरुष , बाराकै फेटा गाँयपालिका ४ का २८ वर्षका १ जना पुरुष र सर्लाही जिल्लाको मलगंवा ८ का ४८ वर्षका १ जना पुरुषमा पनि संक्रण भेटिएको हो । लक्षण नभएका संक्रमितलाई घरकै होम आइसोलनमा राखिएको छ ।लक्षण देखिएका संक्रमितलाई भने नारायणी अस्पताल मातहत सञ्चालनमा रहेका वीरगन्ज हेल्थकेयर अस्थायी कोभिड र गण्डक अस्थायी कोभिड अस्पतालमा ल्याएर राखिएको नारायणी अस्पतालका चिकित्सक डा उदय नारायण सिंहले जानकारी दिए । यसअघि आइतवार पनि पर्सामा ७३ जनामा संक्रमण पुष्टि भएको थियो । पर्सामा कोरोना संक्रमितको संख्या ६ सय १४ जना पुगेको डाक्टर सिंहले जानकारी दिए ।"
तस्बिरमा बसन्तपुरको गाईजात्रा,"काठमाडौं : भदौ कृष्णप्रतिपदा अर्थात् जनैपूर्णिमाको भोलिपल्ट मनाइने गाईजात्रा पर्व आज देशभर मनाइँदैछ। काठमाडौं उपत्यकाका काठमाडौं, भक्तपुर र पाटनसहित विषेश गरी नेवार समुदाय बसोबास भएका ठाउँमा गाइजात्रा पर्व मनाइन्छ । यसै क्रममा काठमाडौंको बसन्तपुरमा पनि गाईजात्रा मनाइएको छ। कोरोना महामारीले लकडाउन खुकुलो नभएका कारण गाईजात्राका अवसरमा हुने कार्यक्रम खासै भएका छैनन्। मृत्यु भएको एक वर्ष नपुगेका आफन्तका परिवारले गाईजात्राका दिन मृतक आफन्तको सम्झनामा उनीहरुको तस्बिरका साथै पुत्लाहरु बनाएर आआफ्ना इलाका परिक्रमा गराउने प्रचलन छ । गाई र मानिसलाई सिगारी मृतक आफन्तको प्रतिमाका साथ सहर परिक्रमा गर्दै मृतकका आफन्तले फलफूल, मिठाइ, दूध, दहीलगायत विभिन्न खानेकुरा र द्रव्य दान गर्ने प्रचलन छ । यसरी नगरपरिक्रमा गर्नाले मृत्यु भएका व्यक्तिले मुक्ति पाउने धार्मिक विश्वास रहेको छ। गाईजात्रा पर्वको सुरुवात राजा प्रताप मल्लले गराएको मानिन्छ। राजा प्रताप मल्लले पुत्रको मृत्युले शोकले बिह्वल भएकी आफ्नी रानीलाई फकाउनका लागि हाम्रो छोरा जस्तै धेरैका आफन्त मरेका छन् भनी देखाउन आआफ्ना मरेका व्यक्तिका नाममा गाईजात्रा निकाली सहर परिक्रमा गराउनू भनी आज्ञा दिएको जनश्रुती पाइन्छ । यतिले पनि रानीको मन शान्त हुन नसकेकाले गाइजात्रा पर्वमा विभिन्न प्रकारका प्रहसन तथा व्यङ्ग्यात्मक कार्यक्रम पनि गराउने आदेश दिए अनुरूप आजसम्म सोही परम्परा अनुसार यस पर्व मनाइदै आएको मानिन्छ ।आजदेखि ८ दिनसम्म लगातार विभिन्न जात्रा पर्वहरु मनाउने प्रचलन छ।"
"मुख जल्यो, सपना जलेको छैन","काठमाडौं : मुस्कान खातुनको दायाँ गाला जलेको छ। तर, उनको आत्मविश्वास भने अझै चम्किलो छ। सोमबार प्रतिनिधिसभाको महिला तथा सामाजिक समितिमा आफ्ना कुरा राख्दै गर्दा १४ वर्षीया मुस्कानका गला अवरुद्ध भए। मुस्कानले एकैछिन रोकिएर भनिन्, त्यो अपराधीले मेरो मुख जलाएको छ। तर सपना जलाउन सकेको छैन। गत भदौ २० गते मुस्कानमाथि वीरगन्जमा तेजाब प्रहार भएको थियो। तेजाबले अनुहार जलाए पनि जीवनमा केही गर्ने अठोट कायमै रहेको उनले बताइन्। मेरो परिवार आर्थिक रूपले कमजोर छ। बाबाको काम चलिरहेको छैन। दिनमा चार पटक लगाउनुपर्ने औषधि एकपटक मात्र लगाउने गरेकी छु, दुःख पोख्दै उनले भनिन्, एसिडको पीडा मलाई भन्दा मेरो बुवा आमालाई बढी भइरहेको छ। अर्की तेजाब पीडित जेनी खड्काले केही गर्ने प्रयास गर्दागर्दै पनि समाजले स्वीकार नगरेको गुनासो गरिन्। जेनीलाई २०७६ जेठमा उनकै श्रीमान्ले एसिड प्रहार गर्नेका थिए। अरूलाई बाहिरमा मानिसले एसिड हानेका हुन्, मलाई त मेरै पतिले एसिड हाने, बाटोमा छटपटिरहँदा पनि अस्पताल पुर्याउने कोही थिएन, उनले समितिमा भनिन्, अस्पताल पुग्दा उपचार गर्ने पैसा थिएन, डिस्चार्ज हुँदा अस्पताललाई बुझाउने पैसा नभएर, उपचारपछि पनि १५ दिन अस्पतालमै बस्नुपर्यो। आफूले जागिरको लागि प्रयास गर्दा पनि कसैले दिन नमानेको जेनीले गुनासो गरिन्। भेट हुँदा त सबैले केही परे भन्नु भन्छन्। तर साँच्चिकै जब चाहियो भनेर जाँदा काम दिँदैनन्, सबैलाई सुन्दरता नै चाहिँदो रहेछ, उनले भनिन्। पढ्न चाहनेलाई शिक्षा र काम गर्न चाहनेलाई सरकारले रोजगारी दिनुपर्ने उनले बताइन्। त्यस्तै संगीता थापामगरले कानुन बलियो नबनाएसम्म तेजाब आक्रमणका घटना भइरहने बताइन्। संगीतामाथि ६ वर्षअघि बसन्तपुरमा तेजाब आक्रमण भएको थियो। कानुन कमजोर भएका कारण एकपटक हानेपछि छुटिहाल्छु भन्ने देखिएको छ, त्यसैले कानुनलाई बलियो बनाउनुपर्छ, उनले भनिन्, जीवन त हाम्रो बर्बाद हुने। अपराध गरेर अपराधीहरू केही समयमै छुट्छन्। सजाय कडा बनाऊ तेजाब आक्रमणकारीलाई दिने सजाय कडा बनाउन दुईवटा संसदीय समितिले सरकारलाई निर्देशन दिएका छन्। प्रतिनिधिसभा अन्तर्गतका महिला तथा सामाजिक समिति र कानुन न्याय तथा मानवअधिकार समितिले सोमबार कानुन कडा बनाउन सरकारलाई निर्देशन दिएका हुन्। सोमबार दुवै समितिले तेजाब आक्रमण रोकथामका विषयमा छलफल चलाएका थिए। अहिले तेजाब आक्रमणकारीलाई अधिकतम आठ वर्षसम्म मात्र सजाय तोक्ने कानुनी व्यवस्था छ। तेजाब आक्रमणका घटनाहरू योजनाबद्ध, प्रतिशोधपूर्ण एवं सुनियोजित हुने गरेका महिला समितिको निचोड छ। एसिड आक्रमणसम्बन्धी कानुनी व्यवस्था र दण्ड सजायलाई समयसापेक्ष परिमार्जन गर्न आवश्यक देखिएकाले सम्बन्धित विद्यमान कानुनमा आवश्यक संशोधन गर्ने कार्यलाई तत्काल अगाडि बढाउन समितिले नेपाल सरकार, गृह मन्त्रालयलाई निर्देशन दिएको छ। साथै आवश्यक समन्वयका लागि महिला, बालबालिका तथा ज्येष्ठ नागरिक मन्त्रालय र राष्ट्रिय महिला आयोगलाई पनि निर्देश गरिएको समितिको निर्देशनमा उल्लेख छ। त्यस्तै महिला समितिले तेजाब पीडितलाई सीपमूलक तालिम उपलब्ध गराउन, सरकारी सेवाका रोजगारीमा प्राथमिकता दिन तथा यस्ता व्यक्तिहरूको जीविकोपार्जनलाई सहज बनाउन र सामाजिक पुनस्र्थापना सम्बन्धमा कार्यक्रम तुरुन्त तयार गरी कार्यान्वयन गर्नगराउनसमेत नेपाल सरकारलाई निर्देशन दिएको हो। पीडामा अधिकांश महिला नेपाल प्रहरीको तथ्यांकअनुसार अहिलेसम्म नेपालमा तेजाब आक्रमणका २० घटना देखिएका छन्। १७ वटा घटनाको पूर्ण विवरण प्रहरीसँग रहेको प्रहरी महानिरीक्षक (आईजीपी) शैलेश थापा क्षेत्रीले जानकारी दिए। कानुन न्याय तथा मानवअधिकार समितिको छलफलमा बोल्दै महानिरीक्षक क्षेत्रीले १७ मध्ये आठवटा घटना बदला लिने उद्देश्यले घटेको बताए। उनका अनुसार पाँचवटा तेजाब आक्रमणका घटना माया पिरतीका कारण र दुईवटा घटना मुख बिगार्ने उद्देश्यले भएका छन्।"
"बोक्सी करार गर्ने झाँक्री र तनाव दिने सासू, ससुरा पक्राउ","बेंसीसहर : लमजुङको मस्र्याङ्दी गाउँपालिका८ की एक महिलामाथि बोक्सीको आरोप लगाएको अभियोगमा झारफुक गर्ने झाँक्रीसहित ४ जनालाई प्रहरीले पक्राउ गरेको छ ।२८ वर्षीय महिलालाई बोक्सी करार गर्ने स्याङ्जा भीरकोट नगरपालिका९ का झाँक्री २८ वर्षीय रामप्रसाद गुरुङ पक्राउ परेका हुन् । त्यसैगरी पीडित महिलाका ससुरा वर्ष ६५ का गोरेबहादुर तामाङ, वर्ष ६२ की सासू कौरीमाया तामाङ र जेठानी वर्ष २८ की आशकुमारी तामाङलाई पक्राउ गरिएको डिएसपी गंगाबहादुर थापाले जानकारी दिए । गत असार ८ गते झारफुक गर्ने क्रममा झाँक्रीले ती महिला बोक्सी भएको आरोप लगाएका थिए। झाँक्रीको विश्वासमा परी बोक्सी भन्दै सासूससुरा, जेठानी तथा विदेशमा रहेका श्रीमानले समेत मानसिक तनाव दिन थालेपछि पीडितले प्रहरीमा उजुरी गरेकी थिइन्। पीडितको जाहेरीका आधारमा अभियोग लागेका चारै जनालार्ई पक्राउ गरी अनुसन्धान अघि बढाइएको जिल्ला प्रहरी कार्यालयका प्रवत्ता प्रहरी निरीक्षक ओमप्रसाश पुनले जानकारी दिए। जिल्ला अदालतबाट साउन १८ गते म्याद थप गरी अनुसन्धान कार्य भइरहेको पुनले बताए।"
शिक्षामा कृषि र उद्योग,"यो वर्ष करिब १२ प्रतिशत बजेट शिक्षाका लागि छुट्ट्याइएको छ। गत वर्षहरूमा १६१७ प्रतिशतसम्म बजेट शिक्षामा छुट्ट्याउने गरिन्थ्यो। सरकारले बजेट मुख्यतः विद्यालयको भौतिक संरचना, शिक्षककर्मचारीको तलब, विद्यार्थीका पाठ्पुस्तक र तालिमका लागि खर्च गर्ने गर्छ। देशमा करिब २९ हजार सामुदायिक विद्यालय छन्। त्यहाँ करिब डेढ लाख शिक्षकले पढाउने गर्छन्। हरेक वर्ष शिक्षामा यति ठूलो लगानी भइसकेपछि त्यसबाट आएको जनशक्तिले देशलाई आजसम्म विकासको एउटा खुट्किलोसम्म त लग्नुपर्ने। यसको उल्टो देश गरिब नै छ। गरिबीको दण्ड कहिलेसम्म भोग्नुपर्ने हो अनिश्चित छ। हामी हरेक चीजका लागि अरू देशसँग मागिरहेकै छौं। शिक्षाको लगानीबाट निस्केको जनशक्तिले देशलाई स्वनिर्भर बनाउन खास मद्दत गरेन। शिक्षामा गरिएको लगानी बालुवामा पानी हालेसरह भयो। विद्यार्थीलाई शिक्षाले कृषि क्षेत्रमा केही गर्न सक्ने ज्ञान, सीप, हौसला र बाटो देखाइदिन सकेको भए देश कृषिमा आत्मनिर्भर हुन्थ्यो। लाखौं तन्नेरी कृषिमा स्वरोजगार बन्थे। ती विद्यार्थीलाई साना तथा मझौला खालका उद्योगबारे ज्ञान दिन सकेको भए कृषिमा भएको उत्पादन ती उद्योगले कच्चापदार्थका रूपमा खरिद गर्थे। देशमा हजारौं उद्योगहरूको विकास भएको हुन्थ्यो। लाखौंलाख युवाले खाडी मुलुकमा काम गर्न जानु पर्दैनथ्यो। पढाइमा अब्बल ठानिएका विद्यार्थीलाई विज्ञान तथा प्रविधिकेन्द्रित शिक्षामा जोड दिएको भए कृषि, उद्योग र कार्यालयलाई चाहिने प्रविधि, मेसिन तथा उपकरण भारत र चीनबाट आयात गर्नुपर्ने थिएन। स्वदेशका वैज्ञानिकले त्यस्ता मेसिन यहीं बनाउन सुरु गर्थे। तर, आजसम्मको रटानमुखी शिक्षा लिएर विद्यालय र विश्वविद्यालयबाट निस्कँदै गरेका तन्नेरीसँग ग्रेडबाहेक आपूसँग केही भएन। देशलाई केही पनि दिन नसक्ने भए। शिक्षाको हालत यस्तो हुँदै गर्दा देश मगन्ते नभए के हन्छ ? कृषि र उद्योगमा जोड चिनियाँ राष्ट्रपति सी जिनपिङले जुनसुकै अवस्थामा पनि खाद्यान्नबाट हामी सुरक्षित हुनुपर्छ भन्दै किसानलाई हौसला दिन कृषि फार्महरूमा पटकपटक भ्रमण गर्छन्। जस्तोसुकै महामारी वा संकट आए पनि कम्तीमा भोकमरीबाट नागरिकलाई बचाउन खाद्यान्नमा आत्मनिर्भर देशले मात्र सक्छ। आजसम्मको हाम्रो शिक्षाले कृषिलाई सम्मानित पेसाका रूपमा सिकाउनै सकेन। पढेका मान्छेले कृषि पेसा गर्न सुहाउँदैन भन्ने छ। स्कुलमा कृषि र उद्योगको विषय अनिवार्य रूपमा राख्नैपर्छ। विषय राखेर मात्र हैन; अन्नबाली उब्जाउने तरिकाबारे खेतबारीमा लगेर सिकाउनुपर्छ। पशुपालन गरेको ठाउँमा लगेर पशुपालनबारेको जीवन्त शिक्षा दिइनुपर्छ। भर्खर विश्वविद्यालय सकेर निस्कको युवा सर्टिफिकेट झोलामा राखेर ५० ठाउँमा जागिरका लागि आवेदन दिन्छ। २५ वर्षसम्म पाएको शिक्षाले व्यक्तिलाई आपैंसँग चिनाइदिन सकेन। उद्यमशीलताको तमाम उपायबारे केही सिकाइ भएन। मास्टर्स सकिसकेपछि अंग्रेजी, जापानिज, कोरियन भाषा सिक्न फेरि कन्सल्टेन्सी धाउनुपर्ने अवस्था छ भने यो शिक्षालाई नबदलीकन देश बनाउँछु भन्ने अवैचारिक भाषण मात्र हो। काम नलाग्ने चीज पढाएर शिक्षालाई बोझिलो बनाउनुभन्दा थोरै तर अर्थपूर्ण शिक्षा देशले मागेको छ। आजको दिनमा पढ्नको अर्थ जागिर प्राप्त गर्नु हो भन्ने बुझाइ छ। नहोस् पनि कसरी ? कक्षाकोठामा व्यक्तिले आफैं गर्न सक्ने सम्भावनाबारे केही पढाइ हुन्न। राम्रो ग्रेड ल्याएपछि राम्रो जागिर पाइन्छ भन्ने पढाइन्छ। तिमी सपना बोक, सपना छ भने आपैं हजारौंलाई जागिर दिन सक्छौ भन्दै बिल गेट्स, मार्क जुकरवर्ग र विनोद चौधरीका जीवन कथा सुनाइन्न। शिक्षण संस्थाले राम्रो ग्रेड ल्याइदिन आफ्नो अपार सफलता ठान्छन्। कक्षाकोठाबाहिर अर्थपूर्ण शिक्षा दिन साहस गर्दैनन्। अब देश विकासका लागि कृषिमा क्रान्ति ल्याउनुपर्छ भन्ने कुरा विवादरहित छ। तर शिक्षालाई कृषि, उद्योग र प्रविधिसँग नजोडेसम्म देशको विकास असम्भव छ। स्कुलमा कृषिको पढाइ भएर मात्र हुन्न। त्यो पढाइ फिल्ड, प्रयोग र व्यवहारकेन्द्रित हुनुपर्छ। माछापालनबारे दुई पेज लेख्न सक्ने बनाएर मात्र केही अर्थ छैन। एक हप्ता मत्स्यपालन केन्द्रमा लगेर विद्यार्थीलाई सजीव ज्ञान दिनुपर्छ। च्याउखेतीबारे कक्षाकोठाको चार पर्खालभित्र प्रवचन दिएर परिणाम आउँदैन। खेती गरेकै ठाउँमा लगेर सिकाऔं। धानखेतीबारे पढाउँदा खेतमै लगेर धान रोप्न लगाउने हो। स्थानीय तहले आफ्नो क्षेत्रमा केके खेतीबाली, फलफूलको सम्भावना छ वैज्ञानिक अध्ययन गराएर स्कुलमा लगेर पढाउन आवश्यक छ। सानैदेखि श्रमप्रति गौरव गर्न सक्ने नबनाएसम्म देश कसरी सफल बन्छ ? पसिना नबगाई त न व्यक्ति बन्छ न त देश नै। वैज्ञानिक र प्राविधिकको उत्पादन देशमा विज्ञान र प्रविधिको विकासमा योगदान दिने भनेकै त्यहाँबाट निस्केका नौजवानले हो। तीक्ष्ण मस्तिष्क भएका विद्यार्थीलाई अर्थपूर्ण विज्ञान र प्रविधिको शिक्षा दिन आवश्यक छ। कृषि क्षेत्रमा ठूलाठूला फार्ममा प्रविधि प्रयोग गरेरै उत्पादकत्व वृद्धि गर्ने हो। आजसम्मको कृषि निर्वाहमुखी मात्र छ। एउटा परिवार पाल्न पनि धौधौ हुने खालको छ। देशको धेरै ठाउँमा अझै पनि गोरुले जोतेर अन्नबाली लाइन्छ। थोरै खेतमा पनि सिँचाइ पुग्न सकेको छैन। किसानमा उन्नत जातको बीउवीजनप्रतिको ज्ञान कम छ। यसबाट उठ्न पनि देशभित्रै यन्त्र र उपकरण निर्माण आवश्यक छ। कृषिबारेको अनुसन्धानका लागि विदेशी विज्ञको मुख ताक्न नपर्ने गरी जनशक्ति उत्पादन गर्नुपर्ने हुन्छ। उद्योगका लागि चाहिने प्रविधि यहीं आविष्कार हुन सम्भव छ। यसका लागि निश्चित विद्यार्थीलाई विज्ञान र प्रविधिको चेत उठाउने खालको शिक्षा दिनुपर्ने हुन्छ। फरकफरक स्वभाव, क्षमता र रुचि बोकेका ३०४० विद्या।र्थीलाई एउटै कक्षामा हालेर ८१० वटा विषय अनिवार्यरूपमा घोक्न बाध्य पार्ने परिपाटीले देश माथि लाग्दैन। विद्यार्थी गरिखाने हँुदैनन्। विज्ञानका परिभाषा घोकाएर विद्यार्थीको दिमाग बेकारको बनाइदिएर देशमा विज्ञानको विकास हँुदैन। विज्ञानलाई दैनिक जीवनका गतिविधि र प्रोजेक्टसँग जोड्न आवश्यक छ। एउटा निश्चित लम्बाइचौडाइ भएको खेतमा कतिवटासम्म बिरुवा लगाउन सकिने रहेछ भनेर निकाल्न सक्नुमा गणित पढाइको अर्थ रहला। गणितका अभ्यासका एकदुइटा हिसाब सिकाउने, विद्यार्थीलाई त्यही तरिकाले गर्न लगाउने। सबै हिसाब मिल्यो भन्दा विद्यार्थी भन्छन्, मिल्यो सर। आजसम्मको गणित पढाइ यही हो। विद्यार्थीले गरेको हिसाबको उत्तर किताबको पछाडिको पानामा दिइएको एन्सर कि सँग त मिल्यो तर जिन्दगीसँग मिलेन। गणित शिक्षा जीवनसँग जोडिएको छैन। एकपटक फर्केर हेरौं, हामी १५२० वर्षअघि अंकगणित, वीजगणित र ज्यामितीका सयौं खालका हिसाबमा पोख्त भयौं। ती फर्मुला र हिसाब जिन्दगीमा आजसम्म काम लागेनन् र अन्तिमसम्म पनि काम लाग्ने छैनन्। काम नलाग्ने चीज पढाएर शिक्षालाई बोझिलो बनाउनुभन्दा थोरै तर अर्थपूर्ण शिक्षा देशले मागेको छ।"
स्तनपान : कोरोनामा झन् चुनौती,"अगस्तको पहिलो साता। सुत्केरी आमा र शिशुका लागि विशेष साता। अर्थात् विश्व स्तनपान सप्ताह। मातृप्रेम र शैशवकालको आत्मीय आलिंगन थप कसिलो बनाउने विस्मृतिको साता यस वर्ष कोरोना कहरले लपेटियो। जीवनका रहरलाग्दा खुट्किलामा पाइला उचाल्दै गरेका अबोध शिशुको ओठमा लालीत्व छर्न पाएको छैन। आमाको मुहारमा तनावको रङ पोतिएको छ। कोरोना पीडाको पहाडले थिचिरहेको छ। कति नवजात शिशु र सुत्केरी आमाहरू महामारीको संक्रमणसँगको लडाइँमा पराजित भएका छन्। अस्पतालाको शैयादेखि बंगलाको बेडसम्मका आमा संक्रमित छन्। आमाको आत्मीय काखमा लोलाउने शिशु प्रभावित हुने भइहाले। त्यसैले विश्व स्वास्थ्य संगठनको तथ्यांकले बताएको छ एक लाख ५० हजारमा १५ हजार नौ सय अनुपातमा आमालाई कोरोनाले गाँजेको छ। अनि तीन हजार तीन सय नवजात शिशुमाथि खनिएको छ। कोरोना महामारीले शिशु मृत्युदर त बढाएको छ नै, आमामा थप्ने तनावले थप जटिलता निम्ता गरिरहेको हुन्छ। कोरोना नेपाल प्रवेशसँगै सुत्केरी आमा र नवजात शिशुलाई समात्यो। निर्दयी कोरोनाले नेपालमा जीवन लिएको पहिलो व्यक्ति नै सुत्केरी आमा परिन्। कोरोना संक्रमितको ग्राफ जति उकालिन्छ, स्तनपान गराइरहेका आमा र नवजात शिशुको संख्या पनि थपिन्छ। त्यसैले त झन्डै २० हजार संक्रमित हुँदा एक सय ५९ भन्दा बढ्ता स्तनपान गराइरहेका आमालाई लपेटेको कोरोनाले ३३ जनाभन्दा बढ्ता नवजात शिशु पनि छाडेन। अर्थात् गर्भवती, सुत्केरी आमा र नवजात शिशु जोखिमको उच्च ग्राफमा छन्। कोरोना नभइदिँदा पनि अभावले निम्त्याएको रोग र शोकले विश्वमा बर्सेनि आठ लाख २० हजार शिशुले जीवनरेखा लम्ब्याउन पाउँदैनन्। राष्ट्रसंघका पूर्वआर्थिक सल्लाहकार जेफ्री साचले द इन्ड अफ पोबर्टी मा लेखेका पनि छन्, हरेक बिहानीसँगै कम्तीमा २० हजार मानिस चरम गरिबीमा ओर्लिन्छन्। अनि आठ हजार बालबालिका मलेरियाकै कारण जीवन सिध्याउँछन्। क्षयरोगको उपचार नपाएर पाँच हजार आमाबाबुको जीवन समाप्त हुन्छ। चरम गरिबी र स्वास्थ्यको सहज पहुँचको अभावसँग पौठेजोरी खेलिरहेका यी आमाले शिशुलाई व्यवस्थित स्तनपान गराउन कसरी सम्भव होला ? जन्मिएको ६ महिनासम्म आमाको दूध मात्रै पिलाउन सकिएला र ? अन्य खानासँगै दुई वर्षसम्म आमाको दूध पिलाउने ज्ञान र सुझाव ती निरीह आमाले कसरी मानिदिने ? शिुशुको पेट भर्ने दूधका लागि आमाको स्तन टम्म हुनुपर्ला। स्तन टम्म हुन आमाले पौष्टिक तत्वसहितको सन्तुलित भोजन खानुपर्ला। साँझबिहान हातमुख जोर्नै धौधौको जीवन गुजार्ने ती आमाको कथा सुन्दा मात्रै ऐंठन हुन्छ। आमा र शिशु दुवैको स्वास्थ्यमा जसले योगदान गर्छ; स्तनपानले संक्रमणबाट शिशुलाई बचाउन मात्र सकिँदैन शिशु मृत्युदर पनि घटाउँछ। पीडाको पोखरीमा पौडिरहेका आमालाई शिशुका लागि स्तनपान वरदान हो भन्ने थाहा नभएको होइन। तर जीवन गुजार्ने बाध्यताको लडार्इँमा हारिरहेका छन्। अनि आफू र शिशुको ख्याउटे जीवन जिइरहेका छन्। दुःखको पहाडसँगै आइदिएको कोरोनो संक्रमणले स्वभावैले थप आमा र शिशुको जीवन लिनेछ। जसको पीडामा मलम लगाउन राज्यले स्वास्थ्यको सहज पहुँच मात्र होइन, पेट भर्ने अन्नको जोहो गरिदिनुपर्नेछ। फेरिँदो जीवनशैली र आधुनिकताको आवरणमा बजारी आमा सुन्दरताको भ्रमपूर्ण लोभमा शिशुको स्तनपानको अधिकार बेलैमा वञ्चित गराइरहेका छन्। आमाको दूधले शिशुको रोगप्रतिरोधात्मक क्षमता बढाउँछ। आमाको सुन्दरताका निखार ल्याउँछ भनेर ज्ञान आधुनिकतामा रमाउने आमालाई नभएको होइन। तैपनि किन यस्तो भइरहेछ ? आमाको दूध कम्तीमा दुई वर्षसम्म खान पाउने शिशुको अधिकार हो। यति बुझाउन छुट्टै प्रोजेक्ट त पक्कै चाहिँदैन तर साक्षर भएर पनि सचेतनाको अभाव भएका आमालाई सम्झाउनैपर्ने छ। विश्व स्वास्थ्य संगठन बोलिरहेकै छ स्तनपानको नसुध्रिएको शैलीले अबोध शिशु धरतीमा लामो जीवन जिउने मौकाबाट वञ्चित भइरहेका छन्। बच्चा जन्मेको एक घन्टामा स्तनपान गराउनेको संख्या ५५ प्रतिशत मात्रै छ। घट्दो ग्राफमा आमा, अस्पताल मात्र पक्कै कारण होइन। निरन्तर ६ महिना पूर्ण स्तपान गराउने आमा ६६ प्रतिशतमा सीमित नहुनुपर्ने थियो। आमाहरू ज्ञानी बन्दै गए, सूचित पनि भए तर बच्चालाई स्तनपान गराउने सद्बुद्धिमा किन ओरालो लाग्दै छ ? नपत्याए हेर्नुहोस् त, आजभन्दा नौ वर्षअघि सन् २०११ मा ६ महिना पूर्ण स्तनपान गराउने आमा ७० प्रतिशत थिए। अब कोरोनाको जोखिमले झन् ओरोलो लाग्ने संकेत देखिन्छ। यसो भइदिए अर्को दुःखद विडम्बना हुनेछ। अनुसन्धानले आमाको दूधबाट शिशुमा कोरोना सरेको पुष्टि गरेको छैन। तर आमा र शिशुको सम्पर्क माध्यम, खोकाइ, हाछ्युँ गराइ सरुवाको राजमार्ग भइदिन सक्छ। जसको भयले स्तनपानमा नकारात्मक सोचाइ आइदिन सक्छ। त्यसो भइदियो भने शिशु झनै कमजोर भइदिन्छ। आमाको दूधबाट ग्रहण गर्ने रोग प्रतिरोधात्मक क्षमता जति बढ्ता अन्य अनाजमा हुँदैन। आमाको दूधभन्दा अनाजमा जोड दिए उमेरअनुसार तौल र मस्तिष्क विकास प्रभावित हुनेछ। आमालाई कोरोना भइहालेमा झन् हिफाजती तौरतरिका अपनाउनुपर्ने छ। स्तनपान गराउँदा श्वासप्रश्वास प्रणालीमा सरसफाइ मात्र होइन, थप सावधानी चाहिन्छ, ताकि कोराना संक्रमणबाट शिशुलाई जोगाउन सकियोस्। श्वास फेर्न गाह्रो भएमा वा अरू लक्षण देखिए मास्क लगाउने। शिशुलाई छुनुअगाडि राम्रोसँग कम्तीमा २० सेकेन्डसम्म साबुनपानीले हात धुँदा आमा र शिशु दुवैलाई फाइदा पुग्छ। कदाचित आमाले स्तनपान गराउन अफ्ठ्रो भए आमाको दूध निचोरेर सुरक्षित संरक्षण विधिबाट शिशुलाई खुवाउनुपर्छ। आमा स्तनपान गराउनै नसक्ने भइदिए कुनै अर्को स्वस्थ आमाबाट पनि स्तनपान गराउन सकिन्छ तर आफ्नो संस्कृति र परम्पराबाट स्वीकार्य भने हुनुपर्छ। त्यसो नभए अरू वैकल्पिक विधि पनि अँगाल्न सकिन्छ। जब आमा स्वस्थ हुन्छिन् अनि स्तनपान गराइहाल्ने। आमा र शिशु दुवैको स्वास्थ्यमा जसले योगदान गर्छ; स्तनपानले संक्रमणबाट शिशुलाई बचाउन मात्र सकिँदैन शिशु मृत्युदर पनि घटाउँछ। अन्तर्राष्टिय श्रम संगठनको भनाइमा कोरोना महामारीकै कारण झन्डै एक अर्ब व्यक्ति रोजगार जटिलतामा फस्नेछन्। त्यसमा पनि एसिया क्षेत्र बढ्ता प्रभावित हुनेछ। रोजगारमा हुने कटौतीले सिर्जना गर्ने गरिबी, अभावको जीवनमा आमा र शिशुको सन्तुलित भोजनमा असन्तुलन आउनेछ। र, आमा र शिशुकै स्वस्थ जीवनमा जटिलता पैदा हुनेछ। यही बीचमा पनि विश्वभरको स्वास्थ्य आपत्कालीन घोषणाले विश्वमै स्तनपानमा नकारात्मक असर पार्यो। स्तनपानमा आउने नकारात्मक असर देखिनु भनेको पाँच वर्षमुनिका बालबालिका कुपोषणतिर लाग्नु हो। त्यसैले त, युनिसेफले भनिदियो दक्षिण एसियामा मात्रै ३९ लाख शिशु कुपोषित हुन सक्छन्। तथापि, शिशुले जन्मेको ६ महिना पूर्ण स्तनपान गर्न पाउनु उसको अधिकार हो। आफ्नो सन्तानलाई स्तनपान गराउन पाउने अधिकार प्रत्येक आमालाई छ। परिवार र राज्यले आमा र शिशुको हक सुनिश्चित मात्र होइन, स्तनपानलाई प्रोत्साहित पनि गरौं।"
गोरखामा बालिका बलात्कारको आरोपमा वडाअध्यक्ष पक्राउ,"गोरखा : बालिका बलात्कार गरेको आरोपमा पालुङ्टार नगरपालिका वडा नं ४ का वडाअध्यक्ष पक्राउ परेका छन्। पीडितका बाबुले दिएको जाहेरीका आधारमा वडाअध्यक्ष ठाकुरकान्त रानाभाटलाई पक्राउ गरिएको प्रहरीले जनाएको छ। स्थानीय १४ वर्षकी बालिका बलात्कार गरेको अभियोग ४७ वर्षका रानाभाटमाथि लागेको छ। बिहे गर्ने प्रलोभनमा पटकपटक बलात्कार गर्ने गरेको बाबुले दिएको जाहेरीमा उल्लेख छ। पछिल्लो पटक गत साउन १६ गते जंगलमा बलात्कार गरेको खुलेको प्रहरीले जनाएको छ। उनीविरुद्ध सोमबार साँझ अबेर जाहेरी दर्ता भएको छ। मंगलबार मुद्धा दर्ता गरी अदालतबाट म्याद लिएर अनुसन्धान प्रक्रिया सुरु गर्ने डिएसपी बासुदेव खतिवडाले जानकारी दिए। रानाभाट जनता समाजवादी पार्टी नेपाल(तत्कालीन नयाँशक्ति) पार्टीबाट चुनाब जितेर वडाअध्यक्ष बनेका हुन्। उनलाई पार्टीको सबै जिम्मेवारीबाट मुक्त गरिएको समाजवादी पार्टीले जनाएको छ। प्रहरीले गर्ने अनुसन्धानलाई पूर्ण रुपमा सघाउनका लागि हामीले पार्टीको सबै जिम्मेवारीबाट मुक्त गरेका छौं, जनता समाजवादी पार्टी नेपाल, गोरखाका सचिव विपिनचन्द्र ढकालले भने।"
सुदूरपश्चिममा ९ दिनमै ५ सय ४९ संक्रमित,"धनगढी : लकडाउन खुलेपछि सुदूरपश्चिममा कोरोना संक्रमण दर बढेको छ। साउन १० गतेयता मात्रै सुदूरपश्चिममा ५ सय ४९ जना संक्रमित फेला परेका छन्। यहाँ साउन ९ सम्म संक्रमितको संख्या ४ हजार ४४ थियो। साउन १८ मा त्यो संख्या ४ हजार ५ सय ९३ पुगेको छ। यससँगै कोरोना समुदायमा पुगेको अनुमान लगाउन थालिएको छ। साउन १८ गते एकै दिन १ सय २८, १३ गते ८० र १४ गते ७० जनामा कोरोना पुष्टि भएको सामाजिक विकास मन्त्रालयले जारी गरेको प्रेस विज्ञप्तिमा उल्लेख छ। लकडाउनका बेला गरिएको प्रयासभन्दा अहिले लापरवाही हुन थालेपछि कोरोना संक्रमण बढेको हो। सुदूरपश्चिम स्वास्थ्य निर्देशनालयका निर्देशक डा गुणराज अवस्थीले भारतबाट फर्केका नागरिकलाई होल्डिङ सेन्टरमा राख्न नसके कोरोना संक्रमण भयावह हुने बताए। विदेशबाट आउने नागरिकलाई काठमाडौंमा होल्डिङ सेन्टरमा राखिएझैं सुदूरपश्चिमका सीमा क्षेत्रमा पनि होल्डिङ बनाउनुपर्छ, उनले भने, मैले प्रदेश सरकार र सामाजिक विकासमन्त्रीज्यूलाई यसबारे अनुरोध पनि गरिसकेको छु। कैलालीको गौरीफन्टा, कञ्चनपुरको गड्डाचौकी, दार्चुलाको खलंगा र बैतडीको झुलाघाट नाकाबाट दैनिकजसो ५ सय जना नेपाली स्वदेश फर्किरहेका छन्। तर, सीमा नाकामा ज्वरो मापन र तथ्यांक लेखनबाहेक उनीहरू यातायातको व्यवस्था आफैं गरेर सोझै घर गइरहेका छन। सेती प्रादेशिक अस्पतालमा कोभिड १९ का संयोजक तथा वरिष्ठ फिजिसियन डा शेरबहादुर कमरले समुदायमा कोरोना जाँच नहुनु, सीमामा होल्डिङ सेन्टर नहुनु संक्रमण बढ्नुको कारक रहेको बताए। क्वारेन्टाइनमा बसेका, भारतबाट फर्केका सबैको पीसीआर जाँच गरी स्वास्थ्य टोली गाउँगाउँ जाने बेला हो, उनले भने, तर, पीसीआरको दायरा अझै बढाउन सकिएको छैन। यसले जोखिम बढाएको छ। उनका अनुसार अहिले समुदायमा कोरोनाको अवस्था अज्ञात छ। समुदायको अवस्था भनेको अज्ञात हो। किनकि, समुदायमा अझै परीक्षण नै भएको छैन, उनले भने, अहिलेको परीक्षण भनेको क्वारेन्टाइनमा लक्षण देखिएका र कन्ट्याक्ट टेसिङमा परेकाको मात्रै भइरहेको छ। प्रदेश सरकारले केही दिनअघि संक्रमितको परिवारमा जाने, उसको नजिकका दुई जनाको स्वाब संकलन गर्ने निर्देशिका बनाएको थियो। तर, अझै त्यो काम हुन सकेको छैन। त्यसले मात्रै भन्न सकिन्छ कि कोरोनाको समुदायभित्रको संक्रमणका दर के छ भनेर, डा कमरले भने। स्वास्थ्य निर्देशक डा गुणराज अवस्थीले भने बाजुराबाहेक संक्रमितको परिवारका दुई जनाको स्वाब संकलन गर्न ८ वटा जिल्लामा आवश्यक स्वास्थ्य सामग्री पठाइएको बताए। बाजुरामा सडक अवरुद्ध भएकाले सामग्री पाउन सकिएको छैन। त्यसबाहेक प्रदेशका बाँकी ८ जिल्लामा स्वाब संकलन गर्न आवश्यक सामग्री पठाइसकेका छौं, उनले भने। सुदूरपश्चिममा साढे २५ लाख जनसंख्यामा ३६ हजार ३ सय ४९ जनाको मात्रै पीसीआर परीक्षण गरिएको छ। यो भनेको कुल जनसंख्याको १४ प्रतिशत हाराहारी हो। सुदूरपश्चिममा धनगढी र डँडेलधुरा गरी दुई स्थानमा प्रयोगशाला छन्। दुवै प्रयोगशालाको क्षमता भनेको दैनिक बढीमा ५ सय नमुना परीक्षण हो। दुवै प्रयोगशालामा क्षमताअनुसार नमुना परीक्षण भइरहेको छैन। परीक्षण नै बढेन भने कोरोनाको जोखिम कत्तिको छ भन्ने कुरा कसरी थाहा पाइन्छ ? जबसम्म अवस्था थाहा हुँदैन तबसम्म रोकथामका उपाय पनि प्रभावकारी हुँदैनन्, सुदूरपश्चिम विश्वविद्यालयका पूर्वरजिस्टार प्राडा हेमराज पन्तले भने। प्रदेश सरकारको मन्त्रिपरिषद्ले चैतमा तीन वटा पीसीआर प्रयोगशाला राख्ने भनी गरेको निर्णय पाँच महिनापछि बल्ल कार्यान्वयनमा आएको छ। प्रदेश सरकारले दैनिक एकएक हजार पीसीआर जाँच क्षमताका तीन वटा मेसिन खरिद गरेको छ। एउटा मेसिन धनगढीको सेती प्रादेशिक अस्पतालमा जडानको अन्तिम चरणमा छ भने अर्को डोटीका लागि पठाइएको छ। डोटीमा पूर्वाधार निर्माण भइरहेको स्वास्थ्य निर्देशनालयले जनाएको छ। मन्त्री परिषद्ले तेस्रो मेसिन बैतडी जिल्ला अस्पतालमा राख्ने निर्णय गरे पनि पूर्वाधार नबनेका कारण पीसीआर मेसिन धनगढीमै थन्किएको छ।"
दलहरू निरंकुशताको बाटोमा,"विकास र समृद्धिको यात्रामा अहिलेजस्तो प्रश्नचिह्न लाग्यो भने जनताको विश्वासमा संकट आई फेरि राजनीतिक परिवर्तनले स्थान पाउन सक्छ सत्तासीन नेपाल कम्युनिस्ट पार्टीको सचिवालय र स्थायी समिति लामो समयदेखि अनिर्णयको बन्दी बनिरहेको छ। नीतिनियम र विधान उल्लंघन गर्दै दुईजना अध्यक्षले शक्तिशाली मानिने स्थायी समितिका सदस्यको हैसियत समाप्त हुने गरी बैठक राख्ने र स्थगित गर्ने सिलसिला चलाइरहेका छन्। दुवै पक्षका नेताकार्यकर्ताले केपी ओली र पुष्पकमल दाहाल मिल्नुपर्छ भनेर दललाई अनिर्णयको बन्दी मात्र बनाएका छैनन्; दलको साख पनि समाप्त पार्ने बाटोमा लागेका छन्। के मुद्दामा मिल्ने, किन मिल्नैपर्ने, नेताकार्यकर्ताले के अचुक अस्त्र दिएका छन् दुई अध्यक्ष मिलाउन ? यिनै दलले होइन कमैयामुक्तिको घोषणा गर्नुपर्छ भनेर दबाब दिएका ? तर आज नेकपामा त्यही प्रथा हाबी गराइँदै छ। हिजो नेकपा एमाले फुट्यो। दुइटा पार्टी भयो। जसले दुई पार्टी बनाए उनीहरूलाई लाग्यो सत्ता प्राप्तिको रणनीतिमा फुट्दा दल कमजोर भयो त्यसैले सत्ता प्राप्तिका लागि दल मिल्नुपर्छ भनेर मिल्ने उद्घोष गरे। एकता पनि भयो। दलका नेताकार्यकर्ता सबैले जयजयकार मनाए। किन फुट्यो, किन जुट्यो न त्यसको औचित्य पुष्टि भयो न त्यसबारे जानकारी राख्ने आवश्यकता नै कसैले ठान्यो। नेपाली कांग्रेसले २०४८ को निर्वाचनमा बहुमत प्राप्त गर्यो। एकमना सरकार बनेको तीन वर्षपछि आन्तरिक विवादका कारण कांग्रेस मध्यावधिमा गयो। किन मध्यावधिमा जानुपर्यो भन्ने पुष्टि गर्ने आवश्यकता ठानिएन। त्यो न मध्यावधिमा जान निर्णय गर्नेले नै महसुस गरे न त नेताकार्यकर्ताले त्यसको उत्तर खोजे। जो नेताहरू मध्यावधिमा जाँदा पनि सांसद थिए उनीहरूले फेरि टिकट पाए। तर त्यसमध्ये अधिकांश निर्वाचनमा पराजित भए। आफ्नो बहुमत भएको संसद् भंग गरेर निर्वाचनमा गएको कांग्रेस दोस्रो दलमा खुम्चिनुपर्यो। मुलुक रणनीतिक अस्थिरतातिर गयो। परिणाम माओवादी समस्या उत्पन्न भयो, जसले मुलुकको विकास मात्र ठप्प पारेन शान्ति र स्थिरता नै खल्बल्याइदियो; त्यसैको जगमा राजा ज्ञानेन्द्रको महात्वाकांक्षा बढ्यो र कांग्रेस पनि फुट्यो। नेताहरूले विनाकारण लहडमा दल फुटाए। तिनै नेताहरूले फेरि विनाकारण लहडमा मिल्ने घोषणा गरे। दुई भएका पार्टीका नेताकार्यकर्ता एक हुँदा खुसी भए, निर्णयको स्वागत गरे। कसैले पनि जुट्नु र फुट्नुको औचित्य पुष्टि गरेनन्। भागबन्डा मिलेपछि एक भए, नीति र सिद्धान्तमा स्खलन आएको पत्तै भएन। घरायसी झगडा सबैको हुन्छ, घर छाडेर गएकालाई फकाएर फिर्ता बोलाउनलाई सबैले धर्म मानेर सहज रूपमा लिए। त्यसको कारण र निराकरणविनाको समाधानले सुखद् परिणाम ल्याउँदैन पनि। जसको परिणाम नेकपा र कांग्रेसले आज भोगिरहेका छन्। जो स्थानीय राजनीति गर्छ र जसको जनमत छ उसलाई अवमूल्यन गर्ने र आफ्नो जनमत नभएका कारणबाट भएको पराजयलाई प्रतिष्ठाको लडाइँ बनाई जनमत भएको नेतालाई बारम्बार अन्याय गर्दै अनुशासनका नाममा कारबाही गर्दै जाने हो भने दलहरू लोप हुँदै जानेछन्। राजनीतिक दलहरूमा अर्को दलबाट प्रवेश गर्नेगराउने चलन फेरि बढेको छ। फरक विचारधारा राख्ने व्यक्तिलाई आफ्नो पार्टीमा समावेश गराउँदै जानु दलहरूको धर्म पनि हो। तर अनुशासित पार्टीका निश्चित मूल्यमान्यता हुन्छन्, तिनलाई बिर्सेर कार्यकर्ता बढाउने काम राम्रो होइन। दसैंको बोका हुर्केबढेको र छिप्पिएको किन्नु ठीकै हो, किनकि त्यसलाई तुरुन्तै भोग दिई प्रसादका रूपमा खानुपर्छ, उसबारे धेरै चासो राख्नुपरेन। किनकि उसको भविष्य दसैंसम्मका लागि मात्र निर्धारण गरिएको हुन्छ। तर दलमा प्रवेश गराउँदा नेताभन्दा कार्यकर्ता र जनताबाट गराउनु राम्रो हुन्छ। प्रवेश गरेको व्यक्तिलाई प्रशिक्षण र परीक्षण गरी पार्टीको सिद्धान्त र एजेन्डामा समाहित गराउँदै लैजान सकिन्छ। त्यसले दललाई बलियो बनाउँदै लगिनेछ तर अर्को दलका नेताहरूको प्रवेशले दललाई प्रतिकूल असर पार्न सक्छ। किनकि उनीहरू अर्को स्कुलिङबाट आएका हुन्छन्। इतिहासले त्यो देखाउँदै पनि आएको छ। उदाहरणका लागि २०४६ पछिको पहिलो स्थानीय निर्वाचनमा कांग्रेससँग यथेष्ट स्थानीय नेताकार्यकर्ता थिएनन्, किनकि पार्टी प्रतिबन्धित थियो। मृत्यु र सर्वस्वहरणबाट नडराएका मान्छे मात्रै पार्टीमा समाहित थिए। अझ पञ्चायत व्यवस्थाले भनेअनुसार सबै पञ्च नेपाली र सबै नेपाली पञ्च थिए। कांग्रेसमा भएका कार्यकर्ता पनि व्यवस्थाबाट अवैध घोषित थिए। तत्कालीन नेताहरूलाई स्थानीय निर्वाचनमा कांग्रेसलाई जिताउनु थियो, त्यसैले अधिकांश उम्मेदवार या त पञ्च थिए वा पञ्चायतले बनाएका टाढाबाठा। त्यसअनुरूप ९० प्रतिशतभन्दा बढी सिटमा कांग्रेसले जित्यो। तर २०५४ को स्थानीय निर्वाचनमा एमाले सरकारमा थियो र त्यसको ठ्याक्कै उल्टो एमालेका ९० प्रतिशत उम्मेदवारले जिते। अधिकांश एमालेबाट विजयी उम्मेदवार पहिलो चुनावमा कांग्रेसकै उम्मेदवार थिए। त्यसैले क्षणिक फाइदाका लागि दल परिवर्तन गरेर आएका नेताहरूबाट तत्कालका लागि संख्या देखाउन ठीक होला तर दीर्घकालका लागि त्यस्तो शैलीले कुनै दललाई पनि लाभ हुँदैन। इतिहासले हामीलाई सिकाएको यही हो। दलहरूको नेतृत्व दलीय विधान र सिद्धान्तविपरीत निरंकुश हुँदैछन्। निर्वाचन परिणाम हेरेर स्थानीय जननेतालाई कारबाही गर्ने परम्पराको निरन्तरता यसको पछिल्लो उदाहरण हो। गणतन्त्रपछिको निर्वाचन परिणामलाई मतका आधारमा हेर्ने हो भने कांग्रेसको जनमत ३५ लाख ९० हजार ७९३, एमालेको ३० लाख ८२ हजार २७७ र माओवादीको १५ लाख १० हजार ७६० छ। तर सदस्यताको हिसाबले कांग्रेसका सक्रिय सदस्य संख्या चार लाख ७५ हजार छ। दुई पार्टी एकीकृत बनेको नेकपासँग झन्डै त्योभन्दा बढी संख्यामा सदस्य होलान्। त्यसैले दलका कार्यकर्ता र नेताहरूबाट भन्दा पनि जनमत जसको पक्षमा छ, उसैले जित्ने सम्भावना रहन्छ। उदाहरणका लागि पार्टीले टिकट नदिएपछि स्वतन्त्र भई उम्मेदवारी दिने व्यक्तिले जितेका छन्। दलको विधान र नेपालको संविधानले दुई खालको प्रतिनिधित्वको परिकल्पना गरेको छ। एउटा राजनीतिमा सक्रिय तथा जनमत भएका नेताबाट निर्वाचित र अर्को राजनीतिमा भन्दा बौद्धिक र सामाजिक क्षेत्रमा सक्रिय र राज्यलाई चाहिने भनी मनोनीत गरिएका समानुपातिक। तर दलहरूको त्यो परिकल्पना र संविधानको मर्मविपरीत जनमत भएकालाई निर्वाचनमा टिकट नदिई समानुपातिकमा राख्ने र जनमत नभएकालाई नेता बनाउन निर्वाचनको टिकट दिने परम्परा सुरु गरेका छन्। यो संविधान र दलीय व्यवस्थाको मर्मविपरीत हो। उम्मेदवार छान्न अधिकार दिइएको समितिले दलको स्वार्थ, नीति, विधान र जनमतका आधारमा उम्मेदवार तोक्ने हो भने निर्वाचनमा जित्ने सम्भावना बढी हुन्छ। जनताले राजनीतिमा लागेका र दलका सदस्यता लिनेभन्दा धेरै गुण र दोषका आधारमा मत दिन्छन्। दलभित्रका गुटउपगुटको भागबन्डामा आफ्नो परिवार र निकटका व्यक्तिलाई उम्मेदवार बनाउने प्रचलन हावी छ, ठूला भनिएका दलमा पनि। उसको जनमत नभएका कारणले पराजित हुँदा स्थानीय नेतालाई कारबाही गरेर रमाउनु ठीक होइन। कुनै नेता चार डिजिटको अन्तरमा पराजित भएको छ भने आन्तरिक कारणले हारेको भन्नु हास्यास्पद हो। उसको पराजय जनमत नभएर भएको बुझ्नुपर्छ। यो पराजयको जिम्मा पार्टीको नेतृत्व तहमा रहेको वा उम्मेदवार छनोट गर्ने समितिले लिनुपर्छ। नैतिकताका आधारमा उनीहरूले पदीय जिम्मेवारीबाट मुक्त हुनुपर्छ ताकि अर्को निर्वाचनमा यस्तो नियति नदोहोरियोस्। नेपाली कांग्रेस महाधिवेशनको तयारीमा गइसकेकाले निर्वाचनलाई असर पार्ने काम गर्न नहुने पार्टी विधानको मान्यताअनुरूप हालै पार्टीका विभागमा पूर्णता दिने निर्णयविरुद्ध नेताहरूले उजुरी गरेका छन्। यो ठीकै पनि हो। त्यही नेतृत्वले अझ बढी असर पार्न सक्ने निर्णय प्रजातान्त्रिक स्कुलिङभन्दा अर्को स्कुलिङबाट आएका नेताकार्यकर्तालाई भित्र्याएर पदाधिकारी बनाउने र पार्टीमा जीवनभर लागेका नेतालाई कारबाही गर्दा त्यसको विरोध नहुनुले सिद्धान्त, रुल एन्ड ल भन्दा पनि नेतृत्व लिने स्वार्थलाई मात्र देखाउँछ। अमेरिकामा राष्ट्रपतिको उम्मेदवार छान्ने तरिका नितान्त प्रजातान्त्रिक छ। आफ्नो पार्टीबाट कसलाई लडाउने भन्ने निर्णयका लागि जनमत हेरिन्छ। जनमत परीक्षण गर्ने बेलामा आकांक्षी नेताहरूले आफ्नो धारणासहित किन आफू उम्मेदवार र अर्को आकांक्षी किन उचित छैन भन्ने कारणसहित प्रस्तुत हुनुपर्छ। यसलाई हाम्रो दलगत संस्कारबाट हेर्ने हो भने आफ्नै पार्टीको प्रतिद्वन्द्वीको भनाइ र व्याख्याले गर्दा आधिकारिक उम्मेदवार हारेको भनेर उसलाई कारबाही गर्ने हो त ? प्रजातन्त्रमा जनता नै सर्वोपरि र जनमतबाट नै राज्य सञ्चालन गर्ने भएकाले जसको जनमत छ उसैलाई उम्मेदवारी दिएर जित हासिल गर्नुपर्छ न कि गुट, नाता र आफ्ना मान्छेलाई टिकट दिएर। जो स्थानीय राजनीति गर्छ र जसको जनमत छ उसलाई अवमूल्यन गर्ने र आफ्नो जनमत नभएका कारणबाट भएको पराजयलाई प्रतिष्ठाको लडाइँ बनाई जनमत भएको नेतालाई बारम्बार अन्याय गर्दै अनुशासनका नाममा कारबाही गर्दै जाने हो भने दलहरू लोप हुँदै जानेछन्। बहुदलीय लोकतन्त्रमा दलहरूकै भूमिका हुने भएकाले व्यवस्था अलोकप्रिय भई कमजोर हुँदै जानेछ। निर्वाचनमा उम्मेदवार छान्ने नीति र्यासनल हुनुपर्यो त्यसको क्राइटेरिया पारदर्शी बनाउन जरुरी छ। यी र यस्ता विसंगति सच्याएर नजाने हो भने दलहरू त हराउने नै छन् तर देशले पनि राजनीतिक अस्थिरताको कारणले संकट बेहोर्नुपर्ने छ। जनताले फेरि पनि दुःख पाउनेछन्। गणतन्त्र प्राप्तिसँगै राजनीतिक एजेन्डा सकिएकाले दलहरूको अबको एजेन्डा विकास र समृद्धि भन्ने छ। विकास र समृद्धिको यात्रामा अहिलेजस्तो प्रश्नचिह्न लाग्यो भने जनताको विश्वासमा संकट आई फेरि राजनीतिक परिवर्तनले स्थान पाउन सक्छ। समयमै सचेत बनौं।"
न्यायपालिका तथा जनआस्था,"जनआस्था न्यायपालिकाको आत्मा हो। आत्माविहीन शरीर जिउँदो लासबराबर हुन्छ। जबजब यस विषयमा गम्भीर प्रश्न उठ्छ अनि आयोगसमिति गठन गरी सरकार, सर्वोच्च अदालत र बारबाट अध्ययन हुने गरेको छ। जसको चर्चा निम्नानुसार गरिन्छ ः (क) कार्यपालिकाबाट गठित १ उच्चस्तरीय न्यायिक सुधार आयोग, २०२७ तत्कालीन राजाको प्रमुख सचिवालयबाट २०२७ साउन २८ मा गठन भएको आयोगमा प्रधानन्यायाधीश (रत्नबहादुर विष्ट प्रधानन्यायाधीश हुनुहुन्थ्यो) अध्यक्ष, वासुदेवप्रसाद ढुंगाना (माननीय सांसद) उपाध्यक्ष, कानुन तथा न्यायसचिव रमानन्दप्रसाद सिंहचूडामणिराज सिंह मल्ल, ब्रह्मदत्त तिवारी, अञ्चल न्यायाधीश, ईश्वरबहादुर श्रेष्ठ, उपसचिव र सुरेन्द्रप्रसाद सिंह (रजिस्ट्रार)पृथ्वीबहादुर सिंह सदस्यसचिव हुनुहुन्थ्यो। यसले २०२८ साउन ३ मा प्रतिवेदन पेस गर्यो। आयोगले गरेका मुख्य सिफारिस यस प्रकार थिए संक्षिप्त कार्यविधि ऐन, सर्वोच्च अदालतलगायतको आन्तरिक सुधार नियुक्ति, दरबन्दी, कार्यबोझ, तालिम, अनुगमन, अर्धन्यायिक निकायहरूको निगरानी, तालिम, अनुगमन, फौजदारी मुद्दाको अनुसन्धान र दायरी प्रक्रियामा सुधार पुर्पक्षबारे न्यायोचित व्यवस्था, प्रशासकीय निकाय र उचित न्याय सम्पादन हुनुपर्ने सिफारिस गरिएको थियो। २ शाही न्याय सुधार आयोग, २०३९ तत्कालीन राजाको प्रमुख सचिवालयबाट २०३९ असोज १ मा गठन भएको आयोगमा ईश्वरीराज मि श्र, अध्यक्ष, न्यायिक समिति अध्यक्ष, राधेश्याम कमारो, माननीय सांसद, सुरेन्द्रबहादुर बस्नेत, केदारनाथ उपाध्याय, वरिष्ठ सरकारी अधिवक्ता र हरिप्रसाद शर्मा, सहसचिव, कानुन तथा न्याय मन्त्रालयसदस्य सचिव हुनुहुन्थ्यो। यो आयोगले २०४० साउन १३ मा प्रतिवेदन पेस भयो। गठन आदेशमा मूल उद्देश्यका रूपमा प्रचलित न्याय व्यवस्था तथा कार्यपद्धतिमा केकस्ता सुधार गर्न आवश्यक छ, सो सम्बन्धमा यथार्थ अध्ययन र छानबिन गरी सुझाव प्रतिवेदन चढाउन भनिएको थियो। आयोगका क्षेत्राधिकार निम्नानुसार तोकिएका थिए सर्वोच्च अदालत र सोअन्तर्गतका अदालतहरू, महान्यायाधिवक्ता र अन्तर्गतका कार्यालयहरू, न्यायिक निर्णय गर्न अधिकार पाएका विभिन्न कार्यालय, सरकारवादी मुद्दा दायर गर्ने प्रहरी कार्यालयको काम, न्याय प्रशासनसँग सम्बन्धित कानुनहरू आयोगका क्षेत्राधिकारभित्र थिए। मुख्य सिफारिसमा भ्रष्टाचारको चर्चा निम्नानुसार भएको थियो अदालतबाट भएका वा हुनसक्ने भ्रष्टाचारको समुचित अनुसन्धान गरी त्यसको निवारणका लागि न्यायपालिकाको आफ्नो छुट्टै यन्त्र छैन। यसले गर्दा अदालतमा भ्रष्टाचार भएको छ भन्ने शंकास्पद स्थिति रहिरहन जान्छ। यसबाट जनभावना गुम्सिएर भ्रष्टाचारविरुद्ध प्रभावकारी कारबाही नभई भ्रष्टाचार अझ फस्टाउने छ। अदालतप्रतिको भ्रष्टाचारको आरोप वा जनगुनासोलाई संवेदनशील भएर हेर्नुपर्छ। अरू क्षेत्रको भ्रष्टाचारले भन्दा अदालतमा हुने भ्रष्टाचारले राष्ट्र र समाजमा नराम्रो प्रभाव पर्छ। अदालतमा भ्रष्टाचार हुन्छ भन्ने धारणसम्मले पनि न्यायिक प्रक्रियाको प्रभावकारिता र अदालतप्रतिको आस्थामा गम्भीर असर पुर्याउँछ। आयोगको सिफारिसमा न्यायाधीश नियुक्तिका विषयमा प्रकरण ६९ मा यसो भनिएको थियो कानुनको सही प्रयोगको निमित्त कानुनका ज्ञाता, न्यायशील, निष्पक्ष, आत्मविश्वासी, धैर्यवान् तथा इमानदार न्यायाधीश आवश्यक हुन्छ। न्यायाधीशहरूको चारित्रिक विशेषताको पनि उत्तिकै महत्व हुन्छ। तल्लो तहका अदालतहरूका लागि माथिल्लो तहको अदालत उदाहरण बन्नुपर्छ। माथिल्लो अदालतको कार्यकुशलतामा नै तल्लो अदालतको कार्यकुशलतामा निर्भर हुन्छ। न्यायाधीशमा हुनुपर्ने सच्चरित्रता, इमानदारी, कर्तव्यनिष्ठता र सैद्धान्तिक एवं व्यावहारिक ज्ञानको पनि उही महत्व हुने हुँदा यस्ता विषयलाई ध्यानमा राखेर त्यस्ता गुण विद्यमान भएको व्यक्तिलाई मात्र न्यायाधीश पदमा सिफारिस गर्नु र लिनु उपयुक्त हुन्छ। उटा चुरो कुरा सबैले नबिर्सौं ! सर्वोच्च अदालतका अतिरिक्त मातहतको स्थिति हेर्दा बेलैमा नसोचे न्यायपालिकाप्रति जनआस्थाका प्रश्न आउँदा दिन अझै कष्टकर हुनेछन्। (ख) सर्वोच्च अदालतबाट गठित कार्यदलसमिति सर्वोच्च अदालत आफैंले विभिन्न तीनवटा अध्ययन कार्यदलसमिति गठन गरेको थियो, जो निम्न छन् १ विकृतिविहीन न्यायपालिकाको विकास अध्ययन कार्यदल, २०६६ २०६६ पुस ७ मा गठित कार्यदलमा न्यायाधीश रामप्रसाद श्रेष्ठ अध्यक्ष, मान्या खिलराज रेग्मी, मान्या गिरीशचन्द्र लाल र मान्या प्रकाश वस्ती हुनुहुन्थ्यो। यसले २०६६ फागुन १४ मा प्रतिवेदन पेस गरेको थियो। यस कार्यदललाई निम्न विषय अध्ययन गर्न तोकिएको थियो अदालतका समग्र कामकारबाहीमा देखिएका विविधखाले समस्या पहिचान गरी समाधानका उपाय सुझाउने, अदालतका सेवाग्राही, कानुन व्यवसायी, सञ्चारमाध्यम, न्यायपालिकासँग सम्बद्ध र आबद्ध सरोकारवालासमेत सँग छलफल गरी प्राप्त सुझाव तथा प्रतिक्रियासमेतको अध्ययन, अनुसन्धान र विश्लेषण गरी न्यायपालिकाभित्रको विकृतिका कारण, त्यसको अुनमानित मात्रासमेत पहिचान गरी त्यसैका आधारमा विकृति न्यूनीकरण कसरी गर्ने तथा अल्पकालीन र दीर्घकालीन उपाय सिफारिस गर्ने। यसले गरेको मुख्य सिफारिसमा निम्न विषय समावेश थिए आन्तरिक सुधार (विभिन्न अदालतमा) सिफारिस, कार्यविधिगत सुधारका सिफारिस, आर्थिक अनियमितता र भ्रष्टाचार विषयमा सिफारिस, भ्रष्टाचार गर्नेलाई सशक्त र प्रभावकारी कारबाही नभएबाट केकसरी गर्ने सिफारिस, न्याय परिषद्समेतले प्राप्त अधिकार प्रभावकारी ढंगले कार्यान्वयन नभएबाट केकसरी गर्ने सिफारिस, न्यायाधीश र कर्मचारीको सेवासुविधामा ठूलो अन्तर हँुदा हटाउन के गर्ने सिफारिस, मुद्दाका पक्षहरूमा जुनसुकै रूपमा मुद्दा जित्नैपर्ने प्रवृत्तिबाट उत्पन्न समस्या निराकरणका उपाय सिफारिस, बिचौलियाको सशक्त सञ्जाल तोड्ने विषयमा सिफारिस, गैसस र अगैससको न्यायपालिकाभित्र चलखेल र प्रभावलाई न्यूनीकरण गर्ने विषयमा सिफारिस, यसले दीर्घकालीन उपायका रूपमा न्यायपरिषद्को पुनर्संरचना र न्यायाधीश नियुक्तिमा यथेष्ट सजगता र निष्पक्षता अपनाउनुपर्ने कुरा सिफारिस गरेको थियो। साथै तत्कालीन उपायका रूपमा न्यायपरिषद् र न्याय सेवा आयोगको सक्रियता र न्यायाधीश नियुक्तिका लागि न्याय परिषद् ऐनको दफा ४ को अक्षरशः परिपालन हुनुपर्ने राय दिएको थियो। २ सर्वोच्च अदालतमा विचाराधीन भ्रष्टाचार मुद्दाको कामकारबाही अध्ययन समिति २०६७ २०६७ चैत १८ मा गठन भएको समितिमा मान्या प्रकाश वस्ती संयोजक, सहरजिस्ट्रार श्रीकान्त पौडेल, सहरजिस्ट्रार नहकुल सुवेदी र उपरजिस्ट्रार हेमन्त रावल हुनुहुन्थ्यो। यसले २०६८ साल जेठमा प्रतिवेदन दिएको थियो। समितिले भ्रष्टाचार मुद्दामा जनचासो रहन्छ। तर, यिनमा शीघ्र निर्णय हुन सकिरहेको छैन। भ्रष्टाचार मुद्दाको कामकारबाही निर्णयमा प्रभावकारिता नदेखिएको भनी जनगुनासो बढिरहेको छ। जनगुनासो सम्बोधन गर्न के गर्न सकिन्छ ? समस्या कहाँ छ ? समाधान कसरी गर्ने विषयमा विविध सिफारिस गरेको थियो। समितिले समस्या निम्न विषय औंल्याएको थियो मिसिल कागजात समयमा नमगाउने, पेसी नचढाउने, पेसी स्थगित गराउने, पालो नआउने, पेसी स्थगित गराउने नै उद्देश्यले वकालतनामा सामेल गराउने, स्थगित निवेदन मिसिलबाट झिकिने। त्यसबेला सर्वोच्च अदालतमा विचाराधीन ४५९ मुद्दाको मिसिल अध्ययन गरी फाँटवाला, सरकारी वकिल र निजी वकिलको कामकारबाही अध्ययन गरिएको थियो। र, पक्षले इजलास छनोट गर्ने तथा चलखेल गर्ने तथा बिचौलियाको भूमिका अध्ययन गरिएको थियो। समितिले मुख्य सिफारिसका रूपमा निम्न विषय समावेश गरेको थियो भ्रष्टाचार मुद्दामा तीन सदस्यीय इजलासबाट हेरिँदा चलखेल कम हुने, निरन्तर सुनुवाइ गरिनुपर्ने, निश्चित दिन यस्ता मुद्दाको सुनुवाइ हुने गरी बार तोकिनुपर्ने, पेसी स्थगित गर्ने वकिलबाटै बहस सुरु गराइने, आन्तरिक व्यवस्थापन सुदृढ गर्नुपर्ने, विशेष फाँट नै रहनुपर्ने। (३) सर्वोच्च अदालतले न्यायपालिकाभित्रका विकृतिविसंगति अध्ययन गर्न मान्या गिरीशचन्द्र लालको अध्यक्षतामा मान्या वैद्यनाथ उपाध्याय र मान्या गोविन्दकुमार उपाध्याय सदस्य रहेको समिति २०७३ सालमा गठन गरेको थियो। (ग) बारबाट गठित समिति १ न्यायपालिकाप्रति जनआस्था अभिवृद्धि अध्ययन समिति २०६४ सर्वोच्च अदालत बार एसोसिएसनले पनि जनआस्थाकै विषयमा अध्ययन गर्न २०६३ चैत १४ मा वरिष्ठ अधिवक्ता श्रीहरि अर्याल संयोजक, अधिवक्ता प्रकाश वस्ती, अधिवक्ता भरतराज उप्रेती र अधिवक्ता श्रीकान्त बराल सदस्य रहेको समिति गठन गरेको थियो। यसले २०६४ पुस २४ मा आफ्नो प्रतिवेदन सार्वजनिक गरेको थियो। समितिका निम्न कार्यादेश थिए अदालतप्रतिको जनआस्थामा आँच पुर्याउने कारण र कारकको खोजी, विकृति र विसंगतिले कसरी प्रवेश पायो र यसको समाधानका उपाय पत्ता लगाउने, जनगुनासो सम्बोधन गर्न के गर्न सकिन्छ ? समस्या कहाँ छ ? समाधान कसरी गर्ने ? समितिले मुख्य सिफारिसका रूपमा निम्न विषय समावेश गरेको थियो जनआस्था घटाउन कर्मचारी, कानुन व्यवसायी, बिचौलिया, पत्रकार, राजनीतिज्ञसमेतको भूमिका रहेको, बिचौलिया सबैभन्दा खतरनाक तत्व रहेको र यो २९ किसिमका हुने, आआफ्नो गुट बनाउने र त्यसलाई संरक्षण गर्ने प्रवृत्ति बढ्दो, न्यायपरिषद्मा राजनीतिक प्रभावले, यो प्रभावविहीन अवस्थामा पुगेको। न्यायाधीश नियुक्ति पद्धति त्रुटिपूर्ण। परीक्षा लिएर उत्तीर्ण हुनेलाई मात्र न्यायाधीशमा नियुक्ति दिनुपर्ने, दण्ड र पुरस्कारको व्यवस्था निस्क्रिय र केही कानुनमा सुधार हुनुपर्ने। गरिएको सर्भेक्षणमा ६३७१ प्रतिशत उत्तरदाताले भ्रष्टाचारका कारणले जनआस्था घटेको उत्तर दिएका। ७९४४ प्रतिशतले अदालतप्रति जनआस्था दिनप्रतिदिन घटिरहेको उत्तर दिएको। ९४ प्रतिशत उत्तरदाताले भ्रष्टाचार नै समस्याको मूल कारण औंल्याएका। यस प्रतिवेदनमा १०१ सिफारिस गरिएका थिए। वर्तमान विगतमा पनि न्यायपालिकाप्रति जनआस्थाको स्तरका विषयमा गम्भीर प्रश्न बेलाबेलामा उठ्ने गरेका छन्। हाल उठेको प्रश्न विगतको भन्दा पनि गम्भीर छ। न्यायपालिकाप्रति जनआस्थामा ह्रास आउनु सम्पूर्ण राज्य संयन्त्रप्रति नै अनास्था जाग्नु हो। विविध घटना र मुद्दाका निर्णयबाट न्यायपालिकाप्रति नैराश्य बढ्नु राष्ट्रका लागि हितकर होइन। भनिन्छ लाज, घिन र शर्म त्यागेपछि सर्वत्र विजयी भइन्छ। कतै यही अवस्था त होइन ? नचाहँदानचाहँदै र जनमतविपरीत हुँदाहँुदै पनि नियुक्ति सिफारिस गर्न संसद् बाध्य हुनपर्ने अवस्था कसैका लागि हितकर छैन भन्ने सम्बन्धितहरूले महसुस गर्न ढिलाइ गर्नु हुन्न। आज सञ्चारमाध्यम र सामाजिक सञ्जालमा व्यक्त विचारको गम्भीरता महसुस गरी केही गर्न आवश्यक छ। अदालत कानुुन र प्रमाणका आधारमा चल्ले संस्था हो। सञ्चारमाध्यममा आएका सबै विषय सत्य नहुन सक्छन्। मिडिया ट्रायल कति जायज छ। सञ्चारमाध्यम र जनआस्थाको प्रश्न पनि अध्ययनको विषय बन्नुपर्छ। भविष्य २०३९ सालपछि न्यायपालिकाका विषयमा राज्यका तर्पबाट कुनै अध्ययन भएको छैन। विनाअध्ययन सुधारका नाममा गरिने सुधार दिगो हुँदैन। हतपतमा गर्ने फुर्सदमा पछुताउनु उचित होइन। तसर्थ, गहन, पूर्वाग्रहविहीन, दक्षतापूर्ण र राष्ट्रिय हितलाई सर्वोपरि मानी एउटा उच्चस्तरीय अध्ययन आयोगसमिति बनाउने र यसको सिफारिसअनुसार गर्ने प्रतिबद्धता सम्बन्धित क्षेत्रबाट जाहेर हुनुपर्छ। सुधारका लागि संविधान संशोधन गर्ने राजनीतिक प्रतिबद्धता आउनुपर्छ। यसका लागि न्यायपालिका र जनआस्था अध्ययन गरी सिफारिस गर्न उच्चस्तरीय आयोगसमिति गठन गर्नुपर्छ। अब के गर्ने भन्ने सम्बन्धमा विभिन्न लेख, अन्तर्बार्ता, विज्ञप्ति तथा सामाजिक सञ्जालमा उठेका विषयका आधारमा यस आयोगसमितिको कार्यक्षेत्र तोकिनुपर्छ। यसका आधारमा अध्ययन गर्न आवश्यक मूल विषय निम्न हुन सक्छन् १ आज न्यायपालिकाप्रति जनआस्था केकति छ ? २ जनआस्थाका मापदण्ड केके हुन् ? (क) न्याय पाइन्छ भन्ने विश्वास (ख) विकृतिविसंगति छैन भन्ने विश्वास (ग) शीघ्र र सुलभ न्याय पाइन्छ भन्ने विश्वास (घ) विधिसम्मत ढंगले परिचालन भएको छ भन्ने विश्वास (ङ) मरमोलाहिजा, राजनीतिक आस्था, अकर्मण्यता र अस्थिरताबाट विमुख छ भन्ने विश्वास ३ के न्यायपालिकाभित्रका समस्याको यथासमयमा उपयुक्त ढंगले सम्बोधन हुने गरेको छ ? ४ जनआस्थाको प्रश्नमा के हामी सन्तुष्ट छौं ? ५ जनआस्था अभिवृद्धि गर्न के गर्नुपर्ने हो ? ६ नचाहँदानचाहँदै जनमतप्रतिकूल नियुक्ति सिफारिस गर्नुपर्ने संसद्को बाध्यताको कारण के हो ? ७ राजनीति र न्यायपालिकाको दूरी केकस्तो हुनुपर्छ ? ८ न्यायपालिकाभित्र जेजस्तो भए पनि संसद्समेत चुपचाप बस्नुपर्ने अवस्थाले कस्तो परिणाम निम्त्याउला ? ९ महाअभियोगको व्यवस्था पुनव्र्यवस्थित गर्नुपर्छ कि पर्दैन ? १०न्यायपालिकाको हितका लागि पुनर्नियुक्तिको व्यवस्था गर्दा केकस्तो असर पर्छ ? अध्ययन गर्नुपर्ने पूरक विषय यी पनि हुनुपर्छ (१) न्यायपरिषद्को संरचना के बारको प्रतिनिधित्व आवश्यकफलदायी छ ? के प्रधानमन्त्रीको प्रतिनिधित्व आवश्यक छ ? प्रधानमन्त्री फेरिए पनि प्रतिनिधि नफेरिने पद्धति कस्तो हो ? न्यायिक भ्रष्टाचारमा कारबाही गर्न न्यायपालिकाको प्रभाव नपर्ने छुट्टै संयन्त्र आवश्यक छ कि ? न्यायिक कार्यक्षमता र आचारसंहिता अनुगमन गर्ने छुट्टै संयन्त्र आवश्यक छ कि ? न्यायपालिकाको प्रत्यक्ष प्रभावमुक्त सेवाग्राही कानुन शिक्षक, कानुन व्यवसायी र बुद्धिजीवीहरूको केकस्तो भूमिका अपेक्षित छ ? न्यायपरिषद्को विगतका कामको मूल्यांकन र सिंहावलोकन गर्न ढिलाइ भइसक्यो कि ? न्यायपरिषद्भित्र र यसका कामकारबाहीभित्र राजनीतिको छाया परेको जनधारणा केकसो हो ? न्यायाधीश नियुक्तिको पुनरावलोकन गर्दै पुनर्संरचना गर्नुपर्ला कि ? कसैप्रति पनि उत्तरदायी नरहेको न्यायपरिषद्बाट के केही अपेक्षा गर्न सकिन्छ ? (२) न्यायाधीश नियुक्ति क्याडरबाहेक बाहिरबाट न्यायाधीश नल्याउने पो हो कि ? बहिरबाट ल्याउने नै हो भने परीक्षा प्रणालीविना नल्याउने पो हो कि ? सुरु अदालतबाहेक अन्य अदालतमा बाहिरबाट नल्याउने पो हो कि ? दुईपटक जिल्ला न्यायाधीश हुन लिइएको परीक्षामा सबै कानुन व्यवसायी उम्मेदवार असफल हुनुलाई कुन रूपमा ग्रहण गर्नेे ? कम्तीमा सर्वोच्च अदालतमा कानुन व्यवसायीबाट नल्याउने पो हो कि ? लोकसेवा आयोगको परीक्षामा अनुत्तीर्ण भई अधिकृत हुन अयोग्य भएको व्यक्ति पछि सोभन्दा धेरै तह ठूलो पदमा नियुक्त हुने कुरालाई कुन रूपमा ग्रहण गर्ने ? बाहिरबाट न्यायाधीश ल्याउने हो भने कहिल्यै पनि कुनै राजनीतिक दलको सदस्य नरहेको वा दलीय हैसियतले पद वा लाभ नलिएको व्यक्ति मात्र ल्याउने हो कि ? न्यायाधीश नियुक्तिमा बारले भाग खोज्दा र बारको आडमा हुने राजनीतिक चलखेलले न्यायपालिकालाई ध्वस्त बनाउँदै लगेको त छैन ? बाहिरबाट न्यायाधीश लैजाँदा कानुन व्यवसायी लगियो कि प्रमाणपत्रधारी मात्र ? अध्ययन आयोगसमिति कसरी गठन गर्ने ? नेपालको संविधान (२०७२) को धारा ६१(४) ले संविधानको संरक्षण गर्ने अधिकार राष्ट्रपतिमा रहेको छ। स्वतन्त्र र सक्षम न्यायपालिका संविधानको आधारभूत स्तम्भ हो। संविधानको धारा ६६(२) मा राष्ट्रपतिले मन्त्रिपरिषद्को सिफारिस र सम्मतिबाट जुनसुकै कार्य गर्न सक्ने व्यवस्था छ। जाँचबुझ आयोग ऐन, २०२६ को दफा ३(२) ले सार्वजनिक महत्वको कुनै कुराको जाँचबुझ गर्न आयोग गठन गर्न सक्ने व्यवस्था गरेको छ। न्यायपालिका र जनआस्थाका विषयमा उठिरहेका प्रश्न र तिनको निदानका उपाय सार्वजनिक महत्वको कुरा हो। राजतन्त्रका बेलामा शाही आयोग बन्दथे। दुईपटक न्यायपालिकाको अध्ययन गर्न शाही आयोग नै बनेका छन्। सरकार कार्यपालिकाको वास्तविक नेतृत्वकर्ता हो। राष्ट्रपति कार्यपालिका, न्यायपालिका र विधायिकासमेतको संरक्षक र अभिभावकीय अधिकारसम्पन्न सर्वोच्च र निष्पक्ष अंग हो। यस्तो अध्ययनमा कार्यपालिकाप्रति पनि प्रत्यक्ष हस्तक्षेपको प्रश्न उठन सक्छ। तसर्थ निष्पक्षताका लागि राष्ट्रपतीय शक्तिका आधारमा आयोग बन्नु जायज हुन्छ। न्यायपालिकासँग सम्बन्धित विषयमा न्यायपालिकाको पनि सहयोग अपेक्षित हुन्छ। तसर्थ राष्ट्रपतीय आयोग यसका लागि पनि प्रभावकारी हुनेछ। अन्त्यमा समस्या आइपर्नु मात्र ठूलो कुरा होइन, समाधानमा तत्परता नदेखाउनु झन् ठूलो समस्या हो। समस्या देखिएपछि तत्काल तात्ने त्यसपछि सेलाउने र केही समयपछि बिर्सने नेपाली प्रवृत्ति दुर्भाग्यपूर्ण हो। न्यायपालिकाप्रति आज देखापरेका टिप्पणी, विचार र अभिव्यक्तिलाई देख्यानदेख्यै गर्नु न्यायपालिकाका लागि मात्र नभई राष्ट्रकै लागि घातक हो। एउटा चुरो कुरा कसैले नबिर्सौं ! सर्वोच्च अदालतका अतिरिक्त मातहतको स्थिति हेर्दा बेलैमा नसोचे न्यायपालिकाप्रति जनआस्थाका प्रश्न आउँदा दिन अझै कष्टकर हुनेछन्। पूर्व न्यायाधीश वस्ती राष्ट्रिय मानवअधिकार आयोगका सदस्य हुन्।"
कोरोनाको आशंका गरिएका पुरुषको मृत्यु,"विराटनगर : कोरोना भाइरसको संक्रमण आशंका गरिएका एक पुरुषको विराटनगरस्थित कोशी अस्पतालमा मृत्यु भएको छ । उदयपुरको बेलका नगरपालिका१ का ५५ वर्षीय वेदप्रसाद न्यौपानेको मंगलबार बिहान मृत्यु भएको अस्पतालका मेडिकल सुपरिटेन्डेन डा चुमनदाल दासले बताए । न्यौपानेलाई बेलकाबाट उपचारका लागि सोमबार राति विराटनगर ल्याइएको थियो । मोरङ बूढीगंगा गाउँपालिकामा रहेको विराट टिचिङ अस्पतालमा भर्ना गर्न खोजिए पनि अस्पतालले पीसीआर परीक्षणको रिपोर्ट नभएको भन्दै भर्ना लिन नमानेको बताइएको छ । विराट पुयाउँदा उनलाई १०४ डिग्री ज्वरो पनि थियो । त्यसपछि कोशी अस्पताल ल्याइएका उनको बिहान लगभग १ बजेतिर मृत्यु भएको डादासले बताए । न्यौपानेमा केही दिनअघि जण्डिसको समस्या देखिएको जानकारी परिवारका सदस्यले अस्पताललाई गराएका छन् । कोशीमा ल्याइएपछि उपचारका लागि आइसोलेसनमा भर्ना गर्ने तयारी हुँदै गर्दा न्यौपानेको मृत्यु भएको उनले बताए । ज्वरो देखिएपछि कोरोनाको आशंकामा आइसोलेसनमा भर्ना गरेर उपचारको प्रक्रिया अघि बढाउने तयारी हुँदै थियो, डा दासले भने, तर भर्ना गर्न नपाइकन अस्पताल ल्याएको १५ मिनेटभित्रै पुरुषको मृत्यु भयो । यसअघि जण्डिस देखिएको बताइए पनि पुरुषमा ज्वरो आउने, रिंगाटा चल्ने, वाकवाकी लाग्ने, श्वास फेर्न गाह्रो हुने लगायतका समस्या रहेका कारण कोरोनाको संक्रमण भएको हुन सक्ने आशंका गरिएको जानकारी उनले दिए । उनकाअनुुसार मृतक पुरुषको कुनै ट्राभल हिस्ट्री भने देखिएको छैन । मृतकको स्वाब संकलनको प्रक्रिया अघि बढाइएको बताउँदै दासले स्वाबको पीसीआर परीक्षण गरेर रिपोर्ट आइसकेपछि मात्रै ती पुरुषमा कोरोना भएनभएको पुुष्टि हुने जानकारी दिए । पीसीआर परीक्षण रिपोर्ट आइसकेपछि सबै पक्षसँग समन्वय गरेर शव व्यवस्थापनको प्रक्रिया अघि बढाइने उनले बताए । सोमबार दिउँसो कोशी अस्पतालमै विराटनगर५ घर भएका ७७ वर्षीय वृद्धको कोरोना संक्रमणका कारण मृत्यु भएको थियो । वृद्धको शव व्यवस्थापनका लागि नेपाली सेनाको शव व्यवस्थापन टोलीलाई जिम्मा लगाउने तयारी भइरहेको डा दासले बताए ।"
नाका जाँचमा कडाइ गर,"कोभिड१९ को त्रास कम भएको अनुमानमा लकडाउन हटे पनि संक्रमण दर घटेको छैन। कुनै दिन केही कमी आएजस्तो देखिए पनि ढुक्क हुने स्थिति छैन। अनियन्त्रित रूपमा एकैसाथ मुलुकका विभिन्न भूभागमा कोभिडका नयाँ बिरामी भेटिएका छन्। कतिपय ठाउँमा कतै पनि यात्रामा ननिस्केका र संक्रमितको सम्पर्कमा नबसेकालाई समेत देखिएको छ। स्थिति नियन्त्रणबाहिर जान लागेको यी घटनाले पुष्टि गर्छन्। चार महिनासम्म लकडाउन गरेर नियन्त्रण गरेजस्तो देखिए पनि अहिलेको संक्रमण गति रोक्नेतर्फ बेलैमा सचेत हुनुपर्छ। होइन भने प्राणघातक भाइरसले जोकोहीलाई जतिखेर पनि आक्रमण गर्ने पक्का छ। यस्तो अवस्था आयो भने कोभिड नियन्त्रणका लागि विगतमा गरिएको लकडाउन व्यर्थ सावित हुनेछ। यसले मुलुक र जनतालाई अपूरणीय क्षति पुर्याउने छ। सरकारी भनाइअनुसार लकडाउन हटे पनि छिमेकी मुलुकसँग जोड्ने नाका अझै सिल छ। उपत्यका छिर्ने नाकाहरूमा पनि कडा चेकजाँच भइरहेको सरकारी दाबी छ। तर नागरिक एउटा जिल्लाबाट सजिलै अर्को जिल्लामा आउजाउ गरिरहेका छन्। यही अवधिमा भारतबाट आएका नागरिकबाटै काठमाडौं महाबौद्धका व्यापारीमा संक्रमण फैलिएको छ। यस्तो कठिन परिस्थतिमा भारतदेखि काठमाडौंसम्म नागरिक कसरी आए भन्ने विषयमा सोधखोज गर्नुपर्छ। सिमाना र नाकामा कडा जाँच भइदिएको भए यस्तो अवस्था आउने थिएन। सुरक्षामा खटिएका प्रहरी प्रशासन, आफ्नो मान्छे राजधानी छिराउन पदीय दुरुपयोग गर्ने राजनीतिक दल र सरकारी कर्मचारीको पनि यसमा ठूलो दोष छ। शक्तिशाली व्यक्तिको पहुँचमा नभएकाहरू पनि प्रहरीका आँखा र कान छलेर उपत्यकासँग जोड्ने नाकाको जंगल हुँदै छिर्ने गरेका छन्। यी ठाउँको सुरक्षामा खटिएकाहरूले यो मामिलामा निकै सक्रियता देखाउनुपर्छ। सुरक्षाकर्मीलाई नै प्रलोभनमा पारेर नाकाबाट छिर्न खोज्नेलाई निरुत्साहित गर्नुपर्छ। लकडाउन खुलेपछि राजधानी आउनेहरूलाई पूर्ण बन्देज लगाउनु पनि व्यावहारिक हुँदैन। पहुँच हुनेहरू आउन पाउने तर नभएकाहरू बाहिरी जिल्लामै थन्किएर बस्नुपर्ने अवस्था अन्त्य गर्नुपर्छ। प्रशासनका आँखा र कान छल्न सक्नेले जे गरे पनि हुने र नसक्नेले दुःख भोगिरहनुपर्छ भन्ने सन्देश जनमानसमा गएको छ। राजधानीमा लकडाउन पूर्णरूपमा हटेपछि विभिन्न व्यवसाय तथा पेसामा आबद्ध भएकाहरू तर उपत्यकाबाहिर रहेकाहरू यता आउन खोज्नु स्वाभाविकै हो। तर को मानिस किन आउन खोज्दै छ भन्नेबारे गहन अध्ययन गर्नुपर्छ। उनीहरूको व्यावहारिक समस्याको सुनुवाइ राज्यले गरिदिनुपर्छ। आवश्यक भएकालाई प्रवेश अनुमति दिनुपर्छ। तर उपत्यका छिर्ने बेलामा उनीहरूको पूर्ण स्वास्थ्य जाँचको प्रबन्ध गर्नुपर्छ। नाकाहरूमै उनीहरूको पीसीआर परीक्षण गर्ने व्यवस्थालाई अनिवार्य बनाउनुपर्छ। पीसीआरको नतिजा नआउँदासम्म उनीहरूलाई क्वारेन्टाइन तथा होल्डिङ सेन्टरमा बस्ने व्यवस्था गर्नुपर्छ। क्वारेन्टाइनको क्षमता विस्तार गर्नुपर्छ। पीसीआर रिपोर्ट नेगेटिभ आएमा बासस्थानतर्फ र पोजेटिभ देखिएमा अस्पतालमा उपचारका लागि लैजाने व्यवस्था गर्नुपर्छ। जसरी भए पनि निर्बाधरूपमा ओहोरदोहोर गर्ने प्रवृत्ति रोकिनुपर्छ। राज्यले आफ्नो तर्फबाट कुशलतापूर्वक यति मात्रै कर्तव्य पूरा गरिदिने हो भने नागरिकलाई पनि सचेत हुन कर लाग्छ। कतिपयले राजधानी छिर्दा तथा एक जिल्लाबाट अर्को जिल्ला जाँदा नक्कली परिचय दिने, परिचयपत्रको दुरुपयोग गर्नेजस्ता काम पनि गरिरहेका छन्। यसले तत्कालको मिसन त पूरा होला, तर यसबाट आफैंलाई जोखिममा पारिरहेको छु भन्ने हेक्का उनीहरूले राख्नुपर्छ। नागरिकको यस्तै गतिविधिका कारण मुलुकभर विस्तारै भुसको आगोजसरी कोभिड फैलिरहेको छ। एक, दुई हुँदै समुदायस्तरमा फैलियो भने स्थिति असहज बन्ने छ। त्यतिबेला सरकारले चाहेर पनि नियन्त्रण गर्न सक्दैन। जनतालाई पनि बेलैमा सचेत हुन सकिएन भनेर पुर्पुरोमा हात लगाएर बस्नुको विकल्प हुने छैन। सँगसँगै राज्यको मात्रै मुख मात्रै ताकेर पनि समस्याबाट मुक्ति मिल्दैन। हरेक नागरिकले आफू कसरी सुरक्षित रहन सक्छु भन्नेबारे सोच्नुपर्छ। सार्वजनिक स्थलमा हिँडडुल गर्दा मास्क, स्यानिटाइजर वा हात धुने व्यवस्था अनिवार्य गर्नुपर्छ। मास्क खरिद गर्ने क्षमता नभएकालाई सरकारले निःशुल्क वितरणको व्यवस्था पनि मिलाइदिनुपर्छ। मास्क, स्यानिटाइजरलगायतका स्वास्थ्य सामग्रीको बिक्री वितरण गर्दा बजारमा देखिएको अनियमितताबारे पनि अनुगमन हुनुपर्छ।"
स्पेनका पूर्व राजाले देश छाड्ने,मड्रिड : स्पेनका पूर्व राजा ख्वान कार्लोसले देश छाड्ने भएका छन्। उनले भष्ट्राचार मुद्दामा मुछिएपछि देश छाड्न लागेका हुन्। ८२ वर्षीय कार्लोसले आफ्ना छोरालाई पत्र लेख्दै आपूले देश छाड्ने बताएका हुन्। यसैगरी उनले अभियोजनकर्ताहरूले आफूसँग सोधपुछ गर्न चाहेको खण्डमा आफू जुनसुकै समयमा उपलब्ध हुने समेत बताएका छन्। पूर्व राजा कार्लोसले स्पेन कहिले कहिले छाड्ने र त्यसपछि कहाँ बस्नेछन् भन्ने विषय भने स्पष्ट छैन। कार्लोस साउदी अरेबियामा एक हाइस्पीड रेलको ठेक्काका विषयमा कार्लोसको कथित संलग्नताबारे गत जुन महिनामा स्पेनको सर्वोच्च अदालतले अनुसन्धान अघि बढाएको बीबीसी जनाएको छ। बीबीसीका अनुसार कुशलतापूर्वक स्पेनलाई अधिनायकवादबाट प्रजातन्त्रसम्म डोर्याएएका कार्लोसका लागि यो अपमानजनक बहिर्गमन हो। करिब ४० वर्ष राज गरेपछि कार्लोसले सन् २०१४ मा गद्दी त्यागेका थिए। आफ्ना ज्वाईँ मुछिएको भ्रष्टाचारसम्बन्धी अनुसन्धान र स्पेनमा आर्थिक मन्दीका बेला विवादास्पद हात्ती सिकार यात्रापछि उनले गद्दी त्यागेका थिए।
पाल्पा कोरोना संक्रमणमुक्त जिल्ला,"तानसेन : पाल्पालाई कोरोना संक्रमण मुक्त जिल्ला भएको छ। पाल्पामा कोरोना संक्रमणको उच्च जोखिमको रुपमा पहिचान बनाए पनि पछिल्लो समय भारत लगायत तेस्रो मुलुकबाट आउने व्यक्ती नआएको कारण संक्रमण मुक्त जिल्ला भएको हो। पाल्पामा हालसम्म ५ सय ६१ जना संक्रमण देखिएकोमा १ जनाको मृत्यु भएको छ भने ५ सय ६० जना निको भएर घर फर्किएका छन्। पाल्पामा ३९०७ जनाको पीसीआर परीक्षण भएकोमा ५ सय ६१ जनामा संक्रमण देखिएको थियो। संक्रमितमध्ये ५१५ जना पुरुष र ४६ जना महिला रहेका छन्। पाल्पामा अहिले आइसोलेसनमा १ जना पनि कोरोना संक्रमित बिरामी नभएकोले आजको मितिसम्मलाई संक्रमणमुक्त जिल्ला भएको जिल्ला स्तरीय कोभिड १९ का फोकल पर्सन श्रीकृष्ण भट्टराईले बताए। पाल्पामा सबैभन्दा बढी कोरोना संक्रमणबाट पूर्वखोला गाउँपालिका प्रभावित बन्यो। पूर्वखोला गाउँपालिकामा ४ सय ३३ जनाको परीक्षण गरिएकोमा १ सय ६० जनामा संक्रमण देखिएको थियो। सबैभन्दा कम रिव्दीकोट गाउँपालिकामा संक्रमण देखियो। रिव्दीकोट गाउँपालिकामा १ सय २६ जनाको परीक्षण भएकोमा ५ जना संक्रमित देखिए। रामपुर नगरपालिकामा ५ सय ८७ जनाको परीक्षण गरेकोमा १ सय १७ जनाको पोजिटिभ रिपोर्ट आएको थियो। माथागढी गाउँपालिका भित्र ३ सय २२ जनाको पीसीआर गरेकोमा ३० जनामा संक्रमण देखिएको थियो। रैनादेवीछहरा गाउँपालिकामा ६ सय ३२ जनाको परीक्षण भएकोमा ३९ जना संक्रमित देखिएका थिए। रम्भा गाउँपालिकामा २ सय ५ जनाको परीक्षण भएकोमा ४४ जना संक्रमित देखिएका थिए। बगनासकाली गाउँपालिका ३ सय २१ जनाको परीक्षण भएकोमा ४२ जनाको कोरोना पोजिटिभ देखियो। तिनाउँ गाउँपालिकामा १ सय ९९ जनामा परीक्षण गरिएकोमा ८ जना संक्रमित, निस्दी गाउँपालिकामा ३ सय ३२ जनामा पीसीआर परीक्षण भएकोमा ९९ जनाको पोजिटिभ, तानसेन नगरपालिकामा ६ सय ३६ जनामा परीक्षण भएकोमा १४ जनामा मात्र संक्रमण देखिएको थियो। यसैगरी पाल्पाका अस्पतालहरुमा १ सय ६ जनाको परीक्षण भएकोमा ३ जनामा संक्रमण देखिएको थियो। समुदाय स्तरमा कोरोना संक्रमण फैलिएको वा नफैलिएको बारेमा जानकारी लिन जिल्लाका व्यापारी, पत्रकार, सुरक्षाकर्मी र बैंक तथा वित्तीय संस्थामा बसेर समुदायसँग दिनहुँ सम्पर्करत व्यक्तिको नमुना परीक्षण गरिएको छ। समुदाय स्तरका १ सय १८ जनाको पीसीआर परीक्षण भएकोमा सबै जनाको रिपोट नेजेटिभ आएको जिल्ला स्वास्थ्य कार्यालयका सूचना अधिकारी ओमप्रकाश पन्थीले बताए।"
लापरवाहीले फैलियो कोरोना,"विराटनगर : सरकारले लकडाउन खुल्ला गरेको एक सातामा प्रदेश १ मा दैनिक संक्रमित बढ्न थालेका छन्। सोमबार प्रदेश १ मा हालसम्मकै सबैभन्दा बढी ५७ जना संक्रमित थपिए। प्रदेश १ का मुख्य न्यायाधिवक्ता र उनका परिवारमा समेत संक्रमण देखिएको छ। लकडाउन खुलेको एक सातामा कोरोना संक्रमण मुख्य सहरसँगै अस्पताल, प्रहरी र प्रदेशका उच्च पदस्थ व्यक्तिसम्म पुगेको स्विकार्छन् प्रदेश १ का सामाजिक विकासमन्त्री जीवन घिमिरे। लकडाउन खुलेपछि सुरक्षा अपनाउने थोरै भए, जसको कारण संक्रमण छिटो सरेको हो, उनले भने। लकडाउनका बेला विदेशसहित अन्यत्रबाट ल्याएर क्वारेन्टाइनमा राखिएकामा संक्रमण देखिने गरेको भए पनि अहिले प्रहरी, स्वास्थ्यकर्मी, सरकारी कर्मचारी र अन्यमा पनि संक्रमण देखिन थालेपछि संक्रमण रोक्न चुनौती थपिएको मन्त्री घिमिरे बताउँछन्। संक्रमण रोक्ने मुख्य जिम्मेवार नागरिककै हो, सचेत बन्नुपर्यो, स्थानीय तहलाई पनि लकडाउनसहितको अधिकार दिएर संक्रमण रोक्न प्रयास गरेका छौं, उनी भन्छन् अब नागरिकनै बढी होसियार बन्नुपर्छ। लकडाउन खुला भएपछि मास्क नलगाउने र सामान्य अवस्थाझैं सामाजिक दूरी कायम नहुँदा संक्रमण फेरि बढेको विज्ञहरू बताउँछन्। हाटबजार, सवारीसाधन, र अस्पतालसँगै भीडभाड हुने स्थानबाट फेरि संक्रमण फैलिएको धरानस्थित बीपी कोइराला स्वास्थ्य विज्ञान प्रतिष्ठानका मेडिसिन विभाग प्रमुख तथा कोभिड अस्पताल इन्चार्ज प्राडा सञ्जीवकुमार शर्मा बताउँछन्। मुख्य सहरमा बढी संक्रमित प्रदेश १ का पहाडी जिल्लाभन्दा तराईमा संक्रमण फैलिएको छ। हालसम्म मोरङमा सबैभन्दा धेरै ३ सय ७२ जनामा संक्रमण पुष्टि भएको छ। झापामा ३ सय ७० र सुनसरीमा १ सय ४५ जनामा संक्रमित रहेका मुख्यमन्त्री तथा मन्त्रिपरिषद्को कार्यालयको कोरोना सूचना डेस्कले जनाएको छ। सुरुआतमा सबैभन्दा बढी संक्रमित भेटिएको उदयपुरमा ९० जना संक्रमित छन् भने सबैभन्दा थोरै संखुवासभामा ५ जना छन्। विराटनगरमा बाक्लो संख्यामा संक्रमित भेटिएका विराटनगर महानगरका जनस्वास्थ्य महाशाखा प्रमुख रमेश कार्कीले बताए। कोरोना समाजमा नै फैलियो, पुनः गरिएको लकडाउनले केही घटाउला भन्ने आशा छ, उनले भने। झापामा भारतबाट नेपाल भित्रिएका संक्रमित धेरै छन्। उनीहरूको सम्पर्कमा आएका र सुरक्षाकर्मीमा संक्रमण देखिएको छ। संक्रमितको हिस्ट्री खोज्दा भारत र अन्य मुलुकबाट आएकाको सम्पर्कमा भएका केही बाहेक सबै क्वारेन्टाइनमा संक्रमित भेटिएका झापाका प्रहरी प्रमुख कृष्ण कोइरालाले जानकारी दिए। संक्रमणको दोष एकअर्कालाई प्रदेश १ मा कोरोना संक्रमण समुदायसम्म पुग्नुको दोष प्रदेश र स्थानीय सरकार एकअर्कालाई लगाउँछन्। स्थानीय तह प्रदेशले समयमा लकडाउन नगर्दा र पीसीआर परीक्षणको दायरा प्रदेशले नबढाएको स्थानीय तहका जनप्रतिनिधिको आरोप छ। यो तर्कको खण्डन गर्दै सामाजिक विकासमन्त्री घिमिरले भने, स्थानीय तहले पनि समयमा समन्वय गर्नपर्छ, प्रदेश सरकारले सबैतिर ध्यान पुर्याउन खोजेकै छ। प्रदेश सरकारले महानगरसँग समन्वय नगरी कोसी अस्पतालमा रकम तिरेर पीसीआर परीक्षण गर्न दिँदा समुदायसम्म संक्रमण पुगेको विराटनगर महानगरका जनस्वास्थ्य महाशाखा प्रमुख रमेश कार्कीको बुझाइ छ। परीक्षण गर्नेको तथ्यांक राखिएन, पोजेटिभ आए पछि मात्रै महानगरलाई जानकारी दिँदा खोज्दाखोज्दै समाजमा फैलिसकेको हुन्छ, समयमा समन्वय भएन, लकडाउन गर्न पनि समयमा दिइएन, उनले भने। कोरोना संक्रमितको संख्या बढ्न थालेपछि विराटनगर, झापाको बिर्तामोड र अर्जुनधारामा लकडान गरिएको छ।"
बढीमालिकाबाट फर्किए तीर्थालु,"कालिकोट : मध्य तथा सुदूरपश्चिमको महत्वपूर्ण धार्मिक तथा पर्यकीयस्थल मानिने बढीमालिकाको दर्शन गर्न एक साताअघि गएका तीर्थालु पुजापाठ गरेर फर्किएका छन् । हरेक वर्ष जनै पूर्णिमाको अघिल्लो दिन मनाइने धार्मिक मेला आइतबार पवित्र धाम त्रिवेणीमा स्नान गरी बढीमालिका माईको दर्शन तथा पुजापाठ गरी तीर्थालुहरु सोमबार घर फर्किएका हुन् । बढीमालिकामा कालिकोट, जुल्ला, मुगु, हुम्ला, बाजुरा, अछाम डोटी डडेलदुरा, बझाङ, कैलाली, दार्चुला, कञ्चरपुर, सुर्खेत लगायत विभिन्न ठाउबाट तीर्थालुहरु दर्शन गर्न आउने गरेका छन् । त्यहा आउने भक्तजले दर्शन गर्नु पूर्व त्रिवेणी धामको पवित्र जलमा स्नान गरी, पाप पखाल्ने र एक बास त्रिवेणीमै बसेर शुद्ध मन लिएर बढीमालिका पूजा गर्न जाने परापुर्वकालदेखिको चलन रहेको छ। बढीमालिका माईको दर्शन गर्नाले मनले मागेको कुरा पूरा हुने धार्मिक विश्वास रहेको पाइन्छ । बढीमालिका मन्दिरको धार्मिक महत्व मात्र नभई १४० भन्दा बढी जातका फूल, सयौँ जातका जडिबुटी, ७० भन्दा बढी प्रकारका चरा पाइन्छ । ६ महिना घोडा भेडाहरु चराउनका लागि उपयुक्त चरिचरन क्षेत्र, २२ वटा घाँसे मैदान, तीन वटा नदीको संगम रहेको पवित्र धाम त्रिवेणी त्यही पर्छ । थुप्रै ठाउँ नियाल्न सकिने अग्लाअग्ला हिमश्रृंखलाहरुले तीर्थालुको मन लोभ्याउने गर्छ । पर्यटकीय महत्वको गहना बढीमालिका र त्रिवेणी पाटनको विकासका लागि सरकारी पहल भएको छैन । बढीकालीका लगायत अन्य मन्दिरमा दर्शनार्थीले सुना चाँदी र अन्य बहुमूल्य गरगहना चढाउने गर्दछन् तर ती सामान सरकारी ढुकुटीमा गएको देखिँदैन । मध्य तथा सुदूरपश्चिमका अधिकांश जिल्लाबाट तीर्थालुहरु जाने बढीमालिकामा कालिकोट, बाजुुरा लगायतका जिल्लाका व्यक्तिले भेडा, बाख्रा, घोडा लगायतका चौपाया लराउन लानुका साथै गर्नुका साथै जडिबुटि पनि संकलन गर्ने गरिन्छ ।"
पहिरो प्रभावित क्षेत्रमा खानेपानीको हाहाकार,"बेनी : धवलागिरी गाउँपालिका६ मराङ ठुलोगाउँकी झकदेवी बिकलाई उज्यालो हुनेबित्तिकै खानेपानीको जोहो कसरी गर्ने भन्ने चिन्ताले सताउँछ। खानेपानी आयोजनाको मुहान, पाइप, ट्यांकी र धारामा पहिरोले क्षति पुर्याएपछि झकदेवीले कुवा र खोल्साको पानी खानुपरेको बताइन्। बिहानै उठेर एक, दुई घण्टा चाहारेर गाग्री, ग्यालिन, बोत्तलमा पानी नल्याए खाना पकाउन, चर्पी जान र गाईभैसीलाई खुवाउन पाइँदैन, उनले भनिन्, दुषित पानीले बिरामी परिएला भन्ने डर छ। मराङ, मालिका७ बिम र बेनी२ बगरफाँटमा खानेपानीको चरम समस्या देखिएको छ। पहिरोले मुहानसँगै पानी वितरण गरिने मुख्य ट्यांकी, पाइप बगाउँदा पिउने पानीको समस्या भएको बगरफाँटका कृष्ण थापाले बताए। पानीको मुहान, पाइपमा क्षति पुगेको अवस्थामा तत्काल नयाँ योजनासहित मर्मत गर्नुपर्ने मराङकी वडा सदस्य तिलकुमारी केसीले बताइन्। तत्काललाई खानेपानी शुद्धीकरण गर्ने पियुस वितरण गरिएको उनले बताइन्। घरका धारामा पानी आउन छोडेपछि सरसफाइ, शौचालय प्रयोग र लुगा धुन समस्या भएको छ। बिममा डेढ वर्ष अघि एक करोड ४३ लाख रुपैयाँको लागतमा निर्माण भएको बिम लिफ्ट खानेपानी आयोजना बगाएको छ। बिम गाउँको फेदीमा रहेको बिबोटखोला र जुँगेखोला मुहानको पानी २४० मिटरमाथि रहेको रिजर्भ ट्यांकीमा पुर्याएर करिब १ सय ५० घरधुरीलाई खानेपानी वितरण गरिएको थियो। बाइन्दफाँटको अर्को खानेपानी आयोजना पनि पहिरोले क्षतविक्षत बनाएको छ। पाइप ल्याएर पुरानो आयोजनाको संरचनाबाट खानेपानी आपुर्ति गराउन लागिएको बिमका वडा अध्यक्ष रेशम जुग्जालीले बताए। जिल्ला प्रशासन कार्यालयका अनुसार म्याग्दीमा पहिरोले घर भत्काउने, बगाउने, पुरिनुका साथै जोखिम भएर विस्थापित हुनेको घरधुरीको संख्या ७ सय ५८ छ। ८८ वटा घरमा पूर्ण क्षति, ५ सय २९ घर उच्च जोखिम र १ सय ४१ परिवार जोखिमका कारण विस्थापित भएका सिडिओ ज्ञाननाथ ढकालले बताए। धवलागिरी गाउँपालिकाको मराङमा १९, मालिका गाउँपालिकाको बिममा ८, रघुगंगा गाउँपालिकाको ठाडाखानीमा १ र अन्नपूर्ण गाउँपालिकाको काभ्रेमा १ जनाको मृत्यु भएको छ। मराङ कल्लेनीका २, बिम, दुखु र काभ्रेमा ११ जना बेपत्ता छन्। बेनी नगरपालिकामा मंगलाघाटको प्रहरी पोष्टसहित २० वटा घरमा पूर्ण क्षति, १९ घरमा आंशिक क्षति, १ सय ६ घर उच्च जोखिम र २३ परिवार विस्थापित भएका प्रमुख प्रशासकीय अधिकृत छवीलाल सुवेदीले बताए। पहिरोबाट घरबारमा क्षति भएका ३२ परिवारलाई नगरपालिकाले गत असार महिना यता दश लाख सात हजार रुपैयाँ नगद र ३६ थान त्रिपाल वितरण गरेको छ। मराङको वडा कार्यालय, ताकम स्वास्थ्य चौकीको दुई वटा र ताकम माविको एउटा भवन पहिरोले भत्काएको छ। जुरुकुस र खोरीयामा निर्माणाधीन झोलुङ्गे पुलको सामान बगाएको छ। धारापानीको किसानी माविको भवन चर्किएर भत्किने अवस्थामा पुगेको धवलागिरी गाउँपालिकाका अध्यक्ष थमसरा पुनले बताइन्। बिमको नौमानेमा रहेको शिव आधारभूत विद्यालयको भवन पहिरोले पुरिएको, खाराको बालशिक्षाको भवन भत्किएको र शिवरात्री खोलाको ट्रस पुल मराङखोलाको बाढीले बगाएको छ। देविस्थानमा एक झोलुङ्गे पुल र एक लघुजलविद्युत परियोजनाको संरचना पहिरोले बगाएको छ। अन्नपूर्णको काभ्रेमा १ चालु र १ निर्माणाधीन मोटरेबल पुल, १ होटेल, १ बस, १ एक्साभेटर, १ मन्दिर, १ ब्लक उद्योग रुप्सेखोलामा आएको बाढीले बगाएको छ। कालीगण्डकीको कटानका कारण दानागाडपार जोड्ने झोलुङ्गे पुल बगाएको छ। रघुगंगा गाउँपालिकाको कुइनेमंगलेका विभिन्न ठाउँमा ४ वटा झोलुङ्गे पुल बाढीले बगाएको अध्यक्ष भबबहादुर भण्डारीले बताए। बेनीजोमसोम सडक अन्तरगत गलेश्रमा रघुगंगा नदीमा आएको बाढीले भत्काएको बेलिब्रिज मर्मतको काम अन्तिम चरणमा पुगेको छ। सडक र पैदलमार्ग अवरुद्ध भएकाले पहिरो प्रभावित क्षेत्रमा महँगो खर्च गरेर हेलिकप्टर मार्फत खाद्यान्न लगायत राहत सामग्री ढुवानी गरिएको छ। पहिरोबाट घरबास गुमाएका र जोखिम भएर विस्थापित भएकालाई विद्यालय, आमा समूह, युवा क्लव, सामुदायिक भवन र टहरा बनाएर राखिएको छ।"
दबाब बढाउँदै निधि,"काठमाडौं : साउन पहिलो साता कांग्रेस उपसभापति विमलेन्द्र निधि महामन्त्री डा शशांक कोइरालालाई भेट्न महाराजगन्जस्थित निवास पुगे। निधिले महाधिवेशनमा सभापति पदका लागि तयारी गरिरहेको र सहयोग माग्न आएको बताउँदा कोइराला झसंग भए। आउनेबित्तिकै उहाँले सभापतिमा सहयोग गर्नुपर्यो भन्नुभयो। शेरबहादुरजीले पनि सभापतिमा दोहोरिने तयारी गरिरहँदा उहाँकै टिमका निधिजीले पनि सभापतिमा उठ्ने बताउँदै सहयोग माग्दा म छक्क परें। उपसभापति निधि सभापति देउवाका विश्वासिला पात्र हुन्। गुटमा मात्र नभई कांग्रेसमा देउवाको उत्तराधिकारीका रूपमा निधि चिनिन्छन्। कांग्रेसको १४ औं महाधिवेशनमा उपसभापति निधि पनि सभापति पदका आकांक्षी हुन्। उनले सार्वजनिक रूपमै सभापतिमा उम्मेदवारी दिने घोषणा नगरे पनि आन्तरिक तयारी भने तीव्र बनाएका छन्। अहिलेको सरकार संघीयता, समावेशिता र लोकतन्त्रलाई कमजोर बनाउन सक्रिय छ। सरकारले नेपाललाई एकदलीय व्यवस्थातर्फ लैजान खोजिरहेको छ , निधिले भने, यसलाई रोक्न पनि बलियो कांग्रेस आवश्यक हुन्छ। मैले यिनै सोचका साथ नेताहरूसँग छलफल र परामर्श गरिरहेको छु। विद्यार्थी राजनीतिदेखि निधिले देउवालाई बलियो साथ दिँदै आएका छन्। १३ औं महाधिवेशनमै देउवाले अर्काे पटक निधिलाई सभापतिमा सहयोग गर्ने वचन दिएको कतिपय कांग्रेस नेता बताउँछन्। तर देउवाले सभापतिमै दोहोरिने चाहना राखेपछि पार्टीको नेतृत्व गर्ने निधिको चाहनामा चुनौती थपिएको छ। निधि महाधिवेशनसम्मै आफ्नो तयारीलाई अगाडि बढाउने र संस्थापनभित्रै आफ्नो पक्षमा माहोल बढाउँदै लैजाने पक्षमा छन्। सभापतिमा उम्मेदवारी दिनेबारे अन्नपूर्णसँगको कुराकानीमा उपसभापति निधिले ठोस जवाफ नदिए पनि महाधिवेशनले कांग्रेसलाई आगामी आमनिर्वाचनमा जिताउने हैसियतमा पुर्याउनुपर्ने र आफ्नो प्राथमिकता पनि यही भएको बताए। महाधिवेशन केवल नेतृत्व परिवर्तन मात्र होइन, यसले पार्टीको स्पष्ट राजनीतिक एजेन्डा तय गर्न सक्नुपर्छ, उनले भने, कांग्रेसलाई आमनिर्वाचनमा जिताउने वातावरण र हैसियत बनाउनुपर्छ। साथै उनले महाधिवेशनमा सर्वसम्मत नेतृत्व चयन गर्नुपर्नेमा जोड दिए। कांग्रेसको पहिलो पुस्ताका एवं प्रभावशाली नेता महेन्द्रनारायण निधिका पुत्र हुन्, विमलेन्द्र। विमलेन्द्रको राजनीतिक उडानमा विरासतको भन्दा आफ्नै संघर्षलाई प्रमुख कारण मान्ने धेरै छन्। २०२७ सालमा नेविसंघबाट राजनीतिक यात्रा सुरु गरेका निधि २०३६ सालमा २३ वर्षको उमेरमै संघको केन्द्रीय अध्यक्ष बने। सुरुमा बीपी नजिक भए पनि उनको निधनपछि निधिले कृष्णप्रसाद भट्टराई (किसुनजी) को लाइन समाते। निधि कांग्रेसभित्र मधेसमा राम्रो प्रभाव भएका नेता हुन्। २०६२६३ सालको राजनीतिक परिवर्तनपछि कांग्रेसका प्रभावशाली मधेसी नेता महन्थ ठाकुर, विजयकुमार गच्छदारलगायतले पार्टी छोड्दासमेत निधि विचलित भएनन्। पार्टी फुटाउनेदेखि देउवालाई सभापति बनाउनेसम्म निधिको सहयोग महत्वपूर्ण रह्यो। देउवा सभापति बनेपछि पनि निधिले विवाद मिलाउनेदेखि नेतृत्व तहमा संवादको वातावरण निर्माण गर्ने काम गर्दै आएका छन्। हाम्रो टीममा सभापतिपछि त्यो हाइट भएको अर्काे नेता छैन र उहाँ विद्यार्थी राजनीतिदेखि आजका दिनसम्म सभापतिज्यूसँगै हुनुहुन्छ, नेविसंघको पूर्वअध्यक्षसमेत रहिसकेका कांग्रेसका एक केन्द्रीय सदस्यले भने, उहाँको सभापतिमा दावेदारी स्वभाविक हो । यसले मधेशमा गुमेको जनमत फर्काउन ठूलो सहयोग पुग्छ । तर उनी सभापति देउवासँग भेटेरै आफ्ना कुरा राख्न सुझाव दिन्छन् । सभापतिमा दोहोरिने देउवाको इच्छा बुझेका निधी दबाब बढाउँदै लैजाने रणनीतिमा छन्। उनले उम्मेदवारी दिने कुरामा पार्टी सभापतिसँगको छलफलपछि मात्रै निर्णयमा पुग्ने बताए। अहिले म आफ्नो एजेण्डालाई लिएर साथीहरुसँग छलफलमा छु । जहाँसम्म सभापतिमा उम्मेदवारी दिने कुरा छ, पार्टी सभापतिसँगको छलफलपछि मात्रै निर्णयमा पुग्छु, उनले स्पष्ट पारे ।"
बिना सतर्कता मन्दिर,"काठमाडौं : सोमबार जनैपूर्णिमारक्षाबन्धन भएकाले काठमाडौं उपत्यकाका मठमन्दिर भीडभाड देखिए। पशुपति, जयबागेश्वरी, मैतीदेवीलगायत अन्य मन्दिरमा पूजाआजा गर्नेको घुइँचो निकै बढ्यो। पशुपति छिर्ने सडक र गल्लीमा बिहान सबेरैदेखि भक्तजनको चहलपहल बढ्नुका साथै पूजा सामग्री बेच्ने पसल र फुटपाथमा पनि सधैं भन्दा घुइँचो लाग्यो। सामान किन्ने र बेच्नेले केहीले मास्क लगाएको देखिए पनि अधिकांशले पञ्जा र सेनिटाइजर प्रयोग गरेनन्। सामान्य अवस्थाझैं मन्दिर वरिपरिका सडकमा रहेका असहायलाई खानेकुरा, दान दक्षिणा दिनेहरू पनि भेटिए। कोरोना संक्रमण फैलिरहेका बेला स्वास्थ्य सतर्कता अपनाउनेहरू विरलै देखिए। मुख्य मन्दिर बन्द भए पनि बाहिरबाटै दर्शन गर्नेहरूकै भीड बाक्लो थियो। मन्दिरको प्रवेशद्वारमै जनै फेर्ने, हातमा डोरो (रक्षाबन्धन ) बाँध्ने र बाँधिदिनेको लाइन थियो। जनै, डोरो र टीका लगाउनेले पण्डितलाई वरिपरिबाट घेराउ गरे। सार्वजनिक स्थलमा भीडभाड नगरौं, सामाजिक दूरी कायम गरौं, जस्ता सन्देशसँग अभ्यस्त भएका अधिकांशले चिउँडोमा मास्क लगाएर डोरो बाँधे। उपत्यकामा दैनिक ४० जना संक्रमित बढिरहेका बेला पशुपति क्षेत्र विकास कोषले पनि सामाजिक दूरी र सुरक्षा सतर्कता अपनाएन। सरकारले अनिवार्य रूपमा मास्क लगाउन आग्रह गरे पनि अधिकांश मास्कबिनै आएका कोषका एक सुरक्षाकर्मीले बताए। हामीले मास्क लगाएर आउन अनुरोध गर्ने हो, उनले भने, तर धेरैले किनेर ल्याइदिनू भन्छन्, हामीले कसरी किनेर दिने। भीडभाड नियन्त्रण गर्न कोषले विशेष पहल गर्नुपर्ने उनले बताए। कोषका सदस्य सचिव डाप्रदीप ढकाल भने अहिले मन्दिर बाहिर मात्रै भीडभाड भएको बताए। हामीले मुख्य मन्दिर भित्र पस्न दिएका छैनौ, उनले भने, आउनले बाहिरबाटै स्नान गर्ने, बाहिरबाटै मन्दिरको दर्शन गर्ने गरिरहेका छन। यसमा हामीले रोक लगाउन मिल्दैन। साउने सोमबार र जनैपूर्णिमा एकै दिन भएकाले सोमबार भीड केही बढेको उनको ठहर छ।"
समुदायमा संक्रमण फैलिएपछि सप्तरी जिल्लामा निषेधाज्ञा,"राजविराज : सप्तरीको राजविराज नगरपालिका र तिलाठी कोइलाडी गाउँपालिकामा ठूलो सङ्ख्यामा संक्रमित बढेपछि सप्तरी जिल्लामा कोरोना संक्रमित हुनेको संख्या पाँच सय नाघेको छ। राजविराज नगरपालिका६ र तिलाठी कोइलाडी गाउँपालिका२ लौनियामा पुष्टि भएका संक्रमितको सम्पर्कका व्यक्तिहरुमा गरिएको परीक्षणपछि जिल्लामा संक्रमितको सङ्ख्या ५ सय ३१ पुगेको हो। स्वास्थ्य तथा जनसङ्ख्या मन्त्रालयले सोमबार सप्तरीले ५१ जनामा संक्रमण पुष्टि गरेको थियो। मंगलबार सात जना नयाँ संक्रमित फेला परेकेको स्वास्थ्य कार्यालय सप्तरीले जनाएको छ। जसमध्ये ६ जना प्रहरी र एक जना बिमा कम्पनीका कर्मचारी हुन्। उच्च अदालत जनकपुर, राजविराज इजलासबाट स्वाब संकलन गरिएका १ सय ९ मध्ये ७ जनामा संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। मन्त्रालयले सोमबार पुष्टि गरेको ५१ जना संक्रमितमध्ये तिलाठी कोइलाडी गाउँपालिका२ लौनियाका २५ जना र राजविराज नगरपालिकाका विभिन्न वडाका २० जना रहेका छन्। बाँकी हनुमाननगर कंकालिनी नगरपालिकाका चार जना तथा तिरहुत र अग्नीसाइर कृष्णसवरण गाउँपालिकाका ११ जना रहेका छन्। मङ्गलबार नयाँ पुष्टि हुने सात जना संक्रमित सबै राजविराजका हुन्। स्थानीय तह १८ वटा भएको सप्तरी जिल्लामा संक्रमितको संख्या ५ सय ३१ पुग्दा राजविराज नगरपालिकामा सबैभन्दा बढी ९० र तिलाठी कोइलाडी गाउँपालिकामा ७९ जना रहेका छन्। कोरोना संक्रमण समुदायमा फैलिएपछि मङ्गलबारदेखि लागू हुने गरी एक साताका लागि निषेधाज्ञा जारी गरिएको छ। साउन ८ गतेदेखि राजविराज नगरपालिका क्षेत्रमा अनिश्चितकालीन निषेधाज्ञा जारी गरिएकोमा मङ्गलबार बिहान ५ बजेदेखि आगामी सोमबार साँझ ५ बजेसम्मका लागि सप्तरी जिल्लाभरि निषेधाज्ञा जारी गरिएको छ।"
पुतलीबजारमा ३ संक्रमित थपिए,स्याङजा : स्याङ्जामा सोमबार साँझ ३ जनामा कोरोना संक्रमण पुष्टि भएको छ। कन्ट्याक्ट ट्रेसिङ्का आधारमा परीक्षण गर्दा उनीहरुमा संक्रमण देखिएको हो। पुतलीबजार नगरपालिकाका ३६ वर्षीया महिला र ३० र ३६ वर्षीय पुरुष संक्रमित भएको गण्डकी प्रादेशिक स्वास्थ्य निर्देशक बिनोदबिन्दु शर्माले जानकारी गराए। पुतलीबजार नगरपालिकामा बस्ने एक जोडीसहित एक जना कर्मचारीमा कोरोना संक्रमण पुष्टि भएको पुतलीबजार नगर स्वास्थ्य शाखा प्रमुख विष्णुप्रसाद काफ्लेले जानकारी दिए। उनका अनुसार कोरोना संक्रमित पुतलीबजार नगरपालिका १ स्थित भाडाको घरमा बस्दै आएका एक जोडी हुन् भने अर्का संक्रमित करेण्डाँडाको आइसोलसनमा कार्यरत सहयोगी कर्मचारी हुन्। साउन ५ देखि ती कर्मचारी आइसोलेसनमा कार्यरत रहेकोमा १५ गते पीसीआर परीक्षण गर्दा पोजिटिभ देखिएको प्रमुख काफ्लेले बताए। योसँगै स्याङ्जामा संक्रमितको संख्या २ सय ७१ पुगेको छ भने १ सय ९२ जना निको भएर घर फर्केका छन्।
अतिरिक्त कर्जामा कडाइ,"काठमाडौं : नेपाल राष्ट्र बैंकले कोभिड १९ बाट अतिप्रभावित व्यवसायलाई २० प्रतिशतसम्म कर्जा थप गर्दा त्यस्तो पैसाबाट ब्याज लिन नपाइने व्यवस्था गरेको छ। गत वैशाख १६ मा राष्ट्र बैंकले १० प्रतिशत कर्जा यसरी नै थप गर्न सक्ने सुविधा दिएपछि पर्याप्त धितो भएका ऋणीको नाममा बैंकले आफूखुसी कर्जा थपेर ब्याज असुल्न थालेका थिए। डुब्न लागेको व्यवसायलाई चालु पुँजी दिएर पुनरोत्थान गर्न दिइएको पैसा बैंकले ऋण असुल्न प्रयोग गरेको गुनासो आएपछि यस्तो व्यवस्था गरिएको राष्ट्र बैंकका एक अधिकारी बताउँछन्। १२ साउनमा राष्ट्र बैंकले यस्तो व्यवस्था गर्नु अघिसम्म वैशाख १६ कै व्यवस्था कार्यान्वयनमा थियो। यसअघि अहिलेजस्तो अतिप्रभावित व्यवसायलाई मात्रै यस्तो सुविधा दिने व्यवस्था नभएकाले धेरै ऋणीको खातामा थप कर्जा दिएर बैंकले आफूखुसी ब्याज असुलेका थिए। बैंक र ऋणी दुवैको मिलेमतोमा हुने यस्तो अभ्यासलाई बैंकिङमा इभर ग्रिनिङ अर्थात् कृत्रिम रूपमा असल देखाउने पद्धति भन्ने गरिएको छ। अहिले बैंकले एकतर्फी रूपमा यस्तो काम गर्दै आएको पाइएपछि रोक लगाएको राष्ट्र बैंकका अधिकारीले बताएका छन्। उनका अनुसार बैंकको यस्तो व्यवहारले साना ऋणीको व्यवसाय धरासायी भएको गुनासो आएको छ। बैंकमा लगानीसमेत गर्ने र अबौं कर्जा लिने ठूला व्यवसायीले भने यस्तो सुविधा प्रयोग गरेर लिएको कर्जा घरजग्गा, सेयर र सुनमा लगानी बढाएको सूचना प्राप्त भएको राष्ट्र बैंकका ती अधिकारी बताउँछन्। राष्ट्र बैंकले अहिले त्यसरी लिने थप कर्जालाई आफूखुसी जहाँ पायो त्यहीँ लगानी गर्न पनि प्रतिबन्ध लगाएको छ। यस्तो कर्जाको रकम उत्पादनलाई निरन्तरता दिन, कच्चा पदार्थ खरिद गर्न र कामदारको पारि श्रमिक भुक्तानी गर्न मात्रै खर्चन सक्ने व्यवस्था गरिएको छ। मौद्रिक नीतिअनुसार राष्ट्र बैंकले ऋणीसँग लिने सेवा शुल्क, जरिवानाजस्ता विषयलाई नियन्त्रण गर्नेदेखि कोरोना भाइसरका कारण प्रभावित भएका व्यवसायको ऋण अवधि थप्ने वा पुनर्संरचना गर्नेजस्ता सुविधा कार्यान्वयनमा ल्याएको छ। यसका लागि राष्ट्र बैंकले कोभिड १९ बाट प्रभावितको प्राथमिकीकरण पनि गरेको छ। राष्ट्र बैंकले पर्यटन क्षेत्रका ट्रेकिङ, ट्राभल एजेन्सी, पर्वतारोहण, र्याफ्टिङ, क्याम्पिङ, टुर अपरेटर, हिलिङ सेन्टर, क्यासिनो, मसाज, स्पा, होटल, पर्यटक आवास, मोटेल र ग्रामीण पर्यटनलाई अतिप्रभावित व्यवसाय भनेको छ। यसैगरी अन्य अतिप्रभावित व्यवसायमा होमस्टे, रिसोर्ट, रेस्टुराँ, पर्यावरणीय पर्यटन, वन्यजन्तु आरक्ष, स्काइङ, ग्लाइडिङ, हट एयर बलुनिङ, क्यानोनिङ, प्यारासेलिङ, घोड चढी, हात्ती चढी, बञ्जी जम्पिङ, हिमाल आरोहण र अवलोकन, गल्फ कोर्स, पोलो, पोनी ट्रेकिङ, पदयात्रा, माउन्टेन फ्लाइट र केबलकार छन्। होटेल तथा पर्यटकीय यातायात, मनोरञ्जन उद्योग, पार्क, रिक्रियसन व्यवसाय, पार्टी प्यालेस पनि अतिप्रभावितकै सूचीमा छन्। चलचित्र उत्पादन, वितरण र सिनेमा हल, कुखुरापालन, पशुपन्छी तथा मौरी र मत्स्य पालन, तयारी पोसाक, हस्तकला तथा सीपमूलक व्यवसाय, वैदेशिक रोजगार सेवा प्रदायक, शैक्षिक परामर्श सेवा प्रदायकलाई पनि अतिप्रभावित सूचीमा राष्ट्र बैंकले समेटेको छ। यही सूचीमा तरकारी, फलफूल, पुष्प, माछामासु, दाना, दूध तथा दुग्धजन्य उत्पादन, अण्डाजस्ता चाँडै सडेर वा गलेर जाने वस्तुलाई पनि समेटिएको छ। स्वदेश वा विदेशमा रोजगारी गुमाएका वा तलब कटौतीमा परेका कामदारले पनि अतिप्रभावितको सुविधा प्राप्त गर्न सक्ने भएका छन्। राष्ट्र बैंकले छपाइ, प्रकाशन तथा सञ्चार गृह, निर्माणाधीन जलविद्युत् तथा नवीकरणीय ऊर्जा, औषधि उत्पादन, निर्माण व्यवसाय, वन तथा खनिजजन्य उद्योग, हेल्थ सेन्टर र फिटनेस सेन्टर, अस्पताल, क्लिनिक, नर्सिङ होम, डायग्नोस्टिक सेण्टर, हेल्थ सेन्टर र फिटनेस सेन्टर, ब्युटिपार्लर, सैलुन, कस्मेटिक सर्जरी, व्यक्तिगत सेवा व्यवसायलाई मध्यम प्रभावित क्षेत्रमा वर्गीकरण गरेको छ। कानुनी, लेखा, इन्जिनियरिङजस्ता परामर्श सेवा, निजी तथा आवासीय विद्यालय र शैक्षिक संस्था, यात्रुबाहक स्थल यातायात पनि यही सूचीमा छन्। प्लास्टिक, फलाम, टायर, छाला, धातुका उत्पादन र घरायसी उत्पादनजस्ता टिकाउ सामग्रीको व्यवसाय पनि यही सूचीमा छ। पत्थर, माटो र सिसाका उत्पादन पनि मध्यम प्रभावित मानिएको"
जुनसुकै कारण भए पनि त्यसरी कुटपिट गर्नु अपराध नै हो,"काठमाडौं : एक नेपाली कामदार निर्घात कुटिएको भिडियो केही दिनअघि भाइरल बन्यो। त्यसपछि वैदेशिक रोजगारीलाई लिएर अनेक टीकाटिप्पणी भए। मलेसियास्थित नेपाली राजदूतावासले उक्त घटनाका पीडित र पीडक दुवै नेपाली नै भएको जनाएको छ। उक्त घटना क्वालालम्पुरस्थित एमथ्री मलमा ७ जुलाईमा भएको राजदूतावासले जारी गरेको प्रेस विज्ञप्तिमा उल्लेख छ। विज्ञप्तिमा जनाइएअनुसार नवलपरासीका इस्लाम हुसेनलाई कपिलवस्तुका गोमाल मुराउले कुटेका हुन्। दुवै जना त्यहाँको अध्यागमन कानुनअनुसार अवैधानिक अवस्थामा काम गर्ने गरेको खुलेको छ। भिडियोबारे ३० जुलाई मध्यरातमा जानकारी आउनासाथ राजदूतावासले छानबिन थालेको थियो। उसले सुरक्षागार्डसम्बन्धी सेवा उपलब्ध गराउने कम्पनीको छाता संगठन पीआईकेएममार्फत अनुसन्धान गरेको जनाइएको छ। पीआईकेएमले ३१ जुलाईमा प्रहरीमा उजुरी दर्ता गरेको थियो। राजदूतावासले घटनाको सूचना उपलब्ध गराउन सबैमा आह्वान गरेको थियो। सम्पर्कमा आएका दुवै जनाले उक्त भिडियोमा देखिने पात्र आफूहरू रहेको स्वीकार गरिसकेको दूतावासले दाबी गरेको छ। क्वालालम्पुरको वाङ्सामाजुस्थित प्रहरीले घटनाको थप अनुसन्धान गर्ने भएको छ। नेपाल वैदेशिक रोजगार व्यवसायी संघले भने राजदूतावासको विज्ञप्तिलाई विश्वास गर्न नसकिने जनाएको छ। संघका महासचिव सुजितकुमार श्रेष्ठले नेपालीलाई कुट्ने व्यक्ति नेपालीजस्तो नदेखिने बताए। जो भए पनि कामदार कुट्नेलाई कारबाही गर्नै पर्छ, उनले अन्नपूर्णसँग भने, यसबारे हामीले पनि अनुसन्धान थालेका छौं। कम्पनीको बदमासी देखिए कालोसूचीमा राखी कामदार नपठाउने संघले जनाएको छ। आप्रवासी श्रमिकसम्बन्धी अनुसन्धानकर्ता रामेश्वर नेपालले वैदेशिक रोजगारीमा रहेका नेपाली कामदार नेपालीबाटै ठगिने, कुटिने गरेको बताए। यस्ता घटनाले सोझासाझा नेपाली थप हैरानीमा पर्ने गरेको उनको भनाइ छ। नेपालीहरू समूहसमूह भई झगडा गर्ने, ज्यान लिन पनि पछि नपर्ने प्रवृत्ति बढ्दै गएको छ, अनुसन्धानकर्ता नेपालले भने, त्यसका पछाडि जतिसुकै कारण भए पनि कुटपिट गर्नु अपराध नै हो। उनका अनुसार विदेशमा नेपालीहरू एकले अर्काको खुट्टा तान्छन्। पाइलापिच्छे ठग्न खोज्ने प्रवृत्ति बढ्दै गएको छ। वैदेशिक रोजगारीका नाममा आर्थिक शोषणमा पर्नुका साथै मानव बेचबिखन पनि हुने गरेको उनले बताए। नेपालीहरू व्यक्तिगत भिसाका नाममा चरम आर्थिक शोषणमा परेका छन्, उनले भने। वैदेशिक रोजगार ऐनले एजेन्ट खारेज गरेको छ। तर, एजेन्टबाटै स्वदेशदेखि विदेशी भूमिसम्म नेपालीहरू ठगिँदै आएको अनुसन्धानले देखाएको छ।"
घट्यो गाईजात्राको क्रेज,"काठमाडौं : आज गाईजात्रा। यस वर्ष कोरोना महामारीले लकडाउन खुकुलो नभएका कारण नेपाल प्रज्ञाप्रतिष्ठान अनि राष्ट्रिय नाचघरको सभाहलमा गाईजात्राका अवसरमा हुने कुनै कार्यक्रम भएनन्। पहिले टिकट नपाउँदा उभिएर गाईजात्रा सो हेर्ने अवस्था पछि पातलिँदै गयो। यो वर्ष त लकडाउन बहाना भयो। तर गाईजात्राको क्रेज पछिल्ला केही वर्षयता घट्दै गएको छ। २०३४ सालबाट गाईजात्रे कार्यक्रममा देखा परेका हास्यकलाकार हरिवंश आचार्य गाईजात्राको क्रेज घट्दै गएको स्वीकार्छन्। पहिले टीभीको चलनै थिएन। हाँस्ने कार्यक्रम हेर्न दर्शक यही गाईजात्रा कुरेर बस्थे, आचार्य भन्छन्, अब त प्रविधिको जमाना आयो। युट्युबमा अपलोड गरिएका पहिलेका गाईजात्रे कार्यक्रम जति बेला नि हेर्न सकियो। हिन्दी च्यानलदेखि यहीँकै टीभीमा कमेडी च्याम्पियन कार्यक्रम हुन थालेपछि गाईजात्राका अवसरमा गरिने कार्यक्रममा दर्शकको क्रेज घट्नु स्वाभाविक हो। हास्यकलाकार मदनकृष्ण श्रेष्ठको विचारमा पनि गाईजात्रे कार्यक्रमको क्रेज घट्दै गएको छ। हाम्रो पालामा हास्यव्यंग्यका लागि गाईजात्रा कुनुपथ्र्यो। टीभी थिएन, एफएम थिएन। भएको एउटा रेडियो नेपालमा सामान्य हाकिमको विरोध समेटिएको कार्यक्रम गर्न पनि रेडियोका निर्देशकको खुसामद गर्नुपथ्र्यो, श्रेष्ठ भन्छन्, रेडियोमा पनि गाह्रो भएपछि गाईजात्रे अडियो क्यासेट निकाल्न सुरु गर्यौं। हामीले हास्यव्यंग्यको प्लेटफर्म बनायौं। अहिले त जति पनि प्लेटफर्म छन्। यही धेरै प्लेटफर्मले पनि गाईजात्रे कार्यक्रमको क्रेज घट्यो। गाईजात्रा कार्यक्रमले नपुगेर मह जोडीले कुनै समय सदाबहार रूपमा भाइजात्रा कार्यक्रम पनि गरे। तर अब मह जोडीलाई नयाँ गाईजात्रे कोसेली दिने जाँगर छैन। श्रेष्ठ भन्छन्, पहिलेकै कार्यक्रमको ब्याजले पुगिराछ। किनभने प्रायः सबै कुरा पुरानै छ। देशमा भ्रष्टाचार उस्तै छ। राजनीतिक गोलमटोल उस्तै छ। दुई तिहाइको सरकार भएपछि देश विकास होला भनेको, कुर्सी तानातानको प्रवृत्ति उस्तै छ। महँगीको कुरा गरिसाध्य छैन। मेलम्चीको पानी अब त आउला भनेको झन् झन् टाढा भइराछ। यसरी इस्यु सबै पुरानै भएपछि नयाँ हास्यव्यंग्य के गर्नु ? सिस्नुपानी नेपालले गाईजात्रामा मात्रै होइन, तिहारमा देउसी खेल्दा पनि व्यंग्य गर्छ। सिस्नुपानी नेपालका सदस्यसमेत रहेका नेपाल संगीत प्रतिष्ठानका प्राज्ञ धीरेन्द्र प्रेमर्षि भन्छन्, पञ्चायतकालमा अभिव्यक्ति स्वतन्त्रता थिएन। गाईजात्रामा कलाकारको मुखबाट नेताहरूको कर्तुत विस्फोट हुन्थ्यो। त्यस बेला दर्शकलाई लाग्थ्यो, ओहो यो पो हो त मन आनन्दित पार्ने प्रस्तुति। प्रेमर्षिलाई लाग्छ, सामाजिक सञ्जालले धेरै विषय छताछुल्ल पारिसक्ने हुँदा अबका गाईजात्रामा कलाकारका प्रस्तुति बासी लाग्छ। यस्तोमा गाईजात्रे कार्यक्रमको क्रेज कहाँबाट हुनु ? गाईजात्राका अवसरमा यस वर्ष धेरै कलाकारको प्रस्तुति युट्युबमा आएको छ। यस अवसरमा ब्रान्डवर्थ प्रालिले आगामी बिहीबारसम्म आईएमई २०७७ सालको गाईजात्रा कार्यक्रम प्रस्तुत गरिरहेको छ। साँझ ८ बजे एपीवान टेलिभिजनमार्फत प्रस्तुत भइरहेको कार्यक्रममा धेरै कलाकार नयाँ छन्। गाईजात्रा किन ? नेवार अर्थात् नेपाल भाषामा सा पारुको अर्थ गाईजात्रा हो। नेवार समुदायको पर्व मानिने गाईजात्रा वर्षभरि निधन भएका आफन्तजनको सम्झनामा मनाइने चाड हो। पद्मपुराणअनुसार भाद्रकृष्ण प्रतिपदाका दिन यमलोकको मुख्य द्वार खुला रहन्छ। सो दिन दिवंगत हुनेहरू कुनै बाधा अवरोधबिना यमलोकमा प्रवेश पाउँछन्। यही पौराणिक मान्यताअनुसार नेवार समुदायले यो चाड भदौको कृष्ण पक्ष प्रतिपदाका दिन मनाउँछन्। यो दिन मृतात्माको स्मरण गरी गाईलाई नगर परिक्रमा गराउँदै दानदक्षिणा गरे मृत व्यक्तिहरूले सोही गाईको पुच्छर समातेर वैतरणी तर्न सक्छन् भन्ने विश्वास छ। यही विश्वासका आधारमा नेवार समुदायले गाईजात्रा मनाउन थालेको भनाइ छ। राजा प्रताप मल्लले छोराको मृत्युमा शोकमा रहेकी रानीलाई खुसी पार्न गाईजात्राको चलन चलाएपछि यसले व्यापकता पाएको किंवदन्ती पनि छ। शोकसन्तप्त परिवारमा खुसी ल्याउन गाईजात्राका अवसरमा हास्यव्यंग्य कार्यक्रम गरिन्छ। हास्यव्यंग्य कार्यक्रम जोडिएपछि यो नेवार मात्र होइन, आमनेपालीको पर्वझैं भएको छ।"
आईपीएल सेप्टेम्बर १९ देखि यूएईमा,"मुम्बई : इन्डियन प्रिमियर लिग (आईपीएल) टीट्वेन्टी क्रिकेट प्रतियोगिताको आगामी संस्करण सेप्टेम्बरमा सुरु हुने भएको छ। प्रतियोगिता आगामी सेप्टेम्बर १९ देखि नोभेम्बर १० सम्म सञ्चालन हुनेछ। चर्चित फ्रेन्चाइज प्रतियोगिता आईपीएलको यो १३औं संस्करण हो। विश्वव्यापी रूपमा फैलिएको कोरोना भाइरसको महामारीका कारण प्रतियोगिताको आगामी संस्करण संयुक्त अरब इमिरेट्स (यूएई)मा खेलाइनेछ। प्रतियोगिता यूएईमा खेलाइने घोषणा यसअघि नै गरिए पनि भारत सरकारले यसका लागि अनुमति दिन बाँकी थियो। आइतबार भारत सरकारले पनि प्रतियोगिता यूएईमा आयोजना गर्न अनुमति दिएको छ। आईपीएल सञ्चालन परिषद्को आइतबार अबेर सम्पन्न बैठकले प्रत्येक टोलीमा बढीमा २४ जना खेलाडी समावेश गर्न पाइने नियम बनाएको छ। कोरोना भाइरसको महामारीका कारण खेलाडी परिवर्तनसम्बन्धी नियममा पनि लचकता अपनाइएको छ। प्रतियोगिताका खेलहरू दुबई, आबुधाबी र सारजहाँमा खेलाइनेछ। साँझको खेल नेपाली समयअनुसार ७ः४५ बजे सुरु हुनेछ। दिउँसोको खेल भने नेपाली समयअनुसार ३ः४५ बजे सुरु हुने बताइएको छ। प्रतियोगिताको पहिलो लेग खेलहरू बन्द (दर्शकविहीन) रंगशालामा खेलाइनेछ। प्रतियोगिताको १३औं संस्करणमा आठ टोली सहभागी छन्। चर्चित नेपाली लेगस्पिनर सन्दीप लामिछानेले देल्ही क्यापिटल्सबाट खेल्नेछन्। प्रतियोगितामा कुल ५३ खेल हुनेछन्। यूएईमा आईपीएल खेलाउन लागिएको यो दोस्रोपटक हो। यसअघि सन् २०१४ मा पनि आईपीएल यूएईमा खेलाइएको थियो। त्यति बेला भारतमा आमनिर्वाचन भएकाले उक्त प्रतियोगिता यूएईमा सारिएको थियो। मुम्बई इन्डियन्स प्रतियोगिताको साविक विजेता टोली हो। मुम्बई इन्डियन्सले हालसम्म चारपटक उपाधि जितेको छ। यसैगरी चेन्नई सुपर किङ्सले तीन र कोलकाता नाइट राइडर्सले दुईपटक उपाधि हात पारेका छन्। डेक्कन चार्जर्स, सनराइजर्स हैदराबाद र राजस्थान रोयल्सले एकएक पटक उपाधि चुमेका छन्। आईपीएलको पहिलो संस्करण सन् २००८ मा आयोजना भएको थियो।"
जोगिएर संस्कृति थामौँ,"प्राडा देवमणि भट्टराई प्रमुख, धर्मशास्त्र विभाग, वाल्मीकि विद्यापीठ नागपञ्चमीदेखि वर्षका चाडपर्व सुरु भइसकेका छन्। हामीले जनैपूर्णिमा र रक्षाबन्धन सोमबार मनायौं। तर, मन्दिर जाने, घरमा बोलाउने चलन हेर्दा कोरोना संक्रमणको जोखिम देखिएको छ। जात्रापर्वमा स्वास्थ्य सुरक्षा मापदण्ड नअपनाएको भेटिएको छ। ज्यान जोगिए चाडपर्व, जात्रापर्व मनाइरहन पाइन्छ भन्ने सबै नागरिकले बुझ्न जरुरी छ। हामीले चाडपर्व मनाउँदै पुस्तौनी हस्तान्तरण गर्ने दायित्व पूरा गर्नु नै छ। न्यूनतम औपचारिकता पूरा गरेर चाडपर्व, जात्रा आदि मनाउन सकिन्छ। जस्तै ः साउनको सोमबार पशुपतिनाथ मन्दिर पुगेर शिवको पूजाआजा गर्ने चलन छ। यस्तो महामारीमा घरमै बसेर शिवको पूजाआराधना गर्न सकिन्छ। जात्रामा पनि २०२५ जना मात्र भेला भएर दूरी कायम गरी परम्परा जोगाउन सकिन्छ। तीज नजिकिँदै छ, विगतजस्तो भेला हुने, नाचगान गर्ने अवस्था छैन। घरमै सानो समूहमा नियम पालन गरी पर्व मनाउनुपर्छ। सोह्र श्राद्धमा पनि गुरुपुरोहितसमेतले जोगिएर प्रक्रिया पूरा गर्नुपर्ने देखिन्छ। फोन वा म्यासेन्जरबाटै आशीर्वाद लिएर दसैं मनाउनुपर्ने अवस्था पनि देखिँदै छ। नजिकैका मान्यजनकहाँ सानो संख्यामा पालै पालो गएर पनि दसैं मनाउन सकिन्छ। यसपटक गुरुपूर्णिमामा यसरी गरिएको उदाहरण प्रशंसनीय रह्यो। असोजमा मलमास परेकाले धार्मिक कार्य खासै हुँदैनन्। पुरुषोत्तम महात्म्य पनि पुस्तक घरमै ल्याई दुईचार जना बसेर सुन्नु उपयुक्त हुनेछ। समूहमा सुन्ने समय छैन। दानदक्षिणा गर्दा होसियारी अपनाउनुपर्ने देखिन्छ। बरु यो बेला साहित्यकार, कलाकार, योगी, ध्यानी वा भगवान्को भक्त भए आआफ्नै ढंगले साधनामा तल्लीन हुनु उत्तम विकल्प हो। यसले आत्मबल र धैर्य बढाउँछ। उत्साह थप्छ। वर्षौंसम्म यस्तै अवस्था रहिरह्यो भने केही संस्कृति संकटमा पर्न सक्छन्। यस्तो बेला संस्कार संस्कृतिबारे सचेतना सञ्चारमाध्यममार्फत जनमानसमा पुयाएर जीवन्त बनाउन सकिन्छ। नयाँ पुस्तालाई हरेक चाडपर्व र संस्कृतिबारे जानकारी दिनुपर्छ। यसका लागि जिम्मेवार निकायले सामाजिक सञ्चारमाध्यमसमेत प्रयोग गर्न सक्छन्। कोरोनाबाट नागरिक जोगाउने मुख्य दायित्व सरकारकै हो। राज्य सञ्चालनमा भौतिक पक्षको मात्र भूमिका हुँदैन, आध्यात्मिक पक्षको भूमिका उत्तिकै हुन्छ। आध्यात्मिक पक्षले व्यक्ति, समाज र राष्ट्रलाई सबल बनाउँदै इच्छाशक्ति जागृत गराउँछ। आत्मबल दह्रो नभएको व्यक्तिले राज्य सञ्चालन गर्न नसक्ने हुँदा आध्यात्मिक पक्ष पनि बलियो बनाउनुपर्छ। प्रत्येक सय वर्षमा विश्वमा कुनै न कुनै महामारी आएको इतिहास भेटिन्छ। यस्तो बेला चिकित्सकीय उपचार मात्र काफी हुँदैन। विगतलाई अध्ययन गर्ने हो भने विभिन्न देशसँगै नेपालमा पनि आध्यात्मिक उपचार खोजिएका उदाहरण प्रशस्तै पाइन्छन्। अझ विगतका शासकले त भीमसेनमा, पलाञ्चोक भगवतीमा पसिना आउने संकेत हुनेबित्तिकै राष्ट्रशान्तिको उपाय अवलम्बन गर्ने गर्दथे। भनाइ नै छ एकबारको जुनी। यो एकबारको जुनीलाई यसै गुमाउन कोही चाहँदैन। सजगता अपनाउनै पर्छ। मास्क लगाऔं। स्यानिटाइजर प्रयोग गरौं। साबुनपानीले बेलाबेलामा हात धुने गरौं। अरूसँग दूरी कायम राखौं। भीडभाड नगरौं। सरकारले बनाएका यस्तै मापदण्ड अपनाउनै पर्छ। प्रस्तुति : गोपीकृष्ण ढुंगाना"
यसरी सल्किँदै छ संक्रमण,"काठमाडौं : नेपालमा लकडाउन गर्दा कोरोना संक्रमित दुई जना मात्र थिए। झन्डै चार महिनामा लकडाउन हटे पनि संक्रमण भने बढेको बढ्यै छ। सोमबारसम्म संक्रमितको संख्या २० हजार ७ सय ५० पुगेको छ। पछिल्लो दुई महिनाको तथ्यांकले स्थिति भयावह देखाउँछ। वैशाख २० गतेसम्म संक्रमितको संख्या ५९ मा सीमित थियो। जेठ १९ मा कुल संक्रमित १ हजार ८ सय ११ जना थिए। त्यसपछि हालसम्म झन्डै १९ हजार संक्रमित थपिएका छन्। जेठ १९ मा मात्रै २ सय ३७ जनामा संक्रमण फेला परेको थियो। असार १९ मा एकै दिन ४ सय ७० जनामा संक्रमण देखियो। त्यसको ठीक एक महिनापछि सोमबार ४ सय १८ जना संक्रमित भेटिए। यो तथ्यांकमा काठमाडौं उपत्यकाको संख्या ५१ छ। तब स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले भने, बालबालिका र वृद्धवृद्धा बाहिर ननिस्कनुहोला, संक्रमणबाट जोगिन गाह्रो हुन्छ। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डेले संक्रमण पुष्टिपछि सम्पर्कविहीन हुने प्रवृत्तिले जोखिम बढाएको बताए। भारतबाट स्वदेश फर्कने नेपालीको भीड बढेपछि संक्रमितको संख्या वृद्धि भएको उनको भनाइ छ। कोरोनाको पहिलो चरणमा नेपालमा विदेशबाट आएका नेपालीमा संक्रमण देखिएको थियो। त्यसको दोस्रो चरणमा कैलालीकी महिलामा विदेशबाट आएका संक्रमितबाट कोरोना सरेको पाइएको थियो। मन्त्रालयका पूर्वविशेषज्ञ डा सुशीलनाथ प्याकुरेलका अनुसार यात्रा नगरेको स्थानीयमा संक्रमण देखिनु दोस्रो चरण हो। कोरोनाको तेस्रो चरण भनेको समुदायमा फैलिएको अवस्था हो। कोरोना जेठ १९ गतेसम्म विभिन्न जिल्लामा देखा परेको थियो। त्यसबेला ५६ जिल्लामा संक्रमित फेला परेका थिए। जनस्वास्थ्यविज्ञ डा समीरमणि दीक्षितले भने, लकडाउन अवधिमा आवतजावत भइरह्यो। पीसीआर परीक्षण क्वारेन्टाइनमा मात्र सीमित रह्यो। पीसीआर परीक्षण विस्तार हुन सकेन। संक्रमित भित्रभित्रै बढे। मन्त्रालयको तथ्यांकअनुसार असार १९ गते एकै दिन सबैभन्दा बढी ४ सय ७० जना संक्रमित भए। ४ हजार ४ सय ८३ पीसीआर परीक्षण गर्दा सो संक्रमित फेला परेका हुन्। कुल संक्रमित संख्या १५ हजार २ सय ५९ थियो। त्यसबेलासम्म ३२ जनाको मृत्यु भएको थियो। त्यो संख्या बढेर ५७ पुगेको छ। एक महिना अवधिमा झन्डै ५ हजार संक्रमित थपिएका छन्। निको हुनेको संख्या १४ हजार नाघेको छ। पीसीआर परीक्षण गर्ने प्रयोगशालाको संख्या २९ पुगेको छ। त्यसले गर्दा पनि धेरै संख्यामा पहिचान हुन थालेका हुन्। अहिलेको संक्रमण ठाउँमा लोकलाइज ट्रान्समिसन नै हो। समुदायमा संक्रमण फैलिसकेको भन्न मिल्दैन, डा दीक्षितले भने। विज्ञका अनुसार कोरोना संक्रमितको संख्या बढ्नुमा सरकारका साथै नागरिक पनि जिम्मेवार छन्। डा दीक्षितले भने, पीसीआर परीक्षण नबढाएका राज्यलाई दोष दिन सकिन्छ। त्यस्तै हामी नागरिक पनि दोषी छौं। हेलचेक्र्याइँ गर्छौं। अव्यवस्थित नाकाका साथै क्वारेन्टाइन खचाखच हुँदा संक्रमण एकबाट अर्को सर्न पुगेको डा प्याकुरेलको भनाइ छ। संघ, प्रदेश र स्थानीय तहबीच समन्वय पनि प्रभावकारी हुन सकेन। सुरुमै पीसीआर परीक्षण गरेको भए संक्रमण यसरी फैलने थिएन। आवश्यक नै नभएको आरएटी (यापिड एन्टिबडी टेस्ट) गरियो, अमेरिकाको टेक्सासस्थित सोनिक रेफरेन्स ल्याबको क्लिनिकल मोलिकुर बायोलोजी विभागका निर्देशक डा विजय ढकालले भने। द्रुत परीक्षण रोक्न मन्त्रालयले आइतबार निर्देशन दिएको छ। कोरोना फैलिरहे पनि भौतिक दूरी कायम गरिएको छैन। मास्क लगाउन ध्यान दिएको पाइँदैन। स्यानिटाइजर प्रयोग गर्न स्वास्थ्य मन्त्रालयले आग्रह गरे पनि अटेर गर्ने प्रवृत्ति देखिएको छ। अर्कोतर्फ कोरोेना संक्रमणमा केन्द्रित हुने बेला स्वास्थ्य मन्त्रालयको नेतृत्व सक्षम देखिएन। डा प्याकुरेलले भने, टेबलटेनिसको क्याप्टेनलाई फुुटबल मैदानमा उतारेजस्तो भयो।"
कोरोना संक्रमण रोक्न विज्ञसँग परामर्श गर्दै प्रधानमन्त्री,"काठमाडौं : संघीय राजधानी काठमाडौंंसहित देशभर कोरोना संक्रमण बढेपछि प्रधानमन्त्री केपी शर्मा ओलीले विज्ञसँग सामूहिक परामर्श गर्दै छन्। समुदायमै कोरोना फैलिएर भयावह अवस्था आउन सक्ने भन्दै सर्वस्त्र चिन्ता व्यक्त गर्न थालिएपछि प्रधानमन्त्री ओलीले भावी रणनीति तय गर्न मंगलबार छलफल गर्न लागेका हुन्। प्रधानमन्त्रीका प्रेस सल्लाहकार सूर्य थापाका अनुसार मंगलबार २० भन्दा बढी विज्ञसँग छलफल गर्ने तय भएको छ। विज्ञको सुझावअनुसार सरकारले आगामी रणनीति तय गर्नेछ। लकडाउन लगाउनुअघि प्रधानमन्त्री ओलीले गत चैत १० मा २५ जना विज्ञसँग छलफल गरेका थिए। त्यतिबेला विज्ञको सुझावअनुसार झन्डै चार महिना लकडाउन गरिएको थियो। अहिलेको अवस्था हेर्दा सरकारले केही न केही त उपाय अपनाउनै पर्ने भएको छ, एक मन्त्रीले अन्नपूर्णसँग भने, मंगलबार विज्ञहरूको सुझाव लिऔं। अनि, सरकारले के गर्ने भन्नेमा निर्णय गर्छ। साउन ७ मा लकडाउन अन्त्यपछि नागरिकमा हेलचेक्र्याइँ देखिएको छ। बजारलगायत सार्वजनिक स्थलमा भीडभाड बढेको छ। भारतलगायत देशबाट आउनेलाई सीधै घरपरिवारको सम्पर्कमा जान दिइएको छ। यस्ता गतिविधिका कारण समुदायमा कोरोना फैलिएको विज्ञको भनाइ छ। कोरोना नियन्त्रण तथा रोकथामका लागि भीडभाड व्यवस्थापनदेखि लकडाउनसम्म जान सुझाव आइरहेको सम्बन्धित मन्त्रीहरू बताउँछन्। स्वास्थ्य मन्त्रालयले काठमाडौं उपत्यकामा निजी सवारी साधनमा पुनः जोरबिजोर प्रणाली लागू गर्नुपर्ने प्रस्ताव गरेको छ। स्वास्थ्यको उक्त प्रस्ताव कोभिड१९ संकट व्यवस्थापन केन्द्र (सीसीएमसी)मा विचाराधीन छ। यसबारे निर्णय भने मन्त्रिपरिषद् बैठकले गर्नुपर्ने हुन्छ। लकडाउन अन्त्यसँगै सरकारले २६ असारदेखि जोरबिजोर प्रणाली हटाएको थियो। सरकारले काठमाडौं प्रवेशमा पनि कडाइ गर्न थालेको छ। राति ७ देखि बिहान ७ बजेसम्म अत्यावश्यकबाहेक अरूलाई काठमाडौं प्रवेशमा रोक लगाइएको छ। नाकामै कोभिड परीक्षण थालिएको छ। हवाई सेवा र लामो दूरीका यातायात साधन भदौ १ देखि सञ्चालनमा ल्याउने तयारी छ। तर पछिल्ला दिनमा संक्रमितको संख्या र मृत्युदर बढेपछि यातायात सञ्चालनको मोडालिटीबारे सरकारी संयन्त्र अलमलमा छन्। कोभिडबाट संक्रमितको संख्या २० हजार ७ सय ५० पुगेको छ। ५७ जनाको मृत्यु भइसकेको छ।"
नाका जाँचमा कडाइ गर,"कोभिड१९ को त्रास कम भएको अनुमानमा लकडाउन हटे पनि संक्रमण दर घटेको छैन। कुनै दिन केही कमी आएजस्तो देखिए पनि ढुक्क हुने स्थिति छैन। अनियन्त्रित रूपमा एकैसाथ मुलुकका विभिन्न भूभागमा कोभिडका नयाँ बिरामी भेटिएका छन्। कतिपय ठाउँमा कतै पनि यात्रामा ननिस्केका र संक्रमितको सम्पर्कमा नबसेकालाई समेत देखिएको छ। स्थिति नियन्त्रणबाहिर जान लागेको यी घटनाले पुष्टि गर्छन्। चार महिनासम्म लकडाउन गरेर नियन्त्रण गरेजस्तो देखिए पनि अहिलेको संक्रमण गति रोक्नेतर्फ बेलैमा सचेत हुनुपर्छ। होइन भने प्राणघातक भाइरसले जोकोहीलाई जतिखेर पनि आक्रमण गर्ने पक्का छ। यस्तो अवस्था आयो भने कोभिड नियन्त्रणका लागि विगतमा गरिएको लकडाउन व्यर्थ सावित हुनेछ। यसले मुलुक र जनतालाई अपूरणीय क्षति पुर्याउने छ। सरकारी भनाइअनुसार लकडाउन हटे पनि छिमेकी मुलुकसँग जोड्ने नाका अझै सिल छ। उपत्यका छिर्ने नाकाहरूमा पनि कडा चेकजाँच भइरहेको सरकारी दाबी छ। तर नागरिक एउटा जिल्लाबाट सजिलै अर्को जिल्लामा आउजाउ गरिरहेका छन्। यही अवधिमा भारतबाट आएका नागरिकबाटै काठमाडौं महाबौद्धका व्यापारीमा संक्रमण फैलिएको छ। यस्तो कठिन परिस्थतिमा भारतदेखि काठमाडौंसम्म नागरिक कसरी आए भन्ने विषयमा सोधखोज गर्नुपर्छ। सिमाना र नाकामा कडा जाँच भइदिएको भए यस्तो अवस्था आउने थिएन। सुरक्षामा खटिएका प्रहरी प्रशासन, आफ्नो मान्छे राजधानी छिराउन पदीय दुरुपयोग गर्ने राजनीतिक दल र सरकारी कर्मचारीको पनि यसमा ठूलो दोष छ। शक्तिशाली व्यक्तिको पहुँचमा नभएकाहरू पनि प्रहरीका आँखा र कान छलेर उपत्यकासँग जोड्ने नाकाको जंगल हुँदै छिर्ने गरेका छन्। यी ठाउँको सुरक्षामा खटिएकाहरूले यो मामिलामा निकै सक्रियता देखाउनुपर्छ। सुरक्षाकर्मीलाई नै प्रलोभनमा पारेर नाकाबाट छिर्न खोज्नेलाई निरुत्साहित गर्नुपर्छ। लकडाउन खुलेपछि राजधानी आउनेहरूलाई पूर्ण बन्देज लगाउनु पनि व्यावहारिक हुँदैन। पहुँच हुनेहरू आउन पाउने तर नभएकाहरू बाहिरी जिल्लामै थन्किएर बस्नुपर्ने अवस्था अन्त्य गर्नुपर्छ। प्रशासनका आँखा र कान छल्न सक्नेले जे गरे पनि हुने र नसक्नेले दुःख भोगिरहनुपर्छ भन्ने सन्देश जनमानसमा गएको छ। राजधानीमा लकडाउन पूर्णरूपमा हटेपछि विभिन्न व्यवसाय तथा पेसामा आबद्ध भएकाहरू तर उपत्यकाबाहिर रहेकाहरू यता आउन खोज्नु स्वाभाविकै हो। तर को मानिस किन आउन खोज्दै छ भन्नेबारे गहन अध्ययन गर्नुपर्छ। उनीहरूको व्यावहारिक समस्याको सुनुवाइ राज्यले गरिदिनुपर्छ। आवश्यक भएकालाई प्रवेश अनुमति दिनुपर्छ। तर उपत्यका छिर्ने बेलामा उनीहरूको पूर्ण स्वास्थ्य जाँचको प्रबन्ध गर्नुपर्छ। नाकाहरूमै उनीहरूको पीसीआर परीक्षण गर्ने व्यवस्थालाई अनिवार्य बनाउनुपर्छ। पीसीआरको नतिजा नआउँदासम्म उनीहरूलाई क्वारेन्टाइन तथा होल्डिङ सेन्टरमा बस्ने व्यवस्था गर्नुपर्छ। क्वारेन्टाइनको क्षमता विस्तार गर्नुपर्छ। पीसीआर रिपोर्ट नेगेटिभ आएमा बासस्थानतर्फ र पोजेटिभ देखिएमा अस्पतालमा उपचारका लागि लैजाने व्यवस्था गर्नुपर्छ। जसरी भए पनि निर्बाधरूपमा ओहोरदोहोर गर्ने प्रवृत्ति रोकिनुपर्छ। राज्यले आफ्नो तर्फबाट कुशलतापूर्वक यति मात्रै कर्तव्य पूरा गरिदिने हो भने नागरिकलाई पनि सचेत हुन कर लाग्छ। कतिपयले राजधानी छिर्दा तथा एक जिल्लाबाट अर्को जिल्ला जाँदा नक्कली परिचय दिने, परिचयपत्रको दुरुपयोग गर्नेजस्ता काम पनि गरिरहेका छन्। यसले तत्कालको मिसन त पूरा होला, तर यसबाट आफैंलाई जोखिममा पारिरहेको छु भन्ने हेक्का उनीहरूले राख्नुपर्छ। नागरिकको यस्तै गतिविधिका कारण मुलुकभर विस्तारै भुसको आगोजसरी कोभिड फैलिरहेको छ। एक, दुई हुँदै समुदायस्तरमा फैलियो भने स्थिति असहज बन्ने छ। त्यतिबेला सरकारले चाहेर पनि नियन्त्रण गर्न सक्दैन। जनतालाई पनि बेलैमा सचेत हुन सकिएन भनेर पुर्पुरोमा हात लगाएर बस्नुको विकल्प हुने छैन। सँगसँगै राज्यको मात्रै मुख मात्रै ताकेर पनि समस्याबाट मुक्ति मिल्दैन। हरेक नागरिकले आफू कसरी सुरक्षित रहन सक्छु भन्नेबारे सोच्नुपर्छ। सार्वजनिक स्थलमा हिँडडुल गर्दा मास्क, स्यानिटाइजर वा हात धुने व्यवस्था अनिवार्य गर्नुपर्छ। मास्क खरिद गर्ने क्षमता नभएकालाई सरकारले निःशुल्क वितरणको व्यवस्था पनि मिलाइदिनुपर्छ। मास्क, स्यानिटाइजरलगायतका स्वास्थ्य सामग्रीको बिक्री वितरण गर्दा बजारमा देखिएको अनियमितताबारे पनि अनुगमन हुनुपर्छ।"
कोरोना संक्रमण रोक्न विज्ञसँग परामर्श गर्दै प्रधानमन्त्री,"काठमाडौं : संघीय राजधानी काठमाडौंंसहित देशभर कोरोना संक्रमण बढेपछि प्रधानमन्त्री केपी शर्मा ओलीले विज्ञसँग सामूहिक परामर्श गर्दै छन्। समुदायमै कोरोना फैलिएर भयावह अवस्था आउन सक्ने भन्दै सर्वस्त्र चिन्ता व्यक्त गर्न थालिएपछि प्रधानमन्त्री ओलीले भावी रणनीति तय गर्न मंगलबार छलफल गर्न लागेका हुन्। प्रधानमन्त्रीका प्रेस सल्लाहकार सूर्य थापाका अनुसार मंगलबार २० भन्दा बढी विज्ञसँग छलफल गर्ने तय भएको छ। विज्ञको सुझावअनुसार सरकारले आगामी रणनीति तय गर्नेछ। लकडाउन लगाउनुअघि प्रधानमन्त्री ओलीले गत चैत १० मा २५ जना विज्ञसँग छलफल गरेका थिए। त्यतिबेला विज्ञको सुझावअनुसार झन्डै चार महिना लकडाउन गरिएको थियो। अहिलेको अवस्था हेर्दा सरकारले केही न केही त उपाय अपनाउनै पर्ने भएको छ, एक मन्त्रीले अन्नपूर्णसँग भने, मंगलबार विज्ञहरूको सुझाव लिऔं। अनि, सरकारले के गर्ने भन्नेमा निर्णय गर्छ। साउन ७ मा लकडाउन अन्त्यपछि नागरिकमा हेलचेक्र्याइँ देखिएको छ। बजारलगायत सार्वजनिक स्थलमा भीडभाड बढेको छ। भारतलगायत देशबाट आउनेलाई सीधै घरपरिवारको सम्पर्कमा जान दिइएको छ। यस्ता गतिविधिका कारण समुदायमा कोरोना फैलिएको विज्ञको भनाइ छ। कोरोना नियन्त्रण तथा रोकथामका लागि भीडभाड व्यवस्थापनदेखि लकडाउनसम्म जान सुझाव आइरहेको सम्बन्धित मन्त्रीहरू बताउँछन्। स्वास्थ्य मन्त्रालयले काठमाडौं उपत्यकामा निजी सवारी साधनमा पुनः जोरबिजोर प्रणाली लागू गर्नुपर्ने प्रस्ताव गरेको छ। स्वास्थ्यको उक्त प्रस्ताव कोभिड१९ संकट व्यवस्थापन केन्द्र (सीसीएमसी)मा विचाराधीन छ। यसबारे निर्णय भने मन्त्रिपरिषद् बैठकले गर्नुपर्ने हुन्छ। लकडाउन अन्त्यसँगै सरकारले २६ असारदेखि जोरबिजोर प्रणाली हटाएको थियो। सरकारले काठमाडौं प्रवेशमा पनि कडाइ गर्न थालेको छ। राति ७ देखि बिहान ७ बजेसम्म अत्यावश्यकबाहेक अरूलाई काठमाडौं प्रवेशमा रोक लगाइएको छ। नाकामै कोभिड परीक्षण थालिएको छ। हवाई सेवा र लामो दूरीका यातायात साधन भदौ १ देखि सञ्चालनमा ल्याउने तयारी छ। तर पछिल्ला दिनमा संक्रमितको संख्या र मृत्युदर बढेपछि यातायात सञ्चालनको मोडालिटीबारे सरकारी संयन्त्र अलमलमा छन्। कोभिडबाट संक्रमितको संख्या २० हजार ७ सय ५० पुगेको छ। ५७ जनाको मृत्यु भइसकेको छ।"
अतिरिक्त कर्जामा कडाइ,"काठमाडौं : नेपाल राष्ट्र बैंकले कोभिड १९ बाट अतिप्रभावित व्यवसायलाई २० प्रतिशतसम्म कर्जा थप गर्दा त्यस्तो पैसाबाट ब्याज लिन नपाइने व्यवस्था गरेको छ। गत वैशाख १६ मा राष्ट्र बैंकले १० प्रतिशत कर्जा यसरी नै थप गर्न सक्ने सुविधा दिएपछि पर्याप्त धितो भएका ऋणीको नाममा बैंकले आफूखुसी कर्जा थपेर ब्याज असुल्न थालेका थिए। डुब्न लागेको व्यवसायलाई चालु पुँजी दिएर पुनरोत्थान गर्न दिइएको पैसा बैंकले ऋण असुल्न प्रयोग गरेको गुनासो आएपछि यस्तो व्यवस्था गरिएको राष्ट्र बैंकका एक अधिकारी बताउँछन्। १२ साउनमा राष्ट्र बैंकले यस्तो व्यवस्था गर्नु अघिसम्म वैशाख १६ कै व्यवस्था कार्यान्वयनमा थियो। यसअघि अहिलेजस्तो अतिप्रभावित व्यवसायलाई मात्रै यस्तो सुविधा दिने व्यवस्था नभएकाले धेरै ऋणीको खातामा थप कर्जा दिएर बैंकले आफूखुसी ब्याज असुलेका थिए। बैंक र ऋणी दुवैको मिलेमतोमा हुने यस्तो अभ्यासलाई बैंकिङमा इभर ग्रिनिङ अर्थात् कृत्रिम रूपमा असल देखाउने पद्धति भन्ने गरिएको छ। अहिले बैंकले एकतर्फी रूपमा यस्तो काम गर्दै आएको पाइएपछि रोक लगाएको राष्ट्र बैंकका अधिकारीले बताएका छन्। उनका अनुसार बैंकको यस्तो व्यवहारले साना ऋणीको व्यवसाय धरासायी भएको गुनासो आएको छ। बैंकमा लगानीसमेत गर्ने र अबौं कर्जा लिने ठूला व्यवसायीले भने यस्तो सुविधा प्रयोग गरेर लिएको कर्जा घरजग्गा, सेयर र सुनमा लगानी बढाएको सूचना प्राप्त भएको राष्ट्र बैंकका ती अधिकारी बताउँछन्। राष्ट्र बैंकले अहिले त्यसरी लिने थप कर्जालाई आफूखुसी जहाँ पायो त्यहीँ लगानी गर्न पनि प्रतिबन्ध लगाएको छ। यस्तो कर्जाको रकम उत्पादनलाई निरन्तरता दिन, कच्चा पदार्थ खरिद गर्न र कामदारको पारि श्रमिक भुक्तानी गर्न मात्रै खर्चन सक्ने व्यवस्था गरिएको छ। मौद्रिक नीतिअनुसार राष्ट्र बैंकले ऋणीसँग लिने सेवा शुल्क, जरिवानाजस्ता विषयलाई नियन्त्रण गर्नेदेखि कोरोना भाइसरका कारण प्रभावित भएका व्यवसायको ऋण अवधि थप्ने वा पुनर्संरचना गर्नेजस्ता सुविधा कार्यान्वयनमा ल्याएको छ। यसका लागि राष्ट्र बैंकले कोभिड १९ बाट प्रभावितको प्राथमिकीकरण पनि गरेको छ। राष्ट्र बैंकले पर्यटन क्षेत्रका ट्रेकिङ, ट्राभल एजेन्सी, पर्वतारोहण, र्याफ्टिङ, क्याम्पिङ, टुर अपरेटर, हिलिङ सेन्टर, क्यासिनो, मसाज, स्पा, होटल, पर्यटक आवास, मोटेल र ग्रामीण पर्यटनलाई अतिप्रभावित व्यवसाय भनेको छ। यसैगरी अन्य अतिप्रभावित व्यवसायमा होमस्टे, रिसोर्ट, रेस्टुराँ, पर्यावरणीय पर्यटन, वन्यजन्तु आरक्ष, स्काइङ, ग्लाइडिङ, हट एयर बलुनिङ, क्यानोनिङ, प्यारासेलिङ, घोड चढी, हात्ती चढी, बञ्जी जम्पिङ, हिमाल आरोहण र अवलोकन, गल्फ कोर्स, पोलो, पोनी ट्रेकिङ, पदयात्रा, माउन्टेन फ्लाइट र केबलकार छन्। होटेल तथा पर्यटकीय यातायात, मनोरञ्जन उद्योग, पार्क, रिक्रियसन व्यवसाय, पार्टी प्यालेस पनि अतिप्रभावितकै सूचीमा छन्। चलचित्र उत्पादन, वितरण र सिनेमा हल, कुखुरापालन, पशुपन्छी तथा मौरी र मत्स्य पालन, तयारी पोसाक, हस्तकला तथा सीपमूलक व्यवसाय, वैदेशिक रोजगार सेवा प्रदायक, शैक्षिक परामर्श सेवा प्रदायकलाई पनि अतिप्रभावित सूचीमा राष्ट्र बैंकले समेटेको छ। यही सूचीमा तरकारी, फलफूल, पुष्प, माछामासु, दाना, दूध तथा दुग्धजन्य उत्पादन, अण्डाजस्ता चाँडै सडेर वा गलेर जाने वस्तुलाई पनि समेटिएको छ। स्वदेश वा विदेशमा रोजगारी गुमाएका वा तलब कटौतीमा परेका कामदारले पनि अतिप्रभावितको सुविधा प्राप्त गर्न सक्ने भएका छन्। राष्ट्र बैंकले छपाइ, प्रकाशन तथा सञ्चार गृह, निर्माणाधीन जलविद्युत् तथा नवीकरणीय ऊर्जा, औषधि उत्पादन, निर्माण व्यवसाय, वन तथा खनिजजन्य उद्योग, हेल्थ सेन्टर र फिटनेस सेन्टर, अस्पताल, क्लिनिक, नर्सिङ होम, डायग्नोस्टिक सेण्टर, हेल्थ सेन्टर र फिटनेस सेन्टर, ब्युटिपार्लर, सैलुन, कस्मेटिक सर्जरी, व्यक्तिगत सेवा व्यवसायलाई मध्यम प्रभावित क्षेत्रमा वर्गीकरण गरेको छ। कानुनी, लेखा, इन्जिनियरिङजस्ता परामर्श सेवा, निजी तथा आवासीय विद्यालय र शैक्षिक संस्था, यात्रुबाहक स्थल यातायात पनि यही सूचीमा छन्। प्लास्टिक, फलाम, टायर, छाला, धातुका उत्पादन र घरायसी उत्पादनजस्ता टिकाउ सामग्रीको व्यवसाय पनि यही सूचीमा छ। पत्थर, माटो र सिसाका उत्पादन पनि मध्यम प्रभावित मानिएको"
जुनसुकै कारण भए पनि त्यसरी कुटपिट गर्नु अपराध नै हो,"काठमाडौं : एक नेपाली कामदार निर्घात कुटिएको भिडियो केही दिनअघि भाइरल बन्यो। त्यसपछि वैदेशिक रोजगारीलाई लिएर अनेक टीकाटिप्पणी भए। मलेसियास्थित नेपाली राजदूतावासले उक्त घटनाका पीडित र पीडक दुवै नेपाली नै भएको जनाएको छ। उक्त घटना क्वालालम्पुरस्थित एमथ्री मलमा ७ जुलाईमा भएको राजदूतावासले जारी गरेको प्रेस विज्ञप्तिमा उल्लेख छ। विज्ञप्तिमा जनाइएअनुसार नवलपरासीका इस्लाम हुसेनलाई कपिलवस्तुका गोमाल मुराउले कुटेका हुन्। दुवै जना त्यहाँको अध्यागमन कानुनअनुसार अवैधानिक अवस्थामा काम गर्ने गरेको खुलेको छ। भिडियोबारे ३० जुलाई मध्यरातमा जानकारी आउनासाथ राजदूतावासले छानबिन थालेको थियो। उसले सुरक्षागार्डसम्बन्धी सेवा उपलब्ध गराउने कम्पनीको छाता संगठन पीआईकेएममार्फत अनुसन्धान गरेको जनाइएको छ। पीआईकेएमले ३१ जुलाईमा प्रहरीमा उजुरी दर्ता गरेको थियो। राजदूतावासले घटनाको सूचना उपलब्ध गराउन सबैमा आह्वान गरेको थियो। सम्पर्कमा आएका दुवै जनाले उक्त भिडियोमा देखिने पात्र आफूहरू रहेको स्वीकार गरिसकेको दूतावासले दाबी गरेको छ। क्वालालम्पुरको वाङ्सामाजुस्थित प्रहरीले घटनाको थप अनुसन्धान गर्ने भएको छ। नेपाल वैदेशिक रोजगार व्यवसायी संघले भने राजदूतावासको विज्ञप्तिलाई विश्वास गर्न नसकिने जनाएको छ। संघका महासचिव सुजितकुमार श्रेष्ठले नेपालीलाई कुट्ने व्यक्ति नेपालीजस्तो नदेखिने बताए। जो भए पनि कामदार कुट्नेलाई कारबाही गर्नै पर्छ, उनले अन्नपूर्णसँग भने, यसबारे हामीले पनि अनुसन्धान थालेका छौं। कम्पनीको बदमासी देखिए कालोसूचीमा राखी कामदार नपठाउने संघले जनाएको छ। आप्रवासी श्रमिकसम्बन्धी अनुसन्धानकर्ता रामेश्वर नेपालले वैदेशिक रोजगारीमा रहेका नेपाली कामदार नेपालीबाटै ठगिने, कुटिने गरेको बताए। यस्ता घटनाले सोझासाझा नेपाली थप हैरानीमा पर्ने गरेको उनको भनाइ छ। नेपालीहरू समूहसमूह भई झगडा गर्ने, ज्यान लिन पनि पछि नपर्ने प्रवृत्ति बढ्दै गएको छ, अनुसन्धानकर्ता नेपालले भने, त्यसका पछाडि जतिसुकै कारण भए पनि कुटपिट गर्नु अपराध नै हो। उनका अनुसार विदेशमा नेपालीहरू एकले अर्काको खुट्टा तान्छन्। पाइलापिच्छे ठग्न खोज्ने प्रवृत्ति बढ्दै गएको छ। वैदेशिक रोजगारीका नाममा आर्थिक शोषणमा पर्नुका साथै मानव बेचबिखन पनि हुने गरेको उनले बताए। नेपालीहरू व्यक्तिगत भिसाका नाममा चरम आर्थिक शोषणमा परेका छन्, उनले भने। वैदेशिक रोजगार ऐनले एजेन्ट खारेज गरेको छ। तर, एजेन्टबाटै स्वदेशदेखि विदेशी भूमिसम्म नेपालीहरू ठगिँदै आएको अनुसन्धानले देखाएको छ।"
यसरी सल्किँदै छ संक्रमण,"काठमाडौं : नेपालमा लकडाउन गर्दा कोरोना संक्रमित दुई जना मात्र थिए। झन्डै चार महिनामा लकडाउन हटे पनि संक्रमण भने बढेको बढ्यै छ। सोमबारसम्म संक्रमितको संख्या २० हजार ७ सय ५० पुगेको छ। त्यसपछि हालसम्म झन्डै १९ हजार संक्रमित थपिएका छन्। जेठ १९ मा मात्रै २ सय ३७ जनामा संक्रमण फेला परेको थियो। असार १९ मा एकै दिन ४ सय ७० जनामा संक्रमण देखियो। त्यसको ठीक एक महिनापछि सोमबार ४ सय १८ जना संक्रमित भेटिए। यो तथ्यांकमा काठमाडौं उपत्यकाको संख्या ५१ छ। तब स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले भने, बालबालिका र वृद्धवृद्धा बाहिर ननिस्कनुहोला, संक्रमणबाट जोगिन गाह्रो हुन्छ। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डेले संक्रमण पुष्टिपछि सम्पर्कविहीन हुने प्रवृत्तिले जोखिम बढाएको बताए। भारतबाट स्वदेश फर्कने नेपालीको भीड बढेपछि संक्रमितको संख्या वृद्धि भएको उनको भनाइ छ। कोरोनाको पहिलो चरणमा नेपालमा विदेशबाट आएका नेपालीमा संक्रमण देखिएको थियो। त्यसको दोस्रो चरणमा कैलालीकी महिलामा विदेशबाट आएका संक्रमितबाट कोरोना सरेको पाइएको थियो। मन्त्रालयका पूर्वविशेषज्ञ डा सुशीलनाथ प्याकुरेलका अनुसार यात्रा नगरेको स्थानीयमा संक्रमण देखिनु दोस्रो चरण हो। कोरोनाको तेस्रो चरण भनेको समुदायमा फैलिएको अवस्था हो। कोरोना जेठ १९ गतेसम्म विभिन्न जिल्लामा देखा परेको थियो। त्यसबेला ५६ जिल्लामा संक्रमित फेला परेका थिए। जनस्वास्थ्यविज्ञ डा समीरमणि दीक्षितले भने, लकडाउन अवधिमा आवतजावत भइरह्यो। पीसीआर परीक्षण क्वारेन्टाइनमा मात्र सीमित रह्यो। पीसीआर परीक्षण विस्तार हुन सकेन। संक्रमित भित्रभित्रै बढे। मन्त्रालयको तथ्यांकअनुसार असार १९ गते एकै दिन सबैभन्दा बढी ४ सय ७० जना संक्रमित भए। ४ हजार ४ सय ८३ पीसीआर परीक्षण गर्दा सो संक्रमित फेला परेका हुन्। कुल संक्रमित संख्या १५ हजार २ सय ५९ थियो। त्यसबेलासम्म ३२ जनाको मृत्यु भएको थियो। त्यो संख्या बढेर ५७ पुगेको छ। एक महिना अवधिमा झन्डै ५ हजार संक्रमित थपिएका छन्। निको हुनेको संख्या १४ हजार नाघेको छ। पीसीआर परीक्षण गर्ने प्रयोगशालाको संख्या २९ पुगेको छ। त्यसले गर्दा पनि धेरै संख्यामा पहिचान हुन थालेका हुन्। अहिलेको संक्रमण ठाउँमा लोकलाइज ट्रान्समिसन नै हो। समुदायमा संक्रमण फैलिसकेको भन्न मिल्दैन, डा दीक्षितले भने। विज्ञका अनुसार कोरोना संक्रमितको संख्या बढ्नुमा सरकारका साथै नागरिक पनि जिम्मेवार छन्। डा दीक्षितले भने, पीसीआर परीक्षण नबढाएका राज्यलाई दोष दिन सकिन्छ। त्यस्तै हामी नागरिक पनि दोषी छौं। हेलचेक्र्याइँ गर्छौं। अव्यवस्थित नाकाका साथै क्वारेन्टाइन खचाखच हुँदा संक्रमण एकबाट अर्को सर्न पुगेको डा प्याकुरेलको भनाइ छ। संघ, प्रदेश र स्थानीय तहबीच समन्वय पनि प्रभावकारी हुन सकेन। सुरुमै पीसीआर परीक्षण गरेको भए संक्रमण यसरी फैलने थिएन। आवश्यक नै नभएको आरएटी (यापिड एन्टिबडी टेस्ट) गरियो, अमेरिकाको टेक्सासस्थित सोनिक रेफरेन्स ल्याबको क्लिनिकल मोलिकुर बायोलोजी विभागका निर्देशक डा विजय ढकालले भने। द्रुत परीक्षण रोक्न मन्त्रालयले आइतबार निर्देशन दिएको छ। कोरोना फैलिरहे पनि भौतिक दूरी कायम गरिएको छैन। मास्क लगाउन ध्यान दिएको पाइँदैन। स्यानिटाइजर प्रयोग गर्न स्वास्थ्य मन्त्रालयले आग्रह गरे पनि अटेर गर्ने प्रवृत्ति देखिएको छ। अर्कोतर्फ कोरोेना संक्रमणमा केन्द्रित हुने बेला स्वास्थ्य मन्त्रालयको नेतृत्व सक्षम देखिएन। डा प्याकुरेलले भने, टेबलटेनिसको क्याप्टेनलाई फुुटबल मैदानमा उतारेजस्तो भयो।"
जोगिएर संस्कृति थामौँ,"प्राडा देवमणि भट्टराई प्रमुख, धर्मशास्त्र विभाग, वाल्मीकि विद्यापीठ नागपञ्चमीदेखि वर्षका चाडपर्व सुरु भइसकेका छन्। हामीले जनैपूर्णिमा र रक्षाबन्धन सोमबार मनायौं। तर, मन्दिर जाने, घरमा बोलाउने चलन हेर्दा कोरोना संक्रमणको जोखिम देखिएको छ। जात्रापर्वमा स्वास्थ्य सुरक्षा मापदण्ड नअपनाएको भेटिएको छ। ज्यान जोगिए चाडपर्व, जात्रापर्व मनाइरहन पाइन्छ भन्ने सबै नागरिकले बुझ्न जरुरी छ। हामीले चाडपर्व मनाउँदै पुस्तौनी हस्तान्तरण गर्ने दायित्व पूरा गर्नु नै छ। न्यूनतम औपचारिकता पूरा गरेर चाडपर्व, जात्रा आदि मनाउन सकिन्छ। जस्तै ः साउनको सोमबार पशुपतिनाथ मन्दिर पुगेर शिवको पूजाआजा गर्ने चलन छ। यस्तो महामारीमा घरमै बसेर शिवको पूजाआराधना गर्न सकिन्छ। जात्रामा पनि २०२५ जना मात्र भेला भएर दूरी कायम गरी परम्परा जोगाउन सकिन्छ। तीज नजिकिँदै छ, विगतजस्तो भेला हुने, नाचगान गर्ने अवस्था छैन। घरमै सानो समूहमा नियम पालन गरी पर्व मनाउनुपर्छ। सोह्र श्राद्धमा पनि गुरुपुरोहितसमेतले जोगिएर प्रक्रिया पूरा गर्नुपर्ने देखिन्छ। फोन वा म्यासेन्जरबाटै आशीर्वाद लिएर दसैं मनाउनुपर्ने अवस्था पनि देखिँदै छ। नजिकैका मान्यजनकहाँ सानो संख्यामा पालै पालो गएर पनि दसैं मनाउन सकिन्छ। यसपटक गुरुपूर्णिमामा यसरी गरिएको उदाहरण प्रशंसनीय रह्यो। असोजमा मलमास परेकाले धार्मिक कार्य खासै हुँदैनन्। पुरुषोत्तम महात्म्य पनि पुस्तक घरमै ल्याई दुईचार जना बसेर सुन्नु उपयुक्त हुनेछ। समूहमा सुन्ने समय छैन। दानदक्षिणा गर्दा होसियारी अपनाउनुपर्ने देखिन्छ। बरु यो बेला साहित्यकार, कलाकार, योगी, ध्यानी वा भगवान्को भक्त भए आआफ्नै ढंगले साधनामा तल्लीन हुनु उत्तम विकल्प हो। यसले आत्मबल र धैर्य बढाउँछ। उत्साह थप्छ। वर्षौंसम्म यस्तै अवस्था रहिरह्यो भने केही संस्कृति संकटमा पर्न सक्छन्। यस्तो बेला संस्कार संस्कृतिबारे सचेतना सञ्चारमाध्यममार्फत जनमानसमा पुयाएर जीवन्त बनाउन सकिन्छ। नयाँ पुस्तालाई हरेक चाडपर्व र संस्कृतिबारे जानकारी दिनुपर्छ। यसका लागि जिम्मेवार निकायले सामाजिक सञ्चारमाध्यमसमेत प्रयोग गर्न सक्छन्। कोरोनाबाट नागरिक जोगाउने मुख्य दायित्व सरकारकै हो। राज्य सञ्चालनमा भौतिक पक्षको मात्र भूमिका हुँदैन, आध्यात्मिक पक्षको भूमिका उत्तिकै हुन्छ। आध्यात्मिक पक्षले व्यक्ति, समाज र राष्ट्रलाई सबल बनाउँदै इच्छाशक्ति जागृत गराउँछ। आत्मबल दह्रो नभएको व्यक्तिले राज्य सञ्चालन गर्न नसक्ने हुँदा आध्यात्मिक पक्ष पनि बलियो बनाउनुपर्छ। प्रत्येक सय वर्षमा विश्वमा कुनै न कुनै महामारी आएको इतिहास भेटिन्छ। यस्तो बेला चिकित्सकीय उपचार मात्र काफी हुँदैन। विगतलाई अध्ययन गर्ने हो भने विभिन्न देशसँगै नेपालमा पनि आध्यात्मिक उपचार खोजिएका उदाहरण प्रशस्तै पाइन्छन्। अझ विगतका शासकले त भीमसेनमा, पलाञ्चोक भगवतीमा पसिना आउने संकेत हुनेबित्तिकै राष्ट्रशान्तिको उपाय अवलम्बन गर्ने गर्दथे। भनाइ नै छ एकबारको जुनी। यो एकबारको जुनीलाई यसै गुमाउन कोही चाहँदैन। सजगता अपनाउनै पर्छ। मास्क लगाऔं। स्यानिटाइजर प्रयोग गरौं। साबुनपानीले बेलाबेलामा हात धुने गरौं। अरूसँग दूरी कायम राखौं। भीडभाड नगरौं। सरकारले बनाएका यस्तै मापदण्ड अपनाउनै पर्छ। प्रस्तुति : गोपीकृष्ण ढुंगाना"
बिना सतर्कता मन्दिर,"काठमाडौं : सोमबार जनैपूर्णिमारक्षाबन्धन भएकाले काठमाडौं उपत्यकाका मठमन्दिर भीडभाड देखिए। पशुपति, जयबागेश्वरी, मैतीदेवीलगायत अन्य मन्दिरमा पूजाआजा गर्नेको घुइँचो निकै बढ्यो। पशुपति छिर्ने सडक र गल्लीमा बिहान सबेरैदेखि भक्तजनको चहलपहल बढ्नुका साथै पूजा सामग्री बेच्ने पसल र फुटपाथमा पनि सधैं भन्दा घुइँचो लाग्यो। सामान किन्ने र बेच्नेले केहीले मास्क लगाएको देखिए पनि अधिकांशले पञ्जा र सेनिटाइजर प्रयोग गरेनन्। सामान्य अवस्थाझैं मन्दिर वरिपरिका सडकमा रहेका असहायलाई खानेकुरा, दान दक्षिणा दिनेहरू पनि भेटिए। कोरोना संक्रमण फैलिरहेका बेला स्वास्थ्य सतर्कता अपनाउनेहरू विरलै देखिए। मुख्य मन्दिर बन्द भए पनि बाहिरबाटै दर्शन गर्नेहरूकै भीड बाक्लो थियो। मन्दिरको प्रवेशद्वारमै जनै फेर्ने, हातमा डोरो (रक्षाबन्धन ) बाँध्ने र बाँधिदिनेको लाइन थियो। जनै, डोरो र टीका लगाउनेले पण्डितलाई वरिपरिबाट घेराउ गरे। सार्वजनिक स्थलमा भीडभाड नगरौं, सामाजिक दूरी कायम गरौं, जस्ता सन्देशसँग अभ्यस्त भएका अधिकांशले चिउँडोमा मास्क लगाएर डोरो बाँधे। उपत्यकामा दैनिक ४० जना संक्रमित बढिरहेका बेला पशुपति क्षेत्र विकास कोषले पनि सामाजिक दूरी र सुरक्षा सतर्कता अपनाएन। सरकारले अनिवार्य रूपमा मास्क लगाउन आग्रह गरे पनि अधिकांश मास्कबिनै आएका कोषका एक सुरक्षाकर्मीले बताए। हामीले मास्क लगाएर आउन अनुरोध गर्ने हो, उनले भने, तर धेरैले किनेर ल्याइदिनू भन्छन्, हामीले कसरी किनेर दिने। भीडभाड नियन्त्रण गर्न कोषले विशेष पहल गर्नुपर्ने उनले बताए। कोषका सदस्य सचिव डाप्रदीप ढकाल भने अहिले मन्दिर बाहिर मात्रै भीडभाड भएको बताए। हामीले मुख्य मन्दिर भित्र पस्न दिएका छैनौ, उनले भने, आउनले बाहिरबाटै स्नान गर्ने, बाहिरबाटै मन्दिरको दर्शन गर्ने गरिरहेका छन। यसमा हामीले रोक लगाउन मिल्दैन। साउने सोमबार र जनैपूर्णिमा एकै दिन भएकाले सोमबार भीड केही बढेको उनको ठहर छ।"
लापरवाहीले फैलियो कोरोना,"विराटनगर : सरकारले लकडाउन खुल्ला गरेको एक सातामा प्रदेश १ मा दैनिक संक्रमित बढ्न थालेका छन्। सोमबार प्रदेश १ मा हालसम्मकै सबैभन्दा बढी ५७ जना संक्रमित थपिए। प्रदेश १ का मुख्य न्यायाधिवक्ता र उनका परिवारमा समेत संक्रमण देखिएको छ। लकडाउन खुलेको एक सातामा कोरोना संक्रमण मुख्य सहरसँगै अस्पताल, प्रहरी र प्रदेशका उच्च पदस्थ व्यक्तिसम्म पुगेको स्विकार्छन् प्रदेश १ का सामाजिक विकासमन्त्री जीवन घिमिरे। लकडाउन खुलेपछि सुरक्षा अपनाउने थोरै भए, जसको कारण संक्रमण छिटो सरेको हो, उनले भने। लकडाउनका बेला विदेशसहित अन्यत्रबाट ल्याएर क्वारेन्टाइनमा राखिएकामा संक्रमण देखिने गरेको भए पनि अहिले प्रहरी, स्वास्थ्यकर्मी, सरकारी कर्मचारी र अन्यमा पनि संक्रमण देखिन थालेपछि संक्रमण रोक्न चुनौती थपिएको मन्त्री घिमिरे बताउँछन्। संक्रमण रोक्ने मुख्य जिम्मेवार नागरिककै हो, सचेत बन्नुपर्यो, स्थानीय तहलाई पनि लकडाउनसहितको अधिकार दिएर संक्रमण रोक्न प्रयास गरेका छौं, उनी भन्छन् अब नागरिकनै बढी होसियार बन्नुपर्छ। लकडाउन खुला भएपछि मास्क नलगाउने र सामान्य अवस्थाझैं सामाजिक दूरी कायम नहुँदा संक्रमण फेरि बढेको विज्ञहरू बताउँछन्। हाटबजार, सवारीसाधन, र अस्पतालसँगै भीडभाड हुने स्थानबाट फेरि संक्रमण फैलिएको धरानस्थित बीपी कोइराला स्वास्थ्य विज्ञान प्रतिष्ठानका मेडिसिन विभाग प्रमुख तथा कोभिड अस्पताल इन्चार्ज प्राडा सञ्जीवकुमार शर्मा बताउँछन्। मुख्य सहरमा बढी संक्रमित प्रदेश १ का पहाडी जिल्लाभन्दा तराईमा संक्रमण फैलिएको छ। हालसम्म मोरङमा सबैभन्दा धेरै ३ सय ७२ जनामा संक्रमण पुष्टि भएको छ। झापामा ३ सय ७० र सुनसरीमा १ सय ४५ जनामा संक्रमित रहेका मुख्यमन्त्री तथा मन्त्रिपरिषद्को कार्यालयको कोरोना सूचना डेस्कले जनाएको छ। सुरुआतमा सबैभन्दा बढी संक्रमित भेटिएको उदयपुरमा ९० जना संक्रमित छन् भने सबैभन्दा थोरै संखुवासभामा ५ जना छन्। विराटनगरमा बाक्लो संख्यामा संक्रमित भेटिएका विराटनगर महानगरका जनस्वास्थ्य महाशाखा प्रमुख रमेश कार्कीले बताए। कोरोना समाजमा नै फैलियो, पुनः गरिएको लकडाउनले केही घटाउला भन्ने आशा छ, उनले भने। झापामा भारतबाट नेपाल भित्रिएका संक्रमित धेरै छन्। उनीहरूको सम्पर्कमा आएका र सुरक्षाकर्मीमा संक्रमण देखिएको छ। संक्रमितको हिस्ट्री खोज्दा भारत र अन्य मुलुकबाट आएकाको सम्पर्कमा भएका केही बाहेक सबै क्वारेन्टाइनमा संक्रमित भेटिएका झापाका प्रहरी प्रमुख कृष्ण कोइरालाले जानकारी दिए। संक्रमणको दोष एकअर्कालाई प्रदेश १ मा कोरोना संक्रमण समुदायसम्म पुग्नुको दोष प्रदेश र स्थानीय सरकार एकअर्कालाई लगाउँछन्। स्थानीय तह प्रदेशले समयमा लकडाउन नगर्दा र पीसीआर परीक्षणको दायरा प्रदेशले नबढाएको स्थानीय तहका जनप्रतिनिधिको आरोप छ। यो तर्कको खण्डन गर्दै सामाजिक विकासमन्त्री घिमिरले भने, स्थानीय तहले पनि समयमा समन्वय गर्नपर्छ, प्रदेश सरकारले सबैतिर ध्यान पुर्याउन खोजेकै छ। प्रदेश सरकारले महानगरसँग समन्वय नगरी कोसी अस्पतालमा रकम तिरेर पीसीआर परीक्षण गर्न दिँदा समुदायसम्म संक्रमण पुगेको विराटनगर महानगरका जनस्वास्थ्य महाशाखा प्रमुख रमेश कार्कीको बुझाइ छ। परीक्षण गर्नेको तथ्यांक राखिएन, पोजेटिभ आए पछि मात्रै महानगरलाई जानकारी दिँदा खोज्दाखोज्दै समाजमा फैलिसकेको हुन्छ, समयमा समन्वय भएन, लकडाउन गर्न पनि समयमा दिइएन, उनले भने। कोरोना संक्रमितको संख्या बढ्न थालेपछि विराटनगर, झापाको बिर्तामोड र अर्जुनधारामा लकडान गरिएको छ।"
आईपीएल सेप्टेम्बर १९ देखि यूएईमा,"मुम्बई : इन्डियन प्रिमियर लिग (आईपीएल) टीट्वेन्टी क्रिकेट प्रतियोगिताको आगामी संस्करण सेप्टेम्बरमा सुरु हुने भएको छ। प्रतियोगिता आगामी सेप्टेम्बर १९ देखि नोभेम्बर १० सम्म सञ्चालन हुनेछ। चर्चित फ्रेन्चाइज प्रतियोगिता आईपीएलको यो १३औं संस्करण हो। विश्वव्यापी रूपमा फैलिएको कोरोना भाइरसको महामारीका कारण प्रतियोगिताको आगामी संस्करण संयुक्त अरब इमिरेट्स (यूएई)मा खेलाइनेछ। प्रतियोगिता यूएईमा खेलाइने घोषणा यसअघि नै गरिए पनि भारत सरकारले यसका लागि अनुमति दिन बाँकी थियो। आइतबार भारत सरकारले पनि प्रतियोगिता यूएईमा आयोजना गर्न अनुमति दिएको छ। आईपीएल सञ्चालन परिषद्को आइतबार अबेर सम्पन्न बैठकले प्रत्येक टोलीमा बढीमा २४ जना खेलाडी समावेश गर्न पाइने नियम बनाएको छ। कोरोना भाइरसको महामारीका कारण खेलाडी परिवर्तनसम्बन्धी नियममा पनि लचकता अपनाइएको छ। प्रतियोगिताका खेलहरू दुबई, आबुधाबी र सारजहाँमा खेलाइनेछ। साँझको खेल नेपाली समयअनुसार ७ः४५ बजे सुरु हुनेछ। दिउँसोको खेल भने नेपाली समयअनुसार ३ः४५ बजे सुरु हुने बताइएको छ। प्रतियोगिताको पहिलो लेग खेलहरू बन्द (दर्शकविहीन) रंगशालामा खेलाइनेछ। प्रतियोगिताको १३औं संस्करणमा आठ टोली सहभागी छन्। चर्चित नेपाली लेगस्पिनर सन्दीप लामिछानेले देल्ही क्यापिटल्सबाट खेल्नेछन्। प्रतियोगितामा कुल ५३ खेल हुनेछन्। यूएईमा आईपीएल खेलाउन लागिएको यो दोस्रोपटक हो। यसअघि सन् २०१४ मा पनि आईपीएल यूएईमा खेलाइएको थियो। त्यति बेला भारतमा आमनिर्वाचन भएकाले उक्त प्रतियोगिता यूएईमा सारिएको थियो। मुम्बई इन्डियन्स प्रतियोगिताको साविक विजेता टोली हो। मुम्बई इन्डियन्सले हालसम्म चारपटक उपाधि जितेको छ। यसैगरी चेन्नई सुपर किङ्सले तीन र कोलकाता नाइट राइडर्सले दुईपटक उपाधि हात पारेका छन्। डेक्कन चार्जर्स, सनराइजर्स हैदराबाद र राजस्थान रोयल्सले एकएक पटक उपाधि चुमेका छन्। आईपीएलको पहिलो संस्करण सन् २००८ मा आयोजना भएको थियो।"
कोरोना संक्रमण रोक्न विज्ञसँग परामर्श गर्दै प्रधानमन्त्री,"काठमाडौं : संघीय राजधानी काठमाडौंंसहित देशभर कोरोना संक्रमण बढेपछि प्रधानमन्त्री केपी शर्मा ओलीले विज्ञसँग सामूहिक परामर्श गर्दै छन्। समुदायमै कोरोना फैलिएर भयावह अवस्था आउन सक्ने भन्दै सर्वस्त्र चिन्ता व्यक्त गर्न थालिएपछि प्रधानमन्त्री ओलीले भावी रणनीति तय गर्न मंगलबार छलफल गर्न लागेका हुन्। प्रधानमन्त्रीका प्रेस सल्लाहकार सूर्य थापाका अनुसार मंगलबार २० भन्दा बढी विज्ञसँग छलफल गर्ने तय भएको छ। विज्ञको सुझावअनुसार सरकारले आगामी रणनीति तय गर्नेछ। लकडाउन लगाउनुअघि प्रधानमन्त्री ओलीले गत चैत १० मा २५ जना विज्ञसँग छलफल गरेका थिए। त्यतिबेला विज्ञको सुझावअनुसार झन्डै चार महिना लकडाउन गरिएको थियो। अहिलेको अवस्था हेर्दा सरकारले केही न केही त उपाय अपनाउनै पर्ने भएको छ, एक मन्त्रीले अन्नपूर्णसँग भने, मंगलबार विज्ञहरूको सुझाव लिऔं। अनि, सरकारले के गर्ने भन्नेमा निर्णय गर्छ। साउन ७ मा लकडाउन अन्त्यपछि नागरिकमा हेलचेक्र्याइँ देखिएको छ। बजारलगायत सार्वजनिक स्थलमा भीडभाड बढेको छ। भारतलगायत देशबाट आउनेलाई सीधै घरपरिवारको सम्पर्कमा जान दिइएको छ। यस्ता गतिविधिका कारण समुदायमा कोरोना फैलिएको विज्ञको भनाइ छ। कोरोना नियन्त्रण तथा रोकथामका लागि भीडभाड व्यवस्थापनदेखि लकडाउनसम्म जान सुझाव आइरहेको सम्बन्धित मन्त्रीहरू बताउँछन्। स्वास्थ्य मन्त्रालयले काठमाडौं उपत्यकामा निजी सवारी साधनमा पुनः जोरबिजोर प्रणाली लागू गर्नुपर्ने प्रस्ताव गरेको छ। स्वास्थ्यको उक्त प्रस्ताव कोभिड१९ संकट व्यवस्थापन केन्द्र (सीसीएमसी)मा विचाराधीन छ। यसबारे निर्णय भने मन्त्रिपरिषद् बैठकले गर्नुपर्ने हुन्छ। लकडाउन अन्त्यसँगै सरकारले २६ असारदेखि जोरबिजोर प्रणाली हटाएको थियो। सरकारले काठमाडौं प्रवेशमा पनि कडाइ गर्न थालेको छ। राति ७ देखि बिहान ७ बजेसम्म अत्यावश्यकबाहेक अरूलाई काठमाडौं प्रवेशमा रोक लगाइएको छ। नाकामै कोभिड परीक्षण थालिएको छ। हवाई सेवा र लामो दूरीका यातायात साधन भदौ १ देखि सञ्चालनमा ल्याउने तयारी छ। तर पछिल्ला दिनमा संक्रमितको संख्या र मृत्युदर बढेपछि यातायात सञ्चालनको मोडालिटीबारे सरकारी संयन्त्र अलमलमा छन्। कोभिडबाट संक्रमितको संख्या २० हजार ७ सय ५० पुगेको छ। ५७ जनाको मृत्यु भइसकेको छ।"
कोरोना नियन्त्रणमा दोस्रो चरणको तयारी गर्दै कर्णाली सरकार : थपिदै भेन्टिलेटर र आईसीयू,"सुर्खेतः कोरोना महामारी नियन्त्रणका लागि कर्णाली सरकारले दोस्रो चरणको तयारी थालेको छ। देशका अन्य प्रदेशमा लक्षणसहितको सक्रिय भाइरस देखा परेपछि कर्णालीमा उच्च सतर्कता अपनाउन थालिएको हो। यसका लागि प्रदेश सरकारले नाकामा कडाइ गर्नुका साथै स्वास्थ्य पूर्वाधारको व्यवस्थापनमा पनि थप योजना बनाएको छ। प्रदेश सरकारले कर्णालीका १० वटै जिल्लामा अक्सिजन प्लान्ट स्थापना गर्ने तयारी गरेको हो। मुख्यमन्त्री महेन्द्रबहादुर शाहीले अन्य प्रदेशमा सक्रिय भाइरस देखा परेको र त्यसलाई कर्णालीमा प्रवेश गर्न नदिन आवश्यक तयारी थालिएको बताए। अहिलेसम्मको भाइरस कमजोर नै थियो, अब सक्रिय खालको भाइरस देखिन थालेको छ, मुख्यमन्त्री शाहीले भने, भाइरसले मुख्य रुपमा फोक्सोमा असर गर्ने र सास फेर्न कठिन हुन्छ, यसकारण पनि हामीले प्रदेशका सबै जिल्लामा तत्काल अक्सिजन प्लान्ट राख्ने तयारी गरेका हौं। अक्सिजन प्लान्ट स्थापना भएमा संक्रमितको उपचारमा सहज हुने प्रदेश सरकारको भनाइ छ। यस्तै प्रदेश सरकारले सक्रिय खालको भाइरस भित्रिएमा अवस्था जटिल हुने आंकलन गरेको छ। यसका लागि स्वास्थ्य उपकरण र पूर्वाधार गप गर्न लागिएको छ। सम्भावित महामारी रोक्न तत्काल प्रदेशमा ५० वटा भेन्टिलेटर थप्ने र यसको संख्या एकसय पुर्याइने मुख्यमन्त्री शाहीले बताए। यस्तै आईसीयु बेडको संख्या पनि थप गरेर एकसय बनाइने प्रदेश सरकारले जनाएको छ। कोरोनासँग जुध्नका लागि प्रदेशका हरेक स्थानीय तहमा कम्तिमा ५० बेडको आइसोलेसन तत्काल बनाउनका लागि बजेट पठाइसकिएको प्रदेश सरकारले जनाएको छ। प्रदेशका हरेक नागरिकलाई दुई मास्क कर्णालीका सबै नागरिकलाई अनिवार्य मास्क प्रयोग गर्न लगाउने गरी प्रदेश सरकारले नयाँ रणनीति बनाएको छ। कोरोना समुदायमा फैलिन नदिन प्रदेशमा रहेका सबै नागरिकलाई अनिवार्य रुपमा मास्क वितरण गरिनेछ। हाल कर्णालीमा करिब १८ लाख जनसंख्या रहेको प्रदेश सरकारको अनुमान छ। हरेकलाई दुई वटाका दरले मास्क निशुल्क बाँड्ने तयारी थालिएको मुख्यमन्त्री महेन्द्रबहादुर शाहीले जानकारी दिए। सामाजिक दुरी कायम गराउन प्रयास गर्नेछौं, मास्क अनिवार्य प्रयोग गर्ने अभियान नै संचालन हुनेछ मुख्यमन्त्री शाहीले भने,हरेकलाई दुई वटा मास्क वितरण गर्नेछौं, मास्क धुन मिल्ने र लामो समयसम्म प्रयोग गर्न मिल्ने खालको हुनेछ। कतिपयले आफै पनि मास्क खरिद गर्न सक्ने भएकाले नसक्ने नागरिकहरुको हकमा सरकारले निशुल्क उपलब्ध गराउने योजना रहेको मुख्यमन्त्री शाहीले बताए। नाकामा अनिवार्य पीसीआर परीक्षण संक्रमण फैलिएपछि रोकथाम गर्न समस्या हुने भन्दै प्रदेश सरकारले पूर्व रोकथाममै जोड दिएको छ। यसका लागि बाहिरबाट कर्णाली भित्रिने मुख्य नाकाहरुमा कडाइ गरिनेछ। कर्णाली भित्रिने मुख्य नाका बबईमा पीसीआर परीक्षण गरेर मात्र प्रदेशमा प्रवेश दिने योजनामा सरकार छ। भारत र देशका अन्य प्रदेशबाट कर्णाली आउनेहरुको अनिवार्य पीसीआर परीक्षण गरिने मुख्यमन्त्री महेन्द्रबहादुर शाहीले बताए। पीसीआर विना कसैलाई पनि प्रवेश नदिइने प्रदेश सरकारको भनाइ छ। हाल भारतबाट आएका सबैको परीक्षण भइसकेको भन्दै प्रदेश सरकारले समुदाय स्तरमा परीक्षण भइरहेको जनाएको छ। सामाजिक विकास मन्त्री दल रावलले भने,हामी अहिले समुदाय स्तरमा परीक्षण गरिरहेका छौं, शंकास्पद र भीडभाड हुने स्थानमा हाम्रो ध्यान केन्द्रीत छ। कर्णालीका अन्य जिल्लाको तुलनामा हाल सुर्खेत र दैलेख बढी जोखिममा रहेकाले यी जिल्लाहरुमा समुदाय स्तरमा परीक्षण भइरहेको उनको भनाइ छ। अब परीक्षणको दायरा बढाइने भन्दै मन्त्री रावलले तीन वटा अटोमेटिक मेसिन थप भएकाले दैनिक तीन हजार पाँचसय जनासम्मको परीक्षण गर्ने तयारीमा सरकार रहेको बताए।"
बालुवाटारमा विज्ञसँग छलफल : कोरोना रोकथामका लागि नयाँ रणनीति बन्दै,काठमाडौं : कोरोना संक्रमणको स्थिति भयावह बन्दै गएपछि यसबारे पशामर्श लिन बैठक डाकिएको छ । कोरोना भाइरस (कोभिड१९)को वर्तमान वस्तुस्थिति र भावी दिनमा सरकारका रणनीतिबारे प्रधानमन्त्री ओली विज्ञहरुसँग छलफल गरिरहेका छन् । केहीबेरबाट प्रधानमन्त्री निवास बालुवाटारमा जारी छलफलमा विज्ञहरुका साथैं प्रमुख प्रतिपक्षी दलमा नेता शेरबहादुर देउबा र जनता समाजवादी पार्टीका अध्यक्ष महन्त ठाकुर पनि सहभागी रहेको प्रधानमन्त्रीका प्रेस सल्लाहकार सूर्य थापाले जानकारी दिएका छन् । समुदायमै कोरोना फैलिएर भयावह अवस्था आउन सक्ने भन्दै सर्वस्त्र चिन्ता व्यक्त गर्न थालिएपछि प्रधानमन्त्री ओलीले भावी रणनीति तय गर्न छलफल डाकेको हुन् ।
खनाल र नेम्वाङलाई साक्षी राखेर ओली र प्रचण्डबीच छलफल,"काठमाडौं : प्रधानमन्त्री तथा नेपाल कम्युनिस्ट पार्टी (नेकपा)का अध्यक्ष केपी ओली र कार्यकारी अध्यक्ष पुष्पकमल दाहाल प्रचण्डबीच छलफल सुरु भएको छ। नेकपाभित्रको विवाद समाधानको लागि मंगलबार साँझ करिब ५ बजेदेखि उनीहरुबीच छलफल सुरु भएको प्रधानमन्त्रीका प्रेस सल्लाहकार सूर्य थापाले जानकारी दिए । ओली र प्रचण्डले छलफलमा दुई साक्षी राखेका छन् । ओलीको तर्फबाट संसदीय दलका उपनेतासमेत रहेका सुवास नेम्वाङ र प्रचण्डको तर्फबाट नेकपाका वरिष्ठ नेता झलनाथ खनाललाई राखिएको छ। मंगलबार बिहान प्रचण्ड पार्टीका उपाध्यक्ष वामदेव गौतमलाई भेट्न भैँसेपाटीस्थित निवास पुगेका थिए । प्रधानमन्त्री तथा नेकपा अध्यक्ष केपी ओलीले वामदेवलाई बालुवाटारमा निम्तो दिएकै समयमा वामदेव निवासमा प्रचण्ड पुगेका हुन्। प्रचण्ड र उपाध्यक्ष गौतमबीच एक घण्टाबढी कुराकानी भएको थियो। नेकपामा नेतृत्व विवादका लागि साउन १३ गते ६ बुँदे प्रस्ताव ल्याएका वामदेवसँगको छलफललाई दुवै अध्यक्षले महत्व दिएका छन्। १३ गते साँझ प्रधानमन्त्री ओली श्रीमती राधिका शाक्यसहित वामदेव निवास पुगेका थिए। मंगलबार नेता गौतमलाई आफ्नो पक्षमा सहमत गराउन प्रचण्ड भैँसेपाटी पुगेको स्रोतको भनाइ छ। मंगलबारको प्रचण्ड र गौतमको भेटलाई अर्थपूर्ण रुपमा हेरिएको छ। बीचमा ६ दिनसम्म भेटवार्ता नगरेका अध्यक्षद्वयबीच दुई दिनयता छलफल जारी छ। आजको छलफल त्यसैको निरन्तरता हो । सहसचिव राई सचिवमा बढुवा कोरोना संक्रमण रोक्न विज्ञसँग परामर्श गर्दै प्रधानमन्त्री बालुवाटारमा विज्ञसँग छलफल : कोरोना रोकथामका लागि नयाँ रणनीति बन्दै बालुवाटार हिँड्न लागेका वामदेव प्रचण्ड निवासमै पुगेपछि रोकिए यसअघिको प्रचण्डसँगको भेटमा ओलीले स्थायी समिति बैठकमा नजाने, केन्द्रीय समिति बैठक नबोलाउने, स्थायी समिति बैठक राखेमा वैधानिक नहुने, दुवै पद नछोड्ने अडानलाई निरन्तरता दिएका छन्। प्रचण्डले भने कुनै एक पदबाट राजीनामा दिनुपर्ने, अवरुद्ध स्थायी समिति बैठक सुचारु गर्नुपर्ने र त्यो नभए केन्द्रीय समिति बोलाएर जानुपर्ने धारणा राख्दै आएका छन्। दुवै अध्यक्षले अडान नछोड्दा नेकपाको विवाद चर्किदै गएको छ ।"
कोरोना नियन्त्रण गर्न प्रदेश२ मा नयाँ रणनीति : दैनिक हजार परीक्षण,बर्दिबास : कोरोना भाइरस (कोभिड१९) नियन्त्रण गर्न प्रदेश२ सरकारले प्रत्येक दिन एक हजार मानिसको कोरोना परीक्षण गर्ने नयाँ रणनीति बनाएको छ । कोरोना भाइरस नियन्त्रण गर्न सीमामा पनि कडाई गरेको छ । संक्रमितको उपचार गर्न एकै साथ ५० भेन्टिलेट खरिद गर्ने निर्णयसमेत गरेको आन्तरिक मामिला तथा कानुन मन्त्री ज्ञानेन्द्रकुमार यादवले जानकारी दिए । मन्त्री यादवले वीरगंजमा समुदायस्तरमा कोरोना परीक्षण थालिएको बताए । सशस्त्र प्रहरी बल नेपाल प्रदेश२ छिन्नमस्ता बाहिनी कार्यालय बर्दिबास महोत्तरीका डीआईजी कृष्णभक्त ब्रम्हचार्यलाई सीमाको आवतजावतमा कडाई गर्न निर्देशन दिइएको छ । मन्त्रीको निर्देशन लगत्तै डीआईजीले आठै जिल्लाका सशस्त्रका एसपीलाई सीमा सुरक्षामा कडाई गर्न निर्देशन दिएका छन् ।
ओलीले अरुका कुरा सुन्नुपर्छ : नारायणकाजी,"गोरखा : नेपाल कम्युनिस्ट पार्टी (नेकपा) का प्रवक्ता नारायणकाजी श्रेष्ठले प्रधानमन्त्री केपी शर्मा ओलीलाई प्रधानमन्त्री वा पार्टी अध्यक्षमध्ये एक मात्र बन्नुपर्ने पार्टीको औपचारिक प्रस्ताव नरहेको बताएका छन् । गृहजिल्ला गोरखाका पत्रकारहरुसँग कुराकानीमा मंगलबार नेता श्रेष्ठले यस्तो बताएका हुन् । प्रधानमन्त्रीले दुईमध्ये एक पद छाड्नुपर्छ भन्ने प्रस्ताव पार्टीको औपचारिक प्रस्ताव होइन । पार्टी र सरकार राम्रोसँग चलाउने उहाँको शैलीसँग असन्तुष्ट रहेकाहरुको व्यक्तिगत बिचार हो । सरकारले सकारात्मक काम गरे पनि केही महत्पूर्ण मुद्दामा चुकेको भन्दै नेता श्रेष्ठले प्रधानमन्त्री ओली छलफलमा सहभागी नहुनु आलोचनाको विषय रहेको बताए । श्रेष्ठले अघि थपेका छन्, स्थायी कमिटीको बैठक जारी छ । फेरि पनि बस्छ, बस्नुपर्छ, प्रधानमन्त्रीले आएर आफ्ना कुरा राख्नुपर्छ, अरुको कुरा पनि सुन्नुपर्छ । पहिलो अध्यक्ष भएको नाताले नेकपाभित्रको समस्यालाई निकास दिने जिम्मेवारी पनि उहाँकै हो । सरकार पनि आलोचनामुक्त बन्न सकेको छैन । विधि र पद्धतिबाट चलाउने गरी अघि बढ्नुपर्छ । पार्टी गतिहीन भएको, निस्क्रिय देखिएको, आचरणको हिसाबले अरु भन्दा भिन्न हुन नसकेको स्वीकार्दै नेता श्रेष्ठले अहिले देखिएका विवादलाई बैठकबाट सामाधान गर्ने र पार्टी एकता कायम रहने दावी गरे ।"
बालुवाटारमा देउवाले दिए सात बुँदे सुझाव,"काठमाडौं : प्रधानमन्त्री केपी ओलीले बोलाएको बैठकमा कांग्रेस सभापति शेरबहादुर देउवाले सात बुँदे सुझाव दिएका छन्। विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम तथा नियन्त्रणका लागि सरकारले गर्नुपर्ने थप कामको बारेमा सुझाव लिन प्रधानमन्त्रीले बोलाएको बैठकमा बोल्दै सभापति देउवाले सात बुँदे सुझाव दिएको कांग्रेस मुख्य सचिव कृष्णप्रसाद पौडेलले जानकारी दिए। देउवाले प्रधानमन्त्रीलाई दिएका सुझावमा अहिलेसम्मका कमजोरीको समीक्षा र स्वास्थ्य सामग्री खरिदमा भएको अनियमितता र भ्रष्टाचारको छानबिन, हरेक प्रदेशमा एक लाख नयाँ पीसीआर परीक्षण तत्काल गर्ने बन्दोबस्त गर्नुपर्ने, परिस्थिति अनुरुप रणनीति निर्माण र विज्ञसँग छलफल, दल, संघसंस्था र आमसञ्चार माध्यमका सुझाव ग्रहण गर्नुपर्ने, जोखिमका क्षेत्र पहिचान गर्नुपर्ने, जायज माग राखेर अनशनमा बसेका युवाको जीवन रक्षा र राहत कार्यक्रम व्यवस्थित गर्न देउवाले सुझाव दिएका हुन्। देउवाका सुझाव"
वामदेवलाई भेट्न भैँसेपाटी पुगे प्रचण्ड,काठमाडौँ : नेकपा अध्यक्ष पुष्पकमल दाहाल प्रचण्ड पार्टीका उपाध्यक्ष वामदेव गौतमलाई भेट्न भैँसेपाटीस्थित उनकै निवास पुगेका छन् । प्रधानमन्त्री तथा नेकपा अध्यक्ष केपी ओलीले भेटेर फर्किएको एक साता नपुग्दै प्रचण्ड गौतम निवास पुगेका हुन् । नेकपामा नेतृत्व कायम गर्न ६ बुँदे प्रस्ताव पेश गरेका गौतमलाई आफ्नो पक्षमा सहमत गराउन प्रचण्ड भैँसेपाटी पुगेको गौतम निकट स्रोतको भनाइ छ । केही वर्षदेखि नै प्रचण्ड निकट भनी चिनिएका गौतम पछिल्लो समय अचानक ओलीको पक्षमा पार्टीभित्र वकालत गर्न थालेका छन् । गौतम निकट नेकपाका एक नेताका अनुसार प्रचण्ड बिहान ११ बजे भैँसेपाटी पुगेर करिब एक घण्टा छलफल गरेका थिए । स्रोतका अनुसार उनीहरुको छलफल नेकपाको आन्तरिक विवाद र सरकारको गतिविधिमा केन्द्रित थियो । वामदेवलाई भेट्न प्रधानमन्त्री ओली भैंसेपाटीमा
दबाब बढाउँदै निधि,"काठमाडौं : साउन पहिलो साता कांग्रेस उपसभापति विमलेन्द्र निधि महामन्त्री डा शशांक कोइरालालाई भेट्न महाराजगन्जस्थित निवास पुगे। निधिले महाधिवेशनमा सभापति पदका लागि तयारी गरिरहेको र सहयोग माग्न आएको बताउँदा कोइराला झसंग भए। आउनेबित्तिकै उहाँले सभापतिमा सहयोग गर्नुपर्यो भन्नुभयो। शेरबहादुरजीले पनि सभापतिमा दोहोरिने तयारी गरिरहँदा उहाँकै टिमका निधिजीले पनि सभापतिमा उठ्ने बताउँदै सहयोग माग्दा म छक्क परें। उपसभापति निधि सभापति देउवाका विश्वासिला पात्र हुन्। गुटमा मात्र नभई कांग्रेसमा देउवाको उत्तराधिकारीका रूपमा निधि चिनिन्छन्। कांग्रेसको १४ औं महाधिवेशनमा उपसभापति निधि पनि सभापति पदका आकांक्षी हुन्। उनले सार्वजनिक रूपमै सभापतिमा उम्मेदवारी दिने घोषणा नगरे पनि आन्तरिक तयारी भने तीव्र बनाएका छन्। अहिलेको सरकार संघीयता, समावेशिता र लोकतन्त्रलाई कमजोर बनाउन सक्रिय छ। सरकारले नेपाललाई एकदलीय व्यवस्थातर्फ लैजान खोजिरहेको छ , निधिले भने, यसलाई रोक्न पनि बलियो कांग्रेस आवश्यक हुन्छ। मैले यिनै सोचका साथ नेताहरूसँग छलफल र परामर्श गरिरहेको छु। विद्यार्थी राजनीतिदेखि निधिले देउवालाई बलियो साथ दिँदै आएका छन्। १३ औं महाधिवेशनमै देउवाले अर्काे पटक निधिलाई सभापतिमा सहयोग गर्ने वचन दिएको कतिपय कांग्रेस नेता बताउँछन्। तर देउवाले सभापतिमै दोहोरिने चाहना राखेपछि पार्टीको नेतृत्व गर्ने निधिको चाहनामा चुनौती थपिएको छ। निधि महाधिवेशनसम्मै आफ्नो तयारीलाई अगाडि बढाउने र संस्थापनभित्रै आफ्नो पक्षमा माहोल बढाउँदै लैजाने पक्षमा छन्। सभापतिमा उम्मेदवारी दिनेबारे अन्नपूर्णसँगको कुराकानीमा उपसभापति निधिले ठोस जवाफ नदिए पनि महाधिवेशनले कांग्रेसलाई आगामी आमनिर्वाचनमा जिताउने हैसियतमा पुर्याउनुपर्ने र आफ्नो प्राथमिकता पनि यही भएको बताए। महाधिवेशन केवल नेतृत्व परिवर्तन मात्र होइन, यसले पार्टीको स्पष्ट राजनीतिक एजेन्डा तय गर्न सक्नुपर्छ, उनले भने, कांग्रेसलाई आमनिर्वाचनमा जिताउने वातावरण र हैसियत बनाउनुपर्छ। साथै उनले महाधिवेशनमा सर्वसम्मत नेतृत्व चयन गर्नुपर्नेमा जोड दिए। कांग्रेसको पहिलो पुस्ताका एवं प्रभावशाली नेता महेन्द्रनारायण निधिका पुत्र हुन्, विमलेन्द्र। विमलेन्द्रको राजनीतिक उडानमा विरासतको भन्दा आफ्नै संघर्षलाई प्रमुख कारण मान्ने धेरै छन्। २०२७ सालमा नेविसंघबाट राजनीतिक यात्रा सुरु गरेका निधि २०३६ सालमा २३ वर्षको उमेरमै संघको केन्द्रीय अध्यक्ष बने। सुरुमा बीपी नजिक भए पनि उनको निधनपछि निधिले कृष्णप्रसाद भट्टराई (किसुनजी) को लाइन समाते। निधि कांग्रेसभित्र मधेसमा राम्रो प्रभाव भएका नेता हुन्। २०६२६३ सालको राजनीतिक परिवर्तनपछि कांग्रेसका प्रभावशाली मधेसी नेता महन्थ ठाकुर, विजयकुमार गच्छदारलगायतले पार्टी छोड्दासमेत निधि विचलित भएनन्। पार्टी फुटाउनेदेखि देउवालाई सभापति बनाउनेसम्म निधिको सहयोग महत्वपूर्ण रह्यो। देउवा सभापति बनेपछि पनि निधिले विवाद मिलाउनेदेखि नेतृत्व तहमा संवादको वातावरण निर्माण गर्ने काम गर्दै आएका छन्। हाम्रो टीममा सभापतिपछि त्यो हाइट भएको अर्काे नेता छैन र उहाँ विद्यार्थी राजनीतिदेखि आजका दिनसम्म सभापतिज्यूसँगै हुनुहुन्छ, नेविसंघको पूर्वअध्यक्षसमेत रहिसकेका कांग्रेसका एक केन्द्रीय सदस्यले भने, उहाँको सभापतिमा दावेदारी स्वभाविक हो । यसले मधेशमा गुमेको जनमत फर्काउन ठूलो सहयोग पुग्छ । तर उनी सभापति देउवासँग भेटेरै आफ्ना कुरा राख्न सुझाव दिन्छन् । सभापतिमा दोहोरिने देउवाको इच्छा बुझेका निधी दबाब बढाउँदै लैजाने रणनीतिमा छन्। उनले उम्मेदवारी दिने कुरामा पार्टी सभापतिसँगको छलफलपछि मात्रै निर्णयमा पुग्ने बताए। अहिले म आफ्नो एजेण्डालाई लिएर साथीहरुसँग छलफलमा छु । जहाँसम्म सभापतिमा उम्मेदवारी दिने कुरा छ, पार्टी सभापतिसँगको छलफलपछि मात्रै निर्णयमा पुग्छु, उनले स्पष्ट पारे ।"
बालुवाटार हिँड्न लागेका वामदेव प्रचण्ड निवासमै पुगेपछि रोकिए,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्ड पार्टीका उपाध्यक्ष वामदेव गौतमलाई भेट्न भैँसेपाटीस्थित निवास पुगेका छन्। प्रधानमन्त्री तथा नेकपा अध्यक्ष केपी ओलीले वामदेवलाई बालुवाटारमा निम्तो दिएका थिए। प्रधानमन्त्रीले ११ बजे बालुवाटार बोलाकै समयमा वामदेव निवासमा प्रचण्ड पुगेका हुन्। प्रचण्ड निवासमा पुगेपछि वामदेव रोकिएका हुन्। प्रचण्ड र उपाध्यक्ष गौतमबीच एक घण्टाबढी कुराकानी भएको छ। वामदेव निकट स्रोतका अनुसार एक घण्टा बढी भएको छलफल पार्टी विवादकै विषयमा केन्द्रित थियो। नेकपामा नेतृत्व विवादका लागि साउन १३ गते ६ बुँदे प्रस्ताव ल्याएका वामदेवसँगको छलफललाई दुवै अध्यक्षले महत्व दिएका छन्। १३ गते साँझ नै प्रधानमन्त्री ओली श्रीमती राधिका शाक्यसहित वामदेव निवास पुगेका थिए। मंगलबार नेता गौतमलाई आफ्नो पक्षमा सहमत गराउन प्रचण्ड भैँसेपाटी पुगेको स्रोतको भनाइ छ। मंगलबारको प्रचण्ड र गौतमको भेटलाई अर्थपूर्ण रुपमा हेरिएको छ। पछिल्लो समय प्रचण्ड निकट भनी चिनिएका गौतम केही दिनयता अचानक ओलीको पक्षमा पार्टीभित्र वकालत गर्न थालेको चर्चा भइरहेका बेला प्रचण्ड निवासमै पुग्नुलाई महत्वका साथ हेरिएको छ। पार्टी आन्तरिक विवादको विषयमा अध्यक्षद्वयबीच मंगलबार साँझ ५ बजे छलफल हुँदैछ। बीचमा ६ दिनसम्म भेटवार्ता नगरेका अध्यक्षद्वयबीच दुई दिनयता छलफल जारी छ। यसअघिको प्रचण्डसँगको भेटमा ओलीले स्थायी समिति बैठकमा नजाने, केन्द्रीय समिति बैठक नबोलाउने, स्थायी समिति बैठक राखेमा वैधानिक नहुने, दुवै पद नछोड्ने अडानलाई निरन्तरता दिएका छन्। प्रचण्डले भने कुनै एक पदबाट राजीनामा दिनुपर्ने, अवरुद्ध स्थायी समिति बैठक सुचारु गर्नुपर्ने र त्यो नभए केन्द्रीय समिति बोलाएर जानुपर्ने धारणा राख्दै आएका छन्।"
बालुवाटारमा चर्काचर्की : ओली र प्रचण्डका अडान कायमै,"काठमाडौं : प्रधानमन्त्री तथा नेपाल कम्युनिस्ट पार्टी (नेकपा)का अध्यक्ष केपी ओली र कार्यकारी अध्यक्ष पुष्पकमल दाहाल प्रचण्डबीचको आजको छलफलसमेत निष्कर्षबिहीन बनेको छ। ओली र प्रचण्डले छलफलमा दुई साक्षी राखेपनि छलफल उपलब्धिमूलक नभएको हो। ओलीको तर्फबाट संसदीय दलका उपनेतासमेत रहेका सुवास नेम्वाङ र प्रचण्डको तर्फबाट पूर्वप्रधानमन्त्री एवम् नेकपाका वरिष्ठ नेता झलनाथ खनाल सहभागी थिए। छलफलको सुरुवातमै सुशील भट्टलाई लगानी बोर्डको प्रमुख कार्यकारी अधिकृत (सीइओ) नियुक्तिको विषयमा चर्काचर्की भएको थियो। बैठकमा सहभागी एक नेताका अनुसार प्रचण्डले सोमबारको मन्त्रिपरिषद्को निर्णयप्रति सुरुमै आपत्ति जनाएका हुन्। प्रचण्डसँगै अर्का वरिष्ठ नेता झलनाथ खनाललेसमेत यो नियुक्तिलाई लिएर असन्तुष्टि व्यक्त गरे। प्रचण्ड र खनालले बोर्डको सीईओ नियुक्तिको विषयमा चर्को असन्तुष्टि व्यक्त गर्दा यो विषयलाई प्रधानमन्त्री ओलीले भने प्रष्ट पार्न चाहेनन्। प्रचण्ड र नेता खनालले भने बिना छलफल भएको यो कामप्रति चर्को असन्तुष्टि जनाएका हुन्। उनीहरुले यो नियुक्त सच्याउनसमेत आग्रह गरेको स्रोतको दाबी छ। सँगै बैठकमा स्थायी समिटि बैठकको समय तोक्न प्रधानमन्त्री ओलीसँग नेताहरुले माग गरेका छन्। यो विषयमा समेत प्रधानमन्त्री ओलीले ठोस जवाफ दिएका छैनन्। आफू अनुपस्थित बैठक अवैधानिक हुने बताउँदै आएका ओलीले बैठक बोलाउनसमेत आलटाल गरेको बैठकमा सहभागी एक नेताले बताए। यसअघिका छलफलमा जस्तै आजको बैठकमा नेताहरुबीच दोहोरी नै चलेको थियो। यद्यपि अन्तिममा पुनः समय तोकेर छलफलमा बस्नेगरी बैठक सकिएको छ। ओली र प्रचण्डले अडान नछोड्दा पार्टीभित्र सहमतिको विकल्पमाथि छलफल नै हुन नसकेको स्रोतको दाबी छ। मंगलबार बिहान प्रचण्ड पार्टीका उपाध्यक्ष वामदेव गौतमलाई भेट्न भैँसेपाटीस्थित निवास पुगेका थिए। प्रधानमन्त्री तथा नेकपा अध्यक्ष केपी ओलीले वामदेवलाई बालुवाटारमा निम्तो दिएकै समयमा वामदेव निवासमा प्रचण्ड पुगेका हुन्। प्रचण्ड र उपाध्यक्ष गौतमबीच एक घण्टाबढी कुराकानी भएको थियो। नेकपामा नेतृत्व विवादका लागि साउन १३ गते ६ बुँदे प्रस्ताव ल्याएका वामदेवसँगको छलफललाई दुवै अध्यक्षले महत्व दिएका छन्। १३ गते साँझ प्रधानमन्त्री ओली श्रीमती राधिका शाक्यसहित वामदेव निवास पुगेका थिए। मंगलबार नेता गौतमलाई आफ्नो पक्षमा सहमत गराउन प्रचण्ड भैँसेपाटी पुगेको स्रोतको भनाइ छ। मंगलबारको प्रचण्ड र गौतमको भेटलाई अर्थपूर्ण रुपमा हेरिएको छ। बीचमा ६ दिनसम्म भेटवार्ता नगरेका अध्यक्षद्वयबीच दुई दिनयता छलफल जारी छ। आजको छलफल त्यसैको निरन्तरता हो। कोरोना संक्रमण रोक्न विज्ञसँग परामर्श गर्दै प्रधानमन्त्री दबाब बढाउँदै निधि बालुवाटारमा विज्ञसँग छलफल : कोरोना रोकथामका लागि नयाँ रणनीति बन्दै वामदेवलाई भेट्न भैँसेपाटी पुगे प्रचण्ड बालुवाटार हिँड्न लागेका वामदेव प्रचण्ड निवासमै पुगेपछि रोकिए बालुवाटारमा देउवाले दिए सात बुँदे सुझाव कोरोना नियन्त्रण गर्न प्रदेश२ मा नयाँ रणनीति : दैनिक हजार परीक्षण खनाल र नेम्वाङलाई साक्षी राखेर ओली र प्रचण्डबीच छलफल ओलीले अरुका कुरा सुन्नुपर्छ : नारायणकाजी प्रचण्डसँगको छलफलमा ओलीले स्थायी समिति बैठकमा नजाने, केन्द्रीय समिति बैठक नबोलाउने, स्थायी समिति बैठक राखेमा वैधानिक नहुने, दुवै पद नछोड्ने अडानलाई निरन्तरता दिएका छन्। प्रचण्डले भने कुनै एक पदबाट राजीनामा दिनुपर्ने, अवरुद्ध स्थायी समिति बैठक सुचारु गर्नुपर्ने र त्यो नभए केन्द्रीय समिति बोलाएर जानुपर्ने धारणा राख्दै आएका छन्। दुवै अध्यक्षले अडान नछोड्दा नेकपाको विवाद चर्किदै गएको छ।"
बाँके कारागारका ७ कैदी र ६ प्रहरीमा कोरोना,"नेपालगन्ज : बाँके कारागारका बन्दीमा पनि कोरोना भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार आइतबार रेन्डम सेम्पलिङ विधिबाट स्वाब संकलन गरिएका स्वाब परीक्षण गर्दा सात जना कैदीमा कोरोना संक्रमण पुष्टि भएको हो। कारागार परिसरमै स्वाब संकलन गरिएका वडा प्रहरी कार्यालय नेपालगन्जका ६ जना प्रहरीमा पनि कोरोना पुष्टि भएको छ। कारागारका जेलर देवेन्द्र्र श्रेष्ठका अनुसार २१ जना बन्दीको स्वाबको नमूना संकलन गरिएको थियो। जेलर श्रेष्ठले भने, सबै जनाको स्वाब संकलन गर्न सम्भव थिएन। रेन्डमली सबै कोठामा बसेकाहरुको परीक्षण गर्दा सात जनामा कोरोना देखिएको खबर आएको छ। लकडाउन सुरु भए यता कारागार प्रशासनले भेटघाट बन्द गरेको जनाएको छ। बाहिरबाट आउने भने खाद्यान्न र तरकारी मात्र हो। कसरी कोरोना सर्यो हामी नै चकित छौं, जेलर श्रेष्ठले भने। दुई सय ५० जनाको क्षमता रहेको कारागारमा ४७ महिलासहित सात सय ९० जना कैदी बन्दी राखिएको छ।"
काठमाडौं उपत्यकामा थप ६२ जनामा कोरोना संक्रमण पुष्टि,"काठमाडौं : काठमाडौं उपत्यकामा थप ६२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ६२ जनामा कोरोना संक्रमण भएको पुष्टि गरेका हुन्। भक्तपुरका १३, काठमाडौंका ४८ जना, ललितपुरका १ गरी कुल ६२ जनामा कोरोना संक्रमण देखिएको मन्त्रालयले पुष्टि गरेको हो। यस्तै मन्त्रालयका अनुसार मंगलबार थप २५९ जनामा कोरोना भाइरस (कोभिड १९) संक्रमण देखिएको छ। नयाँसहित कूल संक्रमितको संख्या २१ हजार ०९ पुगेको छ । मन्त्रालयका अनुसार पछिल्लो २४ घन्टामा ६५ जनाले कोरोना जितेर घर फर्किएका छन्। योसहित कोरोना जित्नेको कुल संख्या १५ सय ०२६ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ७ हजार ६ सय ८७ जनाको पीसीआर नमुना परीक्षण भएका छन् ।क्वारेन्टाइनमा रहनेको संख्या १० हजार ४ सय ५२ पुगेको छ। यस्तै मन्त्रालयका अनुसार आइसोलेसनमा ५ हजार ९ सय २५ जनाको उपचार भइराखेको छ । कोरोनाबाट हालसम्म मृत्यु हुनेको संख्या ५८ पुगेको छ।"
"भारतबाट सोझै घर, होल्डिङ सेन्टर खाली","राजविराज : सप्तरीको बर्साइन स्वास्थ्य चौकीका अहेव मदन मण्डल बिहान ७ बजे आउँछन्। उनी घर फर्किनु अघि दिउँसो १ बजे कोइलाडी स्वास्थ्य चौकीका अहेव उमेश मण्डल आइ पुग्छन्। दुबै जनाको घर तिलाठी कोइलाडी गाउँपालिका३ स्थित सकरपुरा हो। सप्तरीको तिलाठी कोइलाडी गाउँपालिका१ बेल्हीमा जेठ ९ गतेदेखि सञ्चालित होल्डिङ सेन्टरमा हिजोआज मानिस आउन छाडेका छन् तर उनीहरू नियमित गइरहेका छन्। भारतबाट फर्किएकालाई केही बेर राख्न र चेकजाँच गरी सम्बन्धित स्थानीय तहको क्वारेण्टाइनमा पठाउन बनाइएको सेन्टरमा दुई सातादेखि मानिस आउन छाडेको गाउँपालिकाका विपद व्यवस्थापन अधिकृत राजेशकुमार झाले जानकारी दिए। स्थानीयवासीका अनुसार भारततर्फको सुरक्षा कडाईका कारण नेपाली उता जान नपाए पनि भारतबाट अहिले नेपाली निर्वाध रूपमा फर्किने गरेका छन्। विश्वमै कोरोना संक्रमणको दर उच्च रहेको भारतमा लकडाउन खुला भएदेखि नै उता काम नपाएर फर्कने नेपालीको ओइरो लागेको छ तर वैध नाकाबाट आउने सङ्ख्या थोरै छ। होल्डिङ सेन्टरको तथ्यांकमा साढे दुई महिनाको अवधिमा ५ सय ८७ जना मात्र आएको देखिन्छ। अहेव उमेश मण्डलले मानिस थोरै आए पनि नआए पनि कोही आउँछन कि भनेर कुरेर बस्नु परेको बताए। जनचेतनाको अभावमा क्वारेण्टाइनमा १४ दिन बस्न तयार नभएर मानिस लुकीछिपी आउने गरेको स्वास्थ्य संयोजक शैलेशकुमार मिश्रले सम्भावना व्यक्त गरे। होल्डिङ सेन्टर हुँदै आउने ५८७ मात्र भए पनि स्थानीय तहको क्वारेण्टाइनमा हालसम्म ५४५ महिलासहित ५९५५ जना बसेको स्वास्थ्य कार्यालयको तथ्यांकमा छ। जसमा ५६५९ जना डिस्चार्ज भएका छन्। त्यत्तिकै सङ्ख्यामा होम क्वारेण्टाइनमा बस्ने छन्। क्वारेण्टाइनमा बस्ने र संक्रमित हुनेमा ९० प्रतिशत भने भारतबाटै आएका रहेको स्वास्थ्य कार्यालयले जनाएको छ। स्वास्थ्य कार्यालयका निमित्त प्रमुख दुनियालाल यादवका अनुसार हाल पनि २२ महिलासहित २९६ जना क्वारेण्टाइनमा छन् र १५८ जना होम क्वारेण्टाइनमा छन्। सप्तरीमा पूर्व कोशी नदीदेखि पश्चिम बलान खोलासम्म भारतसँग जोडिएको भूभाग ७८ किलोमिटर छ। भारतसँग खुल्ला सिमा जोडिएको सप्तरीमा भारतबाट आउनेहरू मुख्य नाकाभन्दा अन्यत्रैबाट सहजै भित्रिरहेको र घरमा पुग्ने गरेको पछिल्लो समयमा फेला परेको संक्रमितको तथ्यांकले स्पष्ट पारेको छ। सरकारले भारतबाट स्थलमार्ग हुँदै स्वदेश आउने नेपालीका लागि सप्तरीको कुनौली, सिरहाको ठाडी र माडर, महोत्तरीको भिटमोड, सर्लाहीको मंलगवा, रौतहटको गौर, पर्साको वीरगञ्ज, इलामको पशुपतिनगर, झापाको काकडभिट्टा, मोरङको रानी, नवलपरासी पश्चिमको महेशपुर, रुपन्देहीको वेलहिया, कपिलवस्तुको तौलिहवा र कृष्णनगर, बाँकेको जमुनाहा, बर्दियाको सुरजपुर, गुलरिया, कैलालीको गौरीफन्टा, कञ्चनपुरको गड्डाचौकी, बैतडीको झुलाघाट र दार्चुलाको दार्चुलालाई प्रवेश विन्दु तोकेको छ। होल्डिङ्ग सेन्टरमा नबसी भारतको दरभंगा र दिल्लीबाट सोझै घर आएर निर्धक्क कारोबार गर्ने राजविराज६ का ७३ वर्षीय व्यापारीका कारण राजविराज र भारतको सुपौलस्थित अचलपुर गाउँबाट विरामी अवस्थामा घर फर्केका ५० वर्षीय पुरुषका कारण दुबै ठाउँ हटस्पट बनेको छ। होल्डिङ् सेन्टर हुँदै क्वारेण्टाइन नबस्दा र समयमा सूचना प्रवाह हुन नसक्दा कोरोना फैलिएको प्रदिप मण्डलले बताए। सप्तरीको तिलाठीसँग जोडिएको भारत बिहारको कुनौलीमा चोर बाटो हुँदै दैनिक किनमेल गर्न जाने तिलाठी कोइलाडी गाउँपालिका२ लौनियाका केही व्यक्तिका कारण सो गाउँ कोरोनाको हटस्पट बनेको गाउँपालिका अध्यक्ष सतिशकुमार सिंह बताउँछन्। कोरोना फैलिएर सर्वसाधारणमा पुगेपछि मङ्गलबारदेखि सप्तरी जिल्लाभरी नै निषेधाज्ञा जारी गरिएको छ। खुला सीमानाकाका कारण भारतबाट सहजै लुकिछिपी आवतजावत गर्नेका कारण जिल्ला आक्रान्त बनेको दाबी गर्दै डाकनेश्वरी नगरपालिका अध्यक्ष शिवनारायण साहले आवतजावतलाई कडाईका साथ रोक्न नसके कल्पनै नगरेको भयावह अवस्था आउने चेतावनी दिए।"
विज्ञसँग प्रधानमन्त्रीको प्रश्न : महामारीमा ४५० जनाको केन्द्रीय कमिटी कहाँ बस्ने ?,"काठमाडौं : प्रधानमन्त्री केपी ओलीले आफ्नै पार्टीका नेताहरु कोरोना महामारीको बेलामा गैरजिम्मेवार रहेको भन्दै असन्तुष्ट व्यक्त गरेका छन्। मंगलबार प्रधानमन्त्री निवास बालुवाटारमा ओलीले विज्ञहरुसँग कोरोनाबारे छलफल गर्ने क्रममा आफ्नै पार्टी नेकपाका नेताहरु पनि गैरजिम्मेवार भएको बताएका हुन्। 'केही मानिस, केही माध्यम र केही संस्थाहरुमा अत्यन्तै गैह्रजिम्मेवारपन देखिन्छ। त्यो यथार्थमा भन्दा अन्त बुझ्न गइरहन पर्दैन मेरै पार्टीमा देखिन्छ। २५ जनाभन्दा बढी भेला नहुन सरकारले भनेको छ। तर मेरै पार्टीमा ४५० को केन्द्रीय कमिटी तुरुन्त चाहियो भनेर भन्छन्, कहाँ बस्ने हो? के गर्ने हो? त्यस्तो सोच केही पनि छैन्' बैठकमा बोल्दै ओलीले भने 'तर बैठक चाहिँ चाहियो भन्ने कुरा त मेरै पार्टीमा छ। स्थायी कमिटी अहिले नै बस्नुपर्यो, भरे बस्नुपर्यो त्यसबाहेक केही छैन्। र, यो देश र जनताप्रतिको गम्भिर उदासिनता, लापरवाही, वेवास्ता गर्ने प्रवृति र आफ्ना स्वार्थका पछाडि कुद्ने प्रवृतिहरु निकै व्यापक रुपमा देखिन्छ।' तत्काल कदम चाल्न प्रधानमन्त्रीलाई विज्ञको सुझाव : फेरि होला त लकडाउन ? बालुवाटारमा देउवाले दिए सात बुँदे सुझाव केही सञ्चार माध्यमहरुले सरकारका जुनसुकै कदमप्रति विरोधको शैली अपनाएको ओलीले बताए। विज्ञहरुले समेत सरकारका काम कारवाहीप्रति असन्तुष्टि जनाइरहेको बेला प्रधानमन्त्री ओलीले टेलिभिजनको पर्दामा सरकारलाई नखोज्न आग्रह गरेका छन् । ओलीले भने 'यस्तो महामारीमा पनि विरोध मात्रै गर्ने। अनि मान्छेहरु उचाल्ने।' उनले जनताको जीवनभन्दा अरु ठूलो कुरा केही नभएको बताए। जनताको जीवन रक्षा गर्न सबै लाग्नुपर्ने उनको भनाइ छ। त्यस्तै ओलीलाई विज्ञहरुले करिब दुई साता लकडाउन गर्न सुझाव दिएका छन्। अहिलेको जसरी कोरोना संक्रमण दर बढ्दै गएमा स्थिति भयावह हुने विज्ञहरुले बैठकमा बताएका थिए। विज्ञहरुले यस्तो सुझाव दिएपछि प्रधानमन्त्री ओलीले आफु सकरात्मक रहेको भन्दै छिट्टै टुंगोमा पुग्ने बताएका थिए। त्यस्तै कोभिड१९ क्राइसिस म्यानेजमेन्ट कमिटी (सिसिएमसी)को पछिल्लो बैठकमा फेरि लकडाउन गर्नुपर्ने सम्बन्धमा छलफल भएको थियो। छलफलमा सहभागी सुरक्षा निकायका अधिकारीहरुले करिब दुई साता लकडाउन गरेर कोरोना रोकथामको नयाँ रणनीतिका साथ अगाडी बढ्नुपर्ने सुझाव दिएका थिए। साउन ७ गतेदेखि राजधानी प्रवेश तथा अन्य जिल्लाहरुमा अन्तरागमनलाई खुकुलो गरेपछि कोरोना संक्रमण दर बढेको छ। काठमाडौं उपत्यकामा निजी तथा सार्वजनिक साधनको निर्वाध सञ्चालनदेखि होटल रेष्टुरेन्ट्र खुला गरेपछि संक्रमण बढेको विज्ञहरुले बताएका छन्। सरकारले चैत ११ गतेदेखि पटक पटक समय थप गरी करिब चार महिना लकडाउन गरेको थियो। सरकारले साउन ७ गतेदेखि लकडाउन औपचारिक रुपमा अन्त्य गरेको थियो। त्यस्तै स्वास्थ्य मन्त्रालयले पनि केही समय लकडाउन गर्न उपयुक्त हुने सिसिएमसीलाई प्रस्ताव पेश गरिसकेको छ।"
मृत मोतिरामलाई व्युँताउने भन्दै पास्टरले शव लुकाए,टीकापुर : कैलालीको टीकापुरका एक जना क्रिश्चियन धर्मगुरु (पास्टर) ले शव जिउँदो बनाइदिने भन्दै पाँच दिनदेखि आफ्नो घरभित्र राखेको खुलेको छ। कैलालीको टीकापुर नगरपालिका१ का मोतिराम डगौराको शव पास्टर दिपक चौधरीले पाँच दिनदेखि आफ्नो घरभित्र राखेका हुन्। स्थानीयले घरभित्र शव कुहिएर गन्ह्राउन थालेको भन्दै प्रहरीलाई खबर गरेपछि ईलाका प्रहरी कार्यालय टीकापुरको टोलीले प्लाष्टिकमा डसना र तकियामा सुताई राखेको अवस्थामा शव फेला पारेको हो। ईप्रका टीकापुरका प्रहरी नायव उपरिक्षक मधुसुदन न्यौपानेले पास्टर चौधरीले जिउँदो बनाइदिने भन्दै शव घरभित्रै राखेको खबर आएपछि शव बरामद गरेको बताए। घटना विवरण अनुसार टीकापुर नगरपालिका१ का मोतिराम डंगौरा मुटुका विरामी थिए। उनका छोरा ईश्वर डंगौराले उनको कोहलपुरस्थित मेडिकल कलेजमा उपचार गराए। तर चिकित्सकहरुले निको नहुने भन्दै घरमा आराम गर्न घर पठाए। तर डगौराको पास्टर दिपक चौधरीले मुटुको रोग पनि निको पारिदिने भन्दै उपचार सुरु गरे। पाँच दिनअघि पास्टरको घरमा पुर्याएका विरामी मोतिरामको सोही दिन मृत्यु भईसकेको छिमेकीहरुले बताएका छन्। तर पास्टरले सात दिनमा मोतिरामलाई जिउँदो बनाई दिने भन्दै शव आफ्नै घरमा राखेको मृतकका छोरा ईश्वरले प्रहरीलाई प्रारम्भीक बयानमा बताएका छन। टीकापुरको सुकुम्बासी बस्ती रहेको शक्तिनगर शिविरका ईश्वर हरेक दिन बुवाको शव जिउदो भयो की भनेर हेर्न जाने गरेको पनि खुलेको छ। छिमेकीले शव गन्हाएको खबर दिएपछि प्रहरी पुग्दा घटना बाहिरिएको हो। इलाका प्रहरी कार्यालय टीकापुरका डिएसपी मधुसुदन न्यौपानेले घरभित्रै ४३ वर्षका मोतिरामको शव भेटिएको र चार जनालाई पक्राउ गरी अनुसन्धान भइरहेको बताए। प्रहरीका अनुसार मृतकको शव सडेको अवस्थामा भेटिएको छ। प्रहरीले शव पोष्टमार्टमको लागि टीकापुर अस्पतालमा पुर्याएको छ। डिएसपी न्यौपानेले घटनाका बारेमा सोधपुछ गर्न मृतकका छोरासहित स्थानीय चार जनालाई नियन्त्रणमा लिएको बताए। स्थानीय शिक्षक प्रेमलाल चौधरीले पाँच दिनदेखि मृतकका छोराले बुवालाई उपचार भइरहेको बताउने गरेको जानकारी दिए। चौधरीका अनुसार टीकापुर नगरपालिकाको१ मा ६ वटा सुकुम्बासी शिविरहरु रहेका छन्।
कालापानी क्षेत्रमा भारतले थप्यो दोब्बर सुरक्षाकर्मी,"दार्चुला : भारतले धार्चुलादेखि कालापानीसम्मको सीमा क्षेत्रमा सुरक्षाकर्मीको सङ्ख्या दोब्बरले बढाउँदै लगेको छ। तम्बाकुदेखि लिपुलेक हुँदै नाबिढाङको विभिन्न चौकीमा भारतले हजारौँको सङ्ख्यामा सुरक्षाकर्मी बढाएको हो। अहिले धार्चुलादेखि लिपुलेकसम्मको सडकखण्डमा दैनिक सयौंको सङ्ख्यामा एसएसबी र सेनाका सवारीसाधन परिचालन गरिएको छ। सीमा क्षेत्रमा सवारी साधनमार्फत भारतले गस्ती बढाएको स्थानीयवासी बताउँछन्। 'विगतमा यतिका भारतीय सुरक्षाकमीको सवारी साधन यस सडकखण्डमा आउँदैन थिए' व्यास२ का मुकेश बुढाथोकीले भने 'अहिले दैनिक सयौँ गाडी ओहोरदोहोर गर्छन्। भारतीय सुरक्षाकर्मीले तम्बाकु क्षेत्रमा गत असार महिनामा नेपालतिर बाटो बनाउँदै गर्दा स्थानीयवासीलाई गालीगलौज समेत गरेका थिए।' नेपाल सरकारले घाटिबगरमा नेपाली सेनाको क्याम्प राखेपछि भारतले आफ्नो क्षेत्रमा सडक चौडा पार्ने काम गरेको छ। भारतले उपकरण लगाएर यस क्षेत्रमा सडक विस्तार गरिरहेको स्थानीयवासी शेरसिंह धामीले जानकारी दिनुभयो। नेपाली सैनिक क्याम्प बसेको पारिपट्टि भारतले विस्फोटक पदार्थ विस्फोट गराउँदै आएको छ। भारतले लिपुलेक जोड्ने सडक निर्माण क्रममा तम्बाकु, घाटिबगर, दोपाखे, पोला, बुदी लगायतका क्षेत्रमा महाकालीबाट नेपाली भूभाग मार्फत् डोजर ल्याई आफ्नो क्षेत्रमा लगेर बाटो खनेको छ। नेपाली भूभागमा डोजर ल्याउँदा नेपाली पक्षसँग भारतले कुनै समन्वय गरेको थिएन। स्थानीयवासी जहेन्द्र धामीले भने 'ठाउँठाउँमा नेपाल प्रवेश गराएर सडक खने। नेपाली सुरक्षाकर्मीको गस्ती आइदिएपछि राम्रो भएको छ।' नेपाल सरकारले कालापानी, लिपुलेक, लिम्पियाधुरा सहित गुञ्जी, नावी र कुटी गाउँसहितको भूगोल समेटेर नक्सा सार्वजनिक गरेपछि झन् भारतीय पक्षले यस क्षेत्रमा सुरक्षाकर्मी दैनिक परिचालन गरेको छ। अहिले गुञ्जीदेखि कालापानी, नावीढाङ्गसम्म सुरक्षाकर्मीको बाक्लो उपस्थिति गराएको त्यहाँका स्थानीयवासी बताउँछन्। व्यासका भन्छन्, 'भारतीय पक्षलाई अहिले यस क्षेत्र अति संवेदनशील भएको छ।' भारतीयले अहिले कालापानीभन्दा तल आई नेपाली सुरक्षाकर्मी र स्थानीयवासीलाई आवतजावतमा रोक लगाउने गरेको छ। नेपालले व्यासको छाङ्गरुमा सशस्त्र प्रहरी बल नेपाल नं ५० गुल्म स्थापना गर्ने निर्णय गरेको छ भने कालापानी नजीकैका कौवा र तिङ्करमा समेत सशस्त्र प्रहरीको बोर्डर आउट पोष्ट (बिओपी) स्थापना गर्दैछ। नेपाली सेना घोरेटोबाटो र सडक निर्माणका लागि भन्दै यस क्षेत्रमा शिविर राखेर बसेको छ। व्यासको छाङ्गरुमै नेपाली सैनिकलाई राख्ने प्रस्ताव अपी नाम्पा संरक्षण क्षेत्र कार्यालय र जिल्ला सुरक्षा समितिमार्फत समेत गएको छ। प्रमुख जिल्ला अधिकारी शरदकुमार पोखरेलले भन्नुभयो, 'व्यास क्षेत्रमा सुरक्षाको अवस्था बलियो बनाउने गरी सेनाको समेत उपस्थिति हुन सक्छ। हामीले सीमा नाकालाई उच्च प्राथमिकतामा राख्दै जिल्लाबाट हुने गृहकार्य गरेर पठाएका छौँ।'"
बुधबारदेखि सर्लाहीमा फेरि एक हप्ता लकडाउन,"मलंगवा : कोरोना भाइरस (कोभिड१९) को सम्भावित संक्रमण रोकथाम गर्न तथा जनस्वास्थ्यलाई खराब असर पर्ने सम्भावना बढ्दै गएपछि जिल्लामा एक हप्ताका लागि लकडाउन गर्ने निर्णय गरिएको छ। मंगलबार जिल्ला प्रशासन कार्यालय सर्लाहीमा बसेको जिल्ला सुरक्षा समिति, कोरोना संकट व्यवस्थापन केन्द्र तथा जिल्ला विपद् व्यवस्थापन समितिको बैठकबाट जिल्लामा फेरी लकडाउन गर्ने निर्णय गरेको हो। साउन २१ गते बुधबार (भोली)बाट साउन २७ गतेसम्म एक हप्ताको लागि लकडाउन गर्ने निर्णय गरिएको प्रमुख जिल्ला अधिकारी सुरेन्द्र पौडेलले जानकारी दिए। बुधबार बिहान ६ बजेदेखि २७ गते रातीको १२ बजेसम्म लागु हुने गरी लकडाउन गर्ने निर्णय गरिएको प्रजिअ पौडेलले जानकारी दिए। स्थानीय प्रशासन ऐन, २०२८ को दफा ६ (३) बमोजिम सर्लाही जिल्लाभर देहाएका आदेशहरु जारी गरिएकाले सम्बन्धित सबैको जानकारी एंव कार्यान्वयन्का लागि यो सूचना जारी गरिएको हो। लकडाउनका अवस्थामा औषधी उपचार, खाद्य वस्तु खरिद, पेट्रोलियम पदार्थ खरिद जस्ता अत्यावश्यक काम बाहेक कुनै पनि व्यक्ति घर बाहिर ननिस्कने, अनुमति प्राप्त सवारी साधन, एम्बुलेन्स, बिरामी बोकेका सवारी, दमकल, दुध बोक्ने र खाद्य वस्तु बोक्ने सवारी साधन, शववाहन, स्वास्थ्यकर्मी, सुरक्षा निकायले प्रयोग गर्ने बाहेक सबै प्रकारका सार्वजनिक वा निजी यात्रु वाहक सवारी साधन (मोटरसाइकल समेत) सर्लाही जिल्लाभर सञ्चालन नगर्ने, अत्यावश्यक उपभोग्य सामग्रीहरु बिक्री गर्ने स्थायी प्रकृतिका पसलहरु पेट्रोल पम्पहरु, ग्यास डिपोहरु, औषधी पसलहरु बाहेक दैनिक, अर्ध साप्ताहिक, साप्ताहिक हाट बजार मेला नलगाउने, आर्थिक, राजनीतिक, सामाजिक, धार्मिक र अन्य कुनै पनि रुपमा भेला आमसभा, सभा सम्मेलन, भोज भतेर जस्ता समूहमा भेला हुने कार्य नगर्ने र नगराउने निर्णय गरिएको हो। निर्णयको बर्खिलाप भए वा गरिएको पाइएमा प्रचलित कानून बमोजिम कारबाही गर्ने जिल्ला प्रशासन कार्यालय सर्लाहीले जनाएको छ।"
गाईजात्रामा सुनसान बन्यो तानसेन,"तानसेन : गाईजात्राको रौनक पाल्पामा हराएको छ । सांस्कृतिक पर्वको रुपमा मनाइने गाईजात्रा कोभिड १९ संक्रमण जोखिमको कारण देखाउँदै स्थानीय प्रशासनले रोकिदिएपछि जात्रा प्रभावित भएको छ । केही व्यक्तिले जोखिम कायम हुँदाहुँदै पनि परम्परा संस्कृति जगेर्ना गर्ने उद्देश्यले तानसेनमा गाईजात्रा निकालेका छन् । निगुर्ण रामायण गाउँदै आफन्त इष्टमित्रसहित दिवंगत घरबाट गाईजात्रा निकाल्ने परम्परालाई परिवर्तन गर्दै घरपरिवारको सहभागितामा मात्र तानसेनमा केही परिवारले गाईजात्रा निकालेका छन् । नेवारी परम्परा संस्कृति जर्गेना गर्न सानो समूहमा गाईजात्रा निकालिएको स्थानीय भुगोल बैजुले बताए । सार्वजनिक सूचनामा तानसेनमा मनाइने जात्रा स्थगित गरिएको सूचनाले गाईजात्राको दिन भीडभाड हुने तानसेन सुनसान बनेको छ । नत तानसेनमा गाईजात्रा निकालिएको छ नत गाईजात्रा हेर्ने दर्शक नै तानसेन आएका छन् । सयौं वर्षदेखिको परम्परा यो वर्ष तानसेनमा तोडिएको छ । पाल्पामा नेवारी समुदायको सिको गरी अन्य जातजातीले गाईजात्रा निकाल्ने प्रचलन बढ्दै गएको थियो । अन्य समुदायबाट पनि केही व्यक्तिले मात्र जात्रा निकालेका छन्। तानसेनमा नेवारी समुदायसँगै अन्य जाताजातीहरुले समेत मृतक घरपरिवारबाट गाईजात्रा निकाल्ने प्रचलन रहेको छ । नेवारी समुदायबाट निकालिने गाईजात्रा कोभिड १९ को सक्रमण जोखिमको कारण प्रभावित बनेका छन् तानसेनमा बिहानै देखी राती १० बजेसम्म विभिन्न किसिमका गाईजात्राका दृश्यहरु देखिँदै आएका थिए । पाल्पाको हार्थाक, ताहँ, आर्यभञ्ज्याङ्ग नेवारी बस्तीमा यस वर्ष गाईजात्रा निकालिएन् ।"
कोरोना कहर : आइतबारदेखि लाइसेन्स वितरण रोकियो,"काठमाडौं : काठमाडौं उपत्यकाका चार वटै यातायात व्यवस्था कार्यालयले आइतबारदेखि चालक अनुमतिपत्र वितरण कार्य रोकेका छन्। सेवाग्राहीको अत्यधिक भीडका कारण कार्यालयले तत्कालका लागि सेवा स्थगित गरेको जनाएका हुन्। कोरोना भाइरस कोभिड१९ को जोखिम न्यूनीकरणका लागि सरकारले सामाजिक दूरी कायम गर्न भने पनि सेवाग्राहीको अत्यधिक भीडका कारण त्यो कायम हुन सकेको थिएन। कार्यालयले असारदेखि सेवा दिँदै आएकामा कार्यालयमा सेवाग्राहीको घुइँचो हुने गरेको थियो। कार्यालयमा अत्यधिक भीडका कारण खटिएका सुरक्षाकर्मीलाई पनि भीड नियन्त्रण गर्न गाह्रो भएको एकान्तकुनास्थित कार्यालयका प्रमुख डम्मरबहादुर कार्कीले बताए। उनका अनुसार काठमाडौं उपत्यकामा सङ्क्रमण बढिरहेकाले यहाँसँगै जगाती, सुकेधारा र ठूलोभर्याङ गरी चारै कार्यालयले अहिलेको अवस्थामा सेवा बन्द गरेका छन्। उनले भने 'उपत्यकामा कोभिड कम नभएसम्म तत्काल सञ्चालन गर्ने अवस्था छैन।' कार्यालयले नयाँ चालक अनुमतिपत्रका लागि परीक्षा लिने, अनुमतिपत्र वितरण र नवीकरण गर्दै आएको थियो। त्यसमध्ये कार्यालयले बन्दाबन्दीपछि नयाँ चालक अनुमतिपत्रका लागि परीक्षा लिएको छैन। अनुमतिपत्र नवीकरण भइरहे पनि वितरणको काम पनि तत्कालका लागि रोकिएको हो। चालकले यसअघि जसरी नै अझै केही समयका लागि कार्यालयले दिएको राजस्व तिरेको कागजबाटै सवारी साधन चलाउनुपर्ने उनको भनाइ छ। नवीकरणका लागि पनि आउने सेवाग्राहीको भीड नहोस् भनी टोकन प्रणाली लागू गरिएको छ। कुपन लिएका दैनिक २५० सेवाग्राहीको नवीकरण भइरहेको छ। उनले भने 'सामान्य अवस्थामा ५०० को नवीकरण भएकामा अहिले त्यसको आधा गरिएको हो।'"
सेनाको ब्यारेकमा कोरोना फैलियो,"बर्दिबास : महोत्तरीको सदरमुकाम जलेश्वरस्थित नेपाली सेनाको ब्यारेकभित्र कोरोना संक्रमण फैलिएको छ। रणभीम गण पर्कौली ब्यारेकका १५ जना सेनामा कोरोना संक्रमण भेटिएको महोत्तरीका प्रमुख जिल्ला अधिकारी कृष्णबहादुर कटुवालले जानकारी दिए। सोमबार एक र मंगलबार १४ जना गरेर १५ जना सेनामा कोरोना देखिएको छ। क्याप्टेनसहित १५ जनामा कोरोना पुष्टि भएको छ । यसअघि ८ जना सेनामा संक्रमित भएका थिए। प्रदेश २ का मध्यपूर्वी पृतनाका पति पनि कोरोनाबाट संक्रमित भएका थिए। महोत्तरीमा हालसम्म ९ सय १६ जना कोरोना संक्रमित भएको स्वास्थ्य कार्यालय महोत्तरीका सूचना अधिकारी तथा कोविड फोकलपर्सन गिरेन्द्रकुमार झाले जनाए। संक्रमित मध्ये एक जनाको मृत्यु भएको छ । जलेश्वर नगरपालिका २३ कर्मचारीमा कोरोना संक्रमण भेटिएपछि नगरपालिकाको कार्यालय सिल गरिएको छ। झाका अनुसार केही दिन पहिले नगरपालिकाको कार्यालयमा कार्यरत एक ओभरसियरमा कोरोना पुष्टि भएको थियो। विराटनगरमा ती कर्मचारीले कोराना जाँच गराएपछि संक्रमण भेटिएपछि उनले आफ्नो कार्यालयमा जानकारी गराएका थिए। उनको कन्ट्रयाक ट्रेसिङ आएका सहितका ५३ जनाको कोरोना परिक्षण गर्दा ३० जनामा संक्रमण भेटिएको थियो। कोरोनाको संक्रमण दर बढ्न थालेपछि जलेश्वर र महोत्तरी गाउँपालिकाको ३ र ५ नम्बर वडामा निषेधाज्ञा गरिएको छ। महोत्तरीमा समुदाय स्तरमा कोरोना संक्रमण फैलियो कि भन्ने शंका गरिएको छ। गाउँस्तरमा कोरोना जाँचका लागि स्वास्थ्य कार्यालय जुटेको छ। महोत्तरीका १५ वटै स्थानीय तहका प्रत्येक वडाबाट ५०५० जनाको कोरोना जाँच गर्न लागिएको छ। स्वास्थ्य तथा जनसंख्या मन्त्रालयले जोखिमपूर्ण यात्रा गरेर आएका, परिवारमा कोही संक्रमण नभएको, उनका छिमेकीमा हालसम्म कोरोना पुष्टि नभएको परिवारबाट स्वाब संकलन गरेर कोरोना जाँच गर्ने तयार गरेको छ। प्रदेश २ का तीब्र गतिमा फैलिरहेको कोरोना संक्रमणको अध्ययन तथा स्थलगत जानकारी लिन स्वास्थ्य तथा जनसंख्या मन्त्रालय अन्तर्गतको स्वास्थ्य सेवा विभागका महानिर्देशक डा दीपेन्द्र रणम सिंहको टोली महोत्तरी आइपुगेका छन्। टोलीले क्वारेन्टाइन र आइसोलेसनको व्यवस्थापन तथा सीमा नाका अपनाएको सतकर्ता बारेमा स्थलगत अवलोकन गरिरहेका छन्।"
राजस्व अनुसन्धान प्रमुख दुई लाख घुससहित पक्राउ,"काठमाडौं : राजश्व अनुसन्धान कार्यालय बुटवलका प्रमुख अनुसन्धान अधिकृत विजय राना दुई लाख घुसहित पक्राउ परेका छन् । अख्तियार दुरुपयोग अनुसन्धान आयोगको टोलीले राना र व्यवसायी अनिलकुमार झाबीच रकम लेनदेन गरिरहेको अवस्थामा नियन्त्रणमा लिएको हो । उनीहरुलाई बुटवल उपमहानगरपालिका१३ बुद्धचोक, रुपन्देहीबाट नियन्त्रणमा लिएर अनुसन्धान भइरहेका अख्तियारका प्रवक्ता एवं सहसचिव तारानाथ अधिकारीले जनाकारी दिए ।"
एक वर्षमै बने २५ वटा मोटरेवल पुल,"बुटवल : सडक डिभिजन कार्यालय बुटवलले गत आर्थिक वर्षमा २५ वटा सडक पुल निर्माण गरेको छ । कोरोना महामारीकाबीच समेत पुल निर्माणलाई तीब्रता दिएको कार्यालयले अत्यावश्यक रहेका पुल निर्माण सकेको हो । गत आर्थिक वर्षमा बनेका पुलमध्ये १२ वटा रुपन्देहीका हुन् । अन्य १३ वटा पूर्वी र पश्चिम नवलपरासीमा निर्माण भएको सडक डिभिजन बुटवलका प्रमुख मेघराज मरासिनीले जानकारी दिए । 'काम सक्ने पीक आवरमा कोरोना महामारीको कारण लकडाउन भएपनि पुल निर्माण रोक्नु परेन, 'मरासिनीले भने । रुपन्देहीमा देवदहको भलुही, सैनामैनाकाको देवपुर, बुटवलको हात्तिसुढ र नयाँगाउँ, तिलोत्तमाको रोहिणी, गौरीखोला, इंगुरिया, कञ्चन, घाघरा र बुटवलको पुरानो बजार जाने पुल निर्माण सकिएका हुन् । नवलपरासीको कुण्डा खोला, खजुरा, बिनयी, खाकरा, टेंग्री, छोछडी, लोकाहा, भुताहा खोलामा पुल बेनका हुन् । निर्माण भएका पुलमध्ये ६ वटा सञ्चालनमा आएका छन् । बुटवलको पुरानो र नया बजार जोड्ने पुल सञ्चालन भएको छ । नवलपरासीको टुटहवा, झरही, खजुरा, धनेवा र केरुङगे खोलामा बनेका पुल सञ्चालनमा आएको प्रमुख मरासिनीले जानकारी दिए । प्रत्येक पुलको लागत ६ करोडदेखि १२ करोडसम्म रहेको छ । रुपन्देहीको छपियामा रहेको एउटा पुल भने खोलाले बगाएको छ ।"
पोखरामा सतर्कता यसरी मनाइयो गाईजात्रा,"पोखरा : पोखरामा कोरोना संक्रमण नहोस् भनेर सतर्कता अपनाउँदै गाइजात्रा पर्व मनाइएको छ। एक वर्षभित्र दिवंगत भएका आफन्तको सम्झनामा गाई वा मानिसलाई गाईका रुपमा सिंगारी आआफ्ना क्षेत्रमा परिक्रमा गराउने गरिन्छ। कोरोना भाइरसको जोखिमको कारण सरकारले भिडभाड नगर्न आग्रह गरेको कारणले यस वर्ष परिवारका सदस्य मात्र भएर गाईजात्रा निकालिएको संस्कृति कर्मी अष्टमान प्रधानाङ्गले बताए। कोरोना भाइरसको जोखिमको कारण सरकारले भिडभाड नगर्न आग्रह गरेको कारणले यस वर्ष तायामचा नृत्य भने नगरिएको उनले बताए। नेवाः खलः कास्कीको आह्वानमा प्रत्येक वर्ष हुँदै आएको गाईजात्रा महोत्सवमा हुने तायामचा प्रतियोगितामा पनि कोइराला पनि सहभागी हुँदै आएको उनले बताए। यस वर्ष कोरोना जोखिमको कारण गाईजात्रा महोत्सव लगायतका भिडभाड हुने सांस्कृतिक कार्यक्रम रोकीएको संस्कृतिकर्मी अष्टमान प्रधानाङ्गले जानकारी दिए। रामायण, महाभारत, लाखेनाच जस्ता सांस्कृतिक कार्यक्रम पनि यस वर्ष कोभिडको कारण रोकीएको प्रधानाङ्गले बताए। राजा प्रताप मल्लले पुत्रशोकमा रहेकी रानीलाई दुनियाँले पनि यस्तो शोक व्यहोर्नु पर्छ भन्ने देखाउन आआफ्ना दिवंगत आफन्तका नाममा गाईजात्रा निकाली सहर परिक्रमा गराउनू भनि आज्ञा दिएका किंवदंती छ। त्यती बेलादेखि गाईजात्रा हुँदै आएको छ। गाईजात्राका दिनमा ताःहासा बनाई प्रमुख मन्दिर भीमसेन, गणेश, भैरव मन्दिरको दर्शन गर्ने परम्परा रहेको छ।"
बाँकेमा निषेधाज्ञा चार दिन थपियो,बाँके : नेपाल भारत सीमा नाका जोडिएको बाँके जिल्लामा दिनप्रतिदिन कोरोना संक्रमणका बिरामी थपिँदै जान थालेपछि बाँकेमा जारी निषेधाज्ञा अवधि बढाइएको छ। कोरोना भाइरस सङ्क्रमणको अवस्था जटिल बन्दै गएपछि आइतबारदेखि लागु निषेधाज्ञा शनिबार राति १२ बजेसम्म थप बढाइएको जिप्रकाले जनाएको छ। बाँके जिल्लास्तरीय कोभिड१९ सङ्कट व्यवस्थापन केन्द्र (डिसिसिएमसी)को सोमबारको बैठकले यही साउन २४ गतेसम्मका लागि निषेधाज्ञा जारी राख्ने निर्णय गरेको बाँकेका प्रमुख जिल्ला अधिकारी रामबहादुर कुरुम्वाङले बताए।
१६ लाखसहित एक पक्राउ,कपिलवस्तु : नेपाल भारत सीमा क्षेत्र नजिकबाट स्रोत नखुलेको १६ लाख नेपाली रुपैयाँसहित एकजना पक्राउ परेका छन् । पक्राउ पर्नेमा मायादेवी गाउँपालिका१ पकडीका ३६ वर्षीय विनोद सोनार रहेको सशस्त्र प्रहरी निरीक्षक सन्तोष देवकोटाले बताए । मायादेवी गाउँपालिका४ ठकुरापुर गोब्ली बगैंचामा भारतबाट नेपाल आउँदै गर्दा सीमा क्षेत्रमा सो रकमसहित सोनालाई पक्राउ परेका हुन् । विशेष सुराकीका आधारमा सोनार उपर निगरानी गर्दा सो रकमसहित पक्राउ परेका हुन् । सोनारको साथबाट हजार दरका एक सय थानका १२ गड्डी र ५ सय दरका एक एक सय थानका ८ गड्डी नेपाली रुपैयाँ बरामद भएको हो । पक्राउ परेका सोनार र १६ लाख रुपैयाँ सुठौली भन्सार कार्यालयमा बुझाइएको प्रहरी निरीक्षक देवकोटाले जानकारी दिए ।
"स्कुलबाट हटाइदै क्वारेन्टाइन, व्यवस्थापनमा अन्यौलता","बागलुङ : देशमा जारी तीन महिना लामो बन्दाबन्दी (लकडाउन) खुलेसँगै बागलुङमा कोरोना रोकथाम तथा नियन्त्रणका लागि विद्यालयमा बनाइएका क्वारेन्टाइन हटाउन थालिएको छ । तर, क्वारेन्टाइन विद्यालयबाट हटाए पनि तत्काल विदेशबाट आउने र आगन्तुक शंकास्पद व्यक्तिलाई कहाँ राख्ने भन्नेमा अन्यौलता देखिएको छ । जिल्लाका स्थानीय तहका प्रमुखसहितको जिल्ला विपद् व्यवस्थापन समितिको बैठकले समेत अब पठनपाठन सञ्चालन तयारीका साथ विद्यालयमा रहेका क्वारेन्टाइन हटाउने निर्णय गरेको जिल्ला प्रशासन कार्यालयका प्रशासकीय अधिकृत तथा सूचना अधिकारी धिरेन्द्र पन्तले जानकारी दिए । जिल्लाका १० वटै पालिकामा विद्यालयमा क्वारेन्टाइन बनाएर भारतलगायतका देशबाट आएका नागरिकलाई व्यवस्थापन गरिएको थियो । अहिले भारतबाट आएका दुई हजार बढी क्वारेन्टाइन बसेका पीसीआर परीक्षणसँगै घर गएकाले अहिले अधिकांश क्वारेन्टाइन खाली भइसकेका छन् । सबैभन्दा ठूलो संख्याको भार खेपेको निसीखोला गाउँपालिकामा अहिले ३१ जना मात्रै क्वारेन्टाइनमा छन् । यो पालिकाले ८ सय ३७ जनालाई क्वारेन्टाइन राखेर पीसीआर परीक्षण गरेर घर पठाएको छ । बडिगाड गाउँपालिकाले पनि अधिक संख्याको व्यवस्थापन गर्यो । ५ सय ८५ जनालाई क्वारेन्टाइनमा राखेर सबैलाई घर पठाइएपछि अहिले सबै क्वारेन्टाइन रित्तो भएको छ । ढोरपाटन नगरपालिकामा अहिले पनि १४ जना क्वारेन्टाइनमा छन् । जिल्लाको काठेखोला गाउँपालिकामा १८, बागलुङ नगरपालिकामा १८, जैमिनी नगरपालिकामा २८ र बरेङ गाउँपालिकामा ६ जना जना क्वारेन्टाइन छन् । यी सबै क्वारेन्टाइनमा वैकल्पिक व्यवस्थापन गर्ने तयारी छ । प्रिआइसोलेसनको रुपमा रहेको धौलागिरी बहुमुखी क्याम्पस पनि अब पढाइ र परीक्षा सञ्चालन गर्ने तयारीमा छ । कोरोना संक्रमित बिरामी राख्न छोडिसकिएको छ । आगामी भाद्र १ गतेदेखि विद्यालयमा पढाइ सञ्चालन गर्ने सरकारको तयारी छ । लकडाउन खुलेसँगै सबै स्थानीय तह र विद्यालयलाई अब पढाइ सञ्चालनको तयारीमा रहेकाले विद्यालयमा राखिएका क्वारेन्टाइन हटाउन र अन्य वैकल्पिक व्यवस्थापन गर्न निर्देश गरिएको जिल्ला शिक्षा समन्वय समितिका प्रमुख कुश्मराज उपाध्यायले जानकारी दिए । यद्यपी, पछिल्ला दिनमा कोरोना संक्रमितको संख्या फेरि बढ्न थालेकाले केही अनिश्चितता देखिन थालेको छ । क्वारेन्टाइन बनाइएका स्कुलमा पढाइ सञ्चालन गर्ने तयारीसँगै स्थानीय सरकारले पनि स्थानीयस्तरको विद्यालय इतरको वैकल्पिकस्थल खोजीमा लागेका छन् । अधिकांश स्थानीय तहका प्रमुखले जिल्ला सदरमुकाममै अब क्वारेन्टाइन केन्द्रित गर्नुपर्नेमा जोड दिएका छन् । तर, बजारमा मात्रै क्वारेन्टाइन राख्ने विषयमा स्थानीय तह बीच यसअघिको व्यवस्थापन खर्चको विषयलाई लिएर केही विवाद र अन्यौल देखिएको छ । जिल्लामा कोरोना रोकथाम र नियन्त्रणका लागि देशमा जारी लकडाउन खुलेपनि कोरोना जोखिम कायमै रहेकाले फरक तवरले सुरक्षा सचेतता अपनाउनेमा सबै स्थानीय तह एकमत भएपनि व्यवस्थापन खर्चको विषयले विवाद छ । यसअघि कोरोनाको तीव्र जोखिम हुँदाको समयमा बागलुङ बजारमा होल्डिङ सेन्टर बनाएर सबै स्थानीय तहका अलपत्र नागरिकलाई उद्वार तथा व्यवस्थापन गर्ने, त्यसको नेतृत्व र व्यवस्थापन बागलुङ नगरपालिकालाई गर्ने र सबै स्थानीय तहले खर्च बाँडफाड गर्ने सहमति भएको थियो । तर, गत आर्थिक वर्षमा सहमति अनुसार काठेखोला गाउँपालिकाले दुई लाख रुपैयाँ बाहेक अन्य कुनै पनि पालिकाले खर्च नदिए पछि अब विदेश र अन्य स्थानबाट आउनेलाई बागलुङ बजारमै होल्डिङ सेन्टर बनाएर क्वारेन्टाइनमा राख्ने विषयमा बागलुङ नगरपालिकाले असहमति जाहेर गरेको छ । स्थानीय तह प्रमुखको भने सदरमुकाममै क्वारेन्टाइन केन्द्रित गर्नेमा जोड छ । 'विदेशबाट आउने र कोरोना संक्रमित संख्या पनि घटेको छ, लकडाउन हटेको छ,'ताराखोला गाउँपालिकाका अध्यक्ष प्रकाश घर्तिले भने, 'अब बर्खायाम भएकाले लैजान र संक्रमित भए फेरी ल्याउन पनि समस्या छ, ठाउँठाउँमा सडक अवरुद्व भएका छन् । यसकारण जिल्ला सदरमुकामै समन्वय व्यवस्थापन गर्ने सहमति भएको छ ।' बरेङ गाउँपालिकाका अध्यक्ष कृष्णप्रसाद पौडेलले पनि सदरमुकामकै क्वारेन्टाइनमा राखेर पीसीआर परीक्षण गरेर नेगेटिभ आएपछि मात्र गाउँ पठाउँदा राम्रो हुने बताए ।विदेशबाट १२ जना आउने र उनीहरुलाई छुट्टा छुट्टै लैजाँदा सवारीदेखि अरु व्यवस्थापनमा पनि समस्या र खर्चिलो हुने भएकाले सदरमुकाममै उत्तम विकल्प भएको उनको भनाइ छ । तर, बागलुङ नगरपालिकाले यसको व्यवस्थापनमा यसअघि जिल्लाका ८ वटा स्थानीय तहले सहमति गरे अनुसार क्वारेन्टाइन र होल्डिङ सेन्टरमा राखेको खर्च व्यहोर्ने निर्णय कार्यान्वयन नगरेकाले अब व्यवस्थापन गर्न नसकिने अडानमा छ । 'अहिलेसम्म केही समय पहिलेको निर्णय अनुसार जिल्लाका सबै स्थानीय तहका नागरिकलाई उद्वार गरेर क्वारेन्टाइनमा व्यवस्थापन गर्यौं तर काठेखोलाले बाहेक अरुले सहमति कार्यान्वयन गरेनन्,' बागलुङ नगरपालिकाका मेयर जनकराज पौडेलले भने, 'त्यसैले फेरी निर्णय गर्ने कुरामा असहमति जाहेर गरिएको हो, हामी मानवीय हिसाबले गर्नुपर्ने उद्वार र व्यवस्थापन पहिला जुन हिसाबले गरेका थियौं, अब पनि आफ्नै हिसाबले गर्छौं।' काठेखोला बाहेक अरु स्थानीय तहमा सहमति अनुसार रकम नदिए पनि बागलुङ नगर रकम माग्न पनि नजाने उनको भनाइ छ ।जिल्ला कमाण्ड पोस्टका संयोजक तथा बागलुङका प्रमुख जिल्ला अधिकारी सुरेश न्यौपानेले अहिलेका क्वारेन्टाइन सबैजसो स्कुलमा भएकाले तत्काल हटाउन भनिएको बताए । 'अब विद्यालय सञ्चालन गर्ने कुरा छ, यो संवेदनसिल विषय हो, अरु सम्भावित वैकल्पिक भवनहरु खोज्न जिल्लाका सबै पालिकासँग अनुरोध गरिसकेका छौं, 'प्रजिअ न्यौपानेले भने, 'जिल्ला सदरमुकाम पनि रहेकाले बागलुङ नगरपालिकाका सम्भावित वैकल्पिक भवन हेर्ने काम भइरहेको छ, हामी विद्यालयको अरु विकल्प खोज्ने क्रममा छौं, बजारका हकमा बागलुङ नगरपालिकाले यसको विकल्प खोज्ने पहलमा छ ।' अब सदरमुकाममा मात्रै क्वारेन्टाइन केन्द्रित गर्ने विषयमा छलफल भए पनि पालिकाका बीचको यसअघिको सहमति कार्यान्वयनको विषयमा असमझदारी देखिएकाले केही असहज भएको न्यौपानेको भनाइ छ ।"
अख्तियारमा कार्यरत १५ प्रहरीमा कोरोना संक्रमण,"काठमाडौं : अख्तियार दुरुपयोग अनुसन्धान आयोगमा कार्यरत १५ प्रहरीको पीसीआर रिपोर्ट पोजिटिभ आएको छ। डेढ सय बढी कर्मचारीको आइतबार स्वाब संकलन गरेर पीसीआर परीक्षणका लागि पठाइएको थियो। अख्तियार स्रोतका अनुसार स्वाब पठाइएका मध्ये १५ जनामा कोरोना पुष्टि भएको हो। अख्तियारको प्रन्टलाइनमा कार्यरत १५ प्रहरी अधिकारीको पीसीआर रिपोर्ट पोजिटिभ आएको छ, स्रोतले भन्यो, पहिलो चरणमा प्रन्टलाइमा कार्यरत कर्मचारीको स्वाब संकलन गरिएको थियो। यसअघि अख्तियारमा कार्यरत एक प्रहरी अधिकारी उपत्यकाबाहिर गएर फर्किएका थिए। उनमा कोरोना पोजिटिभ देखिएपछि अन्य सुरक्षाकर्मीसहित प्रन्टलाइनमा कार्यरत कर्मचारीको स्वाब संकलन गरिएको थियो। १५ जनामा कोरोना पुष्टि भएपछि कन्ट्याक ट्रेसिङको काम सुरु भएको अख्तियार स्रोतको भनाइ छ। नेपालमा कोरोना भाइरसको संक्रमण दर विस्तारै बढ्दै गएको छ। स्वास्थ्य तथा जनसंख्या मन्त्रालयका अनुसार अहिलेसम्म संक्रमितको संख्या २० हजार ७५० पुगेको छ। कोरोनाले ५७ जनाको मृत्यु भइसकेको छ।"
गोरखामा बालिका बलात्कारको आरोपमा वडाअध्यक्ष पक्राउ,"गोरखा : बालिका बलात्कार गरेको आरोपमा पालुङ्टार नगरपालिका वडा नं ४ का वडाअध्यक्ष पक्राउ परेका छन्। पीडितका बाबुले दिएको जाहेरीका आधारमा वडाअध्यक्ष ठाकुरकान्त रानाभाटलाई पक्राउ गरिएको प्रहरीले जनाएको छ। स्थानीय १४ वर्षकी बालिका बलात्कार गरेको अभियोग ४७ वर्षका रानाभाटमाथि लागेको छ। बिहे गर्ने प्रलोभनमा पटकपटक बलात्कार गर्ने गरेको बाबुले दिएको जाहेरीमा उल्लेख छ। पछिल्लो पटक गत साउन १६ गते जंगलमा बलात्कार गरेको खुलेको प्रहरीले जनाएको छ। उनीविरुद्ध सोमबार साँझ अबेर जाहेरी दर्ता भएको छ। मंगलबार मुद्धा दर्ता गरी अदालतबाट म्याद लिएर अनुसन्धान प्रक्रिया सुरु गर्ने डिएसपी बासुदेव खतिवडाले जानकारी दिए। रानाभाट जनता समाजवादी पार्टी नेपाल(तत्कालीन नयाँशक्ति) पार्टीबाट चुनाब जितेर वडाअध्यक्ष बनेका हुन्। उनलाई पार्टीको सबै जिम्मेवारीबाट मुक्त गरिएको समाजवादी पार्टीले जनाएको छ। प्रहरीले गर्ने अनुसन्धानलाई पूर्ण रुपमा सघाउनका लागि हामीले पार्टीको सबै जिम्मेवारीबाट मुक्त गरेका छौं, जनता समाजवादी पार्टी नेपाल, गोरखाका सचिव विपिनचन्द्र ढकालले भने।"
"श्वासप्रश्वासमा समस्या आएपछि मृत्यु, कोरोना आशंका","उदयपुर : कोरोना भाइरस प्रभावित क्षेत्र उदयपुरको बेलका नगरपालिका एक बिरामीको विराटनगरमा मंगलबार ज्यान गएको छ । ज्वरो आउने, श्वासप्रश्वास फेर्न गार्हो हुने, वाकवाकी लाग्ने जस्ता समस्या देखापरेपछि उपचारका लागि सोमबार उपचार विराट नर्सिङ्गहोम पुगेका बेलका नपा १ का ५५ वर्षीय बेदप्रसाद न्यौपानेको मृत्यु भएको हो । बिरामीमा कोरोना भाइरसँग मिल्दोजुल्दो लक्षण देखिए पछि विराट नर्सिङ्गहोमले तत्काल कोसी अञ्चल अस्पतालमा रेफर गरेको थियो । लगत्तै कोसी अस्पतालमा उपचारका लागि पुगेका न्यौपानेको उपचार सुरु नहुँदै ज्यान गएको अस्पतालका मेडिकल सुपरिटेण्डेट डाक्टर चुमनलाल दासले जानकारी दिए । उनले भने, 'डाक्टरले जाँच गर्न नपाउँदै ज्यान गयो,' डाक्टर दासले भने, 'बिरामीमा कोरोनासँग मिल्दोजुल्दो लक्षण थियो।' उनले मृत्युलगत्तै पीसीआर परीक्षणका लागि स्वाब संकलन गरी पठाएको बताए । रिर्पोट आएपछि मात्र दाहसंस्कारका लागि शव पठाइने उनले बताए । जिल्लामा हालसम्म २२ जना महिला र ६६ जना पुरुष गरी ८८ जनालाई कोरोना भाइरसको संक्रमण देखिएको छ । त्यसमध्ये ५ जना महिला र १९ जना पुरुष गरी २४ जना बेलका नगरपालिका क्षेत्रका रहेका छन् । बेलका नगरपालिकाका वडाध्यक्षलाई कोरोना देखिएसँगै त्यस क्षेत्रमा समुदायस्तरमा कोरोना देखिएको जिल्ला स्वास्थ्य कार्यालय प्रमुख मोहन सुवेदीले जानकारी दिए ।"
कोरोनाले मृत्यु भएका वृद्धकी श्रीमतीको रिपोर्ट नेगेटिभ,"विराटनगर : कोरोनाका कारण मृत्यु भएका विराटनगर५ आदर्श टोलका ७७ वर्षीय वृद्धकी श्रीमतीको पीसीआर परीक्षण रिपोर्ट नेगेभिट आएको छ । रिर्पाट नेगेटिभ आएपछि मृतककी श्रीमती ६८ वर्षीया वृद्धामा कोरोना संक्रमण नरहेको पुष्टि भएको कोशी अस्पताल विराटनगरका मेडिकल सुपरिटेन्डेन डा चुमनलाल दासले बताए । उपचारका क्रममा वृद्धको मृत्यु सोमबार दिउँसो ३ :१५ बजे कोशी अस्पतालकै आइसोलेसनमा भएको थियो । केही दिनदेखि ज्वरो आइरहेका वृद्धलाई श्वासप्रश्वासमा धेरै समस्या भएपछि उपचारका लागि सोमबार बिहान ९ :३० बजेतिर अस्पतालमा लगिएको थियो । १० बजे स्वाब संकलन गरेर कोशीकै प्रयोगशालामा परीक्षण गराइएको थियो । मृत्यु भएको एक घण्टापछि उनको रिपोर्ट पोजेटिभ आएको हो । त्यसपछि उनलाई उपचारका लागि लिएर आएकी श्रीमतीको पनि परीक्षणका लागि स्वाब संकलन गरिएको थियो । वृद्धालाई रातभर आइसोलेसनमा राखिएको भए पनि मंगगलबार दिउँसो १ बजे रिपोर्ट नेगेटिभ आएका कारण सुरक्षित साथ 'होम क्वारेन्टाइन' मा बस्ने गरी अस्पतालबाट विदा गरिएको डा दासको भनाइ छ । कोरोनाका कारण मृत्यु भएका वृद्धाका श्रीमानलाई भने चार दिनदेखि उनलाई छात्ती दुख्ने, श्वास फेर्न गाह्रो हुने र ज्वरो आउने समस्या थियो । मृतकको 'ट्राभल हिस्ट्री' फेला नपरेपछि थप समस्या भइरहेको डा दासको भनाइ छ । विराटनगर महानगरपालिकाको जनस्वास्थ्य महाशाखा प्रमुख रमेश कार्कीले मृतक महानगरको ट्रेसिङमा परेका व्यक्ति नभएको बताए । उनले मृतक वृद्धका परिवारका सदस्यलाई तत्कालै 'आइसोलेटेड' गरिएको जनाए । आफन्त, परिवारका सदस्य र उनको सम्पर्कमा रहेकाहरुलाई 'कन्ट्रयाक ट्रेसिङ'को दायरामा ल्याउने प्रक्रिया सुरु गरिसकिएको जानकारी दिँदै कार्कीले सबैको स्वाब संकलन गरेर परीक्षण गरिने बताए । परिवारका सदस्यको पीसीआर परीक्षण गरिने र रिपोर्ट नेगेभिट आएमा सेनीटाइजगर्दै घरलाई 'डिसइन्फेक्ट' गरिनेछ,' कार्कीले भने, 'रिपोर्ट नेगेटिभ आए पनि परिवारका कुनै सदस्यलाई ४८ घण्टासम्म घरभित्र प्रवेश गर्न दिइने छैन ।' बस्दा संक्रमण नफैलने पक्का भइसकेपछि मात्रै परिवारका सदस्यले घरमा पस्न पाउने उनको भनाइ छ । परीक्षणका क्रममा रिपोर्ट पोजेटिभ आउने परिवारका सदस्यलाई भने उपचारका लागि लगिने कार्कीको भनाइ छ । वृद्धको मृत्युसँगै प्रदेश १ मा कोरोनाका कारण ज्यान गुमाउनको संख्या दुई पुगेको छ । यसअघि गत बुधबार मोरङ सुनवर्षीका एक पुरुषको विराटनगरबाट थप उपचारका लागि बीपी कोइराला स्वास्थ्य विज्ञान प्रतिष्ठान धरान लगेपछि मृत्यु भएको थियो । शव व्यवस्थापन गरियो कोरोनाका कारण वृद्धको मृत्यु सोमबार भए पनि शवको व्यवस्थापन भने मंगलबार (आज) मात्रै गरिएको छ । सेनाको शव व्यवस्थापन टोलीले मोरङको कानेपोखरी जंगलमा लगेर शव व्यवस्थापन गरेको हो । सेनाको बडी व्यवस्थापन टोली शव बुझ्न ढिलो आएका कारण कोरोनाका कारण मृत्यु भएको भोलिपल्ट मात्रै शवको व्यवस्थापन गर्नु पर्ने अवस्था आएको अस्पतालले जनाएको छ । 'कोरोनाका कारण वृद्धको मृत्यु भएकाले शव परिवारका सदस्य वा आफन्तलाई दिन मिल्दैन,' डा दासले भने, 'व्यवस्थापनका लागि सुरक्षा निकायको शव व्यवस्थापन टोलीलाई जिम्मा लगाउनु पर्ने हुन्छ ।' डा दासले रातभर कोरोना संक्रमितको शव अस्पतालकै आइसोलेसनमा राखिएको जानकारी दिए । भने, 'राति आइसोलेसनमै राखियो । टोली आएपछि व्यवस्थापनका लागि शव जिम्मा लगाइयो ।'"
एकै परिवारका १४ जनामा कोरोना संक्रमण भेटिएपछि मोरङको रंगेली 'सिल',"विराटनगर : कोरोना संक्रमित भेटिने क्रम बढेपछि मोरङको रंगेली नगरपालिकाका चारवटा वडा मंगलबारबाट 'सिल' गरिएको छ । रंगेली मोरङको पुरानो सदरमुकाम हो । मानिस तथा सवारी साधन आवतजावतमा पूर्णरुपमा रोक लगाउँदै ४, ५, ६ र ७ नम्बर वडा सिल गरिएको हो । समुदायस्तरमा फैलिएको कोरोना भाइरसको संक्रमण नियन्त्रणका लागि तीन दिनलाई जोखिमयुक्त मानिएका वडाहरु सिल गरिएको नगरले जनाएको छ । नगरपालिकाले बजार क्षेत्र, बजारको पूर्व मधुवनी चौकदेखि सुनवर्षी नगरपालिका पश्चिम, चिसाङ खोला, उत्तरमा निचामारी बक्राह खोला पुल र दक्षिणमा भन्सार गेट क्षेत्रलाई लक्षित गरेर चारवटै वडा सिल गरेको हो । नगरपालिकाका प्रमुख प्रशासकीय अधिकृत टोमप्रसाद सुवेदीले एउटै परिवारका १४ जनामा कोरोना संक्रमण पुष्टि भएका कारण वडाहरु सिल गर्नु परेको जानकारी दिए । केही दिनअघि रंगेलीको मुख्य बजार क्षेत्रका ७३ वर्षीय वृद्धको उपचारका क्रममा विराटनगरको न्युरो अस्पतालमा मृत्यु भएको थियो । उनको ब्रेनह्याम्रेजका कारण मृत्यु भएको जनाइएको थियो । तर उनको मृत्युपछि भेला जम्मा भएर दाहसंस्कारदेखि लिएर काजकिरियाका अन्य प्रक्रियामा पनि सहभागी भएका एउटै परिवारका १४ जनामा कोरोना भाइरसको संक्रमण पुष्टि भएको अधिकृत सुवेदीको भनाइ छ । उनकाअनुसार १४ जनाको रिपोर्ट सोमबार पोजेटिभ आएको थियो । अहिले मृतकको घर पुग्ने तथा उनीहरुका परिवारका अन्य सदस्यको पहिचान गर्दै पीसीआर परीक्षणका लागि स्वाब संकलन गर्ने काम भइरहेको जानकारी सुवेदीले दिए । नगरपालिकाकाअनुसार मृतक परिवारका सदस्यहरु भारतको दिल्लीदेखि काठमाडौंबाट रंगेली घर आएका थिए । करिव एक महिनाअघि मृतककी छोरी दिल्लीबाट रंगेली आएकी थिइन् । दिल्लीबाट आउने क्रममा उनलाई विराटनगर महानगरपालिका१० ले होटलमा क्वारेन्टाइनमा बस्ने अनुमित दिएको थियो । विराटनगरको वडाले दिएको सिफारिसका आधारमा मृतककी छोरी त्यतिबेला रंगेली आएको प्रशासकीय अधिकृत सुवेदीको भनाइ छ । रंगेलीमा सोमबार २२ जनालाई कोरोना देखिएको थियो । ती मध्ये रंगेली७ स्थित बजार क्षेत्रमा एउटै परिवारका १४ जना रहेको जनाइएको छ । उनीहरुको 'ट्राभल हिस्ट्री' भेटिएको छैन । संक्रमितमध्ये पाँचजना विद्युत प्राधिकरण रंगेली वितरण केन्द्रका कर्मचारी र तीनजना रंगेली अस्पतालका कर्मचारी छन् । ट्राभल हिस्ट्री नभएका संक्रमित भेटिएसँगै रंगेलीमा समुदायस्तरमा संक्रमण फैलिएको पुष्टि भएको नगरपालिकाका स्वास्थ्य संयोजक भुपेन्द्र मण्डलले जानकारी दिए । संक्रमितलाई स्थानीयस्तरमा संक्रमण भएको उनले बताए । त्यसअघि नगरपालिकामा १० जनामा संक्रमण देखिएको थियो । ती संक्रमित भारत तथा तेस्रो मुलुकबाट आएकाहरु थिए । अस्पतालका कर्मचारीमा संक्रमण पुष्टि भएपछि मंगलबारबाट रंगेली अस्पतालको आकस्मिक बाहेकका सबै सेवाहरु अर्को सूचना जारी नहुञ्जेलसम्मका लागि बन्द गरिएको छ ।"
राजश्व अनुसन्धान प्रमुख घुससहित पक्राउ,"बुटवल : अख्तियार दुरुपयोग अनुसन्धान आयोग बुटवल कार्यालयले राजश्व अनुसन्धान बुटवल कार्यालयका प्रमुख विजय राना र व्यवसायी अनिल कुमार झालाई २ लाख घुससहित नियन्त्रणमा लिएको छ । बुटवल नयाँगाउँस्थित कार्यालयमा कार्यरत उनलाई घुस वापतको रकम लेनदेन गर्दैगर्दा पक्राउ गरिएको अख्तियार बुटवलका प्रमुख डा भीष्मप्रसाद भुसालले जानकारी दिए । 'हाम्रो टोली फिल्ड मै छ, एक घण्टापछि पूर्ण विवरण सार्वजनिक गछौं, 'उनले अन्नपूर्ण पोष्टसँग भने ।अख्तियारले सोमबार मात्रै बाके निकुञ्जका प्रमुख संरक्षण अधिकृत र सहायक संरक्षण अधिकृतलाई ८ लाख ९८ हजार घुस रकमसहित पक्राउ गरेको थियो ।"
बढीमालिकाबाट फर्किए तीर्थालु,"कालिकोट : मध्य तथा सुदूरपश्चिमको महत्वपूर्ण धार्मिक तथा पर्यकीयस्थल मानिने बढीमालिकाको दर्शन गर्न एक साताअघि गएका तीर्थालु पुजापाठ गरेर फर्किएका छन् । हरेक वर्ष जनै पूर्णिमाको अघिल्लो दिन मनाइने धार्मिक मेला आइतबार पवित्र धाम त्रिवेणीमा स्नान गरी बढीमालिका माईको दर्शन तथा पुजापाठ गरी तीर्थालुहरु सोमबार घर फर्किएका हुन् । बढीमालिकामा कालिकोट, जुल्ला, मुगु, हुम्ला, बाजुरा, अछाम डोटी डडेलदुरा, बझाङ, कैलाली, दार्चुला, कञ्चरपुर, सुर्खेत लगायत विभिन्न ठाउबाट तीर्थालुहरु दर्शन गर्न आउने गरेका छन् । त्यहा आउने भक्तजले दर्शन गर्नु पूर्व त्रिवेणी धामको पवित्र जलमा स्नान गरी, पाप पखाल्ने र एक बास त्रिवेणीमै बसेर शुद्ध मन लिएर बढीमालिका पूजा गर्न जाने परापुर्वकालदेखिको चलन रहेको छ। बढीमालिका माईको दर्शन गर्नाले मनले मागेको कुरा पूरा हुने धार्मिक विश्वास रहेको पाइन्छ । बढीमालिका मन्दिरको धार्मिक महत्व मात्र नभई १४० भन्दा बढी जातका फूल, सयौँ जातका जडिबुटी, ७० भन्दा बढी प्रकारका चरा पाइन्छ । ६ महिना घोडा भेडाहरु चराउनका लागि उपयुक्त चरिचरन क्षेत्र, २२ वटा घाँसे मैदान, तीन वटा नदीको संगम रहेको पवित्र धाम त्रिवेणी त्यही पर्छ । थुप्रै ठाउँ नियाल्न सकिने अग्लाअग्ला हिमश्रृंखलाहरुले तीर्थालुको मन लोभ्याउने गर्छ । पर्यटकीय महत्वको गहना बढीमालिका र त्रिवेणी पाटनको विकासका लागि सरकारी पहल भएको छैन । बढीकालीका लगायत अन्य मन्दिरमा दर्शनार्थीले सुना चाँदी र अन्य बहुमूल्य गरगहना चढाउने गर्दछन् तर ती सामान सरकारी ढुकुटीमा गएको देखिँदैन । मध्य तथा सुदूरपश्चिमका अधिकांश जिल्लाबाट तीर्थालुहरु जाने बढीमालिकामा कालिकोट, बाजुुरा लगायतका जिल्लाका व्यक्तिले भेडा, बाख्रा, घोडा लगायतका चौपाया लराउन लानुका साथै गर्नुका साथै जडिबुटि पनि संकलन गर्ने गरिन्छ ।"
कोशी अस्पतालमा मृत्यु भएका पुरुषको कोरोना रिपोर्ट नेगेटिभ,"विराटनगर : विराटनगरको कोशी अस्पतालमा मंगलबार बिहान मृत्यु भएका पुरुषको पीसीआर परीक्षण रिपोर्ट नेगेटिभ आएको छ । संक्रमण आशंका गरेर मृत्युपछि कोशी अस्पतालकै प्रयोगशालामा स्वाब संकलन गरेर परीक्षण गराइएका उदयपुरको बेलका नगरपालिका१ का ५५ वर्षीय वेदप्रसाद न्यौपानेमा कोरोना नदेखिएको हो । न्यौपानेलाई बेलकाबाट उपचारका लागि सोमबारराति विराटनगर ल्याइएको थियो । मोरङको बूढीगंगा गाउँपालिकामा रहेको विराट टिचिङ अस्पतालमा भर्ना गर्न खोजिए पनि अस्पतालले पीसीआर परीक्षणको रिपोर्ट नभएको भन्दै भर्ना लिन नमानेपछि उनलाई कोशी ल्याइएको थियो । कोरोनाको आशंका गर्दै आइसोलेसनमा लगेर उपचारको तयारी गर्दै गर्दा उनको बिहान १ बजे मृत्यु भएको थियो । केही दिनअघि उनलाई जण्डिसको समस्या देखिएको थियो । विराटनगर ल्याइपुर्याउँदा ज्वरो आउने, रिंगाटा चल्ने, वाकवाकी लाग्ने, श्वास फेर्न गाह्रो हुने लगायतका समस्या पनि देखिएको थियो । अस्पतालका मेडिकल सुपरिटेन्डेन डा चुमनदाल दासले कोरोनासँग मिल्ने लक्षण देखिएपछि स्वाब संकलन गरेर परीक्षण गर्दा रिपोर्ट नेगेटिभ आएको जानकारी दिए । 'टाढाबाट ल्याएको बिरामीमा ज्वरो देखिएपछि कोरोनाको आशंकामा आइसोलेसनमा भर्ना गरेर उपचारको प्रक्रिया अघि बढाउने तयारी हुँदै थियो,' डा दासले भने, 'तर भर्ना गर्न नपाइकन मृत्यु भएपछि स्वाब संकलन गरेर परीक्षण गरेको रिपोर्ट दिउँसो १ बजे नेगेटिभ आएको हो ।' रिपोर्ट नगेटिभ आएर कोरोना संक्रमण नभएको पुष्टि भएपछि शव परिवारका सदस्यलाई जिम्मा लगाइएको उनले बताए । अस्पतालले बुझाएपछि परिवारका सदस्य शव लिएर उदयपुरतिर लागिसकेका छन् । सोमबार दिउँसो कोशी अस्पतालमै विराटनगर५ घर भएका ७७ वर्षीय वृद्धको कोरोना संक्रमणका कारण मृत्यु भएको थियो । वृद्धको शव मोरङको कानेपोखरी जंगलमा लगेर मंगलबार नेपाली सेनाको शव व्यवस्थापन टोलीले व्यवस्थापन गरिसकेको अस्पतालले जनाएको छ ।"
पहिरो प्रभावित क्षेत्रमा खानेपानीको हाहाकार,"बेनी : धवलागिरी गाउँपालिका६ मराङ ठुलोगाउँकी झकदेवी बिकलाई उज्यालो हुनेबित्तिकै खानेपानीको जोहो कसरी गर्ने भन्ने चिन्ताले सताउँछ। खानेपानी आयोजनाको मुहान, पाइप, ट्यांकी र धारामा पहिरोले क्षति पुर्याएपछि झकदेवीले कुवा र खोल्साको पानी खानुपरेको बताइन्। बिहानै उठेर एक, दुई घण्टा चाहारेर गाग्री, ग्यालिन, बोत्तलमा पानी नल्याए खाना पकाउन, चर्पी जान र गाईभैसीलाई खुवाउन पाइँदैन, उनले भनिन्, दुषित पानीले बिरामी परिएला भन्ने डर छ। मराङ, मालिका७ बिम र बेनी२ बगरफाँटमा खानेपानीको चरम समस्या देखिएको छ। पहिरोले मुहानसँगै पानी वितरण गरिने मुख्य ट्यांकी, पाइप बगाउँदा पिउने पानीको समस्या भएको बगरफाँटका कृष्ण थापाले बताए। पानीको मुहान, पाइपमा क्षति पुगेको अवस्थामा तत्काल नयाँ योजनासहित मर्मत गर्नुपर्ने मराङकी वडा सदस्य तिलकुमारी केसीले बताइन्। तत्काललाई खानेपानी शुद्धीकरण गर्ने पियुस वितरण गरिएको उनले बताइन्। घरका धारामा पानी आउन छोडेपछि सरसफाइ, शौचालय प्रयोग र लुगा धुन समस्या भएको छ। बिममा डेढ वर्ष अघि एक करोड ४३ लाख रुपैयाँको लागतमा निर्माण भएको बिम लिफ्ट खानेपानी आयोजना बगाएको छ। बिम गाउँको फेदीमा रहेको बिबोटखोला र जुँगेखोला मुहानको पानी २४० मिटरमाथि रहेको रिजर्भ ट्यांकीमा पुर्याएर करिब १ सय ५० घरधुरीलाई खानेपानी वितरण गरिएको थियो। बाइन्दफाँटको अर्को खानेपानी आयोजना पनि पहिरोले क्षतविक्षत बनाएको छ। पाइप ल्याएर पुरानो आयोजनाको संरचनाबाट खानेपानी आपुर्ति गराउन लागिएको बिमका वडा अध्यक्ष रेशम जुग्जालीले बताए। जिल्ला प्रशासन कार्यालयका अनुसार म्याग्दीमा पहिरोले घर भत्काउने, बगाउने, पुरिनुका साथै जोखिम भएर विस्थापित हुनेको घरधुरीको संख्या ७ सय ५८ छ। ८८ वटा घरमा पूर्ण क्षति, ५ सय २९ घर उच्च जोखिम र १ सय ४१ परिवार जोखिमका कारण विस्थापित भएका सिडिओ ज्ञाननाथ ढकालले बताए। धवलागिरी गाउँपालिकाको मराङमा १९, मालिका गाउँपालिकाको बिममा ८, रघुगंगा गाउँपालिकाको ठाडाखानीमा १ र अन्नपूर्ण गाउँपालिकाको काभ्रेमा १ जनाको मृत्यु भएको छ। मराङ कल्लेनीका २, बिम, दुखु र काभ्रेमा ११ जना बेपत्ता छन्। बेनी नगरपालिकामा मंगलाघाटको प्रहरी पोष्टसहित २० वटा घरमा पूर्ण क्षति, १९ घरमा आंशिक क्षति, १ सय ६ घर उच्च जोखिम र २३ परिवार विस्थापित भएका प्रमुख प्रशासकीय अधिकृत छवीलाल सुवेदीले बताए। पहिरोबाट घरबारमा क्षति भएका ३२ परिवारलाई नगरपालिकाले गत असार महिना यता दश लाख सात हजार रुपैयाँ नगद र ३६ थान त्रिपाल वितरण गरेको छ। मराङको वडा कार्यालय, ताकम स्वास्थ्य चौकीको दुई वटा र ताकम माविको एउटा भवन पहिरोले भत्काएको छ। जुरुकुस र खोरीयामा निर्माणाधीन झोलुङ्गे पुलको सामान बगाएको छ। धारापानीको किसानी माविको भवन चर्किएर भत्किने अवस्थामा पुगेको धवलागिरी गाउँपालिकाका अध्यक्ष थमसरा पुनले बताइन्। बिमको नौमानेमा रहेको शिव आधारभूत विद्यालयको भवन पहिरोले पुरिएको, खाराको बालशिक्षाको भवन भत्किएको र शिवरात्री खोलाको ट्रस पुल मराङखोलाको बाढीले बगाएको छ। देविस्थानमा एक झोलुङ्गे पुल र एक लघुजलविद्युत परियोजनाको संरचना पहिरोले बगाएको छ। अन्नपूर्णको काभ्रेमा १ चालु र १ निर्माणाधीन मोटरेबल पुल, १ होटेल, १ बस, १ एक्साभेटर, १ मन्दिर, १ ब्लक उद्योग रुप्सेखोलामा आएको बाढीले बगाएको छ। कालीगण्डकीको कटानका कारण दानागाडपार जोड्ने झोलुङ्गे पुल बगाएको छ। रघुगंगा गाउँपालिकाको कुइनेमंगलेका विभिन्न ठाउँमा ४ वटा झोलुङ्गे पुल बाढीले बगाएको अध्यक्ष भबबहादुर भण्डारीले बताए। बेनीजोमसोम सडक अन्तरगत गलेश्रमा रघुगंगा नदीमा आएको बाढीले भत्काएको बेलिब्रिज मर्मतको काम अन्तिम चरणमा पुगेको छ। सडक र पैदलमार्ग अवरुद्ध भएकाले पहिरो प्रभावित क्षेत्रमा महँगो खर्च गरेर हेलिकप्टर मार्फत खाद्यान्न लगायत राहत सामग्री ढुवानी गरिएको छ। पहिरोबाट घरबास गुमाएका र जोखिम भएर विस्थापित भएकालाई विद्यालय, आमा समूह, युवा क्लव, सामुदायिक भवन र टहरा बनाएर राखिएको छ।"
घट्यो गाईजात्राको क्रेज,"काठमाडौं : आज गाईजात्रा। यस वर्ष कोरोना महामारीले लकडाउन खुकुलो नभएका कारण नेपाल प्रज्ञाप्रतिष्ठान अनि राष्ट्रिय नाचघरको सभाहलमा गाईजात्राका अवसरमा हुने कुनै कार्यक्रम भएनन्। पहिले टिकट नपाउँदा उभिएर गाईजात्रा सो हेर्ने अवस्था पछि पातलिँदै गयो। यो वर्ष त लकडाउन बहाना भयो। तर गाईजात्राको क्रेज पछिल्ला केही वर्षयता घट्दै गएको छ। २०३४ सालबाट गाईजात्रे कार्यक्रममा देखा परेका हास्यकलाकार हरिवंश आचार्य गाईजात्राको क्रेज घट्दै गएको स्वीकार्छन्। पहिले टीभीको चलनै थिएन। हाँस्ने कार्यक्रम हेर्न दर्शक यही गाईजात्रा कुरेर बस्थे, आचार्य भन्छन्, अब त प्रविधिको जमाना आयो। युट्युबमा अपलोड गरिएका पहिलेका गाईजात्रे कार्यक्रम जति बेला नि हेर्न सकियो। हिन्दी च्यानलदेखि यहीँकै टीभीमा कमेडी च्याम्पियन कार्यक्रम हुन थालेपछि गाईजात्राका अवसरमा गरिने कार्यक्रममा दर्शकको क्रेज घट्नु स्वाभाविक हो। हास्यकलाकार मदनकृष्ण श्रेष्ठको विचारमा पनि गाईजात्रे कार्यक्रमको क्रेज घट्दै गएको छ। हाम्रो पालामा हास्यव्यंग्यका लागि गाईजात्रा कुनुपथ्र्यो। टीभी थिएन, एफएम थिएन। भएको एउटा रेडियो नेपालमा सामान्य हाकिमको विरोध समेटिएको कार्यक्रम गर्न पनि रेडियोका निर्देशकको खुसामद गर्नुपथ्र्यो, श्रेष्ठ भन्छन्, रेडियोमा पनि गाह्रो भएपछि गाईजात्रे अडियो क्यासेट निकाल्न सुरु गर्यौं। हामीले हास्यव्यंग्यको प्लेटफर्म बनायौं। अहिले त जति पनि प्लेटफर्म छन्। यही धेरै प्लेटफर्मले पनि गाईजात्रे कार्यक्रमको क्रेज घट्यो। गाईजात्रा कार्यक्रमले नपुगेर मह जोडीले कुनै समय सदाबहार रूपमा भाइजात्रा कार्यक्रम पनि गरे। तर अब मह जोडीलाई नयाँ गाईजात्रे कोसेली दिने जाँगर छैन। श्रेष्ठ भन्छन्, पहिलेकै कार्यक्रमको ब्याजले पुगिराछ। किनभने प्रायः सबै कुरा पुरानै छ। देशमा भ्रष्टाचार उस्तै छ। राजनीतिक गोलमटोल उस्तै छ। दुई तिहाइको सरकार भएपछि देश विकास होला भनेको, कुर्सी तानातानको प्रवृत्ति उस्तै छ। महँगीको कुरा गरिसाध्य छैन। मेलम्चीको पानी अब त आउला भनेको झन् झन् टाढा भइराछ। यसरी इस्यु सबै पुरानै भएपछि नयाँ हास्यव्यंग्य के गर्नु ? सिस्नुपानी नेपालले गाईजात्रामा मात्रै होइन, तिहारमा देउसी खेल्दा पनि व्यंग्य गर्छ। सिस्नुपानी नेपालका सदस्यसमेत रहेका नेपाल संगीत प्रतिष्ठानका प्राज्ञ धीरेन्द्र प्रेमर्षि भन्छन्, पञ्चायतकालमा अभिव्यक्ति स्वतन्त्रता थिएन। गाईजात्रामा कलाकारको मुखबाट नेताहरूको कर्तुत विस्फोट हुन्थ्यो। त्यस बेला दर्शकलाई लाग्थ्यो, ओहो यो पो हो त मन आनन्दित पार्ने प्रस्तुति। प्रेमर्षिलाई लाग्छ, सामाजिक सञ्जालले धेरै विषय छताछुल्ल पारिसक्ने हुँदा अबका गाईजात्रामा कलाकारका प्रस्तुति बासी लाग्छ। यस्तोमा गाईजात्रे कार्यक्रमको क्रेज कहाँबाट हुनु ? गाईजात्राका अवसरमा यस वर्ष धेरै कलाकारको प्रस्तुति युट्युबमा आएको छ। यस अवसरमा ब्रान्डवर्थ प्रालिले आगामी बिहीबारसम्म आईएमई २०७७ सालको गाईजात्रा कार्यक्रम प्रस्तुत गरिरहेको छ। साँझ ८ बजे एपीवान टेलिभिजनमार्फत प्रस्तुत भइरहेको कार्यक्रममा धेरै कलाकार नयाँ छन्। गाईजात्रा किन ? नेवार अर्थात् नेपाल भाषामा सा पारुको अर्थ गाईजात्रा हो। नेवार समुदायको पर्व मानिने गाईजात्रा वर्षभरि निधन भएका आफन्तजनको सम्झनामा मनाइने चाड हो। पद्मपुराणअनुसार भाद्रकृष्ण प्रतिपदाका दिन यमलोकको मुख्य द्वार खुला रहन्छ। सो दिन दिवंगत हुनेहरू कुनै बाधा अवरोधबिना यमलोकमा प्रवेश पाउँछन्। यही पौराणिक मान्यताअनुसार नेवार समुदायले यो चाड भदौको कृष्ण पक्ष प्रतिपदाका दिन मनाउँछन्। यो दिन मृतात्माको स्मरण गरी गाईलाई नगर परिक्रमा गराउँदै दानदक्षिणा गरे मृत व्यक्तिहरूले सोही गाईको पुच्छर समातेर वैतरणी तर्न सक्छन् भन्ने विश्वास छ। यही विश्वासका आधारमा नेवार समुदायले गाईजात्रा मनाउन थालेको भनाइ छ। राजा प्रताप मल्लले छोराको मृत्युमा शोकमा रहेकी रानीलाई खुसी पार्न गाईजात्राको चलन चलाएपछि यसले व्यापकता पाएको किंवदन्ती पनि छ। शोकसन्तप्त परिवारमा खुसी ल्याउन गाईजात्राका अवसरमा हास्यव्यंग्य कार्यक्रम गरिन्छ। हास्यव्यंग्य कार्यक्रम जोडिएपछि यो नेवार मात्र होइन, आमनेपालीको पर्वझैं भएको छ।"
वनको भवनमा आगो लगाएर भागेका युवा साढे पाँच वर्षपछि पक्राउ,विराटनगर : मोरङको कानेपोखरी गाउँपालिका६ (साविकको वयरवन गाविस ८) स्थित सामुदायिक वन उपभोक्ता समूहको भवनमा आगो लगाएर फरार बनेका एक युवा घटना गराएको साढे पाँच वर्षपछि पक्राउ परेका छन् । ग्रामीण सुधार सामुदायिक वन उपभोक्ता समूह अन्तर्गत क्षेत्र नम्बर ३ को भवनमा आगजनी गरेर फरार बनेका कानेपोखरी ६ का २४ वर्षीय सविरल राईलाई पक्राउ गरिएको इलाका प्रहरी कार्यालय पथरीका डीएसपी दिलिप गिरीले बताए । पक्राउ परेका सविरलसहित अनिष राई र अमर लिम्बूले २०७१ साल फागुन १९ गते दिउँसो वन समूहको भवनमा आगजनी गरेको गिरीको भनाइ छ । आगजनीबाट कर्कटपाताको छानो भएको एक तले भवन पूर्ण रुपमा क्षति हुनुका साथै त्यहाँ रहेका फर्निचरका सामान र ४७ क्यूफिट सिसौको चिरान काठ जलेर ध्वस्त भएको थियो । घटनामा दुुई लाख २३ हजार पाँच सय रुपैयाँ बढीको क्षति भएको थियो । घटनामा संलग्न तीनै जनालाई जिल्ला अदालत मोरङले २०७२ साल असार २३ गते जनही तीन वर्ष छ महिना कैद सजायको फैसला गरेको थियो । अदालतले दोषी ठहर गरे पनि आगजनीपछि फरार बनेकामध्ये सविरललाई गाउँबाटै पक्राउ गरेर प्रहरीले सोमबार जिल्ला अदालतमा पेस गरेको छ । अदालतले उनलाई कैद सजाय भुक्तानका लागि कारागार चलान गरेको प्रहरीले जनाएको छ । घटनामा संलग्न अरु दुई जना अझैसम्म फरार रहेका कारण खोजी भइरहेको जानकारी डीएसपी गिरीले दिए ।
घुँगी खोज्न गएका पुरुषको पैनीमा डुबेर मृत्यु,विराटनगर : घुँगी खोज्नलाई भनेर निस्किएका एक पुरुषको मोरङको रतुवामाई नगरपालिका१० स्थित पैनीमा डुबेर मंगलबार मृत्यु भएको छ। रतुवामाई१० का अमर श्रेष्ठको घरमा काम गर्दै आएका ४० वर्षीय सोम सतारलाई पानीमा डुबेको अवस्थामा मृत फेला पारिएको इलाका प्रहरी कार्यालय सिजुवाका प्रहरी निरीक्षक मोहन रायमाझीले बताए। उनकाअनुसार सतार सोमबार दिउँसो घुँगी खोज्न भन्दै आफूले काम गर्ने घरबाट निस्किएका थिए। नफर्किएपछि खोजी गर्ने क्रममा पानी बगिरहेको पैनीमा डुबेर मृत्यु भएको अवस्थामा मंगलबार स्थनीय बासिन्दाले शव भेट्टाएको प्रहरीले जनाएको छ। प्रहरीले पैनी तर्ने कल्भर्टबाट झरेर पानीमा डुबेकाले उनको मृत्यु भएको हुन सक्ने अनुमान गरेको छ। शव पोस्टमार्टमका लागि उर्लाबारीको मंगलबारे अस्पताल लगेर घटनाको अनुसन्धान सुरु गरिएको प्रनि रायमाझीले बताए।
सुनसरीमा वन तस्करी बढ्यो,"धरान : विश्वव्यापी रुपमा फैलिएको कोभिड१९ (कोरोना भाइरस) संक्रमणको मौका छोपी तस्करले सुनसरीको वन क्षेत्रमा तस्करी गर्न थालेका छन् । सुनसरीको चारकोसे जङगलमा प्रवेश गरी बहुमूल्य सखुवा, सिसौलगायतका ठूला ठूला रुख ढालेर तस्करी गर्न थालिएको छ । तस्कर हातहतियारसहित जंगल क्षेत्रमा प्रवेश गरी बहुमुल्य सखुवाका रुख ढालेर जिल्लाका विभिन्न स्थानमा बिक्री वितरण गर्ने गरेका छन् । तस्करको समूहले सुनसरीको धरान उपमहानगरपालिका १७ मा पर्ने भालुखोप जंगल क्षेत्रमा ठूला ठूला सखुवाका काठ काटेर तस्करी गरेको भेटिएको छ । तस्कर रुख ठाल्न सक्रिय भएपछि वन रक्षकले जङगल क्षेत्रमा गस्ती बढाएको जिल्ला वन डिभिजन कार्यालय सुनसरीका सशस्त्र वनरक्षकका इन्र्चाज हरिप्रसाद गिरीले बताए। तस्करको समूहले चारकोसे जंगल क्षेत्रमा मध्य राती प्रवेश गर्ने र बहुमुल्य सखुवा, सिसौलगायतका रुख काटेर लान थालेपछि जंगल क्षेत्रमा चौबिसै घण्टा वन गस्तीलाई तीव्र पारेको उनले जानकारी दिए । तस्करले मध्यराती जंगल प्रवेश गरी बदेल, हरिन, मिर्गलगायतका जंगली जनावर मारेर तस्करी गर्ने गरेका छन् ।"
बिना सतर्कता मन्दिर,"काठमाडौं : सोमबार जनैपूर्णिमारक्षाबन्धन भएकाले काठमाडौं उपत्यकाका मठमन्दिर भीडभाड देखिए। पशुपति, जयबागेश्वरी, मैतीदेवीलगायत अन्य मन्दिरमा पूजाआजा गर्नेको घुइँचो निकै बढ्यो। पशुपति छिर्ने सडक र गल्लीमा बिहान सबेरैदेखि भक्तजनको चहलपहल बढ्नुका साथै पूजा सामग्री बेच्ने पसल र फुटपाथमा पनि सधैं भन्दा घुइँचो लाग्यो। सामान किन्ने र बेच्नेले केहीले मास्क लगाएको देखिए पनि अधिकांशले पञ्जा र सेनिटाइजर प्रयोग गरेनन्। सामान्य अवस्थाझैं मन्दिर वरिपरिका सडकमा रहेका असहायलाई खानेकुरा, दान दक्षिणा दिनेहरू पनि भेटिए। कोरोना संक्रमण फैलिरहेका बेला स्वास्थ्य सतर्कता अपनाउनेहरू विरलै देखिए। मुख्य मन्दिर बन्द भए पनि बाहिरबाटै दर्शन गर्नेहरूकै भीड बाक्लो थियो। मन्दिरको प्रवेशद्वारमै जनै फेर्ने, हातमा डोरो (रक्षाबन्धन ) बाँध्ने र बाँधिदिनेको लाइन थियो। जनै, डोरो र टीका लगाउनेले पण्डितलाई वरिपरिबाट घेराउ गरे। सार्वजनिक स्थलमा भीडभाड नगरौं, सामाजिक दूरी कायम गरौं, जस्ता सन्देशसँग अभ्यस्त भएका अधिकांशले चिउँडोमा मास्क लगाएर डोरो बाँधे। उपत्यकामा दैनिक ४० जना संक्रमित बढिरहेका बेला पशुपति क्षेत्र विकास कोषले पनि सामाजिक दूरी र सुरक्षा सतर्कता अपनाएन। सरकारले अनिवार्य रूपमा मास्क लगाउन आग्रह गरे पनि अधिकांश मास्कबिनै आएका कोषका एक सुरक्षाकर्मीले बताए। हामीले मास्क लगाएर आउन अनुरोध गर्ने हो, उनले भने, तर धेरैले किनेर ल्याइदिनू भन्छन्, हामीले कसरी किनेर दिने। भीडभाड नियन्त्रण गर्न कोषले विशेष पहल गर्नुपर्ने उनले बताए। कोषका सदस्य सचिव डाप्रदीप ढकाल भने अहिले मन्दिर बाहिर मात्रै भीडभाड भएको बताए। हामीले मुख्य मन्दिर भित्र पस्न दिएका छैनौ, उनले भने, आउनले बाहिरबाटै स्नान गर्ने, बाहिरबाटै मन्दिरको दर्शन गर्ने गरिरहेका छन। यसमा हामीले रोक लगाउन मिल्दैन। साउने सोमबार र जनैपूर्णिमा एकै दिन भएकाले सोमबार भीड केही बढेको उनको ठहर छ।"
"मुख जल्यो, सपना जलेको छैन","काठमाडौं : मुस्कान खातुनको दायाँ गाला जलेको छ। तर, उनको आत्मविश्वास भने अझै चम्किलो छ। सोमबार प्रतिनिधिसभाको महिला तथा सामाजिक समितिमा आफ्ना कुरा राख्दै गर्दा १४ वर्षीया मुस्कानका गला अवरुद्ध भए। मुस्कानले एकैछिन रोकिएर भनिन्, त्यो अपराधीले मेरो मुख जलाएको छ। तर सपना जलाउन सकेको छैन। गत भदौ २० गते मुस्कानमाथि वीरगन्जमा तेजाब प्रहार भएको थियो। तेजाबले अनुहार जलाए पनि जीवनमा केही गर्ने अठोट कायमै रहेको उनले बताइन्। मेरो परिवार आर्थिक रूपले कमजोर छ। बाबाको काम चलिरहेको छैन। दिनमा चार पटक लगाउनुपर्ने औषधि एकपटक मात्र लगाउने गरेकी छु, दुःख पोख्दै उनले भनिन्, एसिडको पीडा मलाई भन्दा मेरो बुवा आमालाई बढी भइरहेको छ। अर्की तेजाब पीडित जेनी खड्काले केही गर्ने प्रयास गर्दागर्दै पनि समाजले स्वीकार नगरेको गुनासो गरिन्। जेनीलाई २०७६ जेठमा उनकै श्रीमान्ले एसिड प्रहार गर्नेका थिए। अरूलाई बाहिरमा मानिसले एसिड हानेका हुन्, मलाई त मेरै पतिले एसिड हाने, बाटोमा छटपटिरहँदा पनि अस्पताल पुर्याउने कोही थिएन, उनले समितिमा भनिन्, अस्पताल पुग्दा उपचार गर्ने पैसा थिएन, डिस्चार्ज हुँदा अस्पताललाई बुझाउने पैसा नभएर, उपचारपछि पनि १५ दिन अस्पतालमै बस्नुपर्यो। आफूले जागिरको लागि प्रयास गर्दा पनि कसैले दिन नमानेको जेनीले गुनासो गरिन्। भेट हुँदा त सबैले केही परे भन्नु भन्छन्। तर साँच्चिकै जब चाहियो भनेर जाँदा काम दिँदैनन्, सबैलाई सुन्दरता नै चाहिँदो रहेछ, उनले भनिन्। पढ्न चाहनेलाई शिक्षा र काम गर्न चाहनेलाई सरकारले रोजगारी दिनुपर्ने उनले बताइन्। त्यस्तै संगीता थापामगरले कानुन बलियो नबनाएसम्म तेजाब आक्रमणका घटना भइरहने बताइन्। संगीतामाथि ६ वर्षअघि बसन्तपुरमा तेजाब आक्रमण भएको थियो। कानुन कमजोर भएका कारण एकपटक हानेपछि छुटिहाल्छु भन्ने देखिएको छ, त्यसैले कानुनलाई बलियो बनाउनुपर्छ, उनले भनिन्, जीवन त हाम्रो बर्बाद हुने। अपराध गरेर अपराधीहरू केही समयमै छुट्छन्। सजाय कडा बनाऊ तेजाब आक्रमणकारीलाई दिने सजाय कडा बनाउन दुईवटा संसदीय समितिले सरकारलाई निर्देशन दिएका छन्। प्रतिनिधिसभा अन्तर्गतका महिला तथा सामाजिक समिति र कानुन न्याय तथा मानवअधिकार समितिले सोमबार कानुन कडा बनाउन सरकारलाई निर्देशन दिएका हुन्। सोमबार दुवै समितिले तेजाब आक्रमण रोकथामका विषयमा छलफल चलाएका थिए। अहिले तेजाब आक्रमणकारीलाई अधिकतम आठ वर्षसम्म मात्र सजाय तोक्ने कानुनी व्यवस्था छ। तेजाब आक्रमणका घटनाहरू योजनाबद्ध, प्रतिशोधपूर्ण एवं सुनियोजित हुने गरेका महिला समितिको निचोड छ। एसिड आक्रमणसम्बन्धी कानुनी व्यवस्था र दण्ड सजायलाई समयसापेक्ष परिमार्जन गर्न आवश्यक देखिएकाले सम्बन्धित विद्यमान कानुनमा आवश्यक संशोधन गर्ने कार्यलाई तत्काल अगाडि बढाउन समितिले नेपाल सरकार, गृह मन्त्रालयलाई निर्देशन दिएको छ। साथै आवश्यक समन्वयका लागि महिला, बालबालिका तथा ज्येष्ठ नागरिक मन्त्रालय र राष्ट्रिय महिला आयोगलाई पनि निर्देश गरिएको समितिको निर्देशनमा उल्लेख छ। त्यस्तै महिला समितिले तेजाब पीडितलाई सीपमूलक तालिम उपलब्ध गराउन, सरकारी सेवाका रोजगारीमा प्राथमिकता दिन तथा यस्ता व्यक्तिहरूको जीविकोपार्जनलाई सहज बनाउन र सामाजिक पुनस्र्थापना सम्बन्धमा कार्यक्रम तुरुन्त तयार गरी कार्यान्वयन गर्नगराउनसमेत नेपाल सरकारलाई निर्देशन दिएको हो। पीडामा अधिकांश महिला नेपाल प्रहरीको तथ्यांकअनुसार अहिलेसम्म नेपालमा तेजाब आक्रमणका २० घटना देखिएका छन्। १७ वटा घटनाको पूर्ण विवरण प्रहरीसँग रहेको प्रहरी महानिरीक्षक (आईजीपी) शैलेश थापा क्षेत्रीले जानकारी दिए। कानुन न्याय तथा मानवअधिकार समितिको छलफलमा बोल्दै महानिरीक्षक क्षेत्रीले १७ मध्ये आठवटा घटना बदला लिने उद्देश्यले घटेको बताए। उनका अनुसार पाँचवटा तेजाब आक्रमणका घटना माया पिरतीका कारण र दुईवटा घटना मुख बिगार्ने उद्देश्यले भएका छन्।"
बुटवलमा २४ वर्षीय युवाले गरे आत्मदाह,बुटवल : रुपन्देहीको देवदहमा एक युवाले आफ्नै शरीरमा आगो लगाएर आत्मदाह गरेका छन् । देवदह नगरपालिका वडा नम्बर ५ का २४ वर्षीय विपिन बस्यालले मंगलबार बिहान शरीरमा मट्टितेल छर्किएर आगो लगाएका थिए । उनी देवदहको शीत्तलनगरस्थित मगर संघको भवनमा रहेको क्वारेन्टाइनमा सुरक्षागार्डमा काम गरिरहेका थिए । मंगलबार बिहान तीन बजेतिर उनले शरीरमा आगो लगाएको प्रत्यक्षदर्शीले जनाएका छन् । आत्मदाह प्रयासपछि गम्भीर घाइते भएका उनको उपचारका क्रममा मृत्यु भएको इलाका प्रहरी कार्यालय बुटवलका प्रमुख प्रतितसिंह राठौरले जानकारी दिए । उनको बिहान देवदहकै मेडिकल कलेजमा उपचार भएको थियो । श्वासप्रश्वासमा समस्या भएपछि बुटवलकै प्रादेशिक अस्पतालमा उपचार गर्दागर्दै मृत्यु भएको हो । उनी कोरोना महामारीपछि क्वारेन्टाइनमै काम गरिरहेका थिए । उनले के कारणले आत्मदाह गरे भन्ने खुलेको छैन । प्रहरीले अनुसन्धान जारी रहेको जनाएको छ ।
तत्काल कदम चाल्न प्रधानमन्त्रीलाई विज्ञको सुझाव : फेरि होला त लकडाउन ?,काठमाडौं : कोरोना संक्रमणको जोखिम बढ्दै गएपछि सरकारले फेरि लकडाउन गर्ने तयारीबारे परामर्श सुरु गरेको छ। पहिलेको तुलनामा दिनानुदिन संक्रमण दर बढ्दै गएपछि लकडाउन गर्नेबारे सरकारले सम्बन्धित विज्ञहरुसँग परामर्श थालेको हो। प्रधानमन्त्री केपी शर्मा ओलीलाई विज्ञहरुले करिब दुई साता लकडाउन गर्न सुझाव दिएका छन्। मंगलबार प्रधानमन्त्री निवास बालुवाटारमा भएको छलफलमा विज्ञहरुले कोरोना संक्रमण दर बढ्दै गएकाले करिब दुई साता लकडाउन गर्नुपर्ने सुझाव दिएका हुन्। अहिलेको जसरी कोरोना संक्रमण दर बढ्दै गएमा स्थिति भयावह हुने विज्ञहरुले बैठकमा बताएका थिए। विज्ञहरुले यस्तो सुझाव दिएपछि प्रधानमन्त्री ओलीले आफु सकरात्मक रहेको भन्दै छिट्टै टुंगोमा पुग्ने बताएका थिए। त्यस्तै कोभिड१९ क्राइसिस म्यानेजमेन्ट कमिटी (सिसिएमसी)को पछिल्लो बैठकमा फेरि लकडाउन गर्नुपर्ने सम्बन्धमा छलफल भएको थियो। छलफलमा सहभागी सुरक्षा निकायका अधिकारीहरुले करिब दुई साता लकडाउन गरेर कोरोना रोकथामको नयाँ रणनीतिका साथ अगाडी बढ्नुपर्ने सुझाव दिएका थिए। साउन ७ गतेदेखि राजधानी प्रवेश तथा अन्य जिल्लाहरुमा अन्तरागमनलाई खुकुलो गरेपछि कोरोना संक्रमण दर बढेको छ। काठमाडौं उपत्यकामा निजी तथा सार्वजनिक साधनको निर्वाध सञ्चालनदेखि होटल रेष्टुरेन्ट्र खुला गरेपछि संक्रमण बढेको विज्ञहरुले बताएका छन्। सरकारले चैत ११ गतेदेखि पटक पटक समय थप गरी करिब चार महिना लकडाउन गरेको थियो। सरकारले साउन ७ गतेदेखि लकडाउन औपचारिक रुपमा अन्त्य गरेको थियो। त्यस्तै स्वास्थ्य मन्त्रालयले पनि केही समय लकडाउन गर्न उपयुक्त हुने सिसिएमसीलाई प्रस्ताव पेश गरिसकेको छ।
तस्बिरमा बसन्तपुरको गाईजात्रा,"काठमाडौं : भदौ कृष्णप्रतिपदा अर्थात् जनैपूर्णिमाको भोलिपल्ट मनाइने गाईजात्रा पर्व आज देशभर मनाइँदैछ। काठमाडौं उपत्यकाका काठमाडौं, भक्तपुर र पाटनसहित विषेश गरी नेवार समुदाय बसोबास भएका ठाउँमा गाइजात्रा पर्व मनाइन्छ । यसै क्रममा काठमाडौंको बसन्तपुरमा पनि गाईजात्रा मनाइएको छ। कोरोना महामारीले लकडाउन खुकुलो नभएका कारण गाईजात्राका अवसरमा हुने कार्यक्रम खासै भएका छैनन्। मृत्यु भएको एक वर्ष नपुगेका आफन्तका परिवारले गाईजात्राका दिन मृतक आफन्तको सम्झनामा उनीहरुको तस्बिरका साथै पुत्लाहरु बनाएर आआफ्ना इलाका परिक्रमा गराउने प्रचलन छ । गाई र मानिसलाई सिगारी मृतक आफन्तको प्रतिमाका साथ सहर परिक्रमा गर्दै मृतकका आफन्तले फलफूल, मिठाइ, दूध, दहीलगायत विभिन्न खानेकुरा र द्रव्य दान गर्ने प्रचलन छ । यसरी नगरपरिक्रमा गर्नाले मृत्यु भएका व्यक्तिले मुक्ति पाउने धार्मिक विश्वास रहेको छ। गाईजात्रा पर्वको सुरुवात राजा प्रताप मल्लले गराएको मानिन्छ। राजा प्रताप मल्लले पुत्रको मृत्युले शोकले बिह्वल भएकी आफ्नी रानीलाई फकाउनका लागि हाम्रो छोरा जस्तै धेरैका आफन्त मरेका छन् भनी देखाउन आआफ्ना मरेका व्यक्तिका नाममा गाईजात्रा निकाली सहर परिक्रमा गराउनू भनी आज्ञा दिएको जनश्रुती पाइन्छ । यतिले पनि रानीको मन शान्त हुन नसकेकाले गाइजात्रा पर्वमा विभिन्न प्रकारका प्रहसन तथा व्यङ्ग्यात्मक कार्यक्रम पनि गराउने आदेश दिए अनुरूप आजसम्म सोही परम्परा अनुसार यस पर्व मनाइदै आएको मानिन्छ ।आजदेखि ८ दिनसम्म लगातार विभिन्न जात्रा पर्वहरु मनाउने प्रचलन छ।"
"बोक्सी करार गर्ने झाँक्री र तनाव दिने सासू, ससुरा पक्राउ","बेंसीसहर : लमजुङको मस्र्याङ्दी गाउँपालिका८ की एक महिलामाथि बोक्सीको आरोप लगाएको अभियोगमा झारफुक गर्ने झाँक्रीसहित ४ जनालाई प्रहरीले पक्राउ गरेको छ ।२८ वर्षीय महिलालाई बोक्सी करार गर्ने स्याङ्जा भीरकोट नगरपालिका९ का झाँक्री २८ वर्षीय रामप्रसाद गुरुङ पक्राउ परेका हुन् । त्यसैगरी पीडित महिलाका ससुरा वर्ष ६५ का गोरेबहादुर तामाङ, वर्ष ६२ की सासू कौरीमाया तामाङ र जेठानी वर्ष २८ की आशकुमारी तामाङलाई पक्राउ गरिएको डिएसपी गंगाबहादुर थापाले जानकारी दिए । गत असार ८ गते झारफुक गर्ने क्रममा झाँक्रीले ती महिला बोक्सी भएको आरोप लगाएका थिए। झाँक्रीको विश्वासमा परी बोक्सी भन्दै सासूससुरा, जेठानी तथा विदेशमा रहेका श्रीमानले समेत मानसिक तनाव दिन थालेपछि पीडितले प्रहरीमा उजुरी गरेकी थिइन्। पीडितको जाहेरीका आधारमा अभियोग लागेका चारै जनालार्ई पक्राउ गरी अनुसन्धान अघि बढाइएको जिल्ला प्रहरी कार्यालयका प्रवत्ता प्रहरी निरीक्षक ओमप्रसाश पुनले जानकारी दिए। जिल्ला अदालतबाट साउन १८ गते म्याद थप गरी अनुसन्धान कार्य भइरहेको पुनले बताए।"
जोगिएर संस्कृति थामौँ,"प्राडा देवमणि भट्टराई प्रमुख, धर्मशास्त्र विभाग, वाल्मीकि विद्यापीठ नागपञ्चमीदेखि वर्षका चाडपर्व सुरु भइसकेका छन्। हामीले जनैपूर्णिमा र रक्षाबन्धन सोमबार मनायौं। तर, मन्दिर जाने, घरमा बोलाउने चलन हेर्दा कोरोना संक्रमणको जोखिम देखिएको छ। जात्रापर्वमा स्वास्थ्य सुरक्षा मापदण्ड नअपनाएको भेटिएको छ। ज्यान जोगिए चाडपर्व, जात्रापर्व मनाइरहन पाइन्छ भन्ने सबै नागरिकले बुझ्न जरुरी छ। हामीले चाडपर्व मनाउँदै पुस्तौनी हस्तान्तरण गर्ने दायित्व पूरा गर्नु नै छ। न्यूनतम औपचारिकता पूरा गरेर चाडपर्व, जात्रा आदि मनाउन सकिन्छ। जस्तै ः साउनको सोमबार पशुपतिनाथ मन्दिर पुगेर शिवको पूजाआजा गर्ने चलन छ। यस्तो महामारीमा घरमै बसेर शिवको पूजाआराधना गर्न सकिन्छ। जात्रामा पनि २०२५ जना मात्र भेला भएर दूरी कायम गरी परम्परा जोगाउन सकिन्छ। तीज नजिकिँदै छ, विगतजस्तो भेला हुने, नाचगान गर्ने अवस्था छैन। घरमै सानो समूहमा नियम पालन गरी पर्व मनाउनुपर्छ। सोह्र श्राद्धमा पनि गुरुपुरोहितसमेतले जोगिएर प्रक्रिया पूरा गर्नुपर्ने देखिन्छ। फोन वा म्यासेन्जरबाटै आशीर्वाद लिएर दसैं मनाउनुपर्ने अवस्था पनि देखिँदै छ। नजिकैका मान्यजनकहाँ सानो संख्यामा पालै पालो गएर पनि दसैं मनाउन सकिन्छ। यसपटक गुरुपूर्णिमामा यसरी गरिएको उदाहरण प्रशंसनीय रह्यो। असोजमा मलमास परेकाले धार्मिक कार्य खासै हुँदैनन्। पुरुषोत्तम महात्म्य पनि पुस्तक घरमै ल्याई दुईचार जना बसेर सुन्नु उपयुक्त हुनेछ। समूहमा सुन्ने समय छैन। दानदक्षिणा गर्दा होसियारी अपनाउनुपर्ने देखिन्छ। बरु यो बेला साहित्यकार, कलाकार, योगी, ध्यानी वा भगवान्को भक्त भए आआफ्नै ढंगले साधनामा तल्लीन हुनु उत्तम विकल्प हो। यसले आत्मबल र धैर्य बढाउँछ। उत्साह थप्छ। वर्षौंसम्म यस्तै अवस्था रहिरह्यो भने केही संस्कृति संकटमा पर्न सक्छन्। यस्तो बेला संस्कार संस्कृतिबारे सचेतना सञ्चारमाध्यममार्फत जनमानसमा पुयाएर जीवन्त बनाउन सकिन्छ। नयाँ पुस्तालाई हरेक चाडपर्व र संस्कृतिबारे जानकारी दिनुपर्छ। यसका लागि जिम्मेवार निकायले सामाजिक सञ्चारमाध्यमसमेत प्रयोग गर्न सक्छन्। कोरोनाबाट नागरिक जोगाउने मुख्य दायित्व सरकारकै हो। राज्य सञ्चालनमा भौतिक पक्षको मात्र भूमिका हुँदैन, आध्यात्मिक पक्षको भूमिका उत्तिकै हुन्छ। आध्यात्मिक पक्षले व्यक्ति, समाज र राष्ट्रलाई सबल बनाउँदै इच्छाशक्ति जागृत गराउँछ। आत्मबल दह्रो नभएको व्यक्तिले राज्य सञ्चालन गर्न नसक्ने हुँदा आध्यात्मिक पक्ष पनि बलियो बनाउनुपर्छ। प्रत्येक सय वर्षमा विश्वमा कुनै न कुनै महामारी आएको इतिहास भेटिन्छ। यस्तो बेला चिकित्सकीय उपचार मात्र काफी हुँदैन। विगतलाई अध्ययन गर्ने हो भने विभिन्न देशसँगै नेपालमा पनि आध्यात्मिक उपचार खोजिएका उदाहरण प्रशस्तै पाइन्छन्। अझ विगतका शासकले त भीमसेनमा, पलाञ्चोक भगवतीमा पसिना आउने संकेत हुनेबित्तिकै राष्ट्रशान्तिको उपाय अवलम्बन गर्ने गर्दथे। भनाइ नै छ एकबारको जुनी। यो एकबारको जुनीलाई यसै गुमाउन कोही चाहँदैन। सजगता अपनाउनै पर्छ। मास्क लगाऔं। स्यानिटाइजर प्रयोग गरौं। साबुनपानीले बेलाबेलामा हात धुने गरौं। अरूसँग दूरी कायम राखौं। भीडभाड नगरौं। सरकारले बनाएका यस्तै मापदण्ड अपनाउनै पर्छ। प्रस्तुति : गोपीकृष्ण ढुंगाना"
