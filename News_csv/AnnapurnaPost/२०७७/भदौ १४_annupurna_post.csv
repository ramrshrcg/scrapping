शीर्षक,विवरण
भदौ मसान्तसम्म आन्तरिक उडान र लामो दूरीको यातायात सञ्चालनमा रोक,"काठमाडौं : सरकारले आन्तरिक उडान र लामो दूरीको यातायात भदौ मसान्तसम्म सञ्चालमा रोक लगाएको छ। आइतबार साँझ प्रधानमन्त्रीको सरकारी निवास बालुवाटारमा बसेको मन्त्रिपरिषद् बैठकले यस्तो निर्णय गरेको हो। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथाम तथा नियन्त्रणका लागि सरकारले आन्तरिक उडान र लामो दूरीको यातायात सञ्चालनमा भदाैभर रोक लगाएको हो। यसअघि १५ गते सम्मका लागि गरेको स्थगतलाई भदौ मसान्तसम्म लब्याएको एक मन्त्रीले जानकारी दिए । कोरोना संक्रमण बढ्दै जाँदा सरकारले देशभरका अधिकांश जिल्लामा निषेधाज्ञा गरेको छ। काठमाडौं उपत्यकामा भदौ १७ गतेसम्म निषेधाज्ञा रहेको छ। नेपालमा कोरोना संक्रमितको संख्या ३८ हजार ५६१ पुग्दा ज्यान गुमाउनेको संख्या २२१ पुगेको छ। ति मन्त्रीका अनुसार कोरोना संक्रमण बढ्दै जाँदा आन्तरिक उडान र लामो दूरीको यातायात खोल्ने अवस्था नबनेपछि भदौभर सञ्चालनमा रोक लगाउने निर्णय भएको हो। त्यसैगरी, सरकारले उदयबहादुर रानामगरलाई हङकङ र मकाउका लागि महावाणिज्यदूत नियुक्त गरेको छ भने नवराज ढकाललाई ल्हासाका लागि महावाणिज्यदूत नियुक्त गरेको छ। कोरोना परीक्षणको शुल्क ११ सय घट्यो : आजैबाट लागू मन्त्रिपरिषद् बैठक बालुवाटारमा कोरोना संक्रमणको दर बढ्दै जाँदा सरकारले निषेधाज्ञालाई कोरोना नियन्त्रणको अस्त्र बनाएको छ । आइतबार मात्र स्वास्थ्य तथा जनसंख्या मन्त्रालयले पीसीआर परीक्षणको शुल्क घटाउने र लक्षण देखिएका व्यक्तिको मात्र सरकारले निःशुल्क परीक्षण गर्ने निर्णय गरेको थियो ।"
कारागारमा कोरोना त्रास : १६६ जनामा संक्रमण,"काठमाडौं : स्थान अभावका कारण चाहेर पनि सामाजिक दूरी कायम गर्न नसकिने कारागारमा कोरोना संक्रमणको त्रास फैलिएको छ। आइतबार मात्रै सुन्धारास्थित केन्द्रीय कारागारमा ३१ जनामा कोरोना पोजिटिभ देखिएको छ। कैदीबन्दीमा गरिएको कोरोना परीक्षणमा ३१ जनामा पोजिटिभ देखिएको कारागार व्यवस्थापन विभागका प्रवक्ता देवर्सी सापकोटाले जानकारी दिए। विभागले शंका लागेका देशभरका आठ सय ७९ जना (कैदीबन्दी, कर्मचारी र सुरक्षाकर्मी) को पीसीआर परीक्षण गरेको थियो। जसमध्ये पाँच सय ९४ कैदीबन्दी, दुई सय सात सुरक्षाकर्मी र ७८ जना कर्मचारी थिए। पीसीआर परीक्षण गरिएका मध्ये १६६ जनामा कोरोना पोजिटिभ देखिएको थियो। त्यस मध्ये ७२ जना उपचारपछि सक्रमण मुक्त भएका छन् भने बाँकी उपचाररतमा छन्। प्रवक्ता सापकोटाका अनुसार पर्सा कारागारमा हालसम्म ३३ जनामा कोरोना पोजिटिभ देखिएको थियो। त्यसमध्ये अहिले चारजना मात्रै उपचाररत छन्। बाँकी संक्रमण मुक्त भइसकेका छन्। बाँके कारागारमा आठ जनामा संक्रमण देखिए पनि उनीहरु उपचार पछि निको भएका छन्। विभागका अनुसार सिरहा कारागारका सात जना कैदीबन्दीमा कोरोना पोजिटिभ देखिएको थियो। उनीहरु सबै उपचारपछि निको भइसकेको विभागले जनाएको छ। जिल्ला कारागार सुनसरीको झुम्का कारागारका आठजना कैदीबन्दीमा पोजिटिभ देखिएपछि उनीहरुको उपचार भएकोमा चार जना संक्रमण मुक्त भएका छन्। स्याङ्जा कारागारका एक कैदीमा संक्रमण पुष्टि भएको थियो। उनी अहिले संक्रमण मुक्त भएका छन्। सिन्धुपाल्चोक कारागारका दुई जनामा संक्रमण देखिए पनि उनीहरु निको भइसकेका छन्। देशभरका कारागारमा अहिले २४ हजार एक सय ६३ जना कैदीबन्दी छन्।"
मन्त्रिपरिषद् बैठक बालुवाटारमा,काठमाडौं : भर्खरै मन्त्रिपरिषद्को बैठक सुरु भएको छ। प्रधानमन्त्रीको सरकारी निवास बालुवाटारमा केहीबेरअघि मन्त्रिपरिषदको नियमित बैठक सुरु भएको हो। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथाम तथा नियन्त्रणका लागि भएका प्रयासको विषयमा बैठकमा समीक्षा हुँदैछ। बैठकले केही महत्वपूर्ण राजनीतिक निर्णय गर्ने अनुमान गरिएको छ।
सीताराम हाछेथु महानगर प्रहरी प्रमुख नियुक्त,"ललितपुर : ललितपुर महानगरपालिकाले ट्राफिक प्रहरीका पूर्वप्रहरी निरीक्षक (इन्स्पेक्टर) सीताराम हाछेथुलाई नगर प्रमुखको जिम्मेवारी दिएको छ। ट्राफिक व्यवस्थापन गर्न सक्षम र सफल मानिएका हाछेथुलाई नगर प्रहरी र दमकललाई व्यवस्थित गर्ने जिम्मेवारीसहित महानगरले आइतबार नियुक्त गरेको हो। महानगरपालिकाका प्रमुख चिरीबाबु महर्जनले नगर प्रहरीको क्षमतालाई अझैं चुस्त बनाउन उनलाई ल्याएको बताए। उहाँको कार्य क्षमता, काम गर्ने शैलीबाट जनता प्रभावित छन, नगर प्रमुख महर्जनले भने, त्यसैले ल्याएका हौं। प्रमुख महर्जनले ट्राफिक प्रहरीमा उहाँको लामो अनुभवले ललितपुर महानगरका नगर प्रहरी अझैं दक्ष हुने र नमूना नगर प्रहरी बनाउन हाछेथुको भूमिका महत्वपूर्ण हुने विश्वास व्यक्त गरे। ट्राफिक व्यवस्थापन गर्दै महानगरले तयार पारेको महानगरस्तरीय ट्राफिक व्यवस्थापन सम्बन्धित योजना कार्यन्वयन गर्न विज्ञका रुपमा हाछेथुलाई नियुक्त गरिएको नगर प्रमुख महर्जनले स्पष्ट पारे। हाछेथु २०७५ साल मंसिर महिनामा ट्राफिक प्रहरीको सेवाबाट निवृत्त भएका हुन्। २९ वर्ष यसै क्षेत्रका बिताएका हाछेथुले नयाँ जिम्मेवारीले थप केही गर्ने ऊर्जा मिलेको बताए। नयाँ जिम्मेवारी प्राप्त भएको छ, उनले भने, यो जिम्मेवारी र विश्वासले अब फेरि केही नयाँ काम गर्ने ऊर्जा मिलेको छ।"
पूर्वाधार कार्यालय प्रमुख पाँच लाख ३० हजारसहित पक्राउ,बुटवल : पूर्वाधार विकास कार्यालय बाकेका प्रमुख मनिष अर्याल स्रोत नखुलेको रकमसहित पक्राउ परेका छन्। प्रदेश ५ को भौतिक पूर्वाधार मन्त्रालयको परिसरबाट अख्तियार दुरुपयोग अनुसन्धान आयोग बुटवलले उनलाई पक्राउ गरेको हो। सिनियर डिभिजन इन्जिनियर अर्यालबाट स्रोत नखुलेको ५ लाख ३० हजार बरामद गरिएको अख्तियार बुटवलका सूचना अधिकारी सुरेश भुसालले जानकारी दिए। पक्राउ परेका उनीमाथि थप अनुसन्धान भइरहेको उनले जानकारी दिए।
विप्लव नेतृ भुजेल र नेता पौडेल फरार भएपछि प्रहरी तनावमा,"राजविराज : पुनः पक्राउका लागि अदालत अगाडि बसेको प्रहरीलाई झुक्याएर नेत्रविक्रम चन्द विप्लव समूहकी नेतृ उमा भुजेल शिलु र नेता सुमनसिंह पौडेल बेपत्ता भएका छन्। सप्तरी जिल्ला अदालत अगाडि पक्राउ गर्न दुई इन्स्पेक्टरको नेतृत्वमा बसेको दुई दर्जन बढी प्रहरीको आँखा छल्दै उनीहरु उम्किन सफल भएका हुन्। विप्लव नेता उम्किएपछि प्रहरीलाई तनाव भएको छ। सर्वोच्च अदालतको आदेशमा सप्तरी जिल्ला अदालतले सप्तरी जिल्ला बार एशोसिएसनको रोहबरमा आइतबार साँझ रिहा गरेपछि पुनः पक्राउ गर्न प्रहरी तैनाथ थिए। बन्दी प्रत्यक्षीकरणको रिटमा सर्वोच्च अदालतले रिहा गर्ने आदेश गरे बमोजिम उनीहरु रिहा भएपछि बेपत्ता भएको बार एशोसिएसनका अध्यक्ष डोमन साहले जानकारी दिए। अदालत परिसर अगाडिको मूल ढोकामा पुनः पक्राउ गर्न प्रहरी र फोटो खिच्न पत्रकार बसेका थिए। उनीहरु अदालतबाट बार एशोसिएसनको पछाडिको ढोका हुँदै बेपत्ता भएको अदालतका एक कर्मचारीले जानकारी दिए। जिल्ला अदालत सुनसरीले भदौ २ गते पुर्पक्षका लागि साधारण तारखेमा रिहा गरेलगत्तै अदालत परिसरबाट बाहिर निक्लदा पक्राउ परेका उनीहरुविरुद्ध इलाका प्रहरी कार्यालय कञ्चनरुप, सप्तरीले अभद्र व्यवहारको आरोप लगाउँदै भदौ ४ गते मुद्दा चलाएको थियो। सुनसरीमा पक्राउ परेलगत्तै दुवै जनालाई सुनसरी प्रहरीले नियन्त्रणमा लिएर सप्तरी प्रहरीलाई बुझाएको पौडेलको परिवारका सदस्यले जानकारी दिएका छन्। आठ महिनाको अवधिमा भुजेल १२औं पटक पक्राउ परिसकेकी छन्। सरकारले नेकपामाथि ०७५ फागुन २८ गतेदेखि प्रतिबन्ध लगाएको छ। उनीहरु फरार भएपछि जिल्ला प्रहरी कार्यालय र प्रदेश प्रहरी कार्यालयमा तनाव भएको छ। विप्लव नेता उम्किसकेपछि चाल पाएका प्रहरीले अदालतभित्र लुकेको हुन सक्ने भन्दै कोठाकोठा चहार्दै खोजेका थिए। स्वतन्त्र न्यायालयमाथि हस्तक्षेप भन्दै कानुन व्यवसायीले विरोध जनाएका छन्। अदालतमा फेला नपरेपछि उनीहरु राजविराजमै कतै लुकेको हुन सक्ने आशंकामा अहिले राति ठूलो सङ्ख्यामा प्रहरी परिचालित गरिएको छ।"
निषेधाज्ञामा नदीजन्य वस्तुको तस्करी,"विराटनगर : कोरोना भाइरस संक्रमणका कारण गरिएको निषेधाज्ञाको मौका छोप्दै मोरङको गछिया खोलाबाट धमाधम नदीजन्य वस्तुको तस्करी भइरहेको पाइएको छ। कोरोना नियन्त्रण र निषेधाज्ञा पालनामा प्रहरी व्यस्त भएका समयमा खोला उत्खनन् गर्दै बालुवा, गिट्टी, ढुंगा लगायतका नदीजन्य वस्तुुको तस्करी भइरहेको हो। मोरङमा भदौ १६ गतेसम्म निषेधाज्ञा लगाइएको छ। प्रहरीबाट छलिन तस्करीमा संलग्नले विशेष गरेर रातको समयमा ट्याक्टर, टिपर र जेसीबी लगेर खोलाबाट अवैध उत्खनन् गर्दै तस्करी धन्दा चलाइरहेका हुन्। खोलाको अवैध उत्खनन् र नदीजन्य पदार्थ तस्करीमा प्रयोग गरिएका पाँचवटा ट्याक्टर शनिबार बिहानका राति प्रहरीले गछिया खोलाबाट नियन्त्रणमा लिएको छ। प्रहरी चौकी गछियाका नायव निरीक्षक (सइ) बलदेव सुवेदीको नेतृत्वमा खटिएको प्रहरी टोलीले मोरङको सुन्दरहैंचा नगरपालिका३, ४, ६ स्थित खोला किनारबाट बालुवा र मिक्स गिट्टी लोड गर्दै गरेको अवस्थामा ट्याक्टरहरु नियन्त्रणमा लिएको हो। प्रहरी टोली बिहानका राति ३ बजे पुग्दा ट्याक्टरमा धमाधम नदीजन्य पदार्थ लोड गर्ने काम भइरहेको थियो। नियन्त्रणमा लिइएका ट्याक्टर को २ त ९०१५, को २ त ३५३२, को २ त ७८९६, ना ६ त १८४८ र को २ त ६९१९ नम्बरका रहेका छन्। प्रहरीलाई देख्नसाथ ट्याक्टरका चालक तथा बालुवा र गिट्टी लोड गर्दै गरेका फरार भएकाले खोजी भइरहेको जनाइएको छ। सुवेदी नेतृत्वकै टोलीले अवैध उत्खनन् गरेर नदीजन्य पदार्थ लोड गर्दै गरेको अवस्थामा शुक्रबार पनि सुन्दरहरैंचा७ स्थित गछिया खोलाबाट को १ त ६९४९ नम्बरको ट्याक्टरलाई नियन्त्रणमा लिएको थियो। प्रहरीले अवैध उत्खनन्मा प्रयोग गरिएका ट्याक्टरलाई आवश्यक कारबाहीका लागि नगरपालिकाको कार्यालयमा बुझाउने गरेको छ। नगरपालिकाले एउटा ट्याक्टरलाई १५ हजार रुपैयाँ जरिवाना गरेर छाड्छ। यसअघि पाँच हजार रुपैयाँ लिने गरेकोमा तस्करी नियन्त्रण नभएको भन्दै बढाएर जरिवानाको रकम १५ हजार पुर्याइए पनि खोलाबाट भइरहेको नदीजन्य पदार्थको तस्करी नियन्त्रणमा आउन सकेको छैन। मोरङको गछिया खोला बालुवा र मिस्क गिट्टीका लागि प्रख्यात मानिन्छ। यहाँको बालुवा पूर्वका अरु खोलामा पाइने भन्दा उच्च गुणस्तरको रहेको निर्माणमा खटिने प्राविधिकहरु बताउँछन्। त्यही भएर प्रहरीले उत्खनन्मा प्रयोग गरिएका साधनलाई पक्राउ गर्दै कारबाहीको दायरामा ल्याए पनि तस्कर समूहको नजर भने यही खोलामा बारम्बार परिरहने गरेको प्रहरीका एक अधिकृतले बताए। उनका अनुसार यस खोलाबाट निकालिएको बालुवा प्रति ट्याक्टर चार हजार रुपैयाँसम्ममा बिक्री हुने गरेको पाइएको छ। अरु खोलाको बालुवा दुई हजार पाँच सयभन्दा बढी नपर्ने उनको भनाइ छ। पछिल्लो समयमा पक्राउ परेका ट्याक्टरहरु उत्खनन् गरिरहेकै बेला यसअघि पनि प्रहरीले नियन्त्रणमा लिएको थियो। यसबाट कारबाहीमा परेर छुटे पनि पटकपटक एउटै साधनको प्रयोग गरेर तस्करले गछिया खोलाबाट नदीजन्य पदार्थ तस्करी गर्ने गरेको पुष्टि हुने प्रहरी अधिकारीको भनाइ छ। महँगो मूल्यमा बिक्री हुने भएकैले तस्करको ध्यान गछिया खोलाले तानेको प्रहरीको बुझाइ छ। त्यही भएर कारबाहीमा परेर छुट्न साथ त्यही साधन तस्करीमा प्रयोग हुन्छ। असारदेखि भदौसम्म खोला तथा नदीहरुबाट नदीजन्य वस्तु उत्खनन्मा पूर्ण रुपमा रोक लगाइएको छ। तर तस्कर समूहले पटकपटक कारबाहीमा पर्दै छुटेको साधनकै प्रयोग गरेर नदीजन्य पदार्थको तस्कारीलाई निरन्तरता दिने गरेका हुन्। गछिया लगायत मोरङका विभिन्न खोलाबाट हुने अवैध उत्खनन् र तस्करी नियन्त्रणका लागि मोरङ प्रहरी प्रमुख एसपी सन्तोष खड्काले प्रहरीको छुट्टै विशेष टोली बनाएर परिचालन गरेका छन्। खोला आसपासमा उच्च निगरानी बढाएर कडाई गर्दै नदीजन्य पदार्थको अवैध तस्करी रोक्न प्रहरीले आफ्नो ध्यान केन्द्रीत गरेको उनको भनाइ छ। खोलाबाट भइरहेको बालुवा, मिक्स गिट्टी, ढुंगा लगायतको तस्करीलाई पूर्ण रुपमा नियन्त्रण गर्न एक पटक पक्राउ परेको साधन पुनः दोस्रो पटक संलग्न रहेमा कारबाहीको दायरा बढाउनु पर्ने र थप कारबाहीको विकल्प खोज्नु पर्ने सुझाव प्रहरीको छ। नत्र नदीजन्य वस्तुको तस्कारी नियन्त्रण चुनौतीपूर्ण बन्ने प्रहरीको विश्लेषण छ। जति पटक पक्राउ परे पनि तस्करीमा प्रयोग भएको साधनलाई जरिवाना भने एउटै तिराइन्छ। सुन्दरहरैंचा नगरपालिकाका मेयर शिवप्रसाद ढकाल खोलाजन्य वस्तु तस्करीमा लगाइएका साधनलाई जति पटक पक्राउ गरिए पनि जरिवाना बाहेक अरु थप कारबाही गर्न नियमले रोकेको बताउँछन्। दुई साताको अवधिमा मात्रै गछिया खोलाबाट अवैध उत्खनन्मा प्रयोग गरिएका ३५ वटा ट्याक्टर, दुईवटा जेसीबी र दुईवटा टिपरलाई नियन्त्रणमा लिएर प्रहरीले कारबाहीका लागि बुझाइसकेको छ। गछियासहित मोरङका अरु विभिन्न खोलाबाट अवैध उत्खनन्मा प्रयोग गरिएका डेढ सयबढी साधनलाई प्रहरीले नियन्त्रणमा लिइसकेको छ। यस्ता बेला पक्राउ परेकामध्ये ट्याक्टरलाई १५, टिपरलाई २५ र जेसीबीलाई ३५ हजार रुपैयाँ जरिवाना गर्ने गरिएको मेयर ढकालको भनाइ छ।"
"कालिकोट पहिरोमा पुरिएर एकै परिवारका ४ सहित १० जनाको मृत्यु, दुई घाइते","कालिकोट : जिल्लाको तिलागुफा नगरपालिका वडा नं १ नाग्म बजारमा गएको पहिरोमा मृत्यु हुनेको संख्या १० पुगेको छ । आइतबार बिहन साढे ७ बजे गएको पहिरोमा परी पुरिएर १० जनाको मृत्यु भएको जिल्ला प्रहरी प्रमुख डिएसपी श्यामबाबु ओलीयाले जानकारी दिए । उनका अनुसार पहिरोमा मृत्यु हुनेहरुमा नाग्म बजारमा व्यपार व्यवसाय गरि बसेका ४० वर्षीय परेक शाही, उनको छोरा ५ वर्षीय निराजन शाही, उनको दुई महिनाको छोरा अक्कल शाही, ७ वर्षीया छोरी हिमा शाही छन् । यस्तै ३५ वर्षीय मनवीर कटुवाल, ४५ वर्षीया आइती खड्का, ३० वर्षीय टेकबहादुर दमाई, २५ वर्षीय छोइनो दमाई, ६ वर्षीय गजेन्द्र दमाई, २३ वर्षीय अमृत थापा छन् । मृतक परेक शाहीकी पत्नी पुन्या शाही र स्थानीय अर्जुन हमालको जीवीत नै उद्धार गरी उपचारका लागि कर्णाली स्वास्थ्य विज्ञान प्रतिष्ठान जुम्ला पठाक्इएको छ । आइतबार बिहानदेखि नेपाल प्रहरी, सशस्त्र प्रहरी, नेपाली सेना र स्थानीयहरुको सक्रियतामा खोजी तथा उद्वार भइरहेको छ । पहिरोमा दुई खुद्रा पसल भएका घर र दुई कुखुरा पालनका घर भएकाले समान लिन आएका मानिसहरु पनि पुरिएको हुनसक्ने प्रहरीको अनुमान छ ।"
आठ अन्तर्राष्ट्रिय उडानबाट फर्किए ४८९ नेपाली,काठमाडौं : त्रिभुवन अन्तर्राष्ट्रिय विमानस्थलमा आगमन र प्रस्थान दुवैगरी आठ अन्तर्राष्ट्रिय चार्टर्ड उडान भएका छन्। यी उडानमार्फत विदेशमा अलपत्र ४८९ नेपाली स्वदेश फर्किएका छन्। नेपाल एयरलाइन्सले क्वालालम्पुरबाट १५१ यात्रु ल्याएको छ। हिमालय एयरलाइन्सले क्वालालम्पुरबाट १५६ यात्रु ल्याएको छ। मालिन्डो एयरले क्वालालम्पुरबाट १७३ नेपाली काठमाडौँ ल्याएको छ। यस्तै श्रीएयरलाइन्सले बैंककबाट एक शव नेपाल ल्याएको विमानस्थल कार्यालयले जनाएको छ। सोमबार पनि नेपाल एयरलाइन्स र हिमालय एयरलाइन्सका चार अन्तर्राष्ट्रिय उद्धार उडान हुने विमानस्थलको तालिका छ। नेपाल एयरलाइन्सले दुबई र दोहा तथा हिमालय एयरलाइन्सले अबुधाबी र दोहामा चार्टर्ड उडान गर्नेछन्।
सिन्धुलीमा ७२ वर्षीय वृद्धसहित २८ जनाले जिते केरोना,"सिन्धुली : सिन्धुलीमा २८ जना कोरोना संक्रमित उपचारपछि निको भएर घर फर्किएका छन् । हालसम्म जिल्लामा कोरोना भाइरस (कोभिड१९)बाट संक्रमित मध्ये २८ जनाले कोरोना जितेपछि घर फर्केको सिन्धुली अस्पतालका व्यवस्थापक विमल श्रेष्ठले जानकारी दिए । शनिबार मात्र जिल्लामा एकैपटक १६ जनाले कोरोना जितेर घर फर्किएका छन् । 'हालसम्म जिल्लामा २८ जनाले उपचार पछि कोरोना जितेर घर फर्कनु भएको छ,' उनले भने । तिनपाटन गाउँपालिकाका एक ७२ वर्षीय वृद्धले समेत कोरोना जितेर घर फर्केका छन् । श्रेष्ठका अनुसार जिल्लामा हालसम्म ४८ जनामा कोरोना भाइरस संक्रमण पुष्टि भएको छ । उनीहरुमध्ये २० जना उपचाररत छन् । ३९ जनालाई अस्पतालमा र ९ जनालाई होम आइसोलेसनमा राखेर उपचार गरिएको श्रेष्ठको भनाइ छ । सिन्धुली अस्पतालमा रहेको १४ वटा आइसोलेसन र एपोलो अस्पतालमा रहेको २५ वटा आइसोलेसन बेडमा राखेर संक्रमितहरुको उपचार गरिँदै आएको छ । 'शनिबारसम्म २८ जना डिस्चार्ज भएपछि २० जनाको उपचार भइरहेको छ । उनीहरुमध्ये सिन्धुली अस्पतालमा २, एपोलो अस्पतालको आइसोलेसनमा ९ र होम आइसोलेसनमा ९ जना गरी २० जनाको उपचार भइरहेको छ । उनीहरुको अवस्था समेत समान्य रहेको छ,' श्रेष्ठले थपे । उता पछिल्लो समय समुदाय सतरमा कोरोना भाइरसको संक्रमण बढेपछि जिल्लाका नौवटै स्थानीय तह सटडाउन गरिएको छ ।"
संक्रमण फैलंदै गएपछि भानुमा लगातार एक महिना निषेधाज्ञा,"दमौली : समुदाय संक्रमण बढेकाले भानु नगरपालिकामा १० दिन थप निषेधाज्ञाको आदेश जारी गरिएको छ। एकपछि अर्को गर्दै समुदायस्तरमा संक्रमितको संख्या बढ्न थालेपछि भानु नगरपालिकाको सिफारिसमा जिल्ला प्रशासन कार्यालय तनहुँले निषेधाज्ञाको आदेश जारी गरेको हो। गत साउन २७ गते यता भानुमा निषेधाज्ञा जारी छ। २७ गते नगरपालिकाले अत्यावश्यकबाहेकका आवतजावतमा रोक लगाएको थियो। त्यसपछि प्रशासनले निषेधाज्ञा आदेश जारी गरेको थियो। आइतबार मात्र भानु ६ र ७ मा एकै साथ २२ जनामा संक्रमण देखिएपछि आइतबार सकिने निषेधाज्ञा लम्ब्याइएको हो। भानु नगरपालिकाको वडा नम्बर १ बाट सुरु समुदाय संक्रमण वडामा पनि विस्तार हुन थालेपछि जोखिम बढेकाले नगरपालिकाको अनुरोधमा निषेधाज्ञा आदेश जारी भएको सहायक प्रमुख जिल्ला अधिकारी चित्रांगत बरालले जानकारी दिए। जोखिम कम गराउनका लागि निषेधाज्ञा आदेश जारी गर्ने निर्णय गरिएको हो, उनले भने। अब भाद्र २४ गतेसम्मको निषेधाज्ञाको अवधि पूरा भएमा भानु लगातार एक महिना बन्द हुने तहमा पर्नेछ। भानु नगरपालिकाका वरिष्ठ अधिकृत सुनिल पाण्डेले संक्रमणको जोखिम बढेकाले कन्ट्याक्ट ट्रेसिङका काममा नगरपालिका केन्द्रीत हुने बताए। हाम्रो ध्यान पूरै कन्ट्याक्ट ट्रेसिङ गर्दै अरुलाई थप क्षति हुन नदिनेमा केन्द्रित छ, उनले भने। भानु नगरप्रमुख उदयराज गौलीले सावधानी अपनाउँदा अपनाउँदै पनि नगरका विभिन्न भागमा फैलने अवस्था आएकाले संक्रमणको दर कम गराउनका लागि निषेधाज्ञा गरेर अझ संक्रमण रोक्न लागेको बताए। धेरै संक्रमण बढ्न नदिन निरन्तर काम गरिरहेका छौं, उनले भने,अझ बढी श्रोत साधन यसमा परिचालन गर्नेछौं। नगरपालिकाका स्वास्थ्य शाखा प्रमुख ऐश्वर्यचन्द्र भट्टराईले भाद्र ३ गते एक जनामा देखिएको संक्रमणका आधारमा परीक्षण गर्दा धेरै जना संक्रमित पाइएको बताए। ३ गते एक पुरुषमा देखिएको थियो, उनले भने, उनको सम्पर्कमा आएकासमेत १ सय २७ जनाको परीक्षण गर्दा दुवै वडामा बढी संक्रमित भेटिए। नगरपालिकाले दुई वडामा ध्यान केन्द्रित पारेर संक्रमितको सम्पर्कमा आएकाको परीक्षण गर्ने भएको छ। अहिलेको उपाय संक्रमितको सम्पर्कमा आएकाको परीक्षण नै हो, नगरपालिकाका वरिष्ठ अधिकृत सुनिल पाण्डेले भने, त्यसमा सम्पूर्ण जनशक्ति परिचालन गरेर काम गर्नेछौं।"
"भक्तपुरमा कोरोनाबाट थप एक जनाको मृत्यु, मृतकको संख्या ८ पुग्यो",भक्तपुर : भक्तपुरमा कोरोना भाइरस संक्रमणको कारण आइतबार थप एक जनाको मृत्यु भएको छ। पाल्पा जिल्ला घर भई हाल मध्यपुर थिमि नगरपालिका १ लोकन्थली बस्ने ७७ वर्षीय पुरुषको उपचारको क्रममा मृत्यु भएको हो। योसँगै भक्तपुरका कोरोना भाइरस संक्रमणका कारण मृत्यु हुनेको संख्या ८ पुगेको छ। मध्यपुर थिमि नपा १ का वडा अध्यक्ष सुरज खड्काका अनुसार लोकन्थलीस्थित समिट अस्पतालबाट थप उपचारको लागि काभ्रेको धुलिखेल अस्पताल लाने क्रममा उनको मृत्यु भएको हो। उपचारको लागि उनलाई शुक्रबार समिट अस्पताल लगिएको थियो। मृतकको शव सदगद गर्न नेपाली सेनाको टोलीले काठमाडौंको पशुपतिस्थित विद्युतीय शव दाहगृहमा लगेको वडा अध्यक्ष खड्काले जानकारी दिए। यससँगै मध्यपुर थिमिमा मात्रै कोरोना भाइरस संक्रमणका कारण दुई महिला र एक पुरुषको मृत्यु भएको छ। यसअघि मध्यपुर थिमि नपा ३ गट्ठाघर निवासी ६४ वर्षीया महिलाको मृत्यु भएको थियो। नागरिक अस्पतालका उपचारको लागि लगिएकी उनको मृत्युपछिको परीक्षणमा कोरोना भाइरस संक्रमण पुष्टि भएको थियो। त्यस्तै शनिबार राति मध्यपुर थिमि नपा ७ नगदेशका ६२ वर्षीया महिलाको उपचारकै क्रममा पाटन अस्पतालमा मृत्यु भएको थियो। भक्तपुरमा शनिबार रातीमात्रै घरमै बसी उपचार गराइरहेका एक पुरुषको मृत्यु भएको थियो। भक्तपुर नगरपालिका १ दूधपाटी निवासी ६५ वर्षीय पुरुषको कोरोना भाइरस संक्रमणको कारण मृत्यु भएको हो। मधुमेह र उच्च रक्तचापका बिरामी रहेका उनी घरपरिवारको सल्लाहमा होम आइसोलेसनमा रहेका थिए। यसअघि भक्तपुर नपा ३ मंगलाछेंका ८२ वर्षीय पुरुषको भक्तपुर अस्पतालमा मृत्यु भएको थियो। उनको मृत्युपछि कोरोना भाइरस संक्रमण पुष्टि भएको थियो। कोरोना भाइरस संक्रमणकै कारण सूर्यविनायक नपाका दुई महिला र एक पुरुष गरी ३ जनाको मृत्यु भइसकेको छ। सूर्यविनायक नपा १ की ६१ वर्षीया महिलाको उपचारको क्रममा पाटन अस्पतालमा मृत्यु भएको थियो। सूर्यविनायक नपा ८ का ७३ वर्षीय संक्रमित पुरुषको काठमाडौंको मेडिकेयर अस्पतालमा र ५३ वर्षीया महिलाको काभ्रेको धुलिखेल अस्पतालमा उपचारकै क्रममा मृत्यु भएको थियो। आइतबारसम्म भक्तपुरमा कोरोना भाइरस संक्रमितको संख्या ४ सय ८९ पुगेको छ। आइतबारमात्रै भक्तपुरमा ४५ जना कोरोना भाइरस संक्रमित थपिएको स्वास्थ्य मन्त्रालयले जनाएको छ।
पाल्पामा समुदायस्तरमा ७ जनामा सक्रमण,"तानसेन : पाल्पामा समुदायस्तरका ७ जनामा कोरोना संक्रमण देखिएको छ। आइतबार मात्र समुदायस्तरमा थप दुई जनामा सक्रमण भेटिएपछि सक्रमितको संख्या ७ पुगेको हो। आइतबार मात्र रम्भा गाउँपालिकाका दुई जनामा कोरोना संक्रमण देखिएको हो। तानसेनस्थित लुम्बिनी मेडिकल कलेज प्रभास र चितवन मेडिकल कलेजमा उपचारकका लागि पुगेका दुई जना पुरूषमा सङक्रमण देखिएको हो। क्वारेन्टाइन बाहिरका दुई जना समुदायका व्यक्तिमा संक्रमण देखिएको स्वास्थ्य कार्यालयका सूचना अधिकारी ओमप्रकाश पन्थीले जानकारी दिए। संक्रमण देखिएका रम्भा गाउँपालिकाका३ पिपलडाडाँका ६४ वर्षका पुरुष मृगौलाको उपचारका लागि चितवन पुगेका थिए। उनको चितवन अस्पतालले स्वाब संकलन गरी पाठाएकोमा आइतबार रिपोर्ट पोजिटिभ आएको हो। उनलाई अहिले चितवनबाट ल्याइ लुम्बिनी मेडिकल कलेज प्रभासको आइसोलेसन वार्डमा राखिएको गाउँपालिकाका अध्यक्ष विष्णुप्रसाद भण्डारीले बताए। अर्का वडा नम्बर ४ हुमिनका ७५ वर्षका पुरुष रहेका छन्। उनलाई मुटु र दमको समस्या भएपछि लुम्बिनी मेडिकल कलेज लगिएको थियो। उनमा समामन्य लक्षण देखिएपछि स्वाब संकलन गरिएको थियो। उनको आइतबार रिपोर्ट पोजिटिभ आएको गाउँपालिकाका अध्यक्ष भण्डारीले बताए। यसअघि पाल्पामा समुदायस्तरमा तानसेन नगरपालिकामा दुई जना, रामपुर नगरपालिकामा दुईजना र तिनाउ गाउँपालिकामा एक जना महिलामा संक्रमण पुष्टि भएको थियो। तानसेनकी समुदायस्तरमा सक्रमित महिलाको यही भदौ १२ गते उपचारको क्रममा मृत्यु भइसकेको छ। पाल्पामा सक्रमितको संख्या ५ सय ८१ पुगेको छ, भने ५ सय ६१ जना निको भएर घर फर्किएका छन्, दुईजनाको मृत्यु भएको छ।"
कानुन बमोजिम दायित्व पूरा गर्ने छानविन आयोगको प्रतिवद्धता,"काठमाडौँ : वेपत्ता पारिएका व्यक्तिको छानविन आयोगले सशस्त्र द्वन्द्वको क्रममा वेपत्ता पारिएका व्यक्तिहरुको पीडितमैत्री न्यायको उचित परिपूरण तथा कानुन बमोजिमको दायित्व पूरा गर्ने प्रतिवद्धता व्यक्त गरेको छ । अगस्ट ३० गते वेपत्ता परिवारको पीडितको अन्तर्राष्ट्रिय दिवसका सन्दर्भमा आयोगले एक विज्ञप्ति जारी गर्दै यस्तो प्रतिवद्धता व्यक्त गरेको हो । नेपालमा २०५२ फागुन १ देखि २०६३ मंसीर ५ सम्म चलेको सशस्त्र द्वन्द्व पश्चात् नेपाल सरकार र तत्कालीन द्वन्द्वरत नेकपा (माओवादी) बीच २०६३ मंसिर ५ गते सम्पन्न विस्तृत शान्ति सम्झौता भएपछि द्वन्द्वको विधिवत अन्त्य भएको थियो । विस्तृत शान्ति सम्झौताको दफा ५२५ मा सशस्त्र द्वन्द्वको क्रममा मानव अधिकारको गम्भीर उल्लङ्घन गर्ने तथा मानवता विरुद्धको अपराधमा संलग्नहरूको बारेमा सत्य अन्वेषण र समाजमा मेलमिलापको वातावरण निर्माण गर्न आपसी सहमतिबाट उच्चस्तरीय सत्य निरूपण तथा मेलमिलाप आयोग गठन गर्ने प्रबन्ध गरिएको हो । सशस्त्र द्वन्द्वको क्रममा वेपत्ता पारिएका व्यक्तिहरुको सम्बन्धमा छानविन, सत्य अन्वेषण, परिपूरण सिफारिस, परिचयपत्र वितरण, पीडकलाई कारवाहीका लागि सिफारिस र नीतिगत, संस्थागत, प्रशासनिक तथा व्यवहारिक सुधारको प्रतिवेदन तयार गर्न वेपत्ता परिएका व्यक्तिको छानविन, सत्य निरुपण तथा मेलमिलाप आयोग ऐन, २०७१ बमोजिम यस आयोगको गठन भएको हो। आयोगमा हालसम्म दर्ता भएका ३२२३ उजुरीहरुमध्ये २३ उजुरीहरु प्रारम्भिक छानविन तथा २५०७ उजुरीहरु विस्तृत छानविनको क्रममा रहेको आयोगले जनाएको छ । पहिलो पटक गठित आयोगको कार्यकाल २०७५ चैत्र मसान्तमा समाप्त भएपछि २०७६ माघ ९ बाट नवनियुक्त पदाधिकारीद्वारा आयोगले आफ्नो कार्यभार सुरु गरेको हो। आयोगले आफ्नो कार्ययोजनालाई मूर्त रुप दिन विभिन्न सरोकारवाला, पीडित र पीडितका संघ संस्थाका प्रतिनिधिहरुसँग छलफल तथा विषय विज्ञहरुसँग परामर्श गरिरहेको जनाएको छ। यसै क्रममा प्रदेश नं २ र ५ मा प्रदेशस्तरीय अन्तरक्रिया कार्यक्रम सम्पन्न गरी सशस्त्र द्वन्द्वबाट अति प्रभावित मानिएको रोल्पा जिल्लाबाट विस्तृत छानबिन तथा जिल्लास्तरीय अन्तरक्रिया कार्यक्रमको थालनी २०७६ सालको चैत्रबाट गरेको छ। यसबाट स्थानीय स्तरमा रहेका तथा राज्यका मूलप्रवाहमा नपरेका पीडितहरुको सरोकार तथा आवश्यकता बोध गरी संवोधन गर्न आयोग सक्षम रहने आयोगका उच्च अधिकारीहरुले जनाएका छन् । यस्तै वेपत्ता पीडित परिवार, सरोकारवाला व्यक्ति, संघ संस्थाहरुलाई आयोगसँग हातेमालो गरी पीडितका अन्तर्निहित पीडाको चाँडो भन्दा चाँडो सम्बोधन गरी न्याय दिलाउन आयोगले सबैसँग अपेक्षा समेत गरेको जनाएको छ ।"
पर्सामा आइतबार ३७ जनाले कोरोना जिते,"वीरगन्ज : पर्सामा आइतबार थप ३७ जना कोरोना मुक्त भएका छन्। पोखरीया नगरपालिकामा मात्रै आइतबार २५ जना कोरोना मुक्त भएका हुन्। संक्रमित भएपछि होम आइसोलेसनमा बसेका पोखरीया नगरपालिकाका ४ जना वडा अध्यक्षसहित २५ जनाको दोश्रो पटक गरिएको पीसीआर रिपोर्ट आइतबार नेगेटिभ आएपछि उनीहरु कोरोना मुक्त भएको जिल्ला प्रशासन कार्यालय पर्साले जनाएको छ। यस्तै आइतबार नै वीरगंज हेल्थ केयर कोभिड अस्पतालबाट ८ जना , गण्डक अस्थायी कोभिड अस्पतालबाट ३ जना र होटल विजयज्योतिको सेमि आइसोलेसनबाट १ जना निको भइ घर फर्किएका छन्। योसँगै पर्सामा कोरोनाबाट निको हुनेको संख्या ६ सय ८४ पुगेको जिल्ला प्रशासन कार्यालय पर्साले जनाएको छ। अब वीरगन्जको गण्डक कोभिड अस्पतालमा ५२ जना र वीरगन्ज हेल्थ केयर अस्थायी कोभिड अस्पतालमा ४५ जना संक्रमित उपचाररत रहेको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। जिल्लाका विभिन्न स्थानमा संचालित सेमी आइसोलेसनमा ३ सय ९८ जना संक्रमित रहेको श्रीवास्तवले जानकारी दिए।"
प्रदेश १ मा ९५ जना नयाँ संक्रमित भेटिए,"विराटनगर : प्रदेश १ मा पछिल्लो २४ घण्टामा कोरोना भाइरसका नयाँ ९५ जना संक्रमित भेटिएका छन् । एक हजार एक सय ७६ जनाको स्वाब संकलन गरेर पीसीआर परीक्षण गराउँदा ३२ महिला र ६३ पुरुषको रिपोर्ट पोजिटिभ आएको हो । परीक्षण गरिएकामध्ये एक हजार ८१ जनाको रिपोर्ट नेगेटिभ आएको सामाजिक विकास मन्त्रालयले जनाएको छ । संक्रमण पुष्टि भएकामध्ये सबैभन्दा बढी मोरङका ४५ जना छन् । मोरङमा पनि प्रदेश राजधानी विराटनगरका ४२ जना रहेका छन् । विराटनगरमा २१२१ जना महिला र पुरुषमा संक्रमण पुष्टि भएको हो । सुनसरीका ३७, झापाका नौ, संखुवासभाका दुई र प्रदेश १ बारिहका दुई जनामा संक्रमण देखिएको छ । विराटनगरबाहेक मोरङको लेटाङकी एक महिला, पथरीशनिश्चरे र रंगेलीका एकएक पुरुषको रिपोर्ट पोजेटिभ आएको छ । सुनसरीको दुहवीका १४ पुरुष, इटहरीका चार महिला, चार पुरुष, इनरुवाका एक महिला, पाँच पुरुष, धरानका एक महिला, पाँच पुरुष, बर्जुका दुई र गढीका एक पुरुषमा संक्रमण पुष्टि भएको मन्त्रालयले जनाएको छ । उसका अनुसार झापाको कनकाइमा दुई महिला, छ पुरुष, झापा गाउँपालिकामा एक पुरुष, संखुवासभाको खाँदबारीमा एक पुरुष, स्थानीय तह नखुलेकी एक महिला र प्रदेश १ बाहिरका एक महिला तथा एक पुरुषको रिपोर्ट पोजेटिभ आएको छ । प्रदेश १ मा आइतबारसम्ममा कोरोना भाइरसबाट संक्रमित हुनेको संख्या तीन हजार तीन सय ११ पुगेको छ । मन्त्रालयका अनुसार हालसम्म पीसीआर परीक्षण गरिएका ८७ हजार पाँच सय ९८ जनामध्ये ८४ हजार दुई सय ८७ जनाको रिपोर्ट भने नेगेटिभ आएको छ । प्रदेश १ मा कोरोना संक्रमणबाट मृत्यु हुनेको संख्या ३२ पुगेको छ । प्रदेश १ स्थायी ठेगाना भएका २३ र नौ जना अन्य प्रदेशका रहेको सामाजिक विकास मन्त्रालयले जनाएको छ । प्रदेश १ मा उपचारपछि कोरोना जितेर आइतबार नौ जना डिस्चार्ज भएका छन् । उनीहरु सबै बीपी कोइराला स्वास्थ्य विज्ञान प्रतिष्ठान धरानबाट डिस्चार्ज भएका हुन् । हालसम्म डिस्चार्ज हुनेको संख्या एक हजार पाँच सय ३४ पुगेको छ ।"
सामूहिक बलात्कार आरोपमा चारजना पक्राउ,"धनगढी : कैलालीमा युवतीमाथि सामूहिक बलात्कार गरेको आरोपमा चारजना पक्राउ परेका छन् । जिल्लाको जानकी गाउँपालिका ९ को खैरीफाँटामा १७ वर्षीया युवतीलाई सामूहिक बलात्कार गरेको आरोपमा उनीहरु पक्राउ हुन् । बलात्कार गरेको आरोपमा जानकी गाउँपालिका ९ का दीपक कडारा, लोकेश रावत, शंकर विश्वकर्मा र कुमार कडारालाई आइतबार बिहान पक्राउ गरेको इलाका प्रहरी कार्यालय टीकापुरका प्रहरी नायव उपरिक्षक मधुसुदन न्यौपानेले बताए । चारैजनालाई उनीहरुकै घरबाट पक्राउ गरिएको न्यौपानेले बताए । पीडित युवतीले दिएको किटानी जाहेरीका आधारमा ईलाका प्रहरी कार्यालय टीकापुरबाट खटिएको टोलीले उनीहरुलाई पक्राउ गरेको हो । युवतीमाथि गत बिहीबार राती सामूहिक बलात्कार भएको थियो । राती पल्लो घरमा रहेका बुवासँग मोबाइल माग्न जाने क्रममा उनी चारजनाद्धारा बलत्कृत भएकी बताइएको छ । 'मलाई अपहरण गरेर नजिकैको खेतमा लगेर त्यो समूहले बलात्कार गरेको हो,' उनले प्रहरीलाई भनेकी छन् । ती किशोरीको अवस्थाबारे उनका साथीहरुले खोजी नीति गर्ने क्रममा शुक्रबार साँझ मात्रै आफू बलात्कृत भएको बताएकी थिइन्। युवतीकी आमा कामको सिलसिलामा भारतमा रहेको र उनी हजुरबुवा, हजुरआमा र बु्वासँगै बस्दै आएकी छन् । घटनामा संलग्न भनिएकालाई पक्राउ गरेर अनुसन्धान भइरहेको छ । पीडित भनिएकी युवतीको स्वास्थ्य परीक्षण गरिने जिल्ला प्रहरी कार्यालय कैलालीले जनाएको छ ।"
"अब हातले होइन, दिमाागले चलाउने कम्प्युटर !","विद्युतीय कार निर्माता टेस्लाका संस्थापक इलोन मस्कले मस्तिष्कमा कम्प्युटर चीप राखिएको एक सुँगुर सार्वजनिक गरेका छन्। सो कार्यक्रमले उनको महत्त्वाकाङ्क्षी मस्तिष्कलाई उपकरणमा जोड्ने तरिकाको प्रदर्शन गरेको छ । 'यो मस्तिष्कमा साना तार जडित सानो उपकरण हो,' उनले वेबकास्टमार्फत भने। उनको स्टार्टअप कम्पनी न्यूरालीङ्कले मानिसको यो प्रविधि परीक्षण गर्न गत वर्ष आवेदन दिइसकेको छ । यो प्रविधिले नसामा समस्या भएकाहरूलाई सोचेकै भरमा फोन वा कम्प्युटर नियन्त्रण गर्नसक्ने बनाउने बताइएको छ । त्यस्ता चीप क्रमिकरूपमा डिमेन्सिया, पार्किन्सन्स र मेरुदण्डमा समस्या भएका मानिसहरूको अवस्था सुधार गर्नका लागि प्रयोग गर्न सकिने मस्कले दाबी गरे । तर दीर्घकालीन रूपमा भने यसको आंशिक उद्देश्य मानव जातिलाई नष्ट पारिदिन सक्ने कृत्रिम बुद्धिमत्ताविरुद्ध उभिनु रहेको उनले बताए । प्रदर्शन गरिएको गेट्रुड नामको सुँगुरले खाना खाँदा वा बास्ना लिँदा ती गतिविधिहरू ग्राफमा देखिएको थियो । उनको मस्तिष्कमा जडित उपकरणले ताररहित सङ्केत पठाएको थियो जसले खानाको खोजी गरिरहेका बेला उनको नाक र मुखमा नशाको गतिविधि देखाएको थियो । गत वर्ष सार्वजनिक गरिएको न्यूरालीङ्क उपकरणलाई अझ सरल र सानो बनाइएको मस्कले बताए। 'यो सहजरूपमा तपाईँको मस्तिष्कमा अट्छ । यो तपाईँको कपालमुनि हुनसक्छ र तपाईँलाई यसबारे थाहा पनि हुँदैन,' उनले भने ।"
एसईईमा नम्बर कम दिएको भन्दै शिक्षकमाथि निर्घात कुटपिट,"सिन्धुली : सिन्धुलीको सुनकोसी गाउँपालिका ७ मझुवा स्थित गणेश माविका प्रद्यानध्यापक र शिक्षकलाई विद्यार्थीले कुटपिट गरेका छन्। एसईई रिजल्टमा नम्बर कम दिएको भन्दै आइतबार उक्त सामुदायिक विद्यालयका प्रद्यानाध्यापक नेत्रबहादुर सुनुवार र अंग्रेजी शिक्षक चित्रबहादुर भण्डारीलाई कुटपिट गरेका हुन्। एसईईमा शिक्षकले कम नम्बर दिएका कारण माथिल्लो कक्षामा अध्ययन गर्न वञ्चित हुन परेको भन्दै विद्यार्थीले कार्यकक्षमै आएर कुटपिट गरेको सोही विद्यालय शिक्षक झलकप्रसाद दाहालले बताए।समुहमा आएका विद्यार्थीले आफूहरुलाई कम नम्बर दिएको भन्दै एक्कासि प्रधानाध्यापक सुनुवार र शिक्षक भण्डारीलाई कुटपिट गरेका छन्, दाहालले भने। विद्यार्थीको कुटाइबाट प्रधानाध्यापक सुनुवारको मुखमा गम्भीर चोट लाग्नुका साथै नाथ्री फुटेर रगत बगेको र ओठसमेत काटेको शिक्षक दाहालले बताए। अर्का शिक्षक भण्डारीको जिउमा निलडाम छ। उक्त विद्यालयबाट ६० जना छात्र तथा छात्रा एसईईमा सहभागी भएका थिए। उनिहरुमध्ये ९ जनाको रिजल्ट सी आएको र तीनै मध्येका तीनजना विद्यार्थीले कुटपिट गरेको बताइएको छ। विद्यार्थीको कुटाइबाट घाइते भएका दुवैजनाको स्थानीय स्वास्थ्य चौकीमा प्राथमिक उपचार गरिएको छ। रिजल्ट सी आए पनि विज्ञान विषयबाहेक अन्य पढ्न पाइने भन्दा भन्दै कुरै नसुनी कुटपिट गरेको शिक्षकको भनाइ छ। उता विद्यार्थीले निर्घात कुटपिट गरेपछि शिक्षक र कर्मचारीले सुरक्षाको माग गर्दै विरोध सुरु गरेका छन्। विद्यार्थीमाथि कारबाहीको मागसमेत गर्दै कर्मचारीको बैठकले सुरक्षाको माग गर्दै अनिश्चितकालीन विद्यालय बन्द गरेका छन्। घटनाका बारेमा प्रहरीलाई खबर गरिएको बताइएको छ।"
विश्वभर दुई करोड ५० लाख बढी कोरोना संक्रमित,"कोरोना भाइरसबाट विश्वभरी संक्रमितहरुको संख्या दुई करोड ५० लाखभन्दा बढी भएको छ । जोन हप्किन्स विश्वविद्यालयले आइतबार जारी गरेको तथ्यांकअनुसार विश्वभरी कुल संक्रमितको संख्या दुई करोड ५० लाख नौ हजार २५० पुगेको हो । कुल संक्रमितमध्ये आठ लाख ४२ हजार ७०२ जनाको कोरोनाका कारण मृत्यु भएको पनि विश्वविद्यालयले जनाएको छ । मृत्यु भएकामध्ये सबैभन्दा धेरै अमेरिकी रहेको पनि विवरणमा उल्लेख गरिएको छ । त्यसैगरी संक्रमित हुनेहरुमा पनि अमेरिकीहरु नै सबैभन्दा धेरै रहेका छन् । पछिल्लो विवरणअनुसार अमेरिकामा ६१ लाख ३९ हजार ४६६ जना संक्रमित भएका छन् भने एक लाख ८६ हजार ८५७ जनाको मृत्यु भएको छ । त्यसैगरी दोस्रो धेरै प्रभावित भएको ब्राजिलमा ३८ लाख ४६ हजार ९६५ जना संक्रमित हुदाँ एक लाख २० हजार ४९८ जनाको मृत्यु भएको छ । त्यस बाहेक धेरै संक्रमित भएका देशहरुमा क्रमशः भारत, रुस, पेरु, दक्षिण अफ्रिका, कोलम्बिया, मेक्सीको, स्पेन र चिली रहेका छन् । यद्यपि मृत्यु संख्या भने अमेरिका, ब्राजिलपछि मेक्सिको धेरै रहेको छ ।"
सहायक श्रीमानवृत्तचित्रले जित्यो कान्स भिडियो फेस्टिबलमा प्रथम पुरस्कार,"काठमाडौं : नेपालको बहुपति प्रथालाई विषयवस्तु बनाएको वृत्तचित्र फिल्म सहायक श्रीमान(कोहजबेन्ड)ले रसियामा प्रथम पुरस्कार जित्न सफल भएको छ। उक्त वृत्तचित्रले रसियामा अगष्ट २३ देखि २९ तारिखसम्म चलेको १९ औं अन्तर्राष्ट्रिय कान्स भिडियो फेस्टिबलमा प्रथम पुरस्कार जितेको हो। रसिया, अमेरिका लगायतका देशका चर्चित चलचित्रकर्मी सहभागी निर्णायक मण्डलले फिल्म महोत्सवकै उत्कृष्ट फिल्म घोषणा गर्दै सहायक श्रीमान (कोहजबेन्ड) लाई प्रथम पुरस्कार स्वरुप ग्राण्ड प्रिक्स अवार्ड प्रदान गरे। विभिन्न देशका फिल्म प्रतिस्पर्धामा रहेको उक्त महोत्सवमा बेलायतको फिल्म दोस्रो र पोर्चुगलको फिल्म तेस्रो भएको थियो। सहायक श्रीमानका निर्देशक गणेश पाण्डेले जुममार्फत अवार्ड समारोहलाई सम्बोधन गर्दै भने, यो मेरा लागि मात्र नभइ नेपाल र युवा चलचित्रकर्मीका लागि ठूलो सम्मान हो। भाग्यले बाँचेकाहरु नामक वृत्तचित्रमार्फत संसारभर चर्चा कमाएका निर्देशक पाण्डेको सहायक श्रीमान नयाँ डकुमेन्ट्री फिल्म हो। गत डिसेम्बरमा काठमाडौं अन्तर्राष्ट्रिय पर्वतारोहण महोत्सव (किम्फ) मा रिलिज गरिएको सहायक श्रीमानले यसअघि नेपाल अन्तर्राष्ट्रिय चलचित्र महोत्सव (निफ)मा पनि उत्कृष्ट अवार्डसहित १ हजार अमेरिकी डलर जित्न सफल भएको थियो। बहुपति प्रथामा आधारित ३५ मिनेटको यो डकुमेन्ट्री फिल्म कर्णाली प्रदेशको हुम्लामा छायाँकन गरिएको हो। घरमा जति दाजुभाइ छन्, एउटै श्रीमती बिहे गर्ने संसारकै अनौठो चलन अहिले पनि नेपालका कतिपय हिमाली जिल्लामा विद्यमान छ। सोही विषयलाई निर्देशक पाण्डेले पहिलोपटक पर्दामा उतारेका हुन्। हुम्लाको लामा समुदायमा अहिले पनि दाजुभाइका लागि एउटै श्रीमती बिहे गर्ने चलन छ। निर्देशक पाण्डेले करिब ४ वर्षको छायांकन र रिसर्चबाट सहायक श्रीमान निर्माण गरेका हुन्। साइन मिडिया प्रालिले निर्माण गरेको यो वृत्तचित्रको लेखन पनि निर्देशन पाण्डेले नै गरेका हुन्।"
बैतडीमा भदौ २१ सम्म निषेधाज्ञा,"बैतडी : बैतडीमा कोरोना भाइरस जोखिम बढेको भन्दै यही भदौ २१ गते सम्म निषेधाज्ञा थपिएको छ । भदौ ८ देखि जारी गरेको निषेधाज्ञा आइतबार राती १२ बजे सकिदैछ । आइतबार बसेको जिल्ला सुरक्षा समिति र जिल्ला स्तरीय कोभिड संकट व्यवस्थापन केन्द्रको बैठकले भदौ २१ गते राती १२ बजे सम्मका लागि निषेधाज्ञा लम्ब्याउने निर्णय गरेको सहायक प्रमुख जिल्ला अधिकारी लोकेन्द्रसिंह नेगीले जानकारी दिए । संक्रामक रोग ऐन २०२० र स्थानीय प्रशासन ऐन २०२८ को दफा ६ को उपदफा ३ बमोजीम निषेधाज्ञा जारी गरिएको उनको भनाइ छ । विभिन्न मेला, चाडपर्वहरु सुरु भएकाले भीडभाड हुन सक्ने भन्दै भदौ २१ गते सम्म निषेधाज्ञा लागू भएको हो। कडाइपूर्वक लागू गर्ने निर्णयसहित निषेधाज्ञाको अवधि थप्ने निर्णय भएको प्रमुख जिल्ला अधिकारी मोहनराज जोशीले जानकारी दिए । उनले भने, 'अहिले हाम्रो जिल्लामा पनि कोभिडका बिरामीहरु दिनानुदिन बढ्दै गइरहेका छन् । यो सन्दर्भमा जारी गरिएको निषेधाज्ञा कडाइका साथ लागू गर्ने निर्णय भएको छ । यसमा सबैको सहयोग आवश्यक छ । सबैको स्वास्थ्यलाई ध्यानमा राखेर यो निर्णय भएको हो भन्ने कुरा बुझिदिन म आग्रह गर्दछु ।' निषेधाज्ञा जारी भएको अवधिमा अत्यावश्यक सेवा तथा वस्तुबाहेक सबै प्रकारका उद्योग, व्यापार व्यवसाय बन्द रहने जनाइएको छ । यस्तै अत्यावश्यक काम बाहेक कसैले घर बाहिर हिँडडुल गर्न पाइने छैन भने बाहिर निस्कनु परेमा अनिवार्य रुपमा मास्कको प्रयोग गरेर मात्रै निस्कन पाइनेछ । यसैगरी अत्यावश्यक सामग्री ढुवानी गर्ने, एम्बुलेन्स, सुरक्षा निकायले प्रयोग गर्ने सवारी साधन बाहेक जिल्लामा अन्य सवारी साधन प्रवेशमा रोक लगाउने, जिल्लाभित्रका सबै प्रकारका निजी तथा सार्वजनिक सवारी साधनमा रोक लगाइने आदेशमा उल्लेख गरिएको छ । यस्तै सरकारी कार्यालयहरुमा पनि न्यूनतम कर्मचारीको उपस्थितीमा सार्वजनिक सेवा प्रवाह गर्ने, अत्यावश्यक भनि तोकिएका बाहेक अन्य सवारी साधनमा रोक लगाइने आदेशमा उल्लेख गरिएको छ । यस्तै निषेधज्ञा जारी गरिएको अवधिमा सबै प्रकारका मेला, जात्रा, सभा, जुलुस, खेलकुद लगायत भीडभाड हुने खालका सबै कार्यक्रममा रोक लगाइएको छ । परम्परागत रुपमा नित्यपूजा बाहेक भीडभाड हुने किसिमले मनाइने चाडपर्वमा रोक लगाइएको आदेशमा उल्लेख छ । यस्तै निषेधाज्ञा जारी गरिएको अवस्थामा होटेल तथा रेष्टुराहरु सञ्चालन गर्न नदिइने पनि आदेशमा उल्लेख गरिएको छ । जिल्ला प्रशासन कार्यालयले जारी गरेको आदेश विपरीत कसैले कार्य गरेमा कानुन अनुसार कारवाही हुने सहायक प्रमुख जिल्ला अधिकारीले नेगीले बताए ।"
२४ घण्टामा १२ सय २१ जनामा संक्रमण पुष्टि : १४ को मृत्यु,"काठमाडौं : पछिल्लो २४ घण्टामा १२ सय २१ जनामा कोरोना भाइरस (कोभिड१९) संक्रमण पुष्टि भएको छ। ३४८ महिला र ८७३ पुरुष गरेर १२ सय २१ जनामा संक्रमण पुष्टि भएको हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार १२ हजार १७ जनाको पीसीआर परीक्षण गर्दा १२ सय २१ जनामा कोरोना पुष्टि भएको हो। योसँगै नेपालमा कुल संक्रमितको संख्या ३८ हजार ५६१ पुगेको छ। मन्त्रालयका अनुसार २४ घण्टामा २६७ जना डिस्चार्ज भएका छन्। योसँगै कोरोना जित्नेको संख्या २० हजार ८२२ पुगेको छ। यो निको हुनेको यो संख्या ५४ प्रतिशत हो। अहिले क्वारेन्टाइनमा ७ हजार ७९७ जना रहेका छन्। नेपालमा संक्रिय संक्रमितको संख्या १७ हजार ५१८ रहेको छ। संस्थागत आइसोलेसनमा १० हजार ६१२ जना रहेका छन् भने होम आइसोलेसनमा ६ हजार ९०६ जना छन्। पछिल्लो २४ घण्टामा उपत्यकामा ४२९ जनामा कोरोना संक्रमण पुष्टि भएको छ।पीसीआर परीक्षणको कुल संख्या ६ लाख ८२ हजार ३४३ पुगेको छ। २४ घण्टामा थप १४ जनाको मृत्यु भएको छ । योसँगै नेपालमा कोरोनाले मृत्यु हुनेको संख्या २२१ पुगेको छ । मन्त्रालयका अनुसार पछिल्लो २४ घण्टामा चार महिला र १० जना पुरुषको मृत्यु भएको हो । आइतबार कोरोनाले मृत्यु पुष्टि भएका चार महिलामध्ये सुनसरी ७४, बारा ४७, महोत्तरी ६२ र काठमाडौंकी ७२ वर्षीया महिला रहेका छन् । त्यसैगरी सुनसरी ६०, मोरङका ६२, महोत्तरी ७० र ३५, रौतहटका ३०, ललितपुरका २९, भक्तपुरका ६५, नवलपरासीका ६२, रुपन्देहीका ५७ र ६७ वर्षीय पुरुषको मृत्यु भएको मन्त्रालयका प्रवक्ता गौतमले जानकारी दिए ।"
"कोरोनाको खोप बनाउन धनी देशबीच 'फोहोरी प्रतिस्पर्धा', कसले बनाउला पहिले !","काठमाडौँ : कोभिड १९ विरुद्धको खोप विकास गर्न विश्वभरका वैज्ञानिकहरु संघर्षरत छन् । यस्तैमा रुसले अगस्टको दोस्रो साता 'स्पुत्निक पाँच' नामको खोप बनाएर दर्ता गरेको जनायो । रुसले आधिकारिक रुपमा पहिलो पटक कोभिड १९ विरुद्धको खोप दर्ता गरेको जनाए पनि अन्य देशका वैज्ञानिकले रुसको गतिविधिमा आशंका गर्दै आलोचना पनि गरे । खोप विकास मात्रै गर्ने होडबाजीका बीच कितपय देशहरुले जासुसी तरिका र चोरबाटो रोजेको भन्दै विज्ञहरुले आलोचना गर्न थालेका छन् । र यसो गर्दा अनावस्यक जोखिम निम्तिनसक्ने पनि विज्ञहरुको चिन्ता छ । यसबारे बीबीसीले आफ्ना सुरक्षा संवाददाता गोर्डन कोरेराको एक रिपोर्ट प्रकाशन गरेको छ । जहाँ कोभिड १९ विरुद्धको खोप उत्सुकता र मुल्यवान उपलब्धि हुने भए पनि यसको विकासमा शक्तिशाली देशहरुले चोरबाटो रोज्न थालेको बताइएको छ । उक्त रिपोर्टमा अमेरिकास्थित ग्लोबल हेल्थ लका प्राध्यापक लरेन्स जस्टीनले भनेका छन्, ""चिकित्सकीय सामग्रीका लागि राजनीतिक दाउपेच यति विधि तीव्र भएको मैले कहिल्यै देखेको थिइन ।"" यतिसम्म कि, पछिल्लो समय कोभिड१९ को खोपलाई राजनीतिक प्रतीकका रूपमा लिइएको छ। विश्व स्वास्थ्य सङ्गठन डब्ल्यूएचओको अनुसार हाल खोप विकास गर्ने दौडमा करिब आधा दर्जन मुलुक छन् जो तेस्रो तहको परीक्षणको अन्त्यतिर छन्। बीबीसीका अनुसार चीनका तीन, यूकेको एक, अमेरिकाको एक र जर्मनीअमेरिकाको संयुक्त प्रयासमा एक छन्। तर गत जुलाईमा यूके, अमेरिका र क्यानडाले रुसी जासुसहरूले खोप विकासबारे सूचना ह्याक गरेको आरोप लगाएका थिए तर रुसले त्यसको खण्डन गरेको थियो। त्यसको अर्को हप्ता अमेरिकाले चिनियाँ ह्याकरहरूले पनि त्यस्तै प्रयास गरेको आरोप लगाएका थिए। चीनले पनि त्यो आरोपको खण्डन गरेको छ। काउन्सिल अन फरेन रिलेसन्सको ग्लोबल हेल्थ प्रोग्रामका निर्देशक थोमस बोलीकीले भनेका छन्, ""छोटो बाटो पक्कै पनि लिइएको छ। विशेषगरी रुसको हकमा ।"" उनी थप्छन्, ""खोप विकास गर्न गाह्रो छैन। त्यो सुरक्षित र प्रभावकारी छ भन्ने कुरा प्रमाणित गर्न गाह्रो छ। र विकास गर्न मात्रै आतुर देश छन् भने चोरबाटो रोज्न सक्छन्।"" रुसले अध्ययनको तथ्याङ्क प्रकाशन नगरीकनै र व्यापक परीक्षणबिना खोप दर्ता गरेपछि पश्चिमा मुलुकमा आलोचना भइरहेको छ। अमेरिकी सङ्क्रामक रोग विशेषज्ञ डा एन्थोनी फाउचीले पनि रुसमा विकास भइरहेको खोप सुरक्षित र प्रभावकारी भएकोमा गम्भीर आशङ्का व्यक्त गर्दैआएका छन् । यसवाहेक चुनावको तयारीमा रहेको अमेरिकामाथि पनि खोप निर्माणको कडा दबाव परिरहेको बताइन्छ । रिपोर्ट अनुसार पश्चिमा राष्ट्रमा 'खोप राष्ट्रवाद' पनि हावी भएको छ । शक्तिशाली देशहरु पहिलो चरणमा उत्पादन भएका खोप आफ्नो नियन्त्रणमा लिने प्रयासमा रहेको विज्ञहरु बताउँछन् । साथै कोरोनाभाइरसअघि नै रहेको राष्ट्रवादी शक्तिलाई यो रोगले झन् बलियो बनाइदिएको उनीहरु बताउँछन् । डब्लूएचओले भने विपन्न देशमा खोप वितरणमा सबैले हातेमालो गर्नुपर्ने भन्दै आग्रह गर्दैआएको छ ।"
रुपन्देहीमा भदौ २० गतेसम्म निषेधाज्ञा थपियो,"भैरहवा : रुपन्देही जिल्लामा निषेधाज्ञा अवधि एक हप्ता थप गरिएको छ । यस अघि जिल्ला प्रशासान कार्यालय रुपन्देहीले मन्त्रिपरिषद्को निर्णय समेतका आधारमा संक्रामक रोग ऐन २०२० को दफा २ एवं स्थानीय प्रशासन ऐन २०२८ को दफा ६ (३) बमोजिम भदौ ७ गते राती १२ बजे देखि भदौ १४ गते राति १२ बजेसम्म अत्यावश्यक सेवालाई निरन्तरता दिँदै निषेधाज्ञा आदेश गरेको थियो । जिल्लामा संक्रमण तिव्र गतिमा बढ्दै गएपछि जिल्ला स्तरीय कोभिड १९ संकट व्यवस्थापन केन्द्र (डीसीसीएसी) को सिफारिस र जिल्ला सुरक्षा समिती रुपन्देहीको निर्णय अनुसार भदौ २० गते राति १२ बजेसम्मका लागि अत्यावश्यक सेवालाई निरन्तरता दिँदै निषेधाज्ञा आदेशलाई निरन्तरता दिने निर्णय भएको जिल्ला प्रशासन कार्यालय रुपन्देहीका सूचना अधिकृत जनक थापाले जानकारी दिए । प्रशासनले बैंक तथा वित्तीय संस्थाले भर्चुअल वा विद्युतीय माध्यमबाट सेवा प्रवाह गर्ने व्यवस्था मिलाउनुपर्ने, अति आवश्यक काममा नेपाल राष्ट्र बैंकले तोके बमोजिम हुने, अति आवश्यक बाहेकका सवारी साधन संचालन गर्न नपाइने, खाद्यन्न, फलफूल, तरकारी, माछामासु, दूध तथा डेरीजन्य पसल बिहान ६ बजेदेखि ९ बजेसम्म र बेलुका साढे ४ बजेदेखि साढे ६ बजेसम्म संचालन गर्न सकिने जनाएको छ । त्यस्तै प्रशासनले औषधि, खाद्यवस्तु तथा अन्य अत्यावश्यक उपभोग्य वस्तु वा सेवा खरिदको काममाबाहेक कुनै पनि व्यक्ति घरबाट बाहिर निस्कनमा निषेध गरिएको छ ।"
विप्लव समूहकी नेत्री उमा भुजेललाई थुनामुक्त गर्न सर्वोच्चको आदेश,काठमाडौँ : नेत्रविक्रम चन्द विप्लव नेतृत्वको नेकपाकी नेत्री तथा पूर्वसांसद उमा भुजेललाई थुनामुक्त गर्न सर्वोच्च अदालतले आदेश दिएको छ । आइतबार दिउँसो न्यायाधीश दीपकुमार कार्की र हरिकृष्ण कार्कीको इजलासले भुजेललाई थुनामुक्त गर्न आदेश दिएको हो। भुजेलको रिहाइको माग गर्दै गत साउन २३ र भदौ ५ गते निवेदन दर्ता भएका थिए । २०७६ पुस १२ गते पक्राउ परेकी भुजेललाई जिल्ला अदालतले थुनामुक्त गर्नेवित्तिकै अदालतको गेटबाटै प्रहरीले पक्राउ गरेको थियो।
चितवनमा कोरोनाले साढे दुई महिनामा ११ को मृत्यु,"चितवन : कोरोना संक्रमणका कारण अहिलेसम्म चितवनमा ११ जनाको मृत्यु भएको छ । करिब साढे दुई महिनाको अवधिमा ११ जनाको मृत्यु भएको हो। मृत्यु हुनेमा ९ जना पुरुष र दुई महिला छन् । यीमध्ये चितवनका एक महिलासहित पाँचजना रहेका छन । ५१ वर्षीय पुरुषदेखि एक सय आठ वर्षीय महिला रहेका छन् । मृत्यु हुनमा अधिकांश दीर्घरोगी रहेको जिल्ला स्वास्थ्य कार्यालय चितवनका प्रमुख दिपक तिवारीले बताए । त्यस्तै मकवापुरका तीन, नवलपुर, गोराखा, कैलालीका एकएकजनाको मृत्यु भएको हो । भरतपुर अस्पताल, चितवन मेडिकल कलेज, पुरानो मेडिकल कलेज , पुष्पाञ्जली अस्पतालमा उपचाररत संक्रमितको मृत्यु भएको हो । चितवनमा पहिलो पटक जेठ २७ गते भरतपुर महानगरपालिका वडा नम्बर ११ का ६८ वर्षीय पुरुषको मृत्यु भएको हो । उनलाई निमोनिया भएको थियो । त्यस्तै पूर्वी चितवनको खैरहनी नगरपालिका३ गोठसोरमा एक सय आठ वर्षीया वृद्धाको सोमबार मृत्यु भएको हो । चितवनमा समुदायस्तरमा संक्रमण फैलिएपछि अवस्था भयावह बनेको छ । आइतबार दिउँसोसम्म जिल्लामा संक्रमितको संख्या ५ सय २७ पुगेको छ । यी मध्ये सबैभन्दा बढी भरतपुर महानगरपालिकामा बढी छन् ।"
"किसानलाई ज्यानभन्दा मलको पीर, भदोरै घाममा लाइन बस्दा बेहोस","धादिङ : कोरोना भाइरसको जोखिमका कारण मानिस भेटघाट हुन जिल्लाभर कडाइ गरिएको छ। संक्रमण आफूलाई पनि सर्न सक्ने जोखिमका कारण स्वयं व्यक्ति नै सतर्क हुनुपर्ने अवस्थामा धादिङका किसानमा भने कोरोना संक्रमणभन्दा रासायनिक मलको चिन्ता बढी देखिएको छ। कोरोना भाइरसको जोखिम भए पनि सयौं किसान युरिया मल लिन तछाड मछाड गर्दै उर्लिएका छन्। कसैलाई कोरोनाको डर छैन, ज्यान जोखिममा राखेर भए पनि १५ किलो मल लिने हतारो उनीहरुलाई परेको छ। मल लिने लाइन लाग्दा लाग्दै चर्को घामका कारण बेहोस हुनुपर्ने अवस्था आएको छ। शुक्रबार नीलकण्ठ ४ को रायटार डिपोमा लाइन बसेकी नीलकण्ठ ४ कै एक महिला बिहान ११ बजेतिर लाइनमा बेहोस भइन्। उनलाई सँगै रहेका साथीले उपचार गराए। लामो समयपछि गत शुक्रबार र शनिबार मल आउने सुचना पाएका किसान बिहान ५ बजेदेखि मल पाइने आशामा सहकारी र डिपोमा लाइन लागेका थिए। बिहानैदेखि चर्को घाममा भोक भोकै लाइन बस्नुपरेको र कमजोरी भएकाले गर्दा लाइनमै बेहोस भएको नीलकण्ठ ४ का सुन्दर गुरुङले बताए। गएको जेठ महिनादेखि धादिङवेशीमा युरिया मलको अभाव छ। मकैमा मल हाल्ने बेलामा पनि सहज नपाएको किसानले त्यतिबेला पनि ५१० किलो मल किन्नको लागि धेरै दिन सदरमुकाम धाउनु परेको थियो। अहिले पनि गएको असार साउनमा रोपाइ गरिएको खेतमा मल हाल्ने बेला भएको र सहज रुपमा नपाएकाले मल उपलब्ध भएको दिन एकैपटक सयौं किसान मल लिन थुप्रिएको किसानले बताएका छन्। नीलकण्ठ ८ का रोशनकुमालले भने, खेतमा मल हाल्न पाइएन भने उत्पादन नै हुँदैन, चाहिएको बेलामा कहिल्यै पनि सहज छैन, आएको बेलाला यसरी तछाड मछाड गरिएन भने खानै नपाएर मरिने होला, अहिलेलाई के को कोरोना न सोरोना। शुक्रबार देखिएको भीड शनिबार पनि उस्तै थियो। बढ्दो कोरोना संक्रमणको डरले जिल्लामा निशेधाज्ञा जारी गरिएको छ। तर मल पाउने आशाले शनिबार एकाबिहानै हातमा नाम्लो र बोरा बोकेर सदरमुकामस्थित नीलकण्ठ सहकारी कार्यालय भवन परिसरमा खचाखच भए। शुक्रबार सदरमुकाम बाहिरका केही सहकारीले डिपोमार्फत बजारमै मल वितरण गरे। शनिबार नीलकण्ठ सहकारीको डिपोबाट मल वितरण गरिएको थियो। मल नपाउने चिन्तामा एकाबिहानै सहकारीमा आइपुगेका किसानलाई सामाजिक दूरी, मास्क लगाउनुभन्दा पनि मलकै चिन्ताले सताएको थियो। किसानहरुको भीड बढ्दै गएपछि उनीहरुले मल सकिन्छ कि भन्ने चिन्ताले सहकारीको फलामे गेटसमेत फोडेर भित्रै पसेका थिए। नीलकण्ठ १२ कि सावित्री लंसालले भनिन्, ज्यान जोखिमा पर्छ रोग लाग्न सक्छ भन्ने त थाहा छ नि तर समस्याले रोग र भोक भन्दो रहेनछ, अहिले मल हाल्न पाइएन उत्पादन कम हुन्छ र हिउँदमा किनेर खानुपर्छ। एक बोरा मल ३ जना किसानलाई बाड्दासमेत ४ सय २० बोरा मलले माग नपुगेपछि २ सयभन्दा बढी कृषकहरु रित्तो हात फर्कनुपरेको नीलकण्ठ सहकारीका व्यवस्थापक हरि रिजालले बताए। रासायनिक मल आयो रे भन्ने सुनेका किसानले रोग र भोक नभनी मल पाउनेमा ढुक्क हुँदै सदरमुकाम झरेका केही किसानहरु निराश हुँदै घर फर्किन बाध्य भएका थिए।"
कोरोनाले मृत्यु हुनेको संख्या २२१ पुग्यो,"काठमाडौं : नेपालमा कोरोना भाइरस (कोभिड१९) संक्रमणबाट ज्यान गुमाउनेको संख्या २२१ पुगेको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २४ घण्टामा १४ जनाको मृत्यु भएसँगै कोरोनाले ज्यान गुमाउनेको संख्या २२१ पुगेको हो। मन्त्रालयका अनुसार पछिल्लो २४ घण्टामा चार महिला र १० जना पुरुषको मृत्यु भएको हो। आइतबार कोरोनाले मृत्यु पुष्टि भएका चार महिलामध्ये सुनसरी ७४, बारा ४७, महोत्तरी ६२ र काठमाडौंकी ७२ वर्षीया महिला रहेका छन्। त्यसैगरी सुनसरी ६०, मोरङका ६२, महोत्तरी ७० र ३५, रौतहटका ३०, ललितपुरका २९, भक्तपुरका ६५, नवलपरासीका ६२, रुपन्देहीका ५७ र ६७ वर्षीय पुरुषको मृत्यु भएको मन्त्रालयका प्रवक्ता गौतमले जानकारी दिए। पछिल्लो २४ घण्टामा १२ सय २१ जनामा कोरोना भाइरस (कोभिड१९) संक्रमण पुष्टि भएको छ। ३४८ महिला र ८७३ पुरुष गरेर १२ सय २१ जनामा संक्रमण पुष्टि भएको हो। मन्त्रालयका प्रवक्ता गौतमका अनुसार १२ हजार १७ जनाको पीसीआर परीक्षण गर्दा १२ सय २१ जनामा कोरोना पुष्टि भएको हो। योसँगै नेपालमा कुल संक्रमितको संख्या ३८ हजार ५६१ पुगेको छ। मन्त्रालयका अनुसार २४ घण्टामा २६७ जना डिस्चार्ज भएका छन्। योसँगै कोरोना जित्नेको संख्या २० हजार ८२२ पुगेको छ। यो निको हुनेको संख्या ५४ प्रतिशत हो। अहिले क्वारेन्टाइनमा ७ हजार ७९७ जना रहेका छन्। नेपाल संक्रिय संक्रमितको संख्या १७ हजार ५१८ रहेको छ। संस्थागत आइसोलेसनमा १० हजार ६१२ जना रहेका छन् भने होम आइसोलेसनमा ६ हजार ९०६ जना रहेका छन्। पछिल्लो २४ घण्टामा उपत्यकामा ४२९ जनामा कोरोना संक्रमण पुष्टि भएको छ। नेपालमा पीसीआर परीक्षणको कुल संख्या ६ लाख ८२ हजार ३४३ पुगेको छ।"
श्रमिक बैंक स्थापना,"काठमाडौं : श्रमिक बैंक स्थापना भएको छ। श्रम, रोजगार तथा सामाजिक सुरक्षा मन्लालयले भर्चुअल कार्यक्रमको आयोजना गरी श्रमिक बैंक स्थापना गरेको हो। मन्त्रालयले आइतबार कार्यक्रम आयोजना गरी आर्थिक वर्ष २०७६७७ मा कार्य सम्पादन र चालु आव २०७७७८ को लागि लक्ष्यको विषयमा बोल्दै मन्त्री रामेश्वर राय यादवले श्रमिक बैंकको घोषणा गरेका हुन्। श्रमिक बैंक स्थापनापश्चात सबै क्षेत्रमा कार्यरत औपचारिक तथा अनौपचारिक मजदुरको तथ्याङ्क मन्त्रालयसँग रहने छ। मन्त्री यादवले श्रमिक बैंकले सबै मजदुरलाई कामअनुसार श्रेणी दिइने बताए। कुन क्षेत्रमा कति मजदुर आबद्ध छन् भन्नेबारे अहिले स्पष्ट छैन। श्रमिक बैंकले मजजुरको रियल टाइम डाटा ल्याउने मन्त्रालयको दावी छ।"
"कालिकोटको नाग्ममा पहिरो, एकै परिवारका ४ जनाको मृत्यु, तीन वेपत्ता (अपडेट)","कालिकोट : जिल्लाको तिलागुफा नगरपालिका १ नाग्म बजारमा गएको पहिरोमा मृत्यु हुनेको संख्या चार पुगेको छ । आइतबार बिहन साँढे ७ बजेतिर गएको पहिरोमा परी पुरिएर नाग्म बजारका स्थानीय चारजनाको मृत्यु भएको जिल्ला प्रहरी प्रमुख डिएसपी श्यामबाबु ओलीयाले जानकारी दिए । उनका अनुसार कालिकोट र जुम्लाको सीमानामा रहेको नाग्म बजारमा गएको पहिरोमा मृत्यु हुनेहरुमा नाग्म बजारमा व्यपार व्यवसाय ४० वर्षीय परेक शाही, उनको ५ वर्षीय छोरा निराजन शाही, दुई महिनाको छोरा अक्कल शाही, ७ वर्षीया छोरी हिमा शाही रहेका छन् । उनकी श्रीमती पुन्या शाही र स्थानीय अर्जुन हमालको जिवितै उद्धार गरी उपचारका कर्णाली स्वास्थ्य विज्ञान प्रतिष्ठान जुम्ला पठाइएको छ । उक्त पहिरोमा तीनजना अझै वेपत्ता छन् । स्थानीय मनवीर कटुवाल, आइती खड्का र उनको मासु पसलमा मासु काट्ने व्यक्ति वेपत्ता छन् । उनीहरुको खोजीमा नेपाल प्रहरी, सशस्त्र प्रहरी र स्थानीय लागिरहेका छन् । पहिरोमा चार घर पहिरोमा पुरिएको डिएसपी ओलीयाले बताए । उनले पहिरोमा थप वेपत्ता भएको हुनसक्ने अनुमान गरिएको छ । पसलमा आएका ग्राहक पनि पुरिएको हुनसक्ने डिएसपी ओलीयाले बताए । जिल्लाबाट इन्स्पेक्टर यक्षराज जोसीको नेतृत्वमा थप प्रहरीको टोली घटनास्थल पुगेर वेपत्ताको खोजी कार्यमा जुटेको छ कालिकोटको नाग्ममा पहिरो, एकको मृत्यु, ७ वेपत्ता, पाँच घर पुरिए ।"
काठमाडौंबाट सरुवा भइ दार्चुला आएका प्रहरीमा कोरोना संक्रमण,दार्चुला : दार्चुलामा थप दुईजनामा कोरोना संक्रमण पुष्टि भएको छ । आइतबार डडेल्धुरा अस्पतालको प्रयोगशालामा गरिएको परीक्षणमा दार्चुलाको शैल्यशिखर नगरपालिका र जिल्ला प्रहरी कार्यालय दार्चुलामा कार्यरत एकजना पुरुषमा कोरोना संक्रमण पुष्टि भएको हो । शैल्यशिखर नगरपालिका ५१ वर्षीय र जिल्ला प्रहरी कार्यालय दार्चुलामा कार्यरत २७ वर्षीय पुरुषमा कोरोना संक्रमण पुष्टि भएको स्वास्थ्य कार्यालय दार्चुलाका कोभिड १९ सम्पर्क व्यक्ति विरेन्द्रप्रसाद भट्टले बताए। उनका अनुसार काठमाडौंबाट सरुवा भएर दार्चुला आएका प्रहरीमा कोरोना संक्रमण पुष्टि भएको हो । प्रहरी जवान क्वारेन्टाइनमा बसेका छन् । यहि भदौ ७ गते जिल्लाको शैल्यशिखर नगरपालिकामा ४३ जनाको स्वाब संकलन गरिएकोमा अन्य ४२ जनाको पीसीआर रिपोर्ट नेगेटिभ आएको स्वास्थ्य कार्यालय दार्चुलालले जनाएको छ । यस्तै महाकाली नगरपालिका अन्तर्गत पर्ने जिल्ला प्रहरी कार्यालय दार्चुलामा यहि भदौ ९ गते २१ जना मध्ये २० जनाको पीसीआर रिपोर्ट नेगेटिभ आएको स्वास्थ्य कार्यालय दार्चुलाले जनाएको छ । शनिबार मात्र दार्चुलाका २ जनामा कोरोना देखिएको थियो । योसँगै दार्चुलामा कोरोना संक्रमितको संख्या ५२ जना पुगेको जिल्ला अस्पताल दार्चुलाले जनाएको छ ।
सर्पले डसेर मृत्यु,सन्धिखर्क : अर्घाखाँचीको सितगगां नगरपालिका ५ जुकेनामा सर्पले डसेर आइतबार एकजनाको मृत्यु भएको छ । सितगंगा ५ जुकेना बार्नेआपका अन्दाजी ३५ वर्षीय स्थानीय यम बहादुर बेल्बासेको सर्पको डसाइबाट मृत्यु भएको सितगंगा ५ का वडा अध्यक्ष कमल पौडेलले बताए । राती सर्पले डसेका उनलाई भौगोलिक विकटताकारणा बेल्वासेलाई आइतबार बिहान मात्रै उपचारका लागि गोरुसिंगेको सर्प दंशमा उपचार केन्द्रमा लगिएको थियो । बिरामी गम्भिर देखेपछि सर्पदंस उपचार केन्द्र गोरुसिंगेले प्रादेसिक अस्पताल बुटबल रिफर गरेको थियो । उपचारका लागि बुटबल लैजाँदै गर्दा बेल्वासेको बाटोमै मृत्यु भएको हो।
पर्सामा थप ४७ जनामा संक्रमण पुष्टि,"वीरगन्ज : पर्सामा थप ४७ जनामा कोरोना भाइरस संक्रमण पुष्टि भएको छ। वीरगन्ज स्थित नारायणी अस्पतालको प्रयोशालमा शनिबार राति गरिएको परीक्षणमा पर्साका ४७ जनामा संक्रमण पुष्टि भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। संक्रमण पुष्टि भएका पर्साका ४७ जनामध्ये वीरगन्ज महानगरपालिकाको विभिन्न वडाका २६ जना छन्। यस्तै पर्साको पोखरीया नगरपालिकाका १२ जना रहेका छन्। शनिबार राति थप ४७ जनामा संक्रमण पुष्टि भएसँगै पर्सामा संक्रमितको संख्या २ हजार १ सय ६० पुगेको जिल्ला प्रशासन कार्यालय पर्साले जनाएको छ। यसैबिच शनिबार राति नारायणी अस्पतालको प्रयोगशालामा गरिएको पीसीआर परीक्षणमा बाराका पनि ३० जनामा संक्रमण पुष्टि भएको छ। बाराको कलैया उपमहानगरपालिकाका विभिन्न वडामा २१ जना, जितपुरसिमरा उपमहानगरपालिकामा २ जना, विश्रामपुर गाउँपालिकाका ३ जना र महागढीमाई नगरपालिकामा चार जनामा कोरोना पुष्टि भएको नारायणी अस्पतालका प्रवक्ता डाक्टर चौरसीयाले जानकारी दिए।"
पार्टी सुधारका लागि रामचन्द्र पौडेलका दस एजेन्डा,"काठमाडौं : नेपाली कांग्रेसका वरिष्ठ नेता रामचन्द्र पौडेलले पार्टी सुधारका दस एजेन्डा सार्वजनिक गरेका छन्। नेता पौडेलले १४ औं महाधिवेशन नजिकिएपछि पार्टी सुधारका लागि १० बुँदे एजेन्डा सार्वजनिक गरेका हुन्। पौडेलले अघि सारेका पार्टी सुधारका एजेन्डामा संविधान लागू गर्नेदेखि कांग्रेस विचार शून्य तथा दिशाबिहीन छैन भन्ने सावित गराउने गराउनेसम्मका विषय समेटेका छन्। नेता पौडेलले सुशासन लागू गराउनेदेखि कम्युनिस्ट शब्दजालबाट जनतालाई मुक्त गराउनेसम्मका प्रतिवद्धता जनाएका छन्। पौडेलले सार्वजनिक गरेका १० बुँदे एजेन्डा नेपालको वर्तमान संविधान लागू गर्ने, कांग्रेसको विधान पालना गर्नेरगराउने, नेपालको उन्नतीको बाटो देखाउने, सुशासन लागू गराउने, नेपालको असंलग्नता र तटस्थतालाई बचाउने, कांग्रेसलाई जनताको भरोसाको केन्द्र बनाउने, कम्युनिस्ट भ्रष्ट र शब्दजालबाट जनतालाई मुक्त गराउने, जनतामा देशक्तिको भावना जगाउने, संस्कृति परम्परा र नेपाली विशेषताको पहिचान गराउने र कांग्रेस विचार शून्य तथा दिशाबिहीन छैन भन्ने सावित गराउने। नेता पौडेलले सामाजिक सञ्जालमार्फत् दस एजेन्डा सार्वजनिक गरेका हुन्। व्याख्यासहित १० बुँदे एजेन्डाको विवरण केही दिनमै सार्वजनिक हुने पौडेलको निजी सचिवालयले जानकारी दिएको छ।"
चितवनमा कोरोनाले एक पुरुषको मृत्यु,चितवन : चितवनमा कोरोना भाइरस (कोभिड१९) संक्रमित एक पुरुषको मृत्यु भएको छ। चितवन मेडिकल कलेज भरतपुरमा आइतबार ५२ वर्षीय पुरुषको मृत्यु भएको हो। भरतपुर महानगरपालिका११ घर भएका ति पुरुषको आइतबार दिउँसो मृत्यु भएको जिल्ला स्वास्थ्य कार्यालय चितवनका प्रमुख दिपक तिवारीले जानकारी दिए। निमोनिया भएर भदौ ४ गते अस्पतालमा भर्ना भएका उनको भेन्टिलेटरमा उपचार गराइएको थियो।
कोरोना परीक्षणको शुल्क ११ सय घट्यो : आजैबाट लागू,"काठमाडौं : नेपालमा कोरोना भाइरस (कोभिड१९) परीक्षणको शुल्क घटेको छ। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार आइतबारबाटै लागू हुनेगरी कोरोना परीक्षणको शुल्क घटेको हो। अब ४४ सयमा पीसीआर परीक्षण गराउन सकिन्छ। यसअघि सरकारले ५५ सय रुपैयाँसम्म लिन पाउने व्यवस्था गरेको थियो। सँगै सरकारले लक्षण देखिएका व्यक्तिको मात्र कोरोना परीक्षण निःशुल्क गर्ने भएको छ। लक्षण नदेखिएका व्यक्तिले भने सरकारले अनुमति दिएका अस्पतालमा गएर शुल्क तिरेर परीक्षण गराउनु पर्नेछ। निर्धारण गरिएको भन्दा धेरै शुल्क कसैले पनि लिन पाउने छैनन्, मन्त्रालयको निर्णयबारे जानकारी दिँदै सहप्रवक्ता अधिकारीले भने, अब सङ्क्रमितको सम्पर्कमा आएका र लक्षण देखिएका व्यक्तिको मात्र निःशुल्क परीक्षण गर्ने निर्णय भएको छ।"
विदेशमा कोरोनाबाट एकसातामा तीन नेपालीको मृत्यु,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड १९) संक्रमणबाट विदेशमा यो साता थप ३ जना नेपालीको निधन भएको छ। गैरआवासीय नेपाली संघ अन्तर्गतको स्वास्थ्य समितिका अनुसार यो साता बेलायतमा १ जना र युएईमा २ जनाको ज्यान गएको हो। पछिल्लो हप्ता तीन जनाको निधन भएसँगै शनिबार साँझसम्म पविदेशमा कोरोनाले निधन हुनेको संख्या एक सय ९५ पुगेको छ। १६ देशमा कार्यरत नेपालीको निधन भएको हो। कोरोना भाइरसका कारण बेलायत, युएई, साउदी अरब, बहराइन, कुवेत, कतार, आयरल्याण्ड, जापान, टर्की नेदरल्याण्ड, स्वीडेन, भारत, साउथ अफ्रिका लगायत १७ देशमा रहेका नेपालीको ज्यान गएको छ। संघको स्वास्थ्य समितिका संयोजक डा संजीव सापकोटाका अनुसार साउथ अफ्रिका, पोर्चुगल, स्पेन, कतार साउदी अरब लगायतका देशमा कोरोना संक्रमण बढेको छ। अष्ट्रेलिया र युरोपका केही देशमा कोभिड१९ को दोस्रो लहर सुरु भएसँगै नेपाली समुदाय चिन्तित बनेको छ। नेपाली समुदायमा संक्रमण सामान्य रुपमा बढ्दै गएको भन्दै सचेत रहन संघले आग्रह गरेको छ। हालसम्म विश्वका ३८ देशमा रहेका नेपाली कोरोना भाइरसबाट संक्रमित भएका छन्। हालसम्म विदेशमा रहेका ३४ हजार सात सय एक जनामा कोरोना संक्रमण देखिएको छ। त्यसमध्ये ३२ हजार पाँच सय ११ जना कोरोना संक्रमणबाट मुक्त भएको स्वास्थ्य समितिका प्रेस संयोजक चिरण शर्माले जानकारी दिए। संक्रमणको जोखिम कम नभएकोले विदेशमा कार्यरत सबै नेपालीलाई सावधानी अपनाउन संघले आग्रह गरेको छ। कोभिड१९ को संक्रमणको जोखिम कम नभइसकेकोले थप सचेत र सावधान हुन नेपाली समुदायलाई आग्रह गरिएको समितिका संयोजक डा सापकोटाले जानकारी दिए। सार्वजनिक स्थल मात्रै नभई बन्द कोठामा गरिने भेला र जमघटले पनि संक्रमण बढाउने भएकाले त्यस्ता खाले कार्यक्रम नगर्न र गर्नै पर्ने भए सिमित संख्या र सामाजिक दुरी कायम गर्न संघले भनेको छ। डा सापकोटाले कोरोना संक्रमणका क्रममा मनोबल उच्च राख्न समेत आग्रह गरेका छन्। कोरोना संक्रमणको बढ्दो जोखिमले सर्वसाधरणमा एक प्रकारको मनोवैज्ञानिक त्रास उत्पन्न गरेको भन्दै उनले उच्च मनोबल कायम गरेर सर्तकता अपनाउन आह्वान गरेका छन्। आफुलाई पहिलो प्राथमिकतामा राखेर सर्तकता अपनाउनुपर्ने उनले जोड दिए। मानसिक तनावबाट सकेसम्म मुक्त हुन एक्लो नबस्न, साथीभाइसँग कुराकानी गर्न, गीतसंगित सुन्न र योग तथा ध्यान गर्न समेत डा सापकोटाले अनुरोध गरे। कोभिड१९ विरुद्ध भ्याक्सिन आगामी वर्षको पहिलो महिना (जनवरी) भित्र सर्वसाधारणको लागि उपलव्ध हुने अपेक्षा गरिएको बताउँदै उनले सचेत र सावधान रही अघि बढ्न विदेशमा कार्यरत नेपाली समुदायमा आहवान गरेका छन्। कोरोना भाइरस विरुद्धको खोप जापान, अमेरिका, रुस, बेलायत, चीन, स्वीट्जरल्याण्ड ड् लगायतका देशमा तीव्र गतिमा उत्पादन र परीक्षणको प्रक्रिया अघि बढेको छ।"
रुकुममा थप चारजनालाई कोरोना पुष्टि,रुकुम : रुकुम पश्चिममा थप ४ जनामा कोरोना संक्रमण पुष्टि भएको छ । कर्णाली प्रदेश अस्पताल सुर्खेतको प्रयोगशालामा पीसीआर परीक्षण गर्दा आइतबार मुसिकोट नगरपालिका वडा नम्बर ७ का ३ जना पुरुष र १ महिलामा संक्रमन पुष्टि भएको हो । गत साउन ९ गत्ते मुसिकोट नगरपालिका र स्वास्थ्य सेवा कार्यालयबाट १ सय २४ जनाको स्वाब संकलन गरी परीक्षण गरिएकोमा चारजनामा संक्रमण देखिएको स्वास्थ्य सेवा कार्यालयका कोरोना रोग नियन्त्रण फोकल पर्सन ईश्वर रावलले जानकारी दिए । उनका अनुसार १ सय २० जनाको भने रिपोर्ट नगेटिभ आएको छ । यससँगै जिल्लामा कोरोना संक्रमितको संख्या ६४ पुगेको छ । थपिएका चार संक्रमितसहित अब जिल्लामा ३४ सक्रिय संक्रमित रहेका छन् । नयाँ संक्रमितहरुको कुनै ट्राभल हिस्ट्री नभएको पनि उनको भनाइ छ । पछिल्लो समय मुसिकोट नगरपालिकामा समुदायस्तरमा कोरोना संक्रमन फैलिरहेको छ । नयाँ संक्रमित चारैजनालाई आइसोलेसनमा राख्ने तयारी भइरहेको मुसिकोट नगरपालिकाले जनाएको छ । उनीहरूलाई वडा नम्बर १ सल्लेस्थित राप्ती समाज अस्पतालको आइसोलेसनमा राख्ने तयारी भइरहेको नगरपालिकाका निमित्त प्रमुख प्रशासकिय अधिकृत नरविर खड्काले जानकारी दिए । यसैबीच आइतबार जिल्ला अस्पतालको आइसोलेन बाट दुईजना संक्रमितलाई डिसचार्ज गरिएको छ । कोरोना संक्रमित भएर आइसोलेसनमा बसेको १४ दिन पुरा भएपछी वडा नम्बर ४ का १ पुरुष र वडा नम्बर १ की एक महिलालाई डिजचार्ज गरिएको स्वास्थ्य सेवा कार्यालयले जनाएको छ । यस सँगै जिल्लामा कुल संक्रमित मध्ये ३० जना उपचारपछि स्वस्थ भइसकेका छन् ।
कोरोनाबाट मृत्यु भएका उदयपुरका शिक्षकको परिवारका सबैजनाको रिपोर्ट नेगेटिभ,"उदयपुर : मृत्युपछि कोरोना पुष्टि भएका उदयपुरको त्रियुगा नगरपालिकाका ४ मिलनचोकका ५२ वर्षीय शिक्षकको परिवारका ६ जनाकै कोरोना रिपोर्ट नेगेटिभ आएको छ । बिरामीको उपचारमा सँगसँगै रहेकी श्रीमती, दुई छोरा, दुईजना भतिज र ज्वाईमा कोरोना रिर्पोट नेगेटिभ आएको हो । त्रिवि शिक्षण अस्पताल महराजगंज काठमाडौं र प्रदेश नम्बर १ को कोरोना प्रयोगशालामा गरिएको परीक्षणमा उनीहरुको रिर्पोट नेगेटिभ आएको जिल्ला स्वास्थ्य कार्यालय प्रमुख मोहन सुवेदीले जानकारी दिए । उनले भने, 'मृतकसँगै अस्पतालमा रहेका चार र घरमा रहेका दुई छोरा गरी ६ जनाको कोरोना रिर्पोट नेगेटिभ आएको छ, मृतक शिक्षकको शुक्रबार नै नेपाली सेनाले अन्त्येष्टि गरिसकेको छ ।' काठमाडौंमा रहेकी श्रीमतीसहित चारजनालाई काठमाडौंमा र उदयपुर घरमा रहेका दुई छोरालाई जिल्ला स्वास्थ्य कार्यालय उदयपुरले शुक्रबार स्वाब संकलन गरेको थियो । बुवाको काजकिरियामा छोराहरु बस्नुपर्ने भएपछि अन्त्येष्टि गर्नुअघि नै उनीहरुको स्वाब लिइएको स्वास्थ्य प्रमुख मोहन सुवेदीले बताए । उनले भने,' हिन्दु संस्कारअनुसार काजकिरियामा बसेपछि १३ दिनसम्म कसैले छुन नमिल्ने भएकाले, अगाडि नै स्वाब लिइएको हो । भदौ ९ गते उपचारका क्रममा शिक्षण अस्पतालमा श्रीमानको मृत्यु पछि मृत्यु संस्कारका लागि नै अन्यौलमा रहेकी श्रीमती शनिबार रिर्पोट आएसँगै घर फर्किएर काजकिरियामा बसेकी छिन् ।कोरोनाकाकारण उदयपुरमा मृत्यु भएको यो पहिलो घटना हो । कोरोनाबाट उदयपुरका शिक्षकको काठमाडौंमा मृत्यु"
डडेल्धुरा अस्पताल प्रयोगशालामा थप ४९ जनामा कोरोना पुष्टि,डडेल्धुरा : डडेल्धुरा अस्पतालको प्रयोगशालामा गरिएको स्वाब परीक्षणमा थप ४९ जनामा कोरोना पुष्टि भएको छ। पछिल्लो २४ घण्टामा ३ सय ५७ जनाको कोरोना परीक्षण भएकोमा ४९ जनामा संक्रमण पुष्टि भएको हो। अस्पतालका प्रयोगशाला इन्चार्ज ईश्वरी प्रशाद भूषालले बझाङका ४७ जना र दार्चुलाका २ जनामा संक्रमण पुष्टि भएको बताए। प्रयोगशाला इन्चार्ज भूषालका अनुसार बझाङको दुर्गाथली गाउँपालिकाका ४७ जना र शैल्यशिखर नगरपालिकाका एक जना र जिल्ला प्रहरी कार्यालय दार्चुलाका एक जनामा कोरोना पुष्टि भएको बताए ।
गोरखामा सोमबारदेखि निषेधाज्ञा हट्ने,"गोरखा : गोरखामा दुईसातादेखि जारी गरिएको निषेधाज्ञा सोमबारदेखि हट्ने भएको छ। जिल्लास्तरीय कोरोना संकट व्यवस्थापन केन्द्र, कमाण्ड पोष्ट तथा सरोकारवालाहरुको बैठकले गत भदौ १ गतेदेखि लागु गरिएको निषेधाज्ञा खुलाउन प्रमुख जिल्ला अधिकारीलाई सिफारिस गर्ने निर्णय गरेको हो। विश्व स्वास्थ्य संगठन र नेपाल सरकारले तोकेको सुरक्षाका मापदण्ड अपनाएर बजार र कार्यालयहरु सबै खुलाउने, तर जिल्ला प्रवेश गर्ने सीमा नाकाहरु झन कडा बनाउने निर्णय भएको छ, बैठकमा सहभागी पत्रकार महासंघ गोरखाका अध्यक्ष किशोरजंग थापाले भने, बजारका व्युटिपार्लर, सैलुन, चटपटे पसलहरु नखुलाउने निर्णय भएको छ। गोरखा नगरपालिकाको वडा नं १३ मा कोरोना संक्रमण अन्यत्रको तुलनामा बढी देखिएकाले तत्काल सो वडा भने बन्द नै रहने जनाइएको छ।"
तिब्बतका युवाहरुको हृदयमा चीनलाई मायाँ गर्ने शिक्षा दिनू : सी चिनफिङ,"बेइजिङ : चिनियाँ राष्ट्रपति सी चिनफिङले तिब्बतको स्थिरता कायम गर्न, राष्ट्रिय एकता रक्षा गर्न र विभाजनविरुद्ध संघर्षमा जनतालाई शिक्षित बनाउन चीनले अपराजित किल्ला बनाउनै पर्ने बताएका छन् । चीनले १९५० देखि तिब्बतलाई नियन्त्रणमा लिँदैआएको छ । र बेइजिङले तिब्बतलाई शान्तिपूर्ण मुक्तिको रुपमा व्याख्या गर्दैआएको छ । तर निर्वासित धार्मिक नेता दलाइ लामाको नेतृत्वमा आलोचकहरु बेइजिङको शासनलाई सांस्कृतिक नरसंहार भन्छन् । हालैको कम्युनिस्ट पार्टीको बैठकमा राष्ट्रपति सीले तिब्बतमा यहाँको समृद्धि र एकतालाई सुदृढ बनाउनुपर्ने बताए । यसका लागि थप पहल आवस्यक रहेको उनले औँल्याए । उक्त बैठक तिब्बतको भावी शासन व्यवस्थाबारे केन्द्रित थियो । नेता सीले पार्टीका अधिकारीहरुको कामको प्रशंसा पनि गरेका थिए । यस्तै उनले तिब्बती स्कुलमा हरेक युवाको हृदयमा चीनको मायाँको विउ रोप्ने राजनीतिक र सैद्धान्तिक शिक्षाको खाँचो रहेको पनि औँल्याए । शनिबार नेता सीको यस्तो अभिव्यक्ति चिनियाँ सरकारी मिडिया सिन्ह्वाले प्रकाशन गरेको हो । यस्तै उनले एकीकृत, समृद्ध, सभ्य, सौहार्द र सुन्दर नव आधुनिक, समाजवादी तिब्बत निर्माणका लागि बाचा पनि गरेका छन् । यसका लागि सीले त्यस क्षेत्रमा कम्युनिस्ट पार्टीको बलियो भुमिका आवस्यक रहेको बताए । यस्तै सीले तिब्बतको बौद्ध धर्मलाई पनि चिनियाँ परिवेश र समाजवाद अनुकुल अवलम्वन गर्नुपर्ने बताएका थिए । बेइजिङले पछिल्लो समय हङकङ र तिब्बतमाथि आफ्ना गतिविधि बढाएको छ । अमेरिकी विदेशमन्त्री माइक पम्पिओले भने गत जुलाइमा तिब्बतको कुटनीतिक पहुँच रोक्न र मानव अधिकार उल्लंघनमा संलग्न चिनियाँ अधिकारीहरुको भिसा प्रतिबन्ध लगाउने चेतावनी दिएका थिए । अमेरिका लगायतका देशले भने चीनलाई तिब्बत र हङकङको मुद्दालाई लिएर बारम्बार दबाव दिँदैआएका छन् ।"
जबजको चीरहरण र भुसालको मौनता,"पद पाए भद्र, पद नपाए रौद्र हुने अवसरवाद नै अहिलेको मूल समस्या हो नेपाल कम्युनस्टि पार्टीको उत्कर्ष र गतिरोध, व्यवस्था, अव्यवस्था, वैचारिक एकता, मतभेद, विचार मन्थनको परम्परा र विद्यमान चुनौती, अवसरको वितरण र नेतृत्व निर्माण, कार्यशैली र व्यवहार, पार्टीसत्ता र राज्यसत्ता, सरकार सञ्चालन र पार्टी जीवन, संगठन र समीकरण कला, महत्वाकांक्षा र व्यक्तित्वको टकराव, कार्यकर्ता उत्पादन र कमिटी प्रणाली, अनुशासन र नैतिकता, संस्कार र चरित्र निर्माण, उत्पादन र वितरण, संघर्ष र एकता, द्वन्द्व र सहअस्तित्व परिलक्षित भएर घनश्याम भुसाल, डम्बर खतिवडा र राम कार्कीका आलेख र धारणा प्रकाशमा आएका छन्। ती धारणा नेपाल कम्युनिस्ट आन्दोलनको चिन्तन परम्पराको अखण्ड ज्योति निभेको छैन र निभ्ने छैन भन्ने सच्याइका गतिला प्रमाण हुन्। लाभहानिको चकाचौध चलिरहेका बेला प्रिय आस्था सम्हालिएर रहनुपर्छ भन्ने प्रदीप ज्ञवालीको दशकौंदेखि चिन्तामाथि चासो थप्ने सर्जकहरू नेकपाको गाडधन हुन्। स्वास्नी सिँगार्ने देश बिगार्नेहरूको महासेनाले आफूलाई प्रतिद्वन्द्वीरहित ठानेर हौसिएको बेला स्वच्छ छविको ढाल र वैचारिक संघर्ष तरबारले सुसज्जित प्रतिद्वन्द्वी सेना जुनसुकै बेला उठ्न सक्नेतिर यसमा संकेत छ। विकल्पको मौजुदीमाथिको यो प्रकाश विधि, रीति र थितिको सशक्त वकालत हो। कम्युनिस्ट आन्दोलनको गौरवमय विगत, उत्कर्षमा रहेको वर्तमान र प्रचुर सम्भावनायुक्त भविष्यमाथि आलेखहरूमा व्यापक चिन्ता र चासो छ। वैचारिक विरासत, बहस परम्परा, पारदर्शिता, नैतिक मूल्य, वर्ग पक्षधरताप्रतिको हुटहुटी छ र अनुशासन, उत्पादन, वितरण, सुशासनप्रति अनुराग छ। अव्यवस्थामाथिको निर्मम कटाक्ष र हमाला, पुँजीवादी शोषण, त्यसमा पनि दलाल पुँजीवादप्रति तीव्र घृणा छ। कमजोरीप्रतिको निरपेक्ष अरुचिले लेखकत्रयमा रहेको बेचैनी र वैराग्यमा निखार थपेको छ। यहींनेर समस्या खडा भएको छ। कतिसम्म भने आन्दोलनका उपलब्धि, नेकपाले पाएका सफलता केही पनि होइनन् भन्ने गलत सन्देश जान सक्नेमा लेखकत्रय सावधान रहेको देखिँदैन। समस्या मात्र देख्ने, उपलब्धि नदेख्ने हुटहुटीले खतिवडालाई त वैराग्यकै तहमा पुर्याएको छ भने भुसाल र कार्कीले अमूक व्यक्ति सरकारमा छँदा सबथोक ठीक र सरकार बाहिर रहँदा सबथोक चौपट देख्ने प्रवृत्तिको विरुद्धमा आफूलाई खरो र दह्रोे रूपमा उभ्याउन नसक्ने खतरा बढेको छ। लेखकत्रयको मोही माग्ने ढुंग्रो लुकाउने कमजोरी तीन लोक चौध भुवनको चर्चा गरेर पनि वैचारिक स्पष्टताको सट्टामा मौनता वा विषयान्तर कलामा छ। यसले गर्दा निबन्धहरू बेसार हालेको तर नुन नहालेको तरकारीजस्तै हेर्दा राल चुहाउने खालका तर चाख्दा बेस्वाद र बेढंगका बनेका छन्। सबैको नजरमा राम्रो देखिने चलाकीको चक्कुले जवाफदेहिताको घाँटी रेटेको छ। उदासीनताको बाँसुरी फुकाइ र आशावादिताको अभावले लेखक र आलेख दुवै पक्षलाई न्याय होइन, अन्याय गरेको छ। सिद्धान्तको विस्मृति र विधिको वकालत विरोधाभास कुरा हुन्। आफ्ना नयाँपुराना दुवैखाले फ्यान खेतीप्रतिको आसक्तिले भुसाललाई थिचेको छ। जनताको बहुदलीय जनवादको उपस्थिति वा अनुपस्थिति, यसको सान्दर्भिकता वा सन्दर्भहीनता, यसको व्यापकता वा मृत्युको घोषणा, विकल्पको खोजी वा मिलन विन्दु, यसको चोरी लेखन वा कपी राइटबारे मौन रहेर नयाँपुराना आलोचक र समर्थक सबैसँग ठिक्क पर्नुपर्ने बाध्यता छ। यो बाध्यता छोप्ने पर्दा विधि बनाइएको छ। खतिवडाको समस्या चिन्तक र फकिरको भेदरेखा कोर्न नसक्नुमा छ। एउटा पुस्ताको थाप्लोमा दोष मात्र थोपर्ने र श्रेयको सानो अंश पनि दिन नचाहने कार्कीको पुस्ता खेतीको आलोकाँचो खेलले पनि उत्साह जगाउने र समाधान दिने सामथ्र्य राख्दैन। यसले प्रतिशोध र पूर्वाग्रहलाई पोस्न जरुर सक्ने छ तर जनताको राजनीतिलाई बल पुर्याउने छैन। यसरी लेखकत्रय आशा जगाउने र समुचित दिशा प्रदान गर्ने दायित्वबाट भागेको प्रस्ट हुन्छ। जबजले सैद्धान्तिक पुस्ट्याइँसहित शान्तिपूर्ण प्रतिस्पर्धाको एकाग्र चित्त प्रदान गरेपछि एमालेप्रतिको आकर्षण र संगतिले उचाइ लियो। जबजले कम्युनिस्ट पार्टीलाई जनताको रोजाइ, जनताको शक्ति र जनपरिचालनमा विश्वास गर्न सिकायो। नेकपाको समस्या उसको संक्रमणकालीन अवस्था हो र समाधान विचार र व्यक्तित्व बीचको प्रतिस्पर्धाको ढोका जति सक्दो चाँडो खोल्नुमा छ। वैचारिक समस्याको गाँठो नफुकाई नेकपा संक्रमणकालको चक्रव्युहबाट सकुशल निस्कन सक्ने छैन। जनताको बहुदलीय जनवाद हाकाहाकी रूपमा नचाहनेदेखि अरुचिलाई इगो, अहं, हठ, प्रतिष्ठा, संवेदनशीलताको उछाल, पार्टीको संक्रमणकाल, अल्पबुझाइ, बुझपचाइ र समृद्ध पार्ने अनेक बहानामा प्रत्यक्ष वा परोक्षरूपमा व्यक्त गरेर पूर्वाग्रह साँध्ने गरिएको छ। त्यसपछिको चुनौती दुई अध्यक्षको नमिलिनहुने बाध्यता र विकास नभइसकेको हार्दिकतामा छ। दुई अध्यक्षका बीचमा उपलब्धि र सफलताको सगोल विरासत छ र विचारको भिन्नताको खाडल पनि छ। त्यसमाथि दरारमा अन्यत्रबाटै माटो ल्याएर पुरताल गरिएको जमिनमा केही कालसम्म धसिने र खाल्डाखुल्डी पर्ने समस्या देखिएजस्तै ६ दशक लामो विभाजनको घाउ भर्खरै मात्र पुरेर बनेको पार्टीको संवदनशीलताले काम गरेको छ। सके अधिनायकवाद नसके अवसरवाद रोजाइले प्रचण्डलाई न एक्काइसौं शताब्दीको जनवादको वैचारिक नेता बन्न दिनेछ, न जनताको जनवादको व्याख्याता। राजनीतिक स्थिरता, समृद्धि र देशको स्वाभिमानको मूल्यमा एक पार्टीको गुट झगडामा तल पर्नुपर्ने ओलीको विवशताबाट लाभ उठाएर जनताको बहुदलीय जनवादको चीरहरण भइरहेको छ। द्रौपदी चीरहरणका बेला ज्येष्ठ कुरु भीष्मको मौनता सँधाइले उनको निर्मल र वेदाग छविमा मेट्न नसकिने दाग लागेको थियो। नेकपामा मौजुद चिन्तकहरूमध्येमा लगभग शीर्षस्थानमा रहेका भुसालको यो मौनता भविष्यमा आफैंलाई भारी पर्नेछ र पुनः एकपटक थिग्रिन बाध्य पार्नेछ। जबजको प्रतापसूर्य र हत्केला २०४९ साल माघ १४ देखि २० गते सम्पन्न भएको एमालेको पाँचौं महाधिवेशनले जनताको बहुदलीय जनवाद पारित गरेपछि नेपालको कम्युनिस्ट आन्दोलनले कोल्टो फेरेको थियो। जबजको श्रेष्ठता र सार्थकता उदाएको सूर्य हो भने यसको मृत्यु घोषणा गर्न तम्तयार दस्ता हत्केला हो। जबजले एमालेलाई कम्युनिस्ट आन्दोलनमा प्रचलनमा रहेका जम्ल्याहा चुनौतीहरू अधिनायकवाद र नोकरशाहीतन्त्रबाट सदाका लागि पृथक् मात्र पारेन कि विरुद्धमै उभ्याइदियो। यसले संसदीय चुनावमा सामेल भएर पनि सशस्त्र संघर्षको माध्यमप्रतिको तर्कहीन नतमस्तकतालाई जरैसहित उखेलिदिएको थियो। मतपेटिकाको प्वालमा विश्वास गरे पनि बन्दुकको नालप्रति पनि नतमस्तक भएर सिन्दूरपोते अर्कैको लाए पनि तिम्रै नाम जप्छु जप्नलाई शैलीको विरोधाभासको जाँतोमा पिसिनबाट कम्युनिस्ट पार्टीहरूले उन्मुक्ति पाउनु इतिहासको माग थियो। जबजले सैद्धान्तिक पुस्ट्याइँसहित शान्तिपूर्ण प्रतिस्पर्धाको एकाग्र चित्त प्रदान गरेपछि एमालेप्रतिको आकर्षण र संगतिले उचाइ लियो। जबजले कम्युनिस्ट पार्टीलाई जनताको रोजाइ, जनताको शक्ति र जनपरिचालनमा विश्वास गर्न सिकायो। बाध्यताले थचारिएर वा अन्य उपायले सीप नचलेर चुनावको उपयोग गर्दा कम्युनिस्ट पार्टीको हालत सुन र चाँदीका बञ्चरा पुरस्कारका रूपमा पाउने लोभ गर्दा साथमा भएको फलामे बञ्चरो गुमाउने लोककथाको नक्कली दाउरेको जस्तो थियो। निष्ठापूर्वक नभई केवल उपयोगका खातिर सामेल भएको चुनावको परिणामले कम्युनिस्ट पार्टीलाई उल्टै छलेको थियो र उपयोग गरेको थियो। निष्ठापूर्वक लडिएको चुनावी अभ्यासले भने एमालेलाई सशक्त प्रतिपक्ष हुँदै जनमतको माध्यमबाट कम्युनिस्ट पार्टीको सरकार निर्माणसम्मको कीर्तिमानधारी कम्युनिस्ट पार्टीका रूपमा उभ्याइदियो। जनताको बहुदलीय जनवाद विकासवादी सिद्धान्तमा आधारित सिद्धान्त हो। यसका दुई पाटाहरू लोकतान्त्रिक पाटो र रूपान्तरणकारी पाटोबीचकोे अन्तरसमन्ध नै विकासवादी सिद्धान्तको नवीनतम उदाहरण हो। जस्तो कि औजारमा बहुधातुको उपयोग र औजारको बहुगुणी र बहुउपयोगी क्षमताले सभ्यता वा समाज विकासको स्तर निर्धारण हुन्छ। सुरुमा मानव जाति ढुंगा, हाड वा काठका एकवस्तुनिष्ठ औजार प्रयोग गथ्र्याे। पछि काठको बिँड र फलामको फल भएका बञ्चरोजस्ता द्विवस्तुनिष्ठ औजार र धनुष, ताँदो र वाणजस्ता त्रिवस्तुनिष्ठ औजार वा हतियारको विकाससँगै मानव विकासको यात्रा अघि बढ्यो। एसीमा हिटर र कुलर दुवैका लक्षण हुनु, आईफोनमा क्यालेन्डर, क्यालकुलेटर, क्यामरा, घडी, रेडियो, टेलिभिजन हुनु चमेरे प्रवृत्ति नभई उत्कृष्ट सेवा प्रदान गर्ने क्षमताको सुनिश्चितता हो र नयाँ युगतिरको यात्राको प्रारम्भ पनि। लोकतन्त्रका हिमायती र परिवर्तनका पक्षपाती दुवैले जनताको बहुदलीय जनवाद र बहुदलीय जनवादीसँग साथ गर्न, हात मिलाउन र सुखदुःख बाँड्न तयार हुनुको आधार पनि विकासवाद संगत जबजको संरचना र सामथ्र्य हो। एकता र प्रतिस्पर्धा नेपालको कम्युनिस्ट आन्दोलनले लामो समयसम्म एकता र प्रतिस्पर्धालाई एउटै रथका दुई पांग्रा जस्तै सँगसँगै जान सक्तैनन् भन्ने भ्रम पालेको थियो। यसले गर्दा कम्युनिस्ट पार्टीको चरित्र, चिन्तन, जीवनशैली, कार्यशैली, शत्रु र मित्र, संस्कार र राजनीति सबै प्रभावित भए। जबजले भने प्रतिस्पर्धा र एकतालाई एकअर्काका पूरकका रूपमा लिन सिकाउँछ। कम्युनिस्ट पार्टीहरू लामो समयसम्म मानव जातिका उपलब्धिमाथि नै बहिस्कारको बाटो अवलम्बन गरेर आम जनसमुदायबाट अलगथलग भए। यसले पुँजीवादी लोकतन्त्रवादीलाई मैदान खाली गरिदियो। कम्युनिस्ट आन्दोलनको यो महाभूल सच्याउने श्रेय जबजलाई जान्छ। जबजले उत्पादक शक्तिको पक्षधरताको सारंगी रटाइ र अधिनायकवादमा संगति देख्दैन। समाजवादी सरकार भएका मुलुकमा सामाजिक न्याय, समानता, वर्ग पक्षधरता, समाजवादजस्ता राम्रै शब्द, काम, लक्ष्यका लागि उपयुक्त माध्यमको अवलम्बन गरिएन। फलतः कम्युनिस्ट पार्टीप्रतिको जनताको असन्तुष्टि र आक्रोश समय छँदै कम गर्ने र गल्ती सच्याउने उपाय खोजिएन। प्रतिस्पर्धा र एकतालाई सँगसँग लिन नसक्दा रूस र पूर्वीयुरोपमा समाजवादी सरकारहरू धराशायी भए। त्यसयता सशस्त्र क्रान्ति हुने वा जनताबाट निर्वाचित भएर कम्युनिस्ट पार्टी सत्तामा पुग्ने बाटो बन्द भयो। नेपालमा भने जबजको अवलम्बन यता कम्युनिस्ट आन्दोलनको आकर्षण र लोकप्रियता निरन्तर उकालोमा छ। यो सब जबजको चेत र सुझबुझ शृंखलाको उपज हो। शक्ति पृथकीकरण, संसद्, बहुलवाद, मानव अधिकार आदि उपलब्धि मानव जातिका साझा उपलब्धि हुन्, पुँजीवादीहरूका मात्र बपौती होइनन् भन्ने दाबाका साथ सैद्धान्तिक र दार्शनिक आधारसहित जबजले कार्यदिशा प्रदान गरेपछि लोकतन्त्रप्रतिको सिक्सिके झुकावको सट्टा निष्ठापूर्ण अभ्यासमा एमाले लीन भएर लाग्यो। निष्ठापूर्वक नभई सिक्सिके पाराले चुनावको उपयोग गरेको भए एमाले जबर्जस्त विकल्पका रूपमा विकास हुन सम्भव थिएन। अहिले नेकपामा विद्यमान वैचारिक संकटको अन्तर्य जनताको जनवादको बहानामा जनताले पत्याएको, नेकपाले पाएको लोकप्रिय जनमतको मूल आधारका रूपमा रहेको जबजबाट कलापूर्ण ढंगले भाग्ने चलाकी हो। संसारबाट बहिष्कृत हुँदै आएको अधिनायवाद अवलम्बन गर्ने र जबजप्रति प्रतिशोध साध्ने जोडघटाउको अर्थ र औचित्य छैन। यसको सट्टा विचार र व्यक्तित्वको प्रतिस्पर्धाको ढोका खुला पार्नु लोकतान्त्रिक विकल्प हो। समय बलवान छ। समयको कसीमा वेदलाई समेत पुनव्र्याख्याको दरकार परेपछि वेदव्यासले नै वेदको भाग लगाएका थिए। सारा कुरालाई जड घोषणा गर्ने कम्युनिस्ट घोषणा पत्रका कयौं कुरा समय क्रममा सन्दर्भहीन भइसकेका छन्। समयको शक्तिका अगाडि जबज मात्र अपवाद हुन सक्तैन। तुलनात्मक रूपमा त्यहाँभन्दा वासी र अमूर्त विचारले भने यसलाई विस्थापन गर्न सक्तैनन्। खासगरी जबज नै यस्तो विचार हो, जसले कम्युनिस्ट आन्दोलनमा व्याप्त जडता, संकीर्णता र अलोकतान्त्रिक संयन्त्र तोडेको छ। कम्युनिस्ट आन्दोलन स्वयंको लोकतन्त्रीकरणमा जबजको भूमिका अद्वितीय छ। जनवादका नाममा, सर्वहारा अधिनायकत्वका नाममा, जनवादी क्रान्तिका नाममा, सरकार र पार्टीबीचको भेद रेखा मेटेर कम्युनिस्ट पार्टीको एउटा सानो घेरा र त्यसमा पनि पार्टी प्रमुखको मुठीमा देश कैद हुने प्राधिकारवादलाई जबजले खारेज गर्छ। कम्युनिस्ट पार्टी, यसका नेता र कार्यकर्ता जनताका परीक्षणका विषय बन्नुपर्छ र आवधिक निर्वाचनको कसीमा कम्युनिस्ट पार्टी माझिनै पर्छ भन्ने मान्यता बोक्ने हुनाले जबजलाई हिसाबकिताबसहित थान्को लगाउन खोजिएको हो भने, यसको लक्ष्य केवल तीन अक्षर जबजलाई मात्र निषेध गर्ने हुने छैन, नेकपाले सिकेको पाठ, बोकेको चेत र लोकतान्त्रिक पाटोको निषेध हुनेछ। जबजमा न स्टालिन न बुखारिन सोभियत संघका राष्ट्रपति जेभी स्टालिनले पार्टीभित्रका प्रतिस्पर्धी बुखारिनलाई सफाया गरेको प्रसंग र चिन्तक र कर्ताबीचको दरारबारे डम्मर खतिवडाको विश्लेषण जबजका सन्दर्भमा वासी भइसकेको छ। इतिहासको पुनरावृत्ति हुबहु हुँदैन। हिजो माओवादीमा डा बाबुराममाथि बुखारिन मोडेलको प्रतिशोध साधिँदै गर्दा एमालेमा जबजरक्षक बटालियनले पार्टी सत्ताको ओठतालु सुकाउँदै थियो। आज जनताको बहुदलीय जनवादले कम्युनिस्ट आन्दोलनमा रहेका जड, अलोकतान्त्रिक र विसर्जनवादी सबैखाले कसिंगर र कुँडाकर्कटहरू मिल्काइसकेको छ। जबजको यस प्रतापसूर्यप्रति डम्मर खतिवडाको लाटोकोसेरे दृष्टि र भुसाल र कार्कीको मौनतानेर गाँठो परेको छ। विश्व कम्युनिस्ट आन्दोलनमा पार्टीको प्रमुख आन्तरिक चुनावबाट पराजित भएर पाखा लाग्ने घटना जबजको आलोकमा मात्र सम्भव भयो। मरेको बाघको जुँगा उखेल्नु र ढलेकोको रूखको टुप्पोमा चढ्नुजस्तो थिएन, पार्टीसत्तासँगको संघर्ष। वास्तवमा माधव र जेएनको साँठगाँठलाई चिरेर केपी ओलीको उदय आफ्नो समयका बुखारिनको स्टालिनमाथिको चडाइँ थियो। झलनाथ खनालका पालामा अन्यायपूर्वक टंक कार्कीलाई कू गरिएपछि मकै पिस्दा घुन पिसिए झैं भुसालले अनेरास्ववियुमा कमजोर हुनुपर्ने नियतिको ढोका खुलेको थियो। शंकर पोखरेल र भुसाल आमनेसमने भएका दुवै घटनाका एक मात्र साक्षी योगेश भट्टराईलाई थाहा छ प्रतिस्पर्धाको निष्पक्षताबारेमा। माधव नेपालका पालामा पार्टीले अनेरास्ववियु अध्यक्ष योगेश भट्टराई र महासचिव भानुभक्त ढकाललाई बर्खास्त गरेर अरुण नेपाल र जगन्नाथ खतिवडालाई कार्यभार सुम्पियो। बरु कार्की, भुसाल र भट्टराईमा नेपाल र खनालकै छहारी लिने विरोधाभास देखियो तर पोखरेलसँग आफू हारेर पनि स्टालिन प्रवृत्तिमाथि विजय पाउने सिद्धान्त जबजलाई जगैदेखि बलियो बनाएको सुनौलो इतिहास छ। जबज र क्रान्तिपूर्वको चरण सामन्तवादका अवशेष र पुँजीवाद सम्बन्धमा यिनको प्रकृति र मात्रामा विवाद देखिए पनि यिनको मौजुदीका विषयमा नेकपामा विवाद छैन। यस्ताखाले दन्तबजानमा नअल्मलिएर जबजले क्रान्तिपूर्वको स्थिति भनेर मोटो रूपमा विश्लेषण गरेको छ। जनमतको माध्यमबाट कम्युनिस्ट पार्टीले क्रान्तिपूर्व पनि सरकार सञ्चालन गर्ने, प्राधिकारलाई अस्वीकार गर्ने र वर्गहरू रहेसम्म कुनै वर्गका वैचारिक, राजनीति र सांस्कृतिक गतिविधिमाथि निषेध र बल प्रयोग नगर्ने, आवधिक निर्वाचन र प्रतिस्पर्धाको स्वच्छ हावा लिँदै रहने जस्ता जबजका मान्यताले कम्युनिस्ट पार्टीलाई क्रान्तिपूर्वको सरकार सञ्चालन हुँदै जनवादी व्यवस्थाको सुदृढीकरण र समाजवादमा संक्रमणसम्मका विभिन्न चरणमा मार्गनिर्देश गर्छन्। मदन भण्डारीका यो कथनले हाम्रा अलमल र अस्पष्टता हटाउन सहयोग गर्नेछ, स्वाभाविक रूपमा कुनै पनि नयाँ व्यवस्थालाई सुदृढ गर्न अपेक्षित समय चाहिन्छ। त्यसमा पनि जनताको जनवादी सत्ताले मूलभूत रूपमा तीनवटा विशेष अवधि पार गर्नु अनिवार्य हुन्छ। पहिलो, पुरानो व्यवस्थाका शोषण उत्पीडनका अवशेषहरू सबै क्षेत्रबाट अन्त्य गर्ने काममा केन्द्रित भएर लाग्ने अवधि, दोस्रो, नयाँ उत्पादन सम्बन्धका आधारमा समाजका सबै क्षेत्रमा भौतिक र सांस्कृतिक दुवै हिसाबले विकास गर्ने कुरामा केन्द्रित भएर लाग्ने अवधि, तेस्रो, समाजवादमा संक्रमणनिम्ति केन्द्रित भएर भौतिक तथा सांस्कृतिक तयारी गर्ने अवधि। यस्ता ठोस कुरा सम्पादन गर्न स्वाभाविकरूपमा एउटा अपेक्षाकृत लामो समय चाहिन्छ। त्यसकारण हामी अन्य कतिपय देशमा जस्तो समाजवादमा पुग्ने हतारोले नयाँ व्यवस्था र समाजको जग कमजोर छँदै एउटा खुट्टो दह्रोसँग नटेकी अर्काे खुट्टा उचाल्ने पक्षमा छैनौं। शान्ति, मैत्री र क्रान्तिको त्रिवेणी सत्तारूढ रहेको कम्युनिस्टका लागि विद्रोहकालीन आग्रह र प्रतिपक्षी मानसिकता तगारो हो। लोकतन्त्रमा जनतामा निहित सार्वभौम सत्ताको प्रयोग जनमतबाट निर्वाचित भएको राजनीतिक दलमार्फत हुने गर्छ। त्यसैले नेकपासामु शासकीय गुणको विकास र सुझबुझको आपूर्ति गर्न सक्नुपर्ने चुनौती छ। पद पाए भद्र, पद नपाए रौद्र हुने अवसरवाद नै अहिलेको मूल समस्या हो। आफूलाई उठाउने जमिनप्रति बफादार रहँदै शान्ति, मैत्री र क्रान्तिको त्रिवेणी बनेर नेकपाले प्राप्त उपलब्धिमा टेकेर समृद्धि र राजनीतिक स्थायित्वको रङ जमाउनु छ। यसको सट्टा कुण्ठा विस्फोट, प्रतिशोध र पूर्वाग्रहको खेतीले प्राप्त उपलब्धि र कार्यभारलाई न्याय गर्ने छैन। समाज, समस्या, राजनीति, ज्ञान र कर्मलाई भन्दा निजी आग्रहलाई सिरानी हाल्ने प्रवृत्तिमाथि कटाक्ष गर्ने कृष्ण र कर्णबीचको यो संवादले नेकपाभित्रको लक्षवर्ती राजनीति र विषयान्तर कलाबीचको टसललाई प्रकाश ल्याउन सहयोग गर्नेछ ः कर्णले कृष्णलाई सोधेछन्, मेरो आमाले मलाई जन्मदै त्यागिन्। क्षेत्रीय नभएको हुँदा द्रोणाचार्यले मलाई शिक्षा दिन इन्कार गरे। मैले के अपराध गरेको थिएँ ? द्रौपदीको स्वयम्बरमा मलाई अपमानित गरियो। मेरो के कसुर थियो ? कृष्णले मुस्कुराउँदै भने, कर्ण, मेरो जन्म जेलमा भयो। आफ्नै मामाले मलाई सबैभन्दा ठूलो शत्रु ठाने र म नजन्मदै मलाई मार्ने षड्यन्त्र गरे। जन्मेकै रात मलाई आमाबुवाबाट छुटाइयो। न कुनै शिक्षा, न कुनै महल, गाई चराउँदै, गोबर फाल्दै म हुर्किएँ। कसलाई कति अन्याय भयो र कसको कति अपमान भयो भन्ने कुराले अर्थ राख्दैन। किनकि जीवनमा सबैले कुनै न कुनै रूपमा यो भोग्नुपर्छ। अर्थ केले राख्छ भने त्यो चुनौतीलाई हाम्रो आफ्नो कर्म र ज्ञानले कसरी सामना गर्छ ?"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। अहिलेसम्म नेपालमा ६ लाख ६९ हजार ६२६ जनाको पीसीआर परीक्षण भएको छ । जसमध्ये ३७ हजार ३४० जनामा संक्रमण पुष्टि भएको छ । कोरोनाले २०७ जनाको ज्यान गइसकेको छ । पत्रकार सम्मेलन लाइभ
ज्यानै लिने ग्याङ फाइटमा संलग्न पाँच पक्राउ,"विराटनगर : मोरङको बेलबारी नगरपालिका५ कसेनीस्थित लोहन्द्र पुलमा ज्यानै लिने गरी भएको ग्याङ फाइटमा संलग्न पाँच जनालाई प्रहरीले पक्राउ गरेको छ। ग्रामथान गाउँपालिका६ का ३४ वर्षीय जितेन्द्र चौधरी, ३१ वर्षीय दीपेन्द्र चौधरी, ३२ वर्षीय वीरेन्द्रकुमरा खाँ, बेलबारी ६ का ३८ वर्षीय विशालकुमार खवास र ३१ वर्षीय राजेन भनिने राजिन्द्र राई (थुलुङ) पक्राउ परेका हुन्। शुक्रबार दिउँसो १ बजेतिर भएको घटनामा संलग्न १३ मध्ये आठ जना आझै फरार रहेकाले खोजी तीव्र रुपमा भइरहेको मोरङ प्रहरी प्रमुख एसपी सन्तोष खड्काले बताए। पक्राउ परेकाविरुद्ध आइतबार कर्तव्य ज्यान मुद्दामा म्याद थप गरेर घटनाको अनुसन्धान सुरु गरिएको उनले जानकारी दिए। घटनामा बेलबारी नगरपालिका५ का ४० वर्षीय चन्द्रकुमार राईको मृत्यु भएको थियो। खुकरी प्रहारबाट टाउकोमा चोट लागेका उनको उपचारका क्रममा मोरङको बूढीगंगास्थित विराट शिक्षण अस्पतालमा शुक्रबार दिउँसो ३ बजेतिर मृत्यु भएको हो। घटनामा ४२ वर्षीय सइकुमार राई, ३२ वर्षीय समुन्द्र राई तथा १६ वर्षीय गौरव राई घाइते भएका छन्। उनीहरुको विराटमै उपचार जारी छ। प्रहरीका अनुसार घटनामा मृत्यु र घाइते हुने सबै जना एउटै परिवारका दाजुभाइ हुन्। अघिल्लो दिन भएको सामान्य बादविवाद भोलिपल्ट मानवीय क्षति हुने गरीको समूहिक झडपमा परिणत भएको पाइएको एसपी खड्काले बताए। उनका अनुसार मृत्यु र घाइते हुने समूहका एक युवाले दाह्री पालेको भन्दै अर्को समूहका युवाले जिस्क्याएपछि बिहीबार साँझ दुई पक्षबीच विवाद भएको पाइएको छ। त्यतिबेलै उग्ररुप लिएको विवादले भोलिपल्ट ग्याङ फाइटको अवस्था सिर्जना गरेको प्रहरीको भनाइ छ। एसपी खड्काका अनुसार अर्को समूहको नेतृत्व २५ वर्षीय दिनेश श्रेष्ठ, ३४ वर्षीय जितेन चौधरी, ३२ वर्षीय सन्तोष मगर, विक्रम राईसहितले गरेका थिए। अहिले श्रेष्ठ, मगर र राई फरार छन्। उनीहरुले घटनामा खुकरी र बन्चरो प्रहार गर्दा एक जनाको मृत्यु र चार जना घाइते भएको खड्काले बताए। हतियार प्रहार गर्ने समूहका पनि जितेन्द्र घाइते भएका थिए। सामान्य उपचारपछि उनलाई प्रहरीले नियन्त्रणमा लिएको छ।"
बुटवलमा कोरोना संक्रमित पुरुषको मृत्यु,"बुटवल : बुटवलमा कोरोना संक्रमित एक पुरुषको मृत्यु भएको छ । दीर्घरोगी रहेका बुटवल५ निवासी ६७ वर्षीय पुरुषको मृत्यु भएको हो । कोरोना विशेष अस्पतालमा आइतबार बिहान मात्रै उपचारका लागि आएका उनको दिउँसो मृत्यु भएको अस्पतालले जनाएको छ । ज्वरो क्लिनिकमा आएका उनलाई कोरोना पोजेटिभ पछि अस्पतालमा भर्ना गरिएको थियो । मृतकमा मुटुरोग, मधुमेह, श्वासप्रश्वास र उच्च रक्तचापको समस्या रहेको थियो । कोरोना विशेष अस्पतालमा मृतकको संख्या ९ पुगेको छ ।"
"उपत्यकामा कोरोनाबाट एकैदिन ३ को मृत्यु, ४२९ संक्रमित","काठमाडौं : पछिल्लो २४ घण्टामा काठमाडौं उपत्यकामा ३ जनाको मृत्यु भएको छ भने थप ४२९ जनामा कोरोना भाइरस (कोभिड१९) संक्रमण पुष्टि भएको छ। उपचारका क्रममा तीनजनाको मृत्यु भएको र विभिन्न प्रयोगशालमा गरिएको परीक्षणमा थप ४२९ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए।मृत्यु हुनेमा काठमाडौंमा एक महिला, भक्तपुर र ललितपुरमा २ पुरुष रहेको मन्त्रालयले पुष्टि गरेको हो। योसहित नेपालमा कोरोनाबाट मृत्यु हुनेको संख्या २२१ पुगेको छ। काठमाडौंका ३७२ जना, भक्तपुरका ४५ जना र ललितपुरका १२ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा १२ सय २१ जनामा कोरोना भाइरस (कोभिड१९) संक्रमण पुष्टि भएको छ। योसहित संक्रमितको संख्या ३८ हजार ५६१ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। आइतबार संक्रमित हुनेमा ३४८ महिला र ८७३पुरुष छन्। मन्त्रालयका अनुसार १७ हजार ५१८ हजार जना सक्रिय संक्रमित छन्। संस्थागत आइसोलेसनमा १० हजार ६१२ जना छन् भने होम आइसोलेसनमा बस्नेको संख्या ४ ६ हजार ९०६ पुगेको छ। एक दिनमा १० हजार २२९ जनाको पीसीआर परीक्षण भएको छ। पछिल्लो २४ घण्टामा २६७ जना कोरोना जितेर डिस्चार्ज भएका छन्। यो सहित २० हजार ८२२ जना निको भएर घर फर्किएका छन्।"
भक्तपुरमा रामेछापका एकैपरिवारका १४ जनामा संक्रमण भएपछि,"भक्तपुर : रामेछापबाट मध्यपुरथिमि नगरपालिका९ बोडे कृषि विकास बैंकको तालिम भवन नजिकै जग्गा भाडामा लिएर जस्ताको सानो दुईवटा टहरा बस्दै आएका एक श्रेष्ठ परिवारका पुरुषलाई यही भदौ ४ गते कोरोना सङ्क्रमण पुष्टि भयो। सानो दुईवटा टहरामा बस्दै आएका १४ जनाको परिवार, एउटै भान्छा र शौचालयको प्रयोग अन्ततः परिवार नै सङ्क्रमणको कारक बन्न पुग्यो। सामान ओसारपसारको व्यवसाय गर्दै आएका ती पुरुषमा भदौ ४ मा कोरोना पुष्टि भएपछि पाटन अस्पतालमा उपचाररत छन्। भदौ ७ मा नागरिक अस्पतालमा अन्य पाँच जनाको पीसीआर परीक्षण गरियो। उनीहरुको रिपोर्ट पनि पोजिटिभ आयो। भदौ ७ मा निजामती अस्पतालमा भर्ना भएकी सङ्क्रमितकी छोरी ८ गते सुत्केरी भइन् र ९ गते डिस्चार्ज भइन्। बुबालाई कोरोना सङ्क्रमण भएर पाटन अस्पताल लगेपछि सोही अस्पतालमा पाँच हजार ५०० रकम तिरेर उनले पनि १० गते पीसीआर गरिन्। ११ गते सुत्केरीमा पनि सङ्क्रमण देखियो। परिवारका अन्य १० जनाको पनि वडा कार्यालयको समन्वयमा ९ गते नेपाल कोरिया नगरपालिका मैत्री अस्पतालमा पीसीआर गरियो। अन्ततः परिवारका सबैमा कोरोना सङ्क्रमण देखियो। उनीहरुलाई कहाँ जाने र के गर्नेको अवस्थामा पुर्यायो। 'बुबालाई सुरुमा कोरोनासँग मिल्ने लक्षण देखियो। साधारण रुघा, ज्वरो होला भनेर घरमै बसियो, कम नभएपछि कोरोना परीक्षण गराउँदा तीन दिनमा रिपोर्ट आयो। लक्षण देखेर रिपोर्ट आउने बेलासम्ममा घरमा बसेको एक साता भइसकेको थियो। त्यसपछि बल्ल उहाँलाई उपचारका लागि पाटन अस्पताल लगियो', परिवारका एक सदस्य भने। जनस्वास्थ्य कार्यालयले घरमै बस्नु कहीं नजानु भनेपछि परिवार सबै घरमै बसेका थिए। सङ्क्रमित एउटै टहरामा परिवारसँगै बस्दा साँघुरो कोठा, एउटै भान्छा, एउटै शौचालयबाटै परिवारका अन्य सदस्यमा पनि कोरोना सङ्क्रमणक भएको अनुमान जिल्ला स्वस्थ्य कार्यालयको छ। एकैबाट १४ जनामा सङ्क्रमण फैलिनु त्यो परिवारका लागि निकै कष्टकर समय थियो। चार दिन र तीन महिनाका दुई सुत्केरी, ७, ८ र ११ वर्षका तीन बालबालिका, ७५ वर्षका एक वृद्धासहित उनीहरुको परिवारलाई न दिनमा भोक, न रातमा निद्राझैँ भएको बेलामा अर्को आपत्ति आइलाग्यो। वडाध्यक्षसहितको जनप्रतिनिधि र स्थानीय केही व्यक्तिले टोलमा सङ्क्रमण फैलिन सक्छ भन्दै प्रहरीकै अगाडि घर छाड्न दबाब दिन थालेको बताइएको छ। 'एकातिर जनस्वास्थ्य कार्यालयले घर नछाड्नु अन्त पठाउन सकिन्न भन्छ, अर्कोतर्फ स्थानीय घर छाडेर उपचारमा जाओ भन्छन्, उपचार गर्न कसलाई मन हुँदैन र ? अब के गर्ने ? कहाँ जाने ? त्यही बेलामा वडाध्यक्षले बोलाएको भन्दै १०२ को एम्बुलेन्स आएपछि सबैले दबाब दिए, हामी बाध्य भएर एम्बुलेन्स चढ्यौँ', परिवारका एक महिलाले भनिन्। एम्बुलेन्स विद्युत् प्राधिकरणको खरिपाटीस्थित आइसोलेसनमा पुगेर बच्चासहितको परिवार ओर्लियो। यसपछि स्वाथ्यकर्मीलाई तनाव भयो। भक्तपुर अस्पतालका मेडिकल सुपरिटेण्डेन्ट डा सुमित्रा गौतमले यस्तो विपद्मा बच्चा बोकेर सुत्केरी आइसोलेसनमा आउनु पीडादायक भएको बताउँदै सुत्केरीलाई स्याहार नहुने भएकाले घरमै फर्काउन माथिल्लो निकायसम्मलाई भन्नुपरेको बताइन्। स्वास्थ्यकर्मीले घर फर्किन भनेपछि सङ्क्रमितका परिवार झन् पीडामा पुगे। गाउँले घर नबस भन्छन्, आइसोलेसनका स्वास्थ्यकर्मी यहाँ नबस भन्छन्, अब जाने कहाँ, महिला, बालक र ज्येष्ठ नागरिकको मनमा निकै पीडा भयो। अन्तत शुक्रबार राति ९ बजे पुनः एम्बुलेन्समा राखेर सबै परिवारलाई बोडेस्थित टहरामै फर्काइयो। प्रमुख जिल्ला अधिकारी हुमकला पाण्डेले सङ्क्रमितलाई सहयोग गर्नुपर्नेमा स्थानीयवासीले नै घर छोड्न दबाब दिएको थाहा पाएपछि तत्काल प्रहरीलाई उनीहरुको घरमै बस्ने व्यवस्था मिलाउन र अवरोध गर्नेलाई कारवाही गर्न भनेपछि राति उनीहरुलाई फर्काइएको जानकारी दिइन्। उनले विपद्मा एकले अर्कालाई सहयोग गर्नुपर्नेमा अपहेलना गर्नु कानूनविपरीत रहेको जनाउँदै मानिसमा मानवता हराउँदै गएको आभाष भएको बताइन्। बोडेका सङ्क्रमित परिवारलाई अहिले वडाध्यक्षसहितका केही स्थानीयवासीले खाद्यान्नलगायतका सामग्री सहयोग गरेको र उनीहरुलाई भित्रै बस्न भनिएको छ। आइसोलेसनमा सुत्केरीको स्याहार नपुग्ने भएकाले घरमै फिर्ता गर्नुपरेको जिल्ला जनस्वास्थ्य कार्यालयका प्रमुख कृष्ण मिजारले बताए। सरकारको नीतिअनुसार पनि होम आइसोलेसनमा बस्नुपर्ने भएकाले सबैलाई आइसोलेसनमा राख्न नसकिने उनले जानकारी दिए। मध्यपुरथिमि नगरपालिका९ का अध्यक्ष रामकाजी चक्रधरले जनप्रतिनिधि र स्थानीयवासीको गलत नियत नभएको दाबी गरे। उनले भने, 'सुत्केरी र बालबालिका भएकाले एउटै टहरामा एउटै भान्छा, एउटै शौचालयले थप समस्या पार्न सक्छ भनेर आइसोलेसनमा पठाउने व्यवस्था गरेका हौं तर निकाल्यो भनेर हल्ला गरेछन्, अहिले हामीले नै उनीहरुलाई सहयोग गरिरहेका छौँ।' भक्तपुरको बोडेमा तीनभन्दा बढी परिवार, लोकन्थली, गठ्ठाघर, बालकोट, पाण्डुबजार, कटुञ्जे, सूर्यविनायक, सिपाडोल, मध्यपुरथिमि, बागेश्वरीलगायतका क्षेत्रमा परिवारमा सङ्क्रमण फैलिएको स्वास्थ्य कार्यालयका प्रमुख मिजारले बताए। उनका अनुसार सङ्क्रमित परिवार होमआइसोलेसनमा बसेको जनाउँदै यसरी बस्नेको एउटै भान्छा र शौचालय प्रयोग गर्दा परिवारमा सङ्क्रमण फैलिएको पाइएको उनको भनाइ छ। रामेछापका थप ६ जनामा कोरोना पुष्टि, संक्रमितको संख्या ६८ पुग्यो कोरोना कहर : रामेछापमा पाँच दिन निषेधाज्ञा थपियो भक्तपुरमा कोरोना जित्ने १७ प्रतिशत भक्तपुरमा घरमै उपचाररत कोरोना संक्रमित पुरुषको मृत्यु भक्तपुरमा रामेछापका एकैपरिवारका १४ जनामा संक्रमण भएपछि"
"बागलुङमा स्वास्थ्यकर्मीसहित दुईजनामा कोरोना संक्रमण, संक्रमितको संख्या २ सय ९४","बागलुङ : जिल्लाको दुर तमानखोला गाउँपालिकामा पहिलो पटक समुदायस्तरमा एक स्वास्थ्यकर्मीसहित दुईजनामा कोरोना देखिएको छ । तमानखोला गाउँपालिकाले भदौ १० गते समुदायस्तरमा स्वास्थ्यकर्मी, जनप्रतिनिधि, व्यापारी, प्रहरी र संघ संस्थाका ६० जनाको नमुना परीक्षणका लागि स्वाब संकलन गरेको थियो । जसमध्ये क्षयरोग उपचार केन्द्र पोखरामा गरिएको पीसीआर परीक्षणमा तमानखोला गाउँपालिका वडा नम्बर २ का १ महिला स्वास्थ्यकर्मी र अर्का एक महिलामा आइतबार कोरोना संक्रमण पुष्टी भएको हो। संक्रमित हुनेमा ३० वर्षीया स्वास्थ्यकर्मी गाउँपालिकाको क्वारेन्टिन व्यवस्थापनमा खटिएका हुन् भने २३ वर्षीया महिला सोही ठाउँमा व्यवसाय गर्दै आएकी छिन् । संक्रमण देखिएकोमा रुघाखोकी र ज्वरोको लक्षण समेत देखिएको गाउँपालिकाका स्वास्थ्य संयोजक तिलबहादुर छन्त्यालले बताए । पहिले विदेशबाट आएर क्वारेन्टिनमा बसेका यसअघि पनि संक्रमित भएता पनि समुदायस्तरमा गाउँपालिकामा पहिलो पटक संक्रमण देखिएको हो । तमानखोला जिल्लाकै दुर्गम गाउँपालिका मध्येमा पर्दछ । जिल्लाको पश्चिम क्षेत्र ढोरपाटन नगरपालिका, निसीखोला गाउँपालिका र तमानखोला गाउँपालिकाको कोरोना संक्रमित बिरामी राख्नका लागि ढोरपाटन नगरपालिकाको बुर्तिवाङ प्राथमिक स्वास्थ्य केन्द्रमा आइसोलेसन बनाइएको छ । तर, तमानखोलाका दुवै संक्रमितमा कोरोनाका लक्षण देखिएकाले धौलागिरी अस्पताल बागलुङकै आइसोलेसनमा ल्याइने प्रमुख जिल्ला अधिकारी सुरेश न्यौपानेले जानकारी दिए । यसअघि बागलुङ नगरपालिका, काठेखोला गाउँपालिका, बडिगाड गाउँपालिकामा समुदाय स्तरमा कोरोना संक्रमण पुष्टि भएको थियो । अन्य पालिकामा भने हाल सम्म समुदाय स्तरमा कोरोना देखिएको छैन । आइतबारसम्म जिल्लामा कोरोना संक्रमितको संख्या २ सय ९४ जना पुगेको छ । जसमा २ सय ६१ जना निको भइसकेका छन् भने ३२ जना आइसोलेसनमा छन् । एकजना युवकको मृत्यु भइसकेको छ ।"
दैलेखमा सुत्केरीको मृत्यु : शिशुको शिक्षा र उपचार खर्च गाउँपालिकाले बेहोर्ने,"दैलेख : दैलेखको ठाटीकाँध गाउँपालिका१ सिराडीकी २३ वर्षीया सुत्केरी पार्वती शाहीलाई कर्णाली प्रदेश अस्पताल सुर्खेत लैजाँदै गर्दा बाटोमै मृत्यु भएको घटनामा गाउँपालिकाले पीडित परिवारका माग पूरा गर्ने भएको छ। उनको समयमै उपचार नपाउँदा मृत्यु भएको थियो। शनिबार साँझ गाउँपालिकाका जनप्रतिनीधि, मृतक महिलाका आफन्त र राजनीतिक दलका प्रतिनिधिसहितको प्राथमिक स्वास्थ्य केन्द्र लकान्द्रमा बसेको बैठकले चार बुँदे सहमती गरेको हो। ठाटीकाँध गाउँपालिकाका अध्यक्ष धीरबहादुर शाहीका अनुसार घटनाको यथार्थ पत्ता लगाउनका लागि छानबिन समिति गठन गर्ने सहमती भएको छ। मृतक पार्वतीको नवजात शिशुको उच्च शिक्षासम्मको अध्ययन र सम्पूर्ण उपचार खर्च गाउँपालिकाले बेहोर्ने सहमती भएको अध्यक्ष शाहीले बताए। यस्तै पार्वतीको उपचारमा क्रममा लागेको सम्पूर्ण खर्च गाउँपालिकाले बेहोर्ने भएको छ भने किरिया खर्च बापत गाउँपालिकाले किरिया अवधिभित्रै २५ हजार रुपैयाँ उपलब्ध गराउने सहमती भएको बताइएको छ। लामो समयदेखि डाक्टर विहीन रहेको प्राथमिक स्वास्थ्य केन्द्र लकान्द्रमा अबको १५ दिनभित्र विशेषज्ञ सेवा सञ्चालन गर्ने सहमतीसमेत भएको छ। त्यसै गरि गाउँपालिकाले एम्बुलेन्स सेवाका लागि नियमित गाडीको व्यवस्थापन गर्ने सहमती भएको बताइएको छ। पार्वतीलाई प्रसुतीका लागि शुक्रबार बिहान ११ बजे प्राथमिक स्वास्थ्य केन्द्र लकान्द्रमा भर्ना गरिएको थियो। शुक्रबार दिउँस ३ बजे पार्वतीले पहिलो सन्तानको रुपमा छोरी जन्माएकी थिइन्। सुत्केरी भइसकेपछि अत्याधिक रक्तश्राव भएको थियो। अत्याधिक रक्तश्रावपछि उपचारमा ढिलाइ हुँदा उनको निधन भएको हो। अत्याधिक रक्तश्राव हुँदा पनि स्वास्थ्य केन्द्रको लापरबाहीले उनको मृत्यु भएको आफन्तले बताए। गाउँपालिकाको एम्बुलेन्स बिग्रिएर थन्किएका कारण निजी सवारी साधनको व्यवस्थापन गरेर शुक्रबार साँझ ६ बजे कर्णाली प्रदेश अस्पताल लैजाँदै गर्दा उनको बाटोमै मृत्यु भएको थियो। कर्णाली प्रदेश अस्पतालले शुक्रबार राती १२ बजे पार्वतीको मृत भएको घोषणा गरेको थियो। नवजात शिशुको स्वास्थ्य अवस्था भने सामान्य रहेको आफन्तले जनाए। पार्वतीको मृत्युपछि उनका आफन्तहरुले विभिन्न मागहरु राख्दै आन्दोलन गर्नुका साथै गाउँपालिका र वडा कार्यालयमा तालाबन्दी समेत गरेका थिए।"
धरानमा कोरोनाबाट आमाछोराको मृत्यु,धरान : कोरोना भाइरस संक्रमणबाट सुनसरीको धरान उपमहानगरपालिका १७ स्थित रेल्व चोकमा आमाछोराको मृत्यु भएको छ । उनीहरूको आइतबार उपचारका क्रममा बीपी कोइराला स्वास्थ विज्ञान प्रतिष्ठानको कोभिड अस्पतालमा मृत्यु भएको हो। मृत्यु हुनेमा ७४ वर्षीय कान्छी आमा (सौतेनी आमा) र ६० वर्षीय छोरा रहेको प्रतिष्ठानका प्रवक्ता डा निदेश सापकोटाले जानकारी दिए। मधुमेह र उच्च रक्तचापका बिरामी रहेका दुबैलाई शनिबार मात्र उपचारका लागि प्रतिष्ठान भर्ना गरिएको थियो । उनीहरुको दाहसंस्कारका लागि व्यवस्थापन भइरहेको धरानका मेयर तिलक राइले बताए । धरानमा कोरोनाबाट मृत्यु हुनेको संख्या पाँच पुगेको छ । यसअघि धरान १५ का दुई पुरुष र एक महिलाको निधन भएको थियो ।
स्वास्थ्यकर्मीलाई निःशुल्क बससेवा सुरु,"काठमाडौं : उपत्यकाका अस्पतालमा कार्यरत स्वास्थ्यकर्मीका लागि निःशुल्क बससेवा सुरु गरिएको छ। नेपाल मेडिकल एशोसियशन, रोटरी क्बल अफ काठमाडौँ हेल्थ प्रोफेसनल्स, नेपाल नेशनल अस्पताल कलङ्की, नेपाल स्काउट र उच्च शिक्षालय तथा माध्यामिक विद्यालय सङ्घ नेपाल (हिसान)को सहकार्यमा अस्पतालमा कार्यरत कर्मचारी तथा चिकित्सकको सहजताका लागि आजदेखि निःशुल्क बससेवा सुरु गरिएको हो। नेपाल नेशनल अस्पतालका मेडिकल निर्देशक डा प्रकाश पौड्यालले सवारी साधनका कारण स्वास्थ्य प्रवाहमा बाधक नपुगोस् भन्ने उद्देश्यले निःशुल्क बससेवा सुरु गरिएको जानकारी दिए। बस बिहान ६३० बजेदेखि ८३० बजेसम्म र साँझ ५३० बजेदेखि ७३० बजेसम्म चल्नेछ। बाँसबारीबाट सुरु हुने बस त्रिभुवन शिक्षण अस्पताल (टिचिङ), कान्ति बाल अस्पताल, वीर अस्पताल, थापाथली अस्पताल हुँदै पाटन अस्पतालसम्म र अर्को बस पाटन अस्पतालदेखि सुरु भई थापाथली, आँखा अस्पताल त्रिपुरेश्वर, वीर अस्पताल, कान्ति बाल अस्पताल, टिचिङ अस्पताल हुँदै बाँसबारीसम्म र अर्को बस चक्रपथ परिक्रमा गर्नेछ। सुरुमा प्रत्येक दिन तीनवटा बसले सेवा दिएपनि स्वास्थ्यकर्मीको माग र आवश्यकतालाई हेरेर सेवा र समय बढाउँदै लैजाने एशोसियशनका कार्यकारी सदस्य डा रितेश थापाले जानकारी दिए। बसबारे समस्या परे ११४७ हटलाइन नम्बरमा फोन गर्नसमेत आग्रह गरिएको छ। सेवा नै धर्म हो भन्ने भावना बोकेको रोटरी क्लबसमेतले स्वास्थ्य क्षेत्रमा कार्यरत कर्मचारीको समस्या समाधानका लागि सहयोग गरेको रोटरी क्बल अफ काठमाडौँ हेल्थ प्रोफेसनल्सका अध्यक्ष कविता रेग्मीले बताइन्।"
कोरोनाको 'हट स्पट' बन्दै नवलपरासीको पाल्हीनन्दन,"परासी : पश्चिम नवलपरासीको पाल्हीनन्दन गाउँपालिका कोरोना संक्रमणको 'हट स्पट' बन्दै गएको छ । हाल जिल्लाभर ९९ जना कोरोना संक्रमित छन् । अधिकांश होम आइसोलेसनमा छन् । केही मात्र संस्थागतमा छन् । संक्रमितमध्ये पाल्हीनन्दनमा मा ४४ जना छन् । हप्ता दिनको अवधिमा उक्त संक्रमित फेला परेका हुन् । गाउँपालिका भारतको सीमानासँग जोडिएको छ । गाउँपालिकाका अध्यक्षसहित अन्य जनप्रतिनिधि र स्वास्थ्यकर्मीमा समेत संक्रमण देखिएको छ । गाउँपालिकाको वडा नं ३ मा मात्र २५ जना संक्रमित छन् । सबैजना होम आइसोलेसनमै रहेको गाउँपालिकाका प्रमुख प्रशासकीय अधिकृत दिनेश गौंडले जानकारी दिए । गाउँपालिकाले ८ बेडको आइसोलेन बनाएको छ । आवश्यक परे थप गरिने उनले बताए । संक्रमितहरु घरमै बस्ने जनाएकाले अहिले संस्थागत आइसोलेसनमा कोही पनि नरहेको गौंडको भनाइ छ । गाउँपालिकाबाट स्वाब संकलन गरेका ३६ जनाको रिपोर्ट आउन बाँकी रहेको स्वास्थ्य कार्यालयका मलेरिया निरीक्षक रत्नालाल शर्माले जानकारी दिए । त्यसैगरी प्रतापपुरमा १५, सरावलमा ६ र सुस्ता गाउँपालिकामा १ जना संक्रमित छन् । रामग्राम नगरपालिकामा १२ र बर्दघाटमा ११ जना संक्रमित छन् । सुनवलका १० जना सबै संस्थागत आइसोलेसनमा रहेपनि अन्यपालिकाका अधिकांश संक्रमित होम आइसोलेसनमा रहेको स्वास्थ्य कार्यालयले जनाएको छ । जिल्लामा हालसम्म २ सय ३९ जना संक्रमित भएका छन् । १ जनाको मृत्यु भएको छ । जिल्लाभर २ सय २७ जनाको रिपोर्ट आउन बाँकी छ ।"
डोटीमा भदौ २१ गते सम्म निषेधाज्ञा,"डोटी : जिल्ला प्रशासन कार्यालय डोटीले एक हप्ताका लागि जिल्लाभरी निषेधाज्ञा जारी गरेको छ । आइतबार राति १२ बजेदेखि लागू हुने गरी एक हप्ताका लागि जिषेधाज्ञा जारी गरिएको हो । कोरोना संक्रमण महामारीको रुपमा फैलन थालेपछि निषेधाज्ञा जारी गर्नु परेको बताइएको छ । जिल्ला कोभिड१९ संकट व्यवस्थापन केन्द्रको निर्णय तथा सिफारिसमा जिल्ला प्रशासन कार्यालयले निषेधाज्ञा जारी गरेको प्रमुख जिल्ला अधिकारी भीमप्रसाद भट्टराईले बताए । भदौ २१ गते राति १२ बजेसम्मको लागि निषेधाज्ञा गरिएको प्रशासनले जनाएको छ । पछिल्लो समय डोटीमा कोरोना संक्रमितको संख्यामा बढ्दै गएपछि स्थिति मध्यनजर गर्दै थप संक्रमण फैलन नदिन रोमथाम, नियन्त्रण तथा उपचार सम्बन्धी कार्यलाई थप व्यवस्थित एवं प्रभावकारी बनाउन सम्बन्धीत निकायसँगको छलफल तथा सल्लाहमा निषेधाज्ञा गरिएको प्रजिअ भट्टराईले बताए । सो अवधिमा अत्यावश्यक सेवा तथा वस्तु बाहेकका अन्य सबै प्रकारका उद्योग, व्यापार, व्यवसाय संचालन गर्न नपाइने बताइएको छ । अत्यावश्यक सामग्री लगायतका मालवाहक ढुवानीका सवारी साधन, स्वास्यकर्मी तथा सुरक्षा निकायले प्रयोग गर्ने सवारी साधन बाहेक अन्य सबै सवारी साधन जिल्ला प्रवेश गर्न निषेध गरिएको छ भने जिल्ला भित्र संचालन हुने सबै प्रकारका निजी तथा सार्वजनिक यात्रुबाहक सवारी साधनमा समेत रोक लगाइएको छ । कुनै पनि मेला, पर्व, महोत्सब, जात्रा संचालन गर्न, मानिसहरु भेलाजम्मा हुन, भीडभाड गर्न, सभा जुलुस गर्नमा समेत निषेध गरिएको छ । यदि आदेशको उल्लंघन गर्ने वा आदेशको पालना गर्ने गराउने कार्यमा अबरोध गर्ने उपर संक्रामक रोग ऐन, २०२० तथा अन्य प्रचलित कानुन बमोजिम कारवाही हुने समेत भनिएको छ । आवश्यकतालाई मध्यनजर गर्दे निषेधाज्ञालाई बढाउन समेत सकिने बताइएको छ । संक्रमितको संख्या ९१२ पुग्यो डोटीमा हालसम्म कोरोना संक्रमितको संख्या नौ सय १२ जना रहेका छन् । सुदूरपश्चिम प्रदेशको कैलाली पछि सबैभन्दा बढी संक्रमित भएको जिल्ला डोटी नै हो । नौ सय १२ जना मध्ये एक सय ७ जना मात्रै पालिकाले बनाएका आइसोलेसनमा बसेका छन् भने बाँकी सबै डिस्चार्ज भएर आआफ्नो घरमा फर्किसकेका छन् । संक्रमित अधिकांश भारतबाट आएका भएपनि पाँचजना भने बिना ट्राभल हिष्ट्रका रहेका तथा एकजना बैंकका कर्मचारी र तीनजना प्रहरीमा कोरोना देखिएको स्वास्थ्य कार्यालयले जनाएको छ ।"
जनताका पीडा कसले सुन्ने ?,"सरकारहरूको निरन्तरको बेवास्ताले कृषि क्षेत्र टाक्सिँदै गयो भने उद्योगका लागि प्रतिकूल व्यापार नीतिले उक्त क्षेत्र सखाप भयो कृषि नै जीवन निर्वाहको प्रमुख आधार भएको मुलुकमा परिवारको स्वामित्वमा रहेको जमिनको क्षेत्रफलले परिवारको आर्थिक हैसियत जनाउँछ। पूर्वीपहाडी र हिमाली क्षेत्रको तुलनामा पश्चिम पहाडी र हिमाली क्षेत्रमा प्रतिपरिवार खेतीयोग्य जमिनमा खासै फरक नभए पनि जीविकोपार्जनका निमित्त पूर्वको तुलनामा पश्चिमका धेरै मानिस हिउँदमा कामको खोजीमा भारत जाने गर्नु त्यहाँ धेरै अघिदेखि चल्दै आएकोे परम्परा हो। पूर्वीपहाड र हिमाली क्षेत्रका धेरै मानिस झापा, मोरङ र सुनसरीतिर झरेर प्रभुत्व जमाएर बसे। तर पश्चिममा त्यस्तो देखिँदैन। पश्चिममा पनि झर्न त झरे तर संख्या र हैसियतको दृष्टिले पूर्वको जस्तो देखिँदैन। सायद पूर्वीतराईको तुलनामा पश्चिम तराई केही साँघुरो भएर पनि यसो भएको होला। पूर्वको त्यही हैसियतले गर्दा २००७ सालपछि अहिलेसम्म मोरङका मात्र पाँचजना त प्रधानमन्त्री भए। झापा, इलाम र धनकुटाका पनि एकएकजना प्रधानमन्त्री भए। तर झापा र इलामका प्रधानमन्त्री आर्थिक हैसियतको कारणले भन्दा राजनीतिक प्रभावका कारणले भए। विराटनगर त देशको औद्योगिक नगरी नै कहलियो। र, त्यहाँका उद्यमी, व्यापारी पनि केन्द्रीय स्तरमै प्रभाव पार्न सक्ने हैसियतमा पुगे। पश्चिम पहाडी र हिमाली क्षेत्रका धेरै मानिस भारतमा गैरसैनिक ज्याला रोजगारका लागि जाने गर्छन्। न्यून शैक्षिक र सीपको पृष्ठभूमि तथा उनीहरूले पाउने कामको प्रकृतिले गर्र्दा उनीहरूको पारि श्रमिक पनि कम हुनु स्वाभाविक हुन्छ। साथै सेवानिवृत्त भएपछि पनि उनीहरूले केही पाउँदैनन्। त्यसैगरी मध्य र पूर्वीपहाडका युवा विदेशी सेनामा जाने गर्छन्। विदेशी सेना र विशेषगरी ब्रिटिस सेनामा जानेहरूको आर्थिक हैसियत राम्रो देखिन्छ। भारतीय सेनामा काम गर्नेहरूको आयस्तर पनि बढेको छ। साथै सेवा निवृत्त भएपछि पनि उनीहरू बाँचुञ्जेल निवृत्तिभरणका हकदार हुन्छन्। उनीहरू बसाइँ सरेका ठाउँमा पनि राम्रो बन्दाबस्त गरेर बसेका छन्। यो सुविधाबाट पश्चिम पहाडी र हिमाली क्षेत्रका युवा वञ्चित हुँदै आएको देखिन्छ। मध्ये र पूर्वीपहाडका युवाहरू पनि सुरुमा पर्याप्त खेतीयोग्य जमिन नभएरै प्रथम र दोस्रो विश्वयुद्धमा बेलायतले आफ्नो तर्फबाट लड्न आह्वान गरेपछि त्यता लागे र युद्धमा उनीहरूले देखाएको बहादुरी, इमानदारी र साहस नजिकबाट देखेपछि उनीहरूबाट अत्यन्त प्रभावित भएर शिक्षा र अन्य सीपको कमी भए पनि नेपालसँग सम्झौता नै गरेर केही संख्यामा युद्धपछि पनि आफ्नो सेनामा उनीहरूलाई निरन्तरता दिए। सेवाकाल र सेवा निवृत्तिपछि पनि सन्तोषजनक पारि श्रमिक र निवृत्तिभरण पाइने हुनाले विदेशी विशेषगरी बेलायती सेनामा जाने आकर्षण अद्यापि उत्तिकै छ। त्यसैले पहिले जमिन कम भएर र पछि आकर्षक आम्दानी देखेर मध्ये र पूर्वीपहाडका खास समुदायका युवाहरू विदेशी सेनामा जाने परम्पराले निरन्तरता पाएको छ। तर यो स्थिति पश्चिम पहाडमा रहेन। पहिलो विश्वयुद्धदेखि नै यो परम्परा सुरु भएको कुरा सरदार भीमबहादुर पाण्डेको त्यसबखतको नेपाल (भाग १) पुस्तकमा मा उल्लेख भएको छ। त्यस पुस्तकका अनुसार पहिलो विश्वयुद्धमा नेपालबाट दुई लाख युवा बेलायती सेनाको तर्फबाट खासगरी दक्षिणपूर्वी एसियाका विभिन्न मुलुकमा लड्न गएका थिए। युद्ध समाप्त भएपछि तीमध्ये केही बर्मा (म्यानमार), थाइल्यान्ड, मलेसिया आदि देशमै बसे। त्यहाँ अहिले पनि ठूलै संख्यामा नेपाली छन्। त्यसैगरी बेलायतले चिया खेती गर्न केही नेपालीलाई दार्जिलिङतिर लग्यो। कति आसामतिर अन्य खेती गर्न गए। युवा विदेश जान नपर्ने गरी उनीहरूकै थातथलोमा जीविकोपार्जन गर्न सक्ने उपायको खोजीमा सरकारको ध्यान जानुपर्छ। थातथलोमा सम्भव भए त्यहीं र सम्भव नभए अन्यत्र उपयुक्त ठाउँमा स्थानान्तरण गरेर जीवनभर साँझबिहानको छाक जुटाउने चिन्ताबाट उनीहरूलाई स्थायी रूपमा मुक्त गर्न अब विलम्ब गर्नु हुँदैन। सामान्यतया देश गृहयुद्धमा फसे वा अनिकाल परे वा देशमा ठूलो राजनीतिक परिवर्तन भएमा पराजित पक्षका मानिस शरणार्थी बनेर विदेशतिर पलायन हुन्छन्। तर नेपालमा पहिल्यैदेखि नै त्यस्ता घटना केही नहुँदा पनि नेपाली कामको खोजीमा विदेश जाने परम्परा बस्यो। यसको मुख्य कारण देशको पहाडी र हिमाली क्षेत्रमाप्रति परिवार खेतीयोग्य जमिन कम हुनु र जीविकोपार्जनका अरू कुनै उपाय उपलब्ध नभएर नै हो। यस्तो स्थिति अरू देशमा सायदै पाइन्छ। देशले १५ वटा आवधिक योजना कार्यान्वयन गर्दा पनि देशको यो मर्मको पहिचान गरी त्यसको निदानका लागि उपयुक्त कदम चालिएन। यो कम चिन्ताजनक र पीडादायी होइन। यसले हाम्रो राजनीति, हाम्रा सरकार र आवधिक योजनाहरूको गुणस्तर उजागर गर्छ। निरंकुश पञ्चायतले त गरेन गरेन लोकतन्त्रअन्तर्गत पनि २०४६ सालदेखि झन्डै तीन दशकको राजनीतिक विवाद र द्वन्द्वले देशको मर्ममा थप प्रहार गर्यो र देशमा तत्काल केही हुने र गर्ने सम्भावना नदेखी र सुरक्षाका लागिसमेत युवाहरूको अनवरत लर्को विदेशतिर लाग्यो। २०४६ सालको परिवर्तनपछि भएका धेरै रोजगारी दिइरहेका सरकारी स्वामित्वका उद्योगहरूको निजीकरण, खारेजी र बन्दले पनि नेपालमा बेरोजगारी बढाउन थप सहयोग पुर्याएको तथ्यलाई स्वीकार गर्नै पर्छ। नेपाल राष्ट्रबैंकले गराएको एक अध्ययनले सुरुको चरणमा निजीकरण गरिएका र पछि बन्द भएका ११ वटा उद्योगबाट मात्र ३,८६४ जना कामदार मजदुरको रोजगार हरियो। त्यसैगरी सरकारहरूको गैरजिम्मेवारीपनले धेरै रोजगार दिइरहेका वीरगन्ज चिनी र जनकपुर चुरोट कारखानाजस्ता ठूला र अन्य ठूलो संख्यामा रोजगार दिइरहेका उद्योगहरू बन्द हुँदै जाँदा धेरै नागरिकले रोजगारबाट हात धुनुपर्यो। त्यससँगसँगै लागू गरिएको उदार वैदेशिक व्यापार नीतिबाट देशमा विदेशी सामानको ओइरो लाग्न थालेकाले बचेका अन्य उद्योग पनि क्रमशः बन्द हुँदै गए र नयाँ उद्योग खोल्ने सम्भावना नै समाप्त भएजस्तो भयो। तर दुःखको कुरा ती सबै निर्णय गर्दा रोजगारको प्रश्न सरकारको एजेन्डामै परेन। कृषि क्षेत्रबाट विभिन्न कारणले अलग भएका मानिसका लागि वैकल्पिक रोजगारको सम्बन्धमा विचारै गरिएन। सहरी र औद्योगिक क्षेत्रमा सिर्जना भएको केही रोजगार पनि सरकारी नीतिकै कारणले गुम्यो। यी सबै कारणले देशमा बेरोजगारको ठूलो सागर नै बन्योे। नेपालका अहिलेसम्मका आवधिक योजना र बजेटले बेरोजगारी समस्याको विषयलाई कहिल्यै महत्व दिएको देखिँदैन। यस्तो स्थिति चल्दै जाँदा वैदेशिक रोजगारको ढोका खुल्यो र नेपाल ठूलो संकटबाट बच्यो। केन्द्रीय तथ्यांक विभागले २०७४७५ मा गरेको तेस्रो श्रम सर्वेक्षणले नेपालमा काम गर्ने उमेर समूह (१५ भन्दा माथि) का दुई करोड सात लाख मानिसमध्ये ११४ प्रतिशत अर्थात् नौ लाख आठ हजार मात्र बेरोजगार छन् भन्ने देखाएको छ। यो स्याम्पल सर्वे भएको र बेरोजगारको साँघुरो परिभाषाको कारणले नेपालमा बेरोजगारी दर थोरै देखिएको हो। तर यो अनुपात पनि कम भने होइन। तर बेरोजगारको संख्या यति नै हो भने भारत र तेस्रो मुलुकको रोजगारमा गएका नेपाली युवालाई के नेपालको रोजगार छाडेर गएको भन्ने ? त्यस्ता केही होलान् तर बाँकी ३५,३६ लाख (४५९८ लाख) त्यस्ता होइनन्। उनीहरू नेपालमा रहँदा परिवारको पेट पाल्नका लागि कुनै न कुनै कामधन्दा त गरेकै थिए होलान्। के ती सबैलाई रोजगार भन्न मिल्छ ? जनताका जीविकोपार्जनका यस्ता समस्यातर्फ २०४८ र २०५६ सालका चुनावपछि बनेका बहुमतका सरकारहरूले प्राथमिकताका साथ ध्यान पुर्याउनुपर्ने थियो। तर ती सरकारहरूको ध्यान त्यतातिर जाँदै नगई भएका उद्योगहरू सिध्याएर प्रकारान्तरले बेरोजगारी बढाउनेतिर गयो। २०७४ सालको चुनावपछि बनेको सरकारको पनि रोजगारीका अवसर सिर्जना गर्नमा प्राथमिकताका साथ विशेष ध्यान जानुपर्ने थियो। दुर्भाग्यवश त्यसो हुन सकेन र विगतकै कमजोरी दोहोरियो। उल्टै देशका युवाहरू ठूलो संख्यामा विदेश गइदिँदा सरकारले बेरोजगारीको दबाब झेल्नुनपर्ने र विनाकुनै प्रयास छेलोखेलो विदेशी मुद्रा आउने भएकाले हाइसञ्चो महसुस गरिरहेजस्तो देखियो। यसरी नेपालमा विदेश नगई परिवारको पेट पाल्न नसकिने पहिल्यैदेखि रहँदै आएको अवस्था अहिले झन्झन् बढ्दै गएको छ। त्यसैले विदेश जान नपर्ने गरी उनीहरूकै थातथलोमा जीविकोपार्जन गर्न सक्ने उपायको खोजीमा तत्काल सरकारको ध्यान जानुपर्छ। न सरकारहरूले अहिलेसम्म यो समस्याको गाम्भीर्य महसुस गरे न ती जनताले नै आवाज उठाए। रातोदिन साँझबिहानको छाक जुटाउन मरिमेट्नुपर्ने अवस्थाका उनीहरूले संगठित रूपमा आवाज उठाउन सम्भव हुने कुरै भएन। त्यसैले यो अवस्थालाई आत्मसात गरेर उनीहरूकै थातथलोमा सम्भव भए त्यहीं र सम्भव नभए अन्यत्र उपयुक्त ठाउँमा स्थानान्तरण गरेर जीवनभर साँझबिहानको छाक जुटाउने चिन्ताबाट उनीहरूलाई स्थायी रूपमा मुक्त गर्न अब विलम्ब गर्नु हुँदैन। रोजगारीका अवसर सिर्जना गर्न सामान्यतः कृषि र उद्योग क्षेत्र नै इतिहासदेखि प्रचलित हुँदै आएका उपाय हुन्। तर नेपालमा सरकारहरूको निरन्तरको बेवास्ताले एकातिर कृषि क्षेत्र टाक्सिँदै गएको छ भने अर्कातिर उद्योगका लागि प्रतिकूल व्यापार नीतिले उद्योग क्षेत्र सखाप भएको छ। अतः कृषि क्षेत्रको पुनरोत्थान र व्यापार नीतिको उलटफेर नगरी यो समस्याको स्थायी समाधान सम्भव छैन। आन्तरिक सेवा क्षेत्रले मात्र यो आकारको समस्याको समाधान किमार्थ सम्भव देखिँदैन। देशमा जनसंख्या बढ्दै जाँदा र कृषि क्षेत्रको यान्त्रिकीकरण हुँदै जाँदा थपिएको सबै जनशक्ति उसले थेग्न नसक्ने भएकाले थपिएको जनशक्ति कृषि क्षेत्रबाट बाहिर निस्कने र देशमा हुँदै जाने औद्योगीकरणले त्यो जनशक्ति खपत गर्ने विकास इतिहासमा रहेको सर्वव्यापी परम्परा हो। तर नेपालमा औद्योगीकरणले गति लिनुअगाडि नै यो क्षेत्र दुर्घटनामा परेकाले त्यो परम्परा टुट्न गयो। र, कृषि क्षेत्रबाट अलग्गिएको जनशक्ति उद्योग क्षेत्र फड्किएर वैदेशिक रोजगार (सेवा क्षेत्र) तर्फ लाग्यो। यसलाई गलत वैदेशिक व्यापार नीतिले ल्याएको परिणाम हो भन्न हिच्किचाउनु पर्दैन।"
कोरोनाभाइरसलाई 'हाउगुजी' भन्दै डब्लूएचओ र सरकारविरुद्ध बेलायतमा प्रदर्शन,"लण्डन : बेलायतमा कोरोनाभाइरस संक्रमण रोक्न लगाइएको प्रतिबन्ध र भ्याक्सिन लगाउने लगायत सरकारका गतिविधिविरुद्ध विशाल जनप्रदर्शन निस्किएको छ । खासगरी लण्डनका विभिन्न स्थानमा मानिसहरुले विश्व स्वास्थ्य संगठन, अमेरिकी व्यवसायी र बेलायत सरकारको विरुद्धमा प्रदर्शन निकालेका हुन् । उनीहरुले डब्लूएचओविरुद्ध प्लेकार्ड समेत बोकेका छन् । कोरवनाभाइरस सामान्य फ्लू मात्रै भएको तर मानिसको हिँड्न पाउने स्वतन्त्रता खोसेर लकडाउन लगाइएको भन्दै त्यसविरुद्ध नारावाजी गरिएको छ । प्रदर्शनमा आएका युवाहरुले कोरोनाभाइरसलाई 'हाउगुजी ' मात्रै भएको दावी गरेका छन् । त्यस सम्बन्धी प्लेकार्ड पनि उनीहरुको हात हातमा छन् । प्रदर्शनमा आएका युवाहरुले मास्क लगाउन र सामाजिक दूरी कायम राख्न जरुरी नहुने तर्क गरेका छन् । र डब्लूएचओले जारी गरेको गाइडलाइन पनि खारेज गरिनुपर्ने उनीहरुको माग छ । यसअघि जर्मनीमा पनि यस्तै किसिमको प्रदर्शन भएको थियो । बेलायत र जर्मनी कोरोनाभाइरसको संक्रमणबाट अति प्रभावित भएका देशमध्ये पर्छन् । तर अमेरिका लगायत युरोप र भारतका थुप्रै स्थानमा कोरोनाभाइरस छेक्न मास्क लगाउनु पर्दैन भन्ने मत राख्ने ठूलो समुह छ ।"
पतिको अवस्था थाहा पाएर मर्न पाऊँ,"बेपत्ता पारिएका बाँके कोहलपुरका धनबहादुर विककी पत्नी देवीसरा बेपत्ता पतिको खोजी गर्दागर्दै थला परेकी छन्। न्यायका लागि द्वन्द्वपीडित समाज बाँकेको कोषाध्यक्षसमेत रहेकी उनी आफूजस्तै अरूको न्यायका लागि आवाज उठाउँदै आएको भए पनि पतिको अझै अत्तोपत्तो छैन। बाँके कोहलपुरकी कली परियारले बेपत्ता पति खोजी गर्न थालेका दशकै भइसक्यो। पति अर्जुन नेपालीलाई राज्य पक्षबाट बेपत्ता पारेपछि सुरु भएको कलिको पीडा कोरोना कहरले झनै बल्झाएको छ। शरीरको एक भाग र हातखुट्टा नचल्नेयुरिक एसिडकी बिरामी कली औषधिविना उभिनसमेत सक्दिनन्। दीर्घरोगी भएका कारण नियमित औषधि खाइरहनुपर्छ। आर्थिक अवस्था कमजोर भएकी कली दमाईंलाई साँझबिहान हातमुख जोर्न समस्या सँगै नियमित खानुपर्ने औषधि किन्नसमेत पैसा छैन। बेपत्ता पतिको पीडा छँदै छ, त्यसमाथि बिरामीका कारण न गरी खान सकिन्छ न त मरी जान नै। सबैले कोरोना कोरोना भन्छन्, हामीजस्ता पीडितको व्यथा कसले बुझ्ने ? बाँके गंगापुर दोनराकी सावित्री गोडिया बेपत्ता भएका आफ्ना पति बिहारीप्रसाद गोडिया र छोरा अयोध्याप्रसाद गोडियालाई नसम्झेको दिनै हँुदैन। साँझमा कुकुर भुकेका बेला हो्स वा टाढाबाट आफ्नो घरतर्फ कोही आइरहेको अवस्थामा पति र छोराको सम्झनाले उनलाई सताउने गर्छ। २०६० कात्तिक १४ गते संयुक्त सुरक्षाफौजले एकै दिन दुवै बाबुछोरा पक्राउ परी बेपत्ता पारेको थियो। हुलाकीको जागेर पति र पढ्दै गरेको छोराको खोजखबरमा भौंतारिँदाभौंतारिँदै न दिनको भोक छ न त रातको निद्रा नै। गहभरि आँसु पार्दै भन्छिन् अहिले कोरोना संक्रमणका बेला कतै जान मिल्दैन। यो बेला घरभित्रै बस्नुपर्दा बेपत्ता पति र छोराको झन् बढी याद आइरहन्छ। बुवाको श्राद्ध गर्दैगर्दा २०६० साल भदौ २५ गते माओवादीले घरैबाट जबर्जस्ती अपहरण गरेका बाँके कोहलपुरका भोजराज ढकाल अझै बेपत्ता छन्। छोराको खोजी गर्दै १७ वर्षसम्म ठाउँठाउँ धाए पनि भोजराजकी आमा विष्णुमायाले न छोराको कुनै अत्तोपत्तो पाउन सकेकी छैनन्। बर्दिया कालिकाका नारायण सापकोटा र डिलबहादुर खड्कालाई माओवादी कार्यकर्ताले सोधपुछका लागि भन्दै जबर्जस्ती घरबाट लगेको पनि १७ वर्ष व्यतीत भइसक्यो। पीडित परिवार बेपत्ता पारिएका आफन्त खोज्दै ठाउँठाउँ धाए पनि तत्कालीन विद्रोही पक्षले यथार्थ जानकारी दिएको छैन। न्यायका लागि प्रहरी प्रशासन, अड्डा अदालत, मानव अधिकार आयोगलगायतका निकायमा उजुरी गरे पनि त्यसको न्याय पाउन सकेको छैन। बाँकेकी चन्द्रकला उप्रेती, दुर्गबहादुर दाहाल, तुलसी बिष्ट, धन्नु वाल्मीकिलगायतका बेपत्ता परिवारको अवस्थाका पनि पीडादायक छ। जो आफ्ना प्राण प्यारो बेपत्ता पतिको लास न सासको अवस्था थाहा नहुँदा रात दिनको मानसिक पीडा भोग्न बाध्य छन्। द्वन्द्वपीडितलाई घरभित्रै सत्य, न्याय र परिपुरण प्रदान गर्न अनिच्छुक र अक्षम रहेमा मुद्दाको अन्तर्राष्ट्रिय हुनबाट कसैले रोक्न सक्दैन। ३० अगस्त अर्थात् बेपत्ता पार्ने कार्यविरुद्धको अन्तर्राष्ट्रिय दिवस। बेपत्ता पारिएका व्यक्तिलाई सम्झना गर्ने र अवस्था सार्वजनिक गराउन दबाब सृजना दिने हो बेपत्ता पार्ने कार्यविरुद्धको अन्तर्राष्ट्रिय दिवस। पीडितको न्यायका पक्षमा वकालत गर्ने उद्देश्यका साथ अन्तर्राष्ट्रिय स्तरमै बेपत्ता पार्ने कार्यविरुद्धको दिवस मनाइरहँदा नेपालका बेपत्ता पीडितको अवस्था भने झन्झन् दर्दनाक बन्दै गएको छ। जिउँदै छन् कि ? मरिसके भन्ने आशा र निराशाको दोसाँधमा परेका पीडित विभिन्न समस्यासँग जुध्दै संघर्षपूर्ण जीवन जिउन बाध्य भइरहेका छन्। न्यायको आशामा वर्षौंदेखि भौंतारिएका बेपत्ता परिवार वर्तमान कोभिड १९ को महामारीले झनै मर्कामा परेका छन्। संयुक्त राष्ट्रसंघ मानव अधिकार उच्चायुक्तको कार्यालयको तत्वाधानमा राष्ट्रसंघ महासभाको प्रस्ताव नं ४७१३३ मार्फत १८ डिसेम्बर १९९२ मा बलपूर्वक बेपत्ताबाट सबै व्यक्तिको बचाउ गर्नेसम्बन्धी एक महत्वपूर्ण दस्ताबेजका रूपमा घोषणापत्र नै जारी गरेपछि जबर्जस्ती व्यक्ति बेपत्ता पार्ने कार्यविरुद्ध औपचारिक बहसको थालनी भएको हो। अझ राष्ट्रसंघको महासभाको प्रस्ताव नं ६११७७ द्वारा बलपूर्वक बेपत्ता पारिनबाट सबै व्यक्तिको संरक्षण गर्ने अन्तर्राष्ट्रिय महासन्धिलाई २० डिसेम्बर सन् २००६ मा जारी गरेपछि त अन्तर्राष्ट्रिय स्तरमै जबर्जस्ती बेपत्ता पार्ने कार्यको रोकथाम र पीडितको सत्य, न्याय र परिपुरणको अधिकारलाई कानुनद्वारा नै सुनिश्चितता प्रदान गरेको छ। नेपाल सरकारले बेपत्ताविरुद्धको महासन्धिलाई अझै अनुमोदन गरेको छैन। नेपालको सर्वोच्च अदालतले बेपत्तालाई फौजदारी अपराधीकरण गरी पीडितलाई न्याय दिलाउन सरकारका नाममा आदेश जारी गरेको भए पनि सरकारले त्यसको पालना गरेको छैन। २०७५ सालदेखि कार्यान्वयनमा आएको मुलुकी फौजदारी संहिता ऐनमा बेपत्ता पार्ने कार्यलाई अपराधीकरण गरेको भए पनि नेपालको द्वन्द्वकालीन बेपत्ता पारेको घटनालाई समेटेको छैन। जसले गर्दा बेपत्ताजस्तो गम्भीर मानव अधिकार उल्लंघनका घटनामा संलग्नलाई कारबाहीको सुनिश्चितता हुन सकेको छैन। बेपत्ता पीडितको सत्य, न्याय र परिपूरण पाउने अधिकार भए पनि न्याय त परको कुरा, घटना भएको दशकौं व्यतीत भइसक्दासमेत बेपत्ता आफन्तको जिउँदोमर्दोको अवस्था थाहा पाउन सकेका छैनन्। आफन्तको खोजीमा वर्षौंदेखि भौंतारिँदै रातदिनको मानसिक पीडा भोग्न बाध्य पीडित भन्न थालेका छन्, जिउँदो नभए, बरु मृत्यु स्वीकार गरौंला कम्तीमा हाम्रा आफन्तको चिहान त देखाइदेऊ। बेपत्ता पारिएका व्यक्तिको छानबिनका लागि सरकारले पाँच वर्ष पहिले आयोग गठन गरे पनि उद्देश्य पूरा नगरी पहिलो आयोगका पदाधिकारीले समय व्यतीत गरे। पीडित, अधिकारकर्मी र अन्तर्राष्ट्रिय समुदायको विश्वास जित्न सकेन। उजुरी ग्रहण गर्नेबाहेक आयोगको देखिने गरी एउटै काम गरेको पाइएन। आयोगको स्वतन्त्रतामै प्रश्न उठ्यो। भागबन्डामा गठन गरिएको आयोगले उचित कानुन र सरकारबाट आवश्यक सहयोग नपाउँदा आयोग औपचारिकतामै सीमितजस्तै थियो। ६ महिनाअघि गठन भएको दोस्रो आयोग हालत पनि उस्तै छ। कोरोना संक्रमणले पीडितलाई अझ बढी मर्का परेका बेला आयोगले आफैं बेपत्ताको स्थितिमा छ। नेपालमा अहिलेसम्म पनि द्वन्द्वकालीन बेपत्ता पार्ने कार्यलाई अपराधीकरण गर्ने कानुन बनेको छैन। सरकारले अझैसम्म पनि बेपत्ताविरुद्धको अन्तर्राष्ट्रिय महासन्धि पारित गरेको छैन। बेपत्ता आयोगले सरकारलाई बेपत्ताविरुद्धको कानुन बनाउन आग्रह गरेको भए पनि सरकारले कानुन निर्माण गरेको छैन। सर्वोच्च अदालतले दिएको आदेशसमेतको सरकारले पालना गरेको छैन। सरकारको पछिल्लो कदमले नेपालको संक्रमणकालीन न्याय प्रक्रियामा एउटा गम्भीर धक्का पुर्याएको भनी केही समयअघि इन्टरनेसनल कमिसन अफ जुरिस्ट (आईसीजे) र एमनेस्टी इन्टरनेसनल, ह्युमन राइट वाच र ट्रायल इन्टरनेसनलले प्रेश विज्ञप्तिमार्फत जनाएका थिए। पर्याप्त परामर्श नगरी र नेपालको सर्वोच्च अदालतको आदेश तथा अन्तर्राष्ट्रिय मानव अधिकार कानुनअनुरूप हुने गरी विद्यमान कानुन संरचनालाई संशोधन नगरी संक्रमणकालीन न्यायका दुई आयोगमा आयुक्त नियुक्त गर्ने सरकारको निर्णयप्रति ती संस्थाले चासो व्यक्त गरेका थिए। द्वन्द्वकालमा भएका गम्भीर मानव अधिकार उल्लंघनमा न्याय र जवाफदेहिता सुनिश्चित गर्न पारदर्शी प्रक्रिया आवश्यक पर्छ भन्ने नेताहरूलाई ज्ञान छ तर उनीहरू यस्ता ज्यादतीमा जिम्मेवारलाई संरक्षण गर्ने प्रयत्न गरेको ती संस्थाद्वारा जारी विज्ञप्तिमा भनेका थिए। राजनीतिक नेतृत्वले जवाफदेहिताबाट यसरी नै पन्छिराख्ने हो भने पीडितसामु देशबाहिरका न्यायिक संयन्त्रमा जानुको विकल्प रहँदैन, ती संस्थाले विज्ञप्तिमार्फत भनेका छन्। दोस्रोपटक गठन गरिएको सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगप्रति पीडित समुदाय र मानव अधिकारकर्मीले यो नियुक्ति र परामर्शलाई इन्कार गरेका छन् र यस्तो अपारदर्शी र परामर्शविहीन तथा पीडितको सत्य, न्याय र परिपूरणको अधिकारलाई कमजोर पार्ने संक्रमणकालीन न्याय प्रक्रियालाई समर्थन नगर्ने उनीहरूले दोहोर्याएका छन्। कानुनी संरचनामा उठाइएको मुख्य चासोमा अन्तर्राष्ट्रिय कानुन र मानव अधिकार दायित्वअन्तर्गत निर्दिष्ट अपराध र राष्ट्रिय अन्तर्राष्ट्रिय कानुनअन्तर्गतका उल्लंघनबीचको परिभाषामा रहेको अन्तरगम्भीरताका आधारमा समानुपातिक दण्डसहितको अन्तर्राष्ट्रिय कानुनअन्तर्गतका अपराधमा फौजदारी जवाफदेहिता सुनिश्चित गरिनुपर्छ। यसले दण्डहीनताको अन्त्य र पीडितको न्यायको ढोका खोल्छ। सरकारले २०७१ सालको संक्रमणकालीन न्यायसम्बन्धी ऐनलाई सर्वोच्च अदालतको फैसला र अन्तर्राष्ट्रिय मानवअधिकारको मापदण्डबमोजिम हुने गरी संशोधन गर्नुपर्छ। द्वन्द्वकालीन अपराधका आरोपीलाई विश्वसनीय र निश्पक्ष अनुसन्धानका माध्यमबाट दोषमुक्त प्रमाणित नगरुञ्जेल उनीहरूलाई सार्वजनिक पदमा नियुक्त गर्नु हुन्न। द्वन्द्वपीडितलाई घरभित्रै सत्य, न्याय र परिपुरण प्रदान गर्न अनिच्छुक र अक्षम रहेमा मुद्दाको अन्तर्राष्ट्रिय हुनबाट कसैले रोक्न सक्दैन। उनीहरूले देखाउने दण्डहीनताको संकेतले पीडित र अधिकारकर्मीलाई विश्वव्यापी क्षेत्राधिकारअन्तर्गत अन्तर्राष्ट्रिय तवरबाट न्याय खोज्ने बाटोतर्फ धकेल्न बाध्य पार्छ। फौजदारी जिम्मेवारीमा संदिग्धलाई शक्तिशाली पदमा पदासीन गराउनुको साटो सरकारले उनीहरूलाई निश्पक्ष सुनुवाइका माध्यमबाट न्यायको कठघरामा ल्याउन जरुरी छ। गौतम अधिवक्ता हुन्।"
"कोरोना चपेटामा प्रदेश २ : ८४ जनाको मृत्यु, ९७ सय ९५ संक्रमित, ९० हजारको परीक्षण","पशुपतिनगर: प्रदेश २ मा कोरोना संक्रमण दिनप्रतिदिन बढ्दो क्रममा छ। कोभिडको चरम प्रहार खेपिरहेको प्रदेश२ मा हालसम्म ८४ जनाले ज्यान गुमाइसकेका छन्। ९ हजार ७ सय ९५ जना संक्रमित छन् । कोरोना संक्रमणबाट सबैभन्दा बढी पर्सामा ३३ जना र सबै भन्दा कम सरलाही रौतहटमा ३३ जनाको ज्यान गएको छ । प्रदेश२ मा हालसम्म ९० हजार ६ सय ४३ जनाको कोरोना परीक्षण गरिएको तथ्यांक छ। प्रदेश २ मा ३५ सयले कोरोना जिते, ४२ जनाको मृत्यु प्रदेश २ मा कोरोना संक्रमण बढदो : एक महिनामा तीन हजार संक्रमित थपिए"
कैदीको स्वास्थ्य सुरक्षा,"जेलबाहिरका हुन् वा भित्रका, हरेक नागरिकलाई स्वास्थ्यसम्बन्धी हक छ। उनीहरूसँग बाँच्न पाउने संवैधानिक अधिकार पनि छ। यी हकअधिकार सुनिश्चित गर्ने दायित्व राज्यको हो। यतिखेर जेलभित्र बन्दी जीवन व्यतीत गरिरहेका कैदीहरू कोरोना संक्रमणको उच्च जोखिममा पुगेका छन्। जसले गर्दा उनीहरूको स्वास्थ्य सुरक्षामा चुनौती थपिएको छ। यसको असर जेलमा कार्यरत कर्मचारी र सुरक्षाकर्मीमाथि पनि परेको छ। सरकारको भर नलागेपछि उनीहरू स्वास्थ्य सुरक्षा गरी पाऊँ भनी राष्ट्रिय मानव अधिकार आयोगसम्म गुहार माग्न पुगेका छन्। कैदी त हुन् नि भनेर हेलाँ गर्नु हुँदैन। उच्च स्वास्थ्य सावधानी अपनाएर कैदी, सुरक्षाकर्मी तथा कर्मचारीलाई कोरोना संक्रमणबाट जोगाउनुपर्छ। मुलुकभर ७१ जेलमा २३ हजार ८ सय कैदी छन्। जेलको क्षमता भने १० हजार मात्रै छ। पर्याप्त स्थान नभएपछि एउटै कोठामा २० जनासम्मलाई राख्नुपर्ने बाध्यता छ। सुन्धारास्थित केन्द्रीय कारागारमा मात्रै १५० भन्दा बढीलाई एकैचोटि रुघाखोकी र ज्वरो आएको छ। अन्य कारगारामा पनि यस्तो समस्या बढ्दै गएको छ। सबै कारागारमा गरेर एक सयभन्दा बढी बन्दी, कर्मचारी र सुरक्षाकर्मीलाई कोरोना पोजेटिभ देखिइसकेको छ। जेलमा पर्याप्त ठाउँ नहुनुको असर हो यो। खुला जेल स्थापना गर्न ढिलाइ गर्दाको परिणाम अहिले देखिएको छ। यतिखेर उच्च सतर्कता नअपनाउने भने जेलभित्र कोरोना संक्रमणको अवस्था भयावह हुन सक्छ। अहिलेको अवस्थामा सकेसम्म धेरैको पीसीआर परीक्षण गर्ने र परीक्षण गरिएकाको नतिजा नआउँदासम्म कैदीलाई एकअर्काको सम्पर्कबाट टाढा राख्नु एक मात्र विकल्प हो। तत्काललाई यो प्रबन्ध गरेर भविष्यमा प्रशस्त सुरक्षा मापदण्ड अपनाउन सकियो भने मात्रै कैदी तथा जेल प्रशासनभित्रका कर्मचारी तथा सुरक्षाकर्मीलाई कोरोनाको संक्रमणबाट जोगाउन सकिन्छ। सँगसँगै जेलमा कसरी कैदीको भार घटाउन सकिन्छ भन्नेतर्फ पनि गम्भीर भएर लाग्नुपर्ने बेला भएको छ। कैदीबन्दीका अधिकार रक्षाका लागि संविधानसहित ६ वटा थप कानुनी व्यवस्था छ। यी ऐनकानुनले प्रदान गरेका अधिकार सुनिश्चित गर्ने दायित्व राज्यको हो। कानुनले गरेको व्यवस्था कार्यान्वयनमा आउन सकेको भए पनि अहिले कोराना संक्रमणको भयबाट केही मुक्ति मिल्ने थियो। दुई वर्षअघि बनेको फौजदारी कसुर सजाय निर्धारण तथा कार्यान्वयन ऐन २०७५ अनुसार लागूऔषध तथा संगठित अपराधमा दुईतिहाइ जेल सजाय भोगिसकेकालाई बाँकी सजाय घरैमा बसेर भुक्तान गर्ने सर्तमा छुट दिने व्यवस्था छ। तर यो व्यवस्था कार्यान्वयनका लागि आवश्यक कार्यविधि र निर्देशिका बनेको छैन। खुला कारागार निर्माण प्रक्रियाले पनि गति लिन सकेको छैन। कारागार खुला नहुँदा कैदीहरू एकै ठाउँमा कोचिएर बस्न बाध्य छन्। कोरोनाको त्रास फैलिएपछि गत वैशाख १७ गते सर्वोच्च अदालतले कैदीको सुरक्षा प्रबन्ध गर्न सरकारलाई निर्देशन दिएको थियो। यो निर्देशनको पनि पूर्ण पालना भएको छैन। हुन त यतिखेर कोरोना संक्रमण नफैलिएको कुनै पनि क्षेत्र छैन। समुदायमै संक्रमण फैलिसकेकाले सरकारलाई पनि नियन्त्रण गर्न हम्मे परेको छ। सबै क्षेत्रको सहयोग लिएर भए पनि कोरोना नियन्त्रणतर्फ प्रभावकारी कदम चाल्नु आजको आवश्यकता हो। कोरोना महामारीको समयमा अपनाउनुपर्ने सावधानी जेलमा छैन। भौतिक दूरी कायम गरेर बस्न सक्ने अवस्था छैन। स्वास्थ्य सावधानी तथा अन्य पूर्वाधार व्यवस्था गरिएको छैन। तत्काल छुट्टाछुट्टै कोठामा राख्न नसके पनि सामाजिक दूरी कायम गरेर बसोवासको व्यवस्था गर्नुपर्छ। समस्या फेरि पनि आउन सक्ने हुनाले तत्काल खुला करागाार निर्माणमा जुट्नुपर्छ। तत्कालका लागि पीसीआर परीक्षण बढाउनुपर्छ। जोखिम र आवश्यकताका आधारमा परीक्षणलाई व्यवस्थित बनाउनुपर्छ। सकिन्छ भने जेलभित्र रहेकालाई पनि उमेर र समूहका आधारमा वर्गीकरण गर्नुपर्छ। कैदीको चाप कसरी कम गर्न सकिन्छ भन्नेतर्फ ध्यान दिनुपर्छ। बाहिरबाट आउजाउमा पूर्ण रोक लगाउनुपर्छ। जेलका कर्मचारी तथा सुरक्षाकर्मीलाई पनि स्वास्थ्य मापदण्ड पूर्णरूपमा पालना गराउनुपर्छ। सेनिटाइजर उपलब्ध गराउनुपर्छ। साबुनपानीले हात धुने व्यवस्थालाई कडाइका साथ कार्यान्वयन गर्नुपर्छ। यस्तो अवस्थामा एक ठाउँबाट अर्को ठाउँमा कर्मचारी तथा कैदीलाई ल्याउनेलैजाने गर्नु हुँदैन। ल्याउनुपरेमा उनीहरूलाई छुट्टै कोठामा राख्ने रणनीति बनाउनुपर्छ। कैदीको सुरक्षा महामारीको समयमा मात्रै होइन, अन्य बेलामा गर्नुपर्छ भन्ने मानसिकताका साथ काम अघि बढाउनुपर्छ।"
"कालिकोटको नाग्ममा पहिरो, एकको मृत्यु, ७ वेपत्ता, पाँच घर पुरिए",कालिकोट : जिल्लाको तिलागुफा नगरपालिका १ नाग्म बजारमा पहिरो जाँदा १ जनाको मृत्यु भएको छ । आइतबार बिहन गएको पहिरोमा परी पुरिएको अवस्थामा एकजनाको शव फेला हो। दुईजना घाइते भने उउद्धार गरी उपचालका लागि कर्णाली स्वास्थ्य विज्ञान प्रतिष्ठान जुम्ला पठाइएको जिल्ला प्रहरी प्रमुख डिएसपी श्यामबाबु ओलीयाले जानकारी दिए । उनका अनुसार कालिकोट र जुम्लाको सीमानामा रहेको नाग्म बजारमा खसेको पहिरोमा पाँच घर पुरिएका छन् । ७ जनाभन्दा बढी स्थानीय वेपत्ता रहेको अनुमान गरिएको छ । पहिरो ग्रस्त स्थानमा रहेको प्रहरी चौकी नाग्मका प्रहरी र स्थानीयले पहिरोमा पुरिएकाको खोजी कार्य जारी राखेका छन् । जिल्लाबाट इन्स्पेक्टर यक्षराज जोसीको नेतृत्वमा थप प्रहरीको टोली घटनास्थल पठाइएको छ । टेलिफोनको समेत सुविधा नरहेको उक्त बजारमा पहिरोबाट भएको क्षतिको एकिन विवरण आउन बाँकी छ। जिल्लाबाट गएको प्रहरीको टोली घटनास्थल पुगेपछि थप विवरण प्राप्त हुनेछ ।
जंगी अड्डामा कार्यरत सैनिक जवानले गरे आत्महत्या,काठमाडौं : नेपाली सेनाको एक जवानले आत्महत्या गरेका छन्। आज बिहान सेनाको जंगी अड्डामा कार्यरत तनहुँ रानी पोखरीका एक जवानले आफैंले बोकेको हतियार प्रयोग गरी आत्महत्या गरेको नेपाली सेनाले जनाएको छ। घटना बारेमा मृतक जवानको नातेदारलाई जानकारी गराइएको छ। नेपाली सेनाद्वारा जारी विज्ञप्तिमा सैनिक प्रहरी समेतको सहयोगमा नेपाल प्रहरीले घटनास्थल तथा लास प्रकृति मुचुल्का तयार गरी मृतकको शव पोष्टमार्टमको लागि त्रिविशिक्षण अस्पतालमा पठाइएको उल्लेख छ। घटना आवश्यक अनुसन्धान शुरु गरिएको सेनाले जनाएको छ।
"भोज खाएपछि कोरोना पोजिटिभ, २२ दिने शिशुसहित ७० जना कन्ट्याक्ट ट्रेसिङमा","बागलुङ : जिल्ला सदरमुकाम नजिकैको गलुवामा भोजमा सहभागी भएकाहरु तनावमा परेका छन्। आफूसँगै भोजमा सहभागी एकजनालाई कोरोना संक्रमण देखिएपछि करिब ७० जना तनावमा परेका हुन्। सरकारले भीडभाड हुने सार्वजनिक सभा समारोह तथा सामाजिक कार्य सबैमा रोक लगाएपनि बागलुङ नगरपालिका १० भकुण्डेको गलुवामा एक परिवारले आफ्नी छोरीको न्वारानमा खसी काटेर गाउँले र आफन्तसँग खुसी मनाएका थिए । स्थानीय प्रशासन, सरकारको आग्रह बेवास्ता गर्दै मनाइएको यो खुसी लामो समय टिक्न सकेन । कारण, न्वारन पूजा गरेर भोज आयोजना गर्ने छोरीका बुवा २३ वर्षीय सैनिकमा ११ गते कोरोना संक्रमण पुष्टि भयो । उनी भाद्र ५ गते कोरोना पुष्टि भएका बागलुङकै अर्का सैनिक साथीसँगै बागलुङ बजारमा एक रात बिताएका थिए । त्यसकै आधारमा उनको कन्ट्याक्ट ट्रेसिङमार्फत स्वाब लिइएको थियो । नेपाली सेनाको लमजुङ ब्यारेकमा कार्यरत रहेका उनीहरु दुवै छुट्टिमा घर आएका थिए । पीसीआर परीक्षणमा पोजिटिभ रिपोर्ट आएपछि गलुवा गाउँ पुरै आतंकित छ । संक्रमितका परिवारका सदस्यमा कोरोनाको लक्षण समेत देखिएको छ । केहीलाई ज्वरो आउने तथा श्वासप्रश्वासमा कठिनाइ, घाँटी दुख्ने जस्ता समस्या देखिएको छ । युवामा कोरोना पुष्टिपछि संक्रमितको प्रत्यक्ष सम्पर्कमा रहेका पण्डित, पाहुना, आफन्त, छिमेकीलगायत ७० जनाको स्वाब संकलन गरिएको बागलुङ नगरपालिकाका स्वास्थ्य शाखाका सिनियर अहेब डिल्ली आचार्यले जानकारी दिए । स्वाब संकलन गर्नेमा न्वारान गरिएकी २२ दिनको उनका छोरी समेत छिन् । 'कोरोना समुदायमा गइसेकेको अवस्थामा न्वारानमा सचेत व्यक्तिबाटै स्वास्थ्य मापदण्ड नअपनाइ भोज गरेको पाइयो,' आचार्यले भने, 'न्वारानमा भोजकै दिने कोरोना देखिएपछि ७० जनाको स्वाब संकलन गरेका छौं, समाजमा सामान्य सचेतता नअपनाउँदा भयावहको अवस्था आउन सक्ने देखिएको छ ।' बागलुङ नगर क्षेत्रमा समुदायमा कोरोना संक्रमण बढ्दै गएपछि जिल्ला प्रशासन कार्यालयले भदौं ३ गते देखि नगरपालिकामा निषेधाज्ञा जारी गरेको छ । निषेधाज्ञामा अत्यावश्यक बाहेकका सबै क्रियाकलापलाई बन्देज गरिएको छ । नागरिकस्तरबाटै सचेतना नअपनाउने हो भने सरकार र स्वास्थ्यकर्मीको प्रयासले मात्रै प्रयासले कोरोना नियन्त्रण सम्भव नरहेको बागलुङ नगरपालिकाका स्वास्थ्य शाखा प्रमुख रामप्रसाद खनालले बताए । 'राज्यले भीडभाड नगर्नु, सामाजिक कार्य गर्दा सर्तकतासहित सामान्य गर्नु भनेकै छ । तर गाउँमा भोज भतेर, पूजा पाठ विवाह उत्सव चलेकै छ,' खनालले थपे, 'यस्तो गतिविधि सहरमा रोकिए पनि गाउँमा रोकिएको छैन ।' बागलुङ नगरपालिका भित्र मात्रै ४२ जना संक्रमित छन् । जसमध्ये २० जना अहिले आइसोलेसनमा छन् । बागलुङ बजारमा कन्ट्याक्ट ट्रेसिङमा एक महिला व्यवसायीबाट एकै परिवारका ६ जनासहित ९ जनामा कोरोना देखिएको थियो । आइतबारसम्म जिल्लामा कोरोना संक्रमितको संख्या २ सय ९२ जना पुगेको छ । जसमा २ सय ६१ जना निको भइसकेका छन् भने ३० जना आइसोलेसनमा छन् । एकजना युवकको मृत्यु भइसकेको छ ।"
तनहुँ भानुमा समुदाय संक्रमणको लहर फैलँदै,"दमौली : तनहुँको भानु नगरपालिकामा कोभिड १९ को समुदाय संक्रमण दर झन बढ्दै गएको छ। दुई जनाबाट फैलिएको समुदाय संक्रमणको दायरा एउटा वडाबाट क्रमैसँग अन्यत्र विस्तार हुन थालेको छ। गण्डकी प्रदेश स्वास्थ्य निर्देशनालयले सार्वजनिक गरेको पछिल्लो नतिजा अनुसार नगरपालिकामा गरिएको पछिल्लो एक सय ७२ जनाको परीक्षणमा थप २२ जनामा पोजिटिभ देखिएको छ। यो एकै साथ देखिएको संक्रमणको पहिलो रेकर्ड हो। यसअघि सोही नगरपालिकाका २० जनामा एकै साथ संक्रमण देखिएको थियो। संक्रमण देखिएकामा यसअघि संक्रमितको सम्पर्कका आधारमा परीक्षण गरिएका व्यक्ति धेरै छन्। तीन जनाबाहेक सबै कन्ट्याक्ट ट्रेसिङका आधारमा लिइएको नमुना हो, नगरपालिकाका स्वास्थ्य शाखा प्रमुख ऐश्वर्यचन्द्र भट्टराईले भने। अहिलेका नयाँसहित भानुमा मात्र संक्रमितको संख्या ६६ पुगेको छ। उनीहरुमध्ये १६ जना भने निको भएर घर गइसकेका छन्। एउटा वडाबाट अर्को वडातिर संक्रमण यस अघि भानुमा समुदाय संक्रमणका अधिकांश घटना भानु १ मा देखिएको थियो। संक्रमण फैलन थालेकाले नगरपालिका झण्डै तीन सातायता लक डाउनको अवस्थामा छ। आइतबार लक डाउनको समय सकिनु अघि नै संक्रमण देखिएकाले अब नयाँ रणनीति तय गर्नुपर्ने दबाब नगरपालिकासामु देखिएको छ। पहिला भानुमा मात्र सीमित भएकाले ध्यान त्यतै केन्द्रित गरेका थियौं, भट्टराईले भने, अब संक्रमण अरु वडामा फैलन थालेको छ। अहिले भानु ७ का १३ जना र ६ का ९ जनामा संक्रमण देखिएको हो। यस अघि भानु १ मा संक्रमितको संख्या बढी देखिए पनि अहिले देखिएकामा ६ र ७ का देखिएका छन्। यसले संक्रमणको दायरा झनै फराकिलो भैरहेको देखाएको छ। संक्रमितमा केही व्यवसायी पनि रहेको बताइएको छ। भानु नगरपालिकाका प्रमुख उदयराज गौलीले संक्रमण फैलन नदिन संक्रमित क्षेत्रमा लकडाउन गरेर परीक्षणमा गति दिइए पनि फैलिरहेकाले जटिलता थपिएको बताए। नियन्त्रणका लागि सक्दो प्रयास भैरहेको छ, उनले भने,अब थप रणनीति तय गरेर अघि बढ्छौं।"
पलायन हुँदै पार्टी प्यालेस व्यवसायी,"काठमाडौं : पार्टी प्यालेस तथा क्याटरिङले सहरी क्षेत्रको जनजीवनलाई सहज बनाएको छ। विवाह, व्रतबन्ध, संघसंस्थाका कार्यक्रमका लागि पार्टी प्यालेस र क्याटरिङले उपयुक्त स्थानका साथै खानपिनको प्रबन्ध मिलाउने गर्छन्। तर, त्यही व्यवसाय कोभिड १९ का कारण ठप्प बन्यो। सामूहिक कार्यक्रम आयोजना गरिने भएकाले भीडभाड हुने व्यवसायमध्ये पार्टी प्यालेस पनि पर्छ। सरकारले २५ जनाभन्दा धेरैको जमघट गर्न निषेध गरेकाले पछिल्लो समय पार्टी प्यालेस सुनसान छ। लकडाउन हटेको समयमा अरु व्यवसाय सञ्चालन भए पनि पार्टी प्यालेस बन्द कै अवस्थामा थियो। लकडाउनका कारण करोडौंको लगानीमा खुलेका पार्टी प्यालेस व्यवसाय धराशयी हुने अवस्थामा पुगेको भक्तपुर लोकन्थलीस्थित दिव्यश्वरी पार्टी प्यालेसका सञ्चालक नवराज चौलागाई बताउँछन्। लकडाउन सुरु भएदेखि पार्टी प्यालेसको गतिविधि ठप्प छ। गतिविधि शून्य हुँदा घर भाडा, कामदारको तलब र बैंकको कर्जा तिर्न समस्या छ। हालसम्म व्यक्तिगत खर्च कटौती गरेर खर्च धान्दै आएका छौं, चौलागाई भन्छन्। मंसिरसम्म अहिलेको अवस्था रहेमा पार्टी प्यालेस व्यवसाय पूर्णरूपमा धराशयी हुने चौलागाईको भनाइ छ। घर तथा पार्किङ भाडा र कर्मचारीको तलब गरी मासिक दुई लाख रुपैयाँसम्मको खर्च छ। तर, पार्टी प्यालेसमा आयोजना हुने गतिविधि बन्द हुँदा ब्यवसायबाट पलायन हुनुपर्ने अवस्था आउन सक्ने उनको ठम्याइ छ। दिव्यश्वरी पार्टी प्यालेसले नियमित ३ कर्मचारी र गतिविधिअनुसार २० देखि ३० जनालाई रोजगारी प्रदान गर्दै आइरहेको थियो। पुनर्कर्जाबाट १० लाख रुपैयाँ प्राप्त भए पनि यो रकम घर भाडा र कर्मचारीको तलबमै खर्च भइरहेको छ। सरकारले विकल्प नदिएमा करोडौंको लगानीबाट सुरु गरिएको व्यवसायबाट पलायन हुनुपर्ने आवस्था आउनेमा चौलागाई चिन्तित देखिन्छन्। पार्टी प्यालेसमा गतिविधि हुने समयमा कारोना महामारीका कारण व्यवसाय ठप्प हुँदा व्यवसायीलाई ठूलो आर्थिक क्षति पूगेको काठमाडौं कपनस्थित वेलकम पार्टी प्यालेसका सञ्चालक राधाकृष्ण पूणासैनी बताउँछन्। पार्टी प्यालेज सिजनल व्यवसाय भएकाले पनि व्यवसायी मर्कामा परेको उनले बताए। तीन, चार महिनाको कमाईले वर्षभरिको खर्च धान्नु पर्ने हुन्छ। लकडाउन खुलेको समयमा अरु व्यसाय खुले पनि पार्टी प्यालेस खुल्न पाएन। करोडौंको लगानी रहेको व्यवसायलाई संरक्षण गर्न सरकार चुकेको उनको भनाइ छ। व्यवसाय टिकाइ राख्न पनि आर्थिक रूपमा सम्भव नदेखिने उनको भनाइ छ। लकडाउनका कारण सञ्चालन खर्च न्यूनीकरण गर्न कर्मचारी कटौती गर्नु परेको दियालो पार्टी प्यालेस तथा फुडल्याडका सञ्चालक खुमराज खरेल बताउँछन्। ४० जना कर्मचारीलाई रोजगारी दिएको फुडल्याडले लकडाउन सुरु भएदेखि १० जना कर्मचारीबाट मात्र काम लिइरहेको छ। अवस्था सामान्य हुने आशमा जेठसम्म सम्पूर्ण कर्मचारीलाई तलब दिए पनि अहिले बाँकी कर्मचारीलाई बेतलबी छुटी दिनुपरेको खरेलले बताए। हामीले पार्टी प्यालेससँगै रेस्टुरेन्ट व्यवसाय पनि गरेका छौं। लकडाउन सुरु भएदेखि पार्टी प्यालेस बन्द छ। केही समय रेस्टुरेन्ट खुलेकाले १० जना कर्मचारीबाट काम लिन सकेका थियौं, खरेलले भने, अहिले पुन निषेधाज्ञा आदेश जारी भएकाले रेस्टुरेन्टका कर्मचारीलाई पनि तलब खुवाउन समस्या छ। अहिलेको अवस्था सुधार नआए पार्टी प्यालेस ब्यावसायबाटै पलायन हुनुपर्ने अवस्था आउनेप्रति उनी चिन्तित देखिन्छन्। कोभिड१९ का कारण सबैभन्दा धेरै मर्कामा परेको व्यवसाय पार्टी प्यालेस भएको भक्तपुर पार्टी प्यालेस तथा क्याटरिङका अध्यक्ष सचिन श्रेष्ठ बताउँछन्। लकडाउन खुकुलो भएको समयमा अरु व्यवसाय खुले। तर पार्टी प्यालेस खोल्न सरकार तयार देखिएन। ठूलो लगानी भएकाले सञ्चालन खर्च पनि धेरै छ। आम्दानी नहुँदा खर्च मात्रै बढेको छ। कर्मचारीको तलब, घर भाडा र बैंकको किस्ता तिर्न नसकेर धेरै पार्टी प्यालेस बन्द हुने खतरामा छन्। अर्थविद् डा रमेश पौडेलका अनुसार कोभिड१९ को प्रभावबाट व्यवसायलाई संरक्षण गर्न सरकार चुकेको छ। व्यवसाय सञ्चालन गर्ने कार्य मोडालिटी सरकारले निर्माण गर्नुपर्छ। कोरोनाको उच्च जोखिम भएका उमेर समूहलाई वर्गीकरण गरेर आयआर्जन गर्न सक्नेलाई सुरक्षा उपाय अवलम्बन गरेर आर्थिक गतिविधि गर्न दिनुपर्छ। सामाजिक विकाससँगै सहर बजारमा पार्टी प्यालेस व्यवसाय फस्टाएको हो। ४, ६ अनामा निर्माण भएका घरमा विवाह, व्रतबन्धलगायत गतिविधि गर्न सम्भव छैन। पार्टी प्यालेसले सामाजिक तथा साँस्कृतिक गतिविधिको जर्गेना गरेको छ। रोजगारीका साथै आर्थिक क्रियाकलाप पनि वृद्धि भएको छ। सरकारले निश्चित नियम बनाएर पार्टी प्यालेसलाई अनुगमन गर्नुपर्छ। हजारौंका संख्यामा सेवा दिन सक्ने क्षमताका पार्टी प्यालेस सञ्चालनमा छन्। क्षमताभन्दा केही संख्या घटाएर सामाजिक र आवश्यक स्वास्थ्य उपकरण प्रयोग गरेर व्यवसाय सञ्चालन गर्न सकिन्छ। यस्तो गर्न सकिए पार्टी प्यालेस अहिलेका भन्दा धेरै व्यवस्थित र स्वस्थ हुने उनको भनाइ छ। लगानी सुरक्षा गर्ने चिन्ता कृष्णप्रसाद पाण्डे, प्रवक्ता, नेपाल राष्ट्रिय पार्टी प्यालेस तथा क्याटरिङ व्यवसायी महासंघ पार्टी प्यालेस र क्याटरिङ सेवा सिजनल व्यवसाय भएकाले पनि यो क्षेत्रका व्यवसायी मर्कामा परेका हुन्। यो वर्ष कमाइ हुने समयमै कोभिड १९ ले प्रत्यक्ष असर गर्यो। संघसंस्थाका कार्यक्रम, विवाह व्रतबन्ध, तीजलगायत कार्यक्रम पनि हुने समय यही थियो। कमाउने समयमा व्यवसाय ठप्प हुँदा सञ्चालन खर्च जोहो गर्न पनि मुश्किल छ। मुलुकभर ७ हजारभन्दा धेरै पार्टी प्यालेस तथा क्याटरिङ सञ्चालनमा छन्। एउटा पार्टी प्यालेसमा दुई देखि १२ करोड रुपैयाँ र क्याटरिङमा २० लाखदेखि एक करोड रुपैयाँसम्मको लगानी गरिएका छन्। ५० हजारभन्दा धेरै श्रमिक यो क्षेत्रमा जोडिएका छन्। यो क्षेत्रमा ज्यालादारीमा काम गर्ने पनि धेरै छन्। लगानीको सुरक्षा कसरी गर्ने भन्ने चिन्त छ। विदेशबाट कामदार स्वेश फर्किएका छन्। स्वदेशमै सञ्चालन भएको व्यवसाय बन्द हुँदा श्रमिक व्यवस्थापन गर्न कठिन हुन्छ।"
ठूलो परिमाणमा लागुऔषधसहित युवक पक्राउ,"धरान : भारतबाट ठूलो परिमाणको लागुऔषध लिएर नेपाल प्रवेश गरेका एक जनालाई प्रहरीले पक्राउ गरेको छ । लागुऔषध नियन्त्रण ब्युरो विराटनगरबाट खटिएको प्रहरीको विशेष टोलीले कोशी गाउँपालिका८ का २२ वर्षीय सुशील शर्मालाई शनिबार राति पक्राउ गरेको हो । साइकलमा भारतको विरपुरबाट लागुऔषध लिएर आउँदै गर्दा उनलाई प्रहरीको टोलीले भण्टाबारी चौक नजिक पूर्वपश्चिम राजमार्गबाट पक्राउ गरेको जिल्ला प्रहरी कार्यालय सुनसरीका प्रवक्ता डीएसपी विनोद शर्माले जानकारी दिए । पश्चिमबाट पूर्वतर्फ साइकलमा आउँदै गरेका उनलाई प्रहरीले शंका लागेर नियन्त्रणमा लिएको थियो । खानतलासी गर्ने क्रममा सुशीलले साइकलमा झुन्ड्याएको नाइलनको झोलाबाट ठूलो परिणामको लागुऔषध बरामद भएको हो । झोलाबाट लागुऔषध डाइलेक्स डीसी ३३ बोतल, स्पास्मोप्रोक्सिभन पाँच सय २२ क्याप्सुल, र नाइट्रोसन एक सय चक्की बरामद भएको डीएसपी शर्माले बताए । उनका अनुसार कोरोना महामारीको पछिल्लो समयमा बरामद भएको लागुऔषध अहिलेसम्मकै उच्च परिणामको हो । सुशीलले लागुऔषध भारतको भीमनगरबाट ल्याएको खुलेको छ । कारबाहीका लागि जिल्ला प्रहरी कार्यालयमा राखिएका उनीविरुद्ध लागुऔषध ऐन अन्तर्गतको मुद्दा चलाउने तयारी गरिएको शर्माको भनाइ छ । पक्राउ परेका सुशील आफै लागुऔषधका कारोबारी हुन् कि भरिया मात्रै भन्ने खुल्न बाँकी छ । उनले दिएको सूचनाका आधारमा अनुसन्धानको दायरा फराकिलो पार्दै कानुनद्धारा बर्जित लागुऔषध ओसारपसार एवं कारोबारमा संलग्न अन्यको पनि खोजी भइरहेको डीएसपी शर्माले बताए ।"
अर्घाखाँची अस्पतालका सबै सेवा सूचारु,"सन्धिखर्क : अर्घाखाँची अस्पतालका स्वास्थ्यकर्मीमा कोरोना देखिएपछि बन्द गरिएको सम्पूर्ण स्वास्थ्य सेवा आइतबारदेखि सूचारु भएको छ । अर्घाखाँची अस्पताल परिसरमा रहेको स्वास्थ्य कार्यालयमा कार्यरत २ जना स्वास्थ्यकर्मीमा कोरोना पोजिटिभ देखिएपछि सोमबारदेखि इमरर्जेन्सी र प्रसूति सेवाबाहेक अन्य सम्पूर्ण सेवा बन्द गरिएको थियो। कोरोना आशंकामा अस्पतालका चिकित्सक र स्वास्थ्यकर्मीको स्वाब परीक्षण गराउँदा रिपोर्ट नेगेटिभ आएपछि सेवा सूचार गरिएको अर्घाखाँची अस्पतालका प्रमुख डाक्टर कपिल गौतमले जानकारी दिए। लुम्बिनी प्रादेशिक अस्पतालमा बुटवलमा गत सोमबार स्वाब संकलन गरि पठाइएको थियो। आइतबार २ जना स्वास्थकर्मी, १ जना सञ्चारकर्मी, १ जना कार्यालय प्रमुख गरी १३ जनामा संक्रमण पुष्टि भएको थियो । संक्रमितको सम्पर्कमा आएका १ सय ११ जनाको स्वाब संकलन गरी सोमबार पठाइएको मध्ये ९७ जनाको रिपोर्ट नेगेटिभ आएको स्वास्थ्य कार्यालय अर्घाखाँचीका जन स्वास्थ्य निरीक्षक गणेशराज पौडेलले बताए । अब १४ जनाको रिपोर्ट आउन बाँकी छ ।"
धादिङ करोनाको रेडजोनमा : समुदाय स्तरमै फैलियो,"धादिङ : कोरोना संक्रमित जिल्लामध्ये धादिङ पनि २ सय संक्रमित नाघेपछि रेड जोनमा परेको छ। सरकारले २ सयभन्दा माथि संक्रमित देखिएका जिल्लालाई रेड जोनको सूचिमा राख्ने गरेको छ। कोरोना भाइरस संक्रमित सक्रिय संख्याको आधारमा ७७ वटा जिल्लालाई विभिन्न चार भागमा वर्गीकरण गरेको छ। जसमध्ये २ सय संक्रमित नाघेमा रेड जोनमा राखिन्छ। रेड जोनले सम्बन्धित जिल्लामा कोरोनाको उच्च जोखिम रहेको जनाउँछ। स्वास्थ्य तथा जनसंख्या मन्त्रालयका अनुसार हाल रातो रङ अर्थात् उच्च जोखिम (रेड जोन) मा धादिङ पनि परेको छ। धादिङमा शुक्रबार र शनिबार गरी एउटै गाउँका २४ जनामा संक्रमण देखिएसँगै जम्मा संक्रमितको संख्या २ सय ११ जना पुगेको छ। रेड जोनमा पर्नु भनेको निकै खराब अवस्था भएको नीलकण्ठ नगरपालिकाका स्वास्थ्य संयोजक विष्णु रिजालले बताए। उनले भने, अब कोरानोको खतरा बढेको छ, लक डाउन र गाउँ सिल मात्रै भन्दा पनि कोरोना संक्रमण प्रभावकारी ब्यवस्थापन गर्ने गर्ने ब्यवस्थापकीय काम गर्नुपर्छ। समुदायमा फैलियो कोरोना धादिङको त्रिपुरासुन्दरी गाउँपालिकाको सल्यानटार माझगाउँस्थित प्राथमिक स्वास्थ्य केन्द्रमा कार्यरत हेल्थ असिस्टेन्टका परिवारका १० जना र ६ जना सहकर्मीलाई पनि कोरोना पुष्टि भएको छ। सामान्य लक्षण देखा परेपछि हेल्थ असिस्टेन्ट लगायत स्वास्थकर्मी र परिवारजनको भदौ ३ गते लिएको स्वाबमा उनीसँगै परिवारका २ जना र ४ जना स्वास्थ्यकर्मीमा संक्रमण देखिएको थियो। स्वास्थ्यकर्मी लगायत परिवारजनमा कोरोना संक्रमण देखा परेपछि गाउँपालिकाले गत १० गते थप अन्य परिवारजन र स्वास्थ्यकर्मी, छिमेकी सहित ७० जनाको स्वाब परीक्षणका लागि काठमाडौं पठाइएकोमा शुक्रबार प्राप्त नतिजा बमोजिम परिवारजनका थप ८ जना र स्वास्थ्यकर्मी थप २ जनामा संक्रमण देखा परेको हो। गत साउन १४ गते टेकु स्थित स्वास्थ्य बिमा बोर्डमा कम्प्युटर लगायतका उपकरण लिन गएपछि १९ गतेसम्म नै स्वास्थ्य बिमा बोर्डकै काममा संलग्न २६ वर्षीय हेल्थ असिस्टेन्ट सल्यानटार फर्केपछि उनीसँगै कोरोनाको संक्रमण भित्रिएको हो। बिमा बोर्डको तालिमबाट फर्किएका स्वास्थ्यकर्मीले सल्यानटार फर्किएकै भोलिपल्टबाट बिरामी चेकजाँच गर्न थालेकाले अवस्था झनै खतरापूर्ण रहेको त्रिपुरासुन्दरी गाउँपालिका अध्यक्ष शम्भु थापाले बताए। उनले भने, हामीले कन्ट्याक ट्रेसिङ गरेर सबैको परीक्षण गर्ने तयारी गरिरहेका छौं, निश्चित एरिया तोकेर सबैखाले आवतजावत पूर्ण रुपमा प्रतिवन्ध गराएका छौँ। साउनको ३२ गते स्वास्थ्य कर्मीलाई सामान्य लक्षण देखिएपछि २ दिन बिदा बसेर फेरि काममै फर्किनाले संक्रमण समुदाय स्तरमा नै फैलिएको हो। लक्षण देखिएपछि फेरि निको भएपछि काममा फर्किएका ती स्वास्थ्यकर्मीले २४ जना स्थानीयलाई प्राथमिक स्वास्थ्य केन्द्रबाट सेवा दिएका थिए। धादिङमा लकडाउनका कडाइ नहुनाले पनि संक्रमणको जोखिमलाई अत्याधिक बढाएको छ। स्थानीय सरकारले सेवा प्रवाह बन्द गरेका मात्रै छन् भने आवत जावत र मानिसको भीडभाड हुने कुरा प्रशासनले पूर्ण रुपमा बन्द गराउन सकेको छैन।"
भक्तपुरमा घरमै उपचाररत कोरोना संक्रमित पुरुषको मृत्यु,"भक्तपुर : कोरोना भाइरस संक्रमण भएर घरमै बसी उपचार गराइरहेका एक पुरुषको मृत्यु भएको छ ।स्वास्थ्य कार्यालय भक्तपुरका अनुसार भक्तपुर नगरपालिका १ दूधपाटी निवासी ६५ वर्षीय पुरुषको शनिबार राती मृत्यु भएको हो । यससँगै भक्तपुरका कोरोना भाइरस संक्रमणको कारण मृत्यु हुनेको संख्या ७ पुगेको छ । भक्तपुर नपाका भने यो दोस्रो मृत्यु हो । स्वास्थ्य कार्यालय भक्तपुरका प्रमुख कृष्ण मिजारले उनी मधुमेह र उच्च रक्तचापका बिरामी रहेको बताए । मधुमेह र उच्च रक्तचापले च्यापेर श्वासप्रश्वासमा समस्या आएपछि बिहीबार अस्पताल लगिएको उनको भनाइ थियो । 'कोरोना भाइरससँग मिल्दोजुल्दो लक्षण देखिएपछि सोही दिन उनको स्वाब परीक्षण गरिएको थियो,' प्रमुख मिजारले भने, 'शुक्रबार प्राप्त रिपोर्टमा पोजिटिभ देखियो ।' शुक्रबार रिपोर्ट पोजिटिभ आएपछि घरपरिवारको सल्लाहमा उनलाई होम आइसोलेसनमा राखिएको उनले जानकारी दिए । मृतक पुरुष पेसाले सुन व्यवसायी रहेका छन् । उनको निधनपछि घरपरिवारका सदस्यहरुको कन्ट्याक्ट ट्रेसिङ गर्ने काम भइरहेको प्रमुख मिजारले जानकारी दिए । त्यस्तै भक्तपुरको सूर्यविनायकस्थित नेपाली सेनाको वीरदल गणको टोलीले मृतकको शव व्यवस्थापनको लागि काठमाडौंको पशुपतिस्थित विद्युतीय शव दाहगृह लगिएको छ । भक्तपुरको मध्यपुर थिमि नपा ७ नगदेशकी ६२ वर्षीया महिलाको शुक्रबार राती उपचारकै क्रममा ललितपुरको पाटन अस्पतालमा मृत्यु भएको थियो । यसअघि भक्तपुर नपा ३ मंगलाछेंका ८२ वर्षीय पुरुष र मध्यपुर थिमि नपा ३ गट्ठाघर निवासी ६४ वर्षीया महिलाको मृत्यु भएको थियो । उनीहरु दुवैको मृत्युपछिको परीक्षणमा कोरोना भाइरस संक्रमण पुष्टि भएको थियो । पुरुषको मृत्यु भक्तपुर अस्पताल र महिलाको नागरिक अस्पतालमा भएको थियो । त्यस्तै सूर्यविनायक नपाका दुई महिला र एक पुरुष गरी ३ जनाको कोरोना भाइरस संक्रमणका कारण मृत्यु भएको थियो ।सूर्यविनायक नपा १ की ६१ वर्षीया महिलाको उपचारको क्रममा पाटन अस्पतालमा मृत्यु भएको थियो । सूर्यविनायक नपा ८ का ७३ वर्षीय संक्रमित पुरुषको काठमाडौंको मेडिकेयर अस्पतालमा र ५३ वर्षीया महिलाको काभ्रेको धुलिखेल अस्पतालमा उपचारकै क्रममा मृत्यु भएको थियो । शनिबारसम्म भक्तपुरमा कोरोना भाइरस संक्रमितको संख्या ४ सय ४४ पुगेको छ । जसमध्ये ७४ जना कोरोना भाइरस संक्रमणलाई जितेर डिस्चार्ज भएका छन् ।"
"स्याङ्जामा एम्बुलेन्स दुर्घटना : दुई जनाको मृत्यु, गर्भवतीसहित दुई घाइते","स्याङजा : काठमाडौंबाट चापाकोट नगरपालिका जाँदै गरेको बा २ झ ४०११ नम्बरको एम्बुलेन्स दुर्घटना हुदाँ दुई जनाको मृत्यु भएको छ भने दुई जना गम्भीर घाइते छन्। काठमाडौंमा बिरामी छोडेर चापाकोटका २८ वर्षीया गर्भवती महिलालाई घर लिएर फर्केको एम्बुलेन्स आइतबार बिहान वालिङ् नगरपालिका ५ स्थित चापाकोट जाने भित्री सडकमा दुर्घटना भएको हो। मृत्यु हुनेमा चापाकोट १० का २५ वर्षीय श्याम पंगेनी र चापाकोट९ का ३५ वर्षीय भानुभक्त गैह्रे रहेको प्रहरी नायब उपरीक्षक राजेन्द्र अधिकारीले जानकारी दिए। उनीहरु दुबैको वालिङस्थित प्राथमिक स्वास्थ्य केन्द्रमा उपचारका क्रममा मृत्यु भएको अधिकारीले बताए। घाइते भएका ३१ वर्षीय एम्बुलेन्स चालक सुरेन्द्र भण्डारी, ३२ वर्षीय पवित्रा पोखरेललाई थप उपचारको लागि पोखरा पठाइएको छ। एम्बुलेन्समा सवार चारै जना चापाकोटका हुन्। एम्बुलेन्स सडकबाट अन्दाजी २ सय ५० मिटर तल खसेको छ।"
लियोनको सुखद सुरुआत,"पेरिस : लियोनले फ्रेन्च लिग वान फुटबलमा सुखद सुरुआत गरेको छ । घरेलु मैदानमा शुक्रबार राति भएको खेलमा लियोनले डिजोनलाई ४१ गोलले हरायो । सिजनको पहिलो खेलमा सुखद नतिजा निकाल्न लियोनका डच स्ट्राइकर मेम्फिस डिपेले ह्याट्रिक गरे । लियोनले अर्को गोल डिजोनबाट आत्मघाती रूपमा उपहार पाएको थियो । खेलमा सुरुआती अग्रता भने डिजोनले लिएको थियो । अउरेलियन स्किडलरले १४औं मिनेटमा गोल गर्दै पाहुना टोली डिजोनको उत्साह बढाएका थिए । तर, डिजोनको खुसी लामो समय टिक्न सकेन । डिजोनको अग्रतापछि आक्रामक देखिएको लियोनले ३९औं मिनेटमा पेनाल्टीमार्फत बराबरी गोल फर्काएको थियो । डिबक्सभित्र डिजोनका अहमद नोउनचिलले लियोनका म्याक्सवेल कर्नेटलाई लडाएपछि प्राप्त पेनाल्टीलाई डिपेले सही सदुपयोग गरेका थिए । त्यसपछि ४५औं मिनेटमा लियोनले आत्मघाती गोल सहयोगमा अग्रता बनायो । बल बचाउने क्रममा डिजोनका वेस्ली लउटोवाको प्रहार आत्मघाती गोलमा परिणत भएको थियो । लगत्तै इन्जुरी समयमा डिपेले गोल गर्दै पहिलो हाफमै लियोनलाई बलियो अवस्थामा पुयाएका थिए । डिपेले कार्ल टोको पासमा उत्कृष्ट गोल गरेका थिए । दोस्रो हाफमा पनि एकपक्षीय प्रदर्शन गरेको लियोनले ६६औं मिनेटमा पेनाल्टीमार्फत चौथो गोल गरेको थियो । डिबक्सभित्र डिजोनका जोनाथन पान्जोले लियो डुवोइसलाई लडाएपछि पाएको पेनाल्टीमा गोल गर्दै डिपेले ह्याट्रिक गरे । उच्च फर्ममा रहेका डिपेको यो लिग वानकै पहिलो ह्याट्रिक हो । सुरुआतमा केही आशा देखाएको डिजोन लियोनको बराबरी गोलपछि खेलमा फर्कन सकेन । लिगमा सुखद सुरुआत गरेको लियोनले तीन अंक बनाएको छ । लियोन गोल अन्तरका आधारमा दोस्रो स्थानमा छ । समान तीन अंक बनाएको निम्स शीर्ष स्थानमा छ ।"
तर्साउँदैमा सत्याग्रह रोकिँदैन : डा केसी,"दैलेख : चिकित्सा शिक्षाको सुधारका लागि संघर्षरत डा गोविन्द केसीले आफ्नो सत्याग्रहलाई कसैले रोक्न नसक्ने बताएका छन्। हाल जुम्लामा रहेका डा केसीले स्थानीय तह र प्रशासनले अवरोध र घेराबन्दीको प्रयास गरे पनि सत्याग्रह नरोकिने बताए। अबको सत्याग्रह निर्णायक हुने उनको भनाइ छ। डा गोविन्द केसी झन्डै दुई महिनादेखि कर्णालीमा छन्। विपन्न नागरिकको निःशुल्क स्वास्थ्य जाँच गर्न दुर्गम बस्तीमा पुगेका डा केसीलाई स्थानीय तहले माथिको आदेश भन्दै काममा अवरोध गरिरहेका छन्। त्यही क्रममा जुम्लामा पनि उनीमाथि प्रहरीले निगरानी बढाएको छ। आफू बस्ने होटलमै प्रहरीले घेराबन्दी गरेपछि डा केसीले अब कसैले तर्साउँदैमा आफू पछाडि नहट्ने बताएका हुन्। गरिब र विपन्न जनताको निःशुल्क उपचारका लागि कर्णाली आएको हुँ, डा केसीले भने, तर राज्य र प्रशासनले ममाथि अवरोध गरिरहेका छन्, काम गर्न नदिएर घेराबन्दी गरिएको छ। म कसैले तर्साउँदैमा ब्याक हुने मान्छे होइन, मेरो सत्याग्रहलाई अब कसैले रोक्न सक्दैन। उनले आफूसँग विगतमा भएको सम्झौता कार्यान्वयन नभएको भन्दै अब कर्णालीमै पुनः सत्याग्रह थाल्ने बताए। डा केसीले कर्णाली स्वास्थ्य विज्ञान प्रतिष्ठान जुम्लामा एमबीबीएस अध्ययन सञ्चालन गर्न सरकारलाई निरन्तर दबाब दिइरहेका छन्। जुम्लामा प्रहरीको घेरामा रहेका डा गोविन्द केसी। यही मागसहित उनले दुई वर्षअघि जुम्लामै सत्याग्रह थालेका थिए। तर त्यति बेला डा केसीलाई सरकारले जबर्जस्ती हेलिकप्टरमा काठमाडौं पुर्याएको थियो। त्यस बेला प्रहरी र उनका समर्थकबीच झडप हुँदा शिक्षण अस्पतालमा भौतिक क्षतिसमेत भएको भयो। त्यस बेला सरकारले गरेको सम्झौता र सहमति हालसम्म कार्यान्वयन नभएपछि यसपटक पुनः डा केसीले जुम्लामा अनशन सुरु गर्ने तयारी गरेका छन्। यही कारण पनि स्थानीय प्रशासन र प्रहरीले उनीमाथि निगरानी बढाउँदै अवरोध गर्दै आएका हुन्। डा केसीले यसअघि गत साउन ११ गते जुम्ला पुगेर आफ्ना माग पूरा गर्न एक साताको अल्टिमेटम दिएका थिए। तर त्यसको तीन सातासम्म सुनुवाइ नभएपछि उनले साउन ३२ गतेबाट भदौ १० गतेसम्मका लागि दोस्रोपटक अल्टिमेटम दिएका थिए। बारम्बार अल्टिमेटम दिँदा पनि सरकारले सुनुवाइ नगरेपछि बिहीबारदेखि सत्याग्रह सुरु गर्ने तयारीमा रहेका डा केसीलाई जुम्लास्थित स्थानीय प्रशासन र प्रहरीले रोकेका हुन्। त्यसपछि उनले पुनः एक साताका लागि अनशन स्थगित गरेका छन्। डा केसीले विकट गाउँमा मात्र नभएर सदरमुकाम खलंगास्थित अस्पतालमा पुगेर सेवा गर्न नपाएको बताए। यही भदौ १७ गतेसम्मका लागि अनशन स्थगित गरेका डा केसीले १८ गतेबाटै सत्याग्रह सुरु गर्ने बताए। डा केसीले कर्णाली स्वास्थ्य विज्ञान प्रतिष्ठान जुम्लामा एमबीबीएस लगायतका कार्यक्रम सञ्चालन गर्नुपर्ने, त्रिवि चिकित्साशास्त्र अध्ययन संस्थानमा वरिष्ठता मिचेर भएको नियुक्ति सच्याउनुका साथै विश्वविद्यालय, काउन्सिल तथा प्रतिष्ठानमा निष्पक्ष र पारदर्शी ढंगले पदाधिकारी नियुक्तिको कानुनी व्यवस्था गरिनुपर्ने माग राखेका छन्। त्यस्तै उनले अछामको बयलपाटा अस्पताललाई नियमित आवश्यक बजेटको व्यवस्था गरी निःशुल्क सेवा सञ्चालन गरिनुपर्ने र दुई वर्षअघि सरकारसँग भएको सम्झौताअनुसार चिकित्सा शिक्षा ऐन संशोधन गरिनुपर्ने माग अगाडि सारेका छन्।"
बोका र पाठा नबिकेपछि चिन्ता,"उदयपुर : खोरभरी बोका र पाठा छन् तर बिक्री छैन। बजार लैजाउ गाडी खुल्दैन, गाउँघरमा भनेजस्तो बिक्री छैन। झण्डै ६ महिनादेखि लकडाउन जारी रहँदा उदयपुरको त्रियुगा नगरपालिका १५ नेपानेका रामकुमार राई हिजोआज निकै चिन्तित छन्। नौ वर्र्षदेखि व्यावसायिकरूपमा बाख्रापालन गर्दै आएका उनको खोरमा १५० वटा बोका र पाठापाठी बिक्रीयोग्य छन्। गाडी लिएर व्यापारी सिधै घरमै पुग्ने र एकैपटक २५३० वटा लैजाने गरेकोमा व्यापारी पुग्न नसक्दा उनका बोका खोरमै थुनिएका हुन्। खसीभन्दा बोका र पाठापाठीमा राम्रो आम्दानी हुने गरेको उनी बताउँछन्। उनी भन्छन्, खसीबाट एकमुष्ट ठूलो रकम आए पनि बोका पाठापाठीजस्तो आम्दानी हुन सक्दैन। व्यवसाय सुरु गरेदेखि पहिलोपटक समयमा बोका, पाठा बिक्री गर्न नपाएको उनी बताउँछन्। २०६८ सालदेखि व्यवसायमा होमिएका राईले २०७१ मा स्वईच्छा बाख्रापालन फर्म दर्ता गरेर व्यावसायिक बाख्रापालन गर्दै आएका छन्। लकडाउनले गर्दा समयमा बोका, पाठा बेच्न नपाएको राईले बताए। यस बिचमा गाउँघरमा केही बोका बिक्री भए पनि उचित मूल्य पाउन सकेन्, उनले भने, व्यापारीले उचित मूल्य दिएर एकमुष्ट रकम दिएर जान्छन्, गाउँघरमा मूल्य पनि कम त्यसमा अझ उधारो दिनु पर्छ, खपत पनि भने जस्तो छैन्। पाठा जन्मेको करिब ५ महिनामा बेच्न योग्य हुन्छ। सिजन कटिसकेको बोका पनि फर्ममा राख्नु परेको उनको गुनासो छ। बाख्रापालनबाट वार्षिक २० लाखभन्दा बढी आम्दानी गर्दै आएका रामकुमारले यस वर्ष कोरोनाकै कारण आम्दानी आधाले घट्ने बताए। व्यावसायिकरूपमा बाख्रापालन गर्दै आएका राईका आधुनिक तीन वटा खोर, बाख्रालाई नुहाउने डिपिङ सेन्टर, आधुनिक टाट्नोको व्यवस्था छ। अहिले फर्ममा दुई सय ५० माउ बाख्रा छन्। फर्ममा स्थानीय जातको खरी बाख्रा, जमुना पारी, बोयरलगायत प्रजातिका बाख्रा रहेको राईले बताए। २०५७ सालमा ग्रामीण पशु स्वास्थ्य सेवा तालिम लिएर दश वर्ष गाउँ बस्तीमा पशुको उपचार गर्ने क्रममा व्यावसायिक बाख्रापालन गर्ने सोच जागेको उनी बताउँछन्। त्यहीँ सोचले श्रीमतिलाई पनि भेटनरी पढाएर अहिले दुवै जना बाख्रापालनमा लागेको उनी बताउँछन्। भेटनरी ज्ञान भएकाले रोग नलागे पनि बाख्रा सामान्य बिरामी पर्दा आफैले उचार गर्ने गरेकाले व्यवसाय गर्न सहज भएको श्रीमती जिनाकुमारी राई मगरको भनाइ छ। बाख्रापालनका लागि राईले करिब १५ रोपनी जग्गामा घाँस रोपेका छन्। बाख्राले खान रुचाउने इपिलिपी, इन्डुला, टाँकी, किम्बु, कोइराला, नेपियर, भटमासेलगायत प्रजातीका घाँस रोपेको उनी बताउँछन्। वोयर जातमा आकर्षण रामकुमारले पालेका बाख्रा र बोकामध्ये सुर्खेतबाट ल्याएको बोयर जातको बोका र बाख्रा आकर्षित रहेको छ। उनले ५० केजी रहेको वोयर बोका दुई लाख ७६ हजार रुपैयाँमा सुर्खेतको अस्मिता फर्मबाट खरिद गरेको बताए। त्यसैगरी प्रतिकेजी एक हजार रुपैयाँका दरले तीनवटा उक्त जातीका बाख्रा एक लाख सात हजारमा खरिद गरेको उनले सुनाए। राईले खसीभन्दा पनि बोका र पाठी उत्पादन गरी बिक्री गर्ने गरेका छन्। यसरी उत्पादन गरेको एउटै बोका २५ हजार मूल्यसम्म बिक्री गरेको बताए। बोयर जातका बाख्रालाई पहिलो प्राथमिकतामा राखेर व्यवसायलाई अगाडि बढाउने सोच रहेकाले फर्मलाई एउटा स्रोत केन्द्रको रूपमा अघि बढाउनेसमेत लक्ष्य रहेको उनको भनाइ छ। हाम्रो बानी कुनै निकायबाट अनुदान पाउनसाथ हचुवाको भरमा व्यवसाय सुरु गर्छौ, राई भन्छन्, अनुभव, अभ्यास र इच्छाशक्ति बेगर कुनै पनि व्यवसायमा हात हाल्नु उपयुक्त छैन्। ज्ञानबिना व्यवसाय गर्दा सोचेजस्तो आम्दानी लिन नसकिने उनको भनाइ छ।"
कोरोना प्रतिबन्धविरुद्धको आन्दोलनमा सहभागी ३ सय जना पक्राउ,"बर्लिन: जर्मनीमा लगाइएको कोरोना प्रतिबन्धविरुद्ध भएको आन्दोलनमा ३ सय जना पक्राउ परेका छन्। बर्लिन लगायतका विभिन्न ठाउँमा भएका आन्दोलनमा सहभागीलाई प्रहरीले नियन्त्रणमा लिएको हो। बीबीसीका अनुसार आन्दोलनमा करिब ३८ हजार सहभागी भएका थिए। उक्त आन्दोलन निकै शान्तिपूर्ण रहेको बताइएको छ। एउटै र्यालीबाट २ सय बढी सहभागी पक्राउ परेका छन्। अधिकारीहरूका अनुसार प्रदर्शनकारीले पानीको बोतल तथा ढुङ्गा प्रहार गरेका कारण उनीहरू समातिएका हुन्। यसैगरी कोरोना प्रतिबन्ध हटाउनुपर्ने माग गर्दै युरोपका विभिन्न सहरहरूमा र्यालीहरू भएका छन्। बेलायतको लन्डनमा पनि हजारौँको संख्यामा भेला भएको बताइएको छ। उस्तै किसिमका र्यालीहरू पेरिस, भिएनलगायतका स्थानमा पनि भएको बीबीसीले जनाएको छ। मास्क लगाउनुपर्ने बाध्यकारी नीतिविरुद्ध पेरिसमा भेला भएका प्रदर्शनकारी। तस्बिर : एपी"
सातवटा अस्पताल चहार्दा चहार्दै बिरामीको मृत्यु,"विराटनगर : निजी अस्पतालको लापरवाहीले मोरङको पथरीशनिश्चरे नगरपालिका२ की एक महिलाको मृत्यु भएको छ। ६२ वर्षीया वृद्धा महिला सानकुमारी राईको मोरङ र झापाका सातवटा अस्पताल चहार्दा चहार्दै बिहीबार बिहान मृत्यु भएको हो। पुगेजति सबै अस्पतालले भर्ना र उपचार अस्वीकार गर्दा समयमा उपचार नपाएर उनको मृत्यु भएको परिवारका सदस्यले जनाएका छन्। एक्कासी पिसाब बन्द भएपछि उनलाई उपचारका लागि सुरुमा बुधबारराति पथरीकै मोरङ डाइग्नोष्टिक सेन्टर लगिएको थियो। पिसाब बन्द भएकोबाहेक आमामा स्वास्थ्य सम्बन्धी कुनै समस्या नरहेको छोरी मेनुकाले बताइन्। मोरङ डाइग्नोष्टिक सेन्टरले स्थानीय स्तरमा उपचार सम्भव नहुने जवाफ दिँदै तत्काल सानकुमारीलाई थप उपचारका लागि झापाको बिर्तामोडस्थित बीएण्डसी अस्पताल रेफर गर्यो। एम्बुलेन्समा राखेर लगिएकी उनलाई बीएण्डसीले उपचार गर्न असमर्थ रहेको बताएपछि परिवारका सदस्यले मध्यरातमा विराटनगर ल्याएका थिए। मोरङ डाइग्नोष्टिक सेन्टर र बीएण्डसी हुँदै उनलाई विराट शिक्षण अस्पताल, विराट नर्सिङ होम एवं विराटनगर अस्पताल, गोल्डेन, नोबेल शिक्षण अस्पताल पुर्याइयो। तर कोरोना भाइरस संक्रमणको आशंकामा सबै अस्पतालले उनको उपचार गर्न अस्वीकार गरे। उनको उपचारका लागि निजी अस्पतालका कुनै पनि गेट खुलेनन्। पुर्याइएका सबै अस्पतालले उनका आफन्तसँग कोरोनाको पीसीआर परीक्षण रिपोर्ट नेगेटिभ आएको प्रमाण खोजे। तर कोरोना परीक्षण नै नगरेका कारण उनीहरुले प्रमाण दिन सकेनन्। त्यसपछि अस्पतालहरुले बिरामी अवस्थाकी सानकुमारीलाई गेटबाटै फर्काउँदै पठाउन थाले। कुनै अस्पतालले बिरामी लिनै मानेनन्। नर्सको आन्दोलनका कारण आकस्मिक सेवा बन्द भएको बहाना बनाउँदै नोबेलले पनि बाटैबाट फर्काइदियो। बेलुका पिसाब बन्द हुँदासम्म सामान्य अवस्थाकी बिरामीको स्वास्थ्य ८ बजेबाट रातभर अस्पताल डुलाउँदै डुलाउँदै बिग्रिएर अन्तिम बनिसकेको थियो। सबै अस्पताल डुलाउँदा डुलाउँदै अन्तिम अवस्थामा उनलाई बिहीबार बिहान लगभग ४ बजेतिर कोशी अस्पताल पुर्याइयो। सातौं अस्पतालको पालामा कोशी पुर्याइएकी उनले त्यहाँ लगेको लगभग एक घण्टापछि सधैंका लागि प्राण त्यागिन्। एम्बुलेन्सबाट निकालेर कोशीमा चिकित्सकले आकस्मिक (इमरजेन्सी)मा नराखिकन आइसोलेसनमा भर्ना गरिदिए। सुरुमा भर्ना नै लिन नमानेको कोशीका चिकित्सकले पनि सबै जिम्मेवार आफन्त हुने भएपछि मात्रै एम्बुलेन्सबाट शव निकालेर आइसोलेसनमा लगेको छोरी मेनुकाको भनाइ छ। बिरामीका कोरोना संक्रमण हुन सक्ने भन्दै ठूला भनिएका निजीले उपचार गर्न मानेनन्, मेनुकाले भनिन्, अन्तिममा सरकारी अस्पताल पुर्याएर आग्रह गरेको केही बेरमा उपचार थाले पनि आमाले सधैंका लागि हामीलाई छाडेर जानु भयो। उपचारको खोजीमा सातवटा अस्पताल चहार्दा पनि आमाले अकालमा ज्यान गुमाउनु परेको उनको गुनासो छ। चरम लापरबाहीले आमा गुमाउनु परेकोभन्दै मेनुकाले बिरामीको भर्ना र उपचार गराउन नमान्ने निजी अस्पतालमाथि कारबाहीको माग गरेकी छन्। उनीसहित परिवारका सबै सदस्य अहिले आमाको मृत्यु संस्कारमा छन्। मृत्युपछि स्वाब संकलन गरेर कोशीकै प्रयोगशालामा पीसीआर परीक्षणका लागि पठाइयो। बिहीबार दिउँसो रिपोर्ट नेगेटिभ आएपछि शव अस्पतालले परिवारको जिम्मा लगाएको छिमेकी दीपक राईले जानकारी दिए। बेलैमा उपचार पाएको भए बाँच्ने अवस्था हुँदाहुँदै कुनैले लिनै मानेनन्। अन्ततः उपचार नपाएर बिरामीको मृत्यु भए पनि कोरोना रिपोर्ट नेगेटिभ आयो, उनले भने, उपचार गर्न नमान्ने लापरबाहीले भएको यस्तो घटनाको जिम्मेवारी कसले लिन्छ ? परिवारलाई परेको पीडा कहाँबाट भरपुर हुन्छ ? गम्भीर अवस्थाका बिरामीको प्राथमिक उपचारमासमेत ध्यान नदिने स्वास्थ्य संस्थामाथि सरकारले कारबाहीको कदम बढाउनु पर्ने दीपकको माग छ। उनका अनुसार पथरीको डाइग्नोष्टिक सेन्टरले मृगौलामा समस्या रहेकोभन्दै अरु सुविधासम्पन्न अस्पतालमा लैजानु पर्ने भनेर थप उपचारका लागि बिर्तामोड पठाएको थियो। गोल्डेन अस्पतालका प्रशासन प्रमुख सन्तोष मेहताले ल्याइएका कुनै पनि बिरामीलाई अस्वीकार नगरिने र तत्काल भर्ना गरेर उपचार थालिने बताए। उनले सानकुमारीलाई उपचारका लागि गोल्डेन ल्याएको कुरा अस्पतालको रेकर्डमा नरहेको बताए। कोरोना महामारी फैलिए पनि हामी कुनै बिरामीलाई उपचार नदिइकन फिर्ता पठाउँदैनौं, मेहताले भने, चिकित्सक र स्वास्थ्यकर्मी आफैँ संक्रमित भएर पनि बिरामीलाई सेवा दिइरहेका छन्।"
पाटन अस्पतालमा कोरोनाले २९ वर्षीय युवकको मृत्यु,ललितपुर : पाटन अस्पतालमा उपचार गराइरहेका कोरोना संक्रमित पुरुष मृत्यु भएको छ। कोरोना संक्रमण देखिएपछि साउन २८ गतेदेखि पाटन अस्पताल भर्ना भएका २९ वर्षीय युवकको उपचारका क्रममा शनिबार राति १० बजे मृत्यु भएको जिल्ला स्वास्थ्य कार्यालय ललितपुरले जनाएको छ। स्वास्थ्य कार्यालयका अनुसार मृतक पुरुष ललितपुरका हुन् ।
"बीपीको आइसीयू वार्डका नर्सहरुको कोरोना रिपोर्ट नेगेटिभ, धरानमा थप चारमा संक्रमण","धरान : बीपी कोइराला स्वास्थ्य विज्ञान प्रतिष्ठान धरानको आइसीयू वार्डमा कार्यरत सबै स्टाफ नर्सको पीसीआर रिपोर्ट नेगेटिभ आएको छ । हप्तादिन अगाडि प्रतिष्ठानको आइसीयूको एक नम्बर बेडमा भर्ना भएका बिरामीलाई कोरोना पुष्टि भएपछि आइसीयूका सबै नर्सहरुले पीसीआर चेक गर्नुपर्ने र क्वारेन्टाइनमा राख्नु पर्ने माग राखेर आन्दोलित भएका थिए । प्रतिष्ठान व्यजस्थापन पक्षले आन्दोलित नर्सहरुलाई गेष्ट हाउसमा क्वारेन्टाइनमा राखेर पीसीआर चेक गरेको थियो । आइसीयूमा कार्यरत २९ जना स्टाफ नर्सको पीसीआर रिपोर्टमा कोरोना नेगेटिभ देखिएको आन्दोलनको अगुवाई गरेकी नर्स त्रिवेणी ढकालले जानकारी दिइन् । 'संक्रमित बिरामीको सम्पर्कमा रहेका कारण हामीले हाम्रो र र अन्य बिरामीको सुरक्षालाई मध्यनजर गर्दै आन्दोलन गरेका थियौं, उनले भनिन्,' हाम्रो रिपोर्ट नेगेटिभ आएपछि नियमित काममा फर्केर बिरामीको सेवामा लाग्ने छौं ।' आइतबार प्रतिष्ठानकै एक सेक्युरिटी गार्ड र परीक्षा शाखामा कार्यरत कर्मचारीमा कोरोना देखिएको छ । सेक्युरिटी ३८ वर्षीय र ४७ वर्षीय कर्मचारी पुरुषलाई कोरोना पुष्टि भएको धरान उपमहानगरपालिकाका स्वास्थय शाखा प्रमुख उमेश मेहताले बताए । धरान १८ का ५२ वर्षीय र १० का ३३ वर्षीय पुरषलाई पनि कोरोना पुष्टि भएको उनले बताए । संक्रमितको कन्ट्राक ट्रेसिङका आधारमा अन्य व्यक्तिको पहिचान गरी पीसीआर चेक गर्ने तयारी भइरहेको प्रमुख महेताले बताए।"
कोरोनाले वीरगन्जमा रौतहटका एक जनाको मृत्यु,"वीरगन्ज : वीरगन्जको कोभिड अस्पतालमा थप एकजना कोरोना संक्रमितको मृत्यु भएको छ । वीरगन्जको गण्डक अस्थायी कोभिड अस्पतालमा आइतबार बिहान रौतटहको राजपुर तुलसीका ४० वर्षीय पुरुषको मृत्यु भएको हो । मधुमेहका रोगी उनलाई कोरोना संक्रमण पुष्टि भएपछि भदौ १२ गते वीरगन्जस्थित गण्डक अस्थायी कोभिड अस्पतालमा ल्याएर भर्ना गरिएको थियो । कोभिड अस्पतालमै उपचारका क्रममा उनको आइतबार बिहान पौने ८ बजे मृत्यु भएको नारायणी अस्पतालका चिकित्सक डाक्टर अतुलेश चौरसीयाले जानकारी दिए । यसअघि शनिबार बेलुकी पनि वीरगन्ज हेल्थ केयर अस्थायी कोभिड अस्पतालमा रौतहटकै गम्हरीया ३ का संक्रमित ३० वर्षीय पुरुषको मृत्यु भएको थियो । वीरगन्जमा कोरोनाका कारण मृत्यु हुनेको संख्या ५० पुगेको छ । साउन यतामा मात्रै ४६ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका ५० जनामध्ये १ बेवारिसे युवकसहित पर्साका ३६ जना, बाराका १० जना र रौतहटका ४ जना रहेका छन् । पाटन अस्पतालमा कोरोनाले २९ वर्षीय युवकको मृत्यु"
कोरोना महामारी नियन्त्रण : चीनमा एक सातामा सयभन्दा कम संक्रमित,बेइजिङ: चीनमा एक सातामा सयभन्दा कम नयाँ संक्रमित भेटिएका छन्। अगस्ट २३ देखि २९ सम्ममा ८० जना नयाँ संक्रमित थपिएका हुन्। चिनियाँ स्वास्थ्य अधिकारीहरूका अनुसार शनिबार ९ जनामा संक्रमण पुष्टि भएको छ। ती सबै अन्य देशबाट आएका बिरामी भएको सीजीटीएनले जनाएको छ। त्यस्तै २७ जनाका निको भएर डिस्चार्ज भएका छन्। राष्ट्रिय स्वास्थ्य आयोगका अनुसार लगातार अगस्ट २७ र २८ मा पनि ९ जना नै संक्रमित भेटिएका थिए भने २६ अगस्टमा ८ जना थप संक्रमित भेटिएका थिए। अगस्ट २५ र २४ मा क्रमशः १५ र १४ जना नयाँ संक्रमित थपिएका थिए। त्यस्तै अगस्ट २३ मा साताभरिकै सबभन्दा धेरै १६ जना संक्रमित भेटिएका थिए। यसैबीच चीनमा दुई सातादेखि लगातार स्थानीय रूपमा संक्रमण फैलिएको छैन। अगस्ट १६ देखि हालसम्म स्थानीय रूपमा संक्रमण नभेटिएको हो। अगस्ट १५ मा भने ४ जना स्थानीय रूपमा संक्रमित भएका थिए। यस तथ्यांकले चीनमा महामारी नियन्त्रणमा रहेको देखिएको छ। गत डिसेम्बरदेखि फैलिएको कोरोना भाइरसबाट हालसम्म चीनमा ८९ हजार ८५५ संक्रमित भइसकेका छन्। जोन्स हप्किन्स विश्वविद्यालयको तथ्यांकअनुसार ४ हजार ७२१ ले ज्यान गुमाएका छन्। त्यस्तै ८४ हजार ४७६ निको भइसकेका छन्।
आफ्नै भाका ल्याउन मन छ,"नेपाल आइडल३ को उपाधि जितेपछि सज्जा चौलागाईँ चर्चा एकाएक चुलिएको छ । विजेता भएसँगै उनले ५० लाख नगद पुरस्कार पनि प्राप्त गरेकी छन् । मोरङ पथरीकी सज्जा अहिले काठमाडौंमा बसेर संगीत साधनामा तल्लीन छिन् । नेपाल आइडलको अडिसनदेखि धमाकेदार प्रस्तुति दिएर दर्शकको मन जितेकी सज्जाले अन्ततः नेपालको पहिलो महिला नेपाल आइडल बनेर रेकर्ड राखेकी छन् । उनको नेपाल आइडल अनुभव, विजेता बन्नुअघिको संघर्ष र भावी योजनाबारे अजवी पौड्यालले गरेको कुराकानी : अहिले कस्तो लागिरहेको छ ? नतिजा घोषणा हुनुअघि जित्छु भन्ने लागेको थियो ? के भन्ने खै, शब्द भेट्टाएकी छैन । अत्यन्तै खुसी लागेको छ । खुसीसँगै जिम्मेवारी थपिएको महसुस पनि गरिरहेकी छु । यति बेला म ती दर्शक र फ्यानहरूलाई सम्झिरहेकी छु जो दिनरात नभनी मेरा लागि भोटिङ गरिरहेका हुन्थे । उहाँहरूले बिनास्वास्र्थ माया गरेर मलाई आज यहाँसम्म पुर्याउनुभयो । म नै विजेता हुन्छु भन्ने त थिएन तर कहीँ कतै म पनि के कम छु र भन्नेचाहिँ लाग्थ्यो । आफूले प्रस्तुत गरेका सबै कार्यक्रम घरमा गएर दोहोर्याएर हेर्थें । एक किसिमले राम्रै गरिरहेको छु भन्ने लाग्थ्यो । मैले मेहनत पनि उत्तिकै गरेकी थिएँ । नतिजा घोषणा हुने समयमा निकै डर लागेको थियो । के हुने हो ? भोट कति आएको छ होला जस्तो लाग्थ्यो । भाइ र म बसेर टीभी हेरिरहेका थियांै । विजेतामा मेरो नाम आउनासाथ म स्पिचलेस भएँ । एउटा सपना पूरा भयो भन्ने लाग्यो । हामीले पनि गर्न सक्ने रहेछौँ भन्ने लाग्यो । मेहनत गर्दा असम्भव केही छैन भन्ने लागिरहेछ । मोरङका साथीहरू, गोकर्णेश्वर र कालिञ्चोकका दर्शकले विशेष सहयोग गर्नुभयो । आमाबुवाको प्रतिक्रिया कस्तो आयो ? नेपाल आइडलको रिजल्ट घोषणा हुनासाथ मलाई अति धेरै फोन आइरहेको थियो । सबैले बधाई दिइरहनुभएको थियो । उहाँहरूसँग के बोल्ने के भन्ने अलमलमा थिएँ । मेरो बुवा मोरङमा हुनुहुन्छ । आमा विदेशमा हुनुहुन्छ । म र भाइ गोकर्णेश्वरमा बस्छौं । उहाँहरूले अति खुसी भएर फोन गर्नुभयो । राम्रो गर्यौ नानी, इज्जत कमायौ, अझ अगाडि बढ्नू भन्नुभयो । परिवारको साथले नै यहाँसम्म पुगेकी हुँ । खुसीको समय परिवारको साथमा नहुँदा केही नमज्जा पनि भयो । कोरोना संक्रमणको डरले ग्रान्ड फिनाले पनि सञ्चालन हुन सकेन । केही दुःख त पक्कै लाग्यो । तर, अहिलेको समय र परिस्थिति हेर्दा दुःख मान्ने अवस्था पनि छैन । नेपाल आइडलको मञ्चलाई कसरी सम्झने ? नेपाल आइडल मेरो घर हो जसले मलाई नौलो परिचय र अगाडि बढ्ने प्लेटफर्म दियो । यो कार्यक्रमप्रति सधैं आभारी छु । जति नै प्रशंसा गरे पनि कमी हुन्छ । हामीजस्तो योङ जेनेरेसनलाई अगाडि बढ्न निकै गाह्रो छ । एक्लै संघर्ष गरेर उचाइमा पुग्न समय लाग्थ्यो । तर एक वर्षको मेहनत र लगावले छुट्टै उचाइ टेक्न पाएँ । नेपाली संगीतमा आउन खोज्नेका लागि नेपाल आइडल एउटा दरिलो खम्बा हो । यहाँ सिकेका सीप र क्षमता जीवनभर काम लाग्छन् । साँच्चिकै क्षमता हुनेका लागि सही प्लेटफर्म हो यो । तपाईंलाई केले विजेता बनायो ? मुख्य कुरा त दर्शकको माया र सद्भावले नै मैले जितेकी हुँ । मेरो गायकीलाई मन पराइदिनुभयो । स्वर सुनिदिनुभयो र मलाई विश्वास गरिदिनुभयो । मोरङवासी, गोकर्णेश्वर, नारायणचौरका दर्शकले औधी माया गर्नुभयो । यसका लागि त जति नै आभार व्यक्त गरे पनि पुग्दैन । म नयाँनयाँ प्रस्तुतिमार्फत उहाँहरूलाई सम्झन चाहन्छु । म मनैदेखि गायनमा लागेकी हुँ । अन्य पेसामा पनि काम गरेँ तर रमाउनै सकिनँ । म गीत गाउनकै लागि जन्मेकी हुँ जस्तो लाग्छ । त्यसैले पनि परिपक्व र पर्फेक्ट गाउन मेहनत गरेँ । रातरातभर नसुतेर रियाज गर्थें, प्राक्टिस गर्थें । यो सबैको फल हो नेपाल आइडलको उपाधि । अब कस्ता गीत गाउने योजना छ ? मलाई जहिले पनि नयाँ एक्स्पेरिमेन्ट गर्न मन लाग्छ । म पप रक जनराबाट आएकी हुँ । गिग गाएरै मेरो गायन यात्रा सुरु भएको हो । तर आइडलमा मैले सबै प्रकारका गीत गाएँ । कहिले लोक, कहिले आधुनिक त कहिले शान्ति गीतमा पनि स्वर दिएँ । अब अलि फरक ट्रेन्डको गीत गाउन चाहन्छु । नयाँ छु । कसरी अगाडि बढ्ने होला भन्ने डर पनि छ मसँग । धेरै योजना बनाउन भ्याएकी छैन । सज्जाको बेग्लै लय, स्वर, भाका ल्याउन मन छ मलाई ।"
बाढीपहिरोले बिचल्ली : पीडितले पाएनन् राहत,"अछाम : सरिता शाह प्रायः टोलाइरहन्छिन्। उनलाई बुबाआमा र सबैभन्दा सानो भाइ समीरको आवाज कानमा गुन्जिरहन्छ। केही दिन अघि कैलाश खोलामा आएको बाढीले अछामको रामारोसन गाउँपालिका ५ सैनिबजार बगायो। त्यहीँ बगे उनका बुबा अमर शाह, आमा पवित्रा र भाइ समीर पनि। अमरको मात्रै शव भेटिए पनि आमा र भाइको शव अझै फेला परेको छैन। शव पाइएको छैन, कतै जिउँदै छन् की, भाइ र मम्मी आइहाल्छन् की भन्ने लाग्छ, गहभरि आसु बनाउँदै सरिताले भनिन्। सरिता, बुबाआमासहित ६ जनाको परिवारमा सैनिबजारमै बस्थिन्। उनीहरुको सैनिबजार र अलिमाथि सैनी गाउँमा गरी दुईतिर बसाइ थियो। सैनिबजारमा बुबाको होटल थियो। माथिको घर नजिक त्यो दिन तीजको नाचगान भइरहेको थियो। जेठो भाइ बहिनी र मैलै गाउँमा तीज हेर्न जाने भन्यौं, मम्मीले नजा भनेको थियो, हामी जिद्धी गरेर हजुर आमा मात्रै बस्दै आउनु भएको अर्को घरमा गयौं र राति त्यहीँ बस्यौं, गाउँमा तीजको नाचगान भइरहेका बेला सैनिबजार बगेछ, सरिताले भनिन। त्यसपछि सरिता र अन्य मृतकका आफन्तको विचल्ली नै भएको छ। सरिता, बहिनी अनिता र भाइ भुपेन्द्र हजुरआमा कलुदेवीको सहारामा छन्। बुबाले बोलाए झैं लाग्छ, सानो भाइ कराए झैं लाग्छ, आमाले सरिता भनेर डाँको लगाए झैं लाग्छ, हजुर आमासँग बसिरहेकी सरिताले भनिन्। सरिताको बुबाको होटल नजिकै फुपु लालसराको पनि पसल थियो। लालसरा र उनका छोरा वसन्त पनि बाढीमा बगे। लालसराको शव भेटियो तर वसन्त अझै बेपत्ता छन्। सरिताका बुबा, आमा, भाइ, फुपु र अर्को भाइ (फुपुको छोरा)लाई बाढीले बगाएको थियो। सरिता, भाइ भुपेन्द्र र समीर कैलालीको टीकापुरमा पढ्थे। बहिनी अनिता अछामकै गाउँको स्कुलमा पढ्थिन्। कोरोनाका कारण लकडाउन भएपछि टीकापुरमा भएका उनीहरु सबै अछाम आएका थिए। राति ११ बजे खोलामा ठूलैे आवाज आयो, चिच्याहट सुनियो, हामी दौडेर सैनी बजार पुग्यौं। तर बजारको नाम निसाना नै थिएन, सरिता भन्छिन्। रुबिना साउद पनि कैलाश खोलाले बगाएर बगर बनाएको सैनिबजार हेरेर टोलाउँछिन्। सैनिबजारमा अहिले कैलाश खोला बगिरहेको छ। त्यही खोलालाई हेर्दै उनी आमा भनेर डाको छोडेर रुने गर्छिन्। घरमा दिनहँु रुबिना भनेर नथाक्ने बुबाको आवाज नसुनेको हप्ता दिनभन्दा बढी भइसक्यो। त्यही आवाज बगर बनेको सैनिबजारबाट आउँछ की भन्ने रुबिनालाई आस लाग्छ। बाढीमा उनले बुबा नन्दु साउद, आमा गंगा, दाइ रुपेश, भाइ नवीन, भाउजु कविता, दिदीकी छोरी प्राप्ती, मामाघरकी हजुरआमा बिमादेवी साउदलाई गुमाएकी छन्। पाँच वर्ष पहिले बुबा गुमाएका सैनिका १४ वर्षीया हिमाल साउदको, कैलाश खोलाले आमाको खुसी पनि खोसिदियो। आर्थिक अवस्था कमजोर भएका हिमाललाई आमाले मजदुरी गरेर पढाइरहेकी थिइन्। भदौ २ गते कैलाश खोलामा आएको बाढीले सैनी बजार पूरै बगाएर बगर बनाएको छ भने त्यहाँका १ जना वेपत्ता भएका छन्। ८ जनाको शव भेटिएपछि ९ जनाका कुनै अत्तोपत्तो छैन। सडक, विद्युत्, खानेपानी, पुल, कुलो बगाएको छ। स्थानीय चक्र रावलका अनुसार रामारोशनको देउलडीमा पहिरो खसेर किनिमिनी पाटन भन्ने स्थानमा ताल बनेर यत्रो ठूलो अकल्पनीय बाढी आएको हो। किनिमिनी पाटन भन्ने स्थान कैलाश खोलाको मुहानको नजिक पर्छ। कैलाश खोलामा ससाना खहरे खोला मिसिन्छन्। सुदूरपश्चिम प्रदेश सभाका अर्थ विकास तथा प्राकृतिक स्रोत समितिका सभापति तथा प्रदेश सभा सदस्य हर्क कुँवरले मानवीय क्षतिसँगै अर्बाैंको भौतिक क्षति भएको बताए। गृहमन्त्री रामबहादुर थापासहितको टालीले सैनिबजार क्षेत्रको स्थलगत अनुगमन पनि गरेको थियो। ९ अझै बेपत्ता बाढीले सैनिबजारको नामनिसान मेटाइदिएको छ। बजारका २५ घर पसल बाढीले बगाएको छ। बाढीले वेपत्ता बनाएका १७ जनामध्ये ८ को मात्रै शव फेला परेको छ। ९ जना अझै बेपत्ता छन्। जिल्ला प्रशासन कार्यालय अछामका अनुसार सैनिबजारका २९ वर्षीय सम्झना शाह, ३० वर्षीय गौरी शाह, १९ वर्षीय रुपेश साउद, १२ वर्षीय नवीन साउद, ४८ वर्षीय चन्द्र साउद, ४५ वर्षीय लालसरा शाही, ४५ वर्षीय अम्मर शाह, २२ वर्षीय कविता साउदको शव फेला परेको छ। प्रशासनले ४५ वर्षीय नन्दु साउद, साउदकी पत्नी गंगा, नातिनी प्राप्ती, ४० वर्षीय पबित्रा शाह, ४ वर्षका समीर, ४५ वर्षीय बसुन्धरा साउद, ९ वर्षका बसन्त शाही, ५५ वर्षीय जोगा साउद र ७० वर्षीय बिमा साउद अझै वेपत्ता छन्। राहतको पर्खाइमा पीडित बाढीबाट धनजन गुमाएका राहतको पर्खाइमा छन्। केही समाजिक संघसंस्था र व्यक्तिले पीडितलाई सहयोग गरेका छन्। तर गाउँपालिकाले अहिलेसम्म राहत नदिएको मृतकका आफन्त हर्क साउदले गुनासो गरे। उनले भने, काकाको ७ जना परिवारलाई बाढीले बगायो, अहिले बहिनी मात्र बचेकी छन्, नेता, मन्त्री आएर भेटघाट गरेर मात्र जान्छन् तर अहिले हामीलाई तत्काल चामल र काजक्रियाका लागि पैसा चाहिएको छ। बाटोघाटो र बजार नै बगेका कारण खाद्यान्न आपूर्तिमा समेत समस्या भएको छ।"
विद्यालयको ढोका ढल्दा बालकको ज्यान गयो,राजविराज : रुपनी गाउँपालिका४ मा रहेको विद्यालयको नवनिर्मित पर्खालको फलामे ढोकाले एक बालकको ज्यान लिएको छ । सोही विद्यायलमा कक्षा ६ मा अध्ययनरत १३ वर्षीय भुपेन्द्र प्रमाणीको मृत्यु भएको जिल्ला प्रहरी कार्यालय सप्तरीका डिएसपी तिलक भारतीले जानकारी दिए। प्रहरीका अनुसार बालक शनिबार राति घर छेउको विद्यालय अगाडि खेलिरहेका थिए । अचानक विद्यालयको पर्खालमा जोडिएको मुख्य ढोका खसेर उनलाई किचेर उनको ज्यान लियो । रुपनी गाउँपालिका४ का वडा अध्यक्ष छेदी इशरका अनुसार विद्यालय प्रांगणको पर्खालमा हालै मात्र नयाँ मुख्यद्वार जो्डिएको हो । रुपनी गाउँपालिकास्थित युनिक अस्पतालमा बालकलाई पुयाउँदा चिकित्सकले मृत घोषणा गरेको बुवा चन्द्रशेखर प्रमाणीले जानकारी दिए। शव केही बेरअघि राजविराजस्थित गजेन्द्रनारायण सिहं अस्पतालमा पोष्टमार्टम का लागि लागिएको प्रहरीले जनाएको छ ।
क्रिकेटरको कोरोना अनुभव,"राजविराज : नेपालको उमेर समूहको राष्ट्रिय टिमको प्रतिनिधित्व गरेका ३४ वर्षीय क्रिकेटर पवन दास होम आइसोलेसनमा बसेको करिब तीन सातापछि कोरोना संक्रमणमुक्त भएका छन्। उनीसँगै ६२ वर्षीय बुवा, ६१ वर्षीया आमा, ६ वर्षीया छोरी र डेढ वर्षीय छोराले पनि कोरोना जितेका छन्। सुरुआतमा हल्का ज्वरो र रुघाखोकीबाहेक उनलाई अन्य दिन कुनै पनि लक्षण देखिएन। त्यसैले गजेन्द्रनारायण सिंह अस्पताल राजविराजका निमित्त मेडिकल सुपरिन्टेन्डेन्ट डा रणजितकुमार झाको सल्लाहमा सावधानी अपनाउँदै होम आइसोलेसनमा बसेर नै कोरानालाई पराजित गरेको उनले बताए। होम आइसोलेसनमा रहँदा उनले मेडिकल उपचार गरेनन्। घरकै भान्सामा पाइने विभिन्न जडीबुटी प्रयोग गरे र खानपानमा ध्यान दिए। कोरोनाले केही दिन खानाको स्वाद मारे पनि अन्य अप्ठ्यारो खासै नभएको उनले बताए। गुर्जो, तेजपत्ता, तुलसीको पात, अदुवा, बेसार पानी, तातो पानी, दालचिनीलगायत जडीबुटी तथा दूध, गेडागुडी, भिटामिन सी युक्त पौष्टिक आहार खायौं, उनी भन्छन्, स्टिम बाथ लियौं, बाहिर उपचार गरेनौं। निकै सावधानीपूर्वक होम आइसोलेसनमा छुट्टाछुट्टै बस्यौं। महोत्तरीको बर्दिबासस्थित पावनमिथिला होटलमा साउन १५ गते भएको एक बैठकमा पुगेर फर्किएका दासलाई ज्वरो आई रुघा लागेपछि परीक्षण गराउँदा साउन २४ गते उनीसहित बुवाआमा, भान्जामा समेत कोरोना संक्रमण देखिएको थियो। त्यसपछि उनका नाबालक छोराछोरी र बहिनीका सासू, ससुरा, भाउजू र भतिजालाई पनि संक्रमण पुष्टि भयो। उनलाई वृद्ध बुवाआमा, कलिला छोराछोरी र आफन्तमा संक्रमण पुष्टि भएको कुराले बढी चिन्तित बनायो। होम आइसोलेसनको बसाइमा उनले केही तीता व्यवहारको अनुभव पनि गरे। कोरोना भएपछि नजिकका आफ्ना भनाउँदा केही शिक्षित वर्गबाटै रूखो व्यवहार पाएँ, दास भन्छन्, सधैं सम्पर्कमा रहने र अरू बेला फोन गर्नेहरूले फोनबाट कुरा गर्दासमेत रोग सर्छझैं गरे। आफूले तीतो व्यवहार सहनु परे पनि नकारात्मकभन्दा सकारात्मक अनुभव धेरै रहेको पवनले सुनाए। सामान्य चिनजान भए पनि बोलचाल नभएकाहरूले समेत फोन गरेर दिएको सहानुभूति र मायाले औषधिकै काम गरेको उनको भनाइ छ। अधिकांश साथीभाइले दिएको हौसला र सहयोगले जीवनभरिका लागि ऋणी बनाएको उनले बताए। समस्यामा परेका बेला नजिकका र टाढाका छुट्टिने गरेको भन्दै दासले भने, जात, धर्म, नाताभन्दा मानवता ठूलो रहेछ। थोरै मानिस नकारात्मक भए पनि धेरै मानिस सकारात्मक नै पाएको उनको ठम्याइ छ। कोरोनालाई अनावश्यक रूपमा भयावह बनाएको र संक्रमणमुक्त हुनुलाई विश्वकप जितेझैँ गर्नुलाई उनी ठीक मान्दैनन्। कोरोना संक्रमणबाट जोगिने र संक्रमित भएमा होम आइसोलेसनमा बसेर केकस्ता उपाय र सावधानी अपनाउने विषयमा उनले सामाजिक सञ्जालमार्फत लगातार आफ्ना अनुभव साट्दै आएका छन्। कोरोना लाग्नेबित्तिकै मरिन्छ भन्ने एक किसिमको भ्रम पालेर बसेका छौं, दासले भने, कोरोनाबाट जोगिन सचेत र सावधान रहनुपर्ने भए पनि अनावश्यक भयावह बनाएका छांै। यसलाई जित्न सकिन्छ र जित्छु भन्ने आत्मविश्वास हुनेले कोरोनालाई पराजित गर्न सक्ने उनले बताए। दासले कोरोनाबाट बच्न सामाजिक दूरी आवश्यक रहेकाले अति आवश्यकबाहेक घरमै बस्न सबैसँग आग्रह पनि गरे। हौसला र मनोबल आवश्यक पर्ने कोरोना संक्रमितलाई उल्टो व्यवहार नगर्न आग्रह गर्दै दास भन्छन्, कोरोना संक्रमितलाई भाइरसले भन्दा पनि सामाजिक तिरस्कारको डरले बढी कमजोर बनाउने भएकाले संक्रमितलाई परिवार र समाजको साथ चाहिन्छ। यो २० दिनको होम आइसोलेसनको बसाइमा आफन्तको साथ र सहयोगको महŒव बुझेको बताउँदै दासले भने, कोही चिनजानका व्यक्ति संक्रमित भएमा हौसला दिन सम्भव भए भेट्ने, अन्यथा फोनबाट भए पनि कुरा गर्नेछु। कोरोना संक्रमित रोगले भन्दा सामाजिक तिरस्कारको डरले कमजोर हुने गरेकाले संक्रमण भएको बेला आफन्त तथा सामाजिक हौसला आवश्यक पर्ने उनको भनाइ छ। संक्रमणमुक्त भएपछि उनी कोभिड१९ बाट प्रभावित गरिब, असहायका लागि अभियान सञ्चालन गर्ने तयारीमा छन्। हुनेले आर्थिक, भौतिक सहयोग गर्ने र नहुनेले राहत लिने अभियान सञ्चालन गरेर कोरोना प्रभावित असहायको जीवन बचाउने योजनामा छु, उनी भन्छन्। कृषि उद्यम केन्द्रमा कार्यरत राजविराज५ निवासी दासले सन् २००२ मा नेपाली अन्डर१५ तथा सन् २००४ मा अन्डर१७ नेपाली राष्ट्रिय टिमको प्रतिनिधित्व गरेका थिए। उनी श्रीलंकामा सन् २००२ मा भएको एसियन ड्रिम टिममा समेत सहभागी भए। सप्तरीमा क्रिकेट खेलको विकासमा योगदान र सामाजिक कार्यमा भूमिका निर्वाह गरिरहेका दास अहिले पनि खेलकुद सामग्रीको व्यवसाय गरिरहेका छन्।"
"कोरोनाले सप्तरीमा महिलाको मृत्यु, मृतकको सङ्ख्या ६ पुग्यो",राजविराज : कोरोना भाइरस संक्रमणबाट सप्तरीमा एक महिलाको मृत्यु भएको छ। राजविराज नगरपालिका २ की ६० वर्षीया एकल महिलाको शनिबार राति मृत्यु भएको स्वास्थ्य कार्यालय सप्तरीले जनाएको छ। पाँच दिन अघिदेखि ज्वरो आइरहेकी ती महिलाले राजविराजस्थित निजी क्लिनिकमा उपचार गराइरहेकी थिइन्। निमोनियाबाट ग्रसित महिलामा अक्सिजन कम भएर स्वास्थ्य अवस्था गम्भीर भएपछि शुक्रबार धरान र विराटनगरस्थित अस्पतालमा कुरा गरेर पठाएको गजेन्द्रनारायण सिंह अस्पताल राजविराजका निमित्त मेडिकल सुपरिटेण्डेण्ट डाक्टर रणजितकुमार झाले बताए। शुक्रबार अस्पताल आएलगत्तै उनको स्वाब संकलन गरिएकोमा शनिबार राति रिपोर्ट आएको थियो। संक्रमण पुष्टि भएपछि थप उपचारका लागि विराटनगरतर्फ लैजाने क्रममा मृत्यु भएको मृतककी बुहारीले बताइन्। मृतकको एक नातीमा समेत निमोनिया ज्वरो रहेकोले होम आइसोलेशनमा राखिएको र सोमबार परिवारका सबै सदस्य र सम्पर्कमा आएका व्यक्तिहरुको स्वाब संकलन गर्न लागिएको वडा अध्यक्ष अरुण यादवले बताए। मृत्यु लगत्तै नेपाली सेनाको टोलीले सप्तरीको राजविराजस्थित खाँडो खोलामा शवको व्यवस्थापन गरेको छ। यसअघि सप्तरीका पाँच जना पुरुषको मृत्यु भएको थियो। सघन उपचार कक्ष र भेण्टिलेटरको अभावमा मानिसहरुको मृत्यु भएको भन्दै राजविराजवासी आक्रोशित बनेका छन्। राजविराजस्थित गजेन्द्रनारायण सिंह अस्पतालमा संघीय सरकारले ६ महिना अघि चार वटा भेण्टिलेटर उपलब्ध गराए पनि भौतिक पूर्वाधार र जनशक्तिको अभावमा जडान र सञ्चालन गर्न नसकिएको अस्पतालका निमित्त मेडिकल सुपरिटेण्डेण्ट डाक्टर झाले बताए।
बाढीपहिरोको वितण्डा : अझै झस्काउँछ,"सिन्धुपाल्चोक : लिदी पहिरोले घरसँगै आमा पनि गुमाउन पुगेका सानु तामाङको आँखा अझै ओभाउन सकेको छैन। जुगल गाउँपालिका२ को घर र आमालाई सँगसँगै पहिरोले पुरेपछि सेलाङको बाँसखर्कमा आ श्रय लिइरहेका उनी बेलाबेला झस्किन्छन्। गोठबाट घर पुग्नै लाग्दा केही मिनेटको अन्तरले मात्र तामाङ बचेका थिए। उनी बिपनामा मात्र नभई सपनामा समेत त्यही त्रासदीपूर्ण पहिरोले झस्काउने गरेको बताउँछन्। ५ मिनेट अघिमात्र घर पुगेको भए मलाई पनि त्यही पहिरोले लाने रहेछ, तामाङ भन्छन्, घरको अभिभावकसमेत रहेकी आमा र भएको सबै सम्पत्ति मिनेट भरमै स्वाहा भयो। उनी अहिले टेन्टमुनि कष्टकर दैनिकी बिताउनुपरेको पीडा सुनाउँछन्। भूकम्पले घर भत्काएपछि मुस्किलले बनाएका थिए। पहिरोले लगेपछि त्रिपाल, टेन्ट र टहरोमै जीवन बित्ने भयले तामाङलाई सताउने गर्छ। पहिरोपछि बाँसखर्क आएका निमाछिरिङ दोङ खाने, पकाउने समस्या भएको गुनासो गर्छन्। बिहान खाए बेलुका के खाने भन्ने समस्याले सताउने गरेको उनले बताए। वर्षाको बेला छ, बाहिर पानीका कारण खाना पकाउन सकिँदैन खाना पकाउने भान्छाको व्यवस्था छैन, दोङ भन्छन्, खुला आकाशमुनि खाना पकाउन नसक्दा दिउँसो खाजा खाएको भरमा रात बिताउनु पर्छ। हिमाली डाँडाको सिरेटो छेक्ने ओढ्ने ओछ्याउने र पकाउने ठाउँ नहुँदा बिस्थापित परिवार यस्तै समस्यामा छन्। वस्तुभाउ छाड्न नमिल्दा लिदीका सबै स्थानीय बाँसखर्क आएका छैनन्। वस्तु स्याहार्न परिवारका केही मान्छे उतै छाडेर आउँदा चिन्ताले सताउँछ। नसकेको जिममाया दोङ बताउँछिन्। गाउँ नजिकैको गोठमा श्रीमान् छाडेर आएको बताउने जिममाया दोङ आफू यता आए पनि ढुक्क हुन्नन्। श्रीमान्लाई के हुने हो भन्ने चिन्ताले सपनामा पनि सताउने उनको चिन्ता छ। गत साउन ३० गते बिहान बस्तीमाथिबाट आएको पहिरोले ३७ घर पुरिँदा ३८ जनाको मृत्यु भएको थियो। पहिरो पीडित परिवारलाई तीनै तहको सरकारको समन्वयमा पुरानो बस्तीबाट एक घण्टा टाढाको बाँसखर्कमा अस्थायी आवासको व्यवस्था गरिएको छ। खाद्यान्नलगायत राहत उपलब्ध भए पनि दैनिक आवश्यकता टार्न समस्या भएको विस्थापितको भनाइ छ। लिदी पहिरोमा परेका र थप पहिरोको जोखिममा रहेका एक सय ५० परिवारलाई बाँसखर्कमा स्थानान्तरण गरिएको छ। विस्थापित परिवारलाई तत्कालका लागि न्यूनतम् आवश्यकता व्यवस्था गरिएको जुगल गाउँपालिका अध्यक्ष होमनारायण श्रेष्ठ बताउँछन्। स्थायी बसोबास र हालको अस्थायी बासस्थानका लागि पूर्वाधारसहितका योजना तयार गरिने उनले बताए।"
५ महिनापछि : पहिलो उडान नारिता,"काठमाडौं : कोरोनाका कारण उडान बन्द भएको करिब ५ महिनापछि नेपाल एयरलाइन्सले जापानको नारिता उडान र मलेसियाको क्वालालाम्पुरबाट मालिन्दो एयरले काठमाडौं उडान भर्ने भएका छन्। भदौ १६ गतेबाट पुनः सञ्चालन हुन लागेको अन्तर्राष्ट्रिय उडान तालिकामा भदौ १७ गते अर्थात् सेप्टेम्बर २ तारिकमा दुवै एयरलाइन्सले काठमाडौं अवतरण गर्दै छन्। नियमित उडानसँगै चार्टर्ड उडानलाई निरन्तरता दिने सरकारको तयारी छ। सरकारले सार्वजनिक गरेको अन्तर्राष्ट्रिय उडान तालिकामा मलेसियासँगै टर्कीको इस्तानाबुल, कोरियाको सिओल, चीनको गोन्जाओ, सारजहा, कतारको दोहा र दुबईबाट नेपालमा दैनिक उडान हुनेछन्। यी बाहेक नेपाली वायुसेवा कम्पनी नेपाल एयरलाइन्स र हिमालय एयरलाइन्सले पनि जापानको नारिता, चीनको चंगगुइङ, मलेसियाको क्वालालाम्पुर, युनाइटेड अरब इमिरेट्को आबुधाबी र दुबई र हङकङमा उडान भर्ने तालिका सार्वजनिक भएको छ। दिनको ५ सयभन्दा बढी यात्रु ल्याउन नपाउने सरकारको नियमानुसार हरेक दिन बढीमा २ वटा उडान राखिएको पर्यटन मन्त्रालयका सहसचिव तथा सूचना अधिकारी सुरेश आचार्यले जानकारी दिए। भदौ १६ बाट अन्तर्राष्ट्रिय उडान खुलेको भए पनि नेपाली नागरिक, विदेशी दातृ संस्थामा कार्यरत र कूटनीतिक नियोगका प्रतिनिधिबाहेक अन्य विदेशी पर्यटक नेपाल आउन नपाउने भनिएको छ। उडान तालिकामा हप्ताको एउटा कतारको दोहा उडान पनि समावेश गरिएको छ। सरकारले कतार, साउदी अरब र कुवेतमा अहिलेलाई तालिका उडान नगर्ने भनेको भए पनि कतार उडान पनि सूचीमा समावेश गरेको छ। कतारको हवाई सञ्जाल विश्वभरका मुलुकमा भएकाले कतार उडान आवश्यकतामा परेको आचार्यले बताए। साउदी अरब र कुवेतमा भने चार्टर्ड उडान मात्र हुने जानकारी दिइएको छ। सरकारले अन्तर्राष्ट्रिय उडान खुलाउने तयारी गरेलगत्तै नेपाली एयरलाइन्ससहित १३ विमान कम्पनीले नेपाल उडानका लागि अनुमति दिएकोमा नेपालीको बढी चहलपहल हुनेमध्ये एसियाली मुलुक, साउदी अरब, खाडी मुलुक र मलेसिया उडानलाई प्राथमिकतामा राखिएको पर्यटन मन्त्रालयले बताएको छ। यस्तै छिमेकी मुलुक चीनका लागि तालिका उडान खुलाइएको छ भने भारतमा तालिका उडान राखिएको छैन। भारतले नेपालसँगको हवाई उडान खोली नसकेकाले भारतीय जहाजलाई तालिका उडानको सूचीमा तत्कालका लागि समावेश नगरिएको बताइएको छ। भारतले चासो दिने हो भने त्यहाँ पनि नियमित उडान गर्न सकिन्छ भन्दै आचार्यले चार्टर्ड उडान भने भइरहेको बताए। सरकारले तत्कालका लागि सेप्टेम्बर २ बाट १ महिनाका लागि उडान तालिका सार्वजनिक गरेको छ। आवश्यक परेको खण्डमा यसलाई परिमार्जन गर्न सकिने बताइएको छ। नेपाल आउँदा अपानाउनुपर्ने नियम नेपाल उडान भर्ने वायुसेवा कम्पनीले उडान हुने ७२ घण्टाअघिको कोरोना जाँच रिपोर्ट (पीसीआर) नेगेटिभ आएका यात्रुलाई मात्र एउटा उडानमा राख्नुपर्ने भनिएको छ। यदि कारोना जाँच नेगेटिभ र पोजेटिभ आएका यात्रुलाई मिसाएर ल्याएमा सबैको होटल क्वारेन्टिनको खर्च सम्बन्धित विमान कम्पनीले व्यहोर्ने मात्र नभई पर्यटन मन्त्रालयले सम्बन्धित विमान कम्पनीलाई कारबाही गर्ने भनिएको छ। (सीसीएमसीको फारम भरिएको हुनुपर्ने पनि उल्लेख गरिएको छ। नेपाल आउन पाउने विदेशीको हकमा भने परराष्ट्र मन्त्रालय, कन्सुलर विभागले जारी गरेको परिचयपत्र र पासपोर्ट जाँचलाई पनि अनिवार्य भनिएको छ। कोरानो पोजेटिभ भएर पनि नेपाल आएकाहरू भने ७ दिन क्वारेन्टिनमा बस्नै पर्ने र पुनः कारोना जाँच गरी कोरोना नेगेटिभ भएपछि मात्रै घर जान पाउनेछन्। होटल क्वारेन्टिनका लागि ७ रात ८ दिनको खर्च ११ हजार रुपैयाँ र कोरोना जाँचको खर्च यात्रु स्वयंले व्यहोनुपर्नेछ। नेपालीको हकमा काठमाडौं विमानस्थल ओर्लिएपछि कोभिड १९ व्यवस्थापन समिति (सीसीएमसी) अन्तर्गतको नेपाली सेनाले होल्डिङ सेन्टरमा राखी पीसीआर जाँच तथा सामान्य जानकारी लिनेछ। उक्त जानकारीअनुसार सम्बन्धित जिल्ला प्रशासन कार्यालयलाई विवरण उपलब्ध गराएर १४ दिन होम क्वारेन्टिनको निगरानी लगायत आवश्यक कामको जिम्मा दिने भनिएको छ। प्रमुख जिल्ला अधिकारी (सीडीओ) को संयोजनमा रहेको एलसीसीएमसीले उक्त निगरानीको काम गर्ने निर्धारण गरिएको छ। घरसम्म पुग्ने कसरी ? नेपाल आएका यात्रु आफ्नो गन्तव्यस्थलसम्म कसरी पुग्ने भन्ने अर्को दुविधा छ। यसका लागि सीसीएमसीले साधन व्यवस्थापन गर्न सक्छ भने यात्रु आफैले पनि साधन मिलाएर घर जान सक्छन्। आफैले साधन मिलाउँदा हवाई टिकट, बोर्डिङ पास र पीसीआर नेगेटिभको रिपोर्ट भएपछि कही रोकतोक नहुने पर्यटन सहसचिव आचार्यले बताए।"
"बेलारुसद्वारा केही विदेशी पत्रकारलाई देश निकाला, अन्तर्राष्ट्रिय सञ्चार संस्थाको कडा निन्दा","मिन्स्क : बेलारुसले केही विदेशी पत्रकारलाई देश निकाला गरेको छ। राष्ट्रपतिविरुद्ध चलिरहेको आन्दोलनको समाचार संकलन गरिरहेका पत्रकारलाई देश निकाला गरिएको अलजजिराले उल्लेख गरेको छ। अगस्ट ९ मा सम्पन्न राष्ट्रपतीय चुनावमा धाँधली गरेर पुनः एलेक्जेन्डर लुकाशेन्को निर्वाचित भएको भन्दै प्रतिपक्षी दलले आन्दोलन चर्काएको हो। यसैगरी बेलारुसले कयौँ स्वदेशी पत्रकारको मान्यता पनि रद्द गरेको छ। बेलारुस पत्रकार महासंघका अनुसार कम्तिमा १७ पत्रकारको मान्यता रद्द भएको हो। जसमध्ये रोयटर्सका २ तथा बीबीसीका २ पत्रकार देश निकालामा परेका हुन्। त्यस्तै एशोसिएटिड प्रेस (एपी) समाचार एजेन्सीले पनि आफ्ना बेलारुस आधारित रुसका २ पत्रकार देश निकाला भएको बताएको छ। सरकारको यस्तो कदमप्रति अन्तर्राष्ट्रिय सञ्चार संस्थाहरूले निन्दा गरेका छन्। बेलायती संञ्चार संस्था बीबीसीले बेलारुसको कदमप्रति कडा निन्दा गरेको बताएको छ। स्वतन्त्र पत्रकारितामाथि हुने यस्तो दमनप्रति हामी कडा निन्दा गर्दछौँ, बीबीसीले भनेको छ। चुनावमा धाँधली गरेर लुकाशेन्कोले ठुलो जित हात पारेको भन्दै प्रतिपक्षी दलले गरिरहेको आन्दोलनमा कयौँको ज्यानसमेत गइसकेको छ। त्यस्तै प्रहरीको धरपकडका कारण सयौँ घाइते भएका छन्।"
आगोको रापमा वसन्ती सदा,"राजविराज : सप्तरीको सुरुंगा नगरपालिका३, लक्ष्मीपुरकी २४ वर्षीया वसन्ती सदा आगोले जलेर घाइते भइन्। श्रीमान्ले मट्टितेल खन्याएर लगाएको आगोले उनको घाँटीदेखि मुनि अधिकांश भाग जल्यो। उपचारका लागि खर्च नभएर एक महिनादेखि घरमै अलपत्र परेकी उनलाई बिहीबार उपचारका लागि लहानस्थित अस्पताल ल्याइएको छ। राजविराजदेखि विराटनगरको अस्पतालसम्म धाएकी सदा खर्च सकिएपछि पाकिरहेको घाउको दुखाइ सहेर घरमा बस्न बाध्य थिइन्। उनलाई मनोविमर्शकर्ता रेणु कर्ण र कविता चौधरीले उद्धार गरी अस्पताल भर्ना गरे। चिकित्सकहरूले लहानमा उपचार असम्भव रहेको भन्दै कीर्तिपुरस्थित बर्न अस्पताल लैजान सुझाएपछि बिरामीसँगै उद्धारकर्ता पनि चिन्तित बनेका छन्। आगोले जलेको छाती, हात र खुट्टा कुहिन थालेका छन्। बोल्नै नसक्ने अवस्थामा पुगेकी वसन्ती कोल्टे फेर्न पनि सक्दिनन्। जलनको पीडाले बेलाबेलामा तड्पिन्छिन्, उनी। उनको बीभत्स शरीर हेर्नै डरलाग्दो छ। ऐलानी जमिनमा घर बनाएर बस्दै आएकी मुसहर समुदायकी दलित महिलाको परिवारसँग उपचार गर्ने सामथ्र्य छैन। घरदेखि २ किलोमिटरको दूरीमा रहेका माइती पक्ष पनि गरिब र भूमिहीन छन्। मानवताको नाताले लहानस्थित समग्र जनउत्थान केन्द्रका कार्यकारी निर्देशक देवराज पोखरेललगायतले उनको रेखदेख गरिरहेका छन्। लहानमै उपचार हुने आशामा रहेका उनी पनि बिरामीलाई कीर्तिपुर लैजानुपर्ने र उपचारमा महिनौं लाग्ने चिकित्सकको भनाइबाट उपायविहीन बनेका छन्। नौ वर्षअघि बालकैमा विवाहिता वसन्ती ज्याला मजदुरी गरेर नाबालक छोरीको स्याहार र सासूससुराको सेवा गरेर बसेकी थिइन्। उनका श्रीमान् २७ वर्षीय दिपेन भनिने दीपेन्द्र भारतको हरियाणा पञ्जाबमा मजदुरी गर्थे। कोभिड१९ को महामारीमा रोजगारी गुमेपछि साउन ५ गते दिपेन घर फर्के। भारतबाट आउने अधिकांश व्यत्तिामा संक्रमण पाइने गरेको सुनेकी वसन्तीले श्रीमान्लाई क्वारेन्टाइनमा बस्न र परीक्षण गर्न आग्रह गरिन्। लामो समयपछि घर फर्किएका दिपेन अपेक्षाविपरीत श्रीमतीको कुरा सुनेर रिसले मुर्मुरिए। आफूलाई केही दिन अलग्गै राख्ने श्रीमतीको अडानलाई उनले परपुरुषसँग अवैध सम्बन्ध रहेको लख काटे। आवेशमा घरबाट निक्लिएका दिपेनले निकै वर्षपछि भेट भएका साथीहरूसँग बसेर रक्सी खाए। घरमा आएर झगडा गरे। त्यसको भोलिपल्ट बिहान फेरि रक्सी खाएर आए र मात्तिएकै अवस्थामा जिस्किएर वसन्तीको शरीरमा मट्टितेल खन्याएका उनले लाइटर बालेर जिउँदै आगो लगाए। छिमेकीहरूले आगो निभाउन आउँदा शरीरको अधिकांश भाग जलिसकेको थियो। डाक्टर रोहित साहले ५५ देखि ६० प्रतिशत भाग जलेको बताए। डाक्टर साहका अनुसार ४० प्रतिशत भाग जल्नु नै गम्भीर अवस्था हो। वसन्तीलाई तत्कालै उनका बुवा मनभरण र ससुरा हरि सदा मिलेर राजविराजस्थित गजेन्द्रनारायण सिंह अस्पताल भर्ना गराए। हिंसापीडित, दलित, गरिबको उपचार निःशुल्क गर्ने घोषणा गरेको सरकारले तत्काल आपत्कालीन उपचार सेवा दिए पनि गम्भीर प्रकृतिका र उपचारमा लामो समय लाग्ने घाइतेलाई भने वास्ता नगरेको पीडित परिवारको गुनासो छ। उनको उपचार पनि भएन। उपचार नपाएपछि घाउ निको हुनुको साटो पाक्न थालेको छ। जलनको पीडा र उपचार नपाउँदाको पीडासँगै कोरोना संत्तामितको आशंकाको अर्को पीडा थपिएको छ। घाइतेका बुवा मनभरणले इलाका प्रहरी कार्यालय कडरबोनामा दिएको उजुरीपछि तत्कालै दिपेन पत्तााउ परे। एक महिनापछि वसन्तीलाई लहान अस्पताल पुर्याएकै दिन दिपेन भने सप्तरी जिल्ला अदालतको आदेशमा पुर्पक्षका लागि राजविराज कारागारमा बन्दी बनेको इन्स्पेक्टर रामराजा केशरीले बताए। अहिले दिपेनलाई पश्चात्तााप छ, आगो लगाएपछि निभाउने प्रयास पनि गरेका हुन् तर सकेनन्। त्यो पश्चात्तााप दिपेनलाई मात्र नभई उनको सिंगो परिवारलाई पनि छ। आगोले जलाउने श्रीमान जेलमा बन्दी भए, श्रीमती हिँडडुल गर्न नसक्ने भएर उपचार कुरेर बसेकी छिन् । अहिले दिपेनलाई पनि पश्चाताप छ, आगो लगाएपछि निभाउने प्रयास पनि गरेका हुन् हरिले भनेनिषेधाज्ञा र लकडाउनका कारण रोजगारी नपाइ रहेको अवस्थामा यति ठूलो घटना भएपछि काम खोज्न पनि जान पाइएको छैन् । बुहारीको अवस्था झनझन् खराब भइरहेको भन्दै उनले भने क्षणिक आवेशले गर्दा बुहारी उपचार नपाई कुहिएर मर्ने भइन्, छोरा जेलमा सडने भयो । आगोको रापले बसन्ती र पश्चातापले दिपेनलाई मात्र नभई उनको सिंगो परिवारलाई अभावले भतभती पोलेको छ ।"
७० करोडको नेपथ्य,"काठमाडौं : तत्कालीन सञ्चारमन्त्री गोकुल बाँस्कोटाको भनिएको बहुचर्चित अडियोमा नेपाल सरकारले किन्न चाहेको सेक्युरिटी प्रेसको मूल्य २८ अर्ब पुर्याउन भनिएको छ। अडियो सार्वजनिक गर्ने स्विस कम्पनी केबीएनोटासिस, एसएका नेपाल प्रतिनिधि विजय मिश्रले त्यसमा ७० करोड रुपैयाँ कमिसन आउने बताएका छन्। अडियोमा २६ अर्बको मूल्य (धेरै कमिसनका लागि) बढाएर २८ अर्ब पुर्याउन भनिएको छ। स्विसबाट खोसेर जीटुजी विधिबाट सरकारले किन्ने निर्णयतर्फ लागेको उस्तै प्रेसको मूल्य भने बढीमा २५ अर्ब १३ करोड रुपैयाँ थियो। र, सोझै स्विस कम्पनीलाई दिन पूर्वसरकारहरूले बनाइदिएको बाटो भत्काएर सरकारसरकार (जीटुजी)तर्फ जानु नै यो लफडाको कारक रहेको पाइएको छ। मिश्र अर्थात् बिनाप्रतिस्पर्धी खेलाडी मिश्र राजनीतिक शक्तिहरू उपयोग गर्ने खतरनाक खेलाडी हुन्। सेक्युरिटी प्रेसमा जोडिएर नेपाल सरकारको ढोकाभित्र उनी सोझै छिरेका थिए। २०७३ पुस २४ गते लगानी बोर्डको बैठक बस्यो। त्यति बेला प्रधानमन्त्री पुष्पकमल दाहाल थिए। बोर्ड उनकै अध्यक्षतामा थियो। दाहालको अध्यक्षतामा बसेको बैठकले उनलाई सम्भाव्यता अध्ययनका नाममा प्रवेश दिएको हो। लगत्तै २०७३ माघ २ गते केबीएनोटासिस, एसएका नेपाल प्रतिनिधि मिश्रलाई बोर्डले पत्राचार गरेको थियो। मिश्रको स्वदेशी ठेगाना मेसिनरी एन्ड इलेक्ट्रोनिक सेक्युरिटी सिस्टम नेपाल प्रालि उल्लेख थियो। पत्रमा भनिएको थियो प्रस्तुत विषयमा लगानी बोर्डको यही मिति २०७३०९२४ मा बसेको बोर्डको २५ औं बैठकबाट सुरक्षण मुद्रणमा वार्षिक रूपमा ठूलो धनराशि देशबाट बाहिरिने गरेको सन्दर्भमा यथाशीघ्र सम्भाव्यता अध्ययन गराउनुपर्ने आवश्यकता देखिएकाले यसअघि लगानी बोर्डसमक्ष आवेदन पेस गर्ने केबीएनोटासिस, एसएले यससम्बन्धी अध्ययन गर्न चाहेमा नेपाल सरकारलाई आर्थिक व्ययभार नपर्ने गरी सुरक्षण मुद्रण विकास समितिमार्फत सम्भाव्यता अध्ययन गर्न स्वीकृति प्रदान गर्ने भन्ने निर्णय भएको हुँदा उक्त निर्णयको जानकारीका साथै सुरक्षण मुद्रण विकास समितिसँग सम्पर्क गरी आवश्यक प्रक्रिया अगाडि बढाउनु हुन अनुरोध गरिएको छ। नेपाल सरकारलाई आर्थिक व्ययभार नपर्ने गरी सम्भाव्यता अध्ययन गर्न छिरेका उनैलाई सोझै प्रेस किन्न दिने प्रपञ्च भने सफल भएन। पहिलादेखिको सेटिङ तोडेर मन्त्री जीटुजी प्रक्रियामा मोडिएपछि उनी घाइतेझैं भएका थिए, बाँस्कोटाका पालामा सञ्चार मन्त्रालयमा काम गरेका एक उच्च अधिकारी भन्छन्, १६ महिनापछि घूसको टेप लिएर प्रकट भए। सार्वजनिक खरिद ऐन, २०६३ को दफा ४१(१)(घ२) मा अन्तर्राष्ट्रिय अन्तरसरकारी संस्थासँग सो संस्थाले तोकेको दररेटमा मालसामान वा सेवा खरिद गर्नुपरेमा सोझै खरिद गर्न वा निर्माण कार्य गराउन सकिने व्यवस्था छ। त्यही ऐन प्रयोग गर्दै बाँस्कोटाले जीटुजी (सरकारसरकार) खरिद प्रक्रिया अघि बढाएका थिए। त्यसका लागि २०७६ कात्तिक २० गते मन्त्रिपरिषद्ले सञ्चार मन्त्रालयलाई अख्तियारी दिएको थियो। सोही स्वीकृतिबमोजिम सुरक्षण मुद्रण सम्बन्धमा कानुनी, प्रशासनिक र प्रक्रियागत विषयमा प्रतिवेदन दिन विभिन्न मन्त्रालयका प्रतिनिधि संलग्न प्राविधिक समिति र ३ मन्त्रालयका सचिव रहेको समिति बनाइएको थियो। उक्त समितिले २०७६ पुस ६ गते प्रतिवेदन पेस गरेको थियो। त्यसलाई भोलिपल्ट अर्थात् पुस ७ गतेको मन्त्रिपरिषद्ले फ्रान्स वा जर्मनीका सरकारी प्रस्तावमध्ये उपयुक्त ठहर्याई निर्णय गर्न सञ्चारलाई नै अधिकार दिएको थियो। जीटुजी प्रक्रियाबाट खरिद गर्न सरकारले स्विस सरकारलाई समेत पत्राचार गरेको थियो। परराष्ट्र मन्त्रालयले २२ नोभेम्बर २०१८ मा नेपालस्थित स्विस दूतावासलाई पत्र पठाएको थियो। २७ नोभेम्बर स्विस दूतावासले जवाफ दिँदै बैठक तय गर्न आग्रह गरेको थियो। त्यस आधारमा २०७५ पुस ४ का लागि बैठक बोलाइयो पनि। तर, दूतावास आएन। प्रेसमा थप रुचि पनि देखाएन। अन्ततः प्रस्ताव पठाएका फ्रान्स सरकारको आईएन ग्रुप र जर्मन सरकारको भेरिडोस गाममध्ये एउटालाई छान्ने सरकार निचोडमा पुगेको थियो। तीमध्ये फ्रान्स सरकारले १ सय ८० मिलियन युरो (२५ अर्ब १३ करोड ३८ लाख रुपैयाँ) र जर्मन सरकारले १ सय ७५ मिलिलियन युरो २४ अर्ब ४३ करोड ५६ लाख रुपैयाँ) प्रस्ताव गरेका थिए। तीमध्ये एकलाई छान्ने प्रक्रिया अघि बढेको पाएपछि २०७६ फागुन ७ मा मिश्रले एक अनलाइनमार्फत बाँस्कोटाको बोली भएको टेप सार्वजनिक गरेका थिए। उक्त टेपमा सेक्युरिटी प्रेस स्विस कम्पनीसँग किन्दा कति कमिसन आउँछ भन्ने वार्तालाप थियो। त्यसमा ७० करोडको कुरा भएको थियो। त्यसलाई बाँस्कोटाले आधुनिक प्रविधिको दुरुपयोग गरी धेरै ठाउँमा फरक प्रसंगमा आफूले बोलेका कुरालाई जोडेर बनाएको बताउँदै आएका छन्। त्यसबाट गाली बेइज्जती भएको भन्दै काठमाडौं जिल्ला अदालतमा मिश्रविरुद्ध मुद्दासमेत दायर गरेका छन्। मुद्दा विचाराधीन छ। मिश्रलाई उन्मुक्ति किन ? विजय मिश्रले अरू कसैको घूस लेनदेनको सामग्री हिम्मतसाथ बाहिर ल्याएका होइनन्। अडियो साँचो हो भने त्यसको एक पक्ष उनी स्वयं हुन्। त्यहाँ भनिएअनुसार सेक्युरिटी प्रेस किनिएको थियो भने राज्यको दुई अर्बभन्दा बढी घूस लिने र दिनेका नाममा खर्च हुन्थ्यो। बढाएको मूल्य राज्यकोषबाट जान्थ्यो। त्यसमध्ये केही करोड मन्त्री र सरकारी कर्मचारीले पाउँथे, बाँकी उनै मिश्रकहाँ पुग्थ्यो। राज्यको सम्पत्तिबाट घूस खानखुवाउन भएको प्रयास असफल भएपछि सार्वजनिक गरेको भनेर खुला रूपमा भन्ने मिश्रलाई भने राज्यका कुनै अंगले हालसम्म दोषी देखेका छैनन्। बाँस्कोटाले यही विषयमा नैतिकताका आधारमा राजीनामा दिए। मिश्र उन्मुक्तिपूर्वक हिँडिरहेका छन्। भ्रष्टाचार निवारण ऐन, २०५९ को दफा ३ को उपदफा ४ बमोजिम भ्रष्टाचार गर्न दुरुत्साहन गर्ने व्यक्ति पनि सजायको भागिदार हुन्छ। ऐनको दफा ३ को उपदफा १ को (झ) मा एक करोडभन्दा बढी जतिसुकै घूस (रिसवत) लिएको वा लिन स्वीकार गरेकोे प्रमाणित भएमा ८ वर्षदेखि १० वर्षसम्म कैद सजाय हुने र बिगोबमोजिम जरिवाना हुने व्यवस्था छ। घूस लिइसकेको भए त्यो रकमसमेत जफत हुन्छ। यस्तो घूस खुवाउन वा भ्रष्टाचार गराउन दुरुत्साहन गराउने व्यक्तिलाई ऐनअनुसार राष्ट्रसेवकलाई हुने सजायको आधा सजाय हुन्छ। बाँस्कोटाले उक्त टेप प्रकरण अस्वीकार गर्दै आएका छन्। उनका हकमा अदालतले ठहरेबमोजिम होला। तर, मिश्रले त कृत्रिम नै किन नहोस् घूस खुवाउन भरमग्दुर प्रयास गरेको आफ्नो भनाइ बाहिर ल्याइसकेका छन्, कानुनविद्हरू भन्छन्, त्यसैले उनका हकमा कानुनले तोकेको सजाय गर्न कहीं कतैबाट बाधा छैन। मिश्र कुनै समयका म्यानपावर बिचौलिया हुन्। विगतमा उनका कर्तुतका थुप्रै उजुरी परेका थिए। प्रेस खरिद जसरी पनि मिलाइदिन मिश्र सबैतिर पैसाको अफर बाँड्दै हिँडे। सार्वजनिक लेखा समितिदेखि सञ्चारमन्त्रीसम्म कसैले लिएनन्। जब काम नहुने पक्का भयो, विक्षिप्त भएका उनी त्यसपछि चरित्र हत्याको तहमा उत्रिए, स्रोत भन्छ, टेप प्रकरण त्यसकै एउटा शृंखला हो। कता हराए मिश्र ? जसले संसदीय समितिलाई छक्याए, अख्तियारको आँखा छले विजय मिश्रको आगत, राजनीतिक प्रभाव र बेपत्ता प्रकरण अर्थपूर्ण छन्। उनले संसदीय समितिलाई अचम्मित बनाए, अख्तियारलाई झुक्याए। र, दृश्यबाट पलायन भए। त्यति बेला सांसदहरू नै चकित भए, जब गत पुसमा उनी सार्वजनिक लेखा समितिमा सेक्युरिटी प्रिन्टिङ मेसिन विज्ञका रुपमा अचानक प्रस्तुत भए। जापानमा नेपाली विद्यार्थी र कामदार पठाउने गरेका लम्जुङका मिश्रसँग सन् २००६ तिर जापानमै भेटेका सांसद सूर्य पाठकले उनको विज्ञतामाथि समितिमा प्रश्न गरे। हामीलाई थाहै थिएन। तर, एकाएक विज्ञका रुपमा मिश्रजीलाई निम्त्याएपछि हामीले प्रश्न गरेका थियौं, सांसद पाठकले अन्नपूर्णसँग भने, विज्ञ हुुन त अनुभव, आधार र प्रमाण चाहिन्छ नि। पाठकसहित सांसद प्रेम आलेलगायतले पनि सेक्युरिटी प्रिन्टिङ मेसिन विज्ञ हुन मिश्रले के कहाँ अध्ययन गरेको, कतिवटा आर्टिकल लेखेको र त्यससम्बन्धी के कस्तो योग्यता छ भनी समितिमा प्रश्न उठाए। समितिमा मिश्रको योग्यता र दक्षतामाथि प्रश्न उठेपछि उनी कुन आधारमा समितिमा छिरे भन्ने खोजी भयो। सरकारले फ्रेन्च वा जर्मन कम्पनीलाई सेक्युरिटी प्रिन्टिङ मेसिनको ठेक्का दिन खोजेपछि मिश्रले लेखा समितिमा उजुरी हालेका थिए। सरकारले महँगोमा सेक्युरिटी मेसिन किन्न लागेको भन्दै उजुरी दिएका मिश्र नै विज्ञका रुपमा निम्त्याइएका थिए। स्विस कम्पनीका नेपाल एजेन्टका रुपमा आफूलाई परिचित गराउँदै हिँडेका उनी विज्ञका रुपमा निम्त्याएपछि समितिमा प्रश्न उठेको थियो। त्यही क्रममा उनले आफू स्विस कम्पनीको एजेन्ट भन्दै सञ्चार मन्त्रालय, नेता र शक्ति केन्द्र धाउने गरेका थिए। तत्कालीन सञ्चारमन्त्री बाँस्कोटासँग पनि उनले यही क्रममा भेट गरेका थिए। स्विस कम्पनीको प्रतिनिधि भएको र आफूले मात्र सेक्युरिटी मेसिन खरिद गर्न सक्ने भन्दै मिश्रले बाँस्कोटा र लेखा समितिका सदस्यहरुलार्ई बताउने गरेका थिए। बाँस्कोटासँग भेट गर्दा मिश्रले नेकपा अध्यक्ष पुष्पकमल दाहालको नाम लिने गरेका थिए। मल्टिनेसनल कम्पनीको एजेन्ट कसरी विज्ञ हुन्छ भनेर प्रश्न गरेपछि मिश्रजी म र माननीय आलेसँग रिसाएका थिए, सांसद पाठकले भने। लेखा समिति सचिव रोजनाथ पाण्डेले लगानी बोर्डको कागजातसहित समितिमा उजुरी गरेपछि मिश्रलाई विज्ञका रूपमा बोलाइएको जानकारी दिए। सरकारले किन्न लागेको फ्रान्स वा जर्मनीका सरकारभन्दा पोल्यान्ड र जापानी कम्पनीबाट सस्तोमा सेक्युरिटी मेसिन किन्न सकिने भन्दै मिश्रले कागजात पेस गरेका थिए। तर, सरकारले जीटुजीबाटै ती दुईमध्ये एक देशसँग किन्ने प्रक्रिया अघि बढाउन खोजेपछि मिश्रले तत्कालीन सञ्चारमन्त्री बाँस्कोटाले ७० करोड कमिसन मागेको भन्दै अडियो बाहिर ल्याए। समितिमा सदस्य र सञ्चार माध्यमका प्रनिनिधिसँग उनी आफंै धाएका थिए। त्यही क्रममा उनले समितिका सदस्यहरुले पनि ४ अर्ब रकम खाएको भन्दै विभिन्न सञ्चारमाध्यममा अन्तर्वार्ता दिएका थिए। मिश्रको आरोप गैरजिम्मेवार मात्र नभई यसले संसद् र सांसदको मानमर्दन गरेको भन्दै लेखा समितिको फागुन ८ को बैठकमा उनको चर्को आलोचना भयो। सत्तापक्ष र विपक्षका सांसदहरुले एक स्वरले मिश्रको आरोपप्रति कडा आपत्ति जनाए। लगत्तै समितिले उनीमाथि कारबाहीका लागि सरकारलाई सिफारिस गर्यो। समितिले मिश्रमाथि छानबिन गरी कारबाही गर्न नेपाल प्रहरीको सीआईबीलाई पत्राचार गरेको थियो। त्यसयता मिश्र समितिको सम्पर्कबाहिर रहेको सचिव पाण्डेले जानकारी दिए। बाँस्कोटामिश्र टेप प्रकरण अख्तियार दुरुपयोग अनुसन्धान आयोगमा पनि विचाराधीन छ। अख्तियारले उनलाई बयानका लागि पटकपटक ताकेता गर्यो। टार्दै आएका उनी अन्त्यमा कानुनी वारेसमार्फत लिखित जवाफ दिएर सम्पर्कविहीन भए।"
थुनुवाको मृत्यु प्रकरण : प्रहरीतिरै प्रश्न,"गौर : रौतहटको गरुडा नगर २ सातायता अशान्त छ। आक्रोशित स्थानीयले दिनहुँ प्रहरीविरुद्ध प्रदर्शन गरिरहेका छन्। हिरासतमा रहेका १९ वर्षीय विजय राम चमारको मृत्यु प्रहरीको यातनाका कारण भएको भन्दै स्थानीय आन्दोलित बनेका हुन्। विजयका बुवा पनिलालले प्रहरीको कुटाइबाट छोराको मृत्यु भएको आरोप लगाउँदै छानबिनको माग गरेका छन्। घटनाक्रमअनुसार गरुडा८ जिगडियाका २० वर्षीय निरन्जन राम चमारको हत्या गरिएको अवस्थामा साउन ३२ गते शव भेटिएको थियो। त्यसको अनुसन्धानका क्रममा स्थानीय विजयलाई प्रहरीले भदौ १ गते पक्राउ गरेको थियो। विजय मात्रै होइन, उनीसहित ७ जना पक्राउ परेका थिए। विजयको भने उपचारका क्रममा गत बुधबार राति मृत्यु भएको थियो। पक्राउ गर्ने समयमै पनि स्थानीयले विजय निर्दोष रहेको र प्रहरीले फसाउन खोजेको भन्दै विवाद गरेका थिए। स्थानीयबाट विरोध भए पनि इलाका प्रहरी गरुडाले नियन्त्रणमा लिई ८ दिनको म्याद थप गर्यो। पक्राउ परेको दिनदेखि नै उनीसँग भेट गर्न नदिएको परिवारजनको भनाइ छ। बिरामी भएर उपचारका लागि वीरगन्ज पठाएको जानकारी पाएपछि अस्पताल पुगेको उनीहरूको भनाइ छ। पिसाबमा समस्या आएपछि उनलाई प्रहरीले गरुडास्थित अनमिका अस्पताल पुर्याएको थियो। त्यहाँका डाक्टरले अन्यत्र उपचार गर्न लैजान भनेपछि वीरगन्जस्थित नेसनल मेडिकल कलेजमा लगिएको थियो। उपचारका बेला बोलेको उनको भिडियो र तस्बिर सार्वजनिक भएका छन्। उनको शरीरभर घाउचोट लागेको तस्बिर सामाजिक सञ्जालमा छाएका छन्। निरन्जनको हत्या स्वीकार नगरेको भन्दै हिरासतमा प्रहरीले रड, बाँसको भाटा र बुटले पिटेर यातना दिएको भिडियोसमेत सार्वजनिक भएको छ। प्रहरीले भने विजयलाई यातना नदिइएको बताउँदै आएको छ। गरुडाका तत्कालीन डीएसपी ज्ञानकुमार महतोले मिर्गौलाको समस्याका कारण उनको मृत्यु भएको जानकारी अस्पतालले गराएको बताएका छन्। परिवारमा पीडै पीडा विजयका दाइ विश्वजितको गत माघमा मृत्यु भयो। विश्वजित रोजगारीका सिलसिलामा केही वर्षअघि कतार गएका थिए। उतै बिरामी परेपछि नेपाल फर्किए। केही महिना उपचार गराए, अन्ततः उनको मृत्यु भयो। उपचार गर्दा ऋणसमेत थपियो। उनका ससाना तीन छोरा छन्। कमाइ गर्ने दाइको मृत्युपछि परिवार पाल्ने जिम्मेवारी विजयमा आइलाग्यो। उनले श्रीमती र परिवारको सल्लाहमा भाउजूसँग बिहेसमेत गरे। दुवैको मन मिले परिवारको सल्लाहमा विधवा भाउजू विवाह गर्ने चलन छ। जेठो छोरोको मृत्युपछि घरसल्लाहमै कान्छोले भाउजू विवाह गरेको किसुनवती देवीले बताइन्। भाउजू उनकी श्रीमतीकी दिदी रहिछन्। दाजुभाइले दिदीबहिनी विवाह गरेका थिए। दिदीको पीडा देख्न नसकेर आफूले विवाह गर्न विजयलाई सल्लाह दिएको सुनितादेवीले सुनाइन्। सुनिताको काखमा ६ महिनाकी छोरी छिन्। गाउँघरमा मजदुरी गरेर परिवार पाल्दै आएका विजयको मृत्युपछि परिवारमा रुवाबासी चलेको छ। ८ जनाको परिवार कसरी पाल्ने भन्ने चिन्ता पनि छ। पनिलाल न्यायको खोजीमा भौतारिएको २ साता भयो। छोरा पक्राउ परेदेखि भोकनिद्रा छैन। छोरो मरेको खबरपछि खाना खाएका छैनन्। तीन दिनदेखि घरमा चुलो बलेको छैन। प्रहरीले अपराधीलाई जोगाउन निर्दोषलाई फसाउन खोजेको पीडित परिवारको बुझाइ छ। निरन्जनको हत्या भएको रात विजय घरमैै रहेको आमा किसुनवतीको भनाइ छ। विजयका मावली भाइ रहेछन् निरन्जन। उनीहरूको घर सँगै छ, आँगन जोडिएको छ। दुवै जना मिल्थे पनि। निरन्जन केही वर्षदेखि बिर्ताबजारनजिकै नर्सरीमा काम गर्थे। विजय गाउँघरमै मजदुरी गर्थे।निरन्जनको परिवारमा पनि रुवाबासी छ। कमाउन भएको छोरोको शव घाँटी रेटेर फालिएको अवस्थामा गाउँनजिकै फेला परेपछि नन्दलाल राम मूच्र्छा परे। निरन्जन रात नपर्दै घर पुग्थे। त्यस दिन भने अबेरसम्म नआएपछि आमा सुनैनादेवीले गाउँमा सोधीखोजी गरिन्। रातभर निदाउन सकिनन्। कहिल्यै राति अन्यत्र नबस्ने छोरा घर नआएपछि आमाबाबु नै चिन्तामा परे। जिगडियाको चमार टोल नै शोकमा छ। २ जना युवकको मृत्युपछि गाउँकै ६ जनालाई प्रहरीले पक्राउ गरेपछि त्रास छ। कोही छिमेकी खुलेर बोल्दैनन्। गरिब र दलितलाई प्रहरीले फसाउँछ भन्ने धेरैको बुझाइ छ। एक नाबालिकासँग अनैतिक सम्बन्ध राखेको आरोपमा निरन्जनको हत्या गरेको पाइएको प्रहरीले जनाएको छ। उनको हत्या आशंका २२ वर्षीय शेख अजाद, २० वर्षीय अजयकुमार रन्जन, १९ वर्षीय विवेककुमार यादव, १९ वर्षीय अर्जुन राम, २० वर्षीय सिकिन्द्र राम, १९ वर्षीय विजय राम पक्राउ परेका थिए। डीसएपी महतोका अनुसार निरन्जनको मोबाइल कलडिटेलका आधारमा शेख अजादलाई नियन्त्रणमा लिइयो। अजादको बयानका आधारमा अन्यलाई पक्राउ गरिएको महतोको भनाइ छ। गृह मन्त्रालयबाट घटनाको छानबिन गृह मन्त्रालयले हिरासतमा मृत्यु घटनाका विषयमा छानबिन समिति बनाएको छ। इलाका प्रशासन कार्यालय चन्द्रनिगाहपुरका उपसचिव डोगेन्द्र निरौला समिति संयोजक छन्। समितिमा प्रदेश प्रहरी कार्यालयबाट प्रहरी निरीक्षक र राष्ट्रिय अनुसन्धान रौतहटका प्रमुख सदस्य छन्। डीएसपी महतोलाई सुरुमा गरुडाबाट जिल्ला प्रहरी कार्यालय गौरमा तानिएको थियो। शनिबार साँझ प्रदेश २ प्रहरी कार्यालय जनकपुरमा तानिएको छ। उनको ठाउँमा गरुडामा सरकारले नयाँ कोही पठाएको छैन। राष्ट्रिय मानवअधिकार आयोगले पनि यो घटनामा चासो दिएको छ। प्रहरी हिरासतमा यातना दिइएको भनिएको विषयमा आयोगको प्रदेश २ कार्यालय जनकपुरले अनुसन्धान सुरु गरेको आयोगका प्रवक्ता वेद भट्टराईले बताए। मृतकको स्वास्थ्य परीक्षण तथा पोस्टमार्टम प्रतिवेदनको प्रतिलिपि शीघ्र उपलब्ध गराउन जिल्ला प्रहरी कार्यालय रौतहट तथा त्रिवि शिक्षण अस्पताल, फरेन्सिक विभागलाई पत्राचार गरिएको आयोगले जनाएको छ। आयोगले दलितमाथि हुने गरेका हिंसाका दोषीलाई कानुनी दायरामा ल्याउन पनि ध्यानाकर्षण गरेको छ। त्यस्तै पीडित परिवारलाई तत्कालै उचित राहत तथा क्षतिपूर्ति उपलब्ध गराउन, यस्ता घटना दोहोरिन नदिन आयोगले सरकारको ध्यानाकर्षण गराएको छ। २ दलित युवाको मृत्युपछि उक्त घटना स्थानीय प्रशासनले मिलाउने प्रयास गरेको छ। शुक्रबार बसेको सर्वदलीय बैठकले निषेधाज्ञाका बेला सयौं जना जम्मा भएर प्रदर्शन गर्दा जोखिम हुने भन्दै रोक्ने सहमति गरेको थियो। तर शनिबार सयौँ मानिसले गरुडा बजारमा प्रदर्शन गरेका छन्। रौतहटका प्रमुख जिल्ला अधिकारी इन्द्रदेव यादवले गरुडा घटना समाधान गर्न छलफल भएको र उठेका विषय पूरा गर्न माथिल्लो निकायमा जानकारी गराउने बताए। बैठकमा उच्चस्तरीय छानबिन समिति गठन, समितिको प्रतिवेदनका आधारमा दोषीलाई कडा कारबाही माग गर्ने, मृत्यु भएका दुवै जनालाई सहिद घोषणाको माग गर्ने, क्षतिपूर्तिका लागि माथिल्लो निकायमा माग गर्ने, तत्काल इलाका प्रहरी कार्यालयका डीएसपी ज्ञानकुमार महतोलाई हटाउने सहमति भएको जनता समाजवादीका नेता रेवन्त झाले बताए। बालिकाको चरित्र हत्या घाँटी रेटेर हत्या गरिएका युवकसँग जोडेर प्रहरीले एक बालिकाको चरित्र हत्या गरेको आरोप स्थानीयले लगाएका छन्। ११ वर्षीयालाई इलाका प्रहरी गरुडाले पाँच घण्टासम्म राखेर जबरजस्ती बयान दिन लगाएको निरन्जन राम हत्याकाण्ड जिल्ला संघर्ष समितिको आरोप छ। ५ घण्टा प्रहरी कार्यालयमा राखेर निरन्जनसँग सम्बन्ध रहेको बयान दिन प्रहरीले दबाब दिएको ती बालिकाको भनाइ छ। घाँस काट्न जाँदा युवकसँग भेटेको बयान दिन ५ प्रहरीले दबाब दिएको उनको भनाइ छ। एक महिला प्रहरीसहित पाँच पुरुष प्रहरीले आफूलाई अश्लील शब्द प्रयोग गर्दै आफूमाथि विभिन्न लाञ्छना लगाएको बालिकाले दुखेसो पोखिन्। संघर्ष समितिका संयोजक सोनेलाल रामले डीएसपी महतो आर्थिक प्रलोभनमा परेर घटनाको मुख्य योजनाकारलाई जोगाउन खोजेको आरोप लगाएका छन्। पीडितले सच फलफूल नर्सरीका सञ्चालक राजाराम साहविरुद्ध जाहेरी दिएका थिए। दोषीलाई पक्राउ नगरी निर्दोष दलित युवकलाई फसाउने षड्यन्त्र भएको दलित संघसंस्थाका अगुवाको भनाइ छ। मेयरमा पराजित शेष करिमुल्लाले नाबालिकामाथि प्रहरीले चरित्रसँग जोडेर अनावश्यक तनाव दिएको गुनासो गरे। प्रहरी प्रलोभनमा परेर घटनाको अनुसन्धान अन्यत्र मोडेको उनको भनाइ छ। किटानी जाहेरी दिँदा पनि प्रहरीले वास्ता नगरेको उनले बताए। नेपाल उत्पीडित जातीय संघ रौतहटका अध्यक्ष नाथुराम परियारले निर्दोष युवकलाई यातना दिएर घटना स्वीकार गर्न लगाएकाले दोषीमाथि छानबिन गरी कारबाहीको माग गरे। राष्ट्रिय मुसहर उत्थान संघ नेपालका केन्द्रीय उपाध्यक्ष नथुनी माझीले गरिब र अशिक्षित दलित युवालाई पैसाको चलखेलमा फसाउने प्रहरीविरुद्ध आन्दोलन गर्न बाध्य भएको बताए।"
अन्तरजातीय विवाह गर्नेलाई बुवाको शव हेर्न दिइएन,"ताप्लेजुङ : राजिन्द्र बुढाक्षेत्रीका बुवाको मृत्युपछि अरू दाजुभाइ, छरछिमेक भेला भए। उनीहरू सबै शवनजिकै गए। तर, राजिन्द्र पत्नी र छोराछोरीलाई लिएर आँगनछेउको डिलमा बसेर रोइरहे। भोलिपल्ट शव दाहसंस्कार गर्न घाटमा लैजाने बेला भयो। राजिन्द्रले सोचेका थिए, घाटसम्म त जान देलान्। तर, समाज कति निर्दयी बन्यो भने उनलाई घाट पनि जान दिइएन। सिदिङ्वा गाउँपालिका३ का राजिन्द्रले बुवाको अन्तिम संस्कार गर्न पाएनन्। दलित महिलासँग विवाह गरेको भन्दै परिवारले बहिष्कार गरेपछि उनले छुट्टै बसेर बाबुको किरिया गरे। जातीय भेदभाव गरेको र बाबुको अन्तिम संस्कारमा सामेल हुन नदिएको भन्दै राजिन्द्रले दाजुसहित चार जनाविरुद्ध किटानी जाहेरी दिएका छन्। राजिन्द्रले २०६० सालमा गाउँकै फूलमाया विश्वकर्मासँग विवाह गरेका हुन्। त्यसपछि परिवारले घरमा बस्न दिएनन्। उनी छुट्टै घर बनाएर बस्न थाले। बुवा कुलमान साउन १० गते अचानक बिरामी परे। राजिन्द्रले नै उपचार गर्न झापा लिएर गए। ७ दिनसम्म उपचार गर्दा पनि निको नभएपछि अस्पतालले फर्काइदियो। उनी साउन १७ मा बुवालाई लिएर घर फर्किए। १८ गते वैतरणी दान गरियो। दाजु प्रेमले वैतरणीमा सहभागी हुन दिएनन्। बुवालाई रुँघेर सिकुवामा बसेको थिएँ, दाजुले हाम्रो घरको आँगन पनि टेक्न पाउँदैनस् भनेर बाहिर निकाल्नुभयो, उनले भने, सोही दिन दिउँसो बुवा बित्नुभयो। म र मेरी पत्नीलाई शव हेर्नै दिएनन्। उनका काका रामबहादुर बुढाक्षेत्रीले काजकिरिया गर्न नदिने भने। दाजु नाता पर्ने बुद्धिले पनि हप्काएको राजिन्द्रको गुनासो छ। दुव्र्यवहारको क्रम त्यत्तिमै रोकिएन। करिब ३ सयको संख्यामा भेला भएका मलामीका अगाडि नाताले दाजु पर्ने खड्ग बुढाथोकीले नानाभाती भने। यसरी दाजुभाइले जातीय भेदभावसहित गालीगलौज गर्दा अरू भने मुखामुख मात्रै गरिरहेको उनकी पत्नी फूलमायाले बताइन्। स्थानीय जनप्रतिनिधि र गाउँपालिकाका केही कर्मचारी रमिते बने। अन्तिम संस्कारमा सहभागी हुन दिऊँ भनेर कसैले नबोलेको उनले सुनाइन्। त्यसपछि शव घाटतर्फ लगियो। राजिन्द्र भने आफू छुट्टिएर बसेको घरतर्फ गए। दलित समुदायकै पुरोहित बोलाए। १३ दिन लगाएर काजकिरिया सके। १७ वर्षदेखि समाजबाट एक्लिएका राजिन्द्र अहिले झनै अन्याय महसुस गरिरहेको बताउँछन्। राजिन्द्र न्यायका लागि सदरमुकाम फुङलिङ आएका छन्। उनले प्रेम र रामबहादुर बुढाक्षेत्रीसहित खड्ग र बुद्धि बुढाथोकीविरुद्ध जिल्ला प्रहरी कार्यालयमा जाहेरी दिएका छन्। जातीय भेदभाव तथा छुवाछूत कसुरमा मुद्दा दर्ता भएको छ, जिल्ला प्रहरी कार्यालय ताप्लेजुङका प्रमुख महेन्द्र श्रेष्ठले भने, प्रतिवादीहरूको खोजी गरिरहेका छौं। संयुक्त दलित अधिकार मञ्च ताप्लेजुङले जाहेरी दर्ता गराउन सहयोग गरेको फूलमायाले बताइन्। मञ्चका अध्यक्ष छत्र विश्वकर्माले मुलुक छुवाछूतमुक्त भएको लामो समय भइसक्दा पनि यस्ता घटना हुनु दुःखद भएको बताए। नेपालको संविधानको धारा २४ मा कुनै पनि व्यक्तिलाई निजको उत्पत्ति, जात, पेसा, समुदाय, व्यवसाय वा शारीरिक अवस्थाका आधारमा निजी तथा सार्वजनिक स्थानमा कुनै प्रकारको छुवाछूत गर्न नपाउने व्यवस्था छ। छुवाछूत तथा भेदभाव (कसुर र सजाय) ऐन, २०६८ मा छुवाछूत गर्नेलाई हदैसम्मको सजायको व्यवस्था छ।"
कोरोना प्रक्षेपण भ्रामक,"काठमाडौं : प्रक्षेपण १ अक्सफोर्ड विश्वविद्यालयका २ निकायले देशव्यापी रुपमा समुदायस्तरमा संक्रमण फैलिइरहे नेपालमा ८१ प्रतिशत जनसंख्यामा कोरोना लाग्ने प्रक्षेपण गरेका छन्। प्रक्षेपणअनुसार हो भने देशव्यापी समुदाय तहमा कोरोना फैलिए र समयमा उपचार नपाएको अवस्थामा सन् २०२० को अन्त्यसम्ममा ४९ हजार २ सय जनाको मृत्यु हुनेछ। प्रक्षेपण २ स्वास्थ्य तथा जनसंख्या मन्त्रालयले नै पनि सुरुमा नेपालमा १४ हजार ८ सय ९८ जना कोरोना संक्रमित हुने प्रक्षेपण गरेको थियो। खराब अवस्था आए साउन २५ गतेसम्म ९१ हजार संक्रमित पुग्ने भनिएको थियो। जनस्वास्थ्य मापदण्ड अपनाए भदौ २ गतेसम्म ३९ हजार पुग्ने प्रक्षेपण मन्त्रालयले गरेको थियो। प्रक्षेपण ३ नेपालमा पहिलो कोरोना संक्रमित निको भएको केही सातापछि संस्कृति, पर्यटन तथा नागरिक उड्डन मन्त्रालयले प्रक्षेपण गर्दै भन्यो, मुलुकलाई कोरोना संक्रमणमुक्त राष्ट्र घोषणा गर्नुपर्छ। विभिन्न भाषामा प्रचार सामग्री तयार गरी पर्यटक भित्र्याउनुपर्छ। ००० नेपालमा कोरोना भाइरस संक्रमणको अवस्था र गतिबारे राष्ट्रिय तथा अन्तर्राष्ट्रिय प्रक्षेपण हावादारी साबित भएका छन्। अक्सफोर्डको प्रक्षेपणअनुसार समुदायमा संक्रमण फैलिइरहेको अवस्थामा कोरोनाबाट झन्डै २ करोड ४० लाख जनसंख्या संक्रमित हुनेछन्। जुनदेखि सेप्टेम्बर (असार १७ देखि भदौ १५ गतेसम्म) प्रतिदिन ५० हजारदेखि ७५ हजारसम्म संक्रमित हुने प्रक्षेपणमा उल्लेख छ। जुलाईदेखि अक्टोबर (साउन १७ देखि कात्तिक १५ सम्म) संक्रमण उच्च बिन्दुमा पुग्ने जनाइएको छ। स्वास्थ्य मन्त्रालयका पदाधिकारी भने नेपालमा सबै ठाउँमा कोरोना संक्रमण समुदाय तहमा फैलिनसकेको दाबी गर्छन्। कोरोना संक्रमण कतिपय ठाउँमा क्लस्टर (समूहमा) र तराईका कतिपय स्थानमा समुदाय उन्मुख रहेको मन्त्रालयले जनाएको छ। जनस्वास्थ्यविद् डा रवीन्द्र पाण्डे अक्सफोर्डको प्रक्षेपण गलत रहेको दाबी गर्छन्। उनले सामाजिक सञ्जालमा लेखेका छन्, महामारीको बेला यस्ता भ्रम फैलिरहन्छन्। यस्ता हल्ला र भ्रमको विश्वास गर्नु आवश्यक छैन। अक्सफोर्ड पोलिसी म्यानेजमेन्ट (ओपीएम) र अक्सफोर्ड पोलिसी एन्ड एनालिटिक्स फर हेल्थ अफ दी न्यु फिल्ड डिपार्टमेन्ट अफ मेडिसिनले नेपालमा कोरोनाको अवस्थाबारे हालै प्रक्षेपण गरेका हुन्। मूलतः वैज्ञानिक आधारमा रहेर प्रक्षेपण गरिन्छ। यसलाई अनुसन्धानको एउटा भागका रूपमा लिइन्छ। अक्सफोर्डले डिफिडको सहयोगमा अध्ययन गरी प्रक्षेपण गरेको हो। यो गणितीय मोडलमा आधारित रहेको जानकार बताउँछन्। संक्रामक रोगको गतिशीलता बुझ्न, सम्भावित रणनीतिको मूल्यांकन गर्न र पूर्वानुमान गर्न सकिन्छ। यस्ता मोडलहरूले समयपूर्व हस्तक्षेप गर्ने सम्भावित खतरासम्बन्धी गुणात्मक चेतावनी प्रदान गर्छ। स्वास्थ्य प्रणालीमा पर्ने बोझको अनुमान गर्न सहयोग गर्छ, प्रक्षेपण रिपोर्टमा छ। जनस्वास्थ्यविद् डा सुरेश तिवारी भाइरसको ट्रेन्ड कसरी जान्छ भन्ने नै मुख्य कुरा भएको बताउँछन्। कोरोना भाइरसबाट कति संक्रमित होलान् र संक्रमणको दर कसरी जान्छ ? कहिले चुचुरो (पिक)मा पुग्छ भन्ने आधारमा प्रक्षेपण गरिन्छ, नेपालमा कोरोना जोखिमलाई सूक्ष्म ढंगले अध्ययन गर्दै आएका डा तिवारी भन्छन्, अक्सफोर्डले पनि समुदायमा संक्रमण भइरहे के हुन्छ भन्ने आधारमा रहेर प्रक्षेपण गरेको देखिन्छ। मन्त्रालयले लो सिनारियोमा रहेर प्रक्षेपण गर्दा धोका भएको जनस्वास्थ्यविद् डा बाबुराम मरासिनीको ठम्याइ छ। यस्तो प्रक्षेपणले सरकारलाई नै धोका भयो। प्रक्षेपण उच्च (हाई सिनारियो)मा गर्नुपथ्र्यो। प्रक्षेपण गर्दा सीमा वारपार (क्रस बोर्डर)लाई ध्यान दिइएन, डा मरासिनी भन्छन्, कोरोना भाइरस प्लेन चढेर मात्र आउँछ भन्ने खालको भयो। अवस्था त्यो होइन। सीमापारिबाट गाडी चढेर र पैदलसमेत कोरोना संक्रमित आए। खुला सडकबाट मात्र होइन, जंगलै जंगल पनि आए। स्वास्थ्य तथा जनसंख्या र पर्यटन मन्त्रालयका प्रक्षेपण सुरुमै गलत देखिए। अक्सफोर्डको प्रक्षेपण समुदायमा संक्रमण फैलिरहेको अवस्थामा संक्रमित हुने र ज्यान गुमाउने संख्याको हो। समुदायमा संक्रमण विस्तारसँगै त्यसबाट हुन सक्ने क्षतिका आधारमा अक्सफोर्डले प्रक्षेपण गरेको छ। सुरक्षाका कुनै पनि मापदण्ड पालना नगरिएको अवस्थामा मुलुकको ८१ प्रतिशत जनसंख्या संक्रमित हुने प्रक्षेपण गरेको देखिन्छ। समुदायमा कोरोना संक्रमण भइरहेको अवस्थामा यति जनसंख्या संक्रमित हुन सक्छन् भन्ने प्रक्षेपण हो, प्रक्षेपणमा संलग्न नरहे पनि अक्सफोर्डको रिपोर्ट अध्ययन गरेका डा तिवारी भन्छन्, मेरो व्यक्तिगत अध्ययनले के देखाउँछ भने ८१ प्रतिशत जनसंख्या संक्रमित हुन धेरै लामो यात्रा गर्नुपर्ने देखिन्छ। यो वर्षौंको लामो यात्रा हो। अक्सफोर्डले आगामी चार महिनासम्ममा १ प्रतिशत जनसंख्या संक्रमित हुने प्रक्षेपण गरेको छ; जुन अहिलेको संक्रमण दरसँग मिल्दो देखिँदैन। अहिले कुल संक्रमित संख्या झन्डै ३८ हजार पुगेको छ। दैनिक औसत १ हजारको संख्यामा संक्रमित थपिने गरेको सरकारी तथ्यांक छ। अहिलेको संक्रमण अवस्था र दरलाई हेर्दा अक्सफोर्डको प्रक्षेपणसँग मेल खाने देखिँदैन। चार महिना लामो लकडाउन घोषणा गरियो। संक्रमणको चेनलाई लकडाउनले रोक्यो, डा तिवारी भन्छन्। दुईजना संक्रमित पुष्टि हुनेबित्तिकै लकडाउन गरिएका कारण समुदायमा संक्रमण छिटो विस्तार हुन नपाएको विज्ञको मत छ। लकडाउन घोषणालगत्तै भारतबाट आएका नेपालीको व्यवस्थित क्वारेन्टाइन र परीक्षण व्यवस्था नहुँदा संक्रमण क्रमशः जिल्लाजिल्लामा विस्तार हुन पुगेको हो। मास्क र स्यानिटाइजरको प्रयोग बढ्दै गएको र उपचारको पूर्वतयारी एवं व्यवस्थापनमा तीव्रता दिइएकाले अक्सफोर्डको प्रक्षेपण सही साबित हुन नसक्ने नेपाली विज्ञको आकलन छ। संक्रमणको अवस्था कस्तो हुन्छ भन्नेबारे नागरिकमै भर पर्छ। अहिलेको अवस्था लापरबाहीकै कारण आएको हो, शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुन भन्छन्, सुरक्षाका मापदण्ड अपनाए संक्रमण विस्तार हुन पाउँदैन। कोरोना नियन्त्रणको बल जनताको कोर्टमा छ। डा तिवारीका अनुसार विभिन्न सञ्चारमाध्यमले कोरोेना संक्रमणबाट जोगाउन जनचेतना फैलाइरहेका छन्। मास्क लगाउने एवं साबुनपानीले हात धुने र स्यानिटाइजर प्रयोगमा वृद्धि भइरहेको छ। यसले पनि ८१ प्रतिशत संक्रमित पुग्ने सम्भावना न्यून छ। विश्व स्वास्थ्य संगठन (डब्लूएचओ)ले कोरोना संक्रमण अझै केही वर्ष रहिरहने उल्लेख गर्दै सावधानीपूर्वक कोरोनासँगै जीवन बिताउनुपर्ने जनाएको छ। त्यसका लागि मास्क लगाउने, भौतिक दूरी कायम राख्ने, साबुनपानीले हात धुने वा स्यानिटाइजर प्रयोग गर्ने हो। मास्क लगाउँदा भाइरसको स्रोतमै नियन्त्रण हुने विज्ञको सुझाव छ। मास्क खरिद गर्न नसक्ने गरिब जनतालाई सरकारले निःशुल्क वितरण गर्नुपर्छ, स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेल भन्छन्, ठाउँठाउँमा मास्क वितरणका लागि सामुदायिक पसल सञ्चालन गर्न सकिन्छ। मास्क किन्न सक्ने माग्न जाँदैन। किन्न नसक्ने गरिब छनोट गरी वितरण व्यवस्था गर्नु प्रभावकारी हुन्छ। विज्ञका अनुसार कोरोना भाइरस संक्रमण लामो अवधि जाने भएकाले स्थानीय तहमा लकडाउन वा निषेधाज्ञा दिगो समाधान होइन। सरकारले चार महिना लकडाउन र अहिले विभिन्न जिल्लामा निषेधाज्ञा जारी गरे पनि पूर्वाधार निर्माणमा ध्यान नदिएको विज्ञको ठम्याइ छ। नेपाल चिकित्सक संघका अध्यक्ष डा लोचन कार्की कोरोना भाइरस र यसको संक्रमण र जोगिने उपायबारे सर्वसाधारणले छिटै र सजिलै बुझ्ने गरी पाठ्य, श्रव्य र दृश्य सामग्री उपयोग गर्न सकिने बताउँछन्। हातहातमा मोबाइल छ। विभिन्न भाषामा सबैले बुझ्ने गरी सन्देश प्रवाह गर्न सकिन्छ, डा कार्की भन्छन्। मन्त्रालयको मिल्न खोज्छ, अक्सफोर्डको हावा  महेन्द्रप्रसाद श्रेष्ठ, कोभिड१९ फोकल पर्सन, स्वास्थ्य मन्त्रालय स्वास्थ्य तथा जनसंख्या मन्त्रालयले कोरोना संक्रमणको अवस्था र दरबारे प्रक्षेपण गरेको थियो। साउन अन्तिम वा भदौ पहिलो सातासम्म मुलुकमा संक्रमण दर उच्च भए (खराब अवस्था भए) ९० हजार पुग्ने मन्त्रालयको प्रक्षेपण थियो। मध्यम तहको भए ४० हजार संक्रमण पुग्ने प्रक्षेपण गरेको हो। यो प्रक्षेपण कोरोना संक्रमणको अवस्थासँग नजिक नजिक छ। अक्सफोर्डले मे महिनामा गरेको प्रक्षेपण हो। त्यो प्रक्षेपण प्रस्तुति गर्दा भाग लिएर सुनेको थिएँ। चार महिनाअघि यो प्रक्षेपण मिलेन वा मिल्दैन भनिहाल्न सक्ने अवस्था थिएन। अहिले हेर्दा अक्सफोर्डको त्यो प्रक्षेपण पटक्कै नमिलेको पुष्टि भयो। यसमा कुनै तुक छैन। अक्सफोर्डको प्रक्षेपण फेल खायो। अहिलेको कोरोना संक्रमण दरसँग मिलेन। पर्यटन तथा नागरिक उड्डयन मन्त्रालयले पर्यटकको दृष्टिले मात्र हेर्यो। यो प्रक्षेपण पनि मिलेन।"
"भारतमा एकैदिन हालसम्मकै उच्च कोरोना संक्रमित, ७८ हजार बढी थपिए",नयाँ दिल्ली : भारतमा एकैदिन हालसम्मकै उच्च कोरोना संक्रमित भेटिएका छन्। वल्र्डूमिटरका अनुसार शनिबार ७८ हजार ४७२ संक्रमित थपिएका हुन्। यससँगै भारतमा ३४ लाख ६३ हजार ९७२ मा संक्रमण पुष्टि भइसकेको छ। जोन्स हप्किन्स विश्वविद्यालयको तथ्यांकअनुसार संक्रमितमध्ये २६ लाख ४८ हजार ९९८ निको भएका छन् भने ६२ हजार ५५० को मृत्यु भएको छ। कोरोनाबाट सबभन्दा बढी आक्रान्त बनेको महाराष्ट्र प्रदेशमा शनिबार १४ हजार ४२७ नयाँ संक्रमित भेटिएको भारतीय सञ्चारमाध्यमले जनाएका छन्। यस्तै ३३१ जनाको ज्यान गएको छ। यससँगै महाराष्ट्रमा संक्रमित हुनेको संख्या ७ लाख ४७ हजार ९९५ पुगेको छ भने मृतक संख्या २३ हजार ७७५ पुगेको छ। दोस्रो बढी संक्रमित संख्या भएको तामिलनाडुमा ४ लाख ९ हजार २३८ जनामा संक्रमण पुष्टि भइसकेको छ। शनिबार मात्र ५ हजार ९९६ थपिएका छन्। त्यस्तै १०२ जनाको थप मृत्यु भएको छ। यससँगै मृत्यु हुनेको संख्या ७ हजार ५० पुगेको छ। यसैगरी बिहारमा पनि संक्रमण तीव्र बनेको छ। बिहारमा शनिबार २ हजार २७७ संक्रमित भेटिएका छन्। यससँगै बिहारमा संक्रमित हुनेको संख्या १ लाख ३१ हजार ५७ पुगेको भारतीय सञ्चारमाध्यमले जनाएका छन्। त्यस्तै ज्यान गुमाउनेको संख्या ५५८ पुगेको छ। भारतमा पछिल्लो समय निरन्तर संक्रमण तीव्र बनेको छ।
२० करोडको स्वदेशी स्यानिटाइजर खपत,"काठमाडौं : स्यानिटाइजर र मास्कको व्यापार चैतयता निकै बढेको छ। विश्व स्वास्थ्य संगठनले कोरोना महामारी नियन्त्रण तथा रोकथाम गर्न मास्क र स्यानिटाइजर प्रयोग गर्नुपर्ने भनेपछि यसको माग बढेको हो। नेपाल औषधि उत्पादक संघका अनुसार चैतयता २० करोड रुपैयाँबराबर स्यानिटाइजरको कारोबार भएको अनुमान छ। उत्पादन र कारोबार अनियन्त्रित रूपमा भइरहेकाले संघसँग यकिन तथ्यांक भने नरहेको संघका पूर्वअध्यक्ष दीपक दहालको भनाइ छ। सामान्य अवस्थामा वार्षिक ४५ करोड रुपैयाँ हुने गरेकोमा यसपालि निकै कारोबार भएको देखिन्छ, पूर्वअध्यक्ष दाहालले भने। केही साबुन उद्योगले आफ्नो उद्देश्य थपेर मास्क र स्यानिटाइजरसमेत उत्पादन गरिरहेका छन्। बजारको मागलाई ध्यानमा राखेर हिमगिरि हाइजिनले मास्क र स्यानिटाइजर दुवैको उत्पादन सुरु गर्यो। बजारको मागभन्दा चार गुणा बढी उत्पादन गर्न सकिने कम्पनीका सञ्चालक महेशकुमार जजुको दाबी छ। वार्षिक उत्पादन १ हजार २ सय मेट्रिक टन छ। उनले उद्योगले निर्यातका लागि अनुमति माग गरेको सुनाए। फलामे छड र सिमेन्ट उद्योेगमा लगानी गरिरहेको जगदम्बा समूहले मास्कमा लगानी गरेको छ। उसले २० करोड लगानी रहेको एन ९५ र केएन ९५ मास्क उत्पादन गरिरहेको छ। महामारी बढ्दै जाँदा नेपालमा मास्क, स्यानिटाइजरलगायत सामग्रीको आयात बढेको छ। साउनमा मात्रै २४ करोड ९७ लाख ५६ हजार रुपैयाँको यस्ता सामग्री भित्रिएको भन्सार विभागको तथ्यांकले देखाएको छ। नेपालकै उत्पादन पर्याप्त भए पनि विदेशबाट निर्बाध रूपमा स्यानिटाइजर तथा मास्क भित्रिरहेको व्यवसायी बताउँछन्। गुणस्तरमा ध्यान नदिँदा कमसल सामग्री सस्तो मूल्यमा पाइने भएकाले स्वदेशी उत्पादनले प्रतिस्पर्धा गर्न नसकेको संघका महासचिव विप्लव अधिकारीले बताए। साउनमा ७ करोड ७२ लाख ७० हजार रुपैयाँको फेस मास्क आयात गरिएको विभागले जनाएको छ। तथ्यांकअनुसार साउनमा १६ मुलुकबाट मास्क आयात गरिएको छ। त्यसमा सबैभन्दा धेरै चीनबाट ७ करोड १२ लाख २२ हजार रुपैयाँको ५२ हजार ५ सय ५६ थान मास्क आयात गरिएको छ। यसबाट १ करोड ५१ लाख ४४ हजार रुपैयाँ राजस्व संकलन भएको छ। भारतबाट ५१ लाख ३२ हजार रुपैयाँका १० लाख ८८ हजार २ सय ८२ थान मास्क ल्याइएको छ। यसबाट १३ लाख १३ हजार रुपैयाँ राजस्व संकलन भएको छ। जेठ १५ देखि असारसम्म ३५ करोड ८० लाख रुपैयाँको फेस मास्क आयात भएको थियो। त्यसपछि साउन मसान्तसम्ममा बढेर ४३ करोड ५२ लाख ७० हजार रुपैयाँ पुगेको छ। विभिन्न मुलुकबाट साउनमा मात्रै १२ करोड २४ लाख १९ हजार रुपैयाँबराबरको स्यानिटाइजर आयात भएको छ। विभागको तथ्यांकअनुसार सो मूल्यमा २ लाख ८८ हजार ९ सय ३३ किलो स्यानिटाइजर भिœयाइएको हो। साउनमा भारतबाट सबैभन्दा बढी ७ करोड ७५ लाख २८ हजार रुपैयाँबराबरको २ लाख ५ हजार ९ सय ५९ किलो स्यानिटाइजर आयात भएको छ। चीनबाट ३ करोड २ लाख ३४ हजार रुपैयाँबराबरको ६१ हजार ५ सय ३२ किलो स्यानिटाइजर आयात भएको छ। यसबाहेक जापान, कोरिया, न्युजिल्यान्ड, यूएई र भियतनामबाट पनि स्यानिटाइजर आयात गरिएको छ। जेठ १५ देखि असार मसान्तसम्म २९ करोड ५० लाख रुपैयाँबराबरको स्यानिटाइजर आयात भएको थियो। अन्य डिसइन्फेक्सनका सामग्री साउनमा ५ करोड ६७ हजार रुपैयाँ बराबरको आयात गरिएको छ। चीन, भारत, मलेसिया, थाइल्यान्डलगायत मुलुकबाट यस्ते सामान आयात भएको हो।"
असीको दशकमा फर्कंदै वाणी,"मुम्बई : बलिउड अभिनेत्री वाणी कपुर आगामी फिल्म बेलबटमको सुटिङका लागि तयार भएर बसेकी छन् । यो फिल्ममा उनले प्रदर्शन गर्ने लुकका कारण उनी धेरै उत्साहित छिन् । यो फिल्ममा उनी ८० को दशकको लुकमा दखिँदै छिन् । वाणीले भनिन्, लकडाउनपछि काममा फर्कन म निकै हतारिएकी छु । यो समयमा म निकै व्यस्त रहने छु । तर पनि म निकै खुसी छु । मलाई निकै रमाइला दुई प्रोजेक्टमा काम गर्ने अवसर प्राप्त हुँदै छ । वाणी बेलबटममा अक्षय कुमारसँग काम गर्दै छिन् । यसका साथै उनी अभिषेक कपुरको एक अनटाइटल्ड फिल्ममा पनि काम गर्दै छिन् । यसमा आयुष्मान खुराना पनि छन् । पिरियड ड्रामा शमशेरा पनि उनको साथमा छ यसमा रणवीर कपुर उनको अपोजिटमा छन् । लकडाउनको समयमा उनले बेलबटमको तयारीबारे भनिन्, लकडाउनमा डिजिटल प्लेटफर्म जुम कलबाट काम गरियो । बेलबटम सत्य घटनाबाट प्रेरित फिल्म हो । यसको निर्देशन रञ्जित एम तिवारीले गर्दै छन् । फिल्म ८० को दशकको यस्तो नायकको कथामा आधारित छ जसलाई अहिले धेरैले बिर्सिसके । वाणीले भनिन्, मेरा लागि असीको दशक धेरै रंगीन, सुपर कुल युग हो । त्यो समयका हिन्दी फिल्म हेर्नु र पढ्नु मेरो खोजको एउटा हिस्सा हो जुन निकै रमाइलो छ ।"
सीपीएल : जमैकाको जितमा सन्दीपको २ विकेट,"ट्रिनीडाड : क्याराबिन प्रिमियर लिग(सपीएल)मा नेपालका लेग स्पीनर सन्दीप लामिछाने आवद्ध जमैका ताल्लवाजले जित हात पारेको छ। शनिबार राति भएको खेलमा जमैकाले सेन्ट किट्स एन्ड नेभिज प्याट्रियट्समाथि ३७ रनको जित निकालेको हो। यस खेलमा सन्दीपले २ विकेट लिन सफल भए। ४ ओभर बलिङ गरेको उनले २७ रन दिएर २ विकट लिएका हुन्। क्वीन्स पार्क ओभलमा भएको खेलमा जमैकाले टस जितेरपहिले ब्याटिङ रोजेको थियो। २० ओभरमा जमैकाले ६ विकेट गुमाएर १४७ रन बनाएको थियो। जमैकाका लागि ओपनर ग्लेन फिलिप्स ७९ रन बनाए। ६१ बलमा ६ छक्का र २ चौका प्रहार गरेका उनी अन्तिमसम्म क्रिजमै रहे। त्यसपछि ब्लाकवुडले २७, बोनरले १६ र आसिफ अलीले १४ रनको योगदान गरे। १४८ रनको लक्ष्य पछ्याएको सेन्ट किट्सले १९४ ओभरमा ११० रन बनाउँदै सबै विकेट गुमायो। जमैकालाई जित दिलाउने क्रममा कार्लोस ब्रेथवेटले सबैभन्दा उत्कृष्ट बलिङ गरे। ३४ ओभर बलिङ गरेको उनले १ ओभर मेडनसहित ३ विकेट लिएर जम्मा ११ रन दिए। अघिल्ला खेलमा उत्कृष्ट बलिङ गरेका मुजिव रहमानले यस खेलमा पनि धेरै राम्रो बलिङ गरे। ४ ओभरमा जम्मा १२ रन दिएर १ विकेट लिए। विरासामी परमलले २, फिडेल इडवार्डले २ र सन्दीपले २ विकेट लिए। १२औं ओभरमा मात्रै बलिङमा आएका सन्दीपले यस ओभरमा ७ रन र १४औं ओभरमा १० रन दिए। १६औ ओभरमा सन्दीपले १६ बलमा २१ रन बनाएर खेलिरहेका इभिन लुइसलाई रोभमान पावेलबाट क्याच गराइ यस पेभिलिएन पठाए। यस ओभरमा २ रन मात्रै दिए। १८औं ओभरको पहलिो बलमै सन्दीपको बलमा छक्का प्रहार गरेका न्युजिल्याण्डका इश सोधीलाई लगतै अर्काे बलमा सन्दीपले बोल्ड गरिदिए। यस ओभरमा ८ रन दिए। जमैकाले सीपीएलमा ६ खेलखेल्दा ३ मा जित र ३ मा हार व्यहोरेको छ। अकं तालिकामा तेस्रो स्थानमा उक्लिएको छ।"
