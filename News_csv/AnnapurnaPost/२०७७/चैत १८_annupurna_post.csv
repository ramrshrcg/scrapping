शीर्षक,विवरण
हेल्लो प्रहरी ! मेरो भाइले अपराध गर्यो,"स्याङ्जा : एकै गाउँका तीन युवक एकै ट्र्याक्टरमा काम गर्थे। चैत ५ गते दिनभर खोलाकिनारमा ढुंगा, बालुवाको काम गरे। साँझ ट्र्याक्टरमा चालकलाई बीच पारी दायाँबायाँ दुई सहचालक बसे। उनीहरू ढुंगा, बालुवा भरिएको ट्र्याक्टर लिएर गल्याङ नगरपालिका८ बग्रान्तीतर्फ लागे। ट्र्याक्टर गुडिरहेकै बेला एक सहचालक १९ वर्षे गणेश गाहा भुइँमा खसेर घाइते भए। त्यसपछि चालकले ट्र्याक्टर फर्काए। घाइते अवस्थामा रहेका गाहालाई ट्र्याक्टरमै राखेर कालीगण्डकी नदीको साखरघाट पुर्याए। तब चालकले काँधमा हालेर लगे अनि नदीको बहावसँगै बगाइदिएको पाइएको प्रहरी उपरीक्षक होबिन्द्र बोगटीले बताए। त्यही घटनाका एक आरोपित व्यक्ति हुन्, सहचालक २१ वर्षे सुनील राना। उक्त घटना सुनाएपछि दिदीले नै उनलाई प्रहरीमा पुर्याएका थिइन्। घटनापछि राना चालक २४ वर्षे अमित परियारको घरमा बसेका थिए। परियार भोलिपल्ट बिहानै बुटवलमा ससुरालीको घरतर्फ लागे। राना भने पाल्पास्थित दिदीको घरमा पुगे। त्यहाँ बस्दै गर्दा उनलाई उकुसमुकुस भयो। अन्ततः उनले दिदी देवी घिमिरेलाई घटनाको वास्तविकता सुनाए। उनले दिदीलाई भने, मेरो सहायताले चालक अमित परियारले काँधमा बोकेर लगी अस्ति राति घाइते गणेशलाई कालीगण्डकी नदीमा फालिदिए। उनी घटना सुनेर झस्किइन्। गाहालाई भाइसरह सम्झिइन्। यस्तो घटना लुकाउन हँुदैन भन्ने ठानेर उनले प्रहरीको १०० नम्बरमा फोन गरेर जानकारी दिइन्। त्यसपछि भाइलाई लिएरै प्रहरी चौकीमा पुगिन्। भाइले गरेको गल्तीको कानुनी उपचार पाउनुपर्छ भन्दै उनी अघि बढिन्। परियारलाई फोन गरेर बोलाएतर आउन नमानेको प्रहरीले जनाएको छ। राना चैत ८ गते पक्राउ परे। उनकै सहायतामा प्रहरीले अनुसन्धान अघि बढायो। पत्नी र एक छोरीसहित भारततर्फ जान लागेको अवस्थामा परियारलाई पनि रूपन्देहीको बेलहिया नाकाबाट पक्राउ गरिएको प्रहरी उपरीक्षक बोगटीले बताए। परियार रूपन्देहीमा लुकिछिपी बसेको सूचनाका आधारमा प्रहरी निरीक्षक हरिप्रसाद पौडेल नेतृत्वको टोली खटिएको थियो। परियार सासू सिकिस्तै बिरामी भएको र नगई नहुने जनाउँदै पत्नीसहित बुटवल जानै पर्ने भनेर त्यसतर्फ लागेको पाइएको प्रहरी अनुसन्धानले देखाएको छ। ट्र्याक्टरबाट खसेर घाइते भएका गाहा नदीमा फालेपछि बेपत्ता भई घटनाबारे कसैलाई थाहा हँुदैन भन्ने अक्कल लगाउँदा ज्यानै गएको जिल्ला प्रहरी प्रमुख बोगटीले बताए। घाइतेलाई उपचारमा लग्नुपर्नेमा ज्यानै लिनेसम्मका काम गरे, उनले भने, सवारी दुर्घटनासम्बन्धी मुद्दालाई बेवास्ता गर्नाले कर्तव्य ज्यान मुद्दा बन्यो। दुर्घटना भएकै स्थानका बासिन्दा मनोज विकले एक महिनाअघि ट्र्याक्टर किनेकाथिए। जसले स्थायी नम्बर पनि पाएका थिएनन्। अस्थायी नम्बर लुअअफ १०१२ को ट्र्याक्टरमा गल्याङ नगरपालिकाका विकले परियारलाई चालक, राना र गाहालाई सहचालकको जिम्मेवारी दिएका थिए। घटनास्थलमा मृतकको एक जोर चप्पल र रगत लागेको ढुंगा भेटिएको प्रहरीले जनाएको छ। दुवैलाई कर्तव्य ज्यानसम्बन्धी मुद्दामा अदालतबाट सोमबार सात दिनको म्याद थपी अनुसन्धान जारी रहेको प्रहरीलले जनाएको छ। घटनाको ६ दिनपछि गाहको शव पाल्पास्थित कालीगण्डकी नदीकिनार मुलियाघाटमा भेटिएको प्रहरी नायब उपरीक्षक राजेन्द्र अधिकारीले बताए।"
एमाले र जसपाबीच सत्ता समीकरणको सम्भावना,"काठमाडौं : नेकपा एमाले र जनता समाजवादी पार्टी(जसपा)बीच सत्ता समीकरणको सम्भावना प्रबल देखिएको छ । सरकारले जसपाका माग सम्बोधन गर्न थारू कल्याणकारी सभासँग वार्ता थालेको छ । जसपाको महन्थ ठाकुर पक्ष प्रधानमन्त्री केपी शर्मा ओलीप्रति सकारात्मक देखिएको छ । जसपाका अध्यक्ष ठाकुरले आफ्ना माग सम्बोधन गर्ने विषयमा सरकारले चालेका कदमप्रति तुलनात्मक रूपमा विश्वस्त रहेको बताए । प्रचण्डजीहरू आइज आइज भन्नुहुन्छ, केही गर्नुहुन्न, न कि पहिला पनि प्रचण्ड सबै माग पूरा गर्छु भन्नुहुन्थ्यो । तर सत्ता हुँदा पनि केही गर्नुभएन, अध्यक्ष ठाकुरले काठमाडौंमा मंगलबार आयोजित एक कार्यक्रममा भने, ओली त जति गर्न सक्छु गर्छु भन्नुहुन्छ । म उहाँलाई धन्यवाद दिन चाहन्छु । उनले माओवादी केन्द्रका अध्यक्ष पुष्पकमल दाहालको कुरामा विश्वास गर्ने आधार नभएको बताए । उनले खाली चेकमा सम्झौता नगर्ने बताए । जेलमा रहेका आफ्ना नेता कार्यकर्ताको रिहाइ, मुद्दा फिर्ता, संविधान सशोधनलगायत माग पूरा नभएसम्म सरकारको विषयमा छलफल नै नहुने उनको भनाइ थियो । सांसद जेलमा छन् । मन्त्रीलाई मुद्दा लागेको छ, ठाकुरले भने, हाम्रो हातखुट्टा बाँधिएको छ । यो फुकुवा भएपछि मात्रै हामी सत्तामा जाने कुरा आउँछ । उनले प्रधानमन्त्रीका तर्फबाट सकारात्मक कदम चालिएकोमा धन्यवाद दिए । उनले सबै दलसँग संवाद भने भइरहेको बताए । कांग्रेस, माओवादी केन्द्रसँग कसरी अगाडि बढ्ने भन्ने खाका नरहेको उनले सुनाए । उहाँहरू हाम्रो मागको विषयमा गरुला गरुला भन्नुहुन्छ तर कहिले गर्छौ भन्ने आउँदैन, उनले भने । प्रतिनिधिसभामा एमालेका १२० सांसद छन् भने जसपाका ३२ जना । २७५ सदस्यीय प्रतिनिधिसभामा १ सय ३८ जना भए बहुमत पुग्छ । जसपा र एमाले मिले सरकारलाई सुविधाजनक बहुमत हुन्छ । एमालेको माधवकुमार नेपाल पक्षले फ्लोरक्रस गरे वा जसपाका डा बाबुराम भट्टराई र उपेन्द्र यादव समूहले असहयोग गरे पनि एमाले र जसपाको गठनबन्धनलाई बहुमत पुग्ने देखिन्छ । तर, माओवादी केन्द्रले समर्थन फिर्ता लिएको छैन । समर्थन फिर्ता लिएको एक महिनाभित्र विश्वासको मत लिनुपर्ने संवैधानिक व्यवस्था छ । कांग्रेस वरिष्ठ नेता रामचन्द्र पौडेलले प्रधानमन्त्री ओली, कांग्रेस सभापति शेरबहादुर देउवा र जसपा अध्यक्ष ठाकुरको कब्जामा देशको राजनीति रहेको बताए । देशको राजनीति तीन नेताको कब्जामा छ, एउटा यही हुनुहुन्छ (ठाकुर) एउटा बूढानीलकण्ठमा हुनुहुन्छ, अर्को खै कता हुनुहुन्छ (ओली), वरिष्ठ नेता पौडेलले भने । पौडेलले लोकतन्त्र जोगाउनेनजोगाउने पनि ओली, देउवा र ठाकुरकै हातमा रहेको बताए । उनले तीन नेताका स्वार्थको कारण देशको राजनीति रुमलिरहेको बताए । उनले सत्ताभन्दा व्यवस्थालाई महत्व दिन आग्रह गरे । राष्ट्रिय जनमोर्चाका नेता चित्रबहादुर केसीले नेताको अन्तरकलहको सिकार देश भएको बताए । संसद्लाई बिजनेस नदिएर अहिले पनि सरकार पुनः विघटनको षड्यन्त्रमा लागिरहेको आरोप केसीले लगाए । राष्ट्रिय प्रजातन्त्र पार्टीका अध्यक्ष डाप्रकाशचन्द्र लोहनीले संसद् कमजोर हुनु भनेको लोकतन्त्र कमजोर हुनु रहेको बताए । दलीयकरणका कारण संवैधानिक निकाय कमजोर भएकोले प्रजातन्त्रको रेलिङ भत्किन नदिन मिडिया र नागरिक समाजले दबाब दिनुपर्ने लोहनीको भनाइ थियो ।"
सामाजिक सुरक्षा भत्ता बढाउँदै छु,"काठमाडौं : प्रधानमन्त्री केपी शर्मा ओलीले सामाजिक सुरक्षाभत्ता साउनदेखि बढाउने घोषणा गरेका छन्। सरकार बनाउनेबित्तिकै पहिलो बजेटमा वृद्धभत्ता किन बढाइएन ? यो किन गरिएन ? त्यो किन गरिएन भनेर धुम मच्चाइयो, काठमाडौंमा आयोजित एक कार्यक्रममा प्रधानमन्त्री ओलीले भने, गत बजेटमै बढायौं। सामाजिक सुरक्षाका प्रबन्धका क्षेत्रमा हामीले थुप्रै काम गर्यौं। प्रधानमन्त्री ओलीले सामाजिक सुरक्षा भत्ता बढाउँछु भन्दा कसैलाई आपत्ति हुन सक्ने बताए। अब कसैलाई आपत्ति लाग्ला। बूढाबूढी पनि हेर्न थाल्यो, अपांग हेर्न थाल्यो। यो सरकार छिटो हटाउनुपर्यो। मान्छेहरूलाई भरैबाट यो छटपटी हुन्छ। निद्रा लाग्दैन, ओलीले भने। ओलीका अनुसार पूर्वपश्चिम रेलमार्गको छिट्टै शिलान्यास गरिनेछ। बर्दिवास जयनगर रेल सेवा सञ्चालनको तयारी छ। केरुङ काठमाडौं, काठमाडौं रक्सौल जोड्ने रेलमार्ग निर्माण हुने ओलीले बताए। उनले देशमा विकास तीव्ररूपमा भइरहेको उल्लेख गर्दै दैनिक १० किलोमिटर सडक बनिरहेको दाबी गरे। हुम्लाबाहेक सबै जिल्ला सदरमुकाममा सडक पुगिसकेको उनले सुनाए। हुम्ला सदरमुकामलाई छिट्टै सडक सञ्जालले छुने जानकारी उनले दिए। उनले प्रत्येक स्थानीय तहको केन्द्रमा पक्की सडक विस्तार गर्ने अभियान थालिएको बताए। उनका अनुसार पाँच हजार विद्यालय पूर्वाधार विकासमा पाँच अर्ब वितरण गरिनेछ। शिक्षा र स्वास्थ्य क्षेत्रको विकास तीव्र रूपमा भइरहेको उनले बताए। हुलाकी राजमार्गको पनि ९० प्रतिशत काम सकिएको उनको भनाइ थियो। उनले समृद्धि नारा मात्र नभएर सरकारको गन्तव्य भएको बताए। उनले कोरोनाविरुद्धको खोप सम्पूर्ण जनतालाई निःशुल्क उपलब्ध गराउने प्रतिबद्धता दोहोर्याए। सरकारले निःशुल्क पीसीआर परीक्षण गरायो, कोरोनाको उपचार गरिरहेको छ। सम्पूर्ण जनतालाई निःशुल्क खोप उपलब्ध गराउने भनेर घोषणा पनि गरिसकेको छ, उनले भने। ओलीले माओवादी केन्द्रका अध्यक्ष पुष्पकमल दाहाललाई उल्टापाल्टा कुरा नगर्न आग्रह गरे। पार्टी एकताकै बेकारको कुरा डबलीमा गर्दै हिँडेको उनको भनाइ थियो। नेकपा खारेज गरेको विषयमा दाहालले सर्वोच्च अदालतमा दिएको पुनरावेदनप्रति संकेत गर्दै ओलीले अदालतले पार्टी मिलाइदिने हो र भन्ने प्रश्न गरे। उनले निर्वाचन आयोगमा गएर पार्टी दर्ता गर्न सुझाए। निर्वाचन आयोगमा गएर पार्टी दर्ता गर्न कसले रोकेको छ ?, रिपोर्टर्स क्लबको कार्यक्रममा ओलीले भने, अनि अदालतमा पार्टी एउटै गरिपाऊँ भन्ने ? अदालतले गरिदिने हो पार्टी एकता ? पार्टी मिलाइदिने काम अदालतको हो ? ऋषि कट्टेललाई अदालतले न्याय दिएको उनले बताए। उनले आफू नेतृत्वको सरकारले जनपक्षीय काम गर्दा हटाउन खोजेको आरोप लगाए। विकास र जनताका पक्षमा राम्रा काम गरेकाले विपक्षी आत्तिएको उनको भनाइ थियो। उनले आफू प्रेस स्वतन्त्रता, अभिव्यक्ति स्वतन्त्रताप्रति प्रतिबद्ध रहेको बताए। भने, मिडियालाई बन्देज गर्ने, रोक्ने, न्यून गर्ने कुनै योजना छैन। उनले देश चुनावमा जाँदा कसरी लोकतान्त्रिक गणतन्त्र खतरा पर्यो भन्दै प्रश्न गरे। संघीय लोकतान्त्रिक गणतन्त्र खतरामा छ रे ! कहीँकतैबाट खतरा आएको देख्दिनँ। निर्वाचन भएर खतरामा पर्छ भने अबको २० महिनामा निर्वाचन हुन्छ नै, उनले भने, कोही मान्छेले राजनीतिलाई धमिल्याउने काम गरिरहेका छन्। जनता समाजवादी पार्टीका अध्यक्ष महन्थ ठाकुरतर्फ हेर्दै ओलीले भने, म पनि महन्थजीको पार्टी मिलाइपाऊँ भनेर निवेदन हाल्छु। उहाँ र म नमिल्ने अनि अदालतमा गएर मिलाइपाऊँ भन्ने कुनै राजनीति भयो ? उनले अहिले मुलुकमा कुनै संकट नरहेको दाबी गरे। देश संकटमा छ भनेर गलत प्रचार भइरहेको छ। खै कहाँ छ संकट ? जनतालाई संकट छ कि किसानलाई संकट छ कि ? तर म त कहीँ संकट देख्दिनँ, उनले भने, देउवा, प्रचण्ड र माधवजीहरूलाई संकट परेको होला। तर देशलाई र संविधानलाई संकट छैन।"
संसद्मा देव गुरुङको प्रश्न : चैत २३ पछि सरकारको संवैधानिक हैसियत के ?,"काठमाडौं : नेकपा (माओवादी केन्द्र)का प्रमुख सचेतक देव गुरुङले चैत २३ गतेसम्म सरकारले विश्वासको मत नलिए संवैधानिक हैसियतमाथि प्रश्न उठ्ने बताएका छन् । बुधबार प्रतिनिधिसभाको बैठकमा बोल्दै नेता गुरुङले यस्तो बताएका हुन् । सर्वोच्च अदालतको फैसलाले दल विभाजन गरिसकेकाले सरकारले ३० दिनभित्र विश्वासको मत लिनुपर्ने संवैधानिक व्यवस्था भएको भन्दै उनले यस्तो बताएका हुन् । ३० दिनभित्र विश्वासको मत नलिए सरकारको हैसियत के हुने भन्ने प्रश्न उठ्ने उनको भनाइ छ । नेता गुरुङले संविधानको धारा १०० को उपधारा (२) मा सत्तारुढ दल विभाजित हुँदा वा सरकारमा भएको दलले समर्थन फिर्ता लिएमा ३० दिनभित्र विश्वासको मत लिनुपर्ने व्यवस्था प्रष्ट भएको बताए । सर्वोच्च अदालतको फागुन २३ को फैसलापछि संविधानको धारा ७६ (२) आकर्षित भएको उनको भनाइ छ । आज १८ गते भइसक्यो । २३ गते ३० दिन पुग्दैछ । ३० दिनभित्र विश्वासको मत लियो भने वैधानिकता हासिल हुनसक्छ, गुरुङले भने, अन्यथा सरकारको संवैधानिक हैसियत के हुने हो भन्ने प्रश्न उठ्ने देखिन्छ । सरकारले सदनलाई बिजनेश नदिएको भन्दै उनले आपत्ति जनाए । सरकार अहिले पनि पुस ५ गतेकै मानसिकतामा रहेको भन्दै आपत्ति जनाए । सरकारले फेरि संसद् भंग गरेर मध्यावधि चुनावमा जाने तयारीमा रहेको भन्दै उनले आपत्ति जनाएका हुन् । यस्तो कदमले संविधानलाई विफल बनाउने उनको भनाइ छ । संविधानले चिन्दै नचिन्ने ताजा जनादेशको कुनै औचित्य नभएको उनले बताए । संविधानले तोकेको भन्दा अगाडि हुने निर्वाचन ताजा जनादेश हुनै नसक्ने उनको भनाइ छ ।"
घाँस काट्न गएका ७ बालिका सम्पर्कविहीन,"बर्दिबास : मंगलबार दिउँसो घाँस काट्न गएका महोत्तरीको भंगहा८ धर्मपुरका पाँच बालिकासहित सात जना सम्पर्कविहीन बनेका छन्। उनीहरू अबेर साँझसम्म नफर्किएको भंगहाका मेयर सञ्जीवकुमार साहले बताए। मेयर साहका अनुसार ११ वर्षीया अर्चना पासमान, १२ वर्षीया सीमा र रञ्जना पासमान, १३ वर्षीया ज्योति र रिया पासमान, १७ वर्षीया नगिना पासमान र २० वर्षीया अस्मिता पासमान घर नफर्किएका हुन्। धर्मपुरका चेलीबेटीहरू मंगलबार दिउँसो २ बजे घाँस काट्न गाउँभन्दा पूर्वको अजगेवाको चौरीमा गएका थिए। ४ बजे खेतमै रहेको बोरिङमा पानी खाएको पनि गाउँलेले देखेका रहेछन्, मेयर साहले टेलिफोनमा भने, तर, उनीहरू अबेर रातिसम्म घर फर्केका छैनन्। म पनि घटनास्थलमा छु। उनीहरूलाई कसैले बन्धक बनाएको हुन सक्ने आशंका गरिएको छ। बालिकाहरूको खोजी गर्न प्रहरी परिचालन गरिएको महोत्तरीका एसपी दिनेश आचार्यले बताए। जिल्ला प्रहरी कार्यालयबाट इन्स्पेक्टर रजोस घिमिरेको नेतृत्वमा लोहारपट्टी प्रहरी चौकी र भंगहा प्रहरी चौकीका प्रहरी टोली परिचालित छन्। भंगहा सशस्त्र बेस क्यापबाट पनि खटिएका छन्। यत्रो ठूलो संख्यामा बालिकाहरू बेपत्ता नहुनुपर्ने हो ?, एसपी अचार्यले भने, हामीले खोजी गरिरहेका छौं। यो खबर मंगलबार ९ बजे राति मात्रै प्रहरीमा पुगेको थियो।"
जानकदेवी सांसदमा निर्वाचित,काठमाडौं : प्रतिनिधि सभाको समानुपातिक सांसदमा जानकीदेवी राम निर्वाचित भएकी छन्। निर्वाचन आयोगले नेकपा एमालेको समानुपातिक सांसदमा जानकीदेवी निर्वाचित भएको जनाएको छ। समानुपातिक उम्मेदवारको बन्दसूचीमा रहेकी सिरहाकी जानकीदेवी निर्वाचित भएको आयोगका प्रवक्ता राजकुमार श्रेष्ठले जानकारी दिए। जानकीदेवी निर्वाचित भएको संघीय संसद सचिवालयलाई गराउने निर्णय पनि भएको उनले बताए। सानु शिवाको निधन भएपछि रिक्त रहेको समानुपातिक सांसदमा जानकीलाई निर्वाचित गरिएको हो ।सानु शिवाको गत असोज २८ गते मृत्यु भएको थियो। जानकीदेवी निर्वाचित भएसँगै अब प्रतिनिधिसभामा एमालेका १२१ सांसद भएका छन् ।
संसद्मा देव गुरुङको प्रश्न : चैत २३ पछि सरकारको संवैधानिक हैसियत के ?,"काठमाडौं : नेकपा (माओवादी केन्द्र)का प्रमुख सचेतक देव गुरुङले चैत २३ गतेसम्म सरकारले विश्वासको मत नलिए संवैधानिक हैसियतमाथि प्रश्न उठ्ने बताएका छन् । बुधबार प्रतिनिधिसभाको बैठकमा बोल्दै नेता गुरुङले यस्तो बताएका हुन् । सर्वोच्च अदालतको फैसलाले दल विभाजन गरिसकेकाले सरकारले ३० दिनभित्र विश्वासको मत लिनुपर्ने संवैधानिक व्यवस्था भएको भन्दै उनले यस्तो बताएका हुन् । ३० दिनभित्र विश्वासको मत नलिए सरकारको हैसियत के हुने भन्ने प्रश्न उठ्ने उनको भनाइ छ । नेता गुरुङले संविधानको धारा १०० को उपधारा (२) मा सत्तारुढ दल विभाजित हुँदा वा सरकारमा भएको दलले समर्थन फिर्ता लिएमा ३० दिनभित्र विश्वासको मत लिनुपर्ने व्यवस्था प्रष्ट भएको बताए । सर्वोच्च अदालतको फागुन २३ को फैसलापछि संविधानको धारा ७६ (२) आकर्षित भएको उनको भनाइ छ । आज १८ गते भइसक्यो । २३ गते ३० दिन पुग्दैछ । ३० दिनभित्र विश्वासको मत लियो भने वैधानिकता हासिल हुनसक्छ, गुरुङले भने, अन्यथा सरकारको संवैधानिक हैसियत के हुने हो भन्ने प्रश्न उठ्ने देखिन्छ । सरकारले सदनलाई बिजनेश नदिएको भन्दै उनले आपत्ति जनाए । सरकार अहिले पनि पुस ५ गतेकै मानसिकतामा रहेको भन्दै आपत्ति जनाए । सरकारले फेरि संसद् भंग गरेर मध्यावधि चुनावमा जाने तयारीमा रहेको भन्दै उनले आपत्ति जनाएका हुन् । यस्तो कदमले संविधानलाई विफल बनाउने उनको भनाइ छ । संविधानले चिन्दै नचिन्ने ताजा जनादेशको कुनै औचित्य नभएको उनले बताए । संविधानले तोकेको भन्दा अगाडि हुने निर्वाचन ताजा जनादेश हुनै नसक्ने उनको भनाइ छ ।"
खुवालुङका बारेमा अनावश्यक भ्रम सिर्जना गरी दिग्भ्रमित नगरौँ : मुख्यमन्त्री राई,"विराटनगर : प्रदेश १ का मुख्यमन्त्री शेरधन राईले खुवालुङको विषयमा अनावश्यक भ्रम सिर्जना गरी मानिसहरूलाई दिग्भ्रमित नगर्न आग्रह गरेका छन्। उनले यसबारे भ्रम सिर्जना गरी अनावश्यक राजनीति नगर्न आग्रह गरेका हुन्। उनले मंगलबार सप्तकोशी नदीको त्रिवेणी बीचमा रहेको खुवालुङको स्थलगत अवलोकन तथा निरीक्षण गरेर खुवालुङबारे कतिपयले भ्रम सिर्जना गरेको भन्दै गलत सूचनाले दिग्भ्रमित गरेको र त्यसले आफूलाई दुःखी तुल्याएको बताएका हुन्। खुवालुङको बारेमा सरोकारवाला पक्ष र विज्ञसहितको टोली लिएर आज (मंगलबार) स्थलगत अध्ययन एवम् अवलोक गरेको छु, उनले सामाजिक सञ्जाल फेसबुकमा लेखेका छन्, केही समयदेखि अनावश्यक भ्रम सिर्जना गरी मानिसहरूलाई दिग्भ्रमित गर्ने काम भएको देख्दा मलाई दुःख लागेको छ। अनावश्यक रूपमा भ्रमको खेती गर्दै यस्ता सम्पदाहरूमाथि राजनीति नगर्न मेरो विनम्र अनुरोध छ। उनले सरकारी तवरबाट खुवालुङ फुटाउने वा सार्ने कुनै निर्णय नभएको बताएका छन्। संघीय सरकार होस् वा प्रदेश सरकार कसैले पनि यो खुवालुङलाई सार्ने, फुटाउने वा कुनै निर्णय गरेको छैन, उनले लेखेका छन्। मुख्यमन्त्री राईले खुवालुङको धार्मिक एवम् सांस्कृतिक महत्व आफूलाई पनि थाहा भएकाले यसको संरक्षण गर्ने बताएका छन्। हामीलाई राम्रोसँग थाहा छ यी र यस्ता धार्मिक एवम् सांस्कृतिक सम्पदा हाम्रा अमूल्य सम्पत्ति हुन्, उनले लेखेका छन्, यिनीहरूलाई संरक्षण, सम्बर्द्धन एवम् प्रबर्द्धन गर्नु हामी सबैको दायित्व समेत हो। प्रधानमन्त्री केपी शर्मा ओलीले गत फागुन ८ गते विराटनगरको एक सभामा बोल्दै खुवालुङलाई लक्षित गरी जेटबोट चलाउन क्रेन लगाएर फुटाउने र नदीको बाटो क्लियर गर्ने अभिव्यक्ति दिएपछि त्यसको तीव्र विरोध हुन थालेको हो। सप्तकोशी नदीको त्रिवेणी बीचमा रहेको ढुंगा (खुवालुङ) को बारेमा सरोकारवाला पक्ष र विज्ञ सहितको टोली लिएर आज स्थलगत अध्ययन"
सामाजिक सुरक्षा भत्ता बढाउँदै छु,"काठमाडौं : प्रधानमन्त्री केपी शर्मा ओलीले सामाजिक सुरक्षाभत्ता साउनदेखि बढाउने घोषणा गरेका छन्। सरकार बनाउनेबित्तिकै पहिलो बजेटमा वृद्धभत्ता किन बढाइएन ? यो किन गरिएन ? त्यो किन गरिएन भनेर धुम मच्चाइयो, काठमाडौंमा आयोजित एक कार्यक्रममा प्रधानमन्त्री ओलीले भने, गत बजेटमै बढायौं। सामाजिक सुरक्षाका प्रबन्धका क्षेत्रमा हामीले थुप्रै काम गर्यौं। प्रधानमन्त्री ओलीले सामाजिक सुरक्षा भत्ता बढाउँछु भन्दा कसैलाई आपत्ति हुन सक्ने बताए। अब कसैलाई आपत्ति लाग्ला। बूढाबूढी पनि हेर्न थाल्यो, अपांग हेर्न थाल्यो। यो सरकार छिटो हटाउनुपर्यो। मान्छेहरूलाई भरैबाट यो छटपटी हुन्छ। निद्रा लाग्दैन, ओलीले भने। ओलीका अनुसार पूर्वपश्चिम रेलमार्गको छिट्टै शिलान्यास गरिनेछ। बर्दिवास जयनगर रेल सेवा सञ्चालनको तयारी छ। केरुङ काठमाडौं, काठमाडौं रक्सौल जोड्ने रेलमार्ग निर्माण हुने ओलीले बताए। उनले देशमा विकास तीव्ररूपमा भइरहेको उल्लेख गर्दै दैनिक १० किलोमिटर सडक बनिरहेको दाबी गरे। हुम्लाबाहेक सबै जिल्ला सदरमुकाममा सडक पुगिसकेको उनले सुनाए। हुम्ला सदरमुकामलाई छिट्टै सडक सञ्जालले छुने जानकारी उनले दिए। उनले प्रत्येक स्थानीय तहको केन्द्रमा पक्की सडक विस्तार गर्ने अभियान थालिएको बताए। उनका अनुसार पाँच हजार विद्यालय पूर्वाधार विकासमा पाँच अर्ब वितरण गरिनेछ। शिक्षा र स्वास्थ्य क्षेत्रको विकास तीव्र रूपमा भइरहेको उनले बताए। हुलाकी राजमार्गको पनि ९० प्रतिशत काम सकिएको उनको भनाइ थियो। उनले समृद्धि नारा मात्र नभएर सरकारको गन्तव्य भएको बताए। उनले कोरोनाविरुद्धको खोप सम्पूर्ण जनतालाई निःशुल्क उपलब्ध गराउने प्रतिबद्धता दोहोर्याए। सरकारले निःशुल्क पीसीआर परीक्षण गरायो, कोरोनाको उपचार गरिरहेको छ। सम्पूर्ण जनतालाई निःशुल्क खोप उपलब्ध गराउने भनेर घोषणा पनि गरिसकेको छ, उनले भने। ओलीले माओवादी केन्द्रका अध्यक्ष पुष्पकमल दाहाललाई उल्टापाल्टा कुरा नगर्न आग्रह गरे। पार्टी एकताकै बेकारको कुरा डबलीमा गर्दै हिँडेको उनको भनाइ थियो। नेकपा खारेज गरेको विषयमा दाहालले सर्वोच्च अदालतमा दिएको पुनरावेदनप्रति संकेत गर्दै ओलीले अदालतले पार्टी मिलाइदिने हो र भन्ने प्रश्न गरे। उनले निर्वाचन आयोगमा गएर पार्टी दर्ता गर्न सुझाए। निर्वाचन आयोगमा गएर पार्टी दर्ता गर्न कसले रोकेको छ ?, रिपोर्टर्स क्लबको कार्यक्रममा ओलीले भने, अनि अदालतमा पार्टी एउटै गरिपाऊँ भन्ने ? अदालतले गरिदिने हो पार्टी एकता ? पार्टी मिलाइदिने काम अदालतको हो ? ऋषि कट्टेललाई अदालतले न्याय दिएको उनले बताए। उनले आफू नेतृत्वको सरकारले जनपक्षीय काम गर्दा हटाउन खोजेको आरोप लगाए। विकास र जनताका पक्षमा राम्रा काम गरेकाले विपक्षी आत्तिएको उनको भनाइ थियो। उनले आफू प्रेस स्वतन्त्रता, अभिव्यक्ति स्वतन्त्रताप्रति प्रतिबद्ध रहेको बताए। भने, मिडियालाई बन्देज गर्ने, रोक्ने, न्यून गर्ने कुनै योजना छैन। उनले देश चुनावमा जाँदा कसरी लोकतान्त्रिक गणतन्त्र खतरा पर्यो भन्दै प्रश्न गरे। संघीय लोकतान्त्रिक गणतन्त्र खतरामा छ रे ! कहीँकतैबाट खतरा आएको देख्दिनँ। निर्वाचन भएर खतरामा पर्छ भने अबको २० महिनामा निर्वाचन हुन्छ नै, उनले भने, कोही मान्छेले राजनीतिलाई धमिल्याउने काम गरिरहेका छन्। जनता समाजवादी पार्टीका अध्यक्ष महन्थ ठाकुरतर्फ हेर्दै ओलीले भने, म पनि महन्थजीको पार्टी मिलाइपाऊँ भनेर निवेदन हाल्छु। उहाँ र म नमिल्ने अनि अदालतमा गएर मिलाइपाऊँ भन्ने कुनै राजनीति भयो ? उनले अहिले मुलुकमा कुनै संकट नरहेको दाबी गरे। देश संकटमा छ भनेर गलत प्रचार भइरहेको छ। खै कहाँ छ संकट ? जनतालाई संकट छ कि किसानलाई संकट छ कि ? तर म त कहीँ संकट देख्दिनँ, उनले भने, देउवा, प्रचण्ड र माधवजीहरूलाई संकट परेको होला। तर देशलाई र संविधानलाई संकट छैन।"
एमाले र जसपाबीच सत्ता समीकरणको सम्भावना,"काठमाडौं : नेकपा एमाले र जनता समाजवादी पार्टी(जसपा)बीच सत्ता समीकरणको सम्भावना प्रबल देखिएको छ । सरकारले जसपाका माग सम्बोधन गर्न थारू कल्याणकारी सभासँग वार्ता थालेको छ । जसपाको महन्थ ठाकुर पक्ष प्रधानमन्त्री केपी शर्मा ओलीप्रति सकारात्मक देखिएको छ । जसपाका अध्यक्ष ठाकुरले आफ्ना माग सम्बोधन गर्ने विषयमा सरकारले चालेका कदमप्रति तुलनात्मक रूपमा विश्वस्त रहेको बताए । प्रचण्डजीहरू आइज आइज भन्नुहुन्छ, केही गर्नुहुन्न, न कि पहिला पनि प्रचण्ड सबै माग पूरा गर्छु भन्नुहुन्थ्यो । तर सत्ता हुँदा पनि केही गर्नुभएन, अध्यक्ष ठाकुरले काठमाडौंमा मंगलबार आयोजित एक कार्यक्रममा भने, ओली त जति गर्न सक्छु गर्छु भन्नुहुन्छ । म उहाँलाई धन्यवाद दिन चाहन्छु । उनले माओवादी केन्द्रका अध्यक्ष पुष्पकमल दाहालको कुरामा विश्वास गर्ने आधार नभएको बताए । उनले खाली चेकमा सम्झौता नगर्ने बताए । जेलमा रहेका आफ्ना नेता कार्यकर्ताको रिहाइ, मुद्दा फिर्ता, संविधान सशोधनलगायत माग पूरा नभएसम्म सरकारको विषयमा छलफल नै नहुने उनको भनाइ थियो । सांसद जेलमा छन् । मन्त्रीलाई मुद्दा लागेको छ, ठाकुरले भने, हाम्रो हातखुट्टा बाँधिएको छ । यो फुकुवा भएपछि मात्रै हामी सत्तामा जाने कुरा आउँछ । उनले प्रधानमन्त्रीका तर्फबाट सकारात्मक कदम चालिएकोमा धन्यवाद दिए । उनले सबै दलसँग संवाद भने भइरहेको बताए । कांग्रेस, माओवादी केन्द्रसँग कसरी अगाडि बढ्ने भन्ने खाका नरहेको उनले सुनाए । उहाँहरू हाम्रो मागको विषयमा गरुला गरुला भन्नुहुन्छ तर कहिले गर्छौ भन्ने आउँदैन, उनले भने । प्रतिनिधिसभामा एमालेका १२० सांसद छन् भने जसपाका ३२ जना । २७५ सदस्यीय प्रतिनिधिसभामा १ सय ३८ जना भए बहुमत पुग्छ । जसपा र एमाले मिले सरकारलाई सुविधाजनक बहुमत हुन्छ । एमालेको माधवकुमार नेपाल पक्षले फ्लोरक्रस गरे वा जसपाका डा बाबुराम भट्टराई र उपेन्द्र यादव समूहले असहयोग गरे पनि एमाले र जसपाको गठनबन्धनलाई बहुमत पुग्ने देखिन्छ । तर, माओवादी केन्द्रले समर्थन फिर्ता लिएको छैन । समर्थन फिर्ता लिएको एक महिनाभित्र विश्वासको मत लिनुपर्ने संवैधानिक व्यवस्था छ । कांग्रेस वरिष्ठ नेता रामचन्द्र पौडेलले प्रधानमन्त्री ओली, कांग्रेस सभापति शेरबहादुर देउवा र जसपा अध्यक्ष ठाकुरको कब्जामा देशको राजनीति रहेको बताए । देशको राजनीति तीन नेताको कब्जामा छ, एउटा यही हुनुहुन्छ (ठाकुर) एउटा बूढानीलकण्ठमा हुनुहुन्छ, अर्को खै कता हुनुहुन्छ (ओली), वरिष्ठ नेता पौडेलले भने । पौडेलले लोकतन्त्र जोगाउनेनजोगाउने पनि ओली, देउवा र ठाकुरकै हातमा रहेको बताए । उनले तीन नेताका स्वार्थको कारण देशको राजनीति रुमलिरहेको बताए । उनले सत्ताभन्दा व्यवस्थालाई महत्व दिन आग्रह गरे । राष्ट्रिय जनमोर्चाका नेता चित्रबहादुर केसीले नेताको अन्तरकलहको सिकार देश भएको बताए । संसद्लाई बिजनेस नदिएर अहिले पनि सरकार पुनः विघटनको षड्यन्त्रमा लागिरहेको आरोप केसीले लगाए । राष्ट्रिय प्रजातन्त्र पार्टीका अध्यक्ष डाप्रकाशचन्द्र लोहनीले संसद् कमजोर हुनु भनेको लोकतन्त्र कमजोर हुनु रहेको बताए । दलीयकरणका कारण संवैधानिक निकाय कमजोर भएकोले प्रजातन्त्रको रेलिङ भत्किन नदिन मिडिया र नागरिक समाजले दबाब दिनुपर्ने लोहनीको भनाइ थियो ।"
रोकिएका नेपालीलाई तत्काल कोरिया जाने वातावरण मिलाउन सांसद संग्रौलाको माग,"काठमाडौं : नेपाली कांग्रेसकी सांसद डा डिला संग्रौलाले इपीएसअन्तर्गत वैदेशिक रोजगारका लागि दक्षिण कोरिया जान अनुमति पाएपनि गएको १३ महिनादेखि पर्खी रहेका झन्डै १० हजार नेपाली युवालाई चाँडो भन्दा चाँडो काममा जाने वातावरण बनाउन नेपाल सरकारसँग माग गरेकी छिन् । बुधबार प्रतिनिधिसभा बैठकमा बोल्दै सांसद संग्रौलाले हजारौं युवाहरुको लगानी र समय खेर गइरहेकाले तत्काल कूटनीतिक माध्यमबाट कोरिया सरकारसँग वार्ता गरेर उनीहरुलाई कोरिया जाने वातावरण तयार गर्न सरकारसँग माग गरेकी हुन्। उनले विश्वव्यापी कोरोना महामारीका कारण लाखौं नेपाली श्रमिकले विदेशमा रोजगारी गुमाएको, दशौँ हजार नेपाली युवा स्वदेश फर्केको तर उनीहरुको पुनर्स्थापन तथा रोजगारीका लागि सरकारले कुनै पहल न गरेको बताइन् । नेपाली कांग्रेसले गठन गरेको छायां मन्त्रिपरिषदमा श्रम तथा रोजगार मामिला हेर्ने सांसद संग्रौलाले यस अघि परराष्ट्रमन्त्री प्रदीप कुमार ज्ञवाली एवं श्रम, रोजगार तथा सामाजिक सुरक्षा मन्त्री गौरीशंकर चौधरीलाई छुट्टाछुट्टै भेटी अलपत्र परेका नेपाली युवाहरुको समस्याबारे अवगत गराएकी थिइन् । उनले सम्पूर्ण कागजी प्रक्रिया पूरा गरेर श्रम गन्तव्यमा जान नपाएका युवाहरुको विषयमा मन्त्री द्वयको ध्यानाकर्षण गराउँदै नेपाली युवाहरुलाई जतिसक्दो चाँडो कोरिया पठाउन माग गरेकी हुन् । संग्रौलाले कोरिया जानबाट बन्चित रहेका कामदारहरुले बुझाएको ज्ञापनपत्र पनि मन्त्री ज्ञवालीलाई बुझाएकी थिइन् । ज्ञापनपत्रमा हाल नेपालका ७७ वटै जिल्लाबाट १० हजारभन्दा बढी युवाहरु कोरिया सरकारले तोकेका सबै प्रक्रिया पूरा गर्दा पनि कोरिया जानबाट बञ्चित हुँदा भाषा प्रशिक्षणसहित मेडिकल जाँचलगायतको खर्च डुब्ने र यसबाट उनीहरुको भविष्य नै अन्योलमा परेको उल्लेख छ । कोरियामा हाल ३० हजारभन्दा बढी नेपाली कामदार ईपीएस अन्तरगत काम गरिहेका छन् । नेपाल लगायत १६ वटा देशबाट कोरियाले ५० हजार भन्दा बढी कामदार वार्षिक रुपमा लैजाने गरेको छ । कोरोना महामारीका कारण झन्डै एकवर्ष विदेशी कामदार लैजाने क्रम रोकेको कोरियाले अहिले भने कामदार लैजान थालिसकेको छ । कोरियाले विदेशी कामदार लैजान थालिसक्दासमेत नेपाली कामदार कोरिया जान नपाएको छनौट भइसकेका युवाहरुको गुनासो छ । सरकारले दक्षिण कोरिया सरकारसँग छलफल गरी रोकिएको कामदार लैजाने प्रक्रिया तत्काल सुरु गर्न पनि सांसद संग्रौलाले माग गरिन्।"
मेलम्चीको पानी काठमाडौंमा झरेपछि संसद्मा कृष्णप्रसादको सम्झना,"काठमाडौं : कांग्रेस सांसद राजेन्द्रकुमार केसीले मेलम्चीको पानी काठमाडौंमा आइपुग्दा यसको जस यो सरकारले मात्र लिन नमिल्ने बताएका छन् । बुधबार प्रतिनिधिसभा बैठकको शून्य समयमा बोल्दै नेता केसीले मेलम्चीको पानीको सपना कृष्णप्रसाद भट्टराईले देखेकाले त्यसलाई बिर्सनु नहुनेमा जोड दिए । भट्टराईले देखेको सपना ३० वर्षपछि पूरा भएको भन्दै उनले त्यो सपना अहिले पूरा हुनु खुसीको कुरा भएको बताए । उनले ३० वर्षदेखि गरेको कामको उपलब्धि अहिले देखिएको भन्दै खुसी व्यक्त गरे । यद्यपि उनले यसको जस यो सरकारले मात्र लिनु न्यायोचित नहुने प्रष्ट पारे । ३० वर्षदेखि गरेको काम अहिले मैले गरेँ भनेर हुंकार गर्नु कत्तिको न्यायोचित हुन्छ, केसीले संसदमा बोल्दै भने ।"
नवीन्द्रराज जोशी र लक्ष्मीदेवी भण्डारीको निधनप्रति शोक प्रस्ताव पारित,"काठमाडौं : प्रतिनिधिसभाको बुधबारको बैठकले संविधानसभा सदस्यद्वय नवीन्द्रराज जोशी र लक्ष्मीदेवी भण्डारीको निधनमा शोक प्रस्ताव पारित गरेको छ । सभामुख अग्निप्रसाद सापकोटाले पूर्वउद्योगमन्त्रीसमेत रहेका जोशी र कांग्रेस नेत्री भण्डारीको निधनमा प्रस्तुत गरेको शोक प्रस्तावलाई बैठकले सर्वसम्मतिले पारित गरेको हो । बैठकमा जोशी र भण्डारीप्रति श्रद्धाञ्जलि अर्पण गर्दै एक मिनेट मौनधारण गरिएको थियो । बैठकले जोशीको निधनप्रति शोक प्रकट गरी श्रद्धाञ्जलि अर्पण गर्दै शोकसन्तप्त परिवारप्रति समवेदना प्रकट गरेको छ । निष्ठावन्, इमान्दार, जुझारु र जनसेवामा समर्पित नेता एवम् लोकतान्त्रिक आन्दोलनमा नेतृत्वदायी भूमिका निर्वाह गरेका जोशीको ५९ वर्षको उमेरमा यही चैत १३ गते थापाथलीस्थित नर्भिक अस्पतालमा उपचारका क्रममा निधन भएको थियो । जोसी २०६४ र २०७० सालको संविधानसभा सदस्यमा कांग्रेसका तर्फबाट काठमाडौँ क्षेत्र नं ८ बाट निर्वाचित सदस्य थिए । त्यस्तै, कांग्रेसका तर्फबाट विसं २०७० को संविधानसभा निर्वाचनमा समानुपातिक सदस्यमा निर्वाचित एवम् लोकतान्त्रिक आन्दोलनमा नेतृत्वदायी भूमिका निर्वाह गरेकी भण्डारीको ६८ वर्षको उमेरमा चैत १६ गते ललितपुरको मेडिसिटी अस्पतालमा उपचारका क्रममा निधन भएको थियो । बैठकले स्व भण्डारीको निधनप्रति शोक प्रकट गरी श्रद्धाञ्जलि अर्पण गर्दै शोकसन्तप्त परिवारप्रति समवेदना प्रकट गरेको हो । प्रतिनिधिसभाको अर्को बैठक चैत २३ गते दिउँसो १ बजे बस्नेछ ।"
प्रतिनिधिसभाको अर्को बैठक चैत २३ गते,"काठमाडौं : बुधबारको प्रतिनिधिसभा बैठक सम्पन्न भएको छ। चैत २३ गते सोमबार दिउँसो १ बजे बस्नेगरी बुधबारको बैठक सम्पन्न भएको हो। बैठकको शून्य समयमा सांसदले समसामयिक विषयमा धारणा राखेका छन्। बैठकमा टेकबहादुर बस्ने, डिला संग्रौला, देवप्रसाद गुरुङ, लक्ष्मणलाल कर्ण, राजेन्द्र केसी, देवप्रसाद तिमल्सिना, नवराज सिलवाल, पुष्पकुमारी कर्ण कायस्थ, दिलेन्द्र बडू, शान्ता चौधरी, दुर्गा पौडेल, प्रेम सुवाल, तेजुलाल चौधरीलगायत सांसद्ले शून्य समयमा बोलेका छन्। बैठकमा बोल्दै नेकपा (माओवादी केन्द्र)का प्रमुख सचेतक देव गुरुङले चैत २३ गतेसम्म सरकारले विश्वासको मत नलिए संवैधानिक हैसियतमाथि प्रश्न उठ्ने बताए। सर्वोच्च अदालतको फैसलाले दल विभाजन गरिसकेकाले सरकारले ३० दिनभित्र विश्वासको मत लिनुपर्ने संवैधानिक व्यवस्था भएको भन्दै उनले यस्तो बताएका हुन्। नेता गुरुङले संविधानको धारा १०० को उपधारा (२) मा सत्तारुढ दल विभाजित हुँदा वा सरकारमा भएको दलले समर्थन फिर्ता लिएमा ३० दिनभित्र विश्वासको मत लिनुपर्ने व्यवस्था प्रष्ट भएको बताए। सर्वोच्च अदालतको फागुन २३ को फैसलापछि संविधानको धारा ७६ (२) आकर्षित भएको उनको भनाइ छ। आज १८ गते भइसक्यो। २३ गते ३० दिन पुग्दैछ। ३० दिनभित्र विश्वासको मत लियो भने वैधानिकता हासिल हुनसक्छ, गुरुङले भने, अन्यथा सरकारको संवैधानिक हैसियत के हुने हो भन्ने प्रश्न उठ्ने देखिन्छ। सरकारले सदनलाई बिजनेश नदिएको भन्दै उनले आपत्ति जनाए। सरकार अहिले पनि पुस ५ गतेकै मानसिकतामा रहेको भन्दै आपत्ति जनाए। सरकारले फेरि संसद् भंग गरेर मध्यावधि चुनावमा जाने तयारीमा रहेको भन्दै उनले आपत्ति जनाएका हुन्। यस्तो कदमले संविधानलाई विफल बनाउने उनको भनाइ छ। संविधानले चिन्दै नचिन्ने ताजा जनादेशको कुनै औचित्य नभएको उनले बताए। संविधानले तोकेको भन्दा अगाडि हुने निर्वाचन ताजा जनादेश हुनै नसक्ने उनको भनाइ छ। कांग्रेस सांसद राजेन्द्रकुमार केसीले मेलम्चीको पानी काठमाडौंमा आइपुग्दा यसको जस यो सरकारले मात्र लिन नमिल्ने बताए। बैठकको शून्य समयमा बोल्दै नेता केसीले मेलम्चीको पानीको सपना कृष्णप्रसाद भट्टराईले देखेकाले त्यसलाई बिर्सनु नहुनेमा जोड दिएका हुन्। भट्टराईले देखेको सपना ३० वर्षपछि पूरा भएको भन्दै उनले त्यो सपना अहिले पूरा हुनु खुसीको कुरा भएको बताए। उनले ३० वर्षदेखि गरेको कामको उपलब्धि अहिले देखिएको भन्दै खुसी व्यक्त गरे। यद्यपि उनले यसको जस यो सरकारले मात्र लिनु न्यायोचित नहुने प्रष्ट पारे। ३० वर्षदेखि गरेको काम अहिले मैले गरेँ भनेर हुंकार गर्नु कत्तिको न्यायोचित हुन्छ, केसीले संसदमा बोल्दै भने। बैठकमा बोल्ने सांसद्ले वायु प्रदुषण, कोरोना संक्रमणको दोस्रो लहर, सरकारले संसद्लाई बिजनेश नदिएको विषयमा धारणा राखेका छन्।"
"प्रदेश १ मा मानव बेचबिखनका १४ घटना, १९ महिला पीडित","विराटनगर : प्रदेश १ मा चालु आर्थिक वर्ष २०७७०७८ को हालसम्म मानव बेचबिखन एवं तस्करीका १४ वटा घटना भएको तथ्यांक नेपाल प्रहरीसँग रहेको छ। घटनामा १९ जना महिला पीडित भएको पाइएको प्रदेश १ प्रहरी कार्यालय विराटनगरका प्रवक्ता एसपी महेन्द्रकुमार श्रेष्ठले जानकारी दिए। उनका अनुसार १९ जना पीडितमध्ये ११ जना १८ देखि ४० र आठ जना १८ वर्षसम्मका छन्। प्रदेश १ मा भारतसँग खुला सीमा जोडिएका तराईका जिल्लामध्ये झापाबाट तीन, मोरङबाट सात र सुनसरीबाट नौ जना महिलालाई भारत पुर्याउने प्रयास भएको जानकारी एसपी श्रेष्ठले दिए। उनका अनुसार १४ घटनामा ३१ पुरुष र सात महिला गरेर ३८ जनाको संलग्नता पुष्टि भएको छ। तीमध्ये २७ पुरुष र छ जनालाई पक्राउ गरेर प्रहरीले अभियुक्तका रुपमा मानव बेचबिखन तथा ओसारपसार मुद्दा चलाइएको छ। घटनामा संलग्नमध्ये चार पुरुष र एक महिला फरार रहेका कारण खोजी भइरहेको श्रेष्ठले बताए। प्रदेश १ का प्रहरी प्रमुख डीआईजी ईश्वरबाबु कार्कीले मावन बेचबिखन एवं तस्करीमा संलग्न गिरोहले आर्थिक अपार्जन गर्न सकिने लगायतका लोभ देखाउँदै नेपाली महिलालाई भारततिर लैजाने गरेको विभिन्न घटनाबाट पुष्टि भएको बताए। कुनै जागिरमा लगाइदिने, घुरफिर गराउने, बिहे गर्ने, पैसा कमाइ हुने काममा लगाइदिने लगायतका धेरै खाले प्रलोभन देखाएर महिलालाई भारत र तेस्रो मुलुकसम्म लैजाने गरिएको उनको भनाइ छ। मानव बेचबिखन गर्ने गिरोहलाई नेपालसँगको खुला सिमानाका कारण महिलालाई तत्कालै भारत लैजान सजिलो हुने गरेको प्रहरीको निस्कर्ष छ। डीआईजी कार्कीले भारततर्फ लैजानलाई गरिब एवं पारिवारिक आर्थिक अवस्था नाजुक भएका र पारिवारिकदेखि लिएर विभिन्न समस्याको चपेटामा परेका महिलाको खोजी गरेर गिरोहले आफ्नो विश्वासमा लिने गरेको बताए। मानव तस्करी एवं बेचबिखन नियन्त्रण गर्न अन्य सुरक्षा निकाय र संघसंस्थाको समन्वय एवं सहकार्यमा प्रहरीले सीमा नाकामा कडाई गरिरहेको उनको भनाइ छ। विभिन्न जनचेतनामुलक अभियानमार्फत सबैलाई सचेत गराउन थालिएकाले पछिल्लो समय यस्ता अपराध कम हुँदै गएको जानकारी डीआईजी कार्कीले दिए। सीमा क्षेत्रमा निगरानी बढाएर कडाई गर्दै मानव ओसारपसार नियन्त्रण गर्न सशस्त्र प्रहरीले पनि महत्वपूर्ण भूमिका खेलिरहेको छ। सशस्त्र प्रहरी बल प्रदेश १ का प्रमुख डीआईजी वंशीराज दाहालका अनुसार मानव तस्करी रोक्न सशस्त्रको उपस्थिति बढाउँदै सिमानामा निगरानी बढाएर उच्च सतर्कता अपनाइएको छ। अन्य सुरक्षा निकाय र सर्वसाधारणसँग समन्वय गर्दै मानव बेचबिखन तथा मानव तस्करीजस्ता मानवताविरुद्धका अन्तरदेशीय अपराध नियन्त्रणमा सशस्त्र सक्रिय रहेको जानकारी डीआईजी दाहालले दिए।"
लोकल रक्सीको ब्राण्डिङ गर्दै प्रदेश १ सरकार,"विराटनगर : प्रदेश १ मा नेपाली कोदोको रक्सीलाई ब्राण्डिङ गरी बिक्री वितरण गर्न कानुनी र व्यवहारिक पक्षको अध्यायन गरिने भएको छ। स्थानीय स्थरमा उत्पादिन कोदोबाट गाउँ गाउँमा बनाइने मदिरा (लोकल रक्सी) लाई व्यवसायिक रुपमा बिक्री खुला गर्ने विषयमा प्रदेश सरकारले चासो दिएको हो। गाउँमा स्थानीय स्रोत साधनको प्रयोग गर्दै कोदोबाट रक्सी बनाएर खाने र बिक्री हुने गरेको नयाँ होइन्, सामाजिक विकासमन्त्री उषाकला राईले भनिन्, यो बिक्री गर्न कानुनले बन्देज लगाएकाले यसको समाधान खोज्न हामी लागेका छौँ। उनले ब्याण्ड भर्सेज ब्राण्ड को अवधारण प्रदेश सरकारले ल्याएको समेत जानकारी दिइन्। मन्त्री राईले विदेशबाट ठूलो परिणाममा मदिरा आयात गरी नेपाली पैसा विदेश पुगेको समयमा यो क्रमलाई रोक्न पनि नेपालमानै उत्पादन हुने लोकल मदिरालाई ब्राण्डिङ गर्न आवश्यक रहेको बताइन्। हामी एक बोतलकै हजारौँ रुपैयाँ पर्ने विदेशी मदिरालाई चियर्स गरेर रमाउँछौँ, यसले नेपाललाई फाइदा पुर्याउँदैन, उनले भनिन् अब हाम्रो लक्ष भनेको लोकल रक्सीलाई ब्राण्डिङ गरेर स्थानीय नागरिकको पनि आर्थिक अवस्थाको सुधार गर्ने हो। प्रदेश १ का सबै जिल्लामा लोकल रक्सी स्थानीय आदिवासि जनजाती समुदायले उत्पादन गर्ने गरेको बताउँदै मन्त्री राईले भनिन्, गाउँमा उत्पादन गरेको रक्सी सानु मात्रामा बेच्दा समेत हामी प्रहरीलाई ड्रम र बोतलमा लात्ती हान्न पठाउँछौँ, यसो गर्दा समृद्धि सम्भव छैन, अब लोकल उत्पादनलाई ब्राण्ड बनाउन प्रदेश १ ले सुरु गर्छ। स्थानीय रुपमा प्रशस्त पाइने तर कानुनी रुपमा बन्देज लगाइएका कुरालाई ब्राण्ड बनाएर विश्व बजारमा पुर्याउने लक्ष्यमा प्रदेश १ सरकार लागेको मन्त्री राईको भनाइ छ। ब्याण्ड भर्सेज ब्राण्ड कै अवधारणा हामीले सुरु गरेका छौँ, उनले भनिन् कानुनले किन बन्द गर्यो र यसलाई कसरी खोलेर व्यवस्थित रुपमा बजारमा ब्राण्ड बनाएर लैजान सकिन्छ, यसको अध्यायन सुरु भइसक्यो। लोकल रक्सी र गाँजाबाट नेपालले प्रशस्त राजस्व संकलन गर्न सक्ने र आर्थिक रुपमा समेत समृद्धि हाँसिल गर्न सकिने भएकाले यस्ता वस्तुलाई बन्द गरेर राखिरहनु नहुने मन्त्री राईको तर्क छ। मैले यो विषय पहिले सदनमा समेत उठाएकी हुँ, मन्त्री परिषद बैठकमा समेत छलफलका लागि पुर्याएको छु, उनले भनिन्, म यो बन्द भएका वस्तुलाई खुला गर्ने वातावरणसम्म पुर्याउन सक्छु भन्ने लागेको छ। कानुन संसोधन गरेर भए पनि लोकल रक्सीलाई ब्राण्ड बनाएरै छाड्ने मन्त्री राईको अडान छ। सामाजिक विकास मन्त्रालय सम्हालेपछि बुधबार आफूले गर्ने आगामी कामका विषयमा जानकारी दिन पत्रकार सम्मेलनको आयोजना गर्दै मन्त्री राईले स्वास्थ्य, शिक्षा, खेलकुद, श्रमरोजगार र महिला तथा बालबालिकाको क्षेत्रमा रोकिएका कामलाई निरन्तरता दिँदै नयाँ काम गर्ने बताइन्। उनले अहिले कोरोना भाइरस (कोभिड१९) को दोस्रो चरण सुरु भएकाले यसको रोकथाम र अस्पताल सुधार तथा व्यवस्थापनलाई पहिलो प्राथमिकता दिर्ने जानकारी दिइन्।"
प्रदूषण र जनजीवन (फोटो फिचर),"काठमाडौं : केही दिनदेखि काठमाडौं उपत्यकाको मौसम खराब बन्दै गएको छ । वायुमण्डल स्थिर अवस्थामा रहिरहे तुवाँलोले तत्काल मौसम सुधार हुने देखिएको छैन । चैत १३ गतेदेखि देशका धेरै स्थानमा असामान्य प्रकारको तुवाँलो लागेको छ। हाल मुलुकका धेरै जसो स्थानमा वायुमण्डल स्थिर अवस्थामा नै रहिरहेकाले प्रदूषणका कणहरु छरिन नपाई वायुमण्डलको तल्लो तहमै तैरिएका कारण असामान्य प्रकारको तुवाँलो लागेको देखिन्छ । देशका अधिकांश जिल्लाका धेरै स्थानमा लागिरहेको डढेलोबाट सिर्जित धुवाँका कणहरु वायुमण्डलमा सञ्चित हुन गई असामान्य प्रकारको तुवाँलोको अवस्था आएको वातावरण विभागका प्रवक्ता सुमनकुमार रेग्मीले जानकारी दिए । खासगरी पहिलेदेखि नै प्रदूषणको स्तर सामान्यभन्दा अधिक रहेका सङ्घीय राजधानी काठमाडौँलगायतका सहरी क्षेत्रमा तुवाँलोको मात्रा अत्यधिक रहेको र फलस्वरुप वायुमण्डलको पारदर्शितामा उल्लेखनीय रूपले न्यून हुन गई जनजीवन असामान्य हुन गएको छ। तुवाँलोका कारण आँखा पोल्ने र श्वासप्रश्वासमा समेत समस्या जस्ता स्वास्थ्यमा पर्ने नकारात्मक असरबाट बच्न आवश्यक कार्यबाहेक घरबाहिर ननिस्कन र निस्कनु परेमा मास्क लगाउन तथा आवश्यक सतर्कता अपनाउन विभागले सबैमा अुनरोध गरेको छ। आगामी दिनमा मौसम थोरै चलायमान हुने देखिए पनि तुवाँलो अवस्था के कस्तो हुने हो भन्नेबारे डढेलोको अवस्थामा निर्भर रहने विभागको भनाइ छ। यस वर्ष नेपालमा पोष्टमनसुन सिजनमा अधिकांश स्थानमा सरदर भन्दा धेरै कम वर्षा भएको र गएको हिउँदमा पनि अधिकांश स्थानमा सरदरभन्दा कम वर्षा भएको तथ्याङ्क छ। मनसुनपूर्वको आजसम्म पनि ज्यादै न्यून वर्षा भई वायुमण्डल सुक्खा भइरहेको अवस्थामा जलवायु प्रारूपहरुले मार्च, अप्रिल र मे महिनामा नेपालमा औसत तापक्रम सरदरभन्दा बढी हुनसक्ने सम्भावना ६० देखि ८० प्रतिशत रहेको तथा सरदरभन्दा कम वर्षा हुने सम्भावना ४० देखि ६० प्रतिशत रहेको विज्ञप्तिमा उल्लेख छ। विभागले यस अवधिमा खानेपानीको अभाव, आगलागी तथा डढेलो जस्ता समस्याहरु हुन सक्ने विषयमा ध्यानाकर्षण गराइसकेको जनाएको छ। प्रदूषणले स्वास्थ्यमा नकारात्मक असर पर्ने भएकाले बाहिर ननिस्कन सरकारले सर्वसाधारणलाई आग्रह गरेको छ । सरकारले मंगलबारबाट ४ दिनका लागि शैक्षिक संस्थाहरू बन्द गरेको छ। तुवाँलो केही दिनसम्म रहने विज्ञहरूले बताएपछि सरकारले शैक्षिक संस्थाहरू बन्द गरेको हो। मौसमविद् समिर श्रेष्ठका अनुसार तुवाँलो हट्नका लागि मौसमी प्रणाली विकसित भई कि त ठूलो पानी पर्नुपर्छ वा वेगले हावा चल्नुपर्छ। अबको दुईतीन दिनमा त्यस्तो कुनै मौसमी प्रणाली विकास हुने अवस्था देखिएको छैन मौसमविद् श्रेष्ठले भने। अन्नपूर्णकर्मी सुनिता डंगोल र अशोक दुलालले वायु प्रदुषण र उपत्यकाको जनजीवनलाई केन्द्रित गरेर कैद गरेका केही तस्बिर : ललितपुरको मानिखेलको झोलुङ्गे पुलहुँदै घाँस (सुकेको मकैका बोट) लिएर गोठतर्फ जाँदै एक किसान । तस्बिर : अशोक दुलाल"
"देशभर थप १६२ जनामा कोरोना संक्रमण, उपत्यकामा मात्रै थपिए ६७ जना संक्रमित",काठमाडौं : ३९ सय १९ नमूनाको पीसीआर परीक्षणमा १६२ जनामा कोरोना भाइरस (कोभिड१९) संक्रमण देखिएको छ। पछिल्लो २४ घन्टामा ३९सय १९ पीसीआर परीक्षण गराउँदा १६२ जनामा कोरोना पोजिटिभ देखिएको स्वास्थ्य तथा जनसंख्या मन्त्रालयले जनाएको छ। जसमध्ये काठमाडौंमा ५० भक्तपुरमा ४ र ललितपुरमा १३ जना गरी ६७ जनामा कोरोना संक्रमण पुष्टि भएको छ। यस्तै बुधबार ३८ जना आइसीयूमा भर्ना भएका छन् भने जसमध्ये ५ जनाको भेन्टिलेटरमा उपचार भइरहेको मन्त्रालयले जनाएको छ। मन्त्रालयका अनुसार पछिल्लो २४ घन्टामा थप ५९ जना कोरोना संक्रमणमुक्त भएका छन्। यो सहित नेपालमा कोरोना संक्रमणबाट मुक्त हुनेको संख्या २ लाख ७२ हजार ७८६ पुगेको छ। यस्तै ५९ जना क्वारेन्टाइनमा र १४ सय ९३ जना आइसोलेसनमा रहेको मन्त्रालयले जनाएको छ। कोरोनाबाट बच्न मास्कको उचित तरिकाले प्रयोग गर्न र अनावश्यक भीडभाडमा नजान र सामाजिक दूरी कायम गर्न स्वास्थ्य मन्त्रालयले आग्रह गरेको छ।
उपत्यकासहित देशभरका पहाडी भूभागमा वर्षा : प्रदूषण केही घट्ने,"काठमाडौं : लामो हिउँदे खडेरीपछि काठमाडौं उपत्यकासहित देशभरका पहाडी क्षेत्रमा हल्का वर्षा भएको छ। बुधबार पानी परेपछि केही दिनयता लागेको तुवाँलो थोरै भए पनि हट्ने मौसमविद्ले बताएका छन्। जल तथा मौसम पूर्वानुमान महाशाखाकी मौसमविद् मञ्जु बासीका अनुसार यो वर्षाले काठमाडौं उपत्यकामा देखिएको वायु प्रदूषण केही मात्रमा घट्ने छ। वर्षासँगै अहिले देखिएको वायु प्रदूषण बिहीबार थोरै हट्छ, मौसमविद् बासीले भनिन्, तर, यो पानी पार्ने प्रणाली दुई दिनमात्र रहने हुँदा फेरि प्रदूषण कायमै देखिन्छ। मौसमविद्का अनुसार बुधबार प्रदेश १, बागमती र गण्डकी प्रदेशसहित देशभरका पहाडी भूभागमा वर्षा भएको हो। पश्चिमी वायुका साथै बंगालको खाडीमा बनेको न्यूनचापीय क्षेत्रको प्रभावले बुधबार उपत्यकासहित पहाडी क्षेत्रका केही ठाउँमा हल्लका वर्षा भएको हो, मौसमविद् बासीले भनिन्, तराई क्षेत्रमा वर्षा भएको छैन। विशेषगरी बागमती, गण्डकी प्रदेशसहित देशभरका अधिकांश पहाडी भूभागमा पानी परेको छ। पोखरामा वर्षा नेपालमै सबैभन्दा धेरै पानी पर्ने पोखरामा हिउँद महिनामा पनि अघिल्ला वर्षमा धेरै पानी पर्ने गथ्यो। यस वर्ष भने अहिलेसम्मकै कम वर्षा भएको जल तथा मौसम विज्ञान कार्याल पोखराका प्रमुख राजारामप्रसाद ढकालले बताए। यस वर्ष अंग्रेजी महिनाको नोभोम्बरमा ५१ मिलिमिटर पानी परेपछि डिसेम्बर महिनामा फाट्टफुटमात्र पानी परेको जल तथा मौसम विज्ञान कार्याल पोखराका प्रमुख ढकालले बताए। जनवरी, फेब्रुवरीमा पानी नै परेन। मार्च महिनामा पनि फाट्टफुट्ट मात्र पानी परेको छ। यस हिसाबले हिउँदमा ४ महिना लामो खडेरी पहिलो पटक परेको ढकालले बताए। यस अघिका वर्षमा यस्तो कहिल्यै नभएको उनले सुनाए। सन् २०२० मा जनवरीमा ७३ मिलिमिटर, जनवरीमा २१ मिलिमिटर, मार्च महिनामा १०७ मिलिमिटर पानी परेको जल तथा मौसम विज्ञान कार्यालय पोखराका प्रमुख ढकालले जानकारी दिए। यसैगरी सन् २०१९ को जनवरीमा ३५ मिलिमिटर, फ्रेब्रुवरीमा ११३ मिलिमिटर, मार्च महिनामा ९२ मिलिमिटर पानी परेको तथ्याङ्क छ। पानी नपरेर मौसम सफा हुन नसक्दा बाक्लो तुवाँलोका कारण पोखरा आसपासका डाँडा छेकिएका छन्। धुलो र धुँवाको मिश्रण भएको तुवालोको कारण भिजिविलिटी निकै कम छ। यस्तो हुनुमा लामो हिउँदे खडेरी, डढेलो मुख्य कारण मानिएको छ। नेपालकै विभिन्न ठाउँ र भारतदेखि पनि यो प्रदूषण भित्रिएको विज्ञ बताउँछन्। चैत वैशाख हावाहुरी लाग्ने समय हो। हावाहुरी पनि नलाग्ने र पानी पनि नपर्दा प्रदूषण हट्न नसकेको जल तथा मौसम विज्ञान कार्याल पोखराका प्रमुख ढकालले बताए। ठूला पानी पर्यो भने धुलो तल झर्छ। हावा लाग्छ। आकाश खुला हुन्छ र घाम लाग्छ, उनले भने, पानी नै नपर्दा र हावा पनि नलाग्दा यस्तो भएको हो। लामो हिउँदे खडेरीपछि पोखरामा बुधबार ठूलो पानी परेको छ। पानी परेपछि बिहीबार मौसम सफा हुने विश्वास पोखरेलीमा छ। पोखरामा सामान्य अवस्थामा ठूलो वर्षापछि मौसम सफा भएर हिमाल खुल्ने गर्छ। लामो तुवाँलो पछि ठूलो वर्षा भएकाले मौसम खुल्ने विश्वास स्थानीयको छ।"
लहान मालपोत बम विस्फोट : घटनामा संलग्न दुई आरोपित पक्राउ,"सिरहा : सिरहाको लहान नगरपालिका८ स्थित मालपोत कार्यालयमा गराइएको बम विस्फोट घटनामा संलग्न रहेको आरोपमा प्रहरीले दुई जनालाई पक्राउ गरेको छ। उक्त घटनामा संलग्न रहेको आरोपमा मुख्य योजनाकार भनिएका सुखिपुर नगरपालिका५ का २५ वर्षीय रामरिझन यादव र लक्ष्मीपुरपत्तार गाउँपालिका३ का २६ वर्षीय अभिमन्यु गिरीलाई पक्राउ गरिएको जिल्ला प्रहरी कार्यालय सिरहाका प्रहरी प्रवक्ता डीएसपी शालिग्राम शर्माले जानकारी दिए। दुवै जनालाई सोमबार सुखीपुर नगरपालिका५ बाट जिल्ला प्रहरी कार्यालय सिरहा र प्रदेश प्रहरी कार्यालय जनकपुरधामको विशेष टोलीले पक्राउ गरेको हो। मंगलबार उनीहरुलाई सार्वजानिक गरेको छ। गएको चैत १ गते मालपोत कार्यालय लहानमा बम विस्फोट भएको थियो। प्रहरीकाअनुसार पक्राउ परेका दुबै जनाले विस्फोट आफूहरुले गराएको स्वीकार गरिसकेका छन्। मालपोत कार्यालयको पहिलो तल्लामा दर्ता चलानी शाखा नजिकै सेवाग्राही अत्यधिक चाप रहेको बेला बम विस्फोट गराइएको थियो। जसमा परी ८ जना घाइते भएका थिए। गम्भीर घाइते भएका एक जना काठमाडौंमा उपचाररत छन्। घटनास्थलमा तराई जनतान्त्रिक मुक्रि मोर्चा(गोइत समुह) का पर्चा टुक्राटुक्रा भएको अवस्थामा फेला परेको थियो। प्रहरी अनुसन्धानको क्रममा आरोपित यादव र गिरीले तराई जनतान्त्रिक मुक्ति मोर्चा (गोईत समूह) का अध्यक्ष जय कृष्ण गोइतको निर्देशनमा सुखिपुर नगरपालिका८ का आरके भन्ने राम कुमार यादवले उक्त प्रेसर कुकर बम फाल्गुन २६ गते सीमावर्ती भगवानपुर गाउँपालिका ठाडीमा आफुलाई दिएको बताएका छन्। विस्फोट गराउनुको कारणबारे पक्राउ परेका उनीहरूले मालपोत कार्यालयले भूमाफियालाई सहयोग पुग्ने काम गर्दै आएको र पटकपटक सम्झाउँदा नमानेपछि विस्फोट गराइएको बयान दिएको प्रहरीले जनाएको छ। पक्राउ परेका यादवको पृष्ठभूमि अपराधिक रहेको प्रहरीको अनुसन्धानमा देखिएको छ। उनी लहान बजारकै सुनचाँदी पसल विकास ज्वेलर्स मा ०७४ चैत ९ गते भएको बम विस्फोटमा संलग्न रहेको प्रहरीले जनाएको छ। पछि उनी एक लाख धरौटीमा जिल्ला अदालत सिरहाबाट रिहा भएका थिए। विराटनगर उपमहानगरपालिका कार्यालयमा पनि ०७५ साउन ३१ गते गराइएको बम विस्फोट मुद्दामा पक्राउ परेका थिए। त्यहाँ उनले ३५ हजार धरौटीमा रिहा भएका थिए। अभिमन्यु गिरी पनि अपराधिक पृष्ठभूमिकै रहेको प्रहरी अनुसन्धानमा देखिएको छ। उनी पाँच वर्षदेखि गोइत समुहमा रही बल पूर्वक चन्दा असुलीमा रहेको प्रहरीले जनाएको छ। पक्राउ परेका रामरिझन यादवको साथबाट चैत १ गते मालपोत कार्यालयमा बम विस्फोट गराउन जाँदा लगाएका ज्याकेट, चप्पल, टिर्सट, कटुवा पेस्तोल १ थान र सोहीमा प्रयोग हुने गोली २ राउण्ड बरामद प्रहरीले गरेको छ। यसैगरी अभिमन्यु गिरीको साथबाट कटुवा पेस्तोल १ थान र सोहीमा प्रयोग हुने गोली २ राउण्ड बरामद गरेको छ। प्रहरीले मोलपोत कार्यालयमा जडित सीसी क्यामेराको भिडियोमार्फत विस्फोटमा संलग्नहरुको पहिचान गर्न सफल भएको उनले बताए।"
पाल्पाका ६४ वटा वनमा आगलागी,"तानसेन : गर्मी महिनासँगै पाल्पामा दिनहुँ आगलागीका घटनाहरु बढेका छन्। पाल्पामा ६४ वटा सामुदायिक जंगलमा आगलागी भएको छ। आगलागी बाट ६४ वटा सामुदायिक वनको १ हजार ५ सय १० हेक्टर जमिनको घाँसपात दाउरा काठपात जलेर नष्ट भएको छ। दिनहुँ बढ्दो गर्मीसँगै लामो सयमदेखि पानी नपरेकोले आगलागीका घटना बढ्दै गएको डिभिजन वन कार्यालय पाल्पाले जनाएको छ। दैनिक दुईदेखि तीन सय हेक्टर जमिनमा आगलागी हुँदै आएको डिभिजन प्रमुख डा मोहन पौडेलले बताए। आगलागीबाट क्षतिको विवरण संकलन भइरहेको डिभिजन प्रमुख पौडेलले बताए। पाल्पाको १० वटा पालिकामध्ये सबैभन्दा बढी आगलागी रिब्दिकोट गाउँपालिका भित्र रहेको छ। जसमा ४ वटा सामुदायिक वनको ५ सय २९ हेक्टर क्षेत्रफलमा आगलागी भएको छ। तानसेन नगरपालिका भित्र १६ वटा सामुदायिक वनको १ सय ८८ हेक्टर क्षेत्रफलमा आगलागी भएको छ। तिनाउँ गाउँपालिकाको १३ वटा सामुदायिक वनको १ सय ९५ हेक्टर जमिनमा आगलागी भएको छ। यसैगरी माथाँगढी गाउँपालिका भित्र ९ वटा सामुदायिक वनको २ सय ६४ हेक्टर, रामपुर नगरपालिका २ वटा सामुदायिक वनमा ४ हेक्टर र निस्दी गाउँपालिकाको ४ वटा सामुदायिक वनको १७ हेक्टर जमिनमा आगलागी भएको छ। रम्भा गाउँपालिका भित्र भने हालसम्म आगलागी भएको छैन। आगलागीबाट माथागढी गाउँपालिका ४ झडेवाका ६५ वर्षीय मानबहादुर सिंजालीको जंगलमा आगो निभाउने क्रममा केही दिनअघि मृत्यु भएको छ। सयौं पशु चौपायहरु जलेका छन्। आगलागीका घटना दिनहुँ बढ्दै गएपछि पाल्पाकै ४ वटै सुरक्षा निकाय उच्च सर्तकतामा खटिएका छन्। जंगलमा लागेको आगो घरबस्तीमा नफैलियोस् भनी सबै किसिमका तयारीहरु गरिएको डिभिजन वन कार्यालयका सूचना अधिकारी यमलाल पोखरेलले बताए। ५ वर्षपछि पाल्पामा सबैभन्दा ठूलो आगलागी भएको कार्यालयका सूचना अधिकारी पोखरेलले बताए। आगलागीका घटनामा सहभागीहरुको खोजविन भइरहेको डिभिजन वन कार्यालय पाल्पाले जनाएको छ। गतवर्ष निरन्तर पानी परेको, यो समयमा लकडाउन भएकोले अधिकांश मानिसहरु घर घरमा बसेको कारण पाल्पामा कुनै पनि आगलागीका घटना नभएको सूचना अधिकारी पोखरेलले बताए। पाल्पामा तानसेन नगरपालिकाको मात्र एक दमकल रहेको छ। आगलागीका घटना बढेपछि दिनहुँ दमकलको प्रयोग बढेको तानसेन नगरपालिका सरसफाई शाखा प्रमुख शंकर भण्डारीले बताए। आगलागीका घटनाहरु बढ्दै गएपछि पाल्पाको आकाश तुवाँलोले ढाकेको छ।"
हेल्लो प्रहरी ! मेरो भाइले अपराध गर्यो,"स्याङ्जा : एकै गाउँका तीन युवक एकै ट्र्याक्टरमा काम गर्थे। चैत ५ गते दिनभर खोलाकिनारमा ढुंगा, बालुवाको काम गरे। साँझ ट्र्याक्टरमा चालकलाई बीच पारी दायाँबायाँ दुई सहचालक बसे। उनीहरू ढुंगा, बालुवा भरिएको ट्र्याक्टर लिएर गल्याङ नगरपालिका८ बग्रान्तीतर्फ लागे। ट्र्याक्टर गुडिरहेकै बेला एक सहचालक १९ वर्षे गणेश गाहा भुइँमा खसेर घाइते भए। त्यसपछि चालकले ट्र्याक्टर फर्काए। घाइते अवस्थामा रहेका गाहालाई ट्र्याक्टरमै राखेर कालीगण्डकी नदीको साखरघाट पुर्याए। तब चालकले काँधमा हालेर लगे अनि नदीको बहावसँगै बगाइदिएको पाइएको प्रहरी उपरीक्षक होबिन्द्र बोगटीले बताए। त्यही घटनाका एक आरोपित व्यक्ति हुन्, सहचालक २१ वर्षे सुनील राना। उक्त घटना सुनाएपछि दिदीले नै उनलाई प्रहरीमा पुर्याएका थिइन्। घटनापछि राना चालक २४ वर्षे अमित परियारको घरमा बसेका थिए। परियार भोलिपल्ट बिहानै बुटवलमा ससुरालीको घरतर्फ लागे। राना भने पाल्पास्थित दिदीको घरमा पुगे। त्यहाँ बस्दै गर्दा उनलाई उकुसमुकुस भयो। अन्ततः उनले दिदी देवी घिमिरेलाई घटनाको वास्तविकता सुनाए। उनले दिदीलाई भने, मेरो सहायताले चालक अमित परियारले काँधमा बोकेर लगी अस्ति राति घाइते गणेशलाई कालीगण्डकी नदीमा फालिदिए। उनी घटना सुनेर झस्किइन्। गाहालाई भाइसरह सम्झिइन्। यस्तो घटना लुकाउन हँुदैन भन्ने ठानेर उनले प्रहरीको १०० नम्बरमा फोन गरेर जानकारी दिइन्। त्यसपछि भाइलाई लिएरै प्रहरी चौकीमा पुगिन्। भाइले गरेको गल्तीको कानुनी उपचार पाउनुपर्छ भन्दै उनी अघि बढिन्। परियारलाई फोन गरेर बोलाएतर आउन नमानेको प्रहरीले जनाएको छ। राना चैत ८ गते पक्राउ परे। उनकै सहायतामा प्रहरीले अनुसन्धान अघि बढायो। पत्नी र एक छोरीसहित भारततर्फ जान लागेको अवस्थामा परियारलाई पनि रूपन्देहीको बेलहिया नाकाबाट पक्राउ गरिएको प्रहरी उपरीक्षक बोगटीले बताए। परियार रूपन्देहीमा लुकिछिपी बसेको सूचनाका आधारमा प्रहरी निरीक्षक हरिप्रसाद पौडेल नेतृत्वको टोली खटिएको थियो। परियार सासू सिकिस्तै बिरामी भएको र नगई नहुने जनाउँदै पत्नीसहित बुटवल जानै पर्ने भनेर त्यसतर्फ लागेको पाइएको प्रहरी अनुसन्धानले देखाएको छ। ट्र्याक्टरबाट खसेर घाइते भएका गाहा नदीमा फालेपछि बेपत्ता भई घटनाबारे कसैलाई थाहा हँुदैन भन्ने अक्कल लगाउँदा ज्यानै गएको जिल्ला प्रहरी प्रमुख बोगटीले बताए। घाइतेलाई उपचारमा लग्नुपर्नेमा ज्यानै लिनेसम्मका काम गरे, उनले भने, सवारी दुर्घटनासम्बन्धी मुद्दालाई बेवास्ता गर्नाले कर्तव्य ज्यान मुद्दा बन्यो। दुर्घटना भएकै स्थानका बासिन्दा मनोज विकले एक महिनाअघि ट्र्याक्टर किनेकाथिए। जसले स्थायी नम्बर पनि पाएका थिएनन्। अस्थायी नम्बर लुअअफ १०१२ को ट्र्याक्टरमा गल्याङ नगरपालिकाका विकले परियारलाई चालक, राना र गाहालाई सहचालकको जिम्मेवारी दिएका थिए। घटनास्थलमा मृतकको एक जोर चप्पल र रगत लागेको ढुंगा भेटिएको प्रहरीले जनाएको छ। दुवैलाई कर्तव्य ज्यानसम्बन्धी मुद्दामा अदालतबाट सोमबार सात दिनको म्याद थपी अनुसन्धान जारी रहेको प्रहरीलले जनाएको छ। घटनाको ६ दिनपछि गाहको शव पाल्पास्थित कालीगण्डकी नदीकिनार मुलियाघाटमा भेटिएको प्रहरी नायब उपरीक्षक राजेन्द्र अधिकारीले बताए।"
कर्णालीमा विकास : चालिस पालिकामा बन्दै पक्की सडक,"सुर्खेत : भौगोलिक रुपमा विकट। यही कारण कर्णालीमा सडकको पहुँच राम्रो छैन। बल्लतल्ल हुम्लाबाहेक प्रदेशका अन्य जिल्ला सदरमुकामसम्म सडक पुगेको छ। अहिले पनि प्रदेशका अधिकांश स्थानीय तहको केन्द्रसम्म सडकको पहुँच छैन। यही समस्या समाधान गर्न कर्णालीका ४० वटा स्थानीय तहको केन्द्रसम्म पक्की सडक निर्माण गरिने भएको हो। राष्ट्रिय सडक सञ्जालमा नजोडिएका र ट्याक खुले पनि पक्की (कालोपत्रे) सडक नभएका स्थानीय तहमा पक्की सडक निर्माण गर्न लागिएको हो। केन्द्र, प्रदेश र स्थानीय तहको संयुक्त लगानीमा पालिकाको केन्द्रसम्म पक्की सडक निर्माण थालिएको छ। अबको पाँच वर्षभित्र प्रदेशका ४० वटै पालिकाको केन्द्रसम्म सडक निर्माण गर्ने र त्यसलाई कालोपत्रे गरिसक्ने लक्ष्य छ। प्रादेशिक एवम् स्थानीय सडक निर्माण तथा सुधार कार्यक्रम अनुसार कर्णालीभर ४० वटा स्थानीय तहमा पक्की सडक निर्माण हुनेछन्। स्थानीय तहलाई राष्ट्रिय सडक सञ्जालमा जोड्ने उद्देश्यले सडकलाई कालोपत्रे गर्न लागिएको हो। कर्णालीमा हाल ५४ वटा गाउँपालिका र २५ वटा नगरपालिका गरी ७९ वटा पालिका छन्। पक्की सडक निर्माणका लागि छनोट भएका ती ४० पालिका मध्ये १३ वटा पालिका हालसम्म पनि सडक सञ्जालमा जोडिएका छैनन्। ति पालिकाको केन्द्रसम्म सडक पुर्याउन दुईसय १४ किलोमिटर नयाँ ट्याक खोल्नुपर्ने हुन्छ। बाँकी २७ वटा स्थानीय तहको केन्द्रसम्म भने सडकको स्तरोन्नति गरिनेछ। यसरी प्रदेशभर ४० वटा पालिकामा गरी कुल ६ सय २६ किलोमिटर पक्की सडक निर्माण गर्न लागिएको स्थानीय पूर्वाधार विकास आयोजना कार्यालय सुर्खेतका इन्जिनियर कालीबहादुर शाहीले जानकारी दिए। पक्की सडक निर्माण गर्दा सडकको लम्वाईका आधारमा तीनवटै सरकारले लगानी गर्नेछन्। मापदण्ड अनुसार १० किलोमिटरदेखि २० किलोमिटर लम्बाई भएका सडक निर्माणमा संघले ७० प्रतिशत, प्रदेशले १० प्रतिशत र स्थानीय तहले २० प्रतिशत योगदान गर्नेछन्। त्यस्तै २० किलोमिटरभन्दा लामा सडक बनाउन संघीय सरकारले ७५ प्रतिशत, प्रदेश सरकारले १० प्रतिशत र स्थानीय तहले १५ प्रतिशत रकम साझेदारी गर्नेछन्। कर्णालीमा निर्माण हुने सडकको संघीय, प्रदेश र स्थानीय तहबीच समझदारी भइसकेको छ। स्थानीय तहका प्रमुख, प्रदेशको भौतिक पूर्वाधार विकास मन्त्रालयका प्रतिनिधि र केन्द्र सरकारको पूर्वाधार विकास आयोजना सुर्खेत कार्यालयका प्रतिनिधिबीच समझदारी भएको हो। यसअन्तर्गत सुर्खेतमा चौकुने गाउँपालिकाको केन्द्रसम्म पक्की सडक निर्माण गरिनेछ। यस्तै दैलेखमा दुल्लु नगरपालिका, गुङ्गेश्वर, नौमुल, महाबु, भैरवी र ठाँडीकाँध गाउँपालिका गरी कुल ६ वटा पालिकाको केन्द्रसम्म पक्की सडक निर्माण गरिनेछ। जाजरकोटका बारेकोट, शिवालय, जुनीचाँदे गाउँपालिका र छेडागाड नगरपालिकाको केन्द्रसम्म पनि पक्की सडक निर्माण गरिनेछ। त्यसैगरी सल्यानको दार्मा र कुमाख गाउँपालिका, रुकुमपश्चिमको बाँफिकोट गाउँपालिका, चौरजहारी र आठविसकोट नगरपालिकाको केन्द्रसम्म पक्की सडक निर्माण गरिने भएको हो। त्यस्तै डोल्पाका सबै स्थानीय तह अर्थात मुड्केचुला, डोल्पोबुद्ध, छार्काताङ्सोङ, त्रिपुरासुन्दरी, जगदुल्ला, शेफोक्सुन्डो गाउँपालिका र ठूलोभरी नगरपालिकाको केन्द्र, हुम्लाको अदानचुली, चंखेली, खार्पुनाथ, ताँजाकोट र नाम्खा गाउँपालिका, जुम्लाको गुठिचौर र पाताराशी गाउँपालिका, कालिकोटको नरहरिनाथ, तिलागुफा, सान्नीत्रिवेणी र पलाँता गाउँपालिका र मुगुको खत्याड र सोरु गाउँपालिकाको केन्द्रसम्म पक्की सडक निर्माण गरिने केन्द्र सरकारको पूर्वाधार विकास आयोजना कार्यालय सुर्खेतका इन्जिनियर शाहीले जानकारी दिए।"
तस्बिरमा हलचोक वान ट्री हिलबाट देखिएको उपत्यकाको प्रदूषण,"काठमाडौं : पछिल्लो साता काठमाडौं उपत्यका लगायत मुलुकका सबैजसो स्थानमा वायु प्रदूषण अत्यधिक बढेको छ। प्रदूषणका कारण तुवाँलोले उपत्यका ढाकेको छ। प्रदूषणले स्वास्थ्यमा नकारात्मक असर पर्ने भएकाले बाहिर ननिस्कन सरकारले सर्वसाधारणलाई आग्रह गरेको छ भने मंगलबारबाट ४ दिनका लागि शैक्षिक संस्थाहरू बन्द गरेको छ। तुवाँलो केही दिनसम्म रहने विज्ञहरूले बताएपछि सरकारले शैक्षिक संस्थाहरू बन्द गरेको हो। मौसमविद् समिर श्रेष्ठका अनुसार तुवाँलो हट्नका लागि मौसमी प्रणाली विकसित भई कि त ठूलो पानी पर्नुपर्छ वा वेगले हावा चल्नुपर्छ। 'अबको दुईतीन दिनमा त्यस्तो कुनै मौसमी प्रणाली विकास हुने अवस्था देखिएको छैन', मौसमविद् श्रेष्ठले भने। नेपालका अधिकांश जिल्लामा डढेलो लागिरहेको र लामो समय खडेरी पर्नाका साथै हावा नचेलेका कारणले सोबाट सिर्जित प्रदूषणका कणहरू वायुमण्डलमा नै जम्मा भएकाले तुवाँलो लागेको बताइएको छ। हाल देशमा स्थानीय वायुसँगै पश्चिमी वायुको आंशिक प्रभाव परेको छ। यी प्रणालीहरू सक्रिय नभएकाले वर्षा हुन नसकेको मौसमविद्को भनाइ छ। अन्नपूर्णकर्मी सुनिता डंगोलले हलचोकको वान ट्री हिलमा पुगेर त्यहाँबाट देखिएको प्रदूषणको दृश्य मंगलबार खिचेकी थिइन्। हेर्नुहोस्, त्यहाँबाट उपत्यकामा देखिएको प्रदूषणको अवस्था :"
घाँस काट्न गएका ७ बालिका सम्पर्कविहीन,"बर्दिबास : मंगलबार दिउँसो घाँस काट्न गएका महोत्तरीको भंगहा८ धर्मपुरका पाँच बालिकासहित सात जना सम्पर्कविहीन बनेका छन्। उनीहरू अबेर साँझसम्म नफर्किएको भंगहाका मेयर सञ्जीवकुमार साहले बताए। मेयर साहका अनुसार ११ वर्षीया अर्चना पासमान, १२ वर्षीया सीमा र रञ्जना पासमान, १३ वर्षीया ज्योति र रिया पासमान, १७ वर्षीया नगिना पासमान र २० वर्षीया अस्मिता पासमान घर नफर्किएका हुन्। धर्मपुरका चेलीबेटीहरू मंगलबार दिउँसो २ बजे घाँस काट्न गाउँभन्दा पूर्वको अजगेवाको चौरीमा गएका थिए। ४ बजे खेतमै रहेको बोरिङमा पानी खाएको पनि गाउँलेले देखेका रहेछन्, मेयर साहले टेलिफोनमा भने, तर, उनीहरू अबेर रातिसम्म घर फर्केका छैनन्। म पनि घटनास्थलमा छु। उनीहरूलाई कसैले बन्धक बनाएको हुन सक्ने आशंका गरिएको छ। बालिकाहरूको खोजी गर्न प्रहरी परिचालन गरिएको महोत्तरीका एसपी दिनेश आचार्यले बताए। जिल्ला प्रहरी कार्यालयबाट इन्स्पेक्टर रजोस घिमिरेको नेतृत्वमा लोहारपट्टी प्रहरी चौकी र भंगहा प्रहरी चौकीका प्रहरी टोली परिचालित छन्। भंगहा सशस्त्र बेस क्यापबाट पनि खटिएका छन्। यत्रो ठूलो संख्यामा बालिकाहरू बेपत्ता नहुनुपर्ने हो ?, एसपी अचार्यले भने, हामीले खोजी गरिरहेका छौं। यो खबर मंगलबार ९ बजे राति मात्रै प्रहरीमा पुगेको थियो।"
गोली लागेर गम्भीर घाइते युवकको मृत्यु,बैतडी : गोली लागेर गम्भीर घाइते भएका बैतडीका एक युवकको आज मृत्यु भएको छ। मृत्यु हुनेमा मेलौली नगरपालिका३ ढडौनका २५ वर्षीय लक्ष्मण चन्द रहेका बैतडीका प्रहरी प्रमुख प्रहरी नायब उपरीक्षक नारायणप्रसाद अधिकारीले जानकारी दिए। गोली लागेर घाइते भएका चन्दको जिल्लामा उपचार हुन नसक्दा काठमाडौँ रेफर गरिएको थियो। काठमाडौँमा पनि उपचार हुन नसक्ने भन्दै घर लैजान भनिएपछि अत्तरिया पुग्दा चन्दको मृत्यु भएको प्रहरीले जनाएको छ। चैत १४ गते घरमै रहेका बेला आफैँले बन्दुक चलाउँदा घाँटीमा गोली लागेर चन्द घाइते भएको प्रहरीले जनाएको छ। प्रहरी नायब उपरीक्षक अधिकारीका अनुसार चन्दको घरबाट बन्दुक बरामद गरिएको छ। उनले किन बन्दुक चलाए भन्नेबारे खुल्न नसकेको र थप अनुसन्धान भइरहेको जिल्ला प्रहरी कार्यालय बैतडीले जनाएको छ। रासस
कोरिडोरको सवारी व्यवस्थापन : ट्राफिकले खटायो सिएमटी,"काठमाडौं : महानगरीय ट्राफिक प्रहरी महाशाखाले उपत्यकाको कोरिडोरका सडकमा सवारी आवागमन व्यवस्थापनका लागि बुधबारदेखि छुट्टै ट्राफिक टोली परिचालन गरेको छ। कोरिडोर क्षेत्रका सडक प्रयोग बढाउँदै मुख्य सडक क्षेत्रमा जाम कम गर्ने लक्ष्यसहित कोरिडोर म्यानेजमेन्ट टिम(सिएमटी) परिचालन गरेको महाशाखाका प्रमुख प्रहरी वरिष्ठ उपरीक्षक जनक भट्टराइले जानकारी दिए। महाशाखाले बुधाबार एक समारोहबीच उक्त टोलीलाई ट्राफिक ज्याकेट हस्तान्तरण गर्दै तोकिएको क्षेत्रमा खटिने गरी परिचालन गरेको छ। कोरिडोरको ट्राफिक व्यवस्थापन १५ समूहमा ३० जना प्रहरी खटाइएको छ। कोरिडोर सडक प्रयोग बढाउँदा मुख्य रुटमा सवारीसाधनको चाप कम हुने हुँदा जाम घट्ने आशा लिइएको भट्टराईले बताए। पछिल्ला समयमा ट्राफिक व्यवस्थापन फितलो बन्दै गएको जनगुनासो बढ्दै गएको छ। यसअघि सञ्चालन भएका कतिपय ट्राफिक सम्बन्धी कार्यक्रम रोकिएका छन् भने विगतकै अभियानको निरन्तरतास्वरुप बेलाबेलामा स्वयंसेवक परिचालन गरिएको बाहेक नयाँ कार्यक्रम खासै देखिएको छैन। यद्यपि आज भने महाशाखाले कोरिडोर व्यवस्थापन समूह खटाएर एउटा नयाँ कार्यक्रमको थालनी गरेको छ। महाशाखा प्रमुख भट्टराईले उक्त समूहले कोरिडोरमा नखुलेको बाटो खुलाउने, अव्यवस्थितलाई व्यवस्थित बनाउने र आवागमन सहज बनाउनमा ती प्रहरीको जिम्मेवारी रहने जानकारी दिए। उपत्यकाको मुख्य कोरिडोर क्षेत्र विष्णुमति, वाग्मती, धोबिखोला र मनोहराको प्रभावकारी व्यवस्थापन गरी अधिकतम प्रयोगमा ल्याउन उक्त योजना लागू गरेको हो। खटिएका ट्राफिक प्रहरीले ट्राफिक व्यवस्थापनमा मोटरसाइकलसमेत प्रयोग गर्नसक्ने छन्। महाशाखाले कोरिडोर सडकमा हुने सवारी चाप व्यवस्थापन, सवारी दुर्घटना क्षेत्रमा छिटो ट्राफिक परिचालन तथा अव्यवस्थित रुपमा हुने पार्किङलाई नियन्त्रण गर्ने मुख्य उद्देश्यसहित छुट्टै डेडिकेटेड टिम परिचालन गरेको जनाइएको छ। समूहले सवारी चालकलाई आफ्नो गन्तव्यसम्म पुग्न छोटो र सहज तरिकाले कोरिडोर सडक प्रयोग गर्न प्रोत्साहनसमेत गर्नेछ। करिडोर सडकको प्रयोगले मुख्य सडकमा हुने सवारी चापमा कमी ल्याउनुको साथै सवारी आवागमन तथा ट्राफिक व्यवस्थापनमा समेत सहजता प्रदान हुने अपेक्षा गरिएको छ। उक्त समूहले तोकिएको इलाकामा निरन्तर अनुगमन गरी सवारी आवागमनमा सहज बनाइ कोरिडोर सडक नियमित गर्ने, पुल तथा क्रसिङमा हुने चापरक्यूलाई व्यवस्थापन गर्ने र जथाभावी पार्किङ गर्ने प्रवृत्तिलाई निरूत्साहित गरी कोरिडोर सडक प्रयोग गर्ने परिपाटीको विकास गर्न भूमिका खेल्ने छन्।"
मापसे गरेको समूहले आक्रमण गर्दा एक जनाको मृत्यु,"विराटनगर : मोरङको पथरीशनिश्चरे नगरपालिका८ गुराँस चोकमा मादक पदार्थ सेवन (मापसे) गरेको समूहको आक्रमणमा परेर एक पुरुषको मृत्यु भएको छ। १२ जनाको समूहले आक्रमण गर्दा पथरीशनिश्चरे८ का ४९ वर्षीय खड्गबहादुर तामाङको ज्यान गएको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार तामाङमाथि चैत ८ गते बिहानका राति १ बजेतिर आक्रमण भएको थियो। बाँसको भाटा, लात्ता र मुक्का प्रहारबाट गम्भीर घाइते भएका उनलाई उपचारका लागि विराटनगरको नोबेल शिक्षण अस्पताल भर्ना गरिएको थियो। उपचारपछि अस्पतालले डिस्चार्ज दिएर चैत १५ गते आइतबार घर पठाएको थियो। तर स्वास्थ्य अवस्था असामान्य बन्दै गएपछि थप उपचारका लागि लैजान नपाउँदै तामाङको घरमै मंगलबार दिउँसो मृत्यु भएको जानकारी डीएसपी राईले दिए। उनका अनुसार मापसे गरेका कारण उत्पन्न विवाद हत्या गर्ने गरीको आक्रमणको घटनामा परिणत भएको पाइएको छ। घटनामा संलग्न १२ जनामध्ये छ जना पक्राउ परेका छन्। अरु फरार छन्। राईका अनुसार घटनामा संलग्न सन्दीप शेर्मा, रोमन मगर, सीमर लिम्बू, विशाल तामाङ, सचिन शेर्मा र सुगम लावती पक्राउ परेका छन्। सुशील राई, विवेक अधिकारी, पारस बुढाथोकी, सञ्जीव तामाङ, डिगबहादुर खड्का र शुक्रराज लिम्बू फरार रहेको र खोजी जारी राखिएको जानकारी उनले दिए। आक्रमणमा संलग्नविरुद्ध प्रहरीले यसअघि ज्यान मार्ने उद्योगमा मुद्दा चलाउन अदालतबाट म्याद थप गरेर घटनाको अनुसन्धान अघि बढाएको थियो। तर अहिले कुटपिट गरिएका व्यक्तिको मृत्यु नै भइसकेका कारण घटनामा संलग्नविरुद्ध प्रहरीले कर्तव्य ज्यान मुद्दामा कारबाही अघि बढाउन आवश्यक प्रक्रिया थालिसकेको डीएसपी राईले बताए।"
घाँस काट्न जाँदा हराएका सातै जना भारतमा भेटिए,"बर्दिबास : महोत्तरीको भंगहा८ धर्मपुरबाट हराएका पाँच बालिकासहित सातजना सम्पर्कविहीन भेटिएका छन्। मंगलबार दिउँसो घाँस काट्न जाँदा हराएका उनीहरु भारतको सीतामढीमा बुधबार भेटिएको भंगहाका मेयर सञ्जीवकुमार साहले जानकारी दिए। यद्यपी प्रहरीले भने महोत्तरीबाट हराएका किशोरीहरू भारतमा भेटिएको कुरा हालसम्म पुष्टि गरेको छैन। मेयर साहका अनुसार ११ वर्षीया अर्चना पासमान, १२ वर्षीया सीमा र रञ्जना पासमान, १३ वर्षीया ज्योति र रिया पासमान, १७ वर्षीया नगिना पासमान र २० वर्षीया अस्मिता पासमान हराएका थिए। महोत्तरीका एसपी दिनेश आचार्यले जिल्ला प्रहरी कार्यालयबाट इन्स्पेक्टर रजोस घिमिरेको नेतृत्वमा लोहारपट्टी प्रहरी चौकी र भंगहा प्रहरी चौकीका प्रहरी टोली परिचालित भएका थिए। बालिका र किशोरी सम्पर्कविहीन भएपछि अभिभावक चिन्तित बनेका छन्। उनीहरु घर नफर्किएपछि साँझबाटै प्रहरी र स्थानीयबासीले उनीहरुको खोजी कार्य जारी राखेका थिए।"
मुस्ताङमा विद्युत सेवा अवरुद्ध,"जोमसोम : हिमाली जिल्ला मुस्ताङमा गत सोमबारदेखि केन्द्रीय विद्युत प्रशारण लाइन तथा इन्टरनेट सेवा अवरुद्ध भएको छ ।राष्ट्रिय गौरवको बेनीजोमसोम ७६ किमी सडकको स्तरोन्नति गर्ने क्रममा विद्युत तथा इन्टरनेट सेवा प्रभावित बनेको हो । उत्तरदक्षिण जोड्ने कालिगण्डकी करिडोरको बेनीजोमसोम सडकको सडक खन्ने क्रममा निर्माण कम्पनीको चरमलापरवाहीका कारण विद्युत तथा इन्टरनेट सेवाको भौतिक संरचनामा क्षति पुगेपछि मुस्ताङमा विद्युत तथा इन्टरनेट सेवा अनियमित बनेको सम्बन्धित कार्यालयले जनाएका छन् । जोमसोमस्थित विद्युत वितरण केन्द्रका कार्यालय प्रमुख सनप्रसाद थकालीले सडक स्तरोन्नति गर्ने क्रममा निर्माण कम्पनीले चरमलापरवाही गरेको सामाजिक संञ्जालमा उल्लेख गरेका छन् । उनले मुस्ताङको घासा स्थित कैकु खोलाको रिभरक्रस ५ सय मिटरक्षेत्रमा राखिएको दर्जनौं विद्युतीय पोलमा क्षति पुगेको जनाएका छन् ।उनका अनुसार केन्द्रीय विद्युत पोलमा क्षति भएपछि मुस्ताङको थापा खोला हाइड्रो पावरको विद्युत कनेक्सन संञ्चालन नभएको र स्थानीय लोकल विद्युत उत्पादनबाट कामचलाउ गरिएको छ । यस्तै ,नेपाल टेलिकम जोमसोमका कार्यालय प्रमुख सुमनराम श्रेष्ठका अनुसार म्याग्दीहुँदै मुस्ताङ जोडिएको उच्च गतिको फाइबर नेटको ५ सण्य मिटर अल डायल्ट्रिक सेल्स सपोर्टं केवल सडक निर्माणका क्रममा क्षति पुगेको छ । उनले फाइबर नेट मर्मत गरी सेवा संञ्चालनमा आउन केही दिन लाग्न सक्ने जानकारी दिए । मुस्ताङको थासाङ३ कैकु खोलामा सडक खन्ने उपकरणले सडक स्तरोन्नति गर्ने क्रममा सुख्खा पहिरो जाँदा इन्टरनेट र विद्युतीय संरचनामा क्षति पुगेको हो । बेनीजोमसोम सडकको प्याकेज२ मा शर्मा गजुरमुखी जेभीले सडकको काम गरिरहेको छ । सडक स्तरोन्नति तथा कमजोर भूवनोटका क्रममा पटक पटक सुख्खा पहिरो विद्युतीय तथा इन्टरनेटमा क्षति पुग्ने गरेको छ । यस्तै जिल्ला सुरक्षा समिति मुस्ताङले गत १४ गते देखि १९ गतेसम्म सडक मर्मत गर्न सडक आवागमन पूर्ण रुपमा बन्द गरेको छ ।"
विराटनगरमा छ महिनादेखि परेन पानी,"विराटनगर : प्रदेश १ को राजधानी विराटनगर महानगरपालिकाभित्र छ महिनाभन्दा अघिदेखि पानी पर्न सकिरहेको छैन। लामो समयदेखि हिउँदे वर्षा नहुँदा जताततै धुलो र धुवाँमात्रै उडिरहेको देख्न सकिन्छ। भारतको जोगबनी र सुनसरी तथा मोरङका केही स्थानीय तहले विराटनगरको सिमाना छुट्याएका छन्। वरपर केही दिनअघि भारी वर्षा भए पनि १९ वटा वडा रहेको विराटनगरमा भने सिमसिमे पानी पनि मज्जाले पर्न सकेको छैन। आसपासका स्थानमा हावाहुरी, चट्याङ र असिनासहित यसअघि पानी पर्यो। जनघनत्व धेरै रहेको विराटनगरमा भने वर्षा नभएकाले धुलो र धुवाँको प्रभाव बढी हुँदा जनजीवनमा नराम्ररी असर परिरहेको वातावणविद्हरुले बताएका छन्। जल तथा मौसम फिल्ड कार्यालय विराटनगरका अनुसार गत असोज ८ गते अन्तिम पटक एक सय २५ मिलिलिटर वर्षा भएको थियो। धान रोप्ने समयमा भने मज्जाले वर्षा भयो। असोज ८ पछि भने यसवर्ष अहिलेसम्म प्रभावकारी वर्षा हुन नसकेको कार्यालयका मौसमविद् सुशील चौधरीले बताए। उनका अनुसार त्यसयता तीन पटकसम्म सामान्य हिसाबको हल्का वर्षा भए पनि प्रभाव शून्य रहयो। विराटनगरमा गत पुस १६ गते २८, २० गते ४८ र फागुन १४ गते ११८ मिलिलिटर वर्षा भएको चौधरीले बताए। विराटनगरमा असोज पहिलो सातायता ठूलो वर्षा हुन सकेको छैन। बेलाबेला पानी छिट्यायो मात्रै। तीन पटकसम्म वर्षा भए पनि प्रभावहीन र सित पर्ने हिसाबको मात्रै थियो, उनले भने, मौसम सफा हुन ठूलो पानी पर्न आवश्यक रहे पनि वर्षाको अवस्था एकदमै कमजोर र साधारण रहयो। जसका कारण वायुमण्डलमा थुप्रिएको धुलो र धुवाँले जनजीवनलाई नराम्ररी प्रभावित बनाइरहेको छ। आकाशबाट छिट्याएको पानीले मात्रै जनजीवनमा कुनै फाइदा पुग्दैन। विराटनगर महानगरपालिका५ का स्थानीय शम्भु कार्कीले लामो समयदेखि जमिनको धुलो मर्ने पानी पनि नपरेको बताए। विराटनगरमा यति लामो समयसम्म खडेरी परेको थाहा छैन, ७० वर्षीय उनले भने, दुईतीन पटकसम्म सित्याए पनि महानगरका बासिन्दाले छ महिनाभन्दा अघिदेखि पानी परेको अनुभव गर्नै पाएका छैनन्। कार्कीका अनुसार वर्षा नहुँदा जताततै धुलो र धुवाँले आक्रान्त बनाएको छ। धुलो उडेर घरभित्र ओछ्यान र भान्छा कोठासम्म पुग्छ, उनले भने, जतिबेलै घरका झ्याल र ढोका बन्द राख्दा पनि पसिहाल्छ। उनले घरभित्र धुलो पुगेर समस्या निम्तन थालेको बताए। वर्षा नहुँदा खेतिकिसानी गरेर जीविका चलाउनेहरु ठूलो मारमा परेको स्थानीय कृषक सत्रुधन महतोले बताए। अहिले घोगा लाग्न सुरु भएको हिउँदे मकै बालीमा पानी लगाउने बेला भएको थियो, उनले भने, आकाशको भर पर्दापर्दा केही नलागेपछि पम्पिङ सेटको प्रयोग गर्दै भूमिगत पानी निकालेर प्रयोग गरियो। विगतजस्तो हिउँदे वर्षा भइदिएको भए यसरी दुःख गर्नुपर्ने अवस्था नआउने र भूमिगत पानी प्रयोग गर्दा हुने खर्च रोकिने महतोको भनाइ छ। वातावरणविद् रामचन्द्र अधिकारी यसवर्ष मुलुकभर नै हिउँदे वर्षा कम भए पनि विराटनगर सबैभन्दा बढी प्रभावित बनेको बताउँछन्। उनका अनुसार चक्रिय वायुप्रणाली अन्तर्गत जेठदेखि असोजसम्ममा ८० प्रतिशत वर्षा हुनुपर्छ। अरु बेला २० प्रतिशत हुनुपर्ने भए पनि यसवर्ष प्रभावकारी हिउँदे वर्षा हुन नसकेको अधिकारीले बताए। वर्षा नभएकाले हुस्सु लागेका समयमा घुलेर वायुमण्डलमा रहेका धुलोका कणहरु जमिनको सहतमा आउँदा वायु प्रदूषण बढ्दै गएको उनको भनाइ छ। विशेष गरेर वर्षा हुन पश्चिमउत्तरतिरबाट हावा चल्नु पर्छ। तर अहिले पानी पर्नै नसक्ने पूर्वी हावाको प्रभाव धेरै छ, वातावरणविद् अधिकारीले भने, मौसम प्रणाली नै ठीक उल्टो चलेपछि आवश्यक वर्षा हुन नसकेको हो। उल्टो मौसम प्रणालीले वातावरणलाई थप धुमिल्याएर खराब बनाउन सहयोग गरिरहेको छ। उनका अनुसार पानी नपर्नुको अर्को कारण जलवाष्प (पानीको वाफ बोकेको बादल) नेपालतिर आउन नसक्नु पनि हो। जलवाष्प आउनलाई पूर्वतर्फको वायु मण्डलीय चाप कम हुनुपर्छ, उनी भन्छन्, वायु मण्डलीय चापको असन्तुलनका कारण गति उल्टो हुँदा विशेष गरेर पश्चिम तिरबाट जलवाष्प बोकेको हावा आउन सकेको छैन। अधिकारीले विराटनगरमा यति लामो समयसम्म खडेरी परेको जानकारी आफूलाई पनि नभएको बताए। जलवायु परिवर्तनको प्रभावले गर्दा पानी नै पर्न मुस्किल परिरहेको उनको बुझाइ छ। आवश्यक मात्रामा पानी नपर्दा हावामा धुलोका कण धेरै मात्रामा जम्मा भएकाले वायु प्रदूषण निम्तिन थालेको अधिकारीले बताए। पानी परेमा घुलेर धुलोका कणहरु जमिनमा आउँथे, उनले भने, यसले मौसमलाई सफा राख्न मद्धत पुग्थ्यो। पानी अभाव हुँदा किसानले लगाएको बालीनालीलाई पनि असर परिरहेको उनको भानाइ छ। अहिले पालुवा फेर्ने समय भएकाले बोटविरुवाका लागि पनि पानी आवश्यक पर्छ। पानी नपर्दा सबै वनस्पतिको जीवन प्रणालीमा असर गरिरहेको छ, वातावरणविद् अधिकारी भन्छन्, जमिन मुनिको भूमिगत पानीको मुहान पनि सुक्न थालेका छन्। लामो समय वर्षा नभएमा भूमिगत जलस्रोत सुक्ने विराटनगरको पुरानै समस्या रहेको उनको भनाइ छ। पानीका कारण सिंगो जैविक संसारमै ठूलो प्रभाव र असर परिरहेको जानकारी अधिकारीले दिए। वायु प्रदूषणको अवस्था सामान्य छ महिनादेखि पानी नपरे पनि विराटनगरमा अहिलेको वायु प्रदूषणको अवस्था भने सामान्य रहेको बताइएको छ। यसअघि काठमाडौंमा प्रदूषण अति खतरनाक विन्दुमा पुगेका बेला गत पुसमा महानगरभित्रको प्रदूषणको अवस्था खतराको तह (रेड जोन) मा पुगेको थियो। वायु गुणस्तर सूचकांक (एयर क्वालिटी इन्डेक्सएक्यूआई) ० देखि ५० सम्मलाई स्वास्थ्यका हिसाबले अति उत्तम मानिन्छ र ५० देखि १ सयसम्मलाई सामान्य मानिन्छ। १०१ देखि १५० सम्मलाई खतराको सीमामा र १५१ देखि २०० सम्मलाई रेड जोन अर्थात स्वास्थ्यका हिसाबले खतरा रहेको भन्ने बुझिन्छ। विराटनगरको एक्यूआई सोमबार ८५ र मंगलबार बिहानसम्म ९९ रहेको डिभिजन वन कार्यालय मोरङका सूचना अधिकारी रामलखन ठाकुरले जानकारी दिए। उनका अनुसार एक्यूआई उकालो लाग्नुनै वायु प्रदूषण खतरातर्फ अघि बढेको शंकेत हो। ठाकुरले लामो समयदेखि वर्षा नभएको, धुलो र धुँवा अत्याधिक रहेको तथा सडक र उद्योग कलकारखानामा पनि मुभमेन्ट बढेकाले प्रदूषण बढ्दै गएको बताए। अहिलेको अवस्थालाई सामान्य ठाने पनि दिन प्रतिदिन बिग्रदो अवस्थाका कारण सचेत भने हुन आवश्यक रहेको उनले बताए। केही दिनदेखि बादलले सूर्यलाई छेकेजस्तो विराटनगरको आकाश धुम्म छ। मंगलबार सामान्य मात्रै घाम लाग्यो। आकाश धुम्म हुनु पनि प्रदूषण बढ्ने खतराको शंकेत भएको सहायक वन अधिकृतसमेत रहेका ठाकुरको भनाइ छ। वायु प्रदूषणको अवस्था पत्ता लगाउने डिस्प्ले विराटनगर ३ स्थित डिभिजन वन कार्यालयमा छ। संघीय सरकार अन्तर्गतको वातावरण विभागले गत वर्षको साउनदेखि वायु प्रदूषण मापन गर्ने डिस्प्ले राखेको हो। तर वातावरणका जानकारहरु विराटननगरको एक्यूआई सोमबार १७७ सम्म पुगेको दाबी गर्छन्। वायु प्रदूषणको अवस्था सामान्य रहेको भनिरहँदा प्ल्युम ल्याब जस्ता हावाको गुणस्तर मापन गर्ने वेबसाइटहरुले विराटनगरको हावा अत्यन्त दूषित भएको उल्लेख गरेका छन्। प्ल्युम ल्याबले सोमबार १९९ एक्यूआई पुगेको देखाएको छ। पानी पर्न नसकेका कारण विराटनगरमा बढ्दो सवारी चाप, उद्योग कल कारखाना र विकास निर्माणका कामबाट निस्किएको धुँवा र धुलो, फोहोरमैला लगायतका कारणले पनि वायु प्रदूषण ह्वात्तै बढ्ने अवस्था रहेको वातावरणविद्हरुको भनाइ छ। अब प्रदूषण बढेमा स्वास्थ्यका दृष्टिकोणले अतिनै जोखिम र हानिकारक हुने भएकाले गम्भीर बन्नुको विकल्प नभएको कोसी अस्पताल विराटनगरका मेडिकल सुपरिटेन्डेन्ट डा चुमनलाल दासले बताए। विशेष गरेर वृद्धवृद्धा, बालबालिका, गर्भवती तथा मुटु, दम लगायतका स्वास्थ्य सम्बन्धी पुरानो समस्या भएकाहरु प्रदूषणको बढी जोखिममा रहने उनको भनाइ छ। सबैले सावधानी अपनाउनू र वायु प्रदूषण बढाउने खालका गतिविधी कम गर्दै लैजानुको विकल्प नभएको डा दासको भनाइ छ। उनले विशेष गरेर बिहान र बेलुकाको समयमा प्रदूषण अत्याधिक बढ्ने गरेका कारण घरबाहिर निस्किँदा विशेष सावधानी अपनाउँदै मास्कको प्रयोग गर्नुपर्ने र सरसफाईमा ध्यान दिनुपर्ने बताए। देशका विभिन्न शहरमा वायु प्रदूषण बढेसँगै बालबालिकाको स्वास्थ्य सुरक्षाका लागि भन्दै चार दिनसम्म विद्यालय बन्द गर्ने निर्णय संघीय सरकारले गरेको थियो। तर विराटनगर महानगरपालिकाले भने अस्वीकार गर्दै विद्यालय यथावत रुपमा सूचारु हुने सूचना जारी गरेर विद्यालय सञ्चालनलाई कायम राख्यो। सरकारले काठमाडौंलाई हेरेर लिएको निर्णय उपयुक्त नहुने भएकाले विराटनगरमा वायु प्रदूषणको मात्रालाई आधार मानेर शैक्षिक संस्था बन्द नगरिएको महानगर वातावरण शाखा प्रमुख अनिता न्यौपानेको भनाइ छ। वायुको अवस्था चिन्ताजनक नभएकाले संघीय सरकारको निर्णय नमानिएको महानगरले जनाएको छ।"
