शीर्षक,विवरण
एक्टिभ एकेडेमीले तीन महिनाको शुल्क नलिने,"काठमाडौं : काठमाडौंको बसुन्धरामा रहेको एक्टिभ एकेडेमी कलेजले विद्यालय तहमा तीन महिनाको शुल्क नलिने निर्णय गरेको छ। विश्वव्यापी महामारीको रुप लिएको कोभिड १९ कोरोना भाइरसका कारण अभिभावकको आर्थिक आम्दानीमा गम्भीर असर परेको भन्दै कक्षा दशसम्म अध्ययन विद्यार्थीलाई तीन महिनाको शूल्क मिनाहा गरिएको जनाएको छ। विद्यालय सञ्चालक समिति अध्यक्ष एवं प्रिन्सिपल डा गोपीलाल न्यौपानेले बैशाख, जेठ र असार महिनाको शुल्क नलिने निर्णय गरिएको जानकारी दिए।विद्यालय सञ्चालक समितिको बैठकले कोरोना महामारीका कारण सरकारले गरेका लकडाउनका कारण विद्यालय सञ्चालन गर्न नसकिएको र अभिभावकको आम्दानीमा पनि असर परेकाले तीन महिनाको शुल्क नलिने निर्णय गरेको हो प्रिन्सिपल न्यौपानेले भने। साथै कलेजले कक्षा ११ का विद्यार्थीलाई ५० प्रतिशत छुट दिने निर्णय पनि गरेको छ। कलेजका भाइस प्रिन्सिपल सुनिल रानाका अनुसार ११ कक्षामा भर्ना हुने सबै विद्यार्थीलाई सम्पूर्ण शूल्कमा ५० प्रतिशत छुट दिने बताए।यो अत्यन्तै कठिन अवस्थाबाट हामी गुज्रिरहेका छौं, यस्तो बेला हामी सबैले आआफ्नो जिम्मेवारीलाई बुझ्दै नाफा कमाउने मनशाय राख्नुहुँदैन उनले भने अभिभावकको समस्या हामीले बुझ्नुपर्दछ। त्यसैले मध्यनजर गरेर हामीले शुल्क मिनाहादेखि छुटसम्म दिने निर्णय गरेका हौं।एक्टिभ एकेडेमी कलेजमा विद्यालय तहदेखि स्नात्तकोत्तरसम्मको अध्ययन अध्यापन हुने गरेको छ।"
"हराएकी महिलाको शव फेला, सर्पले टोकेर युवतीको मृत्यु",काठमाडौं : रामेछाप जिल्लाको गोकुलगंगा गाउँपालिकामा एक महिलाको शव फेला परेको छ । गोकुलगाउँपालिका ३ धारापानीस्थित खिम्ती खोलाको किनारमा सोमबार ५५ वर्षीया ठुलोकान्छी गुभाजुको शव भेटिएको जिल्ला प्रहरी कार्यालय रामेछापका प्रवक्ता टेकेन्द्र पौडेलले जानकारी दिए । उनका अनुसार चुचुरेस्थित बालकृष्ण गुभाजुकी श्रीमती गत साउन ११ गते १ बजेबाट हराएकी थिइन् । बेपत्ता भएकी उनलाई आफन्तले खोज्दा मृत अवस्थामा फेला परेको पौडेलले जानकारी दिए। घटनाको बारेमा अनुसन्धान भइरहको उनले बताए । सर्पले डसेर मृत्यु रामेछाप नगरपालिका ४ हिमगंगामा सर्पले टोक्दा आइतबार एक युवतीको मृत्यु भएको छ । हिमगंगा निवासी १९ वर्षीय रविना मगरलाई सुतिरहेको अवस्था सर्पले डसेको हो । जिल्ला प्रहरी कार्यालय रामेछापका अनुसार बाँया हातको औँलामा सर्पले टोकेर बिरामी भएकी मगरलाई उपचारका लागि साँघुटारमा रहेको मेडिकलमा लगिएको थियो । त्यहाँ उपचार सम्भव नभएपछि मन्थली तामाकोशी सहकारी अस्पतालमा ल्याउने क्रममा बाटोमै उनको मृत्यु भएको हो।
त्रिशूलीरसुवागढी सडक दशौं पटक अवरुद्ध,"नुवाकोट : त्रिदेशीय मार्गको रुपमा रहेको त्रिशूलीस्याफ्रुवेशीरसुवागढी सडक पहिरोका कारण पुनः अवरुद्ध भएको छ । अविरल वर्षपछि खसेको पहिराले रसुवागढी नाका जोड्ने सडक यस वर्ष दशौं पटक अवरुद्ध भएको हो । नेपालचीन प्रवेशका लागि छोटो दूरीको रसुवागढी नाका हाल सञ्चालनमा रहेको नएउटै नाका हो । सो सडकमार्गको धुन्चेस्याफ्रुबेसी सडक खण्डको खोपाङ भीरमा ठूलो पहिरो गएपछि सडक फेरी अवरुद्ध भएको जिल्ला प्रहरी कार्यालय रसुवाले जनाएको छ । पहिरो पन्छाउने कार्य भइरहेको छ । ठूलो पहिरो गएका कारण तत्काल सडक सञ्चालनमा आउने सम्भावना नरहेको प्रहरीले जनाएको छ । सो सडक खुलाउनका लागि पहल भइरहेको रसुवाका प्रहरी नायव उपरीक्षक इन्द्रप्रसाद सुवेदीले बताए । आधा सडक नै पहिरोले लगेको छ, उनले भने, दुई दिनपछि सडक खुल्ने सम्भावना छ । पहिरो पन्छाउनका लागि लागि सडक डिभिजन कार्यालयसँग समन्वय गरिररहेको उनको भनाइ छ । रसुवागढी काठमाडौदेखि १५२ किलोमिटर उत्तर भोटेकोशी नदी किनारामा रहेको छ । चीन सरकारले गत सन् २०१७ सेप्टेम्वर १ देखि अन्र्तराष्ट्रिय नाकाको मान्यता दिएको रसुवागढी नाका जोड्ने छोटो दूरीको मैलुङस्याफ्रुबेसी सडक साउन १ गतेदेखि नै बन्द छ । सो सडकको पहिरो समेत पन्छाउन नसकिएको प्राविधिकहरुले ब्ताए ।"
कोरोना मुक्त मुस्ताङमा यार्तुङ रौनक (फोटो फिचर),"जोमसोम : हिमाली जिल्ला मुस्ताङको वारागुङ मुक्तिक्षेत्र गाउँपालिका३ कागबेनीमा परम्परागत यार्तुङ महोत्सव २०७७ सुरु भएको छ । हरेक वर्ष प्रसिद्ध धार्मिकस्थल मुक्तिनाथमा लाग्दै आएको ब्रान्ड यार्तुङ महोत्सव यसपटक कोरोना कहरका कारण स्थगित भएको थियो । यससँगै कागबेनीले यार्तुङ महोत्सव सञ्चालन गर्ने अवसर पाएको हो । बर्खायामको मौसमलाई बिदाइ गर्दै हिउँदयामको मौसमलाई स्वागत गर्न हिमाली क्षेत्रका बासिन्दाले यसप्रकारको यार्तुङ पर्व मनाउने चलन छ । बर्खायामको मौसममा खेतीपातीको काम सकेर अन्नवाली थन्क्याएपछि हिउँदको सुरुआतसँगै फुर्सदिलो महिनामा स्थानीयले यार्तुङ मनाउने गर्छन् । यार्तुङ पर्वको मुख्य दिन जनैपूर्णिमाको तिथिमा पर्छ । धार्मिक तथा सांस्कृतिक र सामाजिक सभ्यताको प्रर्वद्धन गर्दै आपसमा मिठो खाने, राम्रो लगाउने र आफन्त, साथीभाइ भेटघाट गरी रमाइलो गरिन्छ । कागबेनी गाउँ मुखिया आङजिङ गुरुङका अनुसार मौलिक कलासंस्कृति र वेषभुषाको संरक्षण तथा संम्वद्धन गर्न कोरोना महामारीका बावजुद यसपटक कागबेनीले यार्तुङ महोत्सव सञ्चालन गरेको हो । उनका अनुसार स्थानीय प्रशासन र सुरक्षा निकायसँग पूर्व स्वीकृति लिइ सम्भावित कोरोना संक्रमण जोखिमलाई ध्यानमा राखी सतर्कता अपनाइनेछ । कागबेनीमा गत शनिबार पहिलो पटक यार्तुङ महोत्सव सञ्चालन भएको हो । कागबेनी यार्तुङ व्यवस्थापन समितिले आयोजना गरेको महोत्सव सञ्चालनका लागि स्थानीयबासीबाट आर्थिक सहयोग जुटाइएको समितिका संयोजक अर्का आङजिङ गुरुङले बताए । महोत्सवको सोमबार अन्तिम दिन कागछोदे गुम्बामा स्थानीय मौलिक कला संस्कृतिका विभिन्न कार्यक्रम भएको छ । गाउँका अग्रज महिला तथा पुरुषहरुको समुहले वारागुङ मुक्तिक्षेत्रको मौलिक भाषाको लु गीत गाउँदै गुम्बा परिक्रमा गरे । महोत्सवको क्रममा स्थानीयले परम्परागत स्याब्रो नाच देखाए भने कतिपयले लु गीत गाउँदै नाचे । केहीले स्टेजमा ढोलु गीत गाए । कोरोना महामारीका बावजुद वारागुङ मुक्तिक्षेत्र लगायत आसपासका स्थानीय दर्शकको उल्लेख्य उपस्थिति रहेको थियो । वारागुङ मुक्तिक्षेत्र कागबेनीको यार्तुङ महोत्सव व्यवस्थापन समितिले महोत्सवका अवसरमा विभिन्न प्रतियोगिता पनि आयोजना गरेको छ । यार्तुङको मुख्य आर्कषणका रुपमा लिइएको घोडा दौड प्रतियोगिता आइतबार सम्पन्न भयो ।"
मंगलबार सा पारु (गाईजात्रा),"भक्तपुर : मंगलबार भाद्र शुक्ल प्रतिपदा। काठमाडौं उपत्यकालगायत नेपालभाषीहरूको बसोबास रहेको ठाउँमा यस दिन गाईजात्रा भव्यताका साथ मनाइँदै आएको छ। गाईजात्रालाई नेपालभाषामा सा पारु पनि भनिन्छ। सा भनेको गाई र पारु भनेको प्रतिपदा। प्रत्येक वर्षको भाद्र शुक्ल प्रतिपदामा गाईजात्रा मनाइने भएकाले यस दिनलाई सा पारु भनिएको हो। नेवारी समुदायमा सा पारु मृत्यु संस्कारसँग सम्बन्धित पर्व हो। यस दिन वर्षभरिमा दिवंगतहरूको सम्मान तथा सम्झनामा गाईको प्रतीक बनाई स्थानीय नगर परिक्रमा गराइन्छ। धार्मिक परम्पराअनुसार भाद्र प्रतिपदाको एकदिनमात्र यमलोकको ढोका खुला हुने जनविश्वास रहँदै आएको छ। त्यस्तै मृतात्मालाई गाईको प्रदर्शनले गाईको मद्दतबाट उक्त दिन यमलोकमा प्रवेश हुने जनविश्वास छ। त्यसैले नेपालभाषी समुदाय यस दिन गाईको प्रतीक वा जिउँदो गाईलाई नै नगर परिक्रमा गराउँछन्। धार्मिक ग्रन्थ तथा किवंदन्तीहरूका अनुसार गाईजात्राको दिन गाई प्रदर्शन गर्ने क्रममा उक्त गाईले हालेको एक पाइला बराबर एक अश्वमेघ यज्ञ गरे बराबरको फल प्राप्त हुन्छ। पन्ध्रौं शताब्दीदेखि गाईजात्रा काठमाडौं उपत्यकामा लिच्छविकालमै गाईजात्रा चलेको पाइन्छ। जसलाई काठमाडौंमा प्रताप मल्ल, ललितपुरमा सिद्धिनरसिंह मल्ल र भक्तपुरमा जगतप्रकाश मल्लले विस्तृत गरेको इतिहासविद् तथा संस्कृतिविद्हरु बताउँछन्। संस्कृतिकर्मी ओमप्रसाद धौभडेलले गोपालराज वंशावलीमा पन्ध्रौं शताब्दीतिरै नेपालमा गाईजात्रा चलनचल्तीमा आइसकेको उल्लेख गरिएको जानकारी दिए। लिच्छविकालमै काठमाडौंका नेपालभाषी समुदायले एउटा पर्वको रुपमा गाईजात्रा मनाइसकेका थिए, उनले भने, मल्ल राजाहरूले यसलाई परिमार्जन गरी विस्तृतमात्रै गरेका थिए। उनका अनुसार काठमाडौंका प्रताप, पाटनका सिद्धिनरसिंह र भक्तपुरका जगतप्रकाश मल्लले आआफ्नो क्षेत्रमा मनाइने गाईजात्रा प्रत्येक राजदरबार अगाडिबाट जानुपर्ने व्यवस्था गरेका थिए। जसअनुसार काठमाडौं उपत्यकामा हुने गाईजात्रा प्रत्येक राजदरबार भएर नगर परिक्रमा गर्ने चलन आजसम्म कायम रहँदै आएको छ। कसरी मनाइन्छ गाईजात्रा ? गाईजात्राको दिन गाईको प्रतीक बनाउनुअघि मृतकको नाममा क्रियापुत्रद्वारा संकल्प गराई पुरोहितले विधिपूर्वक पूजाआजा सम्पन्न गर्छन्। पुरोहितले पूजाकै क्रममा गाईको प्रतीक बनाउन लगाउँछन् र तयार भएको गाई आआफ्नो क्षेत्रको सम्बन्धित एवं निश्चित क्षेत्रमा परिक्रमा गराइन्छ। काठमाडौं उपत्यकामध्ये भक्तपुरमा यो गाईजात्रा नौ दिनसम्म मनाइन्छ। पूर्णिमाको दिनदेखि नै यो जात्रा मनाइने भएकाले यसलाई नेपालभाषामा गुन्हु पुन्ही (नौदिने पूर्णिमा) भनिन्छ। गाईको प्रतीक प्रदर्शन सँगसँगै विशेष किसिमको संगीतको तालमा लठ्ठी जुधाएर घिन्ताङघिसी नाच नाच्नु भक्तपुरको गाईजात्राको विशेष आकर्षण हो। पहिले पुरुषमात्रै सहभागी हुने यस नाचमा आजभोलि महिलासँगै स्वदेशी तथा विदेशी पनि सहभागी हुन थालेका छन्। महिलाले नाच्न नहुने समयमा पुरुष नै महिलाको भेषमा नाचमा सहभागी हुन्थे। भक्तपुरमा मृतक महिला, पुरुष र बच्चाको आधारमा गाईको प्रतीक बनाउँछन्। गाईको चित्र छापिएको छापा, परालले बनाइएको एकजोडा सिङ, चवरको पंखा, छाता, विभिन्न फूल र कागजबाट बनाइएका सिंगार्ने वस्तुले सजाइदिएर केटा भए सेतो वा अन्य रंगको नयाँ कपडा र केटी भए हाकुपतासी (छेउमा रातो धर्सो भएको कालो रंगको सारी) वा सारीले बेरेर गाईको प्रतीक बनाइन्छ। जसमा उमेरअनुसार डोकः सा र ताहा सा बनाइन्छ। यसरी डोकः सा र ताहा सा तयार भएपछि घरको मूलढोका अगाडि पुरोहित वा ब्राह्मणले मृतकको क्रिया गर्ने क्रियापुत्रलाई संकल्प गराई विधिबमोजिम पूजा गरेपछि त्यसलाई नगर परिक्रमा गर्न पठाइन्छ। तलेजुको घिन्ताङघिसी जनै पूर्णिमाको दिन राती भक्तपुर तलेजुको घिन्ताङघिसी निकालिन्छ। तलेजुको घिन्ताङघिसी नाच ननिकालेसम्म भक्तपुरमा गाईजात्रा सुरु भएको मानिँदैन। तलेजुको घिन्ताङघिसी नाचबाट सुरु भएको गाईजात्रा पर्व भक्तपुर नपा वडा नं ४ लाकोलाछेंबाट परालले बनाइएको भैरवको गाई निकालेर नगर परिक्रमा गराइएपछि पहिलो दिनको जात्रा विधिवत सम्पन्न हुन्छ। उक्त भैरवनाथको गाई भक्तपुरको टौमढी, भक्तपुर दरबार क्षेत्र र दत्तात्रयमा तीनपटकसम्म घुमाइन्छ। पहिलो दिन सांस्कृतिक र संस्कारगत गाईजात्रा सकिएपछि दोस्रो दिन खाली हुन्छ। तेस्रो दिनदेखि हास्यव्यंग्य, घोचपेच हुने जात्रासँगै परम्परागत र मौलिक विभिन्न नाचहरू प्रदर्शन गरेर गाईजात्रा मनाइन्छ। यो क्रम एक सातासम्म चल्छ। यस वर्ष औपचारिकतामात्रै तर यस वर्ष कोरोना भाइरस संक्रमणको सम्भावना भएकाले भक्तपुरमा गाईजात्रालाई औपचारिकतामा सीमित गर्न आग्रह गरिएको छ। भक्तपुर नपामा बसेको सर्वपक्षीय बैठकले कोरोना भाइरस संक्रमण हुन नदिन गाईजात्रामा घिन्ताङघिसीलगायतका सांस्कृतिक एवं परम्परागत तथा आधुनिक नाच ननिकाल्न आह्वान गरेको हो। संस्कारगत गाईजात्रामात्र गर्न उक्त बैठकले विशेष आह्वान गरेको छ।"
लगानी बोर्डको सिईओमा सुशील भट्ट,"काठमाडौं : सरकारले लगानी बोर्डको प्रमुख कार्यकारी अधिकृतमा सुशील भट्टलाई नियुक्त गरेको छ। मन्त्रिपरिषदको सोमबार बसेको बैठकले नियुक्तिको निर्णय गरेको हो। भट्टलाई आगामी ४ वर्षका लागि लगानी बोर्डको सिईओमा नियुक्त गर्ने निर्णय गरेको हो। राष्ट्रिय योजना आयोगका सदस्यसमेत रहेका भट्टले व्यवस्थापन,बैंकिङ, इन्जिनियरिङ तथा योजनाको क्षेत्रमा काम गरेको अनुभव छ। अर्थमन्त्री डा युवराज खतिवडाको नेतृत्वको सिफारिस समितिले रामकृष्ण खतिवडा, सुशील भट्ट र डा सरोज कोइरालाको नाम मन्त्रिपरिषद्मा पठाएको थियो। यी तीनबाट मन्त्रिपरिषद्ले भट्टलाई नियुक्त गरेको हो। लगानीको वातावरण सिर्जना गरी पूर्वाधार संरचना क्षेत्र तथा अन्य क्षेत्रमा सार्वजनिकनिजी साझेदारी, सहकारी र स्वदेशी तथा विदेशी निजी लगानी परिचालन गरी व्यवस्थापन गर्ने जिम्मेबारी बोर्डलाई तोकिएको छ। प्रधानमन्त्री अध्यक्ष रहने यो बोर्डमा विभिन्न विभागीय मन्त्री, गभर्नर, राष्ट्रिय योजना आयोगका उपाध्यक्ष र मुख्यसचिवलगायत सदस्य रहन्छन्। तत्कालीन सिईओ महाप्रसाद अधिकारी गभर्नरमा नियुक्त भएपछि यो पदमा रिक्त थियो। सिईओ पदका लागि सुरुमा १२ जनाले निवेदन दिएका थिए। १२ जना मध्येलाई प्रस्ताव प्रस्तुत गर्न लगाएका थिए। त्यसमध्येबाट छानिएका थियो।"
प्रहरीकै अगाडी सीमामा ओहोरदोहोर,"विराटनगर : प्रदेश १ को राजधानी विराटनगरमा दिनदिनै कोरोना भाइरसको संक्रमण तीव्र रुपमा फैलिदै गरेको छ । कोरोनाको संक्रमण फैलिन नदिन विराटनगर महानगरपालिकाले दुई साताका लागि लडडाउन गरेको छ । तर सुरक्षार्थ खटिएका प्रहरीकै अगाडीबाट सीमामा ओहरदोहर हुने गरेको छ । संक्रमण रोक्नका लागि नेपालभारत दुवै देशका सरकारले सीमा सलि गरेका छन् । तर सीमा क्षेत्रका बासिन्दाहरु निरन्तर खुल्ला सीमा वारपार गर्ने गरेको देखिन्छ । विराटनगरसँग जोडिएको रानीको मटेरवा, इस्लामपुर लगायतका स्थानबाट दैनिक सयौँको संख्यामा आवतजावत हुने गरेको छ । विराटनगर१६ को इस्लाम पुरमा रहेको खोलाबाट नेपाल र विहारका स्थानीयहरु ओहोरदोहर गर्ने गरेका छन् । सशस्त प्रहरी बल सीमा क्षेत्रमा एकएक किलोमिटरको दूरीमा पाल टाँगेर बसेको र आउजाउमा रोक लगाएको सशस्त्र प्रहरी बलको दाबी छ । रानीनजिकै रहेको इस्लाम पुरबाट ट्रयाक्टर भारत प्रवेश गर्दै । तस्बिर : जितेन्द्रनारायण ठाकुर सिमाक्षेत्रसँग जोडिएको विराटनगर महानगरपालिका मेयर भीम पराजुलीले भारतीयहरुको प्रवेश नरोकिएकाले कोरोना नयिन्त्रण गर्न कठिन हुने बताए । उनले दैनिक भारतीयहरु नेपाल प्रवेश गर्ने गरेको सुनेकाले कडाई गर्ने जानकारी दिए । सुरक्षा निकायसँग छलफलल गरेको बताउदै मेयर पराजुलीले भनेअब शक्तिका साथ प्रस्तुत गर्नु पर्नेछ । स्थानीयका अनुसार दैनिक रुपमा दुई दर्जन नेपाली मात्र समान लिन जोगवनी ओहरदोहर गर्ने गरेका छन । भारतीयहरु सहजै नेपाल प्रवेश गर्ने रवैयाले असुरक्षित बनेको स्थानीयहरुले बताउदै आएका छन् । विराटनगर१६ दरैयास्थित पिलर नम्बर १८०२० बाट नेपाली नम्बरको ट्रयाक्टरले नै भारतबाट समान ओसार पोसार गर्ने गरेको पाइएको छ । मोरङ प्रहरी प्रमुख सन्तोष खड्काले सीमामा ओहरदोहर गर्नेलाई कानुनी दायरामा ल्याउन लागेको बताए । सोमबार मात्रै सातलाई नियन्त्रणमा लिएको उनले जानकारी दिए । सीमा क्षेत्रका कतिपय भारतीयलाई पैसा लिएर नै सिमा कटाउने गरेको बताइएको छ । सिमा क्षेत्रका धेरै भारतीयले नेपालमा खेतिपाती गरेका छन् । भारतीयहरु गाईवस्तु चराउन समेत नेपाल आउने गरेका छन् ।"
स्वास्थ्य मन्त्रालयका चिकित्सक र परिवारका चार जनालाई कोरोना,"भक्तपुर : स्वास्थ्य मन्त्रालयमा कार्यरत एक चिकित्सकसहित उनको परिवारका चार सदस्यलाई कोरोना संक्रमण भएको छ। मन्त्रालयको हेल्थ अप्रेसन सेन्टर (एचईओसी) मा कार्यरत चिकित्सकसँगै उनका बुबाआमा, श्रीमती र एक वर्षीय छोरालाई कोरोना संक्रमण पुष्टि भएको हो। स्वास्थ्य मन्त्रालयले सोमबार गरेको नियमित प्रेस ब्रिफिङमा उनीहरुलाई कोरोना भाइरस संक्रमण भएको सार्वजनिक गरिएको थियो। ३२ वर्षीय चिकित्सकसँगै उनका ६० वर्षीय बुबा, ५५ वर्षीया आमा, २९ वर्षीया श्रीमती र एक वर्षीय छोरालाई कोरोना संक्रमण भएको जिल्ला स्वास्थ्य कार्यालय भक्तपुरका प्रमुख कृष्ण मिजारले जानकारी दिए। उनका अनुसार उनीहरु तीनदिनअघि वीरगञ्जबाट काठमाडौं आएका थिए। काठमाडौं आएपछि उनीहरुले पाटन अस्पतालमा कोरोना परीक्षण गरे। कोरोना परीक्षणलगत्तै उनीहरु भक्तपुरस्थित घर पुगेर होम आइसोलेसनमा बसेको पाइएको स्वास्थ्य कार्यालय प्रमुख मिजारले बताए। वीरगञ्जबाट फर्केपछि पाटन अस्पतालमा कोरोना परीक्षण गरेको पाइएको छ, उनले भने, कोरोना परीक्षणपछि घरमा रहेका अन्य सदस्यहरुलाई आफन्तको पठाएर उहाँहरु होम आइसोलेसनमा बसेको जानकारीमा आयो। प्रमुख मिजारका अनुसार उनीहरु काम विशेषले वीरगञ्ज पुगेका थिए। पछिल्लो समय वीरगञ्जमा कोरोना भाइरसका संक्रमितहरुको संख्या दिनानुदिन बढिरहेको छ। मन्त्रालयले भक्तपुरका पाँच जनामा कोरोना संक्रमण भएको पुष्टि भएको बताए पनि भक्तपुरका सात जनामा सोमबार कोरोना संक्रमण पुष्टि भएको प्रमुख मिजारले जानकारी दिए।उनका अनुसार सोमबार महानगरीय प्रहरी वृत्त ठिमीमा कार्यरत २९ वर्षीय एकजना प्रहरी जवानमा समेत कोरोना भाइरस संक्रमण पुष्टि भएको छ। त्यस्तै भक्तपुर नपा २ व्यासीस्थित भक्तपुर औद्योगिक क्षेत्रस्थित एक उद्योगमा कार्यरत ४६ वर्षीय मजदुरलाई पनि कोरोना संक्रमण भएको उनले जानकारी दिए।सूर्यविनायक नपा ८ सिपाडोलको आदर्श चोकस्थित २९ वर्षीया महिलालाई पनि कोरोना संक्रमण पुष्टि भएको प्रमुख मिजारले जानकारी दिए। उनले सोमबार संक्रमण पुष्टि भएका सबैको कन्ट्याक्ट ट्रेसिङ गर्ने कार्य भइरहेको बताए। सोमबारसम्म भक्तपुरमा कोरोना संक्रमितको संख्या ६६ पुगेको छ। जसमध्ये ५० जना कोरोनालाई जितेको स्वास्थ्य कार्यालयले जनाएको छ।"
कोरोनाको सतर्कताका लागि दोलखामा सवा ४ करोड खर्च,"दोलखा : कोरोना भाइरस (कोभिड१९) महामारी सतर्कता र रोकथामका लागि दोलखाका ९ ओटा स्थानीय तहहरुले सवा ४ करोड खर्च गरेको पाइएको छ । २०७६ चैत ११ गते यता असार मसान्तसम्म करिब ४ महिनाको अवधिमा दोलखाका २ नगरपालिका र ७ ओटा गाउँपालिकाले कोरोना भाइरस महामारी सतर्कता र रोकथामका लागि ४ करोड १४ लाख रुपैयाँ खर्च गरेको पाइएको हो । संघीय र बागमती सरकार तथा जिल्लाका स्थानीय तहहरुले कोरोना सतर्कता कोषमा संकलन भएकोमध्ये ४ करोड १४ लाख रुपैयाँ खर्च भएको स्थानीय तहहरुले जनाएका छन्। जिल्लाका ९ औटै स्थानीय तहको कोषमा जम्मा भएको ५ करोड २६ लाख रुपैयाँमध्येबाट क्वारेन्टाइन निर्माण तथा व्यवस्थापनमा एक करोड ५२ लाख र खाना, उपचार, यातायात, कीट खरिद, स्वास्थ्यकर्मी भत्ता लगायत गरी २ करोड ६२ लाख खर्च भएको ती स्थानीय तहहरुको तथ्यांक रहेको छ । संघीय सरकारबाट ३८ लाख, वागमती प्रदेशबाट ९२ लाख र स्थानीय तहहरुको ३ करोड ९६ लाख गरी कूल ५ करोड २६ लाख रुपैयाँ कोषमा जम्मा भएको थियो । जिल्लामा सबैभन्दा बढी गौरीशंकर गाउँपालिकाले एक करोड १२ लाख रुपैयाँको कोष खडा गरी ८० लाख रुपैयाँको खर्चबाट १५२ जनाको व्यवस्थापन गरेको गौरीशंकर गाउँपालिकाका अध्यक्ष सोयमबहादुर खड्काले बताए । पश्चिमी दोलखाको शैलुङ गाउँपालिकाले कोरोना महामारी सतर्कता र रोकथामका लागि बागमती प्रदेशमै पहिलोपटक आम्दानी खर्च सार्वजनिक गरेको थियो । कोरोना महामारी सर्तकता र रोकथामका लागि शैलुङ गाउँपालिकाले ६० लाखको कोष जम्मा गरी ३८ लाख ९९ हजार पाँचसय ७० रुपैयाँ खर्च गरेको शैलुङ गाउँपालिकाका अध्यक्ष भरत दुलालले जानकारी दिए । ८० लाख रुपैयाँको कोष स्थापना गरी बिगु गाउँपालिकाले २० लाख क्वारेनटाइन निर्माण र व्यवस्थापन र २४ लाख रुपैयाँमा औषधि, खाना तथा उपचारमा खर्च गरी १४२ जनाको व्यवस्थापन गरेको विगु गाउँपालिकाका अध्यक्ष युधिष्ठिर खड्काले जानकारी दिए । सबैभन्दा कम २२ लाख रुपैयाँको कोरोना कोष स्थापना गरी जिरी नगरपालिकाले क्वारेन्टाइनमा तीन लाख र उपचार तथा औषधिमा ८ लाख रुपैयाँ खर्च गरेको जिरी नगरपालिकाका प्रमुख प्रशासकीय अधिकृत शिवप्रसाद रिजालले बताए । भीमेश्वर नगरपालिकाले ५२ लाखको कोष स्थापना गरी करिब ५० लाख खर्च गरेको जनाएको छ । मेलुङले ४० लाख, बैत्यश्वरले ७० लाख, तामाकोसीले ३० लाख र कालिञ्चोक गाउँपालिकाले ६० लाख रुपैयाँ खर्च गरेको जनाईएको छ ।"
कोरोनाबाट विराटनगरमा वृद्धको मृत्यु,"विराटनगर : कोरोनाका कारण विराटनगरमा सोमबार एक वृद्धको मृत्यु भएको छ । कोशी अस्पतालमा भर्ना गरिएका ७७ वर्षीय वृद्धको मृत्यु भएको हो । उपचारका लागि सोमबार बिहान उनलाई आइसोलेसनमा लगिएको थियो । अस्पतालका मेडिकल सुपरिटेन्डेन डा चुमनलाल दासले विराटनगर महानगरपालिका५ स्थानीय ठेगाना भएका वृद्धको उपचारका क्रममा मृत्यु भएको जानकारी दिए । श्वासप्रश्वासमा समस्या देखिएपछि कोरोना संक्रमण भएको हुन सक्ने आशंकामा बिहान १० बजे उनको स्वाब संकलन गरिएको थियो । उपचारका क्रममा उनको दिउँसो ३ः१५ बजे मृत्यु भएको मेसु दासले बताए । मृत्यु पछिमात्र उनको कोरोना रिपोर्ट पोजेटिभ आएको थियो । वृद्धको मृत्यु भएको केही समयपछि कोरोना रिपोर्ट पोजेटिभ आयो, डाक्टर दासले भने, कोरोना रिपोर्ट पोजेटिभ आएपछि बिरामी कुरुवाको पनि कोरोना जाँच गर्ने तयारी हुँदैछ । मृतक वृद्ध मधुमेह रोगबाट पीडित थिए । चार दिनयता ज्वरो आएपछि सोमबार उपचारका लागि ल्याइएको अस्पतालले जनाएको छ । वृद्धको मृत्युसँगै प्रदेश १ मा कोरोनाका कारण ज्यान गुमाउनको संख्या दुई पुगेको छ । यसअघि गत बुधबार मोरङ सुनवर्षीका एक पुरुषको विराटनगरबाट थप उपचारका लागि बीपी कोइराला स्वास्थ्य विज्ञान प्रतिष्ठान धरान लगेपछि मृत्यु भएको थियो ।"
हिँड्दाहिँड्दै पहिरो खसेपछि,जाजरकोट : बाटोमा हिँड्दाहिँड्दै एक्कासी पहिरो खसेपछि जाजरकोटमा एक युवती गम्भिर घाइते भएकी छन्। बारेकोट गाँउपालिका९ निवासी खिमबहादुर बिसीकी २२ वर्षीय छोरी टीका बिसी गंभिर घाइते भएकी हुन्। घरबाट सदरमुकाम खलंगा आउँदै गर्दा नगलगाड५ स्थित गेरेनी भीर नजिक सुख्खा पहिरो खस्दा उनको टाउकोमा गम्भिर चोट लागेको छ। घाइते टीकाको अवस्था गम्भिर भएपछि उनलाई उपचारका लागि हेलिकोप्टरबाट सुर्खेत पठाईएको छ। बारेकोट गाँउपालिकाले खर्च ब्यहोर्ने गरि माउन्टेन एयरको हेलिकोप्टरबाट उनको उद्धार गरिएको हो। घाइते युवतीको अवस्था निकै जोखिममा रहेकोले गाउँपालिकाले दुई लाख ७५ हजार रुपैयाँमा हेलिकोप्टर चार्टर गरेर उद्धार गरिएको बारेकोट गाउँपालिका अध्यक्ष महेन्द्र शाहले बताए। युवतीसँगै आएका आफन्तले उनको उद्धार गरेका थिए। घाइते टीकालाई इलाका प्रहरी कार्यालयका प्रहरीले प्राथमिक स्वास्थ्य केन्द्र दल्ली लगेर प्राथमिक उपचार गराएका थिए। घाइते युवतीको अझै होस खुल्न नसकेको र अवस्था निकै गम्भिर रहेको स्वास्थ्यकर्मीले बताएका छन्।
"सुशान्त सिंह मृत्यु प्रकरणमा प्रहरीभित्रै विवाद, बिहार प्रहरीलाई जबर्जस्ती क्वारेन्टाइनमा",नयाँदिल्ली : बलिउड अभिनेता सुशान्त सिंह राजपुतको निधनबारे अनुसन्धानको क्रममा बिहार प्रहरी र मुम्बइ प्रहरीबीच विवाद उत्पन्न भएको छ । घटनाको अनुसन्धानका लागि मुम्बइ पुगेका बिहारका आईपीएस अधिकारी विनय तिवारीलाई जबर्जस्ती क्वारेन्टाइनमा राखिएको बताइएको छ । बिहार प्रहरीका महानिर्देशक गुप्तेश्वर पाण्डेले यस्तो आरोप लगाएका हुन् । सुशान्तको मृत्युबारे उनका बाबुले बिहार प्रहरीमा मुद्दा दायर गरेका थिए । सोही क्रममा बिहार प्रहरीको एक टोली केही समयअघि अनुसन्धानका लागि मुम्बइ पुगेको थियो । जसको नेतृत्व गरेका थिए विनय तिवारीले । उनैलाई मुम्बइ प्रहरीले क्वारेन्टाइनमा राखिदिएको हो । तर बिहार प्रहरीले उक्त घटनाको विरोध गरेको छ । मुख्यमन्त्री नितिश कुमार लगायत अन्य उच्च अधिकारीले मुम्बइ प्रहरीको कदमप्रति आपत्ति जनाएका थिए । बीबीसी हिन्दीका अनुसार तिवारीलाई मुम्बइ प्रहरीले रातको ११ बजे पक्राउ गरी क्वारेन्टाइनमा राखिदिएको थियो । बिहार प्रहरीले आफूलाई जानकारी नदिइकन यसरी पक्राउ गरिएको घटनामा मुम्बइ प्रहरीको विरोध जनाएको छ । मुम्बइ प्रहरीले भने एक राज्यको प्रहरीले अर्को राज्यमा गएर अनुसन्धान तथा जाँचबुझ गर्न नसक्ने प्रतिक्रिया दिएको छ । भारतमा एक राज्यको घटनालाई लिएर अर्को राज्यमा उजुरी दिन पाइए पनि प्रहरीलाई अर्को राज्यमा गएर सूचना विना नै अनुसन्धान गर्न छुट नभएको मुम्बइ प्रहरीले जनाएको हो ।
६ महिनापछि बालकोट पुगे ओली,"काठमाडौं : प्रधानमन्त्री केपी शर्मा ओली करिब ६ महिनापछि सोमबार आफ्नो निजी निवास बालकोट पुगेका छन् । ओली वसन्त पञ्चमी (माघ १६ गते) पछि सोमबार बालकोट पुगेको प्रधानमन्त्रीका प्रेस सल्लाहकार सूर्य थापाले जानकारी दिएका छन् । प्रधानमन्त्रीज्यू आफ्नो निजी निवास सूर्यविनायक२ बालकोट, भक्तपुर पुगेर करिब डेढ घण्टा बस्नुभयो। थापाले भनेका छन् लामो समयपछि निजी निवास पुगेका ओलीले निवास परिसर अवलोक गर्नुका साथै नेता कार्यकर्ता र छिमेकीसँग पनि भेट गरेको थापाले बताए। मन्त्री भएदेखि बस्दै आएका पूर्व सञ्चार तथा सूचना प्रविधि मन्त्री गोकुल बाँस्कोटा अहिले पनि ओलीको निजी निवासमै बस्दै आएका छन् ।"
सहसचिव राई सचिवमा बढुवा,"काठमाडौं : सरकारले सहसचिव वीर बहादुर राईलाई सचिवमा बढुवा गरेको छ । सोमबार बसेको मन्त्रिपरिषद्को बैठकले वरिष्ठ सहसचिव राईलाई सचिवमा बढुवा गर्ने निर्णय गरेको हो । वरिष्ठ सहसचिव चन्द्रमान श्रेष्ठ, गोकर्णमणि दुवाडी र राई गरी तीन जनाको नाम सचिवका लागि सिफारिस गरेको थियो । त्यस मध्ये राई बढुवा भएका हुन् ।"
प्रदेश १ मा थपिए ५७ जना कोरोना संक्रमित,"विराटनगर : मोरङमा एकै दिन ४६ जना कोरोना संक्रमित थपिएका छन् । जसमा विराटनगर महानगरपालिकाका मात्रै २२ जना छन् । प्रदेश १ मा ५७ जना नयाँ बिरामी थपिएकोमा सबैभन्दा बढी मोरङका ४६ जना रहेका हुन् । झापामा छ र सुनसरीमा पाँच जना नयाँ संक्रमित थपिएको सामाजिक विकास मन्त्रालयले जनाएको छ । नौ सय ५१ जनाको स्वाब संकलन गरेर विभिन्न प्रयोगशालामा गरिएको पीसीआर परीक्षण रिपोर्ट सोमबार प्राप्त भएको हो । पीसीआर परीक्षण गरिएकामध्ये १८ महिला ३९ पुरुषको रिपोर्ट पोजिटिभ आएको छ । मोरङको विराटनगरमा १६ पुरुष र छ महिला, रंगेली नगरपालिकामा १३ पुरुष र नौ महिला, कटहरी गाउँपालिकामा दुई महिलामा कोरोना पुष्टि भएको छ । झापाको अर्जुनधारामा पाँच पुरुष र बिर्तामोडमा एक महिला तथा सुनसरीको इटहरीमा तीन, धरान र इनरुवामा एकएक जना पुरुषमा कोरोना रिपोर्ट पोजेटिभ आएको सामाजिक विकास मन्त्रालयका प्रवक्ता डासुरेश मेहताले बताए । नयाँ बिरामी थपिएसँगै प्रदेश १ मा हालसम्म कोरोना भाइरसबाट संक्रमित हुनेको संख्या एक हजार एक सय २८ पुगेको छ । प्रदेशमा भाइरसबाट संक्रमित भएर उपचाररत रहेका मध्ये आठ जना निको भएर सोमबार डिस्चार्ज भएका छन् । बीपी कोइराला स्वास्थ्य विज्ञान प्रतिष्ठान धरानबाट तीन महिला र पाँच पुरुष डिस्चार्ज भएका् मेहताले बताए । प्रदेश १ मा डिस्चार्ज हुनेको संख्या आठ सय २९ पुगेको छ । प्रदेश १ मा हाल सम्म ४५ हजार सात सय ७१ जनाको पीसीआर परीक्षण गरिएको सामाजिक विकास मन्त्रालयले जनाएको छ ।"
बराहक्षेत्र नगरपालिकाका तीन वडा सिल,"धरान : सुनसरीको बराहक्षेत्र नगरपालिकामा तीन वडा सिल गरिएको छ। एकजना कपाल काट्ने हजामलाई कोरोना संक्रमण देखिएपछि बराहक्षेत्र नगरपालिकाका ५, ६ र ८ नम्बर वडा सिल गरिएको मेयर निलम खनालले जानकारी दिए। बराहक्षेत्र नगरपालिकाको चक्रघट्ट बजारमा सैलुन संचालन गर्दै आएका ३६ वर्षीय पुरुषलाई ज्वरो आएपछि स्वाब संकलन गरी बिपी कोइराला स्वास्थय विज्ञान प्रतिष्ठान पठाइएको थियो। उनको स्वाबको रिपोर्ट पोजिटिभ आएपश्चात सोमबार बिहानैदेखि बराहक्षेत्र नगरपालिकाका तीनवटै वडा पूर्ण रुपमा सिल गरी आवत जावत बन्द गरिएको मेयर खनालले बताए। संक्रमितले २ सयभन्दा बढीको कपाल काटेकाले कन्ट्रयाक ट्रेसिङ गरी सबैको पहिचान गर्नका लागि वडा सिल गर्नुपरेको खनालले बताएका छन्। सिल गरिएका वडामा संक्रमितसँग कपाल काट्ने व्यक्तिको खोजी भइरहेको मेयर खनालले बताए।"
अत्याधिक रक्तस्राव हुँदा उपचार नपाएर सुत्केरीको मृत्यु,"जाजरकोट : अत्याधिक रक्तस्रावका कारण जाजरकोटमा एक सुत्केरीको मृत्यु भएको छ । छेडागाड नगरपालिका१० काफ्ला निवासी २७ वर्षीया पशुपति थापा पुनको मृत्यु भएको हो । सोमबार बिहान ४ बजेतिर घरमै सुत्केरी भएकी पशुपतिको रक्तस्राव नरोकिएका कारण बिहान १० बजेतिर मृत्यु भएको उनका पति शंकर पुनले बताए । रक्तस्राव नरोकिएपछि उपचारका लागि कुशे गाँउपालिका७ बाटुले बजारमा रहेको एक मेडिकलमा लगिएको थियो । तर मेडिकलमा पनि उपचार हुन नसकेपछि उनको मृत्यु भएको हो । बच्चा भने सकुशल रहेको छ । धेरै रगत बगिसकेको थियो । अन्तिम अवस्थामा मेडिकलमा ल्याइएकी सुत्केरीलाई रगत चढाउनु पर्ने अवस्था थियो तर मेडिकलमा त्यस्तो सुविधा थिएन मेडिकल संकलक अहेब प्रवेश थापाले भनेबचाउन धेरै कोसिस गयौँ तर धेरै रगत बगिसकेकाले बचाउन सकेनौ। जिल्लामै रगत दिने किसिमका सुरक्षित प्रसूतिगृह नहुँदा धेरै महिलाले अकालमा ज्यान गुमाउने गरेका छन् ।भरपर्दो स्वास्थ्य संस्था नहुँदा घरमै असुरक्षित तरिकाले सुत्केरी हुँदा उनले अकालमा ज्यान गुमाउनु परेको हो । समस्यामा परेका दुर्गमका महिलालाई राष्ट्रपति महिला उत्थान कार्यक्रमको सहयोगमा उद्धार गर्ने गरिएपनि उक्त सुविधाबारे जानकारी नपाउँदा ती महिलाको अकालमा ज्यान गएको स्वास्थ्य सेवा कार्यालयका प्रमुख डा सुनिल पुनले बताए। जनचेतनाको अभावले घरमै असुरक्षित तरिकाले सुत्केरी हुने, दक्ष स्वास्थ्यकर्मी र प्रसुति भवनको अभाव, भौगोलिक विकटता लगायतका कारणले दुर्गमा धेरै सुत्केरी महिला जोखिमा रहेको डा पुनको भनाइ छ । जटिल अवस्थाका एक दर्जन महिलाको भने हवाई उद्धारपछि ज्यान जोगिएको छ ।"
पाँच दिनदेखि अवरुद्ध कर्णाली राजमार्ग खुल्यो,"कालिकोट : पहिरोका कारण ५ दिनदेखि अवरुद्ध बनेको कर्णाली राजमार्ग सञ्चालनमा आएको छ । कर्णाली राजमार्गको कालिकोट खण्डमा मात्रै तीन दर्जन भन्दा बढी ठाँउमा गएको पहिरोका कारण कर्णाली राजमार्ग अवरुद्ध थियो। राजमार्ग सोमबारदेखि सञ्चालनमा आएको जिल्ला प्रहरी कार्यालय कालिकोटका प्रमुख श्यामबाबु ओलीयाले जानकारी दिए । उनका अनुसार डिभिजन सडक कार्यालय जुम्लाको डोजरले पहिरो पन्छाएपछि राजमार्ग नियमित सूचारु भएको छ । जिल्लाको तिलागुफा नगरपालिकास्थित ठाकुल्ला खोलामा पानीको बहाब बढेपछि राजमार्ग अवरुद्ध हुने र पानीको बहाब घटेपछि राजमार्ग सञ्चालन हुने गरेको छ। कर्णाली राजमार्गको दैलेख र कालिकोटको सिमाना दहिखोला, गगने खोला, काले खोला, शेरीघाट, मान्म, ताडी, बिहानी खोला, शेरावाडा, टाकुल्ला, खल्लागाड लगायतका तीन दर्र्जन भन्दा बढी ठाँउमा खसेको पहिरो पन्छाएपछि कर्णाली राजमार्ग सञ्चालनमा आएको डिभिजन सडक कार्यालय जुम्लाका इन्जीनियर लिलाबहादुर भण्डारीले बताए । उनका अनुसार पहिरोका कारण पाँच दिनदेखी अबरुद्ध राजमार्ग खुलाउनका लागि जुम्लादेखी डोजर सहित डिभिजन सडक कार्यालय जुम्लाको टोली पहिरो पन्छाउदै कालिकोट हुँदै दैलेखको सिमानासम्म पुगेको थियो । ती सबै स्थानमा पहिरो पन्छाएर राजमार्ग खुलाइएको छ । कालिकोटका प्रमुख जिल्ला अधिकारी चन्द्रप्रसाद गैरेले लामो समय राजमार्ग अवरुद्ध हुन नदिन डिभिजन सडक कार्यालय जुम्लालाई निर्देशन दिइएको बताए । डिभिजन सडक कार्यालय जुम्लाबाट एउटा डोजर कालिकोटमा राख्ने व्यवस्था मिलाइएको बताउदै राजमार्गका धेरै ठाँउमा पहिरो खेस्ने समस्याले अवरुद्ध राजमार्ग समयमै खुलाउन नसकिएको बताए । लगातार एक हप्तासम्म राजमार्ग अवरुद्ध हुन नदिन सबै सरोकारवालाबीच छलफल र समन्वय भइरहेको उनको भनाइ छ।"
बेपत्ता पंकजको शव बुलेटसँगै भेटियो,स्याङजा : फेदिखोला गाउँपालिका २ भालुपहाडको सेतीखोलाबाट बुलेट मोटरसाइकलसँगै सोमबार पंकज गिरीको कंकाल भेटिएको प्रहरीले जनाएको छ । ठ्याक्कै एक महिनाअघिदेखि वेपत्ता रहेका १९ वर्षीय गिरी सेतीखोलाबाट झण्डै ३० मीटरमाथि झ्याङ्मा अड्किएको अवस्थामा फेला परको हो । उनको शव हड्डी भाँचिएको र मक्किएको अवस्था फेला परेका छ। उनले लगाएको लुगाका आधारमा आफन्तले पहिचान गरेको प्रहरी नायब उपरीक्षक राजेन्द्र अधिकारीले जानकारी दिए । बाबा जीवन गिरीले शवको जिम्मा लिएका छन् भने शब पोष्ट मार्टमका लागि अस्पताल लगिने तयारी भइरहेको उनले बताए । स्याङजाको चापाकोट नगरपालिका ५ घर भएका गिरी पोखरास्थित जनप्रिय क्याम्पसमा १२ कक्षाको परीक्षाको तयारीमा थिए । असार १८ गतेदेखि बेखबर रहेका उनको सोमबार (आज) मोटरसाइकल भेटिएको थियो।मोटसाइकल झिक्ने क्रममा गन्ध आएपछि खोजतलास गर्नेक्रममा सडेको अवस्थामा शव भेटिएको प्रहरी प्रवक्ता समेत रहेका अधिकारीले जनाए । स्याङजाको सेतीखोलामा बेवारिसे अवस्थामा बुलेट मोटरसाइकल भेटियो माछा मार्न जाने व्यक्तिले आइतबार साँझ बुलेट मोटरसाइकल देखेपछि प्रहरीलाई खबर गरेका थिए। पोखरा महानगरपालिका ५ पस्र्याङमा बस्दै आएका गिरी ना ४० प ३७२० नम्बरको हरियो रंगको बुलेट बाइक भाडामा लिएर हिँड्ने गरेको आफन्तको भनाइ छ । बुलेट मोटरसाइकल र कंकाल फेला परेपछि प्रहरीले गिरी परिवारलाई घटनास्थलमा बोलाएको थियो । घटनास्थलमा भेटिएका लुगाका आधारमा कंकाल उनकै भएको परिवारले जनाएपछि आफन्तले सनाखत गरेका छन् । दुर्घटना हो वा हत्या हो यसबारे एकिन गर्न नसकिएको प्रहरीले बताएको छ।यसबारे थप अनुसन्धान हुने प्रनाउ अधिकारीले जानकारी दिए ।
आन्दोलनको तयारीमा जुट्न कार्यकर्तालाई कमल थापाको निर्देशन,"काठमाडौं : राष्ट्रिय प्रजातन्त्र पार्टीका अध्यक्ष कमल थापाले अब आन्दोलनको तयारीमा जुट्न कार्यकर्ताहरुलाई निर्देशन दिएका छन्। पार्टी सम्वद्ध जनवर्गिय संगठनको संयुक्त भेलालाई सोमबार काठमाडौंमा सम्बोधन गर्दै थापाले कोरोना महामारी नियन्त्रण गर्न सरकारको भूमिका निष्प्रभावी रहेको भन्दै कोरोना महामारी, भ्रष्टाचार र धर्म परिवर्तन जस्ता बिषयलाई लिएर सडकमा जान कार्यकर्ताहरुलाई निर्देशन दिएका हुन्। मुलुकमा अहिले बलियो राष्ट्रवादी प्रजातान्त्रिक शक्ति आवश्यक भएकोले त्यो परिपूर्ति गर्न राप्रपा एक भएको चर्चा गर्दै थापाले तल्लो तहसम्म संगठन निर्माणमा जुट्नुपर्ने आवश्यकता औंल्याए। पार्टी एकतासँगै जनवर्गिय संगठनको समायोजन गर्ने कार्यलाई प्राथमिकतामा राखी अघि बढ्न आग्रह गर्दै थापाले साँठनिक सुदृढिकरणका गतिविधिमा केन्द्रीत हुनुपर्नेमा जोड दिए। सिद्धान्तनिष्ट कार्यकर्ताको बलमा मात्र पार्टीले सफलता प्राप्त गर्ने भन्दै थापाले प्रशिक्षण अभियानलाई सघन रुपमा सञ्चालन गर्न निर्देशन दिए। नेकपा र नेपाली कांग्रेसको विकल्पको रुपमा राप्रपालाई जनताले हेरिरहेको भन्दै थापाले जनताको माझबाट जनअनुमोदित गराएर एजेण्डालाई स्थापित गरि छाड्ने दृढता व्यक्त गरे।"
र्यापर दुले रकर : महामारीमा मजदुरका गीत गाएर रातारात हीट,"नयाँदिल्ली : भारतीय युवामाझ अचेल नयाँ र्यापर चर्चित बनेका छन् । सामाजिक सञ्जालमा छोटो समयमै दुलेश्वर टान्डी उर्फ, र्यापर दुले रकर को चर्चा लोभलाग्दो छ । दुले कोभिड१९ को संकटबीच आप्रवासी कामदारहरुको दुर्दशाबारे र्याप बनाएर गाउँछन् । २७ वर्षीय दुले ओडिसाको स्थायी बासिन्दा हुन् । कलाहान्डी जिल्लाका उनी २०१३ मा कामको खोजीमा राइपुरमा पुगेका थिए । गाउँकै सरकारी कलेजबाट बिएस्सी केमेस्ट्री सकेका उनले होटलमा वेटर र भाँडा माझ्ने काम पनि गरे । तर पछिल्लो समय कोरोनाभाइरस महामारीले गर्दा काम खोसियो । अन्ततः गाउँले झुपडीबाटै र्याप गाएर उनी चर्चित सेलिब्रिटी बनेका छन् । तर उनको र्याप गाउनुको उद्देश्य हरेक नागरिकलाई विपन्न कामदारको अवस्थाबारे सचेत गराउनु थियो । महामारीमा कामदारहरुले भोगेका पीडा, असमानता र विभेद् उनका र्यापमा समेटिन्छन् । खासमा दुलेसँग अन्य र्यापरसँग झैँ आधुनिक प्रविधि छैन । स्टुडियो छैन । स्टेज छैन । उचित ब्याकग्राउन्ड छैन । क्यामेरा छैन । बरु उनी गाउँको सानो झुपडीमा आफ्नो सस्तो मोबाइल फोनमा रेकर्ड गर्दै र्याप गाउने गर्छन् । पछिल्लो समय उनै दुले भारतीय मिडियामा चर्चित सेलिब्रिटी बनेका छन् । जब मैले चीन, युरोप र अमेरिकाबाट कोरोनाभाइरस फैलँदै गरेको समाचार थाहा पाएँ, यसको असर यहाँ खराब हुनेवाला छ भन्ने थाहा पाएँ । सरकारले लकडाउन घोषणा गरेपछि म गाउँ फर्कनुपर्छ भन्ने मेरो दिमागमा आयो, दुलेले बताए । जब दुलेले कामदारहरु परिवार र बालबच्चालाई बोकेर पैदल हिँडेको देखे, त्यसबेला उनले पहिलो र्याप सुरु गरे । त्यसको नाम थियो, सत्य कहानी । जहाँ उनले नेताहरुको आलोचना गरेका थिए । नेताहरुले कसरी सहयोगको नाममा कसरी पैसा कमाउने अवसर जुटाउँछन् भन्ने आशय उनको पहिलो भिडियोमा थियो । त्यसपछि दुलेले सुन सरकार नामको अर्को भिडियो तयार पारे । यसले पनि कामदारको दुर्दशा र विद्यमान संकटबारे यथार्थ उधिनेको थियो । दुलेश्वर सानैदेखि यस्ता गीत लेख्थे र चन्डीगढमा प्रस्तुती पनि दिएका थिए । हाल उनी सानो र पुरानो माटोको घरमा आमासँग बस्छन् । तर जब गीत भाइरल बन्यो, त्यसपछि उनलाई उडिया फिल्म क्षेत्रमा काम गर्ने प्रस्ताव समेत आउन थालेको छ । जुन उनका लागि ठूलो अवसर हो । पछिल्लो समय स्वारा भास्कर लगायत केही बलिउडका सेलिब्रिटीले समेत उनको कामको प्रशंसा गरेका छन् ।"
४१८ जना कोरोना संक्रमित थपिए,"काठमाडौं : पछिल्लो २४ घण्टामा नेपालमा ४१८ जनामा कोरोना भाइरस (कोभिड१९) संक्रमण पुष्टि भएको छ। । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नेपालमा कोरोना संक्रमितको संख्या २० हजार ७५० पुगेको छ। पछिल्लो २४ घण्टामा देशभरका प्रयोगशालामा ७ हजार ६३७ नमुना परीक्षण गरिएको स्वास्थ्य तथा जनसंख्या मन्त्रालयले जनाएको छ। आइतबार २४६, शनिबार ३१५, शुक्रबार २२४, बिहीबार २७४, बुधबार २१०, मंगलबार ३५३, सोमबार १३९ जनामा कोरोना संक्रमण देखिएको थियो।"
"अफगान कारागारमा आइएसको हमला, २० जना मारिए","जलालाबाद : अफगानिस्तानको पूर्वी जलालाबादस्थित एक कारागारमा अतिवादी इस्लामिक स्टेट समूहले गरेको आक्रमणमा कम्तीमा २० जनाको मृत्यु भएको छ। प्रान्तीय सरकारी अधिकारीहरुकाअनुसार त्यसक्रममा आक्रमणकारी र सुरक्षाफौजबीच भिडन्त समेत भएको थियो । प्रान्तीय अस्पतालका प्रवक्ता जाहेर अदेलले कम्तीमा २० जनाको मृत्यु भएको पुष्टि गरे । मारिनेहरुमा सुरक्षाकर्मी समेत रहेका छन् । प्रान्तीय गभर्नरका प्रवक्ताले उक्त आक्रमणमा कारागारका बन्दी, सुरक्षाकर्मी समेत २१ जनाको ज्यान गएको बताए । गत शुक्रबारदेखि ईद पर्वका अवसरमा अफगान सरकार र मुख्य विद्रोही समूह तालिबानबीच तीन दिने युद्धबिराम लागू छ । अफगान राष्ट्रपति अस्रफ घानीले ईदलगत्तै तालिबानसँग वार्ता शुरु हुने र त्यसपछि स्थायी युद्धबिराम हुने बताएका छन् ।"
वडाध्यक्षबाट कुटिए वृद्ध,"भोजपुर : जनप्रतिनिधिबाटै एक वृद्धमाथि कुटपिट भएको छ।उत्तरी साल्पासिलिछो गाउँपालिका १ कुलुङका वडाध्यक्ष गणेश बुढाथोकीले स्थानीय ६५ वर्षीय अर्जुनजंग कार्कीलाई कुटपिट गरेका हुन् । वडाध्यक्ष बुडाथोकीले कुलुङको अग्राखे भन्ने स्थानमा बाटो छेकी विनाकारण कुटपिट गरेको पीडित कार्कीको आरोप छ । कार्की षडानन्द नगरपालिकाको दिङ्लाबजारदेखि घर जाने क्रममा गत शनिबार कुटिएका थिए। पीडित कार्कीको छाती, हात र खुट्टामा चोटपटक लागेर गम्भीर घायते भएको उनकी श्रीमती इन्दिरा कार्कीले बताइन्। यता वडाध्यक्ष बुडाथोकीले बाटो निरीक्षण गर्दै हिँडिरहेको अवस्थामा कार्कीले अपशब्द प्रयोग गरेको र सामान्य विवाद मात्र भएको स्वीकारेका छन् । विवादपछि ठेलाठेल हुँदा दुवैलाई सामान्य चोटपटक पनि लागेको उनले बताए । वडाध्यक्ष बुढाथोकीलाई प्रहरीले नियन्त्रणमा लिइ पीडित कार्कीको परिवारको रोहवरमा छाडिएको इलाका प्रहरी कार्यालय दिङ्लाका प्रहरी निरीक्षक भाष्कर खतिवडाले जानकारी दिए । स्थानीय मेडिकलमा प्राथमिक उपचार पछि पीडित कार्कीलाई थप उपचारका लागि विराटनगर पठाइएको पारिवारिक स्रोतले जनाएको छ ।"
बाँके राष्ट्रिय निकुञ्जका प्रमुख संरक्षण अधिकृत ८ लाख ९८ हजार घुससहित पक्राउ,"काठमाडौं : बाँके राष्ट्रिय निकुञ्जका प्रमुख संरक्षण अधिकृत प्रमोद भट्टराई ८ लाख ९८ हजार स्रोत खुलेको रकम सहित पक्राउ परेको छन् । अख्तियार दुरुपयोग अनुसन्धान अयोगको टोलीले प्रमुख संरक्षण अधिकृत भट्टराई, सहायक संरक्षण अधिकृत विष्णु रोकायलाई रुपन्देहीको सैनामैना नगरपालिका १० बटा नियन्त्रण लिएको हो। उनीहरुको साथबाट ३ लाख ४८ हजार नगद र विभिन्न मिति ५ लाख ५० हजारको बैक भौचरसहित नियन्त्रणमा लिएको अख्तियार प्रवक्ता तारानाथ अधिकारीले जानकारी दिए । उनीहरुलाई बा २ झ १८९३ नम्बरको गाडीमा आउँदै गरेका अवस्थामा पक्राउ गरिएको हो । उनीहरुलाई नियन्त्रणमा लिएर अनुसन्धान गरिरहेको प्रवक्ता अधिकारीले बताए ।"
सीपीएल खेल्न गएका सन्दीप लामिछाने १४ दिन क्वारेन्टाइनमा,"काठमाडौं : क्यारेबियन प्रिमियर लिग (सीपीएल) खेल्नका लागि ट्रिनिडाड एन्ड टोबागो गएका नेपाली क्रिकेट खेलाडी सन्दीप लामिछानेलाई १४ दिनको क्वारेन्टाइनमा राखिएको छ। सीपीएल खेल्ने सन्दीपलगायत सम्पूर्ण खेलाडीलाई आइतबारदेखि क्वारेन्टाइनमा राखिएको हो। सीपीएल आगामी भदौ २ गतेदेखि शुरु हुँदैछ। 'प्रतियोगिताअघि सबै खेलाडीले अनिवार्य १४ दिन क्वारेन्टाइन बस्नुपर्ने आयोजकले नियम बनाएको छ, त्यसैअनुसार अन्य खेलाडीले जस्तै सन्दीप पनि क्वारेन्टाइनमा बस्नु परेको हो', उनका व्यवस्थापक रमन शिवाकोटीले भने। यसबीचमा सन्दीपले आफ्नो पीसीआर परीक्षणसमेत गराउनु पर्ने उनले बताए। 'पीसीआर परीक्षणपछि मात्र त्यसको नतिजा हेरेर सीपीएल खेल्न पाइनेछ', उनले भने। सन्दीप कोरियन एयरको चार्टर्ड जहाजमार्फत बिहीबार दक्षिण कोरिया र त्यहाँबाट अमेरिका हुँदै ट्रिनिडाड एन्ड टोबागो जानुभएको हो। सरकार र अन्य विभिन्न निकायको सहयोगमा उनी टोबागो गएका हुन्। टोबागो उड्नुअघि सन्दीपले गत मङ्गलबार पीसीआर परीक्षण गराएका थिए। उनको सानेपास्थित स्टार हस्पिटलमा स्वाब परीक्षण गरिएको र त्यसको नतिजा नेगेटिभ आएपछि मात्र टोबागो उड्न सहज भएको व्यवस्थापक शिवाकोटीले बताए। सरकारले अन्तर्राष्ट्रिय हवाई उडान आगामी भदौ १ गतेदेखि मात्र खोल्ने निर्णय गरेका कारण केही समय सन्दीपले सीपीएल खेल्नेबारे अन्योल भएको थियो। सन्दीप सीपीएलका लागि यस पटक जमैका तल्लावाहजबाट अनुबन्धित हुनभएको हो। उहाँलाई जमैकाले ९० हजार अमेरिकी डलरमा अनुबन्ध गरेको हो। सन्दीपले सीपीएल खेल्न लागेको यो तेस्रो पटक हो। उनले यसअघि सन् २०१८ मा पहिलो पटक सेन्ट किट्स एन्ड नेभिस पेट्रीयट्सबाट सीपीएल खेल्नुभएको थियो। त्यसका लागि उहाँलाई पाँच हजार अमेरिकी डलर पारिश्रमिक दिइएको थियो। उक्त प्रतियोगितामा उनले पाँच खेलमा सात विकेट लिएका थिए। यस्तै दोस्रो पटक सन्दीपले सन् २०१९ मा बार्बाडोस ट्राइडेन्ट्सबाट सीपीएल खेलेका थिए। उनले गत वर्ष ७० हजार अमेरिकी डलर पारिश्रमिक प्राप्त गरेका थिए। सन्दीले सो प्रतियोगितामा छ खेलमा आठ विकेट लिएका थिए। यसपटक सन्दीपको टोलीमा विश्व क्रिकेटका प्रख्यात खेलाडी आन्द्रे रसेल, कार्लोस ब्रेथवेट, तरबेज शाम्सी, ओशन थोमसलगायत छन्। उनी आबद्ध जमैका तलावाजले आगामी भदौ ३ गते सेन्ट लुसिया जौक्ससित खेल्नेछ। सिपिएलका लागि विश्वका २३ देशका ५३७ खेलाडीले नाम दर्ता गराएका थिए। सीपीएलमा जमैकासँगै बार्बाडोस ट्रिडेन्ट्स, ट्रिनबागो नाइट राइडर्स, गुएना अमेजन वारियर्स, सेन्ट लुसिया जौउक्स र सेन्ट किट्स एण्ड नेभिस प्याट्रिओट्सले प्रतिस्पर्धा गर्नेछन्। सीपीएलमा कुल ३३ खेल हुने छन् भने कारोना भाइरसका कारण ती सबै खेल बिना दर्शक खेलाइने आयोजकले जनाएको छ। सीपीएल आगामी भदौ २५ गतेसम्म चल्ने छ। सन्दीप टोबागोबाट सोझै इन्डियन प्रिमियर लिग (आईपिएल) खेल्न असोज दोस्रो साता युनाईटेड अरब इमिरेटस् जानेछन्। यसपटक १३ औँ संस्करणको आईपीएल आगामी सेप्टेम्बरदेखि युएईमा शुरु हुँदैछ। कोरोना भाइरसका कारण यसपटक आईपीएल भारतमा आयोजना गर्न नकिएको हो। आईपीएल युएईमा आयोजना गर्न भारत सरकारले आयोजकलाई आइतबार अनुमति दिएपछि सो प्रतियोगिता हुने पक्का भएको हो। सन्दीपले आईपीएल दिल्ली क्यापिटल्सबाट खेल्नेछन्। उनले आईपीएल खेल्न लागेको तेस्रो पटक हो। यसअघिका दुई संस्करण पनि उनले दिल्ली टोलीबाटै खेलेका थिए।"
नासाका अन्तरिक्ष यात्रीहरु सकुशल पृथ्वीमा अवतरण,वासिङ्टन : अन्तर्राष्ट्रिय अन्तरिक्ष केन्द्रबाट दुई अन्तरिक्ष यात्रीलाई लिएर अमेरिकी अन्तरिक्ष यान आइतबार पृथ्वीमा सकुशल अवतरण गरेको छ । अमेरिकाले झण्डै दुई दशकपछि पहिलो पटक मानव सहितको अन्तरिक्ष यान अन्तर्राष्ट्रिय अन्तरिक्ष केन्द्रमा पठाएको थियो । यो अभियान अमेरिकी अन्तरिक्ष केन्द्र (नासा) र अमेरिकी धनाढ्य एलन मस्कले स्थापना गरेको निजी कम्पनी स्पेसएक्सद्वारा संयुक्त रुपमा संचालन गरिएको थियो। पछिल्लो उपलब्धिले अमेरिकाले अहिले पनि सुरक्षित रुपमा मानवलाई अन्तरिक्षमा पुयाएर सुरक्षित रुपमा पृथ्वीमा अवतरण गराउने क्षमता रहेको देखाएको छ । स्पेसएक्समा यात्रारत दुई अन्तरिक्ष यात्री फ्लोरिडा नजिकको समुद्री क्षेत्रमा प्यारासुट मार्फत अवतरण गरेका थिए । अमेरिकाले सन् १९७५ मा अपोलोसोयुज मिसन पश्चात् पहिलो पटक समुद्री इलाकामा अन्तरिक्ष यात्रीलाई ओरालेको हो । यस मिसनमा कमान्डर बब बेनकिन र डघ हर्ली सहभागी थिए । अन्तरिक्ष अभियान सफल भएकामा नासाका वैज्ञानिकहरुले सन्तोष व्यक्त गरेका छन् । लागत बढेको भन्दै अमेरिकाले केही वर्षदेखि मानव अन्तरिक्ष अभियान स्थगित गरेको थियो । दुई महिनाअघि अन्तरिक्ष यान प्रक्षेपणको अवलोकन गर्न फ्लोरिडा पुग्नु भएका अमेरिकी राष्ट्रपति डोनल्ड ट्रम्पले अभियान सफल र सुरक्षित रुपमा सम्पन्न भएकामा बधाई दिए । सन् २०११ मा अन्तिम अन्तरिक्ष यान प्रक्षेपण गरेको अमेरिकाले अन्तरिक्ष यात्रीलाई अन्तर्राष्ट्रिय अन्तरिक्ष केन्द्रमा पठाउन रुसको सहायता लिन थालेको थियो ।
२४ घण्टामा काठमाडौं उपत्यकामा ५१ जना कोरोना संक्रमित,"काठमाडौं : पछिल्लो २४ घन्टाको अवधिमा काठमाडौं उपत्यकामा थप ५१ जनामा कोरोना संक्रमण पुष्टि भएको छ। विभिन्न प्रयोगशालामा गरिएको परीक्षणमा थप ५१ जनामा कोरोना संक्रमण देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका प्रवक्ता डाजागेश्वर गौतमका अनुसार काठमाडौं ४३, भक्तपुर ५, ललितपुर ३ जना कोरोना संक्रमित थपिएका छन्। ४१८ जना कोरोना संक्रमित थपिए सोमबार थप ४१८ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या २० हजार ७५० पुगेको छ। आइतबार मात्रै २४६ जनामा कोरोना भाइरस संक्रमण पुष्टि भएको थियो।"
विश्वकै कान्छी प्रधानमन्त्री सन्ना विवाह बन्धनमा,"फिनल्याण्ड : फिनल्याण्डकी प्रधानमन्त्री सन्ना मरिनले १६ वर्षको प्रेम सम्बन्धलाई विवाहमा परिणत गरेकी छन् । पूर्वफुटबलर मार्कुस राएकोनेनसँग ३४ वर्षीया मरिनको विवाह सम्पन्न भएको हो । कोरोनाभाइरस महामारीको त्रासका कारण सिमित आफन्त र साथीभाइका बीच मरिनको विवाह सम्पन्न भएको हो । जहाँ ४० जना मात्रै पाहुना भएको स्थानीय मिडियाले जनाएका छन् । मरिन र मर्कुस् सँगै बस्दैआए पनि विवाह भने यही १ अगस्टमा सम्पन्न भएको हो । मरिन र मर्कुस्को साथमा २ वर्षीया एक छोरी, एमा अमालिया मरिन समेत छिन् । गत डिसेम्बरमा फिनल्याण्डको प्रधानमन्त्री पदमा चुनिएको बेला मरिन विश्वकै कम उमेरकी प्रधानमन्त्री बनेकी थिइन् । मरिनले आफ्नो मन्त्रिमण्डलमा वहुमत मन्त्रालय महिलाको जिम्मामा दिएकी छन् ।"
गोरु काटेको अभियोगमा तीनजना प्रक्राउ,"बेंसीसहर : गोरु काटेको अभियोगमा लमजुङ प्रहरीले ३ जनालाई पक्राउ गरेको छ । मस्र्याङदी गाउँपालिका७ ङादी दोभानचौरमा गोरु काटेर मासु भाग लागाउँदै गरेको अवस्थामा तीनजना पक्राउ गरिएको प्रहरीले जनाएको छ । प्रहरीका अनुसार ङादी दोभानचौरका ४२ वर्षीय रामबहादुर भुजेल, मस्र्याङदी गाउँपालिका ७ बस्ने ३० वर्षीय राजकुमार भुजेल र बेसीसहर नगरपालिका १० बस्ने २० वर्षीय दुर्गा थापा मगरलाई पक्राउ गरिएको हो । दोभानचौरमा रामबहादुर भुजेलको घरमा गोरु काटेको भन्ने सूचनाको आधारमा जिल्ला प्रहरी कार्यालय र प्रहरी चौकी खुदीबाट खटिएका प्रहरी टोलीलाई खानतलासी गर्दा घरधनी भुजेलसहित ३ जनालाई पक्राउ गरेको प्रहरी नायव उपरीक्षक गंगाबहादुर थापाले बताए । उनीहरुलाई गोरुको मासुसहित पक्राउ गरिएको थापाले बताए । उनीहरु तीनैजनालाई आइतबार गौबध मुद्दामा लमजुङ जिल्ला अदालतबाट १२ दिनको म्याद थप गरी थप अनुसन्धान थालिएको प्रहरी निरीक्षक ओमप्रकाश पुनले जानकारी दिए । शुक्रबार राति साँढे १० बजेतिर गोरु काटेको देखेपछि स्थानीयले प्रहरीमा उजुरी दिएका थिए । सोही आधारमा प्रहरीले तीन जनालाई पक्राउ गरेको जनाएको छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या २० हजार ३ सय ३२ पुगेको छ। ५७ जनाले कोरोनाकै कारण ज्यान गुमाइसकेका छन्।
झापाबाट पीसीआर परीक्षण सुरु,"झापा : भद्रपुरको मेची अस्पतालमा सोमबारदेखि कोरोना भाइरसको नमूना परीक्षण सुरु हुने भएको छ । बुधबारदेखि नियमित पीसीआर परीक्षण गर्ने गरी सोमबारदेखि नमूना परीक्षण सुरु गरिएको हो । दुई दिन नमूना परीक्षण गरेपछि नियमित परीक्षण सुरु गर्ने जिल्ला समन्वय समितिका संयोजक सोम पोर्तेलले बताए । 'सोमबार र मंगलबार नमूना परीक्षण गर्छौं, उनले भने, 'त्यसलाई क्रस भेरिफिकेसनका लागि विराटनगर पठाउँछौं, रिपोर्ट ठिक देखियो भने नियमित परीक्षण थाल्छौं ।' मेची अस्पतालमा पीसीआर ल्याब सञ्चालन संयोजक जिल्ला समन्वय समिति प्रमुख रहने छन् । संयोजकको जिम्माअनुरुप मेसिन जडान, कर्मचारीलगायतका व्यवस्थापकीय काम सकेर ल्याब सञ्चालनको लागि तयारी गरिसकेको समन्वय प्रमुख पोर्तेलले जानकारी दिए । हाल अस्पतालको ल्याब राखिएको क्षेत्र पूर्णरुपमा सिल गरिएको छ । त्यहाँ सम्बन्धित कर्मचारीबाहेक बाहिरका बिरामी जान सक्दैनन् । प्रदेश सरकारको पहलमा स्थापना गरिएको उक्त पीसीआर ल्याबमा ८ जना कर्मचारी छन् । परीक्षण सुरु भएको केही दिन सम्म २ सिफ्टमा परीक्षण गरिने र क्रस भेरिफिकेसनमा रिर्पोट ठिक देखिन थाल्यो भने ४ सिफ्टमा काम गरिने छ । समन्वय प्रमुख पोर्तेलकाअनुसार साउन महिनाभित्र ७ सयको पीसीआर रिर्पोट निकाल्ने गरी काम गरिने छ । मेची अस्पतालमा पीसीआर ल्याब सञ्चालनका लागि संघीय सरकारले १ करोड रुपैयाँ पठाएको छ । त्यही रकमबाट हाल सञ्चालन गरिएको समन्वय प्रमुख पोर्तेलले जानकारी दिए । मेची अस्पतालमा ल्याब सञ्चालनमा आएपछि पूर्वी पहाडका जिल्ला इलाम, पाँचथर र ताप्लेजुङ समेतलाई सहज हुनेछ ।"
"एसईई नतिजा तयारी पूरा, बोर्ड बैठकको पर्खाइमा","काठमाडौं : राष्ट्रिय परीक्षा बोर्डले माध्यमिक शिक्षा परीक्षा (एसईई) को नतिजा प्रकाशन सम्बन्धी सम्पूर्ण काम पूरा गरेको छ। बोर्डका परीक्षा नियन्त्रक (कक्षा १०) का नियन्त्रक रामराज खकुरेलले नतिजा प्रकाशनको काम पूरा भएको जानकारी बोर्डलाई जानकारी गराएका छन्। बोर्ड बैठक बसेर निर्णय गरेपछि मात्र नतिजा प्रकाशन हुनेछ। योपटक सम्बन्धित स्कुलले नै मूल्यांकन गरेर विद्यार्थीको नतिजा बोर्डमा पठाएका थिए। स्कुलले पठाएको नतिजालाई रुजु गरेर बोर्डले नतिजा प्रकाशन गर्न लागेको हो। बोर्डका अनुसार एसईईमा सहभागी हुन ४ लाख ८२ हजारले फाराम भरेका थिए। तर कोभिड १९ को संक्रमण त्रासका कारण परीक्षा हुन नसकेपछि सम्बन्धित स्कुलले नै मूल्यांकन गरेर नतिजा दिन व्यवस्था गरिएको हो। बोर्डमा जानकारी गराएपनि कहिले बैठक बस्ने भन्ने निर्क्यौल भएको छैन। बिगतमा तयारी पूरा हुने बित्तिकै नतिजा सार्वजनिक गर्ने चलन थियो। तर यस पटक स्कुल आफैले मूल्यांकन गरेको नतिजालाई प्रमाणीकरणका लागि मात्रै बोर्डमा पठाएकोले नतिजा कस्तो आउने हो भन्ने कौतुहलता छैन। खकुरेलले भने, आज सार्वजनिक हुने सम्भावना कम छ। भोलि गाइजात्राको दिन पनि नतिजा आउने सम्भावना छैन। पर्सितिर मात्रै सार्वजनिक हुन्छ कि ?"
रित्तियो क्वारेन्टाइन,"भोजपुर : कोभिड १९ को संक्रमणको आशंकामा भारतीय सीमानाका र अन्य देशबाट आएकालाई राख्न बनाइएका क्वारेन्टाइनहरु खाली बनेका छन्। क्वारेन्टाइनमा बस्नेहरुको स्वाब र आरडिटी परीक्षण गरेर घर फर्काइएपछि क्वारेन्टाइनहरु रित्तिएका हुन्। जिल्लाका ९ स्थानीय तहका ६ सय १७ क्वारेन्टाइन शैया खाली छन्। भोजपुर नगरपालिका र साल्पासिलिछो गाउँपालिकाको क्वारेन्टाइनमा रहेका २ जनाको पनि आरडिटी रिपोर्ट नेगेटिभ आएपछि उनीहरुलाई पनि घर फर्काइएको छ। पछिल्लो समय भारत तथा अन्य देशबाट आउनेको संख्या घटेसँगै क्वारेन्टाइन रित्तिएका हुन्। यसबाहेक भारतीय सिमानाकाबाट उद्वार गरी ल्याइएका १९ जना अरुण गाउँपालिकाको जरायोटार रानीटारमा बनाइएको होल्डिङ सेन्टरमा राखिएका छन्। जिल्ला प्रशासन कार्यालयले बाहिरबाट आएर बसेका सबैको स्वास्थ्य सकुशल भएकाले घर फर्किसकेको बताएको छ। क्वारेन्टाइनमा बसेका सबैको स्वाब परीक्षण गरी घर फर्काइएको प्रमुख जिल्ला अधिकारी बसन्तराज पुरीले बताए। अहिले होम क्वारेन्टाइनमा ४६ जना छन्। कोभिड १९ संक्रमण भएपछि विभिन्न स्थानमा बनाइएका क्वारेन्टाइनबाट ८ सय ८० जना घर फर्किएका छन्। कोरोना संक्रमण आशंकामा ५ सय २० जनाको स्वाब परीक्षण र एक हजार चार सय ८ जनाको आरडिटी परीक्षण गरिएको थियो। भोजपुरमा गत बैशाख ११ गते हतुवागढी गाउँपालिकामा १ जना र जेठ २३ गते षडानन्द नगरपालिकाका ५ जनामा कोरोना पुष्टि भएको थियो। मास्क नलगाए १ सय जरिवाना लकडाउन खुले पनि कोरोना जोखिम बढेको भन्दै जिल्ला प्रशासनले भोजपुर सदरमुकाम र आसपासका मुख्य बजारक्षेत्रमा कडाइका साथ मास्क प्रयोगमा अनिवार्यता गरेको छ। जोखिम बढेकाले बाटोमा हिंड्ने सर्वसाधरणले मास्क नलगाएको भेटिए न्यूनतम एकसय रुपैयाँ जरिवाना लगाउने निर्णय गरेको छ। कोभिड १९ को रोकथाम र नियन्त्रणको लागि विश्व स्वास्थ्य संगठनले तोकेको मापदण्ड अनुरुप न्युनत्तम २ मिटरको सामाजिक दुरी कायम, सार्वजानिक स्थलमा हिंडडुल गर्दा मास्कको प्रयोग र साबुनपानी, स्यानिटाइजरको अनिवार्य प्रयोग गर्न अनुरोध गरिएको प्रशासनले जनाएको छ। सहायक प्रमुख जिल्ला अधिकारी रामप्रसाद लुइँटेलका अनुसार नागरिकले नियमको अवज्ञा गरे संक्रमण रोग निवारण ऐन, २०२० को दफा ३ अनुसार न्युनतम १०० जरिवाना लिइने छ। साथै जिल्ला प्रहरीले बजारक्षेत्र र आसपासका क्षेत्रमा गस्ती परिचालन गरेको छ। आगुन्तुक सर्वसाधरण र सवारीसाधनमा कडा निगरानी राखिएको प्रहरीले जनाएको छ।"
बुझ्न नसकिएको कोभिड,"स्वास्थ्य मन्त्रालयले असार २३ गते भक्तपुरका चारसहित उपत्यकामा २८ जनामा संक्रमण देखिएको सार्वजनिक गर्यो। पाटन अस्पतालमा स्वाब दिएकी गठ्ठाघरकी महिला सम्पर्कमा आइनन्। वडाध्यक्षले नाम, थर, उमेरका आधारमा खोजी गरे पनि भेट्न सकेनन्। त्यस्तै काठमाडौं गल्फुटारका एक पुरुष पनि सम्पर्कविहीन छन्। असार २५ का चारजना, असार २७, २८ र २९ का यतियति भन्दै जाँदा ठूलै संख्या बन्दछ। फर्ममा फोन नम्बर नलेखिएको, लेखिएको गलत, नाम, उमेर, ठेगाना नभएका वा गलत भएका अनगिन्ती छन्। यसमा पैसा तिरेर पीसीआर गर्ने बढी छन्। संक्रमित सचेत भए पनि अस्पताल वा आइसोलेसन केन्द्रको बसाइ तथा छरछिमेकका व्यवहार छल्न यसो भइरहेको देखिन्छ। कन्ट्याक्ट ट्रेसिङ भएन भन्दाभन्दै अब संक्रमित नै ट्रेसिङमा छैनन्। विदेशबाट चार्टर्ड उडानमा आउने ३५ प्रतिशतले मात्र पीसिआर र अन्य ३३ प्रतिशतले आरडीटी गरेको देखिन्छ भने बाकी परिक्षण नै नगरी त कति लक्षणसहित आइरहेको पाइएको छ। धेरै भीडभाड हुने र संक्रमितहरू घुलमिल हुन सक्ने सम्भावित १२ जोखिमस्थलबाट स्वाब संकलन गर्ने काममा पनि सञ्चालक, स्वास्थ्यकर्मी, बैंकर्स र कर्मचारी सहयोगी छैनन्। मन्त्रालयले उपत्यकामा समुदायस्तरमा कोरोना संक्रमण नफैलिएको बताउँदै आइरहेको छ। साउन २ गते काठमाडौं, भक्तपुर र ललितपुरका भीडभाड हुने विभिन्न स्थानबाट चार हजार आठ सयजनाको नमुनामा तीन जनामा मात्र देखिएकाले उक्त दाबी प्रमाणित गर्दै छ। संक्रमितमा दुईजना विदेशबाट आई ब्युटीपार्लर व्यवसाय गरिरहेका छन्। राजधानीमा कोरोना भाइरस संक्रमित पुष्टि भएको पाँच महिनापछि उपत्यकामा दैनिक संक्रमित र मृत्युको ग्राफ उकालो लागिरहेको छ। उपत्यकाबाहिर संक्रमण, क्वारेन्टाइन र आइसोलेसनमा बस्ने घट्दै गइरहेको छ भने उपत्यकामा बढ्दैछन्। उपत्यका उच्च जोखिममा कोरोना संक्रमण दर मोफसलमा भन्दा न्यून रहेको उपत्यकामा पहिलोपटक ललितपुर भैंसेपाटीका दुई वर्षीय बालक जसको यात्रा इतिहास नभएको तथा घरमै बसिरहेको बालकमा शल्यक्रिया गर्न मेडिसिटीले पाटन अस्पतालमा पीसीआर गर्दा पोजेटिभ देखिएपछि स्थानीय संक्रमण देखा परेको छ। बाक्लो जनसंख्या भएको राजधानीमा असारसम्म भ्रमण इतिहास नभएका ३० जना बढीमा कोरोना पुष्टि भइसकेको छ। कतै नगएका व्यक्तिमा र ढलमा पनि कोरोना देखिन थालेपछि सरकारले स्थानीय संक्रमण भएनभएको यकिन गर्न नमुना संकलन गर्न थालेको हो। सचेत समाज भनिएकै तहतप्काबाट मास्क नलगाउने, भीडभाड गर्ने, सामाजिक दूरी कायम नगर्नेजस्ता गतिविधि भइरहेका छन्। राजनीतिले सरगर्मी लिई बैठक, भेला, प्रधानमन्त्री बचाउन जुलुस निस्किएका छन्। नेपाल विद्यार्थी संघले गरेको एक कार्यक्रममा त कांग्रेस सभापति शेरबहादुर देउवाले सामाजिक दूरी नगरीकन टासिएर बसेको भन्दै रोषै प्रकट गरे। हटस्पट जिल्ला र स्थानबाट पसल खोल्न, व्यवसाय गर्न उपत्यका आउनेको संख्या ह्वात्तै बढेको छ। घरमा छिर्नै पीसीआर घरबेटीले माग्ने क्रम अद्यावधिक छ। मापदण्डमा पर्नेको त समस्या रहेन तर घरबेटीको दबाबले पैसा खर्च गरी तथा सोर्सफोर्स लगाई परीक्षण गराउनेको लाइन लामै छ। पीसीआर गरेका र नगरेकालाई होल्डिङ सेन्टर एउटै छ। राजधानीमा विदेशबाट आउनेलाई देखाएको उदासीनता र सदासयताले कोरोना देखिने रबढ्ने क्रम जारी छ र कोरोनाको हटस्पट बन्दै छ। नेपालकै हटस्पटबाट आउनेलाई पनि निगरानी छैन। उपत्यकावासी पनि बाहिरबाट आउनेलाई मात्र संक्रमण छ भन्दै मक्ख छन्। जिल्ला र विदेशबाट आउने क्रम सुरु भएसँगै काठमाडौंमा संक्रमितको संख्या बढेको हो। देशमा १५ प्रतिशतभन्दा बढी अर्थात् हरेक ६ मध्ये १ उपत्यकामा बस्छन्। जनघनत्व बाक्लो भएको उपत्यका कथं हटस्पट बन्न पुगे नियन्त्रणमा ल्याउन मुस्किल पर्नेछ। निगरानी तथा स्वनिगरानीमा बसेनबसेको पनि कसैले ख्याल गरेको छैनन्। ढलपानीमा पनि संक्रमण सेन्टर फर मोलिक्युलर डाइनामिन नेपालले राजधानीका चारवटा घना बस्ती भएको टोलको ढलको नमुना लिएर परीक्षण गर्दा दुइटा नमुनामा कोरोना भाइरस देखिएको जनाएको छ। ढलमा एक सयदेखि पाँच सय घरको ढल मिसिने गरेको थियो। उक्त दुइटा नमुनामा चीनको वुहानमा पाइएको प्रजातिकै भाइरस पाइएको छ। लक्षण नभएका धेरै संक्रमित समुदायमा हुन सक्ने बताएका छन्। ढलपानी संक्रमण पत्ता लगाउन विश्वभर विभिन्न देशले प्रयोग गर्दैछन् र विश्व स्वास्थ्य संगठनले पोलियो रोग धेरै हुने क्षेत्र पत्ता लगाउन प्रयोग गरेको थियो। कोभिड १९ को पेटसम्बन्धी लक्षण देखाउने, श्वासप्रश्वास लक्षणपश्चात् र लक्षण नदेखाउने दुवै किसिमका बिरामीको दिसामा कोरोना भाइरस देखा पर्न सक्छ। कोरोना पत्ता लगाउन प्रयोग गर्न सकिने नमुनामा दिसा पर्छ। कुनै अध्ययनले समुदायमा संक्रमण देखिनु केही दिनअघि संकलित ढलपानीमा पनि कोरोना भाइरसको पहिचान भएको देखाएका छन्। लक्षण नदेखिएका संक्रमितलाई समेत समावेश गर्न ढलपानीको परीक्षण लाभकारी हुन्छ। साथै संक्रमणको दोस्रो लहर फैलन थालेनथालेको जानकारी पनि दिन्छ। तसर्थ ढलपानी परीक्षण विधिलाई स्वास्थ्य सर्वेक्षणको विकल्पका रूपमा नभई पूरकका रूपमा लिन सकिन्छ। आर फ्याक्टर एक बिरामीले कतिजना मानिसलाई रोगी पार्न सक्छ भन्ने कुरा उक्त भाइरसको प्रभावकारिता अर्थात् वैज्ञानिक भाषामा रेप्लिकेसन नम्बर वा आर फ्याक्टर भनिन्छ। आर फ्याक्टर अत्यधिक भए उक्त भाइरसको सर्ने रफ्तार धेरै छ भन्ने हो। आर नम्बर १ भन्दा अधिक हुनु भनेको उक्त जीवाणुलाई समयमै नियन्त्रण गर्न नसके उक्त कीटाणुले संसारमा विस्फोटक अवस्था सिर्जना गर्छ भन्ने हो। भ्रम यथावत कतिपय क्वारेन्टाइनबाट भागे, आत्महत्या गरे। संक्रमणपछि मृत्यु भइहाल्छ भन्ने गलत बुझाइ समाजले देखाउने नकारात्मक दृष्टिकोण नै हो। कोरोना निको भई गाउँ फर्किएका व्यक्ति पानी लिन जाने ठाउँमा समाजले करेन्ट प्रवाह गरिदिँदा दुःखद घटना भयो। काठमाडौंमै कोरोनामुक्तलाई छुवाछूतको व्यवहार गरिदिँदा मानसिक तनाव सिर्जना भई डेरा, घर सरेका छन्। त्यसो त संक्रमणमुक्त भएको भनी डिस्चार्ज गरिएकामा पीसीआर गर्दा पोजेटिभ देखिएर केहीमा ठूलो हलचल, त्रास मच्चिएको हो। यसलाई विश्व स्वास्थ्य संगठनले पोजेटिभ मृत, निष्क्रिय, अवशेष भाइरसले गर्दा भएको र अर्काेमा रोग सार्न नसक्ने बताएको छ। जतिसुकै पीसीआर, आईसीयू, भेन्टिलेटरका योजना बनाए पनि सरोकारवालाले सर्वसाधारणमा कोरोना सम्बन्धमा रहेका तथ्य बुझाउन आज पनि सकेका छैनन्। समाजमा अझै पनि भ्रम, अविश्वास र त्रास व्याप्त छ। घरमा संक्रमित घरमै बस्छु, नियमकानुन मान्छु भन्दै घरमा बस्ने संक्रमितहरू सयौं स्थानमा छन्। त्यसो त असार २५ पहिले घरमै आइसोलेसनमा बस्ने चिकित्सक र स्वास्थ्यकर्मी मात्रै थिए। कोरोनाको जोखिमयुक्त पक्ष भनेकै बिरामीको स्वास्थ्य अचानक गम्भीर हुनु हो, के घरमै आइसोलेसनमा बस्दा सावधानी अपनाउँदा अपनाउँदै सर्ने जोखिम तथा जटिलता र मृत्युको जोखिम टार्न सकिन्छ त ? घरमै बस्दा अस्पताल र क्वारेन्टाइनमा जस्तो सुरक्षित त हुँदैन। त्यसैमा लक्षणरहित संक्रमित मलाई केही भएको छैन भनेर घरबाट निस्कने गरे अवस्था भयावह हुन सक्छ। किरियापुत्री जस्तै कसैलाई नछोई टाढै बस्ने हो भने अस्पतालभन्दा आइसोलेसन मापदण्ड पूरा गरेका घर ठिकै हुन सक्छन्। तथापि आईसीयू सेवा उपलब्ध अस्पताल नजिकै हुनुपर्छ। अन्त्यमा, समुदायमै फैलिएको नभने पनि दोस्रो चरणमा भने पुगिसकेको छ। उपत्यका समुदाय संक्रमणको सँघारमा छ, सामुदायिक संक्रमण छैन भन्दैमा ढुक्क भएर बस्ने अवस्था छैन। नियन्त्रण गर्न नसके भोलि ठूलै महामारी हुन सक्छ। सुरुमा फाट्टफुट्ट संक्रमण भए पनि पछिल्लो सातामा अत्यधिक छ। संक्रमण फैलिन नदिन गर्नुपर्ने मुख्य काम भनेकै रोकथाम हो। संक्रमण फैलन नदिने सरकार मात्र होइन, संक्रमित व्यक्ति र हरेक नागरिकको दायित्व हो।डा बुढाथोकी नेपाल चिकित्सक संघका केन्द्रीय कोषाध्यक्ष हुन्।"
भारतमा कोरोना संक्रमितको संख्या १८ लाख नाघ्यो,भारतमा कोरोना संक्रमितको संख्या १८ लाख नाघेको छ । गत २४ घण्टामा भारतका ५२ हजार ९७२ जनामा कोरोना भाइरस पोजेटिभ देखिएपछि कुल संक्रमितको संख्या १८ लाख ३ हजार ६९६ पुगेको भारतको केन्द्रिय स्वास्थ्य मन्त्रालयले सोमबार जानकारी दिएको छ । भारतमा गत २४ घण्टामा कोरोना भाइरसको संक्रमणका कारण ७७१ जनाको मृत्यु भएको छ । भारतमा कोरोनाबाट मृत्यु हुनेको संख्या ३८ हजार १३५ पुगेको छ । सरकारी अधिकारीका भारतमा कोरोना भाइरस संक्रमितमध्ये एघार लाख ८६ हजार २०३ व्यक्ति निको भएर फर्किएका छन् । हाल भारतमा पाँच लाख ७९ हजार ३५७ जना कोरोना भाइरस संक्रमित अवस्थामा रहेका छन् । भारतको महाराष्ट्र सबभन्दा प्रभावित बढी कोरोना भाइरस संक्रमण राज्यका रुपमा रहेको छ । हाल महाराष्ट्रमा एक लाख ४८ हजार ८४३ जना संक्रमित अवस्थामा नै रुहेका छन् भने १५ हजार ५७६ व्यक्तिको मृत्यु भइसकेको छ । महाराष्ट्र कुल चार लाख ४१ हजार २२८ व्यक्तिमा कोरोना संक्रमण देखिएको थियो । कोरोना भाइरस प्रभावित भारतको दोस्रो राज्य तमिलनाडूमा ५६ हजार ९६२ संक्रमित अवस्थामा रहेका छन् भने चार हजार १३२ जनाको मृत्यु भएको छ । दिल्ली राज्यमा दश हजार ३५६ जना संक्रमित अवस्थामा रहेका र चार हजार ४० जनाको मृत्यु भइसेकेको छ । दिल्लीमा एक लाख २३ हजार ३१७ व्यक्ति कोरोना मुक्त भएका छन् ।
करेन्ट लागेर दाजुभाइको मृत्यु,दाङ : करेन्ट लागेर दुई दाजुभाइको सोमबार मृत्यु भएको छ । जिल्ला प्रहरी कार्यालयका अनुसार घोराही उपमहानगरपालिका१ हर्नोक निवासी १४ वर्षीय वीरबहादुर रावत र उहाँका १० वर्षीय भाइ तेजबहादुरको मृत्यु भएको हो । मकैबारीमा जङ्गली बँदेल मार्नका लागि थापिएको विद्युत्मा परेर मृत्यु भएको जिल्ला प्रहरी कार्यालय दाङका प्रहरी नायब उपरीक्षक सुमित खड्काले बताउनुभयो । बँदेलले मकै सखाप पार्न थालेपछि त्यसलाई मार्न र धपाउनका लागि बारीमा विद्युत् लगिएको थियो । थापिएको विद्युत्को धरापमा बँदेल परेको छ कि भनेर बिहान बारीमा गएका भाइलाई करेन्ट लागेपछि छुटाउन जाँदा दुवैलाई करेन्ट लागेको प्रहरीले बताएको छ । छोरालाई करेन्ट लागेको देखेपछि बारीमा जानुभएका तिनका ३७ वर्षीय बुबा दिलबहादुरलाई पनि करेन्ट लाग्दा घाइते भएको प्रहरी नायब उपरीक्षक खड्काले बताउनुभयो । उहाँको राप्ती स्वास्थ्य विज्ञान प्रतिष्ठान घोराहीमा उपचार भइरहेको छ ।
सिन्धुपाल्चोकमा पहिरोले पुरिएर १० जनाको मृत्यु,"मेलम्ची : सिन्धुपाल्चोकमा पहिरोले पुरिएर १० जनाको मृत्यु भएको छ। मेलम्ची बजारमा गएराति गएको पहिरोमा परी बेपत्ता भएका ८ जनाकै शव फेला परेको हो। शव भेटिएपनि पहिचान हुन बाँकी रहेको इलाका प्रहरी कार्यालय मेलम्चीका प्रहरी निरीक्षक फलबहादुर तामाङले बताए। मेलम्चीको कभर्ड हल निर्माण कार्यमा खटिएका मजदुर बसेको घरमा खसेको पहिरोले पुर्दा ९ जना बेपत्ता भएका थिए। पहिरोले पुरिएका भारत बेतीया घर भएका बारू शाहलाई सुरक्षाकर्मीको टोलीले जीवित उद्वार गरेको थियो। शाहको प्राथमिक स्वास्थ्य केन्द्र मेलम्चीमा उपचार भइरहेको छ। पहिरोले भारत बेतीयाका ४२ राजेन्द्र चौरसीया, वीरगंजका ३५ वर्षीय प्रदिप चौरसीया, बारा सिमराका २१ वर्षीय राजेश चौधरी, २५ वर्षीय बिक्रम थिंग, २३ वर्षीय मानबहादुर रूम्बा, २० वर्षीय सिमन घ्लान, २१ वर्षीय शिबबालक धामी र १७ वर्षीय सोनम लामा सुतेका थिए। थाङ्पाल गाउँपालिका श्रीमान श्रीमती मृत्यु पाँचपोखरी थाङ्पाल गाउँपालिका २, बरूवामा पहिरोले पुरिंदा दुई जनाको मृत्यु भएको छ। घरमा सुतिरहेको अवस्थामा पहिरोले पुर्दा श्रीमानश्रीमतीको मृत्यु भएको हो। पहिरोले पुरिएर ५० वर्षीय यज्ञबहादुर कस्तरी र उनकी ४८ वर्षीया श्रीमती लक्ष्मी शिलवालको मृत्यु भएको प्रहरीले जानकारी दिएको छ।"
प्रतिबन्धित औषधि बिक्री गर्ने युवा पक्राउ,"विराटनगर : मोरङको लेटाङ नगरपालिका८ जाँतेबाट प्रहरीले लुकाइछिपाइ टेम्पोमा राखेर प्रतिबन्धित औषधि बिक्री गर्दै हिँडेका एक युवालाई पक्राउ गरेको छ । इलाका प्रहरी कार्यालय लेटाङबाट प्रहरी निरीक्षक अशोककुमार जवेगूको नेत्रृत्वमा परिचालित टोलीले राति १०:४५ बजेतिर २८ वर्षीय मनोजकुमार मगरलाई आइतबार राती पक्राउ गरेको हो । नेपालमा बिक्रीका लागि पूर्णरुपमा प्रतिबन्ध लगाइएको औषधि को २ ह ६१७४ नम्बरको टेम्पोमा राखेर बिक्री गर्दै हिँडिरहेको अवस्थामा मगरलाई पक्राउ गरिएको मोरङ प्रहरीका प्रवक्ता डीएसपी मानबहादुर राईले बताए । चेकजाँच गर्दा टेम्पोबाट तीन सय १६ ट्याब्लेट ट्रामा र तीन सय ८८ ट्याब्लेट डिकोलिक नामक प्रतिबन्धित औषधि फेला परेको राईको भनाइ छ । प्रहरीले नियन्त्रणमा लिनुअघि मगरले दुई युवालाई उक्त औषधि बिक्री गरिसकेको खुलेको छ । मगरसँग औषधि खरिद गर्ने ती युवाको पहिचान हुन बाँकी रहेको र खोजी भइरहेको प्रहरीको भनाइ छ । औषधि बिक्री गरेर ल्याएको १० हजार रुपैयाँ नगद पनि प्रहरीले मगरको साथबाट बरामद गरेको छ । प्रहरीकाअनुसार बरामद गरिएको प्रतिबन्धित औषधि लागुऔषध जत्तिकै हानिकारक हो । नेपालमा बिक्रीको अनुमति नदिइएका दुवै औषधि मिसाएर सेवन गर्दा यसले लागुऔषधको नसा दिने प्रहरीको भनाइ छ । पक्राउ परेका मगरले पूर्वी नाका काँकडभिट्टाबाट ल्याएर औषधि बिक्री गर्ने गरेको प्रहरीलाई बताएका छन् । टेम्पो चालक बनेर प्रतिबन्धित औषधिको कारोबार गर्ने गरेको सूचनाका आधारमा प्रहरीले उनलाई तीन महिनादेखि पिछा गरिरहेको थियो । 'औषधिको अवैध कारोबार सम्बन्धी जानकारी तीन महिना अघिनै आएको थियो,' एक प्रहरी अधिकारीले भने, बारम्बार टेम्पो फेला परे पनि त्यहाँ उक्त औषधि कहिल्यै भेटिएको थिएन ।' मगरलाई बरामद गरिएको औषधि र नियन्त्रणमा लिइएको टेम्पोसहित प्रहरीले आवश्यक कारबाहीका लागि सोमबार औषधि व्यवस्था विभाग विराटनगरमा बुझाएको छ । विभागले उनीविरुद्ध औषधि ऐन अन्तर्गत कारबाही अघि बढाउने तयारी थालेको छ । प्रतिबन्धित औषधि बेच्दै हिँड्दा पक्राउ परेका मनोजकुमार मगर र बरामद भएको औषधि ।तस्बिर : अन्नपूर्ण"
भत्ता बुझ्न गएका वृद्धको ढुंगाले लागेर मृत्यु,फिदिम : भीरबाट झरेको ढुंगाले लागेर फिदिम नगरपालिका ११ का ८२ वर्षीय हरीप्रसाद श्रेष्ठको सोमबार बिहान मृत्यु भएको छ । मृतक श्रेष्ठको टाउकोमा चोट देखिएको जिल्ला प्रहरी कार्यालय पाँचथरका प्रहरी नायब उपरीक्ष सिद्धराज न्यौपानेले जानकारी दिए । सेजेपाको भीरबाट झरेको ढुंगा श्रेष्ठको टाउकोमा बज्रिदा उनको घटनास्थलमै मृत्यु भएको हो । श्रेष्ठको शव पोष्टमार्टका लागि जिल्ला अस्पताल फिदिम ल्याइएको छ । वृद्धाभत्ता थाप्न आइतबार श्रीमतीसँग फिदिम आएका श्रेष्ठ घर फर्कने क्रममा साँझ परेपछि आफन्तकोमा बास बसेका थिए । बिहान सबेरै उठेर घर जाने क्रममा भीरबाट खसेको ढुंगाले लागेर उनको मृत्यु भएको हो ।
मलेसियामा कुटपिट प्रकरण : अवैध बस्थे दुबै नेपाली,काठमाडौं : मलेसियाको राजधानी क्वालालम्पुरमा एक नेपाली कामदारमाथि आफ्नै सुपरभाइजरले निर्घात कुटिएपछि मलेसियास्थित नेपाली दूतावासले चासो देखाएको छ। दूतावासले सेक्युरिटी गार्डलाई कुटपिट गरेको सामाजिक संजालमा आएको भिडियोका सम्बन्धमा थप विवरणहरु प्राप्त भएको भन्दै विज्ञप्ति जारी गरेको छ। 'उक्त भिडियोबारेमा ३० जुलाईको मध्यरातमा राजदूतावासमा जानकारी आउनासाथ राजदूतावासले सुरक्षा गार्ड सम्बन्धी सेवा उपलब्ध गराउने कम्पनीहरुको छाता संगठन  लाई खबर गरी सत्य तथ्य बुझ्न अनुरोध गरेको थियो।  ले ३१ जुलाईको विहान प्रहरीमा उजुरी दर्ता गर्यो भने राजदूतावासले यस सम्बन्धी सूचना उपलब्ध गराउन सबैमा आह्वान गर्यो' जारी विज्ञप्तिमा भनिएको छ 'दूतावासले आह्वान गरे अनुसार उक्त घटनाका पीडित र पिडक दुबै जना राजदूतावासको सम्पर्कमा आउनु भयो। दुबै जना नेपाली नागरिक भएको कुरा पुष्टि भएको छ।' पीडित ईस्लाम हुसेन नवलपरासी र पिडक राम गोपाल मुराउ कपिलबस्तुका स्थायी बासिन्दा भएको दूतावासले जनाएको छ। मलेसियाको अध्यागमन कानून अनुसार पिडक र पीडित दुवै जना मलेसियामा अवैधानिक अवस्थामा रहेको दूतावासको विज्ञप्तिमा उल्लेख छ। उनीहरुले भिडियोमा देखिएको घटना ७ जुलाई २०२० को विहान करिब १० बजे क्वालालम्पूरमा रहेको   मा भएको दूतावासलाई जानकारी गराएका छन्। पीडित सेक्युरिटी गार्ड र पिडक सुपरभाईजरको रुपमा कार्यरत रहेका थिए। राजदूतावासको सम्पर्कमा आएका दुबै जनाले उक्त भिडियोमा देखिने पात्र आफुहरु नै रहेको कुरा स्वीकार गरेको दूतावासले जनाएको छ। मुराउ सोमबार नै स्वेच्छाले मलेसियन प्रहरी समक्ष उपस्थित भएका छन्। उनीहरुबारे थप अनुसन्धान क्वालालम्पूरको वाङ्सामाजुस्थित प्रहरी स्टेशन (  ) ले गर्ने दूतावासले जारी गरेको विज्ञप्तिमा उल्लेख गरिएको छ।
सन्ततिनिम्ति संस्कार र पर्व,"धर्म, संस्कृति, परम्परा, रीतिरिवाज, चाडपर्व र संस्कार परिवार र समाजका गहना हुन् र सुसंस्कृत समाजका ढुकढुकी हुन् भने राष्ट्रका पहिचान हुन्। हिन्दु धर्मलाई संसारकै पुरातन धर्म मानिन्छ र यसका आफ्नै धार्मिक तथा सांस्कृतिक पर्वहरू छन्। त्यसमध्ये एउटा जनैपूर्णिमा तथा रक्षाबन्धन हो। रक्षाबन्धन सबै हिन्दुले मनाउने सामूहिक पर्व हो भने जनैपूर्णिमा तागाधारीले मात्र हरेक वर्ष मनाउने अर्थात् विशेष विधिद्वारा पूजा गरेर नयाँ जनै धारण गर्ने दिन हो। रक्षाबन्धनले नै यस दिनलाई महत्वपूर्ण बनाएको छ। किनकि जनै निश्चित जातका पुरुषले मात्र धारण गर्छन् भने रक्षाबन्धन सबै जातजातिले आफ्नो र घरपरिवार रक्षाका लागि धारण गर्छन्। हिन्दु धर्ममा जनै धारण गर्नु तथा रक्षाबन्धन बाँध्नुमा केही वैज्ञानिक आधार तथा तथ्य पनि छ। जनैपूर्णिमा तथा रक्षाबन्धन श्रावण शुक्ल पूर्णमासीका दिन जनैपूर्णिमा तथा रक्षा बन्धन पर्व मनाउने गरिन्छ। वैदिक सनातन वर्णा श्रम धर्म मान्ने तागाधारी जातिले अघिल्लो दिन चोखो गरी एक छाक खाने र उक्त दिन बिहानै नदी तथा तलाउमा गई गाईको गोबर र तुलसीको माटो लगाई नुहाउने, जौ, तिल र कुशद्वारा ऋषितर्पणी गरी वैदिक विधिपूर्वक मन्त्रिएको नयाँ जनै अर्थात् यज्ञोपवित फेर्ने चलन रहेकाले यस पर्वलाई जनैपूर्णिमा भनिएको हो। यसै दिन आत्माको शुद्धीकरण र शरीर रक्षाका लागि ब्राह्मण पुरोहितका हातबाट नाडीमा रक्षाबन्धन बाँध्ने प्रचलन छ। हिन्दुहरूका विभिन्न संस्कारमध्ये व्रतबन्ध अर्थात् उपनयन पनि एक हो। परापूर्वकालमा बालकलाई व्रतबन्ध गरी गुरुकहाँ पठाउने र गुरुले शिष्यको ज्ञानचक्षु खोलिदिने भएकाले व्रतबन्धलाई उपनयन अर्थात् दोस्रो आँखा पनि भनिन्छ। व्रतबन्धपछि जनै लगाउनुपर्ने प्रचलन छ र डोरो त्यसैको प्रतीक हो। व्रतबन्धपछि मात्रै शिक्षादीक्षालगायत धार्मिक तथा संस्कारिक कर्महरू गर्न योग्य हुने मान्यता छ। जनैपूर्णिमा तथा रक्षाबन्धनलाई संस्कृतिकै रूपमा मनाए पनि यस्ता पर्वसँग जोडिएका संस्कारलाई सन्ततिका लागि रक्षा गर्नुपर्छ। सत्ययुगमा दानवद्वारा लखेटिएका देवगणलाई गुरु वृहस्पतिले रक्षा विधान तयार गरी जोगाएका तथा वामन अवतार विष्णुले राजा बलिलाई डोरो बाँधी वचनबद्ध गराएर तीनै लोक लिएको धार्मिक किंवदन्तीसँग पनि रक्षाबन्धनको सम्बन्ध जोडिएको छ। यसैगरी यस दिन देह शुद्ध गरी देवता, सप्तऋषि (कश्यप, अत्रि, भारद्वाज, गौतम, जमदग्नि, वशिष्ठ र विश्वामित्र तथा पितृहरूका नाममा तिल, कुशसहित तर्पण गरिने भएकाले यस पर्वलाई ऋषितर्पणी पनि भनिन्छ। ज्ञान र सफल जीवनमार्गको शिक्षादीक्षा गर्ने ऋषिहरूको सम्मानमा ऋषि तर्पणी गरी अभिमन्त्रित जनै धारण गरेर पवित्र कार्य सम्पादन गरिन्छ। स्वाध्याय, अतिथि सत्कार, पितृ तर्पण, भूतबलि, होमजस्ता दैनिक गर्नुपर्ने पञ्च महायज्ञको कर्मलाई स्मरण गराउने दिनका रूपमा पनि तागाधारीहरू यो पर्व मनाउने गर्छन्। रक्षाबन्धनका दिन गुरुले रक्षाबन्धन बाँध्दा यो मन्त्र उच्चारण गरिन्छ येन बद्धो बलिराजा दानवेन्द्रो महाबलः। तेन त्वां प्रतिबध्नामि रक्षे माचल माचल। अर्थात् जुन रक्षा (काँचो धागो) ले दानवहरूका महान् राजा बलिलाई बाँधिएको थियो, म तिमीलाई त्यही धागोले बाँध्छु। यो रक्षाबन्धनले तिम्रो सदैव रक्षा गर्ने छ। यसरी तागाधारीले नयाँ जनै धारण गरेर ऋषिहरूको सम्झनामा तर्पण दिने तथा रक्षाबन्धन बाँधेर पौराणिक कालदेखि मनाउँदै आएको यो पर्व आज पनि सांस्कृतिक रूपमा देशविदेशमा मनाउने गरिन्छ। जनैपूणिर्मामा हातमा बाँंधिएको रक्षाबन्धन गाईतिहारका दिन गाईको पुच्छरमा बाँधिदिएमा मान्छेको मृत्युपछि वैतरणी नदी पार हुने जनविश्वास छ। के हो जनै शुद्ध कातेको कपासको धागोलाई विधिपूर्वक बाटेर छुट्टै किसिमले गाँठो पारिएको हुन्छ, त्यस गाठोलाई शिखा भन्ने गरिन्छ। एउटा जनै अर्थात् यज्ञोपवितमा तीन डोरा हुन्छ। त्यो तीन डोराभित्र पनि प्रत्येक डोरामा नौवटा धागो हुन्छ, जुन बेस्सरी बाटिएको हुँदा सजिलै नदेखिन पनि सक्छ। यसलाई विस्तारै केलाएर हेरेमा मात्र देखिन्छ, जसलाई तन्तु भनिन्छ। यसरी निर्माण गरिएको दुइटा जनै भएपछि एक जोर अर्थात् एउटा जनै बन्छ र त्यसलाई जनैपूर्णिमाका दिनमा विधिपूर्वक अभिमन्त्रणा गरेर तन्तु देवता र शिखामा ब्रह्मा, विष्णु र महेश्वरको पूजा गरी धारण गरिन्छ। हिन्दु दर्शनअनुसार जनैलाई ब्रह्मासूत्र अर्थात् ज्ञानको धागो पनि भनिन्छ। जनै बनाउँदा ९६ वटा धागो (सूत्र) मा ९६ देवताको आभान गरिनुका साथै हिन्दुहरूको इष्टदेवता (त्रिदेव) अर्थात् ब्रह्मा (रक्षा गर्ने), विष्णु (पालन कर्ता )र महेश्वर (संहारकर्ता) को प्रतीकका रूपमा जनैमा तीनवटा शिखा बनाइन्छ तथा अर्को तीनवटा शिखाको डोरालाई कर्म, उपासना र ज्ञानका तीन योग मानिन्छ। जनैमा प्रयुक्त हुने डोराग्रन्थ र शिखाले ज्ञान र जीवनबारे सही मार्गमा लैजान सहयोग गर्छन्। यी कर्म गर्दा व्यक्ति, देव ऋण, ऋषि ऋण र पितृऋणबाट मुक्त हुने धार्मिक विश्वास छ। जनैको अर्थ जानकार हुनु पनि हो। मानिस जन्मदा पशुसरह निर्दोष र अज्ञानी हुन्छ। जनै धारण गरेपछि ज्ञान बढ्ने र यसैअनुसार विभिन्न कर्मकाण्ड गरी संस्कारहरूको विकास हुन्छ भन्ने मान्यता पनि छ। महत्व जनैपूर्णिमा तथा रक्षाबन्धन हिन्दुहरूको एउटा महत्वपूर्ण पर्व हो। यो हिन्दुहरूको धार्मिक परम्परामा आधारित मात्र नभएर नेपालकै सांस्कृतिक पर्वकै रूपमा मनाइने गरिन्छ। धार्मिक दृष्टिकोणबाट जनैधारण गर्नाले शरीर शुद्ध र पवित्र हुने मानिन्छ। जनै धारण गरेको व्यक्तिलाई कुनै पनि आसुरी शक्तिले आक्रमण गर्न सक्दैन। जुनसुकै धार्मिक कार्य गर्दा पनि पुरुषले जनै अनिवार्य धारण गरेको हुनुपर्छ। विनाजनै गरिएको काम पूरा नहुने मात्र होइन, विपरीत फलसमेत दिन सक्ने मान्यता छ। यसलाई हिन्दुधर्मको एउटा अनुशासनको कडी अर्थात् हिन्दु संस्कारको पहिलो खुट्किलोका रूपमा पनि मानिन्छ। वैज्ञानिक दृष्टिअनुसार जनै लगाउँदा मानिस झनै स्वस्थ रहन्छ। यसले हृदय रोगको सम्भावना कम गर्छ। चिकित्सा विज्ञानका अनुसार कानमा रहेका नशा हाम्रा इन्द्रियसँग जोडिएको हुन्छ। पिसाब फेर्ने समयमा कानमा जनै राख्नाले हाम्रा इन्द्रियहरूको रक्षा हुन्छ। काँधमा जनै राखेर सुतेमा नराम्रो सपना देख्ने समस्याबाट मुक्ति मिल्छ भने निद्रामा भूत, प्रेतबाट हुने ऐंठन आदिको भयबाट पनि मुक्ति मिल्छ। पेटसम्बन्धी रोग तथा रक्तचापको समस्याबाट बच्न सकिन्छ। शरीरको मध्यभागबाट पिठ्युँमा जाने एक प्राकृतिक रेखाले विद्युत् प्रवाहको काम गर्छ। यो रेखा दायाँ काँधबाट कम्मरसम्म फैलिएको हुन्छ। त्यसैले जनै लगाउनाले विद्युत् प्रवाह नियन्त्रित हुन्छ। हाम्रो शरीर पार्थिव इन्द्रिय नाक हो भने जलीय इन्द्रिय जिब्रो, तेजस इन्द्रिय अाँखा, वायव्य इन्द्रिय छाला र आकाशीय इन्द्रिय कान हो। अरू इन्द्रियहरू अपवित्र हुन्छन् तर आकाशीय इन्द्रिय कान कहिल्यै अशुद्ध हुँदैन। त्यसले जनै मलमूत्र गर्दा कानमा जनै हाल्नुपर्छ भन्ने गरिन्छ। त्यसैगरी जुन रक्षा सूत्रले बाँधेर शुक्राचार्यले महाबलि राजाको रक्षा गरेका थिए, उही सूत्र धागो ले म तिमीलाई बाँधेर तिम्रो रक्षाको कामना गर्छु भन्दै जुन रक्षाबन्धन बाँधिन्छ। त्यसैले साँच्चै हाम्रा हरेक दुःख, पीडा तथा भयमा भगवान्को साथ रहन्छ र हामी सुरक्षित हुन्छौं भन्ने विश्वासले यसको महत्व बढेको हो। साथै यस पवित्र बन्धनले केवल शारीरिक रक्षाका लागि मात्र होइन; सबै मनुष्यलाई मन, वचन र कर्ममा पवित्र रहने प्रेरणा पनि प्रदान गर्छ। जब एउटा जीवनमा पवित्रताको धारण हुन्छ तब हरेक जीवन, परिवार, समाज र राष्ट्रमा सच्चा सुख तथा शान्ति मिल्छ। नेवार समुदायमा आजको दिनलाई गुन्हुपुन्ही भनी मनाइने परम्परा छ। हिन्दु द्विज तागाधारी जाति राजोपाध्याय ब्राह्मण र क्षेत्री (६ थरी) श्रेष्ठ हरूले संकल्प गरी नयाँ जनै लगाउँछन्। आजकै दिन परम्परानुसार नौ थरीका गेडागुडी मिसाई भिजाएर टुसा उम्रेपछि क्वाँटी बनाई खाने चलन छ। यसरी तयार गरिएको क्वाँटी खानाले शरीरमा रोग नलाग्ने, पेट सफा हुने र वर्षाका कारण चिसो भएको मौसममा शरीरमा ताप सञ्चार हुने विश्वास गरिन्छ। पहाडी समुदायमा रक्षाबन्धन गुरु, पुरोहित, ज्वाइँ तथा भान्जाबाट बाँधिदिने चलन छ भने तराई क्षेत्र तथा भारतमा भाइटीकामा जस्तो बहिनीले भाइलाई विभिन्न शृंगार गरेका सुन्दर रक्षाबन्धन जसलाई राखी भन्ने गरिन्छ बाँधिन्छ। अन्त्यमा, हाम्रा हरेक पर्व सुख, समृद्धि, आरोग्य तथा जीवन रक्षाका लागि मनाइन्छ। आयु तथा आरोग्य वृद्धि र एउटा धागोले फूललाई एउटै मालामा समाहित गरेजस्तै आफन्त र इष्टमित्रलाई एउटै मालामा समाहित गर्छ। यस्ता पर्वको धार्मिकभन्दा सांस्कृतिक महत्व बढी देखिन्छ। युवा पुस्ता यस्ता पर्व किन मनाउनेभन्दा कहिले मनाउने भन्नेमा मात्र ध्यान केन्द्रित भएको देखिन्छ। विभिन्न वैज्ञानिक आधार प्रमाणित हुन नसक्ला तर यसले मनाव मस्तिष्कमा पार्ने सकारात्मक प्रभाव, समाजमा पार्ने सामाजिक प्रभाव ज्यादै महत्वपूर्ण हुन्छन्। यस्ता पर्वले मान्छेमा शान्तिको अनुभूति हुने र जीवनमा गर्नुपर्ने हरेक संघर्षमा ऊर्जा प्राप्त हुनेमा विश्वास गर्न सकिन्छ। यसैले जनैपूर्णिमा तथा रक्षाबन्धनलाई संस्कृतिकै रूपमा मनाए पनि यस्ता पर्वसँग जोडिएका संस्कारलाई सन्ततिका लागि रक्षा गर्नुपर्छ। पोख्रेल उपप्राध्यापक हुन्।"
हिसानलाई कोभिड१९ पछिको शिक्षाबारे प्रशिक्षण,"काठमाडौं : मसाभ (अन्तर्राष्ट्रिय विकास सङ्गठनका लागि इजरायली नियोग) अन्तर्गतको ओफ्री सेन्टरले नेपालका शैक्षिक नेतृत्वहरूलाई दैनिक दुई घण्टाका दरले प्रदान गरेको चार साता लामो अन्तर सञ्जाल प्रशिक्षण सम्पन्न भएको छ। काठमाडौंस्थित इजरायलीदूतावासले उक्त अन्तर सञ्जाल प्रशिक्षणको सहजीकरण गरेको थियो। समापन समारोहलाई सम्बोधन गर्दै नेपालका लागि इजरायली राजदूत बेन्नी ओमरले विश्वव्यापी पहुँच आफ्नै हातमा भएका वर्तमान समयका बालबालिकाहरू अत्यन्त भाग्यमानी भएको बताए। साथै राजदूत ओमरले कोभिड१९ को महामारीले सिर्जना गरेको चुनौतीलाई कसरी शैक्षिक नेतृत्वहरूले अवसरमा रूपान्तरण गर्न सक्छन् भन्ने बारेमा समेत आफ्ना धारणा राखे। ओफ्री सेन्टर, मसाभकी निर्देशक युदिथ रोजेन्थलले उक्त अन्तरसञ्जाल सम्मेलनको संयोजन गरेकी थिइन्। उक्त सम्मेलन कोभिड१९ महामारीपछिको परिवर्तनको तयारीमा केन्द्रित सिकाइ शृङ्खला थियो। निर्देशक रोजेन्थलले समस्याको पूर्वानुमानमा जोड दिंदै बाँच्नका लागि सङ्घर्ष गर्नेहरू बलिया नभए पनि परिवर्तनलाई स्वीकार गर्न सके उनीहरूको जीवन सहज हुने चार्ल्स डार्विनको परिवर्तनमा आधारित सिद्धान्तबारे पनि चर्चा गरिन्। सिकाइका अन्तर्राष्ट्रिय अभ्यासबारे चर्चा गर्दै उनले शैक्षिक नेतृत्वले आफ्ना विद्यार्थीहरूलाई सामाजिक र संवेगात्मक रूपमा कसरी भविष्यका लागि तयार पार्न सक्छन् भन्ने कुरामा जोड दिइन्। अन्तर सञ्जाल सम्मेलनको संयोजनसमेत गरेका काठमाडौं भ्याली स्कुलकलेजकाअध्यक्ष तथा हिसानका उपाध्यक्ष स्वागत श्रेष्ठले आफ्नो उल्लेखनीय सहभागिताका लागि नेपालका लागि इजरायली राजदूत बेन्नीओमर, ओफ्री सेन्टरकी प्रशिक्षक युदिथ रोजेन्थल तथा प्रशिक्षणका अन्य सहभागीहरूप्रति आभार व्यक्त गरे। एड्भान्स्ड कलेज अफ इन्जिनियरिङ एन्ड म्यानेजमेन्टका निर्देशक तथा हिसानका सचिव कपिलदेव रेग्मीले शिक्षा लगायत विभिन्न क्षेत्रका इजरायली विज्ञहरूलाई नेपाल आमन्त्रण गर्ने नेपालका लागि इजरायली राजदूत बेन्नीओमरको भूमिकाको सराहना गरे। ओफ्री सेन्टरले काठमाडौं उपत्यकाका शैक्षिक नेतृत्वलाई गत जुन महिनामा समेत यस्तै प्रकृतिको शैक्षिक प्रशिक्षण प्रदान गरेको थियो। उक्त प्रशिक्षण सत्रमा त्रिभुवन विश्वविद्यालय, पूर्वाञ्चल विश्वविद्यालय, पोखरा विश्वविद्यालय लगायत सिटिइभिटी र नर्सिङ परिषद्का प्रतिनिधिहरूको समेत सहभागिता रहेको थियो। प्रशिक्षण सत्र उच्च तथा माध्यमिक विद्यालय सङ्घ नेपाल (हिसान) को विशेष तत्त्वावधानमा आयोजना गरिएको थियो।"
कोरोना त्रासबीच यसरी मनाइँदैछ जनैपूर्णिमा (फोटो फिचर ),"काठमाडौं : प्रत्येक वर्ष श्रावण शुक्ल पूर्णिमाका दिनमा मनाइने ऋषितर्पणी, रक्षाबन्धन एवम् जनै पूर्णिमा देशभर मनाइँदैछ । सत्ययुगमा दानवद्वारा लखेटिएका देवगणलाई गुरु बृहस्पतिले रक्षा विधान तयार गरी जेले गर्दा अत्यन्त बलशाली दानवराज बली बाँधिए, त्यसैले म तिमीलाई बाँध्छु, यसले तिमी सुरक्षित बन, विचलित नहोऊ भनी डोरो बाँधेर जोगाएका थिए भन्ने पौराणिक मान्यताका आधारमा चलेको रक्षाबन्धनको परम्परा आज पनि प्रचलित छ । यसैकारण रक्षाबन्धन गर्ने बेलामा गुरु पुरोहितहरुले 'येन बद्धो बलिराजा दानवेन्द्रो महाबल तेन त्वां प्रतिबध्नामी रक्षेमा चलमाचल' भनी रक्षासूत्र, रक्षाबन्धन अथवा डोरो बाँध्ने वैदिक परम्परा रहेको बताइन्छ। मानव रक्षाका लागि जप, तप र पूजा गरी मन्त्रिएको रक्षाबन्धन अर्थात् डोरो वैदिक परम्पराको मन्त्रोच्चारण गर्दै ब्राह्मण पुरोहितहरुले यजमानको नाडीमा बाँधिदिने गरिन्छ । आजकै दिन तागाधारीहरुले आफ्नो जनै (यज्ञोपवित) फेर्छन् । यसका लागि हिजैदेखि कपाल मुण्डन गरी एक छाकमात्र खाएर चोखोनीतो गरी बसिन्छ । यसरी व्रत बसेका तागाधारीहरुले आज बिहानै पोखरी, ताल, तलाउ, नदी र कुण्डमा गई गाईको गोबर, खरानी, दत्तिउन र सप्तमृत्तिका लगाएर स्नान गर्दछन् । स्नानपछि जौ तिल र कुशद्वारा ऋषिहरुलाई तर्पण गरी वैदिक रुद्राभिषेक पद्धतिबाट मन्त्रिएको नयाँ जनै ९यज्ञोपवित० फेरिन्छ । ऋषिलाई तर्पण गर्ने भएकाले आजको दिनलाई ऋषितर्पणी पनि भन्ने गरिएको छ । आजै मन्त्रिएको जनै फेर्ने गरिएकाले नै श्रावण शुक्ल पूर्णिमालाई जनैपूर्णिमा पनि भनिन्छ । वैदिक गुरु परम्पराअनुसार यज्ञोपवित अर्थात् जनैलाई ब्रह्मसूत्र अथवा ज्ञानको धागोसमेत भनिन्छ । जनैका दुई शिखामध्ये एउटा शिखामा रहने तीन डोरालाई ब्रह्मा, विष्णु र महेश्वरको प्रतीकका रुपमा पुजिन्छ । अर्को डोराको तीनवटा शिखालाई भने कर्म, उपासना र ज्ञानको त्रियोगका रुपमा मानिन्छ । यस किसिमको महत्व भएकाले नै आज बिहानै यजमानहरु आफ्ना गुरु पुरोहितकहाँ गई यज्ञोपवित मन्त्रने गर्दछन् । आजकै दिन मन्त्रेको जनै वर्षभरिका धार्मिक कर्ममा प्रयोग गरिनुका साथै फेर्नलाई समेत उपयोग गरिन्छ । कुनै पनि धार्मिक कर्म गर्दा र जुठो, सूतकबाट चोखिँदा आजकै दिन मन्त्रिएको यज्ञोपवित फेरेर शुद्ध भइन्छ भन्ने वैदिक मान्यता छ । आजकै दिन शरीर शुद्ध गरी देवता, सप्तऋषि र पितृलाई पनि तर्पण गरिने भएकाले नै ऋषि तर्पणीसमेत भन्ने गरिएको हो । आजको दिन सप्तऋषिहरु काश्यप, अत्रि, भारद्वाज, गौतम, जमदग्नि, वशिष्ठ र विश्वमित्रलाई तर्पण दिने गरिन्छ । आजका दिन एघारथरिका गेडागुडी मिसाई भिजाएर टुसा उमारेर क्वाँटी बनाई खाइन्छ । यसरी क्वाँटी बनाई खानाले शरीरमा रोग नलाग्ने, पेट सफा हुने र वर्षायामभर खेतीपातीको काम गर्दा शरीरमा लागेको चिसो निकाली भित्रदेखि नै तापको सञ्चार गर्छ भन्ने मान्यता छ । नेपालको तराई क्षेत्रमा भने आजकै दिन दिदीबहिनीले दाजुभाइलाई राखी बाँधेर मनाइन्छ । यसबाट दिदीबहिनी र दाजुभाइका बीचमा प्रेम सम्बन्ध बढ्छ भन्ने सामाजिक मान्यता छ । आजको दिन काठमाडौंको पशुपति र मणिचूड, रसुवाको गोसाइँकुण्ड, ललितपुरको कुम्भेश्वर, सिन्धुपाल्चोकको पाँचपोखरी, धनुषाको जनकपुरधाम, धनुषसागर र गङ्गासागर, जुम्लाको दानसाधु एवम् नवलपरासीको त्रिवेणीधामलगायतका ताल, पोखरी र कुण्डमा मेला लाग्ने गर्छ। तर यसपाली भने कोरोना महामारीका कारण कतिपय मठमन्दिर बन्द छन्। नेवारी समुदायले भने श्रावण शुक्ल पूर्णिमालाई गुँपुन्ही भनी मनाउने गर्दछन् । विशेषगरी क्वाँटी खाने परम्परा नेवारी समुदायको यसै पर्वबाट आएको हो भन्ने तर्क पनि एकथरि संस्कृतिविद्को छ । आजका दिन नेवारी समुदायका मानिसले घण्टाकर्ण राक्षसलाई समाप्त पार्न योगदान गरी मानवीयतालाई बचाउन सहयोग गरेको विश्वासमा भ्यागुतालाई पूजा गर्छन् ।"
प्रदेश १ का मुख्य न्यायाधिवक्तालाई कोरोना भाइरस संक्रमण,"विराटनगर : प्रदेश १ का मुख्य न्यायाधिवक्तामा कारोना संक्रमण पुष्टि भएको छ । प्रदेशमै उच्च ओहोदाकालाई संक्रमण भएको यो पहिलो घटना हो । विराटनगर महानगरपालिका५ घर भएका उनीसहित परिवारका तीन सदस्यको रिपोर्ट पनि पोजिटिभ आएको छ । संक्रमित हुनेमा उनका छोरा र श्रीमती हुन् । कोरोनासँग मिल्ने केही लक्षण देखिएपछि परीक्षणका लागि उनीसहित तीनैजनाको स्वाब आइतबार संकलन गरिएको थियो । एक साताअघि उनलाई केही दिन ज्वरो आएको थियो । 'ज्वरो आएपछि औषधि खाएर ठीक भइसकेको थिएँ, उनले भने, 'शंका लागेर परीक्षण गराउँदा कोरोना पुष्टि भयो ।' केही समयदेखि कुनै पनि सार्वजनिक कार्यक्रममा उपस्थित नभइकन उनी घरमै बसिरहेका थिए । संक्रमित तीनैजनालाई आइसोलेसमा भर्ना गर्ने तयारी भइरहेको जनाइएको छ । मुख्य न्यायाधिवक्तामा भएको संक्रमणको स्रोत खुल्न नसकेको प्रदेशको सामाजिक विकास मन्त्रालयले जनाएको छ । संक्रमित सबैको अवस्था सामान्य रहेको मन्त्रालयको भनाइ छ । 'कुनै ट्राभल हिस्ट्रीनै नभएका उनमा कोरोना देखियो,' मन्त्रालय स्रोतले भन्यो, 'जसले समुदायस्तरमा संक्रमण फैलिएको पुष्टि गर्छ ।' विराटनगर महानगरपालिकाका जनस्वास्थ्य महाशाखा प्रमुख रमेश कार्कीले संक्रमणको पछिल्लो घटनाले उच्च ओहोदामा रहेकाहरु पनि सुरक्षित छैनन् भन्ने पुष्टि गरेको बताए । 'कोरोनाका कारण कोही पनि सुरक्षित छैनन् भन्ने पुष्टि पछिल्ला संक्रमणका घटनाबाट भइरहेको छ, 'उनले भने, 'त्यही भएर सबैले कुनै खाले लापरबाही नगरिकन विशेष सावधानी अपनाउनुको विकल्प छैन।' विराटनगरमा मुख्य न्यायाधीवक्ताको कार्यालय प्रदेशको हुलाक निर्देशनालयको भवनमा छ । भवनको तल्लो तलाबाट हुलाक र माथिल्लो तलाबाट मुख्य न्यायाधीवक्ताको कार्यालयको काम हुँदै आएको छ । मुख्य न्यायाधीवक्तालाई कोरोना देखिएपछि हुलाकका कर्मचारी त्रसित बनेका छन् । स्वाब संकलन गरेर उनीहरुलाई पनि कोभिड१९ को दायरामा ल्याउनु पर्ने माग उठिरहेको छ ।"
प्रकाश सपुतकोबदला बरिलै युट्युव ट्रेन्डिङको पहिलो नम्बरमा,"बागलुङ : लोकप्रिय गायक प्रकाश सपुतको पछिल्लो तिजी गीत बदला बरिलै युट्युव ट्रेन्डिङको पहिलो नम्बरमा आएको छ। छोरा र छोरीमा गरिने विभेद सहित बलात्कार विरुद्वको विद्रोही स्वरमा रहेको गीतले सोमबार युट्युव ट्रेन्डिङको पहिलो नम्बरमा प्रवेश पाएको हो। यो गीतको भिडियो तीन दिनकै अवधिमा ७ लाख ६९ हजार बढी दर्शकले हेरिसकेका छन्। गीत सार्वजनिक भएको ३ दिनमै पहिलो नम्बरमा आउनु श्रोता दर्शकको अपार माया र सद्भाव भएको गायक सर्जक प्रकाश सपुत बताउँछन्। उसो त सपुतको यसअघिको बोलमाया र गलबन्दी गीत सर्वाधिक सुनेको र हेरिएको गीत हो। जसले युट्युव ट्रेन्डिङको पहिलो स्थानको रेकर्ड राखिसकेका छन्। तीज विशेष गीत त धेरै नै आएका छन्, अझ अहिलेको कठिन परिवेशमा ठुलो लगानी गर्ने कुरा आफैंमा चूनौतीपूर्ण थियो। तर मलाई यो कुराले अघिल्लो वर्षदेखि नै निकै बिझाइरहेकाले सामाजिक दायित्व सम्झेर काम गरेको हुँ, सपुत भन्छन्, गीत संगीतमार्फत पनि समाजमा विद्यमान सामाजिक समस्याबारे केही बोल्नुपर्छ भन्ने हिसावले गरेको हुँ, म आफ्नो कामप्रति सन्तुष्ट छु। समाजका सत्ता, शक्ति र सम्पतिको पहुँचमा गरिने बलत्कारको विषयमा तयार तीज विशेष गीत बदला बरिलै ले समाजमा नयाँ तरंग पैदा गरेको छ। छोराछोरी बीचको विभेद, छोरीहरुले बेहोर्नु परेको यौन हिंसालाई संवेदनशील ढंगले उठान गरिएको छ। बागलुङको धम्जामा जन्मिएका सपुतको शब्द, संगीत तथा भिडियो निर्देशनमा रहेको गीतमा चर्चित गायिका देवी घर्तीको आवाज सुन्न सकिन्छ। गीतको भिडियोलाई पनि सर्वाधिक रुचाइएको छ। अधिकांशले एउटा चलचित्र नै हेरेको अनुभव भएको प्रतिक्रिया जनाएका छन्। भिडियोमा चर्चित नायिका केकी अधिकारी, धु्रव कोइराला, हिउवाला गौतम, अर्जुन आचार्य, सन्ध्या गौतम बराल, भद्र कुवर लगायतको अभिनय छ। नेपाली लोक सांगीतिक क्षेत्रमा गायक सपुतको बोलमाया, गलबन्दी गीत सर्वाधिक लोकप्रिय गीत हो। युट्युवमार्फत हालसम्म बोलमाया गीत १ करोड ६६ लाख पटक हेरिएको छ भने गलबन्दी ४ करोड १२ लाख ९३ हजार ९ सय ५६ पटक हेरिएको छ। उसो त रक पपमा झुम्ने युवा पुस्तालाई केन्द्रित गरेर दोहोरी ब्याटलसहित दर्जनौं गीतसमेत उनले सार्वजनिक गरेका छन्।"
राष्ट्रिय सरकार किन ?,"सरकारले राष्ट्रिय तथा अन्तर्राष्ट्रिय जगत्मा वैधानिकता गुमाउँदै गएकाले मुलुकको साख जोगाउन पनि राष्ट्रिय सरकार गठनको औचित्य पुष्टि हुन थालेको छ। नेपाल कम्युनिस्ट पार्टीभित्रको अन्तरद्वन्द्व उत्कर्षमा पुगेको छ। प्रधानमन्त्री केपी ओलीलाई प्रधानमन्त्री तथा पार्टी अध्यक्ष दुवै पदबाट राजीनामा गर्न अर्का अध्यक्ष प्रचण्ड तथा वरिष्ठ नेताद्वय माधव नेपाल र झलनाथ खनाललगायत अन्य नेताले दबाब दिएपछि अन्तरद्वन्द्वले उग्र रूप लिएको हो। दुवै पदको सट्टा एक पदबाट राजीनामा दिने मध्यम मार्गको खोजी पनि सुरु भएको छ। तर प्रधानमन्त्री ओलीले दुवै पदबाट राजीनामा नदिने अडान लिएका छन्। दुवै पक्ष आआफ्नो अडानमा दृढ रहेकाले समस्या बल्झिँदै गएको छ। नेकपाको यो अन्तरद्वन्द्वले मुलुकलाई अपूरणीय क्षति मात्र भइरहेको छैन; दैनिक प्रशासन सञ्चालनमा पनि कठिनाइ उत्पन्न भएको छ। एउटा पार्टीभित्रको अन्तरद्वन्द्वको सिकार मुलुक बन्नु हुँदैन। भारतसितको सीमा विवादको विषय अघि बढ्न सकेको छैन। नया नक्सा सार्वजनिक भएपछि आम नागरिक हौसिएका थिए तर त्यो उत्साह हराएको छ। कोरोना महामारी नियन्त्रण गर्न सरकार असफल भइरहेको छ। भियतनामजस्ता सफलताका साथ कोरोनाको पहिलो चरणलाई सामना गरेका देशमा पनि दोस्रो लहरले टाउको उठाएको छ। नेपालमा पनि दोस्रो लहरको आगमन हुने सम्भावना छ। सरकारले इन्कार गरे पनि समुदाय स्तरमा कोरोना फैलिँदो छ। कोरोना यही रूपमा बढ्यो भने सरकारको नियन्त्रणबाहिर जानेछ। विराटनगर, इनरुवा, राजविराज, वीरगन्जजस्ता तराईमधेसका सहर फेरि बन्दाबन्दीको चपेटामा परेका छन्। यो सबै सतर्कता नअपनाउँदाका परिणाम हुन्। व्यक्ति शक्तिशाली हुने होडको सिकार नागरिक हुनु हुँदैन भन्ने आवाज मुखरित भएका छन्। नेकपाभित्रको अन्तरद्वन्द्व एमाले तथा माओवादीबीच भएको अप्राकृतिक गठबन्धनको उपज हो। यी दुई पार्टीबीच पूर्णरूपमा मिलन भइसकेको छैन। क्षणिक लाभका लागि सपना बाँडेर निर्वाचनमा विजय हासिल गर्न जति सजिलो हुन्छ, त्यसलाई सार्थक निष्कर्षमा पुर्याउन त्यत्तिकै कठिन छ। दुई फरक विचारधारा अँगालेका पार्टीबीचको मिलन तार्किक निष्कर्षमा पुग्न सम्भव थिएन। पछिल्लो अन्तरसंघर्ष त्यसैको परिणाम हो। कुनै पनि अस्वाभाविक काम गर्न खोज्यो भने त्यस्तै अव्यावहारिक उपाय अवलम्बन गरिनुपर्ने हुन्छ। यसले झन्झन् संकट निम्त्याउँछ। एउटा पार्टीमा दुईजना अध्यक्ष हुनु यसको ज्वलन्त उदाहरण हो। यसका लागि द्वैराज्य शासन प्रणालीको अनुसरण भयो। एक राजतन्त्रमा शक्तिको हकदार एकजना रहन्छ। तर द्वैराज्य पद्धतिमा भने शक्तिको सूत्राधार एकभन्दा बढी रहन्छन्। द्वैराज्य पद्धतिको कतै राम्रो र कतै नराम्रो प्रभाव परेको देखिन्छ। त्यसैले गर्दा यससम्बन्धी विभिन्न विचारक तथा चिन्तकको विभिन्न मत पाइन्छ। आफूमै मारकाट हुनसक्ने भएकाले यो शासन पद्धति ठीक नभएको केहीको मत छ। द्वैराज्य पद्धतिमा बाबुछोरा तथा दाजुभाइको संलग्नता हुने र अमात्यले मनपरी गर्न नपाउने भएकाले द्वैराज्य अलिक असल पद्धति भएको विचार चाणक्यले प्रकट गरेका थिए। नेपालमा बाबुछोरा अथवा दाजुभाइले द्वैराज्यको सञ्चालन गरेको दृष्टान्त मध्यकालमा पाइन्छ। गोपाल, अभिर, किराँत तथा लिच्छवीकालमा यस्तो अभ्यास भएको थिएन। सन् ९९८ मा नरेन्द्रदेव र उदयदेवले संयुक्त शासन गरेका थिए। त्यसैगरी सन् १०१२ मा रुद्रदेव तथा भोजदेव काका भतिजाले चन्द्रमा तथा सूर्यजस्तै मिलेर द्वैराज्य सञ्चालन गरेको ललितपुरको गचाननीको सन् १०१२ को अभिलेखमा उल्लेख छ। संयुक्त शासन भए पनि जेठाबाठा तथा चतुरले हालिमुहाली गर्ने भएकाले शासन कमजोर हुदै गयो। त्यसकारण शक्तिशाली राजा शिवदेवले सन् १०९९ मा एकल राजतन्त्र स्थापना गरे। दाजुभाइले वरिष्ठता अनुसार शासन गर्ने व्यवस्था गरियो। पछि मल्लकालमा यो पद्धति अन्तइ भई बाबुपछि छोरा राजा हुने परिपाटी सुरु भयो। तर फेरि द्वैराज्यको पुनरावृत्ति भयो। जयस्थिति मल्लपछि धर्म मल्ल, ज्योतिर मल्ल, कीर्ति मल्ल तीनै राजा भए। यस रोगले पृथ्वीनारायण शाहलाई पनि छाडेन। फलस्वरूप भाइहरूले राजा हुने इच्छा व्यक्त गरे। उनले नमानेकाले भाइले विद्रोहै गरेका थिए। अन्त्तः दोलखा भेक भाइ दलजितलाई दिएका थिए। तर पछि आएर यो विकृति अन्त्य भयो। यतिखेर यो समस्या नेकपामा प्रवेश गरेको छ। भारतमा ७० को दशकमा इन्दिरा गान्धीले आपत्कालीन स्थितिको घोषणा गरिन्। यस समयमा विभिन्न अत्याचार भए। जनसंख्या घटाउने क्रममा कति अविवाहित तथा ज्येष्ठ नागरिकको बलजफ्ती परिवार नियोजन गरियो। अन्ततः निर्वाचनको घोषणा भयो। यस निर्वाचनमा पहिले आपसमा नमिलेका विभिन्न पार्टी संयुक्त भएर जनता पार्टीको गठबन्धन बन्यो। निर्वाचनमा इन्दिरा गान्धीको तानाशाही मुख्य मुद्दा बन्यो। उनका नजिकका मित्र जगजीवन रामले कांग्रेस फर डेमोक्र्यासी नामक पार्टी खोलेर इन्दिरा गान्धीबाट अलग भए। इन्द्रिय बचाऊ, इन्दिरा गान्धी हटाऊ जस्ता नाराले आकर्षक रूप धारण गरे। इन्दिरा गान्धीको दल पराजित भयो। जनता पार्टीले दुईतिहाइ अभिमत प्राप्त गरी यसको सरकार निर्माण भयो। तर यो सरकार पूरा अवधि टिक्न सकेन। फेरि निर्वाचन भएर इन्दिरा गान्धी नै सत्तामा आइन्। जनता पार्टीबीचको अमेलपूर्ण क्रियाकलाप देखेर इन्दिरा गान्धीको तानाशाहीलाई जनताले बिर्से। व्यक्तिमा शक्ति कायम राख्ने नेकपाको जस्तो होडबाजी कांग्रेसभित्र पनि चलिरहने हो भने त्यसले लोकतन्त्र कमजोर हुने मात्र होइन; दलीय व्यवस्था नै धरापमा पर्ने छ। समान राजनीतिक दर्शन नभएका पार्टी विजयका लागि मात्र एक भए भने यो चीरस्थायी हुँदैन भन्ने संकेत यसले दिन्छ। नेकपाको उद्देश्य जसरी भए पनि कांग्रेसलाई पराजित गरी आफू सत्तामा जानु थियो, जसरी जनता पार्टीको अभिप्राय इन्दिरा कांग्रेसलाई हराएर बागडोर समाल्नु थियो। यसका लागि दुइटा भिन्न विचार भएका पार्टी एमाले तथा माओवादी एकअर्कामा विलय भए। फलतः अहिले जे अवश्यम्भावी थियो त्यही भएको छ। सिद्धान्तमा सतही सामीप्य मात्र भएर पार्टी एक हुन सक्तैन। जनता पार्टीमा लोकतन्त्र सतही साझा विन्दु थियो। तर आन्तरिक मतभेद विभिन्न थिए। उदाहरणका लागि अटलविहारी बाजपेयीको भारतीय जनसंघ पार्टी राष्ट्रिय स्वयंसेवकपरस्त थियो भने जनता पार्टी यसको विपरीत। यी दुइटा घटकबीच मतभेद बढ्दै गयो। अन्ततः जनता पार्टी एक रहन सकेन। नेकपा एमाले तथा माओवादीबीच पनि साम्यवाद साझा विन्दु थियो। तर आन्तरिक रूपमा एमाले जनताको बहुदलीय जनवादमा विश्वास गर्छ भने माओवादी माओवाद र एक्काइसौैं शताब्दीको जनवादमा। एमालेभित्रको वामदेव खेमाले जनताको बहुदलीय समाजवादको नारा भर्खरै अगाडि सारेको छ। नेकपा भित्रभित्रै फुटिसकेको छ। अब पनि यो पार्टी सग्लो छ भन्नु पानीमाथिको ओभानु हुन खोज्नु हो। लोककथामा वर्णित स्यालले बोरामा हालेर ढुंगामा घिसार्दा अहा, क्या मज्जा भयो ! भने र बालुवामा घिसार्दा मरें नि ! भनेजस्तै हो। नेकपाको सरकार मुलुकलाई भार भएको छ। दुईतिहाइ सरकारले देशको मुहार फेर्ला भन्ने जनतालाई आशा थियो तर यो सबै आशा निराशामा परिणत भएको छ। सरकारका गतिविधिले न नागरिक सन्तुष्ट हुन सके न त छिमेकी मुलुक नै। चीनसितको निकटता र भारतसँगको शत्रुताले सरकार चेपुवामा परेको छ। सम्बन्ध भनेको समदूरीमा हुनुपथ्र्यो। सीमा विवादमा भारतसित वार्ता हुन नसक्नु भनेको सम्बन्धमा चिसोपना बढ्नु हो। त्यसै पनि सीमा समस्या समाधान गर्न तत्पर नदेखिएको भारतलाई प्रधानमन्त्रीबाट भारतको राष्ट्रिय चिह्न, भारतीय कोरोना, सरकार ढाल्ने भारतीय प्रयास, अयोध्याबारे भएका अभिव्यक्तिबाट बहाना मिलेको छ। तत्काल या यो सरकार रहुञ्जेल भारतसित वार्ता हुने सम्भावना छैन। भारतीय मनस्थिति हेर्दा ओलीले सत्ता नछाडेसम्म भारतसँगको सम्बन्धमा सुधार आउने कुनै संकेत देखिन्न। झन् भारतीय विदेशमन्त्रीले अब असंलग्न आन्दोलनको औचित्य समाप्त भएको भनेर नयाँ तरंग ल्याइदिएका छन्। असंलग्न आन्दोलनको संस्थापकमध्येको मुलुक नेपालका लागि यो गम्भीर विषय हो। ओली सरकारबाट मध्यावधि निर्वाचनको घोषणा हुने गाइगुइ पनि राजनीतिक नेपथ्यमा नगुन्जिएको होइन। यस्तो परिस्थिति निर्माण भयो भने त्यो मुलुकका लागि दुर्भाग्य हुनेछ। मुलुक निर्वाचनमा जान सक्ने परिस्थितिमा छैन यतिबेला। किनभने कोरोनाले गर्दा देश आर्थिक रूपमा जर्जर भइसकेको छ। ओली सरकारको निरन्तरता मुलुकका लागि अभिशाप हुने सम्भावना बढ्दै छ। नेकपा एक भएर जाने परिस्थिति नभएको र दलभित्रैबाट नेतृत्व परिवर्तनको सम्भावना पनि नहरेकाले राष्ट्रिय सरकार निर्माणमा लाग्नु आवश्यक छ। कांग्रेसका वरिष्ठ नेता रामचन्द्र पौडेलले राष्ट्रिय सरकारको आवश्यकता औंल्याइसकेका छन्। शीतलनिवासको निष्पक्षतामा पनि प्रश्न उठ्न थालेको छ। राष्ट्रपति पार्टीको विवाद मिलाउन क्रियाशील हुनुले पनि संस्थाको मर्यादामा आँच आएको छ। बरु राष्ट्रपति स्वयं मुलुक यही अवस्थामा अघि बढ्न नसक्ने भएकाले राष्ट्रिय सरकार निर्माण गर्नेतर्फ अग्रसर हुने हो भने शीतलनिवासको ख्याति जोगिन सक्छ। नेकपाले पनि यो समस्या बुझेर कदम चाल्नु राष्ट्रिय माग हो। विभिन्न दलसित संवाद गरेर नेकपाले आफ्नै नेतृत्वमा राष्ट्रिय सरकार निर्माण गर्नुपर्छ। यस्तो परिस्थिति निर्माण भयो भने आन्तरिक समस्या मात्र सुल्झिने छैनन्; छिमेकीसँगको सम्बन्ध पनि सुमधुर हुनेछ। अबको दुई वर्षपछिको निर्वाचन गराउन पनि सहज हुनेछ। यस्तो अवस्थामा प्रमुख प्रतिपक्षी कांग्रेसलगायत अन्य दलको भूमिका महत्वपूर्ण हुन्छ। संसद् र सडकमा कांग्रेस छैन भन्ने आवाज प्रस्फुटित भएपछि थोरै भए पनि क्रियाशील देखिन थालेको छ। केही समय कांग्रेस हराएजस्तो देखिए पनि अहिले राष्ट्रिय प्रजातन्त्र पार्टीका नेता तथा कार्यकर्ताको प्रवेशले प्रजातान्त्रिक शक्तिको एकता चाहेको देखिन्छ उसले। प्रजातन्त्रमा आस्था राख्ने सबैलाई एकता सूत्रमा बाँध्न कांग्रेस क्रियाशील हुनुपर्छ। तर, कांग्रेसको प्रजातान्त्रिक छविमा कसैबाट आँच आउने काम भयो भने त्यतिबेला गरिमामय ऐतिहासिक विरासतको पनि ख्याल गर्नुपर्छ। जनता पार्टीलाई पराजित गरेर इन्दिरा गान्धीले विजय हासिल गरेजस्तै अर्काे निर्वाचनमा कांग्रेस विजयी बन्न सबैको साथ र सहयोग लिनुपर्छ। तर त्यसका लागि आन्तरिक लोकतन्त्र मजबुत बनाउन आवश्यक छ। यो सम्भावनालाई गुम्न नदिनेतर्फ कांग्रेसको सक्दो प्रयत्न गर्नुपर्छ। भारतमा कांग्रेसले र भारतीय जनता पार्टीले विभिन्न पार्टीको गठबन्धन बनाएजस्तै कांग्रेसले पनि विरोधी दलको समूह बनाउन आवश्यक छ। नेकपाको औचित्य समाप्त भएकाले यस्तो गठबन्धन नेपालमा पनि प्रभावकारी हुनेमा दुईमत हुन सक्तैन। व्यक्तिमा शक्ति कायम राख्ने नेकपाको जस्तो होडबाजी कांग्रेसभित्र पनि चलिरहने हो भने त्यसले लोकतन्त्र कमजोर हुने मात्र होइन; दलीय व्यवस्था नै धरापमा पर्ने छ।"
ठेगाना ढाँट्दै आउँछन् भारतीय,"विराटनगर : सीमा नाका बन्द भएकै बेला मोरङ रानीका एक स्थानीयले आँखाका बिरामीलाई विराटनगरस्थित विराट नर्सिङ होम अस्पतालमा पुर्याए। अस्पतालका कर्मचारीले ठेगाना सोध्दा बिरामी केही बोलेनन्, बरु सँगै जानेको मुखतर्फ हेरे। बिरामी लिएर जानेले ठेगाना रानी बताए। अस्पतालका कर्मचारीले केरकार गर्दा थाहा भयो उनी त भारतबाट आएका रहेछन्। एक कर्मचारीले भने, केरकार गरेपछि भारतीय भन्ने थाहा पाएपछि फर्कायौं। यो प्रतिनिधि घटना मात्रै हो। विराटनगर र आसपासका अस्पतालमा भारतीय नागरिक ठेगाना लुकाउँदै उपचार गर्न आउने गर्छन्। उनीहरूलाई अस्पतालसम्म पुर्याउन सीमा क्षेत्रका नेपालीले नै सहयोग गरेको पाइएको छ। सीमा नाकामा कडाइ नहुँदा नेपालीलाई पैसाको प्रलोभन देखाएर धेरै भारतीय नेपालतर्फ आउने गर्छन्। उपचार गर्न आउनेको परिचयपत्र माग्ने कुरा भएन, हेर्दा भारतीय हो भन्ने चिनिँदैन, विराट नर्सिङ होमसँगै फार्मेसी सञ्चालक विष्णु यादवले भने, सिमानामा कडाइ नै छैन, संक्रमण उनीहरूले नै सारे। मुख्य नाकामा सशस्त्र र नेपाल प्रहरी परिचालन गरे पनि छोटी नाकासहित खुला सीमाको फाइदा उठाउँदै भारतबाट नेपाल छिर्नेको संख्या घटेको छैन। कपडा, सुर्तीजन्य पदार्थलगायत सामान नेपाल छिराउनेदेखि भारतीय नागरिक नेपालका अस्पताल आउने क्रम नरोकिएको मोरङ रानीका सहिन्द्र ठाकुरले बताए। प्रहरी मुख्य नाकामा बस्छ, खुला सिमाना धेरै छन्, बिहान सबेरै र साँझ नेपाल आउनेको लर्को नै हुन्छ, उनले भने, प्रहरी गस्ती नभएको मौकामा भारतीय नागरिक नेपाल आउँछन्। सीमा क्षेत्रका नेपालीलाई रकम दिएर आफन्त भन्न लगाउँदै अस्पताल पुर्याउन लगाएको आफूले देखेको ठाकुरले बताए। मलाई पनि धेरैले पैसा दिन्छु, आफन्त भनिदिए पुग्छ भने, मैले मानिनँ, उनले भने, मलाई कोरोना बोकेर ल्याए कि भन्ने डर भयो। नेपालमा लकडाउन खुलेसँगै सीमा क्षेत्रको निगरानी कम भएको सीमावर्ती क्षेत्रका बासिन्दाको ठहर छ। कमजोर सीमा सुरक्षाको फाइदा उठाउँदै नेपाल आउजाउ गर्ने भारतीयको संख्या बढेको झापा काँकडभिट्टाका अजय धिमालले बताए। के गर्नु काँकडभिट्टा नाकामा प्रहरी बस्छ, केही किलोमिटर पर मेची नदी तरेर हुलका हुल नेपाल छिर्छन्, जान्छन् के कडाइ भन्नु ? , उनले भने। नेपालतर्फका केही आँखा अस्पतालले पैसाको लोभमा भारतबाट लुकिचोरी आएका बिरामीको विषयमा प्रहरी र प्रशासनलाई अवगत नगराउने अर्का स्थानीय प्रदीप सुनारले बताए। सीमा बन्द नहुँदा प्रदेश १ का चार जिल्लाको मुख्य सीमा नाका हुँदै भारत जान र आउन सकिन्छ। मोरङको जोगवनी, झापाको काँकडभिट्टा, इलामको पशुपतिनगर र सुनसरीको भन्टाबारी दुवैतर्फ ओहोरदोहोर गर्ने मुख्य नाका हुन्। भारतीय मुख्य सीमा र अन्य नाकामा सुरक्षाकर्मीको निगरानी बढेको छ। चोरबाटो हुँदै नेपालतर्फ आउनेलाई भारतीय सुरक्षाकर्मीले नरोक्दा समस्या बढेको सुनसरीको भन्टाबारीका गञ्जुलाल चौधरीको भनाइ छ। नेपालतर्फ प्रदेश र स्थानीय तहले बनाएका आइसोलेसन, क्वारेन्टाइन र होल्डिङ एरियाको खर्च व्यवस्थापन हुन नसकेपछि सुरक्षा सतर्कता घटेको जनप्रतिनिधिको ठहर छ। सीमा क्षेत्रमा खटिएका सुरक्षाकर्मीलाई पनि कोरोना संक्रमण देखिन थालेको छ। झापा र मोरङका भारतीय सीमा क्षेत्रमा राखिएका नेपाल र सशस्त्र प्रहरीका अस्थायी क्याम्प घटाउन थालिएको छ। लकडाउन सुरु भएपछि झापामा दुई महिनासम्म सशस्त्र प्रहरीका एक सय सात क्याम्प थिए। अहिले ३५ वटा मात्रै क्याम्प राखिएको छ। यस्तै, नेपाल प्रहरीका ५२ क्याम्प घटाएर ४२ वटा मात्रै राखिएको छ। सुरक्षाकर्मी र स्थानीयका २६ वटा संयुक्त क्याम्प थिए। वर्षा सुरु भए स्थानीय सीमा क्षेत्रमा बस्न छोडेका छन्। खोलामा पानीको बहाव बढेसँगै केही पोस्ट हटाइएका छन्। इलाका प्रहरी कार्यालय काँकडभिट्टाका प्रमुख राजेन्द्र पोख्रेलका अनुसार मुख्य नाका भएर भारतबाट दैनिक एक सयभन्दा बढी नेपाली नेपाल आइरहेका छन्। अन्य खुला नाकाबाट निगरानी हुन नसकेको उनले स्वीकारे। सीमा नाकामा निगरानी प्रभावकारी नहुँदा भारतीयबाट नेपालमा कोरोना संक्रमण बढेको मेची अस्पताल झापाका डा पीताम्बर ठाकुरको ठहर छ। निर्बाध आउँछन् भारतीय कामदार मोरङको सीमावर्ती विराटनगर रानीका धेरै पसलका सञ्चालक र कामदार भारतीय छन्। दैनिक उपभोग्य सामान बिक्री गर्ने किराना पसले, मोटरसाइकल र ठूला सवारी मर्मत गर्ने कामदार भारतीय छन्। उनीहरू अधिकांश बिहान नेपाल आउने र बेलुका फर्किने गर्छन्। त्यो क्रम अहिले पनि जारी छ। मुख्य गेटबाट नछिरे पनि उनीहरू अन्य बाटोबाट आवतजावत गर्छन्। जोगबनीका पसलमा नेपाली कामदार जान नपाए पनि भारतीयहरू नेपालतर्फ नियमित आउजाउ गर्ने गरेका रानीका श्यामसुन्दर दासले बताए। भारततर्फको सुरक्षा कडाइ भए पनि नेपालतर्फ लचिलो भएकाले भारतीयहरू निर्वाध रूपमा नेपाल आउने गरेको उनको भनाइ छ। आइतबार जोगवनी नाकामा एक जना मात्रै प्रहरी मात्रै खटिएका देखिए। कार्ड दुरुपयोग गरी ओहोरदोहोर भारतबाट आएर सीधै घरतिर नाकाबाट लुकीछिपी आउजाउ समुदायमै कोरोना संक्रमण : हटस्पट बन्दै राजविराज र लौनिया"
समुदायमै कोरोना संक्रमण : हटस्पट बन्दै राजविराज र लौनिया,"राजविराज: छिमेकी मुलुक भारत बिहारको कुनौलीमा दैनिक किनमेल गर्न जाने तिलाठी कोइलाडी गाउँपालिका२ लौनियाका केही व्यक्तिका कारण सो गाउँ कोरोनाको हटस्पट बनेको छ। सो गाउँका पान पसले, चिया पसले, कपाल काटने ठाकुरसहित २५ जना सर्वसाधारमा आइतबार संक्रमण पुष्टि भएपछि सन्त्रासको स्थिति उत्पन्न भएको छ । खुला सीमानाकाका कारण भारतको कुनौली बजारमा लुकिछिपी आवतजावत गर्नेहरूका कारण गाउँ आक्रान्त बनेको जानकारी दिँदै गाउँपालिका अध्यक्ष सतिशकुमार सिंहले अवस्था नियन्त्रण गर्न कुनौली नाकामा भइरहेको आवतजावतलाई कडाईका साथ रोक्न स्थानीय प्रशासनसँग अनुरोध गरेको बताए । पुष्टि भएका २५ जनाबाट थप संक्रमित फेला पर्ने निश्चित रहेकाले अवस्था भयावह हुने बताउँदै अध्यक्ष सिंहले पुष्टि भएका संक्रमितलाई सोही वडाको लौनिया स्कुलमा आइसोलेसन गर्दै जाने बताए । गाउँपालिकामा ७९ जना संक्रमित पुगेको जानकारी दिँदै अध्यक्ष सिंहले सुरक्षा निकायलाई कठोरतापूर्वक कडाइ गर्न र सिडिओ शंकरहरी आचार्यसँग चिकित्सकको केन्द्रीय विशेषज्ञ टोली बोलाउन माग गरेको बताए । सप्तरीको १८ वटै स्थानीय तहका नागरिक आवतजावत हुने राजविराजमा समेत कोरोना संक्रमितको संङ्ख्या ८२ पुगेको छ ।भारतबाट आएर घरमै निर्धक्क बस्ने र पसल सञ्चालन गर्ने ७३ वर्षीय व्यापारीको साउन १ गते राती कोरोना संक्रमण पत्ता लागे लगत्तै मृत्यु भएपछि उनको परिवार र सम्पर्कित व्यक्तिमा गरिएको परीक्षणले कोरोना समुदायमा फैलिएको यसअघि नै पुष्टि भएको थियो । सरकारले मान्न तयार नभए पनि संक्रमित व्यक्तिको कन्ट्याक्ट ट्रेसिङ पत्ता लगाउन सक्ने स्थिति नरहेकाले अवस्था जटिल बनेको र कोरोना समुदायमा फैलिएको नागरिक समाजका अध्यक्ष थानसिंह भन्साली बताउँछन् । सप्तरीमा कोरोना संक्रमितको संख्या ५ सय २४ पुगिसकेको छ । यसले सप्तरीवासीबीच कोरोनाको त्रास अर्कोस्तरमा बढाएको अनुभूत गर्न सकिन्छ । झन, डरलाग्दो कुरा त अब सामुदायिक ट्रान्समिसन अर्थात् सोसल ट्रान्समिसनको जरो पत्ता लगाउन सकिने अवस्था छैन् । राजविराजको अवस्था डरलाग्दो भएपनि बजार आउनेको भीड कायम रहेकोले राजविराज हटियाको चारैतिरको नाका बन्द गरेर प्रवेश निषेध गरेको स्थानीय खेलानन्द दासले जानकारी दिए । यसको अर्थ हो, अब कोरोना भाइरस समाजमा फैलिसकेको छ । यसअघि भारतबाट आएका मानिसमा मात्र कोरोना भाइरस संक्रमण देखिएको थियो । तर, स्वास्थ्य कार्यालयका निमित्त प्रमुख दुनियालाल यादवका अनुसार विदेशबाट फर्किएकामा मात्र कोरोना सिमित रहेन् । यादवले भने, 'ग्यास डिलर, चालक, केरा व्यापारी, कपडा व्यापारी, चिया पसले, पान पसले, कपाल काटने डाकुर, वडा अध्यक्ष, कर्मचारी, स्वास्थ्यकर्मी, नर्स, सरसरफाईकर्मी, अस्पतालमा उपचाररत बिरामी, प्रहरी, सरकारी वकिल, न्यायाधीशदेखि घरमा बसिरहेका सर्वसाधारणमा समेत संक्रमण देखिएको छ ।' राजविराजस्थित अस्पतालमा उपचाररत विषसेवनका बिरामी तिलाठी कोइलाडी गाउँपालिका२ लौनियाका ५० वर्षीय पुरुषमा साउन ९ गते कोरोना संक्रमण पुष्टि भएपछि ट्रयाकिङ र ट्रेसिङ गर्दा आइतबार सो गाउँमै २५ जना नयाँ संक्रमित पुष्टि भएको हो । उनको उपचारमा संलग्न आकस्मिक कक्षमा कार्यरत राजविराज३ का दुई स्वास्थ्यकर्मीमा समेत आइतबार संक्रमण पुष्टि भएको छ । तीन दिनअघि पनि एक स्वास्थ्यकर्मी र उपचाररत बिरामीका परिवारका पाँचजना र सम्पर्क एक व्यक्तिमा संक्रमण पुष्टि भएको थियो । समुदायमा कोरोना संक्रमण फैलिएको भन्दै राजविराज नगरपालिकाले साउन ७ गते लकडाउन र जिल्ला सुरक्षा समिति सप्तरीले साउन ८ गते निषेधाज्ञा लागू गरेको छ ।यसपछि राजगढ, विष्णुपुर, अग्नीसाइर कृष्णसवरण, तिलाठी कोइलाडी गाउँपालिका, शम्भुनाथ र कञ्चनरूप नगरपालिकाले कार्यालयको कामकाज बन्द गर्दै लकडाउन गर्ने निर्णय गरेको छ । डाकनेश्वरी, बोदे बर्साइन, हनुमाननगर कंकालिनी नगरपालिकाले विभिन्न हाट, बजार, मेला नलगाउन कडाई गरेको छ । राजविराजका १८ जनासहित सप्तरीमा शनिबार पनि २४ जना संक्रमित थपिएको थियो । संक्रमितमध्ये ४६ महिलासहित ४ सय ७२ जना मात्र आइसोलेशन केन्द्रमा बसेको आइसोलेशन केन्द्रको तथ्यांकले देखाएको छ । गजेन्द्रनारायण सिंह अस्पतालका मेडिकल सुपरिटेण्डेन्ट डाक्टर रणजीतकुमार झाका अनुसार २८ महिलासहित ३ सय ४० जना निको भइ घर फर्किए पछि हाल १८ महिलासहित १ सय ३२ जना आइसोलेसनमा छन् । सप्तरीमा फेला पर्ने संक्रमित अधिकांश भारतबाट आएको स्वास्थ्य कार्यालयको तथ्यांकले देखाउँछ । खुल्ला सीमाका कारण भारतबाट घर फर्कने सबैको निगरानी गर्न सुरक्षा निकायले नसक्दा संक्रमण बढेको राजविराज नगरपालिकाका प्रमुख शम्भुप्रसाद यादवले बताए । पूर्व कोशी नदीदेखि पश्चिम बलान खोलासम्म सप्तरीको ७८ किलोमिटर भूभाग भारतसँग जोडिएको छ । भारतसँग खुल्ला सिमा जोडिएको सप्तरीमा भारतबाट आउनेहरू नाकाभन्दा बाहिरबाट सहजै भित्रिरहेको डाकनेश्वरी नगरपालिकाका अध्यक्ष शिवनारायण साहले बताए । मलखाद्यदेखि दैनिक उपभोग्य समान खरिद गर्ने तथा लागु औषध, मदिरा, मटर र छोगडा तस्करी गर्नेहरू सहजै आवतजावत गरिरहेको स्थानीय बताउँछन् । भारतमा लकडाउन खुकुलो पारेर रेल र बस सेवा सुचारु भए देखिनै नेपाल फर्कनेको संख्या ह्वात्तै बढेको प्रशासकीय अधिकृत आनन्द ठाकुरले बताए । स्थानीय प्रशासनले सीमा नाकामा कडाइ गरेपनि खुल्ला सिमाना भएका कारणबीना चेकजाँच नाका भन्दा बाहिरबाट नेपाल प्रवेश गर्ने गरेको भन्दै ठाकुरले गाउँघरमा बाहिरबाट आएका स्थानीयवासीबारे जनप्रतिनिधीले जानकारी दिएमा क्वारेन्टाइन गर्न सजिलो हुने बताए । अहिले भारतबाट नेपाल प्रवेश गर्न कुनै कठिनाइ छैन् । भारतबाट लुकीछिपी नेपाल प्रवेश गरेर घर बस्नेहरू क्वारेण्टाइनमा बसेका छैनन् भने उनीहरूको पीसीआर परीक्षण गरिएको छैन । सप्तरीमा प्रवेश गर्न कुनौलीबेल्ही नाकामा होल्डिङ्ग सेन्टर स्थापना गरे पनि हाल कोही पनि नआउने गरेको तिलाठी कोइलाडी गाउँपालिका विपद व्यवस्थापन अधिकृत राजेश झाले बताए । वर्षा र बाढीले गर्दा भारतबाट नेपाल प्रवेश गर्नेको सङ्ख्यामा कमी आएपनि वर्षा रोकिएका बेला लुकिछिपी आउने सयौ बाटो रहेको झाले बताए । 'नेपालकै कतिपय चोरबाटो भएर अहिले पनि सामान लिन जान्छन् अनि उताका पनि लुकेर रातिको बेला नेपाल प्रवेश गर्छन्,' भारत बिहार मधुबनी लौकही प्रखण्ड जिरोगा गाविस नेओरसँग टाँसिएको छिन्नमस्ता गाउँपालिका वडा नम्बर ३ का वडा अध्यक्ष दिपेन्द्रकुमार यादवले भने, 'लुकीछिपी मलखाद्यदेखि अवैध समान तस्करी गर्ने काम जारी रहेकाले छिमेकी मुलुक भारतको तुलनामा थोरै जनसङ्ख्या भएको नेपाललाई कोरोनाको बढी जोखिम छ ।'"
सिल गरिएको विराट नर्सिङ होम खुल्यो,"विराटनगर : वरिष्ठ चिकित्सकलाई कोरोना देखिएपछि सिल गरिएको विराट नर्सिङ होम तथा विराटनगर अस्पतालको सेवा सोमबार बिहानबाट सञ्चालनमा आएको छ । अस्पतालले सार्वजनिक सूचनानै जारी गरी अस्पतालका आकस्मिक सेवा सञ्चालनमा ल्याइएको जनाएको छ । ओपीडी (बहिरंग) सेवा भने हाललाई बन्द नै रहने भएको छ । अस्पतालको आन्तरिक व्यवस्थापनसँग जोडिएका चिकित्सकमा साउन ६ गते कोरोना संक्रमण पुष्टि भएपछि अस्पताल सिल गरी सबै सेवा बन्द गरिएको थियो । ती चिकित्सकको अहिले काठमाडौंमा उपचार भइरहेको छ । आफ्नो पहिचान खुल्ने सबै विवरण लुकाएर स्वाब परीक्षणका लागि पठाएको र संक्रमण पुष्टि भइसकेपछि पनि ३८ घण्टासम्म सम्पर्कमा नआएको भन्दै उनको आलोचना भएको थियो । त्यसपछि नयाँ बिरामी भर्नामा रोक लगाउँदै अस्पताल साउन ८ गतेबाट सिल गरिएको थियो । अस्पताल सिल गर्दै त्यहाँका अरु चिकित्सक, स्वास्थ्यकर्मी र कर्मचारी तथा उनीहरुसँग सम्पर्कमा रहेकाहरुको पीसीआर परीक्षण गरियो । परीक्षणका क्रममा विराटसँग आवद्ध १३ जनामा हालसम्म संक्रमण पुष्टि भइसकेको छ । सिल गरिएको ११ दिनपछि आकस्मिक सेवा सञ्चालनमा ल्याइएको अस्पतालका प्रशासन प्रमुख पदम विनाडीले बताए । उनले आकस्मिक बाहेकका अन्य सेवा भने तत्कालका लागि बन्दनै रहने जनाए । विराटनगर महानगरपालिकाका जनस्वास्थ्य महाशाखा प्रमुख रमेश कार्कीले उपचाररत बिरामी, कर्मचारी, स्वास्थ्यकर्मी, सुरक्षागार्ड लगायतलाई कोभिड१९ को दायरामा ल्याइसकिएका कारण अस्पतालको आकस्मिक सेवा सञ्चालन गर्न दिइएको बताए । अनुगमनका क्रममा पूरै अस्पताल सेनीटाइज गरेर डिसइन्फेक्ट गर्दै सुरक्षित बनाइएको पाइएपछि आकस्मिक सेवा सञ्चालनको अनुमति दिइएको उनको भनाइ छ । आकस्मिक सेवा अति आवश्यक सेवा हो, कार्कीले भने, स्वास्थ्य सम्बन्धी सबै मापदण्ड पूरा गरिसकेको र आगामी दिनमा पनि गर्ने प्रतिवद्धता अस्पतालले जनाएका कारण त्यहाँबाट अन्यत्र संक्रमण फैलन सक्ने अवस्था नभएपछि सञ्चालन गर्न दिइएको हो । स्वास्थ्य मन्त्रालयले जारी गरेको मापदण्डका आधारमा अस्पताल सञ्चालनका लागि केही सर्त राखिएको र ती सर्त पूरा गर्ने भएपछि प्रक्रिया पूरा गरेर तत्काललाई सेवा सुुचारु गर्ने वातावरण बनाइएको उनको भनाइ छ ।"
मधेस राजनीतिको दृश्य,"मधेसले पनि राष्ट्रिय मूलधारमा हस्तक्षेप गर्नैपर्छ। तराईमधेसले शिर उँचो पारेर पहाड, हिमालतिर हेर्नैपर्छ। मधेसलाई टेकेर पहाडतिर उक्लिनैपर्छ। नेपालको दक्षिणी समथर भूगोल (तराईमधेस पनि भनिन्छ) उसैगरी पूर्वपश्चिम तन्किएको छ, जसरी विश्वको मानचित्रमा नेपालको सीमा तन्किएको छ। यो समथर भूगोलमा पूर्वपश्चिम छिचोल्ने दुई राजमार्ग छन्पूर्वपश्चिम (महेन्द्र) राजमार्ग र हुलाकी राजमार्ग। हुलाकी राजमार्गको निर्माण अझै पूरा हुन सकेको छैन। नेपालको उपेक्षित विकासको प्रभावकै रूपमा हुलाकी राजमार्गलाई हेर्न सकिन्छ। तराईमधेसको विकास र समृद्धिमा कायाकल्प गर्ने सम्भावना बोकेको यो राजमार्ग नेपालका सबै चालू राजमार्गभन्दा पुरानो भईकन पनि दशकौंदेखि निर्माण सम्पन्न नहुनुको बहुआयामिक कारण छन्। नेपालको जेठो सडक अझै पनि बनिनसक्नु आफैंमा एक ऐतिहासिक उल्झन हो। र, हो यो एक अनुत्तरित प्रश्न पनि। यही एउटा राजमार्गले नेपालको काठमाडौंकेन्द्रित शासनसत्ताले तराईमधेसलाई कस्तो व्यवहार गरिरहेको छ भन्ने छर्लंग पारेको छ। अनि यही एउटा राजमार्गले तराईमधेसलाई हेर्ने सांगोपांगो नजरियासमेत प्रतिविम्बित गरिदिएको छ। राजमार्गमा राजनीति हुलाकी सडक, राणाकालीन समयमा चिठीपत्र ओसारपसार गर्ने हुलाकीहरू हिँड्ने छोटो बाटो हो। त्यही बाटोलाई हुलाकी राजमार्ग नामाकरण गरियो। हालको पूर्वपश्चिम (महेन्द्र) राजमार्ग निर्माण हुनुपहिले यो नै एकमात्र पूर्वपश्चिम सडक थियो। यो मार्ग तराईमधेसका जिल्लाहरू जोड्ने पहुँच मार्ग हो। यति पुरानो र ऐतिहासिक भईकन पनि यो हुलाकी लोकमार्ग निर्माण सम्पन्न हुन सकेको छैन। त्यसैले अहिलेको अवस्थामा पूर्वपश्चिम नेपालको यात्रा गर्ने एक मात्र चालू बाटो पूर्वपश्चिम राजमार्ग नै हो। तत्कालीन राजा महेन्द्रले २०१९ सालमा निर्माण सुरु गराएको यही राजमार्ग पञ्चायती विकासको एक मात्र जीवित उम्दो दृष्टान्त पनि मानिन्छ। त्यो बेला महेन्द्रले चाहन्थे भने सबैभन्दा पहिले हुलाकी राजमार्ग बन्ने थियो। तर पूर्वपश्चिम तराईमधेसका सहर जोड्ने हुलाकी मार्गको साटो चुरेको फेदकेन्द्रित भएर व्यापक मात्रामा वन फडानी गरी नयाँ राजमार्ग खोलियो। यो राजमार्ग खोल्नुको कारण पहाडबाट बसाइँसराई गरी पूर्वपश्चिम नयाँ बस्ती बसाउनु थियो। अनि त्यो नयाँ बस्तीमार्फत तराईमधेसको भूराजनीतिलाई सन्तुलनमा ल्याउनु थियो महेन्द्रीय राष्ट्रवाद का खातिर ! त्यही राष्ट्रवादको राजनीतिले आजको पुस्तासम्मलाई नराम्ररी गाँजेको छ। आखिर यो देशको विविधता नचिन्ने, समुदाय, स्थानीयता, भूसंस्कृति, भेषभूषा र रहनसहन चनिन्ने केवल भूगोल र शासकीय समुदायलाई मात्रै चिन्ने राष्ट्रवाद को भाष्यको निर्माण त्यही महेन्द्र राजमार्ग निर्माणसँगै विस्तारित भयो। पूर्वपश्चिम चुरेको फेदैफेद निर्माण गरिएको राजमार्ग र यसले चर्चेको स्थानमा नयाँ सहर बन्दै गर्दा मध्यमधेस छिचोल्ने हुलाकी राजमार्गचाहिँ उपेक्षित भइरहनुले त्यही महेन्द्रीय राष्ट्रवाद को सचेतन राजनीति उजिल्याउँछ। देखिने दृश्य अनि आज हामी त्यही पूर्वपश्चिम राजमार्गको यात्रा गर्दै समग्र तराईमधेसको दृश्य र मनोविज्ञानको संश्लेषण गर्न पुग्छौं, जुन वास्तवमै असंगत एवं त्रुटिपूर्ण छ। साँच्चिकै मधेस बुझ्नका लागि हुलाकी सडक हुँदै दक्षिण नेपालका पुराना सहर, राजमार्गवरिपरिका अव्यवस्थित देखिने बजार, खेत खलियान हुँदै तराईमधेसका गाउँटोल पुग्ने धुलाम्य र हिलाम्य बाटोको कष्टकर यात्रा तय गर्नैपर्छ। बल्ल मधेस के हो बुझिन्छ। मधेसको समस्या के हो ज्ञात हुन्छ। पूर्वपश्चिम राजमार्गमा यात्रा गर्दा एक खालको विकासको झझल्को पाउन सकिन्छ। राजमार्गवरिपरि देखिने दृश्यले भन्छ जताततै आबादी बढेको छ। बढ्दै गरेको आबादीले केही मात्रामा विकासका गतिविधि पनि बढाएकै छन्। अनि शिक्षा, स्वास्थ्य, खानेपानी, बिजुली, सञ्चार आदिको विकास हुँदै जो छ, मुख्य सहरबजारमा चौडा बाटो हुने क्रम जारी नै छ। हो, पूर्वपश्चिम राजमार्गको यात्रामा यही गुल्जार हुँदै गरेको तराईमधेस देख्छौं र हामी सहज निष्कर्षमा पुग्छौं, आखिर तराईमधेसमा सबै ठीकै त छ। तर, त्यही राजमार्गबाट टाढिएर केही किलोमिटर दक्षिणी शाखा सडकहरूको यात्रा गर्दा अर्कै यथार्थको बोध हुन्छ। हो, त्यो दक्षिणी भेकको दृश्यमा भने अर्कै संसार दृष्टिगोचर हुन पुग्छ। सडकवरिपरि देखिने निकै पुरानो तर अव्यवस्थित र दुर्गन्धित बजारले प्रश्न उठ्छ एउटै भूगोलको केही किलोमिटर दक्षिण र केही किलोमिटर उत्तरको दृश्यमा किन यत्रो अन्तर ? अनि लाग्छ यो दुइटा पूर्वपश्चिम नेपाल जोडिने सडकबीच कुनै सम्बन्ध नै छैन। तराईमधेसको वास्तविक कथा बोल्ने यिनै दृश्य हुन्। निर्मित दृष्टिकोण यी दुई राजमार्गवरिपरि देखिन दुईथरी दृश्यको अन्तरविरोध नै तराईमधेसको राजनीतिक परिदृश्य हो। अनि यहाँका गरिब र उत्पीडित जनता भने राज्य, समुदाय र छिमेकीको मिचाह प्रवृत्तिको तेहेरो शोषणमा पिल्सिएका छन्। पहिलो, राज्यसत्ताले गरेको शोषण र दमन। दोस्रो, सामुदायिक रूपले टाठाबाठाबाट हुने उत्पीडन, जसलाई उनीहरूकै नाउँमा हुने राजनीतिले संरक्षण गरेको हुन्छ। तेस्रो, भारतीय सीमा अतिक्रमणको बलमिच्याइँ र ज्यादती। मधेसका नेताहरू जब सत्ताको निकट आउँछन् र मधेस बिर्सिन्छन्। मधेसको माटोमा जन्मेहुर्केका अनि त्यहीं राजनीतिक कर्म गर्ने नेताहरूलाई काठमाडौंको वातानुकूलित मौसम किन प्यारो लाग्छ ? उनीहरूले किन मधेसमै बसेर मधेसी जनताको हितका लागि काम गर्दैनन् ? खासमा उनीहरूका लागि न त राज्य छ, न पार्टी छ, न स्थानीय छन्, न त सुरक्षा छ। बाह्य र आन्तरिक दुवैतर्फबाट दमित भइबस्नुपर्ने सीमाञ्चल क्षेत्रका नागरिकका वेदना, पीडा अनि दैनन्दिनी झेल्नुपर्ने समस्याको चाङ कसले देखोस् ? परिणामस्वरूप रोग, भोक र शोक नै दक्षिणी सीमाञ्चल क्षेत्रका नागरिकको दैनिकी बनेको छ। यिनै समस्यासँग जुध्दाजुध्दै तिनको जुनी बित्छ। त्यही अभाव र पीडामाथि समाजले सामाजिक विभेद र बहिस्करणको बल्छी थाप्छ। अनि मान्छे भएर बाँच्न सकेको छैन मान्छे। उता राज्यको चरम् लापरबाही र अमानवीय व्यवहारबाट पनि तिनै मरिरहेका छन्। केही समयअघि त्यही तराईमधेसको सीमाञ्चल क्षेत्रका तीन होनाहार युवाहरूको अकारण ज्यान गयो। प्रहरी हिरासतमा मृत्यु भएका शम्भु सदा, अस्पतालमा जीवनजलसमेत पाउन नसकेर प्राण त्यागेका राजु सदा र पेट भर्ने खाना नपाएर भोककै कारण ज्यान गुमाएका मलर सदाको मृत शरीरले यो देशलाई गिज्याइरह्यो राज्यको अमानवीय र संवेदनहीन चरित्र उदांगो पारिदियो। तर, काठमाडौंको सत्तालाई त्यसको कुनै असर परेन। खासमा त्यो स्वाभाविक मृत्यु थिएन। त्यो राज्यहत्या नै थियो। आफ्ना नागरिकको न्यूनतम बाँच्न पाउने अधिकारसम्मको सुरक्षा गर्न नसक्ने राज्यले दैनन्दिनी नागरिकको हत्या गरिरहेको छ। हो, मधेसको राजनीतिमा ती अनाहकमा ज्यान गुमाएका मानिसले भोगेका समस्या नखोतल्ने हो भने त्यो राजनीति नक्कली प्रतीत हुन्छ। इतिहासको योगदान इतिहासको फलकमा मधेस र मधेसको राजनीतिलाई हेर्दा सबै जागरणमुखी आन्दोलन र राजनीतिक रूपान्तरणको संघर्षमा मधेसको योगदान महत्वपूर्ण र निर्णायक देखिन्छ। हालसम्म भएका सबैजसो राजनीतिक संघर्षमा तराईमधेसको योगदान उच्च छ। झन् २००७ सालको क्रान्तिताका त मधेसका केही सहरले निर्णायक इतिहास रचेकै हुन्। वीरगन्ज, जनकपुर, राजविराज, विराटनगर, भैरहवा यस्ता केही दक्षिण नेपालका पुराना सहर हुन्, जसले २००७ सात सालको क्रान्तिलाई नै नयाँ उचाइ र गन्तव्यमा पुर्याए। तर, एकाध सहरलाई छाड्ने हो भने गौरवमय राजनीतिक इतिहास बोकेका अनि दिग्गज नेतृत्व जन्माएका यी सहर आज किन गुमनाम छन् ? किन तिनको शान, सौकत र वैभव मुर्झाएको छ ? ती तराईमधेसका पुराना सहर किन आज सुनसान बने ? ती किन राजनीतिक नेतृत्व र राज्यबाट उपेक्षित भए ? कसले उपेक्षा गर्यो ? अनि किन गरियो ? तराईमधेसको विकासक्रमको कारण खोतल्दा जहाँ बसाइँसराइ भएर आउने क्रम बढी हुन्छ, त्यहाँ विकासको प्रक्रिया पनि तीव्र भएको देखिन्छ। अनि यसरी बसाइँसराइ गर्नेमा पहाडी मूलका आर्य खस समुदायकै बाहुल्य देखिन्छ। तर, तुलनात्मक रूपमा दक्षिणतिरका मधेसी थारू समुदायको बसाइँसराइको दर पनि कम छ र उनीहरूको समुदायको भौतिक विकासको दर पनि उस्तै न्यून देखिन्छ। हो, यहींबाट राज्यको स्रोतसाधनको उपयोग सबैभन्दा बढी कुन समुदायले गरेको छ ? अनि उत्पीडन र विभेदको शृंखला कहाँ बढी छ ? स्पष्ट हुन्छ। खस आर्य समुदायको बाहुल्य भएका स्थानमा विकासको गति बढी हुनुमा उनीहरूको उन्नत सभ्यता, संस्कार र चेतना हो भनेर तर्क गर्नेहरू पनि प्रशस्त छन्। यसमा केही सत्यता पक्कै छ। तर, किन त्यसो भयो भनेर प्रश्न गर्ने हो भने त्यो समुदाय जहाँजहाँ पुग्छ राज्यको स्रोतसाधन त्यहींत्यहीं पुगेको यथार्थ अस्वीकार गर्न सकिँदैन। अतः भौतिक विकासको अवस्था र अवसरको बाहुल्य पनि त्यही समुदायको भागमा बढी पर्न गएको साँचो हो। वैकल्पिक नजर उत्पीडन, विभेद र अविकाश मधेसका खास समस्या हुन्। त्यसैले तराईमधेसमा कुनै न कुनै जागरणको आन्दोलन चलिरहेको छ। आन्दोलनको फरकफरक स्वरूप र झाँकी प्रस्तुत भइरहेको छ। त्यही जागरणमुखी आन्दोलनले नयाँ वैकल्पिक रणनीति प्रस्तावित गर्दै छ। जुन मधेसको पछिल्लो राजनीतिक जागरण हो। मधेसका नेताहरू जब सत्ताको निकट आउँछन् किन उनीहरू मधेस बिर्सिन्छन् ? मधेसको माटोमा जन्मेहुर्केका अनि त्यहीं राजनीतिक कर्म गर्ने नेताहरूलाई काठमाडौंको वातानुकूलित मौसम किन प्यारो लाग्छ ? उनीहरूले किन मधेसमै बसेर मधेसी जनताको हितका लागि काम गर्दैनन् ? यस्ता अनगिन्ती प्रश्न अनुत्तरित नै छन्। यी प्रश्नको उत्तर खोज्दै गर्दा अब उही पारम्परिक आँखाले हेरेर हुँदैन। तराईमधेसको अहिलेको अभावग्रस्त अवस्था र असन्तुलित विकासले त्यहाँको जीवनस्तर झन् खस्किँदै गएको छ। त्यसैले राज्यको समतामूलक समृद्धिमा अब तराईमधेसको सहभागिता बढाउनुपर्छ। पूर्वपश्चिम राजमार्गमा नयाँ बस्ती र सहरहरू गुल्जार हुँदै गर्दा दक्षिणतिर मुर्झाएका बस्तीहरूमा पनि त्राण भर्नुपर्छ। उत्तरदक्षिण व्यापारिक र भावनात्मक सम्बन्धको विस्तारले नै समग्र तराईमधेसको उन्नति हुने हो। मधेस राजनीतिको वैकल्पिकता यही हो कि सामुदायिक स्वरूपमा रहेको राजनीतिलाई राष्ट्रिय स्वरूप दिनैपर्छ। मधेसले पनि राष्ट्रिय मूलधारमा हस्तक्षेप गर्नैपर्छ। तराईमधेसले शिर उँचो पारेर पहाड, हिमालतिर हेर्नैपर्छ। मधेसलाई टेकेर पहाडतिर उक्लिनैपर्छ।"
स्याङजाको सेतीखोलामा बेवारिसे अवस्थामा बुलेट मोटरसाइकल भेटियो,"स्याङजा : फेदिखोला गाउँपालिका २ स्थित भालुपहाडस्थित जलकुण्डमा बुलेट मोटरसाइकल भेटिएको छ । भालुपहाडको बीचबाट गुजे्रको सिद्धार्थ राजमार्ग भन्दा ५६ सय मीटर तल रहेको सेतीखोलास्थित जलकुण्डमा आइतबार साँझ मोटरसाइकल भेटिएको प्रहरी नायब उपरीक्षक राजेन्द्र अधिकारीले जानकारी दिए । हरियो रंगको बुलेट मोटरसाइकलमा नम्बर प्लेट नभएको र हेलमेट भने अर्को साइडमा रहेको उनले भने । खोलामा माछा मार्न गएका व्यक्तिले खोलामा मोटर साइकल देखेपछि प्रहरीलाई खबर गरेका थिए । प्रहरीसहितको टोली सोमबार बिहानदेखि अनुसन्धानमा जुटेको प्रनाउ अधिकारीले बताए । पुतलीबजार नगरपालिका र फेदिखोला गाउँपालिकाको संगमस्थलमा रहेको पयर्टकीय क्षेत्र हो भालुपहाड । ठूला, काला पत्थरिला पहाड भएकाले सो पहाडलाई भालुपहाडको नामांकरण गरिएको हो।"
मास्क लगाएर रक्षा बन्घन,"तानसेन : कोरोना सक्रमण जोखिमको हुँदाहुँदै पनि पाल्पामा मास्क लगाएर रक्षाबन्धन गरिएका छन्। हिन्दुहरुको महान पर्व रक्षाबन्धन तथा ताकाधारी बाहुन क्षेत्रीहरुको जनैपूर्णिमा पाल्पामा मास्कसहित धार्मिक विधि अनुसार मनाएका छन्। पाल्पामा ब्रह्ममणले बिहानै नदी नाला, ताल तलैया, खोला धारामा पुगी शुद्ध जलले स्नान ऋषि तर्पणी गरेर मन्त्र द्वारा मन्त्रिएको जनै परिवर्तन गरी रक्षा कवजको रुपमा हात हातमा रक्षा बन्धन गरेका छन। पाल्पाको विभिन्न मन्दिरमा पण्डित तथा भक्तजनले आत्माको शुद्धीकरण तथा रक्षाको लागि मन्त्रद्वारा शुद्ध बनाइएको धागोबाट हातको नाडीमा रक्षा बन्धन गरेका छन्। तानसेनवासी रक्षा बन्धनको लागि मास्क लगाएरै अमरनारायण मन्दिर, शिव मन्दिर, भगवती मन्दिरमा पुगेका छन्। आजै बाह्रमण पण्डितहरु आआफनो ज जमानको घरघरमा पुगी रक्षा बन्धन गर्ने जजमाानले दक्षिणा, तथा फलफूल दिने परम्परा रहेको छ। आजै ज्वाइँहरु ससुराल पुगी रक्षा बन्धन गरिदिने र भान्जाहरु आफ्नो मामा घरमा, पुगी रक्षा बन्धन गर्ने परम्परा रहेको छ। तर यस वर्ष कोभिड सक्रमणको कारण आफन्तकोमा जानेमा केही कमी आएको छ। यसै गरी तराई क्षेत्रमा दिदीबहिनीले आफ्ना दाजुभाइलाई राखी बाधिदिने चलन रहेता पनि आजकल पहाडी क्षेत्रमा समेत यो प्रचलन बढ्दै गएको छ। पाल्पामा पनि दिदी बहिनीले दाजुभाइलाई राखी बाधिदिएका छन्। यसैगरी नेवारी समुदायमा विभिन्न १२ थरीका गेडा गुडी भिजाएर टुसा उमारी क्वाटी खाने परम्परा रहेको छ। क्वाटी खाएमा विभिन्न रोगहरु नलाग्ने र शरीरमा रोगसँग लड्ने क्षमता बढाउने जनविश्वास रहेको छ।"
समुदायमा कोरोना परीक्षणका लागि स्वाब नमूना संकलन,"कपिलवस्तु : स्वास्थ्य कार्यालयले समुदायमा कोरोना संक्रमणको अवस्था परीक्षणका लागि नमूना स्वाब संकलन कार्य सुरु गरेको छ । जिल्लाको महाराजगंज नगरपालिकामा ७८ जना, यशोधरा गाउँपालिकामा ५४ जना, कृष्णनगर नगरपालिकामा २६ जना, शिवराज नगरपालिकामा ३३ जना, कपिलवस्तु नगरपालिकामा २२ जना र मायादेवी गाउँपालिकामा ३० जनाको नमूना स्वाब संकलनको काम सम्पन्न गरिएको कार्यालयले जनाएको छ । स्वास्थ्य कार्यालयले बैंक कर्मचारी, मेडिकल पसल संचालक, स्वास्थ्यकर्मी, प्रहरी, व्यवसायीलगायत विभिन्न क्षेत्रका ३ सय व्यक्तिको स्वाब संकलन गरिएको स्वास्थ्य कार्यालयका कोरोना फोकल पर्सन कुमार थापाले बताए । यसरी गरिएको स्वाब संकलनको परीक्षण रिर्पोटपछि मास परीक्षण गर्ने वा कन्ट्याक्ट ट्रेसिङको आधारमा परीक्षण गर्ने निधो गर्छौं, कोरोना फोकल पर्सन थापाले भने, 'कुल परीक्षण गरिएका मध्ये २० प्रतिशतभन्दा बढीमा कोरोना संक्रमण देखिए मास परीक्षण गर्छौं, २० प्रतिशतभन्दा कम देखिए कन्ट्याक्ट ट्रेसिंगका आधारमा परीक्षण गर्छौं।' 'यो परीक्षणबाट हामीलाई समुदायमा कोरोना संक्रमणको अवस्था के छ भन्ने देखाउँछ, फोकल पर्सन थापाले भने । कोरोना संक्रमण नियन्त्रणमा लागि मुख्य रुपले अपनाउनुपर्ने सामाजिक दुरी, मास्क र सेनिटाइजरको प्रयोगमा भने जिल्लामा निकै कमी देखिएको स्वास्थ्य कार्यालयले जनाएको छ । जिल्लामा हाल ७ सय ९९ जनामा कोरोना संक्रमण देखिएको छ भने ७ सय ४७ जना निको भएर घर फर्केका छन् । ५१ जनाको उपचार भइरहेको र उपचारमा रहेका सबैको अवस्था भने सामान्य रहेको कोरोना फोकल पर्सन थापाले बताए।"
इम्मोबाइललाई गोल्डेन बुट,"रोम : लाजियोका स्ट्राइकर सिरो इम्मोबाइलले यो सिजन इटालियन सिरिएमा सर्वाधिक गोलकर्ता बन्दै गोल्डेन बुट अवार्ड जितेका छन्। उनले इटालियन सिरिए विजेता क्लब युभेन्ट्सका स्टार खेलाडी क्रिस्टियानो रोनाल्डोलाई पछि पार्दै गोल्डेन बुट हात पारेका हुन्। जारी सिजनको सिरिएमा उनले कुल ३६ गोल गरे। जारी सिजनको आइतबार बिहान सम्पन्न अन्तिम खेलमा पनि इम्मोबाइलले लाजियोका लागि एक गोल गरे। यद्यपि, उक्त खेलमा नापोलीले लाजियोलाई ३१ गोलले हरायो। सर्वाधिक गोलकर्ताको सूचीमा पोर्चुगिज स्टार रोनाल्डो दोस्रो स्थानमा रहे। रोनाल्डोले जारी सिजनको सिरिएमा कुल ३१ गोल गरे। उनी इम्मोबाइलसँग पाँच गोलले पछाडि परे। रोनाल्डोले यो सिजन एउटा महŒवपूर्ण सफलता भने हात पारे। उनी युरोपका चर्चित तीन लिगमा ५०५० गोल गर्ने विश्वकै पहिलो खेलाडी बने। उनले इङ्लिस प्रिमियर लिग क्लब म्यानचेस्टर युनाइटेड, स्पेनिस ला लिगा क्लब रियल म्याड्रिड र सिरिए क्लब युभेन्ट्सका लागि ५०५० गोल गरेका हुन्। यद्यपि, यसपटक उनी सिरिएमा गोल्डेन बुट जित्न असफल भए। आइतबार बिहान खेलिएको जारी सिजनको अन्तिम खेलमा उनी गोल गर्न असफल भए। उक्त खेलमा एएस रोमाले युभेन्ट्सलाई ३१ गोलले हरायो। युभेन्ट्सले यसअघि नै उपाधि जित्ने पक्का भइसकेको थियो। इम्मोबाइल यो सिजन सिरिएको मात्र नभई युरोपकै चर्चित पाँच लिगमा सबैभन्दा बढी गोल गर्ने खेलाडी हुन्। इङ्लिस प्रिमियर लिग, स्पेनिस ला लिगा, फ्रेन्च लिग र जर्मन बुन्डेस लिगामा समेत कुनै पनि खेलाडीले यो सिजन ३६ गोल गर्न सकेनन्। त्यसैले युरोपकै सर्वाधिक गोलकर्ताका रूपमा इम्मोबाइलले गोल्डेन शु अवार्ड पनि जिते। ब्रेसियाविरुद्घ गोल गर्दै इम्मोबाइलले बुन्डेस लिगा क्लब बायर्न म्युनिखका प्रभावशाली खेलाडी रोबर्ट लेवान्डोवस्कीलाई पछाडि पारेका हुन्। लेवान्डोवस्कीले यो सिजनको बुन्डेस लिगामा ३४ गोल गरेका छन्। नापोलीविरुद्घको खेलमा गोल गरेपछि ३० वर्षीय इम्मोबाइलको गोल संख्या ३६ पुगेको हो। इम्मोबाइलले सिरिएको अर्को कीर्तिमानसँग पनि बराबरी गरे। सिरिएमा एकै सिजन सर्वाधिक गोल गर्ने खेलाडीको कीर्तिमान गोन्जालो हिग्वेनको नाममा थियो। हिग्वेनले सन् २०१५१६ सिजनमा नापोलीका लागि ३६ गोल गरेका थिए। इम्मोबाइलले पनि सोही कीर्तिमानको बराबरी गरेका हुन्। यो सिजन सिरिएमा सर्वाधिक गोल गर्ने खेलाडीको सूचीमा इन्टर मिलानका रोमेलु लुकाकु तेस्रो स्थानमा छन्। उनले २३ गोल गरेका छन्।"
आर्सनलको पोल्टामा एफए कप,लन्डन : एफए कप फुटबल प्रतियोगिताको उपाधि आर्सनलले जितेको छ । आर्सनलले शनिबार राति खेलिएको खेलमा बलियो प्रतिद्वन्द्वी चेल्सीलाई २१ गोलले हराउँदै उपाधिमाथि कब्जा जमाएको हो । आर्सनल सबैभन्दा बढी एफए कपको उपाधि जित्ने क्लब पनि हो । हालसम्म आर्सनलले १४ पटक एफए कपको उपाधि जितेको छ । यसअघि आर्सनलले सन् २०१६१७ सिजनमा एफए कप जितेको थियो । खेलको प्रारम्भमै गोल खाएको आर्सनलले उत्कृष्ट पुनरागमन गर्दै उपाधि चुमेको हो । खेल सुरु भएको पाँचौं मिनेटमै चेल्सीका लागि क्रिस्टियन पुलिसिकले चेल्सीलाई अग्रता दिलाएका थिए । उनी एफए कपको फाइनलमा गोल गर्ने पहिलो अमेरिकी खेलाडी पनि बनेका छन् । त्यसपछि लयमा फर्किएको आर्सनलका लागि एमरिक आउबामेयाङ नायक बने । टोलीको प्रतिस्पर्धात्मक जितमा दुवै गोल उनले नै गरेका थिए । खेलको २८औं मिनेटमा आर्सनलका लागि अनुभवी खेलाडी आउबामेयाङले पेनाल्टीमार्फत पहिलो गोल गरेका थिए । चेल्सीका कप्तान सेसरले फल खेलेपछि आर्सनलले पेनाल्टी प्रहारको अवसर पाएको थियो । कोरोना भाइरसको महामारीका कारण बन्द रंगशालामा खेलिएको उक्त खेलको ६७औं मिनेटमा उनले टोलीका लागि विजयी गोल गरे । म्यानचेस्टर सिटीविरुद्घको सेमिफाइनल खेलमा पनि आउबामेयाङले दुई गोल गरेका थिए । सन् २०१८ को फेब्रुअरीमा आर्सनलमा आबद्ध भएयता आउबामेयाङले क्लबका लागि ७० गोल गरिसकेका छन् । पहिलो हाफको अन्तिम समयमा कप्तान सेसर घाइते भएपछि चेल्सी दबाबमा परेको थियो । खेलको दोस्रो हाफमा पुलिसिक पनि ह्यामस्ट्रिङको समस्याबाट पीडित बनेका थिए । खेलको ७३औं मिनेटमा माटेओ कोभासिस दोहोरो पहेँलो कार्ड पाउँदै मैदानबाट बाहिरिएपछि चेल्सी १० खेलाडीमा समेटिएको थियो । त्यसअघि खेलको १४औं मिनेटमै उनले पहिलो कार्ड पाएका थिए । हालसम्म आठ पटक एफए कपको उपाधि जितेको चेल्सीले पछिल्लो पटक सन् २०१७१८ सिजनमा उपाधि चुमेको थियो । आर्सनलका प्रशिक्षक मिकेल आर्टेटाका लागि पनि उक्त खेल विशेष बन्यो । उनी पहिले खेलाडी र त्यसपछि प्रशिक्षकका रूपमा आर्सनललाई एफए कपको उपाधि दिलाउने पहिलो व्यक्ति हुन् । यसैगरी आर्टेटा पछिल्लो ३३ वर्षयता जिम्मेवारी सम्हालेको पहिलो सिजनमै आर्सनललाई महत्वपूर्ण उपाधि दिलाउने पहिलो प्रशिक्षक पनि हुन् । यसअघि सन् १९८६८७ सिजनमा प्रशिक्षकको जिम्मेवारी सम्हालेलगत्तै जर्ज ग्राहमले आर्सनललाई उपाधि दिलाएका थिए । सन् २००१०२ सिजनयता चेल्सी तीन पटक एफए कपको फाइनलमा पराजित भएको छ । तीन पटक नै फाइनलमा आर्सनलले नै चेल्सीलाई हराएको हो ।०
तस्करी गर्न नपाउँदा प्रहरीको गाडीमा आक्रमण,"विराटनगर : विराटनगर महानगरपालिका१५ मा तस्करी गर्ने समूहले प्रहरीको गाडीमाथि आक्रमण गरेको छ। इलाका प्रहरी कार्यालय रानीको ना १ झ १३४८ नम्बरको गाडीमाथि सुँडी बस्तीमा आक्रमण भएको हो। तस्करी गर्ने समूहले ढुंगामुडा गर्दा गाडीको अगाडिको सिसा फुटेको छ। भारतबाट अवैध रुपमा भन्सार छलीका सामान आइरहेको सूचनाका आधारमा नियन्त्रणमा लिन रानीबाट प्रहरी निरीक्षक दीपक थापाको नेतृत्वमा राति १० बजेतिर प्रहरी टोली सुँडी बस्ती पुगेको थियो। टोली पुग्न साथ एउटा समूह आक्रमक रुपमा प्रहरीमाथि खनिएको मोरङ प्रहरीका प्रवक्ता डीएसपी मानबहादुर राईले बताए। अवैध रुपमा भन्सार छलीका सामानको ओसारपसार भइरहेको सूचना आएपछि त्यसलाई रोक्न प्रहरी राति प्रहरी पुगेको थियो, उनले भने, प्रहरीलाई अवरोध गर्दै केही मानिसहरु आक्रमणमा उत्रिएर गाडीमा ढुंगामुडा गर्न थाले। राईकाअनुसार रातको समयमा बस्तीमा प्रहरीको गाडी छिरेको भन्दै प्रहरीलाई अवरोध गरेर आक्रमण सुरु भएको थियो। घटनामा प्रहरीलाई भने केही भएन। सामानको तस्करी भइरहेको अवस्थामा प्रहरी पुगेर निगरानी गर्दै नियन्त्रणमा लिने प्रयास गरेपछि तस्करी गर्न नपाएको रिस पोख्न तस्कर समूहले आक्रमण गरेको डीएसपी राईको भनाइ छ। घटनामा संलग्नमध्ये दुई जना पक्राउ परेका छन्। पक्राउ पर्नेमा विराटनगर१५ का २६ वर्षीय अनिल साह र २४ वर्षीय मुकेश देव रहेका छन्। उनीहरु विरुद्ध अभद्र व्यवहार मुद्दा चलाउन आइतबार म्याद थप गर्दै घटनाको अनुसन्धान अघि बढाइएको जानकारी राईले दिए। पक्राउ परेकाहरु लामो समयदेखि नेपालबाट भारत र भारतबाट नेपालतर्फ तस्करी धन्दा चलाउने गिरोहमा आवद्ध युवाहरु रहेको प्रहरीको प्रारम्भिक अनुसन्धानबाट खुलेको छ। भन्सार छली गर्दै सामान वारपार गराउने कार्यमा संलग्न उनीहरुले प्रहरी आएको देख्न साथ आक्रमण सुरु गरेको राईको भनाइ छ। घटनामा संलग्न अन्य छ जना फरार रहेका कारण खोजी तीव्र बनाइएको जानकारी उनले दिए। प्रहरीले तस्करीका कुनै सामान भने नियन्त्रणमा लिन सकेन। प्रहरीमाथि आक्रमण सुरु गरेर त्यही समूहले लुकाएका कारण सामान बरामद गर्न नसकिएको प्रहरीले जनाएको छ। एउटा समूहले प्रहरी टोलीलाई अवरोध गर्दै ढुंगामुडा सुरु गर्यो, एक प्रहरीले भने, अर्को समूह तस्करीका सामान लुकाउनतिर लाग्यो।"
सिन्धुपाल्चोकको मेलम्चीमा पहिरो जाँदा ८ जना बेपत्ता,"सिन्धुपाल्चोक : अविरल वर्षाका कारण गएको पहिरोले पुरिँदा मेलम्चीमा निर्माण कार्यमा आएका आठ मजदुर बेपत्ता भएका छन्। गएराति अविरल वर्षासँगै सडक माथिबाट आएको पहिरोले पुरिएर दुई भारतीयसहित ८ मजदुर बेपत्ता भएका हुन्। मेलम्ची नगरपालिका११, मेलम्ची बजारमा सडकमाथिबाट आएको पहिरोले उनीहरू बसेको घर पुरिएको छ। मेलम्चीमा कभर्ड हल निर्माण कार्यमा संलग्न मजदुरहरू बेपत्ता भएका बज्र निर्माण सेवाका सुवास श्रेष्ठले जानकारी दिए। पुरिएकामध्ये एक जनाको जिवितै उद्वार गरिएको स्थानीयले बताएका छन्। पहिरोमा नेपाली सेना, नेपाल प्रहरी र सशस्त्र प्रहरीले बेपत्ताको खोजी जारी राखेका छन्। सिन्धुपाल्चोकमा बाढी बितन्डा (फोटोभिडियो) मध्यरातको भारी वर्षाले यसरी बगायो सिन्धुपाल्चोकका दुई गाउँ सिन्धुपाल्चोकमा पहिरोले फेरि घर बगायो, एकै परिवारका पाँच बेपत्ता सिन्धुपाल्चोक पहिरो : बेपत्ता हुनेहरुको पहिचान खुल्यो, उद्धारका लागि प्रहरी अझै पुग्न सकेन सिन्धुपाल्चोक पहिरो : दुईको मृत्यु, तीन बेपत्ता"
आज जनै पूर्णिमा : रक्षाबन्धन धारण गरेर मनाइँदै,"काठमाडौं : प्रत्येक वर्ष श्रावण शुक्ल पूर्णिमाका दिन मनाइने रक्षाबन्धन, जनै पूर्णिमा (ऋषि तर्पणी) पर्व आज देशभर नव यज्ञोपवीत एवं रक्षाबन्धन धारण गरेर मनाइँदै छ। पूर्णिमाका दिन बिहानैदेखि वैदिक सनातन धर्मावलम्बीले नदी, ताल, तलाउ, पोखरीमा गई स्नान गरेर गुरु पुरोहितबाट रक्षासूत्र बाँध्छन्। गुरु पुरोहितले विधिपूर्वक मन्त्रिएको यज्ञोपवीत एवं डोरो (रक्षासूत्र) धारण गरेमा नकारात्मक तत्वबाट सुरक्षा प्राप्त हुने धार्मिक विश्वास छ। सत्ययुगमा दानवद्वारा लखेटिएका देवगणलाई गुरु बृहस्पतिले रक्षा विधान तयार गरी जेले गर्दा अत्यन्त बलशाली दानवराज बली बाँधिए, त्यसैले म तिमीलाई बाँध्छु, यसले तिमी सुरक्षित बन, विचलित नहोऊ भनी डोरो बाँधेर जोगाएका थिए भन्ने पौराणिक मान्यताका आधारमा चलेकोे रक्षाबन्धनको परम्परा हालसम्म पनि प्रचलित छ। यसैकारण रक्षाबन्धन गर्ने बेलामा गुरु पुरोहितहरुले येन बद्धो बलिराजा दानवेन्द्रो महाबल तेन त्वां प्रतिबध्नामि रक्षेमा चलमाचल भनी रक्षासूत्र, रक्षाबन्धन अथवा डोरो बाँध्ने वैदिक परम्परा रहेको नेपाल पञ्चाङ्ग निर्णायक समितिका अध्यक्ष एवं धर्मशास्त्रविद् प्रा डा रामचन्द्र गौतमले जानकारी दिए। मानव रक्षाका लागि जप, तप र पूजा गरी मन्त्रिएको रक्षाबन्धन अर्थात् डोरो वैदिक परम्पराको मन्त्रोच्चारण गर्दै ब्राह्मण पुरोहितहरुले यजमानको दाहिने नाडीमा बाँधिदिने गरिन्छ। यसै दिन ब्राह्मण, क्षत्री र वैश्य गरी तीन वर्णका तागाधारीले आफ्नो जनै (यज्ञोपवीत) फेर्नुपर्ने विधान शास्त्रमा उल्लेख छ। यसका लागि श्रावण शुक्ल चतुर्दशीदेखि कपाल मुण्डन गरी एक छाक मात्र खाएर चोखोनीतो गरी बसिन्छ। यसरी व्रत बसेका तागाधारीले पूर्णिमाका दिन बिहानै पोखरी, ताल, तलाउ, नदी र कुण्डमा गई गाईको गोबर, खरानी, दत्तिउन र सप्तमृत्तिका लगाएर स्नान गर्दछन्। यसलाई श्रावणी स्नान पनि भनिन्छ। स्नानपछि जौ, तिल र कुशद्वारा ऋषिहरुलाई तर्पण गरी वैदिक रुद्राभिषेक पद्धतिबाट मन्त्रिएको नयाँ जनै (यज्ञोपवीत) फेरिन्छ। अरुन्धतीसहित कश्यप, अत्रि, भारद्वाज, विश्वामित्र, गौतम, जमदग्नि, वशिष्ठ र अगस्त्य गरी आठ ऋषिलाई पूजा एवं तर्पण गर्ने भएकाले आजको दिनलाई ऋषितर्पणी पनि भन्ने गरिएको हो। वैदिक गुरु परम्पराअनुसार यज्ञोपवीत अर्थात् जनैलाई ब्रह्मसूत्र अथवा ज्ञानको धागो भनिन्छ। रक्षाबन्धन बाँध्न एवं नयाँ जनै फेर्न बिहानैदेखि पशुपतिनाथ मन्दिर परिसर, वसन्तपुरस्थित अशोक विनायकलगायत वाग्मती नदीको किनार र मठ मन्दिरमा भक्तजनको भीड लाग्ने गरेकामा यस वर्ष कोरोना भाइरसको सङ्क्रमणका कारण भीड कम गर्न सरकारले आह्वान गरेको छ। कुनै पनि समारोह वा उत्सव आयोजना गर्दा भौतिक दूरी कायम गरी २५ जनाभन्दा कम उपस्थित हुनुपर्ने नियम छ। रोग प्रतिरोधी क्षमता बढाउन उपयोगी क्वाँटी जनै पूर्णिमाका दिन एघार थरीका गेडागुडी मिसाई भिजाएर टुसा उमारेर बनाइएको क्वाँटी खाइन्छ। यसरी क्वाँटी बनाई खानाले शरीरमा रोग नलाग्ने, पेट सफा हुने र वर्षायामभर खेतीपातीको काम गर्दा शरीरमा लागेको चिसो निकाली भित्रदेखि नै तापको सञ्चार गर्छ भन्ने धार्मिक एवं आयुर्वेद शास्त्रीय मान्यता छ। क्वाँटीले रोग प्रतिरोधी क्षमतासमेत बढाउने भएकाले कोरोनाबाट बच्न उपयोगी हुन्छ। नेपालको तराई क्षेत्रमा भने आजकै दिन दिदीबहिनीले दाजुभाइलाई राखी बाँधेर यो पर्व मनाइन्छ। यसबाट दिदीबहिनी र दाजुभाइका बीचमा प्रेमसम्बन्ध बढ्छ भन्ने सामाजिक मान्यता छ। काठमाडाँैको उत्तरपूर्वी भेगमा रहेको मणिचूड, रसुवाको गोसाइँकुण्ड, ललितपुरको कुम्भेश्वर, सिन्धुपाल्चोकको पाँचपोखरी, धनुषाको जनकपुरधाम, धनुषसागर र गङ्गासागर, जुम्लाको दानसाधु एवं नवलपरासीको त्रिवेणीधामलगायतका ताल, पोखरी र कुण्डमा श्रावण शुक्ल पूर्णिमाका दिन बिहानैदेखि मेला लाग्ने गरेकामा यस वर्ष कोरोनाको भयकै कारण उत्सव छैन। यस पर्वका अवसरमा केही वर्षअघिसम्म सार्वजनिक बिदा दिर्ने गरिएकामा हाल कटौतीमा परेको छ। सार्वजनिक बिदा कटौती गर्दा पर्व मनाउन समय नपुग्ने गरेको कर्मचारी वर्गको गुनासो छ। तस्बिर: सुनिता डंगाेल"
कोरोना प्रतिबन्धका विरुद्ध भएको प्रदर्शनमा ४५ प्रहरी घाइते,"बर्लिन : जर्मनीको राजधानी बर्लिनमा भएको सप्ताहव्यापी प्रदर्शनमा ४५ प्रहरी अधिकारी घाइते भएका छन्। अन्तर्राष्ट्रिय सञ्चारमाध्यमका अनुसार कोरोना भाइरस (कोभिड१९) का कारण लगाइएको प्रतिबन्धविरुद्ध भएको प्रदर्शनमा आइतबार ४५ प्रहरी घाइते भएका हुन्। घाइतेमध्ये तीन जनालाई अस्पताल भर्ना गरिएको बर्लिन प्रहरीले जनाकारी दिएको छ। शनिबार भएको प्रदर्शनमा १३३ प्रदर्शनकारी समातिएको प्रहरीले जनाएको छ। प्रहरीका अनुसार प्रहरी अधिकारीलाई प्रतिरोध गरेको तथा संविधान विरुद्ध गई शान्ति विथोल्न खोजेको आरोपमा उनीहरूलाई समातिएको हो। प्रदर्शनमा करिब २० हजार मानिस सहभागी भएको जनाइएको छ। ती प्रदर्शनकारीले जर्मन सरकारले लागू गरेको साढे एक मिटरको दूरी कायम गरेको बताइएको छ। तर प्रदर्शनकारीले मास्क भने लगाएका थिएनन्। कोरोना कालमा प्रदर्शन गर्न पाइने भएपनि शनिबारको प्रदर्शन भने गर्न नहुने स्वास्थ्यमन्त्री जेन्स स्पानले बताए। हो, प्रदर्शन कोरोनाको समयमा पनि सम्भव हुनुपर्छ, तर यो तरिका होइन, उनले भने। पछिल्लो समय जर्मनीमा कोरोना संक्रमण दर घटेको छ। तैपनि केही प्रतिबन्धहरू भने अझै लगाइएका छन्।"
कार्ड दुरुपयोग गरी ओहोरदोहोर,"बुटवलभैरहवा : भारतको सुनौली भन्सारका क्लियरिङ एजेन्टले जेठ तेस्रो साता भैरहवा आएर काम गर्न पाउनुपर्ने अड्डी कसे। यही मागसहित उनीहरूले सीमापारि कामकाज ठप्पै पारे। नेपाल आउन लागेका मालवाहक गाडी तीन दिनसम्म उतै रोकिए। पटकपटक छलफल भयो। अन्ततः उनीहरूलाई परिचयपत्रका आधारमा भैरहवा भन्सारमा आउन दिने सहमति बन्यो। तर, तिनै परिचयपत्रको दुरुपयोग गरेको पाइएको छ। सुरुआती चरणमा पारिका एजेन्टले भन्सारमा आएर काम गराउन थाले। तर, बिस्तारै सीमाबाट आवागमन भद्रगोल बनेको थियो। दुवै देशका भन्सार एजेन्टले चिनजानका आधारमा आआफ्नो फर्मका नाममा प्रतिनिधि भन्दै परिचयपत्र जारी गरेपछि समस्या देखिएको थियो। आवश्यकभन्दा बढी आउजाउ हुन थालेपछि सुरक्षा निकायले जाँच गर्दा अधिकांश परिचयपत्र नक्कली भएको खुलेको छ। केही समयअघिसम्म परिचयपत्रको दुरुपयोग गरी सीमाबाट मुभमेन्टहरू भए, सशस्त्र प्रहरी बल २७ नम्बर गण रूपन्देहीका प्रहरी उपरीक्षक तेज पोखरेलले भने, तर, अहिले कडाइ गरेका छौं। भन्सार एजेन्टको विवरण भिडाएर मात्र आउजाउ गर्न दिइएको उनको भनाइ छ। भन्सारको कामका लागि सीमाबाट आवतजावत गर्न ३५४० वटा मात्र कार्ड जारी भएको छ, उनले भने, हामीले त्यसको विवरण पनि राखेका छौं, जाँच गरेर मात्र आउनजान दिइएको छ। उनका अनुसार एक सयभन्दा बढी नक्कली परिचयपत्र जफत गरी सम्बन्धित व्यक्तिलाई फर्काइएको छ। जति कडाइ गरे पनि अनेक उपाय लगाएर सीमाबाट आवतजावत भइरहेको छ। भारतीय एजेन्ट काम नभए पनि आफ्नो वा अन्यको व्यक्तिगत कामका लागि पनि सवारीसाधनसहित आएर भैरहवा, बुटवल बजार घुमेर फर्किने गरेका छन्। उनीहरूलाई कुनै किसिमको रोकटोक छैन। भन्सारमा आएर काम गर्न भनिए पनि बाहिर निस्किएर उनीहरू निष्फिक्री घुम्ने गरेका छन्। सीमाबाट छिरेपछि उनीहरूको गतिविधिमा निगरानी नहुँदा सहजै नेपाली बजारमा आउने गरेका छन्। तर, कडाइ गर्दै आएको प्रशासनको दाबी छ। सुनौलीबाट नेपाल आउने भन्सार एजेन्टमार्फत पनि कोरोना संक्रमणको जोखिम बढेको छ। सुनौलीमा मात्रै १२ जना कोरोना संक्रमित फेला परेका छन्। भैरहवा भन्सार प्रमुख कमलकुमार भट्टराईले २५ जना नेपाली क्लियरिङ एजेन्टको परिचयपत्र जारी भएको बताए। एजेन्टले एक जना आफ्नो सहयोगी नियुक्त गर्न सक्छ। ती सहयोगीले आफ्नो कार्ड भिरेर भन्सार प्रवेश पाउँछन्, उनले भने, त्यसबाहेक अरूलाई भन्सारभित्र प्रवेश दिइएको छैन। आयातकर्ता भन्सारमा आउँदा पनि गेटबाट प्रवेश कार्ड लिएर मात्रै भित्र आउँछन्। प्रमुख भट्टराईले नक्कली कार्ड बनाई त्यसको दुरुपयोग गरेको सुन्नमा आएको जनाए। सीमामा परिचयपत्र जाँच गर्ने काम सुरक्षा निकायको भन्दै राम्ररी जाँच भए नक्कली कार्ड भिरेर सीमापारीबाट आउन नसक्ने उनको भनाई छ। मुख्य नाका बेलहियामा कडाइ गरिए पनि खुला सीमाका कारण अन्य नाकाबाट लुकिछिपी सर्वसाधारणको आवतजावत हुन गरेको छ। सीमा क्षेत्रका भारतीय र नेपाली दुवै आवश्यक परेको बखत सहज रूपमा एकअर्का देशमा आउन जाने गरेको पाइएको छ। सीमा नाका बन्द भए पनि भारतीय मजदुर नेपाली उद्योग काम गर्न आएपछि कोरोना संक्रमण फैलिन थालेको छ। प्रदेश ५ का तीन जिल्लामा कोरोना संक्रमित बढेका छन्। संक्रमण देखिनेमा हाटबजार, होटल, उद्योगमा काम गर्ने मजदुर छन्। बुटवलका दुई जनामा साउन १७ गते कोरोना पोजिटिभ देखियो। उनीहरू भारतबाट नेपाल भित्रिएका हुन्। बुटवलको हाटबजारमा खुद्रा व्यापार गर्ने उनीहरूले रकम तिरेर कोरोना परीक्षण गरेका थिए। नतिजा पोजेटिभ आएको जानकारी पाएपछि दुवै जना मोबाइल स्विच अफ गरेर सम्पर्कविहीन भएका छन्। बुटवलकै एक होटलमा बसिरहेका तीन जनामा पाँच दिनअघि कोरोना पोजिटिभ देखियो। उनीहरू सिरक डसना उद्योगमा काम गर्ने मजदुर हुन्। उनीहरू पनि भारतबाटै नेपाल प्रवेश गरेका हुन्। प्रदेश ५ का रूपन्देही, कपिलवस्तु र बाँकेमा संक्रमितको संख्या बढ्दै गएको छ। सरकारी भाषामा नेपालभारत सीमा नाका बन्द छ। सर्वसाधारणले औषधि लिन बेलहियापारि सुनौली जान पाउँदैनन्। तर, निर्वाध रूपमा प्रवेश गरेका भारतीय मजदुरका कारण कोरोना समुदायमै फैलिँदै गएको छ। बुटवलमा आइतबार एक जनामा पोजेटिभ देखिएको छ। उनी बुटवलकै एक उद्योगमा काम गर्न आएका हुन्। उनी बाराबाट बुटवल आएका थिए। लुम्बिनी प्रादेशिक अस्पतालका डा विष्णु गौतमले बुटवलको सन्दर्भमा समुदायमा संक्रमण नदेखिएको बताए। दोस्रो व्यक्तिबाट तेस्रो अर्काे व्यक्तिमा कोरोना सरेको भेटिएको छैन, उनले भने। बाँकेमा सरकारी कर्मचारी, होटल व्यवसायी मजदुरमा कोरोना देखिएको छ। यसरी पोजेटिभ देखिनेमा यात्रा विवरण नभएका व्यक्ति धेरै छन्। सरकारले कोरोना समुदायमा नफैलिएको, ठाउँ विशेषमा मात्रै संक्रमण देखिएको दाबी गरिरहेको छ। सरोकारवाला भने भारतबाट निर्वाध आगमन हुँदा कोरोना समुदायमै फैलिएको बताउँछन्। बुटवल उपमहानगरले व्यवसायीलाई स्वास्थ्य मापदण्ड पालना गर्न कडा निर्देशन दिएको छ। नगरपालिकाका सफाइकर्मीको कोरोना परीक्षण गर्ने निर्णय भएको प्रवक्ता रामप्रसाद रेग्मीले भने। बाँकेमा कोरोना समुदायमा फैलिएको भन्दै तीनदिने निषेधाज्ञा गरिएको छ। प्रमुख जिल्ला अधिकारी रामबहादुर कुरुम्बाङले कोरोना थप फैलिन नदिन निषेधाज्ञा लगाइएको बताए। कोरोना समुदायमा फैलिएको छ, त्यसलाई रोक्न निषेधाज्ञा लगाइको हो, उनले भने। बाँकेमा राजस्व, यातायात व्यवस्था कार्यालयका कर्मचारीसहित स्थानीय व्यवसायीमा समेत कोरोना देखिएको छ।"
फेरि उही ठाकठुक,"काठमाडौं : १३ साउनको बैठकलाई हेर्ने सवाल ओली : तपाईंहरूले १३ गते आयोजना गरेको भेलालाई किन बैठक भन्नुभयो ? दाहाल : त्यो बैठक नै हो। त्यसले विधिविपरीत स्थायी समिति बैठक स्थगित भएको सूचना तपाईंको तर्फबाट प्रसारित गर्नु उचित थिएन भन्ने निष्कर्ष निकालेको छ। ओली : म नभएको बेला बैठक बस्ने ? अनि मेराविरुद्ध प्रस्ताव पारित गर्ने ? त्यो बैठक हुनै सक्दैन। त्यसलाई म मान्दिनँ। दाहाल : तपाईं चाहिँ एक्लै विधिविपरीत बैठक रोक्ने ? अनि बैठक पनि हामीले नगर्ने भन्ने हुन्छ ? ओली : त्यस्तो हुन्न। त्यसलाई मानिँदैन। तपाईंहरूको गुट बैठक बसेर गरेको निर्णय म मान्दिनँ। (केहीबेर ठाकठुक) ओलीको राजीनामाको प्रसंग प्रचण्ड : मंसिर ४ देखि वैशाख २० सम्मको बैठकका कुरामा कमजोरी स्वीकार गर्ने र रूपान्तरण भएर जाने कुरा थिए। तर त्यो व्यवहारमा देखिएन। विषय फरक ढंगले आयो। अब नेतृत्व बदल्ने कुरा नै सही हुन्छ पार्टी र सरकार बचाउन। दुईमध्ये एक पद छोड्नुस्। स्वेच्छाले छोडिदिनुस्, कुन मन लाग्छ, त्यही। तपाईंले निकास दिनुस्। ओली : त्यो कुरै नगर्नुस्। मैले अहिले कुनै पद छाड्न मिल्दैन। बरु महाधिवेशन छिटो गरौं। त्यसमा नै छलफल गरौं। प्रचण्ड : प्रधानमन्त्री छोड्नुस् भन्ने हाम्रो मुख्य करा हो। तर तपाईंलाई त्यो छोडन गाह्रो छ भने दुईमध्ये एक पद छोड्नुस्। ओली : म कुनै पनि पद छोड्दिनँ। यसमा म अहिले बहस नै गर्न चाहान्नँ। छोड्ने कुरा पनि केही छैन। अब बैठक के ? स्थायी कि सचिवालय ? ओली : पार्टी कमिटीबाटै छलफल गर्न म पनि तयार छु। कमिटीबाटै बैठक अगाडि लैजाऔं। छलफल गरौं। प्रचण्ड : स्थायी कमिटी बैठक एजेन्डामा केन्द्रित रहेर छलफल गर्नका लागि बोलाऔं। विधिमा सहमति जनाऔं। सहमति भए सहमतिको, नभए आआफ्नो मत लिएर पार्टी केन्द्रीय कमिटीमा जाऔं। त्यहीं बहुमतले पास गरौं। त्यसपछि महाधिवेशनमा जाऔंला। ओली : पहिला सचिवालयमा ठोस सहमति भएपछि मात्रै स्थायी र केन्द्रीय कमिटीमा जान सकिन्छ। तर अब त्यो पनि आवश्यक छैन। सचिवालयको साउन ३ को सहमतिअनुसार प्रस्ताव तयार पारौं, खाका बनाऔं। महाधिवेशन गर्ने गरी अगाडि बढौं। दाहाल : महाधिवेशनमा जाने कुरामा हाम्रो पनि असहमति छैन। तर पहिले तत्कालका लागि तपाईंले निकास दिनुस्। ००० राजनीतिक प्रसंगमा अचेल प्रायःले सोध्ने एउटा प्रश्न छ नेकपाका अध्यक्षद्वयको सम्बन्ध खासमा कस्तो हो ? यसको उत्तर भने कोहीसँग छैन। कारण दुई नेताबीचको सम्बन्धको उतारचढावले वास्तविकता बुझ्नै गाह्रो छ। अध्यक्षद्वय केपी शर्मा ओली र पुष्पकमल दाहाल ६ दिन सम्पर्कविहीन भए। त्यो संवादहीनता तोड्दै आइतबार तीन घण्टा छलफल गरेका छन्। प्रधानमन्त्री निवास बालुवाटारमा भएको कुराकानीमा दुवैले पहिलाभन्दा वरिष्ठतम् सहयोगी पनि राखे। अर्थात्, ओलीले सुवास नेम्बाङ र दाहालले झलनाथ खनाल। छलफल भने ठाकठुकमै सुरु भयो, ठाकठुकमै सकियो। एउटा पदबाट राजीनामा दिनुपर्ने दाहालले जिकिर गरे। त्यसमा कुरै नगर्ने ओलीले अडान कायम राखे। छलफलपछि ब्रिफिङ सुनेका एक नेताका अनुसार ओली र दाहालले अघिपछिको जस्तै मन माझामाझ गरे। आपसका अभिव्यक्तिदेखि आरोपप्रत्यारोपसम्मका सन्दर्भमा पुरानै शैलीमा छेडखान पनि गरे। पार्टी एकता जोगाउने, पार्टी कमिटीबाटै छलफल गरेर निचोडमा पुग्ने भन्नेमा समेत चर्चा गरे। तर, मिल्दा केके विषयमा कसरी सहमति जुटाउने भन्नेमा भने दुवै पुरानै रटानमा अडिए। स्रोत भन्छ ओली स्थायी समिति बैठक रोकेर सचिवालय बोलाउने मनस्थितिमा थिए। दाहाल भने अवरुद्ध स्थायी समिति बैठक कहिले बोलाउने भन्नेमै केन्द्रित देखिए।एक सचिवालय सदस्यले अन्नपूर्णसँग भने, प्रधानमन्त्री स्थायी समिति बैठक बोलाउनेतिर देखिनु भएको छैन। केन्द्रीय समिति पनि उचालेर बोलाउन खोजिएको भन्नेमा हुनुहुन्छ। उहाँ सचिवालय बैठक बोलाउने, ३ साउनको प्रस्तावकै आधारमा सचिवालयवाट प्रस्ताव तयार पारेर अगाडि बढाउने गरी जान खोज्नु भएको छ। त्यसमा कुरा बाझिइरहेकै छ। साउन १३ मा ओलीले स्थायी समिति बैठक रोक्ने र दाहालनेपाल समूहले राख्ने दोहोरीबीच विवाद उत्कर्षमा पुगेको थियो। त्यसयता दुई अध्यक्षबीच संवाद हुन सकेको थिएन। तर, दाहाललाई उनी निकट नेताहरूको बैठकले ओलीसँग संवाद गरेर सहमति खोजी गरी स्थायी समिति बैठक बोलाउन म्यान्डेट दिएको थियो। त्यसयता दुई नेता आइतबार मात्रै संवादमा बसेका थिए। यसबीच दुवै अध्यक्षसँग महासचिव विष्णु पौडेलले दुई चरण र शंकर पोखरेलले दाहालसँग एक चरण छलफल गरेका थिए। त्यसले संवादको वातावरण बनाएको थियो। बैठकमा १३ साउनमा दाहालको अध्यक्षतामा बालुवाटारमै बसेको बैठकलाई पार्टी बैठक भन्ने कि गुटको भेला भन्नेमा केहीबेर दुई अध्यक्षबीच भनाभन भएको थियो। दाहालले स्वेच्छाले एउटा पदबाट राजीनामा दिन ओलीलाई आइतबार पनि आग्रह गरेका थिए। ओलीले अहिले कुनै पद नछाड्ने बरु महाधिवेशन छिटो गरेर नेतृत्व सहज हस्तान्तरण गर्नै पुरानै कुरामा अड्डी लिएका थिए।बैठक सचिवालय बोलाउने या स्थायी समिति भन्नेमा पनि ओली दाहालका आआफ्नै मत थिए। बैठक बस्ने विषयमा सहमति छ। उहाँ (प्रधानमन्त्री) को जोड सचिवालय बोलाउने भन्नेतिर छ। हाम्रो जोड स्थायी समितिको बैठकलाई छलफल गरी टुंग्याऔं भन्नेतिर छ। सहमतिको विकल्प भने छैन, वरिष्ठ नेता खनालले भने। नेम्बाङले भने संवाद सुरु भएको र सोमबार फेरि हुने छलफलले सम्भवतः एउटा निकास पहिल्याउने बताए। दुई अध्यक्षको संवाद नै हुन नसकिरहेका बेला संवाद भएको छ। त्यो पनि सौहार्दपूर्ण वातावरणमा छलफल भयो। सबै विषयमा कुराकानी भए। अब झिनामसिना कुरामा नलाग्ने, वार्ता र संवादबाटै सहमति खोज्ने कुरा भएको छ। भोलि (सोमबार) ९ बजे फेरि बस्ने कुरा छ, नेम्बाङले सञ्चारकर्मीहरूसँग भने, आजै (आइतबार) निष्कर्षमा पुग्ने गरी छलफलमा जुटेका थियौं, अब फेरि भोलि जेरी खाँदै बसेर भरसक टुंग्याउने गरी जान्छ होला। दुई अध्यक्षको छलफलमा ओलीले त्यही जगमा टेकेर सहमति खोज्नुपर्ने धारणा राखेका छन्। त्यसो गर्दा प्रधानमन्त्री ओलीका लागि अहिले अनुकूल वातावरण पनि बनेको छ। उपाध्यक्ष वामदेव गौतमले ६ बुँदे प्रस्ताव ओलीका लागि अनुकूल हुने गरी ल्याएका छन्। यसले सचिवालयमा आफ्नो पक्षमा बहुमत पुग्ने ओलीको ठम्याइँ छ। त्यही कारण उनी सचिवालय बैठक चाहन्छन्। दाहालनेपाल पक्षले भने स्थायी समिति बैठक बोलाउने, त्यसमा रहेका पूर्वनिर्धारित एजेन्डामा छलफल गराउने र सहमति भए सहमितको नभए आआफ्नो प्रस्ताव केन्द्रीय समितिमा लैजाने गरी जान चाहेको छ। केन्द्रीय समिति बोलाउन १ सय ५२ नेताको हस्ताक्षरसहित लिखित मागपत्र समेत बुझाइसकेको छ। आइतबारको बैठक यिनै विषयमा केन्द्रित भए पनि निचोड निस्कन सकेन।"
सात प्रहरीसहित १५ जनामा कोरोना संक्रमण,"विराटनगर : कोरोना भाइरस संक्रमण तीव्र रुपमा फैलिइरहेको विराटनगर महानगरपालिकामा सात प्रहरीसहित १५ जनाको रिपोर्ट पोजिटिभ आएको छ। प्रदेश १ प्रहरी कार्यालयमा कार्यरत एक प्रहरी अधिकृतसहित सात जना प्रहरीमा कोरोना देखिएको हो। संक्रमित हुने प्रहरीमा ४२, ४१, ३७, ३५, ३३, २५ र २४ वर्षका पुरुष रहेका छन्। कोशी अस्पतालको प्रयोगशालामा गरिएको स्वाब परीक्षणपछि उनीहरुको रिपोर्ट आइतबारराति पोजिटिभ आएको विराटनगर महानगरपालिकाका जनस्वास्थ्य महाशाखा प्रमुख रमेश कार्कीले बताए। संक्रमित अन्यमा विराटनगर महानगरपालिका७ का चार जना र विराटनगर६ एक जना रहेका छन्। संक्रमितमध्ये ७ नम्बर वडाका ३० र ३६ वर्षीया महिला तथा २५ र ४५ वर्षका पुरुष छन्। ६ नम्बर वडाका संक्रमित २४ वर्षीय पुरुष हुन्। कोशी अस्पतालमा कार्यरत दुई कर्मचारीमा पनि कोरोना संक्रमण पुष्टि भएको महाशाखा प्रमुख कार्कीले बताए। संक्रमित मध्ये एक जना पुरुष मोरङको बूढीगंगा गाउँपालिकास्थित टंकीसिनवारीका बासिन्दा हुन्। हालसम्म विराटनगरमा एक सय ३५ जनामा संक्रमण पुष्टि भइसकेको महानगरले जनाएको छ।"
प्लाज्मा थेरापीबाट संक्रमितको उपचार,"काठमाडौं : नेपालमा कोरोना संक्रमितको उपचारमा पहिलो पटक प्लाज्मा थेरापी विधि अपनाइएको छ। त्रिवि शिक्षण अस्पताल महाराजगन्जमा मोरङ विराटनगरका पुरुष संक्रमितको बिहीबार राति प्लाज्मा थेरापी गरिएको हो। ती बिरामीलाई प्लाज्मा दान दिने व्यक्ति पनि पुरुष नै छन्। संक्रमित र दाता दुवैको परिचय अस्पतालले गोप्य राखेको छ। प्लाज्मा थेरापीपछि बिरामीको स्वास्थ्यमा सुधार आएको उपचारमा संलग्न चिकित्सकले बताएका छन्। अस्पतालको कोभिड व्यवस्थापन समिति संयोजक डा सन्तकुमार दासका अनुसार ती व्यक्ति गम्भीर अवस्थामा अस्पताल आएका हुन्। झन्डै ६० वर्षीय व्यक्ति साउन १० गते अस्पतालमा भर्ना भएका थिए। भर्ना हुँदा निमोनियाको समस्या पनि थियो। कोरोना संक्रमणपछि उनी सिकिस्त अवस्थामा पुगेको चिकित्सकले जनाएका छन। भर्ना हुने बेला ती पुरुषमा निमोनियाको संक्रमण थियो, उपचारमा संलग्न चिकित्सक टोलीका संयोजक डा दासले भने, शरीरमा अक्सिजन अभाव थियो। उहाँलाई ८० प्रतिशत अक्सिजन चाहिएको थियो। स्वास्थ्य अवस्था जटिल बन्दै गएपछि आईसीयूमा लगिएको उनको भनाइ छ। कोभिड र निमोनिया दुवैको हिसाबले उपचार गरियो। उपचार गर्दागर्दै पनि स्वास्थ्यमा खासै सुधार भएन, उनले भने। उनको स्वास्थ्य बिग्रिँदै गएपछि चिकित्सक टिमको बैठक बस्यो। प्लाज्मा थेरापीद्वारा उपचार गर्ने सहमति जुट्यो। बिरामी पक्षलाई सूचित गरियो। सोहीअनुरूप दाताको खोजी गरे। नेपाल स्वास्थ्य अनुसन्धान परिषद्मा सम्पर्क गरे। संक्रमणपछि निको भएका एक युवक फेला परे। उनी प्लाज्मा थेरापीका लागि तयार भए। बिहीबार राति प्लाज्मा थेरापी गरियो। मधुमेह र उच्च रक्तचापको समस्या भोगिरहेका ती पुरुषको परिचय सार्वजनिक गरिएको छैन। कोरोना संक्रमणबाट निको भएका व्यक्तिको प्लाज्मा दिएपछि संक्रमितको स्वास्थ्यमा उल्लेख्य सुधार आएको छ। प्लाज्मा थेरापीको भोलिपल्ट शुक्रबारदेखि स्वास्थ्यमा सुधार हुन थालेको डा दासले बताए। बिहीबार त भेन्टिलेटरमै राख्नुपर्छ कि भन्ने अवस्था थियो। तर, शुक्रबारदेखि क्रमिक रूपमा सुधार भयो, उनले भने। उनको निमोनियाको समस्यामा पनि सुधार आएको छ। त्यस्तै अक्सिजनको मात्रामा पनि क्रमिक सुधार भइरहेको छ। थेरापीबाट उपचार गरेको ४८ घण्टापछि लगभग ७० प्रतिशत जति सुधार भएको डा दासले बताए। उनका अनुसार भेन्टिलेटरमा राख्नुपर्ने अवस्था छैन। दोस्रो पटक प्लाज्मा दिनुपर्ने आवश्यकता पनि देखिँदैन। एक दुई दिनमै आईसीयूबाट बाहिर निकाल्ने योजना गरिरहेका छौं, उनले भने। कसरी गरिन्छ प्लाज्मा थेरापी ? कोरोनाका गम्भीर संक्रमितको उपचारमा प्लाज्मा थेरापी प्रभावकारी मानिएको छ। यसको प्रयोग भारतलगायत विभिन्न मुलुकले गर्दै आएका छन्। यो विधिबाट निको भएका संक्रमितको रगत गम्भीर बिरामी परेका संक्रमितलाई दिने गरिन्छ।प्लाज्मा थेरापी गम्भीर अवस्थाका बिरामीलाई दिइन्छ। बिरामीलाई अक्सिजन धेरै चाहिन्छ, डा दासले भने, भेन्टिलेटरमा उपचार भइरहेको छ भने प्लाज्मा थेरापी दिन सकिन्छ। आईसीयूमा भर्ना हुने अवस्थाका बिरामीलाई प्लाज्मा थेरापी दिने गरिन्छ। यसका लागि फिजिसियनसहितको चिकित्सकीय टिमले निर्णय गर्छन्। डा दासका अनुसार, प्लाज्मा थेरापी कोभिड बिरामीको लागि राम्रो उपचार पद्धति हो। त्रिभुवन विश्वविद्यालयअन्तर्गत माइक्रोबायोलोजी विभागका प्राडा प्रकाश घिमिरेले कोरोना लागेर निको भइसकेका व्यक्तिको प्लाज्मा निकालेर गम्भीर अवस्थामा पुगेका संक्रमितमा दिने उपचार विधि नै प्लाज्मा थेरापी भएको बताए। रगतमा एन्टिबडी हुन्छ। एन्टिबडीसहितको प्लाज्मा दिँदा कोरोना भाइरस मर्न सक्छ। भाइरस मरेको अवस्थामा निको हुने सम्भावना हुन्छ, डा घिमिरेले भने। डा दासका अनुसार प्लाज्मा थेरापी रक्तदानजस्तै हो। जसरी हामी रक्तदान गर्छौं। त्यति नै रगत लिने हो। यो कुनै ठूलो होइन, उनले भने। डा घिमिरेका अनुसार कोरोना संक्रमणपछि निको भएका व्यक्तिमा कोरोना भाइरसविरुद्ध लड्ने क्षमता हुन्छ। रगतमा सेता रक्तकोष, राता रक्तकोष हुन्छ। जसमध्ये सेता रक्तकोषको प्लाज्मामा एन्टिबडी हुन्छ। डा घिमिरेले भने, कोरोनाबाट निको भएको व्यक्तिको एन्टिबडी अर्को संक्रमणबाट गम्भीर भएको व्यक्तिलाई दिँदा त्यहीँ निको भएको एन्डिबडीले जस्तो गरेर काम गर्छ। त्यस एन्टिबडीले शरीरमा भएको भाइरसलाई मारिदिन्छ। संक्रमित व्यक्ति विस्तारै ठीक हुन पुग्छ। निको हुने अवस्था भने प्लाज्मा कति चाँडै चढाउन सकियो त्यसमा निर्भर रहन्छ। दुई साताअघि मात्र निको भएको व्यक्तिमा एन्टिबडी धेरै हुन्छ। प्लाज्मा थेरापी राम्रो उपचार विधि हो। अहिलेको उपचार विधिमा यो आसलाग्दो उपचार मोडालिटी हो, डा घिमिरेले भने। प्लाज्मा थेरापी विधिबाट उपचार गर्न नेपाल स्वास्थ्य अनुसन्धान परिषद्ले अनुसन्धान गरिरहेको छ। परिषद् र शिक्षण अस्पतालले निको भएका कोरोना संक्रमितलाई इच्छाअनुसार प्लाज्मा दान गर्न आग्रह गरेका छन। डा दासले भने, हामीले नेपालमा पहिलो चोटी गर्दा पनि नतिजा राम्रो आएको छ। त्यहीँ भएर तपाईंहरू संक्रमित हुनुहुन्थ्यो र अहिले निको भइसकेको र इच्छुक हुनुहुन्छु भने नेपाल स्वास्थ्य अनुसन्धान परिषद् र हामीलाई सम्पर्क गर्नुहोस्। तपाईंको एक पिन्ट रगतले गर्दा कुनै व्यक्तिको ज्यान जोगिन सक्छ। कोरोना संक्रमित फेला परेको ६ महिनापछि गम माघ ९ गते पहिलो संक्रमित फेला परेको थियो। हालसम्म कोरोना संक्रमणबाट १४ हजार ६ सय ३ जना उपचारपछि निको भई घर फर्किसकेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए।"
सहकारी नियमनमा उदासीनता,"सामान्यतः सहकारीले कृषक, श्रमिक, कालिगढ, न्यून आय भएका तथा छरिएर रहेका समूहको पुँजी एकीकृत गरेर उनीहरूकै आर्थिक, सामाजिक तथा सांस्कृतिक उन्नयन गर्नू भन्ने मान्यता राख्छ। थोरै आम्दानी भएका धेरै सदस्य मिलेर साथसाथ काम गरिने भएकाले नै यसको नाम सहकारी राखिएको हो। तर पछिल्लो समय यो क्षेत्रमा सीमित व्यक्तिको हालीमुहाली बढेको छ। सेयर सदस्यहरूलाई नै गुमराहमा पारेर अपारदर्शी आर्थिक क्रियाकलाप हुने गरेका छन्। संस्थाको मूल्य र मान्यताविपरीतका यस्ता गतिविधिले समग्र सहकारी अभियानलाई नै बदनाम बनाएको छ। नियामक निकायको फितलो अनुगमनले यो अवस्था निम्तिएको हो। मुलुकमा २०१० सालमै सहकारी विभाग गठन भए पनि २०१३ सालदेखि दर्ता प्रक्रिया सुरु भएको थियो। पञ्चायतकालमा राम्रोसँग फस्टाउन नसकेको यो क्षेत्रलाई २०४८ सालमा आएको ऐनले व्यवस्थित गर्ने प्रयास गरेको थियो। पछिल्लो समय २०७४ सालको सहकारी ऐनका आधारमा यो क्षेत्र सञ्चालित छ। तर सुरुको वर्षदेखि नै यो क्षेत्रमा स्वतन्त्रताको तुलनामा नियन्त्रणको पाटो कमजोर देखियो। यही कमजोरीको फाइदा उठाउनेको कर्तुतले सहकारीको मर्ममा प्रहार गरेको छ। नयाँ राजनीतिक परिवर्तनसँगै बनेका कानुनले यो क्षेत्रलाई अझै स्वायत्त बन्ने अवसर दियो। राज्यले कानुनी रूपमै स्वतन्त्रताको दायरा फराकिलो बनाइदिए पनि उनीहरूको अनुगमन र समीक्षाको पाटोलाई भने चटक्कै बिर्सियो। आपसमा चिनजान र सम्पर्क भएका व्यक्तिबीच सहकार्य हुनुपर्नेमा सहकारी सञ्चालकले बैंकको शैलीमा ग्राहक खोज्दै हिँड््ने गरेका छन्। कार्यालय भएको ठाउँभन्दा धेरै टाढा पुगेर पासबुक वितरण गर्दै हिँड््नु भनेको सहकारीको व्यावहारिक मान्यताविपरीत हो। कुनै दिन सञ्चालकहरू आर्थिक अपचलन गरेर फरार भए भने सदस्यहरूले नाकमुखसमेत देख्न नपाउनुको मूल कारण पनि यही नै हो। संस्था स्थापनाको मान्यतालाई अनुसरण गर्ने दायित्वबाट सञ्चालकहरू विमुख हुने अवस्था आउन नदिनु नै यो समस्या समाधानको उपाय हो। मुलुकभर ३५ हजारको हाराहारीमा सहकारी सञ्चालनमा छन्। यसमा ६५ लाखजति मानिस आबद्ध छन्। हजारौंले रोजगार पाइरहेका छन्। बचत तथा ऋण सहकारीमा दुई खर्ब १७ अर्ब निक्षेप छ। मुलुकको वित्तीय क्षेत्रमा सहकारीको २० प्रतिशत र जीडीपीमा पाँच प्रतिशजति योगदान छ। यति धेरै गहन जिम्मेवारी बोकेको यस क्षेत्रलाई बेवारिसे छाड््नु राज्यको गम्भीर लापरबाही हो। सहकारीहरू वास्तवमै मूल्य मान्यता र नीतिअनुसार चलेका छन् कि छैनन् भनेर अनुगमन गर्न नसक्नु लज्जास्पद हो। विगतमा सिभिल सहकारीलगायतमा देखिएका समस्या राज्यको यही कमजोरीको परिणाम हो। सञ्चालकले नै ऋण लिने तर समयमा फिर्ता नगर्ने प्रवृत्ति सहकारी क्षेत्रमा हाबी भएको छ। त्यसबाहेक कर्मचारीका हातमा मात्रै सम्पूर्ण वित्तीय अभिभारा छाडिदिने प्रवृत्ति पनि सहकारी क्षेत्रमा देखिएको समस्याको मूल जड हो। यो समस्याबाट सहकारी क्षेत्रलाई पर राख्न तीनतीन महिनामा ब्याजदरको सीमा समीक्षा र अनुगमन गर्नुपर्छ। सदस्यलाई आफूले कारोबार गर्ने सहकारीका बारेमा बुझेर मात्रै सदस्य बन्न र कारोबार गर्न सचेत गराउनुपर्छ। वित्तीय कारोबार गर्ने सबै सहकारीले आवधिक रूपमा संस्थाको वित्तीय विवरण सार्वजनिक गर्ने व्यवस्था अनिवार्य गर्नुपर्छ। गौरीबहादुर कार्कीको प्रतिवेदनले एक सय ३० वटा सहकारी समस्याग्रस्त रहेको प्रतिवेदन दिएको थियो। यो प्रतिवेदनले दिएको सुझाव कति कार्यान्वयन भयो भन्नेतर्फ सोच्नुपर्ने बेला भएको छ। कार्यान्वयन नहुने प्रतिवेदनको के अर्थ ? अहिलेसम्म सहकारीको दर्ता र अनुगमनको जिम्मेवारी सहकारी विभागको छ। तर विभाग आफैं टिठलाग्दो अवस्थामा छ। सीमित स्रोत र साधनले अनुगमनलाई विभागले प्रभावकारी बनाउन सकेको छैन। २०६८ सालमै एक कार्यदलले विभागको संरचनाले सहकारी नियमन गर्न नसक्ने भन्दै छुट्टै संयन्त्र सेकेन्ड टायर इन्स्टिच्युसन गठन गर्न सुझाव दिएको थियो। सरकारले त्यतातर्फ चासो नदेखाउनु विडम्बना हो। राष्ट्र बैंकअन्तर्गत रहने गरी सेकेन्ड टायर इन्स्टिच्युट, सहकारी प्राधिकरण तथा आयोग जे नाम दिइए पनि छुट्टै संयन्त्र बनाउन ढिलाइ गर्नु हँुदैन। यसतर्फ गम्भीर भएर नियमन गर्न नसके सहकारी ठूलो दुर्घटनामा पर्न सक्ने खतरा देखिएको छ। मुलुक संघीय संरचनामा गएसँगै सहकारी दर्ता, निरीक्षण र अनुगमन गर्ने अधिकार स्थानीय तहमा गएको छ। स्थानीय तहका लागि नौलो र पहिलो अभ्यास भएका कारण उनीहरूलाई काम गर्न सजिलो बनाउन उनीहरूलाई सबलीकरण तालिम दिइनुपर्छ। सहकारीमा भद्रगोल"
नाकाबाट लुकीछिपी आउजाउ,"जनकपुरधाम : लकडाउन हटेसँगै नेपालभारत सीमा नाका खुकुलो भएपछि प्रदेश २ मा कोरोनाबाट संक्रमित र मृतकको ग्राफ बढ्दो छ। नाका सिल नै रहे पनि वीरगन्जको औद्योगिक करिडोरमा काम गर्ने भारतीय मजदुर लुकीछिपी आए। त्यसपछि कोरोना संक्रमण समुदायमै देखियो। बढ्दो संक्रमणसँगै पर्सामा मृत्यु हुनेको संख्या ११ पुगेको प्रदेशको सामाजिक विकास मन्त्रालयले जनाएको छ। वीरगन्ज महानगरपालिका प्रमुख विजय सरावगी, पर्सा क्षेत्र नम्बर १ का प्रतिनिधिसभा सदस्य प्रदीप यादवसहित ५ सय ७ जना संक्रमित भइसकेका छन्। प्रदेशभरिमा १८ जनाको मृत्यु भइसकेको छ। ४ हजार ७ सय ६८ जना संक्रमित भएका छन्। महोत्तरीका कोभिड फोकल पर्सन गिरेन्द्र झाले कोरोना संक्रमण समुदायमा फैलिन लागेको जानकारी दिए। प्रादेशिक स्वास्थ्य निर्देशनालयका वरिष्ठ जनस्वास्थ्य प्रशासक विजयकुमार झाका अनुसार भारतबाट कोरोना फैलिइरहेको छ। नेपालभन्दा भारतमा संक्रमण दर ठूलो छ। लकडाउन खुलेपछि भारतबाट लुकीछिपी मानिसहरू नेपाल आए। उनीहरू सीधैं परिवार र काम गर्ने स्थलमा पुगें, झाले भने, त्यसले गर्दा प्रदेश २ मा कोरोना फैलियो। सप्तरीको तिलाठी कोइलाडी गाउँपालिकाको लौनिया टोलमै २५ जना संक्रमित भेटिएका छन्। गजेन्द्रनारायण सिंह अस्पतालको आकस्मिक कक्षमा कार्यरत दुई स्वास्थ्यकर्मीमा पनि कोरोना पुष्टि भएको छ। लौनियाका ५० वर्षीय एक बिरामीमा साउन ९ गते कोरोना संक्रमण देखिएको थियो। त्यसपछि परिवारका पाँच, गाउँले एक र उनको उपचारमा संलग्न एक स्वास्थ्यकर्मीमा संक्रमण देखियो। त्यसपछि उनको सम्पर्कमा रहेका १ सय ६ जनाको स्वाब बुधबार संकलन गरिएको थियो। तीमध्ये २५ जनामा संक्रमण देखिएको गाउँपालिकाको विपद् व्यवस्थापन अधिकृत राजेशकुमार झाले बताए। आकस्मिक कक्षमा उपचारमा संलग्न चार चिकित्सकसहित १४ स्वास्थ्यकर्मीलाई क्वारेन्टाइनमा राखिएको थियो। तीमध्ये शुक्रबार १ र आइतबार २ स्वास्थ्यकर्मी संक्रमित भएका छन्। लौनियामा संक्रमित हुनेमा वडा कार्यालयनजिकै चिया, नास्ता, पान पसल चलाउने, कपाल काट्ने हजाम छन्। ठूलो संख्यामा संक्रमित बढेपछि गाउँपालिका र वडा कार्यालयले अत्यावश्यकबाहेक सेवा तथा हाट बजार, पसल बन्द गर्ने निर्णय गरेका छन्। कुनौली नाकाबाट भइरहेको आवतजावतलाई बन्द गर्न स्थानीय प्रशासनलाई गाउँपालिका अध्यक्ष सतिशकुमार सिंहले अनुरोध गरेका छन्। शनिबार मात्र राजविराजका १८, हनुमाननगर कंकालिनीका चार, तिरहुत र अग्निसाइर कृष्णसवरनका एकएक जना गरी २४ जनामा संक्रमण पुष्टि भएको थियो। सीमामा छैन रोकछेक नेपाल र भारत दुवै देशले सीमा सिल गरे पनि सर्लाहीमा लुकीछिपी आउजाउ भइरहेकै छ। घरायसी सामान खरिद गर्न स्थानीयवासी भारत पुग्ने गरेका छन्। उनीहरू बिहार राज्यको सीतामढीस्थित सोनवर्षा, मेजरगन्ज, कन्हौली तथा बसबिट्टा बजार आउनेजाने गरेका छन्। उताबाट पनि आफन्तको काम पर्दा भारतीयहरू नेपाल आउने गरेका छन्। यसरी बिनापरीक्षण आउजाउ गर्दा कोरोना सर्ने जोखिम छ। सीमामा कडाइ गरे पनि लुकीछिपी भारत जानेआउने गरेको नागरिक समाजका अगुवा रञ्जनीकान्त झाले बताए। लुकीछिपी आउजाउ गर्दा झन् समस्या हुन्छ, उनले भने, सकिन्छ भने सीमामै पीसीआर परीक्षण गरेर आउने जाने वातावरण बनाउँदा राम्रो हुन्छ। प्रदेश २ मा भारतसँग जोडिएको ४ सय ६४ किलोमिटर खुला सीमा छ। दुवै देशका सरकारले नेपालभारत आउजाउ बन्द गरेको चार महिनाभन्दा बढी भयो। खेतको आली हुँदै भारतमा रहेका नेपालीहरू घर फर्किरहेका छन्। प्रदेश २ का आठ जिल्लामा सडकबाट ओहोरदोहोर गर्ने २ सय ४६ वटा ठूलासाना नाका छन्। ५३ स्थानमा बोर्डर आउट पोस्ट (बीओपी) राखिएको छ। जहाँ तीन हजारभन्दा बढी सशस्त्र प्रहरीले रातदिन पहरा दिइरहेका छन्। सीमा सुरक्षामा अझै जनशक्ति अभाव देखिएको छ। प्रहरी स्रोतका अनुसार सीमाबाट नछिर्न दिन तीन हजार अझै थप प्रहरी जनशक्ति चाहिन्छ। खुला सीमा क्षेत्र रहेको यो प्रदेशमा प्रहरीलाई झुक्याएर सर्वसाधारणले पसिरहेका छन्। बेपरवाह नागरिक न मुखमा मास्क न त कुनै भौतिक दूरी छ। तापनि बजार, पसल, भोजनालय र पर्यटकीय स्थलमा घुइँचो लाग्न थालेको छ। प्रदेश २ को राजधानी जनकपुरमा त सभा, समारोह, आन्दोलन र सांस्कृतिक कार्यक्रम पनि हुन थालेका छन्। नागरिकका यस्तै लापरवाहीले कोरोना भाइरस फैलिन मद्दत मिलिरहेको छ। लक्षणसहितका संक्रमित प्रदेशमा फेला पर्न थालेपछि मुख्यमन्त्री लालबाबु राउतले सीमा नाकामा थप कडाइ गर्न सुरक्षा निकायलाई निर्देशन दिएका छन्। सुरक्षा निकायका प्रतिनिधिसँगको बैठकमा मुख्यमन्त्री राउतले नाकाबाट लुकीछिपी आउनेहरूले नै संक्रमण बढाइरहेको उल्लेख गरे। समुदायमै संक्रमणपछि प्रदेश २ का ६ जिल्ला सदरमुकामका भीडभाड हुने स्थानमा निषेधाज्ञा जारी गरिएको छ। सप्तरी सदरमुकाम राजविराज, प्रदेश राजधानी जनकपुरधाम, महोत्तरीको जलेश्वर, रौतहटको गौर, बाराको कलैया र पर्साको वीरगन्जमा निषेधाज्ञा जारी गरिएको हो। थप संक्रमण हुन नदिन पूर्वाभ्यासअनुरूप निषेधाज्ञा जारी गरिएको आन्तरिक मामिला तथा कानुनमन्त्री ज्ञानेन्द्रकुमार यादवले बताए। जिल्ला प्रशासन कार्यालय धनुषाले सोमबार राति १२ बजेदेखि सातदिने निषेधाज्ञा जारी गरेको प्रमुख जिल्ला अधिकारी प्रेमप्रसाद भट्टराईले बताए। स्थानीय प्रशासन ऐन, २०२८ को दफा ६ (३) र संक्रामक रोग ऐन २०२० को दफा २ बमोजिम जिल्ला सुरक्षा समितिको निर्णयअनुसार जनकपुरधाम उपमहानगरपालिकाभित्र निषेधाज्ञा जारी गरिएको उनले जनाए। महोत्तरी जलेश्वरको पूर्वमा भार्गवसर मन्दिर, पश्चिममा रामनन्दन विशेश्वर महेन्द्र क्याम्पस, उत्तरमा रणभीम गण र दक्षिणमा रातोपुल चारकिलाको क्षेत्रमा पाँच दिनलाई निषेधाज्ञा जारी गरिएको छ। महोत्तरी गाउँपालिका ३ र ५ वडामा पनि पाँच दिन निषेधाज्ञा लगाइएको छ। निषेधाज्ञा अवधिमा मास टेस्टिङलाई तीव्रता दिने निर्णय भएको प्रमुख जिल्ला अधिकारी कृष्ण कटवालले बताए। कोरोना संकट व्यवस्थापन केन्द्रले महोत्तरीको १५ वटै स्थानीय तहमा पीसीआर परीक्षण गर्ने निर्णय गरेको छ। कटवालले भने, महोत्तरीको सबै पालिकामा नमुनामूलक पीसीआर परीक्षणको रिपोर्टपछि संक्रमण अवस्थाको मानचित्रअनुसार अगाडिको कदम चलाइनेछ। ट्राभल हिस्ट्री नभएका र संक्रमितको सम्पर्कमा नआएका केही व्यक्तिमा संक्रमित देखिएको छ। कटवालले भने, अहिले देखिएका नयाँ संक्रमितको ट्राभल हिस्ट्री छैन। संक्रमितको सम्पर्कमा पनि आएको छैन। तर शंका लागेर जाँच गर्दा कोरोना रिपोर्टमा पोजिटभ देखिएको हो। प्रदेश २ का ८ जिल्लामा मास्क नलगाउने ५४ हजार जनालाई कारबाही गरिएको प्रदेश प्रहरी प्रमुख डीआईजी धीरजप्रताप सिंहले बताए। भने, कारबाहीस्वरूप हामीले मास्क दिएर जरिवाना तिराएका छौं। मुख्यतः मास्क लगाओस् जसले संक्रमणबाट रोक्न मद्दत पुग्ने विश्वका साथ कारबाही थालेको छौं। प्रदेश २ का आन्तरिक मामिला तथा कानुनमन्त्री यादवले समुदायमा कोरोना फैलिएजस्तो देखिए पनि यकिन हुन बाँकी रहेको बताए। उनले भने, प्रदेशको विभिन्न जिल्लामा समुदाय स्तरमा सामूहिक रूपमा पीसीआर परीक्षण थालिए पनि प्रदेशसँग स्रोत साधनको व्यापक अभाव छ। उनले संघीय सरकार स्वास्थ्य तथा जनसंख्या मन्त्रालयलाई आवश्यक स्रोत साधन उपलब्ध गराउन माग गरे। प्रदेश २ को राजधानी जनकपुरधामसहित सप्तरी, वीरगन्ज, महोत्तरीमा केही दिनयता ट्राभल हिस्ट्री नै नभएकामा धमाधम कोरोना पुष्टि भइरहेको प्रदेश स्वास्थ्य निर्देशनालयका वरिष्ठ प्रशासक विजय झाले बताए। उनले भने, बीचमा केहीदिन मत्थर जस्तै थियो, तर अहिले कोरोनाको संक्रमण दर बढेको छ, त्योभन्दा घातक अब समुदाय स्तरमा संक्रमण फैलिएको भेटिसकेको छ। (क्रान्ति शाहवीरगन्ज, मनोहर पोखरेलसप्तरी, सुनील ठाकुरसर्लाही, गोविन्द महतोजनकपुरधाम)"
चिनियाँ विशेषज्ञ टोली हङकङमा,बेइजिङ : चीनले हङकङलाई कोरोना भाइरस नियन्त्रणमा सहयोग गर्न विशेषज्ञ टोली त्यसतर्फ पठाएको छ । आइतबार ७ जना भाइरस परीक्षण विशेषज्ञको टोली त्यहाँ पुगेको हो । पछिल्लो समय हङकङमा भाइरस संक्रमण बढेपछि नियन्त्रणका लागि पहिलोपटक विशेषज्ञ टोली त्यहाँ पठाइएको चिनियाँ सञ्चारमाध्यमले जनाएका छन् । विशेषज्ञ टोलीका लागि २० वटा सामुदायिक अस्पतालबाट छानिएको थियो । उक्त विशेषज्ञ टोलीले हङकङमा ल्याब परीक्षणमा विशेष सहयोग गर्ने बताइएको छ । गत डिसेम्बरबाट फैलिएको कोरोनाबाट हालसम्म हङकङमा ३ हजार ५१२ संक्रमित भइसकेका छन् । जसमध्ये ३४ जनाले ज्यान गुमाएका छन् भने १ हजार ९५९ जना निको भएका छन् ।
दाङमा सेनाका जवानमा कोरोना संक्रमण,दाङ : दाङमा नेपाली सेनाका जवानमा कोरोना संक्रमण देखिएको छ। नेपाली सेनाको १९ नम्बर बाहिनी तुलसीपुरमा ट्रेनिङका लागि प्युठानबाट आएका सिन्धुलीका ३६ वर्षीय सैनिक जवानमा कोरोना पोजिटिभ देखिएको सहायक बाहिनीपति अनिल सिंहले जानकारी दिए। बाहिनीमा ट्रेनिङका लागि आएका जवानमा कोरोनाको आशंका लागेपछि १६ गते स्वाब संकलन गरिएका उनले रिपोर्ट पोजिटिभ देखिएको बताए। ति सैनिक जवानको आइतबार नेपालगंजमा गरिएको पीसीआर परीक्षणमा कोरोना पोजिटिभ देखिएको हो। उनीसँगै एउटै गाडीमा आएका १९ जना अहिले बाहिनीभित्रै क्वारेन्टाइनमा रहेको सहायक बाहिनीपति सिंहले बताए। उनकाअनुसार क्वारेन्टाइनमा बसेका उनीहरुको छिट्टै स्वाब संकलन गरी परीक्षण गरिने भएको छ। संक्रमण देखिएका जवानको अहिले कोरोना विशेष अस्पताल बेलझुण्डीमा उपचार भइरहेको कोरोना विशेष अस्पतालका व्यवस्थापक दोर्ण वलीले जानकारी दिए।
कोरोना कहरमा यसरी मनाऔं चाडबाड,"काठमाडौं : दिनहुँ दुई सयभन्दा बढी नयाँ संक्रमित भेटिइरहेका छन्। निको भई डिस्चार्ज हुनेभन्दा नयाँ संक्रमितको संख्या बढ्दो छ। शनिबार इस्लाम धर्मावलम्बीको बकर इद थियो। आज सोमबार हिन्दूहरूको रक्षाबन्धन (जनैपूर्णिमा) छ। त्यसपछि कृष्णजन्माष्टमी र तीज पनि आउँदैछ। चाडपर्वहरू कोरोना सार्ने माध्यम बन्ने त होइनन् ? स्वास्थ्य पदाधिकारी एवं चिकित्सकहरूलाई चिन्ता छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतम भन्छन्, शुभकामना आदानप्रदान गर्दा अंकमाल नगरौं। हात नमिलाऔं। दुई मिटर टाढाबाटै नमस्कार गरौं। कुनै पनि धार्मिक कार्य गर्दा घरमै परिवारका साथ पूजा प्रार्थना गरौं। टेलिफोन, जुमलगायतका एप्स र अनलाइन माध्यमबाट शुभकामना आदानप्रदान गरौं। चाडपर्व विगतमा झैं मनाउनु हुँदैन। नेपाली चाडपर्वमा आफन्त जम्मा भई पूजा प्रार्थना गर्ने र मीठा परिकार बनाई सबैसँगै बसी रमाइलो मानेर खाने चलन छ। यो वर्ष कोरोना भाइरसको कारणले चाडपर्व आए पनि त्रास छ। खोक्दा, हाछ्यूँ गर्दा, बोल्दा वा गीत गाउँदा थुक वा श्वास फेर्दा निस्कने छिटाबाट एकबाट अर्को व्यक्तिमा सजिलै सर्ने भएकोले सावधानी अपनाउनु पर्ने चिकित्सकहरू बताउँछन्। शुक्रराज ट्रपिकल तथा सरुवा रोग अस्पताल, क्लिनिकल रिसर्च युनिट संयोजक डा शेरबहादुर पुनका अनुसार संक्रमित सतह वा भुइँ हातले छोएपछि आँखा, नाक, मुख छोएमा पनि एक व्यक्तिबाट अर्कोमा कोरोना भाइरस सर्छ। कतिपय मुलुकले कोरोना संक्रमण फैलिन नदिन धार्मिकस्थल बन्द गर्ने, जमघट तथा भेला समारोह निषेध गर्ने जस्ता उपायहरू अवलम्बन गरेका छन्। डा गौतम भन्छन्, विगतमा झैं गरेर यस पटक चाडपर्व मनाउनु हुँदैन। चाडपर्व मनाउँदा अनावश्यक भीडमा नजान र आफ्नै घरमा मनाउन स्वास्थ्य तथा जनसंख्या मन्त्रालयले अनुरोध गरेको छ। मन्त्रालयका प्रवक्ता डा गौतम भन्छन्, घरमै पूजाप्रार्थना गरौं। चाडपर्व मनाऔं। त्रिभुवन विश्वविद्यालय, शिक्षण अस्पताल महाराजगन्जका सहप्राध्यापक एवं वरिष्ठ छाती रोग विशेषज्ञ डा निरज बम पनि ज्येष्ठ नागरिक समक्ष आशीर्वाद थाप्ने चलन जोखिमपूर्ण हुने बताउँछन्।"
भारतबाट आएर सीधै घरतिर,"धनगढी : ० कञ्चनपुरको पुनर्वास ११ का शम्भु बोहरा आइतबार भारतको दिल्लीबाट घर फर्किए। उनी गौरीफन्टा सीमा नाकाबाट अटो बुक गरेर सीधै घर गए। हामीलाई त क्वारेन्टाइन बस्न कसैले भनेको छैन। स्थानीय तहका कसैलाई चिन्दा पनि चिन्दिनँ, बोहराले भने, अब घर जाने त हो नि। घरमा भने क्वारेन्टाइन बस्नुपर्ला। उनलाई आफ्नो वडाध्यक्षको नाम थाहा छैन न त मेयरकै। तर, घरका सबैले अहिले भारतबाट आएकाहरू घरमै बसिरहेको भनेर खबर गरेका थिए, उनले भने। ० डोटीको जोरायल३ स्यालाका हरिश विकले १४ दिन क्वारेन्टाइनमा राख्ने कार्य बन्द भएको खबर सुने। त्यही भएर बिरामी आमालाई भेट्न दिल्लीबाट घर आएको उनले सुनाए। आमा बिरामी हुनुहुन्छ। अरूले क्वारेन्टाइनमा बस्नु पर्दैन भनेर घर आएको हुँ, उनले भने। ० बैतडीको मेलौली१ का नरेश सिंह पनि आइतबार गौरीफन्टा नाका भएर स्वदेश फर्र्किए। उनी होटलमा काम गर्न ६ महिना अघि मात्रै पुना गएका रहेछन्। १५ दिन मात्रै काम गर्दा लकडाउन भएको उनले सुनाए। पुनाबाट ट्रक, बस, पैदल गरी ८ दिनमा गौरीफन्टा आइपुगेका उनले भने, अहिले हाम्रो गाउँमा होम क्वारेन्टाइनमा राख्ने गरिएको छ। वडाध्यक्ष सुरतसिह नेगीसँग कुरा गरेको उनले बताए। वडाध्यक्षले पनि होम क्वारेन्टाइन बस्नुहोला भन्नुभएको छ। घरमा गएर थाहा हुन्छ, उनले भने। भारतबाट हजारौं नेपाली स्वदेश आइरहेका बेला स्थानीय तहले सकेसम्म क्वारेन्टाइनमा राखेका थिए। तर, अहिले दैनिक ५ सय जना आइरहेका बेला होम क्वारेन्टाइनमा बस्न भन्दै घर जान दिइएको छ। जसले गर्दा हजारौं नेपाली फर्केको बेलाको तुलनामा अहिले गाउँगाउँमा कोरोना जोखिम बढेको छ। गाउँका स्कुल भदौदेखि सञ्चालन हुने भनिएपछि त्यहाँ राखिएका क्वारेन्टाइन बन्द भए। त्यसपछि होम क्वारेन्टाइन गरिन थालिएको रहेछ, बैतडीका नरेश सिहले भने, विद्यालयहरूले अब क्वारेन्टाइन बनाउन नदिने भनिरहेका छन। बागलुङको बडिगाउँ गाउँपालिका७ का हीराबहादुर खत्री, उनका छोरा तारा, भतिजा प्रेम र नाति प्रकाशसहित ६ जनाको टोली पनि आइतबारै गौरीफन्टा नाका भएर भित्रियो। तर, उनीहरूले पनि न स्थानीय जनप्रतिनिधिसँग समन्वय गरेका छन् न त घर जाने गाडीको टुंगो छ। गाउँपालिका अध्यक्ष र वडाध्यक्ष दुवै जना चिनजानकै हुन तर कुरा भएको छैन, ताराले भने, घर कसरी जाने भन्ने चिन्ता भइरहेको छ। हामी त सीधै घर जाने होइन, हामीलाई स्कुल वा खाली घर खोजेरै भए पनि क्वारेन्टाइनमा राखिदिनुपर्छ। घरमा बाजे बज्यै, ससाना नानीबाबु पनि रहेको उनले सुनाए। घरमा लसपस भइहाल्छ, उनले भने, गाउँमा खाली घर खोजी १४ दिन त्यहाँ बसेर मात्रै घर जाने हो। लकडाउनकै बेला नाका खुला गरिएपछि स्थानीय तहले गाडी पठाएर आआफ्ना नागरिकलाई लगेका थिए। त्यसपछि उनीहरूलाई क्वारेन्टाइनमा बसाइने गरिएको थियो। तर, अहिले थोरै आउँदा पनि वास्ता गर्न छोडिदिएका छन। दिनभरिमा एक वडाका दुईतीन जना आउने गरेका छन। पालिकाहरूले पनि सधै सीमा क्षेत्रमा सवारीसाधन कसरी राखी राखोस्। त्यसैले अहिले भारतबाट फर्केका मानिसहरू आआफ्नो तरिकाले सीधै घर जाने गरेका छन्, धनगढी उपमहानगरपालिका क्वारेन्टाइन व्यवस्थापन समितिका संयोजक नारायण बरालले भने। कैलालीको त्रिनगर नाकाबाट मात्रै फागुन २२ देखि साउन १७ गतेसम्म १ लाख ४६ हजार १ सय ४७ जना नेपाली फर्किए। साउन १ गते देखि १७ गतेसम्म गौरीफन्टा नाकाबाट मात्रै ४ हजार ५ सय ७७ जना नेपाल भित्रिएको तथ्यांक छ। तर सुदूरपश्चिमको सामाजिक विकास मन्त्रालयले शनिबारसम्म प्रदेशका ९ वटै जिल्लामा २ हजार ८ सय ७२ जना मात्रै क्वारेन्टाइनमा रहेको जनाएको छ। मन्त्रालय र भारतबाट १७ दिनमा आएका नागरिकको तथ्यांक हेर्ने हो भने पनि धेरै जना क्वारेन्टाइन नबसी सीधै घर भएको पुष्टि हुन्छ। सीमा क्षेत्रमा होल्डिङ सेन्टर नभएका कारण मानिसहरू सीधै घरघर पुगिरहेका छन्। यो कोरोनाका लागि सबैभन्दा खतराको लक्षण हो, सुदूरपश्चिमका स्वास्थ्य निर्देशक डा गुणराज अवस्थीले भने। उनले सीमा क्षेत्रका पालिकाहरूले भारतबाट आएका सबैलाई होल्डिङ गर्ने र त्यसपछि पालिका अनुसार पठाउने व्यवस्था नहुँदासम्म कोरोनाको उच्च जोखिम कायमै रहने बताए। शनिबारसम्म सुदूरपश्चिमका ९ जिल्लामध्ये कैलालीमा १ हजार १ सय ६, डोटीमा ७ सय १५, अछाममा ६ सय ६७, कञ्चनपुरमा ५ सय २३, बाजुरामा ४ सय ४९, बैतडीमा ३ सय ९, डँडेलधुरामा ३ सय १, बझाङमा १ सय ७४ र दार्चुलामा २२ जना गरी ४ हजार २ सय ६६ जनामा कोरोना पुष्टि भएको छ। पैसा लिएर भारतीयलाई प्रवेश एक भारतीय नागरिक सीमा क्षेत्रमा खटिएका सशस्त्र प्रहरीलाई २० हजार रकम दिएर एक हप्ताअघि डँडेलधुरा पुगे। उनी धनगढीबाट ७ हजारमा गाडी बुक गरेर डँडेलधुरा पुगेको खुलेको छ। त्यहाँ साथीभाइलाई घटना विवरण सुनाएपछि उनलाई प्रहरीले समात्यो। १४ हजार तिराएर डँडेलधुरा अस्पतालमा पीसीआर गरियो तर उनको पीसीआर रिपोर्ट नेगेटिभ आएपछि उनी अहिले काममा छन्। धनगढीकै चटकपुरको एक ग्यारेजमा काम गर्ने भारतीयले चारपाँच दिनअघि त्रिनगर सीमा नाकामा खटिएका प्रहरी अधिकृतलाई ५ हजार बुझाए। उनले पीसीआर परीक्षण पनि गराउन भ्याए। उनको रिपोर्ट नेगेटिभ आएपछि उनी ग्यारेजमा कार्यरत छन्। कैलाली उद्योग वाणिज्य संघका वरिष्ठ उपाध्यक्ष पुष्करराज ओझाका अनुसार धनगढी बजारमा झन्डै ४ सय भारतीयहरू व्यवसाय गर्छन्। उनीहरूको काम गर्ने त्यसको दोब्बर अथवा ८ सयभन्दा बढी कामदार पनि भारतीय छन्। लकडाउनका बेला भारत पसेका उनीहरू सबै अहिले धनगढी आइसकेका छन्। धनगढीमा कुनै पनि भारतीय व्यवसायीको व्यवसाय बन्द छैन, सबैले पसल खोलिसके, उनका कामदारहरू पनि आइसके, भनेपछि भारतमा रहेका उनीहरू कुनै न कुनै च्यानल प्रयोग गरी नेपाल प्रवेश गरेका हुन् उपाध्यक्ष ओझाले भने। कार्ड दुरुपयोग गरी ओहोरदोहोर ठेगाना ढाँट्दै आउँछन् भारतीय नाकाबाट लुकीछिपी आउजाउ धनगढीमा वेल्डिङको काम गर्ने, ग्योरजका मिस्त्रीहरू, कपाल काट्ने, प्लम्बरका मिस्त्री, कार्पेन्टर, सडक कालोपत्रे गर्ने प्राविधिक र मजदुर, इँटाभट्टामा काम गर्ने मजदुर, एल्मोनियम र सिसाको काम गर्ने मिस्त्रीहरूमा अधिकांश भारतीय छन्। उनीहरू लकडाउनका बेला भारत पसेका थिए। तर अहिले सबैजसो उनीहरूका पसल र काम सुचारु भइसके, कैलाली उद्योग वाणिज्य संघकै सचिव सिद्धराज पनेरुले भने। सशस्त्र प्रहरीले लकडाउनका बेला निकालेका तथ्यांकअनुसार कैलाली र कञ्चनपुरमा मात्रै इँटाभट्टामा काम गर्ने भारतीय मजदुरको संख्या ८ हजारभन्दा बढी थियो। तर धेरैजसो मजदुर पनि नेपाल आइसकेका छन्, कैलाली उद्योग वाणिज्य संघका सचिव पनेरुले भने। नेपाल र भारतबीच अहिले सीमा बन्द छ। एकअर्काको देशमा फसेका नागरिकलाई मात्रै उद्धार का रूपमा आउन जान दिइएको कैलालीका प्रमुख जिल्ला अधिकारी यज्ञराज बोहराले बताए। अहिले एक देशको नागरिक अर्को देशमा जान पाउँदैन। भारतमा पेन्सन लिन जानेहरूबाहेक कुनै नेपाली भारत जान पाउँदैन। न भारतमा रहेको कुनै पनि भारतीय नागरिक नेपाल आउन पाउँछ प्रमुख जिल्ला अधिकारी बोहराले भने।"
कोरोनाले रोकिएको आईपीएल सेप्टेम्बर १९ देखि नोभेम्बर १० सम्म हुने,"मुम्बई : इन्डियन प्रिमियर लिग (आईपीएल) को १३औँ संस्करण आगामी सेप्टेम्बर १९ देखि नोभेम्बर १० सम्म हुने निश्चित भएको छ। आइतबार आईपीएल गभर्निङ काउन्सिलको बैठकले भारत सरकारबाट अनुमति पाउने निश्चित भएपछि खेल सेप्टेम्बर १९ बाट युएईमा गर्ने निर्णय गरेको हो। आईपीएलको आधिकारिक ट्वीटर मार्फत् खेल हुने निश्चित भएको जानकारी दिइएको छ। सम्पूर्ण खेलहरू युएईको तीन स्थानमा हुने तय भएको छ। युएईको दुबई, सारजाह र अबुधाबीमा खेलहरू हुनेछन्। काउन्सिलले सम्पूर्ण प्रायोजक कम्पनीहरू स्वीकृत गरी प्रमाणित गरेको छ। यसमा चिनियाँ मोबाइल कम्पनी भिभो समेत समावेश रहेको छ।यसपटक हरेक टिमले २४ खेलाडी राख्न पाउने छन्। त्यस्तै कोभिड१९ रिप्लेस्मेन्ट खेलाडी समेत राख्न सक्ने छन्। संसारभर हेरिने आईपीएल नेपालमा विशेष चासोका साथ हेरिने गरेको छ। दिल्ली क्यापिटलले नेपाली युवा क्रिकेटर सन्दीप लामिछानेलाई तीन संस्करणका लागि अनुबन्ध गरेसँगै नेपालमा आईपीएलको चासो अझ बढेको हो। लामिछानेले आईपीएलको दुई संस्करण खेलिसकेका छन्। यस संस्करणमा पनि उनी दिल्ली क्यापिटलबाट खेल्नेछन्।"
"सिन्धुपाल्चोकको मेलम्चीमा पहिरो : ६ जनाको मृत्यु, २ बेपत्ता (अपडेट)","सिन्धुपाल्चोक : मेलम्ची बजारमा गएको पहिरोमा परी बेपत्ता भएकामध्ये ६ जनाको शव फेला परेको छ। शव भेटिएपनि उनीहरूलाई चिन्ने मान्छे नहुँदा शवको पहिचान हुन नसकेको इलाका प्रहरी कार्यालय मेलम्चीका प्रहरी निरीक्षक फलबहादुर तामाङले बताए। मेलम्चीको कभर्ड हल निर्माण कार्यमा खटिएका मजदुर बसेको घरमा खसेको पहिरोले पुर्दा ९ जना बेपत्ता भएका थिए। पहिरोले पुरिएका भारत बेतीया घर भएका बारू शाहलाई सुरक्षाकर्मीको टोलीले जीवित उद्वार गरेको थियो। शाहको प्राथमिक स्वास्थ्य केन्द्र मेलम्चीमा उपचार भइरहेको छ। पहिरोले भारत बेतीयाका ४२ राजेन्द्र चौरसीया, वीरगंजका ३५ वर्षीय प्रदिप चौरसीया, बारा सिमराका २१ वर्षीय राजेश चौधरी, २५ वर्षीय बिक्रम थिंग, २३ वर्षीय मानबहादुर रूम्बा, २० वर्षीय सिमन घ्लान, २१ वर्षीय शिबबालक धामी र १७ वर्षीय सोनम लामा सुतेका थिए। सँगै सुतेकामध्ये ६ जनाको शव भेटिए पनि कोको हो भन्ने पहिचान गर्न नसकिएको प्रहरीले जनाएको छ। सिन्धुपाल्चोकको मेलम्चीमा पहिरो जाँदा ८ जना बेपत्ता"
अमेरिकामा पहिलेभन्दा कोरोना संक्रमण भयावह,"वासिङटन डिसी : अमेरिकामा कोरोना भाइरसको संक्रमण नयाँ चरणमा प्रवेश गरेको ह्वाइट हाउस कोरोना टस्क फोर्सकी संयोजक डा डेबोरा बिक्र्सले बताएकी छिन्। सीएनएनसँग कुरा गर्दै उनले यो चरणमा झनै संक्रमण फैलिने र भयावह हुने बताएकी छिन्। मार्च र अप्रिलमा भन्दा अहिले फरक स्थिति देखिन्छ, डा बिक्र्सले भनिन्, यो असाधारण रूपमा फैलिएको छ। ग्रामीण र सहरी क्षेत्रमा उस्तै अवस्था छ। उनले अमेरिकामा बसोबास गर्ने सबैले सिफारिस गरिएका स्वास्थ्य सावधानीहरू पालना गर्नुपर्ने सुझाव दिइन्। सार्वजनिक स्थलहरूमा निस्कदा अनिवार्य मास्क प्रयोग गर्न तथा सामाजिक दूरी कायम गर्ने उनले सुझाएकी हुन्। यदि तपाईं संयुक्त परिवारमा हुनुहुन्छ र तपाईंको ग्रामीण क्षेत्रमा कोरोना फैलिएको छ भने घरमै बस्दा पनि आपूलाई कोरोना पोजिटिभ भएको ठानी मास्क अनिवार्य रूपमा लाउनुहोस्, उनले भनिन्। युएस सेन्टर्स फर डिजिज कन्ट्रोल एन्ड प्रिभेन्सनमा प्रकाशित एक नयाँ प्रक्षेपित अनुमानअनुसार यही अगस्ट २२ सम्ममा अमेरिकामा कोरोनाबाट १ लाख ७३ हजार भन्दा बढीको ज्यान जानेछ। त्यस्तै सरकारले कोरोना विरुद्ध नयाँ प्रभावकारी रणनीति नल्याए यस वर्षको अन्त्यसम्ममा मृतक संख्या दोब्बर हुने डा स्कट गोटलिएबले चेतावनी दिएका छन्। डा बिक्र्सले भने कुनै प्रक्षेपित मृतक संख्या भने बताइनन्। तर यो संख्या दक्षिणी र पश्चिमी राज्यहरूमा लागू गरिने स्वास्थ्य रणनीतिमा भर पर्ने बताइन्। अहिले ती क्षेत्रका राज्यहरू कोरोनाको हट स्पट बनेका छन्। सबभन्दा बढी आक्रान्त बनेको अमेरिकामा हालसम्म ४८ लाख १४ हजार बराबर संक्रमित भइसकेका छन्। जसमध्ये २३ लाख ८० हजार बढी निको भएका छन् भने १ लाख ५८ हजार ३६५ ले ज्यान गुमाइसकेका छन्।"
कर्मचारीमा कोरोना देखिएपछि धरानको प्रिति भल्भ एण्ड फिटिङस इण्डष्ट्रिस सिल,"धरान : सुनसरीको धरान उपमहानगरपालिकाको प्रिति भल्भ एण्ड फिटिङस इण्डष्ट्रिस प्रालि सिल गरिएको छ। भल्भमा काम गर्ने तीन जना र परिवारका तीन गरी ६ जनामा कोरोना संक्रमण देखिएपश्चात उद्योग सिल गरिएको हो। उद्योग व्यवसायी अशोक अग्रवालले संचालन गर्दै आएका थिए। गत बुधबार प्रिति भल्भमा काम गर्ने २८ वर्षीय एक कर्मचारीमा कोरोना देखिएपछि स्थानीय प्रशासनले प्रहरी परिचालन गरी उद्योग सिल गरेको छ। ६ जनामा कोरोना देखिएपश्चात प्रिति भल्भलाई सिल गरिएको इलाका प्रहरी कार्यालय धरानका डीएसपी ज्ञानेन्द्र बस्नेतले बताए। उनले संक्रमित भएका व्यक्तिहरुको कन्ट्रयाक ट्रेसिङका आधारमा अन्यको समेत खोजी भइरहेको बताए। आइतबार प्रिति भल्भमा काम गर्ने जनकपुर घर भएका ४३ वर्षीय र विराटनगर घर भएका २८ वर्षीय पुरुषमा कोरोना देखिएको छ। ४३ वर्षीय पुरुषकी ३४ वर्षीया श्रीमती, ९ वर्षिय छोरा र ५ वर्षकी नाबालिका छोरीमा समेत कोराना पोजिटिभ देखिएको स्वास्थ्य शाखा प्रमुख मेहताले बताए। संक्रमितहरुको वीपी कोइराला स्वास्थय विज्ञान प्रतिष्ठानको कोभिड अस्पतालमा उपचार भइरहेको छ। सुनसरीका प्रमुख जिल्ला अधिकरी फणिन्द्रमणि पोखरेलले लापरबाही तरिकाले प्रिति भल्भ एण्ड फिटिङस इण्डष्ट्रिस प्रालीबाट कोराना संक्रमण फैलिएको प्रमाणित भए संचालकविरुद्ध कडा कार्वाहि गर्ने चेतावनी दिएका छन्। कोरोनाको उच्च जोखिममा धरान धरानमा लापरवाहीले फैलियो कोराना : प्रिति भल्भमा काम गर्ने पाँचजना संक्रमित"
सहकारी नियमनमा उदासीनता,"सामान्यतः सहकारीले कृषक, श्रमिक, कालिगढ, न्यून आय भएका तथा छरिएर रहेका समूहको पुँजी एकीकृत गरेर उनीहरूकै आर्थिक, सामाजिक तथा सांस्कृतिक उन्नयन गर्नू भन्ने मान्यता राख्छ। थोरै आम्दानी भएका धेरै सदस्य मिलेर साथसाथ काम गरिने भएकाले नै यसको नाम सहकारी राखिएको हो। तर पछिल्लो समय यो क्षेत्रमा सीमित व्यक्तिको हालीमुहाली बढेको छ। सेयर सदस्यहरूलाई नै गुमराहमा पारेर अपारदर्शी आर्थिक क्रियाकलाप हुने गरेका छन्। संस्थाको मूल्य र मान्यताविपरीतका यस्ता गतिविधिले समग्र सहकारी अभियानलाई नै बदनाम बनाएको छ। नियामक निकायको फितलो अनुगमनले यो अवस्था निम्तिएको हो। मुलुकमा २०१० सालमै सहकारी विभाग गठन भए पनि २०१३ सालदेखि दर्ता प्रक्रिया सुरु भएको थियो। पञ्चायतकालमा राम्रोसँग फस्टाउन नसकेको यो क्षेत्रलाई २०४८ सालमा आएको ऐनले व्यवस्थित गर्ने प्रयास गरेको थियो। पछिल्लो समय २०७४ सालको सहकारी ऐनका आधारमा यो क्षेत्र सञ्चालित छ। तर सुरुको वर्षदेखि नै यो क्षेत्रमा स्वतन्त्रताको तुलनामा नियन्त्रणको पाटो कमजोर देखियो। यही कमजोरीको फाइदा उठाउनेको कर्तुतले सहकारीको मर्ममा प्रहार गरेको छ। नयाँ राजनीतिक परिवर्तनसँगै बनेका कानुनले यो क्षेत्रलाई अझै स्वायत्त बन्ने अवसर दियो। राज्यले कानुनी रूपमै स्वतन्त्रताको दायरा फराकिलो बनाइदिए पनि उनीहरूको अनुगमन र समीक्षाको पाटोलाई भने चटक्कै बिर्सियो। आपसमा चिनजान र सम्पर्क भएका व्यक्तिबीच सहकार्य हुनुपर्नेमा सहकारी सञ्चालकले बैंकको शैलीमा ग्राहक खोज्दै हिँड््ने गरेका छन्। कार्यालय भएको ठाउँभन्दा धेरै टाढा पुगेर पासबुक वितरण गर्दै हिँड््नु भनेको सहकारीको व्यावहारिक मान्यताविपरीत हो। कुनै दिन सञ्चालकहरू आर्थिक अपचलन गरेर फरार भए भने सदस्यहरूले नाकमुखसमेत देख्न नपाउनुको मूल कारण पनि यही नै हो। संस्था स्थापनाको मान्यतालाई अनुसरण गर्ने दायित्वबाट सञ्चालकहरू विमुख हुने अवस्था आउन नदिनु नै यो समस्या समाधानको उपाय हो। मुलुकभर ३५ हजारको हाराहारीमा सहकारी सञ्चालनमा छन्। यसमा ६५ लाखजति मानिस आबद्ध छन्। हजारौंले रोजगार पाइरहेका छन्। बचत तथा ऋण सहकारीमा दुई खर्ब १७ अर्ब निक्षेप छ। मुलुकको वित्तीय क्षेत्रमा सहकारीको २० प्रतिशत र जीडीपीमा पाँच प्रतिशजति योगदान छ। यति धेरै गहन जिम्मेवारी बोकेको यस क्षेत्रलाई बेवारिसे छाड््नु राज्यको गम्भीर लापरबाही हो। सहकारीहरू वास्तवमै मूल्य मान्यता र नीतिअनुसार चलेका छन् कि छैनन् भनेर अनुगमन गर्न नसक्नु लज्जास्पद हो। विगतमा सिभिल सहकारीलगायतमा देखिएका समस्या राज्यको यही कमजोरीको परिणाम हो। सञ्चालकले नै ऋण लिने तर समयमा फिर्ता नगर्ने प्रवृत्ति सहकारी क्षेत्रमा हाबी भएको छ। त्यसबाहेक कर्मचारीका हातमा मात्रै सम्पूर्ण वित्तीय अभिभारा छाडिदिने प्रवृत्ति पनि सहकारी क्षेत्रमा देखिएको समस्याको मूल जड हो। यो समस्याबाट सहकारी क्षेत्रलाई पर राख्न तीनतीन महिनामा ब्याजदरको सीमा समीक्षा र अनुगमन गर्नुपर्छ। सदस्यलाई आफूले कारोबार गर्ने सहकारीका बारेमा बुझेर मात्रै सदस्य बन्न र कारोबार गर्न सचेत गराउनुपर्छ। वित्तीय कारोबार गर्ने सबै सहकारीले आवधिक रूपमा संस्थाको वित्तीय विवरण सार्वजनिक गर्ने व्यवस्था अनिवार्य गर्नुपर्छ। गौरीबहादुर कार्कीको प्रतिवेदनले एक सय ३० वटा सहकारी समस्याग्रस्त रहेको प्रतिवेदन दिएको थियो। यो प्रतिवेदनले दिएको सुझाव कति कार्यान्वयन भयो भन्नेतर्फ सोच्नुपर्ने बेला भएको छ। कार्यान्वयन नहुने प्रतिवेदनको के अर्थ ? अहिलेसम्म सहकारीको दर्ता र अनुगमनको जिम्मेवारी सहकारी विभागको छ। तर विभाग आफैं टिठलाग्दो अवस्थामा छ। सीमित स्रोत र साधनले अनुगमनलाई विभागले प्रभावकारी बनाउन सकेको छैन। २०६८ सालमै एक कार्यदलले विभागको संरचनाले सहकारी नियमन गर्न नसक्ने भन्दै छुट्टै संयन्त्र सेकेन्ड टायर इन्स्टिच्युसन गठन गर्न सुझाव दिएको थियो। सरकारले त्यतातर्फ चासो नदेखाउनु विडम्बना हो। राष्ट्र बैंकअन्तर्गत रहने गरी सेकेन्ड टायर इन्स्टिच्युट, सहकारी प्राधिकरण तथा आयोग जे नाम दिइए पनि छुट्टै संयन्त्र बनाउन ढिलाइ गर्नु हँुदैन। यसतर्फ गम्भीर भएर नियमन गर्न नसके सहकारी ठूलो दुर्घटनामा पर्न सक्ने खतरा देखिएको छ। मुलुक संघीय संरचनामा गएसँगै सहकारी दर्ता, निरीक्षण र अनुगमन गर्ने अधिकार स्थानीय तहमा गएको छ। स्थानीय तहका लागि नौलो र पहिलो अभ्यास भएका कारण उनीहरूलाई काम गर्न सजिलो बनाउन उनीहरूलाई सबलीकरण तालिम दिइनुपर्छ।"
कार्ड दुरुपयोग गरी ओहोरदोहोर,"बुटवलभैरहवा : भारतको सुनौली भन्सारका क्लियरिङ एजेन्टले जेठ तेस्रो साता भैरहवा आएर काम गर्न पाउनुपर्ने अड्डी कसे। यही मागसहित उनीहरूले सीमापारि कामकाज ठप्पै पारे। नेपाल आउन लागेका मालवाहक गाडी तीन दिनसम्म उतै रोकिए। पटकपटक छलफल भयो। अन्ततः उनीहरूलाई परिचयपत्रका आधारमा भैरहवा भन्सारमा आउन दिने सहमति बन्यो। तर, तिनै परिचयपत्रको दुरुपयोग गरेको पाइएको छ। सुरुआती चरणमा पारिका एजेन्टले भन्सारमा आएर काम गराउन थाले। तर, बिस्तारै सीमाबाट आवागमन भद्रगोल बनेको थियो। दुवै देशका भन्सार एजेन्टले चिनजानका आधारमा आआफ्नो फर्मका नाममा प्रतिनिधि भन्दै परिचयपत्र जारी गरेपछि समस्या देखिएको थियो। आवश्यकभन्दा बढी आउजाउ हुन थालेपछि सुरक्षा निकायले जाँच गर्दा अधिकांश परिचयपत्र नक्कली भएको खुलेको छ। केही समयअघिसम्म परिचयपत्रको दुरुपयोग गरी सीमाबाट मुभमेन्टहरू भए, सशस्त्र प्रहरी बल २७ नम्बर गण रूपन्देहीका प्रहरी उपरीक्षक तेज पोखरेलले भने, तर, अहिले कडाइ गरेका छौं। भन्सार एजेन्टको विवरण भिडाएर मात्र आउजाउ गर्न दिइएको उनको भनाइ छ। भन्सारको कामका लागि सीमाबाट आवतजावत गर्न ३५४० वटा मात्र कार्ड जारी भएको छ, उनले भने, हामीले त्यसको विवरण पनि राखेका छौं, जाँच गरेर मात्र आउनजान दिइएको छ। उनका अनुसार एक सयभन्दा बढी नक्कली परिचयपत्र जफत गरी सम्बन्धित व्यक्तिलाई फर्काइएको छ। जति कडाइ गरे पनि अनेक उपाय लगाएर सीमाबाट आवतजावत भइरहेको छ। भारतीय एजेन्ट काम नभए पनि आफ्नो वा अन्यको व्यक्तिगत कामका लागि पनि सवारीसाधनसहित आएर भैरहवा, बुटवल बजार घुमेर फर्किने गरेका छन्। उनीहरूलाई कुनै किसिमको रोकटोक छैन। भन्सारमा आएर काम गर्न भनिए पनि बाहिर निस्किएर उनीहरू निष्फिक्री घुम्ने गरेका छन्। सीमाबाट छिरेपछि उनीहरूको गतिविधिमा निगरानी नहुँदा सहजै नेपाली बजारमा आउने गरेका छन्। तर, कडाइ गर्दै आएको प्रशासनको दाबी छ। सुनौलीबाट नेपाल आउने भन्सार एजेन्टमार्फत पनि कोरोना संक्रमणको जोखिम बढेको छ। सुनौलीमा मात्रै १२ जना कोरोना संक्रमित फेला परेका छन्। भैरहवा भन्सार प्रमुख कमलकुमार भट्टराईले २५ जना नेपाली क्लियरिङ एजेन्टको परिचयपत्र जारी भएको बताए। एजेन्टले एक जना आफ्नो सहयोगी नियुक्त गर्न सक्छ। ती सहयोगीले आफ्नो कार्ड भिरेर भन्सार प्रवेश पाउँछन्, उनले भने, त्यसबाहेक अरूलाई भन्सारभित्र प्रवेश दिइएको छैन। आयातकर्ता भन्सारमा आउँदा पनि गेटबाट प्रवेश कार्ड लिएर मात्रै भित्र आउँछन्। प्रमुख भट्टराईले नक्कली कार्ड बनाई त्यसको दुरुपयोग गरेको सुन्नमा आएको जनाए। सीमामा परिचयपत्र जाँच गर्ने काम सुरक्षा निकायको भन्दै राम्ररी जाँच भए नक्कली कार्ड भिरेर सीमापारीबाट आउन नसक्ने उनको भनाई छ। मुख्य नाका बेलहियामा कडाइ गरिए पनि खुला सीमाका कारण अन्य नाकाबाट लुकिछिपी सर्वसाधारणको आवतजावत हुन गरेको छ। सीमा क्षेत्रका भारतीय र नेपाली दुवै आवश्यक परेको बखत सहज रूपमा एकअर्का देशमा आउन जाने गरेको पाइएको छ। सीमा नाका बन्द भए पनि भारतीय मजदुर नेपाली उद्योग काम गर्न आएपछि कोरोना संक्रमण फैलिन थालेको छ। प्रदेश ५ का तीन जिल्लामा कोरोना संक्रमित बढेका छन्। संक्रमण देखिनेमा हाटबजार, होटल, उद्योगमा काम गर्ने मजदुर छन्। बुटवलका दुई जनामा साउन १७ गते कोरोना पोजिटिभ देखियो। उनीहरू भारतबाट नेपाल भित्रिएका हुन्। बुटवलको हाटबजारमा खुद्रा व्यापार गर्ने उनीहरूले रकम तिरेर कोरोना परीक्षण गरेका थिए। नतिजा पोजेटिभ आएको जानकारी पाएपछि दुवै जना मोबाइल स्विच अफ गरेर सम्पर्कविहीन भएका छन्। बुटवलकै एक होटलमा बसिरहेका तीन जनामा पाँच दिनअघि कोरोना पोजिटिभ देखियो। उनीहरू सिरक डसना उद्योगमा काम गर्ने मजदुर हुन्। उनीहरू पनि भारतबाटै नेपाल प्रवेश गरेका हुन्। प्रदेश ५ का रूपन्देही, कपिलवस्तु र बाँकेमा संक्रमितको संख्या बढ्दै गएको छ। सरकारी भाषामा नेपालभारत सीमा नाका बन्द छ। सर्वसाधारणले औषधि लिन बेलहियापारि सुनौली जान पाउँदैनन्। तर, निर्वाध रूपमा प्रवेश गरेका भारतीय मजदुरका कारण कोरोना समुदायमै फैलिँदै गएको छ। बुटवलमा आइतबार एक जनामा पोजेटिभ देखिएको छ। उनी बुटवलकै एक उद्योगमा काम गर्न आएका हुन्। उनी बाराबाट बुटवल आएका थिए। लुम्बिनी प्रादेशिक अस्पतालका डा विष्णु गौतमले बुटवलको सन्दर्भमा समुदायमा संक्रमण नदेखिएको बताए। दोस्रो व्यक्तिबाट तेस्रो अर्काे व्यक्तिमा कोरोना सरेको भेटिएको छैन, उनले भने। बाँकेमा सरकारी कर्मचारी, होटल व्यवसायी मजदुरमा कोरोना देखिएको छ। यसरी पोजेटिभ देखिनेमा यात्रा विवरण नभएका व्यक्ति धेरै छन्। सरकारले कोरोना समुदायमा नफैलिएको, ठाउँ विशेषमा मात्रै संक्रमण देखिएको दाबी गरिरहेको छ। सरोकारवाला भने भारतबाट निर्वाध आगमन हुँदा कोरोना समुदायमै फैलिएको बताउँछन्। बुटवल उपमहानगरले व्यवसायीलाई स्वास्थ्य मापदण्ड पालना गर्न कडा निर्देशन दिएको छ। नगरपालिकाका सफाइकर्मीको कोरोना परीक्षण गर्ने निर्णय भएको प्रवक्ता रामप्रसाद रेग्मीले भने। बाँकेमा कोरोना समुदायमा फैलिएको भन्दै तीनदिने निषेधाज्ञा गरिएको छ। प्रमुख जिल्ला अधिकारी रामबहादुर कुरुम्बाङले कोरोना थप फैलिन नदिन निषेधाज्ञा लगाइएको बताए। कोरोना समुदायमा फैलिएको छ, त्यसलाई रोक्न निषेधाज्ञा लगाइको हो, उनले भने। बाँकेमा राजस्व, यातायात व्यवस्था कार्यालयका कर्मचारीसहित स्थानीय व्यवसायीमा समेत कोरोना देखिएको छ।"
ठेगाना ढाँट्दै आउँछन् भारतीय,"विराटनगर : सीमा नाका बन्द भएकै बेला मोरङ रानीका एक स्थानीयले आँखाका बिरामीलाई विराटनगरस्थित विराट नर्सिङ होम अस्पतालमा पुर्याए। अस्पतालका कर्मचारीले ठेगाना सोध्दा बिरामी केही बोलेनन्, बरु सँगै जानेको मुखतर्फ हेरे। बिरामी लिएर जानेले ठेगाना रानी बताए। अस्पतालका कर्मचारीले केरकार गर्दा थाहा भयो उनी त भारतबाट आएका रहेछन्। एक कर्मचारीले भने, केरकार गरेपछि भारतीय भन्ने थाहा पाएपछि फर्कायौं। यो प्रतिनिधि घटना मात्रै हो। विराटनगर र आसपासका अस्पतालमा भारतीय नागरिक ठेगाना लुकाउँदै उपचार गर्न आउने गर्छन्। उनीहरूलाई अस्पतालसम्म पुर्याउन सीमा क्षेत्रका नेपालीले नै सहयोग गरेको पाइएको छ। सीमा नाकामा कडाइ नहुँदा नेपालीलाई पैसाको प्रलोभन देखाएर धेरै भारतीय नेपालतर्फ आउने गर्छन्। उपचार गर्न आउनेको परिचयपत्र माग्ने कुरा भएन, हेर्दा भारतीय हो भन्ने चिनिँदैन, विराट नर्सिङ होमसँगै फार्मेसी सञ्चालक विष्णु यादवले भने, सिमानामा कडाइ नै छैन, संक्रमण उनीहरूले नै सारे। मुख्य नाकामा सशस्त्र र नेपाल प्रहरी परिचालन गरे पनि छोटी नाकासहित खुला सीमाको फाइदा उठाउँदै भारतबाट नेपाल छिर्नेको संख्या घटेको छैन। कपडा, सुर्तीजन्य पदार्थलगायत सामान नेपाल छिराउनेदेखि भारतीय नागरिक नेपालका अस्पताल आउने क्रम नरोकिएको मोरङ रानीका सहिन्द्र ठाकुरले बताए। प्रहरी मुख्य नाकामा बस्छ, खुला सिमाना धेरै छन्, बिहान सबेरै र साँझ नेपाल आउनेको लर्को नै हुन्छ, उनले भने, प्रहरी गस्ती नभएको मौकामा भारतीय नागरिक नेपाल आउँछन्। सीमा क्षेत्रका नेपालीलाई रकम दिएर आफन्त भन्न लगाउँदै अस्पताल पुर्याउन लगाएको आफूले देखेको ठाकुरले बताए। मलाई पनि धेरैले पैसा दिन्छु, आफन्त भनिदिए पुग्छ भने, मैले मानिनँ, उनले भने, मलाई कोरोना बोकेर ल्याए कि भन्ने डर भयो। नेपालमा लकडाउन खुलेसँगै सीमा क्षेत्रको निगरानी कम भएको सीमावर्ती क्षेत्रका बासिन्दाको ठहर छ। कमजोर सीमा सुरक्षाको फाइदा उठाउँदै नेपाल आउजाउ गर्ने भारतीयको संख्या बढेको झापा काँकडभिट्टाका अजय धिमालले बताए। के गर्नु काँकडभिट्टा नाकामा प्रहरी बस्छ, केही किलोमिटर पर मेची नदी तरेर हुलका हुल नेपाल छिर्छन्, जान्छन् के कडाइ भन्नु ? , उनले भने। नेपालतर्फका केही आँखा अस्पतालले पैसाको लोभमा भारतबाट लुकिचोरी आएका बिरामीको विषयमा प्रहरी र प्रशासनलाई अवगत नगराउने अर्का स्थानीय प्रदीप सुनारले बताए। सीमा बन्द नहुँदा प्रदेश १ का चार जिल्लाको मुख्य सीमा नाका हुँदै भारत जान र आउन सकिन्छ। मोरङको जोगवनी, झापाको काँकडभिट्टा, इलामको पशुपतिनगर र सुनसरीको भन्टाबारी दुवैतर्फ ओहोरदोहोर गर्ने मुख्य नाका हुन्। भारतीय मुख्य सीमा र अन्य नाकामा सुरक्षाकर्मीको निगरानी बढेको छ। चोरबाटो हुँदै नेपालतर्फ आउनेलाई भारतीय सुरक्षाकर्मीले नरोक्दा समस्या बढेको सुनसरीको भन्टाबारीका गञ्जुलाल चौधरीको भनाइ छ। नेपालतर्फ प्रदेश र स्थानीय तहले बनाएका आइसोलेसन, क्वारेन्टाइन र होल्डिङ एरियाको खर्च व्यवस्थापन हुन नसकेपछि सुरक्षा सतर्कता घटेको जनप्रतिनिधिको ठहर छ। सीमा क्षेत्रमा खटिएका सुरक्षाकर्मीलाई पनि कोरोना संक्रमण देखिन थालेको छ। झापा र मोरङका भारतीय सीमा क्षेत्रमा राखिएका नेपाल र सशस्त्र प्रहरीका अस्थायी क्याम्प घटाउन थालिएको छ। लकडाउन सुरु भएपछि झापामा दुई महिनासम्म सशस्त्र प्रहरीका एक सय सात क्याम्प थिए। अहिले ३५ वटा मात्रै क्याम्प राखिएको छ। यस्तै, नेपाल प्रहरीका ५२ क्याम्प घटाएर ४२ वटा मात्रै राखिएको छ। सुरक्षाकर्मी र स्थानीयका २६ वटा संयुक्त क्याम्प थिए। वर्षा सुरु भए स्थानीय सीमा क्षेत्रमा बस्न छोडेका छन्। खोलामा पानीको बहाव बढेसँगै केही पोस्ट हटाइएका छन्। इलाका प्रहरी कार्यालय काँकडभिट्टाका प्रमुख राजेन्द्र पोख्रेलका अनुसार मुख्य नाका भएर भारतबाट दैनिक एक सयभन्दा बढी नेपाली नेपाल आइरहेका छन्। अन्य खुला नाकाबाट निगरानी हुन नसकेको उनले स्वीकारे। सीमा नाकामा निगरानी प्रभावकारी नहुँदा भारतीयबाट नेपालमा कोरोना संक्रमण बढेको मेची अस्पताल झापाका डा पीताम्बर ठाकुरको ठहर छ। निर्बाध आउँछन् भारतीय कामदार मोरङको सीमावर्ती विराटनगर रानीका धेरै पसलका सञ्चालक र कामदार भारतीय छन्। दैनिक उपभोग्य सामान बिक्री गर्ने किराना पसले, मोटरसाइकल र ठूला सवारी मर्मत गर्ने कामदार भारतीय छन्। उनीहरू अधिकांश बिहान नेपाल आउने र बेलुका फर्किने गर्छन्। त्यो क्रम अहिले पनि जारी छ। मुख्य गेटबाट नछिरे पनि उनीहरू अन्य बाटोबाट आवतजावत गर्छन्। जोगबनीका पसलमा नेपाली कामदार जान नपाए पनि भारतीयहरू नेपालतर्फ नियमित आउजाउ गर्ने गरेका रानीका श्यामसुन्दर दासले बताए। भारततर्फको सुरक्षा कडाइ भए पनि नेपालतर्फ लचिलो भएकाले भारतीयहरू निर्वाध रूपमा नेपाल आउने गरेको उनको भनाइ छ। आइतबार जोगवनी नाकामा एक जना मात्रै प्रहरी मात्रै खटिएका देखिए।"
भारतबाट आएर सीधै घरतिर,"धनगढी : ० कञ्चनपुरको पुनर्वास ११ का शम्भु बोहरा आइतबार भारतको दिल्लीबाट घर फर्किए। उनी गौरीफन्टा सीमा नाकाबाट अटो बुक गरेर सीधै घर गए। हामीलाई त क्वारेन्टाइन बस्न कसैले भनेको छैन। स्थानीय तहका कसैलाई चिन्दा पनि चिन्दिनँ, बोहराले भने, अब घर जाने त हो नि। घरमा भने क्वारेन्टाइन बस्नुपर्ला। उनलाई आफ्नो वडाध्यक्षको नाम थाहा छैन न त मेयरकै। तर, घरका सबैले अहिले भारतबाट आएकाहरू घरमै बसिरहेको भनेर खबर गरेका थिए, उनले भने। ० डोटीको जोरायल३ स्यालाका हरिश विकले १४ दिन क्वारेन्टाइनमा राख्ने कार्य बन्द भएको खबर सुने। त्यही भएर बिरामी आमालाई भेट्न दिल्लीबाट घर आएको उनले सुनाए। आमा बिरामी हुनुहुन्छ। अरूले क्वारेन्टाइनमा बस्नु पर्दैन भनेर घर आएको हुँ, उनले भने। ० बैतडीको मेलौली१ का नरेश सिंह पनि आइतबार गौरीफन्टा नाका भएर स्वदेश फर्र्किए। उनी होटलमा काम गर्न ६ महिना अघि मात्रै पुना गएका रहेछन्। १५ दिन मात्रै काम गर्दा लकडाउन भएको उनले सुनाए। पुनाबाट ट्रक, बस, पैदल गरी ८ दिनमा गौरीफन्टा आइपुगेका उनले भने, अहिले हाम्रो गाउँमा होम क्वारेन्टाइनमा राख्ने गरिएको छ। वडाध्यक्ष सुरतसिह नेगीसँग कुरा गरेको उनले बताए। वडाध्यक्षले पनि होम क्वारेन्टाइन बस्नुहोला भन्नुभएको छ। घरमा गएर थाहा हुन्छ, उनले भने। भारतबाट हजारौं नेपाली स्वदेश आइरहेका बेला स्थानीय तहले सकेसम्म क्वारेन्टाइनमा राखेका थिए। तर, अहिले दैनिक ५ सय जना आइरहेका बेला होम क्वारेन्टाइनमा बस्न भन्दै घर जान दिइएको छ। जसले गर्दा हजारौं नेपाली फर्केको बेलाको तुलनामा अहिले गाउँगाउँमा कोरोना जोखिम बढेको छ। गाउँका स्कुल भदौदेखि सञ्चालन हुने भनिएपछि त्यहाँ राखिएका क्वारेन्टाइन बन्द भए। त्यसपछि होम क्वारेन्टाइन गरिन थालिएको रहेछ, बैतडीका नरेश सिहले भने, विद्यालयहरूले अब क्वारेन्टाइन बनाउन नदिने भनिरहेका छन। बागलुङको बडिगाउँ गाउँपालिका७ का हीराबहादुर खत्री, उनका छोरा तारा, भतिजा प्रेम र नाति प्रकाशसहित ६ जनाको टोली पनि आइतबारै गौरीफन्टा नाका भएर भित्रियो। तर, उनीहरूले पनि न स्थानीय जनप्रतिनिधिसँग समन्वय गरेका छन् न त घर जाने गाडीको टुंगो छ। गाउँपालिका अध्यक्ष र वडाध्यक्ष दुवै जना चिनजानकै हुन तर कुरा भएको छैन, ताराले भने, घर कसरी जाने भन्ने चिन्ता भइरहेको छ। हामी त सीधै घर जाने होइन, हामीलाई स्कुल वा खाली घर खोजेरै भए पनि क्वारेन्टाइनमा राखिदिनुपर्छ। घरमा बाजे बज्यै, ससाना नानीबाबु पनि रहेको उनले सुनाए। घरमा लसपस भइहाल्छ, उनले भने, गाउँमा खाली घर खोजी १४ दिन त्यहाँ बसेर मात्रै घर जाने हो। लकडाउनकै बेला नाका खुला गरिएपछि स्थानीय तहले गाडी पठाएर आआफ्ना नागरिकलाई लगेका थिए। त्यसपछि उनीहरूलाई क्वारेन्टाइनमा बसाइने गरिएको थियो। तर, अहिले थोरै आउँदा पनि वास्ता गर्न छोडिदिएका छन। दिनभरिमा एक वडाका दुईतीन जना आउने गरेका छन। पालिकाहरूले पनि सधै सीमा क्षेत्रमा सवारीसाधन कसरी राखी राखोस्। त्यसैले अहिले भारतबाट फर्केका मानिसहरू आआफ्नो तरिकाले सीधै घर जाने गरेका छन्, धनगढी उपमहानगरपालिका क्वारेन्टाइन व्यवस्थापन समितिका संयोजक नारायण बरालले भने। कैलालीको त्रिनगर नाकाबाट मात्रै फागुन २२ देखि साउन १७ गतेसम्म १ लाख ४६ हजार १ सय ४७ जना नेपाली फर्किए। साउन १ गते देखि १७ गतेसम्म गौरीफन्टा नाकाबाट मात्रै ४ हजार ५ सय ७७ जना नेपाल भित्रिएको तथ्यांक छ। तर सुदूरपश्चिमको सामाजिक विकास मन्त्रालयले शनिबारसम्म प्रदेशका ९ वटै जिल्लामा २ हजार ८ सय ७२ जना मात्रै क्वारेन्टाइनमा रहेको जनाएको छ। मन्त्रालय र भारतबाट १७ दिनमा आएका नागरिकको तथ्यांक हेर्ने हो भने पनि धेरै जना क्वारेन्टाइन नबसी सीधै घर भएको पुष्टि हुन्छ। सीमा क्षेत्रमा होल्डिङ सेन्टर नभएका कारण मानिसहरू सीधै घरघर पुगिरहेका छन्। यो कोरोनाका लागि सबैभन्दा खतराको लक्षण हो, सुदूरपश्चिमका स्वास्थ्य निर्देशक डा गुणराज अवस्थीले भने। उनले सीमा क्षेत्रका पालिकाहरूले भारतबाट आएका सबैलाई होल्डिङ गर्ने र त्यसपछि पालिका अनुसार पठाउने व्यवस्था नहुँदासम्म कोरोनाको उच्च जोखिम कायमै रहने बताए। शनिबारसम्म सुदूरपश्चिमका ९ जिल्लामध्ये कैलालीमा १ हजार १ सय ६, डोटीमा ७ सय १५, अछाममा ६ सय ६७, कञ्चनपुरमा ५ सय २३, बाजुरामा ४ सय ४९, बैतडीमा ३ सय ९, डँडेलधुरामा ३ सय १, बझाङमा १ सय ७४ र दार्चुलामा २२ जना गरी ४ हजार २ सय ६६ जनामा कोरोना पुष्टि भएको छ। पैसा लिएर भारतीयलाई प्रवेश एक भारतीय नागरिक सीमा क्षेत्रमा खटिएका सशस्त्र प्रहरीलाई २० हजार रकम दिएर एक हप्ताअघि डँडेलधुरा पुगे। उनी धनगढीबाट ७ हजारमा गाडी बुक गरेर डँडेलधुरा पुगेको खुलेको छ। त्यहाँ साथीभाइलाई घटना विवरण सुनाएपछि उनलाई प्रहरीले समात्यो। १४ हजार तिराएर डँडेलधुरा अस्पतालमा पीसीआर गरियो तर उनको पीसीआर रिपोर्ट नेगेटिभ आएपछि उनी अहिले काममा छन्। धनगढीकै चटकपुरको एक ग्यारेजमा काम गर्ने भारतीयले चारपाँच दिनअघि त्रिनगर सीमा नाकामा खटिएका प्रहरी अधिकृतलाई ५ हजार बुझाए। उनले पीसीआर परीक्षण पनि गराउन भ्याए। उनको रिपोर्ट नेगेटिभ आएपछि उनी ग्यारेजमा कार्यरत छन्। कैलाली उद्योग वाणिज्य संघका वरिष्ठ उपाध्यक्ष पुष्करराज ओझाका अनुसार धनगढी बजारमा झन्डै ४ सय भारतीयहरू व्यवसाय गर्छन्। उनीहरूको काम गर्ने त्यसको दोब्बर अथवा ८ सयभन्दा बढी कामदार पनि भारतीय छन्। लकडाउनका बेला भारत पसेका उनीहरू सबै अहिले धनगढी आइसकेका छन्। धनगढीमा कुनै पनि भारतीय व्यवसायीको व्यवसाय बन्द छैन, सबैले पसल खोलिसके, उनका कामदारहरू पनि आइसके, भनेपछि भारतमा रहेका उनीहरू कुनै न कुनै च्यानल प्रयोग गरी नेपाल प्रवेश गरेका हुन् उपाध्यक्ष ओझाले भने। धनगढीमा वेल्डिङको काम गर्ने, ग्योरजका मिस्त्रीहरू, कपाल काट्ने, प्लम्बरका मिस्त्री, कार्पेन्टर, सडक कालोपत्रे गर्ने प्राविधिक र मजदुर, इँटाभट्टामा काम गर्ने मजदुर, एल्मोनियम र सिसाको काम गर्ने मिस्त्रीहरूमा अधिकांश भारतीय छन्। उनीहरू लकडाउनका बेला भारत पसेका थिए। तर अहिले सबैजसो उनीहरूका पसल र काम सुचारु भइसके, कैलाली उद्योग वाणिज्य संघकै सचिव सिद्धराज पनेरुले भने। सशस्त्र प्रहरीले लकडाउनका बेला निकालेका तथ्यांकअनुसार कैलाली र कञ्चनपुरमा मात्रै इँटाभट्टामा काम गर्ने भारतीय मजदुरको संख्या ८ हजारभन्दा बढी थियो। तर धेरैजसो मजदुर पनि नेपाल आइसकेका छन्, कैलाली उद्योग वाणिज्य संघका सचिव पनेरुले भने। नेपाल र भारतबीच अहिले सीमा बन्द छ। एकअर्काको देशमा फसेका नागरिकलाई मात्रै उद्धार का रूपमा आउन जान दिइएको कैलालीका प्रमुख जिल्ला अधिकारी यज्ञराज बोहराले बताए। अहिले एक देशको नागरिक अर्को देशमा जान पाउँदैन। भारतमा पेन्सन लिन जानेहरूबाहेक कुनै नेपाली भारत जान पाउँदैन। न भारतमा रहेको कुनै पनि भारतीय नागरिक नेपाल आउन पाउँछ प्रमुख जिल्ला अधिकारी बोहराले भने।"
प्लाज्मा थेरापीबाट संक्रमितको उपचार,"काठमाडौं : नेपालमा कोरोना संक्रमितको उपचारमा पहिलो पटक प्लाज्मा थेरापी विधि अपनाइएको छ। त्रिवि शिक्षण अस्पताल महाराजगन्जमा मोरङ विराटनगरका पुरुष संक्रमितको बिहीबार राति प्लाज्मा थेरापी गरिएको हो। ती बिरामीलाई प्लाज्मा दान दिने व्यक्ति पनि पुरुष नै छन्। संक्रमित र दाता दुवैको परिचय अस्पतालले गोप्य राखेको छ। प्लाज्मा थेरापीपछि बिरामीको स्वास्थ्यमा सुधार आएको उपचारमा संलग्न चिकित्सकले बताएका छन्। अस्पतालको कोभिड व्यवस्थापन समिति संयोजक डा सन्तकुमार दासका अनुसार ती व्यक्ति गम्भीर अवस्थामा अस्पताल आएका हुन्। झन्डै ६० वर्षीय व्यक्ति साउन १० गते अस्पतालमा भर्ना भएका थिए। भर्ना हुँदा निमोनियाको समस्या पनि थियो। कोरोना संक्रमणपछि उनी सिकिस्त अवस्थामा पुगेको चिकित्सकले जनाएका छन। भर्ना हुने बेला ती पुरुषमा निमोनियाको संक्रमण थियो, उपचारमा संलग्न चिकित्सक टोलीका संयोजक डा दासले भने, शरीरमा अक्सिजन अभाव थियो। उहाँलाई ८० प्रतिशत अक्सिजन चाहिएको थियो। स्वास्थ्य अवस्था जटिल बन्दै गएपछि आईसीयूमा लगिएको उनको भनाइ छ। कोभिड र निमोनिया दुवैको हिसाबले उपचार गरियो। उपचार गर्दागर्दै पनि स्वास्थ्यमा खासै सुधार भएन, उनले भने। उनको स्वास्थ्य बिग्रिँदै गएपछि चिकित्सक टिमको बैठक बस्यो। प्लाज्मा थेरापीद्वारा उपचार गर्ने सहमति जुट्यो। बिरामी पक्षलाई सूचित गरियो। सोहीअनुरूप दाताको खोजी गरे। नेपाल स्वास्थ्य अनुसन्धान परिषद्मा सम्पर्क गरे। संक्रमणपछि निको भएका एक युवक फेला परे। उनी प्लाज्मा थेरापीका लागि तयार भए। बिहीबार राति प्लाज्मा थेरापी गरियो। मधुमेह र उच्च रक्तचापको समस्या भोगिरहेका ती पुरुषको परिचय सार्वजनिक गरिएको छैन। कोरोना संक्रमणबाट निको भएका व्यक्तिको प्लाज्मा दिएपछि संक्रमितको स्वास्थ्यमा उल्लेख्य सुधार आएको छ। प्लाज्मा थेरापीको भोलिपल्ट शुक्रबारदेखि स्वास्थ्यमा सुधार हुन थालेको डा दासले बताए। बिहीबार त भेन्टिलेटरमै राख्नुपर्छ कि भन्ने अवस्था थियो। तर, शुक्रबारदेखि क्रमिक रूपमा सुधार भयो, उनले भने। उनको निमोनियाको समस्यामा पनि सुधार आएको छ। त्यस्तै अक्सिजनको मात्रामा पनि क्रमिक सुधार भइरहेको छ। थेरापीबाट उपचार गरेको ४८ घण्टापछि लगभग ७० प्रतिशत जति सुधार भएको डा दासले बताए। उनका अनुसार भेन्टिलेटरमा राख्नुपर्ने अवस्था छैन। दोस्रो पटक प्लाज्मा दिनुपर्ने आवश्यकता पनि देखिँदैन। एक दुई दिनमै आईसीयूबाट बाहिर निकाल्ने योजना गरिरहेका छौं, उनले भने। कसरी गरिन्छ प्लाज्मा थेरापी ? कोरोनाका गम्भीर संक्रमितको उपचारमा प्लाज्मा थेरापी प्रभावकारी मानिएको छ। यसको प्रयोग भारतलगायत विभिन्न मुलुकले गर्दै आएका छन्। यो विधिबाट निको भएका संक्रमितको रगत गम्भीर बिरामी परेका संक्रमितलाई दिने गरिन्छ।प्लाज्मा थेरापी गम्भीर अवस्थाका बिरामीलाई दिइन्छ। बिरामीलाई अक्सिजन धेरै चाहिन्छ, डा दासले भने, भेन्टिलेटरमा उपचार भइरहेको छ भने प्लाज्मा थेरापी दिन सकिन्छ। आईसीयूमा भर्ना हुने अवस्थाका बिरामीलाई प्लाज्मा थेरापी दिने गरिन्छ। यसका लागि फिजिसियनसहितको चिकित्सकीय टिमले निर्णय गर्छन्। डा दासका अनुसार, प्लाज्मा थेरापी कोभिड बिरामीको लागि राम्रो उपचार पद्धति हो। त्रिभुवन विश्वविद्यालयअन्तर्गत माइक्रोबायोलोजी विभागका प्राडा प्रकाश घिमिरेले कोरोना लागेर निको भइसकेका व्यक्तिको प्लाज्मा निकालेर गम्भीर अवस्थामा पुगेका संक्रमितमा दिने उपचार विधि नै प्लाज्मा थेरापी भएको बताए। रगतमा एन्टिबडी हुन्छ। एन्टिबडीसहितको प्लाज्मा दिँदा कोरोना भाइरस मर्न सक्छ। भाइरस मरेको अवस्थामा निको हुने सम्भावना हुन्छ, डा घिमिरेले भने। डा दासका अनुसार प्लाज्मा थेरापी रक्तदानजस्तै हो। जसरी हामी रक्तदान गर्छौं। त्यति नै रगत लिने हो। यो कुनै ठूलो होइन, उनले भने। डा घिमिरेका अनुसार कोरोना संक्रमणपछि निको भएका व्यक्तिमा कोरोना भाइरसविरुद्ध लड्ने क्षमता हुन्छ। रगतमा सेता रक्तकोष, राता रक्तकोष हुन्छ। जसमध्ये सेता रक्तकोषको प्लाज्मामा एन्टिबडी हुन्छ। डा घिमिरेले भने, कोरोनाबाट निको भएको व्यक्तिको एन्टिबडी अर्को संक्रमणबाट गम्भीर भएको व्यक्तिलाई दिँदा त्यहीँ निको भएको एन्डिबडीले जस्तो गरेर काम गर्छ। त्यस एन्टिबडीले शरीरमा भएको भाइरसलाई मारिदिन्छ। संक्रमित व्यक्ति विस्तारै ठीक हुन पुग्छ। निको हुने अवस्था भने प्लाज्मा कति चाँडै चढाउन सकियो त्यसमा निर्भर रहन्छ। दुई साताअघि मात्र निको भएको व्यक्तिमा एन्टिबडी धेरै हुन्छ। प्लाज्मा थेरापी राम्रो उपचार विधि हो। अहिलेको उपचार विधिमा यो आसलाग्दो उपचार मोडालिटी हो, डा घिमिरेले भने। प्लाज्मा थेरापी विधिबाट उपचार गर्न नेपाल स्वास्थ्य अनुसन्धान परिषद्ले अनुसन्धान गरिरहेको छ। परिषद् र शिक्षण अस्पतालले निको भएका कोरोना संक्रमितलाई इच्छाअनुसार प्लाज्मा दान गर्न आग्रह गरेका छन। डा दासले भने, हामीले नेपालमा पहिलो चोटी गर्दा पनि नतिजा राम्रो आएको छ। त्यहीँ भएर तपाईंहरू संक्रमित हुनुहुन्थ्यो र अहिले निको भइसकेको र इच्छुक हुनुहुन्छु भने नेपाल स्वास्थ्य अनुसन्धान परिषद् र हामीलाई सम्पर्क गर्नुहोस्। तपाईंको एक पिन्ट रगतले गर्दा कुनै व्यक्तिको ज्यान जोगिन सक्छ। कोरोना संक्रमित फेला परेको ६ महिनापछि गम माघ ९ गते पहिलो संक्रमित फेला परेको थियो। हालसम्म कोरोना संक्रमणबाट १४ हजार ६ सय ३ जना उपचारपछि निको भई घर फर्किसकेको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए।"
नाकाबाट लुकीछिपी आउजाउ,"जनकपुरधाम : लकडाउन हटेसँगै नेपालभारत सीमा नाका खुकुलो भएपछि प्रदेश २ मा कोरोनाबाट संक्रमित र मृतकको ग्राफ बढ्दो छ। नाका सिल नै रहे पनि वीरगन्जको औद्योगिक करिडोरमा काम गर्ने भारतीय मजदुर लुकीछिपी आए। त्यसपछि कोरोना संक्रमण समुदायमै देखियो। बढ्दो संक्रमणसँगै पर्सामा मृत्यु हुनेको संख्या ११ पुगेको प्रदेशको सामाजिक विकास मन्त्रालयले जनाएको छ। वीरगन्ज महानगरपालिका प्रमुख विजय सरावगी, पर्सा क्षेत्र नम्बर १ का प्रतिनिधिसभा सदस्य प्रदीप यादवसहित ५ सय ७ जना संक्रमित भइसकेका छन्। प्रदेशभरिमा १८ जनाको मृत्यु भइसकेको छ। ४ हजार ७ सय ६८ जना संक्रमित भएका छन्। महोत्तरीका कोभिड फोकल पर्सन गिरेन्द्र झाले कोरोना संक्रमण समुदायमा फैलिन लागेको जानकारी दिए। प्रादेशिक स्वास्थ्य निर्देशनालयका वरिष्ठ जनस्वास्थ्य प्रशासक विजयकुमार झाका अनुसार भारतबाट कोरोना फैलिइरहेको छ। नेपालभन्दा भारतमा संक्रमण दर ठूलो छ। लकडाउन खुलेपछि भारतबाट लुकीछिपी मानिसहरू नेपाल आए। उनीहरू सीधैं परिवार र काम गर्ने स्थलमा पुगें, झाले भने, त्यसले गर्दा प्रदेश २ मा कोरोना फैलियो। सप्तरीको तिलाठी कोइलाडी गाउँपालिकाको लौनिया टोलमै २५ जना संक्रमित भेटिएका छन्। गजेन्द्रनारायण सिंह अस्पतालको आकस्मिक कक्षमा कार्यरत दुई स्वास्थ्यकर्मीमा पनि कोरोना पुष्टि भएको छ। लौनियाका ५० वर्षीय एक बिरामीमा साउन ९ गते कोरोना संक्रमण देखिएको थियो। त्यसपछि परिवारका पाँच, गाउँले एक र उनको उपचारमा संलग्न एक स्वास्थ्यकर्मीमा संक्रमण देखियो। त्यसपछि उनको सम्पर्कमा रहेका १ सय ६ जनाको स्वाब बुधबार संकलन गरिएको थियो। तीमध्ये २५ जनामा संक्रमण देखिएको गाउँपालिकाको विपद् व्यवस्थापन अधिकृत राजेशकुमार झाले बताए। आकस्मिक कक्षमा उपचारमा संलग्न चार चिकित्सकसहित १४ स्वास्थ्यकर्मीलाई क्वारेन्टाइनमा राखिएको थियो। तीमध्ये शुक्रबार १ र आइतबार २ स्वास्थ्यकर्मी संक्रमित भएका छन्। लौनियामा संक्रमित हुनेमा वडा कार्यालयनजिकै चिया, नास्ता, पान पसल चलाउने, कपाल काट्ने हजाम छन्। ठूलो संख्यामा संक्रमित बढेपछि गाउँपालिका र वडा कार्यालयले अत्यावश्यकबाहेक सेवा तथा हाट बजार, पसल बन्द गर्ने निर्णय गरेका छन्। कुनौली नाकाबाट भइरहेको आवतजावतलाई बन्द गर्न स्थानीय प्रशासनलाई गाउँपालिका अध्यक्ष सतिशकुमार सिंहले अनुरोध गरेका छन्। शनिबार मात्र राजविराजका १८, हनुमाननगर कंकालिनीका चार, तिरहुत र अग्निसाइर कृष्णसवरनका एकएक जना गरी २४ जनामा संक्रमण पुष्टि भएको थियो। सीमामा छैन रोकछेक नेपाल र भारत दुवै देशले सीमा सिल गरे पनि सर्लाहीमा लुकीछिपी आउजाउ भइरहेकै छ। घरायसी सामान खरिद गर्न स्थानीयवासी भारत पुग्ने गरेका छन्। उनीहरू बिहार राज्यको सीतामढीस्थित सोनवर्षा, मेजरगन्ज, कन्हौली तथा बसबिट्टा बजार आउनेजाने गरेका छन्। उताबाट पनि आफन्तको काम पर्दा भारतीयहरू नेपाल आउने गरेका छन्। यसरी बिनापरीक्षण आउजाउ गर्दा कोरोना सर्ने जोखिम छ। सीमामा कडाइ गरे पनि लुकीछिपी भारत जानेआउने गरेको नागरिक समाजका अगुवा रञ्जनीकान्त झाले बताए। लुकीछिपी आउजाउ गर्दा झन् समस्या हुन्छ, उनले भने, सकिन्छ भने सीमामै पीसीआर परीक्षण गरेर आउने जाने वातावरण बनाउँदा राम्रो हुन्छ। प्रदेश २ मा भारतसँग जोडिएको ४ सय ६४ किलोमिटर खुला सीमा छ। दुवै देशका सरकारले नेपालभारत आउजाउ बन्द गरेको चार महिनाभन्दा बढी भयो। खेतको आली हुँदै भारतमा रहेका नेपालीहरू घर फर्किरहेका छन्। प्रदेश २ का आठ जिल्लामा सडकबाट ओहोरदोहोर गर्ने २ सय ४६ वटा ठूलासाना नाका छन्। ५३ स्थानमा बोर्डर आउट पोस्ट (बीओपी) राखिएको छ। जहाँ तीन हजारभन्दा बढी सशस्त्र प्रहरीले रातदिन पहरा दिइरहेका छन्। सीमा सुरक्षामा अझै जनशक्ति अभाव देखिएको छ। प्रहरी स्रोतका अनुसार सीमाबाट नछिर्न दिन तीन हजार अझै थप प्रहरी जनशक्ति चाहिन्छ। खुला सीमा क्षेत्र रहेको यो प्रदेशमा प्रहरीलाई झुक्याएर सर्वसाधारणले पसिरहेका छन्। बेपरवाह नागरिक न मुखमा मास्क न त कुनै भौतिक दूरी छ। तापनि बजार, पसल, भोजनालय र पर्यटकीय स्थलमा घुइँचो लाग्न थालेको छ। प्रदेश २ को राजधानी जनकपुरमा त सभा, समारोह, आन्दोलन र सांस्कृतिक कार्यक्रम पनि हुन थालेका छन्। नागरिकका यस्तै लापरवाहीले कोरोना भाइरस फैलिन मद्दत मिलिरहेको छ। लक्षणसहितका संक्रमित प्रदेशमा फेला पर्न थालेपछि मुख्यमन्त्री लालबाबु राउतले सीमा नाकामा थप कडाइ गर्न सुरक्षा निकायलाई निर्देशन दिएका छन्। सुरक्षा निकायका प्रतिनिधिसँगको बैठकमा मुख्यमन्त्री राउतले नाकाबाट लुकीछिपी आउनेहरूले नै संक्रमण बढाइरहेको उल्लेख गरे। समुदायमै संक्रमणपछि प्रदेश २ का ६ जिल्ला सदरमुकामका भीडभाड हुने स्थानमा निषेधाज्ञा जारी गरिएको छ। सप्तरी सदरमुकाम राजविराज, प्रदेश राजधानी जनकपुरधाम, महोत्तरीको जलेश्वर, रौतहटको गौर, बाराको कलैया र पर्साको वीरगन्जमा निषेधाज्ञा जारी गरिएको हो। थप संक्रमण हुन नदिन पूर्वाभ्यासअनुरूप निषेधाज्ञा जारी गरिएको आन्तरिक मामिला तथा कानुनमन्त्री ज्ञानेन्द्रकुमार यादवले बताए। जिल्ला प्रशासन कार्यालय धनुषाले सोमबार राति १२ बजेदेखि सातदिने निषेधाज्ञा जारी गरेको प्रमुख जिल्ला अधिकारी प्रेमप्रसाद भट्टराईले बताए। स्थानीय प्रशासन ऐन, २०२८ को दफा ६ (३) र संक्रामक रोग ऐन २०२० को दफा २ बमोजिम जिल्ला सुरक्षा समितिको निर्णयअनुसार जनकपुरधाम उपमहानगरपालिकाभित्र निषेधाज्ञा जारी गरिएको उनले जनाए। महोत्तरी जलेश्वरको पूर्वमा भार्गवसर मन्दिर, पश्चिममा रामनन्दन विशेश्वर महेन्द्र क्याम्पस, उत्तरमा रणभीम गण र दक्षिणमा रातोपुल चारकिलाको क्षेत्रमा पाँच दिनलाई निषेधाज्ञा जारी गरिएको छ। महोत्तरी गाउँपालिका ३ र ५ वडामा पनि पाँच दिन निषेधाज्ञा लगाइएको छ। निषेधाज्ञा अवधिमा मास टेस्टिङलाई तीव्रता दिने निर्णय भएको प्रमुख जिल्ला अधिकारी कृष्ण कटवालले बताए। कोरोना संकट व्यवस्थापन केन्द्रले महोत्तरीको १५ वटै स्थानीय तहमा पीसीआर परीक्षण गर्ने निर्णय गरेको छ। कटवालले भने, महोत्तरीको सबै पालिकामा नमुनामूलक पीसीआर परीक्षणको रिपोर्टपछि संक्रमण अवस्थाको मानचित्रअनुसार अगाडिको कदम चलाइनेछ। ट्राभल हिस्ट्री नभएका र संक्रमितको सम्पर्कमा नआएका केही व्यक्तिमा संक्रमित देखिएको छ। कटवालले भने, अहिले देखिएका नयाँ संक्रमितको ट्राभल हिस्ट्री छैन। संक्रमितको सम्पर्कमा पनि आएको छैन। तर शंका लागेर जाँच गर्दा कोरोना रिपोर्टमा पोजिटभ देखिएको हो। प्रदेश २ का ८ जिल्लामा मास्क नलगाउने ५४ हजार जनालाई कारबाही गरिएको प्रदेश प्रहरी प्रमुख डीआईजी धीरजप्रताप सिंहले बताए। भने, कारबाहीस्वरूप हामीले मास्क दिएर जरिवाना तिराएका छौं। मुख्यतः मास्क लगाओस् जसले संक्रमणबाट रोक्न मद्दत पुग्ने विश्वका साथ कारबाही थालेको छौं। प्रदेश २ का आन्तरिक मामिला तथा कानुनमन्त्री यादवले समुदायमा कोरोना फैलिएजस्तो देखिए पनि यकिन हुन बाँकी रहेको बताए। उनले भने, प्रदेशको विभिन्न जिल्लामा समुदाय स्तरमा सामूहिक रूपमा पीसीआर परीक्षण थालिए पनि प्रदेशसँग स्रोत साधनको व्यापक अभाव छ। उनले संघीय सरकार स्वास्थ्य तथा जनसंख्या मन्त्रालयलाई आवश्यक स्रोत साधन उपलब्ध गराउन माग गरे। प्रदेश २ को राजधानी जनकपुरधामसहित सप्तरी, वीरगन्ज, महोत्तरीमा केही दिनयता ट्राभल हिस्ट्री नै नभएकामा धमाधम कोरोना पुष्टि भइरहेको प्रदेश स्वास्थ्य निर्देशनालयका वरिष्ठ प्रशासक विजय झाले बताए। उनले भने, बीचमा केहीदिन मत्थर जस्तै थियो, तर अहिले कोरोनाको संक्रमण दर बढेको छ, त्योभन्दा घातक अब समुदाय स्तरमा संक्रमण फैलिएको भेटिसकेको छ। (क्रान्ति शाहवीरगन्ज, मनोहर पोखरेलसप्तरी, सुनील ठाकुरसर्लाही, गोविन्द महतोजनकपुरधाम)"
फेरि उही ठाकठुक,"काठमाडौं : १३ साउनको बैठकलाई हेर्ने सवाल दाहाल : त्यो बैठक नै हो। त्यसले विधिविपरीत स्थायी समिति बैठक स्थगित भएको सूचना तपाईंको तर्फबाट प्रसारित गर्नु उचित थिएन भन्ने निष्कर्ष निकालेको छ। ओली : म नभएको बेला बैठक बस्ने ? अनि मेराविरुद्ध प्रस्ताव पारित गर्ने ? त्यो बैठक हुनै सक्दैन। त्यसलाई म मान्दिनँ। दाहाल : तपाईं चाहिँ एक्लै विधिविपरीत बैठक रोक्ने ? अनि बैठक पनि हामीले नगर्ने भन्ने हुन्छ ? ओली : त्यस्तो हुन्न। त्यसलाई मानिँदैन। तपाईंहरूको गुट बैठक बसेर गरेको निर्णय म मान्दिनँ। (केहीबेर ठाकठुक) ओलीको राजीनामाको प्रसंग प्रचण्ड : मंसिर ४ देखि वैशाख २० सम्मको बैठकका कुरामा कमजोरी स्वीकार गर्ने र रूपान्तरण भएर जाने कुरा थिए। तर त्यो व्यवहारमा देखिएन। विषय फरक ढंगले आयो। अब नेतृत्व बदल्ने कुरा नै सही हुन्छ पार्टी र सरकार बचाउन। दुईमध्ये एक पद छोड्नुस्। स्वेच्छाले छोडिदिनुस्, कुन मन लाग्छ, त्यही। तपाईंले निकास दिनुस्। ओली : त्यो कुरै नगर्नुस्। मैले अहिले कुनै पद छाड्न मिल्दैन। बरु महाधिवेशन छिटो गरौं। त्यसमा नै छलफल गरौं। प्रचण्ड : प्रधानमन्त्री छोड्नुस् भन्ने हाम्रो मुख्य करा हो। तर तपाईंलाई त्यो छोडन गाह्रो छ भने दुईमध्ये एक पद छोड्नुस्। ओली : म कुनै पनि पद छोड्दिनँ। यसमा म अहिले बहस नै गर्न चाहान्नँ। छोड्ने कुरा पनि केही छैन। अब बैठक के ? स्थायी कि सचिवालय ? ओली : पार्टी कमिटीबाटै छलफल गर्न म पनि तयार छु। कमिटीबाटै बैठक अगाडि लैजाऔं। छलफल गरौं। प्रचण्ड : स्थायी कमिटी बैठक एजेन्डामा केन्द्रित रहेर छलफल गर्नका लागि बोलाऔं। विधिमा सहमति जनाऔं। सहमति भए सहमतिको, नभए आआफ्नो मत लिएर पार्टी केन्द्रीय कमिटीमा जाऔं। त्यहीं बहुमतले पास गरौं। त्यसपछि महाधिवेशनमा जाऔंला। ओली : पहिला सचिवालयमा ठोस सहमति भएपछि मात्रै स्थायी र केन्द्रीय कमिटीमा जान सकिन्छ। तर अब त्यो पनि आवश्यक छैन। सचिवालयको साउन ३ को सहमतिअनुसार प्रस्ताव तयार पारौं, खाका बनाऔं। महाधिवेशन गर्ने गरी अगाडि बढौं। दाहाल : महाधिवेशनमा जाने कुरामा हाम्रो पनि असहमति छैन। तर पहिले तत्कालका लागि तपाईंले निकास दिनुस्। ००० राजनीतिक प्रसंगमा अचेल प्रायःले सोध्ने एउटा प्रश्न छ नेकपाका अध्यक्षद्वयको सम्बन्ध खासमा कस्तो हो ? यसको उत्तर भने कोहीसँग छैन। कारण दुई नेताबीचको सम्बन्धको उतारचढावले वास्तविकता बुझ्नै गाह्रो छ। अध्यक्षद्वय केपी शर्मा ओली र पुष्पकमल दाहाल ६ दिन सम्पर्कविहीन भए। त्यो संवादहीनता तोड्दै आइतबार तीन घण्टा छलफल गरेका छन्। प्रधानमन्त्री निवास बालुवाटारमा भएको कुराकानीमा दुवैले पहिलाभन्दा वरिष्ठतम् सहयोगी पनि राखे। अर्थात्, ओलीले सुवास नेम्बाङ र दाहालले झलनाथ खनाल। छलफल भने ठाकठुकमै सुरु भयो, ठाकठुकमै सकियो। एउटा पदबाट राजीनामा दिनुपर्ने दाहालले जिकिर गरे। त्यसमा कुरै नगर्ने ओलीले अडान कायम राखे। छलफलपछि ब्रिफिङ सुनेका एक नेताका अनुसार ओली र दाहालले अघिपछिको जस्तै मन माझामाझ गरे। आपसका अभिव्यक्तिदेखि आरोपप्रत्यारोपसम्मका सन्दर्भमा पुरानै शैलीमा छेडखान पनि गरे। पार्टी एकता जोगाउने, पार्टी कमिटीबाटै छलफल गरेर निचोडमा पुग्ने भन्नेमा समेत चर्चा गरे। तर, मिल्दा केके विषयमा कसरी सहमति जुटाउने भन्नेमा भने दुवै पुरानै रटानमा अडिए। स्रोत भन्छ ओली स्थायी समिति बैठक रोकेर सचिवालय बोलाउने मनस्थितिमा थिए। दाहाल भने अवरुद्ध स्थायी समिति बैठक कहिले बोलाउने भन्नेमै केन्द्रित देखिए।एक सचिवालय सदस्यले अन्नपूर्णसँग भने, प्रधानमन्त्री स्थायी समिति बैठक बोलाउनेतिर देखिनु भएको छैन। केन्द्रीय समिति पनि उचालेर बोलाउन खोजिएको भन्नेमा हुनुहुन्छ। उहाँ सचिवालय बैठक बोलाउने, ३ साउनको प्रस्तावकै आधारमा सचिवालयवाट प्रस्ताव तयार पारेर अगाडि बढाउने गरी जान खोज्नु भएको छ। त्यसमा कुरा बाझिइरहेकै छ। साउन १३ मा ओलीले स्थायी समिति बैठक रोक्ने र दाहालनेपाल समूहले राख्ने दोहोरीबीच विवाद उत्कर्षमा पुगेको थियो। त्यसयता दुई अध्यक्षबीच संवाद हुन सकेको थिएन। तर, दाहाललाई उनी निकट नेताहरूको बैठकले ओलीसँग संवाद गरेर सहमति खोजी गरी स्थायी समिति बैठक बोलाउन म्यान्डेट दिएको थियो। त्यसयता दुई नेता आइतबार मात्रै संवादमा बसेका थिए। यसबीच दुवै अध्यक्षसँग महासचिव विष्णु पौडेलले दुई चरण र शंकर पोखरेलले दाहालसँग एक चरण छलफल गरेका थिए। त्यसले संवादको वातावरण बनाएको थियो। बैठकमा १३ साउनमा दाहालको अध्यक्षतामा बालुवाटारमै बसेको बैठकलाई पार्टी बैठक भन्ने कि गुटको भेला भन्नेमा केहीबेर दुई अध्यक्षबीच भनाभन भएको थियो। दाहालले स्वेच्छाले एउटा पदबाट राजीनामा दिन ओलीलाई आइतबार पनि आग्रह गरेका थिए। ओलीले अहिले कुनै पद नछाड्ने बरु महाधिवेशन छिटो गरेर नेतृत्व सहज हस्तान्तरण गर्नै पुरानै कुरामा अड्डी लिएका थिए।बैठक सचिवालय बोलाउने या स्थायी समिति भन्नेमा पनि ओली दाहालका आआफ्नै मत थिए। बैठक बस्ने विषयमा सहमति छ। उहाँ (प्रधानमन्त्री) को जोड सचिवालय बोलाउने भन्नेतिर छ। हाम्रो जोड स्थायी समितिको बैठकलाई छलफल गरी टुंग्याऔं भन्नेतिर छ। सहमतिको विकल्प भने छैन, वरिष्ठ नेता खनालले भने। नेम्बाङले भने संवाद सुरु भएको र सोमबार फेरि हुने छलफलले सम्भवतः एउटा निकास पहिल्याउने बताए। दुई अध्यक्षको संवाद नै हुन नसकिरहेका बेला संवाद भएको छ। त्यो पनि सौहार्दपूर्ण वातावरणमा छलफल भयो। सबै विषयमा कुराकानी भए। अब झिनामसिना कुरामा नलाग्ने, वार्ता र संवादबाटै सहमति खोज्ने कुरा भएको छ। भोलि (सोमबार) ९ बजे फेरि बस्ने कुरा छ, नेम्बाङले सञ्चारकर्मीहरूसँग भने, आजै (आइतबार) निष्कर्षमा पुग्ने गरी छलफलमा जुटेका थियौं, अब फेरि भोलि जेरी खाँदै बसेर भरसक टुंग्याउने गरी जान्छ होला। दुई अध्यक्षको छलफलमा ओलीले त्यही जगमा टेकेर सहमति खोज्नुपर्ने धारणा राखेका छन्। त्यसो गर्दा प्रधानमन्त्री ओलीका लागि अहिले अनुकूल वातावरण पनि बनेको छ। उपाध्यक्ष वामदेव गौतमले ६ बुँदे प्रस्ताव ओलीका लागि अनुकूल हुने गरी ल्याएका छन्। यसले सचिवालयमा आफ्नो पक्षमा बहुमत पुग्ने ओलीको ठम्याइँ छ। त्यही कारण उनी सचिवालय बैठक चाहन्छन्। दाहालनेपाल पक्षले भने स्थायी समिति बैठक बोलाउने, त्यसमा रहेका पूर्वनिर्धारित एजेन्डामा छलफल गराउने र सहमति भए सहमितको नभए आआफ्नो प्रस्ताव केन्द्रीय समितिमा लैजाने गरी जान चाहेको छ। केन्द्रीय समिति बोलाउन १ सय ५२ नेताको हस्ताक्षरसहित लिखित मागपत्र समेत बुझाइसकेको छ। आइतबारको बैठक यिनै विषयमा केन्द्रित भए पनि निचोड निस्कन सकेन।"
६ महिनापछि बालकोट पुगे ओली,"काठमाडौं : प्रधानमन्त्री केपी शर्मा ओली करिब ६ महिनापछि सोमबार आफ्नो निजी निवास बालकोट पुगेका छन् । ओली वसन्त पञ्चमी (माघ १६ गते) पछि सोमबार बालकोट पुगेको प्रधानमन्त्रीका प्रेस सल्लाहकार सूर्य थापाले जानकारी दिएका छन् । प्रधानमन्त्रीज्यू आफ्नो निजी निवास सूर्यविनायक२ बालकोट, भक्तपुर पुगेर करिब डेढ घण्टा बस्नुभयो। थापाले भनेका छन् लामो समयपछि निजी निवास पुगेका ओलीले निवास परिसर अवलोक गर्नुका साथै नेता कार्यकर्ता र छिमेकीसँग पनि भेट गरेको थापाले बताए। मन्त्री भएदेखि बस्दै आएका पूर्व सञ्चार तथा सूचना प्रविधि मन्त्री गोकुल बाँस्कोटा अहिले पनि ओलीको निजी निवासमै बस्दै आएका छन् ।"
सहसचिव राई सचिवमा बढुवा,"काठमाडौं : सरकारले सहसचिव वीर बहादुर राईलाई सचिवमा बढुवा गरेको छ । सोमबार बसेको मन्त्रिपरिषद्को बैठकले वरिष्ठ सहसचिव राईलाई सचिवमा बढुवा गर्ने निर्णय गरेको हो । वरिष्ठ सहसचिव चन्द्रमान श्रेष्ठ, गोकर्णमणि दुवाडी र राई गरी तीन जनाको नाम सचिवका लागि सिफारिस गरेको थियो । त्यस मध्ये राई बढुवा भएका हुन् ।"
बाँके राष्ट्रिय निकुञ्जका प्रमुख संरक्षण अधिकृत ८ लाख ९८ हजार घुससहित पक्राउ,"काठमाडौं : बाँके राष्ट्रिय निकुञ्जका प्रमुख संरक्षण अधिकृत प्रमोद भट्टराई ८ लाख ९८ हजार स्रोत खुलेको रकम सहित पक्राउ परेको छन् । अख्तियार दुरुपयोग अनुसन्धान अयोगको टोलीले प्रमुख संरक्षण अधिकृत भट्टराई, सहायक संरक्षण अधिकृत विष्णु रोकायलाई रुपन्देहीको सैनामैना नगरपालिका १० बटा नियन्त्रण लिएको हो। उनीहरुको साथबाट ३ लाख ४८ हजार नगद र विभिन्न मिति ५ लाख ५० हजारको बैक भौचरसहित नियन्त्रणमा लिएको अख्तियार प्रवक्ता तारानाथ अधिकारीले जानकारी दिए । उनीहरुलाई बा २ झ १८९३ नम्बरको गाडीमा आउँदै गरेका अवस्थामा पक्राउ गरिएको हो । उनीहरुलाई नियन्त्रणमा लिएर अनुसन्धान गरिरहेको प्रवक्ता अधिकारीले बताए ।"
फेरि उही ठाकठुक,"काठमाडौं : १३ साउनको बैठकलाई हेर्ने सवाल ओली : तपाईंहरूले १३ गते आयोजना गरेको भेलालाई किन बैठक भन्नुभयो ? दाहाल : त्यो बैठक नै हो। त्यसले विधिविपरीत स्थायी समिति बैठक स्थगित भएको सूचना तपाईंको तर्फबाट प्रसारित गर्नु उचित थिएन भन्ने निष्कर्ष निकालेको छ। ओली : म नभएको बेला बैठक बस्ने ? अनि मेराविरुद्ध प्रस्ताव पारित गर्ने ? त्यो बैठक हुनै सक्दैन। त्यसलाई म मान्दिनँ। दाहाल : तपाईं चाहिँ एक्लै विधिविपरीत बैठक रोक्ने ? अनि बैठक पनि हामीले नगर्ने भन्ने हुन्छ ? ओली : त्यस्तो हुन्न। त्यसलाई मानिँदैन। तपाईंहरूको गुट बैठक बसेर गरेको निर्णय म मान्दिनँ। (केहीबेर ठाकठुक) ओलीको राजीनामाको प्रसंग प्रचण्ड : मंसिर ४ देखि वैशाख २० सम्मको बैठकका कुरामा कमजोरी स्वीकार गर्ने र रूपान्तरण भएर जाने कुरा थिए। तर त्यो व्यवहारमा देखिएन। विषय फरक ढंगले आयो। अब नेतृत्व बदल्ने कुरा नै सही हुन्छ पार्टी र सरकार बचाउन। दुईमध्ये एक पद छोड्नुस्। स्वेच्छाले छोडिदिनुस्, कुन मन लाग्छ, त्यही। तपाईंले निकास दिनुस्। ओली : त्यो कुरै नगर्नुस्। मैले अहिले कुनै पद छाड्न मिल्दैन। बरु महाधिवेशन छिटो गरौं। त्यसमा नै छलफल गरौं। प्रचण्ड : प्रधानमन्त्री छोड्नुस् भन्ने हाम्रो मुख्य करा हो। तर तपाईंलाई त्यो छोडन गाह्रो छ भने दुईमध्ये एक पद छोड्नुस्। ओली : म कुनै पनि पद छोड्दिनँ। यसमा म अहिले बहस नै गर्न चाहान्नँ। छोड्ने कुरा पनि केही छैन। अब बैठक के ? स्थायी कि सचिवालय ? ओली : पार्टी कमिटीबाटै छलफल गर्न म पनि तयार छु। कमिटीबाटै बैठक अगाडि लैजाऔं। छलफल गरौं। प्रचण्ड : स्थायी कमिटी बैठक एजेन्डामा केन्द्रित रहेर छलफल गर्नका लागि बोलाऔं। विधिमा सहमति जनाऔं। सहमति भए सहमतिको, नभए आआफ्नो मत लिएर पार्टी केन्द्रीय कमिटीमा जाऔं। त्यहीं बहुमतले पास गरौं। त्यसपछि महाधिवेशनमा जाऔंला। ओली : पहिला सचिवालयमा ठोस सहमति भएपछि मात्रै स्थायी र केन्द्रीय कमिटीमा जान सकिन्छ। तर अब त्यो पनि आवश्यक छैन। सचिवालयको साउन ३ को सहमतिअनुसार प्रस्ताव तयार पारौं, खाका बनाऔं। महाधिवेशन गर्ने गरी अगाडि बढौं। दाहाल : महाधिवेशनमा जाने कुरामा हाम्रो पनि असहमति छैन। तर पहिले तत्कालका लागि तपाईंले निकास दिनुस्। ००० राजनीतिक प्रसंगमा अचेल प्रायःले सोध्ने एउटा प्रश्न छ नेकपाका अध्यक्षद्वयको सम्बन्ध खासमा कस्तो हो ? यसको उत्तर भने कोहीसँग छैन। कारण दुई नेताबीचको सम्बन्धको उतारचढावले वास्तविकता बुझ्नै गाह्रो छ। अध्यक्षद्वय केपी शर्मा ओली र पुष्पकमल दाहाल ६ दिन सम्पर्कविहीन भए। त्यो संवादहीनता तोड्दै आइतबार तीन घण्टा छलफल गरेका छन्। प्रधानमन्त्री निवास बालुवाटारमा भएको कुराकानीमा दुवैले पहिलाभन्दा वरिष्ठतम् सहयोगी पनि राखे। अर्थात्, ओलीले सुवास नेम्बाङ र दाहालले झलनाथ खनाल। छलफल भने ठाकठुकमै सुरु भयो, ठाकठुकमै सकियो। एउटा पदबाट राजीनामा दिनुपर्ने दाहालले जिकिर गरे। त्यसमा कुरै नगर्ने ओलीले अडान कायम राखे। छलफलपछि ब्रिफिङ सुनेका एक नेताका अनुसार ओली र दाहालले अघिपछिको जस्तै मन माझामाझ गरे। आपसका अभिव्यक्तिदेखि आरोपप्रत्यारोपसम्मका सन्दर्भमा पुरानै शैलीमा छेडखान पनि गरे। पार्टी एकता जोगाउने, पार्टी कमिटीबाटै छलफल गरेर निचोडमा पुग्ने भन्नेमा समेत चर्चा गरे। तर, मिल्दा केके विषयमा कसरी सहमति जुटाउने भन्नेमा भने दुवै पुरानै रटानमा अडिए। स्रोत भन्छ ओली स्थायी समिति बैठक रोकेर सचिवालय बोलाउने मनस्थितिमा थिए। दाहाल भने अवरुद्ध स्थायी समिति बैठक कहिले बोलाउने भन्नेमै केन्द्रित देखिए।एक सचिवालय सदस्यले अन्नपूर्णसँग भने, प्रधानमन्त्री स्थायी समिति बैठक बोलाउनेतिर देखिनु भएको छैन। केन्द्रीय समिति पनि उचालेर बोलाउन खोजिएको भन्नेमा हुनुहुन्छ। उहाँ सचिवालय बैठक बोलाउने, ३ साउनको प्रस्तावकै आधारमा सचिवालयवाट प्रस्ताव तयार पारेर अगाडि बढाउने गरी जान खोज्नु भएको छ। त्यसमा कुरा बाझिइरहेकै छ। साउन १३ मा ओलीले स्थायी समिति बैठक रोक्ने र दाहालनेपाल समूहले राख्ने दोहोरीबीच विवाद उत्कर्षमा पुगेको थियो। त्यसयता दुई अध्यक्षबीच संवाद हुन सकेको थिएन। तर, दाहाललाई उनी निकट नेताहरूको बैठकले ओलीसँग संवाद गरेर सहमति खोजी गरी स्थायी समिति बैठक बोलाउन म्यान्डेट दिएको थियो। त्यसयता दुई नेता आइतबार मात्रै संवादमा बसेका थिए। यसबीच दुवै अध्यक्षसँग महासचिव विष्णु पौडेलले दुई चरण र शंकर पोखरेलले दाहालसँग एक चरण छलफल गरेका थिए। त्यसले संवादको वातावरण बनाएको थियो। बैठकमा १३ साउनमा दाहालको अध्यक्षतामा बालुवाटारमै बसेको बैठकलाई पार्टी बैठक भन्ने कि गुटको भेला भन्नेमा केहीबेर दुई अध्यक्षबीच भनाभन भएको थियो। दाहालले स्वेच्छाले एउटा पदबाट राजीनामा दिन ओलीलाई आइतबार पनि आग्रह गरेका थिए। ओलीले अहिले कुनै पद नछाड्ने बरु महाधिवेशन छिटो गरेर नेतृत्व सहज हस्तान्तरण गर्नै पुरानै कुरामा अड्डी लिएका थिए।बैठक सचिवालय बोलाउने या स्थायी समिति भन्नेमा पनि ओली दाहालका आआफ्नै मत थिए। बैठक बस्ने विषयमा सहमति छ। उहाँ (प्रधानमन्त्री) को जोड सचिवालय बोलाउने भन्नेतिर छ। हाम्रो जोड स्थायी समितिको बैठकलाई छलफल गरी टुंग्याऔं भन्नेतिर छ। सहमतिको विकल्प भने छैन, वरिष्ठ नेता खनालले भने। नेम्बाङले भने संवाद सुरु भएको र सोमबार फेरि हुने छलफलले सम्भवतः एउटा निकास पहिल्याउने बताए। दुई अध्यक्षको संवाद नै हुन नसकिरहेका बेला संवाद भएको छ। त्यो पनि सौहार्दपूर्ण वातावरणमा छलफल भयो। सबै विषयमा कुराकानी भए। अब झिनामसिना कुरामा नलाग्ने, वार्ता र संवादबाटै सहमति खोज्ने कुरा भएको छ। भोलि (सोमबार) ९ बजे फेरि बस्ने कुरा छ, नेम्बाङले सञ्चारकर्मीहरूसँग भने, आजै (आइतबार) निष्कर्षमा पुग्ने गरी छलफलमा जुटेका थियौं, अब फेरि भोलि जेरी खाँदै बसेर भरसक टुंग्याउने गरी जान्छ होला। दुई अध्यक्षको छलफलमा ओलीले त्यही जगमा टेकेर सहमति खोज्नुपर्ने धारणा राखेका छन्। त्यसो गर्दा प्रधानमन्त्री ओलीका लागि अहिले अनुकूल वातावरण पनि बनेको छ। उपाध्यक्ष वामदेव गौतमले ६ बुँदे प्रस्ताव ओलीका लागि अनुकूल हुने गरी ल्याएका छन्। यसले सचिवालयमा आफ्नो पक्षमा बहुमत पुग्ने ओलीको ठम्याइँ छ। त्यही कारण उनी सचिवालय बैठक चाहन्छन्। दाहालनेपाल पक्षले भने स्थायी समिति बैठक बोलाउने, त्यसमा रहेका पूर्वनिर्धारित एजेन्डामा छलफल गराउने र सहमति भए सहमितको नभए आआफ्नो प्रस्ताव केन्द्रीय समितिमा लैजाने गरी जान चाहेको छ। केन्द्रीय समिति बोलाउन १ सय ५२ नेताको हस्ताक्षरसहित लिखित मागपत्र समेत बुझाइसकेको छ। आइतबारको बैठक यिनै विषयमा केन्द्रित भए पनि निचोड निस्कन सकेन।"
आन्दोलनको तयारीमा जुट्न कार्यकर्तालाई कमल थापाको निर्देशन,"काठमाडौं : राष्ट्रिय प्रजातन्त्र पार्टीका अध्यक्ष कमल थापाले अब आन्दोलनको तयारीमा जुट्न कार्यकर्ताहरुलाई निर्देशन दिएका छन्। पार्टी सम्वद्ध जनवर्गिय संगठनको संयुक्त भेलालाई सोमबार काठमाडौंमा सम्बोधन गर्दै थापाले कोरोना महामारी नियन्त्रण गर्न सरकारको भूमिका निष्प्रभावी रहेको भन्दै कोरोना महामारी, भ्रष्टाचार र धर्म परिवर्तन जस्ता बिषयलाई लिएर सडकमा जान कार्यकर्ताहरुलाई निर्देशन दिएका हुन्। मुलुकमा अहिले बलियो राष्ट्रवादी प्रजातान्त्रिक शक्ति आवश्यक भएकोले त्यो परिपूर्ति गर्न राप्रपा एक भएको चर्चा गर्दै थापाले तल्लो तहसम्म संगठन निर्माणमा जुट्नुपर्ने आवश्यकता औंल्याए। पार्टी एकतासँगै जनवर्गिय संगठनको समायोजन गर्ने कार्यलाई प्राथमिकतामा राखी अघि बढ्न आग्रह गर्दै थापाले साँठनिक सुदृढिकरणका गतिविधिमा केन्द्रीत हुनुपर्नेमा जोड दिए। सिद्धान्तनिष्ट कार्यकर्ताको बलमा मात्र पार्टीले सफलता प्राप्त गर्ने भन्दै थापाले प्रशिक्षण अभियानलाई सघन रुपमा सञ्चालन गर्न निर्देशन दिए। नेकपा र नेपाली कांग्रेसको विकल्पको रुपमा राप्रपालाई जनताले हेरिरहेको भन्दै थापाले जनताको माझबाट जनअनुमोदित गराएर एजेण्डालाई स्थापित गरि छाड्ने दृढता व्यक्त गरे।"
मलेसियामा कुटपिट प्रकरण : अवैध बस्थे दुबै नेपाली,काठमाडौं : मलेसियाको राजधानी क्वालालम्पुरमा एक नेपाली कामदारमाथि आफ्नै सुपरभाइजरले निर्घात कुटिएपछि मलेसियास्थित नेपाली दूतावासले चासो देखाएको छ। दूतावासले सेक्युरिटी गार्डलाई कुटपिट गरेको सामाजिक संजालमा आएको भिडियोका सम्बन्धमा थप विवरणहरु प्राप्त भएको भन्दै विज्ञप्ति जारी गरेको छ। 'उक्त भिडियोबारेमा ३० जुलाईको मध्यरातमा राजदूतावासमा जानकारी आउनासाथ राजदूतावासले सुरक्षा गार्ड सम्बन्धी सेवा उपलब्ध गराउने कम्पनीहरुको छाता संगठन  लाई खबर गरी सत्य तथ्य बुझ्न अनुरोध गरेको थियो।  ले ३१ जुलाईको विहान प्रहरीमा उजुरी दर्ता गर्यो भने राजदूतावासले यस सम्बन्धी सूचना उपलब्ध गराउन सबैमा आह्वान गर्यो' जारी विज्ञप्तिमा भनिएको छ 'दूतावासले आह्वान गरे अनुसार उक्त घटनाका पीडित र पिडक दुबै जना राजदूतावासको सम्पर्कमा आउनु भयो। दुबै जना नेपाली नागरिक भएको कुरा पुष्टि भएको छ।' पीडित ईस्लाम हुसेन नवलपरासी र पिडक राम गोपाल मुराउ कपिलबस्तुका स्थायी बासिन्दा भएको दूतावासले जनाएको छ। मलेसियाको अध्यागमन कानून अनुसार पिडक र पीडित दुवै जना मलेसियामा अवैधानिक अवस्थामा रहेको दूतावासको विज्ञप्तिमा उल्लेख छ। उनीहरुले भिडियोमा देखिएको घटना ७ जुलाई २०२० को विहान करिब १० बजे क्वालालम्पूरमा रहेको   मा भएको दूतावासलाई जानकारी गराएका छन्। पीडित सेक्युरिटी गार्ड र पिडक सुपरभाईजरको रुपमा कार्यरत रहेका थिए। राजदूतावासको सम्पर्कमा आएका दुबै जनाले उक्त भिडियोमा देखिने पात्र आफुहरु नै रहेको कुरा स्वीकार गरेको दूतावासले जनाएको छ। मुराउ सोमबार नै स्वेच्छाले मलेसियन प्रहरी समक्ष उपस्थित भएका छन्। उनीहरुबारे थप अनुसन्धान क्वालालम्पूरको वाङ्सामाजुस्थित प्रहरी स्टेशन (  ) ले गर्ने दूतावासले जारी गरेको विज्ञप्तिमा उल्लेख गरिएको छ।
हिँड्दाहिँड्दै पहिरो खसेपछि,जाजरकोट : बाटोमा हिँड्दाहिँड्दै एक्कासी पहिरो खसेपछि जाजरकोटमा एक युवती गम्भिर घाइते भएकी छन्। बारेकोट गाँउपालिका९ निवासी खिमबहादुर बिसीकी २२ वर्षीय छोरी टीका बिसी गंभिर घाइते भएकी हुन्। घरबाट सदरमुकाम खलंगा आउँदै गर्दा नगलगाड५ स्थित गेरेनी भीर नजिक सुख्खा पहिरो खस्दा उनको टाउकोमा गम्भिर चोट लागेको छ। घाइते टीकाको अवस्था गम्भिर भएपछि उनलाई उपचारका लागि हेलिकोप्टरबाट सुर्खेत पठाईएको छ। बारेकोट गाँउपालिकाले खर्च ब्यहोर्ने गरि माउन्टेन एयरको हेलिकोप्टरबाट उनको उद्धार गरिएको हो। घाइते युवतीको अवस्था निकै जोखिममा रहेकोले गाउँपालिकाले दुई लाख ७५ हजार रुपैयाँमा हेलिकोप्टर चार्टर गरेर उद्धार गरिएको बारेकोट गाउँपालिका अध्यक्ष महेन्द्र शाहले बताए। युवतीसँगै आएका आफन्तले उनको उद्धार गरेका थिए। घाइते टीकालाई इलाका प्रहरी कार्यालयका प्रहरीले प्राथमिक स्वास्थ्य केन्द्र दल्ली लगेर प्राथमिक उपचार गराएका थिए। घाइते युवतीको अझै होस खुल्न नसकेको र अवस्था निकै गम्भिर रहेको स्वास्थ्यकर्मीले बताएका छन्।
गोरु काटेको अभियोगमा तीनजना प्रक्राउ,"बेंसीसहर : गोरु काटेको अभियोगमा लमजुङ प्रहरीले ३ जनालाई पक्राउ गरेको छ । मस्र्याङदी गाउँपालिका७ ङादी दोभानचौरमा गोरु काटेर मासु भाग लागाउँदै गरेको अवस्थामा तीनजना पक्राउ गरिएको प्रहरीले जनाएको छ । प्रहरीका अनुसार ङादी दोभानचौरका ४२ वर्षीय रामबहादुर भुजेल, मस्र्याङदी गाउँपालिका ७ बस्ने ३० वर्षीय राजकुमार भुजेल र बेसीसहर नगरपालिका १० बस्ने २० वर्षीय दुर्गा थापा मगरलाई पक्राउ गरिएको हो । दोभानचौरमा रामबहादुर भुजेलको घरमा गोरु काटेको भन्ने सूचनाको आधारमा जिल्ला प्रहरी कार्यालय र प्रहरी चौकी खुदीबाट खटिएका प्रहरी टोलीलाई खानतलासी गर्दा घरधनी भुजेलसहित ३ जनालाई पक्राउ गरेको प्रहरी नायव उपरीक्षक गंगाबहादुर थापाले बताए । उनीहरुलाई गोरुको मासुसहित पक्राउ गरिएको थापाले बताए । उनीहरु तीनैजनालाई आइतबार गौबध मुद्दामा लमजुङ जिल्ला अदालतबाट १२ दिनको म्याद थप गरी थप अनुसन्धान थालिएको प्रहरी निरीक्षक ओमप्रकाश पुनले जानकारी दिए । शुक्रबार राति साँढे १० बजेतिर गोरु काटेको देखेपछि स्थानीयले प्रहरीमा उजुरी दिएका थिए । सोही आधारमा प्रहरीले तीन जनालाई पक्राउ गरेको जनाएको छ ।"
४१८ जना कोरोना संक्रमित थपिए,"काठमाडौं : पछिल्लो २४ घण्टामा नेपालमा ४१८ जनामा कोरोना भाइरस (कोभिड१९) संक्रमण पुष्टि भएको छ। । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नेपालमा कोरोना संक्रमितको संख्या २० हजार ७५० पुगेको छ। पछिल्लो २४ घण्टामा देशभरका प्रयोगशालामा ७ हजार ६३७ नमुना परीक्षण गरिएको स्वास्थ्य तथा जनसंख्या मन्त्रालयले जनाएको छ। आइतबार २४६, शनिबार ३१५, शुक्रबार २२४, बिहीबार २७४, बुधबार २१०, मंगलबार ३५३, सोमबार १३९ जनामा कोरोना संक्रमण देखिएको थियो।"
"एसईई नतिजा तयारी पूरा, बोर्ड बैठकको पर्खाइमा","काठमाडौं : राष्ट्रिय परीक्षा बोर्डले माध्यमिक शिक्षा परीक्षा (एसईई) को नतिजा प्रकाशन सम्बन्धी सम्पूर्ण काम पूरा गरेको छ। बोर्डका परीक्षा नियन्त्रक (कक्षा १०) का नियन्त्रक रामराज खकुरेलले नतिजा प्रकाशनको काम पूरा भएको जानकारी बोर्डलाई जानकारी गराएका छन्। बोर्ड बैठक बसेर निर्णय गरेपछि मात्र नतिजा प्रकाशन हुनेछ। योपटक सम्बन्धित स्कुलले नै मूल्यांकन गरेर विद्यार्थीको नतिजा बोर्डमा पठाएका थिए। स्कुलले पठाएको नतिजालाई रुजु गरेर बोर्डले नतिजा प्रकाशन गर्न लागेको हो। बोर्डका अनुसार एसईईमा सहभागी हुन ४ लाख ८२ हजारले फाराम भरेका थिए। तर कोभिड १९ को संक्रमण त्रासका कारण परीक्षा हुन नसकेपछि सम्बन्धित स्कुलले नै मूल्यांकन गरेर नतिजा दिन व्यवस्था गरिएको हो। बोर्डमा जानकारी गराएपनि कहिले बैठक बस्ने भन्ने निर्क्यौल भएको छैन। बिगतमा तयारी पूरा हुने बित्तिकै नतिजा सार्वजनिक गर्ने चलन थियो। तर यस पटक स्कुल आफैले मूल्यांकन गरेको नतिजालाई प्रमाणीकरणका लागि मात्रै बोर्डमा पठाएकोले नतिजा कस्तो आउने हो भन्ने कौतुहलता छैन। खकुरेलले भने, आज सार्वजनिक हुने सम्भावना कम छ। भोलि गाइजात्राको दिन पनि नतिजा आउने सम्भावना छैन। पर्सितिर मात्रै सार्वजनिक हुन्छ कि ?"
बेपत्ता पंकजको शव बुलेटसँगै भेटियो,स्याङजा : फेदिखोला गाउँपालिका २ भालुपहाडको सेतीखोलाबाट बुलेट मोटरसाइकलसँगै सोमबार पंकज गिरीको कंकाल भेटिएको प्रहरीले जनाएको छ । ठ्याक्कै एक महिनाअघिदेखि वेपत्ता रहेका १९ वर्षीय गिरी सेतीखोलाबाट झण्डै ३० मीटरमाथि झ्याङ्मा अड्किएको अवस्थामा फेला परको हो । उनको शव हड्डी भाँचिएको र मक्किएको अवस्था फेला परेका छ। उनले लगाएको लुगाका आधारमा आफन्तले पहिचान गरेको प्रहरी नायब उपरीक्षक राजेन्द्र अधिकारीले जानकारी दिए । बाबा जीवन गिरीले शवको जिम्मा लिएका छन् भने शब पोष्ट मार्टमका लागि अस्पताल लगिने तयारी भइरहेको उनले बताए । स्याङजाको चापाकोट नगरपालिका ५ घर भएका गिरी पोखरास्थित जनप्रिय क्याम्पसमा १२ कक्षाको परीक्षाको तयारीमा थिए । असार १८ गतेदेखि बेखबर रहेका उनको सोमबार (आज) मोटरसाइकल भेटिएको थियो।मोटसाइकल झिक्ने क्रममा गन्ध आएपछि खोजतलास गर्नेक्रममा सडेको अवस्थामा शव भेटिएको प्रहरी प्रवक्ता समेत रहेका अधिकारीले जनाए । स्याङजाको सेतीखोलामा बेवारिसे अवस्थामा बुलेट मोटरसाइकल भेटियो माछा मार्न जाने व्यक्तिले आइतबार साँझ बुलेट मोटरसाइकल देखेपछि प्रहरीलाई खबर गरेका थिए। पोखरा महानगरपालिका ५ पस्र्याङमा बस्दै आएका गिरी ना ४० प ३७२० नम्बरको हरियो रंगको बुलेट बाइक भाडामा लिएर हिँड्ने गरेको आफन्तको भनाइ छ । बुलेट मोटरसाइकल र कंकाल फेला परेपछि प्रहरीले गिरी परिवारलाई घटनास्थलमा बोलाएको थियो । घटनास्थलमा भेटिएका लुगाका आधारमा कंकाल उनकै भएको परिवारले जनाएपछि आफन्तले सनाखत गरेका छन् । दुर्घटना हो वा हत्या हो यसबारे एकिन गर्न नसकिएको प्रहरीले बताएको छ।यसबारे थप अनुसन्धान हुने प्रनाउ अधिकारीले जानकारी दिए ।
प्रदेश १ मा थपिए ५७ जना कोरोना संक्रमित,"विराटनगर : मोरङमा एकै दिन ४६ जना कोरोना संक्रमित थपिएका छन् । जसमा विराटनगर महानगरपालिकाका मात्रै २२ जना छन् । प्रदेश १ मा ५७ जना नयाँ बिरामी थपिएकोमा सबैभन्दा बढी मोरङका ४६ जना रहेका हुन् । झापामा छ र सुनसरीमा पाँच जना नयाँ संक्रमित थपिएको सामाजिक विकास मन्त्रालयले जनाएको छ । नौ सय ५१ जनाको स्वाब संकलन गरेर विभिन्न प्रयोगशालामा गरिएको पीसीआर परीक्षण रिपोर्ट सोमबार प्राप्त भएको हो । पीसीआर परीक्षण गरिएकामध्ये १८ महिला ३९ पुरुषको रिपोर्ट पोजिटिभ आएको छ । मोरङको विराटनगरमा १६ पुरुष र छ महिला, रंगेली नगरपालिकामा १३ पुरुष र नौ महिला, कटहरी गाउँपालिकामा दुई महिलामा कोरोना पुष्टि भएको छ । झापाको अर्जुनधारामा पाँच पुरुष र बिर्तामोडमा एक महिला तथा सुनसरीको इटहरीमा तीन, धरान र इनरुवामा एकएक जना पुरुषमा कोरोना रिपोर्ट पोजेटिभ आएको सामाजिक विकास मन्त्रालयका प्रवक्ता डासुरेश मेहताले बताए । नयाँ बिरामी थपिएसँगै प्रदेश १ मा हालसम्म कोरोना भाइरसबाट संक्रमित हुनेको संख्या एक हजार एक सय २८ पुगेको छ । प्रदेशमा भाइरसबाट संक्रमित भएर उपचाररत रहेका मध्ये आठ जना निको भएर सोमबार डिस्चार्ज भएका छन् । बीपी कोइराला स्वास्थ्य विज्ञान प्रतिष्ठान धरानबाट तीन महिला र पाँच पुरुष डिस्चार्ज भएका् मेहताले बताए । प्रदेश १ मा डिस्चार्ज हुनेको संख्या आठ सय २९ पुगेको छ । प्रदेश १ मा हाल सम्म ४५ हजार सात सय ७१ जनाको पीसीआर परीक्षण गरिएको सामाजिक विकास मन्त्रालयले जनाएको छ ।"
वडाध्यक्षबाट कुटिए वृद्ध,"भोजपुर : जनप्रतिनिधिबाटै एक वृद्धमाथि कुटपिट भएको छ।उत्तरी साल्पासिलिछो गाउँपालिका १ कुलुङका वडाध्यक्ष गणेश बुढाथोकीले स्थानीय ६५ वर्षीय अर्जुनजंग कार्कीलाई कुटपिट गरेका हुन् । वडाध्यक्ष बुडाथोकीले कुलुङको अग्राखे भन्ने स्थानमा बाटो छेकी विनाकारण कुटपिट गरेको पीडित कार्कीको आरोप छ । कार्की षडानन्द नगरपालिकाको दिङ्लाबजारदेखि घर जाने क्रममा गत शनिबार कुटिएका थिए। पीडित कार्कीको छाती, हात र खुट्टामा चोटपटक लागेर गम्भीर घायते भएको उनकी श्रीमती इन्दिरा कार्कीले बताइन्। यता वडाध्यक्ष बुडाथोकीले बाटो निरीक्षण गर्दै हिँडिरहेको अवस्थामा कार्कीले अपशब्द प्रयोग गरेको र सामान्य विवाद मात्र भएको स्वीकारेका छन् । विवादपछि ठेलाठेल हुँदा दुवैलाई सामान्य चोटपटक पनि लागेको उनले बताए । वडाध्यक्ष बुढाथोकीलाई प्रहरीले नियन्त्रणमा लिइ पीडित कार्कीको परिवारको रोहवरमा छाडिएको इलाका प्रहरी कार्यालय दिङ्लाका प्रहरी निरीक्षक भाष्कर खतिवडाले जानकारी दिए । स्थानीय मेडिकलमा प्राथमिक उपचार पछि पीडित कार्कीलाई थप उपचारका लागि विराटनगर पठाइएको पारिवारिक स्रोतले जनाएको छ ।"
कोरोनाबाट विराटनगरमा वृद्धको मृत्यु,"विराटनगर : कोरोनाका कारण विराटनगरमा सोमबार एक वृद्धको मृत्यु भएको छ । कोशी अस्पतालमा भर्ना गरिएका ७७ वर्षीय वृद्धको मृत्यु भएको हो । उपचारका लागि सोमबार बिहान उनलाई आइसोलेसनमा लगिएको थियो । अस्पतालका मेडिकल सुपरिटेन्डेन डा चुमनलाल दासले विराटनगर महानगरपालिका५ स्थानीय ठेगाना भएका वृद्धको उपचारका क्रममा मृत्यु भएको जानकारी दिए । श्वासप्रश्वासमा समस्या देखिएपछि कोरोना संक्रमण भएको हुन सक्ने आशंकामा बिहान १० बजे उनको स्वाब संकलन गरिएको थियो । उपचारका क्रममा उनको दिउँसो ३ः१५ बजे मृत्यु भएको मेसु दासले बताए । मृत्यु पछिमात्र उनको कोरोना रिपोर्ट पोजेटिभ आएको थियो । वृद्धको मृत्यु भएको केही समयपछि कोरोना रिपोर्ट पोजेटिभ आयो, डाक्टर दासले भने, कोरोना रिपोर्ट पोजेटिभ आएपछि बिरामी कुरुवाको पनि कोरोना जाँच गर्ने तयारी हुँदैछ । मृतक वृद्ध मधुमेह रोगबाट पीडित थिए । चार दिनयता ज्वरो आएपछि सोमबार उपचारका लागि ल्याइएको अस्पतालले जनाएको छ । वृद्धको मृत्युसँगै प्रदेश १ मा कोरोनाका कारण ज्यान गुमाउनको संख्या दुई पुगेको छ । यसअघि गत बुधबार मोरङ सुनवर्षीका एक पुरुषको विराटनगरबाट थप उपचारका लागि बीपी कोइराला स्वास्थ्य विज्ञान प्रतिष्ठान धरान लगेपछि मृत्यु भएको थियो ।"
मंगलबार सा पारु (गाईजात्रा),"भक्तपुर : मंगलबार भाद्र शुक्ल प्रतिपदा। काठमाडौं उपत्यकालगायत नेपालभाषीहरूको बसोबास रहेको ठाउँमा यस दिन गाईजात्रा भव्यताका साथ मनाइँदै आएको छ। गाईजात्रालाई नेपालभाषामा सा पारु पनि भनिन्छ। सा भनेको गाई र पारु भनेको प्रतिपदा। प्रत्येक वर्षको भाद्र शुक्ल प्रतिपदामा गाईजात्रा मनाइने भएकाले यस दिनलाई सा पारु भनिएको हो। नेवारी समुदायमा सा पारु मृत्यु संस्कारसँग सम्बन्धित पर्व हो। यस दिन वर्षभरिमा दिवंगतहरूको सम्मान तथा सम्झनामा गाईको प्रतीक बनाई स्थानीय नगर परिक्रमा गराइन्छ। धार्मिक परम्पराअनुसार भाद्र प्रतिपदाको एकदिनमात्र यमलोकको ढोका खुला हुने जनविश्वास रहँदै आएको छ। त्यस्तै मृतात्मालाई गाईको प्रदर्शनले गाईको मद्दतबाट उक्त दिन यमलोकमा प्रवेश हुने जनविश्वास छ। त्यसैले नेपालभाषी समुदाय यस दिन गाईको प्रतीक वा जिउँदो गाईलाई नै नगर परिक्रमा गराउँछन्। धार्मिक ग्रन्थ तथा किवंदन्तीहरूका अनुसार गाईजात्राको दिन गाई प्रदर्शन गर्ने क्रममा उक्त गाईले हालेको एक पाइला बराबर एक अश्वमेघ यज्ञ गरे बराबरको फल प्राप्त हुन्छ। पन्ध्रौं शताब्दीदेखि गाईजात्रा काठमाडौं उपत्यकामा लिच्छविकालमै गाईजात्रा चलेको पाइन्छ। जसलाई काठमाडौंमा प्रताप मल्ल, ललितपुरमा सिद्धिनरसिंह मल्ल र भक्तपुरमा जगतप्रकाश मल्लले विस्तृत गरेको इतिहासविद् तथा संस्कृतिविद्हरु बताउँछन्। संस्कृतिकर्मी ओमप्रसाद धौभडेलले गोपालराज वंशावलीमा पन्ध्रौं शताब्दीतिरै नेपालमा गाईजात्रा चलनचल्तीमा आइसकेको उल्लेख गरिएको जानकारी दिए। लिच्छविकालमै काठमाडौंका नेपालभाषी समुदायले एउटा पर्वको रुपमा गाईजात्रा मनाइसकेका थिए, उनले भने, मल्ल राजाहरूले यसलाई परिमार्जन गरी विस्तृतमात्रै गरेका थिए। उनका अनुसार काठमाडौंका प्रताप, पाटनका सिद्धिनरसिंह र भक्तपुरका जगतप्रकाश मल्लले आआफ्नो क्षेत्रमा मनाइने गाईजात्रा प्रत्येक राजदरबार अगाडिबाट जानुपर्ने व्यवस्था गरेका थिए। जसअनुसार काठमाडौं उपत्यकामा हुने गाईजात्रा प्रत्येक राजदरबार भएर नगर परिक्रमा गर्ने चलन आजसम्म कायम रहँदै आएको छ। कसरी मनाइन्छ गाईजात्रा ? गाईजात्राको दिन गाईको प्रतीक बनाउनुअघि मृतकको नाममा क्रियापुत्रद्वारा संकल्प गराई पुरोहितले विधिपूर्वक पूजाआजा सम्पन्न गर्छन्। पुरोहितले पूजाकै क्रममा गाईको प्रतीक बनाउन लगाउँछन् र तयार भएको गाई आआफ्नो क्षेत्रको सम्बन्धित एवं निश्चित क्षेत्रमा परिक्रमा गराइन्छ। काठमाडौं उपत्यकामध्ये भक्तपुरमा यो गाईजात्रा नौ दिनसम्म मनाइन्छ। पूर्णिमाको दिनदेखि नै यो जात्रा मनाइने भएकाले यसलाई नेपालभाषामा गुन्हु पुन्ही (नौदिने पूर्णिमा) भनिन्छ। गाईको प्रतीक प्रदर्शन सँगसँगै विशेष किसिमको संगीतको तालमा लठ्ठी जुधाएर घिन्ताङघिसी नाच नाच्नु भक्तपुरको गाईजात्राको विशेष आकर्षण हो। पहिले पुरुषमात्रै सहभागी हुने यस नाचमा आजभोलि महिलासँगै स्वदेशी तथा विदेशी पनि सहभागी हुन थालेका छन्। महिलाले नाच्न नहुने समयमा पुरुष नै महिलाको भेषमा नाचमा सहभागी हुन्थे। भक्तपुरमा मृतक महिला, पुरुष र बच्चाको आधारमा गाईको प्रतीक बनाउँछन्। गाईको चित्र छापिएको छापा, परालले बनाइएको एकजोडा सिङ, चवरको पंखा, छाता, विभिन्न फूल र कागजबाट बनाइएका सिंगार्ने वस्तुले सजाइदिएर केटा भए सेतो वा अन्य रंगको नयाँ कपडा र केटी भए हाकुपतासी (छेउमा रातो धर्सो भएको कालो रंगको सारी) वा सारीले बेरेर गाईको प्रतीक बनाइन्छ। जसमा उमेरअनुसार डोकः सा र ताहा सा बनाइन्छ। यसरी डोकः सा र ताहा सा तयार भएपछि घरको मूलढोका अगाडि पुरोहित वा ब्राह्मणले मृतकको क्रिया गर्ने क्रियापुत्रलाई संकल्प गराई विधिबमोजिम पूजा गरेपछि त्यसलाई नगर परिक्रमा गर्न पठाइन्छ। तलेजुको घिन्ताङघिसी जनै पूर्णिमाको दिन राती भक्तपुर तलेजुको घिन्ताङघिसी निकालिन्छ। तलेजुको घिन्ताङघिसी नाच ननिकालेसम्म भक्तपुरमा गाईजात्रा सुरु भएको मानिँदैन। तलेजुको घिन्ताङघिसी नाचबाट सुरु भएको गाईजात्रा पर्व भक्तपुर नपा वडा नं ४ लाकोलाछेंबाट परालले बनाइएको भैरवको गाई निकालेर नगर परिक्रमा गराइएपछि पहिलो दिनको जात्रा विधिवत सम्पन्न हुन्छ। उक्त भैरवनाथको गाई भक्तपुरको टौमढी, भक्तपुर दरबार क्षेत्र र दत्तात्रयमा तीनपटकसम्म घुमाइन्छ। पहिलो दिन सांस्कृतिक र संस्कारगत गाईजात्रा सकिएपछि दोस्रो दिन खाली हुन्छ। तेस्रो दिनदेखि हास्यव्यंग्य, घोचपेच हुने जात्रासँगै परम्परागत र मौलिक विभिन्न नाचहरू प्रदर्शन गरेर गाईजात्रा मनाइन्छ। यो क्रम एक सातासम्म चल्छ। यस वर्ष औपचारिकतामात्रै तर यस वर्ष कोरोना भाइरस संक्रमणको सम्भावना भएकाले भक्तपुरमा गाईजात्रालाई औपचारिकतामा सीमित गर्न आग्रह गरिएको छ। भक्तपुर नपामा बसेको सर्वपक्षीय बैठकले कोरोना भाइरस संक्रमण हुन नदिन गाईजात्रामा घिन्ताङघिसीलगायतका सांस्कृतिक एवं परम्परागत तथा आधुनिक नाच ननिकाल्न आह्वान गरेको हो। संस्कारगत गाईजात्रामात्र गर्न उक्त बैठकले विशेष आह्वान गरेको छ।"
पाँच दिनदेखि अवरुद्ध कर्णाली राजमार्ग खुल्यो,"कालिकोट : पहिरोका कारण ५ दिनदेखि अवरुद्ध बनेको कर्णाली राजमार्ग सञ्चालनमा आएको छ । कर्णाली राजमार्गको कालिकोट खण्डमा मात्रै तीन दर्जन भन्दा बढी ठाँउमा गएको पहिरोका कारण कर्णाली राजमार्ग अवरुद्ध थियो। राजमार्ग सोमबारदेखि सञ्चालनमा आएको जिल्ला प्रहरी कार्यालय कालिकोटका प्रमुख श्यामबाबु ओलीयाले जानकारी दिए । उनका अनुसार डिभिजन सडक कार्यालय जुम्लाको डोजरले पहिरो पन्छाएपछि राजमार्ग नियमित सूचारु भएको छ । जिल्लाको तिलागुफा नगरपालिकास्थित ठाकुल्ला खोलामा पानीको बहाब बढेपछि राजमार्ग अवरुद्ध हुने र पानीको बहाब घटेपछि राजमार्ग सञ्चालन हुने गरेको छ। कर्णाली राजमार्गको दैलेख र कालिकोटको सिमाना दहिखोला, गगने खोला, काले खोला, शेरीघाट, मान्म, ताडी, बिहानी खोला, शेरावाडा, टाकुल्ला, खल्लागाड लगायतका तीन दर्र्जन भन्दा बढी ठाँउमा खसेको पहिरो पन्छाएपछि कर्णाली राजमार्ग सञ्चालनमा आएको डिभिजन सडक कार्यालय जुम्लाका इन्जीनियर लिलाबहादुर भण्डारीले बताए । उनका अनुसार पहिरोका कारण पाँच दिनदेखी अबरुद्ध राजमार्ग खुलाउनका लागि जुम्लादेखी डोजर सहित डिभिजन सडक कार्यालय जुम्लाको टोली पहिरो पन्छाउदै कालिकोट हुँदै दैलेखको सिमानासम्म पुगेको थियो । ती सबै स्थानमा पहिरो पन्छाएर राजमार्ग खुलाइएको छ । कालिकोटका प्रमुख जिल्ला अधिकारी चन्द्रप्रसाद गैरेले लामो समय राजमार्ग अवरुद्ध हुन नदिन डिभिजन सडक कार्यालय जुम्लालाई निर्देशन दिइएको बताए । डिभिजन सडक कार्यालय जुम्लाबाट एउटा डोजर कालिकोटमा राख्ने व्यवस्था मिलाइएको बताउदै राजमार्गका धेरै ठाँउमा पहिरो खेस्ने समस्याले अवरुद्ध राजमार्ग समयमै खुलाउन नसकिएको बताए । लगातार एक हप्तासम्म राजमार्ग अवरुद्ध हुन नदिन सबै सरोकारवालाबीच छलफल र समन्वय भइरहेको उनको भनाइ छ।"
झापाबाट पीसीआर परीक्षण सुरु,"झापा : भद्रपुरको मेची अस्पतालमा सोमबारदेखि कोरोना भाइरसको नमूना परीक्षण सुरु हुने भएको छ । बुधबारदेखि नियमित पीसीआर परीक्षण गर्ने गरी सोमबारदेखि नमूना परीक्षण सुरु गरिएको हो । दुई दिन नमूना परीक्षण गरेपछि नियमित परीक्षण सुरु गर्ने जिल्ला समन्वय समितिका संयोजक सोम पोर्तेलले बताए । 'सोमबार र मंगलबार नमूना परीक्षण गर्छौं, उनले भने, 'त्यसलाई क्रस भेरिफिकेसनका लागि विराटनगर पठाउँछौं, रिपोर्ट ठिक देखियो भने नियमित परीक्षण थाल्छौं ।' मेची अस्पतालमा पीसीआर ल्याब सञ्चालन संयोजक जिल्ला समन्वय समिति प्रमुख रहने छन् । संयोजकको जिम्माअनुरुप मेसिन जडान, कर्मचारीलगायतका व्यवस्थापकीय काम सकेर ल्याब सञ्चालनको लागि तयारी गरिसकेको समन्वय प्रमुख पोर्तेलले जानकारी दिए । हाल अस्पतालको ल्याब राखिएको क्षेत्र पूर्णरुपमा सिल गरिएको छ । त्यहाँ सम्बन्धित कर्मचारीबाहेक बाहिरका बिरामी जान सक्दैनन् । प्रदेश सरकारको पहलमा स्थापना गरिएको उक्त पीसीआर ल्याबमा ८ जना कर्मचारी छन् । परीक्षण सुरु भएको केही दिन सम्म २ सिफ्टमा परीक्षण गरिने र क्रस भेरिफिकेसनमा रिर्पोट ठिक देखिन थाल्यो भने ४ सिफ्टमा काम गरिने छ । समन्वय प्रमुख पोर्तेलकाअनुसार साउन महिनाभित्र ७ सयको पीसीआर रिर्पोट निकाल्ने गरी काम गरिने छ । मेची अस्पतालमा पीसीआर ल्याब सञ्चालनका लागि संघीय सरकारले १ करोड रुपैयाँ पठाएको छ । त्यही रकमबाट हाल सञ्चालन गरिएको समन्वय प्रमुख पोर्तेलले जानकारी दिए । मेची अस्पतालमा ल्याब सञ्चालनमा आएपछि पूर्वी पहाडका जिल्ला इलाम, पाँचथर र ताप्लेजुङ समेतलाई सहज हुनेछ ।"
कोरोना मुक्त मुस्ताङमा यार्तुङ रौनक (फोटो फिचर),"जोमसोम : हिमाली जिल्ला मुस्ताङको वारागुङ मुक्तिक्षेत्र गाउँपालिका३ कागबेनीमा परम्परागत यार्तुङ महोत्सव २०७७ सुरु भएको छ । हरेक वर्ष प्रसिद्ध धार्मिकस्थल मुक्तिनाथमा लाग्दै आएको ब्रान्ड यार्तुङ महोत्सव यसपटक कोरोना कहरका कारण स्थगित भएको थियो । यससँगै कागबेनीले यार्तुङ महोत्सव सञ्चालन गर्ने अवसर पाएको हो । बर्खायामको मौसमलाई बिदाइ गर्दै हिउँदयामको मौसमलाई स्वागत गर्न हिमाली क्षेत्रका बासिन्दाले यसप्रकारको यार्तुङ पर्व मनाउने चलन छ । बर्खायामको मौसममा खेतीपातीको काम सकेर अन्नवाली थन्क्याएपछि हिउँदको सुरुआतसँगै फुर्सदिलो महिनामा स्थानीयले यार्तुङ मनाउने गर्छन् । यार्तुङ पर्वको मुख्य दिन जनैपूर्णिमाको तिथिमा पर्छ । धार्मिक तथा सांस्कृतिक र सामाजिक सभ्यताको प्रर्वद्धन गर्दै आपसमा मिठो खाने, राम्रो लगाउने र आफन्त, साथीभाइ भेटघाट गरी रमाइलो गरिन्छ । कागबेनी गाउँ मुखिया आङजिङ गुरुङका अनुसार मौलिक कलासंस्कृति र वेषभुषाको संरक्षण तथा संम्वद्धन गर्न कोरोना महामारीका बावजुद यसपटक कागबेनीले यार्तुङ महोत्सव सञ्चालन गरेको हो । उनका अनुसार स्थानीय प्रशासन र सुरक्षा निकायसँग पूर्व स्वीकृति लिइ सम्भावित कोरोना संक्रमण जोखिमलाई ध्यानमा राखी सतर्कता अपनाइनेछ । कागबेनीमा गत शनिबार पहिलो पटक यार्तुङ महोत्सव सञ्चालन भएको हो । कागबेनी यार्तुङ व्यवस्थापन समितिले आयोजना गरेको महोत्सव सञ्चालनका लागि स्थानीयबासीबाट आर्थिक सहयोग जुटाइएको समितिका संयोजक अर्का आङजिङ गुरुङले बताए । महोत्सवको सोमबार अन्तिम दिन कागछोदे गुम्बामा स्थानीय मौलिक कला संस्कृतिका विभिन्न कार्यक्रम भएको छ । गाउँका अग्रज महिला तथा पुरुषहरुको समुहले वारागुङ मुक्तिक्षेत्रको मौलिक भाषाको लु गीत गाउँदै गुम्बा परिक्रमा गरे । महोत्सवको क्रममा स्थानीयले परम्परागत स्याब्रो नाच देखाए भने कतिपयले लु गीत गाउँदै नाचे । केहीले स्टेजमा ढोलु गीत गाए । कोरोना महामारीका बावजुद वारागुङ मुक्तिक्षेत्र लगायत आसपासका स्थानीय दर्शकको उल्लेख्य उपस्थिति रहेको थियो । वारागुङ मुक्तिक्षेत्र कागबेनीको यार्तुङ महोत्सव व्यवस्थापन समितिले महोत्सवका अवसरमा विभिन्न प्रतियोगिता पनि आयोजना गरेको छ । यार्तुङको मुख्य आर्कषणका रुपमा लिइएको घोडा दौड प्रतियोगिता आइतबार सम्पन्न भयो ।"
२४ घण्टामा काठमाडौं उपत्यकामा ५१ जना कोरोना संक्रमित,"काठमाडौं : पछिल्लो २४ घन्टाको अवधिमा काठमाडौं उपत्यकामा थप ५१ जनामा कोरोना संक्रमण पुष्टि भएको छ। विभिन्न प्रयोगशालामा गरिएको परीक्षणमा थप ५१ जनामा कोरोना संक्रमण देखिएको स्वास्थ्य तथा जनसंख्या मन्त्रालयले जनाएको छ। मन्त्रालयका प्रवक्ता डाजागेश्वर गौतमका अनुसार काठमाडौं ४३, भक्तपुर ५, ललितपुर ३ जना कोरोना संक्रमित थपिएका छन्। ४१८ जना कोरोना संक्रमित थपिए सोमबार थप ४१८ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या २० हजार ७५० पुगेको छ। आइतबार मात्रै २४६ जनामा कोरोना भाइरस संक्रमण पुष्टि भएको थियो।"
अत्याधिक रक्तस्राव हुँदा उपचार नपाएर सुत्केरीको मृत्यु,"जाजरकोट : अत्याधिक रक्तस्रावका कारण जाजरकोटमा एक सुत्केरीको मृत्यु भएको छ । छेडागाड नगरपालिका१० काफ्ला निवासी २७ वर्षीया पशुपति थापा पुनको मृत्यु भएको हो । सोमबार बिहान ४ बजेतिर घरमै सुत्केरी भएकी पशुपतिको रक्तस्राव नरोकिएका कारण बिहान १० बजेतिर मृत्यु भएको उनका पति शंकर पुनले बताए । रक्तस्राव नरोकिएपछि उपचारका लागि कुशे गाँउपालिका७ बाटुले बजारमा रहेको एक मेडिकलमा लगिएको थियो । तर मेडिकलमा पनि उपचार हुन नसकेपछि उनको मृत्यु भएको हो । बच्चा भने सकुशल रहेको छ । धेरै रगत बगिसकेको थियो । अन्तिम अवस्थामा मेडिकलमा ल्याइएकी सुत्केरीलाई रगत चढाउनु पर्ने अवस्था थियो तर मेडिकलमा त्यस्तो सुविधा थिएन मेडिकल संकलक अहेब प्रवेश थापाले भनेबचाउन धेरै कोसिस गयौँ तर धेरै रगत बगिसकेकाले बचाउन सकेनौ। जिल्लामै रगत दिने किसिमका सुरक्षित प्रसूतिगृह नहुँदा धेरै महिलाले अकालमा ज्यान गुमाउने गरेका छन् ।भरपर्दो स्वास्थ्य संस्था नहुँदा घरमै असुरक्षित तरिकाले सुत्केरी हुँदा उनले अकालमा ज्यान गुमाउनु परेको हो । समस्यामा परेका दुर्गमका महिलालाई राष्ट्रपति महिला उत्थान कार्यक्रमको सहयोगमा उद्धार गर्ने गरिएपनि उक्त सुविधाबारे जानकारी नपाउँदा ती महिलाको अकालमा ज्यान गएको स्वास्थ्य सेवा कार्यालयका प्रमुख डा सुनिल पुनले बताए। जनचेतनाको अभावले घरमै असुरक्षित तरिकाले सुत्केरी हुने, दक्ष स्वास्थ्यकर्मी र प्रसुति भवनको अभाव, भौगोलिक विकटता लगायतका कारणले दुर्गमा धेरै सुत्केरी महिला जोखिमा रहेको डा पुनको भनाइ छ । जटिल अवस्थाका एक दर्जन महिलाको भने हवाई उद्धारपछि ज्यान जोगिएको छ ।"
प्रहरीकै अगाडी सीमामा ओहोरदोहोर,"विराटनगर : प्रदेश १ को राजधानी विराटनगरमा दिनदिनै कोरोना भाइरसको संक्रमण तीव्र रुपमा फैलिदै गरेको छ । कोरोनाको संक्रमण फैलिन नदिन विराटनगर महानगरपालिकाले दुई साताका लागि लडडाउन गरेको छ । तर सुरक्षार्थ खटिएका प्रहरीकै अगाडीबाट सीमामा ओहरदोहर हुने गरेको छ । संक्रमण रोक्नका लागि नेपालभारत दुवै देशका सरकारले सीमा सलि गरेका छन् । तर सीमा क्षेत्रका बासिन्दाहरु निरन्तर खुल्ला सीमा वारपार गर्ने गरेको देखिन्छ । विराटनगरसँग जोडिएको रानीको मटेरवा, इस्लामपुर लगायतका स्थानबाट दैनिक सयौँको संख्यामा आवतजावत हुने गरेको छ । विराटनगर१६ को इस्लाम पुरमा रहेको खोलाबाट नेपाल र विहारका स्थानीयहरु ओहोरदोहर गर्ने गरेका छन् । सशस्त प्रहरी बल सीमा क्षेत्रमा एकएक किलोमिटरको दूरीमा पाल टाँगेर बसेको र आउजाउमा रोक लगाएको सशस्त्र प्रहरी बलको दाबी छ । रानीनजिकै रहेको इस्लाम पुरबाट ट्रयाक्टर भारत प्रवेश गर्दै । तस्बिर : जितेन्द्रनारायण ठाकुर सिमाक्षेत्रसँग जोडिएको विराटनगर महानगरपालिका मेयर भीम पराजुलीले भारतीयहरुको प्रवेश नरोकिएकाले कोरोना नयिन्त्रण गर्न कठिन हुने बताए । उनले दैनिक भारतीयहरु नेपाल प्रवेश गर्ने गरेको सुनेकाले कडाई गर्ने जानकारी दिए । सुरक्षा निकायसँग छलफलल गरेको बताउदै मेयर पराजुलीले भनेअब शक्तिका साथ प्रस्तुत गर्नु पर्नेछ । स्थानीयका अनुसार दैनिक रुपमा दुई दर्जन नेपाली मात्र समान लिन जोगवनी ओहरदोहर गर्ने गरेका छन । भारतीयहरु सहजै नेपाल प्रवेश गर्ने रवैयाले असुरक्षित बनेको स्थानीयहरुले बताउदै आएका छन् । विराटनगर१६ दरैयास्थित पिलर नम्बर १८०२० बाट नेपाली नम्बरको ट्रयाक्टरले नै भारतबाट समान ओसार पोसार गर्ने गरेको पाइएको छ । मोरङ प्रहरी प्रमुख सन्तोष खड्काले सीमामा ओहरदोहर गर्नेलाई कानुनी दायरामा ल्याउन लागेको बताए । सोमबार मात्रै सातलाई नियन्त्रणमा लिएको उनले जानकारी दिए । सीमा क्षेत्रका कतिपय भारतीयलाई पैसा लिएर नै सिमा कटाउने गरेको बताइएको छ । सिमा क्षेत्रका धेरै भारतीयले नेपालमा खेतिपाती गरेका छन् । भारतीयहरु गाईवस्तु चराउन समेत नेपाल आउने गरेका छन् ।"
एक्टिभ एकेडेमीले तीन महिनाको शुल्क नलिने,"काठमाडौं : काठमाडौंको बसुन्धरामा रहेको एक्टिभ एकेडेमी कलेजले विद्यालय तहमा तीन महिनाको शुल्क नलिने निर्णय गरेको छ। विश्वव्यापी महामारीको रुप लिएको कोभिड १९ कोरोना भाइरसका कारण अभिभावकको आर्थिक आम्दानीमा गम्भीर असर परेको भन्दै कक्षा दशसम्म अध्ययन विद्यार्थीलाई तीन महिनाको शूल्क मिनाहा गरिएको जनाएको छ। विद्यालय सञ्चालक समिति अध्यक्ष एवं प्रिन्सिपल डा गोपीलाल न्यौपानेले बैशाख, जेठ र असार महिनाको शुल्क नलिने निर्णय गरिएको जानकारी दिए।विद्यालय सञ्चालक समितिको बैठकले कोरोना महामारीका कारण सरकारले गरेका लकडाउनका कारण विद्यालय सञ्चालन गर्न नसकिएको र अभिभावकको आम्दानीमा पनि असर परेकाले तीन महिनाको शुल्क नलिने निर्णय गरेको हो प्रिन्सिपल न्यौपानेले भने। साथै कलेजले कक्षा ११ का विद्यार्थीलाई ५० प्रतिशत छुट दिने निर्णय पनि गरेको छ। कलेजका भाइस प्रिन्सिपल सुनिल रानाका अनुसार ११ कक्षामा भर्ना हुने सबै विद्यार्थीलाई सम्पूर्ण शूल्कमा ५० प्रतिशत छुट दिने बताए।यो अत्यन्तै कठिन अवस्थाबाट हामी गुज्रिरहेका छौं, यस्तो बेला हामी सबैले आआफ्नो जिम्मेवारीलाई बुझ्दै नाफा कमाउने मनशाय राख्नुहुँदैन उनले भने अभिभावकको समस्या हामीले बुझ्नुपर्दछ। त्यसैले मध्यनजर गरेर हामीले शुल्क मिनाहादेखि छुटसम्म दिने निर्णय गरेका हौं।एक्टिभ एकेडेमी कलेजमा विद्यालय तहदेखि स्नात्तकोत्तरसम्मको अध्ययन अध्यापन हुने गरेको छ।"
त्रिशूलीरसुवागढी सडक दशौं पटक अवरुद्ध,"नुवाकोट : त्रिदेशीय मार्गको रुपमा रहेको त्रिशूलीस्याफ्रुवेशीरसुवागढी सडक पहिरोका कारण पुनः अवरुद्ध भएको छ । अविरल वर्षपछि खसेको पहिराले रसुवागढी नाका जोड्ने सडक यस वर्ष दशौं पटक अवरुद्ध भएको हो । नेपालचीन प्रवेशका लागि छोटो दूरीको रसुवागढी नाका हाल सञ्चालनमा रहेको नएउटै नाका हो । सो सडकमार्गको धुन्चेस्याफ्रुबेसी सडक खण्डको खोपाङ भीरमा ठूलो पहिरो गएपछि सडक फेरी अवरुद्ध भएको जिल्ला प्रहरी कार्यालय रसुवाले जनाएको छ । पहिरो पन्छाउने कार्य भइरहेको छ । ठूलो पहिरो गएका कारण तत्काल सडक सञ्चालनमा आउने सम्भावना नरहेको प्रहरीले जनाएको छ । सो सडक खुलाउनका लागि पहल भइरहेको रसुवाका प्रहरी नायव उपरीक्षक इन्द्रप्रसाद सुवेदीले बताए । आधा सडक नै पहिरोले लगेको छ, उनले भने, दुई दिनपछि सडक खुल्ने सम्भावना छ । पहिरो पन्छाउनका लागि लागि सडक डिभिजन कार्यालयसँग समन्वय गरिररहेको उनको भनाइ छ । रसुवागढी काठमाडौदेखि १५२ किलोमिटर उत्तर भोटेकोशी नदी किनारामा रहेको छ । चीन सरकारले गत सन् २०१७ सेप्टेम्वर १ देखि अन्र्तराष्ट्रिय नाकाको मान्यता दिएको रसुवागढी नाका जोड्ने छोटो दूरीको मैलुङस्याफ्रुबेसी सडक साउन १ गतेदेखि नै बन्द छ । सो सडकको पहिरो समेत पन्छाउन नसकिएको प्राविधिकहरुले ब्ताए ।"
"हराएकी महिलाको शव फेला, सर्पले टोकेर युवतीको मृत्यु",काठमाडौं : रामेछाप जिल्लाको गोकुलगंगा गाउँपालिकामा एक महिलाको शव फेला परेको छ । गोकुलगाउँपालिका ३ धारापानीस्थित खिम्ती खोलाको किनारमा सोमबार ५५ वर्षीया ठुलोकान्छी गुभाजुको शव भेटिएको जिल्ला प्रहरी कार्यालय रामेछापका प्रवक्ता टेकेन्द्र पौडेलले जानकारी दिए । उनका अनुसार चुचुरेस्थित बालकृष्ण गुभाजुकी श्रीमती गत साउन ११ गते १ बजेबाट हराएकी थिइन् । बेपत्ता भएकी उनलाई आफन्तले खोज्दा मृत अवस्थामा फेला परेको पौडेलले जानकारी दिए। घटनाको बारेमा अनुसन्धान भइरहको उनले बताए । सर्पले डसेर मृत्यु रामेछाप नगरपालिका ४ हिमगंगामा सर्पले टोक्दा आइतबार एक युवतीको मृत्यु भएको छ । हिमगंगा निवासी १९ वर्षीय रविना मगरलाई सुतिरहेको अवस्था सर्पले डसेको हो । जिल्ला प्रहरी कार्यालय रामेछापका अनुसार बाँया हातको औँलामा सर्पले टोकेर बिरामी भएकी मगरलाई उपचारका लागि साँघुटारमा रहेको मेडिकलमा लगिएको थियो । त्यहाँ उपचार सम्भव नभएपछि मन्थली तामाकोशी सहकारी अस्पतालमा ल्याउने क्रममा बाटोमै उनको मृत्यु भएको हो।
स्याङजाको सेतीखोलामा बेवारिसे अवस्थामा बुलेट मोटरसाइकल भेटियो,"स्याङजा : फेदिखोला गाउँपालिका २ स्थित भालुपहाडस्थित जलकुण्डमा बुलेट मोटरसाइकल भेटिएको छ । भालुपहाडको बीचबाट गुजे्रको सिद्धार्थ राजमार्ग भन्दा ५६ सय मीटर तल रहेको सेतीखोलास्थित जलकुण्डमा आइतबार साँझ मोटरसाइकल भेटिएको प्रहरी नायब उपरीक्षक राजेन्द्र अधिकारीले जानकारी दिए । हरियो रंगको बुलेट मोटरसाइकलमा नम्बर प्लेट नभएको र हेलमेट भने अर्को साइडमा रहेको उनले भने । खोलामा माछा मार्न गएका व्यक्तिले खोलामा मोटर साइकल देखेपछि प्रहरीलाई खबर गरेका थिए । प्रहरीसहितको टोली सोमबार बिहानदेखि अनुसन्धानमा जुटेको प्रनाउ अधिकारीले बताए । पुतलीबजार नगरपालिका र फेदिखोला गाउँपालिकाको संगमस्थलमा रहेको पयर्टकीय क्षेत्र हो भालुपहाड । ठूला, काला पत्थरिला पहाड भएकाले सो पहाडलाई भालुपहाडको नामांकरण गरिएको हो।"
प्रतिबन्धित औषधि बिक्री गर्ने युवा पक्राउ,"विराटनगर : मोरङको लेटाङ नगरपालिका८ जाँतेबाट प्रहरीले लुकाइछिपाइ टेम्पोमा राखेर प्रतिबन्धित औषधि बिक्री गर्दै हिँडेका एक युवालाई पक्राउ गरेको छ । इलाका प्रहरी कार्यालय लेटाङबाट प्रहरी निरीक्षक अशोककुमार जवेगूको नेत्रृत्वमा परिचालित टोलीले राति १०:४५ बजेतिर २८ वर्षीय मनोजकुमार मगरलाई आइतबार राती पक्राउ गरेको हो । नेपालमा बिक्रीका लागि पूर्णरुपमा प्रतिबन्ध लगाइएको औषधि को २ ह ६१७४ नम्बरको टेम्पोमा राखेर बिक्री गर्दै हिँडिरहेको अवस्थामा मगरलाई पक्राउ गरिएको मोरङ प्रहरीका प्रवक्ता डीएसपी मानबहादुर राईले बताए । चेकजाँच गर्दा टेम्पोबाट तीन सय १६ ट्याब्लेट ट्रामा र तीन सय ८८ ट्याब्लेट डिकोलिक नामक प्रतिबन्धित औषधि फेला परेको राईको भनाइ छ । प्रहरीले नियन्त्रणमा लिनुअघि मगरले दुई युवालाई उक्त औषधि बिक्री गरिसकेको खुलेको छ । मगरसँग औषधि खरिद गर्ने ती युवाको पहिचान हुन बाँकी रहेको र खोजी भइरहेको प्रहरीको भनाइ छ । औषधि बिक्री गरेर ल्याएको १० हजार रुपैयाँ नगद पनि प्रहरीले मगरको साथबाट बरामद गरेको छ । प्रहरीकाअनुसार बरामद गरिएको प्रतिबन्धित औषधि लागुऔषध जत्तिकै हानिकारक हो । नेपालमा बिक्रीको अनुमति नदिइएका दुवै औषधि मिसाएर सेवन गर्दा यसले लागुऔषधको नसा दिने प्रहरीको भनाइ छ । पक्राउ परेका मगरले पूर्वी नाका काँकडभिट्टाबाट ल्याएर औषधि बिक्री गर्ने गरेको प्रहरीलाई बताएका छन् । टेम्पो चालक बनेर प्रतिबन्धित औषधिको कारोबार गर्ने गरेको सूचनाका आधारमा प्रहरीले उनलाई तीन महिनादेखि पिछा गरिरहेको थियो । 'औषधिको अवैध कारोबार सम्बन्धी जानकारी तीन महिना अघिनै आएको थियो,' एक प्रहरी अधिकारीले भने, बारम्बार टेम्पो फेला परे पनि त्यहाँ उक्त औषधि कहिल्यै भेटिएको थिएन ।' मगरलाई बरामद गरिएको औषधि र नियन्त्रणमा लिइएको टेम्पोसहित प्रहरीले आवश्यक कारबाहीका लागि सोमबार औषधि व्यवस्था विभाग विराटनगरमा बुझाएको छ । विभागले उनीविरुद्ध औषधि ऐन अन्तर्गत कारबाही अघि बढाउने तयारी थालेको छ । प्रतिबन्धित औषधि बेच्दै हिँड्दा पक्राउ परेका मनोजकुमार मगर र बरामद भएको औषधि ।तस्बिर : अन्नपूर्ण"
मास्क लगाएर रक्षा बन्घन,"तानसेन : कोरोना सक्रमण जोखिमको हुँदाहुँदै पनि पाल्पामा मास्क लगाएर रक्षाबन्धन गरिएका छन्। हिन्दुहरुको महान पर्व रक्षाबन्धन तथा ताकाधारी बाहुन क्षेत्रीहरुको जनैपूर्णिमा पाल्पामा मास्कसहित धार्मिक विधि अनुसार मनाएका छन्। पाल्पामा ब्रह्ममणले बिहानै नदी नाला, ताल तलैया, खोला धारामा पुगी शुद्ध जलले स्नान ऋषि तर्पणी गरेर मन्त्र द्वारा मन्त्रिएको जनै परिवर्तन गरी रक्षा कवजको रुपमा हात हातमा रक्षा बन्धन गरेका छन। पाल्पाको विभिन्न मन्दिरमा पण्डित तथा भक्तजनले आत्माको शुद्धीकरण तथा रक्षाको लागि मन्त्रद्वारा शुद्ध बनाइएको धागोबाट हातको नाडीमा रक्षा बन्धन गरेका छन्। तानसेनवासी रक्षा बन्धनको लागि मास्क लगाएरै अमरनारायण मन्दिर, शिव मन्दिर, भगवती मन्दिरमा पुगेका छन्। आजै बाह्रमण पण्डितहरु आआफनो ज जमानको घरघरमा पुगी रक्षा बन्धन गर्ने जजमाानले दक्षिणा, तथा फलफूल दिने परम्परा रहेको छ। आजै ज्वाइँहरु ससुराल पुगी रक्षा बन्धन गरिदिने र भान्जाहरु आफ्नो मामा घरमा, पुगी रक्षा बन्धन गर्ने परम्परा रहेको छ। तर यस वर्ष कोभिड सक्रमणको कारण आफन्तकोमा जानेमा केही कमी आएको छ। यसै गरी तराई क्षेत्रमा दिदीबहिनीले आफ्ना दाजुभाइलाई राखी बाधिदिने चलन रहेता पनि आजकल पहाडी क्षेत्रमा समेत यो प्रचलन बढ्दै गएको छ। पाल्पामा पनि दिदी बहिनीले दाजुभाइलाई राखी बाधिदिएका छन्। यसैगरी नेवारी समुदायमा विभिन्न १२ थरीका गेडा गुडी भिजाएर टुसा उमारी क्वाटी खाने परम्परा रहेको छ। क्वाटी खाएमा विभिन्न रोगहरु नलाग्ने र शरीरमा रोगसँग लड्ने क्षमता बढाउने जनविश्वास रहेको छ।"
करेन्ट लागेर दाजुभाइको मृत्यु,दाङ : करेन्ट लागेर दुई दाजुभाइको सोमबार मृत्यु भएको छ । जिल्ला प्रहरी कार्यालयका अनुसार घोराही उपमहानगरपालिका१ हर्नोक निवासी १४ वर्षीय वीरबहादुर रावत र उहाँका १० वर्षीय भाइ तेजबहादुरको मृत्यु भएको हो । मकैबारीमा जङ्गली बँदेल मार्नका लागि थापिएको विद्युत्मा परेर मृत्यु भएको जिल्ला प्रहरी कार्यालय दाङका प्रहरी नायब उपरीक्षक सुमित खड्काले बताउनुभयो । बँदेलले मकै सखाप पार्न थालेपछि त्यसलाई मार्न र धपाउनका लागि बारीमा विद्युत् लगिएको थियो । थापिएको विद्युत्को धरापमा बँदेल परेको छ कि भनेर बिहान बारीमा गएका भाइलाई करेन्ट लागेपछि छुटाउन जाँदा दुवैलाई करेन्ट लागेको प्रहरीले बताएको छ । छोरालाई करेन्ट लागेको देखेपछि बारीमा जानुभएका तिनका ३७ वर्षीय बुबा दिलबहादुरलाई पनि करेन्ट लाग्दा घाइते भएको प्रहरी नायब उपरीक्षक खड्काले बताउनुभयो । उहाँको राप्ती स्वास्थ्य विज्ञान प्रतिष्ठान घोराहीमा उपचार भइरहेको छ ।
दाङमा सेनाका जवानमा कोरोना संक्रमण,दाङ : दाङमा नेपाली सेनाका जवानमा कोरोना संक्रमण देखिएको छ। नेपाली सेनाको १९ नम्बर बाहिनी तुलसीपुरमा ट्रेनिङका लागि प्युठानबाट आएका सिन्धुलीका ३६ वर्षीय सैनिक जवानमा कोरोना पोजिटिभ देखिएको सहायक बाहिनीपति अनिल सिंहले जानकारी दिए। बाहिनीमा ट्रेनिङका लागि आएका जवानमा कोरोनाको आशंका लागेपछि १६ गते स्वाब संकलन गरिएका उनले रिपोर्ट पोजिटिभ देखिएको बताए। ति सैनिक जवानको आइतबार नेपालगंजमा गरिएको पीसीआर परीक्षणमा कोरोना पोजिटिभ देखिएको हो। उनीसँगै एउटै गाडीमा आएका १९ जना अहिले बाहिनीभित्रै क्वारेन्टाइनमा रहेको सहायक बाहिनीपति सिंहले बताए। उनकाअनुसार क्वारेन्टाइनमा बसेका उनीहरुको छिट्टै स्वाब संकलन गरी परीक्षण गरिने भएको छ। संक्रमण देखिएका जवानको अहिले कोरोना विशेष अस्पताल बेलझुण्डीमा उपचार भइरहेको कोरोना विशेष अस्पतालका व्यवस्थापक दोर्ण वलीले जानकारी दिए।
कोरोना त्रासबीच यसरी मनाइँदैछ जनैपूर्णिमा (फोटो फिचर ),"काठमाडौं : प्रत्येक वर्ष श्रावण शुक्ल पूर्णिमाका दिनमा मनाइने ऋषितर्पणी, रक्षाबन्धन एवम् जनै पूर्णिमा देशभर मनाइँदैछ । सत्ययुगमा दानवद्वारा लखेटिएका देवगणलाई गुरु बृहस्पतिले रक्षा विधान तयार गरी जेले गर्दा अत्यन्त बलशाली दानवराज बली बाँधिए, त्यसैले म तिमीलाई बाँध्छु, यसले तिमी सुरक्षित बन, विचलित नहोऊ भनी डोरो बाँधेर जोगाएका थिए भन्ने पौराणिक मान्यताका आधारमा चलेको रक्षाबन्धनको परम्परा आज पनि प्रचलित छ । यसैकारण रक्षाबन्धन गर्ने बेलामा गुरु पुरोहितहरुले 'येन बद्धो बलिराजा दानवेन्द्रो महाबल तेन त्वां प्रतिबध्नामी रक्षेमा चलमाचल' भनी रक्षासूत्र, रक्षाबन्धन अथवा डोरो बाँध्ने वैदिक परम्परा रहेको बताइन्छ। मानव रक्षाका लागि जप, तप र पूजा गरी मन्त्रिएको रक्षाबन्धन अर्थात् डोरो वैदिक परम्पराको मन्त्रोच्चारण गर्दै ब्राह्मण पुरोहितहरुले यजमानको नाडीमा बाँधिदिने गरिन्छ । आजकै दिन तागाधारीहरुले आफ्नो जनै (यज्ञोपवित) फेर्छन् । यसका लागि हिजैदेखि कपाल मुण्डन गरी एक छाकमात्र खाएर चोखोनीतो गरी बसिन्छ । यसरी व्रत बसेका तागाधारीहरुले आज बिहानै पोखरी, ताल, तलाउ, नदी र कुण्डमा गई गाईको गोबर, खरानी, दत्तिउन र सप्तमृत्तिका लगाएर स्नान गर्दछन् । स्नानपछि जौ तिल र कुशद्वारा ऋषिहरुलाई तर्पण गरी वैदिक रुद्राभिषेक पद्धतिबाट मन्त्रिएको नयाँ जनै ९यज्ञोपवित० फेरिन्छ । ऋषिलाई तर्पण गर्ने भएकाले आजको दिनलाई ऋषितर्पणी पनि भन्ने गरिएको छ । आजै मन्त्रिएको जनै फेर्ने गरिएकाले नै श्रावण शुक्ल पूर्णिमालाई जनैपूर्णिमा पनि भनिन्छ । वैदिक गुरु परम्पराअनुसार यज्ञोपवित अर्थात् जनैलाई ब्रह्मसूत्र अथवा ज्ञानको धागोसमेत भनिन्छ । जनैका दुई शिखामध्ये एउटा शिखामा रहने तीन डोरालाई ब्रह्मा, विष्णु र महेश्वरको प्रतीकका रुपमा पुजिन्छ । अर्को डोराको तीनवटा शिखालाई भने कर्म, उपासना र ज्ञानको त्रियोगका रुपमा मानिन्छ । यस किसिमको महत्व भएकाले नै आज बिहानै यजमानहरु आफ्ना गुरु पुरोहितकहाँ गई यज्ञोपवित मन्त्रने गर्दछन् । आजकै दिन मन्त्रेको जनै वर्षभरिका धार्मिक कर्ममा प्रयोग गरिनुका साथै फेर्नलाई समेत उपयोग गरिन्छ । कुनै पनि धार्मिक कर्म गर्दा र जुठो, सूतकबाट चोखिँदा आजकै दिन मन्त्रिएको यज्ञोपवित फेरेर शुद्ध भइन्छ भन्ने वैदिक मान्यता छ । आजकै दिन शरीर शुद्ध गरी देवता, सप्तऋषि र पितृलाई पनि तर्पण गरिने भएकाले नै ऋषि तर्पणीसमेत भन्ने गरिएको हो । आजको दिन सप्तऋषिहरु काश्यप, अत्रि, भारद्वाज, गौतम, जमदग्नि, वशिष्ठ र विश्वमित्रलाई तर्पण दिने गरिन्छ । आजका दिन एघारथरिका गेडागुडी मिसाई भिजाएर टुसा उमारेर क्वाँटी बनाई खाइन्छ । यसरी क्वाँटी बनाई खानाले शरीरमा रोग नलाग्ने, पेट सफा हुने र वर्षायामभर खेतीपातीको काम गर्दा शरीरमा लागेको चिसो निकाली भित्रदेखि नै तापको सञ्चार गर्छ भन्ने मान्यता छ । नेपालको तराई क्षेत्रमा भने आजकै दिन दिदीबहिनीले दाजुभाइलाई राखी बाँधेर मनाइन्छ । यसबाट दिदीबहिनी र दाजुभाइका बीचमा प्रेम सम्बन्ध बढ्छ भन्ने सामाजिक मान्यता छ । आजको दिन काठमाडौंको पशुपति र मणिचूड, रसुवाको गोसाइँकुण्ड, ललितपुरको कुम्भेश्वर, सिन्धुपाल्चोकको पाँचपोखरी, धनुषाको जनकपुरधाम, धनुषसागर र गङ्गासागर, जुम्लाको दानसाधु एवम् नवलपरासीको त्रिवेणीधामलगायतका ताल, पोखरी र कुण्डमा मेला लाग्ने गर्छ। तर यसपाली भने कोरोना महामारीका कारण कतिपय मठमन्दिर बन्द छन्। नेवारी समुदायले भने श्रावण शुक्ल पूर्णिमालाई गुँपुन्ही भनी मनाउने गर्दछन् । विशेषगरी क्वाँटी खाने परम्परा नेवारी समुदायको यसै पर्वबाट आएको हो भन्ने तर्क पनि एकथरि संस्कृतिविद्को छ । आजका दिन नेवारी समुदायका मानिसले घण्टाकर्ण राक्षसलाई समाप्त पार्न योगदान गरी मानवीयतालाई बचाउन सहयोग गरेको विश्वासमा भ्यागुतालाई पूजा गर्छन् ।"
समुदायमा कोरोना परीक्षणका लागि स्वाब नमूना संकलन,"कपिलवस्तु : स्वास्थ्य कार्यालयले समुदायमा कोरोना संक्रमणको अवस्था परीक्षणका लागि नमूना स्वाब संकलन कार्य सुरु गरेको छ । जिल्लाको महाराजगंज नगरपालिकामा ७८ जना, यशोधरा गाउँपालिकामा ५४ जना, कृष्णनगर नगरपालिकामा २६ जना, शिवराज नगरपालिकामा ३३ जना, कपिलवस्तु नगरपालिकामा २२ जना र मायादेवी गाउँपालिकामा ३० जनाको नमूना स्वाब संकलनको काम सम्पन्न गरिएको कार्यालयले जनाएको छ । स्वास्थ्य कार्यालयले बैंक कर्मचारी, मेडिकल पसल संचालक, स्वास्थ्यकर्मी, प्रहरी, व्यवसायीलगायत विभिन्न क्षेत्रका ३ सय व्यक्तिको स्वाब संकलन गरिएको स्वास्थ्य कार्यालयका कोरोना फोकल पर्सन कुमार थापाले बताए । यसरी गरिएको स्वाब संकलनको परीक्षण रिर्पोटपछि मास परीक्षण गर्ने वा कन्ट्याक्ट ट्रेसिङको आधारमा परीक्षण गर्ने निधो गर्छौं, कोरोना फोकल पर्सन थापाले भने, 'कुल परीक्षण गरिएका मध्ये २० प्रतिशतभन्दा बढीमा कोरोना संक्रमण देखिए मास परीक्षण गर्छौं, २० प्रतिशतभन्दा कम देखिए कन्ट्याक्ट ट्रेसिंगका आधारमा परीक्षण गर्छौं।' 'यो परीक्षणबाट हामीलाई समुदायमा कोरोना संक्रमणको अवस्था के छ भन्ने देखाउँछ, फोकल पर्सन थापाले भने । कोरोना संक्रमण नियन्त्रणमा लागि मुख्य रुपले अपनाउनुपर्ने सामाजिक दुरी, मास्क र सेनिटाइजरको प्रयोगमा भने जिल्लामा निकै कमी देखिएको स्वास्थ्य कार्यालयले जनाएको छ । जिल्लामा हाल ७ सय ९९ जनामा कोरोना संक्रमण देखिएको छ भने ७ सय ४७ जना निको भएर घर फर्केका छन् । ५१ जनाको उपचार भइरहेको र उपचारमा रहेका सबैको अवस्था भने सामान्य रहेको कोरोना फोकल पर्सन थापाले बताए।"
प्रदेश १ का मुख्य न्यायाधिवक्तालाई कोरोना भाइरस संक्रमण,"विराटनगर : प्रदेश १ का मुख्य न्यायाधिवक्तामा कारोना संक्रमण पुष्टि भएको छ । प्रदेशमै उच्च ओहोदाकालाई संक्रमण भएको यो पहिलो घटना हो । विराटनगर महानगरपालिका५ घर भएका उनीसहित परिवारका तीन सदस्यको रिपोर्ट पनि पोजिटिभ आएको छ । संक्रमित हुनेमा उनका छोरा र श्रीमती हुन् । कोरोनासँग मिल्ने केही लक्षण देखिएपछि परीक्षणका लागि उनीसहित तीनैजनाको स्वाब आइतबार संकलन गरिएको थियो । एक साताअघि उनलाई केही दिन ज्वरो आएको थियो । 'ज्वरो आएपछि औषधि खाएर ठीक भइसकेको थिएँ, उनले भने, 'शंका लागेर परीक्षण गराउँदा कोरोना पुष्टि भयो ।' केही समयदेखि कुनै पनि सार्वजनिक कार्यक्रममा उपस्थित नभइकन उनी घरमै बसिरहेका थिए । संक्रमित तीनैजनालाई आइसोलेसमा भर्ना गर्ने तयारी भइरहेको जनाइएको छ । मुख्य न्यायाधिवक्तामा भएको संक्रमणको स्रोत खुल्न नसकेको प्रदेशको सामाजिक विकास मन्त्रालयले जनाएको छ । संक्रमित सबैको अवस्था सामान्य रहेको मन्त्रालयको भनाइ छ । 'कुनै ट्राभल हिस्ट्रीनै नभएका उनमा कोरोना देखियो,' मन्त्रालय स्रोतले भन्यो, 'जसले समुदायस्तरमा संक्रमण फैलिएको पुष्टि गर्छ ।' विराटनगर महानगरपालिकाका जनस्वास्थ्य महाशाखा प्रमुख रमेश कार्कीले संक्रमणको पछिल्लो घटनाले उच्च ओहोदामा रहेकाहरु पनि सुरक्षित छैनन् भन्ने पुष्टि गरेको बताए । 'कोरोनाका कारण कोही पनि सुरक्षित छैनन् भन्ने पुष्टि पछिल्ला संक्रमणका घटनाबाट भइरहेको छ, 'उनले भने, 'त्यही भएर सबैले कुनै खाले लापरबाही नगरिकन विशेष सावधानी अपनाउनुको विकल्प छैन।' विराटनगरमा मुख्य न्यायाधीवक्ताको कार्यालय प्रदेशको हुलाक निर्देशनालयको भवनमा छ । भवनको तल्लो तलाबाट हुलाक र माथिल्लो तलाबाट मुख्य न्यायाधीवक्ताको कार्यालयको काम हुँदै आएको छ । मुख्य न्यायाधीवक्तालाई कोरोना देखिएपछि हुलाकका कर्मचारी त्रसित बनेका छन् । स्वाब संकलन गरेर उनीहरुलाई पनि कोभिड१९ को दायरामा ल्याउनु पर्ने माग उठिरहेको छ ।"
भारतबाट आएर सीधै घरतिर,"धनगढी : ० कञ्चनपुरको पुनर्वास ११ का शम्भु बोहरा आइतबार भारतको दिल्लीबाट घर फर्किए। उनी गौरीफन्टा सीमा नाकाबाट अटो बुक गरेर सीधै घर गए। हामीलाई त क्वारेन्टाइन बस्न कसैले भनेको छैन। स्थानीय तहका कसैलाई चिन्दा पनि चिन्दिनँ, बोहराले भने, अब घर जाने त हो नि। घरमा भने क्वारेन्टाइन बस्नुपर्ला। उनलाई आफ्नो वडाध्यक्षको नाम थाहा छैन न त मेयरकै। तर, घरका सबैले अहिले भारतबाट आएकाहरू घरमै बसिरहेको भनेर खबर गरेका थिए, उनले भने। ० डोटीको जोरायल३ स्यालाका हरिश विकले १४ दिन क्वारेन्टाइनमा राख्ने कार्य बन्द भएको खबर सुने। त्यही भएर बिरामी आमालाई भेट्न दिल्लीबाट घर आएको उनले सुनाए। आमा बिरामी हुनुहुन्छ। अरूले क्वारेन्टाइनमा बस्नु पर्दैन भनेर घर आएको हुँ, उनले भने। ० बैतडीको मेलौली१ का नरेश सिंह पनि आइतबार गौरीफन्टा नाका भएर स्वदेश फर्र्किए। उनी होटलमा काम गर्न ६ महिना अघि मात्रै पुना गएका रहेछन्। १५ दिन मात्रै काम गर्दा लकडाउन भएको उनले सुनाए। पुनाबाट ट्रक, बस, पैदल गरी ८ दिनमा गौरीफन्टा आइपुगेका उनले भने, अहिले हाम्रो गाउँमा होम क्वारेन्टाइनमा राख्ने गरिएको छ। वडाध्यक्ष सुरतसिह नेगीसँग कुरा गरेको उनले बताए। वडाध्यक्षले पनि होम क्वारेन्टाइन बस्नुहोला भन्नुभएको छ। घरमा गएर थाहा हुन्छ, उनले भने। भारतबाट हजारौं नेपाली स्वदेश आइरहेका बेला स्थानीय तहले सकेसम्म क्वारेन्टाइनमा राखेका थिए। तर, अहिले दैनिक ५ सय जना आइरहेका बेला होम क्वारेन्टाइनमा बस्न भन्दै घर जान दिइएको छ। जसले गर्दा हजारौं नेपाली फर्केको बेलाको तुलनामा अहिले गाउँगाउँमा कोरोना जोखिम बढेको छ। गाउँका स्कुल भदौदेखि सञ्चालन हुने भनिएपछि त्यहाँ राखिएका क्वारेन्टाइन बन्द भए। त्यसपछि होम क्वारेन्टाइन गरिन थालिएको रहेछ, बैतडीका नरेश सिहले भने, विद्यालयहरूले अब क्वारेन्टाइन बनाउन नदिने भनिरहेका छन। बागलुङको बडिगाउँ गाउँपालिका७ का हीराबहादुर खत्री, उनका छोरा तारा, भतिजा प्रेम र नाति प्रकाशसहित ६ जनाको टोली पनि आइतबारै गौरीफन्टा नाका भएर भित्रियो। तर, उनीहरूले पनि न स्थानीय जनप्रतिनिधिसँग समन्वय गरेका छन् न त घर जाने गाडीको टुंगो छ। गाउँपालिका अध्यक्ष र वडाध्यक्ष दुवै जना चिनजानकै हुन तर कुरा भएको छैन, ताराले भने, घर कसरी जाने भन्ने चिन्ता भइरहेको छ। हामी त सीधै घर जाने होइन, हामीलाई स्कुल वा खाली घर खोजेरै भए पनि क्वारेन्टाइनमा राखिदिनुपर्छ। घरमा बाजे बज्यै, ससाना नानीबाबु पनि रहेको उनले सुनाए। घरमा लसपस भइहाल्छ, उनले भने, गाउँमा खाली घर खोजी १४ दिन त्यहाँ बसेर मात्रै घर जाने हो। लकडाउनकै बेला नाका खुला गरिएपछि स्थानीय तहले गाडी पठाएर आआफ्ना नागरिकलाई लगेका थिए। त्यसपछि उनीहरूलाई क्वारेन्टाइनमा बसाइने गरिएको थियो। तर, अहिले थोरै आउँदा पनि वास्ता गर्न छोडिदिएका छन। दिनभरिमा एक वडाका दुईतीन जना आउने गरेका छन। पालिकाहरूले पनि सधै सीमा क्षेत्रमा सवारीसाधन कसरी राखी राखोस्। त्यसैले अहिले भारतबाट फर्केका मानिसहरू आआफ्नो तरिकाले सीधै घर जाने गरेका छन्, धनगढी उपमहानगरपालिका क्वारेन्टाइन व्यवस्थापन समितिका संयोजक नारायण बरालले भने। कैलालीको त्रिनगर नाकाबाट मात्रै फागुन २२ देखि साउन १७ गतेसम्म १ लाख ४६ हजार १ सय ४७ जना नेपाली फर्किए। साउन १ गते देखि १७ गतेसम्म गौरीफन्टा नाकाबाट मात्रै ४ हजार ५ सय ७७ जना नेपाल भित्रिएको तथ्यांक छ। तर सुदूरपश्चिमको सामाजिक विकास मन्त्रालयले शनिबारसम्म प्रदेशका ९ वटै जिल्लामा २ हजार ८ सय ७२ जना मात्रै क्वारेन्टाइनमा रहेको जनाएको छ। मन्त्रालय र भारतबाट १७ दिनमा आएका नागरिकको तथ्यांक हेर्ने हो भने पनि धेरै जना क्वारेन्टाइन नबसी सीधै घर भएको पुष्टि हुन्छ। सीमा क्षेत्रमा होल्डिङ सेन्टर नभएका कारण मानिसहरू सीधै घरघर पुगिरहेका छन्। यो कोरोनाका लागि सबैभन्दा खतराको लक्षण हो, सुदूरपश्चिमका स्वास्थ्य निर्देशक डा गुणराज अवस्थीले भने। उनले सीमा क्षेत्रका पालिकाहरूले भारतबाट आएका सबैलाई होल्डिङ गर्ने र त्यसपछि पालिका अनुसार पठाउने व्यवस्था नहुँदासम्म कोरोनाको उच्च जोखिम कायमै रहने बताए। शनिबारसम्म सुदूरपश्चिमका ९ जिल्लामध्ये कैलालीमा १ हजार १ सय ६, डोटीमा ७ सय १५, अछाममा ६ सय ६७, कञ्चनपुरमा ५ सय २३, बाजुरामा ४ सय ४९, बैतडीमा ३ सय ९, डँडेलधुरामा ३ सय १, बझाङमा १ सय ७४ र दार्चुलामा २२ जना गरी ४ हजार २ सय ६६ जनामा कोरोना पुष्टि भएको छ। पैसा लिएर भारतीयलाई प्रवेश एक भारतीय नागरिक सीमा क्षेत्रमा खटिएका सशस्त्र प्रहरीलाई २० हजार रकम दिएर एक हप्ताअघि डँडेलधुरा पुगे। उनी धनगढीबाट ७ हजारमा गाडी बुक गरेर डँडेलधुरा पुगेको खुलेको छ। त्यहाँ साथीभाइलाई घटना विवरण सुनाएपछि उनलाई प्रहरीले समात्यो। १४ हजार तिराएर डँडेलधुरा अस्पतालमा पीसीआर गरियो तर उनको पीसीआर रिपोर्ट नेगेटिभ आएपछि उनी अहिले काममा छन्। धनगढीकै चटकपुरको एक ग्यारेजमा काम गर्ने भारतीयले चारपाँच दिनअघि त्रिनगर सीमा नाकामा खटिएका प्रहरी अधिकृतलाई ५ हजार बुझाए। उनले पीसीआर परीक्षण पनि गराउन भ्याए। उनको रिपोर्ट नेगेटिभ आएपछि उनी ग्यारेजमा कार्यरत छन्। कैलाली उद्योग वाणिज्य संघका वरिष्ठ उपाध्यक्ष पुष्करराज ओझाका अनुसार धनगढी बजारमा झन्डै ४ सय भारतीयहरू व्यवसाय गर्छन्। उनीहरूको काम गर्ने त्यसको दोब्बर अथवा ८ सयभन्दा बढी कामदार पनि भारतीय छन्। लकडाउनका बेला भारत पसेका उनीहरू सबै अहिले धनगढी आइसकेका छन्। धनगढीमा कुनै पनि भारतीय व्यवसायीको व्यवसाय बन्द छैन, सबैले पसल खोलिसके, उनका कामदारहरू पनि आइसके, भनेपछि भारतमा रहेका उनीहरू कुनै न कुनै च्यानल प्रयोग गरी नेपाल प्रवेश गरेका हुन् उपाध्यक्ष ओझाले भने। कार्ड दुरुपयोग गरी ओहोरदोहोर ठेगाना ढाँट्दै आउँछन् भारतीय नाकाबाट लुकीछिपी आउजाउ धनगढीमा वेल्डिङको काम गर्ने, ग्योरजका मिस्त्रीहरू, कपाल काट्ने, प्लम्बरका मिस्त्री, कार्पेन्टर, सडक कालोपत्रे गर्ने प्राविधिक र मजदुर, इँटाभट्टामा काम गर्ने मजदुर, एल्मोनियम र सिसाको काम गर्ने मिस्त्रीहरूमा अधिकांश भारतीय छन्। उनीहरू लकडाउनका बेला भारत पसेका थिए। तर अहिले सबैजसो उनीहरूका पसल र काम सुचारु भइसके, कैलाली उद्योग वाणिज्य संघकै सचिव सिद्धराज पनेरुले भने। सशस्त्र प्रहरीले लकडाउनका बेला निकालेका तथ्यांकअनुसार कैलाली र कञ्चनपुरमा मात्रै इँटाभट्टामा काम गर्ने भारतीय मजदुरको संख्या ८ हजारभन्दा बढी थियो। तर धेरैजसो मजदुर पनि नेपाल आइसकेका छन्, कैलाली उद्योग वाणिज्य संघका सचिव पनेरुले भने। नेपाल र भारतबीच अहिले सीमा बन्द छ। एकअर्काको देशमा फसेका नागरिकलाई मात्रै उद्धार का रूपमा आउन जान दिइएको कैलालीका प्रमुख जिल्ला अधिकारी यज्ञराज बोहराले बताए। अहिले एक देशको नागरिक अर्को देशमा जान पाउँदैन। भारतमा पेन्सन लिन जानेहरूबाहेक कुनै नेपाली भारत जान पाउँदैन। न भारतमा रहेको कुनै पनि भारतीय नागरिक नेपाल आउन पाउँछ प्रमुख जिल्ला अधिकारी बोहराले भने।"
हिसानलाई कोभिड१९ पछिको शिक्षाबारे प्रशिक्षण,"काठमाडौं : मसाभ (अन्तर्राष्ट्रिय विकास सङ्गठनका लागि इजरायली नियोग) अन्तर्गतको ओफ्री सेन्टरले नेपालका शैक्षिक नेतृत्वहरूलाई दैनिक दुई घण्टाका दरले प्रदान गरेको चार साता लामो अन्तर सञ्जाल प्रशिक्षण सम्पन्न भएको छ। काठमाडौंस्थित इजरायलीदूतावासले उक्त अन्तर सञ्जाल प्रशिक्षणको सहजीकरण गरेको थियो। समापन समारोहलाई सम्बोधन गर्दै नेपालका लागि इजरायली राजदूत बेन्नी ओमरले विश्वव्यापी पहुँच आफ्नै हातमा भएका वर्तमान समयका बालबालिकाहरू अत्यन्त भाग्यमानी भएको बताए। साथै राजदूत ओमरले कोभिड१९ को महामारीले सिर्जना गरेको चुनौतीलाई कसरी शैक्षिक नेतृत्वहरूले अवसरमा रूपान्तरण गर्न सक्छन् भन्ने बारेमा समेत आफ्ना धारणा राखे। ओफ्री सेन्टर, मसाभकी निर्देशक युदिथ रोजेन्थलले उक्त अन्तरसञ्जाल सम्मेलनको संयोजन गरेकी थिइन्। उक्त सम्मेलन कोभिड१९ महामारीपछिको परिवर्तनको तयारीमा केन्द्रित सिकाइ शृङ्खला थियो। निर्देशक रोजेन्थलले समस्याको पूर्वानुमानमा जोड दिंदै बाँच्नका लागि सङ्घर्ष गर्नेहरू बलिया नभए पनि परिवर्तनलाई स्वीकार गर्न सके उनीहरूको जीवन सहज हुने चार्ल्स डार्विनको परिवर्तनमा आधारित सिद्धान्तबारे पनि चर्चा गरिन्। सिकाइका अन्तर्राष्ट्रिय अभ्यासबारे चर्चा गर्दै उनले शैक्षिक नेतृत्वले आफ्ना विद्यार्थीहरूलाई सामाजिक र संवेगात्मक रूपमा कसरी भविष्यका लागि तयार पार्न सक्छन् भन्ने कुरामा जोड दिइन्। अन्तर सञ्जाल सम्मेलनको संयोजनसमेत गरेका काठमाडौं भ्याली स्कुलकलेजकाअध्यक्ष तथा हिसानका उपाध्यक्ष स्वागत श्रेष्ठले आफ्नो उल्लेखनीय सहभागिताका लागि नेपालका लागि इजरायली राजदूत बेन्नीओमर, ओफ्री सेन्टरकी प्रशिक्षक युदिथ रोजेन्थल तथा प्रशिक्षणका अन्य सहभागीहरूप्रति आभार व्यक्त गरे। एड्भान्स्ड कलेज अफ इन्जिनियरिङ एन्ड म्यानेजमेन्टका निर्देशक तथा हिसानका सचिव कपिलदेव रेग्मीले शिक्षा लगायत विभिन्न क्षेत्रका इजरायली विज्ञहरूलाई नेपाल आमन्त्रण गर्ने नेपालका लागि इजरायली राजदूत बेन्नीओमरको भूमिकाको सराहना गरे। ओफ्री सेन्टरले काठमाडौं उपत्यकाका शैक्षिक नेतृत्वलाई गत जुन महिनामा समेत यस्तै प्रकृतिको शैक्षिक प्रशिक्षण प्रदान गरेको थियो। उक्त प्रशिक्षण सत्रमा त्रिभुवन विश्वविद्यालय, पूर्वाञ्चल विश्वविद्यालय, पोखरा विश्वविद्यालय लगायत सिटिइभिटी र नर्सिङ परिषद्का प्रतिनिधिहरूको समेत सहभागिता रहेको थियो। प्रशिक्षण सत्र उच्च तथा माध्यमिक विद्यालय सङ्घ नेपाल (हिसान) को विशेष तत्त्वावधानमा आयोजना गरिएको थियो।"
समुदायमै कोरोना संक्रमण : हटस्पट बन्दै राजविराज र लौनिया,"राजविराज: छिमेकी मुलुक भारत बिहारको कुनौलीमा दैनिक किनमेल गर्न जाने तिलाठी कोइलाडी गाउँपालिका२ लौनियाका केही व्यक्तिका कारण सो गाउँ कोरोनाको हटस्पट बनेको छ। सो गाउँका पान पसले, चिया पसले, कपाल काटने ठाकुरसहित २५ जना सर्वसाधारमा आइतबार संक्रमण पुष्टि भएपछि सन्त्रासको स्थिति उत्पन्न भएको छ । खुला सीमानाकाका कारण भारतको कुनौली बजारमा लुकिछिपी आवतजावत गर्नेहरूका कारण गाउँ आक्रान्त बनेको जानकारी दिँदै गाउँपालिका अध्यक्ष सतिशकुमार सिंहले अवस्था नियन्त्रण गर्न कुनौली नाकामा भइरहेको आवतजावतलाई कडाईका साथ रोक्न स्थानीय प्रशासनसँग अनुरोध गरेको बताए । पुष्टि भएका २५ जनाबाट थप संक्रमित फेला पर्ने निश्चित रहेकाले अवस्था भयावह हुने बताउँदै अध्यक्ष सिंहले पुष्टि भएका संक्रमितलाई सोही वडाको लौनिया स्कुलमा आइसोलेसन गर्दै जाने बताए । गाउँपालिकामा ७९ जना संक्रमित पुगेको जानकारी दिँदै अध्यक्ष सिंहले सुरक्षा निकायलाई कठोरतापूर्वक कडाइ गर्न र सिडिओ शंकरहरी आचार्यसँग चिकित्सकको केन्द्रीय विशेषज्ञ टोली बोलाउन माग गरेको बताए । सप्तरीको १८ वटै स्थानीय तहका नागरिक आवतजावत हुने राजविराजमा समेत कोरोना संक्रमितको संङ्ख्या ८२ पुगेको छ ।भारतबाट आएर घरमै निर्धक्क बस्ने र पसल सञ्चालन गर्ने ७३ वर्षीय व्यापारीको साउन १ गते राती कोरोना संक्रमण पत्ता लागे लगत्तै मृत्यु भएपछि उनको परिवार र सम्पर्कित व्यक्तिमा गरिएको परीक्षणले कोरोना समुदायमा फैलिएको यसअघि नै पुष्टि भएको थियो । सरकारले मान्न तयार नभए पनि संक्रमित व्यक्तिको कन्ट्याक्ट ट्रेसिङ पत्ता लगाउन सक्ने स्थिति नरहेकाले अवस्था जटिल बनेको र कोरोना समुदायमा फैलिएको नागरिक समाजका अध्यक्ष थानसिंह भन्साली बताउँछन् । सप्तरीमा कोरोना संक्रमितको संख्या ५ सय २४ पुगिसकेको छ । यसले सप्तरीवासीबीच कोरोनाको त्रास अर्कोस्तरमा बढाएको अनुभूत गर्न सकिन्छ । झन, डरलाग्दो कुरा त अब सामुदायिक ट्रान्समिसन अर्थात् सोसल ट्रान्समिसनको जरो पत्ता लगाउन सकिने अवस्था छैन् । राजविराजको अवस्था डरलाग्दो भएपनि बजार आउनेको भीड कायम रहेकोले राजविराज हटियाको चारैतिरको नाका बन्द गरेर प्रवेश निषेध गरेको स्थानीय खेलानन्द दासले जानकारी दिए । यसको अर्थ हो, अब कोरोना भाइरस समाजमा फैलिसकेको छ । यसअघि भारतबाट आएका मानिसमा मात्र कोरोना भाइरस संक्रमण देखिएको थियो । तर, स्वास्थ्य कार्यालयका निमित्त प्रमुख दुनियालाल यादवका अनुसार विदेशबाट फर्किएकामा मात्र कोरोना सिमित रहेन् । यादवले भने, 'ग्यास डिलर, चालक, केरा व्यापारी, कपडा व्यापारी, चिया पसले, पान पसले, कपाल काटने डाकुर, वडा अध्यक्ष, कर्मचारी, स्वास्थ्यकर्मी, नर्स, सरसरफाईकर्मी, अस्पतालमा उपचाररत बिरामी, प्रहरी, सरकारी वकिल, न्यायाधीशदेखि घरमा बसिरहेका सर्वसाधारणमा समेत संक्रमण देखिएको छ ।' राजविराजस्थित अस्पतालमा उपचाररत विषसेवनका बिरामी तिलाठी कोइलाडी गाउँपालिका२ लौनियाका ५० वर्षीय पुरुषमा साउन ९ गते कोरोना संक्रमण पुष्टि भएपछि ट्रयाकिङ र ट्रेसिङ गर्दा आइतबार सो गाउँमै २५ जना नयाँ संक्रमित पुष्टि भएको हो । उनको उपचारमा संलग्न आकस्मिक कक्षमा कार्यरत राजविराज३ का दुई स्वास्थ्यकर्मीमा समेत आइतबार संक्रमण पुष्टि भएको छ । तीन दिनअघि पनि एक स्वास्थ्यकर्मी र उपचाररत बिरामीका परिवारका पाँचजना र सम्पर्क एक व्यक्तिमा संक्रमण पुष्टि भएको थियो । समुदायमा कोरोना संक्रमण फैलिएको भन्दै राजविराज नगरपालिकाले साउन ७ गते लकडाउन र जिल्ला सुरक्षा समिति सप्तरीले साउन ८ गते निषेधाज्ञा लागू गरेको छ ।यसपछि राजगढ, विष्णुपुर, अग्नीसाइर कृष्णसवरण, तिलाठी कोइलाडी गाउँपालिका, शम्भुनाथ र कञ्चनरूप नगरपालिकाले कार्यालयको कामकाज बन्द गर्दै लकडाउन गर्ने निर्णय गरेको छ । डाकनेश्वरी, बोदे बर्साइन, हनुमाननगर कंकालिनी नगरपालिकाले विभिन्न हाट, बजार, मेला नलगाउन कडाई गरेको छ । राजविराजका १८ जनासहित सप्तरीमा शनिबार पनि २४ जना संक्रमित थपिएको थियो । संक्रमितमध्ये ४६ महिलासहित ४ सय ७२ जना मात्र आइसोलेशन केन्द्रमा बसेको आइसोलेशन केन्द्रको तथ्यांकले देखाएको छ । गजेन्द्रनारायण सिंह अस्पतालका मेडिकल सुपरिटेण्डेन्ट डाक्टर रणजीतकुमार झाका अनुसार २८ महिलासहित ३ सय ४० जना निको भइ घर फर्किए पछि हाल १८ महिलासहित १ सय ३२ जना आइसोलेसनमा छन् । सप्तरीमा फेला पर्ने संक्रमित अधिकांश भारतबाट आएको स्वास्थ्य कार्यालयको तथ्यांकले देखाउँछ । खुल्ला सीमाका कारण भारतबाट घर फर्कने सबैको निगरानी गर्न सुरक्षा निकायले नसक्दा संक्रमण बढेको राजविराज नगरपालिकाका प्रमुख शम्भुप्रसाद यादवले बताए । पूर्व कोशी नदीदेखि पश्चिम बलान खोलासम्म सप्तरीको ७८ किलोमिटर भूभाग भारतसँग जोडिएको छ । भारतसँग खुल्ला सिमा जोडिएको सप्तरीमा भारतबाट आउनेहरू नाकाभन्दा बाहिरबाट सहजै भित्रिरहेको डाकनेश्वरी नगरपालिकाका अध्यक्ष शिवनारायण साहले बताए । मलखाद्यदेखि दैनिक उपभोग्य समान खरिद गर्ने तथा लागु औषध, मदिरा, मटर र छोगडा तस्करी गर्नेहरू सहजै आवतजावत गरिरहेको स्थानीय बताउँछन् । भारतमा लकडाउन खुकुलो पारेर रेल र बस सेवा सुचारु भए देखिनै नेपाल फर्कनेको संख्या ह्वात्तै बढेको प्रशासकीय अधिकृत आनन्द ठाकुरले बताए । स्थानीय प्रशासनले सीमा नाकामा कडाइ गरेपनि खुल्ला सिमाना भएका कारणबीना चेकजाँच नाका भन्दा बाहिरबाट नेपाल प्रवेश गर्ने गरेको भन्दै ठाकुरले गाउँघरमा बाहिरबाट आएका स्थानीयवासीबारे जनप्रतिनिधीले जानकारी दिएमा क्वारेन्टाइन गर्न सजिलो हुने बताए । अहिले भारतबाट नेपाल प्रवेश गर्न कुनै कठिनाइ छैन् । भारतबाट लुकीछिपी नेपाल प्रवेश गरेर घर बस्नेहरू क्वारेण्टाइनमा बसेका छैनन् भने उनीहरूको पीसीआर परीक्षण गरिएको छैन । सप्तरीमा प्रवेश गर्न कुनौलीबेल्ही नाकामा होल्डिङ्ग सेन्टर स्थापना गरे पनि हाल कोही पनि नआउने गरेको तिलाठी कोइलाडी गाउँपालिका विपद व्यवस्थापन अधिकृत राजेश झाले बताए । वर्षा र बाढीले गर्दा भारतबाट नेपाल प्रवेश गर्नेको सङ्ख्यामा कमी आएपनि वर्षा रोकिएका बेला लुकिछिपी आउने सयौ बाटो रहेको झाले बताए । 'नेपालकै कतिपय चोरबाटो भएर अहिले पनि सामान लिन जान्छन् अनि उताका पनि लुकेर रातिको बेला नेपाल प्रवेश गर्छन्,' भारत बिहार मधुबनी लौकही प्रखण्ड जिरोगा गाविस नेओरसँग टाँसिएको छिन्नमस्ता गाउँपालिका वडा नम्बर ३ का वडा अध्यक्ष दिपेन्द्रकुमार यादवले भने, 'लुकीछिपी मलखाद्यदेखि अवैध समान तस्करी गर्ने काम जारी रहेकाले छिमेकी मुलुक भारतको तुलनामा थोरै जनसङ्ख्या भएको नेपाललाई कोरोनाको बढी जोखिम छ ।'"
तस्करी गर्न नपाउँदा प्रहरीको गाडीमा आक्रमण,"विराटनगर : विराटनगर महानगरपालिका१५ मा तस्करी गर्ने समूहले प्रहरीको गाडीमाथि आक्रमण गरेको छ। इलाका प्रहरी कार्यालय रानीको ना १ झ १३४८ नम्बरको गाडीमाथि सुँडी बस्तीमा आक्रमण भएको हो। तस्करी गर्ने समूहले ढुंगामुडा गर्दा गाडीको अगाडिको सिसा फुटेको छ। भारतबाट अवैध रुपमा भन्सार छलीका सामान आइरहेको सूचनाका आधारमा नियन्त्रणमा लिन रानीबाट प्रहरी निरीक्षक दीपक थापाको नेतृत्वमा राति १० बजेतिर प्रहरी टोली सुँडी बस्ती पुगेको थियो। टोली पुग्न साथ एउटा समूह आक्रमक रुपमा प्रहरीमाथि खनिएको मोरङ प्रहरीका प्रवक्ता डीएसपी मानबहादुर राईले बताए। अवैध रुपमा भन्सार छलीका सामानको ओसारपसार भइरहेको सूचना आएपछि त्यसलाई रोक्न प्रहरी राति प्रहरी पुगेको थियो, उनले भने, प्रहरीलाई अवरोध गर्दै केही मानिसहरु आक्रमणमा उत्रिएर गाडीमा ढुंगामुडा गर्न थाले। राईकाअनुसार रातको समयमा बस्तीमा प्रहरीको गाडी छिरेको भन्दै प्रहरीलाई अवरोध गरेर आक्रमण सुरु भएको थियो। घटनामा प्रहरीलाई भने केही भएन। सामानको तस्करी भइरहेको अवस्थामा प्रहरी पुगेर निगरानी गर्दै नियन्त्रणमा लिने प्रयास गरेपछि तस्करी गर्न नपाएको रिस पोख्न तस्कर समूहले आक्रमण गरेको डीएसपी राईको भनाइ छ। घटनामा संलग्नमध्ये दुई जना पक्राउ परेका छन्। पक्राउ पर्नेमा विराटनगर१५ का २६ वर्षीय अनिल साह र २४ वर्षीय मुकेश देव रहेका छन्। उनीहरु विरुद्ध अभद्र व्यवहार मुद्दा चलाउन आइतबार म्याद थप गर्दै घटनाको अनुसन्धान अघि बढाइएको जानकारी राईले दिए। पक्राउ परेकाहरु लामो समयदेखि नेपालबाट भारत र भारतबाट नेपालतर्फ तस्करी धन्दा चलाउने गिरोहमा आवद्ध युवाहरु रहेको प्रहरीको प्रारम्भिक अनुसन्धानबाट खुलेको छ। भन्सार छली गर्दै सामान वारपार गराउने कार्यमा संलग्न उनीहरुले प्रहरी आएको देख्न साथ आक्रमण सुरु गरेको राईको भनाइ छ। घटनामा संलग्न अन्य छ जना फरार रहेका कारण खोजी तीव्र बनाइएको जानकारी उनले दिए। प्रहरीले तस्करीका कुनै सामान भने नियन्त्रणमा लिन सकेन। प्रहरीमाथि आक्रमण सुरु गरेर त्यही समूहले लुकाएका कारण सामान बरामद गर्न नसकिएको प्रहरीले जनाएको छ। एउटा समूहले प्रहरी टोलीलाई अवरोध गर्दै ढुंगामुडा सुरु गर्यो, एक प्रहरीले भने, अर्को समूह तस्करीका सामान लुकाउनतिर लाग्यो।"
सिन्धुपाल्चोकमा पहिरोले पुरिएर १० जनाको मृत्यु,"मेलम्ची : सिन्धुपाल्चोकमा पहिरोले पुरिएर १० जनाको मृत्यु भएको छ। मेलम्ची बजारमा गएराति गएको पहिरोमा परी बेपत्ता भएका ८ जनाकै शव फेला परेको हो। शव भेटिएपनि पहिचान हुन बाँकी रहेको इलाका प्रहरी कार्यालय मेलम्चीका प्रहरी निरीक्षक फलबहादुर तामाङले बताए। मेलम्चीको कभर्ड हल निर्माण कार्यमा खटिएका मजदुर बसेको घरमा खसेको पहिरोले पुर्दा ९ जना बेपत्ता भएका थिए। पहिरोले पुरिएका भारत बेतीया घर भएका बारू शाहलाई सुरक्षाकर्मीको टोलीले जीवित उद्वार गरेको थियो। शाहको प्राथमिक स्वास्थ्य केन्द्र मेलम्चीमा उपचार भइरहेको छ। पहिरोले भारत बेतीयाका ४२ राजेन्द्र चौरसीया, वीरगंजका ३५ वर्षीय प्रदिप चौरसीया, बारा सिमराका २१ वर्षीय राजेश चौधरी, २५ वर्षीय बिक्रम थिंग, २३ वर्षीय मानबहादुर रूम्बा, २० वर्षीय सिमन घ्लान, २१ वर्षीय शिबबालक धामी र १७ वर्षीय सोनम लामा सुतेका थिए। थाङ्पाल गाउँपालिका श्रीमान श्रीमती मृत्यु पाँचपोखरी थाङ्पाल गाउँपालिका २, बरूवामा पहिरोले पुरिंदा दुई जनाको मृत्यु भएको छ। घरमा सुतिरहेको अवस्थामा पहिरोले पुर्दा श्रीमानश्रीमतीको मृत्यु भएको हो। पहिरोले पुरिएर ५० वर्षीय यज्ञबहादुर कस्तरी र उनकी ४८ वर्षीया श्रीमती लक्ष्मी शिलवालको मृत्यु भएको प्रहरीले जानकारी दिएको छ।"
ठेगाना ढाँट्दै आउँछन् भारतीय,"विराटनगर : सीमा नाका बन्द भएकै बेला मोरङ रानीका एक स्थानीयले आँखाका बिरामीलाई विराटनगरस्थित विराट नर्सिङ होम अस्पतालमा पुर्याए। अस्पतालका कर्मचारीले ठेगाना सोध्दा बिरामी केही बोलेनन्, बरु सँगै जानेको मुखतर्फ हेरे। बिरामी लिएर जानेले ठेगाना रानी बताए। अस्पतालका कर्मचारीले केरकार गर्दा थाहा भयो उनी त भारतबाट आएका रहेछन्। एक कर्मचारीले भने, केरकार गरेपछि भारतीय भन्ने थाहा पाएपछि फर्कायौं। यो प्रतिनिधि घटना मात्रै हो। विराटनगर र आसपासका अस्पतालमा भारतीय नागरिक ठेगाना लुकाउँदै उपचार गर्न आउने गर्छन्। उनीहरूलाई अस्पतालसम्म पुर्याउन सीमा क्षेत्रका नेपालीले नै सहयोग गरेको पाइएको छ। सीमा नाकामा कडाइ नहुँदा नेपालीलाई पैसाको प्रलोभन देखाएर धेरै भारतीय नेपालतर्फ आउने गर्छन्। उपचार गर्न आउनेको परिचयपत्र माग्ने कुरा भएन, हेर्दा भारतीय हो भन्ने चिनिँदैन, विराट नर्सिङ होमसँगै फार्मेसी सञ्चालक विष्णु यादवले भने, सिमानामा कडाइ नै छैन, संक्रमण उनीहरूले नै सारे। मुख्य नाकामा सशस्त्र र नेपाल प्रहरी परिचालन गरे पनि छोटी नाकासहित खुला सीमाको फाइदा उठाउँदै भारतबाट नेपाल छिर्नेको संख्या घटेको छैन। कपडा, सुर्तीजन्य पदार्थलगायत सामान नेपाल छिराउनेदेखि भारतीय नागरिक नेपालका अस्पताल आउने क्रम नरोकिएको मोरङ रानीका सहिन्द्र ठाकुरले बताए। प्रहरी मुख्य नाकामा बस्छ, खुला सिमाना धेरै छन्, बिहान सबेरै र साँझ नेपाल आउनेको लर्को नै हुन्छ, उनले भने, प्रहरी गस्ती नभएको मौकामा भारतीय नागरिक नेपाल आउँछन्। सीमा क्षेत्रका नेपालीलाई रकम दिएर आफन्त भन्न लगाउँदै अस्पताल पुर्याउन लगाएको आफूले देखेको ठाकुरले बताए। मलाई पनि धेरैले पैसा दिन्छु, आफन्त भनिदिए पुग्छ भने, मैले मानिनँ, उनले भने, मलाई कोरोना बोकेर ल्याए कि भन्ने डर भयो। नेपालमा लकडाउन खुलेसँगै सीमा क्षेत्रको निगरानी कम भएको सीमावर्ती क्षेत्रका बासिन्दाको ठहर छ। कमजोर सीमा सुरक्षाको फाइदा उठाउँदै नेपाल आउजाउ गर्ने भारतीयको संख्या बढेको झापा काँकडभिट्टाका अजय धिमालले बताए। के गर्नु काँकडभिट्टा नाकामा प्रहरी बस्छ, केही किलोमिटर पर मेची नदी तरेर हुलका हुल नेपाल छिर्छन्, जान्छन् के कडाइ भन्नु ? , उनले भने। नेपालतर्फका केही आँखा अस्पतालले पैसाको लोभमा भारतबाट लुकिचोरी आएका बिरामीको विषयमा प्रहरी र प्रशासनलाई अवगत नगराउने अर्का स्थानीय प्रदीप सुनारले बताए। सीमा बन्द नहुँदा प्रदेश १ का चार जिल्लाको मुख्य सीमा नाका हुँदै भारत जान र आउन सकिन्छ। मोरङको जोगवनी, झापाको काँकडभिट्टा, इलामको पशुपतिनगर र सुनसरीको भन्टाबारी दुवैतर्फ ओहोरदोहोर गर्ने मुख्य नाका हुन्। भारतीय मुख्य सीमा र अन्य नाकामा सुरक्षाकर्मीको निगरानी बढेको छ। चोरबाटो हुँदै नेपालतर्फ आउनेलाई भारतीय सुरक्षाकर्मीले नरोक्दा समस्या बढेको सुनसरीको भन्टाबारीका गञ्जुलाल चौधरीको भनाइ छ। नेपालतर्फ प्रदेश र स्थानीय तहले बनाएका आइसोलेसन, क्वारेन्टाइन र होल्डिङ एरियाको खर्च व्यवस्थापन हुन नसकेपछि सुरक्षा सतर्कता घटेको जनप्रतिनिधिको ठहर छ। सीमा क्षेत्रमा खटिएका सुरक्षाकर्मीलाई पनि कोरोना संक्रमण देखिन थालेको छ। झापा र मोरङका भारतीय सीमा क्षेत्रमा राखिएका नेपाल र सशस्त्र प्रहरीका अस्थायी क्याम्प घटाउन थालिएको छ। लकडाउन सुरु भएपछि झापामा दुई महिनासम्म सशस्त्र प्रहरीका एक सय सात क्याम्प थिए। अहिले ३५ वटा मात्रै क्याम्प राखिएको छ। यस्तै, नेपाल प्रहरीका ५२ क्याम्प घटाएर ४२ वटा मात्रै राखिएको छ। सुरक्षाकर्मी र स्थानीयका २६ वटा संयुक्त क्याम्प थिए। वर्षा सुरु भए स्थानीय सीमा क्षेत्रमा बस्न छोडेका छन्। खोलामा पानीको बहाव बढेसँगै केही पोस्ट हटाइएका छन्। इलाका प्रहरी कार्यालय काँकडभिट्टाका प्रमुख राजेन्द्र पोख्रेलका अनुसार मुख्य नाका भएर भारतबाट दैनिक एक सयभन्दा बढी नेपाली नेपाल आइरहेका छन्। अन्य खुला नाकाबाट निगरानी हुन नसकेको उनले स्वीकारे। सीमा नाकामा निगरानी प्रभावकारी नहुँदा भारतीयबाट नेपालमा कोरोना संक्रमण बढेको मेची अस्पताल झापाका डा पीताम्बर ठाकुरको ठहर छ। निर्बाध आउँछन् भारतीय कामदार मोरङको सीमावर्ती विराटनगर रानीका धेरै पसलका सञ्चालक र कामदार भारतीय छन्। दैनिक उपभोग्य सामान बिक्री गर्ने किराना पसले, मोटरसाइकल र ठूला सवारी मर्मत गर्ने कामदार भारतीय छन्। उनीहरू अधिकांश बिहान नेपाल आउने र बेलुका फर्किने गर्छन्। त्यो क्रम अहिले पनि जारी छ। मुख्य गेटबाट नछिरे पनि उनीहरू अन्य बाटोबाट आवतजावत गर्छन्। जोगबनीका पसलमा नेपाली कामदार जान नपाए पनि भारतीयहरू नेपालतर्फ नियमित आउजाउ गर्ने गरेका रानीका श्यामसुन्दर दासले बताए। भारततर्फको सुरक्षा कडाइ भए पनि नेपालतर्फ लचिलो भएकाले भारतीयहरू निर्वाध रूपमा नेपाल आउने गरेको उनको भनाइ छ। आइतबार जोगवनी नाकामा एक जना मात्रै प्रहरी मात्रै खटिएका देखिए। कार्ड दुरुपयोग गरी ओहोरदोहोर भारतबाट आएर सीधै घरतिर नाकाबाट लुकीछिपी आउजाउ समुदायमै कोरोना संक्रमण : हटस्पट बन्दै राजविराज र लौनिया"
"सिन्धुपाल्चोकको मेलम्चीमा पहिरो : ६ जनाको मृत्यु, २ बेपत्ता (अपडेट)","सिन्धुपाल्चोक : मेलम्ची बजारमा गएको पहिरोमा परी बेपत्ता भएकामध्ये ६ जनाको शव फेला परेको छ। शव भेटिएपनि उनीहरूलाई चिन्ने मान्छे नहुँदा शवको पहिचान हुन नसकेको इलाका प्रहरी कार्यालय मेलम्चीका प्रहरी निरीक्षक फलबहादुर तामाङले बताए। मेलम्चीको कभर्ड हल निर्माण कार्यमा खटिएका मजदुर बसेको घरमा खसेको पहिरोले पुर्दा ९ जना बेपत्ता भएका थिए। पहिरोले पुरिएका भारत बेतीया घर भएका बारू शाहलाई सुरक्षाकर्मीको टोलीले जीवित उद्वार गरेको थियो। शाहको प्राथमिक स्वास्थ्य केन्द्र मेलम्चीमा उपचार भइरहेको छ। पहिरोले भारत बेतीयाका ४२ राजेन्द्र चौरसीया, वीरगंजका ३५ वर्षीय प्रदिप चौरसीया, बारा सिमराका २१ वर्षीय राजेश चौधरी, २५ वर्षीय बिक्रम थिंग, २३ वर्षीय मानबहादुर रूम्बा, २० वर्षीय सिमन घ्लान, २१ वर्षीय शिबबालक धामी र १७ वर्षीय सोनम लामा सुतेका थिए। सँगै सुतेकामध्ये ६ जनाको शव भेटिए पनि कोको हो भन्ने पहिचान गर्न नसकिएको प्रहरीले जनाएको छ। सिन्धुपाल्चोकको मेलम्चीमा पहिरो जाँदा ८ जना बेपत्ता"
सिन्धुपाल्चोकको मेलम्चीमा पहिरो जाँदा ८ जना बेपत्ता,"सिन्धुपाल्चोक : अविरल वर्षाका कारण गएको पहिरोले पुरिँदा मेलम्चीमा निर्माण कार्यमा आएका आठ मजदुर बेपत्ता भएका छन्। गएराति अविरल वर्षासँगै सडक माथिबाट आएको पहिरोले पुरिएर दुई भारतीयसहित ८ मजदुर बेपत्ता भएका हुन्। मेलम्ची नगरपालिका११, मेलम्ची बजारमा सडकमाथिबाट आएको पहिरोले उनीहरू बसेको घर पुरिएको छ। मेलम्चीमा कभर्ड हल निर्माण कार्यमा संलग्न मजदुरहरू बेपत्ता भएका बज्र निर्माण सेवाका सुवास श्रेष्ठले जानकारी दिए। पुरिएकामध्ये एक जनाको जिवितै उद्वार गरिएको स्थानीयले बताएका छन्। पहिरोमा नेपाली सेना, नेपाल प्रहरी र सशस्त्र प्रहरीले बेपत्ताको खोजी जारी राखेका छन्। सिन्धुपाल्चोकमा बाढी बितन्डा (फोटोभिडियो) मध्यरातको भारी वर्षाले यसरी बगायो सिन्धुपाल्चोकका दुई गाउँ सिन्धुपाल्चोकमा पहिरोले फेरि घर बगायो, एकै परिवारका पाँच बेपत्ता सिन्धुपाल्चोक पहिरो : बेपत्ता हुनेहरुको पहिचान खुल्यो, उद्धारका लागि प्रहरी अझै पुग्न सकेन सिन्धुपाल्चोक पहिरो : दुईको मृत्यु, तीन बेपत्ता"
सात प्रहरीसहित १५ जनामा कोरोना संक्रमण,"विराटनगर : कोरोना भाइरस संक्रमण तीव्र रुपमा फैलिइरहेको विराटनगर महानगरपालिकामा सात प्रहरीसहित १५ जनाको रिपोर्ट पोजिटिभ आएको छ। प्रदेश १ प्रहरी कार्यालयमा कार्यरत एक प्रहरी अधिकृतसहित सात जना प्रहरीमा कोरोना देखिएको हो। संक्रमित हुने प्रहरीमा ४२, ४१, ३७, ३५, ३३, २५ र २४ वर्षका पुरुष रहेका छन्। कोशी अस्पतालको प्रयोगशालामा गरिएको स्वाब परीक्षणपछि उनीहरुको रिपोर्ट आइतबारराति पोजिटिभ आएको विराटनगर महानगरपालिकाका जनस्वास्थ्य महाशाखा प्रमुख रमेश कार्कीले बताए। संक्रमित अन्यमा विराटनगर महानगरपालिका७ का चार जना र विराटनगर६ एक जना रहेका छन्। संक्रमितमध्ये ७ नम्बर वडाका ३० र ३६ वर्षीया महिला तथा २५ र ४५ वर्षका पुरुष छन्। ६ नम्बर वडाका संक्रमित २४ वर्षीय पुरुष हुन्। कोशी अस्पतालमा कार्यरत दुई कर्मचारीमा पनि कोरोना संक्रमण पुष्टि भएको महाशाखा प्रमुख कार्कीले बताए। संक्रमित मध्ये एक जना पुरुष मोरङको बूढीगंगा गाउँपालिकास्थित टंकीसिनवारीका बासिन्दा हुन्। हालसम्म विराटनगरमा एक सय ३५ जनामा संक्रमण पुष्टि भइसकेको महानगरले जनाएको छ।"
कर्मचारीमा कोरोना देखिएपछि धरानको प्रिति भल्भ एण्ड फिटिङस इण्डष्ट्रिस सिल,"धरान : सुनसरीको धरान उपमहानगरपालिकाको प्रिति भल्भ एण्ड फिटिङस इण्डष्ट्रिस प्रालि सिल गरिएको छ। भल्भमा काम गर्ने तीन जना र परिवारका तीन गरी ६ जनामा कोरोना संक्रमण देखिएपश्चात उद्योग सिल गरिएको हो। उद्योग व्यवसायी अशोक अग्रवालले संचालन गर्दै आएका थिए। गत बुधबार प्रिति भल्भमा काम गर्ने २८ वर्षीय एक कर्मचारीमा कोरोना देखिएपछि स्थानीय प्रशासनले प्रहरी परिचालन गरी उद्योग सिल गरेको छ। ६ जनामा कोरोना देखिएपश्चात प्रिति भल्भलाई सिल गरिएको इलाका प्रहरी कार्यालय धरानका डीएसपी ज्ञानेन्द्र बस्नेतले बताए। उनले संक्रमित भएका व्यक्तिहरुको कन्ट्रयाक ट्रेसिङका आधारमा अन्यको समेत खोजी भइरहेको बताए। आइतबार प्रिति भल्भमा काम गर्ने जनकपुर घर भएका ४३ वर्षीय र विराटनगर घर भएका २८ वर्षीय पुरुषमा कोरोना देखिएको छ। ४३ वर्षीय पुरुषकी ३४ वर्षीया श्रीमती, ९ वर्षिय छोरा र ५ वर्षकी नाबालिका छोरीमा समेत कोराना पोजिटिभ देखिएको स्वास्थ्य शाखा प्रमुख मेहताले बताए। संक्रमितहरुको वीपी कोइराला स्वास्थय विज्ञान प्रतिष्ठानको कोभिड अस्पतालमा उपचार भइरहेको छ। सुनसरीका प्रमुख जिल्ला अधिकरी फणिन्द्रमणि पोखरेलले लापरबाही तरिकाले प्रिति भल्भ एण्ड फिटिङस इण्डष्ट्रिस प्रालीबाट कोराना संक्रमण फैलिएको प्रमाणित भए संचालकविरुद्ध कडा कार्वाहि गर्ने चेतावनी दिएका छन्। कोरोनाको उच्च जोखिममा धरान धरानमा लापरवाहीले फैलियो कोराना : प्रिति भल्भमा काम गर्ने पाँचजना संक्रमित"
भत्ता बुझ्न गएका वृद्धको ढुंगाले लागेर मृत्यु,फिदिम : भीरबाट झरेको ढुंगाले लागेर फिदिम नगरपालिका ११ का ८२ वर्षीय हरीप्रसाद श्रेष्ठको सोमबार बिहान मृत्यु भएको छ । मृतक श्रेष्ठको टाउकोमा चोट देखिएको जिल्ला प्रहरी कार्यालय पाँचथरका प्रहरी नायब उपरीक्ष सिद्धराज न्यौपानेले जानकारी दिए । सेजेपाको भीरबाट झरेको ढुंगा श्रेष्ठको टाउकोमा बज्रिदा उनको घटनास्थलमै मृत्यु भएको हो । श्रेष्ठको शव पोष्टमार्टका लागि जिल्ला अस्पताल फिदिम ल्याइएको छ । वृद्धाभत्ता थाप्न आइतबार श्रीमतीसँग फिदिम आएका श्रेष्ठ घर फर्कने क्रममा साँझ परेपछि आफन्तकोमा बास बसेका थिए । बिहान सबेरै उठेर घर जाने क्रममा भीरबाट खसेको ढुंगाले लागेर उनको मृत्यु भएको हो ।
नाकाबाट लुकीछिपी आउजाउ,"जनकपुरधाम : लकडाउन हटेसँगै नेपालभारत सीमा नाका खुकुलो भएपछि प्रदेश २ मा कोरोनाबाट संक्रमित र मृतकको ग्राफ बढ्दो छ। नाका सिल नै रहे पनि वीरगन्जको औद्योगिक करिडोरमा काम गर्ने भारतीय मजदुर लुकीछिपी आए। त्यसपछि कोरोना संक्रमण समुदायमै देखियो। बढ्दो संक्रमणसँगै पर्सामा मृत्यु हुनेको संख्या ११ पुगेको प्रदेशको सामाजिक विकास मन्त्रालयले जनाएको छ। वीरगन्ज महानगरपालिका प्रमुख विजय सरावगी, पर्सा क्षेत्र नम्बर १ का प्रतिनिधिसभा सदस्य प्रदीप यादवसहित ५ सय ७ जना संक्रमित भइसकेका छन्। प्रदेशभरिमा १८ जनाको मृत्यु भइसकेको छ। ४ हजार ७ सय ६८ जना संक्रमित भएका छन्। महोत्तरीका कोभिड फोकल पर्सन गिरेन्द्र झाले कोरोना संक्रमण समुदायमा फैलिन लागेको जानकारी दिए। प्रादेशिक स्वास्थ्य निर्देशनालयका वरिष्ठ जनस्वास्थ्य प्रशासक विजयकुमार झाका अनुसार भारतबाट कोरोना फैलिइरहेको छ। नेपालभन्दा भारतमा संक्रमण दर ठूलो छ। लकडाउन खुलेपछि भारतबाट लुकीछिपी मानिसहरू नेपाल आए। उनीहरू सीधैं परिवार र काम गर्ने स्थलमा पुगें, झाले भने, त्यसले गर्दा प्रदेश २ मा कोरोना फैलियो। सप्तरीको तिलाठी कोइलाडी गाउँपालिकाको लौनिया टोलमै २५ जना संक्रमित भेटिएका छन्। गजेन्द्रनारायण सिंह अस्पतालको आकस्मिक कक्षमा कार्यरत दुई स्वास्थ्यकर्मीमा पनि कोरोना पुष्टि भएको छ। लौनियाका ५० वर्षीय एक बिरामीमा साउन ९ गते कोरोना संक्रमण देखिएको थियो। त्यसपछि परिवारका पाँच, गाउँले एक र उनको उपचारमा संलग्न एक स्वास्थ्यकर्मीमा संक्रमण देखियो। त्यसपछि उनको सम्पर्कमा रहेका १ सय ६ जनाको स्वाब बुधबार संकलन गरिएको थियो। तीमध्ये २५ जनामा संक्रमण देखिएको गाउँपालिकाको विपद् व्यवस्थापन अधिकृत राजेशकुमार झाले बताए। आकस्मिक कक्षमा उपचारमा संलग्न चार चिकित्सकसहित १४ स्वास्थ्यकर्मीलाई क्वारेन्टाइनमा राखिएको थियो। तीमध्ये शुक्रबार १ र आइतबार २ स्वास्थ्यकर्मी संक्रमित भएका छन्। लौनियामा संक्रमित हुनेमा वडा कार्यालयनजिकै चिया, नास्ता, पान पसल चलाउने, कपाल काट्ने हजाम छन्। ठूलो संख्यामा संक्रमित बढेपछि गाउँपालिका र वडा कार्यालयले अत्यावश्यकबाहेक सेवा तथा हाट बजार, पसल बन्द गर्ने निर्णय गरेका छन्। कुनौली नाकाबाट भइरहेको आवतजावतलाई बन्द गर्न स्थानीय प्रशासनलाई गाउँपालिका अध्यक्ष सतिशकुमार सिंहले अनुरोध गरेका छन्। शनिबार मात्र राजविराजका १८, हनुमाननगर कंकालिनीका चार, तिरहुत र अग्निसाइर कृष्णसवरनका एकएक जना गरी २४ जनामा संक्रमण पुष्टि भएको थियो। सीमामा छैन रोकछेक नेपाल र भारत दुवै देशले सीमा सिल गरे पनि सर्लाहीमा लुकीछिपी आउजाउ भइरहेकै छ। घरायसी सामान खरिद गर्न स्थानीयवासी भारत पुग्ने गरेका छन्। उनीहरू बिहार राज्यको सीतामढीस्थित सोनवर्षा, मेजरगन्ज, कन्हौली तथा बसबिट्टा बजार आउनेजाने गरेका छन्। उताबाट पनि आफन्तको काम पर्दा भारतीयहरू नेपाल आउने गरेका छन्। यसरी बिनापरीक्षण आउजाउ गर्दा कोरोना सर्ने जोखिम छ। सीमामा कडाइ गरे पनि लुकीछिपी भारत जानेआउने गरेको नागरिक समाजका अगुवा रञ्जनीकान्त झाले बताए। लुकीछिपी आउजाउ गर्दा झन् समस्या हुन्छ, उनले भने, सकिन्छ भने सीमामै पीसीआर परीक्षण गरेर आउने जाने वातावरण बनाउँदा राम्रो हुन्छ। प्रदेश २ मा भारतसँग जोडिएको ४ सय ६४ किलोमिटर खुला सीमा छ। दुवै देशका सरकारले नेपालभारत आउजाउ बन्द गरेको चार महिनाभन्दा बढी भयो। खेतको आली हुँदै भारतमा रहेका नेपालीहरू घर फर्किरहेका छन्। प्रदेश २ का आठ जिल्लामा सडकबाट ओहोरदोहोर गर्ने २ सय ४६ वटा ठूलासाना नाका छन्। ५३ स्थानमा बोर्डर आउट पोस्ट (बीओपी) राखिएको छ। जहाँ तीन हजारभन्दा बढी सशस्त्र प्रहरीले रातदिन पहरा दिइरहेका छन्। सीमा सुरक्षामा अझै जनशक्ति अभाव देखिएको छ। प्रहरी स्रोतका अनुसार सीमाबाट नछिर्न दिन तीन हजार अझै थप प्रहरी जनशक्ति चाहिन्छ। खुला सीमा क्षेत्र रहेको यो प्रदेशमा प्रहरीलाई झुक्याएर सर्वसाधारणले पसिरहेका छन्। बेपरवाह नागरिक न मुखमा मास्क न त कुनै भौतिक दूरी छ। तापनि बजार, पसल, भोजनालय र पर्यटकीय स्थलमा घुइँचो लाग्न थालेको छ। प्रदेश २ को राजधानी जनकपुरमा त सभा, समारोह, आन्दोलन र सांस्कृतिक कार्यक्रम पनि हुन थालेका छन्। नागरिकका यस्तै लापरवाहीले कोरोना भाइरस फैलिन मद्दत मिलिरहेको छ। लक्षणसहितका संक्रमित प्रदेशमा फेला पर्न थालेपछि मुख्यमन्त्री लालबाबु राउतले सीमा नाकामा थप कडाइ गर्न सुरक्षा निकायलाई निर्देशन दिएका छन्। सुरक्षा निकायका प्रतिनिधिसँगको बैठकमा मुख्यमन्त्री राउतले नाकाबाट लुकीछिपी आउनेहरूले नै संक्रमण बढाइरहेको उल्लेख गरे। समुदायमै संक्रमणपछि प्रदेश २ का ६ जिल्ला सदरमुकामका भीडभाड हुने स्थानमा निषेधाज्ञा जारी गरिएको छ। सप्तरी सदरमुकाम राजविराज, प्रदेश राजधानी जनकपुरधाम, महोत्तरीको जलेश्वर, रौतहटको गौर, बाराको कलैया र पर्साको वीरगन्जमा निषेधाज्ञा जारी गरिएको हो। थप संक्रमण हुन नदिन पूर्वाभ्यासअनुरूप निषेधाज्ञा जारी गरिएको आन्तरिक मामिला तथा कानुनमन्त्री ज्ञानेन्द्रकुमार यादवले बताए। जिल्ला प्रशासन कार्यालय धनुषाले सोमबार राति १२ बजेदेखि सातदिने निषेधाज्ञा जारी गरेको प्रमुख जिल्ला अधिकारी प्रेमप्रसाद भट्टराईले बताए। स्थानीय प्रशासन ऐन, २०२८ को दफा ६ (३) र संक्रामक रोग ऐन २०२० को दफा २ बमोजिम जिल्ला सुरक्षा समितिको निर्णयअनुसार जनकपुरधाम उपमहानगरपालिकाभित्र निषेधाज्ञा जारी गरिएको उनले जनाए। महोत्तरी जलेश्वरको पूर्वमा भार्गवसर मन्दिर, पश्चिममा रामनन्दन विशेश्वर महेन्द्र क्याम्पस, उत्तरमा रणभीम गण र दक्षिणमा रातोपुल चारकिलाको क्षेत्रमा पाँच दिनलाई निषेधाज्ञा जारी गरिएको छ। महोत्तरी गाउँपालिका ३ र ५ वडामा पनि पाँच दिन निषेधाज्ञा लगाइएको छ। निषेधाज्ञा अवधिमा मास टेस्टिङलाई तीव्रता दिने निर्णय भएको प्रमुख जिल्ला अधिकारी कृष्ण कटवालले बताए। कोरोना संकट व्यवस्थापन केन्द्रले महोत्तरीको १५ वटै स्थानीय तहमा पीसीआर परीक्षण गर्ने निर्णय गरेको छ। कटवालले भने, महोत्तरीको सबै पालिकामा नमुनामूलक पीसीआर परीक्षणको रिपोर्टपछि संक्रमण अवस्थाको मानचित्रअनुसार अगाडिको कदम चलाइनेछ। ट्राभल हिस्ट्री नभएका र संक्रमितको सम्पर्कमा नआएका केही व्यक्तिमा संक्रमित देखिएको छ। कटवालले भने, अहिले देखिएका नयाँ संक्रमितको ट्राभल हिस्ट्री छैन। संक्रमितको सम्पर्कमा पनि आएको छैन। तर शंका लागेर जाँच गर्दा कोरोना रिपोर्टमा पोजिटभ देखिएको हो। प्रदेश २ का ८ जिल्लामा मास्क नलगाउने ५४ हजार जनालाई कारबाही गरिएको प्रदेश प्रहरी प्रमुख डीआईजी धीरजप्रताप सिंहले बताए। भने, कारबाहीस्वरूप हामीले मास्क दिएर जरिवाना तिराएका छौं। मुख्यतः मास्क लगाओस् जसले संक्रमणबाट रोक्न मद्दत पुग्ने विश्वका साथ कारबाही थालेको छौं। प्रदेश २ का आन्तरिक मामिला तथा कानुनमन्त्री यादवले समुदायमा कोरोना फैलिएजस्तो देखिए पनि यकिन हुन बाँकी रहेको बताए। उनले भने, प्रदेशको विभिन्न जिल्लामा समुदाय स्तरमा सामूहिक रूपमा पीसीआर परीक्षण थालिए पनि प्रदेशसँग स्रोत साधनको व्यापक अभाव छ। उनले संघीय सरकार स्वास्थ्य तथा जनसंख्या मन्त्रालयलाई आवश्यक स्रोत साधन उपलब्ध गराउन माग गरे। प्रदेश २ को राजधानी जनकपुरधामसहित सप्तरी, वीरगन्ज, महोत्तरीमा केही दिनयता ट्राभल हिस्ट्री नै नभएकामा धमाधम कोरोना पुष्टि भइरहेको प्रदेश स्वास्थ्य निर्देशनालयका वरिष्ठ प्रशासक विजय झाले बताए। उनले भने, बीचमा केहीदिन मत्थर जस्तै थियो, तर अहिले कोरोनाको संक्रमण दर बढेको छ, त्योभन्दा घातक अब समुदाय स्तरमा संक्रमण फैलिएको भेटिसकेको छ। (क्रान्ति शाहवीरगन्ज, मनोहर पोखरेलसप्तरी, सुनील ठाकुरसर्लाही, गोविन्द महतोजनकपुरधाम)"
कार्ड दुरुपयोग गरी ओहोरदोहोर,"बुटवलभैरहवा : भारतको सुनौली भन्सारका क्लियरिङ एजेन्टले जेठ तेस्रो साता भैरहवा आएर काम गर्न पाउनुपर्ने अड्डी कसे। यही मागसहित उनीहरूले सीमापारि कामकाज ठप्पै पारे। नेपाल आउन लागेका मालवाहक गाडी तीन दिनसम्म उतै रोकिए। पटकपटक छलफल भयो। अन्ततः उनीहरूलाई परिचयपत्रका आधारमा भैरहवा भन्सारमा आउन दिने सहमति बन्यो। तर, तिनै परिचयपत्रको दुरुपयोग गरेको पाइएको छ। सुरुआती चरणमा पारिका एजेन्टले भन्सारमा आएर काम गराउन थाले। तर, बिस्तारै सीमाबाट आवागमन भद्रगोल बनेको थियो। दुवै देशका भन्सार एजेन्टले चिनजानका आधारमा आआफ्नो फर्मका नाममा प्रतिनिधि भन्दै परिचयपत्र जारी गरेपछि समस्या देखिएको थियो। आवश्यकभन्दा बढी आउजाउ हुन थालेपछि सुरक्षा निकायले जाँच गर्दा अधिकांश परिचयपत्र नक्कली भएको खुलेको छ। केही समयअघिसम्म परिचयपत्रको दुरुपयोग गरी सीमाबाट मुभमेन्टहरू भए, सशस्त्र प्रहरी बल २७ नम्बर गण रूपन्देहीका प्रहरी उपरीक्षक तेज पोखरेलले भने, तर, अहिले कडाइ गरेका छौं। भन्सार एजेन्टको विवरण भिडाएर मात्र आउजाउ गर्न दिइएको उनको भनाइ छ। भन्सारको कामका लागि सीमाबाट आवतजावत गर्न ३५४० वटा मात्र कार्ड जारी भएको छ, उनले भने, हामीले त्यसको विवरण पनि राखेका छौं, जाँच गरेर मात्र आउनजान दिइएको छ। उनका अनुसार एक सयभन्दा बढी नक्कली परिचयपत्र जफत गरी सम्बन्धित व्यक्तिलाई फर्काइएको छ। जति कडाइ गरे पनि अनेक उपाय लगाएर सीमाबाट आवतजावत भइरहेको छ। भारतीय एजेन्ट काम नभए पनि आफ्नो वा अन्यको व्यक्तिगत कामका लागि पनि सवारीसाधनसहित आएर भैरहवा, बुटवल बजार घुमेर फर्किने गरेका छन्। उनीहरूलाई कुनै किसिमको रोकटोक छैन। भन्सारमा आएर काम गर्न भनिए पनि बाहिर निस्किएर उनीहरू निष्फिक्री घुम्ने गरेका छन्। सीमाबाट छिरेपछि उनीहरूको गतिविधिमा निगरानी नहुँदा सहजै नेपाली बजारमा आउने गरेका छन्। तर, कडाइ गर्दै आएको प्रशासनको दाबी छ। सुनौलीबाट नेपाल आउने भन्सार एजेन्टमार्फत पनि कोरोना संक्रमणको जोखिम बढेको छ। सुनौलीमा मात्रै १२ जना कोरोना संक्रमित फेला परेका छन्। भैरहवा भन्सार प्रमुख कमलकुमार भट्टराईले २५ जना नेपाली क्लियरिङ एजेन्टको परिचयपत्र जारी भएको बताए। एजेन्टले एक जना आफ्नो सहयोगी नियुक्त गर्न सक्छ। ती सहयोगीले आफ्नो कार्ड भिरेर भन्सार प्रवेश पाउँछन्, उनले भने, त्यसबाहेक अरूलाई भन्सारभित्र प्रवेश दिइएको छैन। आयातकर्ता भन्सारमा आउँदा पनि गेटबाट प्रवेश कार्ड लिएर मात्रै भित्र आउँछन्। प्रमुख भट्टराईले नक्कली कार्ड बनाई त्यसको दुरुपयोग गरेको सुन्नमा आएको जनाए। सीमामा परिचयपत्र जाँच गर्ने काम सुरक्षा निकायको भन्दै राम्ररी जाँच भए नक्कली कार्ड भिरेर सीमापारीबाट आउन नसक्ने उनको भनाई छ। मुख्य नाका बेलहियामा कडाइ गरिए पनि खुला सीमाका कारण अन्य नाकाबाट लुकिछिपी सर्वसाधारणको आवतजावत हुन गरेको छ। सीमा क्षेत्रका भारतीय र नेपाली दुवै आवश्यक परेको बखत सहज रूपमा एकअर्का देशमा आउन जाने गरेको पाइएको छ। सीमा नाका बन्द भए पनि भारतीय मजदुर नेपाली उद्योग काम गर्न आएपछि कोरोना संक्रमण फैलिन थालेको छ। प्रदेश ५ का तीन जिल्लामा कोरोना संक्रमित बढेका छन्। संक्रमण देखिनेमा हाटबजार, होटल, उद्योगमा काम गर्ने मजदुर छन्। बुटवलका दुई जनामा साउन १७ गते कोरोना पोजिटिभ देखियो। उनीहरू भारतबाट नेपाल भित्रिएका हुन्। बुटवलको हाटबजारमा खुद्रा व्यापार गर्ने उनीहरूले रकम तिरेर कोरोना परीक्षण गरेका थिए। नतिजा पोजेटिभ आएको जानकारी पाएपछि दुवै जना मोबाइल स्विच अफ गरेर सम्पर्कविहीन भएका छन्। बुटवलकै एक होटलमा बसिरहेका तीन जनामा पाँच दिनअघि कोरोना पोजिटिभ देखियो। उनीहरू सिरक डसना उद्योगमा काम गर्ने मजदुर हुन्। उनीहरू पनि भारतबाटै नेपाल प्रवेश गरेका हुन्। प्रदेश ५ का रूपन्देही, कपिलवस्तु र बाँकेमा संक्रमितको संख्या बढ्दै गएको छ। सरकारी भाषामा नेपालभारत सीमा नाका बन्द छ। सर्वसाधारणले औषधि लिन बेलहियापारि सुनौली जान पाउँदैनन्। तर, निर्वाध रूपमा प्रवेश गरेका भारतीय मजदुरका कारण कोरोना समुदायमै फैलिँदै गएको छ। बुटवलमा आइतबार एक जनामा पोजेटिभ देखिएको छ। उनी बुटवलकै एक उद्योगमा काम गर्न आएका हुन्। उनी बाराबाट बुटवल आएका थिए। लुम्बिनी प्रादेशिक अस्पतालका डा विष्णु गौतमले बुटवलको सन्दर्भमा समुदायमा संक्रमण नदेखिएको बताए। दोस्रो व्यक्तिबाट तेस्रो अर्काे व्यक्तिमा कोरोना सरेको भेटिएको छैन, उनले भने। बाँकेमा सरकारी कर्मचारी, होटल व्यवसायी मजदुरमा कोरोना देखिएको छ। यसरी पोजेटिभ देखिनेमा यात्रा विवरण नभएका व्यक्ति धेरै छन्। सरकारले कोरोना समुदायमा नफैलिएको, ठाउँ विशेषमा मात्रै संक्रमण देखिएको दाबी गरिरहेको छ। सरोकारवाला भने भारतबाट निर्वाध आगमन हुँदा कोरोना समुदायमै फैलिएको बताउँछन्। बुटवल उपमहानगरले व्यवसायीलाई स्वास्थ्य मापदण्ड पालना गर्न कडा निर्देशन दिएको छ। नगरपालिकाका सफाइकर्मीको कोरोना परीक्षण गर्ने निर्णय भएको प्रवक्ता रामप्रसाद रेग्मीले भने। बाँकेमा कोरोना समुदायमा फैलिएको भन्दै तीनदिने निषेधाज्ञा गरिएको छ। प्रमुख जिल्ला अधिकारी रामबहादुर कुरुम्बाङले कोरोना थप फैलिन नदिन निषेधाज्ञा लगाइएको बताए। कोरोना समुदायमा फैलिएको छ, त्यसलाई रोक्न निषेधाज्ञा लगाइको हो, उनले भने। बाँकेमा राजस्व, यातायात व्यवस्था कार्यालयका कर्मचारीसहित स्थानीय व्यवसायीमा समेत कोरोना देखिएको छ।"
आज जनै पूर्णिमा : रक्षाबन्धन धारण गरेर मनाइँदै,"काठमाडौं : प्रत्येक वर्ष श्रावण शुक्ल पूर्णिमाका दिन मनाइने रक्षाबन्धन, जनै पूर्णिमा (ऋषि तर्पणी) पर्व आज देशभर नव यज्ञोपवीत एवं रक्षाबन्धन धारण गरेर मनाइँदै छ। पूर्णिमाका दिन बिहानैदेखि वैदिक सनातन धर्मावलम्बीले नदी, ताल, तलाउ, पोखरीमा गई स्नान गरेर गुरु पुरोहितबाट रक्षासूत्र बाँध्छन्। गुरु पुरोहितले विधिपूर्वक मन्त्रिएको यज्ञोपवीत एवं डोरो (रक्षासूत्र) धारण गरेमा नकारात्मक तत्वबाट सुरक्षा प्राप्त हुने धार्मिक विश्वास छ। सत्ययुगमा दानवद्वारा लखेटिएका देवगणलाई गुरु बृहस्पतिले रक्षा विधान तयार गरी जेले गर्दा अत्यन्त बलशाली दानवराज बली बाँधिए, त्यसैले म तिमीलाई बाँध्छु, यसले तिमी सुरक्षित बन, विचलित नहोऊ भनी डोरो बाँधेर जोगाएका थिए भन्ने पौराणिक मान्यताका आधारमा चलेकोे रक्षाबन्धनको परम्परा हालसम्म पनि प्रचलित छ। यसैकारण रक्षाबन्धन गर्ने बेलामा गुरु पुरोहितहरुले येन बद्धो बलिराजा दानवेन्द्रो महाबल तेन त्वां प्रतिबध्नामि रक्षेमा चलमाचल भनी रक्षासूत्र, रक्षाबन्धन अथवा डोरो बाँध्ने वैदिक परम्परा रहेको नेपाल पञ्चाङ्ग निर्णायक समितिका अध्यक्ष एवं धर्मशास्त्रविद् प्रा डा रामचन्द्र गौतमले जानकारी दिए। मानव रक्षाका लागि जप, तप र पूजा गरी मन्त्रिएको रक्षाबन्धन अर्थात् डोरो वैदिक परम्पराको मन्त्रोच्चारण गर्दै ब्राह्मण पुरोहितहरुले यजमानको दाहिने नाडीमा बाँधिदिने गरिन्छ। यसै दिन ब्राह्मण, क्षत्री र वैश्य गरी तीन वर्णका तागाधारीले आफ्नो जनै (यज्ञोपवीत) फेर्नुपर्ने विधान शास्त्रमा उल्लेख छ। यसका लागि श्रावण शुक्ल चतुर्दशीदेखि कपाल मुण्डन गरी एक छाक मात्र खाएर चोखोनीतो गरी बसिन्छ। यसरी व्रत बसेका तागाधारीले पूर्णिमाका दिन बिहानै पोखरी, ताल, तलाउ, नदी र कुण्डमा गई गाईको गोबर, खरानी, दत्तिउन र सप्तमृत्तिका लगाएर स्नान गर्दछन्। यसलाई श्रावणी स्नान पनि भनिन्छ। स्नानपछि जौ, तिल र कुशद्वारा ऋषिहरुलाई तर्पण गरी वैदिक रुद्राभिषेक पद्धतिबाट मन्त्रिएको नयाँ जनै (यज्ञोपवीत) फेरिन्छ। अरुन्धतीसहित कश्यप, अत्रि, भारद्वाज, विश्वामित्र, गौतम, जमदग्नि, वशिष्ठ र अगस्त्य गरी आठ ऋषिलाई पूजा एवं तर्पण गर्ने भएकाले आजको दिनलाई ऋषितर्पणी पनि भन्ने गरिएको हो। वैदिक गुरु परम्पराअनुसार यज्ञोपवीत अर्थात् जनैलाई ब्रह्मसूत्र अथवा ज्ञानको धागो भनिन्छ। रक्षाबन्धन बाँध्न एवं नयाँ जनै फेर्न बिहानैदेखि पशुपतिनाथ मन्दिर परिसर, वसन्तपुरस्थित अशोक विनायकलगायत वाग्मती नदीको किनार र मठ मन्दिरमा भक्तजनको भीड लाग्ने गरेकामा यस वर्ष कोरोना भाइरसको सङ्क्रमणका कारण भीड कम गर्न सरकारले आह्वान गरेको छ। कुनै पनि समारोह वा उत्सव आयोजना गर्दा भौतिक दूरी कायम गरी २५ जनाभन्दा कम उपस्थित हुनुपर्ने नियम छ। रोग प्रतिरोधी क्षमता बढाउन उपयोगी क्वाँटी जनै पूर्णिमाका दिन एघार थरीका गेडागुडी मिसाई भिजाएर टुसा उमारेर बनाइएको क्वाँटी खाइन्छ। यसरी क्वाँटी बनाई खानाले शरीरमा रोग नलाग्ने, पेट सफा हुने र वर्षायामभर खेतीपातीको काम गर्दा शरीरमा लागेको चिसो निकाली भित्रदेखि नै तापको सञ्चार गर्छ भन्ने धार्मिक एवं आयुर्वेद शास्त्रीय मान्यता छ। क्वाँटीले रोग प्रतिरोधी क्षमतासमेत बढाउने भएकाले कोरोनाबाट बच्न उपयोगी हुन्छ। नेपालको तराई क्षेत्रमा भने आजकै दिन दिदीबहिनीले दाजुभाइलाई राखी बाँधेर यो पर्व मनाइन्छ। यसबाट दिदीबहिनी र दाजुभाइका बीचमा प्रेमसम्बन्ध बढ्छ भन्ने सामाजिक मान्यता छ। काठमाडाँैको उत्तरपूर्वी भेगमा रहेको मणिचूड, रसुवाको गोसाइँकुण्ड, ललितपुरको कुम्भेश्वर, सिन्धुपाल्चोकको पाँचपोखरी, धनुषाको जनकपुरधाम, धनुषसागर र गङ्गासागर, जुम्लाको दानसाधु एवं नवलपरासीको त्रिवेणीधामलगायतका ताल, पोखरी र कुण्डमा श्रावण शुक्ल पूर्णिमाका दिन बिहानैदेखि मेला लाग्ने गरेकामा यस वर्ष कोरोनाको भयकै कारण उत्सव छैन। यस पर्वका अवसरमा केही वर्षअघिसम्म सार्वजनिक बिदा दिर्ने गरिएकामा हाल कटौतीमा परेको छ। सार्वजनिक बिदा कटौती गर्दा पर्व मनाउन समय नपुग्ने गरेको कर्मचारी वर्गको गुनासो छ। तस्बिर: सुनिता डंगाेल"
कोरोना कहरमा यसरी मनाऔं चाडबाड,"काठमाडौं : दिनहुँ दुई सयभन्दा बढी नयाँ संक्रमित भेटिइरहेका छन्। निको भई डिस्चार्ज हुनेभन्दा नयाँ संक्रमितको संख्या बढ्दो छ। शनिबार इस्लाम धर्मावलम्बीको बकर इद थियो। आज सोमबार हिन्दूहरूको रक्षाबन्धन (जनैपूर्णिमा) छ। त्यसपछि कृष्णजन्माष्टमी र तीज पनि आउँदैछ। चाडपर्वहरू कोरोना सार्ने माध्यम बन्ने त होइनन् ? स्वास्थ्य पदाधिकारी एवं चिकित्सकहरूलाई चिन्ता छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतम भन्छन्, शुभकामना आदानप्रदान गर्दा अंकमाल नगरौं। हात नमिलाऔं। दुई मिटर टाढाबाटै नमस्कार गरौं। कुनै पनि धार्मिक कार्य गर्दा घरमै परिवारका साथ पूजा प्रार्थना गरौं। टेलिफोन, जुमलगायतका एप्स र अनलाइन माध्यमबाट शुभकामना आदानप्रदान गरौं। चाडपर्व विगतमा झैं मनाउनु हुँदैन। नेपाली चाडपर्वमा आफन्त जम्मा भई पूजा प्रार्थना गर्ने र मीठा परिकार बनाई सबैसँगै बसी रमाइलो मानेर खाने चलन छ। यो वर्ष कोरोना भाइरसको कारणले चाडपर्व आए पनि त्रास छ। खोक्दा, हाछ्यूँ गर्दा, बोल्दा वा गीत गाउँदा थुक वा श्वास फेर्दा निस्कने छिटाबाट एकबाट अर्को व्यक्तिमा सजिलै सर्ने भएकोले सावधानी अपनाउनु पर्ने चिकित्सकहरू बताउँछन्। शुक्रराज ट्रपिकल तथा सरुवा रोग अस्पताल, क्लिनिकल रिसर्च युनिट संयोजक डा शेरबहादुर पुनका अनुसार संक्रमित सतह वा भुइँ हातले छोएपछि आँखा, नाक, मुख छोएमा पनि एक व्यक्तिबाट अर्कोमा कोरोना भाइरस सर्छ। कतिपय मुलुकले कोरोना संक्रमण फैलिन नदिन धार्मिकस्थल बन्द गर्ने, जमघट तथा भेला समारोह निषेध गर्ने जस्ता उपायहरू अवलम्बन गरेका छन्। डा गौतम भन्छन्, विगतमा झैं गरेर यस पटक चाडपर्व मनाउनु हुँदैन। चाडपर्व मनाउँदा अनावश्यक भीडमा नजान र आफ्नै घरमा मनाउन स्वास्थ्य तथा जनसंख्या मन्त्रालयले अनुरोध गरेको छ। मन्त्रालयका प्रवक्ता डा गौतम भन्छन्, घरमै पूजाप्रार्थना गरौं। चाडपर्व मनाऔं। त्रिभुवन विश्वविद्यालय, शिक्षण अस्पताल महाराजगन्जका सहप्राध्यापक एवं वरिष्ठ छाती रोग विशेषज्ञ डा निरज बम पनि ज्येष्ठ नागरिक समक्ष आशीर्वाद थाप्ने चलन जोखिमपूर्ण हुने बताउँछन्।"
